<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n120724_br3</link>
    <topic>පෙරහැර නැරඹීමට දිවා රාත්‍රී විශේෂ පුද්ගලික බස් සේවා</topic>
    <author>ශීලා උඩුවර</author>
    <content>(2012-07-24 14:45)මහනුවර ඓතිහාසික ඇසළ පෙරහැර නැරඹීමට යන බැතිමතුන් වෙනුවෙන් දිවා රාත්‍රී විශේෂ පුද්ගලික බස් සේවා ක්‍රියාත්මක කරන ලෙස පුද්ගලික ප්‍රවාහන සේවා ඇමති සී. බී. රත්නායක මහතා ජාතික ගමනා ගමන කොමිෂන් සභාවට උපදෙස් දුන්නේය.මෙම සේවා ජූලි 28 වැනිදා සිට අගෝස්තු මස 2 වැනිදා දක්වා පවත්වන ලෙස ද ඇමතිවරයා උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n120724_br2</link>
    <topic>පළාත් මැතිවරණය සඳහා මනාප අංක නිකුත් කෙරේ</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>(2012-07-24 14:30)පළාත් තුනේ මැතිවරණය සඳහා ඉදිරිපත්වී ඇති අපේක්ෂකයන්ට මනාප අංක නිකුත් කිරීම ආරම්භ කර ඇතැයි මැතිවරණ කොමසාරිස් කාර්යාලය පවසයි.මැතිවරණය පැවැත්වෙන නැඟෙනහිර පළාතට අයත් මඩකලපුව, ත්‍රිකුණාමලය, අම්පාර, උතුරු මැද පළාතේ අනුරාධපුර, පොළොන්නරුව, සබරගමුව පළාතේ රත්නපුර හා කෑගල්ල යන දිස්ත්‍රික්කයන්හි පිහිටි මැතිවරණ දිසා කාර්යාලවලදී මේ කාර්යය ලහි ලහියේ සිදුවන බව අතිරේක මැතිවරණ කොමසාරිස් ආර්.එම්.ඒ.එල්.රත්නායක මහතා දිනමිණට පැවසිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n120724_br1</link>
    <topic>සිරියාවේ වෙසෙන ශ්‍රී ලාංකිකයන් ලෙබනනයට</topic>
    <author>මහින්ද අලුත්ගෙදර</author>
    <content>(2012-07-24 14:00)සිරියාවේ පවතින වත්මන් යුද වාතාවරණය හේතුවෙන් එරට වෙසෙන ශ්‍රී ලාංකිකයන් ලෙබනනයට ගෙන්වා ගැනීමට රජය පියවර ගෙන ඇත.දැනට ශ්‍රී ලාංකිකයන් 50 දෙනෙකු තරම් සීමිත පිරිසක් සිරියාවේ වෙසෙන බවද ඔවුන් සම්බන්ධයෙන් ලෙබනන්හි ශ්‍රී ලංකා තානාපති කාර්යාලය හරහා නිරන්තරයෙන් සොයා බලන බවද විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා "දිනමිණ" ට පැවසීය.මේ ශ්‍රී ලාංකිකයන් පිරිස ලෙබනනයට ගෙන්වා ගැනීම වෙනුවෙන් අවශ්‍ය කරන පහසුකම් දැනටමත් සපයා තිබෙන බව සඳහන් කළ අධ්‍යක්ෂ ජනරාල්වරයා මේ දක්වා ඔවුන්ගේ ආරක්ෂාවට තර්ජනයක් එල්ලවී නැතැයිද සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n1207241</link>
    <topic>ශ්‍රී ලංකා මිරර් වෙබ්අඩවියේපරිගණක තුනක කුණුහරුප</topic>
    <author>සිරන්ජනි කුමාරි</author>
    <content>ශ්‍රි ලංකා මිරර් වෙබ් අඩවියට අයත් පරිගණක තුනක තිබි රහස් පොලිසිය විසින් සොයා ගනු ලැබූ අසභ්‍ය දර්ශන ඇතුළත් සංයුක්ත තැටි ආරක්ෂිතව සෙප්පුගත කරන ලෙස කොළඹ අතිරේක මහෙස්ත්‍රාත් ප්‍රසන්න අල්විස් මහතා ඊයේ (23) නියම කළේය.රජයට විරුද්ධව අසත්‍ය තොරතුරු ප්‍රචාරය කරමින් රජය පෙරළිමේ දැවැන්ත සැලසුමක් ක්‍රියාත්මක වන බවට ලද පැමිණිල්ලක් මත කරන ලද වැටලීමක දී මේ අසභ්‍ය දර්ශන ඇතුළත් පරිගණක ද සොයා ගත් බව පැවසු රහස් පොලිසිය එම සංයුක්ත තැටි ‍ආරක්ෂිත ලෙස සේප්පුගත කරන ලෙසට මහෙස්ත්‍රාත්වරයාගෙන් ඉල්ලිමක් කළේය. රහස් පොලිසියේ පොලිස් පරික්ෂක අනුර ද සිල්වා මහතා මෙහිදි පැවසුවේ අසභ්‍ය දර්ශන හා තොරතුරු විවිධ තරාතිරමේ පුද්ගලයින්ට අලෙවි කිරිමේ ව්‍යාපාරයක් ද මේ වෙබ් අඩවිය හරහා සිදු කර ඇති බවට තොරතුරු හෙළි වි ඇති බැවින් ඒ පිළිබඳ වැඩිදුර විමර්ශන පවත්වාගෙන යන බවය.සැකකරුවන්ට එරෙහිව දණ්ඩ නිති සංග්‍රහයේ වගන්තිවලට අමතරව පරිගණක අපරාධ වගන්තිය හා 1983 අසභ්‍ය ලේඛන පණත යටතේ නඩු පැවරිමට ඉදිරියේදි ක්‍රියා කරන බව පැවසු රහස් පොලිසිය පරිගණක සම්බන්ධ කොළඹ විශ්වවිද්‍යාල වාර්තා ලබා ගැනිමෙන් අනතුරුව සිද්ධීය සම්බන්ධයෙන් උධෘත නිතිපති උපදෙස් සදහා නිතිපතිවරයා වෙත ඉදිරිපත් කිරිමට කටයුතු කරන බව දැන්විය.මෙහිදි සැකකරුවන් වෙනුවෙන් පෙනි සිටි නිතිඥ උපුල් කුමාරපෙරුම මහතා පැවසුවේ රුවන් ෆර්ඩිනැන්ඩස් යන අයගෙන් රහස් පොලිසිය හතරවතාවක් කට උත්තර ලබා ගෙන ඇති බවත් විමර්ශන අවසන් නම් සිය පරිගණක මුදා හරින ලෙසට අධිකරණයෙන් ඉල්ලිමක් කළේය.රුවන් ෆර්ඩිනැන්ඩ්ස් නැමැති අයගෙන් මෙන්ම සෙසු සැකකරුවන්ගෙන් ද ඉදිරියේදි සිද්ධිය සම්බන්ධයෙන් අවශ්‍ය වුවහොත් කටඋත්තර ලබා ගැනිමට ක්‍රියා කිරිමට සිදුවන බව පැවසු පොලිස් පරික්ෂක අනුර ද සිල්වා මහතා ඇතුල්කොට්ටේ පිහිටි ශ්‍රි ලංකා මිරර් ගොඩනැගිල්ලේ තිබි සොයා ගනු ලැබු පරිගණකවල අයිතිය මේ දක්වා තහවුරු වි නොමැති බැවින් ඒවා මුදා හැරිම‍ට විරුද්ධ වන බව පැවසිය.නිතිඥ උපුල් කුමාරපෙරුම මහතා - අයිතිය අවශ්‍ය නැහැ . සන්තකයේ තිබි ගත්තා නම් විමර්ශන අවසන් නම් මුදා හරින්න.රහස් පොලිසිය - සැකකරුවන්ගේ ප්‍රකාශ මත පරිගණකවල අයිතිය තහවුරු වි නැහැ. ඉදිරියේදි තවත් සැකකරුවන්ට ප්‍රකාශ ගන්න රහස් පොලිසියට එන්න වෙවි.මහෙස්ත්‍රාත් ප්‍රසන්න අල්විස් මහතා - විමර්ශන අවසන් නම් පරිගණක මුදා හරින්න. සැකකරුවන්ට රහස් පොලිසියේ පෙනි සිටිමට කාලවේලා ඇතිව දැනුම් දෙන්න.රජය හා ජනාධිපතිවරයාට විරුද්ධව අසත්‍ය තොරතුරු හා මහජනතාව නොමඟ යවන ලෙස රාජ්‍ය විරෝධි ක්‍රියා සිදුකරමින් තොරතුරු ප්‍රචාරය කිරිම සම්බන්ධයෙන් 2012/06/19 වන දින විශේෂ කාර්ය බළකායේ අධ්‍යක්ෂකවරයා විසින් නියෝජ්‍ය පොලිස්පතිවරයාට රහසිගතව යොමු කරන ලද තොරතුරුවලට අනුව රහස් පොලිසියේ පරිගණක අංශයේ ස්ථානාධිපති ඩි.එම්.ඒ.එස්.කේ. සේනාරත්න මහතා විසින් මේ සිද්ධියට අදාළව පරික්ෂණ පවත්වා තිබේ.නො 71/ ෆෙරි පාර , ඇතුල්කෝට්ටේ පිහිටි තෙමහල් නිවෙසක ක්‍රියාත්මක වු මේ වෙබ් අඩවිය මගින් රාජ්‍ය විරෝධි ක්‍රියාවන් සිදුවන බවට තොරතුරු අනාවරණය වී ඇති අතර ජනාධිපතිවරයාට අගෞරව වන නින්දා සහගත හා අවඥ සහිත වචන සංඥා ඇතුළත් නිරූපනවලින් අසත්‍ය තොරතුරු ප්‍රචාරය වන බවට පොලිසිය අධිකරණයට වාර්තා කර තිබිණ.මිට අමතරව මේ ස්ථානය රුවන් ෆර්ඩිනැන්ඩස් යන අය විසින් පවත්වාගෙන යන අතර මීට තවත් දෙදෙනෙකු සෘජුවම සම්බන්ධ බවට කරුණු අනාවරණය වි තිබේ. මේ ආයතනය ලියාපදිංචි නොකර අනවසරයෙන් පවත්වා ගෙන බවට ද රහස් පොලිසිය කරුණු අනාවරණය කරගෙන තිබේ.මේ ස්ථානයේ කරන ලද වැටලිමේදි අත්අඩංගුවට ගත් ශිවන්ත ‍රොඩ්‍රිගෝ, කේ. අබ්දුල් හකිම්, සුභාෂ් වීරතුංග, එම් සෙනෙවිරත්න, ආර්. එම්. අප්පුහාමි , රජපක්ෂ පතිරනලා‍ගේ කෞශල්‍ය, චන්දිමා ශිරන්ති , හිමාෂි කරුණාරත්න හා ආර්. වි.ප්‍රේමවති යන අය පොලිස් ඇප මත මුදා හැර තිබේ.අදාළ කරුණු සළකා බැලු මහෙස්ත්‍රාත්වරයා අසභ්‍ය දර්ශන ඇතුළත් සි.ඩි. තැටි සේප්පුගත කිරිමට නියම කරමින් පැමිණිල්ල යළි කැඳවිම ලබන මස 12 දින කල්තැබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n1207242</link>
    <topic>හෙළිදරව්වටආරක්ෂක ලේකම්ගෙන් පැසසුම්</topic>
    <author>විජයානි එදිරිසිංහ</author>
    <content>“වරෙන්තුකරුවන් හැටදහසක් අත්අඩංගුවට ගැනීමට පොලිසියේ අවධානය යොමුවී ඇති බවට දිනමිණ පසුගියදා (16) කළ හෙළිදරව්ව ආරක්ෂක ලේකම් ගෝඨාභය රාජපක්ෂ මහතාගේ පැසසුමට ලක්විය.හොඳ ප්‍රවෘත්ති වාර්තාකරණය තුළින් පාලකයන්ගේ අවධානය ඊට යොමු වී ඒ සම්බන්ධව ක්‍රියා කිරීමට කටයුතු කෙරෙන බව ආරක්ෂක ලේකම්වරයා ඊයේ (23) ප්‍රවෘත්ති දෙපාර්තමේන්තුවේ පැවැති මාධ්‍ය සම්මන්ත්‍රණයේදී පෙන්වා දුන්නේය.ඒ අනුව මේ ප්‍රවෘත්තියෙන් පසු එම වරෙන්තුකරුවන් අත්අඩංගුවට ගැනීමට අවශ්‍ය උපදෙස් ආරක්ෂක ලේකම්වරයා විසින් පොලිස්පති එන්. කේ. ඉලංගකෝන් මහතා වෙත ලබා දුන් බවද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n1207243</link>
    <topic>ඇමැති වෙනස් වුණාටසංවර්ධන වැඩවල වෙනසක් නෑ</topic>
    <author>ධනුෂ්ක ගොඩකුඹුර සහ නුවරඑළිය විශේෂ නුවරඑළිය සිට</author>
    <content>ආරම්භ කළ සංවර්ධන ව්‍යාපෘති ඇමැති ධූර වෙනස් වීම නිසා කිසිවිටෙකත් අතරමඟ නතර නොකළ යුතු බව ජනාධිපති මහින්ද රාජපක්ෂ මහතා ඊයේ (23) අවධාරණය කළේය.ඇමැතිකම්, ආණ්ඩු වෙනස් වුවත් පොදු ව්‍යාපෘති කලින් සැලසුම් කළ ආකාරයටම ක්‍රියාත්මක විය යුතු බවත් එය සෑම කෙනෙක්ම තදින් සිහි තබා ගත යුතු බවත් ජනාධිපතිවරයා දැඩිව කියා සිටියේය.ජනාධිපතිවරයා මෙසේ ප්‍රකාශ කළේ නුවරඑළිය දිස්ත්‍රික් විශේෂ සංවර්ධන කමිටු රැස්වීමට නුවරඑළිය දිස්ත්‍රික් ලේකම් කාර්යාල ශ්‍රවණාගාරයේ දී ඊයේ එක්වෙමිනි.ඇමැති ගාමීණි ලොකුගේ මහතා ක්‍රීඩා ඇමැතිවරයාව සිටිය දී වැඩ ආරම්භ කළ නුවරඑළිය ජාත්‍යන්තර ක්‍රීඩාංගණයේ ඉදිකිරීම් මේ වන විට නතරව ඇති බව හෙළිදරව් වූ අතර වහාම එම කටයුතු නිමා කරන ලෙස ජනාධිපතිවරයා අදාළ බලධාරීන්ට නියෝග කළේය. දිස්ත්‍රික්කයේ සංවර්ධන ව්‍යාපෘති ක්‍රියාත්මක කිරීමේදී ප්‍රධාන ගැටලුවක්ව ඇත්තේ කාර්මික නිලධාරීන්ගේ හිඟය බව දිස්ත්‍රික් ලේකම්වරයා විසින් පෙන්වා දුන් අතර රජයේ සේවයට අභ්‍යාසලාභීන් ලෙස බඳවා ගන්නා උපාධිධාරීන්ට ප්‍රායෝගික පුහුණුවක් ලබා දී තාවකාලිකව කාර්මික නිලධාරීන්ගේ කටයුතු ආවරණයට යොදා ගන්නා ලෙස ජනාධිපතිවරයා උපදෙස් දුන්නේය.දිස්ත්‍රික් ලේකම් කාර්යාල, ප්‍රාදේශීය ලේකම් කාර්යාල, පළාත් සභා ලෙස නොබෙදී එක්ව රාජකාරී කිරීමේ වගකීම සියලු රාජ්‍ය සේවකයන්ට ඇති බවත් ජනාධිපතිවරයා සිහිපත් කළේය.සමෘද්ධි බැංකුවල එකතු වී ඇති මුදල් රාජ්‍ය ආයතනවල පමණක් ආයෝජනය කරන ලෙසත් වතු සමාගම් කැඳවා සමාජීය වගකීම් සම්බන්ධයෙන් ඔවුන් දැනුවත් කරන ලෙසත් ජනාධිපතිවරයා දැනුම් දුන්නේය. වතුකරයේ ජනතාව පිටි ආහාර අනුභවයෙන් ඈත් කර බත් අනුභවයට යොමු කිරීමට පියවර ගන්නා ලෙසත් වතුකරයේ මත්පැන් භාවිතය අවම කිරීමට පියවර ගන්නා ලෙසත් ජනාධිපතිවරයා උපදෙස් දුන්නේය. ළමා අපයෝජන නැති කිරීමට නම් නිවැසියන් දැනුවත් කළ යුතු බව ජනාධිපතිවරයා පෙන්වා දුන්නේය.රාජ්‍ය නිලධාරීන් මෙන්ම මහජන නියෝජිතයන් ද තම ආත්ම ගෞරවය ආරක්ෂා වන පරිදි වගකීමක් ඇතිව කටයුතු කළ යුතු බව ජනාධිපතිවරයා වැඩිදුරටත් කියා සිටියේය. ඇමැතිවරුන් වන අනුර ප්‍රියදර්ශන යාපා, සී. බී. රත්නායක, ආරුමුගම් තොණ්ඩමාන්, ජොන්ස්ටන් ප්‍රනාන්දු, කුමාර වෙල්ගම, නවීන් දිසානායක, මහින්ද අමරවීර, නියෝජ්‍ය ඇමැති මුත්තු සිවලිංගම්, පාර්ලිමේන්තු මන්ත්‍රීවරුන් වන ශ්‍රී රංගා, පී. දිගම්බරන්, මධ්‍යම පළාත් ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර, දිස්ත්‍රික් ලේකම් ඩී. පී. ජී කුමාරසිංහ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n1207244</link>
    <topic>අජාසත්ත පුතෙක් කටුවනදීමවත් පියාත් මරා දමලා</topic>
    <author>චන්ද්‍රිකා පෙරේරා, මැදමූලන සමරවික්‍රම, කටුවන සමූහ සහ සුරංජිත් පෙරේරා</author>
    <content>සිය පුතා විසින් මරා දැමූ බවට සැකකෙරෙන හම්බන්තොට කටුවන හැට හැවිරිදි හා පනස් දෙහැවිරිදි යුවලකගේ මළසිරුරු ඊයේ (23) අළුයම කටුවන පොලිසිය මඟින් සොයාගෙන තිබේ.මව පසුපස හඹාගොස් කපා කොටා මරා පියා මරා ගසක එල්ලා සැකකාර පුතා සිය අත කපාගෙන රෝහල්ගතවී ඇති බව මූලික පොලිස් පරීක්ෂණ මඟින් හෙළිව ඇත.ඝාතනය වූ මවගේ සිරුර උඩගොමඩිය පාසල් භූමියේ තිබී සොයා ගත් බවත් පියාගේ සිරුර ඔහුගේ නිවස ඉදිරිපිට අලිගැටපේර ගහේ එල්ලා තිබියදී සොයාගත් බවත් පොලිසිය කීය.මෙසේ මියගොස් ඇත්තේ පස්දරු මවුපියන් වූ කටුවන උඩගොමඩිය වෙඩික්කාර වත්තේ පදිංචිව සිටි කරවිල කන්දගේ සෝමසිරි (60) හා අරඹගේ සෝමවතී (52) නමැති විවාහක යුවල බව පොලිසිය පවසයි.පවුල් ආරවුලක් මත මේ මරණ සිදුව ඇති බවට අණාවරණය වී තිබෙන අතර සිද්ධියෙන් තුවාල ලබා ඇති තිස්දෙහැවිරිදි සැකකාර පුතා ඇඹිලිපිටිය රෝහලට ඇතුළත් කර ඇත. මොහු පොලිස් ආරක්ෂාව ය‍ටතේ ප්‍රතිකාර ලබයි.සැකකරුගේ සොහොයුරන් දෙදෙනකු සිද්ධිය පිළිබඳ සාක්කි දෙමින් තුවාල ලබා සිටින සිය සොයුරා මේ මරණ සිදුකළ බවට පොලිසියට ප්‍රකාශකර ඇත. සිද්ධිය වීමට පෙර එදිනම රාත්‍රී සැකකරු තම එක් සොයුරකු පසුපස ද මන්නයක් රැගෙන හඹා ගොස් ඇති බව හෙළිව තිබේ. එදින රාත්‍රියේ දී සැකකරු සාක්කිකරුවන් හා මියගිය පියා එක්ව මත්පැන් පානය කර බහින් බස්විමක්ද ඇතිවී තිබෙන බවට අනාවරණය වෙයි. සැකකාර පුතා හා මවුපියන් එකම නිවසේ පදිංචි වී සිට ඇත. බහින්බස් වීමෙන් පසු අනෙක් අය නිවසින් පිටව යාමෙන් අනතුරුව මේ ඝාතන සිදුකරන්න‍ට ඇතැයි සැකකරයි.එල්ලී මියගොස් ඇති තැනැත්තා මේ ඝාතනයකර පුතාටද පහර දී ගෙලවැලා ගත්තේද යන්න පිළිබඳ ද සැකකෙරෙන බවත් ඒ පිළිබඳ ද පරීක්ෂණවක් පැවැත්වෙන බවත් පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පවසයි. පශ්චාත් මරණ පරීක්ෂණයෙන් පසු ඒ පිළිබඳ කරුණු හෙළිකර ගැනීමට හැකිවනු ඇති බවද හෙතෙම කීය.පැල්මඩුල්ල මහෙස්ත්‍රාත් චන්දන සාලිය අබේරත්න මහතා ඊයේ උදේ සිද්ධිය වූ ස්ථානයට ගොස් මහෙස්ත්‍රාත් පරීක්ෂණය පවත්වන ලදී.මියගිය මව නිවසේ සිට දිවගිය මඟ ලේ පැල්ලම් ඇති බවට එහිදී නිරීක්ෂණය වී ඇත. මේ මරණ තුවාල ලබා ඇති අය විසින් කළ බවට එහිදී ඉදිරිපත් වූ සාක්කි මගින් හෙළිව ඇති බව පොලිසිය කීය. සිද්ධිය පිළිබඳ ඇඟිළි සළකුණු වාර්තාවක් හා රස පරීක්ෂක වාර්තාවක් ද කැඳවා තිබේ.කටුවන සහකාර පොලිස් අධිකාරි ජයලත් බලගල්ලේ මහතාගේ උපදෙස් මත කටුවන පොලිසියේ ස්ථානාධිපති පොලිස් පරීක්ෂක චමින්ද රාජපක්ෂ සෝකො විමර්ශන අංශයේ ස්ථානාධිපති උපපොලිස් පරීක්ෂක අජිත් නිෂාන්ත යන මහත්වරු හා තංගල්ල විශේෂ විමර්ශන අංශය ඇතුලු කණ්ඩායම් තුනක් මේ පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n1207245</link>
    <topic>Zලකුණු නැවත නිකුතුවෙන් අපහසුතාවට පත්සිසුනට සාධාරණ විසඳුමක් ලබා දෙන්න</topic>
    <author>ලුණම සමූහ සනත් ගමගේ</author>
    <content>උසස් පෙළ ඉසෙඩ් ලකුණු නිකුත් කිරීමෙන් අසහනයට හා කලකිරීමට පත් ව ඇති සිසුන්ට සාධාරණ විසඳුමක් ලබා දෙන්නැයි තරුණ මන්ත්‍රීවරු කණ්ඩායම රජයෙන් හා ජනාධිපතිතුමාගෙන් ඉල්ලා සිටින බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවසීය.ඒ මහතා මේ බව සඳහන් කළේ තංගල්ල කාල්ටන් නිවසේදී ඊයේ (23) පස්වරුවේ පැවැති විශේෂ මාධ්‍ය හමුවකට එක්වෙමිනි.මෙහිදී අදහස් දැක් වූ නාමල් රාජපක්ෂ මහතා මෙසේ ද කීය.‘’මේ ලකුණු ප්‍රකාශයට පත්වීමත් සමඟම රට තුළ විශාල වශයෙන් මතභේද ඇති වී තිබෙනවා. තරුණ මන්ත්‍රීවරු වශයෙන් මෙය අපට හොඳින් වැටහෙනවා. ජනාධිපතිතුමාගෙන් අධ්‍යාපන ඇමැතිතුමාගන් ඉල්ලීමක් කරනවා මේ අසහනයට පත්වී ඇති සිසුන්ට අසාධාරණයන් නොවන සේ කටයුතු කරන ලෙස.ගම්බදව ජීවත්වන අඩු ආදායම්ලාභී පාසල් සිසුන් මේ සිද්ධියෙන් දැඩි කලකිරීමකට හා සමාජයේ මත භේදයකට තුඩු දී තිබෙනවා. මෙයට සාධාරණ විසඳුමක් අවශ්‍යයි. ඒ සඳහා මැදිහත්වීමට තරුණ මන්ත්‍රීවරු වශයෙන් කටයුතු කරනවා. කිසිවිටක මේ රටේ අධ්‍යාපනය ලබන සිසුන්ට අසාධාරණයක් වීමට රජය ඉඩ තබන්නේ ද නැහැ.’’.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n1207246</link>
    <topic>ප්‍රනාබ් මුකර්ජිටජනපතිගෙන් මල් කලඹක්</topic>
    <author/>
    <content>ඉන්දියාවේ නව ජනාධිපතිවරයා ලෙස පත්ව සිටින ශ්‍රී ප්‍රනාබ් මුකර්ජි මහතාට සුබ පතමින් ජනාධිපති මහින්ද රාජපක්‍ෂ මහතා මල් කලඹක් යවා ඇත.මුකර්ජි මහතා 25 වැනිදා ජනාධිපති ධුරයේ වැඩ භාරගැනීමෙන් පසුව නිල සුබ පැතුම් පණිවිඩයක් යැවීමට කටයුතු කරන බව ජනාධිපති මාධ්‍ය අංශය නිවේදනයක් නිකුත් කරමින් කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n1207247</link>
    <topic>ජනපති - අගමැති සසුනට කරන මෙහෙවර අගය කළ යුතුයි</topic>
    <author/>
    <content>බුදු සසුනේ ආරක්‍ෂාව හා චිරස්ථිතිය උදෙසා, අතිගරු ජනපතිඳුන් හා ගරු අග්‍රාමාත්‍යතුමන් එක්ව ගෙන යන ශාසනික මෙහෙවර පිළිබඳව තමා මුළුමනින්ම පැහැදී සිටින බව, අමරපුර මහ සංඝ සභාවේ උත්තරීතර මහානායක, අග්ගමහා පණ්ඩිත අතිපූජ්‍ය දවුල්දෙන ශ්‍රී ඤාණිස්සර මාහිමිපාණෝ අවධාරණය කරති.අග්‍රාමාත්‍ය දි. මු. ජයරත්න මහතා 22 දින සන්ධ්‍යාවේ සිය අසපුවේදී බැහැදුටු අවස්ථාවේදී, මාහිමිපාණෝ මේ බව අවධාරණය කළහ.එහිදී වැඩිදුරටත් අදහස් දැක්වූ උන්වහන්සේ, 2600 ශ්‍රී සම්බුද්ධත්ව ජයන්ති සමයෙහි රට තුළ මහා බෞද්ධ ප්‍රබෝධයක් ඇති වූ බවත්, එය කිසිවෙකුටත් බැහැර කළ නොහැකි බවත්, එසේම සම්බුද්ධ ශාසනය හා ශ්‍රී සද්ධර්මය සමාජගත කරවීමේ මුවාවෙන්, නිසි ධර්මඥානයක් නොමැති පුද්ගලයන් විසින්, විවිධ ප්‍රකාශන ප්‍රකාශයට පත් කරමින් සිටින බවත්, ඊට එරෙහිව නිසි පියවර ගන්නා ලෙසත් උන්වහන්සේ එහිදී අග්‍රාමාත්‍යතුමාගෙන් ඉල්ලා සිටි අතර, සිය කටයුතු ඉදිරියට පවත්වාගෙන යාම සඳහා ත්‍රිවිධ රත්නයේ ආශිර්වාදයෙන් නිරෝගීභාවය, ශක්තිය, ධෛර්යය ලැබේවායි පවසමින් අග්‍රාමාත්‍යතුමාට ආශිර්වාද කළහ.මෙහිදී අගමැතිතුමා කියා සිටියේ, බුදු සසුන සුරක්‍ෂිිත කොට පෝෂණය කිරීම සඳහා ආණ්ඩුක්‍රම ව්‍යවස්ථාවෙන් සපථ කර ඇති පිළිවෙතට අනුකූලව යමින් සම්බුද්ධ ශාසනය ආරක්‍ෂා කර ගැනීම උදෙසා, අතිගරු ජනාධිපති මහින්ද රාජපක්‍ෂ මැතිතුමාගේ උපදෙස් හා මඟ පෙන්වීම මත රජය සියලු ක්‍රියාමාර්ග ගෙන ඇති බවයි.මෙම අවස්ථාවට අග්‍රාමාත්‍ය පෞද්ගලික ලේකම් අනුරාධ ජයරත්න මහතා ඇතුළු පිරිසක් ද සහභාගිව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n1207248</link>
    <topic>උසාවියට අපහාස කිරීම පිළිබද නඩු නොපවරා සිටීමට නිදහසට කරුණු දක්වන්න</topic>
    <author>නෙල්කා මැදගෙදර</author>
    <content>ඉකුත් 2011 වසරේ පැවති අ.පො.ස. උසස් පෙළ විභාගයෙහි ඉසෙඩ් අගයන් ප්‍රමාදයකින් තොරව ගණනය කර ප්‍රතිඵල නැවත නිකුත් කරන ලෙස දුන් ශ්‍රේෂ්ඨාධිකරණ තින්දුව ක්‍රියාත්මක කිරිමට අවශ්‍ය බලාත්මක සහ අර්ථවත් පියවර නොගැනීමෙන් අධිකරණයට අපහාස කිරිම සම්බන්ධයෙන් නඩු විභාගයක් නොපවත්වා සිටීම සඳහා නිදහසට කරුණු දිව්රුම් ප්‍රකාශයක් මගින් ඉදිරිපත් කරන ලෙස විශ්ව විද්‍යාල ප්‍රතිපාදන කොමිසමෙ හි සභාපති මහාචාර්ය ගාමිණි සමරනායක මහතාට ශ්‍රේෂ්ඨාධිකරණය ඊයේ(23) නියෝග කෙළේය.එම දිව්රුම් ප්‍රකාශය ඉදිරිපත් කිරිම සඳහා මාසයක කාලයක් ලබා දෙන ලදි.ප්‍රතිඋත්තර දිව්රුම් ප්‍රකාශ ඉදිරිපත් කිරීම සඳහා ශ්‍රේෂ්ඨාධිකරණයට මීට පෙර ඉසෙඩ් අගයන් අභියෝගයට ලක් කරමින් මූලික අයිතිවාසිකම් පෙත්සම ගොනු කළ සිසුන්ට සහ ලංකා ගුරු සංගමය වෙත දින දෙකක කාලයක් ලබා දෙන ලදි.අධිකරණයට අපහාස කිරීම සම්බන්ධයෙන් නඩු විභාගයක් නොපවත්වා සිටිම සම්බන්ධයෙන් අධිකරණයෙහි පෙනි සිටින ලෙස මීට පෙර ශ්‍රේෂ්ඨාධිකරණය දුන් නියෝගය අනුව විශ්ව විද්‍යාල ප්‍රතිපාදන කොමිසමෙහි සභාපති මහාචාර්යය ගාමිණි සමරනායක මහතා ඊයේ (23) පෙනි සිටියේ ය.මෙහිදි විශ්ව විද්‍යාල ප්‍රතිපාදන කොමිසමෙහි සභාපතිවරයා වෙනුවෙන් පෙනී සිටි ජනාධිපති නිතිඥ ෆයිස් මුස්තාපා මහතා කියා සිටියේ ඉසෙඩ් අගයන් සම්බන්ධයෙන් ශ්‍රේෂ්ඨාධිකරණය දුන් තීන්දුව කඩිනමින් ක්‍රියාත්මක කිරිමට පියවර නොගැනිම සම්බන්ධයෙන් නිදහසට කරුණු දැක්වීමට බවය.එම තින්දුව ලබා දිමෙන් පසුව ඒ අනුව කටයුතු කිරිමට යම්යම් පියවර ගත් බව ඒ මහතා කිය.මෙහිදි අගවිනිසුරු ආචාර්ය ශිරාණී බණ්ඩාරනායක මහත්මිය ප්‍රශ්ණ කළේ මෙම නඩු තින්දුවෙන් පසුව මාධ්‍ය සාකච්ජාවක් කැඳවූයේ කවුරුන්ද යන්න බවයි.එය අමාත්‍යාංශය විසින් කැඳවූ බවද සභාපතිවරයා එහි දී එක වචනයක් හෝ කථා නොකළ බව ද කී මුස්තාපා මහතා සභාපතිවරයා ඊට සහභාගි වූයේ ඇමැතිවරයාගේ දැනුම් දීම මත බව කියා සිටියේ ය. මෙහිදි එම මාධ්‍ය සාකච්ජාවේ දී සභාපතිවරයා කී බවට පුවත්පත්වල සඳහන් වු වාර්තා දෙකක් කියවන ලෙස අගවිනිසුරුවරිය නිතිඥ කුෂාන් ද අල්විස් මහතා ට දන්වා සිටියා ය. ඒ අනුව එය කියවන ලදි.ඒ සම්බන්ධයෙන් හේතු දැක්විමට මුස්තාපා මහතා උත්සහ කළ අවස්ථාවේ දී විනිසුරු මඩුල්ල එම සියළු කරුණු දිව්රුම් ප්‍රකාශයක් මගින් ඉදිරිපත් කරන ලෙස නියම කෙළේ ය. අධිකරණයට අපහාස කිරීම සම්බන්ධයෙන් ගනු ලබන ඉදිරි පියවරයන් පිළිබඳව එදින තීරණය කරන බව විනිසුරු මඩුල්ල සඳහන් කෙළේ ය. පසුගිය වසරේ පැවැති අ.පො.ස.උසස් පෙළ විභාගයෙහි ඉසෙඩ් ලකුණු නැවත ගණනය කර ප්‍රතිඵළ අලුතින්ම නිකුත් කරන ලෙස ද, එම කටයුතු අනවශය ප්‍රමාදවිම් වලින් තොරව සිදු කරන ලෙස ද, ශ්‍රේෂ්ඨාධිකරණ විශ්ව විද්‍යාල ප්‍රතිපාදන කොමිසමට නියෝග කළේ ඉකුත් ජූනි මස 25 වැනිදා ය.එම තීන්දුව ලබා දි සති දෙකකට අධික කාලයක් ඉක්ම ගොස් ඇති නමුත් ප්‍රතිඵල නැවත නිකුත් කිරිමට විශ්ව විද්‍යාල ප්‍රතිපාදන කොමිසම පියවර ගෙන නැති බවට පැමිණිලි කරමින් ඉදිරිපත් කළ මෝසමක් සලකා බැලු අධිකරණය මෙම නියෝගය කෙළේ ය. අගවිනිසුරු ආචාර්ය ශිරාණී බණ්ඩාරනායක, නිමල් ගාමිණි අමරතුංග, කේ. ශ්‍රි පවන් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම මෝසම කැඳවන ලදි. පසුගිය වසරෙහි අ.පො.ස.උසස් පෙළ විභාගයට පෙනි සිටි විසල් භාසිත කවිරත්න ඇතුළු සිසුන් පිරිසක් සහ ලංකා ගුරු සංගමය විසින් නීතිඥ සංජිව කලුආරච්චි මහතා මගින් මෙම මෝසම ඉදිරිපත් කර තිබිණි. මෙම මෝසම සැප්තැම්බර් මස 12 වැනිදා කැඳවීමට නියම විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n1207249</link>
    <topic>උදයන් කතුවරයාට එරෙහි වීම නවතන අතුරු තහනම් නියෝගය දීර්ඝ කෙරේ</topic>
    <author>නෙල්කා මැදගෙදර</author>
    <content>“උදයන් “පුවත්පතෙහි ලිපියක් පළ කිරීමෙන් අධිකරණයට අපහාස කළ බවට එම පුවත්පතෙහි කතුවරයාට එරෙහි කිසිදු පියවරක් ගැනීමෙන් යාපනය මහේස්ත්‍රාත් එම්. මානික්කවාසගම් මහතා වළකාලමින් නිකුත් කළ අතුරු තහනම් නියෝගය ලබන අගෝස්තු මස 29 වැනිදා තෙක් බලපවත්වන පරිදි අභියාචනාධිකරණය විසින් ඊයේ (23) දීර්ඝ කරන ලදි.එදින අධිකරණයෙහි පෙනී සිටින ලෙස මහේස්ත්‍රාත්වරයාට නියෝග කරමින් නොතීසි නිකුත් කරන ලදි. අධිකරණයට අපහාස කළ බවට යාපනය මහේස්ත්‍රාත්වරයා තමන්ට එරෙහිව පියවර ගැනීම අත්හිටුවන ලෙස ඉල්ලා “උදයන්“ පුවත්පතෙහි කර්තෘ තෙවනායගම් ප්‍රේමනාත් මහතා ගොණු කළ රිට් පෙත්සමක් සලකා බැලූ අධිකරණය මීට පෙර මෙලෙසම නොතීසි නිකුත් කෙළේ ය.ඒ අනුව පෙත්සමෙහි පාර්ශවකරුවන් වෙනුවෙන් නීතිඥවරු ඊයේ අධිකරණය හමුවෙහි පෙනී සිටියහ.අභියාචනාධිකරණ සභාපති විනිසුරු එස්.ස්කන්ධරාජා මහතා සහ අභියාචනාධිකරණ විනිසුරු දීපාලි විජේසුන්දර යන විනිසුරු මඩුල්ල ඉදිරියෙහි මෙම පෙත්සම කැඳවන ලදි.යාපනය ප්‍රදේශයෙහි ඉඩම් අත්පත්කර ගැනීම සම්බන්ධයෙන් පාර්ලිමේන්තු මන්ත්‍රී නීතිඥ එම්.ඒ සුමන්තිරන් මහතා පාර්ලිමේන්තුවේ දී කළා යැයි කියන කථාවක් සහ ඉන්පසුව ඇති වූ සිදුවීම් පෙළක් සම්බන්ධ වාර්තා උදයන් පුවත්පතෙහි පළ කර අධිකරණයට අපහාස කිරීම සම්බන්ධයෙන් නිදහසට කරුණු දැක්වීම සඳහා අධිකරණයෙහි පෙනී සිටින ලෙස ඉකුත් ජූන් මස යාපනය මහේස්ත්‍රාත්වරයා එහි කතුවරයාට නියම කර ඇත.ඒ අනුව ඔහු අධිකරණය හමුවෙහි පෙනි සිට තිබේ. අනතුරුව ඔහුට එරෙහි අධිකරණයට අපහාස කිරීමේ නඩු විභාගයක් පවත්වා ගෙන යාමට යාපනය මහේස්ත්‍රාත්වරයා තීරණය කර ඇත. එම තීරණය අභියෝගයට ලක් කරමින් මෙම පෙත්සම ඉදිරිපත් කර තිබිණි. මෙම පෙත්සම්කරු වෙනුවෙන් ඊයේ අධිකරණයෙහි පෙනි සිටි ජනාධිපති නීතිඥවරයා සඳහන් කෙළේ මහේස්ත්‍රාත්වරයා මෙලෙස පෙත්සම්කරු අධිකරණයට කැඳවා ඇත්තේ, අධිකරණයෙහි විභාග වන හෝ මහේස්ත්‍රාත්වරයා ඉදිරියෙහි විභාගවන නඩුවක් සම්බන්ධයෙන් නොවන බවය.ජනාධිපති නිතිඥ කේ.කනගඊශ්වරන් මහතා පෙත්සම්කරු වෙනුවෙන් පෙනී සිටියේය. මෙම පෙත්සමඅගෝස්තු මස 28වැනිදා නැවත කැඳවනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n12072410</link>
    <topic>නාවික හමුදා ක්‍ෂණික මුදා ගැනීමේ සහසහන බළඝනය දැරියක් බේරා ගනියි</topic>
    <author/>
    <content>ශ්‍රී ලංකා නාවික හමුදා ක්ෂණික මුදා ගැනීමේ සහ සහන බළඝනයේ නාවිකයන් විසින් පානම නුදුරු මුහුදේ ගිලෙමින් සිටි කුඩා ගැහැණු දරුවකුගේ ජීවිතය බේරා ගැනීමට 22 වැනි දින සමත් විය.මඩකළපුවේ පදිංචි පස් වියැති මේ ගැහැණු දරුවා තම දෙමාපියන් සමඟ පානම ඔකඳ කෝවිලේ වාර්ෂික දේව පූජාව සඳහා සහභාගිවීමට පමිණ ඇති අතර, දේව පූජාවට සහභාගි වීමෙන් අනතුරුව පානම නුදුරු මුහුදේ දිය නාමින් සිටියදී මේ අනතුරට මුහුණපා ඇත.සිද්ධිය නිරීක්ෂණය කරන ලද එම ස්ථානයේ රාජකාරියේ නියුතු නාවික හමුදා ක්ෂණික මුදා ගැනීමේ සහ සහන බළඝනයේ නාවිකයන් විසින් ක්ෂණිකව ක්‍රියාත්මක වී ඇය බේරා ගැනීමට කටයුතු කරන ලදී.ශ්‍රී ලංකා නාවික හමුදාව තුළ අලුතින් ස්ථාපනය කරන ලද මේ ක්ෂණික මුදාගැනීමේ සහ සහන බළඝනය ගංවතුර, මුහුදේ රළු ස්වභාවය වැනි අවස්ථාවන්වලදී ජීවිත බේරා ගැනීම සහ සහන සැලසීම සිදු කරනු ලබන අතර, මේ බළඝනය ආපදා කළමනාකරණ පිළිබඳව විශේෂ පුහුණුවක් ලද නාවිකයන්ගෙන් සහ ආපදා මෙහෙයුම් වෙනුවෙන් නිෂ්පාදිත විශේෂ යාත්‍රාවන්ගෙන් ද සමන්විත වේ.ආරම්භ කොට ඉතා කෙටි කාලයක් තුළදී සහන සේවා රැසක් සිදු කිරීමට මේ බලඝනයට හැකියාව ලැබී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n12072411</link>
    <topic>වැසී යාමට ආසන්නයේ වූ බී.සී.සී. ලංකා ලාභ ලබයි</topic>
    <author>සිතාරා සේනානි,</author>
    <content>වැසී යාමට ආසන්න තත්ත්වයේ තිබූ රාජ්‍ය ආයතනයක් වන බී.සී.සී. ලංකා ආයතනය මේ වනවිට සබන් හා තෙල් විකිණීමෙන් පමණක් මාසිකව රුපියල් ලක්ෂ 10ක ශුද්ධ ලාභයක් ලැබීමට සමත්ව තිබේ. මේ අනුව මෙහෙයුම් ලාභය රුපියල් මිලියන දෙක ඉක්මවීමට එම සමාගම සමත්ව තිබේ.දැනට මාසිකව රුපියල් මිලියන 10ත් 11ත් අතර වෙළෙඳාමක් මේ ආයතනයේ සිදුවන බවත්, තම අමාත්‍යංශය යටතට එම ආයතනය පත් කරන විට එහි ලාභය රුපියල් ලක්ෂ 4ක් පමණක් වූ බවත් රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා පවසයි.බී.සී.සී.ආයතනය ලාභ ඉපයීමට සමත්වීම රාජ්‍ය ආයතන සම්බන්ධයෙන් වූ රජයේ සැලැසුම් සාර්ථක වීමක් බවද හෙතෙම පෙන්වා දෙයි.වසර සියයක කීර්තිමත් නාමයක් සහිත සවරින් බාර් , සඳුන් , සුවේන්ද්‍රා , ස්නෝවයිට් සබන් වර්ග, බී.සී.සී. පොල්තෙල්, කුක්ස් ජෝයි, ෆයිනෝල් ඇතුළු නිෂ්පාදන බී.සී.සී. නිපැයුම් අතර වෙයි.නගර නිර්මාණය සඳහා ඉඩම් කට්ටි පවරා ගැනීම හේතුවෙන් බී.සී.සී. ලංකා ආයතනය වතුපිටිවල ආයෝජන කලාපයේ ස්ථාපිත කිරීම සඳහා මේ වනවිට කඩිනමින් කටයුතු කෙරෙමින් පවතින බවත්, කම්හල මාරු කිරීමේ දී වෙළෙඳපොළට අවශ්‍ය බී.සී.සී. නිෂ්පාදන හිඟයකින් තොරව ලබා දීමට පියවර ගනිමින් සිටින බවත්, සමාගමේ නිසි බලධාරි බ්‍රිගේඩියර් එල්.එම්. තෙන්නකෝන් මහතා පවසයි.පොල්තෙල් සහ ඒ ආශ්‍රිත නිෂ්පාදන මත පෞද්ගලික වෙළෙඳ ඒකාධිකාරයක් ගොඩනැඟීම වළක්වාලමින් පාරිභෝගිකයාගේ අයිතිවාසිකම් සුරැකීමට බී.සී.සී. සමාගමට හැකි වූ බවත් හෙතෙම පෙන්වා දෙයි.බ්‍රිටිෂ් සිලෝන් මිල්ක් සමාගම නමින් සුදු ජාතිකයන් 1918 දී මෙරට ආරම්භ කර ඇති මේ සමාගම 1972 පැවැති රජය මඟින් ව්‍යාපාර අත්පත් කැර ගැනීමේ පනත යටතේ රජයට පවරා ගත්තකි.1988දී සමාගම් පනත යටත‍තේ සී/ස. බී.සී.සී. ලංකා සමාගම නමින් සංස්ථාපනය කර ඇති මේ ආයතනය රාජ්‍ය සම්පත් හා ව්‍යවසාය සංවර්ධන අමාත්‍යංශය යටතට පත්කරන විට වැසී යාමට ආසන්න තත්ත්වයේ පැවතිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=n12072412</link>
    <topic>කහවත්ත මුල් ද්විත්ව ඝාතනයේ සැකකරුවෝ යළි රිමාන්ඩ්</topic>
    <author>රත්නපුර දිසා විශේ්ෂ නිරෝෂණ පෙරේරා</author>
    <content>කහවත්ත මවත් දියණියත් ඝාතන සිද්ධියේ සැකකරුවන් තිදෙනා සහ සැකකාරිය ලබන 6 වැනිදා තෙක් තවදුරටත් රක්‍ෂිත බන්ධනාගාර ගත කිරීමට පැල්මඩුල්ල මහේස්ත්‍රාත් චාන්දනි නිරංජලා ඩයස් මහත්මිය නියෝග කළාය. පසුගිය ජනවාරි 31 වැනිදා කහවත්තේ කොටකෙතන පදිංචි නයනා නිල්මිනි (51) සහ කාවින්ද්‍යා චතුරංගි සෙල්ලහේවා (18) මවත් දියණියත් ඝාතනය කිරීම ගැන සැකපිට මේ සැකකරුවන් රහස් පොලිසිය විසින් අත්අඩංගුවට ගෙන තිබිණි.ඔවුන් ඊයේ (23) අධිකරණයට ඉදිරිපත් කළේ 19 වැනි වතාවටය.එල්. එම්. දර්ශන, සහන් නන්දන, රසිකා චාන්දනී නොහොත් අශෝකා, එල්. එම්. ධර්මසිරි යන සැකකරුවන් බන්ධනාගාරගතව සිට අධිකරණයට ඉදිරිපත් කළහ. නීතිපති උපදෙස් ලබා ගැනීමට විමර්ශන වාර්තා ඉදිරිපත් කර ඇතැයි රහස් පොලිසිය අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=r1207241</link>
    <topic>පානදුර අධිකරණ සිරි මැදිරියේ සිටි සැකකරුවකුටසිම් කාඩ්පතක් දෙන්න ගිය පුද්ගලයකු හිරේට</topic>
    <author>පානදුර සමූහ කපිල සෝමරත්න</author>
    <content>පානදුර මහේස්ත්‍රාත් අධිකරණයේ සිර මැදිරියේ සිටි සැකකරුවකුට ජංගම දුරකථන සිම්කාඩ්පතක් ලබාදීමේ චෝදනාවට වරද පිළිගත් පුද්ගලයකුට මසක සිරදඬුවමක් පානදුර මහේස්ත්‍රාත් ආර්.එස්. ඒ. දිසානායක මහතා නියම කෙළේය.සැකකරු අත්අඩංගුවට ගත්තේ බන්ධනාගාර නිලධාරීන් විසිනි.පානදුර අධිකරණ ශාලාවේදී මීට පෙරද මුදල් සොරකමක් සිදුවී ඇති බවත් පැවැසූ මහේස්ත්‍රාත්වරයා අධිකරණයට පැමිණෙන පුද්ගලයන් මෙවැනි දේ කරන විට අධිකරණයට ඇස්පියාගෙන සිටීමට නොහැකි බව පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=r1207242</link>
    <topic>මහරගමදී ප්‍රජා සත්කාරක වැඩසටහනක්</topic>
    <author>මහරගම විශේෂ වේහැල්ලේ පියතිලක</author>
    <content>මහින්ද චින්තනය තරම් ජ්‍යෙෂ්ඨ පුරවැසි ප්‍රජාව කෙරෙහි සහ ආබාධිත ප්‍රජාව කෙරෙහි සැබෑ මානව හිතවාදීව අවධානය යොමු කළ කිසිම මැතිවරණ ප්‍රකාශනයක් නිදහසින් පසු තිබුණේ නැති බව සමාජ සේවා ඇමැති ෆීලික්ස් පෙරේරා මහතා පැවසීය.ඇමැතිවරයා එසේ පැවැසුවේ මහින්ද චින්තන වැඩපිළිවෙළ යටතේ සමාජ සේවා අමාත්‍යාංශය ආරම්භ කර ඇති සමාජ ප්‍රජා සත්කාර වැඩසටහනක් ජල සම්පාදන හා ජලාපවහන ඇමැති දිනේෂ් ගුණවර්ධන මහතාගේ ආරාධනය පරිදි මහරගම මැතිවරණ කොට්ඨාසයේ මහරගම බුවනෙකබා මහ විදුහලේදී පැවැති අවස්ථාවේදීය.ඇමැතිවරයා මෙසේද කීය. රටේ ජන ගහනයෙන් ආබාධ සහිත වූවන් සහ 60 වැනි විය පිරුණ වැඩිහිටියන්ගේ සංඛ්‍යාව ලක්ෂ හයක් පමණ වෙනවා. මේ අයගේ ප්‍රශ්න විසඳීමට රජය විවිධ පියවර ගන්නවා.මෙහි එක් පියවරක් තමයි සමාජ සේවා අමාත්‍යාංශය අරඹා ඇති මෙම ප්‍රජා සත්කාර වැඩසටහන ආසන මට්ටමින් මුළු දිවයින පුරා මෙය ක්‍රියාත්මක කරනවා. මේ වන විට උතුරු නැගෙනහිර ඇතුළුව මැතිවරණ කොට්ඨාස 50 ක පමණ මෙම ප්‍රජා සේවා වැඩසටහන් ක්‍රියාත්මක කර තිබෙනවා.ජල සම්පාදන හා ජලපවහන ඇමැති දිනේෂ් ගුණවර්ධන මහතාසෑම මැතිවරණ කොට්ඨාසයකම ක්‍රියාත්මක කිරීමේදී ඒ සඳහා රජයට වෙන් කිරීමට සිදුවන මුදල අති විශාලයි. සෑම ආසනයකටම රුපියල් මිලියන දහයක් පමණ සහන ලබා දෙනවා.මෙම පරිත්‍යාගවලට අමතරව නොමිලේ ඇස් පරීක්ෂා කොට පන්සිය දෙනකුට ඇස් කණ්ණාඩි පිරිනැමිණ. වැඩිහිටි හැඳුනුම්පත් සඳහා අයැදුම්පත් 150ක් භාරගත් අතර 325 දෙනකුගේ රුධිර පරීක්ෂා කරනු ලැබිණ. පැවැති සුවනාරි සායනයේ උපදෙස් ලබාගත් සංඛ්‍යාව 200 ඉක්ම විය.ශාස්ත්‍රපති වටගෙදර වජිරබුද්ධි, මහරගම ආරෝග්‍යා ආබාධ සහිතවූවන්ගේ පදනමේ අධ්‍යක්‍ෂ ජනරාල් උනපාන අරියධම්ම හිමිවරුන්ද පළාත්සභා මන්ත්‍රීවරුන් වන ඉසුර දේවප්‍රිය සලෝචන ගමගේ මහත්වරු ඇතුළු පිරිස මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=r1207243</link>
    <topic>බිරිය සහ දරු තිදෙනා නිවෙසේ සිටිය දීගෙට ගිනි තබා සැමියා පලා ගිහින්</topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>කටුගස්තොට රණවන ප්‍රදේශයේ නිවෙසක බිරිය සමඟ ඇතිවූ ආරවුලකින් පසු දරු තිදෙනා සහ බිරිය නිවෙස ඇතුළට දමා දොර අගුළුලා නිවෙසට ගිනි තබා පලාගිය පුද්ගලයකු කලක් අතුරුදන්ව සිටිය දී කටුගස්තොට පොලිසියේ හඳුනා නොගත් අපරාධ අංශයේ ස්ථානාධිපති ශාන්ත බණ්ඩාර මහතා ඇතුළු නිලධාරි කණ්ඩායමක් සැකකරු අත්අඩංගුවට ගැනීමට සමත් වී ඇත.මෙම අපරාධයෙන් පසු පලාගිය සැකකරු සම්බන්ධව සිදුකළ වැඩිදුර විමර්ශනයේ දී ඔහු සතු ජංගම දුරකථන අංකය සොයාගත් පොලිස් නිලධාරීන් අපරාධ අංශයේ කාන්තා පොලිස් කොස්තාපල් වරියක් මගින් ඇඟලුම් කර්මාන්ත ශාලාවක සේවය කරනා තරුණියක ලෙස සැකකරුගේ දුරකථන අංකයට අමතා ඔහු සමඟ ප්‍රේම සම්බන්ධතාවක් ඇතිතර ගෙන තිබේ.ඒ අනුව ඇය මෙම සැකකරු සමඟ නිතර දුරකථනයෙන් කතා කරමින් තොරතුරු එක්රැස් කර ගත්තාය.මෙසේ කලක් ගතවෙද්දී සැකකරුගේ ප්‍රේමය උච්ච අවස්ථාවට පත්වී දෙදෙනා මහනුවර නගරයේ දී හමුවීමට දිනය සහ වේලාවක් වෙන් කර ගත්හ.සුළු මොහොතකින් ජැන්ඩියට හැඳ පැළඳගත් පෙම්වතා තම බෑගයේ මත්පැන් බෝතලයක් ද සඟවාගෙන ත්‍රිරෝද රථයකින් එම ස්ථානයට පැමිණ පෙම්වතිය සමඟ කථා කරනවාත් සමඟ සැඟවී සිටි පොලිස් නිලධාරීන් සැකකරු අත්අඩංගුවට ගත්තේය. සැකකරුගෙන් වැඩිදුරටත් ප්‍රශ්න කිරීමේ දී කන්තලේ ප්‍රදේශයේ සැඟවී සිටි බවට තොරතුරු අනාවරණය හැකි විය.සැකකරු මහනුවර ප්‍රධාන මහේස්ත්‍රාත් රවීන්ද්‍ර පේමරත්න මහතා වෙත ඉදිරිත් කිරීමෙන් පසු රක්ෂිත බන්ධනාගාර ගතකොට ඇති අතර කටුගස්තොට පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=r1207244</link>
    <topic>රාත්‍රියේ මව නිවෙසින් පිටවූ පසු වැල්ලට ගිය දියණියමාමා පොලිසියට බාරදීලා</topic>
    <author>පමුණුගම සමූහ ඩී. එන්. බී. කිරිහෙට්ටි</author>
    <content>ගැහැණු දරුවන් තිදෙනෙක් සිටින මෙම පවුලේ පියා වරදකට සිරගත වී සිටී. දියණියන් තිදෙනාම පාසල් යන අතර වැඩිමහල් දියණිය මේ වසරේ උසස් පෙළ විභාගයට සූදානමි වෙයි.අම්මා රාත්‍රියේ ගෙදර නැත. රාත්‍රියේ යන අම්මා එන්නේ උදේටයි. මේ අතර වැඩිමල් දියණිය ද ආදර සම්බන්ධයකට පැටලී සිටී.අම්මා කෙතරම් අවවාද කළත් අම්මාගේ හැටි දන්නා මැය මුරණ්ඩු වී ඇත. සිද්ධිය වූ දින අම්මා රාත්‍රියේ ගෙදරින් ගිය පසු දියණිය ද කිසිවකුට නොදන්වා නිවෙසින් පිටවූවාය.තමා මීගමුව මුහුදු වෙරළේ සිටින බවත්, අම්මා තමාට පහර දෙන බවත් පවසා ඈ තම මාමාට දුරකථන ඇමතුමක් දුන්නාය.මාමා ගොස් ඇයව පමුණුගම පොලිසියට ගෙනාවේය.සර් මේ ගැහැණු ළමයා අම්මාගේ වදවලින් බේරීමට ඊයේ ගෙදරින් පිටවෙලා ගිහිල්ලා මීගමුව මුහුදු වෙරළේ සිට මම එක්කගෙන ආවා යැයි ඇගේ මාමා පොලිස් ස්ථානාධිපතිට පැවැසීය.සර් මෙයාගේ තාත්තා හිරේ. අම්මා ළමයි දාලා රෑට ගියාම එන්නේ එළිවෙලා. ගැහැණු දරුවො තුන්දෙනෙක් ඉන්නවා. මෙයා වැඩිමලා. තුන්දෙනාම පාසල් යනවා. මේ ළමයා මේ අවුරුද්දෙ විභාගයට සූදානම් වෙනවා.පොලිස් ස්ථානාධිපති දුරකථනයෙන් ඇගේමවට කතා කර දැන්ම පොලිසියට එන ලෙස දැන්වීය.මව පැමිණ කාගෙන් අහලද ගෙදරින් ගියේ යැයි බැන වදිමින් දියණිය සතුව තිබූ ජංගම දුරකථනය උදුරා ගත්තාය.සර් මේකි මම කියන දේ අහන්නේ නැහැ. කොල්ලෙක් එක්ක යාලුවෙලා යැයි මව ස්ථානාධිපතිවරයාට කීවාය. මේ අම්ම කියන්නේ ඇත්තද යැයි ස්ථානාධිපති දියණියගෙන් විමසීය. දියණිය ඔව් කීවාය.පමුණුගම පොලිසියේ වැඩබලන ස්ථානාධිපති පොලිස් පරීක්‍ෂකප්‍රියනාත් කුමාරපේලි මහතා මවට සහ දියණියට තරයේ අවවාද කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=r1207245</link>
    <topic>කැලණියබොල්ලෑගල මානෙල්වතු මහා විහාරයේපින්කම් මාලාව අද සහ හෙට</topic>
    <author>ලයනල් පී. පෙරේරා - කැලණිය විශේෂ</author>
    <content>කැලණිය බොල්ලෑගල මානෙල්වතු මහා විහාරයේදී සුවිශේෂී පින්කම් මාලාවක් අද (24) සහ හෙට (25) පැවැත්වීමට සියලු වැඩකටයුතු සූදානම් කර ඇත.මේ පිළිබඳව මාධ්‍ය දැනුවත් කිරීමක් පසුගියදා එම විහාරස්ථානයේදී පැවැති අතර, ඒ පිළිබඳව අදහස් පළකළ මානෙල්වතු මහා විහාරයීය ජාත්‍යන්තර බෞද්ධ අධ්‍යයන පීඨයේ කළමනාකාර අධ්‍යක්‍ෂ ආචාර්ය පල්ලේවෙල සාරද ස්වාමින් වහන්සේ මෙසේ පැවැසූහ.මෙම සියලුම පින්කම් කටයුතු සඳහා අවශ්‍ය නායකත්වය හා අනුශාසකත්වය තායිවානයේ ප්‍රධාන සංඝනායක, මානෙල්වතු මහා විහාරාධිපති ජාත්‍යන්තර ආගමික හා සංස්කෘතික කටයුතු පිළිබඳ ජනාධිපති උපදේශක ආචාර්ය බෝදාගම චන්දිම හිමියන් විසින් දරනු ලබනවා. ඒ අනුව පුණ්‍යොත්සව සංවිධායක මණ්ඩලයක් පත්කර තිබෙනවා.මෙහිදී ජූලි මස 24 වන දින පෙ. ව. 10.00 ශ්‍රී ලංකාවේ දැනට වැඩ සිටින 1400 ක් පමණ වූ දසසිල් බුද්ධ ශ්‍රාවිකාවන් උදෙසා මහා පරිෂ්කාර පූජාවක් සිදු කරන අතර, ඊට සමගාමීව එම බුද්ධ ශ්‍රාවිකාවන්ගේ සියලුම ආරාම සංවර්ධනයට අවශ්‍ය මූල්‍යමය ආධාර ද පිරිනමනවා.ඉන් අනතුරුව 2000 ක් පමණ වූ භික්ෂු භික්ෂුනී පිරිස් විසින් කරණීය මෙත්ත සූත්‍රය හා ජය පිරිත දේශනා කොට රජය, ආරක්‍ෂක අංශ ඇතුළු සියලුම රටවැසියන්ටත්, රටටත් සෙත් පැතීම සිදුකරනු ලබනවා.ජූලි මස 25 දින ද තවත් මෙවැනිම පුණ්‍යකර්ම රැසක් සිදුකරනවා. ඒ අතර ශ්‍රී ලංකාව පුරා විසිරී ලෝක ශාසනික සේවාවන්ගේ නියුක්තව සිටින 1200 ක් පමණ වූ සියලුම උපසම්පන්න බුද්ධ ශ්‍රාවිකාවන් සහ මහා සංඝරත්නය උදෙසා දානමය හා මහා පරිෂ්කාර පූජා කිරීමේ පින්කමක් ප්‍රධානව පැවැත්වෙන අතර, එහිදී ද වැඩම කරන සියලුම බුද්ධ ශ්‍රාවිකාවන්ගේ ආරාම සංවර්ධනයට මූල්‍යමය ආධාර සපයනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=s1207241</link>
    <topic>ශ්‍රී ලංකා - ඉන්දියා දෙවැනි එක්දින තරගය අද</topic>
    <author/>
    <content>ඉන්දියාවට එරෙහිව අද සූරියවැව ජාත්‍යන්තර ක්‍රිකට් ක්‍රීඩාංගණයේ පැවැත්වෙන දෙවැනි එක්දින තරගයේ ජයග්‍රහණයක් බලාපොරොත්තු වීමට නම් ශ්‍රී ලංකාව ඔවුන්ගේ උඩ පන්දු රැකීම කෙරෙහි විශේෂ අවධානයක් යොමු කළ යුතුව තිබේ.දෙපිල අතර පැවැති පළමු එක්දින තරගයේදී ඉන්දියාව කඩුලු 6කට මුළු ලකුණු 314ක් කරා ගෙන යමින් ලකුණු 96ක් රැස් කළ විරේන්ද්‍ර ෂෙවාග් එක් ලකුණක් පමණක් ලබා සිටියදීත්, ශතකයක් වාර්තා කළ විරාත් කෝලි ලකුණු 16ක් ලබා සිටියදීත් ලබා දුන් උඩ පන්දු රැක නොගැනීම ශ්‍රී ලංකාවට තරගයේ ජයග්‍රහණය කරා යාම අසීරු කාර්යයක් බවට පත්විණි. මේ උඩ පන්දු අත්නොහැරියා නම් පිළිතුරු ඉනිමේදී ශ්‍රී ලංකාවට එතරම් විශාල ඉලක්කයක් හඹා යාමට සිදු නොවීමට ඉඩ තිබිණි.ශ්‍රී ලංකාව එම තරගයෙන් ලකුණු 21කින් පමණක් පරාජය වූවද කඩුලු 9කට ලකුණු 293ක් කරා පිවිසීම අගය කළ යුතු දක්ෂතාවයකි.තරගයෙන් පසුව නායක මහේල ජයවර්ධන ප්‍රකාශ කළ පරිදි, දිගු කාලයකට පසුව ශ්‍රී ලංකාවේ පන්දු රැකීම මේ තරගයේදී දුර්වල වී තිබිණි. ක්‍රීඩාවේ ස්වභාවය එසේ වූවත් ඒ සියල්ල අමතක කොට ශ්‍රී ලංකාව නව ජවයකින් යුතුව අද දෙවැනි තරග යට පිවිසිය යුතු වේ.අද තරගයට නුවන් කුලසේකර වේග පන්දු යවන්නා ක්‍රීඩා නොකිරීමේ අඩුව ශ්‍රී ලංකා පිලට හොඳින් දැනෙනු ඇත. ඉකිළියේ ආබාධයක් මත කුලසේකර ට මේ තරගමාලාවෙන් ඉවත් වීමට සිදුව තිබේ. ඔහු වෙනුවට, වේග පන්දු යවන නුවන් ප්‍රදීප් කැඳවා තිබේ. ඔහු ටෙස්ට් තරග තුනකට ක්‍රීඩා කර ඇතත් තවමත් එක්දින තරගයකට සහභාගි වී නැත.ශ්‍රී ලංකාව, දකුණු අප්‍රිකාව හා සිම්බාබ්වේ 'ඒ' කණ්ඩායම් අතර පැවැති ත්‍රිත්ව-මාලා තරගාවලියට සහභාගි වීමෙන් පසුව සිම්බාබ්වේ සිට යළි සියරට පැමිණි ප්‍රදීප් ශ්‍රී ලංකා කණ්ඩායමට එක්වන බව තේරීම් කමිටුවේ සභාපති අසන්ත ද මෙල් පවසයි. සිම්බාබ්වේ හි පැවැති තරගාවලියේදී ප්‍රදීප් තරග දෙකකදී කඩුලු තුනක් ලබා ගෙන තිබේ.පළමු තරගයේ විශිෂ්ට පිතිහරඹයක නියැළුනු කුමාර් සංගක්කාරගේ දස්කම් අද තරගයේදීත් ප්‍රදර්ශනය වනු ඇතැයි යන්න කාගේත් අපේක්ෂාව වී තිබේ. තිසර පෙරේරා මෙන් කඩුල්ලේ රැඳී සිට ‘සංගා’ට සහායක් ලබා දීමට තවත් පිතිකරුවකු සිටියා නම් එම තරගයේ ප්‍රතිඵලය මීට වඩා වෙනස් වීමට ඉඩ තිබිණි.ලසිත් මාලිංගගේ දස්කම් පළමු තරගයේදී ඉස්මතු නොවූ අතර ඉන්දියා පිතිකරුවෝ ඔහුගෙන් පහසුවෙන්ම ලකුණු උදුරා ගත්හ. එවැන්නක් යළි සිදු නොවීමට මාලිංග වගබලා ගත යුතු වෙයි.සූරියවැව තණතීරුව පළමුව පන්දුවට පහර දෙන කණ්ඩායමට වාසිදායක බවක් දිස්වෙයි. කරුණු කෙසේ වෙතත්, පළමු තරගයේ ලත් පරාජයෙන් ශ්‍රී ලංකා කණ්ඩායමේ ආඩම්බරයට සිදුවූ හානිය මකා දැමීමට මහේල ජයවර්ධනගේ කණ්ඩායම සමත් වනු ඇතැයි යන්න ශ්‍රී ලාංකික ක්‍රිකට් ලෝලීන්ගේ අද දිනයේ ප්‍රාර්ථනාවයි.දෝනිට – ඉන්දියාවට දඩමේ අතර දෙපිල අතර පැවැති පළමු තරගයේදී නියමිත කාලය තුළ නියමිත ඕවර සංඛ්‍යාව නොයැවීම හේතුවෙන් ඉන්දියා කණ්ඩායමට හා නායක මහේන්ද්‍ර සිං දෝනි ට දඩ නියමකර තිබේ. නියමිත කාල වේලාව අවසන් වන විට ඉන්දියාව නියමිත ඕවර සංඛ්‍යාවෙන් එක් ඕවරයක් අඩුවෙන් යවා තිබීම හේතුවෙන් දෝනි ට ඔහුගේ තරග මුදලින් සියයට 20ක්ද, ඔහුගේ කණ්ඩායමේ සෙසු ක්‍රීඩකයන්ට සියයට 10ක මුදලක්ද දඩ නියම කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=s1207242</link>
    <topic>තහනමට ලක්වූ රගර් තරග විනිසුරු ගැන වැඩිදුර පරික්ෂණයට විශේෂ කමිටුවක්</topic>
    <author>ෆවුස් මොහොමඩ්</author>
    <content>තරග තහනමකට ලක්වී සිටින රගර් තරග විනිසුරු ඩී.නිමල් මහතා සම්බන්ධව පරික්ෂණ කටයුතු සඳහා විශේෂ කමිටුවක් පත්කළ බව ශ්‍රී ලංකා රගර් සංගමයේ උප සභාපති ලසිත ගුණරත්න මහතා දිනමිණට පැවැසීය.මෙවැනි වැරැදි අවම කරගැනීම සඳහා ඉදිරියේ දී විදේශීය තරග විනිසුරුවරුන් ගෙන්වීමට අදහස් කරන බවත් ඒ මහතා සඳහන් කළේය. එය දේශීය තරග විනිසුරුවරුන්ට ද විශාල සහයක් වනු ඇතැයි ඒ මහතා විශ්වාසය පළ කළේය. මේ සඳහා රගර් ක්‍රීඩා සමාජ ද එකඟතාව පළ කර ඇතැයි ගුණරත්න මහතා වැඩිදුරටත් පැවැසීය.පසුගියදා යුද හමුදාව සහ අප්කන්ට්‍රි ලයන්ස් පිල අතර නාවලපිටියේ පැවැති තරගයක දී විනිසුරු ලෙස කටයුතු කළ නිමල් මහතා යුද හමුදාවේ උත්සාහක දිනුම් 2ක් ලබානොදීම සම්බන්ධව ඔහුට එරෙහිව වි‍රෝධතාවක් එල්ල වී තිබිණි. ඒ සම්බන්ධයෙන් කළ මූලික පරික්ෂණයේ දී තරගයේ වීඩියෝ පටයෙන් එවැනි සිදුවීමක් දක්නට ලැබුණු බව ගුණරත්න මහතා පැවැසීය. අදාල විනිසුරුවරයා සම්බන්ධව ඉදිරි පරික්ෂණ කටයුතු නිමාවනතුරු ඔහුට තරග තහනමක් පැනවීමට එහි දී තීරණය වූ අතර පරික්ෂණ කටයුතු සඳහා වි‍ශේෂ කමිටුවක් පත්කරනු ලැබුවේ ඒ අනුවය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=s1207243</link>
    <topic>ඔලිම්පික් තරගාවලිය අතරතුර දේශපාලන ප්‍රකාශ බෑ</topic>
    <author>ලන්ඩන් (ඒ.එෆ්.පී.)</author>
    <content>ඔලිම්පික් තරගාවලිය අතරතුර දේශපාලනමය ප්‍රකාශ නොකරන මෙන් ආර්ජන්ටිනාවේ ජනාධිපතිනි ක්‍රිස්ටිනා කර්ච්නර් තරගාවලිය නියෝජනය කරන සිය ක්‍රීඩක ක්‍රීඩිකාවන්ට උපදෙස් ලබා දී ඇත.ජනාධිපතිනිය සිය ක්‍රීඩක ක්‍රීඩිකාවන්ට ‍මේ උපදෙස් ලබාදුන්නේ ලබන 30 වැනිදා මහ බ්‍රිතාන්‍යය සහ ආර්ජන්ටිනාව අතර පැවැත්වෙන පිරිමි හොකී තරගය සැලකිල්ලට ගනිමින්ය.පෝක්ලන්ත දූපත් සම්බන්ධයෙන් දෙරට අතර රාජ­්‍යතාන්ත්‍රික මට්ටමින් උණුසුම් තත්වයක් උද්ගතව තිබීමේ හේතුවෙන් ජනාධිපතිනිය මේ තීරණය ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=s1207244</link>
    <topic>ජාතියේ මහා පහන් ටැ‍ෙඹන් මලල ක්‍රීඩාවේ දියුණුවට එළිය</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩාවේ දියුණුවට ජාතියේ මහා පහන් ටැඹ ලෙසින් හැඳින්වෙන ලංකා බැංකුව පූර්ණ අනුග්‍රාහකත්වය සපයයි.ක්‍රීඩා ඇමැති මහින්දානන්ද අලුත්ගමගේ මහතාගේ ඉල්ලීමක් අනුව මලල ක්‍රීඩාවේ වසර 5 ක සැලසුමක් වෙනුවෙන් ඔලිම්පික් නිවහනේදී ලංකා බැංකු සභාපති ආචාර්ය ගාමිණී වික්‍රමසිංහ මහතාගේ් ප්‍රධානත්වයෙන් ඊයේ ගිවිසුම් අස්සන් තැබිණි.වසරකට ලක්ෂ 230 බැගින් වසර 5ක් සඳහා ශ්‍රී ලංකා මලල ක්‍රීඩා සංගමයට මේ අනුග්‍රහය හිමිවේ.එයට අමතරව මලල ක්‍රීඩක ක්‍රීඩිකාවන් දිරි ගැන්වීම උදෙසා ජාතික සංචිතයේ පිරිසට දිස්ත්‍රික් මට්ටමින් ලංකා බැංකුවේ රැකියා ලබාදීමේ වැඩ පිළිවෙළක්ද ඇති කරන බව ක්‍රීඩා ඇමැති මහින්දානන්ද අලුත්ගමගේ් මහතා පැවැසීය.ජාත්‍යන්තරය ජයගත හැකි ක්‍රීඩා 6කට මේ වන විට ප්‍රධාන අනුග්‍රාහකයන් සොයාදීමට හැකිව තිබේ. දිස්ත්‍රික් මලල ක්‍රීඩා සංගම් වාර්ෂික තරග සැලසුම් ක්‍රියාත්මක කරන්නේ ඉතා අමාරුවෙන් මුදල් නොමැති නිසා ක්‍රීඩාව දිස්ත්‍රික්කය පුරා ව්‍යාප්ත වෙන්නේ නෑ. නගරයට පමණක් සීමා වෙනවා. නාවලපිටිය, මහියංගණය, මිණිපේ, හසලක, තෙල්දෙණිය, පස්බාගේ කෝරලේ වැනි ප්‍රදේශවල ක්‍රීඩක ක්‍රීඩිකාවන් දිස්ත්‍රික් තරගවලට සම්බන්ධ නොවන්නේ ඔවුන්ට ඇති ආර්ථික අපහසුතාව හේතුවෙන් බව ඇමැතිවරයා උදාහරණයක් ලෙස පෙන්වා දුන්නේය. නව අනුග්‍රහය යටතේ ගම්බද ක්‍රීඩක ක්‍රීඩිකාවන් ඉදිරියට ගැනීම පුහුණු වැඩසටහන් හා තරග සංවිධානය කිරීම පහසුවනු ඇතැයි විශ්වාසය පළ විය. එමෙන්ම විශ්ව විද්‍යාල ප්‍රවේශයේදී ජාත්‍යන්තර තරග ජයගන්නා ක්‍රීඩක ක්‍රීඩිකාවන්ට විශේෂ සහන ලබාදීමට ද බලාපොරොත්තු වේ. මේ සියලු පහසුකම් ලබා රටට කීර්තිය ගෙන දීමේ වගකීම ක්‍රීඩක ක්‍රීඩිකාවන් සතුවන බව ඇමැතිවරයා අවධාරණය කළේය.ලංකා බැංකු සභාපති ආචාර්ය ගාමිණී වික්‍රමසිංහ මහතා පැවැසුවේ ක්‍රීඩාවේ දියුණුවට අතහිතදීමට තම ආයතනය සැමවිටම සූදානම් බවය.“ක්‍රීඩා ඇමැතිතුමා මගෙන් ඉල්ලීමක් කළා ජාතික සංචිතයේ ක්‍රීඩක ක්‍රීඩිකාවන්ට රැකියා ලබාදෙන ලෙස දිස්ත්‍රික් මට්ටමෙන්. ඒ සඳහා විශේෂ වැඩපිළිවෙළක් ඇතිකිරීමට බලාපොරොත්තු වෙනවා.” වික්‍රමසිංහ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=s1207245</link>
    <topic>ප්‍රංශ පාපැදි කිරුළ පළමුවරට බ්‍රිතාන්‍යයට</topic>
    <author>පැරීසිය (ඒ.එෆ්.පී.)</author>
    <content>මහ බ්‍රිතාන්‍යයේ එක් රැයකින් සුපිරි වීරයෙකු වෙමින් ප්‍රංශ පාපැදි කිරුළ අත්කර ගැනීමට බ්‍රිතාන්‍යයේ බ්‍රැඩ්ලි විගින්ස් සමත්විය. ඒ අනුව ප්‍රංශ පාපැදි කිරුළ දිනූ ප්‍රථම බ්‍රිතාන්‍ය ජාතිකයා ලෙස ඔහු වාර්තා පොතට එක්විය. සති 3ක් පුරා පැවැති ලෝකයේ විශිෂ්ටතම පාපැදි ශූරතාවලියක් ලෙස සැළකෙන ප්‍රංශ සවාරි‍යේ සමස්ත දුර ප්‍රමාණය වූ කිලෝමීටර් 3479 පැය 87කුත්, මිනිත්තු 34ක් සහ තත්පර 42කින් නිමා කරමින් විගින්ස් ප්‍රථම ස්ථානය අත්කර ගත්තේය.දෙවැනි ස්ථානය හිමිවූයේ ඔහුට වඩා මිනිත්තු 3ක් සහ තත්පර 21කින් සමස්ත තරගාවලිය නිමාකළ විගින්ස් නියෝජනය කළ ස්කයි පාපැදි කණ්ඩායමේම ක්‍රීඩක ක්‍රිස් ෆ්රූමිය.බ්‍රිතාන්‍යයේ අලුත්ම වීරයා ලෙස විගින්ස් නම්කළ එරට මාධ්‍ය ක්‍රිකට් ක්‍රීඩක ඉයන් බෝතම්, පාපන්දු ක්‍රීඩක බොබී මුවර් සහ ඔලිම්පික් බෝට්ටු පැදීමේ ශූරයෙකු වන ස්ටීව් රෙඩ්ග්‍රේව්ට විගින්ස් සමාන කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=s1207246</link>
    <topic>හෂීම් අම්ලාගෙන් වාර්තාගත ත්‍රිත්ව ශතකයක්</topic>
    <author>ලන්ඩන් (ඒ.එෆ්.පී.)</author>
    <content>එංගලන්තයට එරෙහිව ලන්ඩනයේ පැවැත්වෙන පළමු ටෙස්ට් තරගයේ සිවුවැනි දිනයේ දී ත්‍රිත්ව ශතකයක් වාර්තා කිරීමට දකුණු අප්‍රිකාවේ හෂීම් අම්ලා සමත්විය. ඒ අනුව ටෙස්ට් ඉනිමකදී ත්‍රිත්ව ශතකයක් රැස් කළ පළමු දකුණු අප්‍රිකානු පිතිකරු ලෙස ඔහු වාර්තා පොතට එක්වීය. ඊට පෙර ටෙස්ට් ඉනිමක දී වැඩිම ලකුණු සංඛ්‍යාවක් රැස්කොට තිබුණේ ඒ.බී.ඩිවිලියර්ස්ය. ඔහු 2010 වසරේ දී එක්සත් අරාබි එමීර් රාජ්‍යයේ දී පාකිස්තානයට එරෙහිව නොදැවී ලකුණු 278ක් ලබා ගත්තේය.එංගලන්තය පළමු ඉනිමට රැස්කළ ලකුණු 385ට පිළිතුරු ලෙස දකුණු අප්‍රිකාව පළමු ඉනිමේ දී කඩුලු 2ක් පමණක් දැවී ලකුණු 637ක් රැස් කරමින් ඉනිම අත්හිටුවන විට අම්ලා නොදැවී ලකුණු 311ක් ලබා සිටියේය. හතරේ පහර 35ක් අඩංගු වූ අම්ලාගේ ඉනිමට පන්දු 529ක් වැය වී තිබිණි. මීට පෙර අම්ලාගේ හොඳම ටෙස්ට් ඉනිම ලෙස වාර්තා වී තිබුණේ 2010 වසරේ ඉන්දියාවට එරෙහිව නාග්පූර් නුවර දී නොදැවී රැස්කළ ලකුණු 253ය.එමෙන්ම 1990 වසරේ දී එංගලන්ත පිලේ ග්‍රෙහැම් ගූච් ඉන්දියාවට එරෙහිව ලකුණු 333ක් රැස් කිරීමෙන් පසුව එංගලන්ත පිටියක වාර්තා වූ පළමු ත්‍රිත්ව ශතකය ද මෙය වේ.දකුණු අප්‍රිකාවට වඩා ලකුණු 252ක් පසුපසින් සිටිමින් සිය දෙවැනි ඉනිම ඇරැඹූ එංගලන්තය සිවුවැනි දිනය නිමාවනවිට කඩුලු 4ක් දැවී ලකුණු 102ක් ලබා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=s1207247</link>
    <topic>නාවිකයෝ තවමත් පෙරමුණේ</topic>
    <author>ෆවුස් මොහොමඩ්</author>
    <content>ඩයලොග් අන්තර් සමාජ ලීග් පළමු කොටසේ රගර් තරගාවලියේ නාවික හමුදාව සහ හැව්ලොක්ස් පිල අතර පැවැති තරගයෙන් ලකුණු 22-20ක තියුණු ජයක් හැව්ලොක්ස් පිලට අත්වූවත් ප්‍රසාද ලකුණු සටහනේ පෙරමුණේ රැඳී සිටීමට නාවිකයෝ සමත්වූහ.ප්‍රසාද ලකුණු 36ක් ලබා නාවික හමුදාව ප්‍රථම ස්ථානයෙත්, ලකුණු 35ක් රැස්කළ හැව්ලොක්ස් පිල දෙවැනි ස්ථානයෙත් රැඳී සිටිති. මහනුවර පිල ප්‍රසාද ලකුණු 34ක් ලබා ගනිමින් තුන්වැනි තැන පසු‍වන අතර ලකුණු 18 බැගින් රැස් කළ අප් කන්ට්‍රි ලයන්ස් පිල සහ යුද හමුදා පිල පිළිවෙලින් සිවුවැනි සහ පස්වැනි ස්ථානයන් හී රැඳී සිටිති‍‍.පෙරේදා හැව්ලොක්ස් පිටියේ දී කරට කර සටනක නිරත වූ දෙපිලම සිය අපරාජිතභාවය රැක ගැනීමට දැඩි උත්සාහයක් දැරූහ. තරගය නැරැඹීමට පැමිණ සිටි අතිවිශාල ක්‍රීඩා ලෝලීන් මධ්‍යයේ උණුසුම් තරග ර‍ටාවක නියැළුණු නාවිකයෝ පළමු භාගය නිමාවනවිට ලකුණු 20-0ක් ලෙස ඉදිරියෙන් පසුවූහ.ඒ අනුව තරගයේ වාසිය නාවික හමුදා කණ්ඩායම දෙසට හැරවී තිබිණි. නමුත් දෙවැනි භාගයේ දී පෙරළිකාර අන්දමින් තරගයට අවතීර්ණ වූ හැව්ලොක්ස් පිල ප්‍රතිවාදීහූ අනපේක්ෂිත ලෙසින් ලකුණු ලබාගැනීම ආරම්භ කළේය. සඳුන් හේරත්, මොහොමඩ් ශෙරිෆ් සහ දුෂ්මන්ත ප්‍රියදර්ශනගේ විශිෂ්ට උත්සාහක දිනුම් ත්‍රිත්වය මත තරගයේ අවසන් මිනිත්තු 10 වනවිට සිය ලකුණු සංඛ්‍යාව 15 දක්වා ඉහල දැමීමට හැව්ලොක්ස් පිල සමත්විය.නාවිකයන්ගේ පරාජය තීන්දු කරමින් අවසන් මොහොතේදී තීරණාත්මක උත්සාහක දිනුම වාර්තා කිරීමට හැව්ලොක්ස් හී ලී කීගල් සමත්විය. හැව්ලොක්ස් පිල ලැබූ ලකුණු සංඛ්‍යාවට ගෝලයක් සහ උත්සාහක දිනුම් 3ක් ඇතුලත් වූ අතර නාවිකයෝ ගෝල් 2ක්, ඩ්‍රොප් ගෝලයක් සහ දඬුවම් පහරකින් සිය ලකුණු සංඛ්‍යාව රැස් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=f1207241</link>
    <topic>එජාපය සටනට බැස්සෙම පරාජය නළලේ කොටාගෙන</topic>
    <author>සාකච්ඡා කෙළේ උදිත ගුණවර්ධන</author>
    <content>මෙය දේශපාලන භේදවීමක් හෝ අර්බුදකාරී තත්ත්වයක් නොවෙයි. අප ශ්‍රී ලංකා මුස්ලිම් කොංග්‍රසය සමඟ අවබෝධයක් ඇතිවයි කටයුතු කරන්නේ. මුස්ලිම් කොංග්‍රසය කියන්නේ අපේ සන්ධානයේ පාර්ශවයක්. අද නැඟෙනහිරදී ඔවුන් වෙන්ව තරග කළත් අනෙක් පළාත් සභාවල දී එක්සත් ජනතා නිදහස් සන්ධානය සමඟයි තරග කරන්නේ.මෙය සලකා බලද්දී දේශපාලනය පිළිබඳ පුංචි අවබෝධයක් හෝ ඇති කෙනෙකුට වුණත් තේරෙනවා මුස්ලිම් කොංග්‍රසය හා සන්ධානය අතර අවබෝධයේ වෙනසක් සිදුවී නොමැති බව; නැඟෙනහිර මැතිවරණයේ දී ඇතිවන තත්ත්වය අනුව මුස්ලිම් කොංග්‍රසයට සහ අපට අවබෝධයක් ඇතිව අනාගත දේශපාලන කටයුතු කරගෙන යාමට පුළුවන් කම තිබෙනවා ඒ නිසා එක්සත් ජාතික පක්ෂය හෝ ජනතා විමුක්ති පෙරමුණ සිහින දකින විදියේ තත්ත්වයක් ඉදිරියේ දී ඇතිවෙන්නේ නැහැ.උතුරු මැද හා සබරගමුවේ දී ආණ්ඩු පක්ෂයට කිසිදු අභියෝගයක් හෝ අපහසුවකින් තොරව ජය ගැනීමට පුළුවන්කම තිබෙනවා. එය ඕපපාතිකව ඇතිවූ දෙයක් නොවෙයි. ආණ්ඩුව ජනතාව වෙනුවෙන් ඉටුකළ සේවය සංවර්ධනය යන කරුණු සලකා බලා ජනතාව ගන්නා වූ තීරණයක්. මේ වනවිටත් ජනතාව එක්සත් ජනතා නිදහස් සන්ධානය වටා පෙළ ගැසී සිටින්නේ.උතුරු මැද පළාතේ දී එක්සත් ජනතා නිදහස් සන්ධානයත් ජනාධිපතිතුමා විශාල සංවර්ධන වැඩපිළිවෙළක් ක්‍රියාත්මක කර තිබෙන්නේ. දැයට කිරුළ වගේ වැඩපිළිවෙළ තුළින් මහා සංවර්ධනයක් ඒ පළාත්වලට ලැබී තිබෙනවා. ජනතාව ඒ ගැන හොඳ අවබෝධයකින් කෘතගුණ සැලකීම සඳහා සූදානමින් ඉන්නේ. මේ පළාත්වල ජනතාව තමන්ට යමක් කළාම සේවයක් ඉටුකළාම එය කෘතගුණ පූර්වකව සිහිපත් කරනවා. සබරගමුවේදීත් අපට විපක්ෂයෙන් කිසිදු අභියෝගයක් නැහැ. ඒ නිසා නාමයෝජනා භාරදී මැතිවරණ සටන ආරම්භ වීමත් සමඟ අප වෙත තිබෙන ජනතා කැමැත්ත ඉහළ ගොස් තිබෙනවා.මේ අය කියන්නේ හතරබීරි කතාවක්. මැතිවරණයක් පැවැත්වීම කියන්නේ ප්‍රජාතන්ත්‍රවාදයට පටහැනි දෙයක් නොවෙයි. මැතිවරණය පවත්වන්නේ් නැතිව මැතිවරණ කල්දමනවා නම් තමයි වැරැදි. හැබැයි අද අපට පෙනෙන විදියට එක්සත් ජාතික පක්ෂය මැතිවරණවලට පුදුමාකාර බයකින් සිටින්නේ. ඔවුන් මේ මැතිවරණ සටනට පිවිසුනේම පරාජය නළලේ කොටාගෙන. ජවිපෙ ගැන නම් කතා කරලා වචන නාස්ති කර ගන්න එකත් අපරාධයක් විදිහටයි සලකන්න පුළුවන්කම තිබෙන්නේ.අපට මූලික වශයෙන් සලකන්න පුළුවන් කම තිබෙන්නේ මේ මැතිවරණවලින් රටේ ජන මතය මොකක්ද ඔවුන්ගේ හැඟීම් මොන වගේද කියා වටහා ගැනීමටත් පුළුවන්කම තිබෙනවා. ඒ වගේම ජාත්‍යන්තරයටත් පෙන්වා දීමට පුළුවන්කම තිබෙනවා මේ රටේ ජනමතය මොකක්ද කියලා.එහෙත් විවිධ පරිමාණයෙන් සමහරු උත්සාහ කරනවා කුමන්ත්‍රණකාරී ලෙස ජනමතය වෙනස් කිරීමට. කටකතා පතුරවමින් කුමන්ත්‍රණ කරමින් ඔවුන් උත්සාහ කරන්නේ ජනමතය විකෘති කර තමන්ට වාසිදායක පසුබිමක් සකස් කිරීමටයි.යුද්ධය නිමාවට පත් කළ ආණ්ඩුව මේ වනවිට රටට අවශ්‍ය සංවර්ධනය හා සමඟිය තහවුරු කිරීම සඳහා අවශ්‍ය කරන වැඩපිළිවෙළ නිර්මාණාත්මකව ක්‍රියාත්මක කරනවා. රටක් පෙරට යාමට නම් සංවර්ධනය, සමඟිය හා ආර්ථික ස්ථාවරත්වය යන සියලු කරුණු එක්විය යුතුයි. ඒ වැඩපිළිවෙළ ආණ්ඩුව ඉතාමත් හොඳින් ක්‍රියාත්මක කරනවා.අත්‍යවශ්‍ය භාණ්-ඩවල මිල ඉහළ යාම පාලනය කරන්න බැහැ කියන විපක්ෂයේ තර්කයට කිසිදු පදනමක් නැහැ. අද වෙද්දි උද්ධමනය පාලනය කිරීමට පුළුවන්කම ලැබී තිබෙනවා. ඒත් බොහෝම සරල කාරණයක් තිබෙනවා. බඩුමිල කියන එක හැමදාම එක තැනක ස්ථාවරව තිබෙන්නේ නැහැ. අපි පුංචි කාලයේ දී තිබූ බඩු මිල අදට වඩා පහළ මට්ටමකයි තිබුණේ. මේක ආණ්ඩුව බලයට ආවත් මොන ජනාධිපතිවරයා බලයේ සිටියත් බඩු මිල ඉහළ පහළ යාම පාලනය කරන්න බැහැ.මේ යථාර්ථය දැන දැනම තමයි විපක්ෂය ජනතාව මුලා කිරීමට උත්සාහ කරන්නේ. මෙය ජනතාව මෝඩයාට ඇන්ඳවීමට විපක්ෂය ගන්නා අසාර්ථක උත්සාහයක් විදිහට හඳුන්වන්න පුළුවන්.සමාජයේ අපරාධ ඉහළයාම මේ වනවිට අතිශය භයානක මට්ටමට ඉහළ ගිහින් තිබෙනවා. ඒ නිසා සාමකාමී සමාජයටත් එහි පැවැත්මටත් විශාල කරදරකාරී තත්ත්වයක් ඇතිවෙලා තිබෙන්නේ. තරුණ ඇමැතිවරයකු විදිහටත් නීතියට සාමයට ගරු කරන පුරවැසියකු විදිහටත් මා විශ්වාස කරනවා මේ විදිහේ අපරාධ, දූෂණ නැති කළ යුතුයි කියා. ඒ සඳහා නීතිය තදින් හා ලොකු පොඩි භේදයකින් තොරව ක්‍රියාත්මක විය යුතුයි. ඒ සඳහා අපේ රටේ පොලිසියට දක්ෂතාවක් වගේම ශක්තියක්ද තිබෙනවා. ඒ සඳහා පුරවැසියන් විදිහට අපත් සහයෝගය ලබාදිය යුතුයි. ජනාධිපතිතුමාටත් විශාල අවශ්‍යතාවක් තිබෙනවා නීතිය හා සාමය ස්ථාපිත කිරීමට.මා පුද්ගලිකව විශ්වාස කරනවා මේ රටේ සිදුවන අපරාධ මර්දනයට තදින් නීතිය ක්‍රියාත්මක විය යුතුයි කියලා. එහිදී එල්ලුම් ගහ වුවද ක්‍රියාත්මක වූවාට කමක් නැහැ. ඒත් මෙතැනදි අප සොයා බැලිය යුතුයි මේ නීතිය සාධාරණව ක්‍රියාත්මක වෙනවාද එහෙම නොවුණොත් නිවැරැදි පුද්ගලයකුට වූවත් දඬුවම් ලැබීමට ඉඩ තිබෙනවා. මේ හැම කාරණයක්ම සලකා බලා තමයි මේ වගේ දෙයක් ක්‍රියාත්මක විය යුත්තේ.මෙතැනදි සමාජයට පුළුවන්කම තිබිය යුතුයි. මේ වැනි සමාජ අර්බුදකාරී තත්ත්වයක දී පොදු එකඟතාවක් හා සම්මුතියක් ඇති විය යුතුයි. එය තමයි වර්තමාන සමාජ අපරාධ රැල්ල පාලනය සඳහා යොදාගත හැකි ක්‍රියාමාර්ගය වන්නේ.මේ කාලයේ දී කොහොමත් මාලු හිඟයි. මුහුදේ සුළං තත්ත්වය නිසා ධීවරයන් මුහුදු නොයන්නේ. ඉන්ධන ප්‍රශ්න නොවෙයි මුහුදේ රළු ස්වභාවය නිසයි. එහෙම ස්වභාවික තත්ත්වයකදී පවා එහෙම දේශපාලනය ඈඳා ගැනීම වැරැදියි.මම ධීවර පවුලක කෙනෙක්. ධීවර ප්‍රදේශයක කෙනෙක්. ඒ නිසා මම ඇත්ත නැත්ත මොකක්ද කියලා දන්නවා. ඒත් නොදන්නා අයට මේ විදිහේ බොරු කීවාම ඒක ඇත්ත යනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=f1207242</link>
    <topic>වෙසරද සිරිත් ගුරුකොටදෙස බස රකිමු සොඳකොට</topic>
    <author>කලා කීර්ති එඩ්වින් ආරියදාස</author>
    <content>සකල දේශයටම ආලෝකයක් වන මහා පුරුෂයෝ වරින්වර පහළවෙති. ඔවුන්ගේ පුරෝගාමී මෙහෙය, කලක් මුළුල්ලේම ඉතිහාසය පුරා රැව් – පිළිරැව් දෙයි.විසිවන සියවසේ මුල් භාගයේදී එවැනි විශිෂ්ටයන් බොහෝ දෙනකුගේ එළියෙන් ශ්‍රී ලංකාවේ ශාස්ත්‍රීය සාමයික, සාහිත්‍යයික හා කලා ක්ෂේත්‍රයන්හි නව දිදුළක් හටගත්තේය.එවැනි ගිහි - පැවිදි පඬිවරුන් අතුරින් ඉතා උච්චාකාරයෙන් වැඩබලන විද්වතුන් තිදෙනෙක්, විසිවන සියවසේ මුල් අඩ භාගයේදී දකුණේ ගම්මාන ආශ්‍රිතව පහළ වූහ. ඔවුන් කියූ - කෙරූ දෑ, අපේ මේ දිවයිනේ ප්‍රගතියට බොහෝ සේ තුඩුදුන්නේ ය. ජාතියේ ප්‍රගමනයට විවිධ පැති ඔස්සේ අසහාය මෙහෙයක් ඉටුකළ ඒ තිදෙනා නම්, මහාචාර්ය සෙනරත් පරණවිතාන, මාර්ටින් වික්‍රමසිංහ සහ මුනිදාස කුමාරතුංග යන ‘මහතුන්’ දෙනායි.මේ ත්‍රිත්ව චරිත අතුරින්, වැඩිමලා වූයේ මුනිදාස කුමාරතුංග විද්වතායි. ඔහු මෙලොව එළිය දුටුවේ 1887 ජූලි මස 25 වනදා හෙයින් ඔහුගේ ජන්මලාභයෙන් අදට පුරා අවුරුදු 125 කි.මුනිදාස කුමාරතුංග පඩිවරයා සතුව පැවැති අසාමාන්‍ය ලක්ෂණයක් නම්, සාහිතසික හා ශාස්ත්‍රීය කාර්යයන්ටත්, ආක්‍රමණශීලී ආකල්ප ඇතුළු කිරීමේ ගතියයි. විසිවන සියවසේ ජාතික නවෝදයේ මහා තාරකාවූ බොහෝ දෙනා තුළ නො පැවැති ඒ ගුණය පෙරටුකොට ගෙන, මුනිදාස කුමාරතුංග මහතා දේශය අවදිකිරීම සඳහාත් “ශාස්ත්‍රීය” සටනක් කරගෙන ගියේය. දේශපාලන ක්‍රියාදාමයන්ට කිසිසේත් නෑකම් නොකී ඒ සටනෙහි අත්‍යන්ත හරය වූයේ මේ දේශයේ ජනතාව නව උන්නතියක් සඳහා පුබුදු කිරීමයි. වැටී සිටින ජාතිය යළි ගොඩ නැඟීමයි. අපේ අගය අපටම කියා දී, ජාතියේ අඳුරු වූ ඇස්වලට නව ප්‍රභාවක් ලබාදීමයි.මුනිදාස දරුවා උපත ලැබුවේ අපගේ දේශජ සංස්කෘතියේ උරුමක්කාරයෙකු ලෙසිනි. දික්වැල්ලේ ඉඳිගස් ආර ගම්මානය, ඔහුගේ නිජබිම විය. ගැමි පෙදෙසක දී ආශ්වාස කරන, සුළං පොදකින් පවා, සංවේදී දරුවන්ට දේශාලයත්, ජාතික උරුමයත් පිළිබඳ හැඟීම් ධාරා, නිතැතින්ම හුරු - පුරුද වන්නේය.මේ පාසලෙන් මුල් උගැනුම ලැබූ මුනිදාස දරුවා, පසුව මාතර ශාන්ත තෝමස් විදුහලෙහි අකුරු කළේය. ඉනික්බිතිව, ගුරු අභ්‍යාස විදුහලේ පුහුණුව ලද මුනිදාස කුමාරතුංග තරුණයා, පුහුණු ගුරුවරයකු වශයෙන් වෘත්තීය ජීවිතය ආරම්භ කළේය.ග්‍රන්ථකරණය මුනිදාස කුමාරතුංග ජීවිතයේ ප්‍රබල අංශයක් බවට පත්වීම හා සමඟම , ඒ චරිතයට දේශීය ප්‍රභූත්වය හිමිවීමේ යුගය ආරම්භ වූයේය.සිය ලේඛන කලා ජීවිතයේ මුල් කාලයේදී මුනිදාස කුමාරතුංග ගත්කරුවාණන් විසින් කරන ලද ශික්ෂා මාර්ගය නම් පොත්පෙළ පරම්පරා කිහිපයක දරුවන්ගේ භාෂා - සාහිත්‍ය ඥානය පෝෂණය කළ ශාස්ත්‍රීය ඔසුවක් විය.තමන් සතුව තිබුණු තියුණු සාහිත්‍ය රසාස්වාදය, මුනිදාස කුමාරතුංග ලේඛකයාණන් විසින් දේශයට තිළිණ කරන ලද්දේ සසදාවත, මුවදෙව්දාවත, වැනි සම්භාව්‍ය සිංහල සාහිත්‍ය කෘති සඳහා ඔහු විසින් සම්පාදනය කරන ලද ප්‍රශස්ත “විවරණ” ග්‍රන්ථ මගිනි.මුනිදාස කුමාරතුංග විද්වතාණන්ගේ මුඛ්‍ය දේශීය සේවය වූයේ, සිය පොත - පත මගින්, ලිපිලේඛන කෙරෙන් හා දේශනා ඔස්සේ, මේ දේශයේ පාඨකයන් පෙළ භාෂා සාහිත්‍යකාමයක් ගොඩනංවා ලීමයි.පවිත්‍ර භාෂා භාවිතය ජාතියට හඳුන්වා දීම සඳහා මුනිදාස කුමාරතුංග සංස්කෘතික ව්‍යාපාරිකයාණන් විසින් අරඹන ලද “හෙළ හවුල” සමාජ ආලෝකයට බොහෝ සේ මං පෑදූ සමාජ විප්ලවයක මුහුණුවර ගත්තේය.මිශ්‍ර සිංහලයේ ග්‍රහණයෙන් දේශීය වාග් සම්ප්‍රදාය ගලවා ගැනීමේ අභිප්‍රායෙන්, මුනිදාස කුමාරතුංග මහතා විසින් ඉදිරිපත් කරන ලද එක් ප්‍රයනත්නයක් වූයේ සකු බසින් යෙදෙන පද සඳහා හුදු හෙළ පද යෙදීමට මිනිසුන් පෙළඹවීමයි.මේ අනුව පුද්ගල නාමවලට පවා හෙළ හුරුවක් ආරෝපණය කෙරිණි. හෙළ හවුලේ පතාක යෝධයෙකුව සිටි ආරියසේන ආශුබෝධ, මේනම් “හෙළ”කිරීමේ පෙරළියෙන් අරිසෙන් අහුබුදු යැයි නම් දරන්නට වූයේය.හෙළ පද භාවිත කිරීමේ විප්ලවීය ක්‍රියාදාමය නිසා ව්‍යවහාරයට ආ ඇතැම් ව්‍යවහාර ගිලිහී ගියද, රජය කමිටු, හෙදි ආදී යෙදුම් අදත් සිංහල බස්වහරට ස්ථාවර ලෙස ඇතුළු වී සිටී.ශ්‍රී ලංකාවේ “හෙළ හවුල” ශාඛා අතර, ඉතා ප්‍රබල ස්ථානයක් ගන්නා ලද්දේ උණවටුනේ හෙළ හවුල විසිනි. අරිසෙන් අහුබුදු විද්වතා එහිද කේන්ද්‍රීය බලවේගය වූයේය. මේ හෙළ හවුල නිසා උද්ගතවූ පෘථුල භාෂා, සාහිත්‍ය හා සංස්කෘතිකකාමයේ වේගය, මා පෞද්ගලිකවම දන්නේ, උණවටුනේ හෙළ හවුලේ බොහෝ දෙනා මගේ සුහද පෞද්ගලික හිතවතුන් වූ හෙයිනි.මුනිදාස කුමාරතුංග චරිතය දෙස බලන බොහෝ දෙනාගේ ඇසට අසුනොවන අංශයක් වන්නේ, ශාස්ත්‍රිය සහ සාහිතසික කාර්ය රටාවන්, ප්‍රායෝගික වශයෙන් ජන ජීවිතයට යා කරන්නට ඒ පුරෝගාමී චින්තකයා විසින් දරන ලද ඉමහත් අයාසයයි.“බස - රැස - දෙස” යන ත්‍රිවිධ නිදානයන් රැක ගැනීමේ අගය, මුනිදාස කුමාරතුංග විද්වතා මේ රටේ ප්‍රබුද්ධයන්ට කියාදුන්නේය. ඒ අතින් සලකා බලනවිට මුනිදාස කුමාරතුංග සමාජ ප්‍රභූවරයාණන් විසින් ඉටුකෙරුණු මෙහෙය, ටිබෙට් ජාතික එස්.මහින්ද හිමියන්ගේ සේවයටත් වඩා ඈතට යන්නේය. මක් නිසාදයත්, කුමාරතුංග චින්තනය දේශාලයටත් ඔබ්බට ගොස් භාෂා සාහිත්‍ය ආලය දෙසට ද යොමුවූ හෙයිනි.මුනිදාස කුමාරතුංග මහතාගේ ශාස්ත්‍රීය කාර්ය පද්ධතියේදී ඒ විද්වතා විසින් ලිඛිත, ප්‍රධාන පෙළේ පොත – පත මුඛ්‍ය ස්ථානයක් ගනී. ක්‍රියා විවරණය, හෙළ මියැසිය ආදී ගැඹුරු ශාස්ත්‍රීය නිබන්ධන මෙන්ම “හීන් සැරය” වැනි ජන කථා ලක්ෂණ සහිත ප්‍රබන්ධ කථාද, කුමාරතුංග ශාස්ත්‍රීය සේවයේ විශිෂ්ට නිර්මාණ වන්නේ ය.භාෂාව භාවිතය පිළිබඳ ඒ විද්වතාණන් විසින් දරන ලද අදහස් - උදහස් අනුක්‍රමයෙන් විකාශනය වෙද්දී, ඒ විද්වතා සිය නම පවා, ඒ ඒ චින්තන යුගයට අනුකූලවන පරිදි හැඩ ගසා ගත්තේය.මුනිදාස කුමාරතුංග යන මුල් යෙදුම වෙනස්ව ඉනික්බිතිව පද මාරුවෙන් එය “කුමාරතුඟුමුනිදස්” නමින් සිටියේය.මේ සියල්ලෙන්ම ඉතාම ව්‍යක්ත ලෙස ප්‍රකාශවන්නේ, මුනිදාස කුමාරතුංග විද්වතාගේ අව්‍යාජ කැපවීමයි. තමන්ගේ චින්තනය කෙරෙහි ඇති අචල විශ්වාසය නිසා, මෙසේ ඔහු සිය නම පවා වරින්වර වෙනස් කළේය.මුනිදාස කුමාරතුංග විද්වතාණන්ගේ භාෂාන්තර සාහිත්‍යාන්තර ඥානය, යථාකාරයෙන් හෙළි - පෙහෙළි වන්නේ, ඒ ලේඛකයාගේ “විවරණ” ග්‍රන්ථ පද්ධතියෙනි. විවරණයට ලක්වන ගද්‍ය - හෝ පද්‍ය ප්‍රදේශයක අන්තර්ගත සංකල්ප, මුල් භාෂාවන්ගෙන් හා සාහිත්‍යසික මූලාශ්‍රයන්ගෙන් උපුටා දක්වමින්, සිය අරුත් කථනවලට පණගන්වන්නට, ඒ විද්වතා තුළ අපූරු ශක්තියක් තිබිණි.ඇතැම් තැනකදී, තමාගේ අදහසට පටහැනි ප්‍රතිවිරෝධාකල්පධාරීන් උපහාසයට අවඥාවට ලක් කරන්නට සැරසී සිටීමේ පුරුද්දක් එතුමා කෙරෙහි දැකිය හැකිවිය.මේ සියල්ල ඔස්සේ ඉතා ලගන්නා ආකාරයෙන් ඉස්මතුවන්නේ, මේ විද්වතා සතුව තිබුණු අසහාය කථිකත්වයයි. අධි නිර්මාණශීලී මනසකට පමණක් ගෝචරවන, අති තීක්ෂණ කවි සංකල්ප, මේ කවියාගේ නිර්මාණයන්හි දැකිය හැකි වේ. මේ විද්වතාගේ විශ්මය දනවන සුළු කාව්‍යමය නිර්මාණ පිළිබඳ ක්‍රමවත්, විචාර පූර්වක අධ්‍යයනයක් සකස්කොට වර්තමාන පාඨකයන්ට ඒ අපූරු කවිත්වය ආස්වාදය කරන්නට අවස්ථාව ලබාදීම ජාතික මෙහෙයක් වන්නේය.නිදිපත් අතදරුවෙකුගේ කිරි සිහින ලොවට මතිමාත්‍රවූ හානියක් නොවන පරිදි අවට පරිසරය හැඩ ගැසෙන ආකාරය, තීව්‍ර සංවේදීතාවයෙන් කවියට නඟන තැනක් දෙතැනක් සිහියට නඟා ගත හැකිවේ.අත දරුවා සිහින ලොවේ නිමග්න වී සිටී. මේ අතර, අහර සොයන හූනෝ, මැස්සන් ලුහු බඳිති. දරුවාගේ නින්ද රැක ගැනීමේ වගකීම තමන් සතු බව තොමෝ දනිති. ඒ නිසා හූණන් කරන්නේ, තමන් දඩයම් කරන මැස්සාව, දරුවාගේ නින්ද කැඩෙන සේ කෑ ගසන්නට ඉඩ නොදී, ඒ මැස්සාගේ කටම, තමාගේ කටේ ලා ගැනීමයි. මැස්සාට, දරුවාගේ නින්ද කැඩෙන සේ කෑ ගසන්නට කිසි ඉඩක් නැත. කොපමණ සියුම්, සංවේදී කවි කල්පනාවක්ද?)එතැනින්ම :ගෙදර ඔරලෝසුවේ බට්ටා නැවත්නාය. වෙනදා බට්ටා හඬනගන්නේ, මේ කල්පය මොහොතින් මොහොත ගෙවෙන හැටි ගැන වළප්නා පිණිසයි. එහෙත් අද දරුවාට අඛණ්ඩව නිදිසැප දෙනු පිණිස ඔර්ලෝසුවත් පුරුදු විදියට වැළපෙන්නේ නැත.මුනිදාස කුමාරතුංග ලේඛකයා, පහනින් පහන් දහස් ගණනක් දැල්වූ වියතෙකි. ඔහුගේ ප්‍රඥා ප්‍රභාවෙන් දිදුළ ලබා දහස් ගණනක් ලේඛකයෝ බිහි වූහ. බොහෝ දෙනා කවිවරම් ලැබූහ.රැපියෙල් තෙන්නකෝන් “වවුලුව“ කළේය. අරිසෙන් අහුබුදු පඬුවාණන්ගේ නිර්මාණ විවිධය. අනඳපිය කුඩාතිහි ඒ ආභාසය ලද්දෙකි. මෙවැනි නම් බෙහෙවි.මුනිදාස කුමාරතුංග වියතා, පුවත්පත් කලාවටද එළඹුණේය. සත් භාෂා භාවිත සම්ප්‍රදායත් පුවත්පත් කලාවට යා කරන්නට ඔහු විසින් ආදර්ශය සපයන ලදී. සමාජයේ විවිධ ක්ෂේත්‍රයන්ට අරග්ගෙන සිටින විවිධ අනම්‍ය මතධාරීන්ට පහරදෙනු පිණිස ඒ විද්වතා විසින් සමහර විටකදී අනුගමනය කරන ලද ඇතැම් වාග්මය “අංගම්පොර” පෘථුල ලෙස ප්‍රශංසාවට ලක්වූයේ නැතත්, සිය බලය අයථාකාරයෙන් යොදන්නට සැරසෙන අය, ඔහුගේ ප්‍රහාර නොරිස්සූහ.මුනිදාස කුමාරතුංග ලේඛකයාගේ ලිපි - ලේඛන, පත - පොත් පිළිබඳ පරිපූර්ණ ලේඛනයක් තවමත් සම්පාදනය වී නොමැත.ඒ විද්වතාගේ 125වන ජන්ම ජයන්තිය සමරමින් අප විසින් කෙරෙන සම්මාන – හුරු - පුරුදු වාග්මය චාරිත්‍ර - වාරිත්‍ර රටාවට අතිරේක වශයෙන්, ඒ ශ්‍රේෂ්ඨ සංස්කෘතික ප්‍රභූවරයාගේ දෙස - රැස - බස මෙහෙය ස්ථාවර ලෙස සටහන් කොට තබන යම්කිසි පිළිවෙතක් සඳහා, මේ රටේ ප්‍රබුද්ධයන් පොළඹවාලීම මේ ජයන්ති මොහොතේ දී ඉටුවිය යුතු උපරිම උපහාරයැයි මම දකිමි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=f1207243</link>
    <topic>මේ කපේදීඑජාපය ගොඩ එන්නේ නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන තත්ත්වය එජාපය මුහුණ දී ඇති ගැටලු සහගත වාතාවරණය, ඉදිරි පළාත් සභා මැතිවරණය, යන දේශපාලන කරුණු පිළිබඳ එජාපයේ හිටපු ජ්‍යෙෂ්ඨ ක්‍රියාකාරියකු හා හිටපු රාජ්‍ය ඇමැතිවරයකු වන පී. තිස්සකුට්ටිආරච්චි මහතා සමඟ සිදුකළ සාකච්ඡාවකි මේ.මට අවශ්‍ය වුණේ කලකිරීම් හා සිත්වේදනා සමඟ අභ්‍යන්තර ගැටුම් සමඟ දේශපාලන ජීවිතය ගත කිරීම නොවෙයි ජනතාවට සේවය ඉටුකළ හැකි තැනකට පැමිණීමයි. ඒ අනුව තමයි 1999 දී පමණ එජාපය අතහැර ශ්‍රී ලංකා නිදහස් පක්ෂයට එක්වූයේ. මා ගත් එම තීරණය අදට පමණක් නොවෙයි අනාගතයටත් නිවැරැදි තීරණයක් විදියටයි මා විශ්වාස කරන්නේ.දශක තුනක් තිස්සේ පැවැති යුද්ධය නිමා කළේ ජනාධිපතිතුමාගේ නායකත්වය යටතේයි. ඒ පමණක් නොවෙයි පිට කොන්දක් ඇතිව ආර්ථික ශක්තියක් ඇති ජාතියක් විදියට නැගී එන ජාතියක් විදියට ඉදිරියට ගමන් කිරීමට පුළුවන් වෙලා තිබෙනවා. මේ සියල්ලම අප රටක් විදියට ලැබූ ජයග්‍රහණ විදියට තමයි පෙන්වාදීමට පුළුවන්කම ලැබී තිබෙන්නේ. මෙම ජයග්‍රහණයේ කොටස්කරුවකු බවට පත්වීමට අවස්ථාව ලැබීම පිළිබඳ අතිශය සතුටට පත් වෙනවා.යුද්ධයෙන් පසු රටක් එක තැනක තියෙන්න ඉඩ දෙන්න බැහැ. ජනාධිපතිතුමා ඒ ගැන හොඳ අවධානයක් සහ සැලසුමක් ඇතිව කටයුතු කර තිබෙනවා. අධිවේගී මාර්ග, යාපනය මාර්ග සංවර්ධනය, ජලාශ ඉදිකිරීම ඇතුළු සියලු අංශයන්ගේ සංවර්ධනය වෙත ගමන් කිරීමට පුළුවන් වෙලා තිබෙනවා. මෙය ජයග්‍රහණයක් පමණක් නොවෙයි යුද්ධයෙන් පසු සාමාන්‍යකරණය වූ රටකට අවශ්‍ය ප්‍රවේශය මේ ආණ්ඩුව ඉතාමත් ඉහළින් ඉටු කරමින් ඉන්නවා.එක්සත් ජාතික පක්ෂය එදා දැරූ ස්ථාවරය දිගින් දිගටම පවත්වාගෙන ගියා නම් රටේ ඉරණම අදට වඩා බොහෝ සෙයින් වෙනස්ව තිබීමට ඉඩ තිබුණා. එහෙම වුණා නම් යුද්ධය තවදුරටත් දිග්ගැස්සී රට විනාශ වී යාමට ඉඩ තිබුණා. ජනතාව එදා නිවැරැදිව තීන්දු තීරණ ගැනීම නොවන්නට අද රට තිබෙන භයානක අගාධය පිළිබඳ සිතා ගැනීමට පවා නොහැකියි.එක්සත් ජාතික පක්ෂය පසුකාලීනව ගත් තීන්දු තීරණ නිසා එල්.ටී.ටී.ඊ.සංවිධානයත් ඔවුන්ගේ මතවාදයත් ජයග්‍රාහී ලෙස ඉදිරියට ගියා. මෙය කලක් ජාතික වගකීමක් ඉසිලූ දේශපාලන පක්ෂයක් විදියට එජාපය මෙතරම් පහළ ස්ථානයකට පත්වීම ගැන කනගාටු වෙනවා.ඕනෑම ආයතනයකට පක්ෂයකට නායකයෙක් නොමැති නම් එතන විශාල අවුලක් වගේම බිඳ වැටීමක් ඇති වෙනවා. ඒ වගේම ආයතනයකට පක්ෂයකට නායකයන් ගොඩක් ඉන්නවානම් ඒ ආයතනයේ විශාල බිඳ වැටීමක් ඇති වෙනවා. අද එක්සත් ජාතික පක්ෂයටත් නායකයන් වැඩිවෙලා තමයි මේ විනාශය වෙලා තිබෙන්නේ. ඒත් එජාපයේ කිසිම නායකයකුට ඒ පක්ෂය ගොඩනැගීමට හැකියාවක් නොමැති බව තමයි දැන් තහවුරු වෙලා තිබෙන්නේ. මේ නිසා 1994 සිට කිසිදු මැතිවරණයකින් ජයග්‍රහණය කිරීමට හැකියාව ලැබී නැහැ.ආණ්ඩු පක්ෂය මේ පළාත් සභා මැතිවරණයේ දී විශිෂ්ට ජයග්‍රහණයක් ලබා ගැනීමට පුළුවන් කම තිබෙනවා. ඇතැම් සුළු ප්‍රශ්න විශාල ප්‍රශ්න විදියට මතුකර ගැනීමටත් විශාල උත්සාහයක් ගන්නවා. එජාපය ඇතුළු විපක්ෂය අලුත් සටන් පාඨ සොයමින් ඉන්නවා. ඒත් එක්සත් ජාතික පක්ෂය මේ සටන් පාඨ සාර්ථක ලෙස ඉස්සරහට තල්ලු කරගෙන යාමට හැකියාවක් නැහැ.එක්සත් ජාතික පක්ෂයට ජන විඥානය හඳුනා ගැනීමට හෝ සමස්ත විඥානය පිළිබඳ අවබෝධයක් ඇතිව කටයුතු කරන්න බැහැ. ඒ නිසා තමයි එක්සත් ජාතික පක්ෂය අවුරුදු දාහතක් පුරා විපක්ෂයට වී සිටීමට සිදුවී තිබෙන්නේ. ඒත් ආණ්ඩුව සෘජු ප්‍රතිපත්තියක් ඇතිව ජනතා ගැටලුවලට කල්පවතින විසැඳුම් ලබාදීමට කටයුතු කර තිබෙන්නේ. මේ සියලු කරුණු එක්ව ගත්තාම එජාපය ආණ්ඩු පක්ෂයට වඩා විශාල දුරක් පිටුපසින්.ජනතාවගේ හදවතට ඇඟට දැනෙන ඇසට පෙනෙන සංවර්ධනයක් සිදුකර තිබෙනවා. ඒ නිසා තමයි මේ ආණ්ඩුව ජනතාව ඉදිරියට යාමට බියක් නැත්තේ. මේ සංවර්ධන කටයුතුවලදී පළාත් භේදයක්, දේශපාලන භේදයක් ආගම් භේදයක් නැතිව සියලු දෙනාට මේ ප්‍රතිලාභ ලැබී තිබෙනවා. ඒ නිසා තමයි ජනතාව ආණ්ඩුව සමඟ නොසැලී රැඳී සිටින්නේ.ඇත්ත කිසිවකුට සියයට සීයයක් නිවැරැදි පරමාදර්ශි චරිතයක් වීමට බැහැ. මෙය දේශපාලන පක්ෂයකට වගේම ආණ්ඩුවටත් පොදු දෙයක්. කවුරුන් හෝ අඩුවෙන් වැරැදි කරනවානම් ඔහු තමයි වඩාත් හොඳ පුද්ගලයා වන්නේ. මේ ආණ්ඩුවත් එහෙමයි. වැරැදි එකක් කළා නම් හොඳ දේවල් සියයක් කර තිබෙනවා. ඒ නිසා ආණ්ඩුව වැරැදියි ආණ්ඩුව හොඳ නැහැ කියන තර්කය පළමු මොහොතේදීම ශුන්‍ය වෙනවා.රටක් දියුණු කිරීමට නම් ප්‍රධාන කාර්යභාරය වියයුත්තේ යටිතල පහසුකම් දියුණු කිරීමයි මේ ආණ්ඩුව එම කාර්යභාරය ඉතාමත් විශිෂ්ට ලෙස ඉටු කරමින් සිටින්නේ.පසුගිය අවුරුද්දේදී දැයට කිරුළ සඳහා අනුරාධපුර දිස්ත්‍රික්කයේ විශාල සංවර්ධනයක් සිදුකර තිබෙනවා. මේ තරම් විශාල සංවර්ධනයක් අනුරාධපුර වැනි දුර බැහැර ප්‍රදේශයකට මෙයට පෙර සිදු වී නැහැ. එපමණක් නොවෙයි රටේ සෙසු දුර බැහැර ප්‍රදේශවලටත් මේ විදියේ සංවර්ධනයක් සිදු වී තිබෙනවා. මා අහනවා මේ විදිහට දුරබැහැර ප්‍රදේශයක ප්‍රදේශ සංවර්ධනය කිරීම ආණ්ඩුව කරන වැරැද්දක්ද කියලා. මෙවර නැගෙනහිර ප්‍රදේශය තමයි දැයට කිරුළ සංවර්ධනය පැමිණ තිබෙන්නේ. මෙය නැගෙනහිර සංවර්ධනයේ තීරණාත්මක අවස්ථාවක් විදියට හඳුන්වන්න පුළුවන්. මේ විදියට ජනතාව බොහෝ කැපවෙලා කටයුතු කරන ආණ්ඩුවක් ගැන ඇගැයීමක් සිදුකිරීමට කිසිවකුට හැකියාවක් නැතිනම් ඔහු දේශපාලනික කුහකත්වය සිතේ තබාගත් පුද්ගලයකු පමණයි.එජාපය මේ කපේදී ගොඩයාමක් ඇතැයි සිතන්න බැහැ. එජාපය ගොඩනැගිය හැකි දක්ෂයෙක් පේනතෙක් මානයක ඇත්තේත් නැහැ. ඒ නිසා මේ විදිහේ ප්‍රශ්නයක් පිළිබඳව කතා බහ කර කාලය නාස්ති කිරීම සුදුසු දෙයක් කියලා මා සිතන්නේ නැහැ.ප්‍රතිලාභ ලැබීම එක් දිනෙකින් සතියකින් මාසිකව ලබාගන්න බැහැ. එය යම්කිසි නිශ්චිත කාල සීමාවක් අවශ්‍යයි. තිස් අවුරුදු යුද්ධයක් තිබූ රටක්. තිස් අවුරුද්දකින් සම්පූර්ණ වෙනස් මඟකට යොමු කරන්න බැහැ.ඒත් දැන් රට ක්‍රමිකව සංවර්ධනයේ මාවත වෙත පියනඟමින් තිබෙනවා. ඒ නිසා විපක්ෂය මේ කිසිවක යහපත් දිශාව නොදැකීම කනගාටුවට කාරණයක්. විපක්ෂය සියලු දේ දකින්නේ වැරැදි විදිහටයි. එය ඔවුන්ගේ දේශපාලන භාවිතයේ වරදක් මිසක් ආණ්ඩුවේ වරදක් නොවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>24</day>
    </date>
    <link>http://www.dinamina.lk/2012/07/24/_art.asp?fn=f1207244</link>
    <topic>පළිගැනීම් නෑපිළිගැනීම් විතරයි</topic>
    <author>සාකච්ඡාව -උදිත</author>
    <content>රූපවාහිනියේ මහජන සම්බන්ධතා අංශය මඟින් ඉටුවන සේවය කුමක් ද? මහජන ආකර්ෂණය ලබා ගැනීම සඳහාත්, ප්‍රේක්ෂක අවධානය ලබා ගැනීම සඳහාත් රූපවාහිනී සංස්ථාව කටයුතු කරන්නේ කෙසේ ද? ආදී කරුණු පිළිබඳ, ජාතික රූපවාහිනී සංස්ථාවේ මහජන සම්බන්ධතා නිලධාරී සුනිල් දිසානායක මහතා සමඟ කළ කතාබහකි මේ.මහජන සම්බන්ධතා කියන විෂය කොටස් දෙකකට බෙදන්න පුළුවන්. ඒ බාහිර සහ අභ්‍යන්තර කියලා. මට මෙතැනදී පැවරී තිබෙන්නේ මේ දෙපාර්ශවයම පිළිබඳ සලකා බලා, ඔවුන්ගේ පහසුව හා ආයතනය සමඟ ඇති ගනුදෙනු පැහැදිළි කිරීමයි. පිළිගැනීම කියන දේ තිබෙනවා නම් තමයි එම ආයතනය හා පිටතින් එන පුද්ගලයා හෝ අභ්‍යන්තර සේවකයා අතර සබඳතාව තර කර ගැනීමට පුළුවන්කම තිබෙන්නේ.මෙතැනදී පාසල් ශිෂ්‍ය ශිෂ්‍යාවන් පැමිණෙනවා. ඔවුන්ට අවශ්‍ය මඟ පෙන්වීම් හා පහසුකම් ගොඩනැගීමත් මා හට පැවරී ඇති වගකීම් විදිහට හඳුන්වන්න පුළුවන්.වෘත්තිය සමිති නායකයෙක් කියන්නේ සේවකයන් පිළිබඳ විශාල වගකීමක් සහිත පුද්ගලයෙක්. මා පත්වන්නේ සේවකයන්ගේ බහුතර කැමැත්ත අනුවයි. මෙතැනදී අප බැලිය යුත්තේ සේවකයාගේ සාධාරණත්වය ඔහුගේ අයිතිවාසිකම් කොතෙක් දුරට ඉටුවෙනවා ද යන්න පිළිබඳ යි.පැහැදිලිව ම නැහැ. අප දේ්ශපාලනය පසෙකට කර පොදු ආයතනයක් විදිහටයි කටයුතු කරන්නේ. එදා අපේ ශ්‍රී ලංකා නිදහස් පාක්‍ෂිකයන්ගෙන් පළිගත් අය අදත් යහතින් ඔවුන්ගේ සේවය ඉෂ්ට කරමින් තිබෙනවා. අප ජනාධිපතිතුමාගේ උපදෙස් හා එතුමාගේ දර්ශනය අනුව පළිගැනීම වෙනුවට පිළිගැනීමේ ක්‍රමවේදයයි අනුගමනය කරන්නේ.ප්‍රේක්ෂකයන් ආකර්ෂණය කර ගැනීමේදී මූලික වන්නේ මහජන සබඳතා තර කර ගැනීමයි. රූපවාහිනියට එන කෙනෙක් සතුටින් පිටත් කරන්න පුළුවන් නම්, එය තමයි රූපවාහිනියේ මහජන සබඳතා නිලධාරියා විදිහට සතුටු වෙන්න පුළුවන් අවස්ථාව බවට පත් වන්නේ. අද වෙද්දී රූපවාහිනියත් ජනතාව හා බැඳීම තරවෙලා තිබෙන්නේ. ලාභදායි ආයතනයක් විදිහට රූපවාහිනිය පත් කිරීමට පුළුවන් වෙලා තිබෙන්නේ. මෙහිදී සභාපතිතුමාගේ හා ප්‍රධාන විධායක නිලධාරිතුමාගේ දායකත්වය අගය කරන්න පුළුවන්.අපට අවශ්‍ය වෙලා තිබෙන්නේ සේවක අයිතීන් සුරක්‍ෂිත කරන අතරම රූපවාහිනි සංස්ථාව දියුණුවට පත් කිරීමට අවශ්‍ය සහයෝගය ලබාදීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n120725_br3</link>
    <topic>අයදුම්පත් 55ක් අලුගෝසු තනතුරට</topic>
    <author>බුද්ධිකා ඉඹුලාන</author>
    <content>(2012-07-25 13:00)අලුගෝසු (වධක) තනතුරු සදහා අද දින වන විට අයදුම්පත් 55ක් බන්ධනාගාර දෙපාර්තමේන්තුව වෙත ලැබී ඇත. මෙයින් ඉල්ලුම් කරුවන් 6 දෙනකු දෙමළ ජාතිකයන් වන බවත් කාන්තාවන් කිසිවකුත් එම තනතුර සඳහා ඉල්ලුම් කර නොමැති බවත් වාර්තා වෙයි. අලුගෝසු තනතුර සඳහා බඳවා ගන්නා පුද්ගලයා නොකඩවා එම තනතුරෙහි වසර 15ක සේවා කාලයක් සිටිය යුතු බවට මෙවර එම තනතුරෙහි පුරප්පාඩු සපුරාලීමෙහිදී නව කොන්දේසියක්ද එක් කර තිබේ. මේ නව කොන්දේසිය පිළිබඳ කළ විමසීමකදී පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ ලේකම් ඒ. දිසානායක මහතා සඳහන් කළේ එම තනතුර සඳහා බඳවා ගන්නා අය ඉතා ඉක්මණින් බන්ධනාගාරයේ වෙනත් තනතුරුවලට අයදුම්කර යාමෙන් නැවත නැවත එම තනතුර සඳහා නිලධාරීන් පත් කිරීම වැළැක්වීමට මේ පියවර ගත් බවයි.මේ තනතුර සඳහා රුපියල් 17,600ක් ඉක්මවූ වැටුපක් හිමිවන අතර අයදුම්පත් කැඳවීම මේ 31 දායින් අවසන් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n120725_br2</link>
    <topic>පිළිකාව නිට්ටාවට සුව කරන්න දේශීය ඖෂධයක්</topic>
    <author>රක්ෂණ ශ්‍රියන්ත</author>
    <content>(2012-07-25 12:30)පිළිකා රෝගය නිට්ටාවටම සුවකර ගත හැකි නව ඖෂධයක් පාරම්පරික දේශීය වෛද්‍යවරයෙකු වන මහනාම ඒ. හපුගොඩ මහතා විසින් නිපදවා තිබේ‍. එම පිළිකා මර්ධන ඖෂධය තුළින් පිළිකාවට ලක්ව ඇති රෝගීන් මාස තුනක් වැනි කෙටි කලකදී එම රෝග තත්ත්වය නිට්ටාවටම සුවපත් කළ හැකි බව වෛද්‍ය මහනාම මහතා පෙන්වා දෙයි. මේ ඖෂධය පුරාණ පුස්කොළ පොතක් ඇසුරෙන් දේශීය ඖෂධ දෙසීයක් හා තවත් ‍වත්පිළිවෙත් අනුව නිෂ්පාදනය කරන බව ඊයේ (24) කොළඹ රාමඩා හෝටලයේ පැවති විශේෂ මාධ්‍ය හමුවකදී වෛද්‍ය මහනාම මහතා අනාවරණය කළේය. විවිධ වර්ගයේ පිළිකා රෝගයන්ගෙන් පීඩා විදී රෝගීන් කිහිප දෙනෙකු වෛද්‍ය මහනාම මහතාගෙන් ප්‍රතිකාර ලබා ගත් බවත් ඉන් පසු තමන් සුවපත් වූ බවත් ස්කෑන් පරීක්ෂණ හා වෛද්‍ය වාර්තා ඇසුරෙන් මාධ්‍යවේදීන් දැනුවත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n120725_br1</link>
    <topic>බලපත් රහිතව පැවැත් වූ ඉන්ධනහලක් ඉන්ධන සමඟ අත්අඩංගුවට</topic>
    <author/>
    <content>(2012-07-25 11:30)මන්නාරම එලදර් ප්‍රදේශයේ බලපත් රහිතව පවත්වාගෙන ගිය ඉන්ධනහලක් ඊයේ දින වැටලූ විශේෂ කාර්ය බලකාය රුපියල් 315000කට අධික වටිනාකමකින් යුත් ඉන්ධන තොගයක් සමඟ එහි හිමිකරු අත්අඩංගුවට ගෙන ඇත.මෙසේ අත්අඩංගුවට ගෙන ඇති සැකකරු සිරිපුර පේසාල ප්‍රදේශයේ පදිංචි හතළිස් දෙහැවිරිදි අයෙකු බව විශේෂ කාර්ය බලකාය පවසයි.ප්ලාස්ටික් බැරල් දාහතරක පුරවා තිබූ භූමිතෙල් ලීටර් 27300ක් සහ ඩීසල් ලීටර් 210ක් මේ නීති විරෝධී ඉන්ධනහලේ තිබී සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n12072512</link>
    <topic>ධර්මසිරි සේනානායක අදත්අප හදවත් තුළ ජීවත්වනවා</topic>
    <author>මහින්ද අලුත්ගෙදර</author>
    <content>ඇතැම් පුද්ගලයන් සම්බන්ධයෙන් පසුකලෙක කතා නොකරන තත්ත්වයක් පැවතියද දිවංගත ධර්මසිරි සේනානායක මහතා පිළිබඳ අදටත් කතා කරන්නේ ඔහුගෙන් රටට, ජනතාවට සිදුවුණු උදාර සේවය නිසාම බව ජනාධිපති මහින්ද රාජපක්ෂ මහතා අවධාරණය කරයි.මිනිසුන් ජීවත් වෙනවා, මිය යනවා වගේම දේශපාලඥයන් දේශපාලනයට පැමිණෙනවා, නැතිවී යන බව පෙන්වාදෙන ඒ මහතා ඒ වගේම ඔවුන් සම්බන්ධයෙන් කතා නොකරන තත්ත්වයක් උදාවන බවද එසේ වුවද ධර්මසිරි සේනානායක මහතාගේ චරිතය වසර 12 කට පසුවද අප හදවත් තුළ ජීවත්වන බවද සඳහන් කරයි.ඒ මහතා මේ බව සඳහන් කළේ අරලියගහ මන්දිරයේදී ඊයේ (24) පැවැති උත්සවයක් අමතමිනි. ශ්‍රී ලංකා නිදහස් පක්ෂයේ හිටපු මහලේකම්වරයෙකු මෙන්ම සංචාරක, ගුවන් සේවා සහ ජනමාධ්‍ය ඇමැතිවරයෙකු වශයෙන් කටයුතු කළ දිවංගත ධර්මසිරි‍ සේනානායක මහතාගේ 12 වැනි ගුණ සැමරුම නිමිත්තෙන් මේ සැමරුම් උළෙල සංවිධානය කෙරිණි.කීර්තිමත් දේශපාලඥයෙකු වූ සේනානායක මහතා පිළිබඳව සම්පාදනය කළ ධර්මසිරි සේනානායක සමරු කළාපය ජනාධිපති මහින්ද රාජපක්ෂ මහතා වෙත පිළිගැන්වීම ධර්මසිරි සේනානායක සමරු පදනමේ ලේකම් යෝ ජයවර්ධන මහතා අතින් සිදුවිණි.එහිදී වැඩිදුරටත් අදහස් දැක්වූ ජනාධිපති මහින්ද රාජපක්ෂ මහතා සඳහන් කළේ මේ දක්වා තමා දුටු දේශපාලන චරිත අතරින් ප්‍රියමනාප පුද්ගලයෙකු බවත් කිසිවෙකුගේ සිත් නොරිදා කටයුතු කිරීමට ධර්මසිරි සේනානායක මහතා පියවර ගත් බවත්ය.ධර්මසිරි සේනානායක මහතා නායකත්වයට ගරුකළ බව සඳහන් කළ ජනාධිපතිවරයා යම් යම් අර්බුධකාරී තත්ත්වයන්හිදී පක්ෂය රැක ගන්නට කටයුතු කළ බවද පක්ෂයේ සමඟිය පමණක් නොව පොදුජන එක්සත් පෙරමුණේ සියලු පක්ෂ සමඟ එක්ව ශක්තිමත් ආණ්ඩුවක් පිහිටුවන්නට පියවර ගත් බවද ප්‍රකාශ කළේය.පක්ෂය කිසි විටෙකත් අත් නොහැරි ධර්මසිරි සේනානායක මහතා තම යුතුකම නිසි ලෙස ඉටුකළ බවද එය පාක්ෂිකයෙකුගේ පාක්ෂිකත්වය බවද කී ඒ මහතා ඔහුගේ සේවය උපරිමයෙන් ලබාදුන් බවද කීවේය.මේ අතර ඒ මහතා සඳහන් කළේ ධර්මසිරි සේනානායක මහතාට චිලී රටේ සම්මාන පුරවැසිකමද හිමි වූ බවයි.ජ්‍යෙෂ්ඨ ඇමැතිවරුන් වන ඩීව් ගුණසේකර, තිස්ස විතාරන, පී.දයාරත්න, අතාවුද සෙනෙවිරත්න, ඒ.එච්.එම් ෆවුසි, ඇමැතිවරුන් වන මෛත්‍රීපාල සිරිසේන, දිනේෂ් ගුණවර්ධන, නියෝජ්‍ය ඇමැති එම්.කේ.ඩී.එස් ගුණවර්ධන, පාර්ලිමේන්තු මන්ත්‍රීවරුන් වන විදුර වික්‍රමනායක, ජේ.ආර්.පී සූරියප්පෙරුම, එම්.එච්.එම් අෂ්වර්, බස්නාහිර පළාත් ආණ්ඩුකාර අලෙවි මවුලානා මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n1207252</link>
    <topic>විදුලිය කප්පාදුව දින කිහිපයකට පමණයි</topic>
    <author>සිතාරා සේනානි සහ චමීර ඇල්ලදෙණිය</author>
    <content>විදුලි කප්පාදුව දින කිහිපයක් ඇතුළත නිමා කිරිමට රජය පියවර ගන්නා බව එක්සත් ජනතා නිදහස් සංධාන මහලේකම්, ඛනිජ තෙල් කර්මාන්ත ඇමැති සුසිල් ප්‍රේම ජයන්ත මහතා ප්‍රකාශ කළේය.කෙරවලලිටිය හා නොරොච්චෝලේ බලාගාරවල ඇතිවී තිබෙන කාර්මික දෝෂය දින පහක් ඇතුළත යථා තත්ත්වයට පත් කිරිමට හැකි බව විදුලි ඉංජිනේරුවන් ප්‍රකාශ කර ඇති බවද ඇමැතිවරයා කීය.ඇමැතිවරයා මේ බව ප්‍රකාශ ක‍ළේ මහවැලි කේන්ද්‍රයේ ඊයේ(24) පැවැති එක්සත් ජනතා නිදහස් සංධාන මාධ්‍ය හමුවට එක් වෙමිනි.1994දි රජය භාර ගන්නා අවස්ථාවේ සියයට 46ක විදුලි සැපයිමක් තිබුණු බවත් එය 2012 වන විට සියයට 92 දක්වා වැඩි කිරිමට වත්මන් රජය කටයුතු කර තිබෙන බවත් ප්‍රේමජයන්ත මහතා කීවේය.2005න් පසුව මහින්ද රාජපක්ෂ මහතා විදුලිබල ක්ෂේත්‍රය සංවර්ධනය කිරිම වෙනුවෙන් ඉහල කොත්මලේ, කෙරවලපිටිය, නොරොච්චොලේ යන බලාගාර තුන ඉදිකළ බවත් ඇමැතිවරයා සිහිපත් කළේය.2002 වසරේදි එක්සත් ජාතික පක්ෂයට ඉහල කොත්මලේ බලාගාරයටවත් මුල් ගල තැබිමට හැකියාවක් නොතිබුණු බව පැවසු ඇමැතිවරයා විදුලිය පිළිබඳ කතා කිරිමට එජාපයට කිසිදු හැකියාවක් නැතැයිද කීය.ඉදිරියේ දි විදුලිබල අර්බුදයක් ඇති නොවිමට ජාතික සැලස්මක් රජය ක්‍රියාත්මක කරන බවත්, ඒ අනුව සමස්ථ විදුලි නිෂ්පාදනයෙන් තනෙන් එකක් ජල විදුලියෙන්ද, තවත් තුනෙන් එකක් ගල් අගුරුවලින්, අනෙක් සියයට එක ගෑස්වලින්ද නිපදවිමට නියමිත බවත්සුසිල් ප්‍රේමජයන්ත මහතා වැඩිදුරටත් කීවේය.සෞඛ්‍ය ඇමැති මෛත්‍රිපාල සිරිසේන, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, ළමා හා කාන්තා කටයුතු පිළිබඳ නියෝජ්‍ය ඇමැති ඒ එම් එල් හිස්බුල්ලා මහත්වරුද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n1207253</link>
    <topic>මූල්‍ය අරමුදලෙන් ශ්‍රී ලංකාවට තවදුරටත් ණය දීමට සාකච්ඡා</topic>
    <author>මහින්ද අලුත්ගෙදර</author>
    <content>තවදුරටත් ණය පහසුකම් ලබාදීම සම්බන්ධයෙන් ශ්‍රී ලංකා රජය සමඟ සාකච්ඡා කරන බව ජාත්‍යන්තර මූල්‍ය අරමුදල පවසයි.අමෙරිකා ඩොලර් බිලියන 2.6 ක ණය මුදලක් ලබාදීමට අදාළ අවසන් ණය වාරිකය වන ඇමෙරිකානු ඩොලර් මිලියන 415 ක (රුපියල් කෝටි 5,395) වාරිකයද ශ්‍රී ලංකාවට ලබාදීමට ජාත්‍යන්තර මූල්‍ය අරමුදලේ විධායක කමිටුව තීරණයකර ඇති අතර ශ්‍රී ලංකාවේ ආර්ථික තත්ත්වය හා වත්මන් ප්‍රගතිය සැලකිල්ලට ගෙන අදාළ ණය වාරිකය නිකුත් කිරීමට එකඟත්වය පළකළ බවද එම අරමුදල සඳහන් කරයි.මේ ආකාරයට තවදුරටත් ණයමුදල් ශ්‍රී ලංකාවට ලබාදීම සඳහා ශ්‍රී ලංකා බලධාරීන් සමඟ සාකච්ඡා කරන බවද ඒ සම්බන්ධයෙන් වන මූලික සාකච්ඡා දැනටමත් ආරම්භකර තිබෙන බවද ජාත්‍යන්තර මූල්‍ය අරමුදලේ ශ්‍රී ලංකා නේවාසික නියෝජිත කෝෂි මතායි මහතා පවසයි.ඉහළ මට්ටමේ ණය සැළසුමක් ඉදිරිපත් කිරීම මෙන්ම දැනට පවත්නා සාර්ව ආර්ථික අරමුණු ඉලක්ක කරගෙන සැපයීමටත් අරමුණු කරන බවද හෙතෙම සඳහන් කරයි.කෙසේ වුවද මෙලෙස ලබාදෙන ණය මුදල හා කාලසීමාවන් සම්බන්ධයෙන් මේ දක්වා සාකච්ඡාකර නොමැති අතර අතිරේක ණය ලබා ගැනීමට ශ්‍රී ලංකා මහ බැංකුවද බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n12072513</link>
    <topic>ජනප්‍රිය පාසල්වලට සිසුන් ඇතුළු කිරීමට අමාත්‍යාංශයට ආ තැරැව්කරුවෝ 2ක් දැලේ</topic>
    <author>සුභාෂිනී සේනානායක</author>
    <content>ජනප්‍රිය පාසල්වලට සිසුන් ඇතුළත් කිරීම සඳහා අධ්‍යාපන අමාත්‍යාංශය වෙත පැමිණි තැරැව්කරුවන් දෙදෙනකු අත්අඩංගුවට ගෙන ඇත.මෙම තැරැව්කරුවන් දෙදෙනා ගාල්ල සහ රත්නපුර ප්‍රදේශවල පදිංචිකරුවන් වන අතර ඔවුන් දෙදෙනා තම දරුවන් බව පවසමින් වෙනත් දරුවන් දෙදෙනකු පාසලට ඇතුළත් කරවීමට සූදානමින් අමාත්‍යාංශය වෙත පැමිණ තිබේ.මෙම දරුවන්ට අසාධාරණයක් වූ බවට අධ්‍යාපන අමාත්‍යාංශ ලේකම් ගෝඨාභය ජයරත්න මහතාට තම දුක්ගැනවිල්ල ඉදිරිපත් කර තිබේ.එක් පුද්ගලයකු තමාගෙන් දරුවා පාසලට ඇතුළත් කරන බව පවසා මුදල් ලබා ගත් බවද ඔවුන් විසින් ලේකම්වරයාට පවසා ඇත.එම සිද්ධිය සම්බන්ධව සොයා බැලීමේදී තම දරුවන්ගේ අනන්‍යතාවය තහවුරු කිරීමට ඔවුන් අපොහොසත් වී ඇත.එක් පුද්ගලයකු පොලිසිය වෙතත් අනෙක් පුද්ගලයා අල්ලස් හෝ දූෂණ විමර්ශන ඒකකය වෙතටත් යොමු කිරීමට අධ්‍යාපන අමාත්‍යාංශය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n12072514</link>
    <topic>පදික මාරුවීමේ නීතිය කඩ කළ274ක් නීතියේ රැහැනට</topic>
    <author>රක්ෂණ ශ්‍රියන්ත</author>
    <content>පදික මාරුවීමේ නීතිය කඩ කළ 274 දෙනකු ඊයේ(24) නීතියේ රැහැනට හසුකර ගත් බවත් ,මේ වසර තුළ පදික මාරුවීමේ නීතිය කඩ කරන ලද පුද්ගලයන් 4222 කට විරුද්ධව නඩු පැවරූ බවත් පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි‍.මෑතකදී කොළඹ නගරයේ සහ ප්‍රධාන නගර වල අනතුරුවලට හා මාර්ග අවහිරතාවලට එක් හේතුවක් ලෙස පදික මාරුව භාවිතා නොකිරීම පොලිසිය පෙන්වා දෙයි.කොළඹ නගරයේ පමණක් මේ වසර තුළ පදික මාරුවීමේ නීතිය කඩ කරන ලද පුද්ගලයන් 1107 කට විරුද්ධව නඩු පවරා ඇති අතර විශේෂයෙන් මෙම නීතිය උල්ලංඝනය කර පාර මාරුවන පුද්ගලයන් බොරුල්ල,මරදාන,කොටුව,කොල්ලුපිටිය,බම්බලපිටිය යන ප්‍රදේශයන්හී දැකිය හැකි බවද පොලිසිය පෙන්වා දෙයි.පදික මාරුවක් යන්නට කහ ඉරට අමතරව උමං මාර්ගයක් ගුවන් පාලමක් ද අයිතිවන අතර මේ නීතිය උල්ලංඝනය කරන්නන්ට මහේස්ත්‍රාත් අධිකරණයකදී පළවෙනි වතාවට රුපියල් 1000 ක්ද දෙවෙනි වතාවේදී රුපියල් 2000ක්ද තුන්වන වතාවේදී රුපියල් 3500ක දඩයක්ද පැනවිය හැකිය.මෙම වරද සඳහා කිසිසේත් දඩ පත්‍රිකා නිකුත් කළ නොහැකි අතර උසාවියට අනිවාර්යයෙන් නඩුව සඳහා යා යුතුය.පදික මාරුවක් තිබෙන ස්ථානයකදී හෝ තමා පාර මාරුවීමට උත්සාහ කරන ස්ථානයේ සිට මීටර් පනහක් දුරින් පදික මාරුවක් තිබේ නම් එම ස්ථානයෙන් අනිවාර්යයෙන් පාර මාරුවිය යුතු බවත් විශේෂයෙන් ගුවන් පාලමකට නැගිය නොහැකි වයෝවෘද්ධ,ආබාධිත පුද්ගලයන් හෝ ඔවු‍න්ගේ ඥාතීන් ඒ ආසන්නයේ සිටින පොලිස් නිලධාරියාට දන්වා වාහන නවතාගෙන පාර මාරුවිය හැකි බවද පොලිස් මාධ්‍ය ප්‍රකාශකවරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n12072515</link>
    <topic>ශිෂ්‍යත්වය-උසස් පෙළ විභාග නියමිත දිනට</topic>
    <author>සුභාෂිනි සේනානායක</author>
    <content>අපොස උසස් පෙළ 2012 විභාගය කිසිසේත් කල් දමන්නේ නැති බව අධ්‍යාපන ඇමැති බන්දුල ගුණවර්ධන මහතා අවධාරණය කරයි.5 වසර ශිෂ්‍යත්ව විභාගයද නියමිත දිනට පැවැත්වෙන බව ප්‍රකාශ කරන අමාත්‍යවරයා විභාග පැවැත්වීම සඳහා මේ වනවිට සියල්ල සූදානම් කර ඇති බවද ප්‍රකාශ කරයි.මෙවර උසස් පෙළ විභාගය සඳහා අපේක්‍ෂකයින් 278000ක් පෙනී සිටින අතර විභාග මධ්‍යස්ථාන 2093කදී විද්‍යා, කලා, වාණිජ විෂයයන් වලින් මෙම අපේක්‍ෂකයින් විභාගයට පෙනී සිටින බවත් අමාත්‍යවරයා පවසයි.විභාගය පැවැත්වීමට අවශ්‍ය නිලධාරීන්, පාසල් පද්ධතිය සහ ගුරුභවතුන් විශාල සංඛ්‍යාවක් අනුයුක්ත කොට ඇති බවත් විභාග ප්‍රතිඵල දෙසැම්බර් මස අවසන් වීමට ප්‍රථම ලබාදීමට ඇගයීමේ කටයුතුද සංවිධානය කොට අවසන් බවත් ඇගයීමේ කටයුතු සිදුවන ප්‍රධාන මධ්‍යස්ථානවල පාසල් නිවාඩු කාලය දික්කර ඇති බවද අමාත්‍යවරයා කියා සිටියේය.විභාග කල් දැමීම තුළින් උසස්පෙළ සහ 5 වසර ශිෂ්‍යත්ව විභාගයට පෙනී සිටින දරුවන් ලක්‍ෂ හයකට පමණ දැවැන්ත පීඩනයක් ලැබෙන බවත් පවසන අමාත්‍යවරයා එම තත්ත්වය ඇතිවීමට කිසිසේත් ඉඩ නොදෙන බවත් කීය.2011 වසර උසස් පෙළ විභාගයට පෙනී සිට නැවත 2012 වසර විභාගයට පෙනී සිටින අපේක්‍ෂකයින්ට ඉසෙඩ් අගය ප්‍රකාශයට පත්වී දින 05ක් තුළ නැවත ඉල්ලුම් කිරීමට සුවිශේෂී අවස්ථාවන් ලබාදී ඇතැයිද පාසල් අයදුම්කරුවන් විදුහල්පති මාර්ගයෙන්ද බාහිර අයදුම්කරුවන් විභාග දෙපාර්තමේන්තු නිල වෙබ් අඩවියේ ඇති අයදුම්පත්‍රය පුරවා ෆැක්ස් මාර්ගයෙන් විභාග දෙපාර්තමේන්තුවට එවීමට අවස්ථාව ලබා දී ඇතැයිද දිනමිණට අදහස් දක්වමින් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n12072516</link>
    <topic>උපත් පාලන හා ගබ්සා පෙති තොගයක්කටුනායක ගුවන් තොටේදී අත්අඩංගුවට</topic>
    <author>සුභාෂිනී සේනානායක, කුමාරසිරි ප්‍රසාද් - කටුනායක විශේෂ</author>
    <content>රේගුවට ප්‍රකාශ නොකර මෙරටට රැගෙන ආ උපත් පාලන පෙති සහ ගබ්සා පෙති තොගයක් ඊයේ (24) කටුනායක බණ්ඩාරනායක ජාත්‍යන්තර ගුවන් තොටුපොළ රේගු මත්ද්‍රව්‍ය පාලන අංශය මගින් අත්අඩංගුවට ගත්තේය.ඉන්දියාවේ චෙන්නායි නුවර සිට ඊයේ (24) අලුයම ශ්‍රී ලංකන් ගුවන් සේවයෙන් මෙරටට පැමිණි ශ්‍රී ලාංකිකයකු මෙසේ අත්අඩංගුවට පත් විය.කිසිවක් ප්‍රකාශ කිරීමට නොමැති කවුළුවෙන් මෙම පුද්ගලයා එළියට පැමිණෙමින් සිටියදී අත්අඩංගුවට ගෙන ඇති අතර ඔහු අත මෙරටේ තහනම් කර තිබෙන ගබ්සා පෙති ද තිබී ඇත. මෙම වැටලීම රේගු මත්ද්‍රව්‍ය පාලන අංශයේ රේගු අධිකාරිවරුන් වන ප්‍රබුද්ධ පෙරේරා, චන්දන ගමගේ, ධනුෂ්ක විජේසූරිය මහත්වරුන් සිදුකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n1207254</link>
    <topic>තෙවන කුඹල් පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ තෙවන කුඹල් පෙරහර අද (25) වීදි සංචාරය කරයි.ශ්‍රී දළදා මාලිගාව අභියසින් නැගෙනහිර දිශාභිමුඛව පෙරහර පිටත්ව දළදා වීදිය, ඩී. එස්. සේනානායක වීදිය, කොළඹ වීදිය, ඊ. එල්. සේනානායක වීදිය ඔස්සේ රජ වීදියෙන් ඉහළට විත් ගෙවදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n1207255</link>
    <topic>මහනුවරට ඊයේ මහ වැසි</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යය ආරම්භ වීමත් සමඟ මෙතෙක් පැවැති වියළි කාලගුණික තත්ත්වය හමාර කරමින් 23 මහනුවරට මහ වැසි ඇද හැළෙන්නට විය.ප්‍රථම කුඹල් පෙරහර 23 ආරම්භ වූ අතර පෙරහර ගමන් ගත් වීදි සියල්ල වර්ෂාව ඇද හැලීමත් සමඟ සේදී පවිත්‍ර වීම දළඳා පෙරහරට ආශිර්වාදයක් බව මහනුවර ජනතාව පවසයි.වියළි කාලගුණික තත්ත්වය හමාර කරමින් 22 රාත්‍රියේ සිට 23 දහවල් වනතුරු අඛණ්ඩව ඇද හැළුණු වර්ෂාව පස්වරුව වන විට නිමවූ අතර ප්‍රථම කුඹල් පෙරහර නැරඹීමට ලක්ෂ සංඛ්‍යාත ජනතාවක් 23 පස්වරුව වනවිටත් පෙරහර ගමන් ගන්නා වීදිවලට රැස්ව සිටියහ.ප්‍රථම කුඹල් පෙරහරේ සධාතුක කරඬුව ඉන්දි රාජා හස්තියා මතින් වැඩම කරවන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n1207256</link>
    <topic>මනාප අංක නිකුත් කෙරේ</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>පළාත් තුනේ මැතිවරණය සදහා ඉදිරිපත්වී ඇති අපෙක්ෂකයන්ට මනාප අංක නිකුත් කිරීම ආරම්භ කර ඇතැයි මැතිවරණ කොමසාරිස් කාර්යාලය පවසයි.මැතිවරණය පැවැත්වෙන නැගෙනහිර පළාතට අයත් මඩකලපුව,ත්‍රිකුණාමලය,අම්පාර,උතුරු මැද පළාතේ අනුරාධපුර,පොළොන්නරුව,සබරගමුව පළාතේ රත්නපුර හා කෑගල්ල යන දිස්ත්‍රික්කයන්හි පිහිටී මැතිවරණ දිසා කාර්යාලවලදී මේ කාර්යය ලහි ලහියේ සිදුවන බව අතිරේක මැතිවරණ කොමසාරිස් ආර්.එම්.ඒ.එල්.රත්නායක මහතා දිනමිණට පැවසිය.මේ කාර්යය තව දින දෙකකින් පමණ අවසන් කිරීමට බලාපොරොත්තුවන අතර ,තැපැල් ඡන්දය අගෝස්තු 27 සහ 28 පැවැත්විමට නියමිතය.හමුදා කඳවුරු,රජයේ ආයතන තැපැල් ඡන්ද මධ්‍යස්ථාන ලෙස භාවිතා කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n1207257</link>
    <topic>පළාත් තුනේ ඡන්දයේදී සන්ධානය දිනවීමට තරුණයන් කැප විය යුතුයි</topic>
    <author>සිතාරා සේනානි සහ චමීර ඇල්ලදෙණිය</author>
    <content>ජනාධිපති මහින්ද රාජපක්ෂ මහතාගේ රජය තව දුරටත් ශක්තිමත් කරමින් උතුරු මැද, සබරගමුව සහ නැඟෙනහිර පළාත් සභා තුනේ මැතිවරණ ජයග්‍රහණයද සන්ධානයට ලබාදීමට ඇප කැපවී ක්‍රියා කරන්නැයි මේ රටේ තරුණ පරම්පරාවෙන් එක්සත් ජනතා නිදහස් සන්ධානය විශේෂ ඉල්ලීමක් කරන බව ශ්‍රී ලංකා නිදහස් පක්ෂයේ මහ ලේකම් මෛත්‍රීපාල සිරිසේන මහතා පවසයි.විශේෂයෙන්ම මේ රටේ තරුණ පරපුර දැක තිබෙන්නේ එක්සත් ජනතා නිදහස් සන්ධානය සහ පොදුජන එක්සත් පෙරමුණ ලෙස මේ රට පාලනය කළ වසර දහ අටක කාලසීමාව පමණක් බැවින් රජයේ වැරදි අඩුපාඩු පෙන්වා දෙන අතරම රනිල් වික්‍රමසිංහ මහතා ප්‍රධාන එක්සත් ජාතික පක්ෂ ආණ්ඩු අතීතයේ මේ රටේ ප්‍රජාතන්ත්‍රවාදය හා මානව හිමිකම් උල්ලංඝණය කරමින් ක්‍රියා කළ අන්දම ගැන සොයා බලන්නැයි යන පණිවුඩය සන්ධාන ආණ්ඩුව මේ රටේ තරුණ පරපුරට ලබා දෙන බවද ඒ මහතා පැවැසීය.ශ්‍රී ලංකා නිදහස් පක්ෂයේ මහ ලේකම් ඇමැති මෛත්‍රීපාල සිරිසේන මහතා මේ බව පැවැසුවේ එක්සත් ජනතා නිදහස් සන්ධානය මහවැලි කේන්ද්‍රයේ ඊයේ (24) පැවැත්වූ මාධ්‍ය හමුවේදීය.ඒ මහතා මෙසේද පැවැසීය.එදා 1994දී පොදුජන එක්සත් පෙරමුණ බලයට පත්වන අවස්ථාවේ අවුරුදු දොළහක දරුවකුව සිටි අයකුට එක්සත් එක්සත් ජාතික පක්ෂයේ පාලනයක් ගැන අවබෝධයක් ඇත්තේ නෑ. 2001 සිට 2003 දක්වා රනිල් වික්‍රමසිංහ මහතා පාලනය කළත් ජනාධිපති ධුරය හිමිව තිබුණේ පොදුජන එක්සත් පෙරමුණටයි.ප්‍රජාතන්ත්‍රවාදය ගැන සන්ධාන රජයට බණ කියන එක්සත් ජාතික පක්ෂය එදා රටේ ප්‍රජාතන්ත්‍රවාදය ආරක්ෂා කළහැටි, මානව හිමිකම්, මූලික අයිතිවාසිකම් ආරක්ෂා කළ හැටි, අධිකරණයට බලපෑම් කළහැටි, ශ්‍රේෂ්ඨාධිකරණ විනිසුරුවරුන්ගේ නිවෙස්වලට ගල්ගැසූ හැටි, අගවිනිසුරුවරයා පාර්ලිමේන්තුවට කැඳවා කරුණු විමසීමට තීන්දු කිරීම නිසා ඔහු තනතුරෙන් විශ්‍රාම ගත් අන්දම අද තරුණ පරපුරට අවබෝධයක් නෑ.රනිල් වික්‍රමසිංහ මහතා පාලනය කළ වසර දෙකේදී එල්.ටීටී.ඊ. සංවිධානයත් සමඟ අවබෝධතා ගිවිසුමක් අස්සන් කර උතුරු නැඟෙනහිර පාලනය ඔවුන්ට පවරා දීමට සැලසුම් කළ අන්දම අද බොහෝ දෙනකුට අමතක වෙලා.2005දී ජනාධිපති මහන්ද රාජපක්ෂ මහතා බලයට පත්වීමෙන් පසුව මේ තත්ත්වය වෙනස් කර එල්.ටී.ටී.ඊ. පරාජය කර රටට සාමය උදා කළා. ඉන්පසු ගම් මට්ටමින් සහ ජාතික මටිටමින් යෝධ සංවර්ධන ව්‍යාපාර ඇති කර රට ආර්ථික වශයෙන් ශක්තිමත් කිරිමට පියවර ගෙන තිබෙනවා. මේ නිසා මැතිවරණ පැවැත්වෙන පළාත් සභා තුනෙන්ම එක්සත් ජනතා නිදහස් සන්ධානය විශිෂ්ඨ ජයග්‍රහණයක් ලබාගන්නවා.අද ලෝකයේ ඇතිවෙමින් තිබෙන සමාජ පරිහානිය පාලනය කළ නොහැකි තත්ත්වයට පත්වෙලා. සමාජය බරපතළ වශයෙන් සෝදා පාළුවට ලක්වෙලා. මේක අපේ රටට පමණක් බලපා ඇති තත්ත්වයක් නොවෙයි. ඒ නිසා ඒ සම්බන්ධයෙන් රජයට පමණක් ඇඟිල්ල දිගු කිරීම වැරදියි. ළමා අපයෝජන, ස්ත්‍රී දූෂණ සම්බන්ධයෙන් සිර දඬුවම් විඳින්නන් අතර දේශපාලකයන් පමණක් නොව පූජකවරුන් පවා සිටිනවා.මේ නිසා සමාජය යහමඟට ගැනීමට සඳහා නිතිමය සහ ව්‍යවස්ථාපිත ක්‍රියාමාර්ගවලට අමතරව ආගමික අංශ හා සමාජය නියෝජනය කරන සියලු අංශ ඒකාබද්ධ කොටගෙන සමාජය ගොඩනැඟිමේ පුළුල් ජාතික වැඩපිළිවෙළක් ආරම්භ කිරීමට රජය තීන්දු කැර තිබෙනවා.එක්සත් ජනතා නිදහස් සන්ධානයේ මහ ලේකම් ඇමැති සුසිල් ප්‍රේමජයන්ත, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, ළමා හා කාන්තා සංවර්ධන නියෝජ්‍ය ඇමැති ඒ.එම්.එල්. හිස්බුල්ලා මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n1207258</link>
    <topic>සිරියාවේ වෙසෙන ශ්‍රී ලාංකිකයෝ ලෙබනනයට</topic>
    <author>මහින්ද අලුත්ගෙදර</author>
    <content>සිරියාවේ පවතින වත්මන් යුද වාතාවරණය හේතුවෙන් එරට වෙසෙන ශ්‍රී ලාංකිකයන් ලෙබනනයට ගෙන්වා ගැනීමට රජය පියවර ගෙන ඇත.දැනට ශ්‍රී ලාංකිකයන් 50 දෙනෙකු තරම් සීමිත පිරිසක් සිරියාවේ වෙසෙන බවද ඔවුන් සමබන්ධයෙන් ලෙබනන්හි ශ්‍රී ලංකා තානාපති කාර්යාලය හරහා නිරන්තරයෙන් සොයා බලන බවදවිදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂජනරාල් සරත් දිසානායක මහතා "දිනමිණ" ටපැවසීය. මේ ශ්‍රී ලාංකිකයන් පිරිස ලෙබනනයට ගෙන්වා ගැනීම වෙනුවෙන් අවශ්‍ය කරන පහසුකම් දැනටමත් සපයා තිබෙන බව සඳහන් කළ අධ්‍යක්ෂ ජනරාල්වරයා මේ දක්වා ඔවුන්ගේ ආරක්ෂාවට තර්ජනයක් එල්ලවී නැතැයිද සඳහන් කළේය.මේ පිරිසට රැඳී සිටිය නොහැකි ආකාරයේ තත්ත්වයක් උද්ගත වන්නේ නම් කඩිනමින් ලෙබනනයට ගෙන්වා ගන්නා බවද ලෙබනන්හි ශ්‍රී ලංකා තානාපති කාර්යාල නිලධාරීන් නිරන්තරයෙන් ඔවුන් සමඟ දුරකතනයෙන් සම්බන්ධවී එහි තත්ත්වය විමසන බවද ප්‍රකාශ කළේය.සිරියාවේ ඩැමැස්කස් අගනුවර ජාතික ආරක්ෂක මූලස්ථානය ආසන්නයේ බෝම්බ පිපිරීමත් සමඟ එරට යුද ගැටුම් උග්‍ර අතට හැරී තිබෙන අතර මේ යුද්ධය ආරම්භ වීමට ප්‍රථම ශ්‍රී ලාංකිකයන් විශාල පිරිසක් සිටි බවද ලෙබනන්හි ශ්‍රී ලංකා තානාපති කාර්යාලය කියාසිටී.සිරියාවේ ගැටුම් පැවැති ප්‍රදේශවල වාසය කළ ශ්‍රී ලාංකකයන් පිරිසක් දැනටමත් ලෙබනනයට ලෙක්වා ගෙන තිබෙන අතර මෙලෙස ලෙන්වා ගන්නා පිරිස යළි ශ්‍රී ලංකාවට එවීම සඳහා ජාත්‍යන්තර සංක්‍රමණික සංවිධානය, ජාත්‍යන්තර කම්කරු සංවිධානය, කරිටාස් ආයතනය හා ශ්‍රී ලංකා විදේශ සේවා නියුක්ති කාර්යාංශය සමඟ සාකච්ඡා කරන බවද එම තානාපති කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n1207259</link>
    <topic>සරසවි ආචාර්ය වර්ජනය පිටුපසදේශපාලන අවශ්‍යතාවක් තිබෙනවා</topic>
    <author>සමන්මලී ප්‍රියශාන්ති</author>
    <content>සියයට 73.38 ක වැටුප් වැඩිවීමක් ලබා සිටින විශ්වවිද්‍යාල ආචාර්යවරුන් තවත් ඉහළ වැටුප් වැඩිවීම්ක් ඉල්ලීම දැඩි අසාධාරණයක් බව ශ්‍රී ලංකා නිදහස් ශිෂ්‍ය සංවිධානය පවසයි.එම ඉල්ලීම් ඉටු කිරීමට රජය කටයුතු කළහොත් එය මෙරට වෘත්තීකයන්ට කරන අසාධාරණයක් බවත් එම සංවිධානය ප්‍රකාශ කරයි. එම සංවිධානයේ සභාපති ගිහාන් බණ්ඩාර දිසානායක මහතා ප්‍රකාශ කළේ විශ්වවිද්‍යාල ආචාර්යවරුන්ගේ වැඩවර්ජනය පසුපස දේශපාලන අවශ්‍යතාවයක් තිබෙන බවයි.සමස්ත විශ්වවිද්‍යාල පද්ධතිය වෙනුවෙන් ආචාර්යවරු කිසිදිනක කිසිවක් කතා නොකළ බවද ඒ මහතා අවධාරණය කළේය.හෙතෙම මේ අදහස් පළ කළේ ශ්‍රී ලංකා පදනම් ආයතනයේ දී ඊයේ(24) පැවැති මාධ්‍ය හමුවකට සහභාගී වෙමිනි.ආචාර්යවරුන් මෙම වැඩවර්ජනය ක්‍රියාත්මක කර ඇත්තේ පොදු න්‍යාය පත්‍රයක් ජනතාවට ඉදිරිපත් කරමින් වුවත් ඊට යටින් ඇති පෞද්ගලික න්‍යාය පත්‍රය ගැන ඔවුන් කිසිවක් ජනතාවට නොකියන බවත් හෙතෙම කීවේය.ඉදිරි වසර දෙක තුළ මෙරට දළ ජාතික නිෂ්පාදනයෙන් සියයට 6 ක් අධ්‍යාපනයට වෙන් කළ යුතු බව පවසන ආචාර්යවරුන් අධ්‍යාපන සංවර්ධනය සඳහා කාර්යක්ෂම විසදුම් මාලාවක් ඉදිරිපත් කළ යුතු බවටද ප්‍රකාශ කර තිබේ. ඉන්පසු ඔවුන් වැටුප් වැඩි වීම් ඉල්ලා සිටින අතර එය ආචාර්යවරුන්ගේ පොදු න්‍යාය පත්‍රය වන බවද දිසානායක මහතා කීවේය.ජනප්‍රිය පාසල්වලට සිසුන් දෙදෙනකු ඇතුළත් කිරීම සඳහා විශේෂ වරප්‍රසාදයක් ලබා දිය යුතුයි ඇතුලු ඉල්ලීම් කිහිපයක් ආචාර්යවරුන්ගේ පෞද්ගලික න්‍යාය පත්‍රයට ඇතුළත් වන බවද ඒ මහතා ප්‍රකා‍ශ කළේය.ආචාර්යවරුන් අද කරළියට ගෙන එන්නේ කැරළිකාර කණ්ඩායම් වල සටන් පාඨ බව පැහැදිලි යැයි කියන ඒ මහතා එක් වෘත්තිකයින් පිරිසකට පමණක් ඉල්ලන මේ විශේෂ වරප්‍රසාද ලබා දීම සිදු කළ යුතු නැතැයි ද කීවේය.ආචාර්යවරුන්ට සියයට 73.88 ක වැටුප් වැඩිවීමක් ලබා දී තිබියදී එය මදියැයි කියමින් වර්ජනය කරන ආචාර්යවරු සතියකට විශ්වවිද්‍යාලයක අධ්‍යාපනය ලබා දෙන කාලය පිළිබඳව ද සිතා බැලිය යුතු බව පවසන දිසානායක මහතා මේ නිසා ඔවුන් උගන්වන කාලය පිළිබදව විශ්ලේෂණය කිරීමට ක්‍රමවේදයක් සැකසිය යුතු බවට රජයට යෝජනා කරයි.ආචාර්යවරු උගන්වන පැය ගණන, ඔවුන්ගේ නව පර්යේෂණ, ඔවුන් උගන්වන විෂය නිර්දේශයන් පිළිබදව එමඟින් විශ්ලේෂණය කළ යුතු බවටද ඒ මහතා යෝජනා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n12072510</link>
    <topic>වැඩිම සංචාරකයන් බටහිර යුරෝපයෙන් මෙරටට</topic>
    <author>මහින්ද අලුත්ගෙදර</author>
    <content>බටහිර යුරෝපයෙන් මෙරටට පැමිණෙන සංචාරකයින්ගේ කැපී පෙනෙන වර්ධනයක් පෙන්නුම් කරන බව රජය සඳහන් කරයි.මේ වසරේ පළමු මාස 06 ඇතුළත සංචාරකයින් 175,602 දෙනෙක් බටහිර යුරෝපීය රටවලින් පැමිණ තිබෙන අතර බ්‍රිතාන්‍යයෙන් පැමිණි පිරිස 47,975 ක් හා ජර්මනියෙන් පැමිණි සංචාරකයින් 32,081 ක් ඊට අයත් බව ආර්ථික සංවර්ධන අමාත්‍යාංශය පවසයි.මේ අතර එම අමාත්‍යාංශය සඳහන් කරන්නේ මේ වසර අවසන් වනවිට සංචාරකයින්ගේ පැමිණීම මිලියනය ඉක්මවනු ඇති බවයි. තවද එමඟින් ඇමෙරිකානු ඩොලර් කෝටි 200 ක ආදායමක්ද උපයා ගැනීමට හැකියාව ලැබෙනු ඇතැයි එම අමාත්‍යාංශය විශ්වාසය පළ කරයි.සංචාරක කර්මාන්තයේ දියුණුව සමඟින් රටේ වේගවත් සංවර්ධනයක් ඇති කිරීම සඳහා ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් හා මඟපෙන්වීම මත වැඩසටහන් රැසක් මේ වනවිට ආරම්භකර තිබෙන බව පවසන ආර්ථික සංවර්ධන අමාත්‍යාංශය සංචාරක ආකර්ශනය දිනූ ප්‍රදේශ සංචාරක කලාප වශයෙන් නම්කොට සංවර්ධනය කරගෙන යන බවද කියාසිටී.ඒ අනුව එළඹෙන 2016 වනවිට විදේශීය සංචාරකයින්ගේ පැමිණීම 2,500,000 දක්වා වර්ධනය කර ගැනීම රජයේ ඉලක්කය වන අතර ඒ වෙනුවෙන් පියවර රැසක් මේ වනවිට ගෙන තිබෙන බවද හෝටල් කාමර 40,000 ක් ඉදිකිරීම අපේක්ෂාව වී තිබෙන බවද සඳහන් කරයි.මේ අතර ආර්ථික සංවර්ධන අමාත්‍යාංශය සඳහන් කරන්නේ මෙලෙස සංචාරක ව්‍යාපාරයේ කැපී පෙනෙ‍න වර්ධනයක් ඇති කිරීමෙන් මෙරට රැකියා ප්‍රශ්නය සඳහා විසඳුමක් ලැබෙන බවත් ශ්‍රී ලාංකික තරුණ තරුණියන් වැඩි පිරිසකට සෘජු හා වක්‍ර රැකියා විශාල ප්‍රමාණයක් උදාවන බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=n12072511</link>
    <topic>ඩයලොග් වෙතින් රිදී ටීවී</topic>
    <author/>
    <content>සිනමා, ටෙලි නාට්‍යය, සංගීත ලෝලී මෙරට ප්‍රේක්ෂකයාගේ මන දොල පිනවීම වෙනුවෙන් පැය 24 පුරාම සිංහල චිත්‍රපට, ටෙලි නාට්‍යය හා ගීත විකාශය කරන මෙරට පළමු හා එකම නාලිකාව “රිදී ටී.වී.” නමින් ඩයලොග් සමාගම ක්‍රියාත්මක කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r1207251</link>
    <topic>ව්‍යාජ මුදල් නෝට්ටු මුද්‍රණය කළසැකකරු 30 වැනිදා දක්වා රිමාන්ඩ්</topic>
    <author>සීදූව සමූහ නිශ්ශංක පියරත්න</author>
    <content>රද්දොළුගම පොලිස් බල ප්‍රදේශයේ පිහිටි සිය නිවසේ පරිගණකයෙන් ව්‍යාජ මුදල් නෝට්ටු මුද්‍රණය කළ සැකකරු මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතාගේ නියෝගය පරිදි ජූලි 30 දක්වා රක්ෂිත බන්ධනාගාර ගත කොට තිබේ.මෙම සැකකරු මාතලේ සෞන්දර්ය අධ්‍යාපන අධ්‍යක්ෂවරයකු වශයෙන් කටයුතු කර ඇත.සැකකරු විසින් යොදාගනු ලැබූ යොදාගත් පරිගණක යන්ත්‍රය රද්දොළුගම පොලිසිය අත්අඩංගුවට ගෙන තිබේ.රද්දොළුගම පොලිසියට ලැබුණු තොරතුරක් අනුව සැකකරු අත්අඩංගුවට ගෙන ඇත.ස්ථානාධිපති පොලිස් පරීක්ෂක නන්දලාල් පත්මනාථ, පොලිස් සැරයන් සුනිල් (59984) හා පොලිස් කොස්තාපල් සපුතන්ත්‍රි (78178) මහත්වරු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r1207252</link>
    <topic>අගලවත්ත ග්‍රාම නිලධාරී වසම්13ක පුරප්පාඩු</topic>
    <author>මතුගම සංචාරක</author>
    <content>අගලවත්ත ප්‍රාදේශීය ලේකම් කොට්ඨාසයේ වසර දෙක තුනක් තිස්සේ ග්‍රාම නිලධාරීන් දහතුන්දෙනෙකු නොමැතිව රාජකාරි කටයුතු සිදුකරන බව ප්‍රදේශවාසීහු කියති.මෙම ප්‍රාදේශීය ලේකම් කොට්ඨාසයට ග්‍රාම නිලධාරීන් 34 දෙනෙකු සිටිය යුතු වුවත් දැනට සිටින්නේ විසිඑක් දෙනෙකු පමණි.ඉදිරියේදී තවත් නිලධාරීන් කීපදෙනෙකු විශ්‍රාම ලැබීමට නියමිතව සිටිති.ග්‍රාම නිලධාරීන්ට කොට්ඨාස දෙක තුනක රාජකාරි කටයුතු ආවරණය කිරීමට සිදුව තිබේ.මෙම ප්‍රාදේශීය ලේකම් කොට්ඨාසය ඉතාමත් දුෂ්කර කඳු සහිත ප්‍රදේශවලින් යුක්ත නිසා කොට්ඨාස කීපයක රාජකාරි කටයුතු ආවරණය කිරීම ගැටලු සහගතය. පුරප්පාඩුවලට ඉතාමත් කඩිනමින් ග්‍රාමනිලධාරීන් ලබාදෙන ලෙස ප්‍රදේශවාසීහු ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r1207253</link>
    <topic>පොල්ගහවෙල කුඹුරු අක්කර 1340ක් නියඟයෙන් විනාශයි</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>මාස ගණනාවක සිට පවතින වැසිරහිත කාලගුණය නිසා පොල්ගහවෙල ගොවිජනසේවා නිලධාරී කොට්ඨාසයට අයත් ප්‍රදේශයේ මෙම යල කන්නයේ කුඹුරු අක්කර 1340ක් නියඟයෙන් හානියට පත්වී ඇත.වාරිමාර්ග පහසුකම් කිසිවක් නොමැතිව වී වගාකරන මේ ප්‍රදේශයේ පසුගිය කන්න දෙකක්ද සම්පූර්ණයෙන්ම නියඟයෙන් විනාශවී ගිය අතර මෙම යල කන්නයද ආරම්භයේ සිටම පැවති වියළි කාලගුණය මේ ප්‍රදේශයේ වී වගාවන් සම්පූර්ණයෙන්ම විනාශ වී යෑමට හේතුවී ඇත.වාරිමාර්ග පහසුකම් කිසිවක් නොමැතිව වර්ෂාජලය පමණක් උපයෝගී කරගෙන මේ ප්‍රදේශයේ වී වගාකිරීමට සිදුවීම මෙම තත්ත්වය ඇතිවීමට බෙහෙවින් හේතුවී ඇති බව පෙන්වාදෙන ප්‍රදේශයේ ගොවිජනතාව නිතර ඇතිවෙන මෙම ජල ප්‍රශ්නයට විසඳුමක් ලබාදෙන ලෙස රජයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r1207254</link>
    <topic>බමුණාවල-මුදුන්පිටිය ගම්මානවලටයන මාර්ගය මඩ වගුරක්</topic>
    <author>ඡායාරූපය-කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>කුරුණෑගල බමුණාවල, මුදුන්පිටිය ගම්මානවලට යන මාර්ගයේ 2 වැනි පටුමග මේ දිනවල වැසි ජලය නිසා මඩ වී වගුරු බිමක් බවට පත්ව ඇති අයුරු.කුරුණෑගල ප්‍රාදේශීය සභාවට දන්වා ඇතත් මෙතෙක් ප්‍රතිසංස්කරණය කිරීමට පියවර ගෙන නැති බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r1207255</link>
    <topic>ඉල්ලාගත් රන් මාලයක්ආපසු නොදී වංචා කරලා</topic>
    <author>ගම්පහ සංචාරක නිමල් ජයසිංහ</author>
    <content>මංගල්‍ය උත්සවයකට පැළඳීමට යැයි කියා කාන්තාවකගෙන් ඉල්ලා ගත් රන් මාලය ආපසු නොදී වංචා කිරීම, සාවද්‍ය පරිහරණය යන චෝදනාවලට වරද පිළිගත් කාන්තාවකට රුපියල් 1000/- ක දඩයක් ද වසරක බරපතළ වැඩ සහිත සිර දඬුවමක් ද ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියම කළාය.සිර දඬුවම වසර දෙකකට අත්හිටුවීමට ද නියෝග කළාය.2009, 12. 24 දින රාගම දී තම නිවෙස අසල පදිංචි කාන්තාවකගෙන් මෙලෙස රන් මාලයක් වංචා කිරීමේ නඩුවෙන් චෝදනා ලැබුවේ කේ. ඉන්ද්‍රානි නමැත්තියකි.පැමිණිල්ල රාගම පොලිසිය ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r1207256</link>
    <topic>දුම්රියේ ගමන් කළ ‘අනංගයාට’ අමතක නොවන පාඩමක්</topic>
    <author>බර්ටි ලයනල්</author>
    <content>චන්දන මයුරි යුවළ මංගල්‍ය උත්සවයට යෑමට සූදානම් වූහ.මේ ගමනට චමල්, පියල්, රාජු, ආලෝක යන ඥාති පුත්‍රයන්ද සහභාගි වුණා.චන්දන මයුරි ඇතුළු පිරිස කොටුව දුම්රිය නැවතුමට ළඟාවන විට දුම්රිය මගීන්ගෙන් පිරී පැවතුණි. මේ පිරිස දුම්රියට ගොඩ වී වට පිට බලමින් අසුන් සොයා යෑම ආරම්භ කළහ.දුම්රියේ කෙළවරට ගියත් එක පෙළට අසුන් ගැනීමට නම් ඉඩක් ලැබුණේ නැත. නමුත් දුම්රියේ තැන් තැන්වලින් ලැබුණු අසුන් මතට ඒදේ කෙටි පණිවිඩවලින් තොරතුරු හුවමාරු කර ගත්හ.දුම්රියට ගොඩ වී අසුන් සොයාගත් මයුරිගේ නෙත ඉදිරි අසුනේ සිිටි වැදගත් පෙනුමතින් යුත් මහත්මයෙකුගේ නෙත් නැගුටිණි. දුටු සැණින් හුරු පුරුදු කෙනෙක්දෝ සිතූ මයුරි ඒ මහත්තයාගේ සිනහව කෙරෙහි බැඳුණි. මයුරිට මේ පුද්ගලයා මතකයට නැෙඟන්නේ නැත. නමුත් ඔහුගේ මද සිනහව අඩුවූයේද නැත.ඇයට මෙය මහත් ගැටලුවක් විය. චන්දනට මේ පිළිබඳව දැන්වීමෙන් විශාල ගෝරියකට මුල පිරෙන බව නම් ඒකාන්තය. කෙසේ නමුත් ඇය මේ සිනහව එතරම් ගණන් නොගෙන සිටියාය. එනමුත් වරින් වර ක්ෂණිකව නෙත් ගැටුණු විට ඉබේම සිනහ මතු විය.මේ අතර වාරයේ චන්දන තමාගේ අසුන දරුවකු සිටින මාතාවකට පරිත්‍යාග කර හිමින් සීරුවේ මයුරි සොයා ආවේය.ාගම නැවතුමේ දුම්රිය නැවතුණි. රාගම දී මයුරි සිටි මැදිරියේ කෙළවරක එක් අසුනක් හිස් විය. චන්දන වහා පැන අසුන හිමිකර ගත්තේය. වල්පොළ දුම්රිය පළේ දුම්රිය නැවත්විය. මයුරි අසල ආසනය හිස් විය. චන්දනට කෙටි පණිවිඩයක් යවා ඇය ළඟ සිටින අය වල්පලින් බසින බව හැඟුණ බව දැන්විය.චන්දන මහා ක්‍රියාත්මක විය. චන්දන මයුරි අසලට පැමිණි සැණින් අසුන ඛ්ඹ්ස් විය. ඉදිරි අසුනේ සිිටින මහත්මයා චන්දන දෙස රවා බැලූ බව ඔහුට දැනුණේ නැත. එතැන තමා ළඟින් හිඳගත්තද වැඩිය කතා කළේ ද නැත. චන්දන මයුරිගේ පසෙකින් අත දමා ගත්තේය.මෙය දුටු හේ කියූ මහතා වහා නැගිට ‘’හලෝ බැඳපු කෙනෙකුට ට්‍රේන් එකේ යන්නවත් දෙන්නේ නෑනේද ‘ඇයි’ මහත්මයා චන්දන බැගැපත් විය. තමුසේ දන්නවාද මේ මගේ වයිෆ්. එක ළඟ ඉන්න ප්ලේස් එකක් තිබුණේ නැති හින්දා මම එහා සීට් ඒකේ ඉඳගත්තේ. මට දෙනව සීට් එක... චන්දන නැගිට ‘’ඉඳගන්න මහත්මයා...’’ යි කියා ජංගම දුරකථනය තුළින් කෙටි පණිවිඩයකින් සිද්ධිය පියල්ට දැන්විය.ගත වූයේ නිමේෂයකි. සියලු දෙනාම මයුරි අසලට පැමිණ ‘මේ ඉන්නේ අපේ මයුරිගේ මහත්මයා.‘’ආ...හැබෑද කවදද මගේ් නංගිව බැන්දේ කියා අසනවාත් සමඟම වට කරගත් සහෝදර පිරිස මුහුණ පුරා බැට දෙන්නට වූහ. මහත්මයාට කර කියා ගත හැකි දෙයක් නොවීය. ගම්පහ දක්වා නොකඩවාම ප්‍රහාරයට ලක් වූ මනාල මහත්මයා දුම්රියෙන් බස්සවා අසල සිටි පොලිස් නිලධාරි තැනට සිද්ධිය විස්තර කර නැවත දුම්රියට ගොඩ වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r1207257</link>
    <topic>ඉතාලි රැකියා පෙන්වා තරුණයන් දෙදෙනකුගෙන්ලක්ෂ 22ක් වංචා කරලා</topic>
    <author>පානදුර සමූහ කපිල සෝමරත්න</author>
    <content>ඉතාලියේ රැකියා ජාවාරමක් සම්බන්ධයෙන් පානදුරේ තරුණයන් දෙදෙනකුගෙන් රුපියල් විසි දෙලක්ෂ අනූනව දහස් පන්සියයක මුදලක් වංචා කිරීම ගැන රක්ෂිත බන්ධනාගාර ගත කර සිටි කාන්තාවක් එම මුදල සිය කැමැත්තෙන්ම අධිකරණය හමුවේ අදාළ තරුණයන් දෙදෙනාට ගෙවා දැම්මාය.ඇගේ ඥාතියකු එම මුදල් පානදුර මහේස්ත්‍රාත් ආර්. එස්. ඒ. දිසානායක මහතා හමුවේ තරුණයින් දෙදෙනාට ලබා දුන්නේ සැකකාරිය වෙනුවෙනි.සැකකාරිය පානදුර පොලිසියේ විශේෂ අපරාධ සහ වංචා විමර්ශන අංශය මඟින් අත්අඩංගුවට ගෙන අධිකරණයට ඉදිරිපත් කර මහේස්ත්‍රාත් ලවා රක්ෂිත බන්ධනාගාරගත කර තිබුණි.චුදිත කතගේ සැමියා ඉතාලියේ රැකියාවක් කරන අතර ඔහු මඟින් රැකියා ලබාදෙන බවට පොරොන්දු වී ඇය පානදුර ප්‍රදේශයේ තරුණයින්ගෙන් මුදල් වංචා කර ඇති බවට පැමිණිලි පොලිසියට ලැබී ඇතැයි පානදුර පොලිසියේ විශේෂ අපරාධ සහ වංචා විමර්ශන අංශයේ සැරයන් එස්. පී. ලියනගේ මහතා අධිකරණයට දන්වා සිටියේය.සැකකාරියගේ සැමියාද එක් විත්තිකරුවකු වන අතර ඔහුට ඇති චෝදනාද විභාග කරන බව මහේස්ත්‍රාත්වරයා සඳහන් කෙළේය. එම චෝදනා විත්තිකරු නොමැතිව විභාග කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r1207258</link>
    <topic>බුලත්සිංහල අඟුරුවාතොට මදුරාවල සංවර්ධනයට රු. ලක්ෂ 80ක්</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>අඟුරුවාතොට – මදුරාවල ප්‍රාදේශීය සභාවේ සභාපති පුණ්‍යජිත් ශීලවික්‍රම මහතා බස්නාහිර පළාත් සභාවේ ප්‍රධාන ඇමැති ප්‍රසන්න රණතුංග මහතාගෙන් කරන ලද ඉල්ලීමක් පරිදි ප්‍රදේශයේ සංවර්ධන කටයුතු සඳහා රු. ලක්‍ෂ 80ක මුදලක් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r1207259</link>
    <topic>දිනමිණ පුවත ඵල දරමින්ගොඩගම කාණු ශුද්ධ කරයි</topic>
    <author>හෝමාගම විශේෂ ජිනදාස ගමගේ</author>
    <content>‘දිනමිණ’ පුවතින් පසු ගොඩගම නගරයේ වැසී තිබුණු ජල බස්නා කාණුව බැකෝ යන්ත්‍ර යොදා පිළිසකර කෙරේ.“ගොඩගම නගරයේ කාණු පද්ධතිය අපරිසිදුයි” යනුවෙන් පසුගියදා දිනමිණ පුවත්පතේ පළවූ ලිපියෙන් පසු අතුරුගිරිය පොලිසියේ පරිසර නිලධාරීන්ගේ සහ මාර්ග සංවර්ධන නිලධාරින්ගේ අධීක්ෂණය යටතේ බැකෝ යන්ත්‍රයක් මගින් කාණුව ශුද්ධ පවිත්‍ර කර පිළිසකර කර ඇත.අතුරුගිරිය පොලිසියේ පරිසර නිලධාරි පො.ප. කදිරගොන්න සහ මාර්ග සංවර්ධන නිලධාරි (ගලගෙදර) නිභල් කළුපහන මහත්වරු මෙම අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=r12072510</link>
    <topic>වාහනයේ පොත ඉල්ලුවාමපුවක් කොළපතක් පෙන්නලා</topic>
    <author>බර්ටි ලයනල් උඩුගම්පොළ</author>
    <content>හිඹුටානේ අයියා ස්ථිර රැකියාවක් නොකරයි. හෙතෙම විදේශගතවී රැකියාවක් කර නැවතත් මෙරටට පැමිණියේය.සැමියා විදේශගත වී උපයාගෙන ආ මුදලින් ත්‍රිරෝද රථයක් මිලදී ගැනීමට බිරිය අදහසක් ඉදිරිපත් කළාය. හිඹුටානේ අයියාද එය අනුමත කෙළේය.සැමියා ත්‍රිරෝද පැදවීමේ බලපත්‍රය ලබාගත් සැනින් ත්‍රිරෝද රථයක් මිලදී ගත්තේය. තම බිරියට එය පැදවීමට පුහුණු කිරීමට ඔහු අමතක කෙළේ නැත.දිනක් බිරිය නිවෙසට අවශ්‍ය බඩුගෙන ඒමට ත්‍රිරෝද රියෙන් කඩේට යෑමට සූදානම් වූවාය.හරි ඔයා කොහෝ ගියත් කමක් නෑ ‘කොළපොත්’ ටික අරන් යන්න. පොලිසියෙන් ඇල්ලුවොත් කොළපොත් ටික බය නැතුව පෙන්නන්න. මොකද ඔයාට ලැයිසනුත් තව නෑනෙ. පොලිසියෙ අය නැවැත්තුවොත් බය වෙන්න සැක හිතන්න ඉඩ කියන්න එපා යැයි සැමියා බිරිය දැනුවත් කෙළේය.බිරිය මඳක් කල්පනා කර කොළපොත් සෙවීම ගැන සිහිකළාය. කුස්සියට ගිය අය මන්නපිහිය ද රැගෙන වත්ත පහළට ගොස් වත්තේ වැටී තිබුණු පුවක්ගොන්න අතර තිබූ කොළ පත් දෙක තුනක් කපා ගෙන නිවෙසට පැමිණ ත්‍රිරෝද රියේ පිටිපස අසුනේ තැබුවාය.කාන්තාවක් ත්‍රිරෝදරියක් නොසැලකිල්ලෙන් ධාවනය කරන අයුරු දුටු පොලිස් නිලධාරියකු මෙය නැවැත්වීය.කොහෙද මිස් මේ රිංගන්නෙ. ඔහොම ගිහින් බැරිවෙලාවත් ඇක්සිඩන්ට් එකක් වුණොත් මොකද කරන්නෙ. ගන්න වාහනයේ ‘ලයිසන් ඉන්ෂුවරන්ස්’ඒ කියන්නෙ....”සර්”වාහනයේ ගන්න කොට හම්බවෙන ලයිසන් කොළ වාහනයේ පොත....... ගන්න.කොළපොත් ටිකද සර්.....ඔව්..ඔව්...මේ තියෙන්නෙ කියමින් පිටිපස බිරිය පිටුපස අසුන මත තිබූ ‍ෙකාළපොත් ටික පෙන්නුවාය.මොනවද මේ පොලිස් නිලධාරියා විමතියෙන් ඇසුවේය.නෑ සර් මම ත්‍රීවිල් එක අරන් එන්න හදනකොටම මගෙ මහත්මයා කීවා මතක ඇතිව කොළපත් අරන් යන්න පොලිසියෙන් නැවැත්වුවොත් ඒ ටික පෙන්නන් කියලා. ඉතින් මම අරන් ආවා යැයි ඇය පැවැසුවාය.පොලිස් නිලධාරියාට තරු පෙනිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=s1207251</link>
    <topic>ශ්‍රී ලංකා පිලට කඩුලු 9ක පහසු ජයක්</topic>
    <author/>
    <content>ඉන්දියාවට එරෙහිව හම්බන්තොට මහින්ද රාජපක්ෂ අන්තර් ජාතික ක්‍රිකට් ක්‍රීඩාංගණයේ ඊයේ (24) පැවැති දිවා රාත්‍රී දෙවැනි එක්දින තරගයේ දී තිසර පෙරේරා සහ ඇන්ජෙලෝ මැතිව්ස්ගේ විශිෂ්ට පන්දු යැවීම මත පළමුව පන්දුවට පහරදුන් ඉන්දියාව ලකුණු 138කට සීමා කළ ශ්‍රී ලංකා පිල එක් කඩුල්ලක් පමණක් දැවී ජයග්‍රහණය අත්කර ගැනීමට සමත්විය.මේ අනුව තරග 5කින් සමන්විත එක්දින තරගාවලිය තරග 1-1ක් ලෙස සම තත්වයේ පවතී.ලකුණු 139ක පහසු ඉලක්කය හඹා යාමට පිටියට පිවිසි ශ්‍රී ලංකා පිලේ ආරම්භක පිතිකරුවන් වන තිලකරත්න ඩිල්ෂාන් සහ උපුල් තරංග පළමු කඩුල්ලට ඕවර 16.4කදි ලකුණු 119ක අනගි සම්බන්ධතාවක් පිහිටුවීමට සමත්වූහ.ජයග්‍රහණය සඳහා ලකුණු 20ක් ඉතිරිව තිබියදී ඩිල්ෂාන් ලකුණු 50කට දැවී ගියේය. පන්දු 49කට මුහුණදුන් ඩිල්ෂාන් හ‍තරේ පහර 5ක් එල්ල කළේය. පන්දු 60කට මුහුණදුන් තරංග නොදැවී ලකුණු 59ක් රැස් කළ අතර ඊට හතරේ පහර 8ක් එක්වීය. දිනේෂ් චන්දිමාල් නොදැවී ලකුණු 6ක් ලබා ගත්තේය.කාසියේ වාසියේ දිනා පළමුව පන්දුවට පහරදුන් ඉන්දියාවේ මුල් පෙළේ පිතිකරුවන්ට ලකුණු අතරට පැමිණීමට ඉඩ ලබා නොදුන් තිසර සහ මැතිව්ස් ප්‍රමුඛ ශ්‍රී ලංකා පන්දු යවන්නෝ ප්‍රබල තර්ජනයක් එල්ල කළහ. ඉන්දීය ඉනිමේ සාර්ථකම පිතිකරු වූයේ ආරම්භක පිතිකරු ගෞතම් ගම්භීර් පමණි. ඔහු ඉනිමේ අවසාන කඩුල්ල ලෙස දැවීයන විට ලකුණු 65ක් ලබා සිටියේය.ලකුණු 79ක් ඇතුලත ඉන්දියා පිලේ ප්‍රබල පිතිකරුවන් 6දෙනෙකු ආපසු ක්‍රීඩාගාරයට හරවා යැවීමට ශ්‍රී ලංකා පන්දු යවන්නෝ සමත්වූහ. තිසර සහ මැතිව්ස් කඩුලු 3 බැගින් දවාගත් අතර ලසිත් මාලිංග කඩුලු 2ක් දවාලීය. තරගයේ වීරයා සම්මානය තිසර දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=s1207252</link>
    <topic>නිලූකගේ ඔලිම්පික් පළමු ප්‍රතිවාදියා ජපානයෙන්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ බැඩ්මින්ටන් ජාතික ශූර නිලූක කරුණාරත්නට ලන්ඩන් ඔලිම්පික් උලෙළේදී පළමු ප්‍රතිවාදියා ලෙස ජපානයේ ටාගෝ කෙනිචි මුණ ගැසීමට නියමිතය.ජපානයේ අංක එකේ බැඩ්මින්ටන් ක්‍රීඩකයා හා ශ්‍රී ලංකාවේ අංක එකේ ක්‍රීඩකයාගේ මේ හමුව 28 වැනිදා ලන්ඩන්හිවෙම්ලි ගෘහස්ථ ක්‍රීඩාංගණයේදී පැවැත්වේ.23 හැවිරිදි ටාගෝ කෙනිචි ලෝක බැඩ්මින්ටන් ශ්‍රේණිගත කිරීමේ 7 වැනි ස්ථානයේ පසුවන අතර 27 හැවිරිදි නිලූක කරුණාරත්න 48 වැනි ස්ථානයේ සිටිති.කෙනිචි හා නිලූක අතර පසුගිය කාලයේ තරගයක් නොතිබූ හෙයින් ඔලිම්පික් හමුවීම කෙරෙහි වැඩි අවධානයක් පවතී.කෙසේ වුවද මෙවර ලන්ඩන් ඔලිම්පික් තරගාවලියට එක්ව සිටින නිලූක කරුණාරත්න ජයග්‍රාහී මානසිකත්වයකින් සිටින බව කළමනාකරු රොහාන් ද සිල්වා මහතා පවසයි.ලන්ඩන් නුවර පුහුණුවීම් අතරතුර ‘දිනමිණ’ සමඟ දුරකතනයෙන් එක්වූ නිලූක කරුණාරත්න පැවැසුවේ ඔලිම්පික් තරගාවලියට හොඳ සූදානමකින් පසුවන හෙයින් අභියෝග ජය ගැනීමේ මානසිකත්වයක් තමා තුළ පවතින බවයි.ගෙවීගිය කාලයේ ජාත්‍යන්තර බැඩ්මින්ටන් තරගවලදී ලද අත්දැකීම් හා පෝලන්තයේදී ලැබූ පුහුණුව ඔලිම්පික් තරගාවලියට විශාල පිටුබලයක් බවද හෙතෙම පැවැසීය.මේ අතර බැඩ්මින්ටන් ක්‍රීඩිකා තිළිණි ජයසිංහට තම ප්‍රතිවාදියා ලෙස තායිලන්තයේ ඉන්ටැනෝන් රත්චැකොක් හා පෘතුගාලයේ සැන්ටොස් ටෙල්මා මුණ ගැසෙති.27 හැවිරිදි තිළිණි ජයසිංහ ලෝක ශ්‍රේණිගත කිරීම අනුව 118 වැනි ස්ථානයේ සිටින අතර 17 හැවිරිදි තායිලන්ත ක්‍රීඩිකාව 10 වැනි ස්ථානයේත්, 28 හැවිරිදි පෘතුගාල ක්‍රීඩිකාව 71 වැනි ස්ථානයේත් පසුවේ.තිළිණි ජයසිංහ හා තායිලන්තයේ ඉන්ටැනෝන් රත්චැකොක් සමග මේ වසරේ පෙබරවාරියේදී තෝමස් උබර් ආසියා කලාපයේ තරගයකදී හමුවී තිළිණි ජයසිංහ පරාජ වූවාය.එයට පෙර 2010 දී එම තරගාවලියේදීම තිළිණි - රත්චැකොක් හමුවීමකදී තිළිණි පරාජයට පත් වූවාය. ලෝක බැඩ්මින්ටන් ක්‍රීඩාවේ අංක එකේ සිටින චීනයේ ලින් ඩෑන්ට මූලික වටයේදී හමුවීමට නියමිතව ඇත්තේ 76වැනි ස්ථානයේ සිටින අයර්ලන්තයේ එවන්ස් ස්කොට්ය.ලෝක ශ්‍රේණිගත කිරීම අනුව අංක එකේ සිටින චීනයේ වෑන්ග් යියැන්ග් ක්‍රීඩිකාවට මූලික වටයේ දී 23 වැනි ස්ථානයේ සිටින කැනඩාවේ ලී මිචෙලී හමුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=s1207253</link>
    <topic>සියනෑතරු ක්‍රීඩකයෝ උපහාර ලබති</topic>
    <author/>
    <content>2011 ජනාධිපති රන් කුසලාන වොලිබෝල් ශූරතාව දිනාගත් ගම්පහ සියනෑතරු ක්‍රීඩකයන්ට උපහාර පිදීමේ උත්සවයක් සහ යුද හමුදා-සියනෑතරු ප්‍රදර්ශන ‍වොලිබෝල් තරගයක් මේ මස 28 (සෙනසුරාදා) සවස 3.00ට ඔරුතොට පාරේ සියනෑතරු ක්‍රීඩා පිටියේදී පැවැත්වේ.ඒ සමගම 2011 ජාතික කණ්ඩායමේ නායකත්වය ඉසිලු සියනෑතරු ක්‍රීඩකයෙකු වන සමීර දිසානායකටත්, 2011ජාතික කණ්ඩායම නියෝජනය කළ මොරිස් චාමින්ද, චානක සහ දීප්ති යන ක්‍රීඩකයන්ට උපහාර පිදීමත් සිදු කෙරේ.යුද හමුදා වොලිබෝල් කණ්ඩායම සහ සියනෑතරු කණ්ඩායම අතර ප්‍රදර්ශන වොලිබෝල් තරගය පැවැත්වෙන්නේ මේ උපහාර උත්සවය නිමිත්තෙනි. බස්නාහිර පළාත් මහ ඇමති ප්‍රසන්න රණතුංග, ගම්පහ පුරපති එරංග සේනානායක ඇතුළු පිරිසක් උත්සවයට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=s1207254</link>
    <topic>අන්තර් සමාජ රගර් තරගාවලියට  විදෙස් විනිසුරුවන් ගෙන්වයි</topic>
    <author>ෆවුස් මොහොමඩ්</author>
    <content>ඩයලොග් අන්තර් සමාජ පළමු ‍කොටසේ ලීග් රගර් තරගාවලිය යටතේ ඉදිරි සතිවලදී පැවැත්වෙන තරග සඳහා විදෙස් විනිසුරුවන්ගේ සේවය ලබාගන්නා බව රගර් සංගමයේ ලේකම් රිස්ලි ඉලියාස් මහතා දිනමිණට පැවැසීය.‍මේ අනුව ලබන 27වැනිදා පොලිස් පිටියේ පැවැත්වෙන පොලිස්- යුද තරගයත්, 28දා ලොන්ඩන් පෙදෙසේ පැවැත්වෙන අප් කන්ට්‍රි ලයන්ස් - සී.ආර්. තරගයත් විනිශ්වය කිරීමට සිංගප්පූරුවේ 'ඒ' ‍ශ්‍රේණියේ විනිසුරුවරයෙකු වන පෝල් මකායි මහතා මෙරටට පැමිණෙනු ඇත.අනතුරුව ලබන 4වැනිදා නාවලපිටියේ පැවැත්වෙන අප්කන්ට්‍රි ලයන්ස්- හැව්ලොක්ස් තරගය සඳහා ජපාන 'ඒ' ‍ශ්‍රේණිගත විනිසුරුවරයෙකු වන ෂිමීසූ මහතා ගෙන්වීමට ද රගර් සංගමය තීරණය කර ඇත.'තරග 2කට හෝ 3කට මේ විදිහට විදේශීය විනිසුරුවරුන් ගෙන්වීමෙන් අපේ තරග විනිශ්වයේ දියුණුවක් ඇතිවේවි.' ඉලියාස් මහතා පැවැසීය.පසුගියදා තරග විනිශ්වයන් සම්බන්ධව උද්ගත වූ තත්වය මත තරග විනිසුරු ඩී.නිමල් මහතාට තරග තහනමක් පනවා ඇති අතර ඔහුට විරුද්ධව ඇති චෝදනා පරික්ෂා කිරීමට ‍විශේෂ කමිටුවක් ද පත්කර තිබේ.'රෙෆ්රි සොසයිටි එකේ මතවාද එකිනෙකට වෙනස්. ඔවුන් අතරත් ප්‍රශ්න තිබෙනවා. තරග තහනමට ලක්වූ විනිසුරුගේ ප්‍රශ්ණයේ දී පවා ඔවුන් එය වරදක් හැටියට පිළි ගෙන නෑ. ඒ වෙනුවට පැමිණිලි පාර්ශ්වයන්ට විවිධ චෝදනා එල්ල කරනවා.' ඉලියාස් මහතා සඳහන් කළේය.මෙවර තරගාවලියේ පළමු වටයේ දී ද තරග විනිශ්වයන් පිළිබඳ ‍විවිධ චෝදනා එල්ල වූ අතර යුද හමුදා පිල වෙතින් විරෝධතාවක් ද එල්ල වී තිබිණි. කෙසේවෙතත් තරග නරඹන්නන් සහ අදාල තරගයට සහභාගි වන කණ්ඩායම්වල කළමනාකාරිත්වයත්, ඔවුන්ගේ ආධාරකරුවනුත් තරගයේ විනිසුරුවරයා‍ට එල්ල කරන පීඩනය ද සුලුපටු නොවේ.' විනිසුරු රස්සාව කරන්න බෑ පීඩනය දරාගන්න බැරිනම්. ඔවුන්ගේ කමිටුව හරියට පුහුණුවීම් ලබාදෙනවානම්, ශාරිරික මෙන්ම මානසිකව ඔවුන්ව පුහුණුකරනවානම් මෙවැනි තත්වයන් දරාගත යුතුයි' ලේකම්වරයා ඒ පිළිබඳ සිය අදහස් එසේ පළ කළේය.පසුගියදා හැව්ලොක්ස් පිටියේ පැවැති නාවික – හැව්ලොක්ස් තරගය නැරැඹීමට පැමිණ සිටි මෙරට පළමු කොටසේ තරග විනිසුරුවරුන් කීපදෙනෙකු තරගය අතරතුර දී විනිසුරුවරයාගේ ඇතැම් තීරණ ප්‍රසිද්ධියේම විවේචනය කරමින් ඝෝෂා කරනු දක්නට ලැබිණි. එය ක්‍රීඩාලෝලීන් ද මවිතයට පත්කළ සිදුවීමක් විය.' ඇත්ත මම පිළිගන්නවා එවැනි සිදුවීමක් වෙන්නත් පුලුවන්. රෙෆ්රි සොසයිටි එකේ කිසිම එකමුතුකමක් නෑ. ඒකයි ඔය වගේ දේවල් සිද්ධ වෙන්නේ. රෙෆ්රි සොසයිටි එක ඇතුලේ බෙදීමක් තිබෙන බව ඔය වගේ සිදුවීම්වලින් හොඳටම පැහැදිලි වෙනවා.' ඉලියාස් මහතා එසේ පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=s1207255</link>
    <topic>අමෙරිකාවේ බේස්බෝල් තරගාවලියටමධ්‍යම පළාත් පාසල් කණ්ඩායමක්</topic>
    <author>අසේල කුරුළුවංශ</author>
    <content>අමෙරිකා එක්සත් ජනපදයේ චිකාගෝ නුවරදී මෙම මස 30 සිට අගෝස්තු 05 දක්වා පැවැත්වෙන සමර් ඉන්ටර්නැෂනල් බේස්බෝල් තරගාවලියට සහභාගි වීම සඳහා මධ්‍යම පළාතේ පාසල් නියෝජනය කරමින් දහසය දෙනෙකුගෙන් යුත් කණ්ඩායමක් 28 වැනි දින දිවයිනෙන් පිටත්ව යයි.මහනුවර ධර්මරාජ, රණබිම රාජකීය, කිංග්ස්වුඩ් හා ත්‍රිත්ව විදුහල් නියෝජනය කරමින් මෙම සිසුන් අවුරුදු 15 වයස් කාණ්ඩය යටතේ තරගාවලියට සහභාගි වීමට නියමිතය.මධ්‍යම පළාත් බේස්බෝල් සංගමයට කරන ලද ආරාධනයකට අනුව මෙම 20 වැනි වරටත් පැවැත්වෙන මෙම තරගාවලියට අදාළ කණ්ඩායම සමඟ මධ්‍යම පළාත් බේස් බෝල් කණ්ඩායමේ සභාපති දිළුම් අමුණුගම, උප සභාපති මහින්ද ඩයස් යන මහත්වරු ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=s1207256</link>
    <topic>‘CSN ක්‍රීඩා ශූරයෝ’ තේරීමේ පළමු අදියර මාතරින් ඇරඹේ</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>රට පුරා ක්‍රිකට්, පාපන්දු, දැල් පන්දු, වොලිබෝල්, හොකී සහ රගර් ක්‍රීඩා වලට සහජ හැකියාවන් ඇති වයස 15 ත් 22 ත් අතර දක්ෂයින් හදුනා ගැනීමට ඒ ඒ ක්‍රීඩා සංගම් සම්බන්ධ කර ගනිමින් කාල්ටන් ස්පොර්ට්ස් නෙට්වර්ක් ආයතනය සංවිධානය කල ‘CSN ක්‍රීඩා ශූරයෝ’ වැඩ සටහන පසුගියදා මාතර උයන්වත්ත පිටියේ දී ඇරැඹිණි.මාතර උපත ලබා ක්‍රිකට් ක්‍රීඩාවෙන් ලොවම බැබලවූ පාර්ලිමේන්තු මන්ත්‍රී සනත් ජයසූරිය ගේ ප්‍රධානත්වයෙන් සහ දකුණු පලාත් අධ්‍යාපන ඇමති චන්දිම රාසපුත්‍ර, කාල්ටන් ස්පොර්ට්ස් නෙට්වර්ක් ආයතනයේ ප්‍රධාන විධායක සහ ශ්‍රී ලංකා ක්‍රිකට් ආයතනයේ වත්මන් ලේකම් නිශාන්ත රණතුංග මහතුන්ගේ සහභාගිත්වයෙන් ඇරැඹුණු මෙම වැඩ සටහනට ක්‍රීඩක ක්‍රීඩිකාවෝ දහසක් පමණ පැමිණ සිටියහ.මෙ දින ක්‍රිකට් ක්‍රීඩාවට හැට දෙනෙක්ද, පාපන්දු, වොලිබෝල් සහ දැල්පන්දු ක්‍රීඩාවට පනස් දෙනෙකු බැගින් ද හොකී සහ රගර් ක්‍රීඩාවට තිස් දෙනා බැගින් ද පළමු අදියරයේ තෝරා ගන්නා ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=s1207257</link>
    <topic>ආසියාතික ආබාධිත යොවුන් ක්‍රීඩා උලෙළට ශ්‍රී ලංකාවෙන් වොලිබෝල් කණ්ඩායම් 2ක්</topic>
    <author/>
    <content>2013 මැලේසියාවේ පැවැත්වීමට නියමිත ආසියාතික ආබාධිත යොවුන් ක්‍රීඩා උළෙලේ වොලිබෝල් ක්‍රීඩාව සඳහා ශ්‍රී ලංකාව නියෝජනය කරමින් කණ්ඩායම් දෙකක් (කාන්තා/පිරිමි) ඉදිරිපත් කිරීමට සැලසුම් කර ඇත.මේ සඳහා ක්‍රීඩා අමාත්‍යතුමාගේ ඉල්ලීමට අනුව පසුගිය සමයේ එල්.ටී.ටී.ඊ. සංවිධානයට සම්බන්ධ වී ආබාධිත තත්ත්වයට පත්වී ඇති පුනරුත්ථාපනය ලැබූ අය තෝරා ගැනීමට කටයුතු යොදා ඇත.තෝරා ගැනීමේ වැඩමුළුව ජූලි මස 28, 29 දිනවලදී වව්නියාවේ නගර සභා ක්‍රීඩා පිටියේ පැවැත්වීමටත්, එහිදී පසුගිය වසරේ චීනයේ පැවති ආසියාතික ආබාධිත වාඩිවී සිට ක්‍රීඩා කිරීමේ තරගාවලියට සහභාගි වූ ශ්‍රී ලංකා කාන්තා කණ්ඩායමේ ප්‍රදර්ශන තරගයක් පැවැත්වීමටත් විධිවිධාන යොදා ඇත.මෙම ශ්‍රී ලංකා කණ්ඩායමට එල්.ටී.ටී.ඊ. සංවිධානයේ සිට පුනරුත්ථාපනය ලැබූ ක්‍රීඩිකාවන් තිදෙනෙක් ද, ශ්‍රී ලංකා යුද හමුදාව නියෝජනය කරන එක් ක්‍රීඩිකාවක් ද සහභාගිවීම විශේෂත්වයකි.ජූලි 29 වෙනි දින පැවැත්වෙන ප්‍රදර්ශන තරගය සහ වැඩමුළුව රණවිරු සේවා අධිකාරියේ සභාපති හා ශ්‍රී ලංකා ආබාධිත වූවන් සඳහා වූ ජාතික වොලිබෝල් සම්මේලනයේ උප සභාපති පත්මා වෑත්තෑව මහත්මියගේ ප්‍රධානත්වයෙන් පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=s1207258</link>
    <topic>වත්තේගම ඒ.රත්නායක ම.ම.වි.ක්‍රීඩක ක්‍රීඩිකාවෝ මධ්‍යම පළාත් පාසල් මලල ක්‍රීඩා ශූරතා දිනති</topic>
    <author>අසෝක හිඳගොඩ මාතලේ දිසා විශේෂ</author>
    <content>මධ්‍යම පළාත් අන්තර් අධ්‍යාපන කලාපීය පාසල් මලල ක්‍රීඩා තරගාවලියේදී මෙවර 2012 වසරේ මධ්‍යම පළාතේ දක්‍ෂතම පාසල් මලල ක්‍රීඩකයා ලෙස වයස අවුරුදු 19 න් පහළ බාලක මීටර් 400 තත්. 50.2 කින් නිම කරමින් දස්කම් පෑ වත්තේගම අධ්‍යාපන කලාපයේ ඒ. රත්නායක ම. ම. විදුහලේ දම්මික සඳකැළුම් කුමාරසිංහ සහ දක්‍ෂතම පාසල් මලල ක්‍රීඩිකාව ලෙස වයස අවුරුදු 19 න් පහළ බාලිකා මීටර් 100 තත්. 12.4 කින් නිම කරමින් දස්කම් පෑ මහනුවර අධ්‍යාපන කලාපයේ මහමායා බාලිකා විදුහලේ අක්ෂානා මාරලන්ද සම්මාන ලැබූහ.මෙවර මධ්‍යම පළාත් පාසල් මලල ක්‍රීඩා තරගාවලියේ සමස්ත ශූරතාව ලකුණු 928 ක් ලැබූ මහනුවර අධ්‍යාපන කලාපයට හිමි විය.ලකුණු 755 ක් ලැබූ වත්තේගම අධ්‍යාපන කලාපයට අනුශූරතාව ද, ලකණු 376 ක් ලැබූ කටුගස්තොට අධ්‍යාපන කලාපයට තෙවැනි ස්ථානය ද හිමිවූහ.2012 බාලක හා බාලිකා සමස්ත මලල ක්‍රීඩා ශූරතා දෙකම දිනාගැනීමට සුපුරුදු ලෙස මෙවර ද වත්තේගම අධ්‍යාපන කලාපයේ ඒ. රත්නායක ම. ම. වි. ක්‍රීඩක ක්‍රීඩිකාවෝ සමත් වූහ. එම බාලක අනුසූරතාව මහනුවර අධ්‍යාපන කලාපයේ ශාන්ත සිල්වෙස්තර විදුහල විසින් ද, බාලිකා අනුසූරතාව හැටන් අධ්‍යාපන කලාපයේ අඹගමුව මහ විදුහල විසින් ද හිමිකර ගත්හ.මෙම තරගාවලිය දින පහක් මුළුල්ලේ මහනුවර බෝගම්බර ක්‍රීඩාංගණයේදී පැවැත්විණි.මධ්‍යම පළාත් නියෝජ්‍ය අධ්‍යාපන අධ්‍යක්‍ෂ (ක්‍රීඩා) ගාමිණී ඔබේසේකර මහතාගේ මඟපෙන්වීම මත මධ්‍යම පළාත් පාසල් ක්‍රීඩා සම්බන්ධීකරණ නිලධාරි අතුල ජයවර්ධන මහතාගේ සම්බන්ධීකරණයෙන් මෙම තරගාවලිය පැවැත්විණි.වයස අවුරුදු 15, 17, 19 හා 21 න් පහළ වයස් සීමා යටතේ පැවැති මෙම තරගාවලියේදී වයස් සීමා සූරතා හිමිකරගත් දක්‍ෂතම ක්‍රීඩක ක්‍රීඩිකාවන් මෙසේයි.වයස අවුරුදු 15න් පහළ බාලක - ජවන -ආර්. එම්. එස්. බණ්ඩාර, පූජාපිටිය ම. ම. වි, (මීටර් 400 තත්. 55.2), පිටිය – පී. ඒ. බී. විජේසුන්දර, ධීරානන්ද ම. වි. (දුර – මීටර් 5.39)වයස අවුරුදු 15න් පහළ බාලිකා - ජවන – යමානී දූලාංජලී, අඹගමුව ම. ම. වි. (මීටර් 100 තත්. 12.7), පිටිය – පුෂ්පා සංජීවනී ජයතිස්ස, නුගගොල්ල ම. වි. (දුර – මීටර් 4.69)වයස අවුරුදු 17න් පහළ බාලක – ජවන - කේ. ඩී. රත්නායක, ත්‍රිත්ව විදුහල (මීටර් 400 තත්. 51.7), පිටිය - සී. එස්. ප්‍රේමතිලක, රණබිම රාජකීය වි. (කවපෙත්ත – මීටර් 44.82)වයස අවුරුදු 17න් පහළ බාලිකා - ජවන-ඒ. එම්. පී. අබේසිංහ, ඒ. රත්නායක ම. ම. වි. (මීටර් 400 – තත්. 60.2), පිටිය – ඩබ්. ජී. ඊ. ටී. දිල්රුක්ෂි, ඒ. රත්නායක ම. ම. වි. (දුර – මීටර් 4.95)වයස අවුරුදු 19න් පහළ බාලක – ජවන - දම්මික සඳකැළුම් කුමාරසිංහ, ඒ. රත්නායක ම. ම. වි. (මීටර් 400 – තත්. 50.2), පිටිය – ජී. එම්. කුලහේරත්, පූජාපිටිය ම. ම. වි. (තුන්පිම්ම – මීටර් 14.17)වයස අවුරුදු 19න් පහළ බාලිකා - ජවන - අක්ෂානා මාරලන්ද, මහමායා බා. වි. (මීටර් 100 – තත්. 12.4), පිටිය – ඩබ්. පී. හරිස්චන්ද්‍ර, ධීරානන්ද ම. ම. වි. (උස - මීටර් 1.60)වයස අවුරුදු 21න් පහළ බාලක – ජවන - ඩබ්. ජී. එල්. පී. වීරසිංහ, ඒ. රත්නායක ම. ම. වි. (මීටර් 400 – තත්. 51.4), පිටිය – ඒ. එම්. සී. එම්. අබේසුන්දර, ධීරානන්ද ම. වි. (දුර – මීටර් 6.33)වයස අවුරුදු 21න් පහළ බාලිකා - ජවන - එම්. එම්. රත්නායක, අඹගමුව ම. ම. වි. (මීටර් 400 – තත්. 59.9), පිටිය – ටී. එස්. කරුණාතිලක, ශාන්ත ජෝශප් බා. වි. (දුර – මීටර් 4.80)මෙම තරගාවලියේදී මධ්‍යම පළාත් පාසල් නව මලල ක්‍රීඩා වාර්තා 23 ක් පිහිටුවීමට ක්‍රීඩක ක්‍රීඩිකාවෝ සමත් වූහ. එම වාර්තා මෙසේයි.වයස අවුරුදු 15න් පහළ බාලක - මීටර් 400 - තත්. 55.2 ආර්. එම්. එස්. බණ්ඩාර (පූජාපිටිය ම. ම. වි.), මීටර් 4 ය 100 – තත්. 48.6 ත්‍රිත්ව විදුහල, මීටර් 4 ය 400 – වි. 3 තත්. 48.3, ධර්මරාජ විදුහලවයස අවුරුදු 15න් පහළ බාලිකා - මීටර් 100 තත්. 12.7, මීටර් 200 – තත්. 26.9 සහ මීටර් 400 – තත්. 60.8, යමානි දූලාංජලී (අඹගමුව ම. ම. වි.), මීටර් 100 කඩුලු – තත්. 16.6, එම්. ජී. එස්. කේ. පෙරේරා (නුගේවෙල ම. ම. වි.), මීටර් 4 ය 100 – තත්. 53.7, අඹගමුව ම. ම. වි.වයස අවුරුදු 17න් පහළ බාලක - මීටර් 400 කඩුලු - තත්. 59.8, ඩී. එම්. ජයතිස්ස (ශාන්ත අන්තෝනි වි.)වයස අවුරුදු 17න් පහළ බාලිකා - රිටි උස - මීටර් 2.50, ජී. ඩබ්. එච්. එස්. ධර්මරත්න (ඒ. රත්නායක ම. ම. වි.), තුන්පිම්ම – මීටර් 10.49, ආර්. කේ. සී. සඳමාලී (පූජාපිටිය ම. ම. වි.)අවුරුදු 19න් පහළ බාලක – තුන්පිම්ම - මීටර් 14.17, ජී. එම්. කුලහේරත්, (පූජාපිටිය ම. ම. වි.), රිටි උස - මීටර් 4.30, එම්. එච්. අයි. සඳරුවන්, (ඒ. රත්නායක ම. ම. වි.), කවපෙත්ත – මීටර් 46.36, ආර්. එම්. ජී. එම්. පී. රත්නායක (ත්‍රිත්ව විදුහල), මීටර් 4 ය 100 – තත්. 43.5, ශාන්ත සිල්වෙස්තර විදුහලඅවුරුදු 19න් පහළ බාලිකා - මීටර් 100 - තත්. 12.4, අක්ෂානා මාරලන්ද (මහමායා බා. වි.), රිටි උස - මීටර් 2.45, සී. කේ. කොඩිතුවක්කු (අඹතැන්න – පුෂ්පදාන බා. වි.), උස පැනීම – මීටර් 1.60, ඩබ්. පී. හරිස්චන්ද්‍ර (ධීරානන්ද ම. ම. වි.), කවපෙත්ත – මීටර් 32.88, සී. ජී. කවිදා කුමාරි (ගලේවෙල ම. ම. වි.)වයස අවුරුදු 21න් පහළ බාලිකා - මීටර් 5000 - වි. 18 තත්. 35.7, එම්. කේ. සෙනවිරත්න (ශශ්‍රී රාහුල වි.), රිටි උස - මීටර් 3.0, එස්. සී. දිල්රුක්ෂි (ඒ. රත්නායක ම. ම. වි.), මීටර් 400 – තත්. 59.9, එම්. එම්. රත්නායක (අඹගමුව ම. ම. වි.).</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=f1207251</link>
    <topic>ස්ත්‍රී දූෂකයන්ට පෝරකයත් මදි !</topic>
    <author>සාකච්ඡා කළේ චන්දන ජයවීර</author>
    <content>මරණීය දණ්ඩනය නැවත සක්‍රීය කිරීමෙන් ඉහළ යන ස්ත්‍රී දූෂණ හා ළමා අපචාර නැවැත්විය හැකි බව පවසන ළමා සංවර්ධන හා කාන්තා කටයුතු ඇමතිවරයා අපචාරයන්ට හේතු වන සමාජ වටාපිටාවක් ඇතිකළ හා ස්ත්‍රී දූෂකයන්ට පොදු සමාව දුන් එක්සත් ජාතික පක්‍ෂයට ඒ ගැන කතා කිරීමට අයිතියක් නැති බව ප්‍රකාශ කර සිටියේය.* වර්තමානය වන විට ස්ත්‍රී දූෂණ හා ළමා අපචාර ඉහළ යාමක් වාර්තා ‍ෙවනවා. ඔබ මෙයට හේතුව විදිහට දකින්නේ කුමක්ද?හැත්තෑ හතෙන් පසු අපේ සමාජයේ බරපතළ සෝදාපාළුවක් සිදු වුනා. ඉන් අනතුරුව 88 – 89 සමයේ සිදුවූ අභ්‍යන්තර කැරලිකාරීත්වය හේතුවෙන් අපේ සමාජයේ ප්‍රචණ්ඩත්වය ඉහළ ගියා. ඒ නිසා හිංසාකාරී ක්‍රියාවන්ට පොළඹවන වටපිටාවක් ඇතිව තිබෙනවා. මේක දවසකින් දෙකකින් සිදු වූ දෙයක් නෙවෙයි.අනෙක් කරුණ තමයි සන්නිවේදන මාධ්‍යයන්ගේ ව්‍යාප්තිය. ඒ නිසා ස්ත්‍රී දූෂණ හෝ ළමා අපචාරයන් වාර්තා ‍ෙවනවා. වාර්තා වන සංඛ්‍යාවේ ඉහළ යාම ළමා අපචාරවල වර්ධනයක් ලෙස දැක්විය නොහැකියි.* ස්ත්‍රී දූෂණ හා ළමා අපචාර සිදුකරන්නන්ට පවතින නීතිය යටතේ ලබාදිය හැකි වසර 10 කට නො අඩු සිරදඬුවම ප්‍රමාණවත් නොවේ යැයි ඔබ කල්පනා කරනවාද?ස්ත්‍රී දූෂණයකින් පසු හිංසාවට ලක්වන කාන්තාවගේ අනාගතය මුළුමනින්ම අඳුරු වෙනවා. ළමා අපචාරයකට ගොදුරු වූ දරුවෙක්ට මුහුණ දීමට සිදුවන්නේත් එයට සමාන තත්ත්වයක්. නමුත් එයට සාපේක්‍ෂව වරදට දෙන දඬුවම ප්‍රමාණවත් මදි.බොහෝ විට මෙවැනි වරදවල් සඳහා දඬුවමට නියමවූවන් පොදු සමාව ලැබ වසරකින් දෙකකින් නැවතත් සාමාන්‍ය සමාජයට එක්වෙනවා. සමහරුන්ට මේක සෙල්ලමක් වගෙයි. දඬුවම නිසි ලෙස ක්‍රියාත්මක වනවා නම් කාන්තා අතවරවල හා දූෂණවල අඩුවීමක් සිදු වෙනවා. ස්ත්‍රී දූෂකයන්ට හා ළමා අපචාරය කරන්නන්ට මරණ දඬුවම හෝ බරපතළ වැඩ සහිතව ජීවිතාන්තය දක්වා සිර දඬුවමක් ලබා දෙන ලෙස අප යෝජනා කරන්නේ ඒ නිසයි.* මෙවැනි ඉල්ලීම් මෙයට පෙරද මතුව කාලයත් සමඟ යටපත්ව තිබෙනවා. යෝජනාව සක්‍රීය තත්ත්වයට පත් කරන්න ඇමැතිවරයා හැටියට ඔබ ගෙන තිබෙන ක්‍රියාමාර්ගය කුමක් ද?පවතින නීතියේ සංශෝධන සිදු කිරීම සිදුවිය යුත්තේ අධිකරණ අමාත්‍යාංශය මගින්. එවැනි නීති සංශෝධනයක අවශ්‍යතාවය දක්වා සංකල්ප පත්‍රිකාවක් මෙයට දෙසතියකට පෙර අපි අධිකරණ අමාත්‍යාංශයට යොමු කළා. ඔවුන් මෙහි කාලීන වැදගත්කම වටහාගෙන ඉක්මනින් නීති කෙටුම්පත් සකස් කරනු ඇතැයි අපි බලාපොරොත්තු වෙනවා. ජනතාව හැටියට එවැනි නීතිය අවශ්‍යතාවය මතු කරමින් අදාළ අංශ දිරිගැන්වීමෙන් නීති සම්පාදනය කඩිනම් කළ හැකියි.* කාන්තාවකට නිදහසේ ජීවත් විය හැකි පරිසරයක් නොමැති බවට එ. ජා. ප. නායකයා නඟන චෝදනාවට ඔබට කියන්න තිබෙන්නේ කුමක්ද?කාන්තා දූෂණවලට විරුද්ධව කතා කරන එ. ජා. ප. නායකයාට තමන්ගේ රජය යටතේ ස්ත්‍රී දූෂණ චෝදනාවට වරදකරුවෙක් වූ ගෝනවල සුනිල්ට සමාව දුන් ආකාරය අමතකව තිබීම ගැන කනගාටුයි. එල්ලුම් ගහ නැති කර වරදකරුවන්ට නැවතත් නිදහසේ සමාජගත විය හැකි වටාපිටාවක් ඇතිකළේ එ. ජා. ප. ය. මේ ආණ්ඩුව කවදාවත් ස්ත්‍රී දූෂකයන්ට සමාව දෙන්නේ නැහැ. නීතිය උපරිමයෙන් ක්‍රියාත්මක කරනවා.* ලිංගිකත්වය මතුකරන ප්‍රවෘත්ති පළකිරීමෙන් ජනප්‍රිය පුද්ගලයන්ගේ චරිත ඝාතන සිදු කරන වෙබ් අඩවි හා එ. ජා. ප. ය අතර තිබෙන සම්බන්ධය කුමක්ද?අශ්ලීල හා අසත්‍ය තොරතුරු අන්තර්ජාලයට මුදාහරින වෙබ් අඩවි දෙකක් පසුගියදා රහස් පොලිසිය වැටලුවා. ඒ අවස්ථාවේදී මංගල සමරවීර මහතා හා රවි කරුණානායක එ. ජා. ප. යේ පාර්ලිමේන්තු මන්ත්‍රීවරුන් පෙනී සිටිමින් එම වෙබ් අඩවි දෙකින් එකක් එ. ජා. ප. යේ ප්‍රවෘත්ති වෙබ් අඩවිය බව ප්‍රකාශ කළා.මේ වෙබ් අඩවි දෙක පවත්වාගෙන ගොස් තිබෙන්නේ එකම ස්ථානයක එකම කාර්ය මණ්ඩලයක් යටතේ. ඒ වගේම වැඩිදුර පරීක්‍ෂණවලදී අසභ්‍ය ඡායාරූප තිබී හමුව තිබෙනවා. මහ පොළොවේ ජනතාව සමඟ දේශපාලනය කළ නොහැකි එ. ජා. ප. ය අද අන්තර්ජාලයේ පුද්ගලයන්ට අපහාස වන දේශපාලනයක යෙදෙනවා.රටට අපහාස වන අපේ සංස්කෘතියට නොගැළපෙන දේවල් පළකරන වෙබ් අඩවි තහනම් කළ යුතුයි. ඒක මාධ්‍ය නිදහසට කරන බලපෑමක් නෙවෙයි.* මෙතෙක් කලක් අක්‍රීයව සිටි එ. ජා. ප. මෙන්ම ජවිපෙත් නැවත වරක් උද්ඝෝෂණ ව්‍යාපාරයක් ආරම්භ කිරීම රජයට අභියෝගයක් නොවේද?ජනාධිපතිතුමා එල්. ටී. ටී. ඊ. ත්‍රස්තවාදීන්ගෙන් රට මුදාගෙන එක්සේසත් කිරීම නිසා අද රනිල් වික්‍රමසිංහ මහතාට උතුරට ගිහින් මැයි දින පවත්වන්න පුළුවන්කම ලැබී තිබෙනවා. ජ. වි. පෙ. ටත් දැන් දෙවුන්දර තුඩුවේ සිට පේදුරුතුඩුවට පා ගමන් යන්න පුළුවන්. මේගොල්ලෝ දකුණේ් සිට උතුරට යන විට රට පුරාම සිදුවන වේගවත් සංවර්ධන ව්‍යාපාරය ගැන තමන්ගේම ඇස් දෙකෙන් දකින්න ලැබෙනවා. ඒ නිසා මේ පා ගමන් ගැන අපි හරි සතුටුයි.රජය ත්‍රස්තවාදය අවසන් කර ආර්ථික ස්ථාවරභාවයක් ඇතිකර ගැනීම සඳහා දුෂ්කර ව්‍යායාමයක නිරතව සිටින මොහොතක අපකීර්තිමත් චෝදනා එල්ල කර ආණ්ඩු පෙරළන්න පුළුවන් යැයි සිතීම විපක්‍ෂයේ දවල් හීනයක්. මොන තරම් විදේශ බලපෑම් ආවත් අසත්‍ය චෝදනා කළත් ඒවා ජනතාව විශ්වාස කරන්නෙ නැහැ.අසීරු අවස්ථාවලදී දොස් කිව්වත් ජනතාව එහෙම කරන්නේ මේ රජය ආරක්‍ෂා කළ යුතු නිසයි. බඩු මිල ඉහළ ගිය අවස්ථාවලදී රජය එයට නිසි විසඳුම් ලබා දී තිබෙනවා. ක්ෂණිකව බොත්තම එබුවා වගේ ප්‍රශ්නවලට උත්තර දෙන්න බැහැ. වෙන කවරදාකවත් නොසිදු වූ ආකාරයේ සංවර්ධනයක් මේ රජය යටතේ ග්‍රාමීය ප්‍රදේශවලට සිදුවනවා. එය ප්‍රාතිහාර්යකින් සිදුවූ දෙයක් නෙවෙයි. පාරවල් කන්නද කියල විපක්‍ෂයේ සමහරු අහනවා. නමුත් ජනතාව ඊට වඩා බුද්ධිමත්. ඔවුන් දන්නවා ගමේ පාරට තාර ටික වැටෙන විට, ගමට විදුලිය ලැබෙන විට ගම දියුණු වන බව.* විපක්‍ෂය පවසන්නේ නියඟයට වතුර ඉල්ලූ ජනතාවට ආණ්ඩුව මැතිවරණයක් දුන් බවයි. මේ ගැන ඔබට කියන්න තිබෙන්නේ කුමක්ද?නියඟය ආණ්ඩුව ඇතිකරපු දෙයක් නෙවෙයි. නමුත් අපි එයින් පීඩාවට පත් ජනතාවට අවශ්‍ය සහන ලබා දුන්නා. වගා හානි සිදුවූ සියලුම ගොවීන්ට වන්දි ගෙව්වා. බිත්තර වී නොමිලේ ලබා දුන්නා. පොහොර සහනාධාරය නොමිලේ ලබා දෙන්න කටයුතු කළා. අනෙකුත් සහන සලසන්න වහාම ජනාධිපතිතුමා නියම කළා.එහෙම සහන දෙන එකටත් විපක්‍ෂය අකමැතියි.ඔවුන් දැන් කියන්නේ ඡන්දය ගන්න සහන දෙනවයි කියලයි. ඔවුන් හැමදාම උත්සාහ කළේ තුවාලය පාර පාර ඒකෙන් දේශපාලන ප්‍රයෝජන ගන්නයි.අපි විපක්‍ෂයේ සිටින විට බලාගෙන හිටියේ කවදාද ඡන්දයක් එන්නේ කියලයි. නමුත් මේ විපක්‍ෂය ඡන්දවලට බයයි. ඔවුන්ට ජනතා පදනමක් නැහැ. පිට්ටනිය හොඳ වෙලාවට සෙල්ලම් කරන සිරිතක් අපිට නැහැ. අපි සෙල්ලම් කරන්නේ පිට්ටනිය හදන ගමන්. ඒ නිසා අපිට ඕන අවස්ථාවක ඡන්දවලට මුහුණ දෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=f1207252</link>
    <topic/>
    <author>සටහන ඉරෝෂිණී දීපිකා ඡායාරූපය රංජිත් අසංක</author>
    <content>ඔහු කවිය සිය ආත්මය සේ සලකයි. කාව්‍ය සංකල්පනා තුළ නිමග්න වෙමින්, රස වෑහෙන කව් පද ගලපයි. කවියේ නෙක් ඉසව් සොයා යමින්, සිය කෞශල්‍යය ඔප මට්ටම් කර ගැනීමට වෑයම් කරන්නේ ද පාඨක රුචිකත්වයට සර්ව සාධාරණ වූ මෙහෙයක් ඉටු කිරීම පිණිස ය. ඔහු අපට සිතන්නට යමක් කියයි. ඉමක් කොණක් නැති කව් සයුරේ ගිලෙමින්, ඔබට කවි කිහිපයක මිහිර විඳගන්නට ඔහු ආයාචනා කරයි. ඒ, “හද සෛල සහ ඩයිනමයිට්” සමඟිනි. ජුලි 26 දින කෑගල්ල සණස මොටෙල් ශාලාවේදී දොරට වඩින මේ කෘතිය පිළිබඳ, එහි කර්තෘ වන විකුම් ජිතේන්ද්‍ර සමඟ කළ කතාබහකි මේ.* ‘හද සෛල සහ ඩයිනමයිට්’ කියන්නෙ?මගේ කුළුඳුල් කවි පොත. ඒකෙන් කියැවෙන්නේ මගේ ආදරය සහ වෛරයයි.* කවි පොතක් වෙනුවෙන් මෙවන් නමක් යෙදීමට ඔබ හිතුවෙ ඇයි?හද රිදුම් දෙන්නෙත්, ප්‍රමුදිත වන්නෙත් ළතෙත් ආදරය වෙනුවෙනුයි. ඩයිනමයිට් ගසන්නේ පුපුරා හැලෙන වෛර සිතින්. මේ සංකලනය ඔබ වෙත ගෙන එන්නෙ, පෙර කියූ දෙයෙහි සිරවී, ගැලී ඉන්නට නෙමෙයි. ඉවක් විලසින් පසු කිරීමටයි. මේ වන විට එළැඹී තිබෙන්නේ ඔබ විසින් තීරණ ගත යුතු කාලයයි. මේවා කවි ද? නොකවි ද? යන්න තීරණය කළ යුත්තේ ඔබයි.ඒ ටික මං ඔබට බාර කරනවා. මේ මොහොතේ ඔබේ ප්‍රතිචාරය ඉතාම වැදගත්. එය කුමන විධිහේ ප්‍රතිචාරයක් වුණත් මම ඉත සිතින් බාර ගන්නවා. ඒ ගැන කම්පා වන්නේ නෑ. ඔබේ ප්‍රතිචාරය හාදුවක් වුණත්, බෝම්බයක් වුණත් එක සේ පිළිගැනීමට මම සූදානම්. ඒ නිසා ‘හද සෛල සහ ඩයිනමයිට්’ කියවන ලෙස මම සැමට ආරාධනා කර සිටිනවා.* ‘කාව්‍යකරණය’ ඔබට ළබැඳි වුණේ කොයි කාලෙදි ද?පාසල් යන කාලෙ ඉඳන් ම මම, මගේ හිතට නැඟෙන සිතිවිලි කවියක් බවට පත් කිරීමට උත්සහ කළා. මං ගියෙ කෑගල්ල පින්දෙනිය ජාතික පාසලට. මේ කාලෙදි මම සිංහල භාෂා හා සාහිත්‍ය තරගවලින් පළාත් මට්ටම දක්වා ජයග්‍රහණ ලැබුවා. අ. පො. ස. (සා/පෙළ), (උ/පෙළ) පන්තිවල සිටිද්දී කළ නිර්මාණ බොහොමයක් මං පත්තරවලට එව්වා. ඒවා පළවෙනකොට තව තව නිර්මාණ කිරීමේ සිතිවිල්ලක් පහළ වුණා. එහි ප්‍රතිඵලයක් විදිහට පුවත්පත් කවි පිටුවලට නිරන්තරයෙන් කවි ලියවුනා. වසර 15 ක පමණ ඉඳන් මං කවි ලිව්වා. ඒවා එදා සිට ම පත්තරවලත් පළවුණා.* වසර ගණනාවක සිට ම කවි ලිව්වත්, කවි පොතක් කිරීමට පමා වුණේ මොකද?මගේ නිර්මාණ කියවපු මගේ යාළුවෝ සහ මං අඳුරන වෙනත් බොහෝ දෙනෙක්, කාලයක සිටන්ම මට කවි පොතක් කරන්න කියලා කිව්වා. ඒ සඳහා මාව නිරන්තරයෙන් ම උනන්දු කළා. ඒත් මට කවි පොතක් කිරීමේ වුවමනාවක් මුල් කාලෙදී තිබුණෙ නෑ. මේ නිසා මගේ කුඳුළුල් නිර්මාණ එකතුව කිරීමට මට වසර 15 ක් පමණ ගතවුණා.කවි පොතක් කිරීමට මගේ හිතේ කැමැත්තක් පසු කාලීනව ගොඩනැඟී තිබුණත් ඒක කාලයත් සමඟ වැලළී ගියා. ඒ සඳහා අවශ්‍ය පසුබිම සැකසුණේ නෑ. ඒත් මෑත කාලයේදී මට මේ සඳහා කාලය කැප කර, කවි පොතක් කිරීමට හිතේ දිරියක් ඇති වුණා. ‘හද සෛල සහ ඩයිනමයිට්’ කෘතිය නිර්මාණය වුණේ ඒ අනුවයි.* මේ කෘතිය තුළ ඔබ අන්තර්ගත කර තිබෙන්නේ මේ වෙනුවෙන් ම කළ නිර්මාණ ද? නැත්නම් මෙතෙක් කාලයක් පුවත්පත්වල පළවුණ කවිද?කාලයක පටන් කාව්‍යකරණයේ නියැලෙන්නෙක් විදිහට එදා මා ලියූ කවි සහ මෑත කාලයේදී මා අතින් ලියවුණු කවි මීට අන්තර්ගතව තිබෙනවා. කලකට පෙර පුවත්පත්වල පළ වූ කවි වගේ ම, පුවත්පත්වලට යොමු නොකළ කවිත් මෙහි අඩංගුයි. ඒ අනුව කවි සංකල්පනා 53 ක් මීට එක්කාසු කළා. ඒ අතරින් සමහරකට මාතෘකාවක් ඇතිව කවි පද ගැලපුවා. සමහර කවියකට මාතෘකාව සිතා ගැනීමට පාඨකයාට ඉඩකඩ තැබුවා.මාව කවියෙක් ලෙස පාඨකයාට හඳුන්වා දීමට රාවය, සිතිජය, නිම්න, දිනමිණ, නිල්ල, කිංකිණි, සුවඳ, කුමරි වැනි පුවත්පත්වල කවි පිටු සංස්කාරකවරුන් කළ මෙහෙය මං අමතක කරන්නේ නෑ. ඔවුන් මට ලැබ දුන් පන්නරය නිසා, මං අද යම්තාක් දුර ගමනක් පැමිණ තිබෙනවා. මේ සංස්කාරකවරුන් නිසා මා කවියකු ලෙස මුද්‍රිත අකුරින් සහෘදයාට සමීප වුණා. මීට අමතරව Boondi.lk මගිනුත් මගේ නිර්මාණ පළ කළා.අන්තර්ජාලය පරිහරණය කරන පිරිස අතරට මගේ නිර්මාණ ගෙන යාමට ඔවුන් උපකාර කළා. මේ අයුරින් මාධ්‍ය හරහා මාව කවි ලොවට ගෙන ගිය හැම දෙනාටම තුති පිදීමට මෙය අවස්ථාවක් කර ගන්නවා.2008 වසරේදී රාවය පුවත්පතේ පළ වූ “රූපාන්තර” කියන කවිය, ඉබ්නු අසුමත් විසින් දෙමළ භාෂාවට පරිවර්තනය කළා. එය “යාත්‍රා” කියන දෙමළ කවි සඟරාවේ පළ කර තිබුණා. එම දෙමළ පරිවර්තනයත් මේ කෘතියට එකතු කිරීමට මං අමතක කළේ නෑ. දමිළ ජනතාව වෙත මගේ හද ගැස්ම සමීප කිරීමට ඔහු ගත් ඒ අවංක කැපවීම සැබවින්ම ප්‍රශංසනීයයි.* කාලාන්තරයක් පුරා කළ නිර්මාණ මේ කෘතිය වෙත එක්කර ගැනීමේදී තෝරා ගැනීම සිදුවු ණේ කොහොමද?මගේ නිර්මාණ අතරින්, වඩාත් හොඳ යැයි මගේ හිතට දැනුණ කවි මෙයට එක් කරනු ලැබුවා. මගේ රුචිකත්වය අනුව කවි තෝරා ගැනීමක් මිසක්, වෙනත් ක්‍රමවේදයක් මේ සඳහා අනුගමනය කළේ නෑ.* නිර්මාණකරණයට පිවිසෙන අංකුර කවීන්, තමාට පෙර විසූ ප්‍රවීණ කවියන් අනුකරණය කරන අවස්ථා දකින්න පුළුවන්. ඔබේ නිර්මාණකරණයට පාදක වූ එවැනි ප්‍රවීණයන් සිටිනවාද?මං කිසිම කවියෙක්ව හිතාමතා අනුකරණයට ගියේ නෑ. අහවලා අනුව, ඔහුගේ කාව්‍ය ශෛලිය අනුව නිර්මාණ කරනවා යැයි කිසිම විටෙක හිතුවේ නෑ. මට ම උරුම වූ ක්‍රමයකට අනුව මේ නිර්මාණ ඉදිරිපත් කළා. මට හිතෙන දේ ලිව්වා. මං ජීවත්වන සමාජය මගේ නිර්මාණකරණයට අවැසි අත්දැකීම් ලබා දුන්නා. මට මඟ පෙන්නුවා.මම බොහෝ වෙලාවට කළ නිර්මාණ ඉතා ම කෙටි පද සහිත කවි. මං ලිව්වේ නිසඳැස් ගණයට අයත් නිර්මාණ. සමහරු මගෙන් අහනවා ‘හයිකු’ කවිය ආභාෂයට අරගෙන ද නිර්මාණ කරන්නෙ කියලා. හයිකු කියන්නේ ජපන් සංස්කෘතියේ උපත ලැබූ කෙටි වැකි කිහිපයකින් ගැඹුරු අදහසක් පළකරන කාව්‍ය රටාවක්. ඒත්, මගේ කවි ඊට වඩා දිග රචනා.මං නිසඳැස් කවිය ලිව්වේ, මගේ පරම්පරාවේ බොහෝ අයට වගේ සහජයෙන් ලැබුණ දායාදයක් විදිහටයි. එහෙම නැතිව කාවවත් අනුකරණයට පෙළඹුණේ නෑ. ඒත් ජී. බී. සේනානායක මහතා ආරම්භ කළ නිසඳැස් කවිය අධ්‍යයනය කළා. මං සතතාභ්‍යාසයේ යෙදෙනවා. කාව්‍ය නිර්මාණ රස විඳිනවා. කාව්‍යකරණයේ නියැලෙන ඕනෑම කෙනෙකුට මේ ආකාරයට කටයුතු කිරීම අවශ්‍ය වූවක්. ඒ ඇරෙන්නට හිතාමතා අනුකරණයකට යාමට මං කවදාකවත් උත්සාහ කර නෑ.* වර්තමානය වන විට කවි පොත් කෙරෙහි පවත්නා පාඨක ඉල්ලුම අඩු වී ඇති බව පැවසෙනවා. මෙවැනි තත්ත්වයක් පවතින නිසාද ඔබ කර්තෘ ප්‍රකාශනයක් වෙත යොමුවුණේ?කවි පොත් කියවන පාඨක පිරිසක් ඉන්නවා. කවි පොත් විකිණෙනවා. වර්තමානය වන විට කවි පොත් කියවන පාඨක පිරිස ඒවා තෝරා ගැනීම් කරන්නේ ගුªණාත්මක වටිනාකමක් තිබෙනවා නම් පමණයි. මේ නිසා හොඳ නිර්මාණයක් කළොත්, පාඨක ඉල්ලුම තිබෙනවා.සමහර කවි පොත්වලට සම්මාන ලැබීමට පෙර පවා දෙවැනි මුද්‍රණය සිදුකර තිබෙනවා. මේ නිසා හොඳ දෙයක් කළොත්, පාඨක ඉල්ලුම පවතින බව රහසක් නෙමෙයි.අපේ පරම්පරාවේ බොහෝ අය කවි ලියන්නෙ නිදහස් ආරෙ කවි විදිහටයි. වත්මන් පරපුර කැමැති මේ ආකෘතියට අනුව ලියවෙන කවි නිර්මාණවලටයි. මම වුවමනාවෙන් දාගත්ත කවි ආකෘති මගේ කවිය තුළ නෑ. මගේ කවි විසින් ඉල්ලා සිටින ආකෘතියක් තියෙන්නෙ. බලෙන් ආකෘතිගත වීමට මම උත්සාහ කළේ නෑ.ඒ නිසා මගේ කවිය රස විඳලා, එහි හොඳ නරක පිළිබඳ තීරණය කිරීම පාඨකයන්ට බාර කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=f1207253</link>
    <topic>අපේ හාමුදුරුවනේ හෙමින් වඩින්න!</topic>
    <author>රන්ජන් අමරරත්න</author>
    <content>අවසර!සම්‍යක් සම්බෝධිය ය, ප්‍රත්‍යෙක සම්බෝධිය ය, ශ්‍රාවක බෝධිය ය යනා දී තුන්තරා බෝධියෙන් එක්තරා බෝධියකට පැමිණ; අනන්ත වු සසර දුකෙන් මිදී; නිර්වාණ අවබෝධය උදෙසා ම සියල්ල අත්හළ යුතු ඔබ වහන්සේ ඒ මාර්ගය හැර අප වැනි පෘථග්ජන මනුෂ්‍ය ප්‍රාණීන් කෙරෙහි කරුණායෙන් ප්‍රබන්ධ කථා රචනයෙහි යෙදෙති.අනේ සාදු! අනේ සාදු!එම ප්‍රබන්ධ රචනා ඔස්සේ අපේ ගැහැනුන් ගැන ද මිනිසුන් ගැන ද උන්ගේ දු පුතුන් ගැන ද ඇත්ත යුත්ත වක්‍රාකාරයෙන් කියති. සනුහරේ ගැන ද සනුහරේ චාලිත්තර ගැන ද කියති. ශිල්පධර්ම ගැන ද, ගුණධර්ම ගැන ද කියති. උරුමය ගැන ද, අරමුණු ගැන ද කියති. අතීතය ගැන ද, අනාගතය ගැන ද කියති.විස්මයෙකි! ඔබ වහන්සේ අපගේ කාම ලෝකයෙහි ස්වාභාවය සක්සුදක් සේ දනිති!තව ද ස්වාමීනි, මනුෂ්‍යයා වනා හි ස්වකීය පරිසරය ද සංස්කෘතික උරුමය ද ආශ්‍රය කොටගත් සංජානන සමුදායයක් මත තම හැඟීම් දැනීම් විඳින්නා වු සත්ව කොට්ඨාසයෙකි. ඒ වග ප්‍රතිවේදය කොට අපේ පුරාතන ආඛ්‍යානය, සමාජ සංවාද, වර්ණනා, විවරණ සම්මිශ්‍රණය කරමින් රිද්ම, තාල පවත්වා ගනිමින් කතා අතුරු කතා ඇති ව නිරූපණයෙහි යෙදෙන්නට ඔබ වහන්සේ සමත් වන්නා හ.අමුතු කතා ගෙතීමෙහි නෛසර්ගික ප්‍රතිභානය අප හිමියන් සතු වේ.ඉදින් ස්වාමීනි, ඔබ වහන්සේ තම අරමුණෙහි පිහිටියේ වුව; නො පිහිටියේ වුව, නිවන් මගෙහි ගමන් ගත්තේ වුව; නො ගත්තේ වුව, අපට කම් නැත! මන්ද යත්? ඔබ වහන්සේ අප අරමුණෙහි පිහිටන සේක. එය ම පින්පෙත් පැනැවිය හැකි උතුම් කාර්යයෙකි.“පර දුකේඛ සති - සාධූනං හදෙ කම්පං ඛේදං; කරොතිනි කරුණා“ හිමියනි අපට අවසර“මං” යන අමුතු ප්‍රබන්ධය දෙවරක් කියැවීමෙන් ඉක්බිති නව ඹ්ෂතාවබෝධයකින් උපන් ප්‍රහර්ථයක් මසිත්හි පහළ විය. එක් අතෙකින් එය විචිත්‍ර හා පිරිසුදු ධර්ම මාර්ගයෙකි. තව අතෙකින් එය සූක්ෂ්ම සමාජා’ව බෝධයෙකි. තවත් අතෙකින් එය මගේ ම ජීවිතය ගැනත්, ආත්මය ගැනත්, සංසාර ගමන ගැනත් නැවත සිතා බලන්නට උත්තේජකයක් සපයන විමුක්ති මාර්ගයෙකි. මං! යනු සරල බසින් ගත් කල මාර්ගය යි. එහෙත් එහි ඊට වඩා ගැඹුරු අර්ථයක් ද පවතී.අපි සියල්ලෝ ම කිසියම් මාර්ගයක ගමන් ගන්නා මගියෝ වෙමු. එය ජාන මාර්ගයෙහි ද, සංසාර මාර්ගයෙහි ද, සනුහරේ මාර්ගයෙහි ද, ජාතික මාර්ගයෙහි ද, එකමුතුවෙකි. අපගේ ජීවිත තීන්දු කරන සාධක එහි ඇත්තේ ය. ජාතික වශයෙන් ද, ආගමික වශයෙන් ද කුල පරම්පරා වශයෙන් ද එම සාධක අනන්‍ය ලෙස ඉතිහාසය පුරා වැඩෙන්නේ ය. අප කර්තෘ හිමියන්ගේ අවධාරණය වන්නේ කිසිවකුට ඉන් බැහැර වීම දුෂ්කර බව ය. ලෝකය කෙතරම් වේගයෙන් කැරකෙන්නේ වුව බබානිස් බබානිස්ම ය. කුමාහාමි කුමාහාමි ම ය. ගැහැනිය ගැහැනිය ම ය. මිනිසා මිනිසා ම ය.තුන්වන පරිච්ඡේදයෙහි “75” පිටුවේ එන කුමාහාමි පිළිබඳ නිරූපණය ශ්‍රී ලංකාවේ ස්ත්‍රිය මුහුණ දෙන හා දැනට ද අත්විඳින අතිශය ඛේදජනක පාපකාරී ජීවිතයේ පැවැත්ම පිළිබඳ අපූරු විග්‍රහයෙකි. එහෙත් එය ස්ත්‍රිවාදී නො වේ.“මතු උපදින ආත්මයක් – ආත්මයක් පාසා පිරිමියෙක් වෙන්න යි කුමාහාමිගේ අදහස, නිවන් දක්නා ජාති දක්වා කාන්තා ආත්මය අරහං” කාන්තා ආත්ම භවයෙ උපදින්නේ පව් කළ උන්, පර අඹුවන් සේවනය කළ උන් මැරී උපදින්නේ කාන්තාවන් වෙලා. ඊට පස්සේ බැළ මෙහෙවර කරපන්. දරුවො බිහි කරපන්. මිනිහගෙන් ගුටි කාපන්,. මාසෙන් – මාසෙට අපායේ වැටියන්. ඉතින් මොකටද කාන්තාවක් වෙලා උපදින්නේ? රහත් වෙන්න නම් කාන්තාවකටත් පුළුවන්. ඒත් බුදු වන්න තියා විවරණයක් ලබා ගන්නවත් කාන්තාවන්ට බැහැ. කුමාහාමි කල්පනා කළේ ලබන ආත්මභාවයේ දී පුරුෂයෙක් වෙන්න. පුරුෂ ආත්මභාවයෙ උපදින්න.”(3 පරිච්ඡේදය 75 පිටුව)අපේ පාරම්පරික ගැහැනියගේ සකලවිධ ජීවිතය මේ කොටසට ඇතුළත් ය. එය නියම ලෙස විඳින්නට හැකි වනුයේ කෘතියේ සමස්ථාර්ථය සමඟ එකට ගැට ගැසීමෙන් ය. කුමාහාමි ජීවිතය හා පවුල ගොඩගන්නට දරන වෑයම පුදුමාකාර ය. ඒ ශ්‍රී ලංකාවේ පොදු ගැහැනිය යි. බබානිස් සිපිරි ගෙයි තපින අතර ද පසුව බේබද්දකු සේ කාලකණ්ණි ජීවිතයක් ගත කොට අකාලයේ මිය යන තෙක් ද; ඉන් පසුව ද කුමාහාමිගේ අප්‍රතිහත - ධෛර්යය නොසිදෙන්නේ ය. කුමාහාමිගේ චරිතය ඉතා සූක්ෂ්ම ලෙස නිරූපණය වී තිබේ.චරිත ගණනාවක් පරම්පරා කිහිපයක් සිදුවීම් විශාල ප්‍රමාණයක් හා සමාජ ක්‍රම විකාශයක් මේ නවකතාවට ඇතුළත් වේ. ඒවා එකිනෙක අවියෝජනීය ලෙස පිරිද්දී ඇත. එහෙත් මුලික තේමාව වන්නේ මනුෂ්‍ය ආත්මයෙහි පැවැත්ම ය. පැවැත්මක් යැයි කියුවද ඊට දීර්ඝ කාල පරාසයක් නැත. වීරපොකුණේ උපරතන හිමියන්ගේ දැක්මට අනුව එක් ජිවිතයක් යනු නාටකයේ එක් අවස්ථා නිරූපණයක් පමණි. පුද්ගලයා එම අවස්ථාව නිරූපණය කොට නික්ම යා යුතුය. ඊළඟ චරිතය නාටකයේ ඊළඟ රංගය ඉදිරියට ගෙන යනු ඇත.“මොනම ප්‍රශ්නයකටවත් මෑණියෝ පිළිතුරු දෙන්නේ නැහැ. බලා ඉන්නේ පාර දෙස. චන්දිරත් බලනවා පාර දෙස. රෙදි-පෙරදි තම්බනවා. තම්බන රෙදි පෙරදි හෝදනවා. හිස පිටින් ගෙනියනවා. හේනට යනවා. කුඹුරට යනවා. මවුපියන්ට උපස්ථාන කරනවා. දින සති වෙනවා. සති පෝය වෙනවා. පෝය ගෙවී අවුරුදු උදා වෙනවා.“අවුරුදු විස්සක්” (දහවන පරිච්ඡේදය – 240 පිටුව)කර්තෘ හිමියන්ගේ ප්‍රකාශන උපාය මාර්ගය අමුතු ය. චිත්‍රපටයක රූප- රාමු පෙළක් මෙන් ය. කාලය අතික්‍රමණය කරන අයුරු අපූරුය. එක අතකින් ජීවිතයේ ස්වාභාවය පිළිබඳ චිත්‍රණයක් ද තව අතෙකින් කාලය වසර විස්සකින් ඉදිරියට ගෙන ඒමක්ද සිදුවේ. මෙබඳු ශිල්පයක් පහළ වනුයේ කතා කලාවෙහි නිපුණ කෙනෙකුට පමණි.උපරතන හිමියන්ගේ කතා කලාව තුළ ප්‍රධාන විශේෂතා දෙකක් පවතී.I අපට උරුම ඉතිහාසය හුවා දක්වමින්, අපේ ම චරිත නිරූපණය කරමින් බෞද්ධ දර්ශනයේ විමුක්ති මාර්ගය වෙත පාඨකයා සමීප කිරීම. II අපේ සංස්කෘතියේ හා භාෂාවේ න්‍යායන් මත පදනම් වෙමින් අනන්‍ය කතා කලාවක් නිර්මාණය කිරීම.ඉතිහාසය හා එහි සිදුවීම් හැමවිට ම පාහේ නවකතාකරුවාගේ සාධක ලෙස පවතී. එය මෙසේ සිදු වී ඇත්තේ යැයි කතාන්දරකරුවා ද, ඉතිහාසකරුවා ද කතාව කියයි. වාර්තා කරයි. අප හිමියෝ ඒ වෙනුවට ඉතිහාසයේ කතාව නිරූපණය කරමින් එය විශ්ලේෂණය කරති. අපට හැඟීම් හා දැනීම් ඇති කරති. නවකතාකරුවාගේ නියම මාර්ගය එය යි.ජාතියකට හා සංස්කෘතියකට උරුම කතා කලාවක් ගොඩනැගීමට අප්‍රිකානු කතාකරුවෝ සමත් වුහ. එහි පෙරමුණු ගත්තේ නයිජීරියාවේ චිනුවා අචෙබෙය. ඔහු ඉංගිරිසියෙන් ප්‍රබන්ධ කථා ලියා පසුව ගෝත්‍රික භාෂාවට පිවිසෙන්නේ ඒ අනුව ය. ලතින් අමෙරිකාවේද එය ම සිදුවෙමින් පවතී.උපරතන හිමියෝ පුරාණෝක්ති, ජනශ්‍රැති ආශ්‍රයෙන් සිය කතාව ආලෝකවත් කරති. ඒ හැම කතාවක් ම ප්‍රධාන කථා වින්‍යාසය හා ඓන්ද්‍රීය ලෙස සම්බන්ධය. හැම අතුරු කතාවක ම තේරුමක් තිබේ. ඇතැම්විට හාස්‍යයක් ද මතු කෙරේ. කුල භේදයට, පන්ති භේදයට කර්තෘගෙන් සමාවක් නැත. සිත්තර ගුරුන්නාන්සේ සිතුවමට දැඩි අවධානය යොමු කරමින් තම විට හපය තමා අසල රැඳුණු කෙනෙකුට පිටි අතින් ලබා දෙන්නේ ය. විට හපය සුරතට ගන්නේ රජතුමා ය. රටේ නායකයා ඒ මොහොතේ එය කළ යුතු ව තිබිණි.“මං” නවකතාව සමාජ අර්ථ–සාධනය සඳහා යොදා ගන්නා කල ප්‍රධාන ප්‍රවාද කිහිපයක් ගොඩනැගිය හැකි ය.I ජීවිතය යනු කුමක් ද? එය ගමනක් ද? අප සිටිනුයේ මහමග ද? II සමාජ ක්‍රම විකාශය යනු එක තැන පල්වීම ද? අප සැබෑ ලෙස ම වෙනස් වී තිබේ ද? වෙනස් විය හැකි ද? III ජීවිතයේ හා ආත්මයේ විමුක්තිය තමා විසින් තම ගමනේ දී සාක්ෂාත් කර ගත යුතු ය. එය කරන්නේ කෙසේ ද? IV සියල්ල චක්‍රාකාරය, ඉතිහාසය නැවත ඒ ලෙස ම වර්තමානයේ ද අනාගතයේ ද සිදුවන්නේ ය.සමස්තයක් ලෙස ගත් කළ “මං” නවකතාව අපේ ම සමාජ ජීවිත යථාර්ථවාදී ලෙස නිරූපණය කර යි. එය අන් නවකතාවලින් වෙනස් වන්නේ එහි පවත්නා ජීවන දර්ශනය හා ආඛ්‍යාන ක්‍රමයද මුල් කරගෙන ය. අද පළවන නිස්සාර පොත් ගෙඩි අතර “මං” නවකතාව යනු ග්‍රන්ථ රත්නයකි.හිමියනි, ඔබ වහන්සේ මෙරට නවකතා රැල්ලට හසු නො වී සෙමෙන් – වැඩම කළ යුතු වෙති. අපගේ නිස්සාර ජීවිතවලට ප්‍රඥාව ලබා දෙනු වස්; තව තවත් ප්‍රබන්ධ කළ යුතු වෙති. ඉන් ලැබෙන පින් මහිමයෙන් නිවන් මඟ කෙසේ වුව; දෙව්ලොවට යන මගවත් හෙළිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>25</day>
    </date>
    <link>http://www.dinamina.lk/2012/07/25/_art.asp?fn=f1207254</link>
    <topic/>
    <author>ස්තූතිය hemas travels (pvt) ltd හී මදූෂ වරුසවිතාන මහතාට මීළගට( මුහුද යට කොරල් දූපත)</author>
    <content>හිරු නැග හෝරා කිහිපයක් ගතවන තුරුත් මදක් අලසව පවතින සුන්දර පතායා වෙරළ තීරය කඩිසර වන්නේ පෙරවරු 10 පමණ වන විටය. ඉන් මදකට පසුව ගුවන් පාලම්වලත් මහ මගත් වාහන පිරී ඉතිරී යයි. දැන් වාහන වලින් සහ මහමග පිරුණු මග දෙපස කාර්යබහුලය.තායිලන්තයේ බොහෝ ජනයා සිය ආහාර ගැනීමට පුරුදුව ඇත්තේ මහ මග දෙපස පිහිටි කුඩා අට්ටාල බඳු කෑම කඩවලිනි.සංචාරක නගරයක් වී ඇති පතායා නගරය නිතරම පාහේ සංචාරකයන්ගෙන් පිරී පවතී.තායිලන්ත වැසියන්ගේ කාරුණිකත්වය ඉතා ඉහළ මට්ටමක පවතින අතර එය සංචාරකයන්ගේ සිත් ඇද ගැනීමට මහත් හේතුවක් වී ඇත.නමුත් තායි භාෂාව හැරෙන්නට සෙසු භාෂාවක් පිළිබඳ අල්ප දැනුමක් හෝ තායි වැසියන්ට නොතිබීම නිසා සංචාරකයන්ට මග පෙන්වන්නකු නොමැති විට මුහුණ දෙන්නට සිදුවන ගැටලු අනන්තය. අප්‍රමාණය.තායිලන්ත වරාය, සෆාරි වර්ල්ඩ්, ෆිලෝමින් මාර්කට්, මන්කි ගාර්ඩන්, ලෝටස් ගාර්ඩන් වැනි ස්ථාන ද සියලුම සත්වෝද්‍යානද සංචාරක වැදගත්කමක් ඇති ස්ථානය. තායිලන්තයවෙත සංචාරක සිත් අද්දවා ගැනීමට තායි රජය මෙම ස්ථානවලට විවිධ අන්දමේ ක්‍රියාකාරකම් එක්කර තිබේ.ඒ අතර ඉතා ත්‍රාසජනක වූත් විනෝදාස්වාදය ගෙන දෙන ක්‍රීඩාවකි පැරාසේලිං (parasailing). පතායා වෙරළේ නවතා ඇති ජීවිතාරක්ෂක මෝටර් බෝට්ටුවකට නැග මුහුදු සැතපුම් 20ක් පමණ ගිය තැන හමුවන පාවෙන පීඨිකාවකදී මේ පැරාසේලිං ක්‍රීඩාවේ ත්‍රාසජනක අත්දැකීම සංචාරකයන්ට විඳ ගැනීමට අවස්ථාව උදා කර ඇත.එම පාවෙන පීඨිකාවේදී පැරාසේලිං ක්‍රීඩාව පිළිබඳ උපදෙස් මාලාවක් එය මෙහෙයවන්නන් විසින් ලබාදෙන අතර මේ සඳහා විශේෂ වූ ජීවිතාරක්ෂක කබායක්ද හෙල්මටයක් සහ පා ආරක්ෂණයක්ද ලබා දෙයි.මෙම පැරාසේලිං ගමන ආරම්භයට පෙර එම නිලධාරීන් විසින් අදාළ සියලු ආම්පන්න පරීක්ෂා කරනු ලබන අතර ඉන් ගමනේ සූදානම සහතික කරයි. ගමනාරම්භය සුළං හමන අතට සිදු කෙරෙන අතර එය පැයට කිලෝමීටර් 5 - 15 ත් අතර වේගයකිණි.පැරසේල් ගමනකට මේ අයුරින් සූදානම් වන ක්‍රීඩකයකු පැරාසේලය අමුණා ගැනීමෙන් පසු වේගයෙන් ඉහළ අහසට ඉගිලී යනු ලබන අතර බෝට්ටුව වේගය පාලනය කරමින් මුහුද මත ගමන් කරන්නේ කඹය සෘජු අතට ඇදී පවතින අයුරිනි.ක්‍රීඩකයා බෝට්ටුව දෙසට නොයන අතර සමබරතාව රැකගනිමින් ඉහළ අහසින් පියාසර කරයි.ත්‍රාසයත් විනෝදයත් ගෙන දෙමින් මෙහිදී ඉහළට එසවීම සිදු වන්නේ පියවර හතර පහකට පසුවය.වමට හෝ දකුණට හැරවීම දෙපස ඇති ලීවර උපකරණයෙන් සිදු කර ගත හැකිය. බෝට්ටුවේ වේගය මත නැගෙන උස පාලනය වන අතර අඩි 200 ක කඹයකින් අඩි 100 ක උපරිම ඉහළට යෑමත් කළ හැකිය. මෙහිදී ක්‍රීඩකයාට මෙහි ත්‍රාසය සහ විනෝදය උපරිමයෙන් ගෙනදීමට බෝට්ටුව මද දුරක් ගිය පසු එකවර වේගය අඩු කරයි. එවිට පැරාසේලය එකවර පහළට ඇදී ඇවිත් මුහුදේ පතිත වෙයි. ඉන් පසුව යළි ඉහළට එසවී ආරම්භක ස්ථානයෙන් ගමන අවසන් කරනු ලබයි.මධ්‍ය පරිමාණ බෝට්ටුවක පැරාසේලිං ක්‍රීඩකයන් දෙදෙනෙක් එකවර ගෙන යා හැකිය. පතායා වෙරළේ සහ ලාන් දූපතේ (larn island) මෙවැනි පැරාසේල් මධ්‍යස්ථාන කිහිපයක්ම පිහිටා ඇත. එක් පැරාසේල් වාරයක් විනාඩි 5ක් පමණ වන අතර ඒ සඳහා බාත් 500 ක මුදලක් අය කරනු ලබයි.ඔබත් සුන්දර පතායා වෙරළට යන්නේ නම් පැරාසේලිං ක්‍රීඩාවේ යෙදීම ඔබ එතෙක් මෙතෙක් ජීවිතයේ අත්දකිනු ලබන ත්‍රාසජනක වූත් සුන්දර වූත් අත්දැකීමක් වනු ඇත.  .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n120726_br4</link>
    <topic>ඉංගිරියෙන් ඩෙංගු රෝගීන් 47 ක්</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>(2012-07-26 13:15)මේ වසරේදී ඉංගිරිය ආශ්‍රිත ප්‍රදේශවලින් ඩෙංගු රෝගීන් 47 ක් වාර්තා වී ඇති අතර ඒ අනුව ඉංගිරිය, ඩෙංගු අවදානම් කලාපයක් බවට පත්ව තිබේ. ඉංගිරිය සෞඛ්‍ය වෛද්‍ය කාර්යාලයීය වාර්තාවලට අනුව ඉංගිරිය මහජන සෞඛ්‍ය පරීක්ෂක කොට්ඨාසයෙන් ඩෙංගු රෝගීන් 14 ක්ද, පෝරුවේදණ්ඩෙන් රෝගීන් 13 ක්ද, හඳපාන්ගොඩින් 20 ක්ද ලෙස රෝගීන් වාර්තා වී ඇත. හඳපාන්ගොඩ ප්‍රදේශයට මහජන සෞඛ්‍ය පරීක්ෂකවරයෙක් නොමැති නිසා ඉංගිරිය සහ පෝරුවේදණ්ඩ මහජන සෞඛ්‍ය පරීක්ෂකවරුන්ටම හඳපාන්ගොඩ ප්‍රදේශයේද වැඩ බැලීමට සිදුවීමෙන්, ඔවුන් රාජකාරිමය වශයෙන් මහත් පීඩනයකට පත්ව ඇති අතර හඳපාන්ගොඩ ඩෙංගු රෝගීන් ඉහළ අගයක් ගැනීමට මෙය යම් අයුරකින් බලපා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n120726_br3</link>
    <topic>Z -අගය වෙනසින් අසහනයට පත් අයට සරසවි වරම්</topic>
    <author>සමන්මලී ප්‍රියශාන්ති, චමීර ඇල්ලදෙණිය</author>
    <content>(2012-07-26 14:45) ඉසෙඩ් අගයන් වෙනස්වීම නිසා අසහනයට පත් දරුවන් පිළිබද සොයා බලා ඔවුන් විශ්වවිද්‍යාලවලට ඇතුළත් කර ගැනීම සඳහා අවශ්‍ය ලයිස්තු මේ වන විට සකස් කරමින් සිටින බව උසස් අධ්‍යාපන ඇමැති එස්.බී. දිසානායක මහතා ප්‍රකාශ කරයි. ජනාධිපති මහින්ද රාජපක්ෂ මහතාගේ උපදෙස් අනුව මේ ලයිස්තුව සකස් කරන බවත් ඉදිරි‍ දින කිහිපයේ දී එය ජනාධිපතිවරයා වෙත ලබා දීමට පියවර ගන්නා බවත් දිසානායක මහතා පැවසීය. මේ වන විට‍ එක් එක් විශ්වවිද්‍යාලවලට ඇතුළත් කර ගන්නා ශිෂ්‍ය සංඛ්‍යාවට අමතරව ඇතුළත් කර ගත හැකි ශිෂ්‍ය සංඛ්‍යාව කොපමණදැයි යන්න එම විශ්වවිද්‍යාලවල උපකුලපතිවරුන් සමඟ සාකච්ඡා කරන බවද ඇමැතිවරයා කීවේය. එසේ ඇතුළත් කර ගන්නා සිසුන්‍ට අවශ්‍ය පහසුකම් ආදිය පිළිබදව ද උපකුලපතිවරු සමඟ සාකච්ඡා කරන බව කී ඇමැතිවරයා එම සිසුන්ට අවශ්‍ය පහසුකම් සැපයීමට ජනාධිපති මහින්ද රාජපක්ෂ මහතා ප්‍රතිපාදන ලබා දෙනු ඇති බවද කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n120726_br2</link>
    <topic>සර්බ්‍රිනිකා සමූලඝාතනය සිදුවු ස්ථානයට බැන් කී මූන් යයි</topic>
    <author>සරජීවෝ හි දි - ඒ - එෆ් - පී</author>
    <content>(2012-07-26 10:15) බොස්නියාවේ සතියක සංචාරයක නියැලි ජගත් මහ ලේකම් බැන් කී මූන් සර්බ්‍රිනිකා සමූලඝාතනය සිදුවු ස්ථානය දැක බලා ගැනිමට අද යාමට නියමිතය.එම ස්ථානයටයන ප්‍රථම ජගත් මහ ලේකම්වරයා ඔහුයි. මෙම සමුල ඝාගනය සම්බන්ධයෙන් ඒ අවස්ථාවේදි ජගත් සංවිධානය නිසි ක්‍රියාපිළිවෙතක් අනුගමනය කර නැතැයි ද ජගත්මහලේකම පවසා ඇත.දෙවන ලෝක සංග්‍රාමයෙන් පසුව සිදුවු දරුණතම ඛේදවාචකය මෙය ලෙස සැලකේ. මෙ සිද්ධියෙන් සමූලඝාතනයට ලක්වූ 6500 ක් පොටකාරියාඅනුස්මරණ මධ්‍යස්ථානයේ මිහිදන් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n120726_br1</link>
    <topic>මාදුරුඔය ජාතික වනෝද්‍යානයේ අක්කර දහස් ගණනක් ගින්නෙන් විනාශයි</topic>
    <author>දෙහිඅත්තකණ්ඩිය සමූහ – ආරියලතා පොඩිමැණිකේ</author>
    <content>(2012-07-26 9:00) මාදුරුඔය ජාතික වනෝද්‍යානයේ අක්කර දහස් ගණනක් ගින්නෙන් විනාශ වී තිබේ. මීමින්නන්, හාවන්. කොළදිවියන්, තලගොයන්, ඉත්තෑවන් සහ සර්පයන් වැනි සතුන් විශාල පිරිසක් සිද්දියෙන් මියගොස් ඇත. වටිනා ඖෂධ පැළෑටි වර්ග ද ගින්නෙන් විනාශ වී ඇති බව මේ හරහා ගමන් කරන්නෝ පවසති. ප්‍රදේශයේ පවතින වියළි කාලගුණයත්, දැඩි සුළං තත්ත්වයත් නිසා ගින්න විශාල වශයෙන් පැතිරී තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n1207261</link>
    <topic>පුද්ගලයන් ඔස්ට්‍රේලියා පටවන ජාවාරමේ ලොක්කා TNA ප්‍රබලයෙක්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද සහ භක්ති ධර්මප්‍රිය මෙන්ඩිස්</author>
    <content>ධීවර යාත්‍රා යොදා ගනිමින් අනවසරයෙන් පුද්ගලයන් ඔස්ට්‍රේලියාවට පිටත් කිරීමේ ජාවාරමේ මහ මොළකරු සහ තවත් පුද්ගලයන් දෙදෙනකු ඊයේ (25) රහස් පොලිසියේ විශේෂ කණ්ඩායමක් අත්අඩංගුවට ගෙන තිබේ.මේ සැකකරු දෙමළ සන්ධානය නියෝජනය කරමින් නැඟෙනහිර පළාතට මෙවර අපේක්ෂකයකු ලෙස ඉදිරිපත්ව සිටින බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පැවැසීය.මොහුට සම්බන්ධ තවත් පිරිසක් මීට පෙර අවස්ථා කිහිපයකදී රහස් පොලිසිය විසින් අත්අඩංගුවට ගෙන තිබුණි.අනවසරයෙන් ඔස්ට්‍රේලියාව බලා යාමට තැත්කළ පුද්ගලයන් හත්සියයකට වැඩි පිරිසක් ඉකුත් මාස හය තුළදී නාවික හමුදාව සහ පොලිසිය විසින් සිදුකළ වැටලීම්වලදී අත්අඩංගුවට ගෙන තිබේ.මේ ප්‍රධාන මොළකරු සුරේෂ් කුමාර් නමැති පුද්ගලයකු වන අතර ඔහු ‘සුරේෂ්’, ‘රාජු’, ‘ශිවා’ යන නම්වලින් ප්‍රසිද්ධ බව පැවසේ.ත්‍රිකුණාමලය දිස්ත්‍රික්කයට අයත් කඩවත්සතර ප්‍රාදේශීය සභාවේ ප්‍රධාන දේශපාලනඥයෙකු ලෙස කලක් මොහු කටයුතු කර ඇතැයි පොලිසිය පවසයි.ත්‍රිකුණාමලය, හලාවත, මීගමුව, ගාල්ල, හම්බන්තොට, මඩකළපුව ඇතුළු දිවයිනේ ප්‍රදේශ කිහිපයක මොහු විසින් මේ ජාවාරම සිදුකළ අතර පුද්ගලයින්ගෙන් රුපියල් කෝටි පහකට වැඩි මුදලක් ලබාගෙන ඇති බව පැවසේ.කුඩා ළමුන් සමඟ පවුල් පිටින් අනවසරයෙන් යාත්‍රා මගින් විදේශගත කිරීම ප්‍රථම වතාවට සිදුකර ඇත්තේ මොහු විසින් බව පොලිසිය පවසයි. මහමොළකරු ලෙස සැලකෙන මේ පුද්ගලයා දිවයිනේ ප්‍රදේශ කිහිපයක තාවකාලිකව පදිංචිව සිට ඇති බව අනාවරණය වී ඇත.අහිංසක දෙමළ වැසියන් රවටා ඔවුන්ගේ මුදල් වංචනික ලෙස ලබා ගෙන මෙරට අපකීර්තියට පත් කිරීමට මේ සැකකරු කටයුතු කර ඇති බව පොලිස් මාධ්‍ය ප්‍රකාශකවරයා පවසයි.කොටි ඩයස්පෝරාවේ අවශ්‍යතාවයන් ඉටුකිරීම සැකකරු ප්‍රධාන වශයෙන් සිදුකර ඇති බව පොලිසිය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n1207262</link>
    <topic>මැතිවරණයට බිය වී උසාවි ගිය එජාපයයළි ඡන්දයට ඉදිරිපත්වීම දෛවයේ සරදමක්</topic>
    <author>තෙන්නකෝන් කුලසේකර</author>
    <content>මැතිවරණයට බිය වී අධිකරණයට ගිය එ.ජා.පය පළාත් සභා ඡන්දයට ඉදිරිපත්වීම දෛවයේ සරදමක් යැයි උතුරු මැද පළාත් සභා හිටපු මන්ත්‍රී හා එජනිස අපේක්ෂක එස්.එම්. රංජිත් මහතා පවසයි.ඒ මහතා මේ අදහස් පළකෙළේ පසුගිය 24 දා ගලෙන්බිඳුණුවැව ප්‍රාදේශීය සභා සම්මන්ත්‍රණ ශාලාවේ පැවැති පක්ෂ ක්‍රියාකාරින්ගේ රැස්වීමකදී ය. රංජිත් මහතා එහි දී මෙසේ ද කීය.මහින්ද රාජපක්ෂ රජය ප්‍රජාතන්ත්‍රවාදය හා මිනිස් නිදහස අගය කරනවා. එ.ජා.පයේ අපකීර්තිමත් පාලන කාලයේ ඡන්ද දායකයා ගේ හිසට ගිනි අවිය තබා බිය ගන්වා ඡන්ද පෙට්ටි උස්සා හොර ඡන්ද තොග පිටින් දැමූ ඉතිහාසය එ.ජා.පයට අමතක වුවත් මේ රටේ ජනතාවට අමතක නැත.නිදහස් හා සාධාරණ ඡන්දයකින් කිසිදා ජයගත නොහැකි බව දන්නා එ.ජා.පය උතුරු මැද පළාත් සභාව විසුරුවා හැර මැතිවරණයක් පැවැත්වීමට කටයුතු කරද්දී එ.ජා.ප. ය අධිකරණයට ගොස් මැතිවරණය එපා කියා නඩු කියා පරාජයට පත් වූ බව පැවසූ එස්.එම්.රංජිත් මහතා අධිකරණ තීන්දුවෙන් ලැබූ පරාජයම මෙවර පළාත් සභා මැතිවරණයෙන් ද ලබා දීමට ජනතාව සූදානමින් සිටින බවද පැවසීය.ජාතියේ ඉදිරි ගමන උදෙසා ජීවිතය පරදුවට තබා තිස් වසරක කුරිරු ත්‍රස්තවාදය පරාජය කිරීමට රණවිරුවන්ට නායකත්වය දුන් ජනාධිපතිතුමා අද රට ගොඩනැගීමට ක්‍රියාත්මක කර ඇති දැවැන්ත සංවර්ධන වැඩ පිළිවෙළ අතරමග කඩාකප්පල් කර දැමීමට එ.ජා.පය හා ජ.වි.පෙ. උත්සාහ කළත් ජනතාව විසින් දේශපාලන කුණු කූඩයට වීසිකැර ඇති එම පක්ෂවලට යළි මේ රටේ දේශපාලන අනාගතයක් නැතැයි ද උතුරු මැද පළාත් සභාවට “පණ” ඇති අපේක්ෂකයන් කණ්ඩායමක් ඉදිරිපත් කිරීමට අපොහොසත් වූ එ.ජා.ප. ය මේ මැතිවරණයේ දී ද පසු ගිය මැතිවරණ විසි දෙකේ දී සේම අන්ත පරාජයට පත්වෙනු ඇති බව ද පැවසීය.මෙහි දී ගොවි ජන සේවා හා වන ජීවි ඇමැති එස්.එම්.චන්ද්‍රසේන, කහටගස්දිගිලිය ප්‍රාදේශීය සභා සභාපති ගාමිණි විජේසේකර මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n1207263</link>
    <topic>අවි අතදැරූ එල්ටීටීඊ තරුණයන්ක්‍රීඩා අංශයට</topic>
    <author>බුද්ධිකා ඉඹුලාන</author>
    <content>එදා එල්ටීටීඊ සබඳතා පවත්වමින් ගිනි අවිය අතදැරූ තරුණයන් පුනරුත්ථාපනයට යොමු කර ඔවුහු අප රටට ක්‍රීඩා අංශයෙන් ජය ගෙන ඒමට යොමු කරවීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශය සහ ක්‍රීඩා අමාත්‍යංශය පියවර ගෙන ඇත.එම පුනරුත්ථාපන ලාභින් අතරින් ක්‍රීඩා අංශයෙන් ජාත්‍යන්තර මට්ටමේ තරගවලට යොමු කළ හැකි මට්ටමේ සුදුසුකම් ලාභී තරුණයන් 8 දෙනකු ජාතික ක්‍රීඩා පුහුණු සංචිතවලට යොමු කර තිබේ.ඉලක්කයට වෙඩි තැබීමේ අංශයෙන් අදාළ පරිසාදන මට්ටමට ළඟා වූ කේ.රජීවන්, ටී .කවේන්ද්‍රන්, එස්.සුරේෂ් කුමාර්, පද්මරාජන් තදීපන්, ගෝපාල් ක්‍රිෂ්නන් ප්‍රේමකුමාර් ද, කරාතේ ක්‍රීඩාවෙන් එස්.තිරුබාකරන් ද, ක්‍රිකට් අංශයෙන් සිව කුමාරන් තුසියානන්දන් සහ එස්.නවදීපන් ද මෙම පුහුණු සංචිතයට යොමු කර ඇත.එම තරුණයන් එල්ටීටීඊ සංවිධානයේ හිටපු සාමාජිකයන් ලෙස පුනරුත්ථාපන කඳවුරුවලට යොමු වී සිටි අතර එම පුනරුත්ථාපන කාලය තුළ ඔවුන්ගේ දක්ෂතා හඳුනා ගැනීමේ වැඩසටහන් පුනරුත්ථාපන හා බනධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතාගේ උපදෙස් මත එම අමාත්‍යංහය මගින් සිදුකරන ලදී.එහිදී ක්‍රීඩාවට දක්ෂ තරුණ පිරිස් නම් කරන ලද අතර එයින් උපරිම දක්ෂතා දැක්වූ පුනරුත්ථාපන ලාභී තරුණ තරුණියන් 135 දෙනකු ඉකුත් මාසයේදී කොළඹට ගෙන්වා , ක්‍රිඩා අමාත්‍යංශයේද සහාය ඇතිව සුගතදාස ක්‍රීඩාංගනයේ දී දක්ෂතා හඳුනා ගැනීමේ තරගාවලියකට ඉදිරිපත් කිරීමද එම අමාත්‍යංශය පියවර ගත්තේය.එම තරගවලදී අදාළ ඉසව්වලින් ජාතික ක්‍රීඩා පරිසාදන මට්ටමට පැමිණි මෙම ක්‍රීඩකයන් 8 දෙනා පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශයේ අධීක්ෂණය යටතේ ක්‍රීඩා අමාත්‍යංශය මගින් වැලිසර නාවික හමුදා පුහුණු පිටිය,සුගතදාස ක්‍රීඩා සංකීර්ණය, ඛෙත්තාරාම ක්‍රිකට් ක්‍රීඩා මණ්ඩපය වෙත යොමු කෙරේ.මෙම වැඩ පිළිවෙළ පිළිබදව දිනමිණ වෙත අදහස් දැක්වූ පුනරුත්ථාපන හා බන්ධනාගාර ප්‍රතිසංස්කරණ අමාත්‍යඃශයේ ලේකම් ඒ.දිසානානයක මහතා, වැරදි මග පෙන්වීම් මත එල්ටීටීඊ. සංවිධානයට එක්වු මෙම තරුණ තරුණියන් ක්‍රීඩා අංශයෙන් ඉතා විශිෂ්ට දස්කම් දක්වන බව මෙයට පෙර අමාත්‍යංශය අභ්‍යන්තර අංශයන් එක්ව පැවැත්වූ විවධ තරග අවස්ථාවන්හිදී හඳුනාගත් බවත් එම තරුණ පිරිස සතු දක්ෂතා රටට කීර්තියක් අත්කර දීම පිණිස මෙම වැඩපිළිවෙළ හඳුන්වා දුන් බවත් කීය‍.ඉදිරි කාලයේදී මෙම තරුණ පිරිස් ශ්‍රී ලංකාවට ජාත්‍යන්තර මට්ටමේ පදක්කම් හිමි කර දෙනු ඇතැයි තමන් විශ්වාසය පළ කරන බවද දිසානායක මහතා පැවැසීය . අනෙක් ක්‍රීඩාවන්ගෙන්ද මෙම පුනරුත්ථාපන ලාභින් ඉදිරියට ගෙන ඒමට ක්‍රීඩා අමාත්‍යංශය සමග එක්ව වැඩපිළිවෙළක් සකස් කරන බවද , මෙම තරුණ පිරිස පුනරුත්ථාපනයෙන් පසු සමාජ ගත කිරීමේදී එම ක්‍රීඩා කුසලතා වර්ධනය කිරීමේ වැඩසටහන් නොකඩවා ඉදිරියට ගෙන යාමට වැඩ පිළිවෙළක් සකස් කර ඇති බවද දිසානායන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n1207264</link>
    <topic>දකුණු පළාත් ප්‍රධාන ලේකම්නිල නිවසේ සාදයේදී වෙඩි තැබීමක්</topic>
    <author>දික්වැල්ලේ තිලකරත්න ගාල්ල උතුර සමූහ</author>
    <content>ගාල්ල ලබුදූව දකුණු පළාත් ප්‍රධාන ලේකම් නිල නිවාසයේ පැවති දකුණු පළාත් සභා එක්සත් ජනතා නිදහස් සන්ධානය පළාත් සභා මන්ත්‍රීවරුන්ගේ සාදයකින් පසුව එම ස්ථානයේ වූ වෙඩි තැබීමක් පිළිබඳ පොලිස් පරීක්ෂණ පැවැත්වේ.මේ පිළිබඳ දකුණු පළාත් ප්‍රධාන ඇමැති ෂාන් විජය ලාල් ද සිල්වා මහතාගෙන් කළ විමසුමකදී ඒ මහතා කියා සිටියේ සිද්ධිය පිළිබඳ පොලිස් පරීක්ෂණයක් පැවැත්වෙන නිසා පෞද්ගලිකව මතයක් ප්‍රකාශ කළ නොහැකි බවයි.කෙසේ වෙතත් පළාත් සභාව නියෝජනය කරන මන්ත්‍රීවරුන්ට බලපෑම්වලින් තොරව තම සේවාවන් ඉටු කරමින් සමාජයේ ජීවත් වන්නට අයිතියක් තිබෙන බව කීය.මේ පිළිබඳ පුළුල් පරීක්ෂණයක් පවත්වන බව දකුණු පළාත් ජ්‍යෙෂ්ඨ පොලිස් අධිකාරි වාස් ගුණවර්ධන මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n1207265</link>
    <topic>ෂර්මා ගැන පරීක්ෂණයකටතවමත් ප්‍රමාද නෑ</topic>
    <author>ප්‍රින්ස් ගුණසේකර</author>
    <content>ජගත් ක්‍රිකට් කවුන්සිලය ඉල්ලීමක් කළහොත් ඉන්දීය ක්‍රිකට් ක්‍රීඩක රාහුල් ෂර්මා මත්ද්‍රව්‍ය භාවිත කර ඇත්ද යන්න පරීක්ෂණයකින් තහවුරු කර ගැනීම දැන් වුවද ප්‍රමාද නොමැති බව ජාතික තහනම් උත්තේජන කමිටු ප්‍රධානී මහාචාර්ය අර්ජුන ද සිල්වා මහතා පවසයි.මත්ද්‍රව්‍ය භාවිත කිරීමේ වරද ඔප්පු වූ රාහුල් ෂර්මා දැන් ඉන්දීය පිල සමග ශ්‍රී ලංකාවේ තරග සංචාරයට එක්ව සිටින හෙයින් ක්‍රිකට් ලොව මතභේදයක් හටගෙන ඇත.ශ්‍රී ලංකාව හා ඉන්දියාව අතර නිමාවූ එක්දින තරග දෙකටම රාහුල් ෂර්මා එක්නොකිරීමට ද එරට ක්‍රිකට් කළමනාකාරිත්වය පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n1207266</link>
    <topic>ශ්‍රී ලාංකික 200කටඉරාකයේ රැකියා වරම්</topic>
    <author>සිරාජිව් සිරිමාන්න</author>
    <content>ශ්‍රී ලාංකික තරුණ තරුණියන් දෙසීය දෙනකුට ප්‍රථම වරට ඉරාකයේ රැකියා අවස්ථා හිමිව තිබේ.අමෙරිකානු ඩොලර් 1,10,000 සිට 5,00000 දක්වා වාර්ෂික වැටුපක් ඔවුන්ට හිමි වන බව විදේශ රැකියා නියුක්ති කාර්යාංශයේ සභාපති සේනක අබේගුණවර්ධන මහතා පවසයි.හෝටල් සහ වෙනත් ක්‍ෂේත්‍රවල ප්‍රවීණයන්ගෙන් සැදුම්ලත් විශේෂඥ මණ්ඩලයක් මගින් සම්මුඛ සාකච්ඡාවට ලක් කළ තරුණ තරුණියන් දහසකට අධික පිරිසක් අතුරින් මේ පිරිස තෝරාගෙන ඇත.අනාගතයේදී තව තවත් තරුණ තරුණියන්ට විදේශ රැකියා අවස්ථා උදාකර ගැනීමට සැලසුම් කර ඇතැයි ද අබේගුණසේකර මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n1207267</link>
    <topic>පිළිකාව නිට්ටාවට සුව කරන්නදේශීය ඖෂධයක් සොයා ගැනේ</topic>
    <author>රක්ෂණ ශ්‍රියන්ත</author>
    <content>පිළිකා රෝගය නිට්ටාවටම සුවකර ගත හැකි නව ඖෂධයක් පාරම්පරික දේශීය වෛද්‍යවරයෙකු වන මහනාම ඒ. හපුගොඩ මහතා විසින් නිපදවා තිබේ‍.එම පිළිකා මර්දන ඖෂධය තුළින් පිළිකාවට ලක්ව ඇති රෝගීන් මාස තුනක් වැනි කෙටි කලකදී එම රෝග තත්ත්වය නිට්ටාවටම සුවපත් කළ හැකි බව වෛද්‍ය මහනාම මහතා පෙන්වා දෙයි.මේ ඖෂධය පුරාණ පුස්කොළ පොතක් ඇසුරෙන් දේශීය ඖෂධ දෙසීයක් හා තවත් ‍වත්පිළිවෙත් අනුව නිෂ්පාදනය කරන බව ඊයේ (24) කොළඹ රාමඩා හෝටලයේ පැවති විශේෂ මාධ්‍ය හමුවකදී වෛද්‍ය මහනාම මහතා අනාවරණය කළේය.විවිධ වර්ගයේ පිළිකා රෝගයන්ගෙන් පීඩා විදී රෝගීන් කිහිප දෙනෙකු වෛද්‍ය මහනාම මහතාගෙන් ප්‍රතිකාර ලබා ගත් බවත් ඉන් පසු තමන් සුවපත් වූ බවත් ස්කෑන් පරීක්ෂණ හා වෛද්‍ය වාර්තා ඇසුරෙන් මාධ්‍යවේදීන් දැනුවත් කළේය.එහිදී වැඩිදුරටත් අදහස් දැක්වු වෛද්‍ය මහනාම ඒ හපුගොඩ මහතා මෙසේද පැවසීය. පිළිකා රෝගයට ප්‍රතිකාර ලබා ගැනීමට පැමිණෙන රෝගීන් ලුණු සහ ඇඹුල් ආහාරයට නොගෙන පැමිණිය යුතු අතර මා විසින් රෝගියාට ලබාදෙන බෙහෙත තුළින් කොපමණ දරුණු පිළිකා රෝගියෙකු වුවත් පැය01 විනාඩි 12කදී සුව අතට හැරෙනවා. ඉන්පසු වනාඩි 20, 35, 55 අතර කාලසීමාවකදී රෝගියා මාගේ වේදනාව දැන් සුවයි කියා පවසන විනාඩි ගණන අනුව ඔහුට හෝ ඇයට ඇත්තේ මාංශ පිළිකාවක්ද, ගෙඩි පිළිකාවක්ද කුමන වර්ගයේ පිළිකාවක්ද කියා තේරුම් ගැනීමේ ශක්තියක් තිබෙනවා.බටහිර ඖෂධ ප්‍රතිකාර නොකළ රෝගීන් සඳහා සති 3ක කාල සීමාවකදී පිළිකා රෝගය සම්පූර්ණයෙන් සුවකළ හැකි අතර, බටහිර ප්‍රතිකාරවලින් එන්නත් හා විදුලිය අල්ලා ඇති රෝගීන් සඳහා මාස 2ක් පමණ ගතවන බවත්, අසාධ්‍ය රෝගීන් සදහා මාස 3ක් පමණ ගත වන බවත් පැවැසීය.පිළිකා රෝගින්ට අමතරව ඇදුම, පීනස, දියවැඩියාව, අංශභාග, ඇඟ කෙට්ටු‍වීම, වසවිෂ ශරීර ගතවු හා කොලොස්ටරෝල් රෝගීන් ද තමා විසින් නිට්ටාවටම සුවපත් කර තිබෙන බවත් මහනුවර ලේවැල්ල , බංගලාවත්ත හන්දියේ පිහිටී සැසි වෙද මැදුරේදී ප්‍රතිකාර ලබාගත හැකි යැයි ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n1207268</link>
    <topic>සිවුවන කුඹල් පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ සිවුවන කුඹල් පෙරහර අද (26) වීදි සංචාරය කරයිශ්‍රී දළදා මාලිගාව අ භියසින් වයඹ දිශාභිමුඛව රාත්‍රි 8.17 ට පෙරහර පිටත්ව දළදා වීදිය, ඊ.එල්.සේනානායක වීදිය ඔස්සේ රජ වීදියෙන් ඉහළට විත් ගෙවදීමට නියමිතය.මෙවර මහනුවර ඇසළ පෙරහර නිමිත්තෙන් පොලිස් නිලධාරින් 3000ක් සේවයේ යොදවා තිබෙන බව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n1207269</link>
    <topic>බාල වයස්කරුවන්ට නවාතැන් දෙනසංචාරක නිකේතනවලට වැඩ වරදී</topic>
    <author>උපාලි කරුණාරත්න සහ භක්ති ධර්මප්‍රිය මෙන්ඩිස්</author>
    <content>බාල වයස්කාර ළමයින් සඳහා නවාතැන් පහසුකම් ලබාදෙන සංචාරක නිකේතනවල හිමිකරුවන්ට සහ එහි පාලන අධිකාරියට විරුද්ධව දැඩි නීතිමය පියවර ගැනීමට පොලිස් දෙපාර්තමේන්තුව තීරණය කර තිබේ.මේ සම්බන්ධව චක්‍රලේඛනයක් මගින් සියලුම පළාත් භාර ජ්‍යෙෂ්ඨ පොලිස් නිලධාරීන් දැනුවත් කිරීමට පොලිස්පතිවරයා පියවර ගැනීමට අපේක්ෂා කෙරේ.මෙහිදී පළමුව ගෙස්ට් හවුස්, නවාතැන් පොළවල අයිතිකරුවන් හා සේවකයන් දැනුවත් කෙරේ.නවාතැන්පොළකට යම් යුවළක් පැමිණි විගස කාන්තාවගේ ජාතික හැඳුනුම්පත පරීක්ෂා කළ යුතු බවත්, එසේම කාන්තාව බාලවයස්කාර දරුවකු ලෙස පෙනෙන්නේ නම් ඒ බව වහාම පොලිස් ස්ථානය වෙත දැනුම් දිය යුතු බවත් පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පැවසීය. එසේ නොකළහොත් එය ළමා අපචාරයකට අනුබල දීමක් වනු ඇති බවද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n12072610</link>
    <topic>මෙරටට සංචාරකයන් මිලියන 2.5ක්ගෙන්වා ගැනීම රජයේ අරමුණයි</topic>
    <author>චමීර ඇල්ලදෙණිය හික්කඩුවේ සිට...</author>
    <content>2016 වසර වනවිට මෙරටට සංචාරකයින් මිලියන 2.5ක් ගෙන්වා ගැනීම රජයේ අරමුණ බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.ඒ සඳහා සංචාරකයින් ආකර්ෂණය කර ගැනීමට රජය විවිධ උපායමාර්ග යොදා ඇති බව හෙතෙම සඳහන් කළේය.මේ වසරේ ගතවූ මාස 06ක කාලය තුළ සංචාරකයින් ලක්ෂ 4ක් පමණ පැමිණ ඇති බවත්, ඉදිරි මාස 04ක කාලය තුළ සංචාරකයින් ලක්ෂ 9 1/2ක් පැමිණෙනු ඇතැයි අපේක්ෂා කෙරේ.සංචාරක ක්ෂේත්‍රය සීග්‍රයෙන් සංවර්ධනය වෙමින් පවතින බව කී අමාත්‍යවරයා, නව කාමර ඉදිවෙමින් සංචාරක ව්‍යාපාරයට විශාල ආයෝජනයක් සිදු කර තිබෙන බව ද සඳහන් කළේය.අමාත්‍යවරයා මෙම අදහස් පළ කළේ ‘හික්කා’ 2012 වෙරළ සැණකෙළි භූමියේ ඉදිකිරීම් පිළිබඳ නිරීක්ෂණ චාරිකාවකට පසුගිය (24)දා එක්වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n12072611</link>
    <topic>පළාත් සභා ඡන්දයත් සමඟතුනට බෙදී තිබූ එජාපය දැන් හතරට කැඩිලා</topic>
    <author>ඉන්දික පොල්කොටුව</author>
    <content>කණ්ඩායම් තුනකට බෙදී ගොස් තිබූ එජාපය උතුරුමැද, සබරගමු හා නැඟෙනහිර පළාත් සභා මැතිවරණ ව්‍යාපාරය හමුවේ රනිල්, සජිත්, කරු හා ෆොන්සේකා ලෙසින් කණ්ඩායම් හතරකට මේ වන විට බෙදී ඇතැයි එජාප අභ්‍යන්තර ආරංචි මාර්ග අනාවරණය කරයි.රනිල්, සජිත් හා කරු ලෙසින් බෙදී තිබූ එජාපයේ කණ්ඩායම් ප්‍රථම වරට මෙම මැතිවරණය හරහා ෆොන්සේකා හිතවාදී කණ්ඩායම වශයෙන් ද කණ්ඩායමකට බෙදී ඇත. මෙලෙස එජාපය කණ්ඩායම් හතරකට බෙදී තිබුණද කරු කණ්ඩායම හා ෆොන්සේකා කණ්ඩායම ඉතා සමීපව ක්‍රියා කිරීමට මේ වන විට සැලැසුම් කැර ඇත.පුත්තලම, කළුතර හා කුරුණෑගල දිස්ත්‍රික්කයන්හි මන්ත්‍රී කණ්ඩායමක් මෙලෙස එජාපය තුළ සිට ෆොන්සේකා කණ්ඩායම මෙහෙයවීම සිදුකරනු ලබන එම කණ්ඩායමේ සියල්ලන්ම සජිත් පාර්ශ්වය නියෝජනය කළ පිරිස් වේ.මේ අතර කරු හා ෆොන්සේකා කණ්ඩායම් සමීපව ක්‍රියා කිරීම තුළ සජිත් පාර්ශ්වය හා ඔවුන් අතර මේ වන විට අර්බුදකාරී තත්ත්වයක් උද්ගතව තිබේ. මේ නිසා ඉදිරියේදී ෆොන්සේකා හා කරු පාර්ශ්වයන්ගේ සහයකින් තොරව තනිවම ක්‍රියා කරන බව සජිත් පාර්ශ්වයේ ප්‍රකාශකයකු “දිනමිණ” ට කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=n12072612</link>
    <topic>මුහුදුබත් නැව් නැරැඹීමටසංචාරකයන්ට ඉඩදීමට යයි</topic>
    <author>චමීර ඇල්ලදෙණිය හික්කඩුවේ සිට</author>
    <content>දකුණු පළාත් වෙරළ තීරය ආසන්නයේ මුහුදුබත් වූ නැව් නැරැඹීමට සංචාරකයන්ට අවස්ථා සැලසීමට රජය පියවර ගෙන තිබේ.පුරාවිද්‍යා දෙපාර්තමේන්තුව හා දකුණු පළාත් සංචාරක අමාත්‍යාංශය ඒකාබද්ධව මේ වැඩසටහන දියත් කරන අතර, ලබන ඔක්තෝබර් මාසයේ සිට නැව් නැරැඹීමට අවස්ථාව සලසන බව දකුණු පළාත් සංචාරක ඇමැති යූ. ඩී. ජී.ආරියතිලක මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=r1207261</link>
    <topic>හෝමාගම ඩිපෝවේ ඉවත දැමූ ටයර්වල ඩෙංගු මදුරු කීටයෝ</topic>
    <author>හෝමාගම සංචාරක – මංජුල හිරිපිටිය</author>
    <content>හෝමාගම ඩිපෝවේ ඉවත දැමූ පරණ ටයර් රැසක ඩෙංගු මදුරු කීටයන් සිටීම සම්බන්ධයෙන් ඩිපෝ කළමනාකාරවරයාට රුපියල් හත්දහස් පන්සීයක දඩ මුදලක් ගෙවීමට හෝමාගම අතිරේක දිසා විනිසුරු සහ මහේස්ත්‍රාත් වයි. ආර්. ඩී. නෙළුන්දෙණිය මහතා නියෝග කෙළේය.ඉවත දමන ලද පරණ ටයර් තිහකට අධික සංඛ්‍යාවක මදුරු කීටයන් සිටි බව වැටලීම් සිදු කළ මහජන සෞඛ්‍ය පරීක්‍ෂකවරු අධිකරණය හමුවේ සඳහන් කෙළේය.හෝමාගම ප්‍රාදේශීය සභාවේ මහජන සෞඛ්‍ය පරීක්‍ෂකවරු වන ජී. පී. එච්. පී. මංජුල (ගලවිලවත්ත), වජිර දසනායක මහත්වරු වැටලීම කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=r1207262</link>
    <topic>කුකුළු ෆාම් එකේ ආරක්ෂාවට ගුවන් විදුලි යන්ත්‍රයක් සවි කරලා</topic>
    <author>වයඹ පළාත් සංචාරක සේන ඉදිරිසිංහ</author>
    <content>ස්වයං රැකියාවක් ලෙස කුකුළු ෆාම් එකක් පවත්වාගෙන යන තිදරු පියකු ෆාම් එකේ ආරක්ෂාවට කරන අපූරු ක්‍රියාවක් මේ.මේ කුකුළු කොටුව ඔහුගේ නිවෙසේ සිට මීටර් 150ක දුර කැලෑබද පරිසරයක පිහිටා තිබේ.එහි ආරක්ෂාවට මේ පුද්ගලයා කල්පනා කර ඔහුගේ අපූරු උපායක්් යෙදවිය.එනම් නිවෙසේ ගුවන් විදුලියන්ත්‍රයට වයරයක් සවිකොට ස්පීකරයක් යොදා ෆාම් එකේ සවි කොට දිනපතාම ගුවන්විදුලිය විකාශය කිරීමයි.කුකුළු පැටවුන්ට නරින්ගෙන් ඇතුළු වන සතුන්ගෙන් කිසිදු අනතුරක් සිදු නොවේ. සොර සතුරන්ගෙන්ද ආරක්ෂා වේ.නොදන්නා මිනිසුන් සිතන්නේ මෙහි කවුරුන් හෝ මුරට සිටින බවයි.ඔහු කම්මැලි කම මග හැරවීමට ගුවන් විදුලිය අසන බවත් සිතයි.මේ නිසා ෆාම් එකේ ආරක්ෂාවට මුරකරුවකු අවශ්‍ය නොවේ.මෙය දන්නා ගමේ මිනිසුන් පවසන්නේ මේ ෆාම් එකේ සිටින්නේ දිනපතා පිරිත් අහන කුකුළු පැටවුන් බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=r1207263</link>
    <topic>පුහුණු පාඨමාලාවලට අයැදුම්පත් කැඳවයි</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>ජාතික තරුණසේවා සභාවේ මෙහෙයවීම යටතේ පොල්ගහවෙල තරුණ මධ්‍යස්ථානයේ පැවැත්වෙන පුහුණු පාඨමාලාවලට අයැදුම්පත් බාරගැනේ.පොල්ගහවෙල ප්‍රාදේශීය ලේකම් කොට්ඨාසයේ තරුණ තරුණියන්ට පැවැත්වෙන මේ පුහුණු පාඨමාලාවන්ට ඉංග්‍රිසි දෙමළ භාෂාව හා පරිගණක යන පාඨමාලා ඇතුළත්ය.මේ සඳහා අයැදුම්පත් තරුණ සේවා නිලධාරි, ප්‍රාදේශීය ලේකම් කාර්යාලය, පොල්ගහවෙල ලිපිනයට අගෝස්තු 01දාට පෙර යොමුකළ යුතුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=r1207264</link>
    <topic>’සුපසන් නිම්තෙර’ වැඩසටහනින් පහ වසර සිසුන්ට සම්මන්ත්‍රණයක්</topic>
    <author>මිනුවන්ගොඩ සමූහ සිරිසේන අත්තනායක</author>
    <content>බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතාගේ සංකල්පයක් මත බස්නාහිර පළාත් පාසල් නඟා සිටුවීමේ අරමුණින් පිහිටුවා ඇති සුපසන් නිම්තෙර වැඩසටහනින් 5 වසර සිසුන්ට සම්මන්ත්‍රණයක් පසුගියදා නයිවල සණස ආයතන දේශන ශාලාවේදී පැවැත්විණි.ඒ හා සමගාමීව මාපියන් දැනුවත් කිරීමේ සම්මන්ත්‍රණයක්ද නයිවල දිවිනැගුම පොළ භූමියේ පවත්වන ලදී.මේ සඳහා සීමාසහිත සමූපකාර රක්ෂණ සමාගම හා වරාය අධිකාරියේ ශ්‍රී ලංකා නිදහස් සේවක සංගමය අනුග්‍රහය දැක්වීය. මේ අවස්ථාවට සමූපකාර රක්ෂණ සමාගමේ ප්‍රාදේශීය කළමනාකරු ඩී. එස්. පල්ලෙගම, කොට්ඨාස අධ්‍යාපන අධ්‍යක්‍ෂ ජේ. ඒ. ඩී. වික්‍රමසිංහ, ශ්‍රී ලංකා නිදහස් සේවක සංගමයේ උප සභාපති තරුෂාන් ඇත්නැලිගොඩ, ප්‍රධාන ලේකම් ආරියදාස පතිරණ, සුපසන් නිම්තෙර සම්බන්ධීකාරක වජිර අරන්දර, එල්. ඒ. ඩී. කේ. ජයවර්ධන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s1207261</link>
    <topic>ඔලිම්පික් සමාරම්භක උත්සවයට ‍ඩේවිඩ් බෙකම් එක්වෙයි</topic>
    <author/>
    <content>මෙවර ලන්ඩන් ඔලිම්පික් තරගාවලියේ පාපන්දු ඉසව්වට සහභාගි වන එංගලන්ත කණ්ඩායමට ඇතුලත් නොවූවද හෙට පැවැත්වෙන සමාරම්භක උත්සවයට තමා සහභාගිවන බව සුපිරි පාපන්දු ක්‍රීඩක ඩේවිඩ් බෙකම් ප්‍රකාශ කළේය. එංගලන්ත පාපන්දු පිලේ හිටපු නායකයා වන බෙකම්ට ඔලිම්පික් සමාරම්භක උත්සවයේ දී සැළකිය යුතු තරමේ කාර්ය භාරයක් ඇතිබව මීට පෙර තරගාවලියේ සංවිධායක කමිටුවේ සභාපති පවසා තිබිණි.සමාරම්භක උත්සවයට සහභාගිවීමට ලැබීම ගෞරවයක් බව 37 හැවිරිදි බෙකම් පැවැසීය‍.එමෙන්ම සමාරම්භක උත්සවයට සහභාගිවීමට සංවිධායක කමිටු සභාපති කළ ඇරියුමෙන් තමා දිරිමත් වූ බවත්, ඒ පිළිබඳ ආඩම්බර වන බවත් ඔහු පැවැසීය‍. මැන්චෙස්ටර් යුනයිටඩ් සහ රියල් මැඩ්රිඩ් කණ්ඩායම්වල ප්‍රබල සාමාජිකයෙකු වූ බෙකම් වර්තමානයේ දී අමෙරිකාවේ ලොස් ඇන්ජලීස් නුවර ගැලැක්සි කණ්ඩායම නියෝජනය කරයි.මීට පෙර පැවැති ඔලිම්පික් තරගාවලට වඩා මෙවර තරගාවලියේ දී තහනම් උත්තේජන භාවිතා කිරීමේ චෝදනාවට ක්‍රීඩක ක්‍රීඩිකාවන් වැඩි පිරිසක් හසුවනු ඇතැයි ‍ලෝක තහනම් උත්තේජන විරෝධී ඒජන්සියේ ප්‍රධානී ජෝන් ෆා‍හේ පැවැසීය. පසුගිය ජනවාරි මාසයේ සිට ජූනි මාසය දක්වා ගතවූ මාස 6ක කාලය තුල ක්‍රීඩක ක්‍රීඩිකාවන් 100කට අධික සංඛ්‍යාවක් තහනම් උත්තේජන භාවිතා කිරීමේ චෝදනාවට හසුවී ඇතැයි හෙතෙම අනාවරණය කළේය. 'මෙවර තරගාවලියේ දී අපිට අන් කවරදාටත් වඩා තහනම් උත්තේජන භාවිතා කළ ක්‍රීඩක ක්‍රීඩිකාවන් හඳුනා ගැනීමට හැකිවේවි.ඒ වගේම මීට පෙර පැවැති ඔලිම්පික් තරගාවලිවලට වඩා මෙවර තහනම් උත්තේජන භාවිතා කිරීමේ ප්‍රතිශතය අවම කරගැනීම අපේ අරමුණයි.' ෆාහේ පැවැසීය‍..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s1207262</link>
    <topic>ජනමාධ්‍ය හා ප්‍රවෘත්ති අමාත්‍යංශයට ක්‍රිකට් ජයක්</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යංශ කණ්ඩායම හා රිදම් එෆ්.එම් නාලිකා කණ්ඩායම අතර බොරැල්ල ඩඩ්ලි සේනානායක විද්‍යාලයීය ක්‍රීඩාංගණයේ පසුගියදා පැවැති සුහද සැහැල්ලු පන්දු සීමිත ඕවර ක්‍රිකට් තරගාවලිය 3-0ක් ලෙස ජයගැනීමට ජනමාධ්‍ය හා ප්‍රවෘත්ති අමාත්‍යංශ කණ්ඩායම සමත් විය.පන්දු වාර 10 බැගින් තරග 03ක් සංවිධානය කර තිබු අතර පළමු තරගය කඩුලු 8කින්ද, දෙවන තරගය ලකුණු 90 කින්ද, තෙවන තරගය ලකුණු 52කින්ද ජය ගැනීමින් තරගාවලියේ සමස්ත ශූරතාව හිමිකර ගැනිමට ජනමාධ්‍ය හා ප්‍රවෘත්ති අමාත්‍යංශ කණ්ඩායමට හැකිවිය. මෙම තරගාවලියේදී අමාත්‍යංශ කණ්ඩා‍යමේ සමීර නිශ්ශංක, ඉරංග මධුෂාන් හා රිදම් එෆ්.එම් වෙනුවෙන් ජූඩ් බෙනඩික් යන ක්‍රීඩකයන් අර්ධ ශතක වාර්තා කළ අතර පන්දු යැවීමෙන් අමාත්‍යංශ කණ්ඩායමේ එම්.ජේ.එම්.යසීර් සහ ප්‍රසාද් බටුගහේ කඩුලු 6 බැගින් දවා ගනිමින් දක්ෂතා දැක්විය.තරගාවලියේ දෙවන තරගයේදි ජනමාධ්‍ය හා ප්‍රවෘත්ති අමාත්‍යංශ කණ්ඩායම කඩුලු 2කට ලකුණු 163ක් ලබාගත් අතර එය ඔවුන් කණ්ඩායම් තරගයකදී වාර්තා කළ වැඩිම ලකුණු සංඛ්‍යාව විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s1207263</link>
    <topic>කළුතර තිස්ස විදුහලට ලකුණු 72ක ජයක්</topic>
    <author>සුනිල් ශාන්ත</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන 15න් පහළ ක්‍රිකට් තරගාවලියේ 2වන කාණ්ඩයේ තරගයකින් කළුතර තිස්ස ම.ම.විද්‍යාලය ලකුණු 72ක ජයක් ලැබිය.මීපාවල අමරසුරිය විදුහල අතර පැවති මෙම තරගයේදී තිස්ස විදුහල කඩුලු 7ක් දැවී ලබාගත් ලකුණු 239ට පිළිතුරු ලෙස අමරසුරිය විදුහලට ලබාගත හැකි වුයේ ලකුණු 167ක් පමණි. තිස්ස විදුහල - 239/7 - චරිත දුෂාන් ලකුණු 70, තානේෂ් නොදැවී ලකුණු 32 (චාන්දි 51/4) අමරසුරිය විදුහල- 167 (සියලුදෙනා දැවී) දසුන් 76, මධුෂාන් 26 (පසිදු 19/3).</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s1207264</link>
    <topic>ජාතික මෝටර් රථ ධාවන තරග පවත්වා දේශීය ක්‍රීඩකයන් ඉදිරියට ගන්න</topic>
    <author/>
    <content>ශ්‍රී ලංකාවේ යතුරුපැදි හා මෝටර් රථ ධාවන ශුරයින්ට ඉදිරියට පැමිණිම අරමුණු කර ගනිමින් ජාතික යතුරුපැදි හා මොටර් රථ ධාවන තරගයක් වාර්ෂිකව සංවිධානය කරන ලෙස ක්‍රීඩා අමාත්‍ය මහින්දානන්ද අලුත්ගමගේ මහතා ‍මෝටර් රථ ධාවන සංගමයට දැනුම් දී ඇතැයි ක්‍රීඩා අමාත්‍යාංශය අවධාරණය කර සිටී.මොටර් රථ ධාවන සංගම‍ය හා ක්‍රීඩා සමාජ ශ්‍රී ලංකා යුද හමුදාව සමග ඒකාබද්ධ මෝටර් රථ ධාවන තරග පැවැත් වුවත් යතුරු පැදි ධාවකයින් හා මෝටර් රථ ධාවකයින්ගේ දක්ෂතා ඉදිරියට ගෙන යෑම සඳහා විධිමත් වැඩපිළිවෙළක් ක්‍රියාත්මක නොකරන බවට ‍මෝටර් රථ ධාවකයින් ක්‍රීඩා ඇමති වෙත කරුණු දැක්වීමෙන් පසුව දේශීය යතුරු පැදි හා මෝටර් රථ ධාවකයින්ගේ දක්ෂතා ඉදිරියට ගැනිම සඳහා ජාතික තරගාවලියක් පැවැත්වීමට අමාත්‍යංශයේ අනුග්‍රාහකත්වය ලබා දීමට ක්‍රීඩා ඇමැතිවරයා එකග වී තිබේ.දීර්ඝ කාලයක් මුලුල්ලේ මෙරට මෝටර් රථ ධාවන තරග සංවිධානය වන නමුත් එම තරගවලින් දක්ෂතා දැක්වීමට විදේශීය තරගකරුවන්ට වැඩි අවස්ථාවක් ලැබීමෙන් ශ්‍රී ලංකාවේ තරගකරුවන්ට ජාත්‍යන්තරයට යාමට තිබෙන අවස්ථා මග හැරෙන බවට මෝ‍ටර් රථ ධාවකයන් අතරින් චෝදනාවක් මෝටර් රථ ධාවන සංගමයට එලල් වීම පිළිබඳව ක්‍රීඩා අමාත්‍යවරයා‍ගේ දැඩි අවදානම යොමු වීමෙන් අනතුරුව මේ තිරණය ගත් බවද අමාත්‍යංශය අවධාරණය කරයි.ශ්‍රී ලාංකික ක්‍රීඩකයන්ට ජාත්‍යන්තර ජයග්‍රහණ ලබා ගැනිම සඳහා ක්‍රීඩා අමාත්‍යංශයෙන් ධාවන පථයක් ඉදි කිරිම කෙරෙහිද අමාත්‍යවරයාගේ අවධානය යොමුවී ඇති බව ක්‍රීඩා අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s1207265</link>
    <topic>තහනම් උත්තේජන භාවිතය සම්බන්ධව වෙනම ආයතනයක්</topic>
    <author/>
    <content>තහනම් උත්තේජන භාවිතය සම්බන්ධව ක්‍රීඩා වෛද්‍ය ඒකකයෙන් පරිබාහිරව වෙනම ආයතනයක් පිහිටුවීමට ක්‍රීඩා අමාත්‍යාංශය ගෙන ඇති තීරණය පිළිබඳ මාධ්‍ය දැනුවත් කිරීමේ හමුවක් පසුගියදා පැවැත්විණි. එහිදී ක්‍රීඩා වෛද්‍ය ඒකකයේ ප්‍රධානී මහාචාර්ය අර්ජුන් ද සිල්වා මහතා කරුණු දක්වමින්. ක්‍රීඩා අමාත්‍ය මහින්දානන්ද අලුත්ගමගේ මහතා ද, වෛද්‍ය ශිරෝමී පිලපිටිය මහත්මිය ද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s1207266</link>
    <topic>වාර්ෂික පාපන්දු තරගයේ ජය මාතර සාන්ත තෝමස් විද්‍යාලයට</topic>
    <author>ජයසිරි පේදුරුආරච්චි ගන්දර සමුහ</author>
    <content>මාතර රාහුල විද්‍යාලය හා සාන්ත තෝමස් විද්‍යාලය අතර පැවති වාර්ෂික පාපන්දු තරගයේ ජය හිමිකර ගැනිමට මාතර සාන්ත තෝමස් විද්‍යාලය සමත්විය. මාතර උයන්වත්ත පාපන්දු පිටියේ රාත්‍රි විදුලි ආලෝකය මධ්‍යයේ පසුගියදා පැවති මෙම තරගයේ පළමු අර්ධයේදී රාහුල විදුහල එක් ගෝලයක් වාර්තා කළ අතර සාන්ත තෝමස් විදුහලට ගෝල් වාර්තා කිරිමට නොහැකිවිය.තරගයේ දෙවැනි අර්ධයේ අන්තිම මිනිත්තුවේදී සාන්ත තෝමස් ක්‍රීඩකයින් ‍ගෝලයක් වාර්තා කිරි‍මෙන් ලකුණු සමවිම නිසා ලබාදුන් දඬුවම් පහර වාරයේදී ගෝල දෙකක් වාර්තා කිරීමට රාහුල විද්‍යාල පිල සමත් වීමත් සමග ක්‍රියාත්මක වු සාන්ත තෝමස් පිල ගෝල 4ක් වාර්තා කරමින් ජය තමන් වෙත ලබා ගැනීමට සමත් විය. තරගයේ දක්ෂතම ක්‍රීඩකයන් ලෙස සම්මාන දිනා ගැනිමට රාහුල විද්‍යාලයේ ඩබ්.එම්.රවිඳු රවිනාත් හා සාන්ත තෝමස් විද්‍යාලයේ චරිත් බ්‍රයන් වීරප්පුලි යන ක්‍රීඩකයන්ට හැකිවිය.ජයග්‍රාහි සාන්ත තෝමස් කණ්ඩායම මනොජ් මතඟධීර මහතාගේ භාරකාරත්වය යට‍තේ එම්.එන්.අල්තාෆ් විසින් පුහුණුකරන ලද අතර රාහුල විදුහල ඒ.සරත් මහතාගේ භාරකරත්වය යටතේ ඒ.වීරප්පුලි මහතා විසින් පුහුණුකරවන ලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s1207267</link>
    <topic>ආරියදාස සිල්වා අනුස්මරණ කුසලාන බැඩ්මින්ටන් තරගාවලිය අම්බලන්ගොඩදී</topic>
    <author>කුමාර උදයරත්න යක්කලමුල්ල විශේෂ</author>
    <content>ශ්‍රී ලංකා බැඩ්මින්ටන් සංගමයේ අනුහ්‍රහය යටතේ දකුණු පළාත් බැඩ්මින්ටන් සංගමය සංවිධානය කළ 25 වැනි ආරියදාස සිල්වා අනුස්මරණ කුසලාන විවෘත බැඩ්මින්ටන් තරගාවලියේ අවසන් තරග අම්බලන්ගොඩ ධර්මාශෝක විද්‍යාල ගෘහස්ථ ක්‍රීඩාංගණයේදී පසුගියදා පැවැත්විණි. විවෘත ඉසව්වලින් ජයගත් ක්‍රිඩක ක්‍රීඩිකාවන්ට ජාතික බැඩ්මින්ටන් ශ්‍රේණිගත කිරිම්වලදින් ඉදිරියට ඒමේ අවස්ථාවද මෙහිදි හිමිවිය.පිරිමි කේවල තරගය ලසිත මේනක විසින්ද කාන්තා කේවල තරගය ලේඛා ෂෙහානි විසින්ද ජය ගත් අතර පිරිම් යුගල තරගය හසිත චානක සහ ආර්.එස්.දහනායක ජය හිමිකර ගත්තේ ය. කාන්තා යුගල තරගය තිළිණි ජයසිංහ හා උපුලී සමන්තිකා විසින් දිනා ගන්නා ලදි.මෙම තරගාවලියේ මිශ්‍ර යුගල තරගය ලසිත මේනක හා චන්ද්‍රිකා ද සිල්වා ජයගත් අතර අවුරුදු 35ට වැඩි පිරිමි කේවල තරගය සුභාෂ් ජනකද, අවුරුදු 35ට වැඩ් පිරිමි යුගල තරගය සුභාෂ් ජනක හා ඩබ්.දිනේෂ් විසින් ජය ගන්නා ලදි.අවුරුදු 40ට වැඩි පිරිමි කේවල තරගයේ ජය සම්පත් පිරිස්ට හිමිවිය. එහි යුගල ශූරතාව ඩී.සේනාරත්න හා කමල් ගම්ලත් විසින් දිනා ගන්නා ලදි. එහි අවුරුදු 50ට වැඩි පිරිමි කේවල තරගය එම්.ආරියසේන හා යුගල තරගයේ ජය එම්.ආරියසේන හා එස්.ගලබඩ යන ක්‍රීඩකයන් හිමිකර ගත්තේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s1207268</link>
    <topic>කෑගලු විද්‍යාලයීය ආදි ශිෂ්‍ය ක්‍රිකට් 28දා කෑගල්ලේදී</topic>
    <author/>
    <content>කෑගලු විද්‍යාලයීය ආදි ශිෂ්‍ය සංගම්වල එකමුතුවෙන් සංවිධානය කරන “සය සාමාජික ක්‍රිකට් තරගාවලිය” අනිද්දා (28) කෑගල්ල මහජන ක්‍රීඩාංගණයේදී පැවැත්වේ.විද්‍යාලයීය ආදි සිසුනගේ සුහදතාව වර්ධනය කිරිම අරමුණු කරගනිමින් හා දිවයින පුරා විසිරි සිටින ආදි සිසුන් ඒකරාශී කිරිම සඳහා වන තරගාවලියට කෑගලු විද්‍යලයීය ආදි ශිෂ්‍ය සංගම් 10ක් නියෝජනය කරම්න් කණ්ඩායම් 18ක ක්‍රීඩකයන් සහභගි විමට නියමිතය. මේ සඳහා සහභාගීවන මෙන් සියළුම කෑගලු ආදි සිසුන්ගෙන් සංවිධායක මණ්ඩලය ඉල්ලා සිටි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s1207269</link>
    <topic>පළමු කොටසේ ක්‍රිකට් තරගයෙන් මහනුවර ධර්මරාජයට ජය</topic>
    <author>උපනන්ද ජයසුන්දර මහනුවර ක්‍රිඩා විශේෂ</author>
    <content>මහනුවර ධර්මරාජ විදුහල හා කුරූණෑගල මලියදේව ආදර්ශ පාසල අතර පසුගියදා පැවති අවුරුදු 15න් පහල පළමු කොටසේ ක්‍රිකට් තරගයේදී මලියදේව විදුහල පරදවා කඩුලු 8ක ජයක් ලබා ගැනීමට ධර්මරාජ විදුහල සමත්විය. මහනුවර ලේක් විව් ක්‍රීඩාංගණයේදී පැවති මෙම තරගයෙ මුලින් පන්දුවට පහර දුන් මලියදේව පිල සියල්ලන් දැවී ලබාගත් ලකුණු 107, කඩුලු 2ක් පමණක් දැවී ලබා ගැනිමට ධර්මරාජ පිල සමත් විය. කුරූණෑගල මලියදේව පිල- 107 (සියල්ලන් දැවී) පී.පරණවිතාන 17 (අෂ්මිත රාජපක්ෂ 18/5)මහනුවර ධර්මරාජ පිල- 108/2- සී.අධිකාරි 24, එස්‍.හිප්පොල 24.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=s12072610</link>
    <topic>වායු රයිෆල් වෙඩි තැබී‍මේ ශූරයා කැළුම් සුරියකුමාර</topic>
    <author>හෝමාගම සංචාරක</author>
    <content>යුද හමුදා වායු රයිෆල් වෙඩි තැබීමේ සංගමය සංවිධානය කළ වායු රයිෆල් වෙඩි තැබී‍මේ තරගාවලි‍යේ ශූරතාව ලකුණු 1670ක් ලබාගත් ගජබා රෙජිමේන්තුවට හිමිවිය.එහි දෙවන ස්ථානය ලකුණු 1655ක් ලබාගත් කොමාන්ඩෝ රෙජි‍මේන්තුවට හිමිවු අතර කාලතුවක්කු රෙජිමේන්තුව (ලකුණු 1638) තුන්වැනි ස්ථානයට පත්විය.තරගාවලියේ හොඳම වෙඩික්කරු ලෙස කොමාන්ඩෝ රෙජිමේන්තුව නියෝජනය කළ කැළුම් සුරියකුමාර සම්මාන ලබා ගත්තේය.හෝමාගම පනාගොඩ පිහිටි යුද හමුදා වායු රයිෆල් වෙඩි තැබී‍මේ ක්‍රීඩාංගණයේ පැවති මෙම තරගාවලියේ ජය සංකේත ප්‍රදානය එම සංගමයේ සභාපති ‍කෙනත් එඩීමා මහතා අතින් සිදු කරනලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=f1207261</link>
    <topic>ඩෙංගු දඩයම</topic>
    <author>රාමන්</author>
    <content>මේ වන විට කියුබාව සංචාරකයන්ගේ ආකර්ෂණය දිනා ගන්නේ ඩෙංගු රෝගය උපයෝගී කර ගනමින්ය. නැත්නම් ඩෙංගු නාමය අලෙවි කරමිනි. එය සිදු වන්නේ කියුබාව ඩෙංගු රෝගයෙන් තොර රටක් බවට ප්‍රචාරයක් දෙමිනි. ”ඔබ ඩෙංගු රෝගය නැති රටකට පැමිණ විවේක ගන්න.” මෙය කියුබාවේ සංචාරක ආකර්ෂණය දිනා ගැනීමේ පාඨයක් වෙලා. මෙරටට සංචාරකයෝ කැඳවා ගැනීමට මෙවන් ආඩම්බර කතාවක් කීමේ හැකියාවක් අපට නැහැ. ඊට හේතුව වසරින් වසර ශ්‍රී ලංකාව ඩෙංගු රෝගීන් ගෙන් ගහන දේශයක් සේ ප්‍රකට වීමයි.එහෙත් කලකට පෙර කියුබාව ද ශ්‍රී ලංකාව මෙන් ම ඩෙංගු රෝගීන් පිරුණු රටක්. එහෙත් අද කියුබාව එම ඩෙංගු රෝගී නැඹුරුව වෙනස් කර ගෙන තිබෙනවා. එසේ නම් අපට බැරි වුණේ ඇයි. කියුබාව කොමියුනිස්ට් පක්ෂයක් මඟින් පාලනය වන රටක්. එහි ඇත්තේ තනි පක්ෂ ආණ්ඩු ක්‍රමයක්. මේ නිසා යම් යම් නියෝග පැනවීමටත් එ්වා ක්‍රියාත්මක කර වීමත් පහසුයි. ඩෙංගු මදුරුවන් සමඟ සටන් කිරීමට බැක්ටිරියාවක් නිපදවීමට අමතරව මේ සඳහා එරට දැඩි නීතිරීති යොදාගනු ලැබුවා. ප්‍රධාන නගරය වන හවනාවේ මෙන්ම ඈත ප්‍රදේශයක වුව ද බැක්ටීරියාවට අමතරව දැඩි නීතිරීති හා එ්වා ක්‍රියාත්මක කරලීමේ ප්‍රායෝගික වැඩ සටහනක් ක්‍රියාත්මක වෙනවා.මේ නිසා අද කියුබාව ඩෙංගුවලින් තොර දේශයක් වෙලා. එ් දේශයෙන් අපේ රටේ ඩෙංගු මර්දනයට ගෙනා බැක්ටිරියාවට කුමක් සිදු විනිද යන්න තවමත් අබිරහසක්. කියුබාවේ පනවා ඇති දැඩි නීතිරීති අපේ රටේ ක්‍රියාත්මක කරන්න බැහැ. ඊට හේතුව ශ්‍රී ලංකාව බහු පාක්ෂික ප්‍රජාතන්ත්‍රවාදී රටක් වීමයි. ”මේ නිසා දැඩි නීතිරීති ක්‍රියාත්මක කරන්න බැහැ.” දැඩි නීතිරිති කෙසේ වෙතත් පවතින නීති සම්බන්ධයෙන් ද අපේ ජනතාව එතරම් තැකීමක් නොකරන බවයි පෙනෙන්නේ. මෝල් ගසෙන්් ගසා සිය නිවසට පැමිණෙන සෞඛ්‍ය පරීක්ෂකවරයාට පහර දී මරා දමන පසුබිමක නීතිරීති මඟින් කරනු ලබන ඩෙංගු මර්දනය එතරම් සරල වන්නේ නැහැ. ඉන් නීතිරිති අවශ්‍ය නැතැයි අදහස් වන්නේ නැහැ. එසේ ම දැඩි නීතිරීතිවලින් පමණක් ඩෙංගු පැතිරීම අඩුවන්නේ ද නැහැ. අපේ රටේ සංස්කෘතියට අනුව ද දඩබ්බර නීතිරීති වලින් පමණක් ඩෙංගු මර්දනය කරන්න බැහැ. විනිසුරු ප්‍රසන්න අල්විස් පසුගිය දිනෙක අධිකරණයේ දී ප්‍රකාශ කළේ ද මේ සත්‍යයි.එහෙත් සමහර පළාත් පාලන ආයතන ඩෙංගු මර්දනය කෙසේවෙතත් එය ආදායම් මාර්ගයක් කර ගෙන ඇත. සති දෙකක් ඇතුළත කෝටි 4ක පමණ ආදායමක් ඩෙංගු මර්දන දඩ ලෙස රජයට ලැබී ඇතැයි මාධ්‍ය වාර්තා කළා. ඉන් පැහැදිලි වන්නේ මර්දනය කෙසේ වෙතත් සමහරු ඩෙංගු ආදායම් මාර්ගයක් කර ගෙන ඇති බවයි. පසුගිය දා අධිකරණය පවා මෙහි අති අනර්ථය පැහැදිලි කර දුන්නා.අද ඩෙංගු මර්දනය කිරීමට නොහැකි වුවත් මදුරුවන්ගෙන් වැළදෙන රෝග සාර්ථකව මර්දනය කළ රටක් ලෙස ශ්‍රී ලංකාවට ද හොඳ අතීතයක් තිබෙනවා. හොඳම උදාහරණය මැලේරියාව මර්දනය කිරීමයි. එදා මැලේරියාව නිසා මියගිය පිරිස ඩෙංගුවලට වඩා වැඩියි. යටත් විජිත සමයේ මැලේරියාව නිසා සමහර ප්‍රදේශ ගම්පිටින් පාළු වුණා. සමහර පළාත්වල සෑම නිවසකම පාහේ මළමිනී දක්නට ලැබුණා. එදා සුදු ආණ්ඩුව කල්පනා කළේ පෙති ටිකක් බෙදාහැර මැලේරියාව මර්දනය කිරීමටයි. මේ බව අද සමහර අයට අමතක වෙලා.ෙදාස්තර ඇස්. එ්. වික්‍රමසිංහ, ආචාර්ය ඇන්. එම්. පෙරේරා, පිලිප් ගුණවර්ධන වැනි නායකයින් ගෙන් ගෙට යමින් මැලේරියාවට එරෙහිව කරුණු පැහැදිලි කිරීමේ වැඩසටහන මැලේරියාව සම්පූර්ණයෙන්ම දුරුවීමට හේතු වුණා. එසේ ම ඔවුන් තම දේශපාලන ආගමනයට ද මැලේරියාව වාහකයක් කර ගත්තා. විශේෂයෙන් ම දකුණේ හා සබරගමුවේ ජනතාව වමේ නායකයගේ රාජ්‍ය මන්ත්‍රණ සභාවට තෝරා පත් කර එවන්නේ වමේ ව්‍යාපාරය පිළිබඳ ඇති අවබෝධයකින් නොවෙයි.තමන් ළඟට පැමිණ මැලේරියාව සම්බන්ධයෙන් කරුණු කියා දී ඔවුන්ට වියළි ආහාර ද්‍රව්‍ය ගෙන දුන් වමේ මහත්තුරුන්ට කෘත ගුණ සැළකීමක් වශයෙන්. මේ කල්පනාව අදට ගැළපෙන ලෙස සකස් කර ගන්නේ නම් ඩෙංගු මර්දනය හරහා වුව ද තරුණ නායකයින්ට ජනතා සේවයට පිවිසිය හැකියි. එය මැතිවරණයක් ප්‍රකාශයට පත් වීමත් සමඟ වියළි ආහාර පාර්සල් හෝ විවිධ තෑගි බෝග බෙදා හරිනවට වඩා වැඩදායකයි.අද මැලේරියාව වසංගත උවදුරක් සේ අපේ රටේ දක්නට ලැබෙන්නේ නැහැ. එය සම්පූර්ණයෙන් ම වාගේ පාලන වී තිබෙනවා. එසේ ම ජනතාවාදී ව්‍යාපාරයක් හරහා මැලේරියාව වසංගත උවදුරක් සේ අපේ රටේ දක්නට ලැබෙන්නේ නැහැ. එය සම්පූර්ණයෙන් ම වාගේ පාලනය වී තිබෙනවා. එසේ ම ජනතාවාදී ව්‍යාපාරයක් හරහා මැලේරියාව මර්දනය කිරීමේ ආදර්ශය ඩෙංගු රෝගය සඳහා වුව ද උපයෝගී කර ගැනීමේ හැකියාව ඇතත් ඉන් ප්‍රයෝජනය ගැනීමක් දක්නට ලැබෙන්නේ ද නැහැ.සෞඛ්‍ය ඇමැතිතුමා මහ මඟ ඇවිදිමින් දැන්වීම් පත්‍රිකා අලවමින් ඩෙංගු විරෝධී ජනතා ව්‍යාපාරයක් ගොඩනැඟීමේ ආදර්ශය සමාජයට ලබා දුන්නා. එහෙත් සමහර පළාත් පාලන ආයතන එම ආදර්ශය නිසි ලෙස ලබා ගන්නවා වෙනුවට ඩෙංගු ආදායම් මාර්ගයක් උත්පාදනය කළ හැකි නව දඩබිමක් කරගෙන. මේ අතර සමහර තැනක සෞඛ්‍ය පරීක්ෂකයින් මාර්ගයෙන් ජනතාව දැනුම්වත් කරමින් කටයුතු කරන පළාත් පාලන ආයතන ද දක්නට ලැබෙනවා. එම ආයතන මඟින් දඩ නියම කිරීමට ප්‍රථම සෞඛ්‍ය පරීක්ෂකවරුන් වාර කිහිපයක් නිවෙස් වලට පැමිණ ඩෙංගු මදුරුවන් බෝවිය හැකි ස්ථාන විනාශ කිරීමට නිවැසියන්ට උපදෙස් දෙන අවස්ථා ද මේ අතර දක්නට ලැබෙනවා. දඩ නියම කරන තැන්වලට වඩා මෙවන් තැන්වල ඩෙංගු මර්දනය සාර්ථක වී තිබෙනවා.ඩෙංගු සඳහා දඩ නියම කිරීමේ දී ද අත යට යම් අක්‍රමිකතා සිදු වන බවක් ද අසන්නට ලැබෙනවා. එ්වායේ සත්‍ය අසත්‍යතාව කෙසේ වෙතත් මේ සමාජය දෙස බලන විට එවැන්නක්ට තිබෙන ඉඩ කඩ ද වැඩියි. මේ නිසා දඩයකට නොයා අතයට ගනුදෙනුවක් මඟින් ඩෙංගු ප්‍රශ්නය විසඳා ගැනීමට සමහරු පෙළඹී සිටින බවයි දැන ගැනීමට තිබෙන්නේ. මේ නිසාම ඩෙංගු සමහරුන්ට හොඳ ආදායම් මාර්ගයක් වෙලා. මේ නිසා රජයට ලැබෙන හා නොලැබෙන ලෙස ඩෙංගු දඩය යම් ආදායම් මාර්ගයක් සේ ව්‍යාප්ත වෙලා. රජයට ලැබුණු මුදල දෙසතියක් තුළ කෝටි 4ක් නම් අතයට මුදල කොපමණ දැයි සිතා ගත හැකියි. මේ කිසිවක් ඩෙංගු මර්දනය සඳහා වැදගත් වී නැහැ.2011 සංඛ්‍යාලේඛනවලට අනුව ඩෙංගු වැළ දී ඇති ප්‍රමාණය 28473ක් වන විට ඉන් 185 මෙලොව අතහැර ගිහින්. මෙවර එම සංඛ්‍යාව තවමත් 75කට සීමා වෙලා. එහෙත් ඩෙංගු වැළදී ඇති ප්‍රමාණය 2012 ජූලි වන විට 14423ක් ලෙසයි වාර්තා වන්නේ. එම ප්‍රමාණයට සාපේක්ෂව ගත් කළ ඩෙංගු මරණ සංඛ්‍යාව සුළු ප්‍රතිශතයක්. ඩෙංගු මර්දනය සඳහා සෞඛ්‍ය අමාත්‍යංශය හා ජනාධිපති කාර්යසාධන බලකාය හා ගෙන ගිය වැඩ පිළිවෙළ ඩෙංගු රෝගීන්ගේ සංඛ්‍යාව පහළ වැටීමට හේතු වී තිබෙනවා. එය වඩාත් පැහැදිලි වන්නේ 2010 සංඛ්‍යා ලේඛන දෙස නෙත් යොමු කරන විටයි. 2010 වසර තුළ ඩෙංගු වැළදී ඇති රෝගීන් සංඛ්‍යාව 34105ක් සේ වාර්තා වන විට ඉන් 245 මරණයට පත් වී තිබෙනවා. 2011 වන විට මෙම මරණ සංඛ්‍යාව මෙන් ම රෝගීන් සංඛ්‍යාවද ද අඩු වෙලා. රෝගීන් සංඛ්‍යාව අඩුවීම පමණක් 6000ක් පමණ වෙනවා.එහෙත් මෙවන් සංඛ්‍යාත්මක දත්තවලින් හා දැනට සිදුවන ප්‍රමාණත්මක වැඩ සටහන් වලින් පමණක් අපට සෑහීමට පත් වන්නට බැහැ. මේ සඳහා තවත් පැති කෙරෙහි අපේ අවධානය යොමු විය යුතුයි. අපේ රටේ විශ්වවිද්‍යාලවල හා සෞඛ්‍ය අමාත්‍යංශය සතු පර්යේෂණ ආයතනවල සිටින විද්‍යාඥයින්ගේ සහාය මේ සඳහා ලබාගෙන නොමැති බවයි බැලූ බැල්මට වුව ද පෙනෙන්නේ. පර්යේෂණ සඳහා කීට විද්‍යාඥයින්ට යම් ප්‍රතිපාදනයක් වෙන් කර තිබේ ද යන්නත් ප්‍රශ්නයක්. එහෙත් ලෝකයේ වෙනත් රටවල් පර්යේෂණාගාර හරහා විවිධ බැක්ටීරියා වර්ග නිපදවමින් මේ වන විටත් සාර්ථක ඩෙංගු මර්දනයට යොමු වෙලා.මේ සඳහා අපට ඇති හොඳම මෙන්ම නවතම උදාහරණය ලැබෙන්නේ බ්‍රසීලයෙන් පසුගිය සමයේ බ්‍රසීලයෙන් ජෛව විද්‍යාත්මක මහා පරිමාණයෙන් ජාන විකරණය කළ මදුරුවන් නිපදවීමේ පර්යේෂණයක නියැලූණා. දැන් එය සාර්ථක වී තිබෙන බවයි පැවසෙන්නේ. ජාන විකිරණය කළ මදුරුවන් ලක්ෂ ගණනින් රසායනාගාරවල අභිජනනය කරමින් පරිසරයට මුදාහැරීමයි ඔවුන් කරනු ලබන්නේ. මෙම පර්යේෂණ ඇසුරින් බ්‍රසීල විද්‍යාඥයින් සුදානම් වන්නේ ජාන වෙනස් කළ ”ඊඩිස් ඊජිප්වයි” වර්ගයේ පිරිමි මදුරුවන් පරිසරයට මුදාහැරීමටයි. ඔවුන් ගැහැනු මදුරුවන් සමඟ එකතු වීමෙන් පසු ජනිතවන මදුරුවන් වැඩීමෙන් තොරව මියැදෙන බ්‍රසීල විද්‍යාඥයෝ සඳහන් කරනවා. දැනටමත් බ්‍රසීලයේ නගර දෙකක මේ පිළිබඳව කරන ලද නියමු ව්‍යාපෘති සාර්ථක වෙලා. බ්‍රසීල විද්‍යාඥයින් සඳහන් කරන්නේ ජාන වෙනස් කළ මදුරු විශේෂ මඟින් මාස 6ක් තුළ බ්‍රසිලයේ මදුරු ගහණය 90%කින් අඩු කළ හැකි බවයි. සතියක් තුළ ජාන වෙනස් කළ පිරිමි මදුරුවන් ලක්ෂ 150 බිහි කිරීමට බ්‍රසීල පර්යේෂකයින් බලාපොරොත්තු වෙනවා.බ්‍රසීලයේ ලක්ෂ 50ක් 100ක් අතර ප්‍රමාණයක් ඩෙංගු රෝගයෙන් පීඩා විඳිනවා. මේ නිසා එරටින් ඩෙංගු රෝගය සදහටම ඉවත් කිරීමේ පර්යේෂණවලින් ඔවුන් දැනටමත් සාර්ථක ප්‍රතිඵල නෙළා ගෙන ඇති බවයි වාර්තා වෙන්නේ.මේ බ්‍රසීලියානු ආදර්ශය අපට ගන්න බැරි ඇයි ? අපේ රටේ ද ඉහළ පෙළේ කීට විද්‍යාඥයින් හා පර්යේෂකයින් සිටිනවා. පර්යේෂණගාරත් තිබෙනවා. එහෙත් එ් පැත්ත ගැන වැඩි බරකින් කල්පනා නොකරන බවයි පෙනෙන්නේ. කියුබානු බැක්ටිරියා ගැන තවදුරටත් කාලය මිඩංගු කිරීමෙන් තොරව අපේ පර්යේෂණගාර හරහා බ්‍රසීලයේ මෙන් ඩෙංගු සඳහා විසඳුමක් සොයා ගැනීම කාලෝචිතයි. එ් සඳහා අදාළ බලධාරීන්ගේ අවධානය යොමු වන්නේ නම් මැලේරියාව මෙන් ම ශ්‍රී ලංකාවෙන් ඩෙංගු වසංගතය දුරු කළ හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>26</day>
    </date>
    <link>http://www.dinamina.lk/2012/07/26/_art.asp?fn=f1207262</link>
    <topic>ජපන්නු බෝම්බ දාද්දිඅපි හැංගුණේ මේසෙ යට</topic>
    <author>සටහන තිලානි ශානිකා විතානාච්චි</author>
    <content>කළුකොඳයාවේ තම නිවෙසට වී සැදෑ සමය විවේකීව ගත කරන ඔහු සොයා ගෙන අපි කළුකොඳයාවට ගියෙමු.“මගේ සොඳුරු ළමාවිය ගෙවුණේ කළුකොඳයාව කියන මේ සුන්දර ගම්මානයේ’ ඒ දෙවන ලෝක මහා සංග්‍රාමය ආරම්භ කළ කාලයයි. ජපන්නු අපේ රටටත් බෝම්බ දැම්මා. ඒ දවස මට අද වගේ මතකයි. අපි නිවසේ ඉඳගෙන ඈත අහසේ පියාසර කරන අහස් යානා ගැන්නා. හදිසියේම ඒ අහස් යානාවලින් එළි විහිදුවමින් බෝම්බ දාන්න පටන් ගත්තා. මමත්, අයියත් කෝටුවක් දත් අතර හිරකරගෙන ඉක්මනටම මේසයක් යටට රිංගුවා.”හැමිල්ටන් වනසිංහ නම් වන ඔහු සිය අතීතයට පිවිසියේය. ජපන්නු බෝම්බ දැම්මේ කොළොම්පුරවරටය. කළුකොඳයාවේ මහගෙදරට නිවාඩුවකට පැමිණ සිටි හැමිල්ටන් පුතාට මෙම සිදුවීම් පෙළ දර්ශනය වුයේ සිය ගම්පියසෙහි යන හැඟීම එකල සිතින් බැහැර කිරීමට අසමත් විය. මෙවන් හදිසි අවස්ථාවක ක්‍රියා කළ යුතු අන්දම සිප්හලෙන් දැනුවත් කර තිබිණි. ඔහු සිය සොහොයුරා සමඟ මේසය යටට රිංගුවේ එබැවිනි.කළුකොඳයාවේ ග්‍රාමයට රබර් වගාව හඳුන්වා දුන් හෙන්රි වනසිංහ නම් ව්‍යාපාරිකයා සිය ජීවිතය වෙනස් කළ චාලට් කොතලාවල නම් සිය බිරිය ඔහු කැන්දාගෙන එන්නේ බියගම ප්‍රදේශයෙනි. ඔවුන්ට පුතුන් දෙදෙනෙකි. දෙවැනි පුතු වන හැමිල්ටන් ඉපදී තුන් වසරක් ඉකුත් වී යත්ම චාලට් සිය ආදරබර සැමියා හා දරු දෙදෙනා අතැර මෙලොවින් සමුගන්නේ නොසිතූ විරූ ලෙසිනි. කිරිකැටි දරුවකු හා පා නඟා ඇවිදින වයසේ සිටින ලොකු පුතු සමඟ දෙලොවක් අතර තනිවන හෙන්රි සිය ජීවිතයට මේ වුයේ කුමක්දැයි නිතර කල්පනාවේ නිමග්න විය.සිය බිරියගේ සුවඳ තැවරුණු කිරිකැටි පුතු සිය නැගණියට දුන් ඔහු ඔවුන් හදා වඩා ගැනීම භාර කළේ ඇයටය. සිය නැන්දණියගේ සෙවනේ උස්මහත් වු හැමිල්ටන් පුතා අකුරු කරන්නට ගියේ ගම්පහ පරම විඥානාර්ථ බෞද්ධ සමාගමේ පාසලකටය. පුංචි හැමිල්ටන් පාසලට ගියේ වතුරමලේ වෙද මහතාගේ නිවසෙහි නැවතී නැන්දනියගේ ඇඟිලි තුඩුවල එල්ලීය.'ඒ කාලයේ පහ ශ්‍රේණියේදී විතර වගේ විභාගයක් තිබුණා. ඒ විභාගයෙන් ලංකා­‍ෙවන්ම මම පළමුවැනියා වුණා. ඉස්කෝලේ මාස්ටර්ටත් බොහොම සතුටුයි. ඒ විභාගය නිසා ලැබෙන ශිෂ්‍යත්වයක් ලබා ගන්න ඉල්ලුම් පත්‍ර යැව්වා. කොහොම වුණත් ඊට පිළිතුරු නොලැබුණු නිසා තාත්තා එකල සිටිය මන්ත්‍රී එස්. ඩබ්. ආර්. ඩී. බණ්ඩාරනායක හමුවෙන්න රොස්මිඩ් ප්ලේස් එකට ගියා. එතනදී අපට දැන ගන්නට ලැබුණේ ලංකාවෙන්ම දෙන්නෙක් තේරිලා තිබුණ නිසා අකුරු ලස්නන කෙනාට ඒ ශිෂ්‍යත්වය හිමිවුණු බවයි. මේ කාලයේ කොළඹ ආනන්දයේ ශාඛාවක් ගම්පහට ආවා. ඊට ඇතුළත් වුණු මම යුද්ධයෙන් පස්සේ කොළඹට ආවා. ඒ කාලේ මම තරමක් දඟයෙක්. අද වගේ මට මතකයි. දවසක් චන්ද්‍රපාල සර්ගේ ඉගැන්වීම් අතරෙදි අපි යාළුවෝ ටික කළ කතාවක් අහුවුණා. පාසල අවසානයේ නවතින්න කියලා මට අණක් ලැබුණා. එදා සිකුරාදා දවසක්. පාසල ඇරෙන සීනුව වැදුණ වතරයි මම නැවතුණේ ගෙදරට එන බස් එකේ. ඊළඟ දවසේ මම පාසලට ගියා විතරයි මෙන්න තාත්තත් ඉස්කෝලේ ගේට්ටුව ළඟ. මාව අස්කර ගන්න කියලා ඉස්කෝලෙන් තාත්තට ලියුමක් යවලා. ඊට පස්සේ තාත්තා ඒක කතා කරලා සමාදාන කර ගත්තා.හැමිල්ටන් කියන තරුණ පාසල් ශිෂ්‍යයාගේ සිත කැඩෙට් අංශයට යොමුවන්නේ මේ අතරය. එකල තිබු වෙඩි තැබීමේ තරගාවලියකදී ආනන්දයේ ගවනර් ක්ලබ් එක මුල්තැන පැමිණියේ එකල තිබුණු ට්‍රේනින් ටීම් එක පරදවමිනි. ඊට අමතරව හැමිල්ටන් තරුණයා බොක්සිං ක්‍රීඩාවට බෙහෙවින් ආදරය කළේය. කැඩෙට්වලට හා බොක්සිං ක්‍රීඩාවට නැමුණු මේ තරුණයාගේ සිත්හි අධ්‍යාපනයට තිබුණේ අඩු අවධානයකි. ඒ කටයුතු නිසා ඔහුගේ අධ්‍යාපන කටයුතු අතපසු විය. හමුදා නිල ඇඳුමට හැමිල්ටන්ගේ සිතෙහි වු ආදරය ලියලා වැඩෙන්නට වුයේ පාසල නිමවීමත් සමඟිනි. හේ නාවික හමුදාවට අයැදුම්පත් දැමුවේ නාවිකයකු ලෙස සිය ගමන අරඹනු රිසියෙනි. එහෙත් ඒ අදහස වෙනස් කරමින් ඔහු යුද හමුදා භටයකු ලෙස යුද හමුදාවට බැඳෙන්නේ 1953 සැප්තැම්බර් 01 වැනිදාය.“1971 වසරේ ජේ.වී.පී. කලබල කාලයේ මම හිටියේ පනාගොඩ හමුදා කඳවුරේ. අපේ හමුදා කඳවුර වට කරලා ගහන්න එනවා කියලා ලැබුණු ආරංචිය නිසා අපි සුපරික්ෂාකාරී ලෙසයි පසුවුණේ. මේ නිසා මමත් තවත් කිහිපදෙනෙක් වාහනයක නැඟලා හමුදා කඳවුර ළඟ පාරෙන් යන කොට එතැන හිටිය ඉංජිනේරු බළකායේ සෙබළුන් වැරැදි වාහනයක් කියලා වෙඩි තියන්න වුණා. අපි ඉක්මනටම වාහනෙන් පැනලා කාණුවක් දිගේ ගියා. පස්සේ කෑ ගහලා අපි බව කිව්වත් වෙඩි තියන එක දිගින් දිගටම සිද්ධ වුණා. අවසානයේ දී ඒ සියල්ල අවසාන වනවිට අපේ කෙනෙකුට තුවාල වී තිබුණා. ඒ සිදුවීම මගේ ජීවිතයේදී ලෙහෙසියෙන් අමතක වෙන්නේ නැති සිදුවීමක් කිව්වොත් නිවැරැදියි”83 වසරේ ඇතිවු ජූලි කලබලයන්හිදී හැමිල්ටන්ට නුවර ප්‍රදේශයට යන්නට සිදුවේ. එහිදී සිංහල මිනිස්සු දමිළ මිනිසුන්ගේ වෙළෙඳසල් විනාශ කරන අයුරු දැක ගන්නට ලැබිණි. ඒ සියල්ල ඒ අයුරින් විනාශ කරන්නට නොදී ආරක්ෂා කිරීමට හැමිල්ටන් ඇතුළු පිරිසට මහත් උත්සාහයක් ගැනීමට සිදුවිය. 1983 දී හැමිල්ටන්ට අපූරු අවස්ථාවක් හිමිවේ. ඒ ඉන්දියාවේ පැවැත්වුණු හමුදා පුහුණුවකට සහභාගි වන්නටය. මේ අපුරු පුහුණුවීමේදී සිදුවුණු බොහොම දුක්ඛදායක කාරණයක් මේ වෙලාවේදී මගේ මතකයට නැඟෙනවා. ඒ ඉන්දිරා ගාන්ධිගේ මරණයයි. ඉන්දිරා ගාන්ධි මැතිනිය අප සියලුදෙනා අමතලා කතාවක් කරන්නයි සිටියේ. ඒත්් එතුමියගේ කතාව අහන්නට අපට වාසනාව තිබුණේ නැහැ. ඇය මියගිය බව අසන්නට ලැබුණා. රජිව් ගාන්ධි ඇයගේ තැන ගත්තා. ඔහු ළඟ ආරක්ෂකයකු ලෙස කටයුතු කිරීම අපට තිබුණු රාජකාරියක්. ඔහුට අතට අතදී සුබ පැතීමටත් මා අමතක කළේ නැහැ.”1984 වසරේ සිය මව්බිමට පැමිණෙන ඔහු උතුරු ප්‍රදේශයේ ආඥාපති ලෙස තනතුරින් උසස් තත්ත්වයට පත්වේ. එතැනින් ආරම්භ වුණු හැමිල්ටන් නම් යුද හමුදා නිලධාරියා 1986 දී හමුදා මුලස්ථානයේ ii බලසේනාවේ ආඥාපති ලෙසත්, යුද හමුදා මාණ්ඩලික ප්‍රධානී ලෙසත් පත්වෙයි. 1988 වසර හැමිල්ටන් වනසිංහ නම් නිලධාරියාගේ ජීවිතයේ අපූරු සංධිස්ථානයක් විය. යුද හමුදාවේ ඇඳුමට ආදරය කළ ඔහු සිය ආදරණීය මව්බිමේ යුද හමුදාපතිවරයා ලෙස දිවුරුම් දෙන්නේ් 1988 වසරේදීය. යුද හමුදාපතිවරයා ලෙස එකල තිබු සමාජ පසුබිම යහපත් කිරීමට වෙහෙසීමට හැමිල්ටන් වනසිංහ නම් අභීත සෙන්පතියාට සිදුවේ.සිය ජීවිතයේ ජීවන මෙහෙවර ඉටු කිරීමට තවදුරටත් සපත වන ඔහු 1991 දී ත්‍රිවිධ හමුදාවේ ප්‍රධානියා ලෙස පත්වේ. 93 වසරේදී ආරක්ෂක ලේකම් ලෙස පත්වෙමින් සිය සේවය තවදුරටත් රටට හිමිකරමින් ඔහු විශ්‍රාම දිවියට වන්නේ එම තනතුරට සමුදෙමිනි.මෙතෙක් දිගු මාවතකට අවතීර්ණ වන්නට සිය සෙවනැල්ල මෙන් සිටි දයාබර බිරිය වසර පනහකට පසුව ඔහු අතහැර යන්නේ මේ අභීත රණවිරුවාගේ හදවත ශෝකයෙන් පුරවමිනි. අද තමාට දායාද කළ ජුනිකා, ශෂිකා මනෝරි, දර්ශිකා සේනානි, සංජය සේනාධි දිලුක සම්පත් යන දූ පුතුන් පස්දෙනා අද පියාණන් රැකබලා ගන්නේ දයාබරත්වය සෙනෙහස ‍ෙබදා හදා දෙමිනි. සිවිනි, අශ්විනි, දෘවීෂා, දසිත්, සෙනාල්, චකිල්, සනුක, අමායා යන මුණුපුරු - මිනිපිරියන් සමඟ ගෙවන ජීවිතය සිය ජීවිතයේ අලුත් පිටුවක් පෙරළුණා වැනි යැයි හැමිල්ටන් වනසිංහ නම් වු ඔහු පැවසුවේ අපට සමුදීමට මත්තෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n120727_br4</link>
    <topic>බලශක්ති සංරක්ෂණ පාගමන හෙට ඇරඹේ</topic>
    <author>චමීර ඇල්ලදෙණිය</author>
    <content>(2012-07-27 15:15)බලශක්ති සංරක්ෂණ පාගමන ජනාධිපති මහින්ද රාජපක්ෂ මහතාගේ ප්‍රධානත්වයෙන් ගාලු මුවදොර අසලින් හෙට (28) පෙරවරු 9.30ට ආරම්භ කරේ. මෙම පාගමන ගාලු මුව දොරින් ආරම්භකර ලේක්හවුස් වටරවුම, ලංකා විදුලිබල මණ්ඩල ප්‍රධාන කාර්යාලය, යුනියන් පෙදෙස හරහා ලිප්ටන් වටරවුම, බෞද්ධ කාන්තා විදුහල අසලින් විහාර මහා දේවි උද්‍යානය අසලින් අවසන්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n120727_br3</link>
    <topic>ජූලි 30 වැනි සඳුදා සිට සේවයට වාර්තා කරන්න එස්.බී. සරසවි ආචාර්යවරුන්ගෙන් ඉල්ලයි</topic>
    <author/>
    <content>(2012-07-27 14:15)විශ්වවිද්‍යාල අධ්‍යාපන කටයුතු යථා පරිදි පවත්වාගෙන යාම සඳහා ජූලි 30 වැනි සඳුදා සිට සේවයට වාර්තා කරන්නැයි උසස් අධ්‍යාපන ඇමැති එස්.බී. දිසානායක මහතා විශ්වවිද්‍යාල මහාචාර්යවරුන්, ආචාර්යවරුන් හා කථිකාචාර්යවරුන්ගෙන් ඉල්ලීමක් කරයි.ශ්‍රී ලංකාවේ විශ්වවිද්‍යාල ආචාර්යවරුන්ගේ වෘත්තීය සමිති සම්මේලනයේ වැඩවර්ජනය නිසා විශ්වවිද්‍යාල සිසු සිසුවියන්ගේ අධ්‍යාපන කටයුතුවලට බාධා එල්ල වී ඇති අතර නවක සිසුන් විශ්වවිද්‍යාලවලට බඳවා ගැනීමේ කටයුතු ප්‍රමාද වීමටද ‍මෙම වැඩවර්ජනය හේතුවක් විය හැකි බව ඇමැතිවරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n120727_br2</link>
    <topic>නියඟයෙන් අමෙරිකාවේ කෑම මිල ඉහළ යන ලකුණු</topic>
    <author>වොෂින්ටනයේ දී - ඒ . එෆ් . පී</author>
    <content>(2012-07-27 12:55)ඇමෙරිකාවේ ප්‍රධානතම කෘෂි නිෂ්පාදන ප්‍රදේශ වන මධ්‍ය බටහිර ප්‍රාන්තවල නියං තත්ත්වය එන්න එන්නම දරුණු අතට හැරෙන බව වාර්තා වේ. ඇමෙරිකාවේ ප්‍රධාන ආහාර බෝග වන තිරිඟු සහ සෝයා බෝන්චිවලින් 3 /4 ක් පමණ නිපදවන්නේ මේ ප්‍රදේශවලයි. මේ හේතුවෙන් ආහාර මිල ගණන් සීඝ්‍රයෙන් වැඩිවනු ඇතැයි විෂේශඥයෝ අනාවැකි පළකර තිබේ. සාමාන්‍ය තත්ත්වයට වඩා තුන් ගුණයකින් පමණ නියඟය තීව්‍ර වී ඇතැයි කාලගුණ බලධාරීහු පවසති. සතියක් ඇතුළත නියං ප්‍රතිශතය 11.9 සිට 28.9 දක්වා ඉහළ ගොස් ති‍බේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n120727_br1</link>
    <topic>ජුලම්පිටියේ අමරේ නමින් කප්පම් ගැනීමේ තැත වරදී</topic>
    <author>චන්ද්‍රිකා පෙරේරා</author>
    <content>(2012-07-27 12:30)ජුලම්පිටියේ අමරේ නමින් වලස්මුල්ල ප්‍රදේශයේ ව්‍යාපාරිකයකුගෙන් රුපියල් ලක්ෂ පහක කප්පම් මුදලක් ගැනීමට උත්සාහ කළ පුද්ගලයන් දෙදෙනෙක් තංගල්ල කොට්ඨාස අපරාධ විමර්ශන අංශය මඟින් අද අලුයම අත්අඩංගුවට ගෙන තිබේ‍.කප්පම් මුදල් ලබාගැනීමට මොවුන් වලස්මුල්ල නතුවල පාසල අසලට පැමිණ සිටියදී අත්අඩංගුවට ගත් බව පොලිසිය පවසයි.අත්අඩංගුවට පත් සැකකරුවන් ද නතුවල ප්‍රදේශයේම පදිංචි පුද්ගලයෝ වෙති.මොවුන් ඉකුත් 18 දා කප්පම් ඉල්ලූ බවට ව්‍යාපාරිකයා විසින් තංගල්ල අපරාධ විමර්ශන අංශයට පැමිණිලි කිරීමෙන් පසු ඉතා රහසිගත ලෙස සිද්ධිය පිළිබඳ පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n1207271</link>
    <topic>සිවිල් ගුවන් සේවා අධිකාරිය කුලී බිල්ඩිමට කෝටි 25ක් ගෙවලා</topic>
    <author>විජයානි එදිරිසිංහ</author>
    <content>සිවිල් ගුවන් සේවා අධිකාරිය පිහිටුවා වසර දහයක් ගතවුවත් එහි ප්‍රධාන කාර්යාලයට ස්ථිර ගොඩනැඟිල්ලක් ඉදිකර ගැනීමට අපොහොසත් වීම නිසා මේ වන විට එම අධිකාරිය සිය කටයුතු කරගෙන යන ගොඩනැගිල්ලට කුලී වශයෙන් රුපියල් කෝටි විසිපහකට වැඩි මුදලක් ගෙවා තිබේ.එම අධිකාරිය පිහිටුවන අවස්ථාවේ සිටි කාර්ය මණ්ඩලය 110කි. දැනට සිටින ප්‍රමාණය 150ක් පමණ වෙයි. අධිකාරිය මෙතරම් විශාල මුදලක් නාස්තිකර ඇත්තේ එතරම් සුළු සේවක ප්‍රමාණයක් වෙනුවෙනි.අධිකාරිය දැනට කුලියට ගෙන ඇති ගොඩනැඟිල්ලට වසර දෙකක් සඳහා කුලී වශයෙන් රුපියල් කෝටි 8ක් පමණ ගෙවා තිබේ.වසර තුනක කාලයට ගිවිසුම් අස්සන් කර ඇති එම ගොඩනැඟිල්ලේ ඉදිරි වසර සඳහා කුලිය මීට වඩා සියයට හතකින් වැඩි කිරීමට තීරණය වී ඇත.මීට අමතරව ගොඩනැඟිලි හිමියා සිදු කළ යුතු අලුත්වැඩියා කටයුතු සහ නව ඉදිකිරීම් සඳහා මේ ගොඩනැගිල්ලට රුපියල් කෝටි තුනකට ආසන්න මුදලක් වැය කර තිබේ.මෙතරම් විශාල මුදලක් ඵල රහිත නාස්තිකාර වියදමකට යෙදවීම සම්බන්ධව රජයේ විගණන අංශ එම අධිකාරිය වෙත විගණන විමසුම් යවා ඇත.අධිකාරිය වසර තුනකින් පසු මේ ස්ථානයෙන් ඉවත්ව යද්දී මෙසේ ඉදිකළ කිසිදු ගොඩනැගිල්ලක් ඉවත් කරගෙන යා නොහැකි ය.ඒවාට මුදල් ගෙවීමට ද ගොඩනැගිලි හිමියා බැඳී නොමැත.විගණනය පෙන්වා දෙන්නේ අධිකාරිය කර ඇති වියදම්වලින් ඔවුන්ට අවශ්‍ය ස්ථිර ගොඩනැගිල්ලක් ඉදිකර ගැනීමට හැකියාව තිබුණත් ඔවුන් එය නොසලකා හැර ඇති බවයි.සිවිල් ගුවන්සේවා දෙපාර්තමේන්තුව අහෝසි කර එය අධිකාරියක් බවට පත්කළේ 2000 එක්සත් ජාතික පක්ෂ ආණ්ඩු කාලයේදීය. එවකට අමාත්‍යවරයා වූයේ තිලක් මාරපන මහතායි.එදා සිට මේ දක්වා එහි අධ්‍යක්‍ෂක ජෙනරාල් මෙන්ම ප්‍රධාන විධායක නිලධාරියා ලෙස කටයුතු කර තිබෙන්නේ එකම පුද්ගලයෙකි.රජයේ තක්සේරුකරුවන්ගේ තක්සේරු වාර්තාවලටද පිටුපා ගොඩනැගිලිවල නව ඉදිකිරීම් සහ කුලී ගෙවීම් සිදු කර ඇත.සිවිල් ගුවන් සේවා අධිකාරියේ අභ්‍යන්තර විගණන අංශය වසර අටක් පුරා මෙතරම් විශාල මුදලක් නාස්තිවෙමින් තිබිය දී ඒ පිළිබඳ කිසිදු විගණන විමසුමක් නොකර කටයුතු කිරීම පුදුමයකි.අධිකාරිය සතු ආදායම් මෙසේ නාස්තිකාර වියදම් ලෙස යොදා නොගන්නා ලෙස එහි වෘත්තීය සමිති අවස්ථා ගණනාවකදීම පෙන්වා දී තිබිණි.එහෙත් පාලනාධිකාරිය මේ කිසිවක් නොතකා තම හිතුමතේට කටයුතු කර ඇත.තවද අධිකාරියේ අධ්‍යක්‍ෂ ජනරාල්වරයා අනෙකුත් වගකිව යුත්තන් රාජ්‍ය මුදල් අවිධිමත් ලෙස හා අපරීක්‍ෂාකාරීව වැය කර රජයට අලාභ සිදුකර ඇතැයි රජයේ විගණන අංශය අධිකාරිය වෙත විගණන විමසුම් යවමින් පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n1207272</link>
    <topic>කෝටි 25ක් ගෙවූ බව මා දන්නේ නෑ</topic>
    <author>සුභාෂිනී සේනානායක</author>
    <content>සිවිල් ගුවන් සේවා අධිකාරියේ ගොඩනැගිල්ලට රුපියල් කෝටි විසිපහක් ගෙවා ඇතැයි තමා නොදන්නා බව සිවිල් ගුවන් සේවා ඇමැති පියංකර ජයරත්න මහතා දිනමිණ කළ විමසුමක දී පැවසීය. කුලී පදනම මත ලබා ගත් එම ගොඩනැගිල්ලෙහි සම්මත ක්‍රමවේදයන්ට අනුව ඉදිකිරීම් කරන්නේ ද යන්න අමාත්‍යාංශ ලේකම්වරයා හරහා විමසීමක් කරන බවට හෙතෙම ප්‍රකාශ කළේ ය.එසේ අනවශ්‍ය ලෙස වියදම් සිදුකර ඇත්නම් එම වියදම් සිදුකළ නිලධාරීන්ට එරෙහිව විනයානුකූල පියවර ගන්නා බව ද ඇමැතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n1207273</link>
    <topic>Z අගය වෙනසින් අසහනයට පත් අයට සරසවි වරම්</topic>
    <author>සමන්මලී ප්‍රියශාන්ති, චමීර ඇල්ලදෙණිය</author>
    <content>ඉසෙඩ් අගයන් වෙනස්වීම නිසා අසහනයට පත් දරුවන් පිළිබද සොයා බලා ඔවුන් විශ්වවිද්‍යාලවලට ඇතුළත් කර ගැනීම සඳහා අවශ්‍ය ලැයිස්තු මේ වන විට සකස් කරමින් සිටින බව උසස් අධ්‍යාපන ඇමැති එස්.බී. දිසානායක මහතා ප්‍රකාශ කරයි.ජනාධිපති මහින්ද රාජපක්ෂ මහතාගේ උපදෙස් අනුව මේ ලයිස්තුව සකස් කරන බවත් ඉදිරි‍ දින කිහිපයේ දී එය ජනාධිපතිවරයා වෙත ලබා දීමට පියවර ගන්නා බවත් දිසානායක මහතා පැවසීය.මේ වන විට‍ එක් එක් විශ්වවිද්‍යාලවලට ඇතුළත් කර ගන්නා ශිෂ්‍ය සංඛ්‍යාවට අමතරව ඇතුළත් කර ගත හැකි ශිෂ්‍ය සංඛ්‍යාව කොපමණදැයි යන්න එම විශ්වවිද්‍යාලවල උපකුලපතිවරුන් සමඟ සාකච්ඡා කරන බවද ඇමැතිවරයා කීවේය. එසේ ඇතුළත් කර ගන්නා සිසුන්‍ට අවශ්‍ය පහසුකම් ආදිය පිළිබදව ද උපකුලපතිවරු සමඟ සාකච්ඡා කරන බව කී ඇමැතිවරයා එම සිසුන්ට අවශ්‍ය පහසුකම් සැපයීමට ජනාධිපති මහින්ද රාජපක්ෂ මහතා ප්‍රතිපාදන ලබා දෙනු ඇති බවද කීවේය.ඉසෙඩ් අගය නැවත ගණනය කිරීම නිසා අසහනයට පත් දරුවන්ට සාධාරණය හා යුක්තිය ඉටු කර ඉසෙඩ් අගය සම්බන්ධ ගැටලුව විසදීමට උපරීමව කටයුතු කරන බවද හෙතෙම කියා සිටියේය‍. මේ දරුවන් මෙවර විශ්වවිද්‍යාලවලට ඇතුළත් කර ගැනීමට උපරිමයෙන් කටයුතු කරන අතර තුන් වැනි වරට උසස් පෙළ විභාගයට පෙනී සිටි එහෙත් ඉසෙඩ් අගය වෙනස් වීම නිසා විශ්වවිද්‍යාලයට ඇතුළත් වීමට නොහැකි වු සිසුන් වෙනුවෙන් හතරවැනි අවස්ථාවේ දී උසස් පෙළ විභාගයට ඉදිරිපත් වී‍මේ අවස්ථාව ලබා දීමට පියවර ගන්නා බවත් ඒ සඳහා විශේෂ කැබිනට් අනුමැතියක් ලබා ගැනීමට ක්‍රියා කරන බවත් ඒ මහතා පැවසීය‍. මෙම ක්‍රමය ක්‍රියාත්මක කරන්නේ අසහනයට පත් සිසුන් වෙනුවෙන් ගත හැකි සියලු ක්‍රියාමාර්ග ගැනීමෙන් අනතුරුව බවද ඇමැතිවරයා කීය.දිසානායක මහතා මේ අදහස් පළ කළේ කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ දී ඊයේ(26) පැවැති ප්‍රවෘත්ති සාකච්ඡා‍වට සහභාගී වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n1207274</link>
    <topic>අනුරපුර නියඟය මඩින්න ස්ථිර වගා ළිං 6000ක්</topic>
    <author>තෙන්නකෝන් කුලසේකර</author>
    <content>අනුරපුර දිස්ත්‍රික්කයේ ගොවි ජනතාව නියඟයෙන් බේරා ගැනීමට වගා ළිං හය දහසක් සිමෙන්තියෙන් බැඳ ස්ථිර ළිං බවට පත්කිරීමට රජය තීරණය කර ඇත.ගොවි ජන සේවා හා වන ජීවි ඇමැති එස්. එම්. චන්ද්‍රසේන මහතා ජනාධිපතිතුමාගෙන් කළ ඉල්ලීමක් අනුව දැනට පවතින වගා ළිං ස්ථිර වගා ළිං බවට පත් කිරීමට ආර්ථික සංවර්ධන අමාත්‍යාංශය මූල්‍ය ප්‍රතිපාදන ලබාදීමට තීරණය කර තිබේ.අනුරාධපුර තලාව 411 ඩී 1 ගොවි සංවිධාන බල ප්‍රදේශයේ වගා ළිං ශුද්ධ පවිත්‍ර කිරීමේ ව්‍යාපෘතියකට එක්වෙමින් ඇමැති එස්. එම්. චන්ද්‍රසේන මහතා මෙසේ පැවසීය.ප්‍රදේශයේ ගොවි සංවිධානවලට වගා ළිං ශුද්ධපවිත්‍ර කිරීම සඳහා බැකෝ යන්ත්‍ර හා රුපියල් 10,000ක මුදලක් ලබා දී තිබේ.අනුරාධපුර දිස්ත්‍රික්කයේ වගා ළිං ප්‍රතිසංස්කරණය කිරීමෙන් ගොවි ජනතාවගේ කුඹුරු හා අතිරේක බෝග වගාවන් නියඟයෙන් බේරා ගැනීමට හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n1207275</link>
    <topic>ත්‍රස්තවාදය පැරැදවිම ගැන කවුරුවත් කම්පාවිය යුතු නෑ</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ ත්‍රස්තවාදය ශ්‍රී ලංකාවෙන් තුරන් කිරීම සම්බන්ධයෙන් කිසිවකු කම්පාවිය යුතු නැතැයි එක්සත් රාජධානිය අවධාරණය කරයි.ශ්‍රී ලංකාවට සාමය උදාකර ගැනීමත් සමඟ දකුණු ආසියාවේ ව්‍යාපාරික දර්ශකය තුළ ඉහළින්ම සිටින බවද ශ්‍රී ලංකාවේ බ්‍රිතාන්‍ය මහ කොමසාරිස් ජෝන් රැන්කින් මහතා සඳහන් කරයි.ශ්‍රී ලංකා වාණිජ මණ්ඩලයේ 173වැනි වාර්ෂික මහා සභා රැස්වීම සඳහා ප්‍රධාන ආරාධිතයා වශයෙන් එක්වෙමින් ඒ මහතා මේ බව සඳහන් කළේය.මෙහි දී වැඩි දුරටත් අදහස් දක්වමින් ශ්‍රී ලංකාවේ බ්‍රිතාන්‍ය මහ කොමසාරිස්වරයා ප්‍රකාශ කළේ ගත වූ වසර කිහිපයේ දී ශ්‍රී ලංකාව සෑම අංශයකින්ම විශාල ප්‍රගතියක් ලබා තිබෙන බවයි.ලෝකයේ ව්‍යාපාරික හා වාණිජ දර්ශක රැසක ඉහළට පැමිණීමට ශ්‍රී ලංකාවට හැකිවී තිබෙන බව සඳහන් කළ ඒ මහතා රටේ සාමය තහවුරු වීමත් සමඟ ශ්‍රී ලංකාවේ අපනයන හා ආයෝජන වෙළෙදපොළ වඩාත් පුළුල් වී තිබෙන බවද පෙන්වා දුන්නේය.මේ අතර ඒ මහතා සඳහන් කළේ පසුගිය වසරේදී ශ්‍රී ලංකාව සහ බ්‍රිතාන්‍ය අතර සිදු කෙරෙන වෙළෙද ගනුදෙනු සියයට 14කින් ඉහළ ගොස් තිබෙන බවයි. ඊට අමතරව මෑත කාලයේ දී බ්‍රිතාන්‍යයේ ඉහළ පෙළේ ව්‍යාපාරිකයන් හා ආයෝජකයන් විශාල ප්‍රමාණයක් ශ්‍රී ලංකාවේ ආයෝජනය සඳහා පැමිණ තිබෙන බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n1207276</link>
    <topic>මැතිවරණ නීති කඩන කිසිවකුට ශ්‍රී.ල.නි.පයේ සහාය නැහැ</topic>
    <author>සිතාරා සේනානි සහ අනුර ප්‍රේමලාල්</author>
    <content>ඉදිරි පළාත් සභා මැතිවරණයේ දී මැතිවරණ නීති කඩකරන කිසිවකුට ශ්‍රී ලංකා නිදහස් පක්ෂයේ සහයෝගයක් නොලැබෙන බව එම පක්ෂයේ ජ්‍යෙෂ්ඨ උප සභාපති වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පවසයි.මෙවැනි ක්‍රියාවලට සම්බන්ධවන කිසිවකුට පක්ෂයේ ඉඩක් නොමැති බව කී ඒ මහතා, එවැන්නන් සම්බන්ධයෙන් ගත හැකි උපරිම ක්‍රියාමාර්ග ගන්නා බව ශ්‍රී ලංකා නිදහස් පක්ෂය වශයෙන් දැඩිලෙස කියා සිටින බවද කීවේය.එසේම නිදහස් හා සාධාරණ මැතිවරණයක් පැවැත්වීමට මැතිවරණ කොමසාරිස්වරයා ගන්නා වූ ක්‍රියාමාර්ගවලට ශ්‍රී ලංකා නිදහස් පක්ෂය උපරිම සහයෝගය ලබාදෙන බවද ඒ මහතා පැවැසීය.ශ්‍රී ලංකා නිදහස් පක්ෂය මහවැලි කේන්ද්‍රයේ ඊයේ (26) පැවත් වූ මාධ්‍ය හමුවේ දී මේ සම්බන්ධයෙන් මාධ්‍යවේදියකු මතු කළ ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.බලයේ සිටිය දී පළාත් සභාවෙන් ලබාගත් සියලු සම්පත් නැවත රජයට බාර දෙන ලෙස හිටපු පළාත් මැති ඇමැතිවරුන් ඇතුළු සියලු අපේක්ෂකයන්ට ශ්‍රී ලංකා නිදහස් පක්ෂයේ මහ ලේකම්වරයා අවසන් නිවේදනය නිකුත් කරමින් දැනුම් දී ඇති බවද හෙතෙම පැවැසීය.ඉදිරි පළාත් සභා මැතිවරණයේ ජයග්‍රහණය සම්බන්ධයෙන් ශ්‍රී ලංකා නිදහස් පක්ෂය ප්‍රධාන එක්සත් ජනතා නිදහස් සන්ධානයට කිසිදු බියක් හෝ සැකයක් නොමැති බව කී ඒ මහතා, රජයට එරෙහිව ඇතැම් පිරිස් එල්ල කරන ප්‍රශ්නවලට යථාර්ථවාදීව මුහුණ දෙමින් නිසි පිළිතුරු ලබා දී පළාත් සභා මැතිවරණය ප්‍රජාතන්ත්‍රවාදීව ජය ගැනීම රජයේ ඉලක්කය බවත් කීවේය.ඇමැති නිමල් සිරිපාල ද සිල්වා මහතා මෙසේද පැවැසීය.උතුරු මැද, සබරගමුව හා නැඟෙනහිර පළාත් සභා තුනේ මැතිවරණයට සාර්ථකව මුහුණ දීම සඳහා ශ්‍රී ලංකා නිදහස් පක්ෂය සුවිශේෂ වැඩපිළිවෙළක් සකස් කර තිබෙනවා. ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන පක්ෂයේ විධායක කාරක සභා රැස්වීමේ දී මේ සම්බන්ධයෙන් තව දුරටත් සාකච්ඡා කර එක්සත් ජනතා නිදහස් සන්ධානයේ ජයග්‍රහණය වෙනුවෙන් ශ්‍රි ලංකා නිදහස් පක්ෂයේ පූර්ණ ශක්තිය යෙදවීමට පක්ෂයේ ප්‍රාදේශීය නායකයන්, අපේක්ෂකයන් ඇතුළු සියලුදෙනා ක්‍රියාකාරීව සහභාගී කර ගැනීමට නියමිතයි.ශ්‍රී ලංකා නිදහස් පක්ෂය එක්සත් ජනතා නිදහස් සන්ධානය යටතේ තරග කිරීමට අප්ක්ෂක ලැයිස්තු ඉදිරිපත් කැර තිබෙනවා. මේ අයගෙන් තමන්ට අවශ්‍යයි කියා සිතන දක්ෂ පිරිසක් පත්කර එවන ලෙස අප ජනතාවගෙන් ඉල්ලා සිටිනවා. පක්ෂයක් ලෙස අපි කිසිම අපේක්ෂකයකු වෙනුවෙන් මනාප ඉල්ලන්නේ නෑ. මැති ඇමැතිවරුන‍්ගේ ඥාතීන් ඡන්දය ඉල්ලනවාට අකමැති නම් ඒ අය තෝරා නොගැනීමටත්, හොඳ අපේක්ෂකයන් තෝරා ගැනීමටත් ජනතාවට අවස්ථාව ලැබී තිබෙනවා. එසේම බලයේ සිටි නියෝජිතයන් ජනතාවාදීව ක්‍රියාකර තිබේද නැද්ද කියා සොයා බලා තීන්දුවක් දීමටත් මෙයින් අවස්ථාව ලැබෙනවා.මේ මැතිවරණයෙන් ජය ගැනීමට දුර්වල විපක්ෂයක් අප බලාපොරොත්තු වන්නේ නෑ. විපක්ෂය ශක්තිමත්ව පැවතීම ප්‍රජාතන්ත්‍රවාදී ව්‍යුහය පැවැත්මට අවශ්‍යයි. මැතිවරණයක් එපා යයි කියමින් උසාවියට ගිය අයත් මේ මැතිවරණයේ දී තරගවැදීම හොඳ ප්‍රවණතාවක්.එජාපයේ අර්බුදය මේ අවස්ථාවේදීත් උග්‍ර අතට පත් වෙලා. ඔවුන් මැතිවරණය අමතක කර කුලල් කා ගැනීම් වැඩි කරගෙන තිබෙන බවයි පෙනී යන්නේ. මෙවැනි තත්ත්වයක් මත ජනතාව එජාපය ගැන ප්‍රසාදයක් අති කරගනු ඇතැයි මා සිතන්නේ නෑ.විපක්ෂයේ දුබලතාව නිසාම මැතිවරණයෙන් බලයට පත්වෙන්න අපි කැමති නෑ. අපි රජය වශයෙන් රට පුරා විශාල වශයෙන් සංවර්ධන වැඩසටහන් ක්‍රියාත්මක කර තිබෙනවා. ඒ වගේම අපට එරෙහිව ජනතාවට තිබෙන විවේචන සම්බන්ධයෙන්ද අපගේ අවධානය යොමුවී තිබෙනවා. ඒවාට ද නිසි පිළිතුරු ලබාදීමට සෑම විටම කටයුතු කරනවා.අද විපක්ෂයේ ඇතැම් පිරිස් ඉසෙඩ් ස්කෝර් ප්‍රශ්නය අල්ලා ගෙන පාසල් සිසුන් පාරට බැස්වීමේ අගතිගාමී ව්‍යාපාරයක යෙදී සිටිනවා. මේ ඉසෙඩ් ස්කෝර් එක හැදුවේ අපි නොවෙයි. ගණිතඥයන් ඇතුළත් විද්වත් කමිටුවක් මඟින් ලැබුණු නි‍ර්දේශ අනුවයි මෙය සකස් ‍‍කළේ. මේ ක්‍රමය අසාධාරණ බව කියමින් පිරිසක් ශ්‍රේෂ්ඨාධිකරණයට ගියා. ශ්‍රේෂ්ඨාධිකරණය යම් තීන්වක් ලබා දී තිබෙනවා. එයිනුත් අසාධාරණයක්වී ඇති බව තවත් පිරිසක් කියනවා. මේ ක්‍රමය නිසා යම් අසාධාරණයක්වී ඇති සිසුන් සිටී නම් ඔවුන්ට සහනයක් ලබාදීමේ ක්‍රමවේදයක් සකස් කරන ලෙස ජනාධිපතිතුමා උසස් අධ්‍යාපන ඇමැතිවරයාට උපදෙස් දී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n1207277</link>
    <topic>ටී එන් ඒ අපේක්‍ෂකයා සමඟ සැකකරුවන් දෙදෙනා රිමාන්ඩ්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ආගමන විගමන නීති උල්ලංඝනය කරමින් මුහුදු මඟින් ශශ්‍රී ලාංකිකයන් ඕස්ට්‍රේලියාවට යැවූ දෙමළ සන්ධාන ත්‍රිකුණාමල පළාත් සභා අපේක්‍ෂක සමඟ ඔහුගේ බාලසොහොයුරා හා නීතීඥයකු ලබන අගෝස්තු 08 දක්වා රිමාන්ඩ් බන්ධනාගාර ගත කරන ලෙස ත්‍රිකුණාමලය ප්‍රධාන මහේස්ත්‍රාත් යූ. එල්. ඒ. අස්නාර මහතා නියම කළේය.මෙසේ බන්ධනාගාර ගතවූයේ දෙමළ සන්ධාන ත්‍රීකුණාමල පළාත් සභා දුරාපේක්ෂක වී. සුරේෂ් කුමාර් ඔහුගේ බල සොයුරු වී. වේලායුදන් සූදාකරන් හා ත්‍රිකුණාමල මහේස්ත්‍රාත් අධිකරණයේ නඩු කටයුතුවලට පෙනී සිටින නීතීඥ කේ. කරිකාලන් අයවලුන්ය.සැකකරුවන් අධිකරණයට ඉදිරිපත් කළ රහස් පොලිසිය ඕස්ට්‍රේලියාවට යෑමට ගොස් අත්අඩංගුවට පත්වූ නීති විරෝධි සංක්‍රමණිකයන්ගෙන් ලබාගත් ප්‍රකාශ අනුව මෙම සැකකරුවන් මුදල් ලබාගෙන මේ ජාවාරම මෙහෙයවා ඇති බවට අනාවරණයවී ඇතැයි පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n1207278</link>
    <topic>පෑනට-තුවක්කුව බෝලයට-බෝම්බය අතට ගත් දරුවන්ට අනාගතයක් ලබා දුන්නේ ජනපතියි</topic>
    <author>දිගාමඩුල්ල විශේෂ – වසන්ත චන්ද්‍රපාල</author>
    <content>පෑන වෙනුවට තුවක්කුව ගත් බෝලය වෙනුවට බෝම්බය ගත් නැඟෙනහිර දරුවන්ට නැවත පොත පත, පෑන, බෝලය අතට දුන්නේ ජනාධිපතිතුමා නැඟෙනහිර පළාත් සභාව ස්ථාපිත කිරීම නිසා යැයි’ නැඟෙනහිර පළාත් සභාවේ හිටපු අධ්‍යාපන, ඉඩම්, සංස්කෘතික, ප්‍රවාහන ඇමැති විමලවීර දිසානායක මහතා පැවැසීය.ශ්‍රී ලංකා නිදහස් පක්ෂයේ දමන කොට්ඨාසයේ නියෝජිතයන් දැනුවත් කිරීමේ රැස්වීමකදී ඔහු මේ බව පැවැසීය.තිස් වසරක යුද්ධය නිසා අසරණ වූ ජනතාවට අද නිදහසේ සුවය ලැබී තිබෙනවා. දැවැන්ත සංවර්ධන යෝජනා ක්‍රම නැගෙනහිර පළාතේ ක්‍රියාත්මක වෙනවා.එදා යුද්ධය නිසා වසා දමා තිබූ පාසල් අද විවෘත කිරීමට හැකිවී තිබෙනවා. මේ නිදහස නැඟෙනහිර ජනතාව අත් විඳින්නේ් කිසිම බලවේගයකට යටත් නොවී යුද්ධය අවසන් කිරීමට ජනාධිපතිතුමා ගත්ත එඩිතර හා සෘජු තීරණය නිසායි.එදා අපි නැඟෙනහිර පළාත් සභාව භාර ගන්න වෙලාවේ නැඟෙනහිර අධ්‍යාපනය තිබුණේ පළාත් 9 න් නව වෙනි තැන.මේ වසර හතරේදී නව වෙනි තැන තිබූ අධ්‍යාපනය හයවෙනි තැනට ඔසවා තැබීමට අපට හැකිවුණා.අම්පාර දිස්ත්‍රික්කයේ විදුලිය ඇති සෑම පාසලකටම පරිගණක ලබා දී තිබෙනවා. නැඟෙනහිර පළාත් සභාව අධ්‍යාපනය වෙනුවෙන් කරපු සංවර්ධනයේ ප්‍රතිඵල අද පෙනෙන්නට තිබෙනවා.දැවැන්ත සංවර්ධන වැඩපිළිවෙළ සමඟ නැෙඟනහිර පළාතේ ඇතිවී තිබෙන වෙනස්කම ජනතාවගේ හදවත්වලට කා වැදී තිබෙන නිසා දිගාමඩුල්ල දිස්ත්‍රික්කයේ ජයග්‍රහණය එක්සත් ජනතා නිදහස් සන්ධානයට ලැබෙන බව කණ්ඩායම් නායකයා හැටියට වගකීමෙන් ප්‍රකාශ කර සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n1207279</link>
    <topic>වේග මාපකය උඩු-යටිකුරු කර රියැදුරුට දවල් තරු පෙන්නලා</topic>
    <author>අනුරාධපුර මධ්‍යම විශේෂ</author>
    <content>අනුරාධපුර රථවාහන පොලිසියේ නිලධාරින් වේග මාපක යන්ත්‍රය උඩුයටිකුරු කර අපූරු මෙහෙයුමක නිරතවන බව රියැදුරෝ පවසති.පසුගිය 25 වැනි දින අනුරාධපු ර පණ්ඩුලගම හංදිය ආසන්නයේ මාර්ග රාජකාරියේ යෙදී සිටි අනුරාධපුර මුලස්ථානපොලිසියේ රථවාහන අංශයේ නිලධාරින් දෙදෙනෙක් මේ අපූරු ක්‍රියාව සිදුකර ඇත. මේ සිද්ධියට මුහුණ පෑ පුද්ගලයා තම මෝටර් රථය නොච්චියාගම සිට අනුරාධපුර දෙසට රථය ධාවනය කර ඇති අතර පණ්ඩුලගම මංසන්ධිය ආසන්නයේ රාජකාරියේ නිරතව සිටි රථවාහන පොලිස් නිලධාරින් වේග මාපකය මෝටර් රථය දෙසට අල්ලා රථය නවත්වන ලෙස සංඥා කර ඇත. පොලිස් සංඥාවලට අවනත වූ මෝටර් රථයේ හිමිකරු මෝටර් රථය නවතා ඇති අතර ඔහු එම අවස්ථාවේ රථය පදවා ඇත්තේ පැයට කිලෝමීටර් 68 ක වේගයකිනි.මෝටර් රථය නැවැත්වූවත් පොලිස් නිලධාරින් ඒ අසලට නොපැමිණීම නිසා මෝටර් රථයේ හිමිකරු මෝටර් රථයෙන් බැස පොලිස් නිලධාරින් වෙත ගිය අවස්ථාවේ වේග මාපකයේ පැයට කිලෝමීටර් 89 ක් සටහන්ව ඇති බව පෙන්වා ඇත.‘එලොව පොල් පෙනුනු’ මෝටර් රථ හිමිකරු තමන් පැමිණියේ පැයට කිලෝමීටර් 68 ට බව පොලිස් නිලධාරින්ට පවසා ඇත. එහෙත් නිලධාරින් ඔහු සමඟ බහින්බස් වී ඇති අතර මීටරය උඩු යටිකුරු කර තිබෙන බව දුටු මෝටර් රථ හිමිකරු මහත්තයා මීටරයේ පැත්ත මාරු වෙලා නේද තියෙන්නේ යැයි විමසා ඇත. එය දුටු පොලිස් නිලධාරින් නෑ ඔයාගේ වේගේ වැඩියි. ඒක පෙන්නන්නයි නැවැත්තුවේ කියමින් රියදුරා මුදාහැර ඇත.මේ අරුම පුදුම සිද්ධියට මුහුණ පෑ මෝටර් රථයේ හිමිකරු පවසන්නේ තමන් විමසිල්ලෙන් රිය පැදවු නිසා නිලධාරින්ගේ ක්‍රියාව පිළිබඳ විමසිලිමත් වු නිසාත් අනුරාධපුර අධිකරණයේ නඩුවක් පවරා ගැනීමට පොලිස් නිලධාරින්ට තිබූ අවස්ථාව ගිලිහී ගිය බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n12072710</link>
    <topic>ඡන්ද හිමි වයස් සීමාව අවුරුදු දහ අට කිරීමෙන් ප්‍රජාතන්ත්‍රවාදය ශක්තිමත් වුණා: සංවර්ධනය වේගවත් වුණා</topic>
    <author>මහරගම විශේෂ - වේහැල්ලේ පියතිලක</author>
    <content>1931 සිට ක්‍රම ක්‍රමයෙන් ඡන්ද හිමි වයස් සීමාව අවුරුදු 18 වීමෙන් පසු ප්‍රජාතන්ත්‍රවාදය ශක්තිමත් වුණා. සංවර්ධනය වේගවත් වුණා. සාම්ප්‍රදායයික මතධාරින් වෙනුවට තරුණ මතධාරීන් ඒමෙන් පාර්ලිමේන්තුව බලවත් වුණා යැයි මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා කීය. ඒ මහතා මේ අදහස් පළ කළේ යොවුන් පාර්ලිමේන්තුවේ 7වන සැසිවාරයේ විශේෂ ආරාධිත දේශනය කරමිනි.යොවුන් පාර්ලිමේන්තුවේ කතානායක එම්.එම්.එම්. අනීස් මහතාගේ ප්‍රධානත්වයෙන් 7වන සැසිවාරය මහරගම ශ්‍රී ලංකා යූත් පරිශ්‍රයේ ඉදි වූ විශේෂ පාර්ලිමේන්තුවේදී පැවැත්විණ.මෙදින න්‍යායපත්‍රානුකූලව සාකච්ඡාවට ගැනුණේ “ඡන්ද බලය වයස 18 සිට 16 දක්වා අඩුකළ යුතුද නැද්ද යන මාර්‍තෘකාවයි”.ඩිව් ගුණසේකර මහතා මෙසේ ද පැවසීය.1931 සර්ව ජන ඡන්ද බලය ලැබෙන කාලයේ තිබුණු සමාජ පරිසරය නෙවි අද තිබෙන්නේ. අද තරුණයා දැනුම, සහභාගිත්වය, ලෝක දැනුම අතින් ඉතාමත් ඉහළ තැනකයි ඉන්නේ.පාර්ලිමේන්තුවේ ප්‍රධාන කාර්යභාර තුනක් තියෙනවා. ජනතාව නියෝජන කරමින් ඔවුන්ගේ ප්‍රශ්නවලට පිළිතුරු ලබාදීම හා සමාජයේ ප්‍රගමනයට අතදීම පළමු වැන්නයි. දෙවැන්න නීති සම්පාදනයයි. තෙවැන්න අධීක්ෂණයයි. එනම් පාර්ලිමේන්තුවේ නිර්මාණය කෙරෙන නීතිරිති ජනතාවගේ හිතසුවය සඳහා ක්‍රියාත්මක වෙනවාද නැද්ද නිරීක්ෂණය කිරීමයි.ඡන්දය දීමේ අයිතිය පිළිබඳ වයස 30 - 25 - 21 වශයෙන් වෙනස් වුණා. ප්‍රජාතන්ත්‍රවාදය ජනතාවට වඩාත් ළංකිරීමට අණපනත් රාශියක් දිවංගත බණ්ඩාරනායක මහතා ඉදිරිපත් කළා. පරාධීනත්වයෙන්, ස්වාධිපත්‍ය කරා රට ගෙන ඒමට එම අණපනත් මහෝපකාරි වුණා. එයින් වඩාත් මත භේදයට තුඩු දුන් පනත වුණේ 18 ඡන්ද බලයයි.ඒ වනවිට සර්වජන ඡන්ද බලය ඇරඹුණේ වයස 21 න්. එය 18 දක්වා අඩුකිරීමට 1959 දී ගෙනා පනත සාම්ප්‍රදායික නායකයින්ගේ දෝෂ දර්ශනයට ලක් වුණා. එදා පාර්ලිමේන්තුවේ හිටපු අගමැතිවරයෙකු වූ ජෝන් කොතලාවල මහතා එය හැඳින්වූයේ වඳුරන්ට දෙනවා කියා යි.1959 ට පෙර ඡන්දය දීමේ අයිතිය වයස 18 කළ යුතු බව කොමියුනිස්ට් පක්ෂය නියෝජනය කළ පීටර් කෙනමන් මහතා 1952 පාර්ලිමේන්තුවට යෝජනා කළා. එම යෝජනාව පරාජය වුණා. 1959 යෝජනාව සාකච්ඡාවේ දී සමහරු මේ යෝජනාව රට අරාජික කිරීමක් ලෙස සැලකුවා. 1959 මැයි 7 වනදා ඡන්දය දීමේ අයිතිය වයස 18 දක්වා අඩු කිරීමේ පනත අනුමත වුණා.ඡන්දය දීමේ අයිතිය වයස 18 කිරීමෙන් ප්‍රජාතන්ත්‍රවාදය පිළිබඳව ජනතාව අතර විශේෂයෙන්ම තරුණ ප්‍රජාව අතර විශ්වාසය ගොඩ නැඟෙන බවත්, තරුණ ප්‍රජාව පාලනයට හවුල්කර ගැනීමෙන් ඔවුන්ගේ ජවය රටේ සංවර්ධනයට මහෝපකාරී වන බවත්, රටේ ආර්ථික ශක්තිය කෙරෙහි තරුණයා උත්සුක වන බවත් දිවංගත අගමැති බණ්ඩාරනායක මහතා එදා පාර්ලිමේන්තුවේදී කීවා.ඡන්දය දීමේ අයිතිය වයස 18ට ලැබෙන බවට ඡන්ද ලේඛනවල ලියැවුණත් කිසිම ඡන්දයකදී 18 අය ඡන්දය දී නැහැ. මන්ද සෑම ඡන්දයක්ම පැවැත්වෙන විට 18 තරුණයා අවුරුදු 20 හෝ 21 වෙලා.ඒ සමගම ආදායම් බද්දේ වයස සීමාව අවුරුදු 18 වුණා. එම නිසා වයස 18 සිටින තරුණයින් ආදායම් උපදවන්නේ නම් ඔවුන්ට ආදායම් බදු ගෙවීම අනිවර්ය වුණා.1931 දී අපේ රටේ සාක්ෂරතාව 30% අද එය 74% වැඩිවුණා. මෙම වර්ධනයට ද 18 ඡන්ද බලය හේතු වුණා. 1940 දී අපේ විශ්වවිද්‍යාලය ගිය ශිෂ්‍ය ප්‍රමාණය වසරකට 100ක්. 2012 එය 22,000 පමණ වෙනවා. මේ අනුව තරුණ ප්‍රජාවට රටේ වගකීම් පවරා දිය හැකි තත්ත්වයක පවතිනවා.ඡන්ද අයිතිය වයස 18 නියමය අනුව පාර්ලිමේන්තුව පත් වූ ළාබාලම මන්ත්‍රිවරයා ලක්ෂ්මන් රාජපක්ෂ මහතායි. එවිට ඔහුගේ වයස 21 යි. වයස 21ට අඩු කිසිවෙක් තවම පාර්ලිමේන්තුවට පත් වී නැහැ.වයස 18 සීමාව නිසයි ලක්ෂ්මන් රාජපක්ෂ මහතා වයස 21 දී පාර්ලිමේන්තුවට ආවේ. 21 සීමාව තිබුණා නම් ඔහු පාර්ලිමේන්තුවට එන්නේ වයස 24 දී පමණය.යොවුන් පාර්ලිමේන්තුවේ පමණක් නොව බොහෝ රටවල මෙම ප්‍රශ්නය ගැන සාකච්ඡා වෙනවා. එහෙත් කිසිම රටක අවුරුදු 18 සීමාවට අඩුවීමක් තවම නෑ.කෙසේ වෙතත් යොවුන් පාර්ලිමේන්තුවේ මන්ත්‍රීවරු ජාතික ප්‍රශ්න ගැන මෙසේ සාකච්ඡා කර තම අදහස් වගකිවයුත්තන්ට ලබාදීම මේ රටේ ප්‍රජාතන්ත්‍රවාදය, ජනසම්මතවාදය ශක්තිමත්වීමේ සාධනීය ලක්ෂණයක්.තවද මෙතෙක් කිසියම් යන්ත්‍රයක් මගින් දෙවන දේශපාලන පරපුරක් ඉදිරිපත් කර නැහැ. එම නිසා මෙම පෙරහුරුව අනාගතයේ පාර්ලිමේන්තුව වඩාත් ගෞරවනීය තැනකට පත් කිරීමට ඉතාමත්ම වැදගත්.මේ අවස්ථාවේ නිරීක්ෂකවරු ලෙස පාසල් අධීක්ෂණ මන්ත්‍රී මෝහන්ලාල් ග්‍රේරු, ජාතික තරුණ සේවා සභාවේ සභාපති අධ්‍යක්ෂ ජනරාල් නීතිඥ ලලිත් පියුම් පෙරේරා, ක්‍රියාකාරී අධ්‍යක්ෂ මිලින්ද රාජපක්ෂ හා අධ්‍යක්ෂ (සංවර්ධන) සනත් වීරසුරිය මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n12072711</link>
    <topic>සංචාරක කර්මාන්තය රට ඇතුළට ගෙන යෑමේ වැඩපිළිවෙළක්</topic>
    <author>චමීර ඇල්ලදෙණිය</author>
    <content>වෙරළ කලාපයට සිමාවි තිබෙන සංචාරක කර්මාන්තය රට අභ්‍යන්තරයට ගෙන යාමට රජයක්‍රියාකරමින් සිටින බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවැසීය.විදේශිකයින් මෙරටට ආකර්ශනය කර ගැනිම සදහා විවිධ උපාය මාර්ග සැලසුම් කර ඇතැයි ද ඇමැතිවරයා කීවේය.ශ්‍රී ලංකාවේ පළමු සංචාරක කලාපය දකුණු පළාත බව පැවසු අබේවර්ධන මහතා එම තත්ත්වය අනෙක් පළාත් අතරට ගෙන යාම රජයේ අරමුණ බවද පැවසීය.ඇමැතිවරයා මෙම අදහස් පළ කළේ "හික්කා 2012 " වෙරළ සැණකෙළි භූමියේ නිරික්ෂණ චාරිකාවකට පසුගියදා (24) එක් වෙමිනි.එහිදි වැඩිදුරටත් අදහස් දැක්වු නියෝජ්‍ය ඇමැතිවරයා දසක තුනක් පැවැති යුද්ධය හේතුවෙන් මෙරට සංචාරකයින්ගේ පැමිණිම අඩු වැඩිවීමක් වුණා. යුද්ධය නිමා විමත් සමඟ සංචාරකයින්ගේ පැමිණිම වැඩිවුණා. අද වන විට සංචාරක ව්‍යාපාරය ඉහළ ආදායම් මාර්ගයක් බවට පත් වෙලා තිබෙනවා.වැවිලි කර්මාන්තයේදි අපි යම්කිසි වියදමක් දරන්න ඕන. ඇගලුම් කර්මාන්තයේදි මුදල් ලැබෙන්නේ ශ්‍රමයට පමණයි. නමුත් සංචාරක ව්‍යාපාරයේදී කිසිදු වියදමක් යන්නේ නැහැ. අපේ රටේ මුදල් වැය නොකර විදේශ මුදල් මෙරටට ගෙන්විමට සංචාරක ව්‍යාපාරයට හැකියාව තිබෙනවා.මේ රටේ සංචාරක ව්‍යාපාරය නංවාලිමට රජය කටුයුතු කරමින් සිටිනවා. නැගෙනහිර පළාතේ සංචාරක කර්මාන්තයේ විශාල පිබිදිමක් තිබෙනවා.අද වන විට සංචාරක ව්‍යාපාරය සඳහා විශාල ආයෝජන සිදු කෙරෙමින් තිබෙනවා.අපේ රටේ සංස්කෘතිය රැකගෙන සංචාරක ක්ෂේත්‍රය සංවර්ධනය කිරිමට රජයේ අරමුණයි. අපේ රටේ සංචාරකයින් සඳහා විවර නොවු ස්ථාන අපේ රටේ තිබෙනවා.ඒ ස්ථාන සංචාරකයන් අතරට ගෙන යාමට අප කටයුතු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n12072712</link>
    <topic>බීමතින් කටුනායක ගුවන්තොටේ යකා නැටූ අයකු අත්අඩංගුවට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කටුනායක අන්තර්ජාතික ගුවන් තොටුපළේ ගුවන්මගීන්ට හා ආරක්ෂක අංශ නිලධාරීන්ට පහර දෙමින් අශෝභන ලෙස හැසුරුණේ යැයි කියන ගුවන්මගියෙකු කටුනායක ගුවන්තොටුපළ පොලිසිය විසින් අත්අඩංගුවට ගෙන (26) මීගමුව දිසා රෝහලේ අධිකරණ වෛද්‍ය නිලධාරි වෙත ඉදිරිපත් කිරීමෙන් පසු රෝහල්ගත කරන ලදී. මේ තැනැත්තා පිළියන්දල ප්‍රදේශයේ පදිංචි අවුරුදු හතළිස් දෙකක පමණ පුද්ගලයෙකු බව අනාවරණය වී තිබේ.(26) පෙරවරු හත පසුවී විනාඩි කීපයකින් ඉන්දියාව බලායන ගුවන්යානයකින් ඉන්දියාවට යාමට මේ ගුවන් මගියා අලුයම් කාලයේ ගුවන්තොටුපලට ඇතුළු වී ඇත. හොඳහැටි මත්පැන් බී වෙරි වී සිටි මොහු ගුවන්තොටුපළ තුළ මහ කලබෑගැනියක් කිරීම නිසා ආරක්ෂක අංශ විසින් අත්අඩංගුවට ගෙන කටුනායක ගුවන්තොටුපළ පොලිසියට භාර දී ඇත. මොහු මීගමුව රෝහල තුළ කෑ ඝෝෂා කරමින් කාර්යමණ්ඩලයේ සේවකයන්ට පහර දෙමින් වෛද්‍යවරුන්ට තර්ජනය කරමින් හැසිරෙන්නට විය.කටුනායක ගුවන්තොටුපළේ පොලිස් නිලධාරීන්ටද මොහු පාලනය කිරීමට මහත් වෙහෙසක් ගැනීමට සිදු වූ අතර රෝහල තුළ නොසන්සුන්තාවයක්ද ඇතිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n12072713</link>
    <topic>මහජන ඡන්දයෙන් පත් වූ මා නීති ගරුක පුද්ගලයෙක්</topic>
    <author>උදුලා පීරිස්</author>
    <content>තමා නීති ගරුක පුද්ගලයකු බවත් ජනතා ඡන්දයෙන් පත් වූ පුද්ගලයකු වශයෙන් කිසි විටෙකත් නීති විරෝධී වැඩ නොකරන බවත් කර්මාන්ත හා වාණිජ කටයුතු අමාත්‍ය රිෂාඩ් බදියුදීන් මහතා කියයි.ඇමැතිවරයා මේ අදහස් පළ කෙළේ ඊයේ (25) පැවැති මාධ්‍ය හමුවක දීය.අමාත්‍යවරයා මෙසේද පැවැසීය.වසර 1990 දී එල්.ටී.ටී.ඊ ත්‍රස්තවාදීන් විසින් උතුරේ ස්ථිරව පදිංචිව සිටි මුස්ලිම් ජනතාව පලවා හරිනු ලැබුවා. ඔවුන් එවකට පදිංචි කරනු ලැබූවේ පුත්තලමේ තාවකාලිකව පිහිටුවාගත් අනාථ කඳවුරකයි. මමත් එදා මන්නාරමේ සිට පැමිණි අනාථ දරුවකු ලෙස කඳවුරුගතව සිටියා.2001 දී බලයට පත් එජාප රාජ්‍ය කාලයේ දී ඉන් සුළු පිරිසක් අනාථ කඳවුරේ සිට මුල්ගම්බිම් බලා පිටත්ව ගියා. ඒ අනුව මන්නාරමේ උප්පුකුලමේ මුලින් පදිංචි කළ මුස්ලිම් පවුල් කිහිපයක් එහි පදිංචි වුණා. ඔවුන් ධීවර ජනතාවයි.කොටි නායක අමුදන් විසින් කතෝලික ධීවරයන්ටද වාඩි ගහගෙන ධීවර කටයුතුවල නියැළෙන ලෙස එදා නියෝග කළා. ඉන්පසු ඔවුන්ද ධීවර කටයුතුවල නියැළී සිටියා.2009 වසරේ සාමය උදාවීමත් සමඟ පුත්තලම අනාථ කඳවුරේ සිටි සියලුම මුස්ලිම් ජනතාව ඔවුන්ගේ මුල්ගම්බිම් වන මන්නාරම උප්පුකුලමේ පදිංචියට ගියා. මුස්ලිම් හා කතෝලික ධීවර ජනතාව අතර දිනෙන් දින පොඩි පොඩි ඉඩම් ආරවුල් ඇති වුණා.ඉඩම් ආරවුල් සම්බන්ධයෙන් 2012.06.12 මන්නාරම ප්‍රාදේශීය ලේකම්ගේ ප්‍රධානත්වයෙන් සාකච්ඡාවක් පවත්වා වෙඩිතලතිව් කතෝලික ජනතාව දින තුනකින් ඔවුන්ගේ ගම්බිම් වෙත යවන බවට පොරොන්දු වුණා. සති 2 ක් ගත වුවත් විසඳුමක් නොමැති නිසා පසුගිය 18 දින මුස්ලිම් ධීවරයන් උසාවි භූමියට මීටර් 300 ක් පමණ දුරින් උදේ 9 සිට පැය 2 1/2 ක සාමකාමී උද්ඝෝෂණයක් පවත්වා තිබෙනවා.මෙම සිද්ධිය ආරංචිවීමත් සමඟ මම හෙළිකොප්ටරයෙන් මන්නාරම බලා ගියා. එහිදී සිදු වූ සියල්ල ජනතාව මට පැවසුවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n12072715</link>
    <topic>නිලංග දෑලට එරෙහි සුදන්තගේ නඩු නිෂ්ප්‍රභයි</topic>
    <author/>
    <content>මහනුවර ශ්‍රී දළදා මාළිගාවේ දියවඩන නිළමේ නිලංග දෑල මහතාට එරෙහිව සුදන්ත සේනානායක මහතා පවරා තිබූ පෞද්ගලික නඩු සියල්ල මහනුවර ප්‍රධාන මහේස්ත්‍රාත් අධිකරණය විසින් ඊයේ (26) නිෂ්ප්‍රභ කරන ලදී.මේ සිද්ධියට අදාළව ගොනුකර තිබූ නඩුවේ සය මාසික ගිණුම් වාර්තා දින 30 ක් ඇතුළත බෞද්ධ කටයුතු කොමසාරිස්වරයාට යැවිය යුතු බවට දැනුම් දී තිබුණ ද එම ගිණුම් වාර්තා යවා ඇත්තේ දින 30 ක් පසුවීමෙන් බවත් එහිදී අනාවරණය විය. මෙවැනි පෞද්ගලික නඩු පැවරිය නොහැකි බවට මූලික විරෝධතාවක් ගැනීමෙන් පසු එම මූලික විරෝධතාවේ තීන්දුවට අනුව නිලංග දෑල මහතාට විරුද්ධව පැවරූ සියලු නඩු අධිකරණය විසින් මෙසේ නිෂ්ප්‍රභ කරනු ලැබීය.මෙසේ නඩු පැවරිය හැක්කේ බෞද්ධ දේවාලගම් පනත යටතේ බෞද්ධ කටයුතු කොමසාරිස්වරයාට පමණි.වසර 2005 නිලවරණයට ඉදිරිපත් වී ඡන්ද හතරකින් පරාජයට පත් සුදන්ත සේනානායක යන අය මෙම පෞද්ගලික නඩු පවරා තිබුණි.මේ නඩුවේ විත්තිය වෙනුවෙන් ජනාධිපති නීතිඥ තිලක් මාරපන මහතා සමඟ නීතිඥ නන්ද ගුණරත්න මහතා පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n12072716</link>
    <topic>ග්‍රීන් චැනල් හරහා අනවසර භාණ්ඩ ගෙන යාමට සහාය වූයේ දැයි පරීක්ෂණ</topic>
    <author>විජයානි එදිරිසිංහ</author>
    <content>කටුනායක ගුවන්තොටුපලේ “ග්‍රීන් චැනල්” හරහා අනවසර භාණ්ඩ ගෙනයාමට සහාය වූයේ දැයි සැකපිට එහි සේවයේ නියුතු රේගු නිලධාරීන් කිහිප දෙනකුගෙන් රේගුව ප්‍රශ්න කරගෙන යයි.ඉන්දීය ජාතිකයන් සිවු දෙනෙක් “ග්‍රීන් චැනල්” හරහා අනවසර වටිනා භාණ්ඩ මලු කීපයක් රැගෙන පිටව ගොස් තිබේ.එසේ පිටවූ ඉන්දියා ජාතිකයන් සිවු දෙනා අත්අඩංගුවට ගෙන ප්‍රශ්න කිරීමේදී ඔවුන් ග්‍රීන් චැනල් හරහා පිටව ගොස් ඇති බව අනාවරණය විය.කටුනායක ගුවන් තොටුපලේ ‘ග්‍රීන් චැනල්’ හරහා නීති විරෝධි බඩු ගෙන එන පුද්ගලයන්ට මෙසේ පිටව යාමට එහි ඇතැම් රේගු නිලධාරීන්ගේ සහාය ලැබුණේද යන්න පිළිබඳව සැකයක් මතුවී ඇති නිසා එම අවස්ථාවේ සේවයේ නියුතුව සිටි රේගු නිලධාරීන්ගෙන් මෙසේ ප්‍රශ්න කෙරේ. ගුවන් තොටුපලේ ග්‍රීන් චැනල් හරහා ගමන් ගන්නා පිරිස සාමාන්‍යයෙන් තියුණු පරීක්ෂාවකට ලක් නොකෙරේ Nj¡THING Tj¡ DECCLARE  එහි යන පිරිස අතර හොර රහසේ අනවසර භාණ්ඩ රැගෙන යන පිරිසද පිටව යන බවට තොරතුරු ලැබී තිබේ.සාමාන්‍යයෙන් එවැනි දේ සිදුවේනම් එසේ සිදුවෙන්නේ අධික ලෙස මගීන් පිටව යන අවස්ථාවලදී බවද අනාවරණය වී ඇත. ඉහත කී ඉන්දියා ජාතිකයන් සතුව තිබී ඇත්තේ අනවසරයෙන් ගෙනගිය ලක්ෂ දහයක පමණ භාණ්ඩ බව ශ්‍රී ලංකා රේගුවේ අතිරේක අධ්‍යක්ෂ ජෙනරාල් ගුණතුංග මහතා පැවැසීය. සිද්ධිය සම්බන්ධව පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n12072717</link>
    <topic>විදුලි කප්පාදුව ඉවරයි</topic>
    <author/>
    <content>තාවකාලිකව යා විරහිත කළ පුත්තලම ලක්විජය බලාගාරය ඊයේ (26) සිට නැවතත් ජාතික විදුලිබල පද්්ධතියට එක් කිරීමට කටයුතු කර ඇති බැවින් තාවකාලිකව සිදු කළ විදුලි කප්පාදුව ඊයේ (26) රායේ සිට නතර කිරීමට පියවර ගත් බව විදුලිබල හා බලශක්ති අමාංශය පවසයි.ඇති වූ තාක්‍ෂණික දෝෂය මඟ හැරීමට ගත් සියලු පියවර සාර්ථක වූ බවද ඒ අනුව බලාගාරයේ පළමු වන අදියරේ සම්පූර්ණ ජනන ධාරිතාව මෙගාවොට් 300ක් ඊයේ රාත්‍රියේ දී ජාතික පද්ධතියට එක් කළ බව ද ලංකා විදුලිබල මණ්ඩලය කියා සිටියි. බලාගාරයේ නියෝජ්‍ය සාමාන්‍යාධිකාරී සාලිය පණ්ඩිතරත්න මහතා කියා සිටියේ දිවයිනේ ප්‍රදේශ කිහිපයකට පමණක් බල පෑ තාවකාලික විදුලි කප්පාදුව සම්පූර්ණයෙන් ම නවතා දමන බවය.දිවයිනේ ප්‍රධාන නගර 62 කට සහ ඒ ආශි‍්‍රත ගම්මාන වලට බල පෑ පැය 2 විනාඩි 15 ක විදුලි කප්පාදුව හා පෙරේදා රාත්‍රි සිදු කළ විනාඩි 45 ක විදුලි කප්පාදුව සම්පූර්ණයෙන්ම නතර කරන බවද බලාගාරයේ පද්ධති පාලන අංශයේ නියෝජ්‍ය සාමාන්‍යාධිකාරී ටී. ඩී. හඳගම මහතා පැවසීය.මීට අමතරව ජාතික පද්ධතියට අහිමි වූ මෙගාවොට් 400 න් 300 ක් මේ වන විට යළි ලැබී ඇති අතර කෙරවලපිටිය යුගදනව් බලාගාරයේ ස්ටීම් ටර්බයිනයේ මෙගාවොට් 100 ලබන 30 වැනිදා රාත්‍රිය වන විට පද්ධතියට එක් කිරීමට සැළසුම් කර ඇති බව ද විදුලිබල මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n12072718</link>
    <topic>'ලංකා ඊ නිවුස්' තහනම් වෙබ්අඩවියට තොරතුරු දෙන්නේ 'ශ්‍රී ලංකා මිරර්'</topic>
    <author>නෙල්කා මැදගෙදර</author>
    <content>ශ්‍රී ලංකාව තුළ තහනම් කර ඇති සහ මෙරට අයිතිකරුවකු නොමැති ලංකා ඊ නිව්ස් (lankaenews)වෙබ්අඩවියට තොරතුරු ලබා දීම සහ එම තොරතුරු යාවත්කාලීන කිරීමේ කටයුතු ශ්‍රී ලංකා මිරර් (srilankamirror)වෙබ්අඩවිය මගින් සිදු කරන බව පරීක්ෂණවලදී අනාවරණය වී ඇතැයි නීතිපතිවරයා ශ්‍රෙෂ්ඨාධිකරණයට ඊයේ (26)දන්වා සිටියේය.එලෙස ලංකා ඊ නිව්ස් වෙබ් අඩවියට තොරතුරු සැපයිමේ කටයුතු තමන් සිදු කළ බව ශ්‍රි ලංකා මිරර්(srilankamirror) වෙබ් අඩවි කාර්යාලයෙහි සිට අත්අඩංගුවට පුද්ගලයකු විමර්ශන කටයුතු වලදි පිළිගෙන ඇතැයි නිතිපතිවරයා වෙනුවෙන් අධිකරණයෙහි පෙනි සිටි නියෝජ්‍ය සොලිසිටර් ජෙනරාල් ෂවින්ද්‍ර ප්‍රනාන්දු මහතා සඳහන් කෙළේ ය.එසේම ශ්‍රී ලංකා මිරර් වෙබ් අඩවි කාර්යාලයෙහි තිබි අත්අංගුවට ගත් පරිගණක තුනක තිබි ළමයින් යොදා සකස් කළ අසභ්‍ය දර්ශන සහ අධිකරණයට පවා අපහාස වන තොරතුරු , දර්ශන සොයා ගත් බව ඒ මහති සඳහන් කෙලේය.එම පරිගණක පරිගණක පරික්ෂා කිරිමේ කටයුතු කොළඹ විශ්වවිද්‍යාලයෙහි පරිගණක විශේෂඥයන් විසින් සිදු කළ බවද තවත් පරිගණක පහක් පරික්ෂා කිරිම සඳහා බතිරිව තිබෙන බවද ඒ මහතා කිය.ළමා අපචාර සම්බන්ධයෙන් වැඩි අවධානයක් යොමුව ඇති මෙවන් කාලයක යම් පුද්ගලයෙක් ළමයින් ඇතුළත් අසභ්‍ය දර්ශන පරිගණකගත කර සිටින බ ව අනාවරණය කර ගෙන තිබේ නම් ඔහු අතඅඅඩංගුවට ගැනිමේ වරදක් නැතැයි ඒ මහතා කිය.ශ්‍රි ලංකාමිරර්(srilankamirror)( සහ ශ්‍රී ලංකා එක්ස්නිව්ස් (sri lanka x news. com) යන වෙබ් අඩවි පවත්වාගෙන ගිය කාර්යාලය වටලා එහි සේවය කරමින් සිටි සේවකයන් අත්අඩංගුවට ගැනීමෙන් අපරාධපරික්ෂණ දෙපාර්තමේන්තුවෙහි නිලධාරීන් විසින් මූලික අයිතිවාසිකම් උල්ලංඝනය කර ඇති බවට තීන්දු කරන ලෙස ඉල්ලා එම වෙබ් අඩවි කාර්යය මණ්ඩලයෙහි සය දෙනකු ගොනු කළ පෙත්සම් හයක් ශ්‍රේෂ්ඨාධිකරණයහමුවෙහි ඊයේ (26)නරාල්වරයා මෙම තොරතුරු අනාවරණය කෙළේ ය. කැඳවු අවස්ථාවේ දි නියෝජ්‍ය සොලිසිටර් ජෙනරාල් වරයා මෙම තොරතුරු අනාවරණය කෙළේය .අගවිනිසුරු ආචාර්ය ශිරාණි බණ්ඩාරනායක, කේ ශ්‍රි පවන් , ඊවා වනසුන්දර යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම් කැදවන ලදි.මෙහිදි් පෙත්සම්කරුවන් වෙනුවෙන් පෙනිසිටි නීතිඥ සාලිය පීරිස් මහතා මෙම අත් අඩංගුවට ගැනීම නිති විරොධි බව ප්‍රකාශ කෙළේ ය.මහේස්ත්‍රාත් අධිකරණයට වැරැදි තොරතුරු ලබා දි ගත් සෝදිසි වරෙන්තුවක් අනුව මෙම සෝදිසි කිරිම් කර ඇතැයිද එහිදි ශ්‍රේෂ්ඨාධිකරණය විසින් නඩු තින්දුවක් ලබා දි ඇති බවට අසත්‍ය තොරතුරු ඉදිරිපත් කර ඇතැයිද ඒ මහතා කීය.එම කාර්යාලය තුළ සිටි තේ සකසන කාන්තාව පවා අත්අඩංගුවට ගෙන ඇතැයිද එක් අයකු වරදක් කළ පමණින් ආයතනයෙහි සිටි සියලු දෙනා අත් අඩංගුවට ගැනිම කළ නොහැකි යැයිද ඒ මහතා කීය.එම කාර්යාලයට ඉකුත් ජූනි මස 29 වැනිදා සොදිසි වරෙන්තුවක් සහිතව පැමිණි වගඋත්තරකරුවන් රාජ්‍ය විරොධි කුමන්ත්‍රණ සදහා වන තොරතුරු සහ ජනාධිපතිතුමාට අපහාසවන අවඥාසහගත පුවත් පළ කරන බව පවසමින් එම කාර්යාලය පරික්ෂා කර තිබේ.අනතුරුවශ්‍රී ලංකා මිරර් වෙබ් අඩවියෙහි කර්තෘ, මෙන්ම අයිතිකරු වන කැළුම් ශිවන්ත රොද්‍රිගෝ, සහ එච්.ආර්. හිමාෂීකරුණාරත්න, එම්.පී.ඒ. නිවන්ත දයානන්ද, ආර්.පී. ඩී. කේ. රාජපක්ෂ, සි. එස්. මානවඩුගේ, ආර්. එම්. ඒ. අජිත් සෙනෙවිරත්න, ඒ. එච්.එස්. කාරියප්පර්, ආර්.ඩබ්ලිව් ප්‍රේමවතී, ජේ. එන්. ජයවර්ධන යන කාර්ය මණ්ඩල සාමාජිකයන් අත්අඩංගුවට ගෙන තිබේ.පරිගණක දත්ත ගබඩා උපකරණ ඇතුළු පරිගණක උපාංග කිහිපයක් ද අත් අඩංගුවට ගෙන තිබේ.කරුණු සලකා බැලූ අධිකරණය මෙම අවස්ථාවෙදි නිතිවිරෝධි අත්අඩංගුවට ගැනිම යන කරුණ පමණක් සැලකිල්ලට ගෙන මෙම පෙත්සම් විභාග කිරිමට අවසර දෙන බව අධිකරණය සඳහන් කෙළේ ය.පෙත්සම සම්බන්ධ විරෝධතා මාස තුනකදි සහ ප්‍රති විරෝධතා මාස දෙකකදි ගොනු කරණ ලෙස පාර්ශවයන්ට නියම කරණ ලදි.අපරාධ පරීක්ෂණ දෙපාර්තමේන්තුවෙහි පරිගණක අංශයෙහි ස්ථානාධිපති පොලිස් පරික්ෂක සෙනාරත්න, එම දෙපාර්තමේන්තුවෙහි ස්ථානාධිපතිවරයා, එහි අධ්‍යක්ෂවරයා, පොලිස්පතිවරයා, සහ නිතිපති මෙම පෙත්සමෙහි වගඋත්තරකරුවෝ වෙති.එම කාර්යාලයට ඉකුත් ජූනි මස 29 වැනිදා සොදිසි වරෙන්තුවක් සහිතව පැමිණි වගඋත්තරකරුවන් රාජ්‍ය විරොධි කුමන්ත්‍රණ සදහා වන තොරතුරු සහ ජනාධිපතිතුමාට අපහාසවන අවඥාසහගත පුවත් පළ කරන බව පවසමින් එම කාර්යාලය පරික්ෂා කර තිබේ.අනතුරුවශ්‍රී ලංකා මිරර් වෙබ් අඩවියෙහි කර්තෘ, මෙන්ම අයිතිකරු වන කැළුම් ශිවන්ත රොද්‍රිගෝ, සහ එච්.ආර්. හිමාෂීකරුණාරත්න, එම්.පී.ඒ. නිවන්ත දයානන්ද, ආර්.පී. ඩී. කේ. රාජපක්ෂ, සි. එස්. මානවඩුගේ, ආර්. එම්. ඒ. අජිත් සෙනෙවිරත්න, ඒ. එච්.එස්. කාරියප්පර්, ආර්.ඩබ්ලිව් ප්‍රේමවතී, ජේ. එන්. ජයවර්ධන යන කාර්ය මණ්ඩල සාමාජිකයන් අත්අඩංගුවට ගෙන තිබේ.පරිගණක දත්ත ගබඩා උපකරණ ඇතුළු පරිගණක උපාංග කිහිපයක් ද අත් අඩංගුවට ගෙන තිබේ.අනතුරුව ජූනි මස 30 වැනිදා මහේස්ත්‍රාත් අධිකරණයට ඉදිරිපත් කිරිමෙන් පසුව පොලිස් ඇප මත මුදා හැර ඇත.ජනාධිපති තුමාට අපහාස වන හෝ රටෙහි ආරක්ෂාවට තර්ජනය වන තොරතුරු ඇතුළත් බවට චෝදනා කළ නමුත් එවැනි කිසිදු ලියකියවිල්ලක් ඉදිරිපත් කිරිමට වගඋත්තරකරුවන් අපොහොසත් වූ බව පෙත්සම්කරුවෝ සඳහන් කරති.මෙලෙස තමන් නිතිවිරෝධිව අත් අඩංගුවට ගැනීම නිතිවිරෝධි බවට තින්දු තරන ලෙස ද මහේස්ත්‍රාත් අධිකරණයෙහි විභාග වන නඩු ගොනුව ශ්‍රේෂ්ඨාධිකරණයට ගෙන්වා ගන්නා ලෙස ද එම නඩුව විභාග කිරිම අවසන් කරන ලෙසද ඔවුහූ අධිකරණයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=n12072719</link>
    <topic>අවසන් කුඹල් පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ අවසන් කුඹල් පෙරහර අද (27) වීදි සංචාරය කෙරේ.ශ්‍රී දළදා මාලිගාව අභියසින් දකුණු දිශාමුඛව පෙරහර පිටත්ව දළදා වීදිය, යටිනුවර වීදිය ඔස්සේ රජ වීදියෙන් ඉහළට විත් ගෙවදීමට නියමිතය. පෙරහරේ විචිත්‍රත්වය ඔප් නංවමින් හෙට (28) රන්දෝලි පෙරහර ඇරඹෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=r1207271</link>
    <topic>උඩුදුම්බර අඩු ආදායම්ලාභී පවුල් රැසකට ‘දිරිය පියස’ නිවාස</topic>
    <author>මහනුවර උතුර විශේෂ - මහානාම ගලහිටියාව</author>
    <content>සමෘද්ධි සංවර්ධන අධිකාරියේ “දිරිය පියස” නිවාස සංවර්ධන වැඩ සටහන යටතේ උඩුදුම්බර ප්‍රාදේශීය ලේකම් කොට්ඨාසයේ ගම්මාන හතරක අඩු ආදායම් ලාභී පවුල් සඳහා නිවාස හතරක් ඉදිකර භාරදීම පසුගියදා මධ්‍යම පළාත් ප්‍රධාන ඇමැති සරත් ඒකනායක මහතාගේ ප්‍රධානත්වයෙන් සිදු කෙරිණි.උඩුදුම්බර ගනේගල වසමේ පදිංචි ඒ.ඩී. කරුණාරත්න (38), හපුකන්ද ගමේ පදිංචි ජයන්තිකා අබේසිංහ (35), තලගුනේ ගමේ පදිංචි එච්.එම්.එච්.ජී.මුතුබණ්ඩා(35), හංවැල්ල ගම්මානයේ පදිංචි එස්.එම්. තිලකරත්න (38) යන අයගේ පවුල් සඳහා මෙම නිවාස විවෘත කොට ප්‍රධාන ඇමැතිවරයා විසින් භාර දෙන ලදි. උඩුදුම්බර ප්‍රාදේශීය ලේකම් කොට්ඨාසයේ ඉතාමත් දුෂ්කර වූ ගම්මානවල පදිංචි මෙම අසරණ පවුල් එදිනෙදා සුළු මුදලක් උපයාගෙන තම දරු පවුල් රැකගෙන දුෂ්කර දිවියක් ගත කළ අතර, තමන්ට කියා ස්ථිර නිවෙසක් ඉදිකර ගැනීමට ශක්තියක් නොමැතිව කල්ගත කරද්දී ප්‍රධාන ඇමැති සරත් ඒකනායක මහතාගේ උපදෙස් පරිදි උඩුදුම්බර ප්‍රාදේශීය ලේකම් ජේ.එම්.ජේ.කේ.ජයසුන්දර මහතා දිරිය පියස යටතේ මෙම නිවාස ඉදිකර දීමට පියවර ගෙන තිබේ.අහිංසක ජනතාවගේ දුක හඳුනාගත් නායකයෙකු වශයෙන් ජනාධිපති තුමා සෑම කෙනකුටම නිවෙසක් තිබිය යුතුය යන හැඟීමෙන් කිසිදු භේදයක් නොතකා සමෘද්ධි ව්‍යාපාරය මගින් මෙම නිවාස ඉදිකරදීමට කටයුතු යොදා ඇති අතර, මේ වනවිට මෙම ප්‍රදේශයේ අසරණ පවුල්වලට නිවාස 15ක් ඉදිකර දී ඇති බවත්, ඉදිරියටද මෙම වැඩ සටහන ක්‍රියාත්මක කරන බවත් ප්‍රධාන ඇමැතිවරයා පැවැසීය.උඩුදුම්බර ප්‍රාදේශීය සභාවේ සභාපති සෙනරත් බණ්ඩාර හාල්යාල, උප සභාපති කිත්සිරි විජේකෝන්, ප්‍රාදේශීය සභා මන්ත්‍රීවරුන් වන අමරවංශ වීරරත්න, ආනන්ද සමරකෝන්, උඩුදුම්බර සහකාර ප්‍රාදේශීය ලේකම් දිනුෂ පල්ලාවල යන මහත්වරු ඇතුළු ප්‍රදේශයේ සමෘද්ධි සංවර්ධන නිලධාරීහු සහ ග්‍රාම නිලධාරීහුද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=r1207272</link>
    <topic>පානදුරේ හෙරොයින් ජාවාරම් කරුවකුට  ජීවිතාන්තය දක්වා සිරදඬුවම් නියම වෙයි</topic>
    <author>පාණදුර සමූහ කපිල සෝමරත්න</author>
    <content>හෙරොයින් මත්ද්‍රව්‍ය ග්‍රෑම් දෙකකට වැඩියෙන් ළඟ තබා ගැනීම සහ ජාවාරම් කිරීමේ අධිචෝදනා සම්බන්ධයෙන් වරදකරු වූ පාණදුරේ පදිංචි රේන්දගේ සුගත් කුමාර සිරිවර්ධන නැමැත්තාට ජීවිතාන්තය දක්වා බරපතළ වැඩ ඇතිව සිරදඬුවමක් සහ රුපියල් ලක්ෂ දෙකක දඩයක් පානදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය විසින් නියම කරනු ලැබුවා ය.ඊට අමතරව පළමු සහ දෙවැනි අධිචෝදනා සම්බන්ධයෙන් අවුරුදු හත බැගින් අතිරේක බරපතළ සිරදඬුවම්ද නියම කරන ලදී.මෙම විත්තිකරුට එරෙහිව පෙර දඬුවම් තිබුණු අතර පාණදුර වලාන මධ්‍යම දූෂණ මර්දන අංශයේ ස්ථානාධිපති විජිත පෙරේරා විසින් සැකකරු අත්අඩංගුවට ගෙන ඇත්තේ වර්ෂ 2005 දෙසැම්බර් මස 01 දා බැව් අධිකරණයේදී අනාවරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=r1207273</link>
    <topic>හොරණ 18 හැවිරිදි පාසල් සිසුවකු බැල්ලපිටියේ ගඟක නාද්දී ගිලී මරුට</topic>
    <author>ඉංගිරිය සමූහ - කුමාරි ගමගේ</author>
    <content>“මධුෂාන් දියේ ගිලෙන්න යන බව එතැන සිටි අනික් අය කීවා. මම ආපහු දියට පැනලා මධුෂාන් සිටි තැනට පීනාගෙන ගොස් ඔහු ගොඩට ගැනීමට ඔසවා ගත්තා. ඔහුත් සමඟ මාත් යට ගියා. නැවත මම ඔහුගේ කොන්ඩෙන් අල්ලාගෙන නැවත ඔසවලා ගත්තා. ඔහු මගේ අතින් අල්ලා ගත්තා. නැවත දෙදෙනාම යටගියා. මධුෂාන්ගේ අත ගසා දමා අමාරුවෙන් මං ගොඩට ආවා. මටත් වතුර පෙවුණා යැයි” දිය නෑමට ගොස් දියේ ගිලී හුස්ම ගැනීමට අපහසුව මිය ගිය හොරණ, බැල්ලපිටිය මංගල සිරිපුර, අංක 12 පදිංචිව සිටි හොරණ තක්ෂිලා මධ්‍ය විද්‍යාලයේ 13 වසර කලා අංශයේ අධ්‍යාපනය ලබමින් සිටි සුභසිංහ ආරච්චිගේ මධුෂාන් සමීර (අවු.18) සිසුවාගේ මරණ පරීක්ෂණයේදී සාක්කි දුන් එම විදුහලේ 13 වසර ඉගනුම ලබන උඩවත්තගේ සඳුන් සංජීව යන අය පැවසීය.හදිසි මරණ පරීක්ෂක සුමේධ ගුණවර්ධන මහතා විසින් මෙම හදිසි මරණ පරීක්ෂණය හොරණ මූලික රෝහලේදී පවත්වන ලදී.තවදුරටත් සාක්කි දුන් සඳුන් සංජීව මෙසේ ද පැවසීය.“මා තක්ෂිලා මධ්‍ය විද්‍යාලයේ කලා අංශයේ 13 වසර ඉගනුම ලබනවා. මිය ගිය මධුෂාන් මගේ යහළුවෙක්. අපි පාසලේ පැවති ශාන්තිකර්මයකට අවශ්‍ය කෝටු කැපීමට යෑමට සූදානම් වුණා. චාමික , අසංක, ඉසංක, චම්පික, සමීර, මනෝජ්, චරිත් හා මියගිය මධුෂාන් යන පිරිස උදේ 9.00ට විතර අපේ ගෙදර ආවා. එදින අප පාසල් ගියේ නැහැ. කෝටු කැපීමට යන්න යෝජනා කළේ නර්තන සංගමයේ සභාපති වශයෙන් කටයුතු කළ මිය ගිය මධුෂාන්. උදේ ආහාරය අපේ ගෙදරින් ගෙන සියලු දෙනාම කෝටු කැපීමට ගියා. 12.30 ට විතර කෝටු කපාගෙන අපේ ගෙදරට ආවා. ඉන්පසු අපිට ගඟට නාන්න යන්න සූදානම් වුණා. ගඟට නාන්න යන්න එපා යැයි අපේ තාත්තා කීවා.ඒත් අපි නාන්න ගියා. සියලු දෙනාම ගඟට පැන පීනාගෙන එගොඩට ගියා. මිය ගිය මධුෂාන් ද පීනාගෙන අප පිටුපසින් ආවා. මියගිය මධුෂාන් කීවා දැන් මහන්සියි ටිකක් වෙලා ඉඳල එගොඩට යමු කියලා. ටික වේලාවකින් අපි එගොඩට පීනුවා. මධුෂාන් අන්තිමට ආවේ. අපි මෙගොඩට ආවා. අපේ එක්කෙනෙක් කීවා මධුෂාන් ගිලෙන්න යනවා වගේ කියල. මම ආපහු දියට පැනල මධුෂාන් හිටි තැනට ගොස් ඔහු ඔසවා ගත්තා. ඒත් අපි දෙදෙනාම යට ගියා. මා නැවත උඩට ඇවිත් මධුෂාන්ගේ කොන්ඩෙන් අල්ලා ගත්තා. මධුෂාන් මගේ අතින් අල්ලා ගත්තා. නැවතත් දෙදෙනාම යට ගියා. මටත් වතුර පෙවුණා. මම මධුෂාන්ගේ අත ගසා දමා උඩට ආවා. පසුව අසංකත් ඇවිත් මධුෂාන් හෙවුවා. ඒත් හමු නොවුණ නිසා අසල්වාසීන් දෙදෙනකුට කතා කළා. ඔවුන් බෝට්ටුවක් රැගෙන විත් මධුෂාන් හොයාගෙන ගොඩට ගෙන ආවා. මාත් අපේ අයියත් තවත් අයෙකුත් සමඟ ත්‍රිරෝද රථයකින් රෝහලට අරන් ගියා.වෛද්‍යවරු පරීක්ෂා කර බලා මධුෂාන් මිය ගිය බව පැවසුවා.මිය ගිය සිසුවාගේ පියා වන සුබසිංහ ආරච්චිගේ ධම්මික ප්‍රියලාල් සුභසිංහ (අවු. 45) මෙසේ පැවසීය. මම පදිංචිවෙලා ඉන්නේ හොරණ මංගල සිරිපුර පොලිස් කොස්තාපල්වරයකු වශයෙන් සේවය කරනවා. මගේ බිරිය කමනි හෙට්ටිආරච්චි. අපට දරුවන් තිදෙනෙක් සිටිනවා. මිය ගොස් සිටින්නේ මගේ වැඩිමල් දරුවා. තවත් පිරිමි දරුවකු හා දියණියක සිටිනවා. පුරුදු පරිදි පාන්දර අවදි වෙලා රැකියාවට යන්න සූදානම් වුණා. පොඩි පුතා ඇහුවා අද අයියා ඉස්කෝලෙ යන්නෙ නැද්ද කියලා. දවල් වෙලා යයි කියලා මම පාන්දර 6.30 ට විතර රැකියාවට යන්න නිවසින් පිටත් වුණාදවල් 1.45 ට විතර මගේ දුරකථනයට ඇමතුමක් දුන් අයෙක් කීවා මගේ ලොකු පුතා අසනීප වී රෝහල් ගත කර ඇති බව. මාත් තවත් රාලහාමිලා දෙදෙනෙකුත් සමඟ හොරණ රෝහලට ආවා. කෝටු කපන්න ගොස් දිය නෑමට ගිහින් දියේ ගිලී මිය ගිය බවත් එයා පාසල් නොගිය බවත් දන්නේ රෝහලට ගියාට පසුවයි.සියලු කරුණු සැලකිල්ලට ගත් අධිකරණ වෛද්‍ය නිලධාරි එච්.ජී.බන්ධුල මහතා දිය නෑමට ගොස් පීනද්දී දියේ ගිලී හුස්ම ගැනීමට අපහසු වීම මත සිදු වූ මරණයක් බව තීන්දු කළේ ය.පසුගිය 21 දින ඔහුගේ අවසන් කටයුතු බැල්ලපිටිය පොදු සුසාන භූමියේ දී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=r1207274</link>
    <topic>බීමතින් රිය පදවා පුද්ගලයෙක් මරණයට පත්කළැයි චෝදනා ලැබූ විත්තිකරුට අත්හිටවූ සිර දඬුවම්</topic>
    <author>හොරණ සමූහ – බන්ධුල ආර්.ගුලවත්ත</author>
    <content>බීමත්ව අපරීක්ෂාකාරී ලෙස රිය පදවා අනතුරක් සිදු කර පුද්ගලයෙකු මරණයට පත් කර තවත් දෙදෙනෙකුට බරපතළ තුවාල සිදුකළ විත්තිකරුවකුට අදාළ පාර්ශ්ව වෙනුවෙන් රු. දශ ලක්ෂයක වන්දි මුදලක් ගෙවන ලෙසට හොරණ මහේස්ත්‍රාත් මහින්ද රණසිංහ මහතා විත්තිකරුට නියෝග කළේය.ඒ අතර රු. 10,000ක දඩ මුදලක් ගෙවීමටත් වසර පහකට අත්හිටවූ වසර දෙකක බරපතළ වැඩසහිත සිර දඬුවමක් ලබාදීමටත් රියැදුරු බලපත්‍රය අවලංගු කිරීමටත් මහේස්ත්‍රාත්වරයා නියෝග කරන ලදී.පසුගිය වසරේ අප්‍රේල් මස 04 වැනි දින ඉංගිරිය – පාදුක්ක – මාර්ගයේ ආරකාවිල ප්‍රදේශයේදී බීමතින් අපරීක්ෂාකාරීව රිය පදවා එරික් ෂෙල්ටන් කුමාරසිරි යන අයගේ මරණය සිදු කිරීමත් මාන්නගේ ළහිරු ජයනාත් සහ මාන්නගේ මධුසංඛ යන අයට බරපතළ තුවාල සිදු කිරීමත් සම්බන්ධයෙන් ඉංගිරිය පොලිසිය විත්තිකරුට එරෙහිව මේ නඩුව පවරා තිබිණි.හොරණ මහේස්ත්‍රාත් මහින්ද රණසිංහ මහතා ඉදිරියේ මේ නඩුව කැඳවූ අවස්ථාවේ විත්තිකරු විසින් මරණකරුගේ මවට රු. ලක්ෂ පහක වන්දි මුදලක් ද බරපතළ තුවාල ලැබූ දෙදෙනාට රු. 2,50,000 බැගින් වන්දි මුදලක් ද ගෙවීමට එකඟ වී චෝදනාවලට වරද පිළිගත් නිසා මහේස්ත්‍රාත් මහින්ද රණසිංහ මහතා විසින් ඉහත සඳහන් දඬුවම් නියම කළේය. පැමිණිලි පක්ෂය වෙනුවෙන් ඉංගිරිය පොලිස් ස්ථානාධිපති උදය කුමාර මහතා සමග නීතිඥ සරත් ලියනගේ සහ නීතිඥ තුෂාර ගුණරත්න මහත්වරු පෙනී සිටියහ. විත්තිකරු වෙනුවෙන් නීතිඥ අබේසිංහ සියඹලාගොඩ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=r1207275</link>
    <topic>වමෙන් වාහනය පැදවීම වැරැදියි කියා පොලිස් නිලධාරියෙක් අමුතු දඩ කොළයක් ලියලා</topic>
    <author>මිනුවන්ගොඩ සමූහ - සිරිසේන අත්තනායක</author>
    <content>ගම්පහට නුදුරු පොලිස් ස්ථානයක සේවය කළ පොලිස් නිලධාරියකු දුම්රිය මාර්ගයක් අසල රාජකාරියේ නියැලී සිටියේය. කාන්තාවක් තම වාහනය දකුණුපසින් තවත් වාහනයකට ඉස්සර කොට ගමන් කරන බව දුටු මේ පොලිස් නිලධාරියා සංඥා කොට එම රථය නැවැත්වීය.රථයේ සිටි කාන්තාව “ඇයි රාලහාමි මොකක්ද වරද” කියා ඇසුවේ ඇය දැනුවත්ව වරදකට අසු නොවීම නිසාය. පොලිස් නිලධාරියා තමා ඉර කපා ඉස්සර කිරීම වරදක් බව නොදන්නවාදැයි ඇසීය.එවිට කාන්තාව “ආ රාලහාමි එය වරදක් නම් තමා මම කෙළේ ලෑන්ඩ් මාස්ටර් එක පස්සේ ගාටන්න ගියාම බ්ලොක් වන නිසායි ඉස්සර කළේ. එය වරදක් කියල හිතනව නම් දඩ කොළයක් දෙන්න.”පොලිස් නිලධාරියා ද කිසිවක් නොකියා දඩ කොළයක් ලියා ඇය අත තැබීය.දඩ කොළය රැගෙන ගිය ඇය එහි සඳහන් කර ඇත්තේ කුමන වරදක් කියා පිරික්සා බැලීය.ඇයට සිනා පහළ විය. මේ දඩ කොළය අරන් උසාවි ගියොත් පොලිස් නිලධාරියා අධිකරණයේ උපහාසයට ලක්වෙනවා. කෝකටත් ඕ. අයි. සී. මහත්තයට මේක දන්වල හිටිනව කියා අදාළ පොලිසියේ ස්ථානාධිපතිවරයාට දුරකථන ඇමතුමක් ගත්තාය.ඇය සියල්ල ස්ථානාධිපතිවරයාට සැලකර මට දඩ කොළයක් දීල තියෙනව. දැන් අලුත්ම නීතිය වමෙන් පැදවීම වරදක් ද කියා ඇසීය.ස්ථානාධිපතිවරයා කරුණු අවබෝධ කරගෙන අනේ නෝනා මේක අරන් උසාවි ගියොත් මටත් ගැටලු රැසකට මුහුණ දෙන්න වෙනවා. යන එන ගමන් මට ඔය කොළේ ගෙනත් දෙන්න. මම අදාළ නිලධාරියා ගැන බලාගන්නම් කියා ඉහත කී කාන්තාවට කියා ඇත.පසුව ස්ථානාධිපතිවරයා අදාළ නිලධාරියා ගෙන්වා “වාහන පදවන්නේ වමෙන් නැතිව උඹේ ඔළුවෙද කියා” සැරෙන් විමසා දඩ කොළයක් හෝ වෙන දෙයක් හරි ලියනකොට නිවැරැදිව එය කරන ලෙස තරයේ අවවාද කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=s1207271</link>
    <topic>“ආශ්චර්යයේ කොදෙව්වේ” දී සොදුරු සංග්‍රාමය ඇරැ‍ෙඹ්</topic>
    <author>ප්‍රින්ස් ගුණසේකර ලන්ඩන් නුවර සිට</author>
    <content>මිහිමත දැවැන්තම ක්‍රීඩා උළෙලේ සමාරම්භය සනිටුහන් කිරීමට තවත් ඇත්තේ පැය කිහිපයක් පමණි. ලන්ඩන් නුවර “ඔලිම්පික් පාක්” අති රමණීය ක්‍රීඩා සංකීර්ණයේ අද ආරම්භ වන 30 වැනි ඔලිම්පික් ක්‍රීඩා උළෙලේ ආරම්භක කලා මංගල්‍යය යුරෝපයේ මහා කිංකිණි නාදය ලෙස නම්කොට ඇත.සුන්දර හරිත වර්ණයට මුල් තැනක් දෙමින් පැවැත්වෙන ඔලිම්පික් සමාරම්භය අනාගත සශ්‍රීකත්වය විදහා දැක්වෙන ගොවිපොළ හා සතුන් යොදා ගනිමින් අර්ථවත් කිරීමට සැලසුම වී තිබේ.එය ආශ්චර්යයේ කොදෙව්ව ලෙස ඔලිම්පික් ක්‍රීඩා සංවිධායකයෝ ප්‍රකාශ කරති.රටවල් 204 ක්‍රීඩක ක්‍රීඩිකාවන් 10490 ක් සහභාගි වන ලන්ඩන් ඔලිම්පික් ක්‍රීඩා උළෙල ක්‍රීඩා පිටි 34 ක පැවැත්වේ. මෙවර ඔලිම්පික් ක්‍රීඩා 26 ක් පැවැත්වෙන අතර ඉසව් 302 කදී රන් පදක්කම් සටන් පවතී.ක්‍රීඩා උළෙලේදී රන්, රිදී හා ලෝකඩ පදක්කම් 2100 ක් පිරිනැමීමට කටයුතු යොදා තිබේ.ලොව පුරා සිටින මාධ්‍යවේදීහු 21000 ක් ලන්ඩන් ඔලිම්පික් වාර්තාකරණයට එක්ව සිටිති.සමාරම්භක උළෙල පැවැත්වෙන “ඔලිම්පික් පාක්” හී ප්‍රේක්‍ෂකයන් 80000 කට ආසන පහසුකම් සලසා ඇත.බ්‍රිතාන්‍ය මහ රැජනගේ සුබ පැතුම් සමග රාජ්‍ය නායකයන් විශාල පිරිසක් එක්වන සමාරම්භක උළෙල කිසිවෙකුට කලින් සිතාගත නොහැකි වන තරමට නැවුම් වනු ඇතැයි බ්‍රිතාන්‍ය කලා අධ්‍යක්‍ෂකවරු ප්‍රකාශ කරති.සුප්‍රකට කලා අධ්‍යක්‍ෂක ඩැනී බොයිලී මෙහෙයවන සමාරම්භක උළෙලට 15000 ක පමණ ශිල්පීන් එක්වෙති.ක්‍රීඩා උළෙලට සහභාගි වීම සඳහා පැමිණ සිටින ක්‍රීඩක ක්‍රීඩිකාවන්ට උපරිම ආරක්‍ෂාව ලබාදීමේ අරමුණින් මුළු ලන්ඩන් නුවරම අධි ආරක්‍ෂිත කලාපයක් ලෙස නම්කොට ඇත.පොලිසියේ හා ත්‍රිවිධ හමුදාවලින් 30000 ක් පමණ පෞද්ගලික ආරක්‍ෂක සේවාවලින් 7000 ක් පමණ සීරුවෙනි සිටිති. ආරක්‍ෂක ගවේෂණ උදෙසා අති නවීනතම උපකරණ භාවිතා කරන අතර ස්වයංක්‍රීය ගුවන් යානා ලන්ඩන් අහසේ සැරිසරනු දක්නට ලැබේ.මෙයට පෙර 1908 දී හා 1948 දී ලන්ඩන් නුවර දී ඔලිම්පික් උළෙල පවත්වා ඇති හෙයින් නූතන පරපුර මෙවර ක්‍රීඩා උළෙල දැකබලා ගැනීමට ‍ෙනාඉවසිල්ලෙන් පසුවෙති.ශ්‍රී ලංකා ක්‍රීඩක ක්‍රීඩිකාවෝ සිය පුහුණුවීම් ආරම්භ කර ඇති අතර මුල්ම ඉසව්වලට බැඩ්මින්ටන් ක්‍රීඩක නිලූක කරුණාරත්න හා ක්‍රීඩිකා තිළිණි ජයසිංහ හෙට තරග බිමට පිවිසෙති.ශ්‍රී ලංකා ක්‍රීඩක ක්‍රීඩිකාවන්ගේ තරග ඉසව්28 දා – බැඩ්මින්ටන් - නිලූක කරුණාරත්න, තිළිණි ජයසිංහ (ශ්‍රී ලංකා වේලාවෙන් පෙ. ව. 11.00/ ප. ව. 3.00)29 දා – පිහිනුම් - හේෂාන් උණම්බුව (ප. ව. 3.43)30 දා - වෙඩි තැබීම – මංගල සමරකෝන් (ප. ව. 1.30)අගෝ: 1 දා – පිහිනුම් – රිෂිකා උඩුගම්පොළ (ප. ව. 2.45)අගෝ: 3 දා - වෙඩි තැබීම – මංගල සමරකෝන් (ප. ව. 1.30)අගෝ: 5 දා – මී. 400 – ක්‍රිස්ටීන් මෙරිල් (ප. ව. 11.30)අගෝ: 12 දා – මැරතන් – අනුරාධ ඉන්ද්‍රජිත් කුරේ (ප. ව. 3.30).</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=s1207272</link>
    <topic>දකුණු ආසියාතික ක්‍රීඩා උලෙළට සුදුසුකම් ලබා ගත හැකි එල්.එස්.ආර්. කොළඹ මැරතන් තරගය</topic>
    <author>වර්නන් ගුණසේකර</author>
    <content>ඉන්දියාවේදී ලබන පෙබරවාරියේ පැවැත්වෙන දකුණු ආසියාතික ක්‍රීඩා උලෙළේ මැරතන් ඉසව්ව සඳහා ශ්‍රී ලංකාවේ තේරීම් තරගයක් ලෙස සැලකෙන ‘2012 එල්.එස්.ආර්. කොළඹ මැරතන්’ තරගය සාර්ථක 12 වැනි වතාවටත් ඔක්තෝබර් මස 7 වැනි ඉරිදා පැවැත්වේ.කොළඹත් මීගමුවත් යා කරමින් දෙස් විදෙස් තරගකරුවන් එක ම තරග බිමකට ගෙනෙන ශ්‍රී ලංකාවේ එක ම මැරතන් තරගය වන මෙහි ජයග්‍රාහක ජයග්‍රාහිකාවන්ට පිරිනැමෙන ත්‍යාග මුදල අමෙරිකානු ඩොලර් 12,500කි. තරගයට සිය උපරිම සහාය දක්වන ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත ශ්‍රී ලංකා සංචාරක ප්‍රවර්ධන කාර්යාංශය මගින් මෙම ත්‍යාග මුදල ලබා දෙයි. මීට අමතරව ජයග්‍රාහී ශ්‍රී ලාංකික ක්‍රීඩක ක්‍රීඩිකාවන් සිවු දෙනෙකුට ශ්‍රී ලන්කන් ගුවන් සමාගමේ අනුග්‍රහයෙන් ගුවන් ප්‍රවේශ පත්‍ර ප්‍රදානය කෙරෙනු ඇත.කොළඹ මැරතන් තරගය අංශ 6කින් පැවැත්වේ. කිලෝ මීටර 42.195ක දුරින් යුත් පිරිමි හා කාන්තා පූර්ණ මැරතන්, කිලෝ මීටර 21.097ක දුරින් යුත් අර්ධ මැරතන් හා විනෝද මැරතන් වශයෙන් තරග පැවැත්වේ. කොළඹ ටොරින්ටන් චතුරශ්‍රය අබියසින් උදෑසන 6.00 ට තරග ආරම්භ වේ.පසුගිය වසරේ පැවැති කොළඹ මැරතන් තරගයට ලොව මහාද්වීප 5ක් සහ රටවල් 27ක් නියෝජනය කරමින් විදේශීය තරගකරුවන් 97 දෙනෙක් ඇතුළුව තරගකරුවන් 2700කට අධික ප්‍රමාණයක් සහභාගි වූ අතර මේ වසරේ තරගයට විදෙස් තරගකරුවන් 200ක් පමණ ඇතුළුව තරගකරුවන් 3000ත් 3500ත් අතර සංඛ්‍යාවක් සහභාගි වනු ඇතැයි තරගය සංවිධානය කරන ලංකා ස්පෝට්රයිසන් ආයතනය බලාපොරොත්තු වෙයි.ජලය හා ස්වභාව සෞන්දර්ය ආශ්‍රිත ක්‍රියාකාරකම්වලට ප්‍රසිද්ධ සංචාරක නියෝජිත ආයතනයක් වන ‘ලංකා ස්පෝට්රයිසන්’ සමාගම විසින් ශ්‍රී ලංකා ක්‍රීඩා ක්ෂේත්‍රයට හඳුන්වා දෙන ලද මෙම ‘එල්.එස්.ආර්. ජාත්‍යන්තර මැරතන්’ තරගය 1998 වසරේ ආරම්භ කිරීමෙන් පසුව ගාල්ල, මීගමුව, මහනුවර හා දඹුල්ල නගර ආශ්‍රිතව පවත්වන ලදී. තරගයේ තීරණාත්මක වෙනසක් සිදු කරමින් 2004 වසරේදී මෙය ලොව පුරා සුප්‍රසිද්ධ ලන්ඩන්, නිව්යෝර්ක්, හවායි හා සිංගප්පූරු ආදී මැරතන් තරග අනුව යමින් ‘එල්.එස්.ආර්.කොළඹ මැරතන් තරගය’ යනුවෙන් නම් කරන ලදී.ශ්‍රී ලංකා මලල ක්‍රීඩා සංගමය, බස්නාහිර පළාත් සංචාරක මණ්ඩලය, ශ්‍රී ලන්කන් ගුවන් සමාගම, ශ්‍රී ලංකා සංචාරක ප්‍රවර්ධන කාර්යාංශය, මීගමුව හෝටල්කරුවන්ගේ සංගමය, අධ්‍යාපන අමාත්‍යංශය, තරුණ කටයුතු අමාත්‍යංශය, ශ්‍රී ලංකා පොලිසිය, මීගමුව නගර සභා හා අනෙකුත් අදාල පළාත් පාලන ආයතන මේ තරගය සාර්ථකව පැවැත්වීම පිණිස ලංකා ස්පෝට්රයිසන් සමාගම හා අත්වැල් බැඳගෙන සිටිති.ආරම්භයේදී ලෝක මැරතන් නාමාවලියට ඇතුළත් කරන ලද මෙම තරගය දැන් මැරතන් සහ දුර ධාවන තරග පිළිබඳ ජාත්‍යන්තර සංගමයේ (ඒ.අයි.එම්.එස්.) ඡන්ද බලය හිමි සාමාජික තරගයක් බවට පත්ව තිබේ.දැනට මාස කිහිපයකට පෙර චෙක් ජනරජයේ ප්‍රාග් නුවරදී පැවැති එම සංගමයේ වාර්ෂික සමුළු වාරයේදී ලංකා ස්පෝට්රයිසන් සමාගමේ සභාපති තිලක් වීරසිංහ මහතා සිය ඡන්දය පාවිච්චි කරමින් කොළඹ මැරතන් තරගය නියෝජනය කරන ලදී.“ඒ.අයි.එම්.එස්. 56 වැනි රට හැටියට අපට ඡන්ද අයිතිය ලැබුනා. දැන් මේ ජාත්‍යන්තර සංගමයේ මේ වසරේ පටන් ලංකා කොඩිය තියෙනවා” යැයි කොළඹ සංචාරක හා හෝටල් කළමනාකරණය පිළිබඳ ශ්‍රී ලංකා ආයතනයේ පෙරේදා පැවැති මාධ්‍ය හමුවේදී තිලක් වීරසිංහ මහතා ඉමහත් සතුටින් අනාවරණය කර සිටියේය.ශ්‍රී ලංකා මලල ක්‍රීඩා සංගමයේ උප සභාපති සුනිල් ජයවීර මහතා මෙහිදී අදහස් දක්වමින්, එල්.එස්.ආර්. කොළඹ මැරතන් තරගය අද ජාත්‍යන්තර මැරතන් තරග මට්ටමට පිවිස ඇති බවත් ලබන වසරේ පෙබරවාරියේ ඉන්දියාවේ පැවැත්වෙන දකුණු ආසියාතික ක්‍රීඩා උලෙළට තේරීම් තරගයක් ලෙස මෙම තරගය ශ්‍රී ලංකා මලල ක්‍රීඩා සංගමය විසින් නම් කරන බවත් කියා සිටියේය.ශ්‍රී ලංකා සංචාරක ප්‍රවර්ධන ආයතනයේ කළමනාකාර අධ්‍යක්ෂ රුමි ජවුෆර්, ශ්‍රී ලන්කන් ගුවන් සමාගමේ ප්‍රවර්ධන කළමනාකරු ප්‍රදීප් දුරෙයිරාජ් යන මහත්වරු ඇතුළු තවත් කිහිප දෙනෙකුම මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=s1207273</link>
    <topic>පාසල් රගර් ලීග් ශූරතාව ඉසිපතනයට ?</topic>
    <author>ෆවුස් මොහොමඩ්</author>
    <content>ඉසිපතන විදුහල සමග පැවැති රගර් තරගයේ දී විද්‍යාර්ථ විදුහල් කණ්ඩායමට වයසින් වැඩි ක්‍රීඩකයෙකු ක්‍රීඩා කළ බව තහවුරු වී ඇතැයි අධ්‍යාපන අමාත්‍යාංශයේ ක්‍රීඩා අධ්‍යක්ෂ රෝහණ කරුණාරත්න මහතා දිනමිණට පැවැසීය.මේ සිදුවීමට අදාල නම සඳහන් නිවැරැදි ක්‍රීඩකයාගෙන් ප්‍රශ්න කිරීමේ දී පාසල් රගර් තරගාවලියට විද්‍යාර්ථ විදුහල ඉදිරිපත් කළ නාම ලේඛන‍යට තම නම ඇතුලත් ව තිබූ නමුත් තරග සඳහා තමා ක්‍රීඩා කළේ නැතැයි ඒ ක්‍රීඩකයා පිළිගත් බව කරුණාරත්න මහතා පැවැසීය. ඒ අනුව ඔහුගේ නමින් ක්‍රීඩා කර තිබෙන්නේ වෙනත් ක්‍රීඩකයෙකු බව තහවුරු වී ඇතැයි කරුණාරත්න මහතා පැවැසීය‍. ඒ මහතා ඇතුළු ත්‍රි පුද්ගල කමිටුවක් ඉදිරියේ මේ අභියාචනාව විභාගයට ගනු ලැබීය.මේ සම්බන්ධව මීට පෙර ඉසිපතන විදුහල් පිල මතු කළ වි‍‍රෝධතාව පාසල් රගර් සංගමයේ සභාපතිවරයාගේ මූලික පරික්ෂණයේ දී තහවුරු නොවීය. නමුත් අපක්ෂපාතී පරික්ෂණයක් සිදුනොකළ බවට චෝදනා නැගූ ඉසිපතන විදුහල ඒ සම්බන්ධව අධ්‍යාපන අමාත්‍යාංශයේ ක්‍රීඩා අධ්‍යක්ෂවරයාට ඉදිරිපත් කළ අභියාචනාවක් අනුව ‍මේ පරික්ෂණය සිදුවිය.පරික්ෂණය පිළිබඳ කමිටු වාර්තාව අද (27) පාසල් රගර් සංගමයට ඉදිරිපත් කරන බවත්, තරග සඳහා නීතිවිරෝධි ලෙස වයසින් වැඩි ක්‍රීඩකයෙකු යොදවා ගත් විද්‍යාර්ථ විදුහල සම්බන්ධව එම සංගමය ගනු ලබන ක්‍රියා මාර්ගය කවරේදැයි විමසිලිමත් වන බවත් කරුණාරත්න මහතා වැඩි දුරටත් සඳහන් කළේය.‍මේ පරික්ෂණයට ඉසිපතන විදුහල්පතිවරයා සහ එම විදුහලේ ක්‍රීඩා භාර ආචාර්යවරයා ද, විද්‍යාර්ථ විදුහල්පතිවරයා සහ එම විදුහලේ ක්‍රීඩා භාර ආචාර්යවරයා ද සමග පාසල් රගර් සංග‍මයේ ලේකම්වරයා සහභාගි වූහ.විද්‍යාර්ථ විදුහල් රගර් කණ්ඩායමට එරෙහිව නැගුණු චෝදනා තහවුරු වී ඇති බවත්, ඒ සම්බන්ධව අධ්‍යාපන අමාත්‍යාංශයේ වාර්තාව ලැබීමෙන් අනතුරුව ලබන සතියේ විධායක කමිටුවේ හදිසි රැස්වීමක් කැඳවා එම විදුහලට එරෙහිව කටයුතු කරන බවත් පාසල් රගර් සංගමයේ ලේකම් සුසන්ත මෙන්ඩිස් මහතා අප කළ විමසුමක දී පැවැසීය.මේ අනුව සිංගර් අන්තර් පාසල් ලීග් තරගාවලි‍යේ පළමු කොටසේ අවසන් නිල ප්‍රතිඵලය වෙනස් වනු ඇත. පසුගිය සතියේදී පාසල් රගර් සභාපතිවරයා නිකුත් කළ නිල ප්‍රතිඵලයට අනුව ප්‍රසාද ලකුණු සටහනේ පළමු තැන ලැබූ ත්‍රිත්ව විදුහල ශූරයන් ලෙසත්, දෙවැනි තැන ලැබූ ඉසිපතන විදුහල අනුශූරයන් ලෙසත් සඳහන් විය. නමුත් විද්‍යාර්ථ විදුහලට එරෙහි චෝදනා තහවුරුවීමත් සමග අනුශුරයන් වූ ඉසිපතනයට ශූරතාවත් ශූරයන් වූ ත්‍රිත්ව විදුහල් පිලට අනුශූරතාවත් හිමිවනු ඇත. ඉසිපතන විදුහල පාසල් රගර් ලීග් ශූරතාව හිමිකර ගනු ලබන්නේ වසර 11කට පසුවය.මේ අතර අධ්‍යාපන අමාත්‍යවරයාගේ උපදෙස් පරිදි එම අමාත්‍යාංශයේ ක්‍රීඩා අධ්‍යක්ෂවරයා ඇතුළු ත්‍රි පුද්ගල කමිටුව සිය අභියාචනාව අපක්ෂපාතීව විභාග කළ බවත්, පාසල් ක්‍රීඩාවේ අනාගත අභිවෘද්ධිය වෙනුවෙන් මෙවැනි අපක්ෂපාතී පරික්ෂණයක් සිදුකිරීම සම්බන්ධව එම කමිටුවට විදුහල්පතිතුමා ඇතුළු සමස්ත ඉසිපතන විදුහලේ ප්‍රසාදය හිමිවන බවත් ඉසිපතන විදුහලේ රගර් ක්‍රීඩා පරිපාලක ගාමිණී සරත්චන්ද්‍ර මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=s1207274</link>
    <topic>එදා පුළුවන් නම් මෙදා බැරි ඇයි?</topic>
    <author>වර්නන් ගුණසේකර</author>
    <content>දුර දිවීමේ ඉසව්වල ජයග්‍රාහී අතීතයකට එබී බලන ශ්‍රී ලංකා මලල ක්‍රීඩා සංගමය ඒ පැටිකිරිය කෙරෙහි විශ්වාසය තබමින් අනාගත මැරතන් ක්‍රීඩාව සවිබල ගැන්වීමේ වෑයමක දැන් නිරතව සිටී.ශ්‍රී ලංකාව අතීතයේ දී වැඩි වශයෙන් අන්තර් ජාතික පදක්කම් දිනා ගත්තේ දුර දිවීමේ ඉසව්වලින් බව මතක් කර දෙන ශ්‍රී ලංකා මලල ක්‍රීඩා සංගමයේ උප සභාපති සුනිල් ජයවීර මහතා එදා තිබූ ඒ ප්‍රවණතාව දිගටම පවත්වා ගෙන ආවා නම් ශ්‍රී ලංකාව අද ජගත් මැරතන් තරග බිමේ කෙන්යාව හා ඉතියෝපියාව වැනි රටවල් අභිබවා යාමට තරම් ප්‍රබල තත්ත්වයක සිටීමට ඉඩ තිබුණු බව පෙන්වා දෙයි.“අපි මුලින්ම අන්තර් ජාතික ක්‍රීඩා පදක්කම් දිනා ගත්තේ දුර දිවීමේ ඉසව්වලිනුයි. එක්දහස් නවසිය පනස් ගණන්, හැට ගණන්, හැත්තෑ ගණන්වල ශ්‍රී ලංකාව දුර දිවීමේ ඉසව්වලින් පදක්කම් දිනා ගත්තා” ජයවීර මහතා කියයි.“ආර්. ඒ. විමලසේන පෙරේරා, ආර්. එම්. කරුණානන්ද, ලීනස් ඩයස් හා එස්. එල්. බී. රෝසා ඒ කාලයේ මැරතන් තරගවලට සහභාගි වුණා. හතළිස් දහසක් පමණ තරග වැදුණු 1975 බොස්ටන් මැරතන් තරගයේ රෝසා හතර වැනියා වුණා. කැනඩාවේ මොන්ට්‍රියල් නුවර පැවැති ඔලිම්පික් ක්‍රීඩා උලෙළට රෝසා තේරුණා. මැරතන් තරගය දුවන්න එයා ඔලිම්පික් ගම්මානයටත් ගියා. ඒත් සමාජවාදී හා අනෙකුත් රටවල් අතර ඇතිවූ ප්‍රශ්නයක් හේතුවෙන් අමෙරිකාවට හිතවත් රටවල් ඒ ක්‍රීඩා උලෙළින් ඉවත් වෙද්දී ශ්‍රී ලංකාවටත් එසේ කරන්න සිද්ධ වුණා. එදා එහෙම නොවුණා නම්, රෝසා එයාගේ ක්‍රීඩා දක්ෂතාව අනුව අනිවාර්යයෙන්ම පදක්කමක් දිනනවා.”“අපි ඒ කාලේ ඉඳන් අද වෙනකම් අපේ මැරතන් දිවීම දියුණු කර ගත්තා නම් අද අපට කෙන්යාවට, ඉතියෝපියාවට වඩා ඉදිරියට එන්න අවස්ථාව තිබුණා.”“1974 දී ටෙහරාන් ආසියා ක්‍රීඩා උලෙළේ දී ඩබ්ලිව්. විමලදාස මීටර 400 ඉසව්ව ජය ගත්තා. මීටර 400x4 සහාය දිවීමේ දී විමලදාස, කෝසල සහබන්දු, සුනිල් ගුණවර්ධන, ඒ. ප්‍රේමචන්ද්‍ර කණ්ඩායම ජයග්‍රහණය කළා.ශ්‍රී ලංකාව මේ රන් පදක්කම් දෙකම දිනා ගත්තේ නව වාර්තා පිහිටුවමිනුයි. එහෙත් ඊට පස්සේ ඒ ප්‍රවණතාව කෙටි දුර දිවීම්වලට ආවා. සුසන්තිකාලා... දර්ශලා බිහිවුණා. 2004 වෙනකම් අප දුර දිවීමේ තරගවලට වැඩි සැලකිල්ලක් දැක්වූයේ නැහැ.”ජගත් මලල ක්‍රීඩා තරග බිමේ ශ්‍රී ලංකාවට ලොකුම වර්ධනයක් අත්කර ගත හැක්කේ මැරතන් තරගවලින් බවට සුනිල් ජයවීර මහතා විශ්වාස කරයි. භූගෝලීය අතින් ශ්‍රී‍ ලංකාවත් කෙන්යාව, ඉතියෝපියාව වගෙයි. ඒ රටවලට වඩා ශක්තිමත් ආර්ථිකයක් අපට තියෙනවා. ඊටත්, මැරතන් තරගවලට වැඩි වියදමක් යන්නේත් නැහැ. කෘත්‍රිම ධාවන පථ අවශ්‍යත් නැහැ. ඉතියෝපියාවට කෙන්යාවට පුළුවන් නම් අපට ඒ දේ කරන්න බැරි ඇයි?” ජයවීර මහතා ප්‍රශ්න කරයි.ශ්‍රී ලාංකික මීටර 5000, මීටර 10,000 හා මැරතන් යන දුර දිවීමේ ක්‍රීඩාව දියුණු කිරීමේ අරමුණින් ක්‍රීඩකයින් 10 දෙනකුගෙන් හා ක්‍රීඩිකාවන් 10 දෙනකුගෙන් සමන්විත මැරතන් ජාතික සංචිතයක් ශ්‍රී ලංකා මලල ක්‍රීඩා සංගමය විසින් දැන් පිහිටුවා තිබේ. දියතලාව හෝ නුවරඑළියේ හෝ ස්්ථානගත කිරීමට යන මේ සංචිතවල ඉලක්කය වී ඇත්තේ ලබන වසරේ පෙබරවාරියේ ඉන්දියාවේ පැවැත්වීමට නියමිත දකුණු ආසියා ක්‍රීඩා උළෙලේ ජයග්‍රහණ ලබා ගෙන තව වසර දෙකක කාලය ඇතුළත ශ්‍රී ලාංකික මැරතන් ක්‍රීඩාව අන්තර් ජාතික තලයේ පෙරමුණට ගෙන යාම බව ශ්‍රී ලංකා මලල ක්‍රීඩා උප සභාපතිවරයා පවසයි. “මේ මැරතන් සංචිත නාවලපිටියේ ස්ථානගත කරනවා නම් ඒ වෙනුවෙන් සම්පූර්ණයෙන්ම කැපවෙලා කටයුතු කරන්න සූදානම් බව ක්‍රීඩා ඇමැති මහින්දානන්ද අලුත්ගමගේ මහතා අපට දන්වා තියෙනවා. ඒ ගැන මලල ක්‍රීඩා සංගමය ඒ මහතාට ස්තුතිවන්ත වෙනවා.”ශ්‍රී ලංකා ක්‍රීඩකයන්ගේ මැරතන් දිවීමේ දක්ෂතා මට්ටම අනුව ඔවුනට දකුණු ආසියාවේ රන් පදක්කම් දිනා ගැනීමේ හැකියාව ඇතැයි සුනිල් ජයවීර මහතා කියයි.2012 ලන්ඩන් ඔලිම්පික් උලෙළේ මැරතන් ඉසව්වට ශ්‍රී ලංකාවෙන් ඉදිරිපත්ව සිටින ‘බී’ ශ්‍රේණියේ අනුරාධ ඉන්ද්‍රජිත්ගේ කාලය පැය 2 යි මිනිත්තු 18 කි. ඒ අනුව ඔහු සිටින්නේ ලොව මැරතන් තරගකරුවන් අතර 30ත් 40ත් අතර ස්ථානයක බව ජයවීර මහතා පවසයි.මැරතන් පුහුණුවීම් හෝ තරගයකට සහභාගි වීමෙන් පසුව ක්‍රීඩකයකුගේ බර කිලෝ තුන හතරකින් අඩුවන බව පවසන ජයවීර මහතා දැවී ගිය එම කැලරි ප්‍රමාණය යළි අත්සන් කර ගැනීම සඳහා අවශ්‍ය පෝෂණය එම ක්‍රීඩකයාට අනිවාර්යයෙන්ම ලබා දිය යුතු බවට අවධාරණය කරයි.“වෙඩි පහරක් කෑ යුද භටයකු යළි ඔහුගේ කඳවුරට දුවගෙන ඇවිත් මැරී වැටුණේ සැතපුම් විසි හයකුත් යාර තුන්සිය අසූ පහක් දුරක් ‍ෙගවලයි. ලෝක මැරතන් තරගයක දුරකට යාර 385 කුත් එකතු වුණේ එහෙමයි. අපි එන්නේත් යුද පසුබිමකිනුයි” සුනිල් ජයවීර මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=f1207271</link>
    <topic>රනිල් තවමත් දෙල්කඳ පොළේ කොළ බෙදයි</topic>
    <author/>
    <content>දේශපාලන ලෝකයත්, අධ්‍යාපන ක්ෂේත්‍රයත්, උසස් පෙළ විභාගයට පෙනී සිටි ශිෂ්‍ය පිරිසත්, ඔවුන්ගේ මව්පිය පාර්ශ්වයත් ඉමහත් කම්පාවට පත් කළ z ලකුණු ප්‍රතිඵල ගැන මෙම සටහන තබන්නේ කිසිවකු දෝෂ දර්ශනයට ලක්කිරීමට නොවේ. උසස් පෙළ විභාගයට පෙනී සිටි දරුවන් ගේ අනාගතයට එල්ල වූ තර්ජනයට හා අභියෝගයට වගකිවයුතු සියලු දෙනා කන් කෙටියෙන් අල්ලා දොට්ට දැමිය යුතු යයි අප යෝජනා කරන්නේ ද නැත. ඒ සඳහා දැන් දැන් වගකිවයුතු අය බොහෝ ප්‍රමාද බව පමණක් කියන්නට අපට සිදු වී තිබේ.අහිංසක දරුවන්ගේ අනාගතය සමඟ සෙල්ලම් කරන අයට z ලකුණු ගණනය කිරීම දේශපාලන සටන් පාඨයක් කර ගැනීම එලොවටත් නැති මෙලොවටත් නැති නිෂ්ඵල ක්‍රියාවක් බවට පත් වී තිබෙන බව ද කිව යුතුය. ඒ නිසා z ලකුණු ගණනය කිරීම සහ ඒ මඟින් අධ්‍යාපන ක්ෂේත්‍රය හා ආණ්ඩුව මුහුණ දුන් ඛේදවාචකයේ අගමුල පිළිබඳ කෙටියෙන් කතා කිරීම කිසිවකුගේ කෝපයට හේතු විය යුතු නැත.උසස් පෙළ විභාගයට පෙනී සිටි දරු දැරියන් ලක්‍ෂ ගණනකගේ ප්‍රතිඵල ගණනය කිරීම සිදු කෙරුණේ නව විෂය නිර්දේශය හා පැරැණි විෂය නිර්දේශය එකට සැලකිල්ලට ගනිමිනි. එසේ එකට ගණනය කරන්නට තීරණය කළ අය එහි අනිටු විපාක නොදුටුවා නොව නොසලකා හැරීමක් ලෙස අපට දැනෙන කාරණයකි.විභාග පැවැත්වීම ප්‍රතිඵල නිකුත් කිරීම කලක සිට අවුලක් බවට පත් වූ බව ද මෙහිලා සටහන් කළ යුතුය. උසස් පෙළ ප්‍රතිඵල ගණනය පිළිබඳව ඇති වූ සැක සංකා දුරු කොට සහනයක් ලබාගැනීමට මුණගැසිය යුතු බලධාරීන් කෙරෙහි විභාග අපේක්‍ෂකයන්ගේත් මව්පියන්ගේත් විශ්වාසය පළුදු වූ නිසා ඔවුහු සාධාරණය ඉටුකර ගැනීමට ශ්‍රේෂ්ඨාධිකරණයට ගියහ. ඔවුන් එසේ යාමට හේතු වූයේ ද මෙම භාරදූර හා වගකිවයුතු කාර්ය භාරය හමුවේ දේශපාලන බලධාරීන් නොව අධ්‍යාපන බලධාරීන් තරමක හිතුවක්කාර ප්‍රතිපත්තියක් සහ ඈලි මෑලි දුබල ගතියක් ප්‍රදර්ශනය කිරීම නිසාය.සිසුන්ගේ සහ මවුපියන්ගේ පෙත්සම සලකා බැලූ ශ්‍රේෂ්ඨාධිකරණය සිය තීන්දුව ප්‍රකාශයට පත් කළේය. තීන්දුව ප්‍රකාශයට පත් කිරීමේදී බාහිර කරුණු කිසිවක් සැලකිල්ලට ගත්තේ යයි කිසිවකුට කියන්නට හේතුවක් නැත. නව නිර්දේශය හා පැරැණි නිර්දේශය වෙන වෙනම ගණනය කොට ප්‍රතිඵල විශ්ලේෂණය කරන ලෙස ශ්‍රේෂ්ඨාධිකරණය අදාළ බලධාරීන්ට නියෝග කළේය.ශ්‍රේෂ්ඨාධිකරණයේ නියෝගය ඒ අයුරින්ම ක්‍රියාත්මක කිරීමටත්, යම් ගැටලුවක් තිබේ නම් එය ද ශ්‍රේෂ්ඨාධිකරණය හරහා නිරවුල් කර ගැනීමටත් කිසිදු බාධාවක් අපට පෙනුණේ නැත. එහෙත් පරාජය භාරගන්නට හා දුර්වලකම පිළිගන්නට අකමැති වූ ඇතැම් අය පැහිච්චකම් කතා කරන්නටත් උද්ධච්චකම ප්‍රදර්ශනය කරන්නටත් පසුබට වූයේ නැත. එහෙත් දරුවන් ශ්‍රේෂ්ඨාධිකරණයට ගියේ පැහිච්චකම් ගැනත් උද්ධච්චකම් ගැන ආඩම්බර වන්නටවත් නොවේ. තමන් වසර ගණනාවක් ගත්තා වූ උත්සාහයේ පිරිසිදු හා පැහැදිලි ප්‍රතිඵල ලබා ගැනීමටය. මෙම ක්‍රියාවලියේදී අධිකරණයට අපහාස කිරීමේ චෝදනාවක් ද ප්‍රතිපාදන කොමිසමට එල්ල වූයේ අප සඳහන් කළ උද්ධච්චකම් හා පැහිච්චකම් නිසාය. කෙසේ හෝ අලුතින් ගණනය කළ ප්‍රතිඵල නිසා සිසුන්ගේ ප්‍රතිඵල මහා පරිමාණයෙන් වෙනස් වී තිබෙන බව හැම අතින්ම පළවෙයි.උසස් පෙළ ප්‍රතිඵල අධිකරණය හමුවට යන මොහොත වනතුරුම සුපුරුදු පරිදි දේශපාලනඥයෝ මෙම ප්‍රශ්නය දෑතින් බදා ගත්හ. ඔවුන්ට අවශ්‍ය වූයේ දරුවන්ගේ අසාධාරණයට විසැඳුම් සෙවීමට වඩා දේශපාලන වාසි ලබා ගැනීමටය. ඒ නිසා ඔවුන්ගේ එකම ඉල්ලීම වූයේ අධ්‍යාපන ඇමැතිවරුන් දෙපළ ගෙදර යා යුතු යයි බලකිරීමය. ඉල්ලා අස්විය යුතු යයි ප්‍රසිද්ධියේම කියා සිටීමය. එවැනි ඉල්ලීමක් ඇතැම් දේශපාලන පක්‍ෂවල අය කළේ අප සිටින්නේ ශ්‍රී ලංකාවේ බව නොදැන නොවේ. දේශපාලන සහරාවේ අතරමං වී අතපත ගා සිටින ඇතැම් අයට කුමන හෝ හේතුවක් මත කරන්නට අවශ්‍ය වන්නේ පාලනයේ අවුලක් නිර්මාණය කිරීමය.කෙසේ හෝ ශ්‍රේෂ්ඨාධිකරණයේ නියෝගය මත නැවත ගණනය කළ උසස් පෙළ ප්‍රතිඵල අනුව සිසුන් විශාල පිරිසකට අසාධාරණයක් සිදු වී ඇති බව පමණක් පිළිගැනීමට සිදු වී තිබේ. ඒ අනුව සමහර ශිෂ්‍යයන් ප්‍රතිපාදන කොමිසමේ සභාපතිවරයා යන යන තැන පස්සෙන් ගොස් ප්‍රශ්න කළහ. තවත් පිරිසක් ඉසුරුපායට ගොස් සටන් පාඨ කීහ. තවත් දෙතුන් දෙනෙක් පොල් ගැසූහ. මේ සියල්ල බලා සිටි තරුණ දේශපාලනඥයෙක් සිසුන්ට අසාධාරණයක් නොවිය යුතු බව කියා සිටියේය. ඒ පාර්ලිමේන්තු මන්ත්‍රී නාමල් රාජපක්‍ෂය. මෙයට ජනාධිපතිතුමා ඉදිරිපත් වී කිසියම් අසාධාරණයක් සිදු වී තිබේ නම් එය දරුවන් වෙනුවෙන් නිවැරැදි විය යුතු බව නාමල් රාජපක්‍ෂ කියා සිටියේය.එම ඉල්ලීමත්, මවුපියන්ගේ දුකත්, ශිෂ්‍යයන්ගේ අනාගතයත් වහා සැලකිල්ලට ගත් ජනාධිපතිතුමා ප්‍රශ්නයට මැදිහත් විය. මේ පිළිබඳ සංඛ්‍යාලේඛන හා ගත යුතු ක්‍රියාමාර්ග පිළිබඳ තොරතුරු අධ්‍යාපන ඇමැතිවරුන්ගෙන් ඉල්ලා සිටියේය. අධ්‍යාපන ඇමැතිවරුන් ගැන විශ්වාසය කඩ කරගත් මව්පියන්ට දැන් සැනසිල්ලක් ලැබී තිබේ. ඒ ප්‍රශ්නයට ජනාධිපතිතුමා මැදිහත් වීමය.රෑ නිදිවරා පාඩම් කොට හොඳ ප්‍රතිඵලයක් බලාපොරොත්තුව සිටි දරුවන් වෙනුවෙන් එය සාධාරණව ඉටුවිය යුතුය. පැරැණි ප්‍රතිඵල යටතේ සරසවියට තේරුණ අය ගෙදර යැවීම නොව ඔවුන් සරසවියට යැවිය යුතුය. ඒ අනුව දරුවන්ට සාධාරණය ඉටුවිය යුතුය. එතෙක් දරුවන් සහ මව්පියන් ඉවසිල්ලෙන් සිටිය යුතුය.මෙහිදී අකමැත්තෙන් වුවද එක් දෙයක් කිව යුතුය. Z ලකුණු ක්‍රමය අපට නම් තේරෙන්නේ නැත. එය යෝජනා කළ අයටද ඒ ගැන අපට තේරුම් කර දෙන්නට ද නොහැකිය. ඒ ගැන දැනගැනීමට අපට අවශ්‍යකමක් ද නැත. අපට අවශ්‍ය වන්නේ අධ්‍යාපන ක්ෂේත්‍රයේ ප්‍රගතියට හානි සිදුවන අයුරින් බක පණ්ඩිතකම් කරන අය හෙළිදරව් කර ගැනීමය. උසස් පෙළ ප්‍රතිඵල පමණක් නොව ඕනෑම විභාගයක ප්‍රතිඵල සමඟ කිසිවකු සෙල්ලම් කළ යුතු නැත. විභාග ප්‍රතිඵල සමඟ කිසිවකු සෙල්ලම් කරන්නේ නම් එය දරුවන්ගේ අනාගතය සමඟ කරන සෙල්ලමකි.මෙහිදී සියලු දෙනා එක මට්ටමකට පැමිණිය යුතුය. සිදුවූ වැරැදිි ගැන කනගාටු විය යුතුය. එසේ නැතිව වචන හරඹ කිරීමත්, වේදිකාවට ගොඩවී කයිවාරු ගැසීමත් නතර විය යුතුය. සියලු විභාගවල ප්‍රතිඵල කාලයක් තිස්සේ ක්‍රමවත්ව නිකුත් වූ බව අත්දැකීමෙන් අපි දනිමු. එය Z ලකුණු ක්‍රමය යටතේ හෝ වෙනත් බහුභූත ක්‍රමයක් යටතේ හෝ දිගටම සිදුවිය යුතුය.පළාත් සභා තුනක ඡන්දය සැප්තැම්බර් 8 වෙනිදා පැවැත්වීමට තිරණය කිරීමත් සමඟ දේශපාලන පක්‍ෂ සීරුවෙන් සිටී. ඡන්ද කොටස් වශයෙන් පැවැත්වීම, ඡන්දයකට වැයවන මුදල ගැන කතා දැන් අවසන් විය. දැන් කවුරුත් කතා කරන්නේ ඡන්දය ජය ගැනීම ගැනයි.ජනතා විමුක්ති පෙරමුණ දෙවුන්දර තුඩුවේ සිට කන්කසන්තුරේ දක්වා පෙළපාලියකට සූදානම් වෙයි. ඔවුන් මේ පෙළපාලිය සංවිධාන කර ඇත්තේ වාහනවලින් යාමටය. පයින් යනවා නම් වඩාත් ප්‍රතිඵලදායකය. අප එසේ කියන්නේ දකුණේ සිට උතුර දක්වා රට තුළ සිදුව ඇති මහා වෙනස දැකගන්නට හැකි වන බැවිනි. කාපට් පාරවල්වලින් යා හැකි බැවිනි. උතුර දකුණ යා කරන දැවැන්ත පාලම් දැකගත හැකි බැවිනි. කොටි විනාශ කළ උතුර ශීඝ්‍රයෙන් යළි පණ ලබා ඇති බැව් පයින් ගියත්, වාහනවලින් ගිය හොඳින් අධ්‍යයනය කළ හැකිය.එසේ අධ්‍යයනයක් කරන්නට හෝ රටේ සංවර්ධනය සියැසින් දැකගෙන අතරමඟදී ආපසු හැරෙන්නේ නැතිව කන්කසන්තුරේටම යන ලෙස අපි යෝජනා කරමු. එසේම පළාත් සභා ඡන්දය පැවැත්වෙන සියලු දිස්ත්‍රික්කවලටද යා යුතුය. ආණ්ඩුව නිකං බලාගෙන නොසිටි බව එවිට අවබෝධ කර ගත හැකිය. කොළඹට වී මාධ්‍ය හමු පැවැත්වීමත්, නිවේදන නිකුත් කිරීමත් දේශපාලන අධිකාරිය විවේචනයට ලක්කිරීමත් දේශපාලන පක්‍ෂවල ප්‍රජාතන්ත්‍රවාදී අයිතියක් මිස රටේ යහපතක් නොවන බව ජනතා විමුක්ති පෙරමුණ අවබෝධ කරගත යුතුය.එක්සත් ජාතික පක්‍ෂය තවම ඡන්දයට ගොනු වී නැත. පක්‍ෂ ඇතුළේ ඇති අර්බුදවලට පැලැස්තර ඇලවීම පමණක් සිදුවන බව පෙනේ. රනිල් වික්‍රමසිංහ මහතා තවමත් කර ඇත්තේ දෙල්කඳ පොළේ කොළ බෙදීම පමණි. පොළේ කොළ බෙදීම ද ප්‍රජාතන්ත්‍රවාදී අයිතියක් මිස ඡන්ද දිනීමේ ක්‍රියාමාර්ගයක් නොවන බව එජාපයේ අතීත සටන් දෙස බලන ඕනෑම කෙෙකුට අවබෝධ කරගත හැකි වන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>27</day>
    </date>
    <link>http://www.dinamina.lk/2012/07/27/_art.asp?fn=f1207272</link>
    <topic>මම නළුවෙක් නෙවෙයි</topic>
    <author/>
    <content>අවුල්ව ගිය කෙස් රොදින්යුත් බොත්තම් නො පිය වු කමිසයක් හා ඩෙනිම් කලිසමකින් සැරැසුණු අමරසිරි කලන්සූරිය පැවැති සිනමාවේ පාංශු දේහධාරි ජේත්තුකාර රංගන ශිල්පියා වෙනුවට පොදු ජනතාවට සමීප රංගන ශිල්පියකු වෙමින් සිනමා නළුවා පිළිබඳ සාම්ප්‍රදායයික ආකල්පය බිද දැමු රංගධරයෙකි. සිනමා දිවියේ 45 වසරක අත්දැකීම් ගැන ඔහු හා කළ කතාබහකි මේ.රස්තියාදු ගහනවා.පත්තර බලනවා. පොත් කියවනවා. ගෙදර දොරේ වැඩට බිරිඳට උදව් කරනවා.චිත්‍රපට දෙකක රඟපෑවා. එකක් අධ්‍යක්ෂණය කළේ ‘මධුසමය’ චිත්‍රපටය කළ කේ. ඒ. විජයරත්න. අනෙක පරාක්‍රම ජයසිංහගේ. මේ දෙකේම රඟපෑවේ වෙනස් ආකාරයක චරිත ‍දෙකක්. ටෙලි නාට්‍යවල නම් රඟපාන්නෙ නැහැ.ටෙලි නාට්‍යවල රඟපාන්න මම කැමති නැහැ.නැහැ. මම වෘත්තීය නළුවෙක් නෙවෙයි. ව්‍යාපාරිකයෙක්.මම ජීවත් වෙන්න රඟපෑවෙ නැහැ. ඒකට ව්‍යාපාර කළා. රඟපෑවෙ ආත්ම තෘප්තියටයි. ඒ නිසා රඟපෑම මගෙ වෘත්තීය නෙවෙයි.මට එහෙම පෙනෙන්නේ් නැහැ. ඔවුන් අපිට වැඩිය යම් යම් දේවල් බුක්ති විඳිනව ඇති. ඒත් ඒක කොයිතරම්දුරට ස්ථාවරද කියන්න මම දන්නේ නැහැ. මට කව්දෝ කිව්වා දැන් ඉන්න නළු නිළියන් දවස් පඩියට රඟපානවා කියලා. මම ඔවුන්ට අපහාස කරනවා නෙවෙයි. ඒත් රඟපෑම කුලීකාරයෝ වගේ කරන්න පුළුවන් දෙයක් නෙමෙයි. මම ටෙලි නාට්‍යවල රඟ නොපාන්න ඒකත් එක හේතුවක්.පතිරාජත් මමත් මහනුවර ධර්මරාජ විද්‍යාලයේ ඉගෙන ගත්තේ එකම අවධියක. ඔහු මට වඩා වැඩිමහල්. හන්තානේ කතාව චිත්‍රපටයට මම සම්බන්ධ ‍ෙවන්නෙ ඔහුගේ දැනුම් දීමකට අනුව.ඔහොම ඉන්න කොට දවසක් පතී මට කිව්වා රුපියල් තිස් දාහක් තියෙනව නම් චිත්‍රපටයක් කරන්න පුළුවන් කියලා. විජිත හේරත් කියලා ධර්මරාජේ මගේ පන්තියේ සගයෙක් මහියංගණයේ වී මෝලක් කරමින් හිටියා. මම එදාම ඔහු හමුවෙලා මේ පණිවුඩය කිව්වා. ඔහු කැමති වුණා. අපි එදාම පතිරාජ හමුවෙන්න නුවර ආවා. අහස් ගව්ව චිත්‍රපටය හදන්න පසුබිම හැදුනේ මේ විදිහටයි. 1979 ජනාධිපති සම්මාන උළෙලේ දී සම්මාන හතක් අපිට ලැබුණා. මම හොඳම නළුවා වුණා.මම ඒ කාලේ හිටපු ජේත්තුකාර නළුවන් වගේ ඇන්දෙ නැහැ. බොහෝවිට ඇන්දේ පාවිච්චි කළ ඩෙනිම් කලිසම්. කොණ්ඩෙ පිළිවෙළට පීරුවෙ නැහැ. දිගටම ඇන්ඳෙ එකම කමිසය. නමුත් සමාජය මාව පිළිගත්තා. විචාරකයෝ කිව්වා අහස් ගව්ව චිත්‍රපටයෙන් සිංහල සිනමාව උඩුයටිකුරු කළා කියලා.ඒ කාලේ මට නුවර රෙදි සාප්පු තුනක් තිබුණා. ව්‍යාපාර හොඳින් කෙරුණ නිසා මුදල් අතින් මදිපාඩුවක් තිබුණේ නැහැ. මුදල් හම්බ කළේ චිත්‍රපට වලින් නෙමෙයි. මේ අතර එච්. ඩී ප්‍රේමරත්න මාව මුණගැහුණා. ඔහුගේ චිත්‍රපටයට එන්න කීයක් ගෙවිය යුතුද කියලා ඇහුවා. මම ඒ වෙනකොට කිසිම චිත්‍රපටයකට මුදලට රඟපාල තිබුණේ නැහැ. ඒ නිසා මට මේ ප්‍රශ්නය ආගන්තුක එකක්. පස්සෙ මම දෙදාස් පන්සියයක් දෙන්න කිව්වා. ඔහු ඒ වෙලාවෙම ඉල්ලපු ගණන චෙක් පතකින් ගෙව්වා.පසුව අපේ සමාජයේ අනික් අයට මේ ගැන දැනගන්න ලැබිල. 25,000ක් වත් ඉල්ලන්න තිබුණනෙ කියලා. ඔවුන් මට දොස් කිව්වා. මම මේ කියන්නේ අපේක්ෂා චිත්‍රපටයට සම්බන්ධ වූ ආකාරය ගැන. පසුව ‘පරිත්‍යාගය’ චිත්‍රපටය කරන විට එච්. ඩී. 45,000ක් ගෙව්වා.‘බඹරු ඇවිත්’ කරන කොට නිෂ්පාදන කණ්ඩායමේ කෑම බීම වියදම පියවා ගන්න අපි ධීවරයන් සමඟ බූරු ගැහුවා. මේ කොයිවත් මුදල් ඉස්සරහට දාගෙන කරපු වැඩ නෙමෙයි. මගේ පළමු චිත්‍රපටය ‘රැයත් දවාලත්’ කළේ වැඩ කරපු ඡායාරූප සාප්පුවෙන් අයින් කළ නෙගටිව් පටලවලින්. අපි කවුරුත් වැඩ කළේ විශාල දුෂ්කරතාවයන් යටතේ.පෞද්ගලික ජීවිතයේත් සිනමාවේත් මගේ හොඳම මිත්‍රයා විජය. ඒක ‘හන්තානේ කතාව‘ චිත්‍රපටයේ සිට ඇති වූවක්. ඔහු මගේ ව්‍යාපාරික කටයුතු වලටත් උදව් කළා. මම ඔහුට කිව්වා උඹ චිත්‍රපට කරපන්. මම බිස්නස් කරන්නම් කියලා. ඔහු මා බලන්න නුවර එනවා. එවිට ඔහුව දැක ගන්න එන මිනිස්සු නිසා වාහන තදබදය ඇති වූ අවස්ථා පවා තිබෙනවා. විජයට හොඳම නළුවා වෙන්න හීනයක් තිබුණ බව සමහරු කියනවා. මම දන්න විදිහට නම් ඔහුට එහෙම සිහිනයක් තිබුණේ නැහැ.මම කිසිම දේශපාලනයක් කළේ නැහැ. නමුත් විජයට ඡන්දවලදි උදව් කළා. විජය ඝාතනය කළ අවස්ථාවේ පත්තරයකින් මගෙන් ඇහුවා මේකට වග කිවයුත්තේ කවුද කියලා. පුරවැසියන්ගේ ආරක්ෂාව සැලසීම රාජයේ වගකීමක් බව මම ඔහුට කිව්වා. මේකට එජාප නායකයින් මා සමඟ උරණ වුණා. ඔවුන් මගේ නිවසට හා ව්‍යාපාරයන් ගිනි බත් කළා. මම ඒ කාලේ ජීවත් වුණේ බොහොම අමාරුවෙන්.රංගනයට මම පදනම් කර ගන්නේ මගේ අත්දැකීම්. පොඩි විජේ චිත්‍රපටයේ රඟපෑමේදී මට හමුදාවේ සිටි කාලයේ අත්දැකීම් ප්‍රයෝජනවත් වුණා. යස ඉසුරු චිත්‍රපටයේදී මට මගේ අම්මාගේ මරණය සිදුවූ මොහොත මතක් වුණා පියා නැතිවීම මට පූජා චිත්‍රපටයේ රඟපාන්න උදව් වුණා. මේ විදිහට මම චිත්‍රපටවලට දුන්නේ මගේ අත්දැකීම්. ආපහු හැරිලා බලන විට මම රඟපෑ චරිත ගැන මම සෑහීමකට පත් වෙනවා. ඒවා මීට වැඩිය හොඳට කරන්න තිබුණ නේද කියලා මට පසුතැවීමක් නැහැ.නැහැ. ඒ කාලේ කාටවත් මේ වගේ චෝදනා ආවේ නැහැ.මිනිස්සු අතර එක එක විදිහෙ සම්බන්ධකම් ඇති වෙනවා. ඒ විදිහෙ සම්බන්ධතා මේ රටේ නළු නිළියන් අතර වගේම පිටරටවල නළු නිළියන් අතරත් ඇති වෙනවා. ඒක නළුකම නිසා සිදුවන දෙයක් නෙවෙයි.මිනිස්සු දැන් නළු නිළියන්ට චෝදනා කරන්නේ ඒ නිසා නොවෙයි. නළුකම යොදාගෙන වැරදි වැඩ කිරීම නිසයි. මේක දිගටම ගියොත් හානියක්. වෘත්තීය ගරුත්වය සිතන නළු නිළියන් මේ ගැනත් කල්පනා කළ යුතුයි.මම, අනුකරණය කළේ අමරසිරි කලන්සූරියව.කොණ්ඩය මගේ වගේ අවුල් කරගත්තට, ඩෙනිම් කළිසම් ඇන්දට කලංවගේ වෙන්න බැහැ. ඔවුන්ට මගේ මතුපිට ස්වරූපය අල්ල ගන්න පුළුවන්වෙයි. නමුත් මාව වටහා ගන්න නම්, මගේ සිතුවිලි වටහා ගත හැකි විය යුතුයි.නළුවාගේ සිරුර හොඳම මිතුරා හෝ නරකම හතුරා විය හැකියි. මම ක්‍රීඩා කළ නිසා හොඳ ශාරීරික යෝග්‍යතාවයක් තිබුණා. නමුත් මට නළුවෙක් හැටියට තහවුරු වෙන්න වැදගත්වුණේ ඇඟ පත නෙමෙයි. ඇඟ පත හදාගැනීමෙන් පමණක් නළු‍වෙක් වෙන්න බැහැ. ඒකය වුවමනා තරම් උදාහරණ අපේ සිනමාවෙන් වුණත් හොයා ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n1207281</link>
    <topic>කටුනායක ගුවන්තොටින්</topic>
    <author>විජයානී එදිරිසිංහ</author>
    <content>ජාත්‍යන්තර මත්ද්‍රව්‍ය ජාවාරම්කරුවන් ප්‍රභූ වෙසින් කටුනායක ගුවන්තොටුපළේ ‘ග්‍රීන් චැනල්’ පිටවීමේ අංශය හරහා මෙරටට පැන ගැනීමේ සැලසුමක තොරතුරු හෙළිකර ගත් රේගුව ග්‍රීන් චැනල් හරහා එන මගීන් ද පරීක්ෂා කිරීම ආරම්භ කර තිබේ.ජාත්‍යන්තර මත්ද්‍රව්‍ය ජාවාරම්කරුවන්ට මෙරටට මත්ද්‍රව්‍ය ගෙන යා නොහැකි පරිදි කටුනායක ගුවන් තොටුප‍ෙළ් “රෙඩ් චැනල්” මෙන්ම මුහුදු මාර්ග ඇතුළු රට පුරාම ආරක්ෂාව තර කර තිබේ.“ග්‍රීන් චැනල්” හරහා යන ප්‍රභූවරු කිසිදු පරීක්ෂාවකට ලක් නොවන නිසා මත්ද්‍රව්‍ය ජාවාරම්කරුවන් ඔවුන්ගේ මත්ද්‍රව්‍ය එම චැනලය හරහා රට තුළට ගෙන ඒමට මෙසේ සැලසුම් කර ඇති බවට බුද්ධි අංශ මඟින් තොරතුරු අනාවරණය කරගෙන තිබුණි.මේ වන විටත් ඔවුන් එම සැලසුම දියත් කර මෙරටට ඒ හරහා මත්ද්‍රව්‍ය ගෙන එන්නට ඇතැයි යන සැකය ද ආරක්ෂක අංශවලට ඇතිවී තිබේ.කෙසේ වෙතත් ඒ හරහා ඇතැම් හොර ජාවාරම්කරුවන් රටට ඇතුළු වී ඇති බව තහවුරු වී තිබේ.එහිදී රේගු බදු නොගෙවා හොර රහසේ වටිනා ජංගම දුරකතන ආදිය පන්නාගෙන ඇති බවට ද තොරතුරු ලැබී තිබේ. ඊට රේගුවේ සහාය ලැබුනේද යන්න පිළිබඳවද සැක පහළ වී ඇත.“ග්‍රීන් චැනල්” හරහා එන පිරිස පරීක්ෂා කිරීම සම්බන්ධයෙන් ඒ හරහා යන එන බොහෝ පිරිසකගේ විරෝධතාව පැන නැඟී තිබේ.ඇතැම් රේගු නිලධාරීන්ද ඊට විරුද්ධත්වය ප්‍රකාශ කර ඇත.එහෙත් මෙරටට මත්ද්‍රව්‍ය ඇතුළු කිරීම, ඊට සම්බන්ධ ජාවාරම්කරුවන් ප්‍රභූ වෙසින් පැමිණීම වැනි භයානක තත්ත්වයක් තුළ ග්‍රීන් චැනලය ඛ්රහා එන පිරිස පරීක්ෂා කිරීම අනිවාර්යයෙන් සිදුකළ යුතු තත්ත්වයක් ඇතිවී ඇතැයි රේගුවේ ජ්‍යෙෂ්ඨ නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n1207282</link>
    <topic>ඉසෙඩ් ස්කෝර් අර්බුදයෙන් කිසිදු දරුවකුට අගතියක්වීමට ජනපති ඉඩ තබන්නේ නෑ</topic>
    <author/>
    <content>ඉසෙඩ් ස්කෝර් අර්බුදය තුළ කිසිදු දරුවෙකුට අගතියක් වීමට ජනාධිපතිතුමා ඉඩ තබන්නේ නැතැයි, යෞවන කටයුතු සහ නිපුණතා සංවර්ධන අමාත්‍ය, ඩලස් අලහප්පෙරුම මහතා ඊයේ (27) දෙහිවල දී ප්‍රකාශ කළේය.දෙහිවල ලලිත් ඇතුලත්මුදලි වෘත්තීය පුහුණු මධ්‍යස්ථානයේ නව පුහුණු පාඨමාලා සඳහා ඇතුළත් කර ගැනීමට නියමිත සිසු සිසුවියන් අමතමින් අමාත්‍යවරයා මේ බව ප්‍රකාශ කළේය.අමාත්‍ය ඩලස් අලහප්පෙරුම මහතා මෙසේ ද කීය.z ස්කෝර් ප්‍රශ්නය දිහාව අපි බලමු. z ස්කෝර් ප්‍රකාශයට පත්වුණා. පිරිසක් අධිකරණයට ගියා. අධිකරණය තීන්දුවක් දුන්නා. ඛ ස්කෝර් වෙනස් කරන්න කියලා. ඒ අනුව වෙනස් කළා. දැන් අධිකරණයට ගිය පිරිස ඉස්කෝලෙට ඇවිත් කියනවා,මේ ආණ්ඩුව දරුවන්ගේ අනාගතය විනාශ කරන්න හදනවා කියලා. මම රජයේ කැබිනට් ඇමැතිවරයෙකු ලෙසත්, ශ්‍රී ලංකා නිදහස් පක්‍ෂයේ භාණ්ඩාගාරික ලෙසත්, රටේ වගකිවයුතු පුරවැසියකු ලෙසත්, අධ්‍යාපනයේ නිරත දරු දෙදෙනකුගේ පියකු ලෙසත්, ඉතා වගකීමෙන් ප්‍රකාශ කරනවා, z ස්කෝර් නිසා කිසිදු දරුවෙකුට කිසිදු අගතියක්, අසාධාරණයක් වෙන්න ඉඩ නොතබන බව.අතිගරු ජනාධිපතිතුමා, z ස්කෝර් ප්‍රශ්නය පිළිබඳව විශේෂ අවධානයක් යොමු කර තිබෙනවා. ඒ නිසා කිසිදු අයෙකුගේ කියුම් බස්වලට පාසල් දරුවන් ලෙස ඔබ රැවටෙන්න එපා. ප්‍රාථමික දේශපාලනයේ නිරත වන අය උත්සාහ කරාවි, ඔවුන්ගේ දේශපාලන නිරුවත වසාගන්න. ඔබව පාවිච්චි කරන්න. අද අධ්‍යාපනයේ දැවැන්ත අවුලක් තිබෙන බවට මවාපාන්න.තමන්ගේ දේශපාලන බැරිකම වහගන්නයි, ඔවුන් එසේ කටයුතු කරන්නේ. ඉදිරියේදී නිකුත් කරන z ලකුණුවලින් කිසිදු පාසල් දරුවෙකුට අසාධාරණයක් සිදු නොවන බව මා නැවතත් ඉතා වගකීමෙන් ප්‍රකාශ කරනවා. එතෙක් ඉවසීමෙන් සිටින ලෙසත්, පියෙක් ලෙස මම ඔබෙන් ඉල්ලා සිටිනවා.දෙහිවල, ගල්කිස්ස නගරාධිපති ධනසිරි අමරතුංග, උප නගරාධිපති ලලිත් ඇතුලත්මුදලි, වෘත්තීය පුහුණු මධ්‍යස්ථානයේ පාලන මණ්ඩලයේ සභාපති කේසරලාල් ගුණසේකර යන මහත්වරුන් ද මෙහිදී කතා කළහ.ජාතික තරුණ සේවා සභාවේ සභාපති නීතිඥ ලලිත් පියුමි පෙරේරා මහතා, දහසකට (1000) අධික නවක සිසුහු, මවුපියෝ, තරුණ සේවා සභාවේ නිලධාරීහු ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n1207283</link>
    <topic>මහින්දෝදය තාක්ෂණික විද්‍යාගාර ඉදිකිරීම් අද ඇරැඹේ</topic>
    <author>සුභාෂිණි සේනානායක</author>
    <content>ද්විතීයික පාසල් දහසක් ප්‍රතිනිර්මාණය කිරීමේ ජාතික වැඩසටහන යටතේ , මහින්දෝදය තාක්ෂණික විද්‍යාගාර ඉදිකිරීම් දිවයින පුරා අද (27) ආරම්භ කෙරේ.මහින්ද චින්තන ඉදිරි දැක්ම යටතේ ශ්‍රි ලංකාව දැනුම කේන්ද්‍රස්ථානයක් බවට පත්කරලීමත් දැනුම කේන්ද්‍රීය සංවර්ධන අරමුණු සාක්ෂාත් කරගැනීම උදෙසාත් ආරම්භ කළ මෙම වැඩසටහන යටතේ ඉදිකළ රත්මලාන කොතලාවල පුර විද්‍යාලයේ නව මහින්දෝදය තාක්ෂණික විද්‍යාගාරය අද(27) ජනාධිපති මහින්ද රාජපක්ෂ මහතාගේ ප්‍රධානත්වයෙන් සිසු අයිතියට පැවරේ.අධ්‍යාපන අමාත්‍ය බන්දුල ගුණවර්ධන මහතාගේ සහ අධ්‍යාපන අධික්ෂණ මන්ත්‍රි මොහාන් ලාල් ග්‍රේරෝ මන්ත්‍රිතුමාගේ අධික්ෂණය යටතේ මෙම විද්‍යාගාර රටපුරා ආරම්භ කරන අතර මෙයට සමගාමීව ප්‍රාථමික පාසල් පන්දහසක් සංවර්ධනය කිරිමද පළාත් සභා අධ්‍යාපන අමාත්‍යාංශය සමග ඒකාබද්ධව සිදුකිරිමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n1207284</link>
    <topic>වන සංරක්ෂිතවල අනවසර පදිංචිකරුවන් තරාතිරම නොබලා වහාම ඉවත් කරන්න</topic>
    <author>ධනුෂ්ක ගොඩකුඹුර සහ කුරුණෑගල දිස්ත්‍රික් සංචාරක කුරුණෑගල සිට</author>
    <content>වන සංරක්ෂිත ප්‍රදේශවල සිටින අනවසර පදිංචිකරුවන් තරාතිරම නොබලා වහාම ක්‍රියාත්මක වන පරිදි ඉවත් කිරීමට පියවර ගන්නා ලෙස ජනාධිපති මහින්ද රාජපක්ෂ මහතා අදාළ නිලධාරීන්ට ඊයේ (27) නියෝග කළේය.වැව්තාවුලු සහ පෝෂක ප්‍රදේශ, අලි සංචරණ මාර්ග ආශ්‍රිතව සිටින පදිංචිකරුවන් ඉවත් කිරීමට කටයුතු කරන ලෙසත් ජනාධිපතිවරයා උපදෙස් දුන්නේය.අක්කර 500 ක වැනි විශාල ප්‍රදේශ බලහත්කාරයෙන් අල්ලා ගෙන සිටින පිරිස් සම්බන්ධයෙන් තමන්ට පැමිණිලි ලැබී ඇති බව සඳහන් කළ ජනාධිපතිවරයා රජයේ ඉඩම් බලහත්කාරයෙන් අල්ලා ගැනීමට කිසිවකුටත් අයිතියක් නැති බව අවධාරණය කළේය.ජනාධිපති මහින්ද රාජපක්ෂ මහතා මේ අදහස් පළ කළේ කුරුණෑගල දිස්ත්‍රික් විශේෂ සංවර්ධන කමිටු රැස්වීමට කුරුණෑගල සමූපකාර ශාලවේදී ඊයේ එක්වෙමිනි.කුරුණෑගල දිස්ත්‍රික්කයේ මෙතෙක් ක්‍රියාත්මක සංවර්ධන ව්‍යාපෘතිවල ප්‍රගතිය සහ ඉදිරි යෝජනා ක්‍රම සම්බන්ධයෙන් මෙහිදී සාකච්ඡාවට ලක්කෙරිණ.දිස්ත්‍රික්කයේ ප්‍රධාන ගැටලුවක්ව පවතින අලි මිනිස් ගැටුම් සම්බන්ධයෙන් අවධානය යොමු කළ ජනාධිපතිවරයා මිනිසුන්ට මෙන්ම අලින්ටත් අසාධාරණයක් නොවන පරිදි ස්ථිර විසැඳුමක් ලබා දීමට දේශපාලනඥයන් සහ නිලධාරීන් එක්ව කටයුතු කරන ලෙස උපදෙස් දුන්නේය.වසා දමා ඇති පාසල් ගොඩනැගිලි ප්‍රයෝජනවත් කාර්යන් සඳහා යොදා ගන්නා ලෙසත් ඉදිකිරීම් අතරමඟ නතර කර ඇති සියලු ගොඩනැගිලිවල ඉදිකිරීම් කඩිනමින් අවසන් කරන ලෙසත් ජනාධිපතිවරයා නියෝග කළේය.මුල් ගල් තබා ඇති එහෙත් වැඩ ආරම්භ නොකරන ලද මහාමාර්ග ව්‍යාපෘති සම්බන්ධයෙන් ද ජනාධිපතිවරයාගේ විශේෂ අවධානය යොමු කෙරුණු අතර ජනතාවගේ අප්‍රසාදයට ලක් නොවී ඒවා කඩිනමින් අවසන් කරන ලෙසත් උපදෙස් දුන්නේය.නියඟයට මුහුණ දුන් ප්‍රදේශවල ජනතාවගේ පහසුව සඳහා ජල බවුසර් සහ ප්ලාස්ටික් වතුර ටැංකි තාවකාලික පදනමක් ලෙස සපයා දිය යුතු බවටත් ජනාධිපතිවරයා නිලධාරීන් දැනුවත් කළේය.ව්‍යාපෘති ආරම්භ කිරීමේදී අතේ ඇති මුදලට සරිලන ව්‍යාපෘති සැලසුම් සහගතව ක්‍රියාවට නැංවිය යුතු බව සියලුදෙනා සිහිතබා ගත යුතු යැයි ජනාධිපතිවරයා කීවේය.ප්‍රදේශයේ ජල හිඟයට විසැඳුමක් ලෙස ක්‍රියාත්මක කෙරෙන දැදුරු ඔය ව්‍යාපෘතිය සම්බන්ධයෙන් ජනාධිපතිවරයාගේ විශේෂ අවධානයක් යොමු වූ අතර එම ව්‍යාපෘතියේ සියයට 75 වැඩ කටයුතු අවසන් බව මෙහිදී හෙළිදරව් කෙරිණ.ඇමැතිවරුන් වන නිමල් සිරිපාල ද සිල්වා, බැසිල් රාජපක්ෂ, අනුර ප්‍රියදර්ශන යාපා, ජොන්ස්ටන් ප්‍රනාන්දු, එස්. බී. නාවින්න, එස්. එම් චන්ද්‍රසේන, ජගත් පුෂ්පකුමාර, තිස්ස කරලියද්ද, සාලින්ද දිසානායක, ටී. බී. ඒකනායක, වයඹ පළාත් මහ ඇමැති අතුල විජේසිංහ, ජනාධිපති ලේකම් ලලිත් වීරතුංග යන මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n1207285</link>
    <topic>ගොවි සටනට එක්වුණු රනිල්ට නොනවත්වා ‘හූ සංග්‍රහ’</topic>
    <author>උතුරුමැද පළාත් සංචාරක - සමන් කුමාර</author>
    <content>තඹුත්තේගම රැජන හන්දියේ දී, ඊයේ උදෑසන අපූරු නාටකයක් රඟ දැක්විණි. එහි ප්‍රධාන නළුවා වූයේ විපක්‍ෂනායක රනිල් වික්‍රමසිංහ මහතා ය. සෙසු චරිත රජරට ගොවියන් විසින් රඟ දක්වන ලදී.නාට්‍යා’වසානයෙහි හූ සංග්‍රහ, අපවාද – අවලාද මධ්‍යයේ සිය ශරීරා’රක්ෂාව හා නම්බුව රැකගැනීම සඳහා වහා ම පලා යන්නට රනිල් වික්‍රමසිංහ මහතාට සිදු විය.සම්පූර්ණ සිදුවීම් පෙළ මෙසේ ය. මහවැලි එච් කලාපයේ ගොවීහු පිරිසක් නියං සහනාධාර ඉල්ලමින් උද්ඝෝෂණයක නිරත වූහ. ඔවුන්ගේ ඉලක්කය වූයේ ආණ්ඩුවට දැනෙන යමක් සිදු කොට සහනාධාර ලබා ගැනීම කඩිනම් කිරීම ය.විරෝධතාව පැවැත්වූයේ තඹුත්තේගම රැජන හන්දියේ පිහිටි එ. ජා. ප. කාර්යාලය අබියස ය. එම කාර්යාලය එජාප අපේක්‍ෂක මහින්දරත්න මහතාට අයත් විය.උද්ඝෝෂණය තත්පරයෙන් – තත්පරයට උණුසුම් විය. අලුත් විරෝධතාකරුවන් හා අලුත් සටන් පාඨ ද එකතු වන බව දකින්නට ලැබිණි. සෙනඟ තව - තවත් රැස්වූහ.මේ අතර අනුරාධපුර එ. ජා. ප. ඡන්ද රැස්වීමකට සහභාගි වීම සඳහා කොළඹ සිට එහි යමින් සිටි විපක්‍ෂනායක රනිල් වික්‍රමසිංහ මහතා තඹුත්තේගම විරෝධතාව දැක මුව පුරා සිනාසෙමින් වාහන නවතා උද්ඝෝෂකයන් අතරට එක් විය.එතුමා අත වැනී ය. ප්‍රතිචාරයක් නැත. එතුමා සටන් පාඨ කිහිපයක් කීවේය. ප්‍රතිචාරයක් නැත. එතුමා තමා සමඟ ගමනට එක් වූ කැබ් රථයකට නැඟ කතාවක් ආරම්භ කළේ ය.ඒ සමඟ ම ප්‍රදේශය දෙවනත් කරන තරමේ බලවත් හූ හඬක් පැතිර ගියේ ය. වික්‍රමසිංහ මහතා නැවත කතාව ආරම්භ කළේ ය. ඊළඟ හූ සංග්‍රහය ඊට වඩා බලවත් විය.ගොවියෝ සිය නියං සහනාධාර සටන අතහැර වික්‍රමසිංහ මහතාට විරෝධය දක්වන්නට වූ හ.ගොවි විරෝධතාවට එජාප දේශපාලනය එපා!ඔයා ඔයාගේ වැඩක් බලාගන්න!ගොවියා මුලාවේ දාන්න රනිල්ට බෑ! වැනි සටන් පාඨ හැම අතින් ම නැඟෙන්නට විය. ගොවියෝ අවසානයේ කලබල කරමින් වික්‍රමසිංහ මහතා නැඟී සිටි කැබ් රථය වට කරන්නට වූහ.ආරක්‍ෂක නිලධාරීහු මහත් පරිශ්‍රමයක් දරා වික්‍රමසිංහ මහතා කැබ් රථයට ඔබා ගත්හ. විපක්‍ෂ නායකයාගේ වාහන පෙළ එතැනින් නික්ම ගියේ ඉතා අපහසුවෙන් ය. ඒ වනතුරු ද ගොවියන්ගේ හූ හඬ තඹුත්තේගම පුරා පැතිරෙමින් තිබිණි. .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n1207286</link>
    <topic>දරුවන් ගැන සිතාසදුදා වැඩට එන්න</topic>
    <author/>
    <content>විශ්වවිද්‍යාල අධ්‍යාපන කටයුතු යථා පරිදි පවත්වාගෙන යාම සඳහා ජුලි 30 වැනි සඳුදා සිට සේවයට වාර්තා කරන්නැයි උසස් අධ්‍යාපන ඇමැති එස්.බී. දිසානායක මහතා විශ්වවිද්‍යාල මහාචාර්යවරුන්, ආචාර්යවරුන් හා කථිකාචාර්යවරුන්ගෙන් ඉල්ලීමක් කරයි.ශ්‍රී ලංකාවේ විශ්වවිද්‍යාල ආචාර්යවරුන්ගේ වෘත්තීය සමිති සම්මේලනයේ වැඩවර්ජනය නිසා විශ්වවිද්‍යාල සිසු සිසුවියන්ගේ අධ්‍යාපන කටයුතුවලට බාධා එල්ල වී ඇති අතර නවක සිසුන් විශ්වවිද්‍යාලවලට බඳවා ගැනීමේ කටයුතු ප්‍රමාද වීමටද ‍මෙම වැඩවර්ජනය හේතුවක් විය හැකි බව ඇමැතිවරයා පෙන්වා දෙයි.පටු දේශපාලන අරමුණු ඉටු කර ගැනීමට මාන බලන අතළොස්සකගේ ඕනෑ එපා කම් ඉටු නොකොට සමස්ත විශ්වවිද්‍යාල සිසුන්ගේ අනාගතය පිළිබඳව සිතා මෙම 30 වැනිදා සිට සේවයට පැමිණෙන්නැයි උසස් අධ්‍යාපන ඇමැති එස්.බී. දිසානායක මහතා දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n12072816</link>
    <topic>අධි වේගයෙන් ගාලු යන්නපිටකොටුවෙන් නව බස් සේවයක්</topic>
    <author/>
    <content>ප්‍රවාහන අමාත්‍ය කුමාර වෙල්ගම මහතාගේ යෝජනාවකට අනුව අධිවේගී මාර්ගය හරහා පිටකොටුව සිට ගාල්ල දක්වා නව සුඛෝපභෝගි බස් සේවාවක් ආරම්භ කිරීමට ශ්‍රී ලංකා ගමනා ගමන මණ්ඩලය කටයුතු යොදා ඇත.පිටකොටුව සහ ගාල්ල යන අන්ත දෙකෙන්ම ධාවනය වන පරිදි යොදා ඇති මෙම බස් රථ සෑම දිනකම පිටකොටුවෙන් පෙ.ව. 5.30ට ධාවනය ආරම්භ වන අතර ඉන් අනතුරුව පෙ.ව. 10.50, ප.ව. 4.50 වශයෙන්ද, ගාල්ල අන්තයෙන් පෙ.ව. 8.10, ප.ව. 2.10, රාත්‍රී 7.30 වශයෙන් ධාවනය වේ.මෙහි ගමන් ගාස්තුව පිටකොටුව සිට ගාල්ල දක්වා රු: 564/- ක් වේ. පිටකොටුවෙන් ගමන් ආරම්භ වන මෙම බස් සේවාවේ ගමන් මාර්ගය ලෙස පිටකොටුව, මරදාන, බොරැල්ල රාජගිරිය, ඇතුල්කෝට්ටේ හන්දිය, බත්තරමුල්ල, පැලවත්ත හන්දිය, තලවතුගොඩ හන්දිය, පොල්වත්ත හන්දිය, පන්නිපිටිය ගුවන් පාලම, කොට්ටාව දක්වා පැමිණ එතැන් සිට අධිවේගී මාර්ගයේ කොට්ටාව පිිවිසුමෙන් ගාල්ල බස් නැවතුම්පළ දක්වා ගමන් කෙරේ.මෙම බස් සේවාව ආරම්භ කිරීම ඊයේ (26) දින ආමාත්‍ය කුමාර වෙල්ගම මහතාගේ ප්‍රධානත්වයෙන් පිටකොටුව ශ්‍රී ලංගම මධ්‍යම බස් නැවතුම්පළේදී සිදු කරන ලදී. මෙම අවස්ථාවට ශ්‍රී ලංගම සභාපති ශෂි වෙල්ගම මහතා ඇතුළු ශ්‍රී ලංගම නිලධාරින් පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n1207287</link>
    <topic>දකුණු ආසියාවේ පළමු ‘මොනෝ රේල්’ දුම්රිය මඟ ද හම්බන්තොට ඉදි කෙරෙනවා</topic>
    <author>බන්ධුල ගුණසේකර</author>
    <content>දකුණු ආසියාවේ ප්‍රථම මොනෝ රේල් දුම්රිය මාර්ගය දකුණු පළාතේ හම්බන්තොට දිස්ත්‍රික්කය තුළ ඉදි කෙරෙන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා කියයි.හම්බන්තොට¸ ලුණුගම්වෙහෙර¸ මත්තල ජාත්‍යන්තර ගුවන් තොටුපොළ හා සූරියවැව ජාත්‍යන්තර ක්‍රීඩාංගණය සම්බන්ධ වන පරිදි මෙම නවීන දුම්රිය මාර්ගය ඉදි කිරීමට සැලසුම් කොට තිබේ.මෙම ව්‍යාපෘතිය සඳහා විදේශ ආයෝජන යොදා ගැනීමට අපේක්ෂා කෙරේ.ලබන වසර මුල් භාගය වන විට මෙම දුම්රිය මාර්ගයේ ඉදි කිරීම් කටයුතු ආරම්භ කිරීමට නියමිත බවද මන්ත්‍රීවරයා වැඩි දුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n1207288</link>
    <topic>මළ සිරුර හඳුනා ගැනීමටමහජන සහාය පතයි</topic>
    <author/>
    <content>පිටකොටුව රෙක්ලමේෂන් පාරේ පරණ මාළු වෙළෙඳ පොළ අසලදී පසුගිය 19 වැනිදා අනතුරකට භාජනය වී තුවාල ලබා කොළඹ ජාතික රෝහලේ ප්‍රතිකාර ලබමින් සිටි අයකු පසුගිය 26 වැනිදා මිය ගොස් ඇත.උස අඩි 5 අඟල් 4ක් වන මොහු අවුරුදු 52 – 54 වයසේ පසුවුවෙකි. තලඑළලු මොහුගේ තරමක් පැසුණු කොණ්ඩය පිටුපසට පීරා ඇත. කකුල් දෙකේම දණ හිසෙන් පහළ දද කැලැල් ඇත. අවසන් වරට හැඳ සිටියේ දුඹුරු සහ සුදු පැහැ බතික් සරමකි.උඩුකය නිරාවරණව තිබිණි. මළ සිරුර කොළඹ ජාතික රෝහලේ මෘත ශරීරාගාරයේ තැන්පත් කර ඇත. මොහු හඳුනාගැනීමට පිටකොටුව පොලිසිය මහජනතාවගේ සහාය පතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n1207289</link>
    <topic>ජුලම්පිටියේ අමරේ කියමින් ව්‍යාපාරිකයකුගෙන් ලක්ෂ පහක කප්පම් ගන්න හදලා</topic>
    <author>චන්ද්‍රිකා පෙරේරා</author>
    <content>ජුලම්පිටියේ අමරේ නමින් වලස්මුල්ල ප්‍රදේශයේ ව්‍යාපාරිකයකුගෙන් රුපියල් ලක්ෂ පහක කප්පම් මුදලක් ගැනීමට උත්සාහ කළ පුද්ගලයන් දෙදෙනෙක් තංගල්ල කොට්ඨාස අපරාධ විමර්ශන අංශය මගින් ‍ඊයේ (27) අලුයම අත්අඩංගුවට ගෙන තිබේ‍.කප්පම් මුදල් ලබාගැනීමට මොවුන් වලස්මුල්ල නතුවල පාසල අසලට පැමිණ සිටියදී අත්අඩංගුවට ගත් බව පොලිසිය පවසයි.අත්අඩංගුවට පත් සැකකරුවන් ද නතුවල ප්‍රදේශයේම පදිංචි පුද්ගලයෝ වෙති.මොවුන් ඉකුත් 18 දා කප්පම් ඉල්ලූ බවට ව්‍යාපාරිකයා විසින් තංගල්ල අපරාධ විමර්ශන අංශයට පැමිණිලි කිරීමෙන් පසු ඉතා රහසිගත ලෙස සිද්ධිය පිළිබඳ පරීක්ෂණ ආරම්භ කර ඇත.දුරකථනය ඔස්සේ කතාකර ඇති අපරාධකරුවකු තමන් ජුලංපිටියේ අමරේ බව පවසා රුපියල් ලක්ෂ පහක කප්පමක් ගෙවන ලෙසත් මේ පිළිබඳ පොලිසියට දැන්වුවහොත් මරාදමන බවටත් පවසා ඇති බවට අනාවරණය ‍වී තිබේ.මේ පිළිබඳ පොලිසියට දැනුම් දීමෙන් පසු පොලිසියේ උපදෙස් අනුව ව්‍යාපාරිකයා එවැනි මුදලක් ගෙවීම තමාට නොහැකි බවත් මුදල් ප්‍රමාණය අඩුකරන ලෙසත් ඉල්ලා ඇත. කෙසේ හෝ කප්පම් මුදල රුපියල් ලක්ෂය දක්වා අඩුකර ගැනීමට ඔහුට හැකිවී තිබේ.මෙසේ අඩුකර ගත්කප්පම් මුදල නතුවල පාසල අසලට ඊයේ අලුයම ගෙන එන ලෙස කප්පම් කරුවන් ව්‍යාපාරිකයාට දැනුම් දීමෙන් පසු අපරාධ විමර්ශන ඒකකයේ නිලධාරීන් සැඟවී සිට කප්පම් ගැනීමට පැමිණි පුද්ගලයන් අත්අඩංගුවට ගෙන ඇත‍. සිද්ධිය පිළිබඳ තංගල්ල කොට්ඨාස අපරාධ විමර්ශන අංශය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n12072810</link>
    <topic>විහාරගල තේ කම්හල අසල මළ සිරුරක්</topic>
    <author> හල්දුම්මුල්ල සමුහ</author>
    <content>හපුතලේ - බෙරගල මහා මාර්ගයේ විහාරගල තේ කම්හල අසල මාර්ගයේ වැ‍ටී තිබු මළ සිරුරක් 26 වැනි දින රාත්‍රි 10 ට පමණ හපුතලේ පොලීසිය විසින් සොයා ගත් බව කියයි.මෙසේ මියගොස් ඇත්තේ බ්ලැක්වුඩ් හී පදිංචි එම්.අක්ක්‍රම් (35) නැමැති අයෙකී.අවිවාහක අයෙකු වන මොහු හපුතලේ නගරයේ දිනපතා වඩේ වෙළෙදාම කරමින් ජීවත් වූ අයෙකී.මළසිරුර හල්දුම්මුල්ල දිසා රෝහලට ගෙනැවිත් ඇති අතර වැඩිදුර පරික්ෂණ හපුතලේ පොලිස් ස්ථානාධිපති පොලිස් පරික්ෂක ප්‍රියන්ත කුමාර මහතාගේ මෙහෙයවීමෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n12072811</link>
    <topic>මුහුදේ දිය නෑමට ගිය තරුණයන් තිදෙනකුගෙන් අයෙක් මරුට: දෙදෙනෙක් අතුරුදන්</topic>
    <author>මූතූර් වි‍ශේෂ ආර් ජේ රාජසිංහ</author>
    <content>මූතූර් හබීම් නගර් මුහුදු තීරයේ දිය නෑමට ගිය තරුණයන් තිදෙනෙකු (26) දියේ ගිලී ඉන් එක් අයෙකු ගොඩ ගෙන රෝහල් ගතකිරීමෙන් මිය ගොස් ඇති අතර, අනෙක් දෙදෙනා පිළිබද මෙතෙක්‍ සොයා ගැනීමට නොහැකි වී තිබේ.මූතූර් පොලීසිය නාවික හමුදාවේ හා ප්‍රදේයේ තරුණයන්ගේ සහාය ඇතිව බෝට්ටු ගණනාවක් යොදා ගනිමින් අතුරුදන් වු පුද්ගලයන් දෙදෙනා සොයා ගැනීමේ විශේෂ සොදිසියක නියැළී සිටී.දියේ ගිලීමෙන් මිය ගොස් ඇත්තේ මූතූර් ඡායානගර් හි පදිංචි ජුනයිට් මොහොමඩ් සහී (29) නැමති විවාහක එක්දරු පියෙකු වන අතර, දිය නෑමට ගොස් අතුරුදන්ව මෙතෙක් සොයා ගැනීමට නොහැකි ව ඇත්තේ මූතූර් ජායා නගර් හි පදිංචි ලාෆීර් රිජාන් (19) නැමති උසස් පෙළ ඉගෙනුම ලබන සිසුවෙකු හා නසීර් මොහොමඩ් (20) නැමති අයෙකුගේ බව ප්‍රදේශ වාසීහු පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n12072812</link>
    <topic>මාකොළ ගෙවල් කැඩූසැක දෙදෙනා අත්අඩංගුවට</topic>
    <author>මල්වාන සමූහ</author>
    <content>මාකොළ ප්‍රදේශයේ ගෙවල් බිඳුම් දෙකක් සිදු කොට පොලිසියට කට්ටි පනිමින් සිටි තරුණයින් දෙදෙනකු වසරකට පමණ කාලයකට පසුව සපුගස්කන්ද පොලිසිය විසින් අත්අඩංගුවට ගන්නා ලදී.ඒ සමගම මොවුන් විසින් එම ගෙවල්වලින් සොරකම් කරන ලද රුපියල් ලක්ෂ දෙකක් පමණ වටිනා රන් ආභරණ හා ජංගම දුරකථන සොයා ගැනීමට ද පොලිසියට හැකිවී ඇත.මේ රන් ආභරණ මීගමුව හා කටුනායක යන ප්‍රදේශවලට උකස් කර තිබූ අතර මොවුන් මාකොළ අවට ප්‍රදේශවල පදිංචිකරුවන් වෙති.මේ දෙදෙනා පෙරේදා (26 වැනිදා) මහර මහේස්ත්‍රාක් සහන් මාපා බණ්ඩාර මහතා වෙත ඉදිරිපත් කිරීමෙන් පසුව ඔවුන් ලබන මස 9 වැනි දින දක්වා රක්ෂිත බන්ධනාගාර ගත කරන ලදී.සපුගස්කන්ද පොලිසියේ අපරාධ විමර්ශන අංශයේ ස්ථානාධිපති පොලිස් පරීක්ෂක ජේ. ඒ. තුසිත ජයකොඩි, පො. කො. අබේරත්න (19334), තිලකරත්න (36589), ජයවර්ධන (12011), ප්‍රසාද් (78595) සිරිමාන්න (47575) හා ප්‍රේමලාල් (32795) යන නිලධාරීන් විසින් මේ වැටලීම සිදු කරන ලදහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n12072813</link>
    <topic>දුම්රිය මගීන්ගේ පසුම්බිවලටවිදින සැකකරු අත්අඩංගුවට</topic>
    <author>නිමල් රාජපක්‍ෂ, රක්‍ෂණ ශ්‍රියන්ත</author>
    <content>දුම්රිය මගීන්ගේ මුදල් පසුම්බි සොරාගන්නා සැකකරුවකු මත්පෙති දහසයක් සමගින් කොටුව දුම්රිය ස්ථානයේදී දුම්රිය ආරක්‍ෂක සේවයේ නිලධාරීන් අත්අඩංගුවට ගෙන ඇත.සැකකරු අත්අඩංගුවට ගෙන ඇත්තේ ඊයේ (27) සවස 4.30ට පමණය.දුම්රිය ආරක්‍ෂක නිලධාරීන් දුම්රිය ස්ථානයේ දෙවැනි වේදිකාවේ මුර සංචාරයේ නිරතව සිටියදී සැකකරු කලබලවී දුවන්න පටන්ගෙන තිබේ.වහාම ක්‍රියාත්මකවූ දුම්රිය ආරක්‍ෂක නිලධාරීන් සැකකරු පසුපස හඹාගොස් අටවන වේදිකාවේදී අත්අඩංගුවට ගත් බව කොටුව කාර්යභාර නිලධාරී ඩන්ස්ටන් සිබේරා මහතා පවසයි.ගම්පහ ඉහළයාගොඩ ප්‍රදේශයේ පදිංචි 23 හැවිරිදි සැකකරු මත්පෙති ගැනීමෙන් සිය ජාවාරම කැරගෙන යාමට බියක් සැකක් ඇති නොවන බවද දුම්රිය ආරක්‍ෂක නිලධාරීන් ඉදිරියේ පාපොච්චාරණය කර ඇත.අත්අඩංගුවට ගත් සැකකරු මත්පෙති දහසයද සමගින් වැඩිදුර පරීක්‍ෂණ සඳහා කොටුව පොලිසියට බාරදී ඇත.කොටුව දුම්රිය ආරක්‍ෂක සේවයේ කාර්යභාර නිලධාරී ඩන්ස්ටන් සිබේරා, ආදේශක ආරක්‍ෂක නිලධාරී ජයවර්ධන යන නිලධාරීහු මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n12072814</link>
    <topic>බොල්ලත පාපතර පියාගෙන්අට හැවිරිදි පුතාට අතවර</topic>
    <author>නිමල් රාජපක්‍ෂ</author>
    <content>අට හැවිරිදි කුඩා දරුවකු ලිංගික අපයෝජනයට ලක්කළ බොල්ලත ප්‍රදේශයේ පියකු ගණේමුල්ල පොලිසිය මගින් අත්අඩංගුවට ගෙන ඇත.අත්අඩංගුවට ගත් සැකකාර පියා හතළිස්පස් හැවිරිදි බොල්ලත පොල්ගහවත්ත පදිංචි අයකු බව ගණේමුල්ල පොලිස්ථානාධිපති දමින්ද සෝමජිත් මහතා පවසයි.අදාළ සැකකරු වඩු කාර්මිකයකු බව පොලිසිය පවසයි.තම දරුවාගේ තොල් ඉදිමී මුහුණේ රතු ලපයක් තිබෙනු දැක මව ප්‍රශ්න කිරීමේදී දරුවාට වූ අතවරය හෙළිවී තිබේ.සැකකරුට තිබෙනුයේ හදාගෙන එන දෙමහල් නිවසකි. දරුවා පාසල් ගොස් දහවල් 2 ට පමණ නිවසට පැමිණ ඇත. මව නිවසින් පිටව සිටි අවස්ථාවේ පියා තම අට හැවිරිදි පිරිමි දරුවා දෙමහල් නිවසේ කාමරයකට රැගෙන ගොස් ලිංගික අතවර කර දරුවා කාට හෝ කීවොත් මරණ බවට බියගන්වා ඇත.නමුත් මව නිවසට පැමිණි අවස්ථාවේ දරුවාගේ තොල් ඉදිමී මුහුණේ තිබූ රතු කැළල් පිළිබඳ ප්‍රශ්න කිරීමේදී දරුවාට සිදුවූ විපත හෙළිවී ඇත. සිද්ධිය පිළිබඳ පොලිසියට මව පැමිණිලි කිරීමෙන් පසු සැකකරු අත්අඩංගුවට ගෙන ඇත.අත්අඩංගුවට ගත් සැකකරු ගම්පහ මහේස්ත්‍රාත් කේමා ස්වර්ණාධිපති මහත්මිය වෙත ඉදිරිපත් කිරීමෙන් පසු සැකකරු මේ මස 31 දක්වා රක්ෂිත බන්ධනාගාර ගතකරන ලෙස නියම කළාය. ගණේමුල්ල පොලිස් ස්ථානාධිපති දමින්ද සෝමජිත්, ළමා හා කාන්තා අංශයේ ස්ථානාධිපති එම්. පී. එල්. මධුශානි, සැරයන් සිසිර යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=n12072815</link>
    <topic>ඇස්වත්ත ගණිකා මඩමේ හිමිකරුටරු. 65,000 දඩ</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>කොස්ගම පොලිසියේ නිලධාරීන් විසින් අත්අඩංගුවට ගත් ඇස්වත්ත ගණිකා මඩමේ හිමිකරුට අවිස්සාවේල්ල මහේස්ත්‍රාත්වරයා ඊයේ රුපියල් හැටපන්දහසක දඩ මුදලක් නියම කළ අතර ගණිකා වෘත්තීයේ යෙදී සිටි කාන්තාවට රුපියල් සියයක දඩයක් ද නියම කෙරිණි.මෙසේ හැටපන්දහසක දඩ මුදලක් නියම වූයේ අනුර ලක්‍ෂ්මන් ජයතිලක නමැත්තෙකුට ය. කොස්ගම පොලිසියේ ස්ථානාධිපති ප්‍රධාන පොලිස් පරීක්‍ෂක අරුණ ශාන්ත හේරත් මහතාගේ මෙහෙයවීම මත පොලිස් පරීක්‍ෂක මුණසිංහ මහතා ඇතුළු නිලධාරීන් විසින් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r1207281</link>
    <topic>පානදුර ඩිපෝවේ විශ්‍රාම ගිය සේවකයන් 35කටලක්ෂ 40ක අර්ථසාධක මෙතෙක් ලැබී නෑ</topic>
    <author>පානදුර සමූහ කපිල සෝමරත්න</author>
    <content>පානදුර ලංගම ඩිපෝවෙන් විශ්‍රාම ලැබූ රියැදුරන් සහ කොන්දොස්තරවරුන් 35 දෙනකුට විශ්‍රාමික දීමනා සහ අර්ථ සාධක වශයෙන් රුපියල් ලක්ෂ 40කට ආසන්න මුදලක් නොගෙවීම සම්බන්ධයෙන් ලංකා ගමනාගමන මණ්ඩලයේ සභාපතිවරයාට පානදුර ලංගම ඩිපෝ අධිකාරිවරයාට සහ කළුතර ලංගම ප්‍රාදේශීය කාර්යාලයේ කළමනාකාර අධ්‍යක්ෂවරයාට පානදුර සහකාර කම්කරු කොමසාරිස්වරයා මගින් පාණදුර මහේස්ත්‍රාත් අධිකරණයේ නඩු 35 ක් පවරා ඇත.ලංගම නියෝජනය කරමින් ඒ. පී. චන්ද්‍රසේන, පී. කේ. පෙරේරා සහ පී. හෙට්ටිආරච්චි යන නිලධාරීන් අධිකරණය හමුවේ පෙනී සිටියහ.සියලුම නඩු පානදුර මහේස්ත්‍රාත් ආර්. එස්. ඒ. දිසානායක මහතා විසින් සැප්තැම්බර් මස 20 දාට කල් දැම්මේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r1207282</link>
    <topic>කෑගල්ල මේ වසරේ මාරක රිය අනතුරු 27ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>මෙම වසරේ ගතවූ මාස 6 ඇතුළත කෑගල්ල පොලිස් කොට්ඨාසයේ මාරක රිය අනතුරු 27ක් පමණ සිදුවී ඇති බව කෑගල්ල පොලිස් අධිකාරී පි‍්‍රයලාල් දසනායක මහතා පැවැසීය.මේ අනුව කෑගල්ල පොලිස් වසමේ රිය අනතුරු 925ක් ද වරකාපොළ 8ක් ද දැදිගම 1ක් ද පින්දෙණියේ 1ක්, අරණායක 4ක්, මාවනැල්ලේ 3ක් ද, හෙම්මාතගම 1ක් ද රිය අනතුරු වාර්තා වෙයි.මෙම අනතුරු සිදුවී ඇත්තේ අධික වේගයෙන් ද බීමත්ව, මගී නීතිරීති උල්ලංඝනය කිරීම ආදී කරුණු නිසා බව පොලිස් අධිකාරීවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r1207283</link>
    <topic>ගම්පහ හොර මත්පැන් ළඟ තබාගත් 17කට දඩ</topic>
    <author>ගම්පහ සංචාරක නිමල් ජයසිංහ</author>
    <content>නීතිවිරෝධී මත්පැන් සන්තකයේ තබාගත් පුද්ගලයන් 17 දෙනකුට රුපියල් එක්ලක්ෂ පනස්පන් දහසක දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා විසින් නියම කරන ලදී.චුදිතයන් ළඟ තිබූ කසිප්පු ප්‍රමාණ අනුව රුපියල් 8000 , 10,000, 12,000 ආදී වශයෙන් දඩ නියම විය.පැමිණිල්ල ගම්පහ පොලිසියේ දූෂණ මර්දන අංශය ඉදිරිපත් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r1207284</link>
    <topic>බොරලැස්ගමුව නගරයේකාණුවලඅපද්‍රව්‍ය පිරිලා</topic>
    <author>ඡායාරූපය - කැස්බෑව සංචාරක ධර්මසිරි සුරවීර</author>
    <content>බොරලැස්ගමුව පොලිසිය ඉදිරිපිට කොළඹ - හොරණ ප්‍රධාන මාර්ගයේ කාණුපද්ධතිය නිසියාකාරව ශුද්ධ පවිත්‍ර නොකිරීම නිසා ජලය බැස නොයෑම හේතුවෙන් අපද්‍රව්‍ය පිරී ඩෙංගු මදුරුවන් බෝවීමේ අවදානමකට ලක්වීමට ඉඩ ඇති බව බොරලැස්ගමුව නගර වැසියෝ පවසති.මෙම කානු පද්ධතිය ශුද්ධ පවිත්‍ර කිරීමට අදාළ අංශ පියවර නොගන්නේ මන්දැයි ඔව්හු විමසති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r1207285</link>
    <topic>ප්‍රසිද්ධ ස්ථානවල මත්පැන් පානය කළපුද්ගලයන් 12ක් පොලිස් අත්අඩංගුවට</topic>
    <author>අත්තනගල්ල විශේෂ ජයවීර සුගතපාල</author>
    <content>නිට්ටඹුව පොලිසියේ දූෂණ මර්දන අංශය මගින් පැය පහක කාලයක් තුළ ස්ථාන කීපයක දී සිදුකළ විශේෂ මෙහෙයුමක දී ප්‍රසිද්ධ ස්ථානවල මත්පැන් පානය කරමින් සිටි පුද්ගලයන් දොළොස්දෙනකු කොටුකර ගැනීමට සමත් වී ඇත.අත්තනගල්ල අධිකරණය හමුවට පමුණුවන ලද දොළොස් දෙනාගෙන් හත් දෙනකුට රුපියල් පන්සියය බැගින් ද ඉතිරි පස්දෙනාට රුපියල් තුන්සියය බැගින් ද රුපියල් පන්දහසක දඩ අත්තනගල්ල අතිරේක දිසා විනිසුරු බී. ඩී. ආර්. සිසිරකුමාර මහතා නියම කෙළේය.නිට්ටඹුව පොලිසිය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r1207286</link>
    <topic>එක නැට්ටේ රඹුටන් ගෙඩි</topic>
    <author>ඉංගිරිය මධ්‍යම සමූහ -ප්‍රියදර්ශනී කහවල</author>
    <content>බුලත්සිංහල, ඈගල්ඔය, යහලවත්ත පදිංචි පී.ගුණවතී මහත්මියට අයත් රඹුටන් ගසක හටගත් එක නැට්ටේ ගෙඩි 38කින් යුත් රඹුටන් පොකුරකි මේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r1207287</link>
    <topic>ගම්පහ ඩෙංගු මදුරුවන් සිටිනිවැසියන් හතකට දඩ</topic>
    <author>ගම්පහ සංචාරක – නිමල් ජයසිංහ</author>
    <content>ගෙවත්තේ ඩෙංගු මදුරුවන් බෝවන සේ පවත්වාගෙන ගිය ගම්පහ නගරයේ පුද්ගලයන් 7 කට එක් අයකුට රුපියල් 1500/- බැගින් 7කට රුපියල් 10500/- දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය.පැමිණිල්ල ගම්පහ පොලිසියේ පරිසර මෙහෙයුම් අංශයේ නිලධාරිහු ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r1207288</link>
    <topic>පින්නවල ජාතික පාසලේ සිසුවකුගෙන්බහුකාර්ය සපත්තුවක්</topic>
    <author>රඹුක්කන විශේෂ – ඔස්වල්ඩ් ගොඩකුඹුර</author>
    <content>පින්නවල ජාතික පාසලේ ශිෂ්‍යයකු බහුකාර්ය සපත්තුවක් නිර්මාණය කර ඇත. මේ සපත්තුව පැලඳ ගමන් කිරීමේදී ඒ තුළ තැන්පත් කර ඇති බැටරියක් මත විදුලිය ගබඩා කර ජංගම දුරකථන චාජ් කිරීමට හැකිවීම මෙහි ඇති විශේෂත්වයයි.රාත්‍රි කාලයේදී මේ සපත්තු පැලඳ ගමන් කිරීමේදී මාර්ගයට ආලෝකය ලබාදීමේ එළියක්ද සපත්තුවේ සවිකර තිබේ.මේ බහුකාර්ය සපත්තුවේ නිර්මාණකරු චතුර මධුශංඛ නිර්මාණය පිළිබඳව මෙසේ පැවැසීය.විදුලිය නොමැති ප්‍රදේශයක හෝ විනෝද චාරිකාවක් ගිය අවස්ථාවක ජංගම දුරකථනයේ බැටරිය චාජ් කරගත හැකි ක්‍රමයක් පිළිබඳව කල්පනා කළා. ඒ අනුව පැලඳ යන පාවහන් තුළ බැටරියක් සවිකර එය ගමන් කිරීමේදී චාජ් කිරීමට හැකිවන සේ සපත්තුවක් නිර්මාණය කළහ.බැටරිය තුළ තැන්පත්වන විදුලියෙන් ජංගම දුරකථනයේ බැටරිය චාජ් කරගත හැකිය.රාත්‍රී කාලයේ විදුලි පන්දමක් නොමැතිව ඇවිදීමටත් මේ සපත්තුව යොදාගන්න පුළුවන්. එහි ඉදිරි පසින් සවිකර ඇති විදුලි බුබුළු බෝනික්කකුගේ ඇස් වගේ ඉහළ පහළ ගමන් කරනවා.පාදය ඔසවනවිට ආලෝකය එල්ලවන්නේ මාර්ගයේ ඉදිරිපසටයි.මේ නිර්මාණය ජාතික ඉංජිනේරු ආයතනයේ විශේෂ ඇගයීමට ලක්වුවා. සමස්ත ලංකා කනිෂ්ඨ නව නිපැයුම්කරු තරගයෙන් තුන්වැනි ස්ථානය මේ නිර්මාණයට හිමිවුණා.2009 වර්ෂයේදී අඳුරට සංවේදී හෝල්ඩර් එකක් හා 2010 වර්ෂයේදී ස්වයංක්‍රීයව ක්‍රියාත්මක වන ආරක්ෂාකාරී විදුලි ස්ත්‍රික්කයක් නිර්මාණය කළා.මේ බහුකාර්ය සපත්තුව හමුදා සෙබළුන්ට, කඳු නඟින්නන්ට, දඩයක්කරුවන්ට හෝ විනෝද චාරිකා යන්නන්ට ප්‍රයෝජනවත් වනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r1207289</link>
    <topic>හෝමාගම සොරාගත් යතුරුපැදිවලින් ගොස්රන්මාල කඩන කල්ලියක් දැලේ</topic>
    <author>හෝමාගම විශේෂ – ජිනදාස ගමගේ</author>
    <content>සාරාගත් යතුරුපැදිවලින් ගොස් කාන්තාවන්ගේ රන්මාල කඩන සොරකල්ලියක් අල්ලා ගැනීමට අතුරුගිරිය පොලිසියේ නිලධාරින් පිරිසක් සමත් වී ඇත.හොරණ කහතුඩුව තලන්ගම අතුරුගිරිය ප්‍රදේශවලින් සොරාගත් යතුරුපැදි 2ක් හා ලක්ෂ හතරක් පමණ වටිනා රන් භාණ්ඩ උකස් තබා තිබියදී සොයාගෙන ඇත.මෙහි ප්‍රධාන සැකකරු මාගම්මන ප්‍රදේශයේ මල්ලියා නමින් හඳුන්වන අයකු වන අතර අනෙක් තැනැත්තා කොට්ටාව ප්‍රදේශයේ පදිංචිකරුවෙකි.සැකකරුවන් හෝමාගම දිසා/මහේස්ත්‍රාත් සුමිත් පෙරේරා මහතා වෙත ඉදිරිපත් කිරීමෙන් පසුව රක්ෂිත බන්ධනාගාරගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=r12072810</link>
    <topic>වෙළෙඳ සලේ ආරක්ෂක නිලධාරියාරුපියල් දස දහසක ඇණ සොරකම් කරලා</topic>
    <author>පානදුර සමූහ කපිල සෝමරත්න</author>
    <content>බල්ලාට අයිති වැඩය බූරුවා කිරීමේ සිද්ධියක් පානදුර මහේස්තාත් ආර්. එස්.. ඒ. දිසානායක මහතා හමුවේ සිදු කළ කරුණු විමසීමක දී අනාවරණය විය.පානදුර පොලිසියට නුදුරුව ගාලු පාර ආසන්නයේ ඇති ඉලෙක්ට්‍රොනික් භාණ්ඩ අලෙවි කිරීමේ ආයතනයක සේවය කළ ආරක්ෂක නිලධාරියකු යකඩ ඇන හයක් සොරකම් කරගෙන යනවා තවත් නිලධාරියෙක් දුටුවේය. එවිට ආරක්ෂක ප්‍රධානියා ගමන් මල්ල දමා පලා ගියේය.සිද්ධිය දුටු නිලධාරියා පානදුර පොලිසියට පැමිණිලි නොකර ආරක්ෂක නිලධාරියා පදිංචි නිවෙසට ගොස් ඔහු අල්ලා පහර දී රුපියල් දහදහස් අටසියයක් වටිනා යකඩ ඇණ සොරකම් කළේයැයි පැමිණිල්ලක් කරමින් ඔහුව පානදුර පොලිසිය වෙත ගෙන විත් බාර දුන්නේය.සැකකාර ආරක්ෂක නිලධාරියා ලබන මස 6 දක්වා රක්ෂිත බන්ධනාගාර ගත කළ පානදුර මහේස්ත්‍රාත් ආර්. එච්. ඒ. දිසානායක මහතා මේ සොරකම ගැන වැඩිදුර වාර්තාවක් ඉදිරිපත් කරන ලෙස පානදුර පොලිසියට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=s1207281</link>
    <topic>හේෂාන් - තිළිණි හෙට ඔලිම්පික් තරග බිමේ</topic>
    <author/>
    <content>බැඩ්මින්ටන් ක්‍රීඩිකා තිළිණි ජයසිංහ හා පිහිනුම් ක්‍රීඩක හේෂාන් උණම්බූව හෙට(29) ලන්ඩන් ඔලිම්පික් තරග බිමට පිවිසේ.වෙම්බ්ලි ගෘහස්ථ ක්‍රීඩාංගණයේදී තිළිණි ජයසිංහ තරග කරන අතර ඔලිම්පික් ජල ක්‍රීඩා සංකීර්ණයේදී හේෂාන් තරග බිමට පිවිසේ.තිළිණි කාන්තා ඒකළ හා හේෂාන් මීටර් 100 පසුපස ආර ඉසව් නියෝජනය කරති.හේෂාන් ශ්‍රී ලංකා වේලාවෙන් පස්වරු 3.33ට මූලික වටයේ තරගයට එක්වේ.දකුණු ආසියානු රන් පදක්කම් ලාභී හේෂාන් සමග මූලික වටයේ තරගයේදී සැමීබියාවේ ජෝර්ඩාන් සේන් හා බාර්බඩෝස් හී ඇලී බ්‍රැඩ්ලී තරග වදිති.මේ තිදෙනා මෙතෙක් වාර්තා කර ඇති කාලය අනුව උණම්බූව දෙවැනි තැන සිටී.බාර්බඩෝස් හී ඇලී බ්‍රැඩ්ලී තත්පර 55.88ක්,උනමුබූව තත්පර 57.47ක් හා සැමීබියාවේ ජෝර්ඩාන් සේන් තත්පර 59.33ක් පෞද්ගලික හොදම දක්ෂතා දක්වා සිටිති.කෙසේ වුවද මේ පළමු වටයේ තරගය වාර්තාවක්ද සමග ජයගෙන අවසන් පූර්ව වටයට පිවිසීම තම එකම අරමුණ බව හේෂාන් උණම්බූව දිනමිණ ට පැවැසීය.හේෂාන් මේ ඉසව්වේ දකුණු ආසියානු ආසියානු වාර්තාවටද හිමකම් කියයි.20 හැවිරිදි හේෂාන් මහනුවර ත්‍රිත්ව විද්‍යාලයේ ශිෂ්‍යෙයක් වන අතර පසුගිය කාළයේ ඕස්ට්‍රේලියාවේ පුහුනුව ලබා අත්දැකීම් රාශියක් ඇති ක්‍රීඩකයෙකි.බැඩ්මින්ටන් ක්‍රීඩිකා තිළිණි ජයසිංහ ඇයගේ මුල්ම ප්‍රතිවාදියාවන තායිලන්තයේ ඉන්ටැනෝන් රත්චැකොක් සමග තරග කරයි.එම තරගය ශ්‍රී ලංකා වේලාවෙන් පස්වරු 1.30ට පැවැත්වේ.අනතුරුව ඇය හෙට පස්වරු 6.12ට පෘතුගාලයේ සැන්ටොස් ටෙල්මා සමග තරග වැදීමට නියමිතය.තිළිණි සහභාගීවන “එම්“ කාණ්ඩයෙන් එක් අයෙකු පමණක් ඊළග වටයට සුදුසුකම් ලබන බැවින් ක්‍රීඩිකාවන් තිදෙනාටම මේ තරග වටය ඉතාම තීරණාත්මකය.ලන්ඩන් නුවර මේ දිනවල පුහුණුවීම්වල නිරතව සිටින 27 හැවිරිදි තිළිණි ජයසිංහ අවසන් මොහොතේ ඔලිම්පික් උලෙළෙට සුදුසුකම් ලැබීමේ වාසනාව උදාකර ගත්තාය. ඇය ලන්ඩන් ඔලිම්පික් තරගාවලියේ පලමු අතිරේක ක්‍රීඩිකාව වූ අතර සුදුසුකම් ලබා සිටි දකුණු අප්‍රිකාණු ක්‍රීඩිකාව සහභාගී නොවන බව දැන්වීමෙන් තිළිණිට සිය ජීවිතයේ දෙවැනි වරටත් ඔලිම්පික් තරග බිමට පිවිසීමේ වාසනාව උදා වුණි.ඇය 2008දී බීජිං ඔලිම්පික් උලෙළෙට සහභාගී වූවාය.එහිදී විශේෂ දක්ෂතාවක් දැක්වීමට තිළිණි අපොහොසත් වූවාය.ශ්‍රී ලංකා බැඩ්මින්ටන් ශ්‍රේණිගත කිරීමේ 11වැනි ස්ථානයේ සිටින තිළිණි ජයසිංහ ලෝක ශ්‍රේණිගත කිරීම අනුව 118 වැනි ස්ථානයේ පසුවේ.ඇය සමග මූලික වටයේදී තරග කරන 17 හැවිරිදි තායිලන්ත ක්‍රීඩිකාව 10 වැනි ස්ථානයේත්, 28 හැවිරිදි පෘතුගාල ක්‍රීඩිකාව 71 වැනි ස්ථානයේත් පසුවේ.ඔලිම්පික් තරගාවලියේදී තමාට මුල්වටයේ හමුවූ ක්‍රීඩිකාවන් දෙදෙනාගෙන් තායිලන්තයේ ක්‍රීඩිකාව ඉතා ප්‍රබල බව පවසන තිලිණි ඇයට හොද අභියෝගයක් දීමේ අපේක්ෂාවෙන් පසු වේ.කෙසේ වුවද තිළිණි ජයසිංහ හා තායිලන්තයේ ඉන්ටැනෝන් රත්චැකොක් සමග මේ වසරේ පෙබරවාරියේදී තෝමස් උබර් ආසියා කලාපයේ තරගයකදී හමුවී තිළිණි ජයසිංහ 2-0කින් පරාජ වූවාය. එයට පෙර 2010 දී එම තරගාවලියේදීම තිළිණි - රත්චැකොක් තරගයේදීද තිළිණි පෙර ලෙසම පරාජයට පත් වූවාය.සමාරම්භක උලෙළ මැදියැම් රැය පසුකරයිලොව දැවැන්තම ක්‍රීඩා උලෙළේ සමාරම්භය ලන්ඩන් නුවර ඔලිම්පික් ක්‍රීඩාංගණයේදී ශ්‍රී ලංකා වේලාවෙන් ඊයේ මැදියම් රැය පසුවී ආරම්භවීමට සැලසුම් කර තිබුණි.බ්‍රිතාන්‍ය මහ රැජනගේ ප්‍රධානත්වයෙන් පැවැත්වෙන මේ අලංකාර සමාරම්භක පෙළහරට මහා බ්‍රිතාන්‍ය අතීත සිදූවීම් ඇතුලත් කොට ඇතැයි එරට මාධ්‍ය වාර්තා කළේය.සමාරම්භක උලෙළ පැවැත්වෙන ඔලිම්පික් ක්‍රීඩාංගනය අවට දැඩි ආරක්ෂක විධිවිධාන යොදා ඇත.එම ආරක්ෂාව ප්‍රබල කොට ඇත්තේ අල් කයිඩා ත්‍රස්ත ප්‍රහාරයක් එල්ල කෙරෙනු ඇතැයි යන ප්‍රචාර හේතුවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=s1207282</link>
    <topic>කරට කර සිටින ශ්‍රී ලංකාව සහ ඉන්දියාව ‍අද තරගමාලාව අලුතින් අරඹති</topic>
    <author>ෆවුස් මොහොමඩ්</author>
    <content>ශ්‍රී ලංකාව සහ ඉන්දියාව අතර තරග 5කින් සමන්විත එක්දින තරගාවලිය මේ වනවිට 1-1ක් ලෙස සම තත්වයේ පවතින බැවින් අද (28) ආර්.ප්‍රේමදාස පිටියේ පැවැත්වෙන දිවා රාත්‍රී තුන්වැනි තරගයට ‍දෙපිලම අවතීර්ණ වන්නේ නව ජීවයකින් යුතුවය.හම්බන්තොට දී පැවැති පළමු තරගයෙන් ඉන්දියාවට ලකුණු 21ක ජයක් හිමිවූ අතර දෙවැනි තරගය ශ්‍රී ලංකාව කඩුලු 9කින් ජය ගත්තේය.දෙවැනි තරගයේ දී ශ්‍රී ලංකා කණ්ඩායම පිතිහරඹය, පන්දු යැවීම සහ පන්දු රැකීම යන අංශ 3න්ම සාර්ථකව දස්කම් දැක්වීම ජයග්‍රහණයට හේතුවූ බව උපනායක ඇන්ජෙ‍‍‍ලෝ මැතිව්ස් ඊයේ කොළඹ පැවැති මාධ්‍ය හමුවේ දී පැවැසීය.කෙසේවුවත් එම තරගය ජයග්‍රහණය මෙනෙහි කරමින් සතුටු වනවාට වඩා අද පැවැත්වෙන තරගය පිළිබඳ සාකච්ජා කිරීම කණ්ඩායමේ ප්‍රධානතම කාර්යය වූ බවත් හෙතෙම සඳහන් කළේය.' දෙවැනි තරගය ජයගත් පමණින් අපට සැහැල්ලු වෙන්න බෑ. ඉන්දියාව අද තරගයේ දී ප්‍රබලව නැගී සිටීවි.' මැතිව්ස් කීවේය.පසුගිය දෙදින ශ්‍රී ලංකා කණ්ඩායම පුහුණුවීම්වල නිරත වූ අතර අද තරගයට කදිම පෙර සූදානමක් ගත් බව මැතිව්ස් පැවැසීය. දෙවැනි තරගය ජයගත් බැවින් අද තරගයේ දී කණ්ඩායමේ සැළකිය යුතු වෙනසක් සිදුනොවනු ඇත.මෑත කාලයේ දී ශ්‍රී ලංකා පිල තුන් ඉරියව්වෙන්ම විශිෂ්ට කණ්ඩායමක් ලෙස නැගී සිටි බව කී මැතිව්ස් ඉන්දියාවේ අංක 6-7 ස්ථාන දක්වා පිතිහරඹයේ දස්කම් ඇති ක්‍රීඩකයන් සිටින බැවින් ඔවුන් ප්‍රබල අභියෝගයක් එල්ල කරනු ඇතැයි විශ්වාසය පළ කළේය.'නමුත් වේලාසනින්ම ඔවුන‍්ගේ ආරම්භක පිතිකරුවන් ආපසු හරවා යැවීමට හැකිවේ නම් ඔවුන්ගේ මැදපෙළ පිතිකරුවන්ට ‍හොඳ පීඩනයක් එල්ල කළ හැකියි.' ඔහු කීවේය.තරගාවලියේ ජයග්‍රහණය කෙරෙහි තව දුරටත් බලාපොරොත්තු රඳවා ගැනීමට නම් අද තරගයෙන් ජය අත්කර ගැනීම වැදගත් බව මාධ්‍ය හමුවට එක්වූ ඉන්දියා පිලේ ආරම්භක පිතිකරු ගෞතම් ගම්භීර් ප්‍රකාශ කළේය.ලකුණු රැස් කිරීමට ප්‍රේමදාස පිටියේ තණතීරුව ඉතා යෝග්‍ය නමුත් දෙවැනි තරගය ජය ගනිමින් විස්මිත ලෙස තරගාවලියට අවතීර්ණ වූ ශ්‍රී ලංකා කණ්ඩායම හමුවේ එය අභියෝගාත්මක වනු ඇතැයි ඔහු කීවේය.'දෙවැනි තරගයේ පළමු ඕවර 3 ඇතුලත දී අපි ලකුණු 38ක් ලබා සිටියත් පසුව තරගයේ පාලනය සියතට ගැනීමට ශ්‍රී ලංකා ක්‍රීඩකයෝ සමත්වුණා. අපේ වැරැදි හඳුනාගෙන ඔවුන් තරගයේ ජය අත්කරගැනීමේ මග විවර කරගත්තා. ඔවුන් පරාජය කිරීම පහසු නෑ. නමුත් අද තරග‍යේ දිත්, ඉතිරි තරගවලදීත් ඔවුන්ට දැඩි අභියෝගයක් එල්ල කරමින් තරගාවලිය ජය ගැනීම අපේ අරමුණයි' ගම්භීර් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=s1207283</link>
    <topic>මාතලේ දිසා යෞවන මලල ක්‍රීඩා 28දා</topic>
    <author>අසෝක හිඳගොඩ මාතලේ දිසා විශේෂ</author>
    <content>ජාතික තරුණ සේවා සභාව හා මාතලේ දිසා යෞවන සමාජ සම්මේළනය එක්ව සංවිධානය කරන මාතලේ දිස්ත්‍රික් යෞවන මලල ක්‍රීඩා තරගාවලිය මේ මස 28 වැනිදා මාතලේ බර්නාඩ් අලුවිහාරේ ක්‍රීඩාංගනයේදී පැවැත්වේ.එදින පෙරවරුවේ පැවැත්වෙන සමාරම්භක උළෙලේ ප්‍රධාන ආරාධිතයන් ලෙස උසස් අධ්‍යාපන නියෝජය අමාත්‍ය නන්දිමිත්‍ර ඒකනායක, ප්‍රවාහන නියෝජ්‍ය අමාත්‍ය රෝහණ දිසානායක සහ මාතලේ දිසා පාර්ලිමේන්තු මංත්‍රී නීතීඥ ලක්‍ෂ්මන් වසන්ත පෙරේරා යන මහත්වරු සහභාගීවීමට නියමිතය.මෙහිදී වයස අවුරුදු 20න් පහළ සහ ඉහළ ලෙස අදියර දෙකක් යටතේ යෞවන යෞවනියන් සඳහා මලල ක්‍රීඩා තරග ඉසව් පැවැත්වේ.ප්‍රාදේශීය ලේකම් කොට්ඨාස මට්ටමේ තරගවලදී සුදුසුකම් ලැබූ ක්‍රීඩක ක්‍රීඩිකාවන් මෙහිදී තරග වැදීමට නියමිතව ඇතැයි මාතලේ තරුණසේවා සහකාර අධ්‍යක්ෂ සුනිල් රණසිංහ මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=s1207284</link>
    <topic>සිල්වා</topic>
    <author>ඡායාරූපය- රංජිත් අසංක</author>
    <content>ශ්‍රී ලංකා ප්‍රිමියර් ලීගයේ ලාංඡනයේ නාමය කොළඹ සිනමන් ග්‍රෑන්ඩ් ‍හෝටලයේ ඊයේ පැවැති උත්සවයේ දී අනාවරණය කෙරිණි. ඒ නම 'සිල්වා'ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=s1207285</link>
    <topic>ආසියාතික නෙට්බෝල් ශූරතාවලිය අගෝස්තු 25 සිට සුගතදාස ක්‍රීඩාංගණයේදී</topic>
    <author/>
    <content>8 වන වරට පැවැත්වෙන ආසියාතික නෙට්බෝල් ශූරතාවලිය අගෝස්තු මස 25 සිට 31 දක්වා කොළඹ සුගතදාස ගෘහස්ථ ක්‍රීඩාංගණයේදී පැවැත්වේ.මෙවර තරගාවලිය සඳහා ආසියාව නියෝජනය කරමින් රටවල් 10ක් සහභාගී වීමට නියමිත බව ක්‍රීඩා අමත්‍යංශය අවධාරණය කරයි.ශ්‍රී ලංකාව ආසියාවේ නෙට්බෝල් ශූරතාව හා අනුශූරතාව දිනාගත් කණ්ඩායමක් ලෙසින් මෙවර තරගාවලියේදී නෙට්බෝල් කිරුළ රැක ගැනීම සඳහා දැඩි කැපවිමකින් කටයුතු කරන බව ක්‍රීඩා අමත්‍යංශය පවසයි.ශ්‍රී ලංකා නෙට්බෝල් කණ්ඩායම පසුගිය කාලපර්ච්ඡෙදයෙදී ඕස්ට්‍රේලියාවේ මාස 2කට ආසන්න කාලයක් විදේශ පුහුණුවක් ලබා දීමට ක්‍රීඩා අමාත්‍යංශය කටයුතු කළ අතර මේ වන විට ආසියාවේ ඉදිරියෙන් සිටින දක්ෂ කණ්ඩායමක් ලෙසින් මෙවර තරගාවලියට ඉදිරිපත් වන බවද අමාත්‍යංශය කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=s1207286</link>
    <topic>බ්‍රසීල පාපන්දු ක්‍රීඩිකාව‍ගෙන්ඔලිම්පික් වාර්තාවක්</topic>
    <author>කාර්ඩිෆ් (ඒ.එෆ්.පී.)</author>
    <content>ඔලිම්පික් කාන්තා පාපන්දු තරග ඉතිහාසයේ වැඩිම ගෝල් සංඛ්‍යාවක් රැස් කළ ක්‍රීඩිකාව ලෙස ‍බ්‍රසීලයේ ක්‍රිස්ටිනා වාර්තා පොතට එක්වූවාය.මෙවර ඔලිම්පික් තරගාවලියේ කාන්තා පාපන්දු තරග ඉසව්ව යටතේ කැමරූන් කණ්ඩායමට එරෙහිව පැවැති තරගයේ දී ගෝලයක් රැස් කරමින් ඇය මේ වාර්තාවට හිමිකම් කීවාය.මේ තරගයෙන් ගෝල් 5-0 ක ජයක් අත් කරගැනීමට බ්‍රසීලය සමත්විය. මේ ගෝලයත් සමග ක්‍රිස්ටිනාගේ ඔලිම්පික් ගෝල් සංඛ්‍යාව 11 දක්වා ඉහල ගියේය.මීට පෙර ‍‍ගෝල් 10ක් රැස් කරමින් මේ වාර්තාව අත්කරගෙන සිටියේ ජර්මනියේ බිර්ගිට් ප්‍රින්ස්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=f1207281</link>
    <topic>කොළඹට කිරි ගමට කැකිරි සංකල්පය අපි වෙනස් කළා</topic>
    <author>සංවාද සටහන පත්මසේකර නිශ්ශංක</author>
    <content>ද්වීතීක පාසල් සංකල්පය හරහා දියත් කෙරෙන පාසල් දහසේ සංවර්ධන ව්‍යාපෘතිය මේ මස 28 දා ජනාධිපති මහින්ද රාජපක්ෂ මහතාගේ ප්‍රධානත්වයෙන් ඇරඹෙයි. ඒ පිළිබඳවත්, අධ්‍යාපන සංකල්පය යාවත්කාලීන කිරීම පිළිබඳවත්, අධ්‍යාපන ඇමැති බන්දුල ගුණවර්ධන මහතා සමඟ දිනමිණ කළ සාතච්ඡාවකි මේ.* මොකක්ද මේ ද්විතීයික පාසල් සංකල්පය කියන්නේ ?අපේ රටේ නිදහස් අධ්‍යාපනයේ දීර්ඝ කාලයක් තිස්සේ පැවති ගැටලුව තමයි අධ්‍යාපන ක්‍ෂේත්‍රයේ සම්පත් බෙදී යාමේ ගැටලුව. එනම් අපි වන්. ඒ. බී. පාසල් ලෙස වර්ග කරන්නේ දරුවෙක් අධ්‍යාපන පිරමීඩයේ මුදුනට ගමන් කළ විට උසස් පෙළ ගණිත, විද්‍යා, වාණිජ, කලා කියන සියලු විෂයය ධාරාවන් ඇතුළත් පාසල්වලටයි. වන් ඒ. බී. එකම පාසලක්වත් නැති ප්‍රාදේශීය ලේකම් කොට්ඨාස 72 ක් රටේ තියෙනවා.එහි ප්‍රතිඵලයක් ලෙසයි මේ රටේ දරුවන්ගෙන් උසස් පෙළ සඳහා 22% ක් විද්‍යා අංශයෙන් අධ්‍යාපනය ලබන්නේ. 25% ක් වාණිජ අංශයෙන් අධ්‍යාපනය ලබන්නේ . 53% කලා අංශයෙන් අධ්‍යාපනය ලබන්නේ . එතනදී වෛද්‍යවරු, ඉංජිනේරුවරු, ගණිතඥයන්, විද්‍යාඥයන්, පර්යේෂකයන්, නව නිපැයුම්කරුවන්, ව්‍යවසායකයන්, කළමණාකරුවන්, මෙවැනි අය බිහිවෙන්න තියෙන ග්‍රාමීය මට්ටමේ ඉඩප්‍රස්ථාව හැකිළිලා.මේ නිසාම ඇතිවෙච්චි සටන් පාඨයක් තිබුණා. කොළඹට කිරි ගමට කැකිරි කියලා . පසුගිය වකවානුව තුළ පැලැස්තරවාදී විසැඳුම් මිස මේ ප්‍රශ්නය ගැඹුරෙන් සලකා බලලා, මේ තත්ත්වය හැරවුමක් කිරීමට තරම් පුළුල් ජාතික වැඩපිළිවෙළක් තිබුණේ නැහැ. නමුත් මහින්ද චින්තනය ඉදිරි දැක්ම යටතේ ඉතා පැහැදිලිව සඳහන් කරලා තිබුණා ජනප්‍රිය යැයි සම්මත පාසලකට තියෙන සියලු පහසුකම් සමඟ ද්විතියීක පාසල් දහසක් රට තුළ ප්‍රතිනිර්මාණය කරන්න අවශ්‍ය බව.එය ඉෂ්ට කිරීම සඳහා තමයි 2012 සිට 2016 දක්වා කාලය තුළදී ප්‍රාථමික පාසල් පන්දහක් (5000) පෝෂණය සඳහා වූ ද්විතියීක පාසල් දාහක්, (1000) ප්‍රතිනිර්මාණය කිරීමේ ජාතික වැඩසටහන ක්‍රියාත්මක කරන්නේ. ඒ තමයි ද්විතීයික පාසල් සංකල්පය.* මේ ක්‍රමවේදය හරහා අධ්‍යාපනයේ ඉලක්කගත වැඩපිළිවෙළ කුමක්ද ?ද්විතීයික පාසලක 6 වන ශ්‍රේණියේ සිට 13 වන ශ්‍රේණිය දක්වා පන්ති පැවැත්වෙන පාසලක එහි ප්‍රාථමික අංශයක් පවත්වාගෙන යන්නේ නැහැ. මෙයට පිළිතුරක් වශයෙන් ශ්‍රී ලංකාවේ සෑම ප්‍රාදේශීය ලේකම් කොට්ඨාසයකම භෞතික හා මානව සම්පත් හිඟතාවයකින් තොර එක් ප්‍රාදේශීය ලේකම් කොට්ඨාසයකට අවම වශයෙන් ද්විතීයික පාසල් තුන බැගින් රටපුරා තිබෙන සියලු ප්‍රාදේශීය ලේකම් කොට්ඨාසවල පාසල් දහසක් (1000) ඇති කරනවා.ඒ ද්විතීයික පාසල් තුළ විද්‍යා අංශය සඳහා විද්‍යාගාර, තොරතුරු තාක්ෂණ විද්‍යාගාර, ගණිතාගාර, දුරස්ථ අධ්‍යාපනය සඳහා නැණස මධ්‍යස්ථාන, වාණිජ විද්‍යාගාර, හරිතාගාර, කෘෂි විද්‍යාගාර, පුස්තකාල, ක්‍රීඩා පිට්ටනි, ක්‍රීඩා පහසුකම්, සෞන්දර්ය පහසුකම්, යනාදී භෞතික සම්පත් ලබාදෙනවා. ඒ සඳහා අවශ්‍යය මානව සම්පත් නැතිනම්, ඒ අරමුණ ඉෂ්ඨ කර ගන්න බැහැ.ඒ නිසා තමයි ජනාධිපතිතුමා පසුගිය අයවැය ලේඛනයේ දී පැහැදිලිව සඳහන් කළේ මින්පසු ගුරු සේවයට බඳවා ගන්නේ පාසල් පාදක කරගෙන කියලා. අපි ඒ ක්‍රියාවලිය දැන් ආරම්භ කරලයි තියෙන්නේ. පසුගිය ජූනි මාසයේ 26 වෙනිදා ජනාධිපතිතුමා ඉතිහාසයේ ප්‍රථම වතාවට අරලියගහ මන්දිරයේදී, තොරතුරු තාක්ෂණ උපාධිධාරීන් දහසක් (1000) බඳවා ගත්තා.ඒ සමඟම අවම වශයෙන් පරිගණක හතළිහ (40) බැගින් එක් පාසලකට ලැබෙනවා. ලබන වාරය ආරම්භ වන විට ගණිත හා විද්‍යා උපාධිධාරීන් දහසක් (1000) නව පත්වීම් ලබනවා. මෙ‍ෙලස භෞතික සම්පත් හා මානව සම්පත් පහසුකම් නගරයේ පාසල්වලට සමානව ලැබෙනවා.* ප්‍රාථමික අධ්‍යාපනය ගැන කතා කළොත්?දැන් අපිට ප්‍රශ්නයක් තියෙන්නේ ප්‍රාථමික අධ්‍යාපනය නෙමෙයි. පළමුවන ශ්‍රේණියේ සිට පස්වන ශ්‍රෙ‍්‍ණිය දක්වා ලංකාවේ ප්‍රාථමික අධ්‍යාපනයේ මට්ටම ඉතා ඉහළයි. දකුණු ආසියාවේ ඉහළම ගුණාත්මකභාවයකින් යුත් ප්‍රාථමික අධ්‍යාපනය තිබෙන්නේ ශ්‍රී ලාංකාවේ. ප්‍රාථමික අධ්‍යාපනය ඉහළ අගයක තිබුණත් හඳුනා නොගත් අඩුපාඩු දැක්වෙන පාසල් ජාලයක් ලෙස පෝෂිත කරලා මේ පාසල් සංවර්ධන වැඩපිළිවෙළ යටතේ පාසල් පන්දහසක් සංවර්ධනය කරනවා.මේ සඳහා අධ්‍යාපන අමාත්‍යාංශය හා සෙසු අමාත්‍යාංශ ඒකාබද්ධව ජනතා සහභාගීත්වයෙනුත් පාසල් ගොඩනැඟීමේ මාසයක් හැටියට අගෝස්තු මාසය පත්වෙනවා. ඒ අගෝස්තු මාසය ඔබේ දරුවාගේ පාසල ගොඩනඟන මාසය බවට තේමා වෙනවා.ජූලි මස 28 වෙනිදා සිට සෑම ප්‍රාදේශීය ලේකම් කොට්ඨාසයකම මහින්දෝදය තාක්ෂණික මධ්‍යස්ථාන ඉදිවීමේ මාසය ලෙසත් ආරම්භ වෙනවා. දෙසැම්බර් 31 වැනිදා වන කොට මහින්දෝදය තාක්ෂණික විද්‍යාගාර ඉදිවෙලා අවසන් වෙනවා. නිදහසෙන් පස්සේ ලංකාවේ බිහිවෙන දැවැන්ත අධ්‍යාපන ගුණාත්මක සංවර්ධන ව්‍යාපෘතියක් ලෙසයි ප්‍රාථමික පාසල් සහ ද්විතීයික පාසල් කියන පාසල් වර්ග දෙකම එකවර ක්‍රියාත්මක සංවර්ධනයට ලක්වෙන්නේ.* කොපමණ භෞතික සම්පත් වැඩි කළත්, වැඩිවුණත් අධ්‍යාපනය යාවත්කාලීන කිරීමේදී ගුරුවරුන්ගේ ආකල්පමය වෙනස්කම්වල හිඩැස් තියෙනවා නේද ?ඔව්. ඒක පුද්ගලයන්ගේ පැවැත්මත් එක්ක අවබෝධ කරගත යුතු දෙයක්. කොහොම නමුත් මුස්ලිම් හා දෙමළ මාධ්‍යයෙන් අධ්‍යාපනය ලබාදෙන පාසල්වල අපේ සිංහල ප්‍රදේශවල තියෙන ආකල්පවලට වඩා ධනාත්මකව විශාල වෙනසක් තියෙනවා. දැන් ඉතාම වේගයෙන් මුස්ලිම් හා දමිළ දරුවෝ ඉන්න පාසල්වලට බොහෝ වෙලාවට ටියුෂන් (බාහිර පන්ති දැනුම) දෙමළ මාධ්‍යයෙන් ලබාගන්න අපහසුයි.ඒ නිසා බොහෝ රජයේ දෙමළ, මුස්ලිම් පාසල්වල පස්වරුවේ පමණක් නොවෙයි රාත්‍රී කාලයේ ඉගැන්වීම් කටයුතු කරන පාසල් තියෙනවා. ඒ නිසා අපිට ආදර්ශයක් ගත හැකි ආකාරයට මුස්ලිම් හා දෙමළ දරුවෝ විශ්විද්‍යාලයට ඇතුළුවෙන ප්‍රතිශතය විශේෂයෙන් වෛද්‍ය පීඨයට, ඉංජිනේරු පීඨයට, කළමණාකරණ පීඨයට ඇතුළු වෙන ප්‍රමාණය වේගයෙන් වර්ධනය වෙලා තියෙනවා.අපිට ඒ ආදර්ශය අනෙක් බහුතර සිංහල ජනයා වෙසෙන ප්‍රදේශවල සමස්තයක් ලෙස අඩු වුණත් දැන් ක්‍රම ක්‍රමයෙන් ඒ හැකියාවන් කාන්දුවෙමින් පවතිනවා. මොකද අපේ රටේ මේ ඇගයීමකට ලක් නොවූ ගුරුවරු ඉන්නවා. පාසලක දුර්වල දරුවෝ තෝරා­‍ෙගන උදේ 6.00 ඉඳලා 7.30 දක්වාත් දරුවෝ වෙනුවෙන් කැපවෙන ගුරු භවතුන්, පියවරු, මවුවරු ඉන්න පාසල් තියෙනවා. බොහෝ පාසල් පස්වරු 3.00 වෙනකල් ඉගෙනුම් ඉගැන්වීමේ ක්‍රියාවලිය කරන පාසල් තියෙනවා.නමුත් බොහෝ වේලාවට මුස්ලිම් පාසල් මේ අඩුපාඩු ප්‍රශ්න ඉදිරිපත් කරන්නේ නැහැ. දෙමවුපියෝ ආදි ශිෂ්‍යයෝ ඒ ප්‍රදේශයේ ඉන්න ව්‍යාපාරිකයෝ ප්‍රජාව එකතුවෙලා හදාගන්න සංවිධාන තුළින් මේ කොළඹ නගරයේ ඉන්න සමහර ආචාර්යවරු ඔවුන්ගේ ප්‍රදේශවලට ඒ පිරිවැය දරලා ගෙන්වා ගැනීමේ කටයුත්තක් ඔවුන් කරනවා. නමුත් අවාසනාවකට එවැනි වෙනසක් සිංහල පාසල්වල සිදුවෙලා තියෙන බවක් පේන්න නැහැ.ආදර්ශයක් ලැබෙන්නේ කොහෙන්ද ? උතුරෙන්ද, නැගෙනහිරෙන්ද, බටහිරෙන්ද නෙමෙයි.මේ ආදර්ශය ඇගයිය යුතු එකක්. විශ්‍රාම ගිය අධ්‍යාපනඥයෝ කැමැත්තෙන් ඉදිරිපත් වෙලා මේ අධ්‍යාපනයට අතහිත දෙන්න සූදානම් වෙලා ඉන්නවා. කිසිදු අය කිරීමකින් තොරව, ඒ අය ඉල්ලනවා දවසට පැයක්, දෙකක්, සති අන්තයක් දරුවන්ගේ අධ්‍යාපනයට කැපවෙන්න ඉඩ දෙන්න කියලා. ඒ අනුව අපි ඒ අදහසට විශේෂ සැලකිල්ලක් දක්වලා විශිෂ්ටතා ගුරු සංචිතය කියලා සංචිතයක් පිහිටුවනවා.දැනට ඔය ආදර්ශය විශ්‍රාමිකයෝ වැඩි දෙනෙක් දීලා තියෙනවා. ඔවුන් දරුවන්ගේ අධ්‍යාපනය ගොඩගන්න කැමතියි. ඔවුන් දීර්ඝ කාලයක් ලබාපු අත්දැකීම්, පළපුරුද්ද මෙතනදී වඩාත් අවැසි වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=f1207282</link>
    <topic>මුහුදු පතුලේ මිනිත්තු 30ක්</topic>
    <author>ස්තූතිය :- Hemas Travel (Pvt) Ltd හිමදුෂ වරුසවිතාන මහතාට</author>
    <content>අද අප සංචාරයේ දෙවැනි දිනයයි. අපගේ සංචාරක කාල සටහනට අනුව අප අද යා යුතුව ඇත්තේ පතායා වෙරළේ සිට මුහුදු සැතපුම් 7ක් පමණ දුරින් පිහිටි මුහුද යට කොරල් දූපත නැරැඹීමටයි.තායිලන්තය සාමාන්‍යයෙන් වසර පුරා උෂ්ණ කාලගුණයකින් යුක්තය. දකුණු ප්‍රදේශවල සාමාන්‍යයෙන් ඍතු 2ක් තිබීම හැරුණුවිට තායිලන්තයේ සාමාන්‍යයෙන් ඍතු 3ක් ඇත.Cool Season (ශීත ඍතුව-නොවැම්බර් සිට පෙබරවාරි දක්වා) Hot Season (උෂ්ණ ඍතුව මාර්තු සිට මැයි දක්වා) Rain Season (වර්ෂා ඍතුව - ජුනි සිට ඔක්තෝම්බර් දක්වා) තායිලන්තයේ උෂ්ණත්ව ප්‍රදේශ වනුයේ මධ්‍යම සහ වයඹ ප්‍රදේශයි.මෙම ප්‍රදේශවල උෂ්ණත්වය සෙන්ටිග්‍රේඩ් අංශක 40 දක්වා ඉහළ නගී. ශීත කාලයේ දී වුවද උෂ්ණත්වය සෙන්ටිග්‍රේඩ් අංශක 20 දක්වා අඩු වන්නේ කලා තුරකිනි.ජුනි සිට ඔක්තෝම්බර් දක්වා කාලය වර්ෂා ඍතුව වුවද අප සංචාරය ජූලි මසට යෙදී තිබුණත් තායිලන්තයට වර්ෂාවක් නොමැත. මන්ද පෘථිවිය තුළ අද වනවිට පවතින කාලගුණික අසමතුලිතතාව මීට හේතුවයි.තද හිරු රැසින් බර පතායා වෙරළ තීරය තවතවත් උණුසුම් වන්නේ හිරු කිරණ මුහුදේ ජල මතුපිටට පතිත වී පරාවර්තනය වන බැවිනි. එයින් එහි වායුගෝලය තවතවත් උණුසුම් වෙයි. අර්ද්‍රතාව ශුන්‍ය වී ඇත.දහදිය බිදු මුළු සිරුර පුරා දෝරේ ගලයි. කොපමණ පීඩාවට පත්වී සිටියත් අපගේ සංචාරක ගමන් ඇරැඹුම දැන් ළඟා වී හමාරය. ජීවිතාරක්ෂක අධිවේගි මෝටර් බෝට්ටුවකට නැඟි මමත්, නලිනුත් කෝලැන් (Koh Larn) කොරල් දූපත දක්වා ගමන් ඇරැඹුවෙමු.කෝලැන් හෝ කෝලැන් ලෙස ව්‍යවහාර වන එහි අර්ථය ‘කොරල් දූපත’ යන්නයි. මෙය පිහිටා ඇත්තේ බටහිර පතායා සිට කිලෝමීටර් 12 ක් පමණ දුරින් වන අතර අධිවේගි බෝට්ටුවකින් විනාඩි 30 කින් යා හැකි ය.මෙ ගමනේ දී මුහුද රළුනම් යමෙකුට කරකැවිල්ල හෝ වමනයද ඇතිවීමට ඉඩ ඇත. නමුත් මුහුදු ගමනේදී දිය බිඳී ඉදිරියෙන් හා පසුපසින් විහිදෙන්නේ ගතට සිසිලසක් දනවමිනි.පතායාහි කළබලකාරි වෙරළට වඩා කොරල් දූපත් සන්සුන් ය. එසේ හෙයින්ම ඒවා ‘සන්සුන් දිවයින්’ (Island of Tranquility) ලෙස හැඳින්වේ. එහි වෙරළ සුන්දරය. මුහුදු ජලය වීදුරුවක් මෙන් පැහැදිලිය.පුළුල් වැලි තලාවකින් යුත් වෙරළකින් සමන්විත කෝලෑන් දූපතේදී දිය යට කිමිදීම හා මුහුදු පතුලේ ඇවිද යෑම වැනි ආශ්චර්යමත් ක්‍රියාවන් වල නිරත විය හැකිය.මෙහිදී වීදුරුමය පත්ලක් ඇති බෝට්ටුවක නැගී කොරල් වල සුන්දරත්වය අත්විඳිය හැකි සේම කිමිදුම් කට්ටලයක් පැළඳ දිය යට කිමිදී, දිය යට ඇවිදිමින් සුන්දර මසුන් සහ කොරල් නැරැඹිය හැකිය.මුහුදු පතුලේ ඇවිදීම අමුතුම අත්දැකීමකි. මෙහිදී බෝට්ටුවේ එල්ලෙන කඹයකින් ඉනිමඟක ආධාරය ඇතිව කිමිදුම්කරුවකුගේ මාර්ගෝපදේශයෙන් මුහුදු පතුලට යා හැකිය.මේ සඳහා වීදුරු ගෝලයක් හැඩැති හෙල්මටයක් සම්පූර්ණ මුහුණම ආවරණය වන පරිදි උර මත රඳවනු ලැබේ. මේ සඳහා වන ස්වසන උපකරණ සියල්ල බෝට්ටුව හා සම්බන්ධව පවතී.පුද්ගලයන් 6 - 8 දෙනකුගේ කණ්ඩායමක් සමඟ එක් කිමිදුම්කරුවකු යෙදවෙන අතර ඔහු සියල්ලන්ටම අවට සිරි දක්වනු ලැබේ.එහි ලොකු කුඩා මසුන් බහුලය. මෙහිදී අප අත රඳවනු ලබන ආහාරවලට මසුන් කටගසන අයුරු අපට අත්විඳිය හැකිය.සමහරවිට මසුන් අතපය කෑමටද හැකිවන්නේ ය. තවද මසුන් දහස් ගණනින් මුළු ශරීරය පුරාම වැතිරී ස්පර්ශ වීම අප ලබන මහත් ආශ්චර්ය ජනකම අත්දැකීම ය. මේ අභ්‍යන්තර මුහුදු අත්දැකීම විඳගන්නට ලැබෙන්නේ විනාඩි 30 - 45 ත් අතර කාලයක් පමණි.මේ සඳහා එක් අයකුගෙන් බාත් 1200ක් අය කරයි. මුහුදු පතුලේ අපට අත්විඳීමට සිදුවන ඒ වූ සුන්දර අත්දැකීම ඡායාරූප ගතකළ CD තැටියක් ඔබට ලබා ගැනීමට හැකිවන අතර ඒ සඳහා බාත් 700ක අමතර ගෙවීමක්ද කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=f1207283</link>
    <topic>වගාවේ රෝග නසන්නශාක සාර බෙහෙත්</topic>
    <author>චින්තක සී.ගුණදාස කෘෂිකර්ම නිෂ්පාදන පර්යේෂණ සහකාර</author>
    <content>ජීවපූර්ණ ගෙවතු වගාවේදී පළිබෝධ නාශක ලෙස භාවිතා කළ යුත්තේ ස්වභාවික ශාක සාරයන්ය. සොබාදහම විසින් ඒ සඳහා බොහෝ දේ අප වෙත දායාද කර ඇත.ස්වභාවධර්මයා විසින්ම අපට උරුම කර දී ඇත්තේ එය පරිසරයටත්, මිනිසාටත් කිසිදා අහිතකර පීඩාවක් ඇති නොවන ආකාරයටය.  මෙය අපේ පැරැණි ගොවිතැනේ සාර්ථකත්වය පිටුපස තිබුණා වූ එක් රහසකි.අනාගත පරපුර වෙනුවෙන් එකී දැනුම අද දවසේ භාවිතා කිරීම වඩාත් යෝග්‍ය බැවින් ඔබත් ඔබේ ගෙවතු වගාවේ ඇතිවන පළිබෝධ හානිවලදී මෙවැනි මර්දන ක්‍රම භාවිතා කර බැලිය හැකිය.පලතුරු මැස්සා කුකර්බිටේ සියේ කුලයේ බෝගවලට දැඩි ලෙස හානිකරයි. මෙම මැස්සාගේ හානිය පාලනය කිරීමට හොඳින් පිපුණු මඩුමල් හෝ මදුමල් කීපයක් ගෙන කුඩා කැබලිවලට කපා කුඩුකර ඉසීමෙන් පලතුරු මැස්සාගේ හානිය වළක්වාගත හැකියි.අරලිය මල් - එළවළු වගාවට හානි කරන සියලු කෘමීන් පලවා හැරීමට යොදා ගත හැකිය. අරලිය මල් කුඩාවට කපා වතුරට දමා දිනක් පල්කර එම වතුර එළවළුවලට ඉසීමෙන් සියලු කෘමීන් ඵලවා හැරේ.ගස්ලබු - එසේම මයිටාවන්, කූඹිත්තන් මර්දනයට කිරි වැඩි ගස්ලබු ගෙඩියක් සිහින්ව කපා ජලය ලීටර් 05 ක මිශ්‍ර කර දිනක් තබා පෙරා ඉසීම කළ හැකිය.මකරන්ද - එළවළු වගාවේදී මකුණන්විශේෂවලින් සිදුවන හානි වළක්වා ගැනීමට මකරන්ද ගසේ කොළ එකතු කර ගෙවත්තේ තැනින් තැන කුණුවීමට හැකිවන පරිදි ගොඩ ගැසිය හැකිය. එමඟින් ඇතිවන දුර්ගන්ධය නිසා මකුනන් මෙන්ම කෘමීන් ද පලවා හැරේ.දළඹුවන් මර්දනය සඳහා කළවැල් සහ වල්සූරියකාන්ත යන ශාක පත්‍ර දෙකම සමානව ගෙන තලා ලබාගන්නා යුෂ යොදාගත හැකිය. මෙයට අමතරව තක්කාලි ගසේ සියලු කොටස් ග්‍රෑම් 500 ක්, වතුර ලීටර් 02 කින් තම්බා ඉසීමෙන් ද දළඹුවන් පලවාහැරිය හැකිය.කූඹිත්තන්, මයිටාවන්, කුරුමිණියන් සහ කෘමීන්ගේ හානි අවම කර ගැනීම සඳහා ඇවරි කොළඅතු කිලෝ 2 ක් 3 ක් අඹරා වතුර ලීටර් 01 සමඟ මිශ්‍රකර දිනක් පල්කර පෙරා ඉසීමෙන් ඉහත පළිබෝධකයන්ගේ ගහනය මෙන්ම හානිය ඉතා හොඳින් පාලනය වේ. මෙයට අමතරව ග්ලිරිසීඩියා හෝ කප්පරවල්ලිය, හී නික යන ශාකවල කොළ කිලෝ 01 ක යුෂ ජලය ලීටර් 03 ක දියකර ඉසීමෙන් ද පාලනය කර ගත හැකිය.දිලීර රෝග ද ගෙවතු වගාවේදී බරපතළ හානි පමුණුවන රෝග කාරකයන් වේ. දිලීර රෝග සඳහා ග්ලිරිසීඩියා, හිඟුරු (ලපටි දඬු සමඟ) නත්තසූරියා, කොහොඹ, ලුණුමිදෙල්ල කොළ කිලෝ 01 බැගින් තිප්පිලි කොළ ග්‍රෑම් 500 ක් සමඟ හොඳින් මිශ්‍ර කර පොලිතින් දැල් උරයකට දමා ජලය ලීටර් 10 ක සතියක් පුරා ගිල්වා තැබීමෙන් පසුව පෙරා බෝගයන්ට ඉසීමෙන් දිලීර රෝග මෙන්ම කෘමීන් ද පාලනය වේ.කොහොඹ ලොව හොඳම පළිබෝධ නාශකය වේ. කොහොඹ, කොළ, මල්, ඇට සහ පොතු යන මේ සියල්ල කෘමීනාශක වේ. ඇටවල පලිබෝධ නාශක ගුණය වැඩිය. කොහොඹ ඇට කොටා දිනක් ජලයේ පල්කර ජලය දමා පෙරා එයට සබන් වතුර එක්කර ඉසීමෙන් සියලු පලිබෝධක පාලනය වේ.කොහොඹ ඇට ග්‍රෑම් 20 ක් වතුර ලීටර් 01 කට මිශ්‍ර කිරීම ප්‍රමාණවත් වේ. පරණ වූ ඇට නම් ග්‍රෑම් 35 – 40 ක් පමණ ප්‍රමාණයක් ගන්න. කොහොඹ ඇට දියරය ඉසීමේදී හවස් වරුවේ යෙදීම තුළින් වැඩි ප්‍රතිඵලයක් ලබාගත හැකි වන්නේය.හිරු එළිය කොහොඹ ඇටවල ඇති පළිබෝධ නාශක ගුණය අඩු කරයි. මෙම ගුණය වගාවේ සති 01 - 02 ක් අඛණ්ඩව පවතියි. මෙම ඇටවල රොඩ්ඩ වගා බිමට යෙදීම අහිතකර ක්ෂූද්‍ර ජීවීන් සහ වේයන්ගේ හානියට ඉතා හොඳය. ඇට කුඩු ග්‍රෑම් 25 ක් වර්ග මීටර් 01 ක යෙදීමෙන් ඇග්‍රොමයිකා සහ කියත් පණුවා මර්දනය වේ. මෙයින් සියලුම කොළ කන දළඹුවන් මර්දනය වේ.වගාවේ පණු රෝග බහුලව ඇත්නම් කරඳ සහ කොහොඹ කොළ සමව ගෙන (කිලෝ 01 බැගින්) ජලය ලීටර් 8 – 10 සමඟ එයට එලගොම කිලෝ 02 පමණ මිශ්‍ර කර දින 14 ක් පල්කර එසේ පෙරාගත් දියරයෙන් කොටස් 01 ක් ජලය කොටස් 02 ක් සමඟ මිශ්‍ර කර ඉසීමෙන් පණු රෝග මෙන්ම පණුවන්ගේ ගහනය ශීඝ්‍රයෙන් අවම වේ.ගෙවතු වගාවේදී අපට කෘමීන් වගේම කූඩිත්තන් සහ කුහුඹුවන් මෙන්ම දළඹුවන්ගේ හානි ප්‍රබල ලෙස ඇතිවේ. මේ හානි වළක්වා ගැනීම සඳහා ඉතාම සරල මෙන්ම සකසා ගත හැකි පහසු ක්‍රමවේදයක් ඇත. වියළි මිරිස් ග්‍රෑම් 100 ක් ජලය ලීටර් 01 සමඟ හොඳින් අඹරා පෙරාගන්න. එම මිරිස් ද්‍රාවණයේ සැර, පස් ගුණයකින් බාලකර ඉසීම මගින් ඉහත කී කෘමීන් හොඳින් පාලනය වේ. මෙහි ක්‍රියාකාරීත්වය ප්‍රබල කරන්නට සුදුළූණු හෝ රතුළූණු බික් කීපයක් අඹරා එක්කර ගන්න.සුදුළූණු ග්‍රෑම් 50 ක් අඹරා ජලය ලීටර් 01 සමඟ හොඳින් මිශ්‍ර කර ඉසීමෙන් ද කෘමි හානි අවම කරගත හැකිය. හංගොල්ලන්, ගොළුබෙල්ලන් ද ගෙවතු වගාවට රිසි සේ හානිකරනු ලබන සත්ත්ව විශේෂයකි. මෙම සතුන් සහමුලින් වඳකර දැමීමට අපට අයිතියක් නැත. එහෙත් වගාවට පැමිණීම හා හානිය අවම කර ගැනීම ඉතා වැදගත් වේ. මේ සඳහා අමු ඉඟුරු, ලුනු, සුදුළූණු, වියළි මිරිස් ග්‍රෑම් 100 බැගින් ගෙන හොඳින් අඹරා වතුර ලීටර් 01 ක ඉසීමෙන් සාර්ථක ප්‍රතිඵල ලබාගත හැකිය.බටු කරටි විදින පණුවා ඉතා ඉක්මනින් බෝවේ. මෙම ගහණය වැඩිවන්නේ වගාව අපිරිසිදුතාවය වැඩි වූ විටය. පළමුව වගාබිම පිරිසිදු කරන්න. ඉන් අනතුරුව ගඳපාන, වල්ඉඟුරු, කලවැල් යන මේවා සමවගෙන බටු වගාවේ බිම වසුනක් ලෙස යෙදීමෙන් පාලනය වේ.දැඩි මර්දනයක් අවශ්‍ය නම් ඉහත කී කොළ කිලෝ 01 බැගින් සමව ගෙන කොටා එය දිනක් පල්කර ජලය ලීටර් 03 – 05 ප්‍රමාණයක් දමා ඉසීමෙන් දැඩි මර්දනයක් ඇතිවේ. මිරිස් කොළ කොඩවීම ද ඔබට නිතර ගෙවතු වගාවේදී දක්නට ලැබෙන රෝගී තත්ත්වයකි.මෙය පාලනය කර ගැනීමට නම් වැල්කහඹිලියා කොළ ග්‍රෑම් 50 ක් – 100 ක් සිහින් කෑලිවලට කපා ජලය ලීටර් 01 – 02 ත් අතර ප්‍රමාණයක දමා මාස 01 ක් හොඳින් වසා තබන්න. මාස 01 කට පසු තේ කහට මෙන් කුණු වූ රොඩු නැති දියරයක් ලෙස ඇත්නම් එය පෙරා බෝතලයක දමා තබාගෙන මෙම දියරයෙන් අවුන්ස 02 ජලය ලීටර් 05 ක් සමඟ මිශ්‍ර කර සතියකට වරක් උදය වරුවේ ඉසින්න. රෝග තත්ත්වය පාලනය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=f1207284</link>
    <topic>අපේම කෘෂි නිෂ්පාදනවලින් හදනසෞඛ්‍ය ආරක්‍ෂිත ආහාර</topic>
    <author>චතුරිකා ගමගේ</author>
    <content>ජාතික ආහාර ප්‍රවර්ධන මණ්ඩලයේ සභාපතිනි කුමුදුනී ගුණසේකර මහත්මිය සමඟ සිදු කළ සාකච්ඡාවක් ඇසුරිනි.අතීතය සමඟ සසඳද්දී වර්තමානයේ මිනිසුන්ට ලෙඩරෝග වැළදීමේ වැඩි ප්‍රවණතාවක් තිබේ. වයස අවුරුදු හතළිහ ඉක්මවා යාමත් සමඟ බොහෝ දෙනා දියවැඩියාව, කොලෙස්ටරෝ, පිළිකා, අධිරුධිර පීඩනය ආදී රෝගාබාධයන්ට ගොදුරුවන අතර ඒ සඳහා ප්‍රධාන ලෙස බලපා ඇත්තේ ශරීරයට අහිතකර නොගැලපෙන ආහාරපාන පරිභෝජනයයි.අතීතයේ කෘෂිකර්මාන්තය ජීවනෝපාය කරගත් අපේ පැරැන්නන් වසවිසෙන් තොර ස්වාභාවික පෝෂණයෙන් යුතු ආහාර ලබාගත් නිසා රෝගාබාධ රැසකින්ම ඔවුන්ට ආරක්‍ෂා වීමට හැකි විය. නමුත් අද බොහෝ දෙනා සීනි, ලුණු, තෙල් අධික ලෙස යොදා ආහාර සකස් කර ගැනීමට පුරුදු වී සිටිති.එපමණක් නොව අද වැඩිදෙනා පරිභෝජනය කරන්නේ කෘත්‍රිම රසකාරක යෙදු ක්‍ෂණික ආහාරයන්ය. එම ආහාර පරිභෝජනය කරන කෙනකුට නිරෝගී දිවියක් අපේක්ෂා කළ නොහැකිය.පවුලේ සාමාජිකයන්ට නිවැරැදි සෞඛ්‍යාරක්ෂිත ආහාරවේලක් සකස් කර දීමේ වගකීම පැවරෙන්නේ ගෘහණියන්ටයි. ආහාර වේලක වැදගත්කම ගෘහණිය දැනගත යුතුය.තම පවුලේ අනෙකුත් සාමාජිකයන් නිදුක් නිරෝගී පිරිසක් බවට පත්කිරීමට නම් ඇය අනිවාර්යයෙන්ම ස්වාභාවික ආහාර රටාවක් අනුගමනය කිරීම වැදගත් වේ.මේ කරුණු පිළිබඳ අවධානය යොමුකරමින් නිවැරැදි ආහාර පරිභෝජනයකට ජනතාව යොමු කිරීමේ පරමාර්ථය පෙරදැරිව ජාතික ආහාර ප්‍රවර්ධන මණ්ඩලය මේවන විට වැඩසටහන් රාශියක් ක්‍රියාවට නංවා තිබේ.ග්‍රාමිය ප්‍රදේශවල සරුවට වැඩෙන එළවළු, පලතුරු නාගරික ප්‍රදේශවල ජනතාවගේ පාරිභෝජනයට ලැබෙන්නේ ඉතා අවම වශයෙනි. එම නිසා ස්වභාවික ගුණයන්ගෙන් අනුන එළවළු පලතුරු නාගරික ජනතාවට ලබාගත හැකි ආකාරයේ වැඩසටහනක් “ ගමින් නගරයට” නමින් මේ වනවිට ක්‍රියාත්මක කෙරේ.අපේ රටේ ගොවීන් අතින් නිෂ්පාදිත මෙම එළවළු , පලතුරු ඕනෑම පුද්ගලයෙකුට වස විසක් පිළිබඳ කිසිදු සැකයකින් තොරව පරිභෝජනය කළ හැකිය. එසේ එය මෙරට ගොවීන් දිරිමත් කිරීමකි.තිරිඟු පිටි ආනයනයට අපේ රට වාර්ෂිකව වැය කරන මුදල අතිවිශාලය. නමුත් මේවනවිට වී නිෂ්පාදනය ඉහළගොස් ඇති නිසා හාල් නිෂ්පාදනයේ අතිරික්තයක්ද පවතී. ජාතික ආහාර ප්‍රවර්ධන මණ්ඩලය තිරිගු පිටිවලට සමාන හාල්පිටි නිෂ්පාදනයක් හඳුන්වා දී ඇත්තේ තිරිඟු පිටි පරිභෝජනය අවම කර, අතිරික්ත හාල්වලින් උපරිම ප්‍රතිලාභයන් ලබා ගැනීමේ අරමුණිනි.රොටි ප්‍රධාන ආහාරය කරගත් වතුකර ජනතාව දැනටමත් මෙම විශේෂිත හාල්පිටි නිෂ්පාදනය තිරිඟු පිටිවලට ආදේශකයන් ලෙස භාවිත කරති. මේ හාල්පිටිය මඟින් රොටි පමණක් නොව කොත්තු, ඉඳීආප්ප, ආප්ප , පිට්ටු වැනි ආහාරද පහසුවෙන් සකස් කරගත හැකිය.මීට අමතරව ආහාර ප්‍රවර්ධන මණ්ඩලය හඳුන්වා දී ඇති හාල් පිටි තෝසේ මිශ්‍රනය වතුකරය හා උතුරු, නැඟෙනහිර ප්‍රදේශවල ජනතාවට විශේෂ වූවකි. 50%ක් උඳු යොදා සකස් කර ඇති හාල්පිටි තෝසේ මිශ්‍රනයේ අඩංගු ස්වාභාවික රසායනික සංයෝග හේතුවෙන් පහසුවෙන් සකස් කරගත හැකි අතරට එය රසයෙන් සහ ගුණයෙන් ඉතා ඉහළය.“සුවපෝෂ” ආහාර ප්‍රවර්ධන මණ්ඩලය හඳුන්වා දී ඇති තවත් විශේෂ නිෂ්පාදනයකි. ස්වාභාවික පෝෂණ ගුණයෙන් යුතු සෝයා, රතු කැකුළු සහ මුං ඇට යොදා සකස් කරන ලද මෙම අතිරේක ආහාරය කුඩා දරුවන් හා ගැබිණි මව්වරුන් වෙනුවෙන් ලබාදෙන ත්‍රිපෝෂවලට සමානය. සුවපෝෂ ගුලි දෙකකින් දිනකට දරුවෙකුට අවශ්‍ය සම්පුර්ණ - පෝෂණය ලබාදෙයි. ලොකු කුඩා කාටත් එකසේ රසවිඳීය හැකි “ සුවපෝෂ” රසයෙන් මෙන්ම ගුණයෙන් යුතු දේශීය නිෂ්පාදනයකි.සරු පසක් මෙන්ම ගස්වැල්වලට අවශ්‍ය දේශගුණික, කාලගුණික ස්වභාවයන්ගෙන් යුතු අපේ රටේ පලතුරුවල නම් කිසිදු අඩුවක් නැත. වැල්ලවාය, මොනරාගල, බුත්තල, හම්බන්තොට වැනි ප්‍රදේශවල පලතුරු අතිරික්තයක් පවතින අතර ආහාර ප්‍රවර්ධන මණ්ඩලය “ සන්මැක්” නමින් පලතුරු බීම නිෂ්පාදනයක් හඳුන්වා දී ඇත්තේ අපතේ යන පලතුරුවලින් ප්‍රයෝජන ගැනීම උදෙසාය. කෘත්‍රිම රසකාරකවලින් තොරව ශරීරයට හිතකර පරිදි 100% ස්වාභාවික පලතුරු ආශ්‍රයෙන් නිෂ්පාදිත “ සන්මැක්” පවස නිවන රසවත් පානයකි.ඔබත් අධික ලුණු, අධික සීනි යෙදු ආහාර පරිභෝජනය කරනවාද, මෙතෙක් එයින් ඔබේ සෞඛ්‍යයට සිදුවන හානිය පිළිබඳ ඔබ නොසිතුවේද? ආහාර ප්‍රවර්ධන මණ්ඩලය දේශීය නිෂ්පාදන හඳුන්වා දෙමින් මේ උත්සාහ කරන්නේ් සෞඛ්‍යාරක්ෂිත ආහාර පරිභෝජනයකට ඔබ යොමු කිරීමටයි. ආහාර ප්‍රවර්ධන මණ්ඩලය හඳුන්වා දී ඇති සෑම නිෂ්පාදනයක්ම සතොස අලෙවිසැල්වලින් මිලදී ගැනීමේ හැකියාව තිබේ. මෙතැන් පටන් හෝ දේශීය ස්වාභාවික නිෂ්පාදනයන්ට හුරුවී ඔබේ සෞඛ්‍ය රැකගැනීම ඔබේ වගකීමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>28</day>
    </date>
    <link>http://www.dinamina.lk/2012/07/28/_art.asp?fn=f1207285</link>
    <topic>ආහාර නාස්තිය වළකමු</topic>
    <author>කේ. බී. ගුණරත්න සහකාර කෘෂිකර්ම අධ්‍යක්‍ෂ (මාධ්‍ය) කෘෂිකර්ම දෙපාර්තමේන්තුව පේරාදෙණිය</author>
    <content>ශ්‍රී ලංකාවේ ආහාර කල් තබා ගැනීම පිළිබඳ දීර්ඝ ඉතිහාසයක් ඇති අතර, අපේ මුතුන් මිත්තන් ඒ සඳහා නොයෙක් ක්‍රම අනුගමනය කළහ. පරිසර හිතකාමී ශරීරයට අහිතකර නොවන ස්වභාවික වූ මෙම ක්‍රම ඉතා සුරක්‍ෂිත වූ ඒවා විය.එසේම පෝෂ්‍යදායි ක්‍රමය නැවුම් බව ආරක්‍ෂා කර ගනිමින් මෙම ආහාර සංරක්‍ෂණ ක්‍රම භාවිතා කෙරිණ. ලෝකයේ ආහාර නිෂ්පාදන ක්‍රියාවලිය උදෙසා නොයෙක් ක්‍රම අනුගමනය කළ ද ආහාර කල් තබා ගැනීම, සංරක්‍ෂණය උදෙසා එතරම්ම අවධානයක් යොමු වී ඇතැයි සිතිය නොහැක.ඒ නිසාම දිනකට ඉවතලන ආහාර ප්‍රමාණය පලතුරු එළවළු ප්‍රමාණය අති විශාලය.ලොව ජනගහනය දිනෙන් දින ඉහළ යයි. ශ්‍රී ලංකාවේ ද කෝටි දෙකකට ආසන්න ජනගහනයක් ඇත. මෙම වැඩි වන ජනගහනයට සීමිත බිම් ප්‍රමාණයකින් සීමිත නිෂ්පාදනයක් ඇති කළ යුතුව ඇත. ලෝකයේ සෑම සත්වයකුටම ජීවත් වීමට ආහාර, ජලය හා වාතය අත්‍යාවශ්‍යය.මෙයින් ජලය හා වාතය නොමිලේ ලැබුණත් ආහාර තමන් නිපදවාගත යුතුය. නැතහොත් මිලදී ගත යුතුය. එසේ වුවද ආහාර විශාල ප්‍රමාණයක් නාස්ති කිරීම සිදුවේ. මේ නිසා ආහාර හිඟයක් යම් යම් අවස්ථාවල ඇති වේ. මෙයට ප්‍රධාන හේතුව නිෂ්පාදනය කර ආහාර කල්තබා ගැනීමට නොහැකි වීමයි.මේවා නරක් වීමට භාජනය වීමයි. එසේම සමහර රටවල් ආහාර වැඩිපුර නිපදවා අතිරික්තය විනාශ කිරීම සිදු කරයි. නව තාක්‍ෂණික දියුණුවත් සමඟ වැඩිපුර නිපදවන ආහාර කල් තබා ගැනීමට ගන්නා උත්සාහය එතරම් දියුණු නැතත්, අනුගමනය කරන ක්‍රමවේදය කුමක් වුවත්, වැඩි කලක් කල් තබා ගැනීමට නොහැකි වී ඇත.ලොව දියුණු රටවල් තම අතිරික්ත ආහාර ද්‍රව්‍යයන් සත්ව ආහාර සඳහා යොදා ගනිමින් ද තව කොටසක් විනාශ කර දමමින් ද ලෝක වෙළෙඳ පොළෙහි මිල ස්ථාවරව පවත්වා ගැනීම සිදු කරන අතර, ලොව තවත් රටවල් ආහාර නොමැතිකමින් සාගින්නෙන්, මන්දපෝෂණයෙන්, ලෙඩ රෝගවලින් දහස් ගණනක් මියයාම සිදුවෙයි. මෙම අසමතුලිතතාව මග හරවා ගැනීම සඳහා විධිමත්ව ආහාර සුරක්‍ෂිතතාව පවත්වා ගැනීම හා බෙදා හැරීම වැදගත් වේ.මේ මගින් උග්‍රව පවත්නා ආහාර ප්‍රශ්නයට බොහෝ දුරට විසැඳුමක් ලබාදිය හැක. මෙසේ ආහාර සුරක්‍ෂිතව තබා ගැනීම ආහාර කල් තබා ගැනීම වන අතර, එය අත්‍යාවශ්‍ය කරුණක් වී තිබේ.ආහාර ආරක්‍ෂා කිරීම හෙවත් ආහාර කල් තබා ගැනීම යනුවෙන් අදහස් කරන්නේ ආහාර නරක් වීමට හේතු වන සාධක පාලනය කිරීමයි. මෙහිදී එම සාධක එකක් හෝ කිපයක් ඉවත් කිරීම තුළින් ආහාර කල්තබා ගත හැක. එසේ එම සාධක ඉවත් කිරීමේ දී සැලකිය යුතු කරුණු ප්‍රධාන වශයෙන් ච්පයකි. එනම් හතරකි.1. බොහෝමයක් කෘෂිකර්ම නිෂ්පාදන වසර පුරාම නිපදවීමට නොහැක. අවුරුද්දේ ඇතැම් කාලවලදී විශාල වශයෙන් අස්වැන්න ලැබෙන අවස්්ථා ඇත. උදාහරණ ලෙස අඹ, කොස්, දෙල්, අලිගැට පේර, රඹුටන් වැනි දෑ දැක්විය හැක. මෙවැනි වූ අස්වැන්න රැකගෙන වසර පුරාම පරිභෝජනය කිරීමේ ක්‍රම සහ කල් තබා ගැනීමේ ක්‍රම අනුගමනය කළ යුතුය.2. ඉතා ඉක්මනින් නරක්වීමට භාජනය වන්නේ ගුණාත්මයෙන් ඉහළ ආහාර ද්‍රව්‍යයන් ය. උදාහරණ මස් මාළු බිත්තර කිරි දැක්විය හැක. එබැවින් මෙවැනි ආහාර වැඩිදුර කල් තබා ගැනීම දුෂ්කරය. මේ පිළිබඳ අවධානය යොමු කොට ආහාරයට ගැනීම සිදු කළ යුතුය.3. සමහර ආහාර ශරීරගත වීම නිසා බොහෝ විට උෂ්ණ, වමනය, උදරාබාධ වැනිදේ ඇති විය හැක. සමහර විට මරණයට පවා මේවා හේතු විය හැක. විශේෂයෙන්ම ළමුන්ට මෙවැනි ආහාර ශරීර ගත වීමෙන් ඔරොත්තු දීමේ හැකියාව අඩුය. එබැවින් ආහාර භාවිතා කිරීමේ දී විශේෂයෙන් නරක් නොවූ ආහාර හා කල් ඉකුත් වූ ආහාර පිළිබඳ දැඩි අවධානයක් යොමු කළ යුතුය.4. දියුණුවන රටක් ලෙස ආහාර අප රටට ඉතා වැදගත් ය. ආහාර කල් තබා ගැනීමේ ක්‍රම අනුගමනය කිරීමෙන් පෝෂ්‍යදායි උසස් ආහාර අඩු මිලකට වර්ෂය පුරාම පරිභෝජනය කිරීමටත්, සැපයීමටත්, හැකි වේ. මෙය මන්දපෝෂණ තත්ත්වයෙන් රට මුදා ගැනීමට ඉවහල් වනවා මෙන්ම විදේශ විනිමය විශාල ප්‍රමාණයක් ඉතිරි කර ගැනීමටත් හැකි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n120730_br3</link>
    <topic>පළමු තරඟයෙන් නිලූකට ජය</topic>
    <author/>
    <content>(2012-07-30 14:00)ඔලිම්පික් ක්‍රීඩා උළෙලේ ශ්‍රී ලංකාවේ ප්‍රධාන බලාපොරෙත්තුවක් වූ බැඩ්මින්ටන් ක්‍රීඩක නිලූක කරුණාරත්න සී කාණ්ඩයේ පළමු තරඟයෙන් විශිෂ්ඨ ජයග්‍රහණයක් අත්කර ගෙන ඇත.නිලූක අතින් පරාජයට පත්වූයේ ලොව අංක 8 ක්‍රීඩක ජපන් ජාතික කෙනෙචි ටාගෝ වන අතර තරඟය 21/18 හා 21/16ක් ලෙස නිමාවට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n120730_br2</link>
    <topic>රුධිරයේ සීනි වැඩි වීම ක්ෂණිකව දැනු ම්දීමේ නවතම තාක්ෂණික මෙවලමක්</topic>
    <author>ජීවනී පතිරණ</author>
    <content>(2012-07-30 13:15)පුද්ගලයකුගේ රුධිරයේ සීනි ප්‍රමාණය ඉහළ යාම ක්ෂණිකව විද්‍යුත් සංඥාවක් මගින් දැනු ම්දීමේ නවතම තාක්ෂණික මෙවලමක් හඳුන්වා දීමට බස්නාහිර පළාත් ආයුර්වේද කොමසාරිස් වෛද්‍ය නිමල් කරුණාසිරි මහතාට හැකි වී තිබේ.මෙම සංකල්පය මෙතෙක් ලෝකයේ සොයා නොගත් පර්යේෂණයක ප්‍රතිඵලයක් විය හැකි යැයි ඒ මහතා පවසයි.රෝගියකුගේ රුධිරය පිටත නොගෙන සංවේදකයක් (Sensor) මගින් රුධිරයේ සීනි ප්‍රමාණය මැනගත හැකි අතර එය කුඩා ප්‍රමාණයේ ඔරලෝසුවක හැඩයට නිමවා ඇත. දැනටමත් මෙය පර්යේෂණ මට්ටමින් ඔබ්බට ගොස් ඇති බවත් සියයට 90ක් සාර්ථකත්වයක් පෙන්වා ඇති බවත් වෛද්‍ය නිමල් කරුණාසිරි මහතා පවසයි.පරිගණක මෘදුකාංගයක් භාවිතා කර ගලා යන රධිරයේ ග්ලූකෝස් ප්‍රමාණය විද්‍යුත් ක්‍රියාවලියක් ලෙස පරිවර්ථනය කරීමත්, එය මැනගැනීමත් මෙහිදී සිදුවන අතර, ඉදිරියේ දී ශරීරයේ ඕනෑම වෙනස් වීමක් ක්ෂණිකව දැනුම් දීම දක්වා මෙය තවදුරටත් වැඩිදියුණු කිරීමට වෛද්‍ය කරුණාසිරි මහතා බලාපොරොත්තුවෙන් සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n120730_br1</link>
    <topic>සිරියා‍වේ දරුණු සටන්</topic>
    <author>ඇලෙප්පෝ -ඒ එෆ් පී</author>
    <content>(2012-07-30 12:45)සිරියාවේ වඩාත් ප්‍රසිද්ධ නගරය වන ඇලෙප්පෝ හි පවත්නා සටන්වලින් ජීවිත රැකගනු පිණිස 20,000 ක පමණ සිවිල් වැසියන් පිරිසක් නගරයෙන් පලා ගොස් ඇති අතර තවත් විශාල පිරිසක් එහි කොටුවී ඇතැයි එක්සත් ජාතීන්ගේ සංවිධානයෙන් ප්‍රකාශ වී ඇත්තේ කැරලිකරුවන්ට ‍එරෙහිව රජයෙන් දරුණු මර්දනයක් සිදුකරන බව පැවසී තිබියදීය.මේ උතුරු නගරයේ මහා මිනිස් ඝාතනයක් සිදුකිරීමට රජය සුදානම් වන බවට චෝදනා කරන විපක්ෂ සිරියානු ජාතික මණ්ඩලය රජයේ ප්‍රහාරයන්ට මුහුණ දිම සඳහා කැරලිකරුවන් බර අවියෙන් සන්නද්ධ කරන ලෙස ඉල්ලා තිබේ. ඒ සමගම පවත්නා ගැටුමෙන් සිවිල් ජනතාව ගලවා ගැනීමේ පියවර සාකච්ඡා කරනු පිණිස එ.ජා. හදිසි සැසියක් පවත්වන ලෙස ද ඔවුන් ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n1207301</link>
    <topic>නම් ගම් සහිතව රටට හෙළි කිරීමට ඇමැති පාඨලී සූදානම්</topic>
    <author>ගාමිණී ජයලත් සහ චමීර ඇල්ලදෙණිය</author>
    <content>රට තුළ විදුලිය බල මාෆියාවක් ක්‍රියාත්මක වන අතර විදුලිය බල ක්‍ෂේත්‍රය තුළින්ම ප්‍රකෝටිපතියන් වූ පුද්ගලයන්ද, රාජ්‍ය සහ පෞද්ගලික අංශයේ නිලධාරීන්ද, දේශපාලනඥයන් සහ අන්තර් ජාතික බලවේග මේ මාෆියාව තුළ සිටින බව හෙළි වේ.කෙරවලපිටිය ‘යුගදනව්’ සහ පුත්තලම ‘ලක්විජය’ විදුලිය බලාගාරවල හදිසි බිඳ වැටීම් කුමන්ත්‍රණයක ප්‍රතිඵලයක් වියහැකි බව විදුලිය බල හා බලශක්ති අමාත්‍යාංශයට ඒත්තු ගොස් තිබේ.කෙරවලපිටිය බලාගාරයේ හානි වී ඇති කොටස බලාගාරයේ සම්පූර්ණ ජීව කාලය වන වසර 25 ක් ඇතුළත හානි නොවන ලෙස සැලසුම් කර තිබුණත් එය වසර දෙකක් වැනි කෙටි කාලයක් තුළ බිඳ වැටීම ගැටලු සහගත තත්ත්වයකි.පුත්තලම කල්පිටිය ලක්විජය බලාගාරයේ කැඩී ගිය වානේ නළද එම බලාගාරයේ සම්පූර්ණ ආයු කාලය තුළම පැවැතීමට සැලසුම් කළ නළ වෙයි. එවැනි තත්ත්වයක් තුළ මේ හදිසි බිඳවැටීම් සිදුවූයේ නඩත්තු කිරීමේ ගැටලුවක් නිසාද නැතහොත් නිෂ්පාදනයේදී ඇතිවූ දෝෂයක් නිසාද යන්න සොයා බැලීමට මේ වන විට කටයුතු යොදා ඇත.විදුලිය බල මණ්ඩලය ස්ථාවර වුවහොත් දැනට විදුලිබල මණ්ඩලයට විදුලිය දෙන ව්‍යාපාරිකයන් නවදෙනා ගේ බලාගාර වසා දැමීමට සිදුවනු ඇතැයි කියන තත්ත්වය මේකුමන්ත්‍රණයට තුඩු දී ඇතැයි විශ්වාස කටයුතු ආරංචි මාර්ග කියයි.මාෆියාව බූවල්ලකු මෙන් විදුලිබල ක්ෂේත්‍රය පුරාම පවතින අතර රජය ගෙන යන වැඩපිළිවෙළට එරෙහිව විදුලිය බල ක්ෂේත්‍රය අස්ථාවර කිරීම සඳහා ඔවුන් කටයුතු කරන බවත් විදුලිබල අමාත්‍යාංශ ආරංචි මාර්ග හෙළි කරයි. වාමාංශික යැයි කියා ගන්නා පක්ෂයක් මාධ්‍ය ඔස්සේ ප්‍රචාර ගෙන යමින් විදුලිය බල ක්ෂේත්‍රය බිඳ වැටීමට කුමන්ත්‍රණය මෙහෙයවන බව ද හෙළිදරව් වී ඇත.විදුලිය බල ක්ෂේත්‍රයට 1995 වසරේ සිට මේ මාෆියා කණ්ඩායම ඇතුළු වී ඇති අතර 1995 සිට 2005 දක්වා රටේ කිසිම බලාගාරයක් හදනවාට ඔවුන් කැමැති වී නැත. 2005 න් පසු කෙරවලපිටිය, නොරොච්චෝලේ, ඉහළ කොත්මලේ බලාගාර ඉදි කරන විට මාෆියා කණ්ඩායම ඊට විරුද්ධ වී ඇත. දින තුනක විදුලිය කප්පාදුවක් යන විට මේ මාෆියා කණ්ඩායම විවිධ මාධ්‍ය ඔස්සේ රට අස්ථාවර කිරීමට ප්‍රචාර නිකුත් කර ඇත.මේ මාෆියාවට සම්බන්ධ පක්ෂ විපක්ෂ සියලු දෙනාද විදුලිය බල මණ්ඩලයේ නිලධාරීන්ද රටට ළඟදීම හෙළිදරව් කරන බවද මේ මාෆියාවට හසු නොවන ලෙස විදුලිය පාරිභෝගිකයන්ගෙන් සහ විදුලිය බල මණ්ඩලයේ සේවකයන්ගෙන් තමා ඉල්ලන බව විදුලිය බල හා බලශක්ති ඇමැති පාඨලී චම්පික රණවක මහතා පවසයි.කුමන ප්‍රශ්න පැමිණියත් ලබන වසරේ දෙසැම්බර් වන විට විදුලිබල ක්‍ෂේත්‍ර‍්‍රය ස්ථාවර කරන බවද ඇමැතිවරයා කීහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n12073010</link>
    <topic>මාගල්ල වැව පිළිසකර වැ‍ඩ ජනපති අතින් ඇරැඹේ</topic>
    <author>ධනුෂ්ක ගොඩකුඹුර</author>
    <content>දැඩි නියඟයෙන් පීඩාවට පත්ව සිටින නිකවැරටිය ගොවි ජනතාවට සෙත සැලසීමේ අරමුණින් මාගල්ල වැව ප්‍රතිසංස්කරණ කටයුතු ජනාධිපති මහින්ද රාජපක්ෂ මහතාගේ ප්‍රධානත්වයෙන් පසුගිය 27 දා ඇරඹිණ.මහසෙන් රජු විසින් කරවන ලද මාගල්ල වැව 1943 වර්ෂයට පසුව විධිමත් ප්‍රතිසංස්කරණයකට ලක්ව නොමැත. වැවෙහි රොන් මඩ සහ දැදුරු ඔය මඟින් වැවට ජලය ගෙන එනු ලබන රිදි මැඩි ඇළෙහි රොන් මඩ ඉවත් කිරීමේ කටයුතු සඳහා යන්ත්‍ර සූත්‍ර ක්‍රියාත්මක කිරීම ද ජනාධිපතිතුමා අතින් මෙහිදි සුබ මොහොතින් සිදු කෙරිණ.වැසි ජලය එකතු කර ගනිමින් ගොවි ජනතාවගේ ගොවිතැන් කටයුතු බාධාවකින් තොරව සිදුකිරීමට පහසු වන අතර මෙමඟින් ඔවුන්ගේ ආර්ථිකය සවිමත් කරමින් ජීවන තත්ත්වය උසස් කරලීම රජයේ පරමාර්ථයයි. ඇමැතිවරුන් වන නිමල් සිරිපාලද සිල්වා, එස්.බී. නාවින්න, ටී.බී. ඒකනායක, ජොන්ස්ටන් ප්‍රනාන්දු, වයඹ මහ ඇමැති අතුල විජේසිංහ මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n1207302</link>
    <topic>හෘද රෝගීන්ගේ බෙහෙත්වලට රජයේ රෝහල්වලට මුදල්</topic>
    <author>සන්ධ්‍යා කරුණාරත්න</author>
    <content>හෘද රෝගීන්ට අවශ්‍ය ඖෂධ හා වෛද්‍ය සැපයීම් රජයේ රෝහල්වලට ලබාදීමට අඳාළ මූල්‍ය ප්‍රතිපාදන සෞඛ්‍ය අමාත්‍යාංශය වෙත ලබාදීමට රජය පියවර ගෙන තිබේ.ඒ අනුව ඉදිරි මාසයක කාලයේදී මේ ඖෂධ සැපයීම් විධිමත් ලෙස රෝහල්වලට ලබාදීමට සෞඛ්‍ය අමාත්‍යාංශය පියවර ගෙන ඇති බව සෞඛ්‍ය ලේකම් වෛද්‍ය නිහාල් ජයතිලක මහතා පවසයි. හෘද සැත්කම් සිදු කරන රෝහල්වල පවතින ඖෂධ හිඟය හා අනෙකුත් අවශ්‍යතා සොයා බැලීම පසුගිය සතියේදී අමාත්‍යාංශය මඟින් සිදුකෙරිණ. එම සියලුම අවශ්‍යතා වහාම මිලදී ගැනීමට අවශ්‍ය විධිවිධාන මේ වන විටත් යොදා ඇත.උරස් හා හෘද රෝග සැත්කම් සහ විශේෂයෙන්ම උපතින්ම දරුවන්ගේ පවතින හදවත් රෝග සඳහා ප්‍රමුඛත්වයක් දී කටයුතු කිරීමට රජය හා සෞඛ්‍ය අමාත්‍යාංශය පියවර ගෙන ඇත.ඉදිරි කාලයේදී මෙරට ඖෂධ හිඟයක් නොමැතිව සෞඛ්‍ය සේවා පද්ධතිය පවත්වාගෙන යාමට අවශ්‍ය කරන මුදල් ජනාධිපතිවරයාගේ උපදෙස් මත සෞඛ්‍ය ඇමැති මෛත්‍රීපාල සිරිසේන හා සෞඛ්‍ය ලේකම් වෛද්‍ය නිහාල් ජයතිලක මහත්වරුන්ගේ මැදිහත් වීම යටතේ මහ භාණ්ඩාගාරය මඟින් ලබාදී තිබේ.කොළඹ ජාතික රෝහල, රිජ්වේ ආර්යා ළමා රෝහල, මහනුවර ශික්ෂණ රෝහල, කරාපිටිය ශික්ෂණ රෝහල ඇතුළු රෝහල් කිහිපයක රටේ අහිංසක ජනතාවට හදවත් සැත්කම් සිදු කිරීමට අවශ්‍ය වන පහසුකම් සලසා දී තිබේ. රෝහල්වල පිහිටි හදවත් සැත්කම් අංශ සංවර්ධනය කර පවත්වාගෙන යාමට රජ‍ය රුපියල් කෝටි ගණනක මුදලක් මේ වනවිටත් ආ‍යෝජනය කර ඇති බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n1207303</link>
    <topic>තරග බිමේ සිටින හිටපු මහ ඇමැතිවරුන් හා අපේක්ෂකයන් සතු රජයේ දේපල යළි බාර දෙන්න</topic>
    <author>ධනුෂ්ක ගොඩකුඹුර</author>
    <content>මෙවර පළාත් සභාවලට තරග කරන හිටපු මහඇමැතිවරුන් ඇතුළු නිලතල දැරූ අපේක්ෂකයන් සතුව තිබූ රජයේ සියලු නිශ්චල හා චංචල දේපල නැවත බාර දෙන ලෙස එක්සත් ජනතා නිදහස් සන්ධානය ලිඛිතව දැනුම් දී තිබේ.එම දැනුම් දීම අනුව දැනටමත් එවැනි දේපොල බාර දී ඇති බවට එම අපේක්ෂකයන් ලිපි මඟින් දැනුම් දී තිබෙන බව එම සන්ධානයේ මහ ලේකම්, ඇමැති සුසිල් ප්‍රේමජයන්ත මහතා පැවසීය.එසේම පළාත් සභාවලට තරග කරන පළාත් පාලන ආයතන ප්‍රධානීන් හා නියෝජිතයන්ට නාමයෝජනා බාර දුන් දිනයේ සිට මැතිවරණ දිනය තෙක් තමන් දැනට දරණ තනතුරුවලින් නිවාඩු ගන්නා ලෙසත් දැනුම් දුන් බව ඇමැතිවරයා කීවේය.මැතිවරණ කොමසාරිස්වරයාගේ නියෝග අකුරටම පිළිපදින ලෙස අපෙක්ෂකයන්ට දැනුම් දී ඇති අතර නීතියට පටහැනිව බැනර් හා කටවුට් ප්‍රදර්ශනය කිරිමෙන් වැළකීමට පියවර ගෙන ඇති බවත් ඇමැතිවරයා ප්‍රකාශ කළේය.ඇමැතිවරයා මෙසේ ප්‍රකාශ කළේ ශ්‍රී ලංකා නිදහස් පක්ෂය වෙනුවෙන් මහවැලි කේන්ද්‍රයේදී ඊයේ(29) පැවැති මාධ්‍ය හමුවකට එක්වෙමිනි.මැතිවරණ කාර්යාලවල පමණක් කටවුට් ප්‍රදර්ශනය කරන ලෙසට අපෙක්ෂකයන් දැනුම්වත් කර ඇති බවත් නිදහස් හා සාධාරණ මැතිවරණයක් වෙනුවන් එක්සත් ජනතා නිදහස් සන්ධානය කැපව සිටින බවත් ඇමැතිවරයා පැවසීය.පළාත් සභා විසුරුවා හැරීමටත් පෙරාතුරව එය වැළැක්වීම සඳහා එක්සත් ජාතික පක්ෂය ඇතුළු විපක්ෂය අධිකරණය හමුවට ගියේ මැතිවරණය පිළිබඳ අනියම් බියකින් පෙළෙන නිසා බව පෙන්වා දුන් ඇමැතිවරයා විපක්ෂයට මෙන් එදා වේල සටන් පාඨ යොදා ගැනීමේ උවමනාවක් රජයට නැති බවත් පැවසීය.ත්‍රස්තවාදය නිමා කර රට සංවර්ධනය කරමින් ඉදිරියට යන ගමන පිළිබඳ ජනතා මනාපය දැනගැනීමේ කැමැත්තක් රජයට ඇති බවත් අප කළ වැඩ කොටස මැන ගත යුතු යැයි මතයේ ජනාධිපති මහින්ද රාජපක්ෂ මහතා සිටින බවත් ඇමැතිවරයා වැඩිදුරටත් කීවේය.ඇමැති ඩිලාන් පෙරේරා මහතා ද මේ අවස්ථාවට එක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n1207304</link>
    <topic>පුනරුත්ථාපනය වූ කොටි 1165කට කෝටි 30ක ණය ආධාර</topic>
    <author>ධනුෂ්ක ගොඩකුඹුර</author>
    <content>පුනරුත්ථාපනය කෙරුණු හිටපු එල්. ටී. ටී. ඊ. රැඳවියන් 1665 දෙනෙකුට රුපියල් කෝටි 30ක ස්වයං රැකියා ණය ආධාර ලබාදීම ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (30) පැවැත්වේ.බන්ධනාගාර ප්‍රතිසංස්කරණ හා පුනරුත්ථාපන අමාත්‍යාංශයේ පුනරුත්ථාපන කාර්යාංශය යටතේ පුනරුත්ථාපනය වූ මේ පිරිස සඳහා සියයට 4ක සහන පොළියක් යටතේ රුපියල් 250000ක ස්වයං රැකියා ණයක් පිරිනැමේ.වසර 10ක නැවත ගෙවීමේ කාලයක් මේ පුනරුත්ථාපනලාභීන්ට හිමිවන අතර ඉදිරි කාලයේදී මේ ණය ආධාර ප්‍රදානය අනෙකුත් පුනරුත්ථාපනලාභීන්ටද පිරිනැමීමට නියමිතය.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා ඇතුළු පිරිසක් ද මේ අවස්ථාවට එක් වීමට නියමිතය.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n1207305</link>
    <topic>නායකත්වය රැකගන්න යෝජනාවක් ගෙනාවේ රනිල් පරදින බව දන්නා නිසයි</topic>
    <author>ධනුෂ්ක ගොඩකුඹුර</author>
    <content>එක්සත් ජාතික පක්ෂ නායක රනිල් වික්‍රමසිංහ මහතා නායකත්වය තවත් වසර හයකට රැක ගන්නා යෝජනාව ගෙනාවේ සිය පක්ෂය කැඩී බිඳී යාමේ ප්‍රතිඵලය පරාජය බව නිසැකවම දන්නා නිසා බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පැවසිය.පසුගිය පළාත් සභා මැතිවර‍ණයේ එ. ජා. පය සමඟ සිට මුස්ලිම් කොන්‍ග්‍රසයත් වක්‍රව සහාය දුන් දෙමළ ජාතික සන්ධානයත් නැතිව තනිව තරග කිරීමේ ප්‍රතිඵලය පරාජය බව විපක්ෂ නාකයවරයා දැනටමත් පිළිගෙන ඇතැයි හෙතෙම කීවේය.මැතිවරණය පරාජය වූ වහාම මැතිවරණ විසි ගණනක් පරාජය වූ නායකයා එළවමු යන යෝජනාව ගෙන ඒමට නායකත්වයේ වෙනසක් අපේක්ෂා කරන පිරිස සූදානමින් සිටි අතර ඊට පිළිතුර වශයෙන් වික්‍රමසිංහ මහතා නායකත්වය රැක ගැනීම‍ට කටයුතු යෙදූ බවත් ඇමැතිවරයා කීවේය.දැන් තිබෙන ප්‍රශ්නය පළාත් සභා මැතිවරණයේදී එක්සත් ජනතා නිදහස් සන්ධානයේ ජයග්‍රහණය නොව එ.ජා. පයට ඇතැම් දිස්ත්‍රික්කවලින් තුන්වැනි තැනවත් දිනා ගත නොහැකි වීම බවත් ඇමැතිවරයා පෙන්වා දුන්නේය.ඇමැතිවරයා මෙසේ ප්‍රකාශ කළේ ශ්‍රී ලංකා නිදහස් පක්ෂයේ මාධ්‍ය හමුවට කොළඹ මහවැලි කේන්ද්‍රයේදී ඊයේ (29) එක්වෙමිනි.පළාත් සභා මැතිවරණ කඩින් කඩ පැවැත්වීම පිළිබඳව විපක්ෂය නගන චෝදනාවලට පිළිතුරු වශයෙන් ඇමැතිවරයා කියා සිටියේ කිසි දිනෙක පළාත් සභා මැතිවරණ එකවර පවත්වා නැති බවයි.මෙවර මැතිවරණයේදී ජනතා විමුක්ති පෙරමුණ පිළිබඳ කතා නොකරන්නේ ඔවුන් දැනටමත් දේශපාලන කුණු බක්කිය අසළටම ගොස් සිටින නිසා බවත් අද ජ. වි. පෙට වඩා පැරැණි වමේ පක්ෂවලට පාර්ලිමේන්තුවේ මන්ත්‍රීධුර හිමි බවත් ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n1207306</link>
    <topic>යක්කලමුල්ල කනිටු විදුහලේ විදුහල්පති කපා කොටා මරලා</topic>
    <author>දික්වැල්ලේ තිලකරත්න ගාල්ල උතුර සමූහ යක්කලමුල්ල සමූහ ගාල්ල උතුර විශේෂ කුසුම් තිරාණගම</author>
    <content>ගාල්ල යක්කලමුල්ල කනිටු විදුහලේ විදුහල්පති අනුර මහානාම එදිරිසිංහ (53) මහතාගේ නිවසට රාත්‍රියේ (29) ඇතුළුවූ මැර කණ්ඩායමක් විදුහල්පතිවරයා කපා කොටා ඝාතනය කර ඇත.විදුහල්පතිවරයාගේ පුත් අනුෂ්ක සුජිත් එදිරිසිංහ (23) සිද්ධියෙන් තුවාලලබා ගාල්ල කරාපිටිය රෝහලේ දැඩි සත්කාර ඒකකයට ඇතුළත් කර තිබේ.විදුහල්පතිවරයාගේ පුතකු සමග ඇතිවී තිබෙන ආරවුලක් මත මෙම ඝාතනය සිදුකර ඇතිබව පොලිසිය කියයි.සිද්ධිය සම්බන්ධයෙන් සැකකරුවන් හතර දෙනෙකු අත්අඩංගුවට ගෙන ඇති බව යක්කලමුල්ල පොලිසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n1207307</link>
    <topic>51ක් නාවික අත්අඩංගුවට</topic>
    <author>කොච්චිකඩේ විශේෂ ඩී. මිහිඳුකුල සහ මීගමුව විශේෂ එස්. ප්‍රනාන්දු</author>
    <content>අනවසරයෙන් ඔස්ට්‍රේලියාවට යාමට තැත්කළ තවත් පුද්ගලයන් 51 දෙනෙකු මීගමුව දූව මෝරවල පිහිටි මුහුදු සීමාවේදී නාවික හමුදාව විසින් 28 දා අලුයම් කාලයේදී අත්අඩංගුවට ගෙන ඇත.මේ පිරිසගෙන් 31 දෙනෙකු කුඩා බෝට්ටු මගින් ගොස් දියඹේ තබා තිබූ ලොකු බෝට්ටුවක නැග ගමනට සුදානම්ව සිටියහ. තවත් 20 දෙනෙකුද එම යාත්‍රාවෙන්ම ඔස්ට්‍රේලියාවට යාමට පැමිණ වෙරළ ආසන්නයේම පිහිටි නිවසක රහසිගතව රැඳී සිටියේය. මෝරවල සිට නාවික සැතැපුමක් පමණ ඈතින් සැක සහිත යාත්‍රාවක් මීගමුව මුහුදු සීමාවේ තිබෙන බවට නාවික හමුදාවට තොරතුරක් ලැබී තිබුණි.28 දා අලුයම 2.00 – 3.00 ටත් අතර කාලයේදී නාවික යාත්‍රා දෙකක් දියඹේ නැංගුරම් දමා සිටි මේ යාත්‍රාව අත්අඩංගුවට ගෙන පරීක්ෂා කිරීමේදී සැක සහිත පුද්ගලයන් 31 දෙනෙකු එහි සිට ඇත. මේ තැනැත්තන් ඔස්ට්‍රේලියාවට නීතිවිරෝධීව යාමට සිටින බවට තොරතුරු අනාවරණය විය.නැංගුරම් දමාගෙන සිටින යාත්‍රාවට ගොඩබිම සිට තවත් පුද්ගලයන් විසිදෙනෙකු පැමිණීමට තිබෙන බවට නාවික හමුදාවට තවත් තොරතුරක් ලැබුණි. මෝරවලට ආසන්න වෙරළ තීරයේ නිවසක සිටි මේ පුද්ගලයන් විසිදෙනාද නාවික හමුදාවේ අත්අඩංගුවට පත්වුහ.නීතිවිරෝධීව ඔස්ට්‍රේලියාවට යාමට තැත් කළේ යැයි චෝදනා ගොනු කර අපරාධ පරීක්ෂණ දෙපාර්තමේන්තුව මේ පුද්ගලයන් 51 දෙනා මීගමුව ප්‍රධාන මහේස්ත්‍රාත් වෙත 28 යොමු කළ පසු අගෝස්තු 10 දක්වා රක්ෂිත බන්ධනාගාරගත කිරීමට නියෝග කළේය.මෙම සැකකරුවන්ගෙන් වැඩිදෙනෙකු ද්‍රවිඩ ජාතිකයන්ය.එම ද්‍රවිඩ ජාතිකයෝ ත්‍රිකුණාමලය මුත්තූර්, යාපනය, වවුනියාව, ඔට්ටුසුඩාන් යන ප්‍රදේශවල පදිංචිකරුවන්ය. ද්‍රවිඩ ජාතිකයන්ගෙන් හතර දෙනෙකු එල්.ටී.ටී.ඊ. ත්‍රස්තවාදීන් ලෙස සිට පුනරුත්ථාපනය ලැබූ අය බව කියයි.ගමන මෙහෙයවන්නාට එක් පුද්ගලයකු රුපියල් ලක්ෂ 2 සිට තුන දක්වා මුදලක් ඔස්ට්‍රේලියාව දක්වා ගෙන යාමට දුන් බව තොරතුරුවලදී අනාවරණය වී ඇත. ගමන මෙහෙයවන්නාද අත්අඩංගුවට ගත් පිරිස අතරේ සිටී. නමින් ඔහු “සේරම්” ලෙස හඳුන්වයි.මීගමුව දූව ධීවර ගම්මානයේ මෝරවල නමින් හඳුන්වන ප්‍රසිද්ධ මුහුදු සීමාවේදී අනවසරයෙන් ඔස්ට්‍රේලියාවට යාමට තැත් කළ මෙම පිරිස අත්අඩංගුවට ගත් බව නාවික හමුදාව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n1207308</link>
    <topic>හොර පාරෙන් ඔස්ට්‍රේලියා යන්න ගිහින් අතරමං වූ 28ක් බේරා ගැනෙති</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>ඔස්ට්‍රේලියාව බලා පිටත්ව යාමට ගොස් මුහුදේ අතරමංව සිටි පුද්ගලයන් 28 දෙනකු නාවික හමුදාව බේ‍රාගෙන ඇත.ශ්‍රී ලංකාවේ සිට නාවික සැතපුම් 300ක් පමණ දුරින් පිහිටි මුහුදේදී මේ පිරිස ගමන්ගත් යාත්‍රාව යාන්ත්‍රික දෝෂයක් හේතුවෙන් අනතුරට පත්ව තිබෙන අතර එය දැන ගැනීමත් සමඟ වහාම ක්‍රියාත්මක වී අනතුරට පත් යාත්‍රාව බේරා ගැනීමට පියවර ගත් බව නාවික හමුදා මාධ්‍ය ප්‍රකාශක ‍කමාන්ඩර් කෝසල වර්ණකුලසුරිය මහතා සඳහන් කළේය.වෙළෙඳ නෞකාවක් මාර්ගයෙන් අදාළ පුද්ගලයන් බේරාගැනීමට කටයුතු කළ අතර පසුව නාවික හමුදා නෞකාවක ආධාරයෙන් මේ පිරිස ඊයේ (29) පෙරවරුව වනවිට ගාල්ල වරායට රැගෙන ආ බව ද මාධ්‍ය ප්‍රකාශකවරයා සඳහන් කළේය.ඕස්ට්‍රේලියාව බලා යාමට මේ පිරිස පසුගිය 13දා වාලච්චේන ප්‍රදේශයෙන් පිටත්ව ගොස් තිබෙන බවට අනාවරණය කරගත් බවත් මෙලෙස බේරාගත් පිරිස අතර පිරිමින් 23 දෙනෙකු, කාන්තාවන් සිව් දෙනෙකු සහ කුඩා පිරිමි ළමයෙකු සිටි බවද ඔවුන් යාපනය, මුලතිවු, මඩකලපුව, වැල්ලවත්ත හා වවුනියාව ප්‍රදේශවල පදිංචිකරුවන් බවද කමාන්ඩර් කෝසල වරුණකුලසූරිය මහතා පැවසීය.වැඩිදුර විමර්ශනය සඳහා මොවුන් අපරාධ පරීක්ෂණ දෙපාර්තමේන්තුවට බාරදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n1207309</link>
    <topic>තරුණ ජීවිත 3ක් මූතූර් මුහුදට බිලි</topic>
    <author>මුතූර් විශේෂ ආර්.ආර්.ජේ.රූපසිංහ</author>
    <content>මුතූර් මුහුදු තීරයේදී පෙරේදා (27) සවස මුහුදේ නෑමට ගිය තිදෙනෙක් දියේ ගිලී මරණයට පත්වූහ.මියගොස් ඇත්තේ මුතූර් ජාගානගර්හි පදිංචි ජුනයිඩ් මොහොමඩ් සහී (29) නමැති එක්දරු පියෙකු සහ ලාෆීර් රිජාන් (19) නමැති පාසල් සිසුවෙකු හා නසීර් මොහොඩම් නමැති අයෙකි.පොලීසිය සහ ප්‍රදේශවාසීහු එක්ව නාවික හමුදාවේද සහායෙන් මියගිය අයගේ මළසිරුරු සොයාගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n12073011</link>
    <topic>රජයේ සංවර්ධන වැඩපිළිවෙළට ඇතැම් බලවේග අකුල් හෙළනවා</topic>
    <author>මහින්ද අලුත්ගෙදර සහ මල්වාන සමුහ</author>
    <content>එදා ත්‍රස්තවාදය පැරදවිම සඳහා සිදුකළ සාර්ථක මෙහෙයුමට අකුල්හෙලු අකාරයටම වත්මන් රජය ගෙනයන සංවර්ධන වැඩපිළිවලට අකුල් හෙළීමට ඇතැම් බලවේග කටයුතු කරන බව ජනාධිපති ජ්‍යෙෂ්ඨ උපදේශක හා ආර්ථික සංවර්ධන ඇමැති බැසිල් රාජපක්‍ෂ මහතා පවසයි.ජනාධිපති මහින්ද රාජපක්‍ෂ මහතා ප්‍රමුඛ රජය හා රණවිරුවන් යුද්ධය ජයග්‍රහනය කළ පරිදිම අකුල් හෙළන කිසිදු බලවේගයකට ඉඩ නොදී රට සංවර්ධනය කිරීමේ වැඩපිළිවෙළ ඉදිරියටම ගෙනයන බවද ඒ මහතා සඳහන් කරයි.ඇමැතිවරයා මේ බව සඳහන් කළේ වැලිවේරිය නගරයේ ඉදිකළ දිවි නැඟුම නව සතිපොළ ජනතා අයිතියට පත්කිරීමේ අවස්ථාවට එක්වෙමිනි.එහිදී වැඩිදුරටත් අදහස් දක්වමින් බැසිල් රෝහණ රාජපක්‍ෂ මහතා ප්‍රකාශ කළේ තිස්වසරක යුද්ධය අවසන්කළ රජය මේ වනවිට ජනතා අවශ්‍යතා හදුනාගනිමින් රටපුරා සැම ප්‍රදේශයකම විදුලිය, පානිය ජලය, වාරි මාර්ග, ග්‍රාමිය මාර්ග හා මහා මාර්ග, පාසල්, මාතෘ සායන, සති පොල වැනි සියළු යටිතල පහසුකම් සංවර්ධනය කිරිමට පියවර ගෙන ඇති බවත් ඊට අමතරව අධිවේගි මාර්ග, මහා පරිමාණ ජලාශ, විදුලි බලාගාර, වරායන් වැනි සංවර්ධන ව්‍යාපෘතිද සාර්ථකව සිදුකරන බවත්ය.වැලිවේරිය සතිපොළ අදියර දෙකක් යටතේ ඉදිකිරිම් සිදු කරන අතර එහි ප්‍රථම අදියර යටතේ ඉදිකර ඇති කොටසේ එළවළු වෙළෙඳසල් 36 ක්, රෙදි සහ විසිතුරු භාණ්ඩ වෙළෙඳසල් 8 ක්, කරවල වෙළෙඳසල් 12 කින් යුක්ත වෙයි.එහි දෙවන අදියර යටතේ එළවළු වෙළෙඳසල් 36 ක්, දෙමහල් ගොඩනැඟිල්ලක ස්ථිර කඩ කාමර 32 ක් හා මස් හා මාලු වෙළඳ සැල් 7 ක් අයත් වන අතර එහි ඉදිකිරිම් මෙවන විටත් ක්‍රියාත්මක වෙයි.දේශීය වෛද්‍ය නියෝජ්‍ය ඇමැති පණ්ඩු බන්ඩාරණායක, අපදා කළමනාකරණ නියෝජ්‍ය ඇමැති දුලිප් විජේසේකර, ඉදිකිරීම් ඉංජිනේරු සේවා නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න, පාර්ලිමේන්තු මන්ති‍්‍ර රුවන් විජේවර්ධන, මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=n12073012</link>
    <topic>හෙජින් ගනුදෙනුව: ලන්ඩන් ශ්‍රේෂ්ඨාධිකරණයෙන් අභියාචනයක්</topic>
    <author/>
    <content>හෙජින් ගනුදෙනුවට අදාළව ලන්ඩන් මහාධිකරණයට ලංකා ඛණිජ තෙල් නීතිගත සංස්ථාව ඉදිරිපත් කළ අභියාචනය අවාසි සහගත ලෙස තීන්දු වී ඇති නිසා ඊට එරෙහිව ලන්ඩන් ශ්‍රේෂ්ඨාධිකරණයේ අභියාචනයක් ඉදිරිපත් කිරීමට තීරණය කර තිබේ.එම අභියාචනය නීතිපති උපදෙස් මත නීතිපති දෙපාර්තමේන්තුව මඟින් ඉදිරිපත් කිරීමට කටයුතු යොදා ඇති බව ‍එම සංස්ථාව පවසයි.හෙජින් ගිවිසුමට අදාළව ස්ටෑන්ඩර්ඩ් චාර්ටඩ් බැංකුව විසින් ලංකා ඛණිජ තෙල් නීතිගත සංස්ථාවෙන් අමෙරිකානු ඩොලර් මිලියන 164 ක් ඉල්ලා ලන්ඩන් වාණිජ අධිකරණයේ පවරා තිබූ නඩුව සංස්ථාවට අවාසි සහගත ලෙස තීන්දු විණ.එම තීන්දුව සම්බන්ධයෙන් සංස්ථාව ලන්ඩන් මහාධිකරණයට අභියාචනයක් ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=r1207301</link>
    <topic>පිපිඤ්ඤා මිල පහළට : මැල්සිරිපුර ගොවිහු අසීරුවේ</topic>
    <author>ගලේවෙල මධ්‍යම සමූහ පී.ජී.ගුණතිලක</author>
    <content>පිපිඤ්ඤා අස්වැන්න සරුයි. ඒත් මිල හොඳටම බැහැල. දඹුල්ල ආර්ථික මධ්‍යස්ථානයේ පිපිඤ්ඤා කිලෝවක් රු.5 ට 6 ට මිලට ගන්නේ. ඒ මිලට අලෙවි කරල අපේ පිරිවැයවත් ලබා ගන්න බෑ. ගිය වසරේ කිලෝවක් රු. 25/- ට අලෙවි කළා. හොඳ ලාභයක් ලබා ගත්තා.අපි හැමදාම අසරණවෙලා අනුන් වැඩි ලාභ ලබන හැටි බලා හූල්ලමින් ඉන්නවා යැයි මැල්සිරිපුර පිපිඤ්ඤා ගොවියකු වූ අයි. අබේකෝන් බණ්ඩා මහතා පැවැසීය.අප පසුගිය දිනක මැල්සිරිපුර, මහවෙල, නීරංමුල්ල ප්‍රදේශයේ සංචාරය කරද්දී තමන්ට ඇති ගැටලු විස්තර කරමින් තවත් පිපිඤ්ඤා ගොවීන් කීප දෙනෙක් මෙසේ අදහස් දැක්වූහ.ආර්.එල්.ස්වර්ණලතා මැණිකේ මහත්මියඅක්කරයක පිපිඤ්ඤා වගා කිරීමට රු.20000ත් 30000ත් අතර මුදලක් වැය වෙනවා. කිලෝ පන්දාහක් විතර අස්වැන්න ලබා ගන්න පුලුවන්. ඒත් අද මිල කිලෝවක් රු. 5 යි 6 යි. ඉතින් කොහොමද ගොවිතැනින් ලාබ ගන්නේ.පිපිඤ්ඤා කල් තියාගන්නත් බැරි නිසා කීයට හරි දෙන්නටයි බලන්නේ. ණයවෙලා ගොවිතැන් කරන නිසාත් ඉක්මනට අලෙවි කරන්නට ගොවීන් පෙළඹීම පුදුමයක් නොවේ. අසරණ අපි ගැන සොයා බලා අපේ අස්වැන්න මිලට ගන්න සුදුසු වැඩ පිළිවෙළක් සකස් කරන මෙන් බලධාරින්ගෙන් ඉල්ලා සිටිනවා.මල්ලිකා කුමාරි මහත්මියපිරිමි කුලීකාරයකුට රු.800 දක්වා පඩි ගෙවන්න ‍ෙවලා. ගැහැණු කෙනකුට රු.350 යි. කෘමි නාශක, ප්‍රවාහන ඇතුළු සෑම දෙයක්ම මිල ඉහළ ගිහින්. පිපිඤ්ඤා මිල ඉහළ ගොස් නැති නිසා අස්වැන්න සරු වුණත් ලාභයක් නෑ. මේ නිසා පිපිඤ්ඤා වගාව නැවත කරනවාද කියා අපි දෙගිඩියාවෙන් ඉන්නේ.පිපිඤ්ඤා ගොවිතැන් කරන පන්සියයක් පමණ වන ගොවීන්ට මෙවර බලාපොරොත්තු වූ ලාබයක් ලබා ගැනීමට නොහැකි වී ඇත. ඊට වගකිවයුතු නිලධාරින්ගේ නොසැලකිල්ල නිසා ගොවීහු දුකට පත් වී සිටිති. මේ වාතාවරණය ඉදිරියටත් තිබුණහොත් ඔවුන් පිපිඤ්ඤා, වගාවෙන් ඉවත්වීමට තීරණය කිරීම වැළැක්විය නොහැකි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=r1207302</link>
    <topic>හලාවත පදිංචි ළාබාල තරුණයකු සිරුරට ගිනි තබාගෙන මියගිහින්</topic>
    <author>මුන්නේශ්වරම සමූහ - ඊ. සී. ප්‍රනාන්දු</author>
    <content>කළපු ඉවුරේ නැංගුරම් දමා තිබූ බෝට්ටුවක මම සිටියා. නිවාස පිහිටා තිබෙන පෙදෙසින් දුවගෙන ආව තරුණයෙක් කළපුවට පනිනවා දුටුවා. කළපුවේ නෑමට පැමිණි අයකු යැයි මම සිතුවා. තරුණයාගේ පසුපසින් දුවගෙන ආ කාන්තාවන් පිරිසක් මගේ කොල්ලා පිච්චිලා”යි කළපු ඉවුරේ ඉඳගෙන කෑගැසුවා.සිරුරට ගිනි තබාගෙන මියගොස් සිටි 17 වියේ පසුවූ තරුණයාගේ මරණ පරීක්ෂණයේ දී හලාවත වැල්ලේ පදිංචි වර්ණකුලසූරිය ඉන්දික කුමාර මහතා (26) සාක්කි දෙමින් කීවේය.හලාවත දිස්ත්‍රික් මහ රෝහලේ හදිසි මරණ පරීක්ෂක එච්. එම්. කරුණාදාස මහතා රෝහල් මෘත ශරීරාගාරයේ දී මරණ පරීක්ෂණය පැවැත්විය.හලාවත කාවාටියාවත්තේ විසූ වර්ණකුලසූරිය දිලාන් තුසිත කුමාර (17) මිය ගිය තරුණයායි.ඉන්දික කුමාර මහතා (26) වැඩිදුරටත් සාක්කි දෙමින් මෙසේ කීවේය.කාන්තාවක් කෑගසනවිට මට තේරුණා කළපුවට පැන්නේ දිලාන් කියලා. මම කලපුවට බැහැලා ඉදිරියට යන විට දිලාන් කෑගසමින් ගොඩ ආවා. ඔහුගේ හිස පමණක් ඉතිරි වී මුළු ශරීරයම පිළිස්සී තුවාල වෙලා තිබුණා.දිලාන්ව හලාවත මහ රෝහලට ගෙන ගියා. දින පහකට පසු පිළිස්සුම් තුවාල සහිතව හලාවත රෝහලේ දැඩි සත්කාර ඒකකයේදී දිලාන් මියගිය බව මා දැනගත්තා.හලාවත වට්ටක්කලිය කාවාටියාවත්තේ පදිංචි වර්ණකුලසූරිය බර්ටි තමෙත් මහතා (37) සාක්කි දෙමින් මෙසේ කීය.දිලාන් තුසිත මගේ වැඩිමහල් පුතා. තව දියණියක් සහ පුතෙකු ඉන්නවා. දිලාන් පුතාගේ මව වර්ණකුලසූරිය නිලුකා ජයසිංහයි. ඇය මගේ පෙර විවාහක බිරියයි. වසර නමයකට පමණ පෙර ශරීරයට භූමිතෙල් හලාගෙන ගිනි තියාගෙන මියගියා. මම කන්දකුලියේ පදිංචි වර්ණකුලසූරිය ස්වර්ණා මල්කාන්ති විවාහ කර ගත්තා.මියගිය දිලාන් පුතා හලාවත සාන්ත මරියා පිරිමි විදුහලේ හත්වන ශ්‍රේණිය දක්වා අධ්‍යාපනය හැදෑරුවා. වසරකට පමණ පෙර පාසල් යන්න බැහැ කියා නිවසේ නතර වුණා. ඔහු රැකියාවක් කළේ නැහැ.පුතා රෝහලේදී වේදනාවෙන් කෑගැසුවා. පුතා ගිනි තියාගත් බව කීවත් හේතුව කීවේ නැහැ. දින පහකට පසුව පුතා මියගියා.හලාවත කාවාටියාවත්තේ පදිංචි වර්ණකුලසූරිය ස්වර්ණා මල්ලිකා මහත්මිය (34) මෙසේ කීවාය.මියගියේ මගේ සැමියාගේ කලින් විවාහයේ දරුවෙක්. පල්ලි ගොස් සිටියදී දිලාන් පුතා ගිනි තියාගත් බව දැනගෙන නිවසට පැමිණියා.හලාවත රෝහලේ ප්‍රධාන අධිකරණ වෛද්‍ය විශේෂඥ දොස්තර ඩී. කේ. විජේවර්ධන මහතා පශ්චාත් වෛද්‍ය පරීක්ෂණය පවත්වා මරණය ගිනි ගැනීමෙන් හටගත් තුවාල නිසා ඇතිවූ ආසාධනයකින් සිදුව ඇති බවට වාර්තා කළේය.මරණය සිය දිවි නසා ගැනීමක් බවට තීරණය කර තිබුණි.හලාවත රෝහල් පොලිසියේ සැරයන් විතාන මහතා 64163 සාක්කි මෙහෙයැ විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=r1207303</link>
    <topic>රත්නපුර ප්‍රා. ලේකම් කොට්ඨාස 17ක් සංවර්ධනයට රුපියල් පනස්හත්කෝටි පනස්ලක්ෂයක ව්‍යාපෘති</topic>
    <author>උඩවලව සමූහ - බී. ඒ. පොඩිමහත්මයා</author>
    <content>ගම නැඟුම යටතේ රත්නපුර ප්‍රාදේශීය ලේකම් කොට්ඨාස 17ක ආරම්භ කළ ව්‍යාපෘතිවල සියයට පනහක් පමණ වැඩ නිමකර ඇතැයි රත්නපුර දිස්ත්‍රික් සැලසුම් අධ්‍යක්‍ෂක රංජිත් නානායක්කාර මහතා ප්‍රකාශ කළේය.ව්‍යාපෘතිවලට මාර්ග සහ පාලම් තැනීම් ජල සම්පාදනය, සුළු වාරි මාර්ග, මාතෘ නිවාස, පාසල් සුභසාධන යන අංග අයත් වේ.එක ගමකට එක වැඩක් යටතේ ව්‍යාපෘති කිහිපයක වැඩ ආරම්භ කර ඇත. මේ යටතේ ආරම්භ කර ඇති ව්‍යාපෘති සංඛ්‍යාව 575කි.රත්නපුර දිස්ත්‍රික්කයේ ගම්මානයන්හි මාර්ග පිළිසකර කිරීම නිසා ගොවි නිෂ්පාදන වෙළෙඳ පොළට ගෙන යෑමට සහ පාසල් ළමයින්ගේ ගමනාගමනයට උපකාරයක් වූ බැවින් ජනතාව සතුටට පත්වී රජයට තුති පුද කරති.ව්‍යාපෘති සඳහා රජයෙන් වෙන්කර ඇති මුදල පනස්හත්කෝටි පනස්ලක්‍ෂයක් වන අතර ව්‍යාපෘති ක්‍රියාවට නැංවීමෙන් ප්‍රතිලාභ ලබන සාමාජික සංඛ්‍යාව තුන් ලක්ෂයකි.රත්නපුර, නිවිතිගල, ඇහැලියගොඩ, බලංගොඩ, රක්වාන, කැරවාන, කොලොන්න යන මැතිවරණ කොට්ඨාසවල මාර්ග කාපට් කිරීමේ වැඩ සටහන් ආරම්භ කර ඇති අතර ඒවායේ වැඩ සියයට පනහක් පමණ අවසන් කර ඇතැයි සැලසුම් අධ්‍යක්‍ෂවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=r1207304</link>
    <topic>තිදරු මව මඟදී කොට ගවුමක් ඇන්දේ කිසිවකු සමග පැනයන්නදැයි සැකයක්</topic>
    <author>බිබිල මධ්‍යම විශේෂ</author>
    <content>නිවසේ සිට ඇදගෙන පැමිණි දිග ගවුම මඟදී මාරු කොට කොට ගවුමක් ඇඳගෙන බැංකුවට දැමීමට සැමියාගෙන් රැගෙන ආ රුපියල් 15000ක මුදල් ද බැංකු පොත් ද රන් ආභරණද රැගෙන අන් සැමියකු සමග පැනයන්නට ඇතැයි සැකකාර කාන්තාවක පිළිබඳ පුවතක් ගිරාඳුරුකෝට්ටේ පොලිස් වසමට අයත් බෙලගන්වැව මහවැලි ගම්මානයෙන් අසන්නට ලැබේ.මෙසේ පැනගොස් ඇත්තේ 32 හැවිරිදි තරුණ බිරියකි. වැඩිවියට පත් දියණියක් සහ පුතුන් දෙදෙනකු සිටින ඇය පිළිබඳව සැකයක් නොතිබුණ බව සැමියා පවසයි. ඇය නමින් බැංකු කීපයක ලක්ෂයකට ආසන්න මුදල් තැන්පත් කර ඇති බවත් ඇය මුදල් රන් ආභරණ හා බැංකු පොත් රැගෙන යාමෙන් කිසිවෙකු සමග පැනයන්නට ඇතැයි විශ්වාස කරන බවට සැමියා ගිරාදුරුකෝට්ටේ පොලිසියට පැමිණිල්ලක් කර ඇත.මෙම කාන්තාවගේ් තුන්හැවිරිදි පිරිමි දරුවා අසල නිවසක නතරකොට එහිදී කොට ගවුමක් ඇඳගෙන ගොස් ඇත. ‍ඇය කිසිවකු සමග පැනයන්න ඇතැයි පොලිසිය ද පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=r1207305</link>
    <topic>පැරැණි ගොඩනැඟිල්ලක් කඩා නවීන පන්නයට ඉදි කරලා</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>පිළිමතලාව ගඩලාදෙණිය රජමහා විහාරස්ථානයට අයත් පුරාවිද්‍යා භූමියේ පැරැණි ගොඩනැඟිල්ලක් නවීන දෙමහල් ගොඩනැඟිල්ලක් ලෙස ඉදිකර පුරාවිද්‍යා භූමියේ දර්ශනය විකෘති කිරීම පිළිබඳව වරද පිළිගත් පුද්ගලයකුට මහනුවර මහේස්ත්‍රාත් රවීන්ද්‍ර ප්‍රේමරත්න මහතා රු. 50,000ක දඩයක් ගෙවීමට නියෝග කෙළේය.ගඩලාදෙණිය පදිංචි පුද්ගලයකුට මේ දඩ මුදල් ගෙවීමට නියම කෙළේය. පුරාවිද්‍යා දෙපාර්තමේන්තුවේ කලාප භාර නිලධාරිනී කේ. එම්. රේනුකා දමයන්ති මහත්මිය මේ පිළිබඳව කරන ලද පැමිණිල්ලක් මත මධ්‍යම පළාත් පුරා වස්තු ආරක්ෂණ පොලිස් ස්ථානාධිපති පොලිස් පරීක්ෂක ගුණරත්න බණ්ඩා, සැරයන් ආරියරත්න යන පොලිස් නිලධාරීන් මේ අය මහනුවර අධිකරණය වෙත ඉදිරිපත් කර කරුණු දක්වා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=s1207301</link>
    <topic>අද මගේ දවසයි! අභියෝගය ඔහුටයි</topic>
    <author>ප්‍රින්ස් ගුණසේකර ලන්ඩන් නුවර සිට</author>
    <content>ඔලිම්පික් ක්‍රීඩා උලෙළේ ශ්‍රී ලංකාවේ ප්‍රධාන බලාපොරොත්තුවක් වන බැඩ්මින්ටන් ක්‍රීඩක නිලූක කරුණාරත්න අද ජපානයේ කෙනිචි ටාගෝ සමග ලන්ඩන් වෙම්බ්ලි ක්‍රීඩාංගණයේදී තරග වදී.මේ පළමු තරගයෙන් ජයගතහොත් නිලූක දෙවැනි වටයට පිවිසෙන අතර පරාජය වුවහොත් තරගාවලියෙන් ඉවතට යනු ඇත.එබැවින් තීරණාත්මක තරගයේ බරපතළකම ඉතා හොදින් අවබෝධ කරගෙන මානසිකව හා ශාරීරිකව ශක්තිමත්ව සිටින බව වෙම්බ්ලි ප්ලාසා හෝටලයේදී දිනමිණ ට අදහස් දැක්වූ නිලූක කරුණාරත්න පැවැසීය.“කෙනිචි ලොව සිටින දක්ෂම ක්‍රීඩකයෙක්.දක්ෂයා මෙල්ල කිරීමට නම් පූර්ව සූදානම ඉතාම වැදගත්.මේ දින කිහිපයේදී මට වඩා ඉදිරියෙන් සිටින ක්‍රීඩකයා පරාජය කිරීමට සැලසුම් සකස් කළා.අද ඒ සියලු සැලසුම් වලින් ලංකාවට හොදම ප්‍රතිඵලයක් ගෙන දෙන්න හැකි වේවි“ නිලූක පැවැසීය.තම පළමු ප්‍රතිවාදියාවන ජපානයේ කෙනිචි ටාගෝ මේ වන විට ලොව අංක 8 ක්‍රීඩකයා වී තමා ලොව අංක 48 වුවද එය අද තරගයේදී අමතර පීඩනයක් කර නොගන්නා බව නිලූක කරුණාරත්න පවසයි.ජපානයේ හා ශ්‍රී ලංකාවේ අංක එකේ ක්‍රීඩකයන්ගේ මේ හමුව ලන්ඩන් ඔලිම්පික් බැඩ්මින්ටන් තරග කාල සටහනේ වැඩි දෙනාගේ අවධානයක් යොමු කිරීමට සමත්ව ඇත.23 හැවිරිදි කෙනිචි හා 27 හැවිරිදි නිලූක අතර පසුගිය කාලයේ තරගයක් නොතිබූ හෙයින් ඔලිම්පික් හමුවීම දෙදෙනාටම නැවුම් අත්දැකීමක්ව පවතී.නිලූක කරුණාරත්න පැවැසුවේ ඔලිම්පික් තරගාවලියට පැමිණි දා පටන් ලන්ඩන් නුවරදී පුහුණුවීම් වල නිරතවූ බවයි.ලන්ඩන් කාලගුණය තරමක් ශීත බැවින් එයට ඉක්මනින් හුරුවීමට පුහුණුවීම් වලදී හැකිවූ බව නිලූක කරුණාරත්න සදහන් කළේය.“පසුගිය කාලයේ පෝලන්තයේදී ලැබූ පුහුණුව ලන්ඩන් තරගාවලියට ඉතාම වැදගත්.ඒ සියලු අත්දැකීම් අද පළමු තරගයේදී මා යොදා ගන්නවා.පෝලන්තයේ ඔලිම්පික් පුහුණුකරු විශේෂ ශිල්පීය උපදෙස් වලට අමතරව මේ වගේ ප්‍රබල තරගාවලියකදී පූර්ව සූදානම පිළිබද හොද අවබෝධයක් දුන්නා. ඒක මට මෑතකදී ලැබුණු විශාල ශක්තියක්.“ නිලූක පැවැසීය.ලන්ඩන් නුවර පැවැත්වෙන මේ තරගය දැක බලා ගැනීමට නිලූකගේ සිය පවුලම මෙහි පැමිණ සිටී.ලන්ඩන් නුවරට පැමිණ සිටින නිලූකගේ සොහොයුරු දිනූක මීළග ඔලිම්පික් උලෙළට සහභාගීවීමට තරම් ශක්තිමත් ක්‍රීඩකයෙකු බවද නිලූක අවධාරණය කළේය.“මගේ මල්ලී දිනූක මට වඩා ශක්තිමත්.ඔහු බැඩ්ම්න්ටන් පිටියේදී හොද ජවයකින් ක්‍රීඩා කරනවා.දිනූක ඔක්තෝබරයේ සිට ජාත්‍යන්තර තරග වලට සහභාගී වනවා.ශ්‍රී ලංකාවට ඔහු විශාල ජයක් ගෙන දේවී.“ නිලූක පැවැසීය.නිලූක හා කෙනෙචි ටාගෝ අතර තරගය ශ්‍රී ලංකා වේලාවෙන් පස්වරු 1.37ට ආරම්භවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=s1207302</link>
    <topic>තිලිණි-හේෂාන් මූලික වටයෙන් පසු බසිති</topic>
    <author>ප්‍රින්ස් ගුණසේකර ලන්ඩන් නුවර සිට</author>
    <content>ලන්ඩන් ඔලිම්පික් ක්‍රීඩා උලෙළේදී ශ්‍රී ලංකාව වෙනුවෙන් මුලින්ම තරග බිමට පිවිසි බැඩ්මින්ටන් ක්‍රීඩිකා තිලිණි ජයසිංහ හා පිහිනුම් ක්‍රීඩක හේෂාන් උණම්බූව ඊයේ මූලික වටයේ තරගවලදී පසු බැසීමට ලක්වූහ.තිලිණි ජයසිංහ, තායිලන්තයේ ඉන්ටැනෝන් රත්චැකොක් අතර තරගයෙන් ලකුණු 21-13 හා21-5ක් ලෙස වට 2-0කින් පරාජයවූ අතර හේෂාන් උණම්බූව මීටර් 100 පසුපස ආර තරගයට සහභාගීවූ ක්‍රීඩකයන් 43ක් අතරින් 42 වැනියා බවට පත් විය.හේෂාන් වාර්තා කළ කාලය වූයේ තත්පර 57.94කි ඔහුට පසුපසින් සිටියේ සැමීබියාවේ සේන් ජෝර්ඩාන් (තත් 58.77) පමණි.මේ මූලික තරග වටයේදී සමස්ත ක්‍රීඩකයන් අතරින් පළමු ස්ථානයට පත්වූ ඇමරිකාවේ මැතිව් ග්‍රේවර්ස් තත්පර 52.92ක කාලයක් වාර්තා ක‍ලේය.තිලිණිට මූලික වටයේ ඇති අවසන් අවස්ථාව අද පෘතුගාල ක්‍රීඩිකා සැන්ටොස්ටෙල්මා සමග තරගයයි. එම තරගය ශ්‍රී ලංකා වේලාවෙන් පස්වරු 6.15ට පැවැත්වේ.මෙයට අමතරව බැඩ්මින්ටන් ක්‍රීඩක නිලූක කරුණාරත්න හා මීටර් 10 වායු රයිෆල් තැබීමේ ඉසව්වට සහභාගීවන මංගල සමරකෝන් අද ශ්‍රී ලංකා වේලාවෙන් පස්වරු 1.30ට ඔලිම්පික් තරග බිමට පිවිසෙති.ඊයේ වෙම්බ්ලි ගෘහස්ථ ක්‍රීඩාංගණයේ පැවැති තිලිණි හා රත්චැකොක් අතර තරගයේ පළමු වටයට වඩා දෙවැනි වටයේදී තිලිණි දරුණු පසුබැසීමකට ලක් වූවාය.ලෝක ශ්‍රේණිගත කිරීම අනුව 118 වැනි ස්ථානයේ පසුවන තිළිණි 10 වැනි ස්ථානයේ සිටින 17 හැවිරිදි තායිලන්ත ක්‍රීඩිකාව ඉදිරියේ වසර දෙකක් තුල ලැබූ තෙවැනි පරාජය මෙය වේ.තරගයෙන් අනතුරුව මාධ්‍ය වෙත අදහස් දැක්වූ තිලිණි පැවැසූවේ ලොව දක්ෂතම ක්‍රීඩිකාවක් ඉදිරියේ තරග කරමින් ලද අත්දැකීම අද පැවැත්වෙන දෙවැනි තරගයේදී උපයෝගී කරගන්නා බවයි.අද පෘතුගාල ක්‍රීඩිකාවට එරෙහිව හොදින් ක්‍රීඩා කිරීම තම අරමුන බව තිළිණි පැවැසුවාය. “පළමු වටයේදී මා හොද තරගයක් දුන්නා. දෙවැනි වටයේදී මාගේ අන්තයේ සුළං හැමීම නිසා ලකුණු අතරට එන්න අපහසු වුනා. තායිලන්ත ක්‍රීඩිකාව මුල් වටයේ පසු බැස්සේත් සුළං හැමීමේ අවාසිය නිසයි. කොහොම වුණත් ඇය දක්ෂ ලෙස ක්‍රීඩා කළා“ තිලිණි පැවැසුවාය.තරගයෙන් අනතුරුව අදහස් දැක්වූ හේෂාන් පැවැසූවේ උරහිසේ තිබුණු ආබාධය මේ තරගයේ පසුබැසීමට බලපෑ බවයි. “මට ඕනෑ වුනේ ශ්‍රී ලංකා වාර්තාවක් බිද හෙලන්නයි. ඒක අපහසු වුණේ ආබාධය නිසයි.මේ තරගයෙන් පසුව මා නැවැත ඇමරිකාව බලා පිටත්ව ගොස් ඉගෙනීමේ කටයුතු හා පිහිනුම් ක්‍රීඩාව දෙකම කිරීමට බලාපොරොත්තු වෙනවා. මීළඟ ඔලිම්පික් උලෙළට දැන් සිටම සූදානම් වීම කළ යුතුයි“ හේෂාන් පැවැසීය.කෙසේ වුවද පිහිනුම් ක්‍රීඩක 20 හැවිරිදි හේෂාන් උණම්බූව ලොව ප්‍රබල ක්‍රීඩකයන් ඉදිරියේ පරාජයට පත්වුවද ඉතා හොඳින් තරගයට අවතීර්ණවූ බව කළමනාකරු සමන්ත වික්‍රමසිංහ මහතා පවසයි. පසුගිය දා ලෝක පිහිනුම් ශූරතාවලියේදී වාර්තා කළ කාලයට වඩා ඔලිම්පික් තරග කාලය යහපත් බව හෙතෙම පැවැසීය.n පෙල්ප්ස්ටමුල් තරගයේරන් පදක්කමඅහිමි වෙයිපසුගිය බීජිං ඔලිම්පික් උලෙළේදී රන් පදක්කම් අටක් දිනා ගෙන වාර්තාවක් තැබූ ඇමරිකාවේ මයිකල් පෙල්ප්ස් සහභාගීවූ මුල්ම තරගයෙන් සිවුවැනි ස්ථානයට පත්විය. ඔහු සමගම පුහුණුවන ඇමරිකාවේ ලෝච් රේයන් (වි.4.05.18.) මීටර් 400 මෙඩ්ලී ඉසව්වේ රන් පදක්කම දිනා ගනිද්දී පෙල්ප්ස් පසු බැස්සේ කිසිවෙකු බලාපොරොත්තු නොවූ පරිද්දෙනි. ඔහු ඊයේ වාර්තා කළ කාලය විනාඩි 4:04:28 කි.n ආසියාව ඉදිරියෙන්ලන්ඩන් ඔලිම්පික් උලෙළේ පළමු පදක්කම දිනා ගත් චීනය පුවත්පත මුද්‍රනයට යද්දී රන් පදක්කම් 5ක් හා ලෝකඩ පදක්කම් 2ක් දිනා ගෙන ඉදිරියෙන් සිටියේය.ඉතාලිය රන් 2ක් හා ඇමරිකාව රන් පදක්කමක් දිනා ඇත. සත්කාරක එංගලන්තය මේ වනතුරු රන් පදක්කමක් දිනා නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=s1207303</link>
    <topic>තුන් වැනි තරගයෙන් ජයගත් ඉන්දියාව එක්දින තරගාවලියේ පෙරමුණට</topic>
    <author/>
    <content>ඉන්දියාවේ ගෞතම් ගම්භීර්ගේ ශතකයත්, සුරේෂ් රයිනාගේ වේගවත් පිති ප්‍රහාරයත් හේතුවෙන් ආර්.ප්‍රේමදාස පිටියේ පැවැති දිවා රාත්‍රි තුන්වැනි එක්දින තරගයෙන් කඩුලු 5ක පරාජයක් විඳ ගැනීමට ශ්‍රී ලංකාවට සිදුවිය. ශ්‍රී ලංකාව ලබාදුන් ලකුණු 287ක ඉලක්කය හඹාගිය ඉන්දියාව ඉනිම අවසන් වීමට පන්දු 2ක් ඉතිරිව තිබියදී ජයග්‍රහණය අත්කර ගත්තේය. ඒ අනුව තරග 5කින් සමන්විත එක්දින තරගාවලිය 2-1ක් ලෙස පෙරමුණ ගැනීමට ඉන්දියාව සමත්විය.‍කාසියේ වාසිය දිනා පළමුව පන්දුවට පහරදීමට තීරණය කළ ද ශ්‍රී ලංකා පි‍ලේ ඉදිරිපෙළේ පිතිකරුවන් තිදෙනෙකුම ලකුණු 20ක් ඇතුලත දැවී ගියහ. අනතුරුව කුමාර් සංගක්කාර සහ නායක මහේල ජයවර්ධන එක්ව ශ්‍රී ලංකා ඉනිම ලකුණු 141 දක්වා ඉහළ නැංවූහ. මහේල පන්දු 79කට මුහුණදී හතරේ පහර 5ක් සමග ලකුණු 65ක් ලබා ගත්තේය. ඉනිමේ 15 වැනි ඕවරය යැවූ අශෝක් දින්දාගේ බවුන්සර් පන්දුවක් වැදීමෙන් සංගක්කාරගේ දකුණතේ ඇඟිල්ලක අස්ථි බිඳීමක් ඇතිවූ අතර ඒ ආබාධය සහිතව පිතිහරඹයේ නිරතවු සංගක්කාර ලකුණු 73ක් ලබා ගැනීමට සමත්විය. ඔහුගේ ඉනිමට හතරේ පහර 5ක් ඇතුලත් වූ අතර ඔහු පන්දු 95කට මුහුණ දුන්නේය.දෙදෙනා අතර සිවුවැනි කඩුල්ලට ලකුණු 121ක අගනා සම්බන්ධතාවක් ගොඩ නැගිණි. අනතුරුව උපනායක ඇන්ජෙලෝ මැතිව්ස් සහ ජීවන් මෙන්ඩිස් එක්ව ශ්‍රී ලංකා ඉනිම කඩුලු 5කට ලකුණු 286දක්වා රැගෙන ගියහ.මැතිව්ස් පන්දු 57කදී හ‍ත‍රේ පහර 5ක් සහ ‍හයේ පහරක් සමග නොදැවී ලකුණු 71ක් වාර්තා කළ අතර මෙන්ඩිස් පන්දු 40කදී හතරේ පහර 3ක් සහ හයේ පහරක් සමග නොදැවී ලකුණු 45ක් රැස් කළේය. දෙදෙනා අතර 6වැනි කඩුල්ලට නොබිඳුණු සම්බන්ධතාව ලකුණු 104ක් විය.ඉන්දියා ඉනිමේ මුලු ලකුණු සංඛ්‍යාව 8ක්ව තිබියදී විරේන්ද්‍ර ෂෙවාග්ගේ කඩුල්ල දවාගැනීම තිසර පෙරේරා සමත්වූව ද, ගෞතම් ගම්භීර් සමග විරාත් කෝලි දෙවැනි කඩුල්ලට ලකුණු 105ක සම්බන්ධතාවක් ගොඩ නැගීමට සමත්විය. ලකුණු 31ක් ලබාසිටි දෝනිගේ දැවීයාමෙන් අනතුරුව පිටියට පිවිසි රෝහිත් ෂර්මා ලකුණු ලබාගැනීමට පෙර දවාලීමට ලසිත් මාලිංග සමත්විය. සාර්ථක පිතිහරඹයක නිරතව සිටි ගම්භීර් දුවද්දී දැවීයාමකට හසුකර ගැනීමට ශ්‍රී ලංකා පිල සමත්වූවද සුරේෂ් රයිනා සහ ඉර්ෆාන් පතාන් එක්ව ඉන්දියා පිල ජයග්‍රහණය දක්වා රැගෙන ගියහ. පන්දු 45කදී හ‍තරේ පහර 6ක් සහ හයේ පහරක් සමග ‍නොදැවී ලකුණු 65ක් රැස් කළ රයිනා තරග‍යේ වීරයා ලෙස නම් කෙරිණි.ශ්‍රී ලංකාව- 286/5 (ඕවර 50) කුමාර් සංගක්කාර 73, ඇන්ජෙලෝ මැතිව්ස් නොදැවී 71, මහේල ජයවර්ධන 65, ජීවන් මෙන්ඩිස් නොදැවී 45 (සහීර් ඛාන් 39/2)ඉන්දියාව-288/5 (ඕවර 49.4) ගෞතම් ගම්භීර් 102, සුරේෂ් රයිනා නොදැවී 65, විරාත් කෝලි 38, ඉර්ෆාන් පතාන් නොදැවී 34, මහේන්ද්‍ර සිං දෝනි 31 (ලසිත් මාලිංග 60/2)දෙපිල අතර සිව්වැනි එක්දින තරගය (31) හෙට ආර්. ප්‍රේමදාස ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=s1207304</link>
    <topic>අපරාජිත මහනුවර පිල තරගාවලියේ පෙරමුණ ගනී</topic>
    <author>ෆවුස් මොහොමඩ්</author>
    <content>මෙවර ඩයලොග් අන්තර් සමාජ පළමු කො‍ටසේ රගර් තරගාවලියේ එකම අපරාජිත කණ්ඩායම වන මහනුවර ක්‍රීඩා සමාජය තරගාවලියේ 8වැනි වටයේ දී ප්‍රබල හැව්ලොක්ස් පිල ලකුණු 20-10කින් පරදවා ප්‍රසාද ලකුණු සටහනේ පෙරමුණ ගැනීමට සමත්විය. නිත්තවෙල පැවැති මේ තරගයේ පළමු භාගය නිමාවන විට ලකුණු 10-7ක් ලෙස ඉදිරියෙන් සිටි මහනුවර පිල සිය සමස්ත ලකුණු සංඛ්‍යාවට ‍ගෝලයක්, උත්සාහක දිනුම් 2ක් සහ දඬුවම් පහරක් ඇතුලත් කරගත් අතර හැව්ලොක්ස් පිල ගෝලයක් සහ දඬුවම් පහරක් එල්ල කළේය. ‍‍මේ අනුව ප්‍රසාද ලකුණු 39ක් අත්කරගනිමින් මහනුවර පෙරමුණේ පසුවන අතර ප්‍රසාද ලකුණු 36 බැගින් ලැබූ හැව්ලොක්ස් පිල දෙවැනි ස්ථානයෙත්, නාවික හමුදා පිල තුන්වැනි ස්ථානයෙත් පසුවෙති.යුද හමුදාවට ජයමේ අතර පොලිස් කණ්ඩායම සමග පැවැති තරගයෙන් ලකුණු 33-27ක ජයක් අත් කරගැනීමට යුද හමුදාව සමත්විය.පොලිස් පිටියේ පැවැති මේ තරගයේ පළමු භාගය නිමාවනවිට යුද හමුදාව ලකුණු 10-7ක් ලෙස ඉදිරියෙන් සිටියේය. යුද හමුදාව ලැබූ ලකුණු සංඛ්‍යාවට ගෝල්4ක් සහ උත්සාහක දිනුමක් ඇතුලත් වූ අතර ගෝල්2ක්, උත්සාහක දිනුම් 2ක් සහ දඬුවම් පහරක් ‍පොලිස් කණ්ඩායමේ ලකුණු සංඛ්‍යාවට එක්විය.අප් කන්ට්‍රි ලයන්ස් පිලට 34-7ක ජයක්මෙවර තරගාවලියේ දී සී.ආර්.පිලට පස්වැනි පරාජයත් උරුම කරදෙමින් ලකුණු 34-7ක විශිෂ්ට ජයක් වාර්තා කිරීමට අප්කන්ට්‍රි ලයන්ස් පිල සමත්විය.තරගයේ පළමු භාගයේ දී ලකුණු 22-0ක් ලෙස ඉදිරියෙන් පසුවූ අප්කන්ට්‍රි පිල ගෝල් 2ක් සහ උත්සාහක දිනුම් 4ක් වාර්තා කළේය. සී.ආර්. පිල ලබාගත්තේ ගෝලයක් පමණි.ගුවන් හමුදාව පළමු ජය ලබයිප්‍රසාද ලකුණු සටහනේ අවසන් ස්ථානයේ පසුවන සී.එච්. පිලට එරෙහිව ලකුණු 45-19ක ජයක් ලබාගනිමින් මෙවර තරගාවලියේ සිය පළමු ජයග්‍රහණය වාර්තා කිරීමට ගුවන් හමුදාව සමත්විය.තරගයේ පළමු භාගය නිමාවන විට ලකුණු 31-7ක් ලෙස ඉදිරියෙන් පසුවූ ගුවන් හමුදාව ගෝල් 6ක් සහ දඬුවම් පහරක් එල්ල කළ අතර සී.එච්. පිල ගෝල් 2ක් සහ උත්සාහක දිනුමක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=s1207305</link>
    <topic>ඉතිරි තරග 2කට සංගා නෑ</topic>
    <author/>
    <content>ඉන්දියාවට එරෙහිව පැවැත්වෙන සිවුවැනි සහ පස්වැනි එක්දින තරග සඳහා ක්‍රීඩා කිරීමේ අවස්ථාව කුමාර් සංගක්කාරට අහිමි වී තිබේ. පෙරේදා පැවැති ‍තුන්වැනි තරගයේ ශ්‍රී ලංකා ඉනිමේ දී අශෝක් දින්දාගේ බවුන්සර් පන්දුවක් වැදීමෙන් ඔහුගේ ඇඟිල්ලක ආබාධයක් ඇති වූ අතර පසුව කරනු ලැබූ ස්කෑන් පරික්ෂණ‍යක දී තහවුරු වූයේ පන්දුව වැදුණු ඇඟිල්ලේ අස්ථි බිඳීමක් සිදුවී ඇති බවය.මේ අනුව සංගක්කාරට අවම වශයෙන් සති 4කවත් වි‍වේකයක් ගැනීමට සිදුවනු ඇතැයි කණ්ඩායමේ කළමනාකරු චරිත් සේනානායක මහතා පවසයි. ලබන මස ඇරැඹෙන ශ්‍රී ලංකා ප්‍රිමියර් ලීග් තරගාවලියට සහභාගිවීමේ අවස්ථාව ද මේ අනුව ඔහුට අහිමිවීමේ තත්වයක් පවතී. එම තරගාවලියේ දී ඔහු කඳුරට වොරියර්ස් කණ්ඩායමේ නායකයා ලෙස කටයුතු කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=f1207301</link>
    <topic>බංකොලොත් විපක්ෂය ඉසෙඩ්වල එල්ලිලා</topic>
    <author/>
    <content>ඉසෙඩ් ලකුණු පිළිබඳ ඇතිව ඇති මතභේදාත්මක තත්ත්වය, විශ්වවිද්‍යාල ආචාර්යවරුන්ගේ වෘත්තීය ක්‍රියාමාර්ග, විශ්වවිද්‍යාල පද්ධතිය තුළ ඇතිව ඇති අර්බුද පිළිබඳ උසස් අධ්‍යාපන ඇමැති එස්. බී. දිසානායක මහතා සමඟ කළ සාකච්ඡාවකි මේ.උසස් පෙළ විභාගය ආශ්‍රිතව මතුව ඇති අර්බුදය පිළිබඳ රජය ඉතාමත් සංයමයකින් යුතුව අසහනයට පත් දරුවන්ට සහනයක් ලබාදීමට කටයුතු කරනවා. දරුවන් පැරැණි නිර්දේශය හා නව නිර්දේශය යන දෙඅංශයෙන්ම විභාගයට පෙනී සිටියා. මෙහිදී විද්‍යා අංශයෙන් විභාගයට ඉදිරිපත් වූ දරුවන්ගෙන් පළමු වාරයේ වෛද්‍ය විද්‍යාලයට ඇතුළත් වන්නේ 30 % පමණයි. ඉතිරි 70 % වෛද්‍ය විද්‍යාලයට ඇතුළත් වන්නේ දෙවැනි වර විභාගයට ලියූ පසුවයි. ඉසෙඩ් ක්‍රමය මගින් මෙවැනි විෂමතා ඉවත් කිරීම තමයි අරමුණ වෙලා තිබුණේ.මේ ක්‍රමය පිළිබඳ විශාල විවේචන ප්‍රමාණයක් එල්ල වුණා පමණක් නොවෙයි, මේ ගැටලුව උසාවිය දක්වා දුර දිග ගියා. එතැන දී විශ්වවිද්‍යාල ප්‍රතිපාදන කොමිසම හා විභාග දෙපාර්තමේන්තුව උත්තර බඳින විදිහ පිළිබඳ ගැටළු සහගත තත්ත්වයක් ඇති වුණා. ඒ නිසා අප යම් අර්බුදකාරී තත්ත්වයකට මුහුණ දුන්නා. ඒත් අප මේ ගැටළුවේදී ඉතාමත් විවෘත මනසකින් යුතුව කටයුතු කළ යුතුයි කියන මතයේයි මා සිටින්නේ. මෙතැන දී යම් යම් අන්තවාදී දේශපාලන පක්‍ෂ විසින් දේශපාලන වාසි සඳහා මේ දේවල් සඳහා සටන් පාඨ නිර්මාණය කර ගත්තා. මෙහිදී දරුවන් හා මවුපියන් ඇවිස්සීමට කටයුතු කිරීම නුසුදුසු දෙයක් විදිහට හඳුන්වන්න පුළුවන්.මේ විදිහට විභාගය නිසා අසහනයට පත් දරුවන් වෙනුවෙන් නිසි විසඳුම් ලබාදීමට අවශ්‍ය යෝජනා මොනවාද කියලා අප සොයා බලමින් ඉන්නේ. අසහනයට පත් වූ දරුවන් ගේ තොරතුරු රැස් කිරීමට අප කටයුතු කර බනවා. මෙහිදී අපට ගැනීමට පුළුවන් වැඩපිළිවෙළ ගැන අප අවධානය යොමු කර ඒ ගැන සොයා බලමින් සිටින්නේ. එහි එක් පියවරක් වන්නේ මීළඟ උසස් පෙළ විභාගය සඳහා ඉදිරිපත් වීමට විධි විධාන සලසා දීමයි. එහෙත් මා පුද්ගලිකව විශ්වාස කරන්නේ නෑ මෙය එතරම් සාර්ථක දෙයක් විදිහට ඒ සමඟ ම සාකච්ඡාවට බඳුන් වෙලා තිබෙනවා. උසස් පෙළ විභාගයට තුන්වැනි වර විභාගයට පෙනී සිටින අයට හතර වැනි වතාවට විභාගයට පෙනී සිටීම සඳහා විශේෂ අවස්ථාව ලබාදීම ගැන.ඒ වගේම විශ්වවිද්‍යාලවල තදබදය අඩු කිරීමටත් පහසුකම් ඉහළ නැංවීමටත් කටයුතු සූදානම් කර තිබෙනවා. මේ කටයුතු සාර්ථක වූ පසු විශ්වවිද්‍යාලවලට ඇතුළත් වන දරුවන්ගේ ප්‍රමාණය ඉහළ නැංවීමට පුළුවන්කම ලැබෙනවා. එවැනි ක්‍රියාමාර්ග මගින් අසහනයට පත් වූ දරුවන්ට යම් සහනකාරී වාතාවරණයක් ඇති කර ගැනීමට පුළුවන්කම ලැබෙනවා.ජනාධිපතිතුමා ඉසෙඩ් ලකුණුවලින් අසහනයට පත් දරුවන් පිළිබඳ සොයා බලා වාර්තාවක් ඉදිරිපත් කරන ලෙස ඉල්ලා සිටියා. ඒ වාර්තාව කඩිනම්ව ජනාධිපතිතුමා වෙත ලබාදීමට අප කටයුතු කර තිබෙනවා.2010 අය වැය යෝජනා මගින් සියලු රජයේ සේවක වැටුප් 5 % ඉහළ දමද්දී විශ්වවිද්‍යාල ආචාර්යවරුන් ගේ වැටුප් ප්‍රමාණය 36.5 % දක්වා වැටුප් ඉහළ දැමීම සිදු කළා. ජනාධිපතිතුමා ගේ මැදිහත්වීමෙන් යළිත් වරක්30 % වැටුප් ඉහළ දැමීමක් සිදු කළා. එහි දී විශ්වවිද්‍යාල ආචාර්යවරුන් ගේ වැටුප් තෙවරක් ඉහළ දමා තිබෙනවා. එහි දී ජ්‍යෙෂ්ඨ මහාචාර්යවරයකු ගේ වැටුප 79 % ඉහළ ගියා. පහළ තලයේ සාමාන්‍ය ආචාර්යවරයකුගේ 40 % ආසන්න ප්‍රතිශතයකින් ඉහළ ගොස් තිබෙනවා.මේ වැටුප් ඉහළ යාම් ලංකා ඉතිහාසයේ වැඩිම වැටුප් ඉහළ යාමක් ලෙස හඳුන්වා දුන්නොත් එහි වරදක් නැහැ. ඒ වගේ ම තමන්ගේ රාජකාරියෙන් බැහැර දේශනවලදී ලබා දෙන දීමනා ප්‍රමාණයත් විශාල ලෙස ඉහළ දමා තිබෙනවා. මෙහි දී මා කියන්නේ නැහැ විශ්වවිද්‍යාල ආචාර්යවරුන්ට විශේෂයක් නොකළ යුතුයි කියලා. ඔවුන් විශේෂ කාර්යයක් තමයි ඉටුකරන්නේ. එහෙත් අද විශ්වවිද්‍යාල ආචාර්යවරු ඉල්ලා සිටින්නේ වැටුප් වර්ධකය මූලික වැටුපට එක් කරන ලෙසටයි. එම ඉල්ලීම මතභේදාත්මක ඉල්ලීමක් විදිහටයි සලකන්න පුළුවන්කම තිබෙන්නේ.ආචාර්යවරුන් ගේ් පමණක් මූලික වැටුප ඉහළ දැම්මොත් එය විශාල අර්බුදකාරී තත්ත්වයකට යොමු වීමක් බවට පත් වෙනවා. වෛද්‍ය සේවය, පරිපාලන සේවය, සැලසුම් සේවය, කෘෂිකර්ම සේවය ඇතුළු වෘත්තිකයනුත් ඔවුන් ගේ මූලික වැටුපට වැටුප් වර්ධක ඉල්ලා සිටියහොත් එය ඉටු කළ නොහැකි මට්ටමේ දෙයක් වෙනවා. විශ්වවිද්‍යාල ආචාර්යවරුන්ගේ සියලු දීමනා එකතු කර බැලුවා ම ඔවුන්ගේ වැටුප් ප්‍රමාණය 300 % පමණ ඉහළ ගිය අවස්ථාවක් තිබෙනවා. මේ අය තමයි ඔවුන්ගේ වැටුප් තවත් මදි කියලා කියන්නේ.විශ්වවිද්‍යාලවල ජ්‍යෙෂ්ඨ මහාචාර්යවරු, උප කුලපතිවරු, ආචාර්යවරුන්ගේ් සංගමයේ ඉල්ලීම් වලට එකඟතාවක් නැහැ. ඒත් ඔවුන් නිහඬ පිළිවෙතකුයි අනුගමනය කරන්නේ.මේ චෝදනාව කිසි ලෙසකින්වත් සාධාරණ චෝදනාවක් නොවෙයි. අසාධාරණ හා අයුක්ති සහගත චෝදනාවක්. 1987 පසු දකුණේ විශ්වවිද්‍යාල පාලනය කළේ නිල නොවන ජවිපෙ ශිෂ්‍ය සංගම් පාලනයක් විසිනුයි. ඒ ශිෂ්‍ය සංගම් කිසිදු විටෙක ඡන්ද බලයෙන් පත්වූ නීත්‍යානුකූල සංගම් නොවෙයි බලහත්කාරයෙන් ශිෂ්‍යයන් පාලනය කරන සංගමයක් විතරයි දකුණේ ජවිපෙ සංගම් විශ්වවිද්‍යාල පාලනය කරද්දී උතුරේ දී එල්ටීටීඊ සංවිධානයට හිතවත් ශිෂ්‍ය සංගම් විසිනුයි විශ්වවිද්‍යාල පාලනය කළේ. සුළු පිරිසකට ඕනෑකම තිබුණා විශ්වවිද්‍යාලය පාලනය කිරීමට. මෙතැන දී ඔය ආචාර්ය මණ්ඩලයේ අයත් සිටියා විශ්වවිද්‍යාලවල. ඒත් ඒ කිසිවකු මේ ශිෂ්‍යයන්ගේ අවනීතිය සහිත නිල නොවන පාලනයට විරුද්ධව කටක් ඇරල කතා කළේ නැහැ.මේ ඊනියා ශිෂ්‍ය සංගම් මිලියන ගණන් විශ්වවිද්‍යාලවල දේපළවලට හානි කළා. විකල්ප මතධාරී ශිෂ්‍යයන් අමු අමුවේ මරා දැමුවා. පහරදුන්නා. එළවා දැමුවා. ජයවර්ධනපුර විශ්වවිද්‍යාලයේ සමන්ත සිසුවා මරා දැමුවේ මේ ඊනියා ශිෂ්‍ය සංගම් සාමාජිකයන් විසින්.සමන්ත කළ එකම වරද වුණේ නවක වදයට විරුද්ධ වීමයි. මේ මිනීමරු ශිෂ්‍ය සංගම් දේශපාලනයට විරුද්ධව ආචාර්ය සංගමයේ කිසිවකු ඇහැක් ඇරලා බැලුවේ නැහැ. කටක් ඇරලා කතා කළේ නැහැ. ඒ අය තමයි අද විශ්වවිද්‍යාල දේශපාලනීකරණය වී ඇතැයි කියන්නේ. ඔවුන් ගුරුවරුන් විදිහට වරදකට එක දරුවෙකුට හෝ් දඬුවමක් කරලා නැහැ.මම ඇමැතිවරයා විදිහට මට ඇති බලතල ක්‍රියාත්මක කළා විශ්වවිද්‍යාලයටත් අනෙක් ආයතනවලට වගේ ම විනය පද්ධතියක් අත්‍යවශ්‍ය කවුරුන් හෝ කෙනෙක් ඒ විනය පද්ධතිය නොතකා විනය නීති උල්ලංඝණය කරමින් කටයුතු කරනවා නම් නීත්‍යානුකූල රාමුව ඇතුළත ගන්න පුළුවන් උපරිම පියවර ගන්න ඕනෑ. ඒක වරදක් නොවෙයි.මේක දේශපාලනීකරණයක් නොවෙයි. හරි දේ නොදකින අය තමයි මේ දේත් දේශපාලනීකරණය වීමක් විදිහට දකින්නේ. දේශපාලනඥයකුට යන්නට බැරිව තිබූ විශ්වවිද්‍යාලවලට මම ගියා. සිසුන් ආචාර්යවරුන් සමග සාකච්ඡා කළා. එය දේශපාලනීකරණය වීමක් විදිහට සඳහන් කිරීම වැරැදි දෙයක්. එතෙක් කල් දේශපාලනඥයෙක් ගියා නම් ජවිපෙ දේශපාලඥයෙක් විතරයි විශ්වවිද්‍යාල භූමියට ගියේ.විශ්වවිද්‍යාල පද්ධතියට විසි දහසකට වැඩි පිරිසක් ඇතුළු වෙද්දී තවත් අති විශාල පිරිසක් විශ්වවිද්‍යාලයට ඇතුළත් වීමට සුදුසුකම් තිබියදී විශ්වවිද්‍යාල පද්ධතියට ඇතුළත් වීමට නොහැකිව සිටිනවා. මෙතැන දී මුදල් ඇති අයගේ දරුවෝ විදේශීය සරසවිවලට විශාල මුදල් ප්‍රමාණයක් ගෙවා පිටත්ව යනවා. මෙහිදී විශාල තවත් පිරිසක් ඉතිරි වෙනවා. ඒ අයටත් විකල්පයක් තිබිය යුතුයි. එතැන දී ඔවුන්ටත් හැකියාවක් තිබෙනවා නම් සාධාරණ මුදලක් ගෙවා පුද්ගලික විශ්වවිද්‍යාලයට ඇතුළු වී අධ්‍යාපනය ලැබීමට එය අසාධාරණ දෙයක් නොවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=f1207302</link>
    <topic>යහපත් සමාජයක් බිහිකිරීම ගෙදරින් පටන් ගත යුතුයි</topic>
    <author/>
    <content>මතට ඇබ්බැහිවූවන් විශෝධනය කර සමාජගත කිරීම සඳහා කුප්පියාවත්තේ බෝධානන්ද හිමියන් විසින් ඇතිකරන ලද මිතුරු මිතුරෝ වැඩසටහනට වසර 25ක් සපිරේ. බුදු දහමේ මඟපෙන්වීම් අනුව එම විශෝධන ක්‍රියාවලිය සිදුවන අයුරු හා අපරාධ අපචාර වැළැක්වීම පිළිබඳත්, සමාජය ආගම දහමට නැඹුරු කිරීමේ අවශ්‍යතාව පිළිබඳත් උන්වහන්සේ සමඟ සිදුකරන ලද සාකච්ඡාවකි මේ.1984 දී මම පැල්මඩුල්ල – පාතකඩ සර්වෝදය භික්ෂු පුහුණු ආයතනයේ සිටියදී ගන්කන්ද මධ්‍ය මහා විද්‍යාලයේ ස්වේච්ඡාවෙන් වැඩ කළා. ළමයින් හා තරුණ පිරිස අරමුණු කරමින් පෝදා තරුණ ශීල සමාදානයක් පැවැත්වූවා. එමඟින් විවිධ ජාතික, ආගමික හා සංස්කෘතික වැඩසටහන්වලට ඔවුන් යොමු කළා. උදෑසන 5 ට 5.30 ට පමණ සිල් සමාදන් වීමෙන් පසු ඔවුන් වෙනුවෙන් පැවැත්වූවේ එක් ධර්ම දේශනාවක් පමණයි. නමුත් සාකච්ඡා කිහිපයක්ම වැඩසටහනට ඇතුළු කර තිබුණා. මනෝ වෛද්‍යවරු පවා ඒවාට සහභාගි වුණා. මේ වැඩසටහන ඉදිරියට ගෙනි යන අතර, 1984 දීම අධිකරණ අමාත්‍යාංශයේ එවකට සිටි ලේකම්තුමා පුවත්පතකට කර තිබූ ප්‍රකාශයක් අවධානයට ගෙන 1987 දී මේ වැඩපිළිවෙළ ආරම්භ කළා. දැන් ඊට වසර 25ක් සම්පූර්ණයි.මේ වකවානුවේ රටේ ප්‍රශ්න උග්‍ර වුණා. උදව් – උපකාර කරන අය අඩුවුණා. නමුත් පැල්මඩුල්ල ප්‍රදේශයේදී තහඩු ටිකක්, ලී දඬු කිහිපයක් පමණක් යොදාගෙන ආරම්භ කරපු මිතුරු - මිතුරෝ සෙවණ ටිකෙන් ටික පෙරට ගෙන යාමට අපට හැකි වුණා. ආරම්භ කර සතියකින් පමණ පොල් අතු සෙවිළි කරමින් මෙය තව ටිකක් පිළියෙල කළා.1987 ජූලි 21 වැනිදා රටවල් 64ක් නියෝජනය කළ ජාත්‍යන්තර සමුළුවකට පවා අපි සහභාගි වුණා. ඒ අතර සිටි එකම බෞද්ධ භික්ෂුව මා පමණයි. භික්ෂුවගේ කාර්ය භාරය එහිදී ජාත්‍යන්තර වශයෙනුත් අවධානයට ලක්වුණා.පුනරුත්ථාපනය කියන්නේ කැඩී බිඳී ගිය දෙයක් යථා තත්ත්වයට පත්කිරීම විශේෂයෙන් මෙහිදී අදහස් කෙරෙන්නේ සිත පිරිසුදු කර ගැනීමයි. ඒක කරන්න පුළුවන් වෙන්නෙ ධර්මයෙන්. අපි මේ වැඩසටහන පුරාම අදාළ කරගන්නේ ඒ අදහසයි. එනම් මෙය ධර්මානුකූලව සිදුවන මෙහෙයවීමක් ප්‍රායෝගික බුදු දහම යනුවෙන් අදහස් කෙරෙන්නේ මෙවැනි වැඩපිළිවෙළයි. බෞද්ධ පිළිවෙත් අනුව අපේ ප්‍රතිපත්ති පිළියෙල කරගන්නේ කෙසේද යන්න මෙහිදී පෙන්වා දෙනවා. මෙය මිනිස් ජීවිත ගොඩනඟන වැඩසටහනක්. මත් ලෝලීන් විශෝධනය පමණක් නෙවෙයි, ඕනෑම ප්‍රශ්නයකදී ප්‍රශ්නයෙන් හෝ ජීවිතයෙන් පලා නොයා ඊට මුහුණ දෙන්නේ කෙසේද යන්න ගැනත්, මනා පෞරුෂයක් මෙන්ම උසස් මානසිකත්වයක් ගොඩනඟා ගන්නේ කෙසේද යන්නත් මෙහිදී දැනගත හැකියි.සියයට 55 – 60 පමණ පිරිසක් සාර්ථකව විශෝධනයට ලක්වී තිබෙනවා. මිතුරු - මිතුරෝ සෙවණ යටතේ ආයතන 5 ක 400 – 500 ක් පමණ නේවාසිකව විශෝධනයට ලක්වෙනවා. දැනට මේවායින් 15,000 ක් පමණ පිටවී සමාජයට එක්ව සිටිනවා. එම පිරිසෙන් සියයට 60ක් පමණ සම්පූර්ණයෙන් මතින් වැළැකිලා. දුම්වැටියක් පවා භාවිත කරන්නේ නෑ. සියයට 15 – 20ක් පමණ හෙරොයින් නොවෙයි, නමුත් වෙනත් මත්වන දෑ භාවිත කරනවා. දුම් පානයේ යෙදෙන සියයට 10 – 15ක් පමණ පිරිසක් සිටිනවා. මුළුමනින් සාර්ථක වී නැති අයටත් තවත් අවස්ථාවක් දීලා වෙනම ආයතනයක් යටතේ ජීවිතය ගොඩනඟා ගැනීමට ඉඩදීමේ වැඩපිළිවෙළකත් අප යෙදී සිටිනවා.මුල පටන්ම මම කියන දෙයක් තමයි වරදක් කළොත් ඊට දඬුවමක් තිබිය යුතුයි කියන එක. නමුත්. දඬුවමකින් සිදුවිය යුත්තේ පුද්ගලයා විනාශ කිරීම නොව යහපත් හා සාර්ථක මිනිසකු ලෙස යළි සමාජගත කිරීමයි.දඬුවමකට ලක්කිරීමට පෙර ප්‍රතිකාරයකට ලක්කිරීම කළ හැකි නම් වඩා සුදුසුයි. ප්‍රතිකාරය ප්‍රතික්‍ෂේප කරනවා නම් අදාළ තැනැත්තාට දඬුවම් කළ හැකියි. ප්‍රතිකාරය මගින් පුද්ගලයකු කායිකව මෙන්ම මානසිකවත් යම් යොමු කිරීමක් සිදු වෙනවා.මෙතැනදී පවුල කියන සංකල්පය හරිම වැදගත්. “පවුල” උතුම් දෙයක්. ශක්තිමත් පවුල් සංස්ථාවක් ගොඩනැඟෙනවා නම් එය යහපත් සමාජයකට විශාල රුකුලක්.සමාජයේ තැනුම් ඒකකය වෙන්නෙ පවුලයි. නිවසේදී මව්පියන් හා දරුවන් අතර ඉතා සමීප මෙන්ම ආදරණීය සබැඳියාවක් තිබිය යුතුයි. සංවිධානාත්මක පවුලක් පිළිබඳ කල්පනා කළ යුත්තේ විවාහයට පෙර පටන්මයි. විවාහපේක්‍ෂකයන් ඒ පිළිබඳ දැනුවත් විය යුතුයි. නමුත් බොහෝ විට පවුල කෙරෙහි ඇති අවධානය ගිලිහී යන බවත් පෙනෙනවා.වත්මන් අධ්‍යාපන ක්‍රමය පවා හරිම තරගකාරියි. තරගය මිස පෞරුෂ වර්ධනයක් එමඟින් ඇති නොවන තරම්. අනවශ්‍ය තරගකාරීත්වයක් සෑම තැනම තියෙන්නෙ. පවුල තුළ, පාසලේදී, ගුරුවරු අතර, ළමයි අතර, ආදි සිසුන් අතර, මවුපියන් අතර ආදී වශයෙන් මේ තරගය දකින්න පුළුවන්.අනෙක් කාරණය රූපවාහිනිය මගින් මුදාහරිමින් ඇති දේවල්. හිංසාකාරී ක්‍රියාවන් දකින දරුවන්ගේ මානසිකත්වය ගොඩනැඟෙන්නේ මොන විදිහටද. කාට හරි ගහනවා දැක්කම සමහරු හිනාවෙවී බලන් ඉන්නවා.අපි රටක්, සමාජයක් හැටියට මානසික හා අාධ්‍යාත්මික සංවර්ධනය ගැන මීට වඩා කල්පනා කළ යුතුයි. භෞතික දියුණුව ඇතිවන අතර අාධ්‍යාත්මික දියුණුවත් ඇතිවිය යුතුයි. ආසියාවේ ආශ්චර්යය ලෙස අප නැඟී සිටිය යුත්තේ ආධ්‍යාත්මික ආශ්චර්යයක් ද පෙන්නුම් කරමිනුයි.නිසැකවම ඔව්. යුද කාලය තුළ යුද මානසිකත්වයක් ගොඩනැඟී තිබුණා. දැන් මාධ්‍ය විසින් කරමින් සිටින්නේ යුද මානසිකත්වයක් ගොඩනැඟීමයි. බුද්ධ කාලයේත් අපරාධ සිදුවුණා. මිනීමැරුම් - ස්ත්‍රී දූෂණ සිදුවුණා. නමුත් දැන් එවැනි සිද්ධියක් තත්පර ගණනක් තුළ වාර්තා කිරීමට තරම් මාධ්‍යවලට හැකියාව තිබෙනවා. ඒ වාර්තාකරණයේදී අඩු - වැඩිවීම් සහිතව තමයි එය කරන්නේ. මිනිසුන් ඇද – බැඳ ගැනීමට හැකි පරිදි මාධ්‍ය මේවා වාර්තා කරනවා. මිනිසුන්ගේ ඔළු අවුල් කිරීම තමයි කරන්නේ. මේවා දකින කුඩා දරුවන් පවා මේවා අනුගමනය කරන්න පුළුවන්. උද්වේගකර දේවල් පවා පෙන්වනවා.මාධ්‍ය මගින් අපරාධයට දෙන ප්‍රසිද්ධිය දඬුවමට දෙන්නේ නෑ. දඬුවමට ප්‍රසිද්ධියක් දෙනවා නම් ඒකත් අපරාධ මර්දනයට රුකුලක්. හැබැයි අපරාධය ගැන වාර්තා කළ අය අපරාධයට දඬුවම් ලැබෙන කොට නිහඬ වෙනවා. අපරාධය වගේ දඬුවම විකුණන්න බැරි නිසා විය යුතුයි. දැන් ඕනෑම කෙනෙකුට ජංගම දුරකතනයේ ඇති කැමරාවෙන් මේ ඕනෑ දෙයක් රූගත කරන්න පුළුවන්. එහෙම කියල ඒ හැම දෙයක්ම ප්‍රසිද්ධියේ මාධ්‍ය මගින් පෙන්විය යුතු ද? හැබැයි ඇතැම් මාධ්‍ය එහෙම කරනවා.මාධ්‍යයට විශාල වගකීමක් තියෙනවා. ඔවුන් මේ වාර්තාකරණය කළ යුත්තේ ඉතා ප්‍රවේශමෙන්. ඒත් ඉතා පහත් විදිහට මේක කරන්න ගියාම ඒකත් අපරාධවලට රුකුලක් වන බව තේරුම් ගත යුතුයි.පිළිවෙතින් පෙළගැසීමට නැඹුරු වූ වර්ෂයේත් අපරාධ රැසක් සිදුවුණා. මෙතැනදී ගම නගරය කියල විශේෂයක් නෑ. ගම්වලත් අපරාධ සිදුවෙනවා. ගමේ පන්සලටත් සමාජය ආගමට – දහමට නැඹුරු කිරීම පිළිබඳ විශාල වගකීමක් තියෙනවා. හැබැයි අද ඇතැම් පන්සල් රෑ 7 – 8 වෙනකොට ගේට්ටු වහලා, ටී. වී. බලන්න පටන් ගන්නවා. බණත් පැය 1/2ක් කිව්වම ඇති කියලා ඒ වෙලාව වෙනකොට ඉවර කරනවා. සමාජ පරිහානියක් ඇතිවීමට මේවා බලපානවා.මම නිරීක්‍ෂණය කළ දෙයක් තමයි, දහම් පාසල් අධ්‍යාපනය ලැබූ ළමයි කිසිවෙක් හිරේ නොසිටි බව. හැබැයි, දැන් දහම් පාසල් ගුරුවරුත් අපරාධ කරල හසුවෙනවා. අපි මේවා ගැන හොඳින් සිතා බැලිය යුතුයි. අවශ්‍ය ක්‍රියාමාර්ග ගත යුතුයි.ප්‍රායෝගික බුදු දහමට අනුව අපේ හැසිරීම පවත්වා ගත යුතුයි. චර්යාත්මක කළමනාකරණය කියල අද කතා කරන්නේ මේකයි. ප්‍රායෝගික බුදු දහම වෙනුවට අද විලාසිතාවක් වගේ නොයෙක් නොයෙක් විකාර සිදුවෙනවා. අපට කියන්න තියෙන්නේ මේවා පසුපස ගිහින් ඔළු අවුල් කරගන්න එපා කියන එකයි. යහපත් සමාජයක් බිහිකිරීමේ වගකීම පැවරෙන්නේ රජයට පමණක් නෙවෙයි. ඒක ඔබට, මට සහ සමස්ත සමාජයටම පැවරෙන වගකීමක්. ඒ කාර්යය ගෙදරින් පටන් ගත යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>30</day>
    </date>
    <link>http://www.dinamina.lk/2012/07/30/_art.asp?fn=f1207303</link>
    <topic/>
    <author/>
    <content>අමල් සේනාධිලංකාර ගේ අත්තා ඒ කාලයේ හිටිය වතු අධිකාරිවරයෙක්. හපුතලේ රෝයල්ටන් වත්තට වෙලා හිටිය මේ අත්තාට සම්බන්ධතා ගොඩක් තිබුණා.රෝයල්ටන් වත්ත අයිති සුදු ජාතිකයාත්, අත්තත් අතර තිබුණු සම්බන්ධතා කොයිතරම් ද කිව්වොත් සුදු ජාතිකයාගේ ඡන්ද ව්‍යාපාරයට උදවු කරන්නට ඔහු තෝරා ගත්තේ සේනාධිලංකාරව. වතු අධිකාරිකමට අමතරව පැවරුණු මේ අපූරු කටයුත්තට උනන්දුවක් දැක්වු සේනාධිලංකාර පරපුරේ මුල් පුරුකට ලැබුණේ අපූරු අත්දැකීමක්. ඒ සෑම අත්දැකීමක්ම ඔහු බෙදා හදා ගත්තේ ඔහුගේ පුත්‍ර රත්නය වුණු ලංකානාථ පෙරේරාත් සමඟයි.සිය පියාගේ කතාබහ ඔස්සේ ඡන්ද ව්‍යාපාරය පිළිබඳ යම් අවබෝධයක් ලැබුණත්, ලංකානාථ තරුණයාට ඉංග්‍රීසි ජාතිකයන්ගේ කෙරුවාව ගැන ඒ තරම්ම පැහැදීමක් තිබුණේ නැහැ. මේ නිසාමදෝ ලංකානාථට සුදු ජාතිකයන් සමඟ තිබුණේ අඩු පයුරු පාසානමක්. ඔහු කොයිතරම් සුදු ජාතිකයන් හෙළා දුටුවද කිව්වොත් ඒ කාලයේ ඇන්දේ වේට්ටියයි, බැනියමයි. එකල සිටිය එස්. ඩබ්. ආර්. ඩී. බණ්ඩාරනායකත් සමඟ බොහොම ළඟ ඇසුරක් තිබුණු ලංකානාථ, බණ්ඩාරනායකත් සමඟ එකම අදහස් දැරුව තරුණයෙක්. ඒ විතරක් නෙමෙයි ශ්‍රී ලංකා නිදහස් පක්ෂයේ ආරම්භක සාමාජිකයන්ගෙන් එක් අයෙක්.ලංකානාථ පෙරේරා සේනාධිලංකාර කොයිතරම් තමන්ගේ ජාතිකත්වයට ආදරය කළාද කිව්වොත් තමන්ගේ දරුවන් හත්දෙනාට ඔහු ගෙනාවේ අපූරු නීතියක්. “උඹලා කිසිකෙනෙකුට ඉංග්‍රීසි ඇඳුම් අඳින්න තහනම්.”ඔහු කිව්වේ දරුවන් හත්දෙනාම පෙළට තියලා.ලොකු පුතා උපුල්. දෙවැනියා සමන්තා, තුන්වැනියා අමල්, සිව්වැන්නා රහල්, පස්වැන්නා අනුරාධි, සයවැන්නා ඉන්දිකා, බඩපිස්සි පාලිකා, මේ හැමෝම තාත්තගේ දේශනය අහගෙන හිටියේ එක පෙළට ඉඳගෙන.තමන්ගේ සැමියා කියන මේ වචන පෙළ හොඳට හිතට ගත්ත තවත් කෙනෙක් මෙතන හිටියා. ඒ ලංකානාථගේ බිරින්දෑ. මාලනී සේනාධිලංකාර. දේශපාලන කටයුතු වගේම ව්‍යාපාර කටයුතුවල නියැළිලා ඉන්න සිය සැමියගේ ජීවන ගමනට අපූරු සහකාරියක් වුණු ඈ, දරුවන්ගේ බර කරට ගත්තේ දෙවරක් සිතන්නේ නැතිවමයි. දරුවන් සත්දෙනෙකු හදා වඩා ගැනීම ලෙහෙසි පහසු රාජකාරියක් නොවුණත් ඈ තම දරුවන් සත්දෙනා බොහොම ආදරයෙන් හදා වඩා ගත්තා. ඒ නි‍ෙවසේ අනිත් කටයුතුත් කෙරෙන අතරතුරමයි.අද අපේ කතානායකයා වන අමල් සේනාධිලංකාර කියන වත්මනෙහි විදේශ සේවා නියුක්ති කාර්යාංශයේ සභාපතිතුමා මේ පවුලේ තුන්වැනියා ලෙසයි ඉපදුණේ.සිය අතීතයේ රැඳුණු මේ අපූරු මතකය සිහිපත් කරමින් ඔහු අප සමඟ කතාබහට එක්වුණේ සුහද සිතින්.අමල්ගේ තාත්තා ලංකානාථ පෙරේරා සේනාධිලංකාර දේශපාලනයට වගේම ආගමටත් ආදරය කළ කෙනෙක්. ඔහු ආගමට කොයිතරම් ළැදි වුණාද කිව්වොත් මේ වනවිට හැමෝම දන්න කෝට්ටේ රජමහා විහාරය ගොඩනඟන්න මූලිකත්වය දුන්නේ මේ පිය-පුතු දෙපළයි.මේ අපූරු සෙවනැල්ලේ සුවය ලබමින් සැදී වැඩුණු අමල් පුතා තරමක් දඟකාරයෙක් වග නි‍ෙවසේ හැමෝටම වගේ වැටහුණු කාරණයක්. සිය සොහොයුරු සොහොයුරියන්ට ‘පොඩි අයියා’ වූ අමල්, ලංකානාථට වගේම මාලනීට ‘පොඩි පුතා’ වුණා. මේ දඟකාර සිඟිත්තා සිය නෙත් මෙන් රැක ගැනීමට මාලනී ගත්තේ සුළුපටු මහන්සියක් නම් නෙමෙයි. පවුලේ අන් දරුවන් අතරින් කැපී පෙනෙන, වෙනසක් ඇතිව හැදුණු වැඩුණු අමල්ගේ වීරයා වුණේ ඔහුගේ පියාණන්.අමල් පුතා නිවෙසෙහි කෙළිදෙළෙන් ගෙවෙන කාලයට තිත තබන්න සිදුවන්නේ හදිසියේම. මොකක්ද මේ වෙනස කියලා හොයලා බැලූ ඔහුට සිය අයියණ්ඩි, අක්කණ්ඩිත් සමඟ අකුරු කරන්නට යන්න වග දැනුණම ඇති වුණේ පුදුම සතුටක්. ඒ සතුට හදවත කොයිතරම් වැළඳ ගත්තද කිව්වොත්, අමල් පුතා අනෙක් හැමෝටම කලින් පාසල් යන්න ඇඳ පැළඳ ගත්තා. ලංකානාථ ඔහුව රැගෙන ගියේ කොළඹ ඉසිපතන විද්‍යාලයට. සිය දෙවැනි නිවහන වු ඉසිපතනයට අමල් දිවි දෙවැනි කොට ආදරය කළා. අකුරු කරන්නට වගේම අමල් ක්‍රීඩාවට දක්ෂයෙක් වුණේ පාසලේ සියල්ලන්ගේම ආදරය දිනා ගනිමින්.“ඉසිපතනය කියන්නේ් මගේ ජීවිතයේ එක් හැරවුම් ලක්ෂයක්. මගේ සිත වඩාත් පැහැර ගත්තේ ක්‍රිකට් හා රගර් කියන ක්‍රීඩා. මේ ක්‍රීඩාවන්ගේ නායකයා ලෙසට මා කාලයක් කිරුළ හිමිකර ගත්තේ ඊට තිබුණු දක්ෂතාව නිසාමයි. ටෙනිස් මා බෙහෙවින් ප්‍රිය කළ ක්‍රීඩාවක්. කොහොම වුණත් ඒ කාලයේ අපි පාසලෙන් දුර පළාත්වල ක්‍රීඩා තරගවලට යනවා. එහෙම එද්දි රෑ වුණොත් නතර වන්නේ පාසලේමයි. ඒ වගේ දවස්වලට මමත්, යාළුවෝ කිහිපදෙනෙකුත් කරන අපූරු දඟකාර වැඩක් මට අද වගේ මතකයි. ඒ වගේ දවසක රාත්‍රිය ගෙවිලා හිමිදිරිය උදාවෙන්නේ කොයිවේලේද කියලා අප බලන් ඉන්නේ බොහොම කලබලයෙන්.කුකුළත් අතින් අරගෙන එන යාමෙම පාසලෙන් එළියට එන අපි පාර්ක් රෝඩ් එකේ ඇවිදින්නේ යම් කාරණයක් හිත යට හංගගෙනයි. ඒ වෙනකොට ඒ අවට නිවෙස්වල ගේට්ටුව ආසන්නයේ තියලා යන පත්තර, කිරි බෝතල් එකතු කරනා දඟකාර වැඩෙන් අප ලැබුව තෘප්තිය අපමණයි.”කොලුකමට කළ කොලුවැඩ කිසිම කෙනෙක් දන්නේ නැති වුණත් මේ දඟකාර කොලු පැටියාට නාහෙට නාහන ගතියකුත් තිබුණා. තාත්තගේ අණට අකීකරු වීම අමල් පුතාට ගෙනාවේ සන්තෝෂයක්. ඒ කාලයේ ලංකානාථ කෝට්ටේ ආසනයේ ශ්‍රී ලංකා නිදහස් පක්ෂයේ ප්‍රධාන සංවිධායක. බිග් මැච් කාලයට තාත්තත්, පුතත් අතර ගෝරි ගොඩායි. ඒ අමල්ගේ නිවාසේ කොළපාට කොඩිය, තමාගේ බල ප්‍රදේශයේ ගසාගෙන යෑම තහනම් වීම නිසයි.නුගේගොඩින් වාහනය පියමං කරනවාත් සමගම අමල්ගේ නිවාසේ කොඩිය වාහනය ඉස්සරහ ලෙළ දෙන්නේ කතා දෙකක් නැතිවමයි. මේ මොන දඟකාරකමක් කළත් අමල් පුතා සිය පියාට දැඩි සේ ආදරය කළා. ඒ ආදරය කොයිතරම්ද කියලා දැනුණේ සිය පියාගේ වියෝවත් සමඟයි.“ඒ නරක කාලය ලැබුවේ 1977 වසරේදී. එක්සත් ජාතික පක්ෂ ආණ්ඩුව බලයට පත්වුණාට පස්සේ අපේ පවුලේ අයට බොහෝ සේ දුක් කරදරවලට මුහුණ දෙන්න සිදුවුණා. අපට වගේම ව්‍යාපාරවලටත් සිදුවුණු අලාභ හානිය, අඩන්තේට්ටම් මේ යැයි කියලා නිම කරන්න බැහැ. මේ කාරණා ඔස්සේ තාත්තගේ හිත හොඳටම පෑරුණා. ඔහු රෝගාතුර වුණේ ඒ පෑරුණු හිතින්. අවසානයේ ඔහු අපව දාලා ගියා.මෙතෙක් අකීකරු පුතෙක් විදිහට කටයුතු කළ මට ඔහු ආදරය කළ දේශපාලනය වැළඳ ගැනීමේ අපූරු සිතුවිල්ල ඇතිවන්නේ ඔහුගේ දෙපා අසලදියි. ඒ සිතුවිල්ල සැබෑවක් කරන්නට ඔහුගේ දෙපා අසලදී හදවතින් දිවුරුම් දී මා සපථ වුණා.”අමල් සේනාධිලංකාර නම් වූ සොඳුරු තරුණයා සිය දේශපාලන ගමන ආරම්භ කරන්නේ එලෙසින්. සුනේත්‍රා බණ්ඩාරනායකගේ මඟපෙන්වීම යටතේ, අනුර බණ්ඩාරනායක හඳුනා ගෙන, අමල් ශ්‍රී ලංකා නිදහස් පක්ෂයේ ක්‍රියාකාරී සාමාජිකයකු ලෙස සිය පියා ගිය අඩිපාරට පිවිසියා. 1983 වසරේ එම පක්ෂයේ තරුණ සංවිධානයේ නියෝජ්‍ය සභාපතිවරයා ලෙස ආරම්භ කළ ඒ ගමන සභාපතිවරයා දක්වාත් පැමිණීමට හැකිවුණේ අමල්ගේ සිතෙහි වූ දැඩිකැපවීම, අධිෂ්ඨානය නිසාවෙන්. ඊට පසුව සිරිමාවෝ බණ්ඩාරනායක මැතිනියගේ කාලයේ ඇයගේ ජයග්‍රහණය පතා කටයුතු කළ මේ තරුණ ගැටයාට නොසිතු විරූ ජීවිත තර්ජනයකට මුහුණදීමට සිදුවුණේ ඉබේමයි. 1988 – 89 තරුණ කැරැළිකාර සමයේ එල්ලවුණු මේ තර්ජනය නිසාම ඔහු කාලයක් තම මවුබිමෙන් වසන් වී ප්‍රංශයට ගියේ දැඩි අකමැත්තක් හිතේ තෙරපෙද්දී.නැවතත් සිය මවුබිමට පා තබන අමල්, කාලයකට පසුව දරුවකු දැකීමෙන් සතුටු වන පියෙකු සේ සිය ‍ෙද්ශපාලනය බදා වැළඳ ගත්තේ දහසක් බලාපොරොත්තු සමගිනි.“1991 වසරේ මහරගම සංවිධායකවරයා ලෙස මා පත් කළ සිරිමාවෝ බණ්ඩාරනායක මැතිනිය ඒ සියලු වගකීම් මට බාර දෙන්නේ යම් වගකීමක් ගත හැකි තරුණයකු ලෙසයි. ඒ වගකීම පිළිබඳ මගේ සිතේ කොයිතරම් පැළපදියම් වුණාද කිව්වොත් ඒ ඡන්දයේදී ශ්‍රී ලංකා නිදහස් පක්ෂයට ජයග්‍රහණ 6 ක් අරගෙන ඒමේ හැකියාව ලැබුණා.එතැනින් ඇරැඹුණු ඒ ගමනේදී මා එහි උපසභාපතිවරයා ලෙස කටයුතු කළා. 1993 දී පළාත් සභාවට ඉදිරිපත් වෙමින් ඉන් ජයග්‍රහණය කළ මා 1994 දී පාර්ලිමේන්තු මැතිවරණයට ඉදිරිපත් වී මන්ත්‍රීවරයකු ලෙස ජය ගත්තා‍. එය මගේ ජීවිතයේ ලැබු අපූරු ජයග්‍රහණයක්. 1994 වනවිට මහජන එක්සත් පෙරමුණේ තිබුණු දේශපාලන බලය අභිබවමින් ශ්‍රී ලංකා නිදහස් පක්ෂය දෙසට එම බලය තල්ලු කිරීමෙන්, පක්ෂයට කළ යුතු මගේ වගකීම ඉටුකළායැයි මට සතුටුවිය හැකිවුණා.”එසේ සිය දේශපාලන ගමනේ දිග් විජය කළ අමල් සේනාධිලංකාර කාලයක් සිය දේශපාලන ගමනෙන් මදක් ඈතට ගමන් කරන්නේ ඉබේමයි.එහෙත් දේශපාලනයට කරනා ආදරය නිසාම සිය ගමනේ ක්‍රියාකාරි සාමාජිකයකු ලෙස පසු පෙළින් සිටියත්, 2005 දී මහින්ද රාජපක්ෂ මහතාගේ ජයපතා අමල් නැවත දේශපාලනයට ඒකරාශී වන්නේ පෙර පුරුදු ජවය ඒකරාශී කරමින්.ශ්‍රී ලංකාව පුරාම රැස්වීම් මාලාව මෙහෙයවීමේ සාමාජිකයන් අතර ප්‍රබලයකු ලෙස උරදෙන මේ අපූරු මිනිසාගේ කැපකිරීමට අපූරු තෑග්ගක් හිමිවන්නේ ඒ අතරෙදියි. ඒ නයිටා ආයතනයේ සභාපති ලෙසින් සිය භාරදූර වගකීම තවදුරටත් කර මත ඔසොවා ගන්නා මේ වගකීම් දරන්නා, ඉන් සමුගත්තේ වරාය නීතිගත සංස්ථාවේ සභාපතිවරයා ලෙස දිවුරුම් දීමටයි.මේ වනවිට විදේශ සේවා නියුක්ති කාර්යාංශයේ සභාපතිවරයා ලෙස පත්වී සිටින, වගකිව යුතු නිලයක් හොබවන්නෙක් ලෙස ඔහු මත පැවැරී ඇත්තේ වගකීම් රැසක්.“මා පාර්ලිමේන්තුවේ සිටි කාලයේදී ලැබූ අත්දැකීම් ඔස්සේ විශාල දැනුම් සම්භාරයක් උකහා ගැනීමට හැකියාව ලැබුණා. ජනාධිපතිතුමා ආශ්චර්යමත් රටක් ගොඩනඟන අවස්ථාවේදී, එතුමාගේ එක් බලාපොරොත්තුවක් වන වෘත්තීය සඳහා පුහුණු ශ්‍රමිකයන්, යමක් දන්නා පිරිසක් ලෝකයට බිහි කරන්න ඕන කියන අදහස සඵල කිරීමේ වැඩපිළිවෙළක් අප ඉටු කරගෙන යනවා.විශාල විදේශ විනිමය උපයන ආයතනයක් ලෙස එය උපයා දෙන ශ්‍රමිකයන් වෙනුවෙන් ඒ අයගේ පවුල් පිළිබඳ සොයා බලනා අපූරු වැඩපිළිවෙළක් ක්‍රියාත්මකයි. ඒ ‘රටවිරු’ සංවිධානය ඔස්සේ ශ්‍රී ලංකාවේ ප්‍රාදේශීය ලේකම් කාර්යාල හරහායි. ඔවුන්ගේ අපේක්ෂා ඉටුවෙලාද ඉටුවෙලා නැත්නම් ඔවුන්ට උදවු කරන්නේ කොහොමද? කියන මේ වැඩපිළිවෙළ බොහොම අපූරු වැඩපිළිවෙළක්.මේ හරහා සිදුවෙන සියල්ල ක්‍රියාත්මක කිරීමට මා මගේ උපරිම වැර වෑයම යොදන්න කැමැතියි. මගෙන් අනාගත පරපුරට, පක්ෂයට සිදුවිය යුතු වගකීම නියමාකාරයෙන් ඉටු කරන්නටත්, අනාගතයේදී හොඳ ආර්ථිකයක් ගොඩනඟන්න පුළුවන් රටක් නිර්මාණය කිරීමේ ක්‍රියාවලියටත් මා බැඳී සිටිනවා.මගේ දේශපාලන දර්ශනය ක්‍රියාත්මක වන්නේ ඒ වෙනුවෙන්. ඒ වගේම මේ සියලු දේ පසුපස සිටින යෝධ සෙවනැල්ල මගේ පියායි. ඔහුගේ දැවැන්ත සෙවනැල්ල මගේ ජීවිතයේ අවසානය පුරාවටම රැඳේවි.”ඒ සෙවනැල්ල සේ ඔහුට ශක්තියක් වූ තවත් සෙවනැල්ලක් අමල්ගේ ජීවිත ගමනින් අත්වැල වී හමාරයි. ෂෙරානි සේනාධිලංකාරගෙන් අමල් සේනාධිලංකාරට ලැබෙන්නා වූ ඒ අපූරු ශක්තිය ඔහු සිහිපත් කරන්නේ සොඳුරු හැඟීම් හදවතට පිවිසෙද්දී.“මගේ ජීවිතයේ සිටිනා අනෙක් සෙවනැල්ල ෂෙරානි බව අමුතුවෙන් කියන්න ඕන නෑ. ඈ මට මුණගැහෙන්නේ විවාහ යෝජනාවකින්. මගේ මවගේ තේරීමක් වුණු ඇය, මට දයාබර බිරිඳක්. මා ලැබූ ජයග්‍රහණයන්හි වගේම පරාජයන් අතරදී මට ධෛර්යයක් වුණේ ඇයයි. බොහෝ දෙනා අමල් සේනාධිලංකාර නම් මන්ත්‍රීවරයා හැරයද්දී, ඒ සත්‍ය තේරුම් කරදීමට, තේරුම් ගැනීමට මට ශක්තියක් වුණේ ඇයයි.”ජ්‍යෙතිෂ්‍ය පිළිබඳ යම් පිළිගැනීමක් ඔහු සතුයි. මන්ද ඒ සිය මෑණියන් නිතරම පැවසු කාරණයක් ඔහුගේ සිතෙහි ක්‍රියාත්මක වූ නිසා “පුතේ කේන්ද්‍ර බලලා මිසක් විවාහ වෙන්න එපා...”රූමත් තරුණ ගැටවරයෙකු වූ අමල්ට ගැහැනු ළමයින්ගේ ඉඟිබිඟි ආරාධනා ඕනෑ තරම්. මේ සියල්ල පරදා ඔහු මවගේ අදහසට සිය එකඟත්වය පළ කළා. අද ඔහු දරුවන් තිදෙනෙකුගේ පියෙක්. ලොකු දුව දේවින්ද්‍රිය. දෙවැන්නා විරාජ්. තුන්වැන්නා රුක්ෂාරි.සිය පුතු, දේශපාලනයට පිවිසි තම ගමන් මගේ ගමන් කරන්නේ නම්, ඔවුන්ට දෙන අපූරු උපදේශයක් ඔහුගේ මතකයට නැඟුණා.“පුතේ හොඳට ඉගෙන ගෙන, මුදල් හම්බ කරලා දේශපාලනය කරන්න. දේශපාලනය කියන්නේ සේවයක්. ඒකෙන් හම්බ කරන්න සුදානම් වෙන්න එපා.”ඒ ඔහුගේ දේශපාලන දර්ශනයේ එක් පැතිකඩක්. බුදුදහමට අනුව සිය දේශපාලන ගමන, ජීවිතය සකසා ගැනීමට වඩාත් උත්සහ විම ඔහු තුළ තිබෙන්නා වු අපූරු වෑයමක්.“බුදුදහමට පිටුපා අපට ගමන් කළ නොහැකියි. එය අපගේ ජීවිතය අරගෙන එන්නේ ආලෝකයක්. ඒ ආලෝකය කොයි තරම් ද කියලා අපට හැඟෙන්නේ ඒ මාර්ගයේ කටයුතු කිරීමෙන් පමණයි. කොහොම නමුත්, කවුරු කොහොම කිව්වත් කවුද හරි ? මොකක්ද හරි ? කියන දේ අවබෝධ කර ගැනීමේ අපූරු ශක්තියක් මට තිබෙනවා.නිවැරැදි තීරණ ගැනීමේ හැකියාවක් තිබෙනවා. මේ නිසාම වෙන්න ඇති එක් අවස්ථාවකදී අනුර බණ්ඩාරනායක ඇතුළු පිරිසක් එක්සත් ජාතික පක්ෂයට යන්න මට කතා කරද්දි මං නොයා සිටියේ නිවැරැදි තීරණ ගැනීමේ හැකියාව, ශක්තිය ගැන මට තිබෙන්නේ නිහතමානි ආඩම්බරයක්.”සිය ගමනේ පැමිණි මාවත පිළිබඳ නිහතමානි ආඩම්බරයකින් සිය හදවත සරසා ගත් මේ මිනිසා, ඔහු වාසය කරනා පමුණුගම ප්‍රදේශයට ආඩම්බරයක්.එපමණක් නොව, ඔහුගේ ශක්තියෙන් පෝෂණය වන රටටද ආඩම්බරයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n120731_br3</link>
    <topic>රෝහල් සත්කාර ඉහළ නැංවීමට රු.මීලියන 500ක අමතර ඖෂධ</topic>
    <author>සන්ධ්‍යා කරුණාරත්න</author>
    <content>(2012-07-31 14:00) ඖෂධ හිඟයකින් තොරව රෝහල්වල රෝගී සත්කාර සේවා ඉහළ නැංවීම සඳහා ඉදිරි කාලයට අවශ්‍ය ඖෂධ මිලදී ගැනීමට රුපියල් මිලියන 500 ක මුදලක් රාජ්‍ය ඖෂධ නීතිගත සංස්ථාවට ර‍ජයෙන් ලබාදී ඇත.2012 වසර ‍සඳහා මෙවර අයවැයෙන් වෙන් කළ මුදලට අමතරව මේ මුදල රජය මඟින් ලබා දුන් බව රාජ්‍ය ඖෂධ නීතිගත සංස්ථාවේ සාමාන්‍යාධිකාරී දිනූෂ දසනායක මහතා පවසයි.මේ වසරේදී ඖෂධ පරිභෝජනය පසුගිය වසරවලට වඩා ඉහළ ගොස් ඇති බවත් ඖෂධ මිලදී ගැනීම සඳහා මෙවර අයවැයෙන් වෙන්කළ මුදල ප්‍රමාණවත් නොවීම නිසා රුපියල් මිලියන 500 (බිලියන 5) ක මුදල ලංකා බැංකුවෙන් ලබාගන්නා ලෙස සංස්ථාවට උපදෙස් දී ඇති බවත් ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n120731_br2</link>
    <topic>ඉන්දියාවේ ගිනිගත් දුම්රිය තුළ ශ්‍රී ලාංකිකයන් නෑ</topic>
    <author>මහින්ද අලුත්ගෙදර</author>
    <content>(2012-07-31 12:45)  ඉන්දියාවේ ආන්ද්‍රා ප‍්‍රදේශ් ප්‍රාන්තයේදී ගිනි ගැනීමට ලක්ව විනාශයට පත් දුම්රිය තුළ ශ්‍රී ලාංකිකයන් කිසිවෙකු නොසිටි බව ඉන්දියාවේ ශ්‍රී ලංකා මහ කොමසාරිස් කාර්යාලය පවසයි.එම දුම්රියේ ශ්‍රී ලාංකිකයන් සිටි බවට හෝ අනතුරක් සිදුවූ බවට මේ දක්වා කිසිඳු තොරතුරක් ලැබී නැතැයිද එම මහ කොමසාරිස් කාර්යාලය ප්‍රකාශ කරයි.චෙන්නායි නුවර සිට නවදිල්ලිය බලා ගමන් කළ තමිල්නාඩු එක්ස්ප‍්‍රස් නැමති දුම්රිය නෙල්ලූර් දුම්රිය පොළට ආසන්නයේ අනතුරට ලක්ව තිබෙන අතර ගිනි ගැනීම සිදුවන අවස්ථාවේදී අදාළ දුම්රිය මැදිරිය තුළ මඟීන් 70 දෙනෙකු සිට ඇති අතර ගිනි ගැනීම හේතුවෙන් පුද්ගලයන් 47 දෙනෙකු මියගොස් තවත් පුද්ගලයන් 28 දෙනෙකු තුවාල ලබා තිබේ.මෙවැනි අනතුරකදී ශ‍්‍රී ලාංකිකයෙකුට අනතුරක් සිදුවී නම් ඒ සම්බන්ධයෙන් මහකොමසාරිස් කාර්යාලයට දැනුම් දෙන බවද මෙතෙක් එවැනි දැනුම් දීමක් සිදුකර නොමැති බවද නවදිල්ලි නුවර පිහිටි ශ්‍රී ලංකා මහ කොමසාරිස් කාර්යාලය සදහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n120731_br1</link>
    <topic>“ගමට නිවසක්”</topic>
    <author>පස්සර සමුහ උබයරත්න වනසිංහ</author>
    <content>(2012-07-31 10:20) රජය “ගමට නිවසක්” යන නමින් ආරම්භ කොට ඇති නව වැඩ සටහන යටතේ පස්සර ප්‍රාදේශීය ලේකම් කාර්යාල බල ප්‍රදේශයේ නව නිවාස 41 ක් සාර්ථක ලෙසින් ඉදිවන බව ජාතික නිවාස සංවර්ධන අධිකාරිය පවසයි. පස්සර ප්‍රදේශීය ලේකම් ප්‍රභාත් අබේවර්ධන මහතාගේ මඟ පෙන්වීම යටතේ ක්‍රියාත්මක කෙරෙන මෙි සඳහා නිවාස ලිභියෙකු සඳහා රැ.ලක්ෂ 2 ක ණය මුදලක් ලබා දෙන අතර එය කොටස් වශයෙන් නිකුත් කිරීමට අධිකාරිය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n1207311</link>
    <topic>ලංගමබස් 5000ක් ඩිපෝ ඇතුළේ කම්බස්</topic>
    <author>විජයානි එදිරිසිංහ</author>
    <content>ශ්‍රී ලංකා ගමනාගමන මණ්ඩලයට අයත් රට පුරා පිහිටි ඩිපෝවල ප්‍රයෝජනයට නොගන්නා බස් රථ පන්දහසකට ආසන්න ප්‍රමාණයක් දිරාපත් වෙමින් තිබේ. මේවායෙන් වැඩි ප්‍රමාණයක් (සියයට හැට පහක් පමණ) අලුත්වැඩියා කර ප්‍රයෝජනයට ගත හැකි තත්ත්වයේ පවතින බව දිනමිණ කළ නිරීක්‍ෂණයකදී හෙළිදරව් විය.සෙසු බස් රථද යකඩවලට හෝ අලෙවි කිරීමෙන් අලුතෙන් බස් රථ මිලදී ගැනීම සඳහා යෙදිය හැකි තරම් විශාල මුදලක් උපයා ගත හැකි වනු ඇතැයි අපේක්‍ෂා කැරේ.එහෙත් වැඩි බස් ප්‍රමාණයක් දිරාපත් වී ඒවා තුළ ගස්වැල් වැවී විනාශයට පත්වෙමින් තිබේ. රට පුරා පිහිටි ඩිපෝ එකසිය විසිපහක පමණ මෙසේ ප්‍රයෝජනයට නොගන්නා බස් රථ තිබේ.වසර විසිපහක - තිහක පමණ කාලයක සිට ගාල් ගත කර ඇති බස් රථ මෙසේ දිරාපත්වෙමින් තිබේ.1989 – 1990 වර්ෂවල ජනතා විමුක්ති පෙරමුණ ගිනි තබා විනාශ කළ බස් රථ විශාල ප්‍රමාණක්ද ඒ අතර වෙයි.මේ බස්රථවලින් වැඩි සංඛ්‍යාවක් ඩිපෝ ගතකිරීමට හේතුව අලුත්වැඩියා කිරීම්වලදී ඒවාට බාල අමතර කොටස් දැමීම බව ද අනාවරණය වී ඇත.වසර ගණනාවක සිටම නිලධාරීන් විසින් බාල අමතර කොටස් ගෙන්වා බස්වලට යොදා තිබෙන බවත් හෙළිවී ඇත.මේ පිළිබඳ කාලයක් තිස්සේ කිසිම කිසිදු සොයාබැලීමක් සිදුවී නොමැත.සු‍්‍රළු ආපදාවක් සම්බන්ධයෙන් ඩිපෝ ගතකරන බස්රථවල අමතර කොටස් ගලවා වෙනත් බස්රථවලට යොදා තිබේ.බස් රථ අලුත්වැඩියාව සම්බන්ධව දීර්ඝ පළපුරුදුකම් ඇති දක්ෂ කාර්මිකයන් සහ වැඩ නියාමකවරුන් පවසන්නේ ඉහළ ප්‍රමිතියෙන් යුත් අමතර කොටස් සපයන්නේ නම් මෙසේ දිරාපත්වන බස් රථ අලුත්වැඩියා කර ඉතා හොඳ තත්ත්වයෙන් ධාවනයට යෙදවිය හැකි බවයි. දැනට රට පුරා සාමාන්‍යයෙන් දිනකට ධාවනය වන්නේ ලංගම බස් රථ හාරදහසක් පන්දහසක් අතර ප්‍රමාණයකි.මේ සංඛ්‍යාව පෞද්ගලික අංශය හා තරග කිරීමට තරම් කිසිසේත් නොසෑහේ.දෛනික සේවයට යොදන ලොග් ෂීට්වලට ධාවනය කිරීමට නොහැකි ඩිපෝගත කර ඇති බස් රථ ද ඇතුළත් කරන අවස්ථාද තිබේ.දෛනික සේවයට යොදන සෙසු බස්රථවලින් වැඩි ප්‍රමාණයක් අදාළ මාර්ගයේ වරක් දෙවරක් ධාවනය කර අනතුරුව ඩිපෝගත කිරීමේ (ජොබ් දැමීමට) පුරුද්දක්ද පවතී.ඇතැම් රියැදුරන් එම මාර්ගවල ධාවනය වන පෞද්ගලික බස් රථවලින් ගතමනා ලබා ගැනීම ද මේ පුරුද්ද යට පවතී.සමහර රියැදුරන් පෞද්ගලික බස් රථවලින් එල්ල වන හිරිහැර කරදර දරා ගැනීමට නොහැකිව තම ධාවනය නතර කරන අවස්ථාද තිබේ.මේ නිසා ලංගම බස් රථවල සේවය මහජනතාවට හරිහැටි නොලැබී යයි.ලංගමයේ සේවකයෝ තිස්පන් දහසක් පමණ සේවය කරති. මොවුන්ගෙන් වැඩි පිරිසක් නිකරුණේ කාලය ගත කිරීමට ද හුරු වී සිටින බව හෙළදරව් විය.මේ තත්ත්වයන් සම්බන්ධයෙන් ඉදිරියේදී ඉටු කිරීමට බලාපොරොත්තු වන ක්‍රියාමාර්ග සම්බන්ධයෙන් ලංගම නව සභාපති ශෂී වෙල්ගම මහතාගෙන් කරුණු විමසීමට දිනමිණ පෙරේදා (29) උත්සාහ කළත් එය අසාර්ථක විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n1207312</link>
    <topic>පටු දේශපාලන වාසි තකා රට බෙදන්නට ඉඩ දෙන්නේ නෑ</topic>
    <author>ධනුෂ්ක ගොඩකුඹුර</author>
    <content>අපේ රටේ ජනතාව පිළිබඳව රජයට මිස ජාත්‍යන්තරයට හෝ වෙනත් රටකට ‍හෝ කැක්කුමක් නැති බව ජනාධිපති මහින්ද රාජපක්ෂ මහතා පැවසීය.එකම රටක්, එකම ජාතියක් ලෙස ජීවත් විය යුතු කාලය එළැඹ ඇති බව පැවසූ ජනාධිපතිවරයා පටු දේශපාලන වාසි තකා රට බෙදන්නට තවදුරටත් ඉඩ නොතබන බව අවධාරණය කළේය. තුවක්කුවට බිලි වන දහස් ගණනකගේ ජීවිත බේරා ගත්තේ වත්මන් රජය බවත් අපේ ජනතාව පිළබඳ සිතන්නේ ඩයස්පෝරාව නොවන බවත් ජනාධිපතිවරයා පැවසීය.ජනාධිපතිවරයා මේ අදහස් පළ කළේ සමාජගත කළ අභ්‍යාසලාභීන් සඳහා ස්වයං රැකියා ණය ප්‍රදානෝත්සවයට අරලියගහ මන්දිරයේදී ඊයේ (30) එක්වෙමිනි.පුනරුත්ථාපනය කරන ලද හිටපු එල්. ටී‍. ටී. ඊ රැඳවියන් සඳහා රුපියල් 250000 බැගින් වූ ස්වයං රැකියා ණය සියයට හතරක සහන පොළියකට මෙහිදී ප්‍රදානය කෙරුණු අතර එම ණය මුදල් ගෙවීම සඳහා එක් වසරක පොලී රහිත සහන කාලයක් සහිත වසර දහයක කාලයක් හිමිවේ. පොතපත රැගෙන පාසල් යාමට තිබූ කාලය මෙම පුනරුත්ථාපන අභ්‍යාසලාභීන්ට අහිමි වුණේ තුවක්කු සංස්කෘතිය නිසා බව පෙන්වා දුන් ජනාධිපතිවරයා එම කාලය දැන් නිමා කර ඇති බවත් අතීතයේ පැවැති බැඳීම් යළි ඇති කර ගනිමින් සමඟියෙන් ජීවත් වීම සියලු දෙනාගේ වගකීම බවත් කීවේය.මෙම තරුණයන් තුවක්කු ගෙන සටනට යන විට දේශපාලනඥයන්ගේ දරුවන් විදේශගතව අධ්‍යාපනය ලද බව කී ජනාධිපතිවරයා කවුරු කොහොම පැවසුවත් දේශපාලන වාසි තකා කෙරෙන දේ දෙස ඇස් ඇර බලන්න යැයි ඉල්ලා සිටියේය. පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර, අමාත්‍යාංශ ලේකම් ඒ. දිසානායක මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n1207313</link>
    <topic>මහනුවර සිවුවනරන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ සිව්වන රන්දෝලි පෙරහර අද (31) වීදි සංචාරය කරයි.ශ්‍රී දළදා මාලිගාව අභියසින් දකුණු දිශාභිමුඛව රාත්‍රී 7.50ට පෙරහර පිටත්ව දළදා වීදිය, යටිනුවර වීදිය, හරස් වීදිය, කොටුගොඩැල්ල වීදිය, ඩී. එස්. සේනානායක වීදිය ඔස්සේ රජ වීදියෙන් ඉහළ විත් ගෙවදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n1207314</link>
    <topic>ප්‍රධාන සැකකරු අත්අඩංගුවට</topic>
    <author>දකුණු පළාත් සංචාරක, බන්දුල ගුණසේකර</author>
    <content>යක්කලමුල්ල මිනුවන්දෙනිය කනිටු විදුහලේ විදුහල්පති අනුර මහානාම මහතාට පිහියෙන් ඇන ඝාතනය කිරීම සම්බන්ධයෙන් පොලීසිය සොයමින් සිටි ප්‍රධාන සැකකරු සමඟ එම සැකකරුගේ බාප්පා කෙනකු ද අත්අඩංගුවට ගත් යක්කලමුල්ල පොලීසිය ඝාතනයට යොදාගත් පිහියද සොයා ගෙන ඇත.අත්අඩංගුවට ගත් ප්‍රධාන සැකකරු යුද හමුදාවෙන් පලා ආ සෙබළකු වන විසි දෙහැවිරිදි පුද්ගලයෙකි. මේ සැකකරු දුමිදු සම්පත් හෙවත් වම්බොට්ටා නැමැත්තෙකි. මොහු තවත් අපරාධ කීපයකට සම්බන්ධ අයකු බව පොලීසිය පවසයි.ඝාතනය සම්බන්ධයෙන් කලින් අත්අඩංගුවට ගත් සැකකරුවන් තිදෙනකු සහ සැකකාරියක ලබන මස 10 වැනිදා දක්වා රක්ෂිත බන්ධනාගාරගත කර තිබේ.බද්දේගම වැඩ බලන මහේස්ත්‍රාත් ශ්‍රීධා යසරත්න මහත්මිය මෙසේ රක්ෂිත බන්ධනාගාරගත කරන ලද්දේ ගලප්පත්ති චානක ප්‍රසාද් (20) ගලප්පත්ති චතුර පියන්ත හෙවත් චූටි (21) රනේපුර හේවගේ ධනුක සම්පත් (18) සහ ඩී.පත්මලතා (46) නැමැති සිව් දෙනා ය.ගාල්ල ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් මත යක්කලමුල්ල පොලිස් ස්ථානාධිපති සංජීව සෙනෙවිරත්න මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n1207315</link>
    <topic>ඇඹිලිපිටිය බස් නැවතුමේ ගින්නකින්වෙළෙඳසල් 23ක් අළු වෙයි</topic>
    <author>උඩවලව සමූහ බී. ඒ. පොඩිමහත්මයා ඇඹිලිපිටියේ විශේෂ සිරිල් ජයවීර</author>
    <content>ඇඹිලිපිටිය බස් නැවතුම්පොළේ ඊයේ රාත්‍රියේ ඇතිවූ හදිසි ගින්නකින් කඩ 23ක් සම්පූර්ණයෙන් දැවී ගොස් ඇත.මෙම අනතුරින් ජීවිත හානි කිසිවක් සිදුවී නැත. මේ සිද්ධිය සැලවූ වහාම ඇඹිලිපිටිය පොලිසියේ නිලධාරීන් හා ප්‍රදේශවාසීන් එක්ව ගින්න නිවා දැමීමට කටයුතු කළ බැව් ඇඹිලිපිටියේ මූලස්ථාන පොලිස් පරීක්ෂක ජයසේන මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n1207316</link>
    <topic>‘ළමා මිතුරු’ ජාතික වැඩපිළිවෙළඅගෝස්තු 3දා සිට</topic>
    <author>ජයසිරි මුණසිංහ</author>
    <content>ළමා මිතුරු ප්‍රාථමික පාසල් පන්දහසක් සංවර්ධනය කිරීමේ ජාතික වැඩපිළිවෙළ නව ජවයක් සහිතව අගෝස්තු 3 වැනිදා සිට සැප්තැම්බර් 2 දක්වා කාලය ඇතුළත රටපුරා ක්‍රියාත්මක කැරේ.ඒ අනුව සෑම ප්‍රාදේශීය ලේකම් කොට්ඨාසයකම  තෝරා ගත් ප්‍රාථමික පාසල් 3 ක මූලික යටිතල පහසුකම් නංවාලීමේ කඩිනම් වැඩපිළිවෙළ එළැඹෙන පාසල් නිවාඩු කාලයේ ආරම්භ කරන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කෙළේය.ළමා මිතුරු ප්‍රාථමික පාසල් 1400 ක් දැනට සංවර්ධනය කොට ඇති අතර, නව ජවය යටතේ පාසල් 1684 ක පහසුකම් වැඩිදියුණු කිරීමට රජය ක්‍රියා කරනු ඇත.ආර්ථික සංවර්ධන අමාත්‍යාංශය, අධ්‍යාපන අමාත්‍යාංශය සහ පළාත් අධ්‍යාපන අමාත්‍යාංශ ඒකාබද්ධව මේ ජාතික වැඩපිළිවෙළ ක්‍රියාත්මක කැරෙන බවද බැසිල් රාජපක්ෂ මහතා කීය.මහින්ද චින්තන ඉදිරි දැක්මට අනුව දැනුම කේන්ද්‍රිය සංවර්ධන අරමුණු සාක්ෂාත් කර ගනු වස්, ප්‍රාථමික පාසල් 5000 ක් සහ ද්විතීයික පාසල් 1000 ක් සංවර්ධනය කිරීමේ ජාතික වැඩපිළිවෙළ පිළිබඳව ආර්ථික සංවර්ධන අමාත්‍යාංශයේ ඊයේ (30) සවස පැවැති විශේෂ සාකච්ඡාවේ මූලාසනය දරමින් බැසිල් රාජපක්ෂ මහතා එසේ කීය.ප්‍රාථමික පාසල්වල විදුලිබල, ජල පහසුකම්, වැසිකිළි හා සනීපාරක්ෂක, පාසල් වැට හා ගේට්ටුව පවතින ගොඩනැගිලිවල අලුත්වැඩියා කිරීම් ඇතුළු ක්‍රියාකාරකම් 10 ක් මේ මාසය ඇතුළත සිදුකැරේ. ඒ සඳහා රජයේ හා පෞද්ගලික අංශවල මෙන්ම සම්පත් දායකයින්ගේ සහාය ලබා ගැනීමට වැඩපිළිවෙළක් සකස් කර ඇතැයි ඇමැතිවරයා කීය.ආර්ථික සංවර්ධන අමාත්‍යාංශය මේ පහසුකම් වැඩි කිරීමේ එක් ව්‍යාපෘතියකට රුපියල් ලක්ෂ 5 ක මුදලක් ලබාදේ. එම මුදල යොදාගෙන ගමේ සම්පත්, ගමේ ජනතා ශ්‍රමය, රාජ්‍ය අංශ නිලධාරීන්ගේ උදවු ලබා ගනිමින් පාසැල් දියුණු කර ගැනීමේ වගකීම පාසල් සංවර්ධන සමිතිය ප්‍රධාන සිසු ගුරු දෙගුරු පිරිස්වලට මූලිකව පැවැරේ.අධ්‍යාපන ඇමැති බන්දුල ගුණවර්ධන මහතා - ද්විතීයික පාසල් 1000 ක් මහින්දෝදය විද්‍යාගාර පහසුකම් සහිතව සංවර්ධනය කිරීමේ වැඩපිළිවෙළ මීට සමගාමීව ක්‍රියාත්මක කරන බව කීය. ඒ අනුව මේ වසර නිමා වන විට එක් ප්‍රාදේශීය ලේකම් කොට්ඨාසයක අඩුම තරමේ එක් ද්විතීයික පාසලකුත්, ළමා මිතුරු ප්‍රාථමික පාසල් තුනකුත් දියුණු කැරෙනවා කීය.රාජ්‍ය ආරක්ෂක අමාත්‍යාංශය ඒ යටතේ ඇති පොලිසිය, යුද, නාවික, ගුවන්, සිවිල් ආරක්ෂක ශිෂ්‍ය භට යන දෙපාර්තමේන්තුවල සහාය, වෘත්තීය පුහුණු හා නිපුණතා සංවර්ධන අමාත්‍යාංශය, දේශීය වෛද්‍ය අමාත්‍යාංශය, ජනමාධ්‍ය හා ප්‍රවෘත්ති අමාත්‍යාංශය ඇතුළු සියලු අමාත්‍යාංශවල දායකත්වය ලබාගෙන මේ පාසල්වල පහසුකම් වැඩි දියුණු කරන බව මේ විශේෂ සාකච්ඡාවේදී අනාවරණය විය. මේ අවස්ථාවට අමාත්‍යවරුන් වන සාලින්ද දිසානායක, මහින්ද යාපා අබේවර්ධන, මොහාන් ලාල් ග්‍රේරු, සබරගමුව පළාත් ආණ්ඩුකාර වි.ජ.මු. ලොකුබණ්ඩාර, වයඹ පළාත් ප්‍රධාන ඇමැති නීතිඥ අතුල විජේසිංහ, දකුණු පළාත් අධ්‍යාපන ඇමැති චන්දිම රාසපුත්‍ර, අධ්‍යාපන අමාත්‍යාංශ ලේකම් ගෝඨාභය ජයරත්න, ජනමාධ්‍ය හා ප්‍රවෘත්ති අමාත්‍යාංශ ලේකම් ආචාර්ය චරිත හේරත්, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, ජනමාධ්‍ය ආයතන ප්‍රධානීහු රජයේ උසස් නිලධාරීහු විශාල පිිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n1207317</link>
    <topic>මැදිරිගිරිය ප්‍රා. සභාවේ හිටපු සභාපති එජාපයෙන් සන්ධානයට</topic>
    <author>පොළොන්නරුව දිසා සමූහ ඇම්. පී. සරත්</author>
    <content>ජනාධිපතිතුමාගේ දූරදර්ශී නායකත්වය නිසා තමන් එක්සත් ජාතික පක්ෂයෙන් ඉවත්වී එක්සත් ජනතා නිදහස් සන්ධානයට අද සිට එක්වන බව මැදිරිගිරිය ප්‍රාදේශීය සභාවේ හිටපු සභාපති සමන් ප්‍රේමසිරි මහතා පවසයි.ඒ මහතා එසේ ප්‍රකාශ කළේ ජුලි 29 වැනිදා සවස මැදිරිගිරිය දිවුලන්කඩවල පැවැති උතුරුමැද  පළාත් සභා අපේක්ෂක සම්පත් ශ්‍රී නිලන්ත මහතාගේ ජය තහවුරු කිරීමේ ජනහමුවේදීය. සෞඛ්‍ය අමාත්‍ය මෛත්‍රීපාල සිරිසේන ඉඩම් හා ඉඩම් සංවර්ධන නියෝජ්‍ය අමාත්‍ය සිරිපාල ගම්ලත් මහත්වරුන්ගේ ප්‍රධානත්වයෙන් මෙය පවත්වන ලදී.සමන් ප්‍රේමසිරි මහතා මෙම ජනහමුවේදී අමාත්‍ය මෛත්‍රිපාල සිරිසේන මහතා අතින් ශ්‍රී ලංකා නිදහස් පක්ෂයේ සාමාජිකත්වය ලබා ගත්තේය. සමන් ප්‍රේමසිරි මහතා මෙසේ ද කීය. මම එදා ඉඳලා එජාපයට වැඩ කළා. එහි කිසිම ප්‍රතිපත්තියක් නැහැ. නියම නායකත්වයක් නැහැ. කැඳ හැලියක් වාගේ. ජනාධිපතිතුමාගේ දර්ශනය දැක මා එතුමාගේ දෑත් සවිමත් කිරීමට එකතු වුණා. තවත් 100 කට වැඩි පිරිසක් එක් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n1207318</link>
    <topic>ගණිකා ජාවාරම්කරුවෝකන්දේ විහාර පුද බිම කෙලෙසති</topic>
    <author>කළුතර මධ්‍යම සමූහ සහ කළුතර දිස්ත්‍රික් සංචාරක</author>
    <content>ත්‍රිරෝද රථයක් උපයෝගී කොට ගෙන අලුත්ගම ඓතිහාසික කන්දේ විහාර පූජා භූමියේ පවත්වා ගෙන ගිය ජංගම ගණිකා මධ්‍යස්ථානයක් අලුත්ගම පොලිසිය මගින් ඊයේ (30) අත්අඩංගුවට ගෙන ඇත.එම ත්‍රිරෝද රථය සහ ඒ තුළ සිටි සැකකරුවන් දෙදෙනෙකු හා කාන්තාවක් අත්අඩංගුවට ගෙන ඇත. අත්අඩංගුවට ගත් කාන්තාව කරන්දෙණිය ප්‍රදේශයේ පදිංචිකාරියක වන බවත්, සැකකරුවන් අලුත්ගම හා මොරගොල්ලේ පදිංචිකරුවන් බවත් පොලිස් පරීක්ෂණවලින් අනාවරණය වී තිබේ.ත්‍රිරෝද රථය උපයෝගී කොටගෙන ඒ කරා එන පුද්ගලයන් ප්‍රදේශයේ හෝටල්වලට ගෙනියන බව පොලිසිය කියයි. අලුත්ගම පොලිස් ස්ථානාධිපති ප්‍රධාන පොලිස් පරීක්ෂක කාවින්ද පියසේකර මහතාගේ උපදෙස් මත අපරාධ විමර්ෂන අංශයේ ස්ථානාධිපති පොලිස් පරීක්ෂක සුනෙත් ශාන්ත මහතා ඇතුළු කණ්ඩායමක් මෙම වැටලීම සිදුකොට ඇත.සැකකාරිය හා සැකකරුවන් අද (31) කළුතර මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n1207319</link>
    <topic>රට රැකියා සිහින මවා මහ මුහුදේ අතරමං කරලා</topic>
    <author>විජයානි එදිරිසිංහ</author>
    <content>පුද්ගලයන් විදේශ රටවලට යවන බව පවසා මුදල් ලබාගෙන ඔවුන් මුහුද මැදට ගෙන ගොස් අතරමං කර දමන වංචාකාරී ව්‍යාපාරිකයන් තිදෙනෙක් මීගමුව පොලිසිය මගින් අත්අඩංගුවට ගෙන තිබේ.පෙරේදා (29) පස්වරුවේ මීගමුව ප්‍රදේශයේ දී මොවුන් අත්අඩංගුවට ගන්නා විට පිටරට යැවීම සඳහා බාරගත් තවත් දෙදෙනෙක් ද සිටි බව පොලිසිය පවසයි. ඊට අමතරව තවත් බෝට්ටු දෙකක් මුහුද මැදට යවා තිබිණි. එම බෝට්ටු දෙක පුද්ගලයන් 15 දෙනෙකු සමඟ නාවික හමුදාව මගින් අත්අඩංගුවට ගෙන තිබුණි. ඕස්ට්‍රේලියාවට යවන බව පවසා මොවුන් විවිධ පුද්ගලයන්ගෙන් ලක්ෂ 8 – 10 මුදල් ලබාගෙන ඇතත් ඔවුන් කිසිම පුද්ගලයෙක් විදේශ ගත කර නොමැත.සැකකරුවන්ගෙන් මීගමුව පොලිසිය ප්‍රශ්න කර වැඩිදුර පරීක්ෂණ සඳහා රහස් පොලිසියට බාර දී තිබේ.රහස් පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n12073110</link>
    <topic>සන්ධානයේ ජය තහවුරු කරන රැලි 7ක් ජනපති ප්‍රධානත්වයෙන්</topic>
    <author>ධනුෂ්ක ගොඩකුඹුර</author>
    <content>උතුරු මැද, සබරගමුව හා නැගෙනහිර පළාත් සභා මැතිවරණයේ එක්සත් ජනතා නිදහස් සන්ධානයේ ජයග්‍රහණය තහවුරු කෙරෙන දැවැන්ත ජන රැළි 07 ක් ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වේ.මැතිවරණය පැවැත්වෙන පළාත් තුනේ දිස්ත්‍රික්ක හත කේන්ද්‍ර කොට ගනිමින් මේ රැළි පැවැත්වීමට සන්ධානය කටයුතු යොදා ඇති බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පැවසීය.ප්‍රධාන ජන රැළි 07 ට අමතරව ඒ ඒ පළාත්වල මැතිවරණ කොට්ඨාස මට්ටමින් සන්ධානයේ නායකයන් සහභාගී වන රැළි පැවැත්වීමටත් නියමිත බව ඇමැතිවරයා ප්‍රකාශ කළේය.මීට අමතරව සෑම නිවසකටම තෙවරක් බැගින් ගෙන් ගෙට යමින් දැනුවත් කිරීමේ වැඩපිළිවෙළක් ද සන්ධානය සිය මැතිවරණ ජයග්‍රහණය වෙනුවෙන් ක්‍රියාත්මක කර ඇති බව ඇමැතිවරයා පැවසීය.මැතිවරණ නීති ආරක්ෂා කරමින් නිදහස් හා සාධාරණ මැතිවරණ සටනක නියැලීමට සන්ධානය සූදානමින් සිටින බවත් ඇමැතිවරයා වැඩිදුරටත් පැවසීය.ඇමැතිවරයා මෙසේ ප්‍රකාශ කළේ ශ්‍රී ලංකා නිදහස් පක්ෂය කොළඹ මහවැලි කේන්ද්‍රයේදී ඊයේ (29) පැවැත් වූ මාධ්‍ය හමුවකට එක්වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n12073111</link>
    <topic>කතරගම ඇසළ මහ පෙරහර හෙට</topic>
    <author>ඊ. එච්. සෝමපාලකතරගම විශේෂ</author>
    <content>රුහුණු කතරගම මහා දේවාලයේ අවසාන මහා පෙරහැර අගෝස්තු මස 01 දින පැවැත්වේ.මෙදින කතරගම මහා දේවාලයෙන් පෙරහැර ඇරඹෙයි.කිරිවිහාරයේදී කිරිවෙහෙර රාජමහා විහාරාධිපති ඌව විශ්ව විද්‍යාලයේ කුලපති ආචාර්ය අලුත්වැව සෝරත නාහිමියන් විසින් සධාතුක කරඬුව රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතාගේ හිස මත තබන අතර බස්නායක නිලමේතුමා සධාතුක කරඬුව කිරිවෙහෙර රාජමහා විහාරයේ බුදු පෙරහැරේ හස්තිරාජයා මත තැන්පත් කරනු ලැබේ.සධාතුක කරඬුව රැගත් බුදු පෙරහර පෙරටු කරගෙන ඇසළ පෙරහැර වෙහෙර වීදියේ ගමන්කර කිරිවෙහෙර රාජමහා විහාරස්ථානයට පැමිණේ.කිරිවෙහෙර රාජමහා විහාරස්ථානයේ දී ඇසළ පෙරහැර සමයේ කිරිවෙහෙර රාජමහා විහාරයෙන් ඉටුකරන ලද ‘පිරිත් නිල’ රාජකාරිය වෙනුවෙන් බස්නායක නිලමේතුමා විසින් රාජමහා විහාරාධිපති නාහිමියනගේ ‘තුටු පඬුරු’ පිළිගැන්වීම සිදු කෙරේ.අනතුරුව බස්නායක නිලමේතුමා අදිකාරම් ලේකම් මහත්වරු පෙරහැර කාර්ය මණ්ඩලය ආගමික වතාවත්වලට සහභාගි වෙති.ආගමික වතාවත්වලින් පසුව පෙරහැර කටයුතු සාර්ථක කර ගැනීම සඳහා උදව් උපකාර කළ අයට ස්තුති කිරීමේ දහම් හමුවක් පැවැත්වේ.කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමි, රුහුණු කතරගම මහාදේවාලයේ බස්නායක නිලමේ ශෂීන්ද්‍ර රාජපක්ෂ, ඇසළ උත්සව කඳවුර භාර නිලධාරි ඒ. පතිනාදන් යන මහත්වරු දහම් හමුව ඇමතීම සිදු කෙරේ.මෙම කටයුතුවලින් අනතුරුව පෙරහැර කිරිවෙහෙර රාජමහා විහාරස්ථානයෙන් ආරම්භ වී වෙහෙර වීදිය, පිටවීදියේ ගමන්කර වල්ලිඅම්මා දේවාලයට පැමිණේ.එම දේවාලයේදී පෞරාණික චාරිත්‍ර පුද සිරිත් ඉටු කිරීමෙන් පසුව පෙරහැර මහා වීදියේ ගමන්කර මහාදේවාලයට ගෙවදිනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=n12073112</link>
    <topic>පොලිස් නිලධාරියා ගැහැනියකට පහර දෙයි</topic>
    <author>කොටදෙනියාව සමූහ එම්. පී. කුමාර</author>
    <content>පෞද්ගලික අමනාපයක් මුල්කරගෙන මීරිගම නගරයේ දී කාන්තාවකට අතින් පයින් පහර දී අඩන්තේට්ටම් කළ බව කියන පොලිස් සැරයන් වරයකු නගරවාසීන් විසින් අල්ලා පෙරේදා 29 රාත්‍රියේ පොලිසියට බාරදෙනු ලැබීය.මෙසේ අත්අඩංගුවට පත්ව ඇත්තේ කැලණිය ප්‍රදේශයේ පොලිසියක සේවයේ නිරතවූවෙකි. මෙම කාන්තාව සිය මවගේ දුක සැප බලා ඇය පදිංචි ගම්පහ නිවසට යාමට දුම්රියපළට යමින් සිටිය දී පොලිස් සැරයන්වරයා හමුවී ඇයට පහර දී ඇත. කාන්තාවද ඔහු හා පොරබදා ඇති අතර කාන්තාව පැලඳ සිටි මාලයද කැඩී වැටී ඇත.පොර බැදීමත් සමඟ සැරයන්වරයාගේ කමිසය කාන්තාවගේ අතට ගැලවී ඇති අතර සිද්ධිය දුටු අසල සිටි පිරිස කොල්ලකරුවෙකු යැයි සිතා ඊට මැදිහත්ව සැකකරු අල්ලා පොලිසියට බාරදීමට පියවර ගෙන තිබේ. ප්‍රදේශවාසීන් සැකකරු අල්ලා ගැනීමත් සමඟ තමන් පොලිස් නිලධාරියෙකු බවත් රාජකාරියට ආ බවත් ඔහු පවසා ඇති අතර සිද්ධිය සැලවී එහි ආ මීරිගම පොලිස් ස්ථානාධිපති ප්‍රධාන පොලිස් පරීක්ෂක සුගත් කුමාර ඒකනායක මහතා ඇතුළු නිලධාරීන් සැකකාර පොලිස් සැරයන්වරයා අත්අඩංගුවට ගෙන තිබේ.පහරකෑමට ලක්වූ කාන්තාව රෝහල් ගත කර ඇත. සැරයන්වරයාගේ හිතවතෙකුගේ නිවස අසල නිවසක පදිංචි කාන්තාවක මෙසේ පහරදීමට ලක්වී ඇත්තේ යයි හිතවතාගේ පවුල හා එම කාන්තාවගේ පවුල අතර ඇති අමනාපයක් හේතුවෙන් නිසා බව පරීක්ෂණයේ දී අනාවරණය වී ඇත.සැකකාර සැරයන්වරයා ඊයේ 30 අත්තනගල්ල අධිකරණයට ඉදිරිපත් කිරීමට නියමිත විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=r1207311</link>
    <topic>දරුවන්ට තරවටු කළැයි උරණ වීඅයකුට පිහියෙන් ඇන ඝාතනයට තැත් කරලා</topic>
    <author>ගම්පහ සංචාරක –නිමල් ජයසිංහ</author>
    <content>සොහොයුරා තමාගේ දරුවන්ට තරවටු කළේ යැයි කෝපයට පත් පුද්ගලයකු එම සොහොයුරාට පිහියෙන් ඇන තුවාල කර මිනීමැරීමට තැත් කිරීමේ චෝදනාවට වරද පිළිගත් හෙයින් වසර 02 ක බරපතළ වැඩ සහිත සිර දඬුවමක්ද, රුපියල් 15000ක දඩයක් ද, තුවාල ලත් පුද්ගලයාට වන්දි වශයෙන් රුපියල් 15000/-ක් ගෙවන ලෙසද, ගම්පහ අධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.සිර දඬුවම වසර 20ක කාලයකට අත්හිටුවීමටද නියෝග කළ අතර, දඩ හා වන්දි නොගෙවන්නේ නම්, වසර 04ක සිර දඬුවම් නියම වන බවට නියෝග කළාය.2007 ජූනි 07 දින යක්කල දී යාබද නිවෙසේ පදිංචි සොහොයුරන් දෙදෙනකු විසින් ඇතිකරගත් ආරවුලකදී මේ පිහි ඇනුම සිදුවී තිබේ. පුද්ගලයකුට පිහියෙන් ඇන මිනී මැරීමට තැත් කිරීමේ අධි චෝදනාව නීතිපතිවරයා විසින් චූදිතට එරෙහිව ඉදිරිපත් කර තිබිණි.චෝදනාවට වරද පිළිගත් පුද්ගලයාට ‍ෙසාරකම් කිරීම, ආදී නඩු කිහිපයක් මත පෙර වැරදි තිබූ බවද රජයේ නීතිඥ දමිනිති ද සිල්වා මෙනවිය අධිකරණයට හෙළි කළාය. දඬුවම් නියම කරමින් මහාධිකරණ විනිසුරුවරිය පැවැසුවේ තමා මින් පසු මුළු ජීවිත කාලයම යහපත් පුරවැසියකු ලෙස ජීවත් විය යුතු අතර නැවත අධිකරණයට පැමිණියහොත් අත්හිටවූ සිර දඬුවම්ද ක්‍රියාත්මක වන බවයි.මෙම නඩුවේ පැමිණිලිකරුද සොරකම් නඩුවක වරදකරු වී බන්ධනාගාරයේ සිට ඉදිරිපත් කොට තිබුණි.පැමිණිලිකරුට හිමි වූ වන්දි මුදල නැවත බන්ධනාගාරය තුළට ගෙන යා නොහැකි බැවින් තමාගේ මෑණියන්ට ලබාදෙන ලෙස ඉල්ලා සිටියේය. ඒ අනුව විවෘත අධිකරණයේදී චූදිත විසින් තම පැමිණිලිකාර සොහොයුරාට ගෙවිය යුතු වන්දි මුදල මෑණියන්ට භාර දෙන ලදී.පැමිණිල්ල වෙනුවෙන් රජයේ නීතිඥ දම්නිති ද සිල්වා මෙනවිය පෙනී සිටියාය. දඬුවම් නියම වූවේ පී. ගුණරත්න නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=r1207312</link>
    <topic>ගොඩගම දකුණ නිවෙස් හිමියෝ ඩෙංගු මර්දනය පිළිබඳව දැනුවත් කෙරෙති</topic>
    <author>හෝමාගම විශේෂ ජිනදාස ගමගේ</author>
    <content>හෝමාගම ප්‍රාදේශීය ලේකම් කොට්ඨාසයේ ගොඩගම දකුණ 483 ඒ ග්‍රාම නිලධාරි වසමේ නිවෙස් හිමියන් ඩෙංගු මර්දනය කිරීම පිළිබඳව දැනුවත් කිරීමේ වැඩසටහනක් ඉකුත් දින ශ්‍රී ලංකා පාබල හමුදාවේ නිලධාරීන්ගේ සහභාගිත්වයෙන් පැවැත්විණි.ග්‍රාම නිලධාරී පත්මසිරි ඈපසිංහ මහතාගේ උපදෙස් මත වසමේ සෑම නිවෙසක් හා ගෙවත්තක් පරීක්ෂාවට ලක්කළ අතර ඔවුන්ට අවවාද කිරීම් හා උපදෙස් ලබාදෙන ලදී. එම වැඩපිළිවෙළට ගම්වැසියන්ගේ පූර්ණ සහයෝගය හා ප්‍රශංසාව ලැබුණු බවද එම නිලධාරීහු පැවසූහ.පාබල හමුදා නිලධාරීන්ට අමතරව මහජන සෞඛ්‍ය පරීක්ෂක ඩී. ජී. ඒ. මයුරතිස්ස, සමෘද්ධි නිලධාරිනී රූපිකා කුමාරි මහත්මීහුද ස්වේච්ඡා සෞඛ්‍ය සේවිකාවෝද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=r1207313</link>
    <topic>‘අයිස්ක්‍රීම්’ වෙනුවට‘රයිස් ක්‍රීම්’</topic>
    <author>අම්පිටිය සමූහසිසිර ජයනාත් පීරිස්</author>
    <content>කිරි සීනි වෙනත් රසකාරක යොදා සකස් කළ අයිස්ක්‍රීම් (හිමකිරම) වෙනුවට දේශීය සහල් උපයෝගිකොටගෙන නිෂ්පාදනය කළ රයිස්ක්‍රීම් විශේෂයක් ගන්නෝරුව කෘෂි ප්‍රදර්ශනයේදී ජනතාවට හඳුන්වා දී තිබේ.ශ්‍රී ලංකාවේ ප්‍රධානතම කෘෂිභෝගය ලෙස සැලකෙන සහල් නිෂ්පාදනයේ වැඩිදියුණුවත් සමග අතිරික්ත‍යෙන් වෙනත් නිෂ්පාදන හඳුන්වාදීම මත කෘෂිකර්ම දෙපාර්තමේන්තුවේ පර්යේෂණ නිලධාරිනී හේමන්තිකා ජයවර්ධන මහත්මිය ප්‍රධාන කාර්ය මණ්ඩලය නව අයිස්ක්‍රීම් වර්ගය හඳුන්වා දී ඇත.සහල්වලින් කිරි විශේෂයක් නිපදවා ඊට වෙනත් දේශීය රසකාරක සංයෝග කොට නිපදවන රයිස් ක්‍රීම් ගුණවත් අතුරුපසක් ලෙසත් භාවිතා කළ හැකි අතර එය නිපදවා ගන්නා ක්‍රමය පිළිබඳ ජනතාව දැනුවත් කිරීමත් කඩිනමින් සිදුකරන බවද ජයවර්ධන මහත්මිය පැවසුවාය.මෙය වෙනත් අයිස්ක්‍රීම් වර්ගවලට වඩා රසයත් ගුණයත් අනූන වන අතර මිලෙන් ඉතා අඩුය. මෙය පශ්චාත් අස්වැන්න පිළිබඳ තාක්ෂණ ආයතනයේ නිෂ්පාදනයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=r1207314</link>
    <topic>බඩු ගන්න කෝප්සිටියට ආ නෝනාතිසරපට අස්සේ චොකලට් සඟවාගෙන</topic>
    <author>මිනුවන්ගොඩ සමූහසිරිසේන අත්තනායක</author>
    <content>දිවුලපිටිය නගරයේ පිහිටි කෝප්සිටි ආයතනය ප්‍රදේශය පුරා ජනප්‍රිය වෙළෙඳසලකි. මෙහිදී තම තමන්ට අවශ්‍ය බඩුබෑගයක දමා කළමනාකරු වෙත ඉදිරිපත් කොට බිල් දමා මුදල් ගෙවීම සිරිතය. එසේ තිබියදී වෙළෙඳසල තුළ කණ්ණාඩි සවිකර ඇත්තේ මුදල් නොගෙවා යමක් සඟවා ගනීදැයි යන සැකය මතය.වෙළෙඳසලේ සිටින සුළු සේවක පිරිස් යම් වැඩක නිරතවන්නෙ නම් කණ්ණාඩිය පෙනෙන අයුරින් නිරතව වැඩ කරයි.මෙසේ තිබියදී පසුගියදා කාන්තාවක් පැමිණ ඇයට අවශ්‍ය බඩු කූඩයට දමා ගනිමින් චොකලට් එකක් ගෙන තම පියයුරු අතරට යැවුයේ කාටත් ඇස නොගැටෙන ලෙසය.නමුත් වෙළෙඳසලේ සේවකයකු මෙය දුටු නමුත් නිහඬව සිටියේ මුදල් ගෙවන විටදී අල්ලා ගැනීමටය.කාන්තාවද තම බඩු මල්ල ගෙන මුදල් අයකැමි වරයාට ඉදිරිපත් කරද්දී ඉහත කී සේවකයා ඇය අසල පැමිණ මුදල් ගෙවීමට ඉදිරිපත් කළ භාණ්ඩ අසුරනයකට දමන ලදී. ඇය ගත් සියලු බඩු වලට බිල් දැමූ පසු නෝනා චොකලට් එකට බිලක් දැම්මේ නැහැනෙ කියා සේවකයා පැවසීය.ඇය එවිට මම චොකලට් ගත්තේ නැහැනෙ. බිල් දමන්නෙ මොකටද කියා පැවසුවාය. එවිට සේවකයා නෝනා චොකලට් එක බෑග් එකට කියල දමා ගත්තෙ හැට්ටෙ අස්සටනෙ කියද්දී ඇය විළියෙන් ඇඹරෙමින් මම ගත්ත චොකලට් එකක් නැහැ කියා නැවතත් පැවසුවාය.ඒ අවස්ථාවේ එතනට පැමිණි ආරක්ෂක නිලධාරිනිය යමු අරහට බලන්න කියා ඇයව රැගෙන යද්දී චොකලට් එක ඉබේම එළියට විසි විය.ගත් බඩු වලටත් මිල නොගෙවා යන්න ඇය සූදානම් වුවත් බිලක් නිකුත් කොට ඇති බැවින් ඇය වහ වහා මුදල් ගෙවා අතුරුදන් වී ඇත්තේ ලැජ්ජාව ඉහ වහා ගිය බැවිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=s1207311</link>
    <topic>ඔලිම්පික් උලෙළකදී ශ්‍රී ලංකාවටඉතිහාසයේ පළමු බැඩ්මින්ටන් ජය</topic>
    <author/>
    <content>බැඩ්මින්ටන් ඉතිහාසයේ අමරණීය සටහනක් තබමින් ඔලිම්පික් ක්‍රීඩා උලෙළකදී ශ්‍රී ලංකාව ලැබූ පළමු බැඩ්මින්ටන් ජයග්‍රහණය නිලූක කරුණාරත්න ඊයේ ලන්ඩන් වෙම්බ්ලි ගෘහස්ථ ක්‍රීඩාංගණයේදී වාර්තා කළේය.ඒ අනුව නිලූක කරුණාරත්න ඔලිම්පික් ක්‍රීඩා උලෙළේ බැඩ්ම්න්ටන් ඒකල පෙර අර්ධ අවසන් පූර්ව වටයට පිවිසීමට සමත් විය.ලෝක ශ්‍රේණිගත කිරීම අනුව 8 වැනි ස්ථානයේ සිටින ජපානයේ කෙනෙචි ටාගෝ 48 වැනි ස්ථානයේ සිටින නිලූක වෙතින් ලැබූවේ දරුණුතම පරාජයකි.පළමු වටය 21-18ක් ලෙස ජයගත් නිලූක දෙවැනි වටයේදී තම ප්‍රතිවාදියා මෙල්ල කරගත්තේ 21-16ක් ලෙසිනි. කෙනෙචි ටාගෝ මෑත කාලයේ ජාත්‍යන්තර තරගයකදී මෙවැනි පරාජයක් ලබා නැත. තරගයෙන් අනතුරුව පරාජිත කෙනෙචි පැවැසූවේ මෙය සිහිනයකින්වත් නොසිතූ අදහාගත නොහැකි පරාජයක් බවයි.නිලූක හා කෙනෙචි අතර තරගයට මිනිත්තු 46ක කාලයක් ගත වූ අතර සමස්ථ තරගයේදීම බැඩ්මින්ටන් ෂටල (shuttles) 31ක් භාවිතා කෙරුණි.මේ තරගයේදී නිලූක විසින් තම ප්‍රතිවාදියාට බැඩ්මින්ටන් ෂටල යොමුකිරීමේ අවස්ථා (service) 19කදී ලකුණු ලකුණු සාර්ථක කරගත් අතර,ප්‍රතිවාදියාගේ යොමු කිරීමේ අවස්ථා (without service) 23කින් ලකුණු උදුරා ගැනීම ජයග්‍රහණයේ මාවත විවර කර ගැනීමට විශේෂ දක්ෂතාවක් විය. නිලූක පළමු කාර්තුවේදී කෙනෙචිට එරෙහිව තබාගත් හොදම ලකුණු පරතරය ලකුණු තුනක් වූ අතර, දෙවැනි කාර්තුවේදී එක් අවස්ථාවක ප්‍රතිවාදියාට එරෙහි පරතරය ලකුණු හයක් විය.තරගය ජය ගැනීමට තවත් ලකුණු 2ක් තිබියදී නිලූක ඇතිකර ගත් කලබලකාරී ගතියෙන් ප්‍රයෝජනය ගත් ජපාන ක්‍රීඩකයා පිට පිට ලකුණු 3ක් ලබා ගත්තද, නැවැත සංයමයෙන් ජයග්‍රහනය කරා යෑමට නිලූක සමත් විය.වෙම්බ්ලි ගෘහස්ථ ක්‍රීඩාංගණයේ තරගය නැරැඹූ විශාල ප්‍රේක්ෂක පිරිස නිලූකගේ ජයග්‍රහණයට ඔල්වරසන් නැගූ අතර ඒ අතර නිලූකගේ මව්පියන් හා සහෝදරයන්ද වූහ.“තරගය අතරතුරදී මට ඇහුණා තාත්තායි අම්මයි‘ඉස්සරහට යන්න... දිනන්න පුතා’ කියලා කෑ ගහල කියනවා. ඒක මට විශාල ධෛර්යයක් වුණා.ගොඩක් දෙනෙක් ක්‍රීඩාගාරයේදී මාව දිරිමත් කළා. ඒ සියලු දෙනාටම ස්තූතියි“තරගයෙන් අනතුරුව මාධ්‍ය වෙත අදහස් දැක්වූ නිලූක කරුණාරත්න පැවැසූවේ ජපාන ක්‍රීඩකයාගෙන් කලින් සිතා සිටි පරිදි අභියෝගයක් එල්ල නොවූ බවය. “මුල් මිනිත්තු කිහිපයේදී මට වැටහුනා යමක් කල හැකි බව. ඒ නිසා මගේ සැලසුම තවත් ශක්තිමත් කර ගත්තා.කෙනෙචි ලොව සිටින දක්ෂතම ක්‍රීඩකයෙක්. ඔහුගේ සුපුරුදු ක්‍රීඩා විලාශය අනුගමනය කළේ නෑ.මා බලාපොරොත්තු වුණේ ඇටෑකින් ගේම් එකක්. මා පළමු ලකුණු 11ක් ලබා ගනිද්දී කෙනෙචි කලබලයට පත්වුණා. ඒ පීඩනය තව තවත් ඔහුට වැඩි වුණා. මට ඕනෑ වුනේ මීලග වටයට යන්නයි. “ නිලූක පැවැසීය. “වෙම්බ්ලි ක්‍රීඩාංගණය ඉතාම හොදයි.වැරදි ආලොක ධාරාවන් එන්නේ නෑ.ක්‍රීඩාවට ඉතාම පහසුයි. දැන් මීලග ප්‍රතිවාදීයා ගැන අධ්‍යනය කරන්න ඕනෑ.පළමු තරගයේදී උපක්‍රම වලට වඩා වැඩි යමක් දෙවැනි තරගයේදී කළ යුතු වෙනවා.තරගයට පෙර අංක අටේ ක්‍රීඩකයාට එරෙහිව පිටියට එනවිට චකිතයක් තිබුණා නේද? මාධයවේදියෙකු ප්‍රශ්න කරද්දී නිලූක පැවැසූවේ එවැනි අනවශ්‍ය පීඩනයක් නොතිබූ බවය.මට නැතිවෙන්න දෙයක් තිබුනේ නෑ.මොකද මම 48 වැනියා කෙනෙචි බැඩ්මින්ටන් ලෝකේම 8 වැනියා සිනහ වෙමින් නිලූක පැවැසීය.මේ ජයග්‍රාහී ගමනේදී තමාට උපකාර කළ ක්‍රීඩා ඇමැති මහින්දානන්ද අලුත්ගමගේ, ඔලිම්පික් කමිටු සභාපති හේමසිරි ප්‍රනාන්දු, රොහාන් ද සිල්වා යන මහත්වරු ඇතුල් සියලු දෙනාට ස්තූති කරන බව නිලූක සදහන් කළේය.අද රාත්‍රිය කොහොමද? මාධ්‍ය වේදියෙකු ඇසූ විට නිලූක පැවැසූවේ “ගොඩක් වතුර බීලා සැහැල්ලුවෙන් නිදා ගන්නවා“ යනුවෙනි.සමරකෝන්ගේ මංගල තරගය නිමාවෙයිමීටර් 10 වායු රයිෆල් වෙඩි තැබීමේ ඉසව්වට ඊයේ එක්වූ මංගල සමරකෝන් මූලික වටයේදී පරාජය විය. ක්‍රීඩකයන් 47ක් මූලික වටයේ තරගයට එක්වූ අතර මංගල සමරකෝන් 45වැනි තැනට පත්විය.ඔහු අවස්ථා 31කදී ලකුණු 583ක් ලබා ගත් අතර පළමු ස්ථානය දිනාගත් ඉතාලියේ නිකොලෝ කැම්ප්‍රියානී හා රොමේනියාවේ ඇලින් ජෝජ් ලකුණු 599ක් ලබා මේ ඉසව්වේ ඔලිම්පික් වාර්තාවද සම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=s1207312</link>
    <topic>අද තරගයේ වැඩි පීඩනය ශ්‍රී ලංකාවටයි</topic>
    <author>ෆවුස් මො‍හොමඩ්</author>
    <content>ශ්‍රී ලංකා කණ්ඩායම අද (31) ඉන්දියාවට එරෙහිව දිවා රාත්‍රී සිවුවැනි එක්දින තරගයට මුහුණ දෙනු ලබන්නේ ආබාධයකට ලක්වූ ලකුණු අතරේ සිටින ප්‍රබල පිතිකරු කුමාර් සංගක්කාරගේ සේවය අහිමිවීමේ පාඩුව කරපින්නා ගෙනය. මීට පෙර වේගපන්දු යවන නුවන් කුලසේකර ද ආබාධයකට ලක්වී කණ්ඩායමෙන් ඉවත්වූ අතර ඒ හේතුවෙන් ශ්‍රී ලංකා පිලේ පන්දු යැවීමේ අංශයෙන් ඉන්දියාවේ පිතිකරුවන්ට දැඩි අභියෝගයක් එල්ල නොවීය. සංගක්කාරගේ ඉවත්වීමත් සමග ඉන්දියා පන්දුයවන්නන්ට ද මඳ අස්වැසිල්ලක් දැනෙනු ඇත.තරග 5කින් සමන්විත එක්දින තරගාවලිය තරග 2-1ක් ලෙස මේ වනවිටත් පසුපසින් සිටින ශ්‍රී ලංකා පිලට ආබාධ හේතුවෙන් මෙසේ ප්‍රබලතම ක්‍රීඩකයන් අහිමිවීම බරපතල ගැ‍ටලුවකි. ඉතිරිව ඇත්තේ අද තරගය හැරුණු විට තවත් එක් තරගයක් පමණි. වසර 15කට පසුව ශ්‍රී ලංකා භූමියේ දී ඉන්දියාවට එරෙහිව එක්දින තරගමාලා ජයක් වාර්තා කිරී‍මේ අපේක්ෂාවෙන් පසුවන මහේල ජයවර්ධන ඇතුලු ශ්‍රී ලංකා ක්‍රීඩකයන්ට අද තරගයේ ජයග්‍රහණය අතිශයින්ම වැදගත්ය. එසේ වුවහොත් තරගාවලිය සම තත්වයට පත්වන බැවින් 5වැනි සහ අවසන් තරගයට විවෘත මනසකින් යුතුව තරග වැදීමට හැකිවනු ඇත. අනික් අතට අද තරගයෙන් පරාජයට පත්වුවහොත් තරගාවලියේ ජය ඉන්දියාවට හිමිවනු ඇත.සංගක්කාරගේ සේවය අහිමිවීමේ හේතුවෙන් අද තරගයේ දී වැඩි බරක් කරට ගැනීමට නායක මහේලට සිදුවෙයි. උපුල් තරංග සහ තිලකරත්න ඩිල්ෂාන් පළමු කඩුල්ලට ‍වැඩි ලකුණු ප්‍රමාණයක් රැස් කරගැනීමට අසමත් වුවහොත් තත්වය බරපතල වනු නිසැකය.කඩුලු රකින්නා‍ ලෙස දිනේෂ් චන්දිමාල් කටයුතු කරන අතර පිතිහරඹ අංශයෙන් ද වැඩි දායකත්වයක් සැපයීමට චන්දිමාල් කල්පනා කළ යුතුව ඇත. උපනායක ඇන්ජෙලෝ මැතිව්ස්, තිසර පෙරේරා සහ ජීවන් මෙන්ඩිස් තුන් ඉරියව්වෙන්ම මේ වනවිට සාර්ථක දස්කම් දැක්වීම නායක මහේලට විශාල අස්වැසිල්ලක් බව නම් නිසැකය. සංගක්කාර වෙනුවට ළහිරු තිරිමාන්නට හෝ චාමර කපුගෙදරට අද තරගය සඳහා දොරටු විවර වනු ඇත. එහෙත් කුලසේකර වෙනුවට පන්දු යැවීමට කැඳවූ ඉසුරු උදානගෙන් සැළකිය යුතු අන්දමේ දායකත්වයක් නොලැබීම මත අද ඔහු වෙනුවට බො‍හෝ දුරට නුවන් ප්‍රදිප්ට අවස්ථාව උදාවනු ඇත. ශ්‍රී ලංකා කණ්ඩායමේ දස්කම් මෙන්ම නායකයා ලෙස මහේල ගනු ලබන තීරණ මත ද තරගයේ ජයග්‍රහණය‍ට හෝ පරාජයට හේතු වෙනවාට කිසිදු සැකයක් නොමැත.ඒ අතින් ඉන්දියාව අද තරගයට සහභාගි වන්නේ ඉහළ මානසිකත්වයකින් යුතුවය. ඔවුන් දැනටමත් තරගාවලියේ ‍ඉදිරියෙන් සිටින බැවින් අද වැඩි පීඩනයකින් තොරව තරග වදිනු ඇත. ඔවුන්‍‍ගේ පන්දු යැවීමේ අංශය මෙන්ම පිතිහරඹ අංශයත් දස්කම් අතර සිටින බැවින් ශ්‍රී ලංකාවට දැඩි අභියෝගයක් එල්ල කරනු නිසැකය. ඉන්දියාවේ පන්දු රැකීම තරගාවලිය පුරාම අසාර්ථක මට්ටමක පැවැතියද පිතිහරඹය සහ පන්දු යැවීම මත යැපීමෙන් ඔවුන් ඉදිරියට පැමිණ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=s1207313</link>
    <topic>උතුරු මැද පළාත් ලංකා බැංකු ක්‍රීඩා ශූරතාව පොළොන්නරුවට</topic>
    <author/>
    <content>උතුරු මැද පළාත් ලංකා බැංකු ක්‍රීඩා උලෙළේ සමස්ත ශූරතාව දිනා ගැනීමට පොළොන්නරුව ලංකා බැංකු කණ්ඩායම සමත් වු අතර එහි අනුශූරතාව අනුරාධපුර “ඒ” කලාපිය ලංකා බැංකු කණ්ඩායම දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=s1207314</link>
    <topic>තිළිණි විදෙස් තරග බිමෙන් සමුගනී</topic>
    <author>ප්‍රින්ස් ගුණසේකර ලන්ඩන් නුවර සිට..</author>
    <content>ශ්‍රී ලංකා බැඩ්මින්ටන් ක්‍රීඩිකා තිළිණි සුනරී ජයසිංහ ජාත්‍යන්තර බැඩ්මින්ටන් පිටියෙන් සමුගන්නා බව ඊයේ ප්‍රකාශ කළාය. බැඩ්මින්ටන් ඒකළ ඉසව්වෙන් සමුගන්නා 27 හැවිරිදි තිළිණි දේශීය තරග බිමේ යුගල ඉසව්වලට පමණක් සහභාගීවන බව පැවැසුවාය.ඔලිම්පික් ක්‍රීඩා උළෙලේදී සහභාගීවූ දෙවැනි තරගයෙන්ද පරාජය වීමෙන් අනතුරුව ‘දිනමිණ’ට විශේෂ ප්‍රකාශයක් කරමින් ඇය මේ බව පැවැසුවාය.පෘතුගාලයේ සැන්ටොස් ටෙල්මා සමග ඊයේ පැවැති තරගයේදී තිළිණි 21-9 හා 21-11ක් ලෙස පරාජයට පත්විය. තිළිණි-ටෙල්මා අතර සටනේදී පෘතුගාල ක්‍රීඩිකාවට එතරම් අභියෝගයක් නොවූ හෙයින් තරගය මිනිත්තු 20කට සීමා විය.තිළිණි හා තායිලන්තයේ රත්චැකොක් අතර පැවැති තරගයෙන් ලකුණු 21-13 හා21-5ක් ලෙස ඇයගේ මුල්ම තරගයෙන් පෙරේදා පරාජයට පත් විය. දෙවරක්ම ඔලිම්පික් උලෙළකට සහභාගීවූ තිළිණි 2008 බීජිං ඔලිම්පික් උලෙළට සුදුසුකම් ලබා ඉතිහාසයේ ඔලිම්පික් ගිය පළමු ශ්‍රී ලාංකික බැඩ්ම්න්ටන් ක්‍රීඩිකාව බවට පත් විය.ආසියානු ක්‍රීඩා උලෙළ,පොදු රාජ්‍ය මණ්ඩලීය ක්‍රීඩා උලෙළ හා දකුණු ආසියානු ක්‍රීඩා උලෙළ වෙනුවෙන් ශ්‍රී ලංකාව නියෝජනය කිරීමට ඇයට හැකි විය. තිළිණි වැඩිම වාර ගණනක් ශ්‍රී ලකාව නියෝජනය කරමින් විදෙස් තරගවලට සහභාගීවී ඇත.දේශීය තරග බිමේ ශ්‍රේණිගත කිරීම් අනුව 11වැනි ස්ථානයේ සිටින තිළිණි ජයසිංහ ලෝක ශ්‍රේණිගත කිරීම අනුව 118 වැනි ස්ථානයේ පසුවේ.මහනුවර මහමයා බාලිකාවෙන් ශ්‍රී ලංකා බැඩ්මින්ටන් පිටියට පිවිසි තිළිණි හිටපු ජාතික ශූරියද වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=f1207311</link>
    <topic>පොතු ගැලවුණ එජාපයෙන්ආණ්ඩුවට තරගයක් නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>එක්සත් ජාතික පක්‍ෂය අද සම්පූර්ණයෙන් ම බංකොලොත් වූ කඩාවැටුණු තත්ත්වයකයි සිටින්නේ. ජනතා විමුක්ති පෙරමුණ වගේ පක්‍ෂ ගැන කතා කිරීම ප්‍රතිඵලයක් නැති දෙයක්. මේ වෙද්දී ජනතා මතය ජනතා පදනම තුළ රැඳී තිබෙන්නේ එක්සත් ජනතා නිදහස් සන්ධානය පිළිබඳ වූ විශ්වාසයයි. ඒ විශ්වාසය මුස්ලිම්, සිංහල, දෙමළ කියා ජාති භේදයක් ආගම් භේදයක් නැහැ. සියලු ජන කොටස්වලට සාධාරණ ලෙස සලකා ඔවුන්ගේ සුබසිද්ධිය පිළිබඳ අවධානය යොමු කරන දේශපාලන පක්‍ෂයක් විදිහටයි සන්ධානය සලකන්න පුළුවන්.ඒ නිසා එක්සත් ජනතා නිදහස් සන්ධානයට මේ මැතිවරණ වලදී කිසිදු අභියෝගයක් නැහැ. සැලසුමක් නැති නායකත්වයක් නැති දේශපාලන පක්‍ෂයකින් ශක්තිමත් ආණ්ඩුවකට අභියෝගයක් එල්ල කරන්න බැහැ. මේ විදිහේ විපක්‍ෂයක් ලංකා ඉතිහාසයේ කවදාවත් තිබිල නැහැ. රටට හිතවත්ව කටයුතු කරන්නේ නැති පටු අරමුණකින් කටයුතු කරන විපක්‍ෂයක් වටා ජනතාව රොක්වන්නේ නෑ.මෙය ඉස්ලාම් භක්තිකයන්ට ඉස්ලාම් ධර්මයට වගේ ම ශුද්ධ වූ කුරානයටත් සිදු කළ අපහාසයක් විදිහට හඳුන්වාදීම ඉතාමත් නිවැරැදි තර්කයක්. මේ විදිහේ ප්‍රකාශයකින් මුස්ලිම්වරුන්ගේ හිත් දරුණු ලෙස රිදවීමකට ලක්ව තිබෙන්නේ. මහින්ද චින්තනය කියන්නේ දේශපාලන ප්‍රතිපත්තියක් ඒත් ශුද්ධ වූ කුරානය කියන්නේ දේශපාලනය නොවෙයි. ඉස්ලාමීය ප්‍රජාවගේ ගෞරවයට භක්තියට හේතු වූ ග්‍රන්ථයක්. මේ ග්‍රන්ථයට කෙනෙක් අපහාස උපහාස කරනවානම් ෂරියා නීතිය යටතේ මරණ දඬුවමට හේතු විය හැකි දෙයක් ඉරානයේදී සල්මන් රුෂ්ඩි ඉස්ලාමයට අපහාස කිරීම නිසා මරණ දඬුවමට ලක් වුණා.රනිල් වික්‍රමසිංහ මහතා සිදු කළ මේ වැරැදි සහගත අපහාසාත්මක ප්‍රකාශයට ඉස්ලාමිකයන් විදිහට සමස්ත ඉස්ලාමීය ප්‍රජාවම විරෝධය පළ කරනවා. ඔහු අදහන්නේ මොන ආගමද කියන එක ප්‍රශ්නයක් හිතුන හිතුන අවස්ථාවට එක් එක් ආගම් සහාසික ලෙස විවේචනය කිරීමේ පාපතර අතීතයක් තමයි වික්‍රමසිංහ මහතාට තිබෙන්නේ. ඔහු කලින් බුද්ධාගම ගැනත් මේ විදිහේ අපහාසාත්මක ප්‍රකාශයක් සිදු කළා.මම ඔහුගේ ප්‍රජාතන්ත්‍රවාදී අයිතියට අභියෝග කරන්නේ නැහැ. ඒත් වගකිව යුතු නිලයක් දරන ගරු කටයුතු පුද්ගලයකු විදිහට දෙයක් කියනවානම් ඒ ගැන වගකීමක් ගන්න ඕනෑ. ඒත් වික්‍රමසිංහ මහතා කට හැරිච්ච අතේ දොඩෝනවා මිසක් වගකීමක් ඇතිව කටයුතු කරන්නේ නැහැ. එය වික්‍රමසිංහ මහතාට තරම් දෙයක් නොවෙයි.එදා එල්. ටී. ටී. ඊ. සංවිධානය දිඟාමඬුල්ලේ නැඟෙනහිර පළාතේ මුස්ලිම්වරුන්ගෙන් පමණක් නොවෙයි සියලු ජනකොටස්වලින් කප්පම් ගත්තා. යාච්ඥා කළ පල්ලිවලට ගිහින් ඉස්ලාමිකයන් සිය ගණනක් මරා දැමුවා. ඒත් රනිල් වික්‍රමසිංහ මහතාට මේ දේවල් පෙනෙන්නේ නැහැ. මොකද අද ඔහු දෙමළ ජාතික සන්ධානය සමඟ එක්ව දේශපාලනය කිරීමේ අරමුණෙන් ඒ දේශපාලන මතයේයි සිටින්නේ මේ නිසා තමයි ඉස්ලාමිකයන්ට අපහාස කරමින් සිටින්නේ.නැඟෙනහිර විශාල සංවර්ධනයක් සිදුකළේ මේ ආණ්ඩුව විසිනුයි. එතෙක් කල් පැත්තකට දමා ත්‍රස්තවාදයේ ගොදුරක් බවට පත්ව තිබූ පළාතක් එයින් මුදාගත්තේ මේ ආණ්ඩුව විසිනුයි ජනාධිපතිතුමාගේ මැදහත්වීමත් බැසිල් රාජපක්‍ෂ මහතා ගේ හා සෙසු ඇමැතිවරුන්ගේ මෙහෙයවීම යටතේ මේ සංවර්ධන කටයුතු සිදු කරනවා. ඒ විදිහේ සංවර්ධනයක් මෙතෙක් කල් කිසිදු ආණ්ඩුවකින් සිදු කර නැහැ. ඒ ගැන මුළු රටේම වගේම නැඟෙනහිර ජනතාවත් කෘතඥ පූර්වකව සිටින්නේ.නැහැ එහෙම අභියෝගයක් නැහැ. පසුගිය පළාත් සභා මැතිවරණයේදී එක්සත් ජාතික පක්‍ෂය සමඟ සන්ධානගතව තරඟ කළේ. ඒත් එතෙනදී අපට එක්සත් ජනතා සන්ධානය විදිහට විශාල ජයග්‍රහණයක් ලබා ගැනීමට පුළුවන් වුණා. මෙවරත් අපට අභියෝගයක් නැහැ. අනෙක මුස්ලිම් කොංග්‍රසය සමඟ සහයෝගිතාවෙන් හා බැඳීමෙන් කටයුතු කරන්නේ. ඒ නිසා ඉදිරි මැතිවරණ ප්‍රතිඵලය අනුව සහයෝගයෙන් කටයුතු කිරීමට සූදානමින් ඉන්නේ.මට එක් දෙයක් විතරක් ස්ථිරවම කියන්න පුළුවන්. ඉදිරි පළාත් සභා මැතිවරණයේදී පළාත් සභා තුනම ජයග්‍රහණය කරන්න පුළුවන් කියන එක.එජාපය පොතු ගැලවිලා මුල් ගැලවිලා ගිය දේශපාලන පක්‍ෂයක් බවට පත්වෙලා. එදා ජේ. ආර්. ජයවර්ධනලා රණසිංහ ප්‍රේමදාසලා එජාපය ශක්තිමත් කළා. ඔවුන් එජාපය පමණක් නොවෙයි පොදු ජනතාව ශක්තිමත් කිරීමටත් කටයුතු කළා.අද එජාප නායකයාට ජනතාව දිනාගැනීම තබා තමන්ගේ මිනිස්සුන්ව ආරක්ෂා කර ගැනීමටත් බැරිවෙලා තිබෙනවා. එදා එජාපයේ සිටි ප්‍රබලයෝ බහුතරය අද එජාපයෙන් ඉවතට ගිහින් තිබෙන්නේ. මේ විදිහේ දේශපාලන පක්‍ෂයක් ගැන කතා කරද්දි කනගාටුවක් ඇති වෙනවා.එජාපයේ ඇතැමුන් මේ විදිහේ සිහින දකිනවා ඒත් ඇත්ත තත්ත්වය එහෙම නෙවෙයි. අද එජාපය මෙන් නොවෙයි එක්සත් ජනතා නිදහස් සන්ධානය පක්‍ෂ සමූහයක් සමඟ එක්ව කටයුතු කරනවා පමණක් නොවෙයි සමඟි සම්පන්නව හා එකිනෙකාගේ ගෞරවය ආරක්ෂාවන විදිහට කටයුතු කරනවා. ඒ නිසා ආණ්ඩුවේ අර්බුදයක් ඇතැයි කිසිවකු කියනවා නම් එය තවත් කල්පිතයක් විතරයි. ජනාධිපතිතුමාගේ නායකත්වය මත සන්ධානය පමණක් නොවෙයි මුළු රටම එක් ධජයක් වෙතට පත්ව තිබෙන බව ජනතාව පිළිගන්නවා ජනාධිපතිතුමාම පමණයි මුළු රටම එක්සත් කළ හැකි නායකයා බව. ජනාධිපතිතුමාගේ වැඩපිළිවෙළ මුළු රටම ගෞරවයෙන් පිළිගැනීමටත් ලක්වෙලා තිබෙනවා.ආර්ථිකය අස්ථාවරයි අනාගතය අස්ථාවරයි කියලා කියන්නේ මොන ඇසකින්ද කියන එක ප්‍රශ්නයක්. මේ රටේ අනාගතය අස්ථාවර නැහැ. ඉතාමත් පැහැදිළියි. ආර්ථික තත්ත්වය ස්ථාවරයි ඒ නිසා විපක්‍ෂයේ සමහරු කියන දේවල් සුළඟේ පාවි යන හුදු ප්‍රලාප පමණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=f1207312</link>
    <topic>අපට තිබෙන්නේජාත්‍යන්තර සබඳතා තර කරනවිදේශ ප්‍රතිපත්තියක්</topic>
    <author>සංවාද සටහන ධම්මික සෙනෙවිරත්න</author>
    <content>ශ්‍රී ලංකාවේ විදේශ සම්බන්ධතා සැලකිල්ලට ගැනීමේදී, කැනඩාව කියන්නෙ විශේෂී රටක්. ශ්‍රී ලංකාව හා කැනඩාව යන රටවල් දෙකම පොදු රාජ්‍ය මණ්ඩලයේ සාම්ප්‍රදායික සාමාජිකයන්. දෙරට අතර රාජ්‍ය තාන්ත්‍රික සබඳතා පවත්වාගෙන යාමට පටන් ගත් පසු, එම සම්බන්ධතා ශ්‍රී ලංකාවට වැදගත් වූ ආකාරය බැලුවොත්, කැනඩාව කියන්නෙ අපට විශාල ලෙස ආධාර කරන රටක්. අම්පාර හාඩි ආයතනය, කොළඹ ක්‍රමය, මහාමාර්ග, සෞඛ්‍ය, අධ්‍යාපන ආදී ක්ෂේත්‍ර ගණනාවක් මෙහිදී සිහිපත් කළ හැකියි. මේවාට කැනඩාව විශාල වශයෙන් ආධාර කළා. වර්තමානයේදී ජාතික භාෂා ප්‍රවර්ධනයටත් ආධාර කරනවා.ඒ වගේම දේශපාලනික වශයෙන් ගත්තොත්, කැනඩාවේ ශ්‍රී ලාංකිකයෝ අති විශාල සංඛ්‍යාවක් වාසය කරනවා. විශේෂයෙන් මගේ කාර්යාලය තියෙන ටොරන්ටෝවල තමයි ඒ අය වැඩිදෙනා ඉන්නෙ. ගැටුම් පැවැති සමයේ ශ්‍රී ලංකාව හැරදා ගිය ශ්‍රී ලාංකීක දෙමළ ජනයා සංඛ්‍යාත්මකව ගත්තොත් ‍ෙටාරන්ටෝ නගරය ආශ්‍රිතව පමණක් දෙලක්‍ෂ පනස්දහසක් පමණ සිටිනවා. කැනඩාවේ ශ්‍රී ලාංකිකයන් තුන් ලක්‍ෂයක් පමණ සිටිනවා. ඒ අතර සිංහල ජනතාවත් සැලකිය යුතු ප්‍රමාණයක් ඉන්නවා.ඔබ “ඩයස්පෝරාව“ කියන වචනය සඳහන් කළා. මම එය “විගමනික ප්‍රජාව“ කියන වචනයෙන් හඳුන්වන්න කැමැතියි. පොදුවේ ඩයස්පෝරාව යනුවෙන් කියන කොට, ශ්‍රී ලංකාවේ මාධ්‍ය අවකාශයේ කතා කරන්නේ අපේ රටේ ක්‍රියාත්මක වුණු බෙදුම්වාදී සටනට පක්‍ෂව, විදේශ රටවල සිට ශ්‍රී ලංකාවට එරෙහි ප්‍රචාරක හා දේශපාලන ව්‍යාපාරවල යෙදුණු අය ගැනයි.ඒත් ශ්‍රී ලාංකික විගමනික ප්‍රජාව ගත්තොත්, ලෝකයේ අන් සෑම තැනකම වගේම කැනඩාවෙත් ඒ තත්ත්වය තනි මානයකින් වටහාගන්න බෑ. ශ්‍රී ලංකාවට එරෙහිව වැඩ කරන විශාල ප්‍රමාණයක් ඉන්නවා වගේම, ශ්‍රී ලංකාවට ආදරය කරමින්, දුර බැහැර රටවල සිට ශ්‍රී ලංකාවේ ජාතික අභිලාෂයන් ආරක්‍ෂා කිරීමට කැප වූ සිංහල - දෙමළ - මුස්ලිම් විගමනික ජනතාව විශාල පිරිසක් සිටිනවා. කැනඩාවෙත් ඒක එහෙමයි. ඒත්, එල්. ටී. ටී. ඊ. යට සම්බන්ධ, ඒ නමින්ම නොවුණත් වෙනත් අයුරින් පෙනී සිටින, ඉතා ප්‍රබල ලෙස ක්‍රියාකාරී අය සිටින තැනක් හැටියටත් කැනඩාව හඳුනාගත හැකියි.විශේෂයෙන් වත්මන් ස්ටීවන් හාපර් අගමැතිතුමාගේ රජය එල්. ටී. ටී. ඊ. ය තහනම් කළා. එසේම එල්. ටී. ටී. ඊ. යට ආධාර – අනුබල දෙන සංවිධානත් තහනම් කළා. ශ්‍රී ලංකාවේ රජයට එරෙහිව යම් යම් චෝදනා නඟමින්, ශ්‍රී ලංකාවේ ඉන්න බැරි බව කියමින්, නැව් ගණනින් කැනඩාවට ගිය නීතිවිරෝධී සංක්‍රමණිකයන්ට එරෙහිව වැට බැඳීමට නීති – රීති දැඩි කළා. ත්‍රස්තවාදයට එරෙහිව කැනඩා රජය විශාල ක්‍රියාමාර්ගයක් ගත්තා.එසේ වුණත්, එල්. ටී. ටී. ඊ. හිතවාදී බලවේග, දක්‍ෂ වෙලා තියෙනවා කැනඩාව වගේ ලිබරල් රටක තියෙන දේශපාලන නිදහස පාවිච්චි කරන්න. තහනම් කළ එල්. ටී. ටී. ඊ. සංවිධානය වෙනත් නම්වලින් ක්‍රියාත්මක වෙනවා. අපේ මහකොමසාරිස් කාර්යාලය සහ මගේ කාර්යාලය කියන දෙකම ඒකරාශී වෙලා ශ්‍රී ලංකාව පිළිබඳ අසත්‍ය ප්‍රචාර ගෙන යන මේ අය ගැන හැකිතාක් දුරට කැනඩා බලධාරීන්ට පෙන්වා දෙමින්, ඔවුන්ගේ ප්‍රචාරවල බලපෑම් අවම කර ගැනීමට වෑයම් කරමින් සිටිනවා. ඒ වගේම මේ පිරිස් ධනය ආයෝජනය කරමින් කැනඩාවේ යම් යම් දේශපාලන පක්‍ෂවලට ආධාර උපකාර කරමින්, දේශපාලන බලය අල්ලා ගැනීමටත් වෑයම් කරනවා. එසේ කිරීමේ පරමාර්ථයත් බෙදුම්වාදී ව්‍යාපාරය වෙනුවෙන් කැනඩාවේ හඬක් නැඟීමයි. ඒ අනුව බලනකොට ටොරන්ටෝ සහ ඒ ආශ්‍රිත මට වගකීම් පැවරී ඇති නගර යම්තාක් අභියෝගාත්මකයි. ඒත්, අපේ ප්‍රජා සම්බන්ධතාවල විශාල රැඩිකල් ‍ෙවනස්කම් ඇතිකරමින් ශ්‍රී ලංකාවට හිතවත් ජනකොටස් ඒකරාශී කර, කැනඩාව තුළ වෙනස් මතයක් ඇතිකිරීමේ වෑයමකත් අප යෙදෙනවා. එහි ප්‍රතිඵල සාර්ථකයි.එහි වරදක් නෑ. අපේ රට නොබැඳි විදේශ ප්‍රතිපත්තිය අනුගමනය කරන රටක්. අපි බටහිර විරෝධී නෙවෙයි, ඒ වගේම අහවල් රටත් එක්ක අපි එල්ලිලා ඉන්නවා කියලා එකකුත් නෑ. අපි ඉතාම ප්‍රගතිශීලී විදේශ ප්‍රතිපත්තියක් ගෙනියන රටක්. ඒ වගේම බෙදුම්වාදී ව්‍යාපාරය කරළියට ආ පසුව, ඩයස්පෝරාවල ඉන්න අය, සමහර දේශපාලන නායකයන් ශ්‍රී ලංකාවේ ගැටුමේ ඉතිහාසය ගැන හරියාකාර යථාර්ථය නොදැක, ප්‍රචාරක ව්‍යාපාරවලින් නොමඟ ගිහින්, ශ්‍රී ලංකාවේ ජාතික ස්වාධීනත්වය පිළිබඳ වැඩි තැකීමක් නොකර, යම් යම් ස්ථාවරයන්ට පැමිණ තිබෙනවා.අපි මේක දකින්න ඕන කොහොමද? අපේ රට ත්‍රස්තවාදය පරාජය කිරීම වරදක් නෙවෙයි. එය කළ යුතුව තිබූ දෙයක්. මහින්ද රාජපක්‍ෂ ජනාධිපතිතුමාගේ නායකත්වය යටතේ එය කළා. ඒක කවුරුත් හමුවේ නිදහසට කරුණු දැක්වීමට තරම් කාරණයක් නෙවෙයි. ඒක රාජ්‍යයක් හැටියට අප කළ යුතු වූ දෙයක්. ඒ නිසා මේකෙදි අපට බැගෑපත් වෙන්න දෙයක් නෑ. අපි කළේ අපේ ජාතික ආරක්‍ෂාව වෙනුවෙන් කළ යුතු දෙයයි. එය නොකළා නම් ඇතිවෙන මානව ඛේදවාචකය අති විශාලයි. යුද්ධයත් විශාල ඛේදවාචකයක් තමයි. ඒත්, යුද්ධය නොකර මේ වෙලාවේ වෙනම රාජ්‍යයක් ඇතිවීමට ඉඩහැරියා නම්, රට බෙදීම නිසා ඇතිවන මානව ඛේදවාචකය අති විශාලයි. ඒක ජාතික ආරක්‍ෂාවට, ජනතා ආරක්‍ෂාවට තර්ජනයක්. මේ නිසා ත්‍රස්තවාදය පරදවා, රටේ නිදහස තහවුරු කරමින්, අපේ රජය කළේ ඉතා වැදගත් මෙන්ම ඓතිහාසික කාර්ය භාරයක්.විශේෂයෙන් බටහිර රටවල සමහර දේශපාලන නායකයන් මේ කාරණය ගැන ඇස් වහගෙනයි ඉන්නෙ. ජනාධිපතිතුමා ප්‍රධාන දේශපාලන අධිකාරිය අපට ඉතා පැහැදිලි පණිවිඩයක් දී තිබෙනවා. එනම්, අපි මේ කළ කාර්යභාරය බය නැතුව ලෝකෙට කියන්න. ඒ වගේම අපට හංඟන්න දෙයක් නෑ. මේ යුදමය ක්‍රියාමාර්ගය තුළ එවැනි දෙයක් තිබුණේ නෑ. යුද්ධය අවසන් දිනවල විතරක් නෙවෙයි, ඒක පටන් ගත් දවස්වල ඉඳන්ම සිදුවූ දේවල් ගැන අපට සැඟවීමට දෙයක් නෑ. මේ කාරණා තහවුරු කර දී සමහර රටවල් මේ පිළිබඳ දරන වැරැදි මතය නිවැරදි කිරීම සඳහා වූ වැඩසටහන් මාලාවක අපි යෙදෙනවා.මෙතැන තියෙන්නේ අපේ විදේශ ප්‍රතිපත්තියේ අවුලක් නෙවෙයි, වැරැදි ප්‍රචාරවලින් නොමඟ ගිය, වැරැදි අවබෝධයකින් ඉන්න ඇතැම් රටවලයි ප්‍රශ්නය. වැරැදි අවබෝධය ඇති තැනයි නිවැරදි වෙන්න ඕන. අපි නොබැඳි විදේශ ප්‍රතිපත්තියට මුල් තැන දෙන අතර, යම් දුෂ්කර අවස්ථාවලදී අපට උදවු උපකාර කරන මිතුරු රාජ්‍යයක් ගැන පැහැදිළි අවබෝධයක් තිබුණා. ඒ අතරම අමෙරිකාව, ප්‍රංශය, කැනඩාව ආදී රටවල් එල්. ටී. ටී. ඊ. ය තහනම් කර අපේ ක්‍රියාදාමයට උදව් කළ රටවල්. ඒ නිසා මෙතැන තරහකාරයො නෑ. ඒත් සමහර ජාත්‍යන්තර මාධ්‍ය ශ්‍රී ලංකාවේ රජය හා ඒ රටවල් අතර අතිවිශාල පැල්ලමක් ඇතිකරන්න වෑයම් කරනවා. හැබැයි තානාපති අංශ හැටියට අප ඒවා ගැනත් දැනුවත් භාවයක් ඇතිකරමින් වැඩ කරගෙන යනවා.ශ්‍රී ලංකාවේ ප්‍රගතිශීලී විදේශ ප්‍රතිපත්තිය ලෝකයට හොඳ එකක්. මානව වර්ගයාගේ ප්‍රගමනයට දායක වන එකක්. මේ නිසා ජාත්‍යන්තර පර්යායට ඉතා වැදගත් දායකත්වයක් දක්වන විදේශ ප්‍රතිපත්තියක් අපට තියෙනවා.ආසියාවේ නැඟිටීමක් තිබෙනවා. ඒ නැඟිටීම ලෝකයේ අනෙක් රටවලට දැනෙමින් තියෙනවා. නැඟිටින ආසියාවත් එක්ක ශ්‍රී ලංකාවත් ඉතා බලවත්ව නැඟිටීම තමයි අපේ රටේ ජාතික අභිලාෂය. අප ගෙන යන විදේශ ප්‍රතිපත්තියත් ඊට උත්තේජනය සපයන එකක්.අපේ රටේ සිදු වී ඇති ඉතා වැදගත් වෙනස්කම් දකින්න බාහිර ලෝකය සූදානම් නැතිකම ප්‍රශ්නයක්. උදාහරණයක් හැටියට, 1990 දශකය පමණ වෙනකොට ලෝකයේ රටවල් අභ්‍යන්තර ගැටුම්, එනම් සිවිල් යුද්ධ, ජනවාර්ගික යුද්ධ, බෙදුම්වාදී ප්‍රශ්න වගේ දේවල් 90 ක් විතර තිබුණා. දැන් 21 වෙනි ශතවර්ෂයේ පළමු දශකය ගෙවිල හමාරයි. මේ වන විට ඒ අභ්‍යන්තර අර්බුද බොහොමයක් විසඳිලා. ඒ සෑම රටක්ම දැන් පශ්චාත් ගැටුම්කාරී අවදිය පසුකරනවා. කවුරු හරි මේවා දිහා බලන්න ඕන සන්සන්දනාත්මකව. පශ්චාත් ගැටුම්කාරී අවදිය පසුකරන රටවල් අතරින් ශ්‍රී ලංකාවේ තත්ත්වය හා ඒ අනෙක් රටවල තත්ත්වය සසඳා බැලුවොත්, ශ්‍රී ලංකාව බොහොම ඉදිරියෙන් සිටින බව දකීවි.පසුගිය දිනවල අපේ සියලුම තානාපතිවරු, මහකොමසාරිස්වරු කැඳවලා වැඩමුළුවක් පැවැත්වූවා. එහිදී අපට පෙන්නුවා පුනරුත්ථාපන ක්‍රියාවලිය සහ සංවර්ධනය සිදුවන ආකාරය. මේ ඒ ගැන අප ලැබූ ප්‍රථම අත්දැකීම. ජනාධිපති කාර්යාලය, ආර්ථික සංවර්ධන අමාත්‍යාංශය, විදේශ කටයුතු අමාත්‍යාංශය මේ කළ කාර්යභාරය ඉතා වැදගත්.අනෙක් පශ්චාත් ගැටුම් සමාජ එක්ක සසඳන කොට, ශ්‍රී ලංකාවේ තත්ත්වය බොහොම හොඳයි. අවතැන්වූවන්ගේ ප්‍රශ්නය ගත්තොත්, මේ මාසය අවසන් වන විට නැවත පදිංචි කිරීම් සිදු වී අවසන් වෙනවා. යටත් වූ එල්. ටී. ටී. ඊ. කාඩර්වරු 12,000 ක් පමණ පුනරුත්ථාපනය කර අවසන්. ඉතා ස්වල්ප දෙනෙක් පමණක් තව ඉතිරිව සිටිනවා. ගැටුම් පැවැති ප්‍රදේශවලත් පාර්ලිමේන්තු මැතිවරණය දක්වා විවිධ මැතිවරණ පැවැත්වුණා. උතුරු පළාතේ පළාත් සභා මැතිවරණයත් ලබන අවුරුද්දේ පැවැත්වෙනවා. 2013 සැප්තැම්බර් වෙනකොට එය පැවැත්වී තිබීමට දළ වශයෙන් දින නියම වී තිබෙනවා.මේ අනුව බලනකොට ශ්‍රී ලංකාවේ සංවර්ධන ක්‍රියාවලිය, පුනරුත්ථාපන ක්‍රියාවලිය සහ දේශපාලන ක්‍රියාවලිය වේගවත් කර තිබෙනවා. ශ්‍රී ලංකාව කියන්නේ ප්‍රජාතන්ත්‍රවාදී රටක් බව අප තේරුම් ගත යුතුයි. සර්වජන ඡන්ද බලය සෑහෙන කාලයක් ක්‍රියාත්මක වූ රටක්. මේ නිසා ගැටුම් පැවැති අන් රටවලට වඩා, ලෝක ප්‍රජාව ශ්‍රී ලංකාවෙන් බොහෝ දේ බලාපොරොත්තු වෙනවා. ඒ විවේචනවලටත් අප විවෘතයි. හැබැයි, අසාධාරණ විවේචනවලට, මේ රටේ නායකයෝ දඬුකඳේ ගැසීමට හදන ප්‍රයත්නවලට, රටට දඬුවම් කරන වෑයමට අප යටත් වෙන්නේ නෑ. රාජ්‍යයක් හැටියට අප ඒවයේදී කෙළින් හිඳිමින් මුහුණ දෙනවා. කුඩා වුණත් අපි වැදගත් රටක්. එය ප්‍රකට කරමින් රටේ ස්වෛරීභාවය උදෙසා නිරන්තරයෙන් අප නැඟී සිටිනවා. අපේ තානාපති අංශවලට පැවැරී ඇති ප්‍රධාන වගකීමත් එයයි.ඒ වගේම විදේශ වෙළෙඳ කටයුතු, සංචාරක ව්‍යාපාරය ආදී ක්ෂේත්‍ර ප්‍රවර්ධනය කරමින්, රටේ ආර්ථිකය නඟාසිටුවීම සඳහා දිය යුතු දායකත්වය ලබා දෙමින් සිටිනවා. සංස්කෘතික සබඳතා වර්ධනය කර ගැනීමටත් අප ක්‍රියා කරනවා. ටොරන්ටෝ නගරයේ දී පසුගිය වෙසක් උත්සවයට බෞද්ධ ලෝකයම ඒකරාශී කිරීමට අපට හැකි වුණා. අපේ රට සම්බන්ධයෙන්, විශේෂයෙන් බෞද්ධ ලෝකයේ විශාල සහයෝගිතාවක් දැන් ඇතිවී තිබෙනවා. අපේ රට පිළිබඳ ඇඳ තිබූ ව්‍යාජ චිත්‍රය වෙනුවට සැබෑ හරය මතුකිරීමට අප ක්‍රියා කරමින් සිටිනවා.තානාපතිවරයෙක්, මහකොමසාරිස්වරයෙක්, කොන්සල් ජනරාල්වරයෙක් කියන්නේ රටත්, රටේ රාජ්‍ය නායකයා වෙනුවෙනුත් ඒ රට නියෝජනය කරමින් පත්වී යන කෙනා. ඒ අයට අදාළ ගෞරවය, වරප්‍රසාද ආදී සියල්ල ලබා දී ඇත්තේ ඒ කාර්යය ඉටු කිරීමටයි. තානාපතිවරයාගේ වගකීම තමයි, රජය ඉහළම අන්දමින් නියෝජනය කිරීම. ජනාධිපතිතුමා කාටත් තේරෙන විදිහට කිව්වෙ එයයි. “සැමවිටම රට රැකගනිමින් පෙනී සිටින්න. වැඩ කරන්න” කියන එක තමයි ඒ ප්‍රකාශයේ හරය. ඒ සඳහා අපේ උපරිම ශක්තිය යොදවමින් වැඩ කරමින් සිටින බව මම ඉතා නිහතමානීව කියන්න කැමැතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>31</day>
    </date>
    <link>http://www.dinamina.lk/2012/07/31/_art.asp?fn=f1207313</link>
    <topic>හෙම්බත් වනබස් ගමන්</topic>
    <author>සටහන නුවන්ති සඳුනි ප්‍රභා</author>
    <content>ශ්‍රී ලංකාවේ ජීවත්වන සියලුම දෙනාට ගමන් බිමන් යාම සඳහා පෞද්ගලික වාහන නැත. තිබුවාද ගමන් පහසුව සඳහා පොදු ප්‍රවාහනය වෙත යොමුවීමට සිදුව ඇත. රජයේ හෝ පෞද්ගලික අංශයේ ප්‍රවාහන සේවා මගින් තම ගමන් පහසුව සලසා ගන්නා මගීන්ට, බස් රථයක ගමන් ගන්නාවිට විවිධ අකරතැබ්බවලට මුහුණදීමට සිදුවේ. එසේ වන්නේ බොහෝවිට අන්‍යයන් පිළිබඳ තැකීමක් නොකරන නිසාය. ආත්මාර්ථයට බරවී ක්‍රියාකරන සමහර පුද්ගලයන් නිසා බොහෝවිට ගමන් ගන්නා අනෙක් පුද්ගලයන්ට විවිධ පීඩා, අපහසුතාවලට මුහුණ දෙන්න වනවාට සැක නැත.පෞද්ගලික හෝ වේවා, රාජ්‍ය අංශයේ වේවා කුමන බස් රථයකට ගොඩ වුණද, අප ඉස්සරහට හෝ පිටුපසට ගොස් ඊළඟට නගිනා පුද්ගලයන්ට ද ඉඩකඩ ලබාදිය යුතුය. පොදු ප්‍රවාහන සේවය යනු අපට තනිවම යාමට තිබෙන ප්‍රවාහන සේවයක් නොවේ. අප ගමන් කරනා වාහනයේ තව බොහෝ පිරිසකට යාමට අවස්ථාව සැලැසිය යුතුය. අප ඉඩකඩ ලබා නොදී, බස් රථවල ඉඩකඩ අහුරාගෙන සිටියොත් සිදුවන්නේ බොහෝ පිරිසකට අතරමඟ බොහෝ වේලාවක් බලා සිටීමටය. මේ නිසා සමහරවිට, උදේකනම් ඒ අයට සේවා ස්ථානයට යාමට ප්‍රමාද වනු ඇත. සවසකනම් රෑ බෝවී නිවෙසට යාමට සිදුවේ. ඒ බසයේ ගොස් තවත් බසයක යාමට තිබෙන කෙනෙකුට, අනෙක් මාර්ගයේ අවසාන බස් රථය යන වේලාව පසු වුවහොත්, සිදුවන දේ කෙබඳුද?මේ තත්ත්වයට කාන්තාවක් මුහුණ දුනහොත් සිදුවන තත්ත්වය කෙබඳුද? සමහරවිට ඇය රාත්‍රියේ මහමඟ තනිවී අන්ත අසරණ වනු ඇත. පරාර්ථකාමී ලෙස කටයුතු කළහොත් බොහෝ දෙනෙකුට සිදුවන අපහසුතාවලින් තොරව සිය ගමන ගමනාන්තය දක්වා යාමට හැකිය.බස් රථයේ රියදුරා හෝ කොන්දොස්තර මහතා මගීන්ට ඉස්සරහට යන්න, පස්සට යන්න යැයි අණකිරීම් කරන්නේ තමන්ගේ බඩකට පුරවා ගැනීමට මුදල් සෙවීමේ ගිජුකම නිසා යැයි අප සිතුව ද, එහි නොපෙනෙන තවත් පැත්තක් ඇති බව මේ අනුව අපට පැහැදිලි වනු ඇත.වර්තමානය වනවිට අප තුළ සාරධර්ම ගුණධර්ම ගිලිහී ඇති බව වටහා ගැනීමට හොඳ ම ස්ථානය පොදු ප්‍රවාහන සේවයට කැප වු බස් රථය යැයි කීවොත් එය නිවැරැදි ය. බසයට නගිනා වාරු නැති වැඩිහිටියකුට අසුනක් දෙන්නට පෙලඹෙන්නේ කීයෙන් කීදෙනා ද? එවැන්නකු බස් රථයට ගොඩවනු දුටුවිට, ඔහු අසල සිටිනා මගීන්ට, ක්ෂණිකව ඇහැ පියවී නින්ද යාම හාස්‍යජනක ය. එසේත් නැත්නම් ඔවුන් සිටින්නේ බසයෙන් පිටත බලාගෙන ය. නැත්නම් වෙනත් කල්පනාවක ය. ඉදිරිය බලාගෙන කිසිම දෙයක් නොදුටු සේ සිටීමට මොවුන්ට හැකියාව ඇත. මෙවන් තත්ත්වයට කෙදිනක හෝ ඔබ පත්වුවහොත්, අන්ත අසරණව බසයකට නැගුණ විට කිසිවකු හෝ අසුනක් පිරිනැමුවේ නැතිවිට, එදාට ඔබ කොපමණ දුකට පත්වේවිද? මෙවැනි දේ පිළිබඳ හෝ සිතා පොදු ප්‍රවාහන සේවයේ යෙදෙනවිට අප අන්‍යයන් පිළිබඳ තැකීමක් කළ යුතු ය.වැඩිහිටියන් පමණක් නොව බස් රථයකට ගොඩවන ගැබිනි මවකට, පූජ්‍ය පක්ෂයට, ආබාධිතයකුට, අතක් පයක් තුවාල වී අසරණ වූවකුට, කුඩා දරුවකු අත දරාගෙන එන කාන්තාවකට, කුඩා දරුවකුට තමන් හිඳගෙන සිටින අසුන පිරිනමන්නට බොහෝදෙනා අකමැති ය. එහෙත් මේ අයට අප අසුන නොදී සිටීම නිසා, බසයේ බ්‍රේක් පාරකට විසිවී මෙවැනි කෙනෙකු ඇද වැටුණොත් සිදුවන ඉරණම කෙබඳු විය හැකි ද?බසයකට ගොඩවෙන ගැබිනි මාතාවකට දරුවකුට හෝ වයස්ගත කාන්තාවකට තම අසුන පිදීමට සමහර කාන්තාවන් දක්වන්නේ අකමැත්තකි. තමන්ටත් ජීවිතයේ විවිධ අවස්ථාවලදී මෙවැනි තත්ත්වයට පත්වීමට අවස්ථාව තිබෙන බව අමතක නොකළ යුතු ය. ඒ පිළිබඳ සිතා පිරිමියකු අසුනක් දෙනතෙක් අහක බලා සිටීම කොතරම් පිරිහුණු ලක්ෂණයක් ද?බසයේ ගමන් ගන්නාවිට කොන්දොස්තර මහතා ද වැරැදි කරන අවස්ථා ඇත. බසයේ ඉඩ ප්‍රමාණයට වඩා සෙනඟ පටවාගෙන, එහෙට මෙහෙට සෙනඟ තල්ලු කර කරා, සෙනඟට කිටි කිටියේ සිටීමට සලස්වන අවස්ථා එමට ය. මීට අමතරව සෙනඟ පිරුණු බස් රථයේ මැදින් ගමන් කරමින් මගීන් අපහසුතාවට ලක් කරන අවස්ථාද තිබේ. මෙවැනි දේ මඟින් සමහරවිට කාන්තාවන් අපහසුතාවට ලක්වනු දැකිය හැකි ය.බස් රථයක ගමන් ගන්නා විට, කාන්තාවන්ට නොයෙකුත් ගැටලුවලට මුහුණ දෙන්නට සිදුවන බව නොරහසකි. එක්කෝ සුරාමතින් මත් වී වියරු වූ පිරිමියකු ඇගේ ඇඟේ දැවටෙයි. නැත්නම් කාන්තාවන්ගේ ඇෙඟ් ගැටී හිතාමතාම ඇය අපහසුවට පත් කිරීමට කටයුතු කරන්නෝද වෙති. එසේත් නැත්නම් පිරිමියකුගේ හෝ පිරිමින් කිහිපදෙනෙකුගේ සමච්චලයට ලක්වන අවස්ථා ද තිබේ. තමන්ට සිදුවු අසාධාරණය පිළිබඳ සිතා කතා කළහොත් සිදුවන්නේ, එම පිරිමියාගේ ගෙරවුම් තර්ජන ගර්ජනවලට යටවී, තවත් වතාවක් ඇය අපහසුතාවට ලක්වීමය. එසේත් නැත්නම් ඔවුන්ගේ පරුෂ වචන ඇසීමට ය. මෙවන් තත්ත්වයක් ඇතිවී අසරණවීමට හේතුව වී ඇත්තේ, ශ්‍රී ලංකාවේ වෙසෙනා කාන්තාවට නීතිය පිළිබඳ හරිහැටි වැටහීමක් නොමැතිවීම ය. තමන්ට සිදුවන බොහෝ අපහසුතා සඟවා ගෙන සිටීමට වෑයම් කරන්නේ මේ නිසා ය. ඒ නිසා අපේ කාලයේ ජීවත්වන කාන්තාව, සමාජ දැනුමෙන් මෙන් ම, තමන්ට සිදුවන අසාධාරණයක දී ක්‍රියා කළ යුත්තේ කෙසේ ද යන්න පිළිබඳ දැනුවත්ව සිටීම කාලෝචිත වනු ඇත. ඒ මඟින් බස් රථයේ දී පමණක් නොව, සමාජයේ ජීවත් වනවිට විවිධ අවස්ථාවලදී මුහුණදීමට සිදුවන ගැටලුකාරී තත්ත්වයන්ගෙන් අත්මිදීමට අවස්ථාව උදාකරගත හැකි ය.බස් රථවල ගැවසෙන ගැටකපන්නන් නිසා ද මගීන් අපහසුතාවට පත්වේ. මොවුන් මුදල් පසුම්බිය ඩැහැ ගැනීම නිසා අතේ්මිටේ තිබෙනා මුදල් පමණක් නොව, පසුම්බියේ තිබූ ජාතික හැඳුනුම්පත, රියදුරු බලපත්‍රය, යතුරු, වෙනත් වටිනා ලියකියවිලි, රත්‍රං බඩු ආදී බොහෝ දේ අස්ථාන ගතවිය හැකි ය. මේ නිසා පොදු ප්‍රවාහන සේවයේ ගමන් ගන්නා මගීන් වන අප නිරන්තර සිහිබුද්ධියෙන් යුතුව සිටීම වැදගත් වනු ඇත.බස් රථවල ගමන් ගන්නාවිට වැඩිපුරම මුහුණදීමට සිදුවන අනෙක් අපහසුතාව වන්නේ, තම අසුනේ අනෙක් පස සිටිනා මගියා නිදාවැටීම ය. මේ නිසා බොහෝවිට කාන්තාවන්ට අපහසුතාවන්ට ලක්වීමට සිදුවේ. සමහර අය සත්‍ය නිදාවට පත්ව සිටියත්, තවත් අයෙක් එය හිතාමතා තම සිතැඟි කෙසේ හෝ ඉටුකර ගැනීමේ අරමුණ පෙරදැරිව ඇගේ ඇඟ දෙසට නැවෙනවා විය හැකි ය. මෙවන් වු අමන, මානසික ව්‍යාධීන් තිබෙනා පුද්ගලයන් නිසා, අනෙක් පුද්ගලයාට සිදුවන හානිය කෙබඳු ද? මේ නිසා, බස් රථවල ගමන් ගන්නා මගීන් ලෙස අප සැවොම අන්‍යයන්ට කරදරයක් නොවන ලෙස ශාරිරික හෝ මානසික පීඩා නොකර, අප සැවොම මනුෂ්‍යයන් ලෙස සිතා කටයුතු කරන්නේ නම් මේ සමාජය කෙතරම් සොඳුරු වනු ඇති ද? කාන්තාවන්ට, ළමයින්ට, වැඩිහිටියන්ට සලකමින්, ඔවුන්ට උදවු උපකාර කරමින්, ගමනාන්තය දක්වා යාමට ලැබේනම් එයින් කෙතරම් තෘප්තියක් ලැබිය හැකි ද?බසයේ ගමන් ගන්නා සමහර පුද්ගලයන්, දුරකථන ඇමතුම්වලට අමතන්නේ මහ හඬිනි. සමහරවිට තමන්ගේ පුද්ගලිකත්වය පවා මුළු බස් රථයට ඇසෙන්නට සලස්වමිනි. එය වරෙක අනෙක් මගීන්ට කන්දොස්කිරියාවකි. මේ නිසා ජංගම දුරකථන භාවිතා කරමින් බසයේ ගමන් ගන්නා මගියකු ලෙස අප අන්‍යයන් පිළිබඳ තැකීමක් කළ යුතුව ඇත.මගීන් වන අප සැමගෙන් බොහෝවිට නොදැනුවත්ව වැරැද්දක් සිද්ධ වූවත්, දැන දැනම අන්‍යයන්ට කරදරවන ලෙස කටයුතු කිරීම නොකළ යුත්තකි. බොහෝවිට පෙම්වතුන් බස් රථවල ගමන් ගන්නේ ඉතාමත්ම අශෝභන ලෙසට ය. බසයේ තවත් බොහෝ පිරිසක් සිටිනවා යැයි නොසිතමිනි. එහෙත් ඔවුන්ගේ අශෝභන චර්යා දකින වැඩිහිටියන්, කුඩා ළමයින් වගේ ම දරුවන් සමඟ ගමන් ගන්නා මාපියන් කෙතරම් අපහසුතාවට පත්වනවා ඇත්ද? මේ නිසා පොදු ප්‍රවාහන සේවයේ ගමන් ගන්නා අප, අන්‍යයන්ට කරදරයක් නොවන අයුරින්, ආත්මාර්ථයෙන් බැහැරව කටයුතු කළ යුතු ය. අපේ සෑම චර්යාවකින් ම මගීන්ට කරදරයක් නොවන ලෙස ගමන් ගත යුතු ය. එවිට අප සැමට සොඳුරු ගමනාන්තයක් දැකිය හැකි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n1208011</link>
    <topic>රෝහල් සත්කාර ඉහළ නැංවීමටමිලියන 500ක අමතර බේත්</topic>
    <author>සන්ධ්‍යා කරුණාරත්න</author>
    <content>ඖෂධ හිඟයකින් තොරව රෝහල්වල රෝගී සත්කාර සේවා ඉහළ නැංවීම සඳහා ඉදිරි කාලයට අවශ්‍ය ඖෂධ මිලදී ගැනීමට රුපියල් මිලියන 500 ක මුදලක් රාජ්‍ය ඖෂධ නීතිගත සංස්ථාවට ර‍ජයෙන් ලබාදී ඇත.2012 වසර ‍සඳහා මෙවර අයවැයෙන් වෙන් කළ මුදලට අමතරව මේ මුදල රජය මඟින් ලබා දුන් බව රාජ්‍ය ඖෂධ නීතිගත සංස්ථාවේ සාමාන්‍යාධිකාරී දිනූෂ දසනායක මහතා පවසයි.මේ වසරේදී ඖෂධ පරිභෝජනය පසුගිය වසරවලට වඩා ඉහළ ගොස් ඇති බවත් ඖෂධ මිලදී ගැනීම සඳහා මෙවර අයවැයෙන් වෙන්කළ මුදල ප්‍රමාණවත් නොවීම නිසා රුපියල් මිලියන 500 (බිලියන 5) ක මුදල ලංකා බැංකුවෙන් ලබාගන්නා ලෙස සංස්ථාවට උපදෙස් දී ඇති බවත් ඔහු පැවැසුවේය.නිදහස් සෞඛ්‍ය සේවාව මහජනතාවට තවදුරටත් ශක්තිමත් ලෙස ලබා‍දීමේ අරමුණෙන් නාගරික හා ග්‍රාමීය රෝහල් සංවර්ධනය කරමින් රජය ක්‍රියාත්මක කරන වැඩපිළිවෙළ ඔස්සේ නව ප්‍රතිකාර ඒකක ස්ථාපිත වීමත් සමඟ ඖෂධ පරිභෝජනය ඉහළ ගොස් ඇති බව ඒ මහතා සඳහන් කරයි.මේ වසර සඳහා අවශ්‍ය ඖෂධ මිලදී ගැනීම සඳහා රුපියල් මිලියන 1100 (බිලියන 11.3) කට අධික මුදලක් ලබාදී තිබූ බවත් ඒ මුදලට අමතරව රුපියල් මිලියන 500 ලබා දී තිබෙන බවත් ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n12080113</link>
    <topic>වීදි ලාම්පුවලින් 50%ක් අද සිට නිවා දැමෙයි</topic>
    <author>චමීර ඇල්ලදෙණිය</author>
    <content>දිවයිනේ වීදි ලාම්පුවලින් 50%ක් අද (01) සිට නිවාදැමීමට විදුලිබල හා බලශක්ති අමාත්‍යංශය තීරණය කර තිබේ.එක් රාත්‍රියකට එක් වීදි ලාම්පුවකට විදුලිය සඳහා පමණක් රුපියල්150.00ක මුදලක් වැයවන බවත්, වසරකට වීදි ලාම්පු සඳහා රුපියල් මිලියන 1200ක්, 1400ක් අතර මුදලක් වැයවන බවත් විදුලිබල හා බලශක්ති ඇමැති පාඨලී චම්පික රණවක මහතා අනාවරණය කළේය.දිවයින පුරා ස්ථාපිත කර ඇති මුළු වීදි ලාම්පු සංඛ්‍යාව ලක්ෂ 8 ඉක්මවයි. ලංකා විදුලිබල මණ්ඩලයේ හෝ ලෙකෝ ආයතනයේ නීත්‍යානුකූල අවසරය සහිතව දිවයින පුරා ස්ථාපිත කර ඇති වීදි ලාම්පු ප්‍රමාණය ලක්ෂ 4කට අඩු බව ඇමැති චම්පික රණවක මහතා පවසයි.අද වන විට ජල විදුලි උත්පාදනය ඉතා සීමිත තත්ත්වයකට පත්ව ඇති හෙයින්, රාත්‍රියේ දැල්වෙන එක් වීදි ලාම්පුවක් වෙනුවෙන් වැයවන මුදල ඉහළ ගොස් තිබේ. අද සිට තම බල ප්‍රදේශයන්හි පවතින වීදි ලාම්පු වලින් එකක් හැර එකක් දැල්වීමට පියවර ගන්නා ලෙස විදුලිබල හා බලශක්ති ඇමැති පාඨලි චම්පික රණවක මහතා පළාත් පාලන ආයතන නියෝජිතයන්ගෙන් ඉල්ලා සිටියි.ඒ අනුව දිවයිනේ වීදි ලාම්පු වලින් 50%ක්, අද සිට නිවා දැමෙනු ඇත. ඒ සම්බන්ධව පූර්ණ විගණනයක් සිදුකර සැප්තැම්බර් මාසයේ ප්‍රකාශයට පත්කරන අතර එය එක් එක් පළාත් පාලන ආයතන වෙත ඉදිරිපත් කිරීමට පියවර ගන්නා බවද ඇමැතිවරයා සඳහන් කළේය.අදාල විගණනයේ දත්ත සැලකිල්ලට ගෙන එම එක් එක් ප්‍රදේශ වල වීදිලාම්පු සඳහා වන විදුලි බිල්පත ගණනය කිරීමටත්, ඊට අදාළ ගෙවීම් ලංවිමට හෝ ලෙකෝ ආයතනයට සිදුකරන්නේ කව්රුන්ද යන්න පිළිබඳ මහා භාණ්ඩාගාරය සමග මේ මාසය ඇතුළත සාකච්ඡා කිරීමට බලාපොරොත්තු වන බවද රණවක මහතා ප්‍රකාශ කළේය.මේ වනවිට වීදි ලාම්පු නඩත්තුව, අක්‍රීය බල්බ මාරුකර කාර්යක්ෂම විදුලි බල්බ යෙදීම වැනි කරුණු සම්බන්ධයෙන් ආසියානු සංවර්ධන බැංකුව සමග සාකච්ඡා කිරීමට අමාත්‍යාංශය පියවර ගෙන ඇති බවද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n12080114</link>
    <topic>නව ඉසෙඩ් අගයන් අවලංගු කරන්නැයි මූලික අයිතිවාසිකම් පෙත්සමක්</topic>
    <author>නෙල්කා මැදගෙදර</author>
    <content>ශ්‍රේෂ්ඨාධිකරණය දුන් නියෝගයක් අනුව නිකුත් කරන ලද නව ඉසෙඩ් ලකුණු නිසා තමන්ට අසාධාරණයක් සිදු වී ඇති බැවින් එම නව ඉසෙඩ් අගයන් සහ දිස්ත්‍රික්ක සහ දිවයිනේ ස්ථානීය අගයන් (rank)අවලංගු කරන ලෙස ඉල්ලා සිසුහු පිරිසක් ශ්‍රේෂ්ඨාධිකරණයට ඊයේ (31) මූලික අයිතිවාසිකම් පෙත්සමක් ගොනු කළහ.නව ඉසෙඩ් අගයන් , දිස්ත්‍රික්ක සහ දිවයින් ස්ථානීය අගයන් අලුතින් සකස් කර ප්‍රතිඵල නිකුත් කළේ කවර ආකාරයෙන් ද , කවර ක්‍රමවේදයක් අනුවද යන්න පැහැදිලි කරන වාර්තාවක් අධිකරණයට ඉදිරිපත් කරන ලෙස විභාග කොමසාරිස්වරයා , විශ්ව විද්‍යාල ප්‍රතිපාදන කොමිසම ඇතුළු බලධාරීන්ට නියෝග කරන්නැයි එම පෙත්සම මඟින් ඉල්ලා තිබේ.පැරණි ඉසෙඩ් අගයන් නිසා අසාධාරණයට ලක් වූ සිසුන් මෙන්ම මෙම නව ඉසෙඩ් අගයන් නිසා තමන් විශාල අසාධාරණයකට මෙන්ම අපේක්ෂා භංගත්වයකට පත්ව සිටින බැවින් ඒ වෙනුවට සාධාරණ ඉසෙඩ් ලකුණු ගණනය කිරීමේ යෝජනා ක්‍රමයක් සකස් කරන ලෙස බලධාරීන්ට නියෝග කරන්නැයි මෙම පෙත්සම මගින් අධිකරණයෙන් ඉල්ලා ඇත.දිනිත් ෆොන්සේකා ඇතුලුව පැරණි විෂයය නිර්දේශයෙන් අ.පො.ස.උසස් පෙළ විභාගයට පෙනී සිටි සිසුහු තිස් තුන් දෙනෙක් (33) මෙහි පෙත්සම්කරුවෝ වෙති.විභාග කොමසාරිස්වරයා , විශ්ව විද්‍යාල ප්‍රතිපාදන කොමිසම, උසස් අධ්‍යාපන ඇමැති එස්.බි. දිසානායක, අධ්‍යාපන ඇමැති බන්දුල ගුණවර්ධන, සහ නීතිපති මෙහි වගඋත්තරකරුවෝ වෙති.පෙත්සමේ සදහන් වන අන්දමට මෙම පෙත්සම්කරුවන්ගෙන් ඇතැමෙක් මුල් අවස්ථාවේදී නිකුත් කළ ඉසෙඩ් ලකුණු මත විශ්ව විද්‍යාලයට ඇතුළත් වීම සඳහා සුදුසුකම් ලබා සිට ඇත. එසේම දිස්ත්‍රික්ක සහ දිවයින් ස්ථානිය අගයන් ගෙන් ඉදිරිපෙළ ස්ථාන ලබා ගෙන සිට ඇත.ශ්‍රේෂ්ඨාධිකරණයට ඉදිරිපත් වූ මූලික අයිතිවාසිකම් පෙත්සමක තින්දුව ලබා දෙමින් ශ්‍රේෂ්ඨාධිකරණය විසින් එම ඉසෙඩ් අගයන් අවලංගු කරන ලදි.එම නියෝගය අනුව ගණනය කරන ලද ඉසෙඩ් අගයන් පසුගිය ජූනි මස 23 වැනිදා නිකුත් කරන ලදී.එම ඉසෙඩ් අගයන් නිසා තමන්ට මුලින් හිමිව තිබු සරසවි වරම් අහිමි වී ඇතැයි ද දිස්ත්‍රික්ක සහ දිවයින් ස්ථානීය අගයන් ගෙන් පසුපසට ගොස් ඇතැයි ද පෙත්සම්කාර සිසුහු පැමිණිලි කර සිටිති.මේ නිසා තමන්ට උසස් අධ්‍යාපන වරම් අහිමිව ඇති අතර සිසුන් සියලු දෙනා දැඩි සේ අපේක්ෂා භංගත්වයට සහ මානසික අසහනයකට පත්ව ඇතැයි පෙත්සමෙහි සඳහන් වේ.එමඟින් සිය මූලික අයිතිවාසිකම් උල්ලංඝනය වී ඇතැයි ඔවුහූ පැමිණිලි කර සිටිති.එබැවින් නව ඉසෙඩ් ලකුණු මත පදනම් වී සිසුන් විශ්ව විද්‍යාලවලට ඇතුළත් කර ගැනීම ඇතුළු ඉදිරි පියවර ගැනීමෙන් වගඋත්තර කරුවන් වළක්වන අතුරු නියෝගයක් නිකුත් කරන්නැයි පෙත්සම්කරුවෝ අධිකරණයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n12080115</link>
    <topic>2013 අය - වැයට වෘත්තීය සමිති නියෝජිතඅදහස් හා යෝජනා</topic>
    <author/>
    <content>2013 අය-වැය සැකසීම සඳහා වෘත්තීය සමිති නායකයන්ගේ සහ නියෝජිතයන්ගේ අදහස් හා යෝජනා ලබා ගැනීමේ සාකච්ඡාවක් ඊයේ (31) අරලියගහ මන්දිරයේ දී පැවැත්විණි.මුදල් අමාත්‍යවරයා ලෙස ජනාධිපති මහින්ද රාජපක්‍ෂ මහතාගේ ප්‍රධානත්වයෙන් සාකච්ඡාව පැවැත්විණි. රජයට සම්බන්ධ හා පෞද්ගලික අංශයට සම්බන්ධ සියලු වෘත්තීය සමිති සාකච්ඡාවට කැඳවා තිබිණි.2013 අය වැයෙන් රාජ්‍ය සේවකයන්ගේ වැටුප් වැඩිකිරීම, පෞද්ගලික අංශයේ වැටුප් වැඩිකිරීම, අත්‍යාවශ්‍ය ආහාර ද්‍රව්‍යවල මිල අඩු කිරීම. දේශීය ව්‍යවසායකයන් නඟා සිටුවීම වැනි කරුණු රැසක් පිළිබඳ මෙහිදී වෘත්තිය සමිති නියෝජිතයෝ අදහස් හා යෝජනා ඉදිරිපත් කළහ.ලෝක බලවත් රටවල ආර්ථිකයන් කඩා හැලී වැඩකරන ජනතාව පාරට ඇද දමද්දී ශ්‍රී ලංකා ආර්ථිකය ස්ථාවරව පවත්වාගෙන යමින් රටේ සංවර්ධන ක්‍රියාවලියද ශක්තිමත්ව ඉදිරියට පවත්වාගෙන යාමට ජනාධිපතිතුමා ප්‍රමුඛ රජය සමත්වීම පිළිබඳ මෙහිදී වෘත්තීය සමිති නායකයෝ තම ප්‍රසාදය පළ කර සිටියහ.එමෙන්ම ඒ ඒ ක්ෂේත්‍රයන් කටයුතු කිරීමේ දී තමන් මුහුණ පා සිටින ගැටලුකාරී තත්ත්වයන් පිළිබඳ ද ඔවුහු මෙහිදී ජනාධිපතිතුමා වෙත කරුණු ඉදිරිපත් කළහ.අමාත්‍යවරුන් වන සරත් අමුණුගම, වාසුදේව නානායක්කාර, දිනේෂ් ගුණවර්ධන, බැසිල් රාජපක්‍ෂ, ගාමිණී ලොකුගේ, ජෝන් සෙනෙවිරත්න, කුමාර වෙල්ගම, මුදල් නියෝජ්‍ය අමතා්‍ය ගීතාංජන ගුණවර්ධන යන මහත්වරු ද මුදල් අමාත්‍යාංශයේ ලේකම් පී. බී. ජයසුන්දර, මහ බැංකු අධිපති අජිත් නිවාඩ් කබ්රාල් යන මහත්වරු අමාත්‍යාංශ ලේකම්වරු සහ රජයේ නිලධාරීහු ද මෙම සාකච්ඡාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n1208012</link>
    <topic>මිලියන 550ක වියදමින් ලෝකාන්තය-නුවරඑළිය මාර්ගයට කාපට්</topic>
    <author>චින්තා රණසිංහ</author>
    <content>නුවරඑළිය බ්ලැක්පූල් හන්දියේ සිට ලෝකාන්තය දක්වා දිවෙන කිලෝමීටර් 27 ක මාර්ගය රුපියල් මිලියන 550 ක් වියදමින් කාපට් ඇතිරීමට රජය කටයුතු කර තිබේ.මෙවැනි විශාල මුදලක් ආයෝජනය කොට මාර්ගය කාපට් කිරීමෙන් එම මාර්ගය අවට පිහිටි ඉඩම් සහ නිවාසවලට විශේෂ වටිනාකමක් අත් වන බවත්ප්‍රදේශ විරැකියාවට සහ ජීවනෝපාය මාර්ගවලට පිළිතුරක් හිමි වන බවත් රාජ්‍ය කළමනාකරණ ප්‍රතිසංස්කරණ ඇමැති නවීන් දිසානායක මහතා පවසයි.නුවර සිට නුවරඑළිය, නුවරඑළිය සිට කඳපොළ - රාගල පාර, නුවරඑළිය -බදුලල්ල පාර, බණ්ඩාරවෙළ පාර කාපට් කර අවසන් කර ඇති බවත් ලෝකාන්තය දක්වා දිවෙන මේ මාර්ගයේ නවීකරණ කටයුතු කඩිනමින් අවසන් කරන බවත් ඇමැතිවරයා පැවැසීය.නුවරඑළිය බ්ලැක්පූල් හන්දියේ සිට ලෝකාන්තය දක්වා දිවෙන මාර්ගය කාපට් අතුරා සකස් කිරිම ආරම්භ කිරීම ඇමැතිවරයාගේ ප්‍රදානත්වයෙන් පැවැති අවස්ථාවේදී මේ අදහස් පළ කෙරිණ.නුවරඑළිය ජනතාවට නව රෝහලක් ලබා දීමටත් නුවරඑළිය ප්‍රාදේශීය ලේකම් කොට්ඨාසයේ සිටින ජනතාවගේ ඉඩම් ගැටළු විසඳා ඔප්පු ලබා දීමටත් ඉදිරියේදී කටයුතු කරන බව ඇමැතිවරයා පැවැසීය.කෘෂි සංවර්ධන සමිති හරහා වට්ටෝරු ලබා දීම, මීපිලිමාන හා කඳපොළ ගම්මාන දෙකක් බීජ ගම්මාන ලෙස දියුණු කිරීමටත් නිවාස අධාර හා සෙවිලි තහඩු ලබා දීමටත් පියවර ගන්නා බව ඇමැතිවරයා මෙහිදී වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n1208013</link>
    <topic>කොරියානු ප්‍රවීණතා විභාගයටඅයදුම්පත් නිකුත් කිරීම අරඹයි</topic>
    <author>මහින්ද අලුත්ගෙදර</author>
    <content>දසවැනි කොරියානු භාෂා ප්‍රවීනතා විභාගය සඳහා අයැදුම්පත් නිකුත් කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.ශ්‍රී ලංකා විදේශ සේවා නියුක්ති කාර්යාංශයට අයත් පුහුණු මධ්‍යස්ථාන වලදී සහ පළාත් කාර්යාලවලදී මෙම අයදුම්පත් නිකුත් කිරීම සිදු කෙරෙන අතර කොළඹ පිහිටි මධ්‍යස්ථාන වලදී මේ මස 20 සිට 25 දා තෙක් අයදුම්පත් නිකුත් කරන බවද අනෙකුත් ප්‍රදේශයන්හිදී මේ මස 20 සිට 24 දා තෙක් නිකුත් කිරීමට කටයුතු යොදා තිබෙන බවද විදේශ සේවා නියුක්ති කාර්යාංශය පවසයි.කොරියානු රැකියා හා කම්කරු අමාත්‍යාංශය, කොරියානු මානව සම්පත් සංවර්ධන සේවා ආයතනය, විදේශ රැකියා ප්‍රවර්ධන හා සුබ සාධන අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය එක්ව සංවිධානය කරන මෙම විභාගය ලබන ඔක්තෝබර් මස 13 හා 14 දිනයන්හිදී පැවැත්වීමට නියමිතයි.ඒ අනුව මේ සඳහා අදාළ වන අයදුම්පත්‍ර ශ්‍රී ලංකා විදේශ සේවා නියුක්ති කාර්යාංශයට අයත් පුහුණු මධ්‍යස්ථාන වලදී සහ පළාත් කාර්යාල වලදීද ඊට අමතරව දෙහිවල ශාන්ත මරියා විද්‍යාලය, හෝමාගම මහින්ද රාජපක්ෂ ජාත්‍යන්තර ක්‍රීඩාංගනය, ගොඩගම සුභාරතී මහාමාන්‍ය මහා විද්‍යාලය, තිස්සමහාරාම ප්‍රාදේශීය ලේකම් කාර්යාලය, පානදුර නගර සභාව, මොණරාගල ප්‍රාදේශීය සභාව, නුවරඑළිය ප්‍රාදේශීය ලේකම් කාර්යාලය, තමන්කඩුව ප්‍රාදේශීය ලේකම් කාර්යාලය යන ස්ථානවලදී නිකුත් කිරීමට පියවර ගෙන ඇත.මෙවර පැවැත්වෙන විභාගයෙන් 5000 ක් සමත් කිරීමට නියමිත අතර එයින් 3500 ක් කර්මාන්ත අංශයේ රැකියා සඳහාද ඉතිරි 1500 ධීවර අංශයේ රැකියා සඳහාද යොමු කරන බව විදේශ සේවා නියුක්ති කාර්යාංශය සඳහන් කරයි.මේ විභාගයට අදාළ අයැදුම්පත් ලියාපදිංචි කිරීම වෙනුවෙන් ඇමෙරිකානු ඩොලර් 24 ක (රුපියල් 3,250) මුදලක් ගෙවිය යුතු වන අතර කොරියානු භාෂා ප්‍රවීනතා විභාගය පැවැත්වෙන ස්ථානයන් හා වේලාවන් සම්බන්ධයෙන් ඔක්තෝබර් මස 05 දා විදේශ සේවා නියුක්ති කාර්යාංශ දැන්වීම් පුවරුවේ පළ කරන බවද එම කාර්යාංශය කියාසිටී.පසුගිය වසරේ ඔක්තෝබර් මාසයේදී පැවැති කොරියානු භාෂා ප්‍රවීනතා විභාගයෙන් 9998 දෙනෙකු සමත්වූ අතර එයින් විශාල පිරිසක් දැනටමත් කොරියාවේ රැකියා සඳහා පිටත්ව ගොස් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n1208014</link>
    <topic>නිලූක අවසන් 8ට තීරණය අද</topic>
    <author/>
    <content>ඔලිම්පික් තරග බිමේ කැපී පෙනෙන දස්කම් දක්වමින් සිටින බැඩ්මින්ටන් ක්‍රීඩක නිලූක කරුණාරත්න ඒකළ තරග වටයේ අවසන් අට දෙනා අතරට පිවිසීමේ තීරණාත්මක සටනට අද පිවිසේ.මේ තරගයේ ඔහුගේ ප්‍රතිවාදියාවී ඇත්තේ ලෝකයේ 21 වැනි ස්ථානයේ සිටින ඉන්දියාවේ කාශ්‍යප් පරුපාලීය.ලෝක ශ්‍රේණිගත කිරීමේ 48 වැනි ස්ථානයේ සිටින නිලූක ‍මේ තරගයෙන් ජයගතහොත් අර්ධ අවසන්පූර්ව වටයට පිවිසෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n1208015</link>
    <topic>පාසල් නිවාඩුව අගොස්තු 3දා</topic>
    <author>සුභාෂිනි සේනානායක</author>
    <content>සිංහල දමිළ පාසල් සඳහා තුන්වන වාරය පාසල් නිවාඩුව අගොස්තු 3 වනදා ආරම්භ කෙරෙන බව අධ්‍යාපන අමාත්‍යංශය ප්‍රකාශ කරයි. සැප්තැම්බර් මස 3 වනදා සිංහල දමිළ පාසල් යළි ආරම්භ කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n1208016</link>
    <topic>ඉබ්බාගමුව ආදර්ශ මහා විදුහල ස්ථිරවම ද්විතීයික පාසලක් කරනවා</topic>
    <author>මානෙල් පුෂ්ප කුමාරි</author>
    <content>21 වන සියවසට ගැළපෙන දරුවෙකු නිර්මාණය කිරිමේ මහින්ද චින්තන වැඩපිළිවෙළ යටතේ ඉබ්බාගමුව ආදර්ශ මහා විද්‍යාලය ද්විතීක පාසලක් කිරීමේ සැලැස්ම ස්ථිර වශයෙන්ම ක්‍රියාත්මක කරන බවත් ඒ අවට ඇති පාසල් පහක ප්‍රාථමික අංශ ඉතා උසස් ලෙස දියුණු කරන බවත් දේශීය වෛද්‍ය ඇමැති සාලින්ද දිසානායක මහතා කියයි.ඉබ්බාගමුව ආදර්ශ මහ විදුහලේ ඉදිකිරීමට යෝජිත මහින්දෝදය තාක්ෂණ විද්‍යාගාරය සඳහා පෙරේදා (30) මුල්ගල තැබීමට පැමිණි අවස්ථාවේ ජනතා විමුක්ති පෙරමුණ මෙහෙය වූ පිරිසකගෙන් බාධා සිදු වූ බවද හෙතෙම කීය.ඇමැතිවරයා එම උත්සව භූමියට ළගා වෙද්දී පාසල් ගේට්ටුව අභියස පිරිසක් විරෝධතා පුවරු ප්‍රදර්ශනය කරමින් කලහකාරී ලෙස හැසිරී තිබේ. එම අවස්ථාවේදී ඇමැතිවරයාගේ වාහනය පාසල් භූමියට ඇතුළ් කිරීම වළකාලන්නට ද පිරිසක් උත්සාහ කර ඇත.සිද්ධිය එසේ පවතිද්දී ඇමැතිවරයා,විදුහල්පති,අධ්‍යාපන බලධාරීන්,ගුරුවරුන් සහ පාසල් දරුවන් සමග මුල්ගල තැබීමේ අවස්ථාවට සහභාගි වී ඇත.එහිදී අනවසරයෙන් උත්සව භූමියට ඇතුල්වූ ජනතා විමුක්ති පෙරමුණේ සාමාජිකයන් ඇතුළු පිරිසක් කලහකාරී ලෙස හැසිරුණු බව දේශීය වෛද්‍ය අමැතිවරයා පැවසිය.ජනතා විමුක්ති පෙරමුණ ඉතිහාසයේ ද්‍රෝහීන් බවට පත් වෙමින් තවදුරටත් කුණු බක්කියට යමින් තිබෙන බවත්මවුපියන් සුළු පිරිසකගේ උසිගැන්වීම්වලට හසු වූයේ නම් ඒ පිළිබඳව තමා කනගාටු වන බවත් කීය.ප්‍රශ්නයක් ඇත්නම් දරුවන්ගේ මවුපියන්ට තමා සමග කතා කළ හැකි බවත් පැවසූ සාලින්ද ඇමැතිවරයා, ජනතා විමුක්ති පෙරමුණට වුවමනා ලෙස බෝඩ් ලෑලි ඔසවා ගෙන සිටියාටතමා බිය නොවන බවත් දරුවන්ගේ අනාගතය වෙනුවෙන් ජනාධිපතිතුමාගේ වැඩපිළිවෙළ ඉහළින්ම ක්‍රියාවට නංවන බවත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n1208017</link>
    <topic>ගාමිණී දිසානායකගේ ජනපතිවරණ උපක්‍රම සියල්ල රනිල් වික්‍රමසිංහ එදා චන්ද්‍රිකාට හොරාට දුන්නා</topic>
    <author/>
    <content>අනූ හතරේ පැවැති ජනාධිපතිවරණයේදී එක්සත් ජාතික පක්ෂ අපේක්ෂකයා වූ ගාමිණී දිසානායක මහතාගේ ඡන්ද උපක්‍රම සියල්ල චන්ද්‍රිකා බණ්ඩාරනායක කුමාරතුංග මහත්මියට හොර රහසේ හෙළි කළේ රනිල් වික්‍රමසිංහ මහතා බව අවශ්‍ය නම් තමාට සාධක සහිතව ඔප්පු කළහැකි බව ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා පවසයි.පොලොන්නරුව සිරිපුර ප්‍රදේශයේ පෙරේදා (30) පැවැති මැතිවරණ රැස්වීමකට සහභාගී වෙමින් ඒ මහතා මේ බව පැවැසිය.ශ්‍රි ලංකා නිදහස් පක්ෂයේ මහ ලේකම්වරයා එහිදී මෙසේද පැවැසීය.මම මේවා දේශපාලන වේදිකාවේ ඡන්ද ගන්න කියක, අසත්‍ය ගොතපු කථා නොවෙයි.ගාමිණී දිසානායක මහත්තයා 1994 ජනාධිපතිවරණයට ඉදිරිපත්වූ අවස්ථාවේ ඔහු පරදවන්න ඕනෑ කියලා චන්ද්‍රිකා බණ්ඩාරනායක කුමාරතුංග මැතිනියට, අපට එක්සත් ජාතික පක්ෂයේ අභ්‍යන්තරයේ කෙරෙන දේවල්, ගාමිණී දිසානායක මහතාගේ මැතිවරණ ව්‍යාපාරයේ අනුගමනය කෙරෙන ක්‍රමෝපායයන් පිළිබඳ ඔත්තුව, ඒ තොරතුරු දුන්නේ කවුද? ඒ ඔක්කොම තොරතුරු දුන්නේ අද එක්සත් ජාතික පක්ෂයේ නායකයා වන රනිල් වික්‍රමසිංහ මහත්තයා.රනිල් වික්‍රමසිංහ මහත්තයා තමයි 94 ජනාධිපතිවරණයේදී ගාමිණීව පරද්දන්න ඇතුළේ වෙන සියලු දේවල් අපිට කිව්වේ. චන්ද්‍රිකා මැතිණියට කිව්වේ ගාමිණී පරද්දන්න ඕනෑ. මෙන්න මේ මේ විදිහටයි මැතිවරණ ව්‍යාපාරය ඇතුළේ යන්නේ කියලා.එහෙම නම් රනිල් වික්‍රමසිංහ මහතාගේ යූ.එන්.පී. යට ඡන්දය දීම සුදුසුද? ගාමිණි දිසානායක මහත්තයාට සතුරුකම් කරපු හින්දා තමුන්නාන්සේලාගේ හෘද සාක්ෂියෙන් අහන්නේ? මම මේවා කියන්නේ ඕනෑම තැනක කියලා උත්තර දෙන්න පුළුවන් හින්දා. කරුණු සාක්ෂි ඇතිව.ඒක නිසා පක්ෂයක් විදිහට කළින්ම ඡන්දය පාවිච්චි කළ යුත්තේ කාටද කියලා ‍තෝරාගන්නකොට ගාමිණී දිසානායක මහත්තයාට ගරු කරන හැමකෙනෙක්ම මහින්ද රාජපක්ෂ මහත්තයාට ගරු කරන්න ඕනෑ. ඡන්දය දෙන්න ඕනෑ. ගාමිණී දිසානායක මහත්තයා මරපු එතුමාගේ ජීවිතය අහිමි කරපු එල්.ටී.ටී.ඊ. ත්‍රස්තවාදීන් මේ රටෙන් තුරන් කළේ මහින්ද රාජපක්ෂ මහතා කියනඑක අමතක කරන්න එපා. මේ මැතිවරණයේදී ඔබ දේශපාලන පක්ෂයක් විදිහට අපව තෝරා ගන්නාවිට ගාමිණී දිසානායක මහත්තයා ප්‍රශ්නයක් බවට පත්වෙන්නේ නෑ.එක්සත් ජාතික පක්ෂයේ තිබෙන අර්බුද නිසා නේද එම පක්ෂය නැත්තටම නැතිවුණේ. දැන් සති දෙකකට කළින් රනිල් වික්‍රමසිංහ මහත්තයා එක්සත් ජාතික පක්ෂයේ විධායක සභාව කැඳවා යෝජනාවක් සම්මත කරගන්තා හයවසරකට ආයෙත් නායකයෝ තෝරා ගන්නේ නෑ කියලා. නිලධාරීන් තොරා ගන්නේ නෑ කියලා. අර සජිත් සහෝදරයා නායකයා වෙන්න නොයෙකුත් කැරලි ගැහුවා පසුගිය කාලේ.රනිල් බැලුවා සිරිකොතේ දොරවල් හයඅවුරුද්දකට වහන්න ඕනෑ ඒක නිසා යෝජනාවක් සම්මත කළා පක්ෂයේ නිලධාරි මණ්ඩලය තොරාගන්නේ ආයෙත් හයවසරකින් කියලා. පක්ෂයේ නිලධාරීන් තෝරන එක කල්දාගත්තා. අපේ ආණ්ඩුවට ඇඟිල්ල දිගු කරන යූ.එන්.පී. නායකයන්ට ප්‍රජාතන්ත්‍රවාදය ගැන කථා කරන්ද පුළුවන්ද? අපිට ඇඟිල්ල දිගු කරනවා මේ ආණ්ඩුවේ ප්‍රජාතන්ත්‍රවාදය නැහැ කියලා.පක්ෂයේ නිලධාරි මණ්ඩලය වසර හයක් යනතුරු පත් කරගැනීම නවතා දැමූ ඔවුන්ට පුළුවන්ද මේ ආණ්ඩුවේ ප්‍රජාතන්ත්‍රවාදය ගැන කථා කරන්න. රනිල් වික්‍රමසිංහ මහත්‍තයාගේ මාමා ජේ.ආර්. 77 මැතිවරණය තියලා ඊට ප‍ස්සේ වසර 12කට පසුවයි මැතිවරණ තිබ්බේ.මැතිවරණ සිතියම අකුළනවා කියලයි එදා ජේ.ආර්. කීවේ. මාමා කියලා දුන්න දේ අද එයාත් කරනවා. ඉස්සෙල්ලා පක්ෂය ඇතුළෙන් මේක පටන් ගන්නේ. මේ නිසා උගත් බුද්ධිමත් ජනතාව කල්පනා කරන්න ඕනෑ රනිල් මහත්තා මොන විදිහටද කටයුතු කරන්නේ කියලා.එජාපයේ තිබෙන බෙදීම් හැලහැප්පිලි මේ කිසි දෙයක් අද සමතයකට පත්වෙලා නෑ. ඒ තිබෙන අර්බුද අස්සේ සරත් ෆොන්සේකා උන්නැහේ අද ඒ ගොල්ල එක්ක එකතුවෙලා. යූ.එන්.පී. නායකයෝ මේ ඊයේ පෙරේදා එතුමාට කීවා ඡන්දයට එන්න ඕනෑ නම් රුපියල් 10ක් දීලා සාමාජිකත්වය අරගෙන එන්න කියලා. සජිත් එක පැත්තක යනවා. සරත් ‍ෆොන්සේකා තව පැත්තක යනවා. රනිල් තවත් පැත්තක යනවා. මේගොල්ල එක පාරක යන්න බැරි මිනිස්සු. පක්ෂය ගොඩනඟාගන්නේ මෙහෙම නම් මේ අයට මේ රටේ ආණ්ඩුවක් හැදීම ගැන සිහිනයක් පමණයි තිබෙන්නේ.ජනතා විමුක්ති පෙරමුණ ගැන කියනවා ඔවුන් 2004 පාර්ලිමේන්තු මැතිවරණයේදී 39දෙනෙක් පාර්ලිමේන්තුවට පත්වුණා. මමත් රක්ක ජනතා විමුක්ති පෙරමුණේ සහෝදරයෝ මෙහේ තරගකරනකොට තමුන්නාන්සේලා ඔක්කොම ඡන්දය දුන්නා සන්ධානය රැකගන්න ඔනෑ කියලා. අවසානයේ 39ත් නෑ. ජනතා විමුක්ති පෙරමුණත් නෑ. ජනතා විමුක්ති පෙරමුණ වැරදි දේශපාලන තින්දු අරගෙන තමුන්ගේ පක්ෂය නැති කරගත්තා.මේ මැතිවරණය පවත්වන්නේ මන්ත්‍රීවරු කණ්ඩායමක් පත්කරගැනීමට පමණක් නොවෙයි. මේ මැතිවරණය පවත්වන්නේ මහින්ද රාජපක්ෂ ජනාධිපතිතුමාගේ ආණ්ඩුවේ දේශපාලන ස්ථාවරත්වය විශේෂයෙන්ම අපිට විරුද්ධකම් කරන ලෝකයේ මහඑවුන්ට, ධනපති පන්තියට පෙන්වීම සඳහායි. ඊළාම් නායකයන්ට ආපසු ඊළම දිනාගන්න අවශ්‍ය පළමුවැනි දේ තමයි මහින්ද රජපක්ෂ මහතාගේ ආණ්ඩුව පළවාහරින එක. ඒ නිසා යූ.ඇන්.පි.යට ඡන්දය දෙනවා නම් මේ රටේ හැම ඡන්දදායකයකුම තැවත හිතන්න ඕනෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n1208018</link>
    <topic>මහනුවර අවසන් රන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහරේ අවසන් රන්දෝලි මහ පෙරහර නිකිණි පුන් පොහෝ දිනය යෙදෙන අද (01) වීදි සංචාරය කරයි.දළදා මාලිගාව අභියසින් දකුණු දිශාභිමුඛව පෙරවරු 8.24 ට පෙරහර පිටත්ව දළදා වීදිය, යටිනුවර වීදිය, කන්දේ වීදිය, ඩී. එස්. සේනානායක වීදිය ඔස්සේ රජ වීදියෙන් ඉහළට විත් ගෙවදීමට නියමිත ය.අවසන් රන්දෝලි පෙරහර ගෙවදීමෙන් අනතුරුව පසු දින අලුයම දියකැපුම් පෙරහර පැවැත්වෙයි. ගැටඹේතොට ට ගොස් දිය කැපීමේ මංගලෝත්සවය සිදුකිරීමෙන් පසු දහවල් පෙරහර වීදි සංචාරය කිරීමෙන් අනතුරුව මෙවර මහනුවර ඇසළ මංගල්‍යය නිමාවට පත්වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n1208019</link>
    <topic>උ/පෙළට-5 ශිෂ්‍යත්වයට සියල්ල සූදානම්</topic>
    <author>සුභාෂිනී සේනානායක</author>
    <content>අපොස උසස්පෙළ 2012 වසර විභාගය සහ 5 වසර ශිෂ්‍යත්ව විභාගය සඳහා සියල්ල සූදානම් බව විභාග දෙපාර්තමේන්තුව පවසයි.අධ්‍යයන පොදු සහතික පත්‍ර උසස්පෙළ විභාගය අගෝසතු මස 06 වනදා ආරම්භ කෙරෙන අතර 30 වනදා අවසන් වේ.5 වසර ශිෂ්‍යත්ව විභාගය අගෝසතු 26 වනදා පැවැත්වේ.අපේක්ෂකයන් දෙලක්ෂ හැත්තෑහත් දහස් අනූහතක් 2012 වසර අධ්‍යයන පොදු සහතික පත්‍ර උසස්පෙළ සඳහා පෙනී සිටින අතර අපේක්ෂකයන් තුන්ලක්ෂ දහඅටදහස් හාරසිය දහසයක් 5 වසර ශිෂත්ව විභාගය සඳහා පෙනී සිටින බවත් විභාග දෙකම පැවැත්වීම සඳහා සියල්ල සූදානම් බවත් විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතා ප්‍රකාශකරයි.විභාග මධ්‍යස්ථාන 2093ක් තුළ උසස් පෙළ විභාගයත් විභාග මධ්‍යස්ථාන 2803ක් තුල 5 වසර ශිෂ්‍යත්ව විභාගයත් පැවැත්වීමට සියල්ල සූදානම් අතර උසස් පෙළ විභාගය සඳහා විභාග පරීක්ෂකවරුන් 14500ක් පමන යෙදවීමටද කටයුතු යොදා ඇත.උසස් පෙළ නව නිර්දේශය යටතේ පාසල් අයදුම්කරුවන් 220535ක්ද පුද්ගලික අසදුම්කරුවන් 15239තද පෙනී සිටන අතර පැරණි නිර්දේශය යටතේ අයදුම්තරුවන් 41323ක් පෙනී සිටීමට නියමිතය.උසස් පෙළ විභාග විමර්ශන මධ්‍යස්ථාන 289ක්ද 5 වසර විභාග විමර්ශන මධ්‍යස්ථාන506කද ස්ථාපිත කර ඇත.5 වසර ශිෂ්‍යත්ව විභාගය සඳහා සිංහල මාධ්‍යයෙන් 240490ක් ද දමිළ මාධ්‍යයෙන් 77926 කද පෙනී සිටිමට නියමිතය.2011 වසර උසස් පෙළ විභාගයට පෙනී සිටි සිසුන් 355 දෙනේක් 2012 වසර උසස් පෙළ විභාගයට ඉල්ලුම් කර ඇති බවත් මෙම අයදුමුකරුවන්ට මෙවර විභාගයට පෙනී සිටීමට ඉඩ ලබාදුන් බවත් විභාග කොමසාරිස් ජනරාල්වරයා දිනමිණට කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n12080116</link>
    <topic>අලුත්ගම ඓතිහාසික කන්දේ විහාරස්ථානයේ නායක ස්වාමීන් වහන්සේට අපගේ බලවත් කනගාටුව</topic>
    <author/>
    <content>‘ගණිකා ජාවාරම්කරුවෝ කන්දේ විහාර පුදබිම කෙලෙසති” යන මැයෙන් ඊයේ (31) වනදා දිනමිණ පුවත්පතේ පළවූ ප්‍රවෘත්තිය සම්බන්ධවයි.එම සිද්ධිය වූයේ කන්දේ විහාර පුදබිමේ යැයි සඳහන් වූයේ ප්‍රමාද දෝෂයකිනි. එය කන්දේ විහාර පුදබිමේ නොව ඉන් සැතපුම් දෙකක් පමණ ඈතින් පිහිටි කන්දේ විහාර මංසන්ධියේ යනුවෙන් නිවැරදි විය යුතුය.එම ප්‍රවෘත්තිය සම්බන්ධයෙන් අළුත්ගම ඓතිහාසික කන්දේ විහාරස්ථානයේ නායක ස්වාමීන් වහන්සේ ඇතුළු දායක සභාවට අපගේ බලවත් කනගාටුව පළකර සිටිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n12080110</link>
    <topic>ගොවි සෙතවාසනා සම්පතසතියට දින දෙකක්</topic>
    <author/>
    <content>ජාතික ලොතරැයි මණ්ඩලය අගෝස්තු මස සිට ගොවි සෙත හා වාසනා සම්පත ලොතරැයිවල නව දිනුම් වාර දෙකක් හඳුන්වා දීමට කටයුතු යොදා ඇත.ඒ අනුව සඳුදා දිනුම් අදින ගොවි සෙත ලොතරැයියේ තවත් දිනුම් ඇදීමක් බ්‍රහස්පතින්දා ද, බ්‍රහස්පතින්දා දිනුම් අදින වාසනා සම්පත ලොතරැයියේ තවත් දිනුම් ඇදීමක් සඳුදා ද සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n12080111</link>
    <topic> </topic>
    <author/>
    <content>“ගිහීන මුපකරොන්තානං නිච්ච මාමිස දානතො කරොථ ධම්ම දානෙන තේසං පච්චූප කාරකං”පින්වත,අද නිකිණි මාසේ පුර පසළොස්වක් පොහෝ දිනයයි. උපසපන් භික්‍ෂූන් වහන්සේගේ වස්විසීමේ කාර්යය ආරම්භවන දිනයි. නිකිණි පෝදින පොහෝ පවුරුණු කරන භික්‍ෂූන් වහන්සේ පසුදින හෙවත් අව පෑලවියට වස් විසීම සිදුකරයි.අනුජානාමි භික්ඛවෙ වස්සානෙ වස්සං උපගන්තුං” යන බුද්ධ නියමය අනුව එය ඉටුකරති. වැඩි මහලු පිළිවෙත බුදු සසුනේ ඉගැන්වෙන උතුම් ගුණයකි. භික්‍ෂුවක් වස්විසූ වාර ගණන වැඩිනම් ඒ තරමටම භික්‍ෂු සමාජයේ ගෞරවයට මෙන්ම පූජනීයත්වයට ලක්වේ.චාරිත්‍රානුකූලව වස්සාන ඍතුව ආරම්භ වන්නේ ඇසළ පෝයෙන් පසුවය. එබැවින් මහා සංඝයා වහන්සේ ඇසළ පෝයට පොහෝ පවුරුණුකර අව පෑලවියට වස් විසීම කළත්, මෙම වර්ෂයේ අධි පොහොයක් එළඹෙන බැවින් මෙවර වස් විසීම නිකිණි පොහොය දින පොහෝ පවුරුණුකර පසුදින වස් විසීමට ශාසන භාරධාරී භික්‍ෂූන් වහන්සේ විසින් මහා සංඝරත්නය වෙත දන්වා ඇති බැවින් මෙම වර්ෂයේ නිකිණි පොහොය දිනට පසු දින පෙරවස් සමාදන්වනු ඇත.පසුවස් සමාදන්වන භික්‍ෂූන් වහන්සේ බිනර පොහොය දිනට පසුදින පසුවස් සමාදන් වනු ලැබේ. වස්සාන ඍතුවේ ස්වභාවය තද වැසි සහිත කාලගුණයක් තිබීමය. මේ නිසා අන්‍ය ආගමිකයින් පමණක් නොව සතුන් පවා එක්තැන්ව විසීමට සුදුසු ලෙස ජීවන පැවැත්ම සකස් කරගෙන තිබුණි.මුල් කාලයේදී භික්‍ෂූන් වහන්සේට එවැනි පැවැත්මක් නොවූයෙන් විවිධ ගැටලුවලට මුහුණ දෙන්නට සිදුවිය. මහජනතාව කළ උද්ඝෝෂණයක ප්‍රතිඵලයක් වශයෙන් බිම්බිසාර රජුගේ ඉල්ලීම පරිදි භික්‍ෂූන් වහන්සේලාටත් වස් විසීමට අනුදැන වදාරා ඇත.සමාජ සම්මතයන්ට අනුකූලව කටයුතු කිරීම උන්වහන්සේ පවා අගය කළ බව මෙයින් පැහැදිලි වේ. බුදුරජාණන් වහන්සේ ප්‍රථම වස්විසීම සිදුකළේ බරණැස් නුවර ඉසිපතනාරාමයේදීය. එදා මෙදා තුර ලක්වැසි ජනතාව වසරේ වෙනත් කාල වලට වඩා පිනට දහමට නැඹුරුව කටයුතු කරති.පන්සලක් නැති ගම් වල පවා වස් පොළක් වශයෙන් සාදන ලද නිවසක් තුළ එක් නමක් හෝ වස් වසාගෙන ඒ සාර මස තුළ සිවුපසයෙන් උපස්ථාන කරමින් ධර්ම දේශනා පෙරහර පිිරිත් දේශනා ආදී විවිධ පින්කම් කිරීමට පුරුදු වී ඇත්තේ මෙම කාලය තුළ වඩ වඩාත් පින් දහම් කිරීමට ඔවුන් තුළ ඇති උනන්දුව නිසාවෙනි.නිකිණි පොහෝ දින සිදුවූ තවත් වැදගත් සිදුවීමක් නම් ප්‍රථම ධර්ම සංගායනාව පැවැත්වීමයි.නිකිණි දෙපොහොය දිනයත් සමඟම එළඹෙන වස් කාලය ශාසන ඉතිහාසයේ වැදගත් කාලයකි. ගිහියාත් පැවිද්දාත් අතර සබඳතාවය තහවුරු කර ගනිමින් දෙලොව වැඩ සාදා උතුම් වූ නිවන් අවබෝධය කර ගැනීමට අපි සැවොම උනන්දු වෙමු.ඔබ සැමටතෙරුවන් සරණයි දෙහිගම චන්දරතන ස්ථවිර.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=n12080112</link>
    <topic>බස් රථයෙන් බිමට වැටුණු කොන්දොස්තරරෝහලේ දී මරුට</topic>
    <author>මහනුවර දිසා විශේෂ ධම්මික බංඩාර</author>
    <content>පන්විල පොලිස් වසමේ අරත්තන ප්‍රදේශයේ දී වත්තේගම ඩිපෝවට අයත් බඹරැල්ල – මහනුවර බස් රථයේ සේවයේ යෙදී සිටි බස් කොන්දොස්තර එම බස් රථයෙන් පිටතට වැටී අනතුරට පත්ව පේරාදෙණිය රෝහලේ ප්‍රතිකාර ලබමින් සිටියදී මියගොස් ඇත.මෙසේ මිය ගොස් ඇත්තේ පන්විල තවලන්තැන්න පදිංචිකරුවකු වූ කේ. සරත් කපුරුකොටුව (39) නැමති තිදරු පියෙකි. සිද්ධිය සම්බන්ධයෙන් පන්විල පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=r1208011</link>
    <topic>ජංගම දුරකථන සිම් කාඩ් පතකට දිනුමක් හිමි වී යැයි මුදල් වංචා කළ යුවළක් රක්ෂිත බන්ධනාගාරයට</topic>
    <author>කොච්චිකඩේ විශේෂ ඩී. මිහිදුකුල</author>
    <content>ජංගම දුරකතනයේ සිම් කාඩ්පතට මෝටර් රථයක් දිනුම් වශයෙන් හිමිව ඇතැයි පවසා රු. 20,000 ක මුදලක් වංචා සහගත ලෙස ලබාගැනීමේ සිද්ධියකට චෝදනා ලැබූ සැකකරුවකු හා සැකකාරියක් මේ මස 6 දක්වා රක්‍ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේ ය.මෙසේ රක්‍ෂිත බන්ධනාගාර ගත කෙළේ අනුරාධපුර පදිංචි පුද්ගලයකු හා කාන්තාවකි.සිද්ධියේ පැමිණිලිකරු කිඹුලාපිටිය පදිංචි ජයසිංහ මුදියන්සේලාගේ සුනිල් විජයසිරි නැමැති අයෙකි.සැකකරුවන් පැමිණිලිකරු අමතා දුරකථන සමාගමෙන් ඔබගේ සිම් කාඩ් පතට මෝටර් රථයක් දිනුම් වශයෙන් ඇදී තිබෙන බව පවසා තිබේ.සැකකරුවන් පැමිණිලිකරුට ග්‍රාම සේවක සහතිකය, උප්පැන්න සහතිකය, ජාතික හැඳුනුම්පතේ පිටපත් තුනක් සහ පාස්පෝට් ප්‍රමාණයේ ඡායාරූප තුනක් ද ගෙන රු. 3000ක ජංගම දුරකතන කාඩ්පත් සූරා එහි අංක දන්වන ලෙස පවසා තිබේ.මෝටර් රථය ලබාගැනීමට මෝටර් රථ සමාගමක කළමනාකාරියගේ ගිණුම් අංකයට රු. 16000ක් බැර කරන ලෙසද වැඩිදුරටත් දන්වා ඇත.පැමිණිලිකරු තමන් ජයග්‍රහණය කර ඇති මෝටර් රථය ලබා ගැනීමට සැකකරුවන් පැවැසූ ආකාරයට ඉල්ලීම් ඉටුකර තිබේ.පැමිණිලිකරු දුරකතනයෙන් දැනුම් දුන් ආකාරයට කොළඹ ලෝක වෙළෙඳ පොළ මධ්‍යස්ථානයේ එම කාර්යාලයට ගොස් විස්තර සෙවීමේදී එවැනි දිනුම් ඇදීමක් කර නොමැති බව දන්වා ඇත.මුදල් බැර කළ ගිණුම් අංකය ඔස්සේ පරීක්‍ෂණ සිදු කළ මීගමුව පොලිසිය සැකකරු හා සැකකාරිය අත්අඩංගුවට ගෙන තිබේ. මීගමුව පොලිසියේ අධිකරණ කටයුතු භාරව සිටින උප පොලිස් පරීක්‍ෂක රංජිත් ප්‍රේමසිරි මහතා අධිකරණයට කරුණු වාර්තා කරමින් පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=r1208012</link>
    <topic>මෝදරවිල කර්මාන්ත පුරයේඇළ මාර්ගවල මැසි මදුරුවන් පිරිලා</topic>
    <author>පාණදුර සමූහ කපිල සෝමරත්න</author>
    <content>පානදුර මෝදරවිල පිහිටි කර්මාන්ත පුරයේ කර්මාන්ත ශාලාවල සේවක සේවිකාවෝ හයදහස් දෙසීයක් පමණ සේවය කරති.මේ කර්මාන්ත පුරය ලංකා ආයෝජන මණ්ඩලය යටතේ නොපවතින බවද අනාවරණය වේ.කර්මාන්ත පුරයේ කර්මාන්ත ශාලාව අක්කර හැටක භූමිභාගයක පිහිටා ඇති අතර මාර්ග ශුද්ධ පවිත්‍ර කර නොමැත.මේ ඇළ මාර්ගවල ලඳු කැලෑ වැවී තිබෙන අතර ජලය දූෂණය වී පරිසරය හානියක්ද සිදුවෙමින් පවතී.ඇළ මාර්ග මැසි මදුරුවන්ගේ වාසස්ථාන බවට පත් වී ඇත. පානදුර නගර සභාව, පානදුර ප්‍රාදේශීය මහජන සෞඛ්‍ය අධිකාරිය හෝ නාගරික සංවර්ධන අධිකාරියට මෝදරවිල කර්මාන්තපුරයේ පරිසර දූෂණය නොපෙනීම ආභාග්‍යයක් බව සේවක සේවිකාවෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=r1208013</link>
    <topic>වැලිසර මාර්ග අංක 260බස් ධාවනය ඇන හිටලා</topic>
    <author>හැඳල විශේෂ ජුලියන් කෝරාළ</author>
    <content>ගමනා ගමන මණ්ඩලයේ වැලිසර ඩිපෝ බල ප්‍රදේශයට අයත් මාර්ග අංක 260 මාර්ගයේ බස් ධාවනය නොවේ.මේ හේතුව නිසා මේ මාර්ගයේ පෞද්ගලික බස් ඒකාධිකාරයක් ඇති වී තිබෙන බවද මගීහු කියති.එදා හැඳල ජනතාවට ලංගමයෙන් සිදුවූ සේවය නැවත ලබාදීමට කටයුතු කරන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=r1208014</link>
    <topic>මතුගම බලපත්‍ර නොමැති ලැගුම්හල් කළමනාකරුවන් අත්අඩංගුවට</topic>
    <author>මතුගම සංචාරක</author>
    <content>බාලවයස්කාර දැරියන් ලැගුම්හල්වලට යන බවට මතුගම පොලිසියට ලැබුණු තොරතුරක් මත මතුගම ප්‍රදේශයේ නිවාඩු නිකේතන වැටලීමට මතුගම පොලිසිය පියවර ගෙන ඇත.මෙසේ පාන්තිය, වැල්කන්දල, මතුගම ප්‍රදේශවල පවත්වා ගෙන ගිය බලපත්‍ර නොමැති නිවාඩු නිකේතනවල කළමනාකරුවන් තිදෙනෙකු අත්අඩංගුවට ගෙන ඇත.මොවුන් මතුගම මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=r1208015</link>
    <topic>බොරලැස්ගමුව පොලිසිය අසල අනතුරක සේයා</topic>
    <author>කැස්බෑව සංචාරක - ධර්මසිරි සුරවීර</author>
    <content>බොරලැස්ගමුව නගරයේ පොලිසිය ආසන්නයේ පිහිටි කොළඹ දෙසට ඇති බස්රථ නැවතුම්පොළ අසල ජල බස්නා කානුව මතුපිට කොන්ක්‍රීට් ආවරණ නොමැතිව අනාරක්‍ෂිතව පවතින අයුරු.මෙය බස්රථවලින් බසින හා බස්රථවලට ගොඩවන මගීන්ට මරුකපොල්ලක් බව කියති.අනතුරක් වීමට පෙර කානුව මතුපිටට කොන්ක්‍රීට් ආවරණ දමා එම විවර වසා දමන ලෙස මගීහු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=r1208016</link>
    <topic>අලෙවි සලකින් ජංගම දුරකතනසොරාගත් බස් රියැදුරකු අල්ලයි</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>රාජගිරියේ ජංගම දුරකතන අලෙවි වෙළෙඳසලකට රාත්‍රී ඇතුළුවී රුපියල් 3,61,400ක් වටිනා දුරකතන සොරකම් කළ පුද්ගලයකු පැය 24ක් යන්නට පෙර වැලිකඩ පොලිසිය අත්අඩංගුවට ගෙන ඇත.පසුගියදා වෙළෙඳසල අසල පදිංචි පුද්ගලයකු පොලිසියට දුරකතන ඇමතුමක් දෙමින්, වෙළෙඳසලේ කිසියම් ශබ්දයක් ඇසෙන බවට දන්වා ඇත.වහා ක්‍රියාත්මකවූ පොලිස් අපරාධ විමර්ශන අංශය වෙළෙඳසලට ගොස් පරීක්‍ෂා කිරීමේදී රෝලර් දොරේ ඉබි, යතුරු කඩා දමා ජංගම දුරකථන 45ක් රැගෙන ගොස් ඇත.සැකපිට පුද්ගලයකුගෙන් ප්‍රශ්න කිරීමේදී ඔහු මාර්ග අංක 144 (රාජගිරිය - කොටුව) බස්රථ සේවයේ යෙදී සිටින රියැදුරකු බවට තොරතුරු අනාවරණය වී තිබේ.රාත්‍රි කාලයේ බස් රථය ගාල්කර තිබියදී මේ වෙළෙඳසලට කඩාවැදී සොරකම් කළ බවට තොරතුරු හෙළිකර තිබේ.කුරුණෑගල ප්‍රදේශයේ පදිංචිකරුවකු වන මේ පුද්ගලයා පෙර වැරැදි කිහිපයකටම දඬුවම් ලබා ඇති පුද්ගලයකු බවට තොරතුරු සොයාගෙන ඇත.සැකකරු අළුත්කඩේ මහේස්ත්‍රාත් ප්‍රසන්න අල්විස් මහතා වෙත ඉදිරිපත් කිරීමෙන් පසු රක්ෂිත බන්ධනාගාර ගත කොට ඇත.වැලිකඩ පොලිසියේ අපරාධ විමර්ශන අංශයේ ස්ථානාධිපති, උප පොලිස් පරීක්‍ෂක චානක සඳරුවන්, පො. කො. කරුණාරත්න, ක්‍රිෂාන්ත, මල්වත්ත, විමලසිරි හා ජයවර්ධන යන අය මෙහෙයුමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=r1208017</link>
    <topic>දරුවන්ට තරවටු කළැයි උරණ වීඅයකුට පිහියෙන් ඇන ඝාතනයට තැත් කරලා</topic>
    <author>ගම්පහ සංචාරක –නිමල් ජයසිංහ</author>
    <content>සොහොයුරා තමාගේ දරුවන්ට තරවටු කළේ යැයි කෝපයට පත් පුද්ගලයකු එම සොහොයුරාට පිහියෙන් ඇන තුවාල කර මිනීමැරීමට තැත් කිරීමේ චෝදනාවට වරද පිළිගත් හෙයින් වසර 02 ක බරපතළ වැඩ සහිත සිර දඬුවමක්ද, රුපියල් 15000ක දඩයක් ද, තුවාල ලත් පුද්ගලයාට වන්දි වශයෙන් රුපියල් 15000/-ක් ගෙවන ලෙසද, ගම්පහ අධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.සිර දඬුවම වසර 20ක කාලයකට අත්හිටුවීමටද නියෝග කළ අතර, දඩ හා වන්දි නොගෙවන්නේ නම්, වසර 04ක සිර දඬුවම් නියම වන බවට නියෝග කළාය.2007 ජූනි 07 දින යක්කල දී යාබද නිවෙසේ පදිංචි සොහොයුරන් දෙදෙනකු විසින් ඇතිකරගත් ආරවුලකදී මේ පිහි ඇනුම සිදුවී තිබේ. පුද්ගලයකුට පිහියෙන් ඇන මිනී මැරීමට තැත් කිරීමේ අධි චෝදනාව නීතිපතිවරයා විසින් චූදිතට එරෙහිව ඉදිරිපත් කර තිබිණි.චෝදනාවට වරද පිළිගත් පුද්ගලයාට ‍ෙසාරකම් කිරීම, ආදී නඩු කිහිපයක් මත පෙර වැරදි තිබූ බවද රජයේ නීතිඥ දමිනිති ද සිල්වා මෙනවිය අධිකරණයට හෙළි කළාය. දඬුවම් නියම කරමින් මහාධිකරණ විනිසුරුවරිය පැවැසුවේ තමා මින් පසු මුළු ජීවිත කාලයම යහපත් පුරවැසියකු ලෙස ජීවත් විය යුතු අතර නැවත අධිකරණයට පැමිණියහොත් අත්හිටවූ සිර දඬුවම්ද ක්‍රියාත්මක වන බවයි.මෙම නඩුවේ පැමිණිලිකරුද සොරකම් නඩුවක වරදකරු වී බන්ධනාගාරයේ සිට ඉදිරිපත් කොට තිබුණි. පැමිණිලිකරුට හිමි වූ වන්දි මුදල නැවත බන්ධනාගාරය තුළට ගෙන යා නොහැකි බැවින් තමාගේ මෑණියන්ට ලබාදෙන ලෙස ඉල්ලා සිටියේය. ඒ අනුව විවෘත අධිකරණයේදී චූදිත විසින් තම පැමිණිලිකාර සොහොයුරාට ගෙවිය යුතු වන්දි මුදල මෑණියන්ට භාර දෙන ලදී.පැමිණිල්ල වෙනුවෙන් රජයේ නීතිඥ දම්නිති ද සිල්වා මෙනවිය පෙනී සිටියාය. දඬුවම් නියම වූවේ පී. ගුණරත්න නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=r1208018</link>
    <topic>බඩු ගන්න කෝප්සිටියට ආ නෝනාතිසරපට අස්සේ චොකලට් සඟවාගෙන</topic>
    <author>මිනුවන්ගොඩ සමූහ සිරිසේන අත්තනායක</author>
    <content>දිවුලපිටිය නගරයේ පිහිටි කෝප්සිටි ආයතනය ප්‍රදේශය පුරා ජනප්‍රිය වෙළෙඳසලකි. මෙහිදී තම තමන්ට අවශ්‍ය බඩුබෑගයක දමා කළමනාකරු වෙත ඉදිරිපත් කොට බිල් දමා මුදල් ගෙවීම සිරිතය.එසේ තිබියදී වෙළෙඳසල තුළ කණ්ණාඩි සවිකර ඇත්තේ මුදල් නොගෙවා යමක් සඟවා ගනීදැයි යන සැකය මතය.වෙළෙඳසලේ සිටින සුළු සේවක පිරිස් යම් වැඩක නිරතවන්නෙ නම් කණ්ණාඩිය පෙනෙන අයුරින් නිරතව වැඩ කරයි.මෙසේ තිබියදී පසුගියදා කාන්තාවක් පැමිණ ඇයට අවශ්‍ය බඩු කූඩයට දමා ගනිමින් චොකලට් එකක් ගෙන තම පියයුරු අතරට යැවුයේ කාටත් ඇස නොගැටෙන ලෙසය.නමුත් වෙළෙඳසලේ සේවකයකු මෙය දුටු නමුත් නිහඬව සිටියේ මුදල් ගෙවන විටදී අල්ලා ගැනීමටය.කාන්තාවද තම බඩු මල්ල ගෙන මුදල් අයකැමි වරයාට ඉදිරිපත් කරද්දී ඉහත කී සේවකයා ඇය අසල පැමිණ මුදල් ගෙවීමට ඉදිරිපත් කළ භාණ්ඩ අසුරනයකට දමන ලදී. ඇය ගත් සියලු බඩු වලට බිල් දැමූ පසු නෝනා චොකලට් එකට බිලක් දැම්මේ නැහැනෙ කියා සේවකයා පැවසීය.ඇය එවිට මම චොකලට් ගත්තේ නැහැනෙ. බිල් දමන්නෙ මොකටද කියා පැවසුවාය. එවිට සේවකයා නෝනා චොකලට් එක බෑග් එකට කියල දමා ගත්තෙ හැට්ටෙ අස්සටනෙ කියද්දී ඇය විළියෙන් ඇඹරෙමින් මම ගත්ත චොකලට් එකක් නැහැ කියා නැවතත් පැවසුවාය.ඒ අවස්ථාවේ එතනට පැමිණි ආරක්ෂක නිලධාරිනිය යමු අරහට බලන්න කියා ඇයව රැගෙන යද්දී චොකලට් එක ඉබේම එළියට විසි විය.ගත් බඩු වලටත් මිල නොගෙවා යන්න ඇය සූදානම් වුවත් බිලක් නිකුත් කොට ඇති බැවින් ඇය වහ වහා මුදල් ගෙවා අතුරුදන් වී ඇත්තේ ලැජ්ජාව ඉහ වහා ගිය බැවිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=s1208011</link>
    <topic>නිලූක ඉන්දියාවේ කාශ්‍යප් සමග අද තීරණාත්මක සටනකට</topic>
    <author/>
    <content>ලන්ඩන් ඔලිම්පික් උලෙළේ ශ්‍රී ලංකා පිළේ නායක නිලූක කරුණාරත්න ඒකල බැඩ්මින්ටන් අවසන් ක්‍රීඩකයන් අට දෙනා තෝරා ගන්නා තීරණාත්මක තරග වටයට අද පිවිසේ.වෙම්බ්ලි ගෘහස්ථ ක්‍රීඩාංගණයේ පැවැත්වෙන මේ තරග වටයේදී ඔහුට ඉන්දියාවේ කාශ්‍යප් පරුපාලී හමුවේ.මේ තරගය හා ඉන් පසුව එළැඹෙන අර්ධ අවසන් පූර්ව වටය ජය ගැනීමට නිලූක සමත් වුවහොත් ශ්‍රී ලංකාවට පදක්කමක් දිනා ගැනීමේ අවස්ථාව හිමිවන බැවින් ඒ සදහා සියලු උත්සහයන් දරන බව ලන්ඩන් නුවර පුහුණුවීම්වල නිරතව සිටින අතරතුරදී නිලූක කරුණාරත්න ඊයේ ‘දිනමිණට’පැවැසීය.මේ අතර ශ්‍රී ලංකාව නියෝජනය කරමින් අද පැවැත්වෙන පිහිනුම් මීටර් 100 නිදහස් ආර මූලික වටයේ තරගයට රිෂිකා උඩුගම්පොල තරග වැදීමට නියමිතය.නිලූක - කාශ්‍යප් දෙදෙනා මෙයට පෙර මේ වසරේ ජනවාරී 20දා ස්ටොක්හෝම් හී පැවැති ‘ස්වඩිෂ් අන්තර්ජාතික බැඩ්මින්ටන්’ තරගාවලියේදී පෙර අර්ධ අවසන් පූර්ව වටයේදී මුණ ගැසුණු අතර එහිදී ඉන්දීය ක්‍රීඩකයා හමුවේ නිලූක තරග වට 2-1ක සියුම් පරාජයක් ලැබීය. එය විනාඩී 57ක් පුරා ගිය කරට කර සටනක්වීම විශේෂත්වයකි.ඔලිම්පික් ක්‍රීඩා උලෙළකදී බැඩ්මින්ටන් ක්‍රීඩාවෙන් ශ්‍රී ලංකාවට මෙතෙක් අත්කර දුන් ඉහලම ගෞරවයට හිමිකම් කියන නිලූක කරුණාරත්න දැන් ජයග්‍රාහී මානසිකත්වයකින් පසුවන හෙයින් අතීතයේ ලද අත්දැකීම් යහපත් ලෙස පරිවර්තනය කර ගැනීමේ ශක්තිය ගොඩනගා ගෙන ඇතැයි බැඩ්මින්ටන් භාර ප්‍රධානී රොහාන් ද සිල්වා මහතා පවසයි.ලන්ඩන් නුවරට පැමිණීමට කලින් පෝලන්තයේ විශේෂ පුහුණු කදවුරකට සහභාගීවී පැමිණි නිලූක ඊයේ සිය කොරියානු ජාතික පුහුණුකරු සමග පුහුණුවීම් වල නිරත විය. එම පුහුණුවීම් ඉතා සාර්ථක බව නිලූකගේ අදහසයි. ලෝක ශ්‍රේණිගත කිරීමේ 48 වැනි ස්ථානයේ සිටින නිලූකට අද හමුවන ප්‍රතිවාදියා ලොව 21 වැනි ස්ථානයේ සිටියද එය මේ තරගයට අභියෝගාත්මක එකක් නොවන බව නිලූක සදහන් කළේය.ඉතාම සැහැල්ලුවෙන් තම ප්‍රතිවාදියා පිළිබද අධ්‍යයනයක නිරතවන නිලූක, ඉන්දීය ක්‍රීඩකයා ඊයේ සහභාගීවූ මූලික වටයේ තරග දෙකම නැරැඹීමටද අමතක නොකළේය. ඉන්දියාවේ කාශ්‍යප් පෙරුපාලී,අවසන් දහසය දෙනාගේ වටයට පිවිසියේ බෙල්ජියමේ ටැන් යුහැන් හා වියට්නාමයේ ටියෙන් මින් පරාජය කරමිණි.“මා ඉන්දීය ක්‍රීඩකයාගේ මූලික වටයේ තරග දෙකම බැලුවා. ඒ තරග නැරැඹූ පසු අද තරගය පිළිබද මගේ විශ්වාසය තවත් වැඩි වුණා. ඔහුට තරග ආරම්භයේ සිටම කිසිදු ලිහිල් බවක් දෙන්නේ නෑ. ඒක මගේ මුල්ම සැලැසුමයි. ඔහුගේ දුර්වලකම් හදුනාගෙන ඒ අනුව ක්‍රීඩා කිරීමට බලාපොරොත්තු වෙනවා” නිලූක පැවැසීය.ලන්ඩන් ඔලිම්පික් උලෙළට පැමිණියේ හොද සූදානමකින් හා හොද මානසික තත්ත්වයකින්, තරගයෙන් තරගයට එය වර්ධනය කරගැනීමට හැකියි. හොදින් පුහුණුවීම්වල නිරතවී තරගයට සූදානමින් ඉන්නවා ” හෙතෙම සදහන් කළේය.ශ්‍රී ලංකාව පිහිනුම් ක්‍රීඩාවෙන් ලන්ඩන් ඔලිම්පික් උලෙළට සහභාගීවන අවසන් ඉසව්වට එක්වෙන රිෂිකා උඩුගම්පොල පැවැසූවේ මීටර් 100 නිදහස් ආර කාන්තා ඉසව්වේ තම පෞද්ගලික දක්ෂතාව වන විනාඩි 1:03:76ක කාලය ඉක්මවා යෑම මේ තරගයේදී උත්සහා ගන්නා බවයි. ඒ සදහා මේ දිනවල හොද පුහුනුවකින් පසුවන බව ඇය දිනමිණ ට පැවැසුවාය. මීටර් 100 නිදහස් ආර ජාතික වාර්තාව පසුගිය වසරේදී මිචිකෝ රහීම් විසින් විනාඩි 1:01.62 කින් පිහිටුවා ඇත.ලෝක වාර්තාවට චෝදනාවක්ලන්ඩන් ඔලිම්පික් උලෙළේ පිහිනුම් මීටර් 400 කාන්තා මෙඩ්ලී ඉසව්වෙන් ලෝක වාර්තාවක් තැබීමට 16 හැවිරිදි චීනයේ යේ ෂිවෙන් සමත් විය. ඇය විනාඩී 4:28.43කින් බිද හෙලන ලද්දේ 2008 බීජිං ඔලිම්පික් උලෙළේදී ඔස්ට්‍රේලියාවේ ස්ටෙපානී රයිස් විනාඩී 4:29.45ක් ලෙස තබා තිබූ වාර්තාවය.එහෙත් යේ ෂිවෙන් වාර්තාව බිද හෙලන ලද්දේ විශ්වාස කළ අන්දමින් බව ඇමරිකාව කැළැඹුමක් ඇති කරමින් චොදනා කරයි. ඇය තහනම් උත්තේජන භාවිතා කර ඇතැයි අනියමින් චෝදනා කළද එය දුෂ්ඨ සහගත එකක් බව හිටපු චීන ඔලිම්පික් වෛද්‍ය වරයෙකු එයට පිළිතුරු ලබා දී තිබේ. කෙසේ වුවද ලෝක වාර්තාව පිහිටවූ යේ ෂිවෙන් තහනම් උත්තේජන පරීක්ෂණයකට ලක්කිරීමට ඔලිම්පික් තරග සංවිධායකයෝ පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=s1208012</link>
    <topic>කෝලිගේ සහ රයිනාගේ පිතිහරඹයෙන්ඉන්දි‍යාව සිව්වෙනි තරගය ජයගනී</topic>
    <author>ෆවුස් මොහොමඩ්</author>
    <content>විරාත් කෝලිගේ සහ සුරේෂ් රයිනාගේ විශිෂ්ට පිතිහරඹය හේතුවෙන් ඊයේ (31) ආර්.ප්‍රේමදාස පිටියේ ශ්‍රී ලංකාව සමග පැවැති දිවා රාත්‍රී සිවුවැනි එක්දින තරගයෙන් කඩුලු 6ක පහසු ජයක් වාර්තා කළ ඉන්දියාව තරග 5කින් සමන්විත එක්දින තරගාවලිය 3-1ක් ලෙස ජය අත්කර ගත්තේය.පළමුව පන්දුවට පහරදුන් ශ්‍රී ලංකාව ඕවර 50 අවසානයේ කඩුලු 8කට රැස්කළ ලකුණු 251 හඹාගිය ඉන්දියාව කඩුලු 4ක් පමණක් දැවී ජය අත්කරගත්තේ තවත් ඕවර 7ක් සහ පන්දු 4ක් ඉතිරිව තිබියදීය.තරගාවලිය පුරා ශ්‍රී ලංකාවට හිසරදයක් වූ විරාත් කෝලි සහ සුරේෂ් රයිනා ඊයේ තරගයේදිත් ශ්‍රී ලංකා කණ්ඩායමට හරහට සිටියහ. ඔවුන් දෙදෙනා එක්ව 5වැනි කඩුල්ලට පන්දු 112කදී ලකුණු 142ක නොබිඳුණු අනගි සම්බන්ධතාවක් ගොඩ නගමින් ජයග්‍රහණය කරා ඉන්දියාව මෙහෙයවූහ. තරගයේ වීරයා සම්මානය කෝලිට හිමිවිය.පන්දු 119කට මුහුණ දුන් කෝලි ඊයේ රැස්කළේ මේ තරගාවලියේ ඔහුගේ දෙවැනි ශතකයයි. කෝලි නොදැවී රැස්කළ ලකුණු 128ට හතරේ පහර 12ක් සහ හයේ පහරක් ඇතුලත් වූ අතර රයිනා පන්දු 50කදී නොදැවී ලකුණු 58ක් ලබා ගත්තේය. ඊට හතරේ පහර 4ක් සහ හ‍යේ පහරක් ඇතුලත් විය.ඉන්දියා ඉනිමේ දි ලසිත් මාලිංග යැවූ පළමු ඕවරයේ දීම ලකුණු අතර සිටි ගෞතම් ගම්භීර් දවාලීමට සමත්විය. අනතුරුව ‍විරෙන්දර් සෙවාග්, රෝහිත් ෂර්මා සහ මනෝජ් තිවාරි ඉක්මනින් ක්‍රීඩා ගාරයට යැවීමට ශ්‍රී ලංකා පිල සමත්වූව ද රයිනා සහ කෝලිගේ කඩුලු බිඳ දැමීමට ලද අවස්ථා කීපයක්ම ඔවුන් වෙතින් ගිලිහී ගියේය.ඉන්දියා ඉනිම කඩුලු 4කට ලකුණු 109ක් ව තිබියදී කෝලි සහ රයිනාගේ සම්බන්ධතාව ගොඩනැගීම ආරම්භ විය. රයිනා ලකුණු 2ක් ලබා සිටියදී හේර‍ත්ගේ පන්දුවකට කඩුලු රකින චන්දිමාල් අතට ලබාදුන් උඩ පන්දුව ප්‍රධාන විනිසුරු කුමාර් ධර්මසේන විසින් ප්‍රතික්ෂේප කරනු ලැබීමත්, ලකුණු 19ක් ලබා සිටියදී නැවත පළමු ස්ලිප් හි පන්දු රැකීමේ නිරතව සිටි නායක මහේල අතට නුවන් ප්‍රදී‍ප්ගේ පන්දුවකට ලබාදුන් උඩ පන්දුව ගිලිහී යාමත් තරගයේ වාසිය ඉන්දියාවට යොමුවූ කරුණු අතර විය. ඒ හැරුණුවිට කෝලිගේ ශතකය වාර්තා වූ විගසම නුවන් ප්‍රදීප් වෙතින් ද උඩපන්දුවක් ගිලිහී ගියේය.කාසියේ වාසිය දිනූ ශ්‍රී ලංකා නායක මහේල ජයවර්ධන පළමුව පන්දුවට පහරදීමට තීරණය කළේය. ඒ අනුව ආරම්භක පිතිකරුවන් වූ තිලකරත්න ඩිල්ෂාන් සහ උපුල් තරංග සාර්ථක ආරම්භයක් ගැනීමට සමත්වූහ. ඔවූහූ පළමු කඩුල්ලට ඕවර 18.2ක් ඇතුලත ලකුණු 91ක සම්බන්ධතාවක් ගොඩනැගූහ.22වැනි ඕවරයේ දී තරංග දැවීගියේ අනවශ්‍ය ලෙස ඉදිරියට පැන පහරක් එල්ල කිරීමට උත්සාහ කිරීමෙන්ය.දෝනි විසින් ඔහු ස්ටම්ප් කිරීමකට හසුකරගන්නා විට තරංග සිය 27වැනි එක්දින අර්ධ ශතකය වාර්තා කර තිබිණි. ඔහුගේ ලකුණු 51ක හතරේ පහර 4ක් සහ හයේ පහරක් ඇතුලත්විය.ශ්‍රී ලංකා ඉනිමේ මුලු ලකුණු සංඛ්‍යාව 136ක්ව තිබියදී තිරිමාන්න දුන් පහසු උඩපන්දුවක් ෂෝර්ට් එක්ස්ට්‍රා කවර් කලාපයේ සිටි විරාත් කෝලි අතින් ගිලිහිණි.චන්දිමාල් ලකුණු 28කට දැවීගිය අතර නායක මහේල ජයවර්ධන ලකුණු 3කට දැවී ගියේය. උපනායක ඇන්ජෙලෝ මැතිව්ස් දැවීගියේ මනෝජ් තිවාරි එවූ තරගයේ 42වැනි ඕවරයේ දීය. ඔහු පන්දු 34කට මුහුණ දී රැස් කරනු ලැබුවේ ලකුණු 14ක් පමණි. අනතුරුව පසුපෙළ කඩුලු ඉක්මනින්ම බිඳ දැමීමට ඉන්දියා පන්දු යවන්නෝ සමත්වූහ. තිරිමාන්න පන්දු 69කදී ලකුණු 47ක් රැස්කළ අතර ඊට හතරේ ‍හෝ හ‍යේ පහරවල් ඇතුලත් වූයේ නැත.නරඹන්නන් කුල්මත් කරමින් තරගයට අවසන් මොහොතේ දී ජීවයක් ලබාදීමට සමත් වූ ලසිත් මාලිංග සහ රංගන හේරත් 8වැනි කඩුල්ලට පන්දු 18ක් ඇතුලත දී ලකුණු 32ක නොබිඳුණු සම්බන්ධතාවක් ගොඩනැගූහ. මාලිංග පන්දු 7ක දී හයේ පහර 2ක් සමග නොදැවී ලකුණු 15ක් රැස් කළ අතර හේරත් පන්දු 15කදී හතරේ පහරක් සහ හයේ පහරක් සමග නොදැවී ලකුණු 17ක් ලබා ගත්තේය.නායක දෝනි පන්දු යවන්නෝ 8 දෙනෙකුම යොදාගනු ලැබුවද සාර්ථක ඵල නෙලාගත්තේ තරගාවලියේ සිය පළමු තරගයට ක්‍රීඩා කළ මනෝජ් තිවාරිය. ඔහු සිය එක්දින දිවියේ හොඳම පන්දු යැවීම වාරතා කරමින් කඩුලු 4ක් දවාලීය. රවිචන්ද්‍රන් අශ්වින් කඩුලු 2ක් බිඳ දැමුවේය.ඊයේ තරගය සඳහා ශ්‍රි ලංකා පි‍ලේ වෙනස්කම් 2ක් සිදුකොට තිබිණි. පෙර තරගයේ දී ආබාධයකට ලක්ව තරගාවලියෙන් ඉවත් වූ කුමාර් සංගක්කාර වෙනුවට ළහිරු තිරිමාන්න ද, වේග පන්දු යවන ක්‍රීඩක ඉසුරු උදාන වෙනුවට නුවන් ප්‍රදීප් ද කණ්ඩායමට ඇතුලත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=s1208013</link>
    <topic>තිලිණි විදෙස් තරග බිමෙන් සමුගනී</topic>
    <author>ප්‍රින්ස් ගුණසේකර ලන්ඩන් නුවර සිට...</author>
    <content>ශ්‍රී ලංකා බැඩ්මින්ටන් ක්‍රීඩිකා තිලිණි සුනරී ජයසිංහ ජාත්‍යන්තර බැඩ්මින්ටන් පිටියෙන් සමුගන්නා බව පසුගියදා ප්‍රකාශ කළාය. බැඩ්මින්ටන් ඒකළ ඉසව්වෙන් සමුගන්නා 27 හැවිරිදි තිලිණි දේශීය තරග බිමේ යුගල ඉසව්වලට පමණක් සහභාගීවන බව පැවැසුවාය.ඔලිම්පික් ක්‍රීඩා උළෙලේදී සහභාගීවූ දෙවැනි තරගයෙන්ද පරාජය වීමෙන් අනතුරුව ‘දිනමිණ’ට විශේෂ ප්‍රකාශයක් කරමින් ඇය මේ බව පැවැසුවාය. පෘතුගාලයේ සැන්ටොස් ටෙල්මා සමග පසුගියදා පැවැති තරගයේදී තිළිණි 21-9 හා 21-11ක් ලෙස පරාජයට පත්විය.තිළිණි-ටෙල්මා අතර සටනේදී පෘතුගාල ක්‍රීඩිකාවට එතරම් අභියෝගයක් නොවූ හෙයින් තරගය මිනිත්තු 20කට සීමා විය. තිළිණි හා තායිලන්තයේ රත්චැකොක් අතර පැවැති තරගයෙන් ලකුණු 21-13 හා 21-5ක් ලෙස ඇයගේ මුල්ම තරගයෙන් පෙරේදා පරාජයට පත් විය.දෙවරක්ම ඔලිම්පික් උලෙළකට සහභාගීවූ තිළිණි 2008 බීජිං ඔලිම්පික් උලෙළට සුදුසුකම් ලබා ඉතිහාසයේ ඔලිම්පික් ගිය පළමු ශ්‍රී ලාංකික බැඩ්ම්න්ටන් ක්‍රීඩිකාව බවට පත් විය. ආසියානු ක්‍රීඩා උලෙළ, පොදු රාජ්‍ය මණ්ඩලීය ක්‍රීඩා උලෙළ හා දකුණු ආසියානු ක්‍රීඩා උලෙළ වෙනුවෙන් ශ්‍රී ලංකාව නියෝජනය කිරීමට ඇයට හැකි විය.තිළිණි වැඩිම වාර ගණනක් ශ්‍රී ලංකාව නියෝජනය කරමින් විදෙස් තරගවලට සහභාගීවී ඇත. දේශීය තරග බිමේ ශ්‍රේණිගත කිරීම් අනුව 11වැනි ස්ථානයේ සිටින තිළිණි ජයසිංහ ලෝක ශ්‍රේණිගත කිරීම අනුව 118 වැනි ස්ථානයේ පසුවේ. මහනුවර මහමයා බාලිකාවෙන් ශ්‍රී ලංකා බැඩ්මින්ටන් පිටියට පිවිසි තිළිණි හිටපු ජාතික ශූරියද වන්නීය ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=s1208014</link>
    <topic>මධ්‍යම පළාත් පාසල් මාර්ග ධාවන තරගය හෙට නුවරඑළියේ දී</topic>
    <author>මාතලේ දිසා විශේෂ</author>
    <content>යූ.ජී.එම්.අභි‍යෝගතා කුසලාන මධ්‍යම පළාත් පාසල් මාර්ග ධාවන තරගය 3වැනි වරටත් හෙට(2) නුවරඑළියේ දී පැවැත්වේ. මධ්‍යම පළාත් අධ්‍යාපන දෙපාර්තුමේන්තු ක්‍රීඩා අංශය වාර්ෂිකව සංවිධානය කරන මේ තරගාවලිය මෙවර නුවරඑළිය දිස්ත්‍රික් මලල ක්‍රීඩා සංගමය සමග ඒකාබද්ධව සංවිධානය කෙරේ.කිලෝමීටර් 20ක් දුරැති මේ තරගය බාලක සහ බාලිකා වශයෙන් කණ්ඩායම් තරගයක් ලෙස පැවැත්වේ. මාතලේ දිසාව නියෝජනය කළ ප්‍රවීන දුර දිවීමේ ශූරයෙකු වන යූ.ජී.මුතුබණ්ඩා මහතා තරගාවලියට පූර්ණ අනුග්‍රාහකත්වය දක්වයි.හෙට(2) පෙරවරු 10.00ට ආරම්භ වන මේ තරගය නුවරඑළිය ග්‍රෙගරි වැව වටා පැවැත්වේ. මෙහි ප්‍රධාන ආරාධිතයා ලෙස පුද්ගලික ප්‍රවාහන අමාත්‍ය සී.බී.රත්නායක මහතා ද, වි‍ශේෂ ආරාධිතයන් ලෙස මධ්‍යම පළාත් සභා මන්ත්‍රී ජයරත්න දිසානායක, නුවරඑළිය පුරපති මහින්ද ‍දොඩම්පෙගම සහ මධ්‍යම පළාත් නියෝජ්‍ය අධ්‍යාපන අධ්‍යක්ෂ (ක්‍රීඩා) ගාමිණි ඔ‍බේසේකර මහත්වරු සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=s1208015</link>
    <topic>කුරුණෑගල ශුද්ධ වූ පවුලේ කන්‍යාරාම ක්‍රීඩිකාවෝ පිට පිට දිගටම දිනති</topic>
    <author>වර්නන් ගුණ‍සේකර පොලොන්නරුවේ සිට</author>
    <content>සමස්ත ලංකා පාසල් නෙට්බෝල් තරග බිමේ පස් වසරක් තිස්සේම සිය ආධිපත්‍ය ය පතුරුවා ගෙන සිටින කුරුණෑගල ශුද්ධ වූ පවුලේ කන්‍යාරාමයේ (බාලිකා මහ විදුහලේ) ක්‍රීඩිකාවෝ මෙවරද ශ්‍රී ලංකා පාසල් 'මයිලෝ' නෙට්බෝල් තරගාවලියේ 2012 සමස්ත ශූරතාව දිනා ගැනීමට සමත් වුහ.නෙස්ලේ ආයතනයේ අනුග්‍රහයෙන් පොලොන්නරුව මහජන ක්‍රීඩා පිටියේදී සති අන්තයේ ඉතාමත් සාර්ථකව පැවැති මේ තරගාවලියේ 'ඒ' කොටසේ වයස අවුරුදු 12න්,14න්, 16න්, 18න් පහළ සියලු ඛාණ්ඩවල ශූරියන් බවට පත්වුයේ කුරුණෑගල ශුද්ධ වූ කන්‍යාරාමයයි.“අපට, අපිටම කියලා පිට්ටනියක් නැහැ.අපි මෙච්චර කාලයක් ශූරතා දිනුවේ පුංචි ඉඩකඩක පුහුණු වෙලායි.මේ අවුරුද්දේ ඉඳන්, කුරුණෑගල නගර සභාවට අයිති උඩවල්පොල ක්‍රීඩාංගණයේ පුහුණු වෙන්න අපට අවස්ථාව ලැබුණා” යැයි කුරුණැගල ශුද්ධ වූ කන්‍යාරාමයේ විදුහල්පතිනි ශ්‍රියානි රොඩ්රිගෝ කන්‍යා සොහොයුරිය 'දිනමිණ'ට අනාවරණය කර සිටියාය.“අපේ ළමයින්ට සියළු පහසුකම් සපයන්නේ මව්පියනුයි, ඒගොල්ලන්ගේ ලොකු එකමුතුවක් හා කැපවීමක් තියෙනවා. එයාලා මේ ක්‍රීඩිකාවන් වෙනුවෙන් පෝෂණ ව්‍යාපෘතියක් කරනවා.” ජයග්‍රහණය පුරුද්දක් බවට පත්ව ඇතත් මෙවර ජයග්‍රහණය පිළිබඳවද අගය කරමින් අදහස් දැක්වු විදුහල්පති කන්‍යා සොහොයුරිය පවසා සිටියාය.තරගාවලියේ අවුරුදු 18න් පහළ අවසන් තරගයේදී ඔවුන් වෙතින් ලකුණු 32/18කින් පරාජය වුයේ යාපනය යුනියන් කොලිජියයි. 16න් පහළ අවසාන තරගයේදී කළුතර බලිකා විදුහල ලකුණු 20/14කිනුත්, 14න් පහළ අවසාන තරග‍යේදීත් කළුතර බාලිකාව ලකුණු 18/16කිනුත්, 12න් පහළ අවසන් තරගයේදීත් කොළඹ මියුසියස් විදුහල ලකුණු 12/9කිනුත් කුරුණෑගල ශුද්ධ වූ පවුලේ කන්‍යාරාමයට පරාජය වුහ. කළුතර බාලිකාවට තරගාවලියේ සමස්ත අනුශූරතාව හිමිවිය.දක්ෂතම ක්‍රීඩිකාවෝ-අවුරුදු 18න් පහළ: එස්.රුක්ෂලා හපුආරච්චි (කුරුණෑගල ශුද්ධ වූ පවුලේ කන්‍යාරාමය)අවුරුදු 16න් පහළ: රෂුනි රෙෂානි (කුරුණෑගල ශුද්ධ වූ පවුලේ කන්‍යාරාමය)අවුරුදු 14න් පහළ: සෙව්මිනි දනන්ජනී (කළුතර බාලිකා)-අවුරුදු 12න් පහළ: සෙමිනි මදාරා (කුරුණෑගල ශුද්ධ වූ පවුලේ කන්‍යාරාමය)'බී' කොටස-සිසුන් සංඛ්‍යාව දහසකට අඩු පාසල් වෙනුවෙන් 'බී' කොටස නමින් තරගාවලියක්ද පැවැත්විණි.එහිදී, ගම්පොල බෞද්ධ විද්‍යාලය අවුරුදු 12න් පහල ශූරතාවද, කෑරගල සංඝරාජ මහ විදුහල අවුරුදු 14න් පහල ශූරතාවද, කැඩපත්වෙහෙර කනිෂ්ට විදුහල අවුරුදු 16න් පහල ශූරතාවද, දෙහිගහලන්ද මහ විදුහල (හම්බන්තොට) අවුරුදු 18න් පහල ශූරතාවද හිමිකර ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=s1208016</link>
    <topic>ආරාධිත එල්ලේ තරගමාලාව අද</topic>
    <author/>
    <content>හැඳල ප්‍රදේශයේ ප්‍රබල එල්ලේ ක්‍රීඩකයන් දෙදෙ‍නෙකු වු නැසීගිය ජෝශප් නසරින් සහ ඒ.එල්.ජෝශප් යන ක්‍රීඩකයන් අනුස්මරණය කරමින් මාටාගොඩ පොදු ක්‍රීඩාංගණයේදී අද (01) සහ 5 වැනිදා ආරාධිත එල්ලේ තරගමාලාවක් පැවැත්වේ.හැඳල ප්‍රදේශයේ කණ්ඩායම් 8ක් හා ආරාධිත කණ්ඩායම් 8ක් සහභාගී වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=s1208017</link>
    <topic>මධ්‍යම පළාත් අන්තර් දිස්ත්‍රික් මලල ක්‍රීඩා තරගාවලියේසමස්ත ශූරතාව මහනුවර දිස්ත්‍රික්කයට</topic>
    <author>මාතලේ දිසා විශේෂ අසෝක හිඳගොඩ</author>
    <content>2012 ජාතික මහා ක්‍රීඩා උළෙලේ තෙවැනි අදියර යටතේ් පැවති මධ්‍යම පළාත් අන්තර් දිස්ත්‍රික් මලල ක්‍රීඩා තරගාවලියේදී ලකුණු 232 ක් ලබමින් සමස්ත මලල ක්‍රීඩා ශූරතාව දිනා ගැනීමට මහනුවර දිස්ත්‍රික්කය සමත් විය. අනු ශූරතාව ලකුණු 140ක් ලැබූ නුවරඑළිය දිස්ත්‍රික්කයටද, තෙවැනි ස්ථානය ලකුණු 113ක් ලැබූ මාතලේ දිස්ත්‍රික්කයටද හිමි වූහ.මාතලේ, මහනුවර සහ නුවරඑළිය යන දිස්ත්‍රික්ක නියෝජනය කරමින් එම දිස්ත්‍රික් තරගවලදී සුදුසුකම් ලැබූ ක්‍රීඩක ක්‍රීඩිකාවන් තරග වැදුනු මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි.මෙම තරගාවලියේදී මෙවර 2012 වසරේ මධ්‍යම පළාතේ දක්ෂතම මලල ක්‍රීඩකයා ලෙස දුර පැනීම මීටර් 7.06 දස්කම් පෑ නුවරඑළිය දිසාවේ ආර්.ඒ.ඊ. සංජීව සහ දක්ෂතම මලල ක්‍රීඩිකාව ලෙස මීටර් 100 තත්:12.1 දස්කම් පෑ මහනුවර දිසාවේ අක්ෂනා මාරලන්ද සම්මාන ලැබූහ.මෙවර උළෙලේ ඔලිම්පික් පහන දැල්වීම මධ්‍යම පළාතෙන් බිහි වූ සුවිශේෂ ක්‍රීඩකයෙකු හා ක්‍රීඩිකාවක් වූ මාතලේ ඕ.ජී.සෝමසූරිය හා මහනුවර ඩී.ඒ.ඉනෝකා අතින් සිදුවූහ. ජාතික හා ජාත්‍යන්තර තරගවලදී පදක්කම් දිනූ ක්‍රීඩකයෙකු හා ක්‍රීඩිකාවක් වන මොවුන් අතුරින් ඕ.ජී.සෝමසූරිය අඛණ්ඩව වසර 32ක් ජාතික මහා ක්‍රීඩා උළෙල නියෝජනය කිරීමද, ඩී.ඒ.ඉනෝකා වසර 20ක් අඛණ්ඩව ජාතික මහා ක්‍රීඩා උළෙල නියෝජනය කිරීමද විශේෂත්වයකි.තරග ප්‍රතිඵල මෙසේ ය.පිරිමි - මීටර් 100 - 1.ඒ.එස්.පතිරණ, තත්:11.2, (මහනුවර) 2. ඩබ්.එම්.ඒ.බණ්ඩාර(මහනුවර) 3.කේ.ජී.අසංක බණ්ඩාර (මාතලේ)මීටර් 200 - 1.ඩී.එම්.සිල්වා, තත්:22.3 (මහනුවර) 2. ආර්.පී. ද සිල්වා (නුවරඑළිය) 3.ඩබ්.එම්.ඩී.බණ්ඩා(මහනුවර))මීටර් 400 - 1.ඒ.ගුණරත්න තත්:47.8(මහනුවර) 2. එම්.කේ.ජයසේකර (මහනුවර) 3.එස්.කේ. මධුශංඛ(මහනුවර)මීටර් 800 - 1.ඒ.පී.අමරසිරි, වි.1 තත්:55.8(මහනුවර) 2.එම්.සී.පි‍්‍රයංකර(මහනුවර) 3.එස්.කේ.වෙදගෙදර(මහනුවර)මීටර් 1500- 1. නිශ්ශංක කුමාර, වි.4 තත්:02.2(මහනුවර) 2.එන්.එන්.ජයසූරිය (නුවරඑළිය ) 3.ඒ.බී.ඒකනායක(මහනුවර)මීටර් 5000 - 1.ලයනල් සමරජීව, වි.15 තත්:21.1(නුවරඑළිය) 2. අසේල බණ්ඩාර (මහනුවර) 3.ජේ.විජේනායක (මහනුවර) මීටර් 10,000 1. ලයනල් සමරජීව, වි.32 තත්.33.4(නුවරඑළිය) 2. එම්. ශිවරාජා(නුවරඑළිය) 3. පී.ජී.සුජිත් කුමාර (මහනුවර)මීටර් 110 කඩුලු - 1. පී.අත්තනායක, තත්15.8(නුවරඑළිය) 2.ජී.ජී.එස්.රණසිංහ (නුවරඑළිය) 3.පී.ඩී.ගුණසිංහ(මහනුවර)මීටර් 400 කඩුලු - 1. එච්.එම්. සලීම්දීන්, තත්:54.8(මහනුවර) 2. ඩී.එම්. ජයතිස්ස (මහනුවර) ජී.ජී.එස්.රණවීර(නුවරඑළිය)මීටර් 100 x 4 1. මහනුවර 2.මාතලේ 3.නුවරඑළියමීටර් 400 x 4 1.මාතලේඋස පැනීම - 1.නිපුන නිර්මාල් කුමාර, මීටර් 1.88 (මාතලේ) 2. ඩී.පී.මීරිගම්පිටිය(නුවරඑළිය) 3. එස්.එච්.තලගහවත්ත(මහනුවර)දුර පැනීම 1.ආර්.එච්.ඊ.සංජීව මීටර් 7.06 (නුවරඑළිය) 2.ජේ.පී.විමලසිරි (මහනුවර) 3.එස්.ටී.සෙනවිරත්න (මාතලේ)තුන් පිම්ම 1.එස්.ටී.සෙනවිරත්න, මීටර් 14.44(මාතලේ) 2. ජේ.පී.විමලසිරි(මහනුවර) 3.ආර්.එස්.කරුණාරත්න(මාතලේ)යගුලිය 1.මොහොමඩ් ෆාහීම්, මීටර් 11.80(මාතලේ) 2. කේ.ජී.ටියුඩර් (මහනුවර) 3. සේනාධීර පෙරේරා,(මහනුවර)කවපෙත්ත 1.මොහොමඩ් ෆාහීම්, මීටර් 32.92(මාතලේ) 2. එම්.ආර්.සියාඋල්හක්(මහනුවර) 3.රුවන් චතුරංග(නුවරඑළිය)හෙල්ල විසි කිරීම 1. මලිත් ද සිල්වා මීටර් 59.57(මාතලේ) 2. වයි.ඩී.රූපසිංහ (මහනුවර) 3.චන්දික කුමාර (නුවරඑළිය)රිටි පැනීම - 1. එච්.එම්.ඩී.පී. චාමර, මීටර් 2.17(මහනුවර) 2. ජී.ජී.ටී.ඩී.ගල්කොටුව(මහනුවර) 3.ජේ.ඩබ්.ජී.ගුණතිලක (මහනුවර)(කාන්තා)මීටර් 100 - 1.අක්ෂානා මාරලන්ද, තත්: 12.1(මහනුවර) 2. යමුනා අබේවික්‍රම(මහනුවර) 3. එන්.එන්.සෙල්ලහේවා(නුවරඑළිය)මීටර් 200 - 1.අක්ෂානා මාරලන්ද තත්: 25.4(මහනුවර) 2.යමුනා අබේවික්‍රම(මහනුවර) 3.එන්.එන්.සෙල්ලහේවා(මහනුවර)මීටර් 400 - 1. උපමාලිකා රත්න කුමාරි, තත්: 56.5(මාතලේ) 2. කාංචනා කුමාරී(මහනුවර) 3.නිමාලි මධුභාෂනී (නුවරඑළිය)මීටර් 800 -1. ඒ.එම්.මධුවන්තී, වි.2 තත්: 21.8(නුවරඑළිය) 2.එච්.ඩී.පතිරත්න, (මහනුවර) 3.එම්.ජී.මනෝජා කුමාරී (මහනුවර)මීටර් 1500 - 1. පී.අබේසිංහ, වි. 5 තත්: 16.0(මහනුවර) 2. ඩී.කේ.ඒකනායක(මාතලේ) 3. ඩී.ඊ.කරුණාරත්න(මහනුවර)මීටර් 5000 - 1.රුවිනී මධුෂානී, වි. 18 තත්: 07.2(නුවරඑළිය) 2.අනුරාධි බෝගහවත්ත(නුවරඑළිය) 3.බී.ජී.ඩි.කේ.ඒකනායක(මාතලේ)මීටර් 10,000 - 1.ඩී.ඒ.ඉනෝකා,වි. 39 තත්:9.56(මහනුවර) 2.වී.ක්‍රිෂාන්තිනි (නුවරඑළිය) 3.අනුරාධි බෝගහවත්ත(නුවරඑළිය)මීටර් 100 කඩුලු - 1. කෞෂල්‍යා සෙව්වන්දී, තත්: 17.1 , 2. එම්.කේ.හේරත්(මාතලේ)මීටර් 400 කඩුලු - 1. එච්.එම්.රත්නායක, වි.1 තත්: 12.4(මහනුවර) 2.චාමිනි හර්ෂිකා (නුවරඑළිය)මීටර් 100 x 4 1.නුවරඑළිය, 2.මහනුවර,මීටර් 400 x 41.නුවරඑළියඋස පැනීම 1. එස්.එම්.සූරියම්පොළ, මීටර් 1.60 (මහනුවර) 2.ඩබ්.පී.හරිස්චන්ද්‍ර(මහනුවර) 3.යශෝධරා උඩංගමුව(මාතලේ)දුර පැනීම - 1.එස්.ඩී.ධර්මසි,මීටර් 10.449(නුවරඑළිය) 2. යූ.එම්.හර්ෂණී(මාතලේ) 3. චාමිනී හර්ෂිකා(මාතලේ)යගුලිය - 1.සී.ජී.කවිදා කුමාරී, මීටර් 10.28 (මාතලේ) 2.යූ.එච්.ජයරත්න(මාතලේ) 3.සී.එන්.කුමාරී(මාතලේ)කවපෙත්ත - 1.සී.ජේ.කවිදා කුමාරී, මීටර් 36.78 (මාතලේ) 2.සී.එන්.කුමාරී(මාතලේ) 3. සී.කේ. ලියනගේ (මහනුවර)හෙල්ල 1.නිරෝෂා කුමාරී මීටර් 36.78(මාතලේ) 2.එන්.කේ.චන්ද්‍රරත්න(මහනුවර).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=f1208011</link>
    <topic>ආයේ කතා දෙකක් නෑ !නැ‍‍‍ඟෙනහිර අපි දිනනවා</topic>
    <author>සාකච්ඡා කළේ පණ්ඩුක සමරසේකර</author>
    <content>නැ‍‍ඟෙනහිර, උතුරු මැද සහ සබරගමුව පළාත් සභා තුනේ මැතිවරණය සඳහා නාම යෝජනා භාරදුන් සියලු පක්ෂ සිය ජයග්‍රහණ සඳහා රොද බඳීමින් සිටී. මෑත කාලයේ මහත් කතාබහට ලක් වූ කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා සමඟ ආණ්ඩුවේ මැතිවරණ සූදානම පිළිබද කළ සාකච්ඡාවකි.* ඉදිරි පළාත් සභා මැතිවරණ ජයග්‍රහණය කිරීම සඳහා රජයේ සූදානම කොහොමද?ඇත්තටම ජනාධිපතිතුමාගේ මහින්ද චින්තන වැඩපිළිවෙළ යටතේ අපේ රටේ සෑම ගමක්ම නගරයක්ම සීග්‍ර දියුණුවකට පත්කරමින් තිබෙනවා. අපේ රටේ ග්‍රාම සේවක කොට්ඨාස 14000ක් තිබෙනවා. ගම්මාන 36000ක් තියෙනවා. මේ හැම ග්‍රාම සේවක කොට්ඨාසයක්ම හැම ගම්මානයක්ම අද ශීඝ්‍රයෙන් දියුණුවට පත් කරමින් තියෙනවා.ඉස්සර තිබුණේ එහෙම නෙවෙයි. ගමක මන්ත්‍රීවරයෙක් හිටියා නම් දියුණු වුණේ ඒ ගම. ඇමැතිවරයෙක් හිටියා නම් දියුණු වුණේ ඒ ගම. අනෙක ඔවුන් ආණ්ඩු පක්ෂයේ හිටියා නම් තවත් සංවර්ධනය ඉක්මන්. අද එහෙම නැහැ. රටේ සියලුම නගර ගම් දනව් එකම විදියට දියුණු කිරීමේ යෝධ සංවර්ධන වැඩ පිළිවෙළක් ක්‍රියාත්මක වෙනවා. එයම තමයි මැතිවරණයේ සූදානම. අපි මැතිවරණ බලාගෙන වැඩකරන රජයක් නොවේ.* නමුත් තවත් ඉදිරියට බලයේ ඉන්න කාලය තියෙද්දි ඇයි මේ කලින්ම මැතිවරණයකට යන්න හිතුවෙ?ඒක එම පළාත් සභාවල ඉන්න මහ ඇමැතිවරුන්ගෙ ඉල්ලීම. මොකද පවතින රජයට පුළුවන් ඕනෑම අවස්ථාවක මැතිවරණයකට යන්න. ඒ නිසා මේ පළාත් සභා තුනේම ඉන්න ජනතාව රජයේ සංවර්ධන වැඩපිළිවෙළ ඉහළින්ම අනුමත කරනවා. ඒ නිසා අපට ජයග්‍රහණය කරන්න අවස්ථාව ඉහළින්ම තියෙන නිසා මේ වෙලාවෙ මැතිවරණයකට යන්න සන්ධාන ආණ්ඩුව තීරණයකට ආවා.* අද ප්‍රභාකරන් නැති වුණාට එල්.ටී.ටී.ඊ. සංවිධානයට උදව් දුන් බොහෝ බලවේග මේ රටට එරෙහිව නැඟී සිටිනවා. මෙවැනි තත්ත්වයක් විශේෂයෙන්ම යුද්ධය පැවැති කලාපයක මැතිවරණයකට බලපාන්නේ කොහොමද?විශේෂයෙන්ම ජිනීවා හි මානව හිමිකම් කවුන්සිලය ගෙන ආ යෝජනාවේදී අපේ රටට එරෙහිව නැඟී සිටි රටවල් මෙන්ම අපට සහයෝගය දුන්නු රටවල්ද හිටියා. එය ජාත්‍යන්තරව බලපාන දෙයක්. නමුත් මෙවර පළාත් සභා මැතිවරණය පවත්වන කලාපය යුද්ධයට ඍජුව මුහුණ දුන්නා. මේ මැතිවරණයේදී අපට පෙන්වන්න පුළුවන් ජාත්‍යන්තර බලවේග වලට එරෙහි ජනතා නැඟී සිටීම කොතෙක්ද යන්න. විශේෂයෙන්ම ජනාධිපතිතුමාගේ වැඩපිළිවෙළ අනුව සියලු ජාතීන්ට සමානව සැලකීමේ ප්‍රතිපත්තියට ජනතා සහාය ලැබෙනවා. එය ජාත්‍යන්තරව අප රටට එල්ල කරන චෝදනාවන්ට හොඳ උත්තරයක් වේවි.* හොඳයි, රජයේ කැබිනට් ඇමැතිවරයකු හැටියට මෙම මැතිවරණ ජයග්‍රහණය සඳහා ඔබට පැවරී ඇති කාර්යභාරය මොකක්ද?විශේෂයෙන්ම අපි එක්සත් ජනතා නිදහස් සන්ධානය හැටියට මේ රජය දිනවීමේ කාර්ය භාරයට උරදී සිටිනවා. ඒ සඳහා මැතිවරණ පැවැත්වෙන ප්‍රදේශවලට ගිහින් ජනතාව දැනුවත් කරලා ජනතාවගේ සහයෝගය රජයට ලබා ගැනීමයි අපගේ ව්‍යායාමය. ත්‍රිකුණාමලය අම්පාර වැනි දිස්ත්‍රික්කවල මුස්ලිම් ජනතාවගේ ඡන්ද වැඩිපුර තිබෙනවා. ඒ සඳහා මම රජය වෙනුවෙන් එම ඡන්ද ලබා ගැනීම සඳහා මහන්සි වෙනවා. අනෙකුත් පළාත් සඳහාත් අවශ්‍ය ඕනෑම වෙලාවක මගේ දායකත්වය මම ලබා දෙනවා.* ශ්‍රී ලංකා මුස්ලිම් කොංග්‍රසය තනිව තරග කරන්නට ගත් තීරණය පිළිබඳව ඔබගේ අදහස මොකක්ද?මේකයි ඉතින් ඒ අය මේ මැතිවරණයේ දී රජය සමඟ තරඟ කරනවා නම් වැඩි ආසන සංඛ්‍යාවක් සඳහා අපේක්ෂකයන් තම පක්ෂයෙන් ඉදිරිපත් කරන්නට අවසර ඉල්ලුවා. ඉතින් අපි මේ තත්ත්වය ගැන අනෙක් පක්ෂයත් සමඟ සංසන්දනාත්මකව බැලුවම අපට වැටහුනා ඔවුන්ගෙ ඒ ඉල්ලීමට ඉඩ දෙන්න බැහැ කියලා. ඉතින් ඔවුන් තනිව තරඟ කිරීමේ තීරණයක් ගෙන ඇති බව දැන්වූවා. ඒකට අපි ඉඩ දුන්නා.* පක්ෂ කිහිපයක් සන්ධානගතව ආණ්ඩුවක් ගෙන යද්දි මෙවැනි තත්ත්වයක් එහි පැවැත්මට එතරම් හොඳ නැහැ නේද?නැහැ ඉතින් ඕනෑ කෙනෙකුට ආණ්ඩුවට එන්නත් පුළුවන්. ආණ්ඩුවෙන් යන්නත් පුළුවන්. ඒක නිසා සන්ධාන කමිටුව ඒකට අවසරය දීල තියෙනවා. ඉතින් එයාලම ඉල්ලීමක් කරල තියෙනවා. තනිවම තරඟ කරන්න. මීට කලින් පැවති ඡන්දවලදීත් එතුමා වෙනම තමයි තරඟ කළේ. ඒ නිසා එතුමා නැහැ කියල අපට ප්‍රශ්නයක් නැහැ. අපි පළාත් සභා මැතිවරණයේදී නැ‍ඟෙනහිර පළාත් සභාවත් අනිවාර්යයෙන්ම දිනනවා. අපි ජනාධිපති මැතිවරණයෙදිත් පාර්ලිමේන්තු මැතිවරණයෙදීත් එක්සත් ජනතා නිදහස් සන්ධානය ජයග්‍රහණය ලැබුවා. ඉතින් අනෙක් පක්ෂවලට වඩා මුස්ලිම් ඡන්ද සන්ධානයට ලැබෙයි කියල අපි දන්නවා. ඒ විතරක් නෙවෙයි. යූ. එන්.පී. ස්වාධීනව තරඟ කරන අය තවත් පක්ෂ මේ වගේ පක්ෂවලට වඩා බහුතර ඡන්ද ප්‍රමාණයක් අපි සන්ධානය හැටියට ලබා ගන්නවා.* හොඳයි, පසුගිය දින කිහිපයක්ම මේ රටේ වැඩියෙන්ම කතාබහට ලක් වූ ඇමැතිවරයා ඔබ. මොකක්ද ඒ සිදුවීම?මන්නාරම නගරයේ මුහුදට ආසන්න බිම් ප්‍රදේශයක් කාලයක් තිස්සෙම මුස්ලිම් ජනතාව ධීවර කටයුතු සඳහා යොදා ගත්තා. පසු කාලීනව එය එල්.ටී.ටී.ඊ. සංවිධානයේ බලපෑම මත ද්‍රවිඩ ජනතාව අත්පත් කරගෙන ධීවර කටයුතු සඳහා යොදා ගත්තා. පසුව මේ ධීවර ප්‍රදේශයේ අයිතිය මුස්ලිම් ජනතාවට ලබා දෙන්න කියල ඉල්ලීමක් කළා. එය අවුරුදු ගණන් ඇදි ඇදී ඇවිත් මාස සති වලට ඇවිත් අන්තිමේ මේ සඳහා උසාවි යන්නටත් සිදුවුණා. උසාවියෙන් දුන්නු නියෝගයට එරෙහිව තලෙයිමන්නාරම ජනතාව නිහඬ විරෝධතාවක නිරත වෙලා තියෙනවා.මේ සිද්ධිය මට ආරංචි වුණේ සිද්ධිය වුණ දා හවස. මම වහාම කොළඹ සිට ගුවනින් ගියා. මන්නාරමට ඒ ගිහින් එතන උද්ඝෝෂණය සිදු වූ තැන සිටි පොලිස් නිලධාරීන්ට උපදෙස් දුන්නා සාමකාමීව මේ ප්‍රශ්නය විසඳුමකට එන්න හැකි විදියේ පසුබිමක් සකස් කරන්න කියලා. එහිදී උද්ඝෝෂකයන් අතින් උසාවි සංකීර්ණයටත් අලාභහානි සිදු වී තිබුණා. කොහොම වුණත් මාධ්‍ය හරහා මෙය වාර්තා වුණේ වෙනත් විදියකට. ඒ නිසා හරි වැටහීමක් නැතිව බොහෝ පිරිස් යම් යම් ප්‍රකාශ නිකුත් කළා. එයින් මටත් සිත් තැවුල් ඇති වුණා.* හොඳයි මෙහි වර්තමාන තත්ත්වය මොකක්ද?මේ සිද්ධිය දඩමීමා කරගෙන රටට විරුද්ධ යම් යම් කණ්ඩායම් දේශපාලන වාසි ගන්න හදනවා. ඒ එක්කම ටීඑන්ඒ වගේ පක්ෂ මෙයින් ජාත්‍යන්තරව රටට අවාසිදායක තත්ත්වයන් නිර්මාණය කරන්න වෙර දරනවා. මේ තත්ත්වය ඇති වුණේ මාධ්‍ය මගින් නිවැරැදිව කරුණු වාර්තා නොකරපු එක කියලයි මම හිතන්නෙ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=f1208012</link>
    <topic>රටට ජවය දෙන මත්තල ගුවන් තොටුපළ</topic>
    <author>චන්ද්‍රානි මාරසිංහ ඡායාරූප සිවිල් ගුවන් සේවා අමාත්‍යාංශය</author>
    <content>අහස් යානා පිළිබඳ මුල් ම ප්‍රවාදය මතු වන්නේ ශ්‍රී ලංකාවෙන් ය. එය රාවණා රජුගේ “දඬු මොනරය” නම් වාහනය සමඟ සම්බන්ධ ය. ගුවන් යානා ගැන හෝ ගුවන් ගමන් ගැන හෝ ප්‍රමුඛ නාමයක් දැන් ශ්‍රී ලංකාවට නැතත්; ඉතිහාසය තුළ අපට එම ගෞරවය හිමි වේ.එම ගෞරවය ද මුල් කොට ගුවන් ගමන් පිළිබඳ ආසියාවේ කේන්ද්‍රයක් බවට ශ්‍රී ලංකාව පත් කිරීමේ බරපතළ වැඩසටහනක් වත්මන් ආණ්ඩුවට තිබේ. මේ අනුව වියළි - කර්කශ හම්බන්තොට ප්‍රදේශය නවීකරණය වෙන්නට පටන්ගෙන තිබේ.ගුවන් තොටුපළක් යනු රටින් පිටවන ස්ථානය මෙන්ම රට වෙත ළඟා වන ස්ථානය ද වෙයි.සියලුම ජාත්‍යන්තර හුවමාරු සිදුවන ප්‍රධාන දොරකඩ මෙයයි. එහිදී ඒ සම්බන්ධයෙන් සිදු කරනු ලබන සියලු ක්‍රියාවන් කාර්යක්ෂම ලෙස නිවරදිව සිදු කිරීම ප්‍රධාන කාර්යයකි. රටක පිවිසුම ගුණාත්මකභාවයෙන් සහ කාර්යක්ෂම කිරීමෙන් සංචාරකයින්ගේ සිත් නවතන ආකර්ෂණීය ස්ථානයක් වෙනු ඇත. බණ්ඩාරනායක ජාත්‍යන්තර ගුවන් තොටුපළ ආසියා ශාන්තිකර කලාපයේ මගී සංක්‍රමණික මධ්‍යස්ථානයක් බවට පත් කිරීම සඳහා ක්‍රියාවට නංවා ඇති වැඩසටහන් ගණනාවක ප්‍රතිලාභ මේ වන විට යථාර්ථයක් බවට පත් වී ඇත.වගකීමශ්‍රී ලංකාවේ සිවිල් ගුවන් සේවා ක්ෂේත්‍රයෙහි කටයුතු නිගමනය කිරීමේ වගකීම පැවරී ඇති ආයතනය සිවිල් ගුවන් සේවා අධිකාරියයි. ශ්‍රී ලංකාව ජාත්‍යන්තර සිවිල් ගුවන් සේවා සම්මුතියෙහි පාර්ශ්වකරුවෙකු වශයෙන් ක්‍රියාත්මක කිරීමට බැඳී ඇති ජාත්‍යන්තර සිවිල් ගුවන් සේවා ප්‍රමිතීන් සහ නිර්දේශිත ව්‍යවහාරයන් රට තුළ නීතිගත කිරීමට කටයුතු කර ක්‍රියාවට නැංවීමේ වගකීම පැවරී ඇත්තේද මෙම ආයතනයටයි.සිවිල් ගුවන් සේවාවේ නියාමන ආයතනය වන ශ්‍රී ලංකා සිවිල් ගුවන් සේවා අධිකාරියේ කාර්යභාරය වඩාත් සංකීර්ණ තත්ත්වයට පත්වී තිබේ. ඊට හේතුව ගුවන් යානා ප්‍රමාණය වැඩිවීමයි. සේවා සපයන ගමනාන්ත සංඛ්‍යාව 61 ක් පමණ වන විට රටවල් සංඛ්‍යාව 33 ක් දක්වා වැඩිවී තිබේ.බණ්ඩාරනායක ජාත්‍යන්තර ගුවන් තොටුපළ මිලියන 6 ක මගී සංඛ්‍යාවක් හැසිරවීමේ ධාරිතාවයකින් යුක්තය.එහෙත් පසුගිය වසරේදී මිලියන 6.4ක් දක්වා වැඩිවී තිබේ. එම වැඩිවීමට අනුව යටිතල පහසුකම් සැපයීම සඳහා ප්‍රමුඛත්වය ලබාදී තිබේ.කටුනායක ගුවන් තොටුපළ භාවිත කරන සංචාරකයින්ගේ ප්‍රමාණය සහ දිනපතා පැමිණෙන ගුවන් මගීන්ගේ සංඛ්‍යාව ඉහළ යෑමක් තිබේ. ඊට සරිලන ලෙස සහ අති නවීන ගුවන් යානාවලට සුදුසු ලෙස ගුවන් තොටුපළ පහසුකම් වැඩිදියුණු කිරීම අත්‍යවශ්‍ය වේ.ශ්‍රී ලංකාවේ දෙවන ජාත්‍යන්තර ගුවන් තොටුපළ ලෙස මත්තල ගුවන් තොටුපළ ඉදිකෙරෙයි. ලෝකයේ දැනට භාවිතා වන විශාලතම ගුවන් යානාවලට පහසුකම් සැපයිය හැකි පරිදි ශ්‍රී ලංකාවේ විශාලතම ගුවන් තොටුපළ මත්තල ඉදි වේ.ව්‍යාපෘතිය අදියර දෙකක් යටතේ සිදු කෙරෙයි. එක් ජාත්‍යන්තර ගුවන් තොටුපළක් සතුවීම හේතු කොටගෙන ශ්‍රී ලංකාව මුහුණ දෙන තරගකාරී අවාසිදායි තත්ත්වයෙන් මිදී ශ්‍රී ලංකාව ශක්තිමත් කිරීම එමගින් අපේක්ෂා කරයි. ගුවන් තොටුපළ සංවර්ධන ප්‍රදේශය හෙක්ටයාර් 800 ක භූමි ප්‍රමාණයකි.අනාගත සංවර්ධන කටයුතු සඳහා තවත් හෙක්ටයාර 1200 ක භූමි ප්‍රමාණයක් වෙන් කර ඇත. පළමු අදියර ඉදිකිරීමේ පිරිවැය අමෙරිකානු ඩොලර් මිලියන 209 කි. චයිනා හාබර් ඉංජිනේරු සමාගම සමඟ ගුවන් තොටුපළ හා ගුවන් සේවා සමාගම එම ගිවිසුමට අස්සන් තබා ඇත.භාණ්ඩ ප්‍රවාහනයගුවන් භාණ්ඩ ප්‍රවාහනයට මුල් තැන දෙමින් ගුවන් මගීන් හැසිරවීම මෙහි අපේක්ෂාවයි. වාර්ෂිකව මෙට්ට්‍රිරක් ටොන් 45000 ක ගුවන් භාණ්ඩ සංසරණයකට පහසුකම් සැලසීම අනෙක් අරමුණයි. හම්බන්තොට මත්තල ගුවන් තොටුපළ පළමු අදියර මීටර් 3500 ක් දිග හා මීටර් 75ක් පළල ධාවන පථයකින් සමන්විත වේ. කෙටි දුර පිවිසුම් මාර්ග දෙකකි. ගුවන් යානා 9 සිට 11 අතර ප්‍රමාණයකට පහසුකම් සැපයිය හැකි අංගණයකි.වර්ග අඩි දසදහසකින් යුත් පර්යන්ත ගොඩනැඟිල්ලකි. නවීන උසස් තත්ත්වයේ පහසුකම්වලින් සමන්විත ගුවන් සංසරණ සේවා සහ ගිනි ආරක්ෂණ පහසුකම් ඇති ගුවන් භාණ්ඩ පර්යන්තයකි. ගුවන් භාණ්ඩ හැසිරවීමට මුල්තැන දෙමින් බණ්ඩාරනායක ගුවන් තොටුපළ ට වඩා වැඩි පහසුකම්වලින් සමන්විත නවීන ගුවන් භාණ්ඩ පර්යන්තයක් ඉදිකෙරේ.ගුවන් භාණ්ඩ පර්යන්තය ඇතුළත රේගු, ගුවන් සේවා, නිරෝධායන මෙන්ම භාණ්ඩ මෙහෙයුම්වලට ව්‍යාපාර හැසිරවීමට පහසුකම් සැළසේ. ඊට අමතරව ගුවන් භාණ්ඩ රැඳවුම් භාණ්ඩ සඳහා පමණක් අංගණයක් සහ ගගන යාත්‍රාංගණයට පිවිසුම් මාර්ගයක් ඉදිකිරීමට ද අපේක්ෂිතය. ඒ අනුව සංකේනායක දෙකක් ඇති ‘ජ’ 320 ගුවන් යානා දෙකක් සඳහා ගුවන් භාණ්ඩ රැඳවුම් ඕනෑම අවස්ථාවක පහසුකම් සැපයීමට හැකියාව ඇත. අතිවිශාල (සංකේත A 380) ගුවන් යානාවක් සඳහා සියලු පහසුකම් සැලසීමටද සැලසුම් කර තිබේ.යටිතල පහසුකම්දෙවන අදියර යටතේ යටිතල පහසුකම් සහිත සංවර්ධන කටයුතු ගණනාවකි. සමාන්තර ගගන යාත්‍ර‍්‍රාංගන පිවිසුම් මාර්ගය හා කෙටි පිවිසුම් මාර්ග මගීන් මිලියන 5 කට පහසුකම් සැපයීමට හැකි පර්යන්ත ගොඩනැගිල්ලක් ගුවන් භාණ්ඩ මෙහෙයුම් ප්‍රදේශ සහ ගුවන් යානා රැඳවුම් අංගණය පුළුල් කිරීම වේ.මත්තල ජාත්‍යන්තර ගුවන් තොටුපළ මෙහෙයුම් කටයුතු ආරම්භ කිරීමෙන් ලංකාවට පැමිණෙන සංචාරකයන්ට ගුවන් සමාගම් සහ සංචාරක කර්මාන්තයේ නියුතුවූවන්ට විශාල පහසුවක් සැලසෙන බව සිවිල් ගුවන් සේවා ඇමැති පියංකර ජයරත්න මහතා පවසයි.අමාත්‍යවරයා පෙන්වා දෙන පරිදි කටුනායක ගුවන් තොටුපළ මගින් ලබන ලාභය අතිවිශාලය. මත්තල ජාත්‍යන්තර ගුවන් තොටුපළ ද එමෙන්ම විදේශ විනිමය ගෙනෙන ව්‍යාපෘතියකි. ඉදිකිරීම් පිරිවැය රටේ ආර්ථිකයට බලපෑමක් නොවේ. මත්තල ප්‍රතිලාභ සහ ආර්ථික වාසි ගෙනෙන ව්‍යාපෘතියකි.දේශීය විදේශීය ආයෝජකයින් සඳහා ආයෝජන අවස්ථා රාශියක් ගොඩනැගී තිබේ. ඒ සඳහා අවශ්‍ය මූලික ආයෝජන සැලසුම් මේ වන විට සකස් කර අවසන්ය. එමගින් ගුවන් සේවා ආශ්‍රිත මෙන්ම ගුවන් සේවා ආශ්‍රිත නොවන ව්‍යාපාරික අවස්ථා රාශියක් උත්පාදනය වී තිබේ. ඒ අනුව ආර්ථික වශයෙන් රටට විශාල ආයෝජන අවස්ථා මෙන්ම විදේශ විනිමය උත්පාදන අවස්ථා රාශියක් බිහිවී තිබේ.පහසුකම් රැසක්හම්බන්තොට, මොනරාගල, රත්නපුර, මාතර, ගාල්ල, බදුල්ල, අම්පාර, මඩකලපුව දිස්ත්‍රික්කවල ගුවන් මගීන්ට මෙන්ම ගුවන් භාණ්ඩ හුවමාරු කරන ප්‍රජාවටද මත්තල ගුවන් තොටුපළ වඩාත් පහසු වනු ඇත. ඒ 380 වැනි අති නවීන ගුවන් යානා ගොඩබැස්සවීමේ සහ ගුවන්ගත කිරීමේ පහසුකම් නිසා විශාල ගුවන් මගී ප්‍රමාණයකට එකවර පහසුව සැලසේ. මෙම ගුවන් තොටුපළ හරහා අඩු වියදම් ගුවන් සේවා ආකර්ෂණය කර ගැනීමට හැකිවනු ඇත.එමගින් ගුවන් මගීන් වැඩි පිරිසකට අවස්ථාව ලැබේ. මීට අමතරව ගුවන් භාණ්ඩ සඳහා ගුදම් පහසුකම්, තීරු බදු රහිත වෙළඳ සංකීර්ණ, ජාත්‍යන්තර මුදල් හුවමාරු කිරීමේ මධ්‍යස්ථාන පහසුකම් සැලසෙනු ඇත. ඊට අමතරව ආයෝජකයින් සඳහා සහන මෙන්ම කාර්මික කලාප, තොරතුරු තාක්ෂණ සේවා කලාප බිහි වේ.ඊට අමතරව කුඩා, මධ්‍යම හා තරු පන්තියේ හෝටල්, ආපන ශාලා සංචාරක ප්‍රවාහන පහසුකම්, ගොල්ෆ්, කිමිදුම්, ජල ක්‍රීඩා වැනි සංචාරක ක්‍රියාකාරකම් සහිත මධ්‍යස්ථාන සහ ක්‍රීඩා මධ්‍යස්ථාන වක්‍රාකාරව බිහිවන අවස්ථාවන්ය.හම්බන්තොට වරාය හා ඒකාබද්ධ ගුවන් හා මුහුදු භාණ්ඩ හුවමාරු මධ්‍යස්ථානයක් ඉදිකිරීමටද සැලසුම් කර තිබේ.රටක් සංවර්ධනය වන විට ඒ හා සමගාමීව ජනතාවද එය වැළඳ ගැනීමෙන් සංවර්ධනයේ යහපත් ප්‍රතිඵල අත්විඳිය හැකිය. විශේෂයෙන්ම නව ගුවන් තොටුපළක් ඉදිකිරීම යනු රැකියා අවස්ථා රැසකට නව මාර්ග විවරවීමකි. රටේ විරැකියාව අවම කිරීමකි. හම්බන්තොට මත්තල ජාත්‍යන්තර ගුවන් තොටුපළ දැවැන්ත නිර්මාණයකි. විශේෂයෙන්ම පරිසර හිතකාමී ක්‍රමවේදයක් භාවිතා කර තිබේ.මත්තල ගුවන් තොටුපළ ගුවන් බඩු මෙහෙයවන ගම්මානයකි. බෙදා හැරීමේ මධ්‍යස්ථානයකි. වෙළෙඳ මධ්‍යස්ථානයකි.විශේෂයෙන්ම ශ්‍රී ලංකාව ගුවන්යානා වලට සේවා සපයන මධ්‍යස්ථානයක් ලෙසට පත් කිරීමට අපේක්ෂා කරයි.සමස්ත ආර්ථිකය ඉදිරියට ගෙන යාමේ ජාතික මෙහෙවරක යෙදෙන සිවිල් ගුවන් සේවා අමාත්‍යාංශයේ ඉදිරි වැඩසටහන් අතර මත්තල ජාත්‍යන්තර ගුවන් තොටුපළේ ඉදිකිරීම් කටයුතු සියයට 70 කට වැඩි ප්‍රමාණයක් මේ වන විට අවසන්ය.අභියෝග ජය ගැනීම එක් රැයකින් කළ හැකි දෙයක් නොවේ. නව අත්හදා බැලීම් කළ යුතුයි. එහිදී අවදානමක්ද දැරීමට සිදු වේ. චීනය, ඉන්දියාව, කොරියාව, ජපානය, රටවල් දියුණු වූයේ නව නිර්මාණ බිහිකිරීමෙනි.රටේ අනාගතය වෙනුවෙන් නිවැරදි දැක්මක් ඇතිව ක්‍රියාත්මක කරන නිර්මාණවල ප්‍රතිඵල සම්පූර්ණයෙන්ම ලැබිය හැකි පිරිස අනාගත පරපුරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=f1208013</link>
    <topic/>
    <author>සාකච්ඡා කළේ නිවන්ති තිලකරත්න</author>
    <content>'අයෝමය පියාපත්' නවකතාව තුළින් මෙරට නවකතා ‍‍ක්ෂේත්‍රයට පිවිසි මහානාම දුනුමාල ගේ දෙවැනි නවකතාව 'බොර වතුර' නමින් පසුගිය දා එළි දැක්විණි. කෑගලු මහා විද්‍යාලයෙන් මූලික අධ්‍යාපනය ලැබූ ඔහු පේරාදෙණිය විශ්වවිද්‍යාලයේ සිංහල විශේෂවේදී උපාධිධාරියෙකි. රුවන්වැල්ල රාජසිංහ මධ්‍ය මහා විද්‍යාලයේ ගුරුවරයකු ලෙස කටයුතු කරන ඔහු වැරදුණු දඩයම, තුන් කෝරළයේ ජනකතා, සුළඟ වෙතටයි ආදී කෘති ගණනාවක කතුවරයා ද වේ. 'බොර වතුර' නවකතාව ගැන ද මෙරට සාහිත්‍යය ‍ක්ෂේත්‍රය ගැන ද මහානාම දුනුමාල සමඟ කෙරුණු සාකච්ඡාවකි මේ.* බොර වතුර නවකතාව මඟින් ඔබ කතා බහට ලක් කරන්නේ කුමක් ද?ඕනෑ ම යුගයක සමාජයේ පවතින යම් යම් තත්ත්ව මත කැරලි මතුවෙන්න පුළුවන්. එවැනි තරුණ කැරලිවල දී ඇතිවන්නේ බිහිසුණු සමාජ වතාවරණයක්. කැරලිකරුවන් හා පාලකයන්ට අමතරව තවත් කණ්ඩායම් ආයුධ අතට ගන්නවා. මේ තත්ත්ව ඉතිහාසයේ තිබිලා තිබෙනවා. මේ වගේ කාලෙක දී ‍මවුපියන්ට තම දරුවන් ආරක්ෂා කර ගැනීම අසීරුයි. මවුපියන් දරුවන්ගේ දියුණුව බලාගෙන ඉන්නේ‍. ශ්‍රී ලංකාවේ මධ්‍යම පාන්තික ‍මවුපියන් කටයුතු කරන්නේ තමන්ට වඩා වැඩි තත්ත්වයකට තම දරුවන් ගෙන ඒමට. ඒත් කැරලි වාතාවරණයක් තුළ තම දරුවන් එයට සම්බන්ධ වීමෙන් මවුපියන් මුහුණ දෙන්නේ දුක්ඛිත තත්ත්වයකට. මා බොර වතුර මගින් කතා බහට ලක් කරන්නේ කැරලි වතාවරණයක් තුළ තම දරුවා අහිමි වීම නිසා මවක හා පියෙකු මුහුණ දෙන්නා වූ දුක්ඛිත තත්ත්වය.* තරුණ කැරලි පදනම් කර ගෙන මෙතෙක් ශ්‍රී ලාංකීය සාහිත්‍යය තුළ බිහි වූ නවකතා හා ඔබේ නවකතාව අතර වෙනස ඔබ විග්‍රහ කරන්නේ කොහොම ද?කැරලිකාර වාතාවරණය පදනම් කරගෙන බිහි වුණු ලියනගේ අමරකීර්තිගේ 'අටවක පුත්තු', මහාචාර්ය එදිරිවීර සරච්චන්ද්‍රගේ 'හෙට එච්චර කළුවර නෑ', ආරියවංස අබේසේකරගේ 'චාරුමන්දා' නවකතාවලට මම පෞද්ගලිකව කැමතියි. ඒ කෘති විවිධ දෘෂ්ටීන්ගෙන් මේ කාරණය කතා බහ කර තිබෙනවා. ලියනගේ අමරකීර්ති කතා කරන්නේ පීඩනයට ලක්වන තරුණ සරසවි දරුවන්ගේ පැත්තෙන්. ආරියවංස අබේසේකර කතා කරන්නේ ඒ අත්දැකීම ඉතිහාසයට අරගෙන. මම කතා කරන්නේ පීඩනයට ලක් වෙන මවුපියන්ගේ පැත්තෙන්.* බොර වතුර නවකතාවේ පුණ්‍යාගේ චරිතය ප්‍රශ්නය හමුවේ හැම විට ම නොබියව මුහුණ දෙන චරිතයක් ලෙසත් සුරේන්ද්‍රගේ චරිතය ප්‍රශ්නයට මුහුණ දීමට නොහැකි වූ චරිතයක් ලෙසත් නිරූපණය වෙනවා. එවන් චරිත නිරූපණයකට ඔබ යොමු වුණේ ඇයි?‍මේ ඛේවාචකයේ දී තරුණයා මුහුණ දෙන පැත්තෙන් නෙමෙයි මම කතා කරන්නේ. මවුපියන් ඛේවාචකයට මුහුණ දෙන ආකාරය. මෙහි කේන්ද්‍රීය චරිතය පුණ්‍යා. ඒ කියන්නේ අම්මාගේ චරිතය. සමාජයේ ජීවත්වන විට මම අත්දැකලා තියෙන්නේ විපතක දී කාන්තාවන් වැඩියෙන් හඬා වැටෙනවා. බොහෝ විට පිරිමි හඬන්නේ නෑ. ඒත් තාත්තලා ඒ ඛේදවාචකයෙන් දීර්ඝකාලිනව පීඩා විඳිනවා. ඒක දරා ගන්න බැරි තරම් තත්ත්වයට පත් වෙනවා.පිරිමියගේ දරා ගැනීමේ ශක්තියට වඩා කාන්තාවගේ දරා ගැනීමේ ශක්තිය වැඩියි කියලා මම පෞද්ගලිකව විශ්වාස කරනවා. පියෙකුට වඩා දරුවො ගැන ලොකු වගකීමක් අම්මලා දරා සිටිනවා. පුණ්‍යා තම දරුවගේ පැහැර ගැනීමේ දී පළමුව දැඩි කම්පනයට පත් වෙනවා. පසුව තමයි ඇගේ සිත ක්‍රම ක්‍රමයෙන් ශක්තිමත් වෙන්නේ. මොකද ඇයට තවත් දරුවො දෙන්නෙකුගේ වගකීමක් දරන්න තිබෙනවා. පුණ්‍යාගේ හා සුරේන්ද්‍රගේ චරිත දෙක ඒ විදිහට නිරූපණය කිරීමට හේතුව ඒකයි.* ශ්‍රී ලාංකීය පාඨක සමාජය ඔබ හඳුනාගෙන තිබෙන්නේ කොහොම ද?පාඨකයා ඉදිරිගාමියි. අද ප්‍රබල පරිවර්තන රැල්ලක් ඇති වී ‍තිබෙනවා. මීට කාලෙට පෙර ප්‍රගති, මාර්ග වගේ ප්‍රකාශන කිහිපයක් පමණයි පරිවර්තන පොත් ප්‍රකාශයට පත් කළේ. ඒත් අද පරිවර්තන පොත් ප්‍රකාශන ආයතන රැසක් තිබෙනවා. මේ නිසා සිංහල පමණක් දන්නා අයට ලෝක සාහිත්‍ය පරිශීලනය කිරීමේ අවස්ථාව ලැබී තිනෙවා.* ශ්‍රී ලංකාවේ විචාර කලාව සම්බන්ධයෙන් ඔබේ අදහස කුමක් ද?අද අපේ රටේ විධිමත් විචාර කලාවක් නෑ. ඒත් කිහිප දෙනෙක් ඒ කාර්යයේ යෙදෙනවා. අපි ඒක අගය කරන්න ඕන. විචාරය කියන දේ අපට ගෝචර වෙන්නත් පුළුවන්; නොවෙන්නත් පුළුවන්. ඒත් සමහරු තමන්ගේ කෘතියේ විචාරය නිසා විචාරකයා සමඟ අමනාප වෙනවා. ඇතැම් විට තර්ජන බැන වැදීම් පවා සිදු කළ අවස්ථා තිබෙනවා. චිචාරය කියන්නේ මොකක්ද කියන දේ නිර්මාණකරුවන් තේරුම් නොගැනීම නිසා තමයි එවැනි තත්ත්වයක් උදාවෙලා තිබෙන්නේ. විචාරකයො අනුන්ගේ කෘති විචාර කරනවා. ඒත් සමහර විචාරකයො තමන්ගෙ කෘතියක් කළ විට වෙනත් අයෙක් එය විචාරය කළ විට ඒ සම්බන්ධයෙන් අමනාප වෙනවා. බැණ වදිනවා. මේක අපේ සමාජයේ තිබෙන නොදියුණු තත්ත්වයක්. පුද්ගල හිතවත්කම් මත සිදුවන විචාරත් අද දකින්න පුළුවන්. අපේ විචාර සාහිත්‍ය තවත් දියුණු වෙන්න ‍ඕන‍. විචාරකයා මධ්‍යස්ථ වෙන්න ඕන. ඒ වගේ ම විෂය ‍ක්ෂේත්‍රය ගැන අවබෝධයක්, පුළුල් දැක්මක් තිබෙන්න ඕන.* අන්තර්ජාලය සාහිත්‍යය කලාව කෙරෙහි සිදු කර තිබෙන බලපෑම කෙබඳු ද?අන්තර්ජාලය ශ්‍රී ලංකාවට ප්‍රබල ලෙස බලපාලා නෑ. එක්තරා සීමිත පිරිසක් අතරේ පමණයි එය තවමත් භාවිත වෙන්නේ. සිංහල බ්ලොග් ලියන කියවන පිරිසක් සිටිනවා. ඒත් මේ තත්ත්වය පොත් කියවීම අඩු වෙන්න බාධාවක් වෙන තත්ත්වයට පත්වෙලා නෑ. සමහර පොත් ගැන, සමහර කවි පන්තිවල කොටස් අන්තර්ජාලයෙන් දැක ගන්න පුළුවන්. මම හිතන්නේ අන්තර්ජාලය හරහා පොත් පිළිබඳ සිදු වන මේ තොරතුරු ගලා යාම ඒ පොත් කියවීමට පෙළඹවීමක් කරනවා කියලා.* ඔබ පාසල් ගුරුවරයෙක්. පාසල් විෂය මාලාව තුළ සාහිත්‍යය විෂයයට ලැබී ඇති තත්ත්වය ඔබ දකින්නේ කොහොම ද?පාසල් ළමයින්ගේ කියවීම සලකා බැලුවොත් හයේ සිට නවය දක්වා ශ්‍රේණීවල ළමයින්ගේ කියවීම සතුටුදායක මට්ටමක තිබෙනවා. සාමාන්‍ය පෙළ, උසස් පෙළ මට්ටමට එන විට ළමයින් විභාගය අරමුණු කරගෙන කටයුතු කරන්නේ. උසස් පෙළ සිංහල විෂය යටතේ ළමයින්ට හැදෑරීමට නිර්දේශිත කෙටි කතා තිබෙනවා. ඒ සඳහා තෝරා ගෙන තිබෙන කෙටි කතා පිළිබඳ යමක් කිව යුතු යි. ඒ කෙටි කතා ඒ ඒ ලේඛකයාගේ හොඳ ම කෙටි කතා නෙමෙයි. අනෙක් කරුණ සදාචාරාත්මක ප්‍රශ්න මත ඇතැම් ඒවා තෝරා නොගෙන තිබෙනවා. සාමාන්‍ය පෙළ විෂය යටතේ වුණත් දැනට තෝරා ගෙන තිබෙන කෘතිවලට වඩා හොඳ කෘති තෝරා ගන්න තිබුණා. ඒ වගේ ම විෂය නිර්දේශයේ දී සමහර සාහිත්‍යය කෘතිවල සමහර කොටස් වාරණය කරන පදනම සාධාරණ නෑ.* මෙරට සාහිත්‍ය ‍ක්ෂේත්‍රයේ ගැටලු ලෙස ‍ඔබ හඳුනාගෙන තිබෙන්නේ මොනවා ද?අපට තිබෙන්නේ කුඩා පාඨක සමාජයක්. ඒ නිසා පොත් පළ කරන්නත් දුෂ්කරයි. කර්තෘ ප්‍රකාශන බිහි වෙන්නත් ඒක හේතුවක් වෙලා තිබෙනවා. කුඩා වෙළෙඳ පොළක පොත් අලෙවි කිරීම දුෂ්කරයි. මේ නිසා ලේඛකයන්ට හොඳ ආදායමක් ලැබෙන්නෙත් නෑ. ලේඛකයන් මෙවන් ප්‍රශ්නවලට මුහුණ දෙමින් තමයි ලේඛන කාර්යයේ නිරත වෙන්නෙ. පොත් අලෙවියෙන් ලැබෙන ආදායමෙන් අද ලේඛකයකුට ජීවත් වෙන්න බෑ. වෙනත් ආදායමක් නැතිව මේ කාර්යයේ නිරත වෙන්න බෑ. අද බොහෝ දෙ‍නෙක් වෙනත් රැකියා කරන ගමන් තමයි ලේඛන කාර්යයේ නිරත වෙන්නේ. ඒ නිසා ඔවුනට නිර්මාණකරණය සඳහා විවේකයත් අඩු වීමත් ගැටලුවක්.අපේ සාහිත්‍යයේ ගුණාත්මක බව සම්බන්ධයෙනුත් ගැටලුවක් තිබෙනවා. මිලාන් කුන්දේරා, ඉසබෙල් අයියන්දේ වැනි ලේඛකයන්ගේ නිර්මාණවල තිබෙන ගුණාත්මක බව අපේ ලේඛකයන්ගේ නිර්මාණවල දකින්න ලැබෙන්නේ නෑ.අලුත් දැනුම ක්ෂණිකව සිංහල සාහිත්‍ය වෙත නොපැමිණීමේ ගැටලුවත් තිබෙනවා. ඒ කියන්නේ අලුත් දේවල් ක්ෂණිකව පරිවර්තනය නොවීමේ ගැටලුව. පරිවර්තකයන් මුහුණ දෙන ගැටලුත් මේ සඳහා හේතු වෙලා තිබෙනවා. මොකද පරිවර්තන සිදු කළත් ඔවුන්ට ලැබෙන දෙයක් නෑ.* මේ ගැටලුවලට ඔබ යෝජනා කරන විසඳුම් මොනවා ද?මේ සඳහා සාහිත්‍ය ප්‍රවර්ධන වැඩපිළිවෙළක් අවශ්‍යයි. ඒත් අපේ රටේ සාහිත්‍ය ප්‍රවර්ධන වැඩපිළවෙළක් නෑ. ඒ සඳහා දැනට තිබෙන වැඩ කටයුතු ප්‍රමාණවත් නෑ. අනාගත පරපුර මේ ක්ෂේත්‍රයට යොමු කිරීමට වැඩපිළිවෙළකුත් අපට නෑ. ඒ නිසා සාහිත්‍ය ප්‍රවර්ධන වැඩපිළිවෙළක දැඩි අවශ්‍යතාවක් තිබෙනවා. පරිවර්තන ක්ෂේත්‍රය ගත්තොත් පරිවර්තන ප්‍රබලයි. ඒත් අපේ නිර්මාණවල ගුණාත්මක බව ගැන ගැටලුවක් තිබෙනවා. ලෝක සාහිත්‍යයේ ගුණාත්මක බව වෙත අපේ නිර්මාණ ගෙන යාම සඳහා කටයුතු කළ යුතු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>01</day>
    </date>
    <link>http://www.dinamina.lk/2012/08/01/_art.asp?fn=f1208014</link>
    <topic>වමට සිග්නල් දමා දකුණට වඩින හාමුදුරුවෝ</topic>
    <author>රන්ජන් අමරරත්න</author>
    <content>“නයිගලින් උපන් පුත්‍රයෝ” යනු මෙවර ස්වර්ණ පුස්තක සම්මාන උළෙළෙහි දෙවන වටය සඳහා නිර්දේශිත නව කතාවෙකි. කර්තෘ හු බටුවන්ගල රාහුල හිමියෝ වෙති.ප්‍රබන්ධය ආරම්භ වන්නේ කුතුහලය, ආකර්ෂණය හා විස්මය සමඟ මහා ආතව්‍යානයක පෙර නිමිති පහළ කරමින් ය. සමාරම්භයෙ හි පාඨකයාට දැනෙන අර්ථ පෞරුෂය, කතා රසය හා භාෂා රිද්මය සමකාලීන නවකතාවල දක්නට නො ලැබේ.“මේ නිවුන් දරුවන් ගේ උපතට හේතු වූ නයි ගලේ කතාව රන් මැණිකා ගැබ් ගත් දිනයේ සිට ප්‍රදේශය පුරා පැතිරී ගියේ ය. ඒ නිසා ම මෙම දරුවන්ගේ උපත පිළිබඳ ව ගම්මු මහත් උද්යෝගයක් දැක්වූවෝ ය. මෙම දරුවන්ගේ මව ගැබ් ගත් දා සිට දරුවා බිහි වන්නේ කවදා දැ’යි ගම්මු බලා සිටියෝ ය.වසර පහළොවක් දරුවන් නැති ව සිටි රණසිංහ ආරච්චිලාගේ වීරසේනට දා ව රන් මැණිකාට නයි ගලක පිහිටෙන් උපදින මේ දරුවා විශේෂ දරුවකු බව ගම්මු මුල සිට ම විශ්වාස කළෝ ය. එක් දරුවකු වෙනුවට ඇයට පිරිමි දරුවන් දෙදෙනකු ලැබීම ගම්මුන්ගේ සතුට වැඩි කරන්නක් විය.” (11 – 12 පිටු)මිනිස් සමාජයක පවත්නා ඇදහිලි, විශ්වාස, මිථ්‍යාවන් හා සංස්කෘතික උරුමයන් නවකතාකරුවකුට වටිනා සම්පත් වේ.ඕනෑ ම සමාජයක විඳීම් – දැනීම් කෙරෙහි එම සාධක බලපායි. මිනිසා සංස්කෘතික පදනමක සිට කතා රසය විඳගන්නේ ය යන යථාර්ථය වටහා ගත් අප හිමියෝ ඊට සුදුසු ම ගැම්මකින් කතාව අරඹති. අප්‍රිකානු ප්‍රබන්ධ කතාව ලෝක තලයට ඔසොවා තැබූ චිනුවා අචෙබෙ ද මේ මාර්ගයෙහි ගමන් කළේ ය. කොලොම්බියාවේ මාර්කේස් ද එම මාර්ගයෙහි ගමන් කළේ ය.අතීත පුරාවෘත්තයන්, මිථ්‍යාවන් හා ඇදහීම් නූතනත්වය සමඟ ගළපමින් සූක්ෂ්ම චරිත නිරූපණයක යෙදීම අතිශය බරපතළ අභ්‍යාසයෙකි. ඒ සඳහා ඉවසීම, ගවේෂණය, කැපවීම තිබිය යුතු ය. “අම්බර්තෝ ඊකෝ” නම් ලේඛකයා ඒ අතින් සාර්ථක ඵල නෙළාගෙන ඇතැ’ යි කියති. සිංහල කතා කලාව දෙස ආපසු හැරී බැලුවහොත් සයිමන් නවගත්තේගම අප සිහියට නැඟේ.“හෙතෙම හාමුදුරුවන් වහන්සේ ගේ එක ම හුදෙකලා ඇබිත්තයා වන්නේ ය. වනාන්තරය පුරා සරන එක ම හුදෙකලා දඩයක්කාරයා වන්නේ ය. දැවැන්ත වූ මහා පුරුෂයා ද වන්නේ ය.”(සංසාරාරණ්‍යයේ උරුමක්කාරයා)සයිමන් ගේ දඩයක්කාරයා ළඟ පරණ තුවක්කුවක් තිබේ. එය කිසි කලෙකත් ටී - 56 බවට පත් වන්නේ නැත. ඔහු සුදු වෑන්වලින් ගමන් කරන්නේ ද නැත. වනය පුරා සැරිසරන දඩයක්කාරයා ජීවිතය විනිවිද දකී. යකින්නී අසුරු කර යි. රමණ ක්‍රියාවල යෙදෙයි. සංසාර භය හදුනා ගනී. දඩයක්කාරයා ඒ සඳහා අන්තර්ජාලය භාවිත කරන්නේ නැත.නවකතාකරුවා තමාගේ චරිත, පරිසරය හා ඔවුන් දොඩන භාෂාව ගැන සැලකිල්ල දැක්විය යුතු ය. එහි විශ්වසනීය භාවය, රිද්මය ආරක්‍ෂා කර ගත යුතු ය. රාහුල හිමියෝ හිටිහැටියේ ම සිය මහා ආඛ්‍යානය නූතන පැණි කතාවක් බවට පත් කරති. කතා පෞරුෂය බිඳ ගනිති. රිද්මය ව්‍යාකූල කරති. මේ නව කතාව හය වන පරිච්ඡේදයේ සිට පැණි කතාවක් වී නූතන නවකතා රැල්ලට හසු ව ගසාගෙන යයි.“උඹ අද හිමිං කන්නෙ...”“හිටපංකො ටිකක්! රුපියල් පහට කන්නත් ඕන...චුට්ටක් ඉන්න බෑ උඹලට...”රුවන්තිට ලැජ්ජාවක් දැනිණ. දිනිති තරමක් කේන්තියෙන් ඉෂාරී දෙස රවා බැලුවා ය. තමා පාවිච්චි කළේ වැරදි වචනයක් බව ඉෂාරි ට ඒ මොහොතේ සිතිණි.“අනේ බං සොරි! මං හිතල කිව්වෙ නෑ...”(59 – පිටුව)මේ කතාව ගොතන්නට නයිගලක් අවශ්‍ය නැත. පුරාවෘත්ත අවශ්‍ය නැත. සිත්තර ගුරුන්නාන්සේ ගේ් ලියුං කඩදහිය ද අවශ්‍ය නැත. රාහුල හිමියෝ වමට සිග්නල් දමා දකුණට යති. කර්තෘ හිමියන් පාර වරද්දාගෙන ඇත. පුරාණ ගද්‍ය සාහිත්‍යය හා හෙළයේ මහා සංස්කෘතිය ඔස්සේ අපේ ම කතා කලාවක් ගොඩනැඟීම ගැන ලියන – කියන රාහුල හිමියනට පාර වැරදුණේ කෙසේ දැ’ යි කීමට අපි නො දත්තෙමු. ඇතැම් විට සම්මාන අපේක්ෂාවෙන් හදිසියේ නවකතා ලියන්නට ඇත. ඇතැම් විට රැල්ලට හසුවන්නට ඇත. කුමක් වුව මේ ප්‍රබන්ධය සාර්ථක නවකතාවක් නො වේ.අමෙරිකානු ලේඛිකා ලෝරා රිසාවු සාර්ථක ප්‍රබන්ධයක් ගෙතීම සඳහා දළ පිටපත් ගණනාවක් සකස් කරන බව කිය යි. මහා ලේඛක අර්නස්ට් හෙමිංවේ එක වචනයක් වෙනස් කිරීම සඳහා දවස් ගණන් ගත කළ බව කිය යි. කතා වස්තුවක් නියම ලෙස ගොඩ නඟා ගැනීම අමාරු ම කාර්යය බව ඉෂාක් බෂෙවික් සිංගර් කිය යි. නූතන සිංහල කතාකාරයෝ සිය කෘතිය සදහා ඒ හැටි මහන්සියක් නො ගනිති. ඒ හැටි කැපවීමක් නො කරති. කාලයක් නො ගනිති. සංස්කරණ නො කරති. බටුවන්ගල රාහුල හිමි ද ඒ ගණයට ම වැටීම ගැන කනගාටු වෙමි.මෙහි එන ධම්මික තේජවික්‍රම මුළුමනින් ම පැණි චරිතයකි. නූතන කතා ඹල්ලේ ශෝභනකාරයා ද, දුෂ්ටයා ද ඔහු ම වේ. ටැබ්ලොයිඩ් පත්තරවල පළ වන බොළඳ නවකතාවල මෙබඳු චරිත තිබේ. ඔහු ගේ චරිතය වුව නිය ම ලෙස නිරූපණය වන්නේ නැත. කතාවේ මුල දී එන නාගජීව ධම්මික තේජවික්‍රම බවට පෙරැළි ඇත්තේ පුදුමාකාර ලෙස ය. නාගජීව කෙරෙහි බලාපොරොත්තු තැබූ පාඨකයා අතරමං වේ. නාගවීර වජිර බවට පරිවර්තනය වන්නේ ද පුදුමාකාර ලෙස ය. නාගවීර ගැන බලාපොරොත්තු තැබූ පාඨකයා ද අතර මං වේ. කොටින් ම මුල ඇත්තේ එක කතාවකි. අග ඇත්තේ තවත් කතාවකි.නයිගල, දේවාලය, පන්සල හා ගම අත හරින රාහුල හාමුදුරුවෝ ඊළඟට විශ්වවිද්‍යාල ජීවිතය එහි ගැහැනු පරාණ, ජන මාධ්‍යය, වෙළෙඳාම, උපදේ්ශනය, කාන්තා සංවිධාන, දේශපාලනය යන විෂය ක්ෂේත්‍ර ගණනාවක් එකට පටලවා ගනිති. විශ්වවිද්‍යාල ජීවිතයේ දී එක පිරිමි චරිතයක් හෝ මතු නො කිරීමට අප හිමියෝ වග බලා ගනිති. පිරිමි චරිත හාමුදුරුවන්ට අරහං ය. මේ පටලවා ගත් විෂය ක්ෂේත්‍ර ඔස්සේ අලුත් යමක් හෝ අර්ථවත් යමක් හෝ හුවා දක්වන්නට ද අප හිමියෝ අසමත් වෙති. අප හොඳින් ම දන්නා කරුණු හා සාධක ඊටත් වඩා අඩුවෙන් කියාගෙන යෑම කර්තෘ ගේ කාර්යය වී තිබේ.මුල් යුගයේ පුවත්පත් සිංහල නවකතාව හැඳින්වූයේ අමුතු කතා ලෙස ය. එහි අර්ථයක් තිබේ. අමුත්තක් හෙවත් අපූරුවක් සෑම කතාවකින් ම අපේක්ෂා කෙරේ. මේ කතාවේ එබඳු අමුත්තක් නැත. මුලදි ඇතත් අගදී ඇත්තේ් නැත. ජන මාධ්‍ය මූලික කොට උපදේශන සපයන බොහෝ චරිත සාමාන්‍ය ලෝකයේ දී පල් හොරුන්, තක්කඩීන් වන බව සියල්ලෝ ම දනිති. ධම්මික තේජවික්‍රම ද එවැන්නෙකි. ඔහුගේ හෙළිදරව් ඔස්සේ සෙසු සමාජයට ලැබෙන කිසිදු යහපතක් නැත. රෝස සංවිධානය නම් වූ කාන්තා බලමුළුව ද එසේ ම ය.නයි ගලින් උපන් පුත්‍රයෝ යන කතාවේ අමුද්‍රව්‍ය ඔස්සේ මිථ්‍යාව - යථාර්ථය – නූතනත්වය පිළිබඳ ගැඹුරු සංවාදයක් ඇති කිරීමට ඉඩ තිබිණි. එහෙත් අප ස්වාමීන් වහන්සේ සියල්ල අපතේ යවන සේක. එහි අමුද්‍රව්‍ය ඒකරාශී කොට ඉතා සරල හා ජනප්‍රිය කතාවක් හාමුදුරුවෝ ගොඩ නඟති. ධම්මික තේජවික්‍රමගේ දේශන මිථ්‍යාව; ජන මාධ්‍යයේ වෙළඳාම, දේවගැති පියාගේ ප්‍රෝඩාව අපේ සමාජයට අමුත්තක් නො වේ. රට පුරා හොර දේවාල තිබේ. ආරූඪයෙන් රෝග සුව කරන ස්ථාන තිබේ. ප්‍රෝඩාවෙන් ජනයා ගසා කන දේවගැතියෝ ද ඕනෑ තරම් සිටිති. ඔවුන්ගේ දූෂණ හා වංචා ද ඕනෑ තරම් හෙළි වී තිබේ. මේ පොතෙන් කියැවෙන්නේ ද එය ම ය.චරිත ලෙස ගත් කළ ධම්මික තේජවික්‍රම, වජිර, දිනිති, සඳලී යන මිනිසුන්ගේ හා ගැහැනුන්ගේ ස්වාභාවයන්, ගැටුම් හරි හැටි නිරූපණය වන්නේ නැත. අතිශය සරල කතාවක් ඔහේ ගලාගෙන යයි. නූතන නව කතාකරුවන් ගෙන් බහුතරය තමන්ගේ එදිනෙදා කබල් අත්දැකීම් කඩදාසි මතට වමාරා ඒවා ප්‍රබන්ධ ලෙස ඉදිරිපත් කරති’ එය දිගින් – දිගට ම සිදු වේ. රාහුල හාමුදුරුවන් ද ඊට වැඩි යමක් කරන්නේ නැත.පිළිකා රෝගයෙන් පෙළෙන රුවන්තී මේ කතාවට සම්බන්ධ වන්නේ කුමකට දැ’ යි සිතාගත නො හැකි ය. ඉෂාරී නූතනත්වය සොයන ලිබරල්වාදී තරුණියකි. ඇගේ චරිතය නිරූපණය වන්නේ භාගෙට ය. නූතන ධනවාදය යටතේ මතු වන ප්‍රධාන ගැටුමේ එක් පාර්ශවයක් ලෙස ඉෂාරී හැඳින් විය හැකි ය. එහෙත් කර්තෘ හාමුදුරුවන්ට දේශපාලනය වැටහෙන්නේ නැත. ඒ චරිතය ඉබාගාතේ්යයි. නාගජීව හා නාගවීර යන මුල් චරිත දෙක සමාජ සංකේත ලෙස භාවිත කරමින් සිට එය හදිසියේ වෙනස් මගකට යොමු කෙරේ. රෝස ජාලයේ ක්‍රියාකාරකම් පමණක් සමාජ බලවේගයක් ලෙස නිරූපණය වේ. එහෙත් ඒ උඩින් – පල්ලෙන් ය.කර්තෘ හිමියෝ ඉතා ජනප්‍රිය උපාය මාර්ග දෙකක් ද භාවිත කරති. එකක් චරිත මරා දැමීම ය. අනෙක චරිත පිටරට පැටවීම ය. ධම්මික ගේ සැබෑ තාත්තා හිටිහැටියේ මිය යයි’ මව ද මිය යයි. ඉෂාරී අමෙරිකාව ට යයි. අවසන ධම්මික තේජවික්‍රම ද විදේශ ගත වීමට නියමිත ව සිටිය දී කතාව නිමා වෙයි. බිම පතිත පිළිමය පමණක් ඔසොවා තැබීමට වජිර හා දිනිති සමත් වෙති.මේ කතාව කියැවීමෙන් පාඨකයාට ලබාගත හැකි ජීවිතාවබෝධයක් නැත. අමුතුවෙන් ලබා ගත හැකි සමාජාවබෝධයක් ද නැත. එක ම හොඳක් ඇත්තේ පහසුවෙන් කියවාගෙන යා හැකි ලෙස එහි ශෛලිය නිර්මාණය වී තිබීම ය. භාෂාව සරල ය. පරිච්ඡේද කෙටි ය.“මං දැක්කා බර ටෝකක් දාගෙන නෝනලා පත්තර විකුණනවා. නෝනලට නෝන්ඩියනෙ මං එතෙන් ට පාත් වුණා නං. මං සයිලන්ස් වෙලා හිටියෙ ඒකයි... යං මං අතාරින්නං... මාත් යනව මීගහතැන්නට, ලාන්තරස් පොරක් ඉන්නවා මාත් එක්ක හයර් යන. ඒ මිනිහ නාගොඩට අදින්න තියෙනවා.”(- වජිර)සමස්තයක් ලෙස ගත් කල බටුවන්ගල රාහුල හිමියෝ මහා ආඛ්‍යානයක් ආරම්භ කොට පසුව එය පැණි කතාවක් බවට පත් කරති. මේ පැණි හැළියට වහ වැටෙන පිරිසක් ද සිටිය හැකි ය. ඒ මෙරට රස වින්දනයේ හැටි ය. නයිගලින් උපන් පුත්‍රයෝ කෘතියට සම්මානයක් ලැබුණ ද අප පුදුම වන්නේ නැත. එහෙත් අපගේ උපදේශනය වනුයේ රාහුල හිමියන් නවකතා නො ලියා බණ කතා ලියන්නේ නම්; වඩා වැදගත් බව ය. මන්ද ඒ මගින් සසර ගම නවත් කෙටි කර ගත හැකි බැවින් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n120802_br1</link>
    <topic>සෝමාවතීයේ ගින්න තවමත් එසේමයි </topic>
    <author>ඇලහැර සමූහ - සරත් වෙලගෙදර</author>
    <content>(2012-08-02 14:30) සෝමාවතී චෛත්‍ය රක්ෂිතයේ අද අලුයම සිට හටගත් ගින්න තවමත් පැතිරෙමින් පවති.ගින්න නිවා දැමීමට පොලිසිය හා ගුවන් හමුදාව දැඩි උත්සාහයක නිරත වී සිටිති.ගින්න මැඩ පැවැත්වීම සඳහා කැලෑව තුළින් ජලය ගෙන යෑම අපහසු වී ඇති බවත් ගින්න හැකි ඉක්මනින් නිවා දැමීමට අවශ්‍ය පියවර ගන්නා බවත් පොළොන්නරුව ජ්‍යෙෂ්ඨ පොලිස් අධිකාරි සරත් කුමාර ජෝෂප් මහතා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n120802_br2</link>
    <topic>බාල ඩීසල් ගැන පිරවුම්හල්වලින් වාර්තා </topic>
    <author>නුවන් කොඩිකාර</author>
    <content>(2012-08-02 13:30)  ඩීසල් පිළිබද ගැටලු ඇති වී තිබෙන ඉන්ධන පිරවුම්හල්වලින් වාර්තාවක් ලබා ගැනීමට ලංකා ඛණිජ තෙල් නීතිගත සංස්ථාව තීරණය කර තිබේ.සංස්ථාවේ අලෙවි කළමනාකරු මාර්ගයෙන් මෙම වාර්තාව ලබා ගැනීමට තීරණය කර ඇති බව ඛනිජ තෙල් කර්මාන්ත අමාත්‍යාංශය පැවසීය.මීට අමතරව ඩීසල් භාවිතය හේතුවෙන් වාහන කාර්මික දෝෂයන්ට ලක්වීමේ සිද්ධින් සම්බන්ධයෙන් සලකා බලා අදාළ ඩීසල් සාම්පල තවත් විදේශීය රසායනාගාර කිහිපයකට යැවීමට පියවර ගෙන ඇති බව ඛනිජ තෙල් කර්මාන්ත අමාත්‍යාංශය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n1208021</link>
    <topic>අධිකරණය මග හරිමින් සිටි වරෙන්තුකරුවෝ 28000ක් කොටු</topic>
    <author>විජයානි එදිරිසිංහ</author>
    <content>අධිකරණය මග හරිමින් සැඟවී සිටි හැට දහසකට ආසන්න වරෙන්තුකරුවන් අත්අඩංගුවට ගැනීම සඳහා ආරක්ෂක ලේකම් ගෝඨාභය රාජපක්ෂ මහතා දුන් උපදෙස් ක්‍රියාත්මක කරමින් පොලිසිය, මාසයක් වැනි කෙටි කාලයක් ඇතුළත වරෙන්තුකරුවන් 28000ක් පමණ අත්අඩංගුවට ගෙන තිබේ.පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා ප්‍රකාශ කළ පරිදි මේ වරෙන්තුකරුවන් අතර මත්ද්‍රව්‍ය ජාවාරම්කරුවන්, මංකොල්ලකෑම්, මිනීමැරුම්, ස්ත්‍රී දුෂණ, ළමා අපචාර, මූල්‍ය වංචා ඇතුළු අපරාධ විශාල ප්‍රමාණයකට සම්බන්ධ අපරාධකරුවන් සිටින බව දිනමිණට පැවැසීය.පසුගිය ජූලි 01 වැනි දින ‘දිනමිණ’ පුවත්පතේ පෙන්වා දුන්නේ රට පුරා වරෙන්තුකරුවන් 60,000කට පමණ අධිකරණය මගහරිමින් නිදහසේ සිටින බවයි.එම ප්‍රවෘත්තියත් සමඟම ආරක්ෂක ලේකම්වරයා මේ වරෙන්තුකරුවන් අත්අඩංගුවට ගැනීමට කඩිනමින් කටයුතු කරන ලෙස පොලිස්පතිවරයාට උපදෙස් දී තිබුණි.ඒ අනුව රට පුරා පිහිටි සියලුම පොලිසි සහ විශේෂ කාර්ය බළකාය ද යුද හමුදාවද සහාය කරගෙන වරෙන්තුකරුවන් අත්අඩංගුවට ගැනීමේ මෙහෙයුම ක්‍රියාත්මක කෙරිණ. ඒ අනුව ඊයේ (01) වන විට ඉහත කී සංඛ්‍යාව කොටු කර ගැනීමට පොලිසියට හැකි වී තිබේ. මොවුන් සියලුදෙනාම නැවතත් අධිකරණයට ඉදිරිපත් කර තිබේ. සෙසු වරෙන්තුකරුවන්ද අත්අඩංගුවට ගැනිමට පොලිසිය තවදුරටත් මෙහෙයුම් නොකඩවා ක්‍රියාත්මක කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n1208022</link>
    <topic>ආර්ථිකය හා රටේ සංවර්ධනය ගැනවෘත්තීය සමිතිවලින් රජයට ප්‍රසංශා</topic>
    <author/>
    <content>ආර්ථිකය කඩා වැටුණු බලවත් රටවල් වැඩකරන ජනතාව පාරට ඇද දමන සමයක ශ්‍රී ලංකාවේ ආර්ථිකයත් සංවර්ධනත් ශක්තිමත්ව ඉදිරියට පවත්වාගෙන යාමට සමත් වීම සම්බන්ධයෙන් ජනාධිපති මහින්ද රාජපක්ෂ මහතා ප්‍රමුඛ රජයට වෘත්තීය සමිති නායකයෝ ප්‍රසාදය පළ කරති.2013 අය වැය සැකසීම සඳහා වෘත්තීය සමිති නායකයින්ගේ සහ නියෝජිතයින්ගේ අදහස් හා යෝජනා ලබා ගැනීමට අරලියගහ මන්දිරයේ දී පෙරේදා (31) පැවැති සාකච්ඡාවකදී ඔවුහූ මේ අදහස් පළ කළහ. මුදල් අමාත්‍යවරයා ලෙස ජනාධිපතිවරයාගේ ප්‍රධානත්වයෙන් පැවැත්වුණු සාකච්ඡාවට රජයට හා පෞද්ගලික අංශයට සම්බන්ධ වෘත්තීය සමිති කැඳවා තිබුණි.වර්ෂ 2013 අය වැය තුළින් රාජ්‍ය සේවකයින්ගේ වැටුප් වැඩිකිරීම, පෞද්ගලික අංශයේ වැටුප් වැඩිකිරීම, අත්‍යාවශ්‍ය ආහාර ද්‍රව්‍යවල මිල අඩු කිරීම, දේශිය ව්‍යවසායකයින් නඟා සිටුවීම වැනි කරුණු රැසක් පිළිබඳ මෙහිදි වෘත්තිය සමිති නියෝජිතයෝ අදහස් හා යෝජනා ඉදිරිපත් කළහ.එමෙන්ම ඒ ඒ ක්ෂේත්‍රයන් තුළ කටයුතු කිරීමේ දී ඔවුන් මුහුණ පා සිටින ගැටලුකාරී තත්ත්වයන් පිළිබඳව ද මෙහිදි ජනාධිපතිතුමා වෙත ඔවූහූ කරුණු ඉදිරිපත් කළහ.අඇමැතිවරුන් වන සරත් අමුණුගම, වාසුදේව නානායක්කාර, දිනේෂ් ගුණවර්ධන, බැසිල් රාජපක්ෂ, ගාමිණී ලොකුගේ, ඩබ්ලිව්. ඩී. ජේ. සෙනෙවිරත්න, කුමාර වෙල්ගම, මුදල් නියෝජ්‍ය අමාත්‍ය ගීතාංජන ගුණවර්ධන, මුදල් අමාත්‍යාංශයේ ලේකම් පී.බී. ජයසුන්දර, මහ බැංකු අධිපති අජිත් නිවාඩ් කබ්රාල් යන මහත්වරු ඇතුළු පිරිසක් මෙම සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n1208023</link>
    <topic>රටපුරා පරිභෝජනයට නුසුදුසු ආහාරවැටලීම්වලින් 1993කට නඩු</topic>
    <author>සන්ධ්‍යා කරුණාරත්න</author>
    <content>මිනිස් පරිභෝජනයට නුසුදුසු ආහාර නිෂ්පාදනය සහ අලෙවි කළ පුද්ගලයන් 1993 දෙනකුට එරෙහිව නඩු පවරා රුපියල් එක් කෝටි තිස්හත් ලක්ෂ විසිතුන් දහසක (13,723,000) මුදලක් අය කර ගැනීමට මහජන සෞඛ්‍ය පරික්ෂකවරු සමත්ව සිටිති.පසුගිය මාස හත තුළදී රට පුරා සිදු කළ වැටලීම් මඟින් මේ මුදල රජයට අය කර ගැනීමට හැකි වූ බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් සෙනරත් බණ්ඩාර මහතා පැවැසුවේය.රට පුරා තේ කඩ, හෝටල්, බේකරි යනාදි ආහාර අලෙවි කරන හා ආහාර නිෂ්පාදනය කරන ස්ථාන පරීක්ෂා කර ඔවුන් දැනුම්වත් කිරීමෙන් අනතුරුව එම වැරදි හදා ගැනීමට කාලය ලබාදී තිබේ. එසේ ලබාදුන් කාලය තුළදී තමන්ගේ අඩුපාඩු හදානොගත් පුද්ගලයන්ට එරෙහිව නඩු පැවරීමට කටයුතු කළ බව ද හෙතෙම කීය.කුරුණෑගල, අනුරාධපුරය, රත්නපුර දිස්ත්‍රික්කවල පුද්ගලයන්ට එරෙහිව වැඩිම නඩු සංඛ්‍යාවක් පවරා ඇත.සෞඛ්‍ය සම්පන්න මහජනතාවක් බිහි කිරීම සඳහා ආහාර සුරක්ෂිතව පරිභෝජනය කිරීම අත්‍යවශ්‍ය බවත් ආහාර විස වීම නිසා පුද්ගලයන්ට රෝග ගණනාවක් වැළඳිය හැකි බවත් ඔහු පැවැසීය.මිනිස් පරිභෝජනයට සුදුසු ආකාරයේ ආහාර සුරක්ෂිතව අලෙවි කරන්නේ සහ නිෂ්පාදනය කරන්නේ කෙසේද කියා එම කර්මාන්තවල යෙදෙන පුද්ගලයන් දැනුවත් කිරීමට මහජන සෞඛ්‍ය පරීක්ෂකවරු කටයුතු කරති. ආහාර කර්මාන්තයේ යෙදෙන පුද්ගලයන් බෝ වන රෝගවලින් හා චර්ම රෝගවලින් තොර බවට වාර්ෂිකව වෛද්‍ය සහතික නිකුත් කිරීම ද සිදුකෙරේ. උණසන්නිපාත එන්නත, පණු පෙති වැනි ඖෂධ ලබාගැනීම ද සිදු කළ යුතු ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n1208024</link>
    <topic>පරිපාලන දුර්වලතා නිසාමහව පොලිසියේ 12කට ස්ථාන මාරු</topic>
    <author>ධනුෂ්ක ගොඩකුඹුර</author>
    <content>පරිපාලන දුර්වලතා පිළිබඳ ලැබුණු පැමිණිලි මත මහව මූලස්ථාන පොලිස් පරීක්ෂකවරයා ඇතුළු පොලිස් නිලධාරීන් 12 දෙනකුට ඊයේ (01) සිට ක්‍රියාත්මක වන පරිදි ස්ථාන මාරු ලබා දී තිබේ.මේ දුර්වලතා සම්බන්ධයෙන් පොලිස් මූලස්ථානය සහ ප්‍රදේශය භාර ජ්‍යෙෂ්ඨ නියෝජ්‍ය පොලිස්පතිවරයා වෙත ලැබුණු පැමිණිලි විමර්ශනය කිරීමෙන් අනතුරුව මේ ස්ථාන මාරු ලබා දුන් බව පොලිස් මාධ්‍ය ප්‍රකාශක, පොලිස් අධිකාරී අජිත් රෝහණ මහතා සඳහන් කළේය.මහව මූලස්ථාන පොලිස් පරීක්ෂකවරයාට අමතරව පොලිස් සැරයන්වරුන් පස්දෙනෙක්, පොලිස් කොස්තාපල්වරුන් තිදෙනෙක්, කාන්තා පොලිස් කොස්තාපල්වරියක් සහ පොලිස් ආරක්ෂකයන් දෙදෙනකු මෙසේ මාරු කර යවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n1208025</link>
    <topic>ඉරාන ජාතිකයන් මෙරටට ගෙනා මිලියන 25ක මත්කුඩු දැලේ</topic>
    <author>සුභාෂිණි සේනානායක, ගුවන්තොටුපළ වාර්තාකරු - කුමාරසිරි ප්‍රසාද්</author>
    <content>ගුවන්තොටුපළ ශ්‍රී ලංකා රේගු මත්ද්‍රව්‍ය නාශක අංශය මගින් රුපියල් මිලියන 25ක් පමණ වටිනා කෘත්‍රීම මත්ද්‍රව්‍යයක් වන මෙතම්පතමයින් කිලෝග්‍රෑම් 2ක් පමණ කටුනායක ගුවන්තොටුපළේදී ඊයේ (01) අත්අඩංගුවට ගත්තේය.මෙම මත්ද්‍රව්‍ය සමඟ ඉරාන ජාතිකයන් දෙදෙනකුද අත්අඩංගුවට ගෙන ඇත.කටාර් ගුවන් සේවයට අයත් ගුවන් යානාවකින් ඊයේ මෙරටට පැමිණි මේ දෙදෙනා කටුනායක ගුවන්තොටුපළෙන් කිසිවක් ප්‍රකාශ නොකර කවුළුවෙන් පිටතට යාමට උත්සාහ ගැනීමේදී අත්අඩංගුවට ගෙන ඇත.නියෝජ්‍ය රේගු අධිකාරී සී. ඩී. එස්. ඩී. මයිකල්, සහකාර රේගු අධිකාරි යූ. ගමගේ මහත්වරු මේ වැටලීම කර ඇති අතර ශ්‍රී ලංකා රේගුව වැඩිදුර විමර්ශන කටයුතු සිදුකරයි.මේ වසරේදී අත්අඩංගුවට ගන්නා ලද විශාලතම මත්ද්‍රව්‍ය තොගය මෙය වන අතර එය ඉරානයේ රසායනාගාරයන්හි කෘත්‍රීමව නිෂ්පාදනය කරන බවට මූලික පරීක්ෂණවලදී අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n1208026</link>
    <topic>ජලාශ 18ක වේලි ශක්තිමත් කිරීමටලෝක බැංකුවෙන් මිලියන 2500ක්</topic>
    <author>නිමල් විජේසිංහ - අනුරාධපුර අතිරේක දිස්ත්‍රික් සමූහ</author>
    <content>මෙරට මහ වාරිමාර්ග යටතට ගැනෙන ජලාශ පද්ධතියේ වේලි සවිබල ගැන්වීමේ ව්‍යාපෘතියේ මුල් අදියර යටතේ ජලාශ 18ක වේලි ආරක්‍ෂණ කටයුතු කඩිනම් කිරීමට වාරිමාර්ග හා ජල සම්පත් කළමනාකරණ අමාත්‍යාංශය විසින් පියවර ගෙන ඇත.අනුරාධපුර, ත්‍රිකුණාමලය, පොළොන්නරුව, පුත්තලම හා කුරුණෑගල දිස්ත්‍රික්කවල ජලාශ 18ක වේලි සංරක්‍ෂණ කටයුතු දැනට සිදුවන අතර ලෝක බැංකුව මේ සඳහා අවශ්‍ය මුල්‍ය ප්‍රතිපාදන සපයයි.රුපියල් මිලියන 2500කට ආසන්න මුදලක් මේ ව්‍යාපෘතිය නිමකිරීම සඳහා වැය වෙතැයි ගණන් බලා තිබේ.අනුරාධපුර දිස්ත්‍රික්කයේ රාජාංගනය, නුවරවැව, තිසාවැව, හුරුළුවැව සහ නාච්චාදූව ජලාශ වේලි ශක්තිමත් කිරීමට ද මේ වැඩසටහනට ඇතුළත්ය.වේලි ආරක්‍ෂණ ව්‍යාපෘතියේ වත්මන් ප්‍රගතිය සමාලෝචනය කිරීමේ රැස්වීමක් පසුගියදා වාරිමාර්ග හා ජල සම්පත් කළමනාකරණ නියෝජ්‍ය ඇමැති ඩබ්. බී. ඒකනායක මහතාගේ ප්‍රධානත්වයෙන් අනුරාධපුර වාරිමාර්ග දෙපාර්තමේන්තු ශ්‍රවණාගාරයේදී පැවැත්විණි.අමාත්‍යාංශ ලේකම් ඉංජිනේරු අයිවන් ද සිල්වා, වේලි ආරක්‍ෂණ ව්‍යාපෘති අධ්‍යක්‍ෂ ඉංජිනේරු සුදර්ම ඇලකන්ද මහත්වරු ඇතුළු වාරිමාර්ග ඉංජිනේරුවන් හා කොන්ත්‍රාත් සමාගම් නියෝජිතයන් මෙම ප්‍රගති සමාලෝචන රැස්වීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n1208027</link>
    <topic>දඹුල්ලේ රිය අනතුරෙන්8ක් රෝහලේ</topic>
    <author>සීගිරිය විශේෂ සහ දඹුල්ල ප්‍රදීප් ගුණවර්ධණ</author>
    <content>දඹුල්ල ඉනාමළුව ප්‍රදේශයේදී ඊයේ (01) පෙරවරුවේ සිදුවූ රියඅනතුරකින් පුද්ගලයන් 8ක් තුවාල ලබා ඇති අතර ඉන් හය දෙනෙකු දඹුල්ල රෝහලට ඇතුළත් කර තිබේ.මක්කම වන්දනාවේ ගොස් ලංකාවට පැමිණ වෑන් රථයකින් අම්පාර නින්දවුර් ප්‍රදේශයට ගමන් කරන පිරිසක් මෙසේ අනතුරට ලක් වී ඇතැයි සීගිරිය පොලිසිය කියයි.මාර්ගයේ ගමන් කරමින් තිබූ ගල් රෝල් රථයක පිටුපසින් පැමිණි වෑන් රථය හැපී ඇතැයි පොලිසිය කියයි. දඹුල්ල මූලික රෝහලට ඇතුළත් කර ඇති රෝගීන්ගෙන් 02ගේ තත්ත්වය බරපතළ බවත් තුවාලකරුවන් අතර වයස අවු 07ක දරුවෙකුද ඇතිබව රෝහල් ප්‍රකාශකයෙකු පැවසීය.අනතුර සම්බන්ධයෙන් සීගිරිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n1208028</link>
    <topic>මහනුවර ඇසළ පෙරහර නිම වෙයි</topic>
    <author>අසේල කුරුළුවංශ</author>
    <content>හෙළයේ විචිත්‍රවත් මංගල්‍යය ලෙස සැලකෙන මහනුවර ඇසළ පෙරහර මංගල්‍යය අද (02) නිමාවට පත් වෙයි.දවල් පෙරහර වීදි සංචාරය කිරීමෙන් පසු පෙරහර මංගල්‍යය පෞරාණික චාරිත්‍ර ගරු කරමින් සාර්ථකව පවත්වා අවසන් කළ බව දැක්වෙන සංදේශය දියවඩන නිලමේ ප්‍රදීප් නිලංග දෑල මහතා විසින් ජනපති මහින්ද රාජපක්‍ෂ මහතා වෙත බාරදීමෙන් පසු මෙවර මහනුවර ඇසළ පෙරහර මංගල්‍යය නිල වශයෙන් නිමාවට පත්වනු ඇත.පුරා දින 11ක් වීදි සංචාරය කළ මහනුවර ඇසළ පෙරහර මංගල්‍යය හැඩකරන්නට විශිෂ්ට ලෙස දායකත්වය ලබාදුන් කලාකරුවන් අගයමින් ඔවුනට ජනපතිවරයා අතින් ත්‍යාග හා සහතික පත් ප්‍රදානය ද අද (02) පස්වරුවේ මහනුවර ජනපති මන්දිරයේදී සිදු කෙරෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n1208029</link>
    <topic>කම්කරු අයිතිවාසිකම් කඩකරනවිදෙස් ඒජන්සි ගැන තදින් සිටිනවා</topic>
    <author>මහින්ද අලුත්ගෙදර</author>
    <content>කම්කරු අයිතිවාසිකම් සම්බන්ධයෙන් අවධානය යොමු නොකරන විදේශීය රටවල පිහිටි සමාගම්වලට එරෙහිව ක්‍රියාමාර්ග ගැනීම සඳහා ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.මේ ආකාරයට සේවක අයිතිවාසිකම් උල්ලංඝනය කිරීම ඇතුළුව විවිධ අක්‍රමිකතාවන් සිදුකරන විදේශීය රටවල පිහිටි සමාගම් ආසාදු ලේඛනයට (Black list) ඇතුළත් කිරීම සඳහා වන ක්‍රියාමාර්ග ගනිමින් සිටින බවද විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා දිනමිණ ට පැවසීය.එවැනි සමාගම් හදුනාගෙන ඒවා ලැයිස්තුගත කිරීම මේ වනවිට සිදුවන බව සඳහන් කළ ඒ මහතා ඉතා කෙටිකාලයක් තුළ එම සමාගම් අසාදු ලේඛණයට ඇතුළත් කිරීමට හැකිවනු ඇතැයි විශ්වාසය පළ කළේය.ශ්‍රී ලාංකික ශ්‍රමිකයන් සේවය කරන මැද පෙරදිග ඇතුළුව ලෝකයේ සියලුම රටවල් කෙරෙහි මෙහිදී විශේෂ අවධානයක් යොමුකරන බවද යම් හෙයකින් අසාදු ලේඛනයට ඇතුළත්වූ සමාගමක් වෙත යළි ශ්‍රමිකයන් යැවීමක් සිදු නොකරන බවද විදේශ සේවා නියුක්ති කාර්යාංශය සඳහන් කරයි.මේ අතර ඕමානයේ ශ්‍රී ලංකා තානාපති කාර්යාලය සඳහන් කරන්නේ එරට පෞද්ගලික සමාගම් 9ක් අසාදු ලේඛනයට ඇතුළත් කිරීම කෙරෙහි අවධානය යොමුවී තිබෙන බවයි. ඊට අමතරව කම්කරු නීති සම්බන්ධයෙන් අවධානය යොමු නොකරන සමාගම් සමඟ සිදුකෙරෙන කටයුතු තාවකාලිකව අත්හිටුවීමටද පියවර ගෙන තිබෙන බවද ප්‍රකාශ කරයි. වීසා කාලය අවසන් වු ශ‍්‍රී ලාංකිකයින් විශාල පිරිසක් ඕමානයේ රැඳී සිටින බවද ඔවුන් සේවා දායකයින් නොවන පුද්ගලයින් සමඟ රැකියා කරන බවද පෙන්වා දෙන එම තානාපති කාර්යාලය මේ මඟින් විවිධ ගැටළුවලට මුහුණ දීමට සිදුවන බවද සඳහන් කරයි. ඇතැම් ශ‍්‍රී ලාංකික කාන්තාවන් ඕමානයේ ගණිකා වෘත්තිය ඇතුළු අපරාධ ක්‍රියාවන්වල යෙදි සිටින බවට තොරතුරු ලැබී තිබෙන බවද එවැනි පුද්ගලයින් හඳුනාගෙන ඔවුනට එරෙහිව නීතිමය පියවර ගන්නා බවද ඕමානයේ ශ‍්‍රී ලංකා තානාපති ඕමානයේ ශ්‍රී ලංකා තානාපති අශෝක ගිරිහාගම මහතා ප‍්‍රකාශ කරයි.මේ අතර ඒ මහතා පෙන්වා දෙන්නේ මෙලෙස වැරදිකරන පිරිස් හඳුනාගෙන ඔවුනට එරෙහිව මේ වසරේ සැප්තැම්බර් මාසයේ සිට නීති දැඩිව ක්‍රියාත්මක කිරීමට සැලසුම්කර ඇති බවයි. ඒ අනුව නීති විරෝධී ලෙස ඕමානයේ සේවය කරන සේවකයින්ද කළු ලැයිස්තුගත කිරීම කෙරෙහි අවධානය යොමුව ඇති බවද එමඟින් ඔවුනට ඉදිරියේදී ඕමානයේ යළි රැකියා අවස්ථා ලබාගැනීම තහනම් කිරීමට හැකිවනු ඇති බවද ශ්‍රී ලංකා තානාපති කාර්යාලය කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n12080210</link>
    <topic>ශ්‍රී ලංකාව ලබා ඇති ප්‍රගතියසෙසු රටවලට ආදර්ශයක්</topic>
    <author>මහින්ද අලුත්ගෙදර</author>
    <content>නැවත පදිංචි කිරීම සහ ප්‍රතිසංධාන කටයුතු ඇතුළුව පශ්චාත් සංග්‍රාම අවධියේ ආර්ථික සංවර්ධනය සම්බන්ධයෙන් ශ්‍රී ලංකාව විශිෂ්ට ප්‍රගතියක් අත්කරගෙන තිබෙන බව එක්සත් ජාතීන්ගේ සංවිධානය අවධාරණය කරයි.ශ්‍රී ලංකා ලබා තිබෙන ප්‍රගතිය සම්බන්ධයෙන් ලෝකයේ සෙසු රටවලට ආදර්ශයක් සපයන බවද එක්සත් ජාතීන්ගේ මානුෂවාදී කටයුතු පිළිබඳ කාර්යාලයේ අධ්‍යක්ෂ ජෝන් කින් මහතා පවසයි. ඊට අමතරව ශ්‍රී ලංකාව සිය අත්දැකීම් ‍අනෙකුත් රටවල් සමඟ බෙදාගත යුතු බවද ඒ මහතා පෙන්වා දෙයි. තෙදින සංචාරයක් සඳහා ශ්‍රී ලංකාවට පැමිණි ජෝන් කින් මහතා මේ බව සඳහන් කළේ ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමුවී පැවැති විශේෂ සාකච්ඡාවේදීය.මෙහිදී වැදුරටත් අදහස් දැක්වූ එක්සත් ජාතීන්ගේ මානුෂවාදී කටයුතු පිළිබඳ කාර්යාලයේ අධ්‍යක්ෂවරයා සඳහන් කළේ ශ්‍රී ලංකාවේ අභ්‍යන්තර වශයෙන් අවතැන්වූවන් නැවත පදිංචි කිරීමේ කටයුතු වෙනුවෙන් ලබාදිය හැකි සෑම සහයෝගයක්ම ලබාදෙන බවයි.මේ අතර ඒ මහතා ප්‍රකාශ කළේ ශ්‍රී ලංකාවට සමාන ආකාරයේ ගැටළුවලට මුහුණ දුන් ලෝකයේ රටවල් රැසක තමා සංචාරය කළ බවත් ඒ සියලු රටවල් අභිබවා ශ්‍රී ලංකාව විශිෂ්ට ප්‍රගතියක් ලබා තිබෙන බවට නිශ්චිත වශයෙන්ම සඳහන් කළ හැකි බවත්ය.අද වනවිට මේ රටේ ජනතාව සාමයේ ප්‍රතිලාභ භුක්ති විදින බවද සංචාරක, ආර්ථික ඇතුළු සියලු අංශයන්ගෙන් විශාල සංවර්ධනයක් ලබා තිබෙන බවද සඳහන් කළ ඒ මහතා ශ්‍රී ලංකාවේ ශක්තිමත් නායකත්වය හරහා කෙටි කාලයකදී දැවැන්ත ප්‍රගතියක් අත්කරගෙන තිබෙන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n12080211</link>
    <topic>ලේඛනාරක්ෂකදෙපාර්තමේන්තුවේ දී සම්මන්ත්‍රණයක්</topic>
    <author>ජීවනී පතිරණ</author>
    <content>යුනෙස්කෝ සංවිධානය විසින් ලෝක උරුම ප්‍රඥප්තිය සම්මත කර වසර 40ක් සපිරීම නිමිත්තෙන් ජාතික උරුමයන් පිළිබඳ අමාත්‍යාංශය සංවිධානය කරනු ලබන “උරුම කළමනාකරණය හා තිරසාර සංවර්ධනය” නැමැති සම්මන්ත්‍රණය මෙම (03) දින පෙරවරු 9.00ට ජාතික ලේඛනාරක්ෂක දෙපාර්තමේන්තුවේ දී පැවැත් වේ.ජාතික උරුමයන් විධිමත් ලෙස කළමනාකරණය කිරීම තුළින් රටේ සංවර්ධන ක්‍රියාදාමයට දායක විය හැක්කේ කෙසේද යන්න පිළිබඳ අදාළ පාර්ශවයන්ගේ අවධානය යොමු කිරීම මෙහි මූලික අරමුණ වේ.ජාතික උරුමයන් පිළිබඳ අමාත්‍යාංශය, සංස්කෘතික හා කලා කටයුතු අමාත්‍යාංශය, සම්ප්‍රදායික කර්මාන්ත හා ව්‍යවසාය සංවර්ධන අමාත්‍යාංශය, ආර්ථික සංවර්ධන අමාත්‍යාංශය හා අධ්‍යාපන අමාත්‍යාංශය නියෝජනය කරමින් නිලධාරීන්, ප්‍රධාන පුරාවිද්‍යා ස්ථාන පිහිටි දිස්ත්‍රික්කයන්හි දිස්ත්‍රික් ලේකම්වරුන්, ප්‍රාදේශීය ලේකම්වරුන් හා අදාළ පළාත් පාලන ආයතන ප්‍රධානීන් ද මෙම සම්මන්ත්‍රණයට සහභාගීවීමට නියමිතය.විෂයය භාර අමාත්‍ය ආචාර්ය ජගත් බාලසූරිය මහතාගේ ප්‍රධානත්වයෙන් පැවැත්වෙන මේ සම්මන්ත්‍රණයේ සමාරම්භක අවස්ථාවට ප්‍රධාන ආරාධිත අමුත්තා වශයෙන් ජාත්‍යන්තර මූල්‍ය සහයෝගීතාවය පිළිබඳ ජ්‍යෙෂ්ඨ ඇමැති සරත් අමුණුගම මහතා සහභාගී වේ.මුදල් හා ක්‍රම සම්පාදන අමාත්‍යාංශයේ ලේකම් පී. බී. ජයසුන්දර මහතා සම්මන්ත්‍රණය ඇමැතීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=n12080212</link>
    <topic>ළමා අපචාර හා ළමා හිංසනය පිළිබඳව දැනුවත් කිරීමේ වැඩමුළුවක්</topic>
    <author/>
    <content>306-බී-2 දිස්ත්‍රික්කයේ මහර සිංහ සමාජය හා කඩවත පොලිස් ස්ථානය ඒකාබද්ධ සංවිධානය කරනු ලබන ළමා අපචාර හා ළමා හිංසනය පිළිබඳව පාසැල් දරු දැරියන් දැනුවත් කිරීමේ වැඩමුළු රාශියක් පැවැත්වීමට මහර සිංහ සමාජය හා කඩවත පොලිස් ස්ථානයේ ප්‍රජා පොලිස් ඒකකය විසින් සූදානම් කර ඇත.එහි ආරම්භක දැනුවත් කිරීමේ වැඩමුළුව කඩවත මහර මහාමායා බාලිකා විදුහලේ පාසල් දරු දැරියන් උදෙසා අද (02) උදේ 10.00 ට කඩවත මහර සුමිත්‍රා උත්සව ශාලාවේදී පැවැත්වේ.මේ සඳහා විශේෂ මනෝවිද්‍යා උපදේශකවරු, විශේෂ නීති උපදේශකවරු සහභාගි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=r1208021</link>
    <topic>කෑගල්ලේ සිසුන් සියයට වැඩි පාසල්වලටතොරතුරු තාක්ෂණ විද්‍යාගාර පහසුකම්</topic>
    <author>සබරගමුව සමූහ</author>
    <content>තොරතුරු තාක්ෂණ පහසුකම් නොමැති සිසුන් සියයකට වැඩියෙන් ඉගෙනුම ලබන කෑගල්ල දිසාවේ පාසල් සඳහා තොරතුරු තාක්ෂණික විද්‍යාගාර සියයක් ඉදිකිරීමට රුපියල් ලක්ෂ තුන්දහස් පන්සියයක් වෙන් කොට ඇති බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා කෑගල්ල දිසා ලේකම් කාර්යාලයේදී පැවැසීය.ඒ සඳහා සුදුසු පාසල් තෝරාගැනීම සඳහා පැවැති මේ මූලික සාකච්ඡාවේදී තවදුරටත් අදහස් දැක්වූ ඇමැති රංජිත් සියඹලාපිටිය මහතා මෙසේ ද කීවේය.ජනාධිපතිතුමාගේ සංකල්පයක් අනුව ඉදිරි 2016 වන විට ශ්‍රී ලංකාවේ පරිගණක සාක්ෂරතාවය 75% දක්වා ඉහළ නැංවීම අරමුණු කරගෙන පාසල්වලට ලබාදෙන මේ භෞතික සම්පත වෙනුවෙන් එක් පාසලකට රුපියල් ලක්ෂ 35ක් වැය කරනවා.පාසලේ ඉගෙනුම ලබන සිසුන් සංඛ්‍යාව සියයකට වැඩිවීම, මෙතෙක් පරිගණක පහසුකම් නොතිබීම සහ පාසලට විදුලිබල පහසුකම් තිබීම මේ සඳහා අවශ්‍ය වන මූලික සුදුසුකම් වේ.ඉදිරි සතිය තුළ ඒ පිළිබඳ තොරතුරු ලබාදෙන ලෙස ප්‍රදේශයේ මහජන නියෝජිතයන්ගෙන් ඉල්ලා සිටිනවා.මාස දෙකකදී මේ සඳහා අවශ්‍ය ගොඩනැගිලි පහසුකම් ලබාදීමෙන් පසු අධ්‍යාපන දෙපාර්තමේන්තුව අවශ්‍ය මානව සම්පත් ලබාදීමට කටයුතු කරනවා. විදුලි සංදේශ හා තොරතුරු තාක්ෂණ අමාත්‍යාංශයේ ලේකම් ඇතුළු උසස් නිලධාරීන් කීප දෙනකු ද එක්වූ මේ සාකච්ඡාවේදී පරිගණක වැඩසටහනට සමගාමීව කෑගල්ල දිස්ත්‍රික්කයේ අන්තර්ජාල පහසුකම් ලබාදීමේ අවශ්‍යතාවන් හා ඒ පිළිබඳ ගත හැකි පියවර පිළිබඳවද සාකච්ඡා කෙරිණි. පාර්ලිමේන්තු මන්ත්‍රී සූරියප්පෙරුම මහතා ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=r1208022</link>
    <topic>පාසල් යන මුවාවෙන් නිවෙසින් පිටවතරුණියක් මහමඟ රස්තියාදු වෙලා</topic>
    <author>මහනුවර දකුණ විශේෂ – ආර්. එම්. රත්නායක</author>
    <content>පේරාදෙණිය නගරයේ හෝටලයක නාන කාමරය සොයා ඇතුළු වු රතුසායකින් හා කළු පැහැති සැට්ටයකින් සැරසී බෑගයක් කරේ එල්ලා ගත් තරුණියක් ටික වේලාවකට පසු පාසල් නිල ඇඳුමින් සැරසී හෝටලයෙන් පිටවී ඉදිරියේ ඇති මගී බස් නැවතුම්පොළේ රැඳී සිටිනු එම ස්ථානයට පැමිණෙන මගීන්ට නිතර දැකිය හැකි දසුනකි.මේ සිද්ධිය වු දින වේලාව ප.ව.1.00 ට පමණ ඇත.මේ පාසල් ශිෂ්‍යාව පාසල් නිල ඇඳුමින් සැරසී මගී බස් නැවතුම්පොළේ සිටියත් ටයි එක දමා නොගත්තේ ඇයගේ පාසල හඳුනා ගන්නා නිසාවෙන් විය හැක.ඇය උදේ පාසල් එන්නට පාසල් නිල ඇඳුමින් සැරසී නිවෙසින් පිටවී අතරමගදී වෙනත් ඇඳුමක් මාරුකරගෙන යා යුතු ගමන් ගොස් පාසල් ඇරෙන වේලාවට යළි නිවෙස බලා යන්නට පාසල් ඇඳුමින් සැරසී මගී බස් නැවතුම්පොළේ රැඳී සිටින්නේ පාසල් නොගොස් බව ඇතැම්හු කියති.මේ පිළිබඳ මගීහු දිනමිණට කීවේ මවුපියන්ගෙන් පාසල් යාමට සමුගෙන නිවෙසින් පිටවන දැරියන් දෙමාපියන් රවටන ආකාරය ගැන සිතමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=r1208023</link>
    <topic>කැලණිය ගංවතුර ගැටලුවට විසඳුම්:ඇළ වේළි ප්‍රතිසංස්කරණයට</topic>
    <author>කැලණිය සමූහ – එඩ්වඩ් වීරසිංහ</author>
    <content>පුංචි වැස්සටත්, ජලයෙන් යටවූ කැලණියේ පහත්බිම් මහ වැස්සකටවත් යට නොවන ලෙස සංවර්ධනය කර ඇත. මේ සඳහා ආර්ථික සංවර්ධන අමාත්‍යාංශය රුපියල් ලක්‍ෂ 148 ක් ද කැලණිය ප්‍රාදේශීය සභාව මගින් රුපියල් ලක්‍ෂ 33 ක් ද, වැය කර ඇත.මේ අනුව මුදුන් ඇළ, කෝපි ඇළ, සංඝරාජ මාවත ඇළ, කළු ඇළ, නාථ ඇළ, කුඹල් ඔය, ඊරි ඇළ ආර්ථික සංවර්ධන කටයුතු අමාත්‍යාංශය යටතේ සංවර්ධනය කර ඇත.මේ ඇළ මාර්ගවලට සම්බන්ධ කුඩා ඇළ මාර්ග සංවර්ධනය කිරීම කැලණිය ප්‍රාදේශීය සභාව මගින් කරන ලදී.ගතවූ වසරවල කැලණියට ගංවතුර විපත් සඳහා වසරකට ගංවතුර ආධාර ලෙස රුපියල් ලක්‍ෂ 20 ක මුදලක් වැය කිරීමට ආපදා කළමනාකාර අමාත්‍යාංශයට සහ සමාජ සේවා අමාත්‍යාංශයට සිදු වූ බවත්, වියළි ආහාර, පිසූ ආහාර සැපයීමට ප්‍රදේශයේ ජනතාවට සිදු වූ බවත්, නැවත එවැනි තත්ත්වයක් ඇති නොවන බව කැලණියේ ඇළවේළි අධීක්‍ෂණ මන්ත්‍රී සුනිල් සොයිසා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=r1208024</link>
    <topic>හොරෙන් විදුලිය ලබාගත්දෙදෙනකුට දඩ</topic>
    <author>මධ්‍යම පළාත් සංචාරකඑල්. එස්. එගොඩටවිට</author>
    <content>පේරාදෙණිය උඩඊරියගම ප්‍රදේශයේ විදුලි මීටර් වෙනස් කරමින් විදුලිය ලබාගත් කාන්තාවකට සහ තවත් අයකුට රුපියල් 15000 බැගින් දෙදෙනාට රුපියල් 30,000ක දඩයක් හා පාඩුව වෙනුවෙන් මණ්ඩලයට රුපියල් 180,357.00 මුදලක් ගෙවීමට මහනුවර මහේස්ත්‍රාත් රවීන්ද්‍ර ප්‍රේමරත්න මහතා නියෝග කළේය.මෙසේ වරද පිළිගෙන චෝදනා ලබා ඇත්තේ උඩඊරියගම ආර්. ජී. ලාල් රාජපක්ෂ එම්. එම්. එස්. පුෂ්පකුමාරි ජයගොඩ මනතුංග යන අයවලුන්ය.මේ අනුව විදුලි බල මණ්ඩලයේ පාඩුව සඳහා ලාල් රාජපක්ෂ නමැති අයට රු: 89,332.09 ක් ද, ජයගොඩ මනතුංග නමැති කාන්තාවට රු: 91025ක මුදලක් ද ගෙවීමට නියම විය.මේ වැටලීම හා විමර්ශන ලංකා විදුලි බල මණ්ඩලයේ විශේෂ විමර්ශන ශාඛාවේ විමර්ශන නිලධාරී නිමල් දිසානායක විදුලි කාර්මික කේ. පී. මුතුබණ්ඩා යන අය පේරාදෙණිය පොලිසියේ පොලිස් පරීක්ෂක බන්දුසේන, පොලිස් සැරයන් 19107 ජී. සී. රංජන් සැරයන් 23504 අකිල යන අයගේ් සහයෙන් වැටලීම සිදුකර අදාළ අය අධිකරණය වෙත ඉදිරිපත් කිරීම සිදු කැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=r1208025</link>
    <topic>හොරණ නගර සභාවෙන්ඩෙංගු මර්දන වැඩසටහනක්</topic>
    <author>කළුතර දිස්ත්‍රික් සමූහ – දයාරත්න කුමාරසිංහ</author>
    <content>නගරවාසී ජනතාව දැනුවත් කිරීමේ දින හතක ඩෙංගු මර්දන කසළ කළමනාකරණ වැඩසටහනක් හොරණ නගර සභාව මගින් දැන් ක්‍රියාත්මක කර ඇත.ජූලි 26 දින සිට ජූලි 31 අගෝස්තු 7,9 14, 16, 17 යන දින වලදී නගර සභාවේ සේවක මණ්ඩලය නගරයේ සෑම නිවෙසකටම ගොස් ඩෙංගු මර්දන කටයුතු පිළිබඳව ජනතාව දැනුවත් කරන බවත්, දිරන කසළ දැමීම සඳහා නගර සභාව මගින් නිවෙස් හිමියනට පොලිසැක් උර ලබාදෙන බවත් මෙම වැටසටහන පිළිබඳව දිනමිණ ට කරුණු පැවසූ නගරාධිපති ග්‍රැන්විල් රාජපක්‍ෂ මහතා පැවසීය. අගෝස්තු නව වැනි දින පස්වරුවේ ඩෙංගු මර්දනය පිළිබඳව රාජ්‍ය ආයතන හා පෞද්ගලික ආයතන දැනුවත් කිරීමේ වැඩමුළුවක් ද හොරණ නගර ශාලාවේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=s1208021</link>
    <topic>ශ්‍රී ලංකාවේ ඔලිම්පික් බලාපොරොත්තුව බිඳ වැටෙයි</topic>
    <author/>
    <content>ලන්ඩන් ඔලිම්පික් උලෙළේ ශ්‍රී ලංකාවේ වැඩිම අවධානයක් දිනාගත් බැඩ්මින්ටන් ක්‍රීඩක නිලූක කරුනාරත්න ඒකල අවසන් ක්‍රීඩකයන් අටදෙනා තෝරා ගන්නා තරග වටයේදී ඉන්දීය ක්‍රීඩක කාශ්‍යප් පරුපාලී හමුවේ 2-1ක පරාජයක් ලැබුවේය.වෙම්බ්ලි ගෘහස්ථ ක්‍රීඩාංගණයේ පැවැති මේ තරගයේ පළමු වටය ලකුණු 21-14ක් ලෙස ඉන්දියාව දිනා ගනිද්දී සාර්ථක පිළිතුරක් දුන් නිලූක දෙවැනි වටය 21-15ක් ලෙස ජය ගත්තේය.තෙවැනි තීරණාත්මක වටය ආරම්භයේ සිටම තරගයේ සියලු වාසි සියතට ගත් ඉන්දීය ක්‍රීඩකයා ලකුණු 21-9කින් ජය ලබා ඔලිම්පික් ඒකල බැඩ්මින්ටන් ඉසව්වේ අවසන් ක්‍රීඩකයන් අට දෙනා අතරට සුදුසුකම් ලබා ගත්තේය. මේ පරාජයත් සමග නිලූක ඔලිම්පික් බැඩ්මින්ටන් පිටියෙන් ඉවතට ගියේය.නිලූක හා කාශ්‍යප් අතර තරගය මිනිත්තු 66ක් තරම් දිගු කාලයක් දිවගිය අතර සමස්ථ තරගයේදීම බැඩ්මින්ටන් ෂටල (shuttles) 30ක් භාවිතා කෙරුණි.මේ තරගයේදී නිලූක විසින් තම ප්‍රතිවාදියාට බැඩ්මින්ටන් ෂටලය යොමුකිරීමේ (service) අවස්ථා 22කදී ලකුණු සාර්ථක කරගත් අතර,ප්‍රතිවාදියාගේ යොමු කිරීමේ අවස්ථා 22කින් පමණක් ලකුණු උදුරා ගැනීම ජයග්‍රහණයට ප්‍රමාණවත් නොවිය.නිලූක ජය ගත් දෙවැනි වටයේදී ලකුණු 12ක පරතරයක් ඇති කර ගත්තද,කාශ්‍යප් ජයගත් පළමු වටයේ ලකුණු 7ක් හා තෙවැනි වටයේ ලකුණු 12ක පරතරයක් ඇති විය. ඉන්දීය ක්‍රීඩකයා සමස්ථ තරගය පුරා කල්පනාකාරීව ෂටලය ස්ථානගත කරනු දක්නට ලැබුණි.ඔහුගේ ක්‍රීඩා විලාශයේ විවිධත්වය හා වේගවත් බව ජයග්‍රහණයට වාසි සහගත විය.නිලූක ෂටලය යොමුකිරීමේ (service) පළමු අවස්ථා කිහිපයකදීම ඉන්දීය ක්‍රීඩකයා වේගයෙන් හා පහතින් පහර එල්ල කිරීම සිත් ගන්නා සුළු ලකුණු සටහන්ය.නිලූක - කාශ්‍යප් අතර සටනේ තෙවැනි හා අවසන් වටයේදී දෙදෙනාම ලකුණු 5-5ක් වූ පසු කාශ්‍යප් ආක්‍රමණශීලී බව වැඩි කළේය. එහි ප්‍රතිඵලය වූයේ නිලූක ලකුණු පහේ රැදී සිටියදී කාශ්‍යප් ලකුණු 11 දක්වා යෑමය.නිලූක 6වැනි ලකුණ ලබා ගත් පසු ඉන්දීය ක්‍රීඩකයා ලකුණු 15 දක්වා ගියේය.එය මේ තීරණාත්මක ගැටුමේ හැරවුම් ලක්ෂය විය.නැවැත නිලූක ලකුණු 7ක් වෙද්දී ප්‍රතිවාදියා ලකුණු 16ක්, නිලූක ලකුණු 8ක් වෙද්දී අනෙක් අන්තය ලකුණු 17ක් ලෙස සටහන් විය.නිලූක ලකුණු 9ක් වාර්තා කරද්දී කාශ්‍යප් පරුපාලී ජයග්‍රහණයට අවශ්‍ය ඉතිරි ලකුණු හතර පිට පිට වාර්තා කිරීමට සමත් විය.නිලූක - කාශ්‍යප් දෙදෙනා මෙයට පෙර මේ වසරේ ජනවාරී 20දා ස්ටොක්හෝම් හී පැවැති ‘ස්වඩිෂ්‘ අන්තර්ජාතික බැඩ්මින්ටන් තරගාවලියේදී හමුවී ඊයේ දිනයේ මෙන්ම සමානම ප්‍රතිඵලයක් අත්කර ගෙන තිබුණි.එහිදී ඉන්දීය ක්‍රීඩකයා හමුවේ නිලූක තරග වට 2-1ක් ලෙස මෙවැනිම පරාජයක් ලැබීය. කෙසේ වුවද මේ තරගාවලියේ නිලූක සහභාගීවූ පළමු තරගයේදී ලෝක බැඩ්මින්ටන් ශ්‍රේණිගත කිරීමේ අංක 10 ස්ථානයේ සිටි ජපාන ක්‍රීඩකයා පරාජය කළද,21 වැනි ස්ථානයේ සිටි ඉන්දීය ක්‍රීඩකයාට පරාජයවීම අවාසනාවන්ත සිදුවීමකි.තරගයෙන් අනතුරුව මාධ්‍ය වෙත අදහස් දැක්වූ නිලූක පැවැසූවේ ශ්‍රී ලංකාව වෙනුවෙන් ජය ගෙන දීමට නොහැකිවීම පිළිබද තමා කනගාටුවට පත්වන බවය.“පළමු හා දෙවැනි තරග වට දෙකම මා හොදට කළා නමුත් තුන්වැනි වටයේ ලකුණු 5ක් ගත් පසුව මගේ එල්ලය වෙනස් වුණා.ඉවසීමෙන් ක්‍රීඩා කළා නම් මේ ප්‍රතිඵලය වෙනස් කර ගැනීමට හැකිව තිබුණා.තරගය එතැනින් ඉන්දීය ක්‍රීඩකයා දෙසට හැරවුණා ” නිලූක පැවැසීය.“නෙට් එක ළග ක්‍රීඩා කිරීමේදී ඉන්දීය ක්‍රීඩකයාට වඩා මා වේගවත්.මා වගේම ඔහුත් මේ තරගයේදී විශාල මහන්සියක් ගත්තා.මා ඔලිම්පික්වලට සූදානම් වුණේ වසරක් වැනි කෙටි කාලයකදීයි.නමුත් ඉන්දීය ක්‍රීඩකයා 2008 සිට මෙයට සූදානම් වුණා.මේ තරග දෙක මගේ බැඩ්මින්ටන් දිවියේ විශාල අත්දැකීමක්.මෙයින් පසුව අඩුපාඩුකම් මග හරවා ගෙන විශාල ජයක් ලැබීමට සැලසුම් කරනවා ”තමා පිළිබද බලාපොරොත්තුවෙන් සිටි සියලු ශ්‍රී ලාංකිකයන්ට ගෞරවය පුදකළ නිලූක මෙතෙක් ආ ගමනේදී අතදුන් ක්‍රීඩා ඇමැති මහින්දානන්ද අලුත්ගමගේ මහතාට,ඔලිම්පික් කමිටු සභාපති හේමසිරි ප්‍රනාන්දු මහතාට,බැඩ්මින්ටන් සංගමයට හා අනුග්‍රාහක මැක්ලරන්ස් ආයතනයේ සභාපති රොහාන් ද සිල්වා මහතාට සිය ස්තූතිය පුද කළේය.රෙෂිකා මූලික වටයෙන් ඉවතටපිහිනුම් මීටර් 100 නිදහස් ආර මූලික වටයේ තරගයට එක්වූ රෙෂිකා උඩුගම්පොල විනාඩි 1:04.93කින් තරගය නිම කිරීම ඊළග වටයට යෑමට ප්‍රමාණවත් නොවීය. ඇයගේ පෞද්ගලික හොදම කාලය වාර්තා කිරීමට හෝ අපේක්ෂාවෙන් සිටියද එයට අවස්ථාවක් නොවූවාය. රෙෂිකා මූලික වටයේ ක්‍රීඩිකාවන් 48කින් 44 වැනියා විය. පළමු ස්ථානයට පත්වූ චීනයේ යේ ටෑන්ග් ගතකළ කාලය වූයේ තත්පර 53.28කි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=s1208022</link>
    <topic>යුද ගිනි දැල් නිවී ගිය උතුරේදැල් පන්දුවේ මල් පිපෙයි</topic>
    <author>- වර්නන් ගුණසේකර</author>
    <content>එය – තිස් වසරක කුරිරු යුද්ධය අවසානයේ උදාවූ සැබෑ නිදහස හා සාමය නිසා ම ඇතිවූ තවත් සුවිශේෂ ක්‍රීඩා ජයග්‍රහණයක් විය.ජයග්‍රහණය ශූරතාවක් ම නොවූවද යුද පසුබිමක අතීතය හමුවේ එය අනුශූරතාවකට වඩා වටිනාකමින් වැඩි විය.යාපනය යූනියන් කොලිජියේ (විද්‍යාලයේ) වයස අවුරුදු 18 ට අඩු බාලිකාවන් ගෙවුණු සති අන්තයේ පොලොන්නරුව මහජන ක්‍රීඩා පිටියට පිවිසියේ ශ්‍රී ලංකා පාසල් 'මයිලෝ' නෙට්බෝල් ශූරතාවලියට ප්‍රථම වතාවට සහභාගි වීමට ය. ජෙයන්ති ජේදර මහත්මියගේ පුහුණුකාරිත්වය යටතේ තරග බිමට පිවිසි මේ ක්‍රීඩිකාවන් උතුරේ සිට උතුරු මැද පළාතට පැමිණි ක්‍රීඩා චාරිකාව අවසන් කළේ අනු ශූරියන් ලෙස අභිෂේක ලබමිණි.පුරා තෙදිනක් තිස්සේ පැවැති 21 වැනි පාසල් නෙට්බෝල් ශූරතාවලියේ වයස අවුරුදු 18න් පහළ 'ඒ' කො‍ටසේ අර්ධ අවසන් පූර්ව වටයට පිවිස් ඔවූහු ප්‍රථමයෙන් කළුතර බාලිකා විදුහල ලකුණු 24 – 20කින් පැරදවූහ. ඉක්බිති, අවසන් පූර්ව වටයේදී ලකුණු 18 – 16කින් කොළඹ මියුසියස් විදුහල පරාජය කළහ. අවසානයේ, ලකුණු 32 – 18කින් කුරුණෑගල ශුද්ධ වූ පවුලේ කන්‍යාරාමය ට (බාලිකා මහ විදුහලට) පරාජය විය.පාසල් නෙට්බෝල් තරග බිමේ පහසුකම් මෙන්ම විශාරද උපදෙස්වලින්ද සන්නද්ධව කලක් තිස්සේ ම ජයග්‍රහණ ලබා ගන්නා ජනප්‍රිය පාසල් පරදවමින් කිසිම ආකාරයේ පහසුකමක් නැති යාපනය යූනියන් කොලිජිය අනු ශූරතාව හිමිකර ගැනීම උතුරේ ජන ජීවිතයේ මෙන්ම එහි ක්‍රීඩා ක්ෂේත්‍රයේ ද ශීඝ්‍ර දියුණුවේ තවත් එක් ප්‍රබල සාධකයකි. “අපේ ඉස්කෝලේ තියෙන්නේ ගමට වෙන්නයි. අධි ආරක්ෂිත කලා‍පයේ. අපි යාපනයේ ගමේ ළමයි. අපි දුප්පත්. පාසලෙන් තමයි අපට උදව්.මේ තරගාවලියට එන්න කියලා අපට ආරාධනා ලැබුණේ පළමු වතාවටයි” කැඩිච්ච සිංහල භාෂාවෙන් අනු ශූරී ක්‍රීඩිකාවෝ පැවැසූහ.ඉංග්‍රීසි වචන ද තැනින් තැන එකතු කරමින් කතා කළ පුහුණුකාරිනී ජෙයන්ති ජේදර, “බිෆෝ ස්කූල් ඇන්ඩ් ආෆ්ටර් ස්කූල් අපි ප්‍රැක්ටිස් කරනවා” (පාසලට පෙර හා පසුව අපි පුහුණු වෙනවා) යනුවෙන් කීවාය.තරගාවලියේ සමාප්ත උලෙළේදී සෞඛ්‍ය ඇමැති මෛත්‍රිපාල සිරිසේන මහතා අතින් මේ යාපනයේ ක්‍රීඩිකාවන් ජය සංකේත ලබා ගත්තේ දණින් වැටී ඒ මහතාට ආචාර කරමිනි. එදෙස බලා සිටි බොහෝ අයගේ දෑසට කඳුලක් එක් කළ උතුරේ ඔවූහු ඉනික්බිති නැඟුණු වේග රිද්ම සංගීතයට අනුව දකුණේ සිය ක්‍රීඩා ප්‍රතිවාදීන් හා එකට අත්වැල් බැඳගෙන පිටිය පුරා රුඟුම් පෑහ.ඇඟ කකියවන තරමට රශ්මිය ගෙන දුන් ඒ හිරු අවරට යද්දී මොවුන්ගේ රැඟුම්වලින් වෙහෙසට පත් කර්කශ පොළොවෙන් මතු වූ දූවිල්ල යාපනයෙන් පැමිණි මේ දිරිය බාලිකාවන් ට නවමු අත්දැකීමක් වූවා නොඅනුමාන ය. එය, තුවක්කුවෙන් හා බෝම්බයෙන් නැගුනු දුමාරයට වඩා මිහිරි ආශ්වාදයක් ද වූවා නිසැක ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=s1208023</link>
    <topic>පාසල් රගර් ලීග් ශූරතාව ඉසිපතනයට</topic>
    <author>ෆවුස‍් මොහොමඩ්</author>
    <content>අන්තර් පාසල් අවුරුදු 20න් පහළ ලීග් රගර් තරගාවලියේ පළමු කොටසේ 'ඒ' කාණ්ඩයේ ශූරතාව ඉසිපතන විදුහලට හිමිවූ බව පාසල් රගර් සංගමය නිල වශයෙන් ප්‍රකාශ කළේය.විද්‍යාර්ථ විදුහල් පිලට වයසින් වැඩි ක්‍රීඩකයන් තරග කළ බවට ඉසිපතනය එල්ල කළ විරෝධතාව තහවුරුවීමෙන් පසු තරගාවලියේ අවසන් ප්‍රතිඵල යළි සළකා බැලීමට පෙරේදා රැස්වූ පාසල් රගර් විධායක කමිටුව ඉසිපතනය නිල වශයෙන් ලීග් ශූරයන් ලෙස පිළිගැනීමට ඒකමතික තීරණය කළ බව පාසල් රගර් සංගමයේ සභාපති රංජිත් චන්ද්‍රසේකර මහතා දිනමිණට පැවැසීය. ඒ අනුව විද්‍යාර්ථ විදුහල් පිල ජයගත් සෑම තරගයක්ම පරාජිත තරග ලෙස සළකා ප්‍රතිවාදීන්ට ජයග්‍රහණ පිරිනැමුණු අතර ඒ හේතුවෙන් ප්‍රසාද ලකුණු සටහනේ මීට පෙර ශූරයන් ලෙස ප්‍රකාශයට පත්කර තිබූ ත්‍රිත්ව විදුහල් පිල සමග ඉසිපතනය සම ලකුණු (45 බැගින්) අත්කර ගත්තේය. ඉසිපතනයට ශූරතාව හිමිවූයේ ත්‍රිත්ව විදුහල් පිලට වඩා තරගාවලියේ උත්සාහක දිනුම් 6ක් වැඩිපුර වාර්තා කිරීමේ හේතුවෙනි.‍මේ අතර වයසින් වැ‍ඩි ක්‍රීඩකයන් තරග සඳහා යොදාගත් විද්‍යාර්ථ විදුහල් රගර් පිලට වසරක තරග තහනමක් පැනවූ බව ද සභාපතිවරයා සඳහන් කළේය. ඒ තහනම ඊයේ (අගෝස්තු 1වැනිදා) සිට ලබන වස‍රේ ජූලි මස 31දින දක්වා බල පැවැත්වෙනු ඇත. ඒ අනුව විද්‍යාර්ථයට ලබන වසරේ ලීග් තරගාවලියට සහභාගිවීමේ අවස්ථාව අහිමිවනු ඇත.ඔවුන් නැවත ලීග් තරගාවලියට එක්වනු ඇත්තේ 2014 වසරේදී බවත්, ඒ වසරේ දී ඔවුන්ට තරග කිරීමට සිදුවන්නේ දෙවැනි කොටසේ 'සී' කාණ්ඩය යටතේ බවත් චන්ද්‍රසේකර මහතා අනාවරණය කළේය. එමෙන්ම විද්‍යාර්ථ විදුහලේ ක්‍රීඩා භාර ආචාර්යවරයාගේ පාසල් රගර් විධායක කමිටු සාමාජිකත්වය වසරකට තහනම් කිරීමට පියවර ගෙන ඇත.මේ අතර පළමු කොටසේ 'සී' කාණ්ඩයෙන් තරග කළ කොළඹ සහිරා විදුහල් පිලට සහ දෙවැනි කොටසේ 'ඒ' කාණ්ඩයේ ශූරයන් වූ රත්ගම දේවපතිරාජ මැදි විදුහලට එරෙහිව ඉදිරිපත්වූ විරෝධතාවන්ද තහවුරු වීය. ඒ අනුව සහිරා විදුහල ලබන වසරේදී දෙවැනි කොටසේ 'ඒ' කාණ්ඩයට සහ දේවපතිරාජ විදුහල් පිල තුන්වැනි කොටස දක්වා තත්වයෙන් පහත දමා තිබේ. ඊ‍ට අමතරව දෙපිලේ ක්‍රීඩා භාර ආචාර්යවරුන්ගේ පාසල් රගර් විධායක කමිටු සාමාජිකත්වයත් වසරකට තහනම් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=s1208024</link>
    <topic>අයි‍.ටී.එන්. කණ්ඩායමට ක්‍රිකට් ජයක්</topic>
    <author/>
    <content>ස්වාධීන රූපවාහිනි සේවය සංවිධානය කළ ආරාධිත ක්‍රිකට් තරගාවලිය පසුගියදා කෝට්ටේ අංගම්පිටිය ක්‍රීඩාංගණයේ දී පැවැත්විණි. එහි දී ස්වාධීන රූපවාහිනී සේවයේ කණ්ඩායමට ශූරතාව හිමිවූ අතර කොටිකාවත්ත කණ්ඩායමට අනුශූරතාව හිමිවිය. දක්ෂතම පන්දු යවන්නා ලෙස කොටිකාවත්ත කණ්ඩායමට ක්‍රීඩා කළ කොටිකාවත්ත මුල්ලේරියාව ප්‍රාදේශීය සභාපති ප්‍රසන්න සෝලංගආරච්චිත්, දක්ෂතම පිතිකරු ලෙස එම කණ්ඩායමේ රවිත ප්‍රියංකරත් සම්මාන දිනූ අතර අවසන් තරගයේ වීරයා ලෙස ස්වාධීන රූපවාහිනී සේවයේ කෝසල සඳරංග තේරී පත්විය.කෝට්ටේ මහනගර සභාවේ පූර්ණ දායකත්වයෙන් කැස්බෑව නගර සභාව, කොටිකාවත්ත මුල්ලේරියාව ප්‍රාදේශීය සභාව සහ මාධ්‍ය ආයතන රැසකගේ සහභාගිත්වයෙන් මේ තරගාවලිය පැවැත්විණි‍.බස්නාහිර පළාත් සභා මන්ත්‍රී ඉසුරු දේවප්‍රිය, ස්වාධීන රූපවාහිනී සේවයේ අධ්‍යක්ෂ හෂීම් ඔමාර්, නියෝජ්‍ය සාමාන්‍යධිකාරී (ප්‍රවෘත්තී) සුදර්මන් රදලියගොඩ, සිංහ සමාජයේ දිස්ත්‍රික් නියෝජිත දුමින්ද මුණසිංහ, කෝට්ටේ නගරාධිපති ජනක රණවක, නාගරික මන්ත්‍රී ප්‍රේමලාල් අතුකෝරාල මහත්වරුන්ගේ ප්‍රධානත්වයෙන් ත්‍යාග බෙදාදීම සිදුකෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=s1208025</link>
    <topic>විශ්ව විද්‍යාලයීය වොලිබෝල් ශූරතාව හෙට සිට</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>12 වැනි අන්තර් විශ්ව විද්‍යාල වොලිබෝල් ශූරතාව හෙට (3) සිට 6 වැනිදා දක්වා රුහුණු ‍විශ්ව විද්‍යාලයේ මාතර වැල්ලමඩමේ පිහිටි ගෘහස්ත වොලිබෝල් පිටියේ පැවැත්වේ. මෙවර තරගාවලිය සංවිධානය කිරීමට පැවරී ඇත්තේ ද රුහුණු විශ්ව විද්‍යාලයේ ශාරීරික අධ්‍යාපන අංශයටය. කොළඹ, පේරාදෙණිය, කැළණිය. ශ්‍රී ජයර්‍වධනපුර, මොරටුව, යාපනය, රජරට, සබරගමුව, නැගෙනහිර, වයඹ, ගිණිකොණ, සෞන්දර්‍ය, ඌව සහ රුහුණු විශ්ව විද්‍යාල වල පිරිමි සහ කාන්තා කණ්ඩායම් මෙවර ද සහභාගී වනු ඇත. හෙට පෙරවරු 8 ට පැවැත්වෙන සමාරම්භක උත්සවය රුහුණු විශ්ව විද්‍යාලයේ උප කුලපති මහාචාර්ය සුසිරිත් මෙන්දිස් මහතා ගේ ප්‍රධානත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=s1208026</link>
    <topic>සමස්ත ලංකා 32වැනි ආධුනික ‍ජූඩෝ පිරිමි ශූරතාව යුද හමුදාවට</topic>
    <author/>
    <content>සමස්ත ලංකා 32වැනි ආධුනික ‍ජූඩෝ තරගාවලිය මධ්‍යම පළාත් ප්‍රධාන අමාත්‍ය සරත් ඒකනායක මහතාගේ ප්‍රධානත්වයෙන් ගම්පොළ වික්‍රමබාහු විද්‍යාලයීය ක්‍රීඩාංගණයේ පසුගියදා පැවැත්විණි. මෙහිදී පිරිමි ශූරතාව දිනා ගැනීමට යුද හමුදාව සමත්වූ අතර අනු ශුරතාව ගුවන් හමුදාවට හිමිවිය.කාන්තා ශූරතාව දිනාගනු ලැබුවේ ගුවන් හමුදාවය. එහි අනු ශූරතාව ජිනරාජිණි ක්‍රීඩා සමාජය අත්කර ගත්තේය. පිරිමි ශූරතාව දිනූ යුද හමුදා කණ්ඩායම් නායක යූ.ඒ. මංජුල චමින්ද ප්‍රධාන අමාත්‍යවරයා වෙතින් කුසලානය ලබාගනියි. ජූඩෝ සංගමයේ සභාපති උදය වික්‍රමසිංහ මහතා ද මෙහි සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=f1208021</link>
    <topic>‘විපක්ෂ නායක ධුරයේ’ලෝක වාර්තාව දැන් රනිල් සතුයි</topic>
    <author>සංවාදය චන්දන ජයවීර</author>
    <content>ඒකට තිබෙන හොඳ ම සහතිකය ඉදිරි වසර හය සඳහා රනිල් වික්‍රමසිංහ මහතා එ.ජා.ප. යේ නායකත්වයේ බලය තහවුරු කර ගැනීම.මැතිවරණයක් කැඳවා ඇති විට ඕනෑ ම පක්‍ෂයක් කරන්නේ එයට මුහුණ දීමට අවශ්‍ය ක්‍රියාමාර්ග ගැනීමයි. නමුත් රනිල් වික්‍රමසිංහ මහතා කළේ කෘත්‍යාධිකාරී කමිටුව කැඳවා නායකත්වය වසර හයකින් දීර්ඝ කර ගැනීමයි.එජාපය දවසින් දවස නාය යනවා. මැතිවරණයකට රැස්වීමක් තියා ගන්න තියා කොළ කොඩියක් එල්ල ගන්නවත් ආධාරකරුවෝ නැහැ. නාම යෝජනා ලැයිස්තු හදාගෙන තියෙන්නෙත් බොහොම අමාරුවෙන්. එහෙම තත්ත්වයක් යටතේ අනිවාර්යෙන් ම පරාජය වන බව රනිල් පමණක් නොවෙයි සෙසු සාමාජිකයොත් දන්නවා.මැතිවරණ පරාජයෙන් පසුව සිරිත් පරිදි හැමදාම රනිල් එලවීමේ කැරැල්ලක් සජිත් පිලෙන් එනවා. රනිල් මේ වතාවේ කල් තබාම නායකත්වය තව අවුරුදු හයකින් දීර්ඝ කර ගත්තේ ඒ නිසයි.රනිල් එජාප කෘත්‍යාධිකාරී මණ්ඩලයෙන් අවසර ගත්තෙ නායකත්වය වසර තුනකට දික් කර ගන්න කියලා ඒ පක්ෂයේම හරීන් ප්‍රනාන්දු මන්ත්‍රීතුමා කියනවා එතකොට මෙතැන වැරැදි දෙකක් සිදු වෙලා තිබෙනවා.එකක් තුනකින් දික් කර ගන්න ලැබුණු අවස්ථාව පාවිච්චි කර හයකින් දික් කර ගැනීමයි. අනෙක මැතිවරණයක් කැඳවා ඇති අවස්ථාවේ හිතු මතේට හොර රහසේ ම නායකත්වය දික් කර ගැනීමයි. රනිල් වික්‍රමසිංහ මහත්තයා නායකත්වයේ රැඳී සිටින්න දක්ෂයි. නමුත් ඔහුට ආණ්ඩු බලය ගන්න දක්ෂකමක් නැහැ.නැහැ. අපි කිසිම කලබලයක් නැහැ. එජාපයේ නායකයා ධුර කාලය වසර හයකින් දීර්ඝ කර ගැනීම ගැන අපට තියෙන්නේ කනගාටුවක් නෙවෙයි. සතුටක්. නමුත් එජාපය විරුද්ධ පාක්ෂිකයන්ට කරන්නේ බොරුවක්.ඔවුන් අපිට චෝදනා කරන්නේ 18 වෙනි ව්‍යවස්ථා සංශෝධනය හරහා ඒකාධිපති ගමනකට පාර හදා ගත්තා කියලයි. මම ඔවුන්ගෙන් අහන්නෙ ඡන්ද සිතියම හකුළපු යුඇන්පීය ද එහෙම නැත්නම් ඡන්ද සිතියම දිග ඇරපු සන්ධානය ද ඒකාධිපති කියලයි.යුඇන්පීය 83 දී ජන මත විචාරණයක් කියලා ලෝකෙ වෙන කොහෙවත් නොතිබුණ ආකාරයේ ඡන්දයක් තිබ්බා. ඔවුන් ඡන්දයක් එපා කියලා ඡන්දයක් පැවැත්වූවා.පළාත් සභා මැතිවරණ ලංකාවෙ හැමදාම තිබුණෙ කඩින් කඩ. 1988 ආරම්භක පළාත් සභා මැතිවරණයට මමත් තරග කළා. ඒ අවස්ථාවේත් මැතිවරණ තිබුණේ කඩින් කඩ. පළාත් සභාවල කාලය අවසන් වෙන්නෙ වරින් වර නිසා සියලු ම පළාත් සභා සඳහා මැතිවරණ එකවර පවත්වන්න බැහැ.කෙනෙක්ට අවශ්‍ය නම් කඩින් කඩ පැවැත්වෙන මැතිවරණ නිසා වරින් වර ජනමතය උරගා බලන්න පුළුවන් කියලා කිව හැකියි. නමුත් මගේ තර්කය එතනින් එහාට යන එකක්. කඩින් කඩ තිබුණත් එකට තිබුණත් මැතිවරණ පැවැත්වීම ගැන විරුද්ධ පක්ෂය සතුටු විය යුතුයි. අපි 94 දී ආණ්ඩුවක් පිහිටුවන්න පළමු වෙඩි මුරය පත්තු කළේ දකුණු පළාත් සභාව දිනලයි. වෙනම තිබුණයි කියල අපි ඡන්දය එපැයි කිව්වෙ නැහැ.කඩින් කඩ පළාත් සභා මැතිවරණ පැවැත්වීමට වඩා මහ මැතිවරණයකින් බලය ලැබුණු ජනවරම අවසන් වීමට ප්‍රථම පාර්ලිමේන්තු මැතිවරණ කැඳවීම බරපතළ විය යුතුයිනේ. 2003 දී අපියි ජේ.වී.පී. යයි පාරට බැහැලා පෙළපාලි ගිහින් ඡන්දයක් ඕන කියලා කිව්වා. එදා ජේ.වී.පී. යට ඡන්දයක් කලින් තියන්න කියන්න හොඳයි. දැන් ඡන්ද කලින් තියන එක නරකයි.ඔවුන් එදා වේලාසන ඡන්ද තියනවට කැමති වුණේ ඒ මොහොතේ මැතිවරණයක් කැඳවීම ජේ.වී.පී. යට වාසි නිසයි. මන්ත්‍රීවරු 39ක් පාර්ලිමේන්තු ආවා. එතකොට ඡන්ද කලින් පැවැත්වීම හොඳයි. අද මන්ත්‍රීවරු තුනට බැහැලා. ඔවුන් කලින් ඡන්ද පැවැත්වීමට විරුද්ධ වේලාසනින් ඡන්දයක් පැවැත්වුවොත් තියෙන තුනත් නැතිවෙන නිසයි.කඩින් කඩ මැතිවරණ පැවැත්වීමට විරුද්ධ රනිල් උතුරු පළාත් සභාව මැතිවරණය තියන්න කියනවා. ඔහු හදන්නෙ ටී.එන්.ඒ. ලවා ආණ්ඩුවට අභියෝගයක් එල්ල කරන්නයි. එ.ජා.ප. ය හා ජේ.වී.පී. ය පළාත් සභා මැතිවරණයට විරුද්ධව ගෙනෙන සියලුම තර්ක ඔවුන්ගේ නොහැකියාව වහගන්න කියන කතා බව පැහැදිලියි.මන්නාරමේ සිද්ධියට සම්බන්ධ අය හා නොවන අය ගැන අපි තවම දන්නේ නැහැ. ආණ්ඩුවෙ ඇමතිවරයෙක්ට ඇඟිල්ල දික්වූ පමණින් ඔහු වැරදිකරුවෙක් වෙන්නේ නැහැ. දුරකථනයෙන් තර්ජනය කළයි කියලා කියනවා. නමුත් දුරකථනයෙන් කතා කරන කෙනා පෙනෙන්නෙ නැහැනේ. පටු දේශපාලන වාසි තකා නොයෙකුත් චෝදනා කරන්න පුළුවන්. ඒවා පරීක්ෂා කළ යුතුයි.මේ සිද්ධියේ භයානකකම වන්නේ අධිකරණයේ ස්වාධීනත්වය සම්බන්ධ කරගෙන ජාතිවාදී පදනමකට ප්‍රශ්නය ගෙන යාමයි.මන්නාරමේ සිද්ධිය ගැන පරීක්ෂණයක් පවත්වා වැරදිකරුවන්ට තරාතිරම නොබලා දඬුවම් කළ යුතුයි. එය ස්ථිරයි. නමුත් ඔහුගෙන් විත්තිවාචක විමසන්නේ නැතිව නිකම්ම දඬුවම් කිරීමට යෝජනා කිරීම වැරැදියි. නීතිඥ සංගමයට මේ ගැන හොඳ අවබෝධයක් තිබෙනවා. ඒ නිසා ඔවුන් මන්නාරම සිදුවීමෙන් දේශපාලන වාසි නොගනීවි කියලා මම කල්පනා කරනවා.අධිකරණයේ ස්වාධීනත්වය ආරක්ෂා කළ යුතුය යන මතයේ ආණ්ඩුව තදින්ම ඉන්නවා. ඒ ගැන පරීක්ෂණයක් පවත්වනවා. නමුත් එජාපය යටතේ සිදු වුණේ කුමක්ද? ඔවුන් විවියන් ගුණවර්ධන නඩුවේ දී තීන්දුව දුන් විනිසුරුවරුන්ගේ ගෙවල් ඉස්සරහා පෙළපාලි ගියා. දරමිටිපොළ රතනසාර හිමියන් ‘පැවිදි හඬ’ සඟරාව අත්අඩංගුවට ගැනීමට විරුද්ධව පැවරූ නඩුවෙ වැරදිකරු වූ පොලිස් පරීක්ෂක උඩුගම්පොළගෙ නඩු ගාස්තු ගෙවුවේ එජාප ආණ්ඩුවයි. ඒ විතරක් නෙවෙයි යුඇන්පී රජය ඔහුට උසස්වීමක් දුන්නා. විවියන්ට පහර දීපු පොලිස් නිලධාරීන්ට උසස්වීම් දුන්නා. නමුත් අපේ ආණ්ඩුව යටතේ ඒ වගේ දේවල් වෙන්නේ නැහැ. යුඇන්පී යේ හා අපේ වෙනස ඒකයි.ලංකා ඉතිහාසයේ ප්‍රථම වරට සාමාන්‍ය ක්‍රියාදාමයෙන් බාහිරව තමුන්ගේ පෞද්ගලික නීතිඥයා වු නෙවිල් සමරකෝන් මහතාව ජේ.ආර්. ජයවර්ධන ආණ්ඩුව අගවිනිසුරුවරයා කළා. අපේ ආණ්ඩුව යටතේ ඒ වගේ දේවල් සිදුව නැහැ. අපි මේවා කියන්නේ එජාපය කළ නිසා ඔවුන්ට චෝදනා කර ගැලවෙන්න නෙවෙයි. දේශපාලන වාසි තකා අධිකරණයේ ස්වාධීනත්වය පිළිබඳ ගැටලු ඇති නොකළ යුතු බව සඳහන් කරන්නයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>02</day>
    </date>
    <link>http://www.dinamina.lk/2012/08/02/_art.asp?fn=f1208022</link>
    <topic>පතායා හීඈත දියඹේ සොඳුරු නවාතැන...</topic>
    <author/>
    <content>මුහුදු පතුලේ චමත්කාරජනක අත්දැකීම විඳගත් අප ඉන්පසු සංචාරක මගපෙන්වන්නකුගේ ද සහය ඇතිව ඊළඟට ගමන් ඇරැඹුයේ වර්ග සැතපුම් දස දහසක පමණ වපසරියකින් යුත් පතායාහි ඈත දියඹේ පිහිටි කොරල් දූපත් සමූහය නැරැඹීමටයි.අනර්ඝ වූ ජෛව විවිධත්ව කලාපයක් වූ තායිලන්තයේ නැඟෙනහිරට වන්නට චොන් බුරි සිට රැයොන් දක්වා (ch on Buri to Rayong) කිලෝමීටර් 400ක් පුරා විහිදී වෙරළ තීරය ආසියාවේ පිහිටි දර්ශනීයම වෙරළවලින් එකකි. එහි මධ්‍යස්ථානය වනුයේ අසීමිත සංචාරක නිකේතන, අවන්හල් සහ තානායම්වලින් පිරි Pattaya (පතායා) නගරයයි.මුහුදු පතුලේ අශ්චර්යවත් අත්දැකීම විඳ ගැනීමෙන් පසු මමත් නලිනුත් අධිවේගී මෝටර් බෝට්ටුවට සමුදී අඩි 15ක් පමණ දිගින් යුත් හබල් ඔරුවකට නැඟ වෙරළේ අසිරිය විඳිමින් කාම්බෝජ දේශසීමාව අසල පිහිටි කෝ චන්ග් (Kochang) ජාතික වන උයනත්, කෝ පායි (Kohphai) දූපත් සමූහය වෙත ගියෙමු. පක්ෂීන්ගේ සුමියුරු නාදයත් වෘක්ෂලතාවන්හි තාලයත් අප අමුතු ලොවකට රැගෙන ගියෙමු. ඇත්ත වශයෙන්ම එය මිහිපිට සුරලොවකි. ජලයේ ඇති සුපැහැදිලි භාවයත් සාන්ත පරිසරයත් එහි චමත්කාරය වඩවඩාත් තීව්‍ර කරයි.දූපත් සමූහයෙන් විශාලතම දූපත වන කෝෆායි දූපත තවත් කුඩා දූපත් රාශියක් ඇත. කෝමන්විචායි, (Komanwichai) කෝ ලුආම්, (Kolnam) කෝ ක්ලෑන් (Koklung) සහ තවත් ඊට දූපත් රාශියක් පවතී. එහි එක් දූපතක කඳු මුහුනෙහි ප්‍රදීපාගාරයක් පවතී. රාත්‍රි කාලයේ දී එහි ළඟාවන බෝට්ටුවලට මේ ප්‍රදීපාගාරයේ ආලෝකය ඉමහත් රුකුලකි. මේ දූපත් සමූහය වෙත පැමිණෙන සංචාරකයින්ට විවේක සුවයෙන් පසුවිය හැකි සුන්දර පරිසරයක් එහි පවතී. තවද සයුරු ජලයේ පිහිනීමෙන්, මසුන් ඇල්ලීමෙන් හා මුහුදු පතුලේ පවත්නා කොරල් නැරැඹීමටද කිමිදීම ආදියෙන් මහත් වින්දනයක් ලැබීය.මේ දූපත් සමූහයෙන් පරිබාහිරව කෝ කොක් (Koh Krok) සහ කෝ සැක් (Koh Sak) යන දූපත් දෙක නැරැඹීමට ද සංචාරකයන්ට අවස්ථාව උදාවේ. මෙයින් කො කොක් දූපත පතායා සිට කිලෝමීටර් 8ක් පමණ දුරින් පිහිටා ඇත. මේ දූපත මුළුමනින්ම පාහේ පර්වතවලින් සැදුනකි. එහි නැඟෙනහිර දෙසට විහිදෙන තීරය වැල්ලෙන් නිර්මිත වෙරළකි. මෙහිදී සංචාරකයන්ට මුහුදු ජලයේ ඇති පැහැදිලි ස්වභාවය හේතුවෙන් බෝට්ටුවේ සිටම කොරල්පර නැරැඹීමටද හැකිය. තවද මෙම දූපත පෞද්ගලික අයිතියක් ඇති දිවයිනක් බැවින් පූර්ව අවසර ලබා ගැනීමකින් තොරව එහි පැමිණිය නොහැකිය.කෝ සැක් (Koh Sak) අනෙක් දිවයිනයි. එය පතායා සමුද්‍රයේ බටහිර දෙසට කිලෝමීටර් 10ක් පමණ දුරකින් පිහිටි අතර කෝලෑන්හී සිට මීටර් 600ක පමණ දුරක පිහිටියේය. කෝ කොක් (Koh Krok) දූපත හා සසඳා බලනවිට කෝ සැක්(Koh Sak) කුඩා දූපතකි. එය අශ්ව ලාඩමක හැඩයෙන් යුක්තය. වපසරිය වර්ග කිලෝමීටර් 0.05කි. එහි වෙරළදෙකකි. ඉන් උතුරේ පිහිටි වෙරළ මීටර් 250කින් දිගුය. මේ ප්‍රදේශය සංචාරකයන්ට පිහිනීම සඳහා ඉතා උචිත බැවින් බහුල වශයෙන් සංචාරකයින් පිරි බෝට්ටු දැකිය හැකිය. දෙවැනි වෙරළ ඇත්තේ දූපතේ දකුණේ පළමු දිවයිනට මුහුණලාය. මේ වෙරළ දෙක යා කෙරෙන්නේ කුඩා ගුරු පාරකිනි. එය දිගින් මීටර් 80කි. වෙරළ ඉදිරියෙන්ම ඇත්තේ සුවිසල් කොරල්පරයකි.මේ දූපත් සමූහයෙන් ස්වභාවික සම්පත්, පසේ සාරවත්බව, විවිධ ජන සංකලන සහ වාණිජමය අගය හේතුවෙන් මේ කළාපය ඉතා පොහොසත් ප්‍රදේශයක් වී ඇත. තවද මේ දූපත් සමූහයන්හි සුන්දරත්වයත්, ශාන්ත ස්භාවයත්, කිමිදීමට ඇති ආරක්ෂිත හැකියාව නිසාත් පතායා බොක්කේ(Pattaya Bay) පිහිටි Samui Island (සයුමි දූපතේ) සංචාරක නිවාඩු නිකේතනයක් ලෙස ජනප්‍රියත්වයට පත්වෙමින් තිබේ. සංචාරකයන් මේ දූපත් සමූහයට සංචාරය කිරීමට අපේක්ෂා කරන්නේ් නම් දකුණු පතායා හී පිහිටි පැටියෙන් බෝට්ටු ගමන් පිළියෙල කර ගත හැකිය.මේ සඳහා විවිධ ප්‍රමාණවල බෝට්ටු පවතින අතර විශාල බෝටටුවක මගීන් 20 – 80 අතර ප්‍රමාණයක් ගෙනයා හැකිය. මේ සඳහා බාත් 1000 – 5000 අතර ප්‍රමාණයක මුදලක් අයකෙරේ. වැයවන මුදලේ ප්‍රමාණය බෝට්ටුවේ විශාලත්වය හා වර්ගය අනුව මෙන්ම නැරැඹීමට යන ස්ථාන අනුවද වෙනස් වේ.තවද මේ දූපත් සමූහයෙහි සියලුම සංචාරක විනෝද ක්‍රියාකාරකම් සිදුවෙනු ලබන්නේ තායිලන්ත රාජකීය නාවික හමුදාවේ අධීක්ෂණය යටතේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n1208032</link>
    <topic>ජාතිවාදී හැඟීම් අවුස්සන්න එපා</topic>
    <author/>
    <content>නැඟෙනහිර පළාතේ යම් දේශපාලන පක්ෂ හා ස්වාධීන කණ්ඩායම් ජාතිකත්වයට මුල් තැන දෙමින් ප්‍රචාරක කටයුතුවල නිරත වන බව වාර්තා වී ඇති අතර වාර්ගිකත්වය, ආගම් මුල්කර ගෙන ප්‍රචාරණයේ නොයෙදෙන ලෙස ජාතික මැතිවරණ නිරීක්ෂණ මධ්‍යස්ථානය අපෙක්ෂකයන්ගෙන් ඉල්ලා සිටී.වසර තිහක යුද්ධය නිමා වී සාමය උදා වී ඇති මේ මොහොතේ ජාතිවාදී හැඟීම් ඇවිස්සීමෙන් වළකින ලෙස ද එම මධ්‍යස්ථානයේ ජාතික සංවිධායක, නීතිඥ රසාංග හරිශ්චන්ද්‍ර මහතා නිවේදනයක් නිකුත් කරමින් කියා සිටී.ජාතික මැතිවරණ නිරීක්ෂණ මධ්‍යස්ථානය මෙවරත් පළාත් සභා මැතිවරණයේ නිරීක්ෂණ කටයුතු ආරම්භ කර ඇති බවත් නැඟෙනහිර පළාතේ සුවිශේෂී කරුණක් ලෙස ජාතිකයත්වයට මුල් තැන දීම නිරීක්ෂණය වූ බවත් මධ්‍යස්ථානයේ අවධානය මේ කෙරෙහි යොමු ව ඇති බවත් හරිශ්චන්ද්‍ර මහතා කියයි.මෙතෙක් අප ලබා ඇති අත්දැකීම් වලින් පාඩම් උගෙන යළිත් එවැනි විනාශයක් සිදු නොවීමට වග බලා ගනිමින් තම තමන්ගේ දේශපාලන වැඩපිළිවෙළ හා ප්‍රතිපත්ති ජනතාව අතරට ගෙන යමින් ජනතාව දිනා ගන්නා මැතිවරණයක් බවට මෙය පත් කර ගන්නැයි හෙතෙම වැඩිදුරටත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n1208033</link>
    <topic>තඹුත්තේගම පොලිසිය ඉදිරිපිට උද්ඝෝෂණයක්</topic>
    <author>උතුරු මැද සංචාරක සමන් කුමාර, චන්ද්‍රිකා පෙරේරා සහ අමිල ප්‍රභාත් වනසිංහ</author>
    <content>පොලිසියට පහර දෙමින් වීදි බැස සිටි තඹුත්තේගම ප්‍රදේශවාසීන් ඊයේ (2) දහවල් පොලිස් කැරලි මර්දන කණ්ඩායම් කඳුළු ගෑස් ප්‍රහාර එල්ලකර පලවා හැරි බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පවසයි.තඹුත්තේගම ප්‍රදේශයේ ජනතාව වීදි බැස උද්ඝෝෂණය කරමින් පොලිසියට ගල්මුල් ප්‍රහාර එල්ල කරමින් කලහාරී ලෙස පැමිණ ප්‍රදේශයේ පොලිස් ස්ථානය ඉදිරියේ උද්ඝෝෂණයක නිරතව සිටියදී මෙසේ පලවා හැර තිබේ.මාරක රිය අනතුරක සැකකාර රියැදුරකු අධිකරණය මගින් ඇප මත මුදාහැරීමේ සිද්ධියක් මුල්කරගෙන ප්‍රදේශවාසීන් විසින් මේ උද්ඝෝෂණය පැවැත්වූ බව පොලිසියි පවසයි.අධිකරණ තීන්දුව පොලිසියේ වරදින් වූවක් බව පවසමින් මොවුන් කලහකාරී ලෙස හැසිරුන බව පොලිසිය කීය.දේහය තැන්පත් කර තිබූ නිවසේ සිට තඹුත්තේගම රැජින හන්දිය දක්වා රථ පෙළපාළියකින් දේහය රැගෙන ආ උද්ඝෝෂකයන් එතැන් සිට තඹුත්තේගම නගරය හරහා පොලිස් ස්ථානය අසලට දේහය රැගෙන ආහ. තමන්ට සිදු වූ අසාධාරණය ගැන පවසමින් උද්ඝෝෂකයන් දේහය පොලිසිය ඉදිරි පිට ප්‍රධාන මාර්ගයේ තබා උද්ඝෝෂණය කළහ.තවත් පිරිසක් එක්වරම තඹුත්තේගම පොලිසියේ වසා තිබූ ගේට්ටුව ඇරගෙන පොලිසිය තුළට කඩා වැදුනු අතර ඒ සමඟම තවත් පිරිසක් පොලිසියට ගල්ගැසීය. එම ගල් අහුලා පොලිස් නිලධාරීන්ද උද්ඝෝෂකයන්ට දමා ගසන අයුරු දැකගත හැකි විය. උද්ගත වූ තත්ත්වය පාලනය කිරීමට නොහැකි වූ තඹුත්තේගම පොලිස් නිලධාරීන් කඳු‍්‍රගෑස් ප්‍රහාර එල්ල කළ අතර එම කඳුළුගෑස් උද්ඝෝෂකයන් ආපසු පොලිසිය වෙත එල්ල කළහ.උද්ඝෝකයන් ප්‍රධාන මාර්ගය අවහිර කිරීම නිසා දැඩි රථවාහන තදබදයක් ඇති විය. උද්ඝෝෂණය කළ පිරිස අතර මියගිය කාන්තාවගේ සැමියා හා වයස අවුරුදු දෙකහමාරක් වන දරුවාද සිට ඇත.උද්ඝෝෂකයන් අතරට පැමිණි තඹුත්තේගම සහකාර පොලිස් අධිකාරීවරයා හා මූලස්ථාන පොලිසියේ ස්ථානාධිපතිවරයා ගැටුම් තත්ත්වය සමථයකට පත් කිරීමට උත්සාහ ගත්තද එය අසාර්ථක වූ අතර දැඩි ලෙස පොලිසිය විවේචනයට ලක්විය.තඹුත්තේගම පොලිසියේ ස්ථානාධිපතිවරයා උද්ඝෝෂකයන්ට මේ අවස්ථාවේදී පවසා සිටියේ පොලිසිය නීතිය අකුරට කර ඇති බවයි.උද්ඝෝෂණය හේතුවෙන් තඹුත්තේගම නගරයේ කඩසාප්පු බොහෝමයක් වසා දමා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n1208034</link>
    <topic>උතුරු- නැ‍ඟෙනහිර සංවර්ධනය බලන්න යන්න</topic>
    <author/>
    <content>ත්‍රස්තවාදයෙන් නිදහස් කර ගත් උතුරු නැඟෙනහිර පළාත්වල සිදුකෙරන සංවර්ධනය සියැසින් දැක බලා ගැනීමට එහි සංචාරය කරන ලෙස ජනාධිපති මහින්ද රාජපක්ෂ මහතා බ්‍රිතාන්‍ය පාර්ලිමේන්තු කණ්ඩායමට ආරාධනා කළේය.මේ දිනවල මෙරට සංචාරයක නිරත බ්‍රිතාන්‍ය කන්සර්වේටිව් පක්ෂයේ පාර්ලිමේන්තු කණ්ඩායමේ නියෝජිතයන් මහනුවර ජනාධිපති මන්දිරයේ දී ඊයේ(2) මුණගැසුණු අවස්ථාවේ දීමේ ආරාධනය කළේය.මෙ මස 6වැනිදා දක්වා මෙරට රැඳී සිටින මේ කණ්ඩායම ඉදිරි දිනවල එම ප්‍රදේශවල සංචාරය කිරීමට නියමිත අතර හම්බන්තොට වරාය, මත්තල ගුවන්තොටුපළ ඇතුළු ප්‍රධාන සංවර්ධන ව්‍යාපෘති රැසක සංචාරය කිරීමට බලාපොරොත්තු වෙයි.උතුර නැඟෙනහිර පළාත්වල සිදු කෙරෙන සංවර්ධනය, ජන ජීවිතය නඟා සිටුවීම හා සාමය උදා කිරීම සම්බන්ධයෙන් ජනාධිපතිවරයා කරුණු පැහැදිලි කළේය.උගත් හා ප්‍රතිසංධාන කොමිසමේ වාර්තාවේ ඇතුළත් කරුණු ක්‍රියාවට නැංවෙන ආකාරය ද ජනාධිපතිවරයා විස්තර කළේය.ශ්‍රී ලංකාව සහ බ්‍රිතාන්‍ය අතර ආයෝජන අවස්ථා සහ වෙළෙඳ කටයුතු ප්‍රවර්ධනය කර ගැනීම සම්බන්ධයෙන් මෙහිදී දීර්ඝ වශයෙන් සාකච්ඡා කෙරිණි.මෙරට පවතින ආයෝජන අවස්ථා පිළිබඳව ජනාධිපතිතුමා බ්‍රිතාන්‍ය පාර්ලිමේන්තු කණ්ඩායම දැනුවත් කළේය.ඇමැතිවරුන් වන ආචාර්ය සරත් අමුණුගම, මහාචාර්ය ජී. එල්. පීරිස්, කෙහෙළිය රඹුක්වැල්ල මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n1208035</link>
    <topic>කෙරවලපිටිය යළි වැඩ</topic>
    <author>චමීර ඇල්ලදෙණිය</author>
    <content>තාක්ෂණික දෝෂයක් හේතුවෙන් අඩපනව තිබූ කෙරවලපිටිය යුගදනව් බලාගාරයේ සම්පුර්ණ විදුලි ජනන ධාරිතාව මෙගාවොට් 300ක් ඊයේ (2) උදෑසන සිට යළි ජාතික විදුලිබල පද්ධතියට එක්කර තිබේ.දෝෂයට ලක්ව තිබු බලාගාරයේ වාෂ්ප පද්ධතියේ උපාංගය යථා තත්ත්වයට පත් කිරීමට විදුලිබල මණ්ඩලය කඩිනමින් පියවර ගත් බව විදුලිබල හා බලශක්ති ඇමැති පාඨලී චම්පික රණවක මහතා පැවසීය.දෝෂයට ලක් වු එම උපාංගය පසුගිය 27වැනිදා අමෙරිකාවෙන් මෙරටට ආනයනය කළ බවද ඇමැතිවරයා වැඩි දුරටත් කිවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n1208036</link>
    <topic>ස්ථිර නිවහනකට යන්න නිරතුරුවම උත්සාහ කරනවා</topic>
    <author/>
    <content>සිවිල් ගුවන් සේවා අධිකාරියට ස්ථිර ගොඩනැගිල්ලක් ඉදිකිරීමට නිරතුරුවම උත්සාහ දරමින් සිටින බව එම අධිකාරිය නිවේදනයක් නිකුත් කරමින් කියා සිටී. සිවිල් ගුවන් සේවා අධිකාරිය ස්ථාපිත කර ස්වාධීන කර දැනට වසර 10ක් ගතවී ඇත.2012 ජූලි 27 වන දින ‘දිනමිණ’ පුවත් පතේ ප්‍රධාන ශීර්ෂ පාඨය ලෙස පළ වූ ප්‍රවෘත්තිය සම්බන්ධව කරුණු දක්වමින් එම නිවේදනය නිකුත් කර තිබේ.සිවිල් ගුවන්සේවා අධිකාරියේ ලේකම් සහ අධ්‍යක්ෂ මණ්ඩලය නමින් එම නිවේදනය එවා තිබේ.තවද ස්ථිර ගොඩනැඟිල්ලක් ඉදිකිරීම සඳහා මූල්‍ය ප්‍රතිපාදන එක් රැස් කිරීමට කටයුතු කරමින් සිටින බවද එම නිවේදනයේ සඳහන් වෙයි.සිවිල් ගුවන් සේවා අධිකාරිය ස්ථාපිත කර වසර දහයක් කුලියට සිටි ගොඩනැඟිලි දෙකට රුපියල් කෝටි 250ක් කුලී වශයෙන් ගෙවා නැතැයි පවසන එම අධිකාරිය මීට වසර එකහමාරකට පෙර කුලියට ගත් ගොඩනැඟිල්ලට කුලී වශයෙන් රුපියල් මිලියන 35ක් ගෙවා ඇති බවද එහි සඳහන් වෙයි.තවද එම වර්තමාන ගොඩනැගිල්ල අලුත්වැඩියාවට කිසිදු මුදලක් වැය කර නොමැති බව පවසන එම අධිකාරිය එහි අභ්‍යන්තර කටයුතු සකස් කිරීමට රුපියල් මිලියන 28ක් වැයකර ඇති බවද පවසයි. ගොඩනැගිලි හිමිකරු එම කටයුතු නොමිලේ කරලීීමට එකග නොවූ එහි සඳහන් වෙයි.කර්තෘ සටහනදිනමිණ පුවත් පතේ පළ කළ එකී ප්‍රවෘත්තියට අදාළ සෑම කරුණක්ම රජයේ විගණකාධිපති වාර්තාවලින් ලබාගත් ඒවායි.තවද මේ ආයතනවල දූෂණ වංචා හෝ වෙනත් දුර්වලකම් පිළිබඳව තොරතුරු නොසඟවා වාර්තා කරන්නේ එම ආයතන සමඟ ඇති පෞද්ගලික අමනාපයක් මත නොව එම දුර්වලකම් මඟහරවා රජයට අවංක සේවයක් සලසන ආයතනයක් බවට පත්කිරීමේ අරමුණ මත පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n1208037</link>
    <topic>දැරියගේ කටට ගිනිපෙනෙල්ලක් ඔබා දිව පුළුස්සලා</topic>
    <author>උතුරු මැද පළාත් සංචාරක සමන් කුමාර</author>
    <content>පදවිය පොලිස් බල ප්‍රදේශයේ බුද්ධංගල හතළිහ කොලනිය ගම්මානයේ පදිංචි සය හැවිරිදි දැරිවියකගේ කටට ගිනිපෙනෙල්ලක් එබීම නිසා දිව පිළිස්සීමේ සිද්ධියක් වාර්තා වෙයි.පියාගේ දෙවැනි විවාහයේ බිරිය දැරියගේ දිව පුලුස්සා තිබේ. පදවිය බුද්ධංගල ප්‍රාථමික විද්‍යාලයේ පළමුවන ශ්‍රේණියේ ඉගෙනුම ලබන මේ දැරියගේ දඩබ්බරකම් වැඩි බව හා පාසල ඇරී නිවසට පැමිණීමට ප්‍රමාදවීමට ලබාදෙන දඬුවමක් වශයෙන් මෙලෙස දිව පුලුස්සා තිබේ.මෙලෙස දැරියගේ දිව පුලුස්සා ඇති බව හෙළිවී ඇත්තේ පාසලේදී ආහාර ගනිමින් සිටිනවිට තම මිතුරියකට කටදැවිල්ල බව පැවසීමෙන් ඒබව පංතිභාර ගුරුවරියට පැවසීමෙන්ය. ගුරුවරිය ඒ පිළිබඳ දැරියගෙන් විමසීමේදී ඇය සියලු තොරතුරු හෙළි කර ඇත.මේ අනුව පොලිස් හදිසි ඇමතුම් අංශයට දුරකතනය මඟින් දැනුම්දීමක් අනුව පදවිය පොලිසියේ කාන්තා කාර්යාංශයේ ස්ථානාධිපතිනී කාන්තා පොලිස් සැරයන් මිලීනාවතී මහත්මිය තවත් නිලධාරින් පිරිසක් සමඟ ගොස් සැකකාර කාන්තාව අත්අඩංගුවට ගෙන තිබේ.දැරියගේ දිව පිලිස්සීම නිසා අත්අඩංගුවට ගත් සැකකාරිය කැබිතිගොල්ලෑව මහේස්ත්‍රාත් අධිකරණය වෙත ඉදිරිපත් කිරීමෙන් පසු අට වැනිදා දක්වා රක්ෂිත බන්ධනාගාර ගත කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n1208038</link>
    <topic>ලොව ජයගන්න ‘වෙබ් පාඨශාලා’</topic>
    <author/>
    <content>ශ්‍රී ලංකා රාජ්‍ය වාණිජ නීතිගත විවිධ සංස්ථාව අධ්‍යාපන අමාත්‍යංශය, ජාතික අධ්‍යාපන ආයතනය හා ‘එටිසලාට්’ ලංකා පුද්ගලික සමාගම එක්ව ඉදිරිපත් කළ වෙබ් පාඨශාලා නම්වූ බුද්ධිමය ව්‍යාපෘතිය පසුගියදා කොළඹ රාජකීය විදුහල් රඟහලේදී අති උත්සවාකාරයෙන් ආරම් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n1208039</link>
    <topic>විනාශකාරී මිනිස් ඝාතන සිදුවූ යුගය අවසන්</topic>
    <author>අසේල කුරුළුවංශ හා ඉන්දික පොල්කොටුව</author>
    <content>විනාශකාරී මිනිස් ඝාතන සිදුවූ යුගය ත්‍රස්තවාදය සහමුලින් පරාජය කිරීමත් සමඟ නිමවූ බවත් අද පවත්නා සාමකාමී වාතාවරණය තුළ කුඩා සිද්ධියක් පිළිබඳව පවා ජනතා ඇස යොමුවීම නිසා එය උපයෝගි කරගෙන මහා අපරාධ රැල්ලක් රටේ පවතින බවට මතයක් ගොඩනඟන්නට ඇතැමුන් උත්සහ කරන බවත් ජනපති මහින්ද රාජපක්‍ෂ මහතා පැවසීය.පාතාලය, මත්කුඩු, අවි අතට ගැනීම් පිළිබඳව අද ඇතමුන් කතා කරන බවත් ඒ සියල්ල පාලනය කරමින් රජය ඔවුන් නීතිය හමුවට පමුණුවන්නට ක්‍රියාකරමින් සිටින බවත් ජනපතිවරයා කීය.මහනුවර ඇසළ පෙරහර මංගල්‍යයේ සමාප්තිය නිමිත්තෙන් ඊයේ (02) මහනුවර ජනපති මැදුරේදී පැවති උත්සවයේදී ජනපති මහින්ද රාජපක්‍ෂ මහතා මේ බව ප්‍රකාශ කළේය.ත්‍රස්තවාදින් එදා කළ මිනිස් ඝාතන හා මහා විනාශයන් හේතුවෙන් රට තුළ සිදුවන කුඩා සිද්ධීන් පිළිබඳව ජනතා ඇස යොමු නොවූ බවත් අද එම තත්ත්වය මුළුමනින් වෙනස්වී ඇති නිසා ගමක සිදුවන කුඩා සිද්ධියක් පවා ඉස්මතුව පෙනෙන බවත් පැවසූ ජනපතිවරයා එවැනි සිදුවීම් පවා නොවන්නට රජය උපරිමයෙන් ක්‍රියාකරන බවත් අවධාරණය කළේය.විනය හා සාරධර්ම පවතින රටකට අපරාධ රැල්ල නැතිකර දමන එක එතරම් දෙයක් නොවන බවත් මාතෘභූමිය යහපත් දේශයක් ලෙස ගොඩනගන්න සැවොම පෙරට ආ යුතු බවත් හෙතෙම කීය.ජාත්‍යන්තර පාසල්වල ඉතිහාසය, ආගම, සංස්කෘතිය උගන්වන්නේ නැති බවත් මේවායින් රටට, ජාතියට, ආගමට ආදරය නොකරන දරුවකු බිහිවන්නට ඉඩහැර අප සමාජය හදන්න උත්සහ කිරීම් ඵලක් නොමැති බවත් කී ජනපතිවරයා මේ සම්බන්ධව ඉදිරියේදී පියවරක් ගන්නා බවද අවධාරණය කළේය.ත්‍රස්තවාදය පරාජය කැර නිවුණු සැනසුණු රටක් ජනතාවට අද උරුමකරදී තිබෙන බවත් දළදා වහන්සේ.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n12080310</link>
    <topic>අපරාධ මඬින මෙහෙයුමට බියේ පාතාල කෙරුමෝ රට පැනලා</topic>
    <author>විජයානි එදිරිසිංහ</author>
    <content>කොළඹ සහ රටේ බොහෝ ප්‍රදේශවල විවිධ අපරාධවලට සම්බන්ධව සිටි නඳුන්, ප්‍රදීප්, බයියා, දිගාෆයිසර්, කොට ගාමිණී, කුඩු ලාල්, බඩ සුදා යන පාතාල නායකයන් විදේශ රටවලට පලාගොස් ඇති බව පොලිස් බුද්ධි අංශ මඟින් අනාවරණය කරගෙන තිබේ.මීට වසර දෙකක පමණ කාලයේ සිට පාතාලය සම්පූර්ණයෙන් මෙරටින් තුරන් කිරීම සඳහා පොලිසිය සහ සෙසු ආරක්ෂක අංශ මෙහෙයුම් ආරම්භ කිරීමත් සමඟ හොර රහසේ මෙම පාතාල නායකයන් මෙරටින් පලාගොස් තිබේ. එසේ පලාගිය පාතාල නායකයන් අතරින් ලාල් පීරිස් හෙවත් කුඩු ලාල් එංගලන්තයේ රෙස්ටුරන්ට් එකක් පවත්වාගෙන යයි. නඳුන් ධර්මවික්‍රම හෙවත් කොස්ගොඩ නඳුන් ඉන්දියාවේ සැඟවී සිටියි.ප්‍රදීප් ද (ඕල්කොට්ගේ ඥාති පුත්‍රයා) ඉන්දියාවේ සිටියි. ෆාජිගේ මල්ලි බයියා සහ දිගා ෆයිසර් ඉන්දියාවේ විවිධ ජාවාරම්වල යෙදී සිටිති. කොට ගාමිණී ජපානයට පැන ගොස් ඇති බවද හෙළි වී තිබේ. දැනට කොළඹ රැඳී සිටින පාතාල නායකයන් කිහිපදෙනාද මෙහෙයුම්වලට බියෙන් කොළඹින් පිටව ඇති බවටද තොරතුරු හෙළිදරව් වෙයි.මීට වසර ගණනාවකට පෙර කොළඹ සහ රටේ බොහෝ ප්‍රදේශවල ක්‍රියාත්මක වු කප්පම් ගැනීම් සහ තවත් අපරාධ රැසක් බෙහෙවින් අඩුවී ඇති බව ජ්‍යෙෂ්ඨ පොලිස් නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=n12080311</link>
    <topic>හෙද වර්ජනය අත්හිටුවයි</topic>
    <author>අනුර ප්‍රේමලාල්</author>
    <content>රාජ්‍ය සේවා එක්සත් හෙද සංගමය අද (3) දීප ව්‍යාප්තව පැවැත්වීමට තිබූ වැඩ වර්ජනය තාවකාලිකව අත්හිටුවීමට තීරණය කර තිබේ.හෙද සේවාවට බෙහෙවින් බලපාන ඉල්ලීම් 14 ක් මුල්කරගෙන මෙම වැඩ වර්ජනය සංවිධාන කර තිබුණි.මේ ඉල්ලීම් පිළිබඳ රාජ්‍ය සේවා එක්සත් හෙද සංගමය හා සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක මහතා සමඟ ඊයේ (02) පැවැති සාකච්ඡාවේදී ලැබුණු ප්‍රතිඵල අනුව මේ වැඩ වර්ජනය අත්හිටුවීමට තීරණය කළ බව මේ සංගමයේ සභාපති මුරුත්තෙට්ටුවේ ආනන්ද හිමියෝ නිවේදනයක් නිකුත් කරමින් ප්‍රකාශ කරති.මේ සාකච්ඡාවේදී ගැටලු රැසකට විසඳුම් ලැබුණු අතර බාහිර ආයතන ගැන පවතින කරුණු ඉදිරි දින කිහිපය තුළ කතාබහ කොට විසඳා දෙන බවට ලේකම්වරයා පොරොන්දු වී ඇත.සෞඛ්‍ය ලේකම්වරයා දුරදක්නා නුවණින් හා මනා කළමනාකාරීත්වයකින් යුතුව මේ ගැටලු විසඳීමට සංගමය සමග සාකච්ඡා කිරීම පිළිබඳ ඒ මහතාට රාජ්‍ය සේවා එක්සත් හෙද සංගමය ස්තූ®තිය පළකර සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=r1208031</link>
    <topic>කෑගල්ල නගරයේ අතුරු මාර්ග රැසක් කෝටි දහසයක වියදමින් සංවර්ධනයට</topic>
    <author>රඹුක්කන සමූහ පත්මසේකර නිශ්ශංක</author>
    <content>රුපියල් කෝටි දහසයක වියදමින් කෑගල්ල නාගරික ප්‍රදේශයේ අතුරු මාර්ග සංවර්ධනය කිරීමේ ව්‍යාපෘතියක් ආරම්භ කර ඇත.ප්‍රධාන වශයෙන් ජනාකීර්ණ අතුරු මාර්ග කාපට් අතුරා ප්‍රතිසංස්කරණය කර ඇති අතර, ඉන් මහජනතාවට ලැබී ඇති සහනය අතිමහත්ය.කෑගල්ල නගර මධ්‍යයේ ප්‍රධාන මාර්ගයට පරිබාහිරව කෑගල්ල නගරයට ඔබ්බෙන් ඇති බණ්ඩාරනායක අතුරු මාර්ගය කාපට් අතුරා ප්‍රතිසංස්කරණය කිරීම කොළඹ – නුවර මාර්ගයේ වාහන තදබදය පවතින අවස්ථාවලදී එම මාර්ගය භාවිතා කිරීමට ජනතාව පුරුදුව සිටිති.මෙම මාර්ගය දීර්ඝ කාලයක් තිස්සේ අබලන්ව පැවැති අතර, එහි පළල මීටර් හතරකට සීමා වී තිබුණද එම මාර්ගය භාවිතා වන වාහන සංඛ්‍යාව නිසා මං තීරු දෙකකට භාවිතා කළ හැකි ලෙස මීටර් 8 ක් මේ වන විට පුළුල් කර ප්‍රතිසංස්කරණ කටයුතු වැඩ 90% නිමා වී තිබේ. මෙහි සමස්ත පිරිවැය රුපියල් කෝටි දහයකි.මීට අමතරව රුපියල් කෝටි හයක වියදමින් කෑගල්ල නව ආර්ථික මධ්‍යස්ථානයට පිවිසෙන මාර්ගය, ක්‍රීඩා පිට්ටනිය පාර, ඇෂ්ලි පීරිස් මාවත යන මාර්ග ප්‍රතිසංස්කරණ කටයුතු සිදුකරමින් පවතී.මේ පිළිබඳව අදහස් දැක්වූ කෑගල්ල නගරාධිපති ජී. කේ. සමරසිංහ මහතා, නගරයක සංවර්ධනයට නම් මූලිකව සිදුවිය යුත්තේ නගරයට පිවිසෙන මාර්ග පිළිසකර කර ජනතාවට පීඩාවකින් තොරව යෑමට ඒමට තිබීමයි. මහින්ද චින්තන වැඩපිළිවෙළ යටතේ මාර්ග සංවර්ධන අධිකාරියත් සමඟ එකතු වී මාර්ග සංවර්ධනය සාර්ථක ලෙස ඉටුකරගෙන යනවා.කෑගල්ල නගරයේ මධ්‍ය ප්‍රදේශයෙන් ගමන් ගන්නා කොළඹ – නුවර මාර්ගයේ දහවල් රථවාහන තදබදය නිසා බරපතළ ගැටලුවකට වාහන හිමියන් සහ ප්‍රදේශවාසීන් මුහුණ දෙනවා.එයට විසඳුමක් ලෙස විකල්ප මාර්ගය ඉදිවෙන තෙක් බණ්ඩාරනායක මාවත ප්‍රතිසංස්කරණය කිරීමේ කටයුතු ආරම්භ කළා. මෙම මාර්ගයේ බෝක්කු සහ බිම් ප්‍රතිසංස්කරණය සඳහා රුපියල් කෝටි දහයකට ආසන්න මුදලක් වැයවෙලා තියෙනවා. මෙම මාර්ගය මුළුමනින්ම ප්‍රතිසංස්කරණ කටයුතු නිම වුණාම කෑගල්ල නගරයේ රථවාහන තදබදය අඩුකර ගන්නත් පුළුවන්.මීට සමගාමීව කෑගල්ල නගරයේ කිලෝමීටර් එකක් ඇතුළත අතුරු මාර්ග විසිඑකකින් ප්‍රධාන මාර්ගයට පිවිසෙන වාහන ප්‍රධාන වීදියට පිවිසීම අවම කළ හැක්කේ, එම අතුරු මාර්ගත් සංවර්ධනයෙන් පමණයි. ඒ කටයුතු මේ වන විටත් වැඩ ආරම්භ කරලා තියෙනවා.මහින්ද චින්තන වැඩපිළිවෙළ යටතේ ඉදිවෙන කිසිම මාර්ගයකට තාවකාලික පැලැස්තර දාන්නේ නැහැ. සියලු මාර්ග කාපට් කිරීම තමයි සිදුවන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=r1208032</link>
    <topic>බුලත්සිංහල උප ඩිපෝවේ ඉදිකිරීම් අතරමඟ</topic>
    <author>මතුගම සංචාරක</author>
    <content>බුලත්සිංහල නගරයේ බස් ඩිපෝ ඉදිකිරීමට කටයුතු ආරම්භ කළත්, එය අතරමඟ නැවතී තිබේ. බුලත්සිංහල උප බස් ඩිපෝවක් ආරම්භ කිරීමට මුල්ගල් තැබුවේ 2007 සැප්තැම්බර් මස 08 වැනි දින එවකට ප්‍රවාහන ඇමැති ලෙස කටයුතු කළ ඩලස් අලහප්පෙරුම ඇමැතිතුමා විසිනි.රුපියල් ලක්‍ෂ තිහක මුදලක් වැයකොට ඩිපෝවේ කාර්යාල ගොඩනැගිල්ල සහ බස් රථ නවතා තබන ගොඩනැගිල්ලේ ඉදිකිරීම් සිදු කෙරිණි. ජල ටැංකියේ ඉදිකිරීම් අතරමඟ ඇනහිට ඇත. මෙම ගොඩනැගිලිවල කොටස් මේ වන විට සොරුන් විසින් ගලවාගෙන ගොස් තිබේ.ඩිපෝවට වෙන්කර ඇති භූමි භාගය වල්බිහිවී ගොසිනි. ඉතාමත් වටිනා මෙම ගොඩනැගිලි විනාශ වීමට ඉඩ නොහැර කිසියම් ඵලදායි කටයුත්තකට යොදා ගන්නැයි ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=r1208033</link>
    <topic>අකුරණ ප්‍රසිද්ධ තැන්වල දැන්වීම් ඇලවූ තිදෙනකුට දඩ</topic>
    <author>ගාමිණී බී. දිසානායක හාරිස්පත්තුව මධ්‍යම විශේෂ</author>
    <content>කටුගස්තොට පොලිසියේ අපරාධ අංශයේ නිලධාරීන් අකුරණ නගරයේ කළ මෙහෙයුමකදී දැන්වීම් පත්‍රිකා අලවමින් සිටි තිදෙනෙක් පරිසරය සුරැකීමේ ආඥා පනතට එරෙහිව කටයුතු කිරීමේ චෝදනාවට අත්අඩංගුවට ගෙන ඇත.මෙම සැකකරුවන් තිදෙනා ඉකුත් දින මහනුවර ප්‍රධාන මහේස්ත්‍රාත් රවීන්ද්‍ර පේමරත්න මහතා වෙත පමුණුවා වරද පිළිගැනීමෙන් අනතුරුව එක් සැකකරුවකුට රු. 3000 බැගින් නව දහසක දඩ මුදලක් ගෙවන්නැයි මහේස්ත්‍රාත්වරයා නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=r1208034</link>
    <topic>හොරණ එස්. ටී. එෆ්. නිලධාරීහුහොර මත්පැන් තිප්පොළක් වටලති</topic>
    <author>පි‍්‍රයදර්ශනී කහවල</author>
    <content>හොරණ විශේෂ කාර්ය බළකායේ නිලධාරීන් සිරිපාගම, කාරණීයවත්ත, දිවියාගල, දියගල ප්‍රදේශවල සිදුකළ හදිසි මෙහෙයුමකදී තේ කර්මාන්තශාලාවක් පිටුපස පවත්වාගෙන ගිය මහා පරිමාණ හොර මත්පැන් තිප්පොළක් වැටලීමට සමත්ව තිබේ.මෙහිදී කසිප්පු මිලිලීටර් 33750 ක්, ගෝඩා ලීටර් 180 ක් සහ පෙරීමේ උපකරණ සමඟ සැකකරුවන් දෙදෙනෙක් ද අත්අඩංගුවට ගෙන ඇත.නියෝජ්‍ය පොලිස්පති, අණ දෙන නිලධාරි, ආර්. ඩබ්ලිව්. එම්. සී. රණවන, කලාප අණ දෙන නිලධාරි එම්. ජේ. එම්. රිෂාඩ්, සහකාර පොලිස් අධිකාරි අතුල රත්නායක මහත්වරුන්ගේ උපදෙස් පරිදි හොරණ විශේෂ කාර්ය බළකායේ දෙවැනි කඳවුරු අණ දෙන නිලධාරි පී. ඩබ්ලිව්. බාලසූරිය මහතාගේ මෙහෙයවීමෙන් උප පොලිස් පරීක්‍ෂකවරුන් වන එච්. එම්. දසනායක, එච්. එම්. ඩී. සිල්වා, සැරයන් 19001 වික්‍රමසිංහ, කොස්තාපල්වරුන් වන 8828 සිසිර, 66782 ශ්‍රීමාල් සහ 78565 ප්‍රියදර්ශන යන නිලධාරීන් මෙම වැටලීම සිදුකර සැකකරුවන් සමඟ අදාළ භාණ්ඩ තොගය ඉදිරි කටයුතු සඳහා රත්නපුර පොලිසියට භාර දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=r1208035</link>
    <topic>දරුවා පන්සලට කැටුව යන්න බැරිවුණු පියෙක් පැවරුම් පොතේ හාමුදුරුවන් ලෙස අස්සන් කරලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>ආරක්‍ෂක අංශයේ සේවයේ නියුතු නිලධාරියෙකි. ඔහුගේ එකම සිඟිති පුතු පළමුවැනි ශ්‍රේණියේ ඉගෙනුම ලබයි. තරමක කටකාරයකු ද වෙයි.දරුවාට පාසලේදී ගුරුතුමියගෙන් ලැබුණේ අපූරු උපදෙසකි. ඒ පොහෝ දින අනිවාර්යයෙන්ම හැම දරුවකුම විහාරස්ථානයට යා යුතු බවයි.නිවෙසේ වැඩිහිටියන් සමඟ විහාරස්ථානයට ගොස් බුදුන් වැඳ, මල් පහන් පුදා ආපසු පැමිණීමේදී ඒ බව සහතික කර විහාරයේ ස්වාමින් වහන්සේගේ අත්සන සමඟ ලිපියක් රැගෙන එන ලෙස ද ගුරුතුමියගෙන් වැඩිදුරටත් උපදෙස් ලැබිණි.කුඩා පුතු පාසල නිමවී නිවෙසට ගොස් මේ බව තම මවට කීවේය. රාත්‍රියේ සේවා කටයුතු අවසන්ව නිවසට ආ සැමියාට බිරිය මේ බව පැවැසුවාය. පසුදින පෝය දිනය බැවින් හවස්වරුවේ විහාරස්ථානයට යාමට ඔවුහු කතිකා කර ගත්හ.පෝය දිනය උදාවිය. එහෙත් එදින නොසිතූ විරූ හදිසි රාජකාරියක් එම නිලධාරියාට පැවරිණි. නිවෙසට යන විට රාත්‍රී නවය ද පසුවී තිබිණි. තාත්තා සමඟ පන්සල් යෑමට සැරසී සිටි දරුවාට නින්ද ගොසිනි. දරුවා විහාරස්ථානයට ගෙන නොයෑම පිළිබඳව බිරියගේ ආඩපාලි නිමක් නැත.රාජකාරි සම්බන්ධයෙන් බිරියට තේරුම් කිරීමට වඩා සුවසේ නිදාගැනීම වඩාත් සුදුසු බැවින් සැමියා නින්දට ගියේය.පසුදා උදේම පුතා පැවරුම් පොත රැගෙන තම පියා වෙත ආවේය. ඊයේ පන්සලට නොගිය බැවින් අද පාසලට යාමට නොහැකි බව හෙතෙම පියාට කීය.පියා පැවරුම් පොත ගෙන දරුවා විහාරස්ථානයට පැමිණි බව සඳහන් කර, ස්වාමින් වහන්සේ නමකගේ නමක් ලියා අස්සනක් ද තැබීය. දරුවා එම පොත ද රැගෙන පාසලට ගියේය.ගුරුතුමිය දරුවන්ගේ පොත් පරීක්‍ෂා කළාය. “ඊයේ පන්සලට ගිහිල්ලා ඔයා මොකද පුතේ කළේ? යාළුවන්ට ඇහෙන්න දැන් හයියෙන් කියන්නකෝ?” ගුරුතුමිය දරුවාට පැවසුවාය.වෙනදා කඩිසරව පිළිතුරු දෙන දරුවා ඉතා සෙමින් තතනමින් “ටීචර්! මම පන්සල් ගියේ නැහැ. ඊයේ තාත්තාට වැඩ ගොඩාක් තිබුණා. අද උදේ තාත්තාමයි මගේ පොතේ හාමුදුරුවෝ වෙනුවට අස්සන් කෙළේ” යනුවෙන් කීය.වෙනත් දරුවන් පන්සල් ගොස් ලබාගත් අත්දැකීම් පිළිබඳ සාකච්ඡා කරමින් දරුවන්ට ඒ පිළිබඳව අවබෝධයක් ලබා දුන් ගුරුවරිය, පසුදිනෙක දරුවාගේ පියා කැඳවා දරුවන් සමඟ කටයුතු කිරීමේදී මීට වඩා සැළකිලිමත් වන ලෙස ඉල්ලා සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=r1208036</link>
    <topic>ගණිකා නිවාසයක් පවත්වාගෙන ගියේ යැයිසැකපිට ඇල්ලූ කතුන් දෙදෙනකුට ඇප</topic>
    <author>කුරුණෑගල මධ්‍යම විශේෂ - ආරියපාල වංශතිලක</author>
    <content>ගණිකා නිවාසයක් පවත්වාගෙන ගිය මැදිවියේ කාන්තාවන් දෙදෙනෙක් කුරුණෑගල ප්‍රධාන මහේස්ත්‍රාත් කාවින්දා නානායක්කාර මහත්මිය විසින් රුපියල් ලක්ෂ පහක (500000) ශරීර ඇප මත මුදා හරිනු ලැබුවාය.කුරුණෑෑගල වඩමේගම ප්‍රදේශයේ පවත්වාගෙන ගිය මෙම ගණිකා තිප්පොළ වටලන අවස්ථාවේදී තවත් කාන්තාවන් දෙදෙනෙක් තම ගමන්මලු කාමරවල දමා පලා ගිය බව පැමිණිල්ල ඉදිරිපත් කළ පොලිසිය අධිකරණය හමුවේ කියා සිටියේය. මෙදිනම ගංජා පැකට් 10ක් සන්තකයේ තබා ගත් තරුණයකුට පෙර වැරැදි කිසිවක් නැති නිසා රුපියල් 3500 ක දඩයක් නියම කරන ලදී.දඩ මුදල් නොගෙව්වොත් වසර (1) සිර දඬුවමකට යටත් කරන බැව් කියා සිටියේය.දඩ මුදල් ගෙවීමට මුදල් නැති බැව් විත්තිකරු කියා සිිටියෙන් වසරක සිර දඬුවමකට යටත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=r1208037</link>
    <topic>වරකාපොළ නුසුදුසු ආහාර අලෙවි කළවෙළෙඳුන් 3කට දඩ</topic>
    <author>අලව්ව විශේෂ ඒ. කීර්තිසිංහ</author>
    <content>මිනිස් පරිභෝජනයට නුසුදුසු ආහාර වර්ග අලෙවි කළ වරකාපොළ නගරයේ වෙළෙඳසල් හිමියන් තිදෙනකුට වරකාපොළ මහේස්ත්‍රාත් ලක්මාල් වික්‍රමසූරිය මහතා විසින් එක් අයකුට රුපියල් 7500 බැගින් රුපියල් 22500ක් දඩ නියම කරනු ලැබීය.කල් ඉකුත් වූ පලතුරු බීම, යෝගට්, රසම් පැකට් සහ ගුල්ලන් ගැසූ පරිප්පු, කඩල, ඉඳිආප්ප පිටි ආදිය අලෙවි කිරීම සම්බන්ධව මොවුහු චෝදනා ලැබ සිටියහ.මොවුන් අධිකරණය වෙත ඉදිරිපත් කරන ලද්දේ ප්‍රියන්ත බණ්ඩාර, මොහමඩ් සමීන් යන මහජන සෞඛ්‍ය පරීක්‍ෂකවරුන් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=s1208031</link>
    <topic>මංගල අද ලන්ඩන් නුවරදී දෙවැනි ගමනට සැරසෙයි</topic>
    <author>ප්‍රින්ස් ගුණසේකර ලන්ඩන් නුවර සිට</author>
    <content>ඔලිම්පික් ක්‍රීඩා උලෙළේ මීටර් 50 රයිෆල් ප්‍රෝන් වෙඩි තැබීමේ ඉසව්වට මංගල සමරකෝන් අද සහභාගී වෙයි.එය සමරකෝන් ඔලිම්පික් ක්‍රීඩා උළෙලේ තරග කරන දෙවැනි තරග ඉසව්ව වේ. ශ්‍රී ලංකා කණ්ඩායමේ ක්‍රීඩක ක්‍රීඩිකාවන් හත්දෙනා අතරින් තරග ඉසව් දෙකකට සහභාගීවන එකම ක්‍රීඩකයා වන්නේද මංගල සමරකෝන්ය.ලන්ඩන් රාජකීය යුද හමුදා කාලතුවක්කු වෙඩි පිටියේ පැවැත්වෙන මේ ඉසව්වේදී මංගල සමරකෝන් ඉලෙක්ට්‍රොනික පුවරුවකට මීටර් 50ක් දුර සිට බිම දිගාවී උණ්ඩ 60කින් වෙඩි තැබීය යුතුය. ශ්‍රී ලංකා යුද හමුදා සේවා බලකායේ පනාගොඩ කදවුරේ මාණ්ඩලික සැරයන්වරයෙකු ලෙස කටයුතු කරන මංගල සමරකෝන් අද තරග කරන මීටර් 50 රයිෆල් ප්‍රෝන් ඉසව්ව ඔහුගේ වඩාත් සාර්ථක ප්‍රතිඵල ගෙන දුන් එකකි.මීටර් 50 රයිෆල් ප්‍රෝන් ඉසව්වේ දකුණු ආසියානු ශූරයා වන මංගල පසුව මේ තරග ඉසව්වේදී ආසියානු මට්ටමේ දක්ෂතා දැක්වීමටද සමත් විය.වසර 2006දී පැවැති දකුණු ආසියානු තරගාවලියේදී මීටර් 50 රයිෆල් ප්‍රෝන් ඉසව්වේදී ලකුණු 593ක් ලබා රන් පදක්කම දිනාගත් ඔහු 2010 ආසියානු ක්‍රීඩා උලෙළේදී ලකුණු 593ක් ලබා ආසියාවේ 5 වැනි ක්‍රීඩකයා බවට පත්විය. එයට අමතරව පොදු රාජ්‍ය මණ්ඩලීය ක්‍රීඩා උලෙළේදී මංගල සමරකෝන් ලකුණු 590ක් ලබා 7වැනි ස්ථානය සටහන් කළේය.අද පැවැත්වෙන තරගයට ලොව ප්‍රබලතම ක්‍රීඩකයන් සමග උපරිම දක්ෂතා දැක්වීම අරමුණු කොට සිටින මංගල සමරකෝන් මේ ඉසව්වේ ශ්‍රී ලංකා වාර්තාව බිද හෙළීමට අපේක්ෂාවෙන් පසුවේ.මීටර් 50 රයිෆල් ප්‍රෝන් ඉසව්වේ ශ්‍රී ලංකා වාර්තාවට හිමිකම් කියන්නේ ලකුණු 595ක් ලැබූ දයා රාජසිංහ මහතායි. “මේක මගේ ඉසව්වයි. මා මහන්සිවී පුහුණුවීම් කරන ඉසව්ව මෙය නිසා අද ගොඩක් බලාපොරොත්තු තියාගෙන තරගයට එන්නේ. හොද පෙර සූදානමක් තියෙනවා. ඒ වගේම පුහුණුවීම් ඉතාම සාර්ථකයි. මගේ අපේක්ෂාව ශ්‍රී ලංකා වාර්තාව බිද හෙළීමයි.මෙයට කලින් ඒ වාර්තාව ආසන්නයට දෙවතාවක්ම පැමිණි නිසා මෙවර එය ඉටු කර ගැනීමට හැකි වෙතැයි හොද විශ්වාසයක් තියෙනවා ” මංගල සමරකෝන් ඊයේ පුහුණුවීම් අතරතුරදී පැවැසීය.ලන්ඩන් රාජකීය යුද හමුදා කාලතුවක්කු වෙඩි පිටියේ මේ ඉසව්ව වෙනුවෙන් අති නවීන උපකරණ සවිකොට තිබේ.තරගයේ සියලුම අංශ ඉලෙක්ට්‍රොනික ක්‍රමයට පැවැත්වෙන් හෙයින් මෙවර තමාට අමතර වාසියක් ඇතැයිද මංගල සමරකෝන් දිනමිණ ට පැවැසීය.“ මා පුහුණුවීම් කළේ ඉලෙක්ට්‍රොනික පුවරු ආධාරයෙන් නොවෙයි. නමුත් ඔලිම්පික් වෙඩි තැබීමේ ඉසව්වලට නවීන තාක්ෂණය එක්කොට තිබෙනවා.ඒ වාසිය උපරිමව ගැනීමට හැකියි. මේ ක්‍රමය බොහෝ ක්‍රීඩා තරගවල නෑ. ඒකත් අපි වගේ ක්‍රීඩකයන්ට හොද අත් දැකීමක් ” සමරකෝන් සදහන් කළේය.මංගල සමරකෝන් මේ ක්‍රීඩා උලෙළේ  ඉලක්කයට වෙඩි තැබීමේ මීටර් 10 වායු රයිෆල් ඉසව්වට කලින් සහභාගීවූ බැවින් ලන්ඩන් රාජකීය වෙඩි පිටිය දැන් ඔහුට හොදින් හුරු පුරුදුය.එම තරගයේදී මංගල සමරකෝන් ලකුණු 579ක් ලබා  මීටර් 10 වායු රයිෆල් ඉසව්වේ පෞද්ගලික  හොදම දක්ෂතාව පෙන්වීමට සමත්විය.ක්‍රීඩකයන් 47ක් සහභාගීවූ අතර මංගල එයින් 45වැනියා විය.“ මගේ මංගල ඔලිම්පික් ගමනේ පළමු තරගයේ මුල්ම තරගයේ පෞද්ගලික දක්ෂතාවක් දැක්වීමට හැකිවීම ගැන සතුටු වෙනවා.එම ප්‍රගතිය මගේ අද පැවැත්වෙන ඉසව්වට වඩාත් ප්‍රයෝජනවත් වෙනවා ” සමරකෝන් පැවැසීය. මේ තරග ඉසව්වට පසුව ලන්ඩන් ඔලිම්පික් ක්‍රීඩා උලෙළේදී ශ්‍රී ලංකාවට තවත් ඉතිරිව ඇත්තේ ඉදිරියේ පැවැත්වීමට නියමිත කාන්තා මීටර් 400 කඩුලු හා මැරතන් තරග ඉසව් දෙක පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=s1208032</link>
    <topic>ආසියා ප්‍රවීණයන්ගේ ක්‍රීඩා උලෙළට ලේක්හවුසියෙන් උදුලා සහ ශ්‍යාම්</topic>
    <author/>
    <content>තායිවානයේ පැවැත්වීමට නියමිත ආසියානු ප්‍රවීණයන්ගේ මලල ක්‍රීඩා ‍උලෙළට සහභාගිවීමට දිනමිණ මාධ්‍යවේදිනි උදුලා පීරිස් සහ පුවත්පත් බෙදාහැරීමේ අංශයේ ශ්‍යාම් කුමාර සුදුසුකම් ලබා සිටිති.ආසියානු ප්‍රවීණයන්ගේ ක්‍රීඩා උලෙළට සුදුසුකම් ලැබීමේ තරගාවලියක් ලෙස පසුගියදා සුගතදාස ක්‍රීඩාංගණයේ පැවැති 26වැනි ප්‍රවීණයන්ගේ (විවෘත) මලල ක්‍රීඩා තරගාවලියේ දී ලේක්හවුස් ආයතනය නියෝජනය උදුලා සහ ශ්‍යාම් එහිදී දැක්වූ දක්ෂතා මත මේ තරගාවලියට සුදුසුකම් ලබා ගත්හ.ශ්‍රී ලංකාව ඇතුලු ඉන්දියාව, සිංගප්පූරුව, තුර්කිය සහ මැලේසියාව නියෝජනය කරමින් ක්‍රීඩක ක්‍රීඩිකාවෝ 750කට අධික සංඛ්‍යාවක් සහභාගිවූ මේ තරගාවලියේ කාන්තා මීටර් 400කඩුලු පැනීමේ ඉසව්වේ රන් පදක්කම සහ මීටර් 80 කාන්තා කඩුලු පැනීමේ ඉසව්වේ රිදී පදක්කම අත්කර ගැනීමට උදුලා සමත්විය.ශ්‍යාම් කුමාර ‍මේ තරගාවලියේ මීටර් 400 පිරිමි තරග ඉසව්වේ ලෝකඩ පදක්කම දිනාගත්තේය.නොවැම්බර් මස 2වැනිදා සිට 7වැනිදා දක්වා තායිවානයේ තායිපේ නුවර දී ආසියානු ප්‍රවීණයන්ගේ මලල ක්‍රීඩා උලෙළ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=s1208033</link>
    <topic>කමගතා අභියෝගතා ශූරතාවලිය හෙට සිට</topic>
    <author/>
    <content>ජපන් සෙයිගොකායි කරාටේ දෝ ශ්‍රී ලංකා ශාඛාවේ ප්‍රධාන උපදේශක සෙන්සේ ටී.එන්.කේ.පෙරේරා මහතා විසින් සංවිධානය කරනු ලබන 6වැනි කමගතා අභියෝගතා ශූරතා තරගාවලිය හෙට (4) හා අනිද්දා (5) දිනවලදී කොළඹ 07 හයිඩ් පාර්ක් කෝනර් හි නෙළුම් රෝයල් සංකිර්ණයේදී පැවැත්වේ.මෙරට ක්‍රීඩක ක්‍රීඩිකාවන්ගේ ක්‍රීඩා මානසිකත්වය වර්ධනය කිරීම හා ඔවුන් ජාත්‍යන්තර කරාටේ ක්‍රීඩා සඳහා පුහුණු කිරීම මුලික අරමුණ කරගත් මෙම තරගාවලිය අවුරුදු 12න් පහළ හා 13 සිට 18 දක්වා වයස් කාණ්ඩ යටතේ කාතා හා කුමිතේ ඉසව් හා සියළුම කලුපටි ඉසව් ලෙසින් තරග පැවැත්වෙන අතර ජයග්‍රාහක ජයග්‍රාහිකාවන්ට රන්, රිදී හා ලෝකඩ පදක්කම් හා වටිනා සහතික පිරිනැමේ.තරගාවලියේ ජාත්‍යන්තර තරග මේ මස 11වන දින පෙ.ව 9ට කොළඹ 07, බස්නාහිර පළාත් සෞන්දර්ය නිකේනයේදී පැවැත්වෙන අතර එදින ප.ව 4ට සම්මාන ප්‍රධානොත්සවය ජපන් සෙයිගොකායි කරාටේ දෝ සංගමයේ සභාපති සෙන්සේ ඉෂාමු කමගතා හා ශ්‍රී ලංකා අග්‍රාමාත්‍ය දි.මු.ජයරත්න මහත්වරුන්ගේ ප්‍රධානත්වයෙන් පැවැත්වේ.මෙම තරගාවලිය සඳහා සහභාගීවන සියලු සිසුන්ට සේන්සේ කමගතා මහතා පවත්වනු ලබන පුහුණු සැසියකට සහභාගී විමට අවස්ථාව ද සලසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=s1208034</link>
    <topic>දක්ෂතම ක්‍රීඩකයා නදීප ක්‍රීඩිකාව දිල්කා</topic>
    <author>නාවලපිටිය විශේෂගම්පොළ සමුහ</author>
    <content>14වැනි ඩී.එස්.අයි. සුපර් ස්පෝර්ට් පාසල් වොලිබෝල් ශූරතාවලියේ දක්ෂතම ක්‍රීඩකයා ලෙස මාදම්පේ සේනානායක මහා විද්‍යාලයේ ආර්.එව්.නදීප ලක්ෂාන් සම්මාන ලැබු අතර හලාවත තොඩුවාව ශාන්ත අන්තෝනි විදුහලේ එස්.එව්.ජී.දිල්කා ලක්චානී දක්ෂතම ක්‍රීඩිකාව ලෙසින් සම්මාන දිනා ගත්තාය.12න් පහළ සුපර් කිඩ්ස් බාලක ශූරතාව දිනා ගැනීමට හුංගම විජයබා හා කෑගල්ල ගලපිටමඩ වලගම්බා මහා විදුහල අතර පැවැති තරගය ජය ගැනීමට ගලපිටමඩ වලගම්බා මහා විදුහල සමත් විය. බාලිකා ශූරතාව සදහා අනුරාධපුර පුරවසන්කුලම මහා විදුහල හා රක්වාන රත්නාලෝක විදුහල අතර පැවැති තරගය ජය ගැනීමට රක්වාන රත්නාලෝක විදුහල සමත්විය.තරගාවලියේ අවුරුදු 14න් පහළ බාලිකා ශුරතාව ගලිගමුව කොබෑවල කීර්තිරත්න මහා විදුහල දිනාගත් අතර අනුශූරතාව අනුරාධපුර පුරවසන්කුලම කණ්ඩායමට හිමිවිය. 14න් පහළ බාලක තරගයේදී මාදම්පේ සේනානායක විදුහලට අනුශූරතාව හිමිකර දෙමින් සීදුව දවිසමර මහා විදුහල් කණ්ඩායම ශූරතාව දිනා ගන්නා ලදී.අවුරුදු 16න් පහළ බාලක වෙන්නප්පුව ජෝෂප් වාස් විදුහල හා මාදම්‍පේ සේනානායක විදුහල අතර පැවැති තරගයේ ශූරතාව හිමිකර ගැනීමට ජෝසප් වාස් විදුහල සමත් වු අතර කාන්තා තරගයේදී තොඩුවාව සාන්ත අන්තෝනි විදුහල පරදා ශූරතාව හිමිකර ගැනීමට ඇහැලියගොඩ ධර්මපාල විදුහල සමත් විය.18න් පහළ බාලක ශූරතාව සඳහා නාත්තන්ඩිය ධම්මස්සර විදුහල හිමිකම් කියද්දී අනුශූරතාව මාදම්පේ සේනානායක විදුහලට හිමිවිය. එහි බාලිකා ශූරතාව හිමිකර ගැනීමට තොඩුවාව සාන්ත අන්තොනි විදුහල පරාජය කළ ආනමඩුව මැදි විදුහලට හැකිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=s1208035</link>
    <topic>අන්තර් පාසල් දස සාමාජික රගර් තරගාවලිය හෙට සහ අනිද්දා</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 18න් පහළ පිලක‍ට දසදෙනා බැගින් වන පළමු කොටසේ රගර් තරගාවලිය හෙට (4) සහ අනිද්දා (5) දෙදින රාජකීය ක්‍රීඩා සංකීර්ණයේදී පැවැත්වේ.මෙරට ප්‍රධා‍න පෙලේ පාසල් රගර් කණ්ඩායම් 25ක් කාණ්ඩ 8ක් යටතේ මේ තරගාවලිය නියෝජනය කරති. පාසල් රගර් සංගමය සංවිධානය කරන මේ තරගාවලිය මයිලෝ අනුග්‍රාහකත්වයෙන් පැවැත්වේ. පසුගිය වසරේ මේ තරගාවලියේ ශූරයන් ලෙස සාන්ත පීතර විදුහල අභිෂේක ලැබූ අතර කොළඹ රාජකීය විදුහල අනුශූරතාව දිනා ගත්තේය.මේ තරගාවලියේ දෙවැනි කොටසේ තරගාවලිය සැප්තැම්බර් මස 1සහ 2වැනිදා නාවලපිටියේ දී පැවැත්වේ.තරගාවලියට සහභාගිවන කණ්ඩායම් මෙසේය.'ඒ' කාණ්ඩය- සාන්ත පීතර, ගල්කිස්සේ සාන්ත තෝමස්, මලියදේව, 'බී' කාණ්ඩය- කිංග්ස්වුඩ්, ධර්මරාජ, ආනන්ද, 'සී' කාණ්ඩය- සාන්ත ජෝශප්, සිල්වෙස්තර, පානදුර රාජකීය, 'ඩී' කාණ්ඩය- ඉසිපතන, ඩී.එස්., ලුම්බිණි,'ඊ' කාණ්ඩය- විද්‍යා විද්‍යාලය, තර්ස්ටන්, නාලන්දා, 'එෆ්' කාණ්ඩය- විද්‍යාර්ථ, වෙස්ලි, මාතලේ සාන්ත තෝමස්, 'ජී' කාණ්ඩය- ත්‍රිත්ව, මහනාම, සී.ඩබ්.ඩබ්.කන්නන්ගර, 'එච්' කාණ්ඩය- රාජකීය, සාන්ත අන්තෝනි, වේල්ස් කුමර, ධර්මපාල.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=s1208036</link>
    <topic>සැහැල්ලු පන්දු ක්‍රිකට් මුල් පුටුව සෞඛ්‍ය නි.ඇමැතිට</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මෙලනයේ නව සභාපතිවරයා ලෙස නියෝජ්‍ය සෞඛ්‍ය අමාත්‍ය අධි නීතිඥ ලලිත් දිසානායක මහතා පත්ව සිටී.නියෝජ්‍ය අමාත්‍යවරයා මහනුවර ධර්මරාජ විද්‍යාලයේ සිප්සතර හැදෑරූ දක්ෂ ක්‍රිඩකයෙකි. ක්‍රිකට්, හොකී ක්‍රීඩාවට ඇලුම් කළ එතුමා පාසල් හොකී කණ්ඩායමේ නායකත්වය දරා ඇත. මීට අමතරව බාල දක්ෂ කණ්ඩායම නියෝජනය කර ඇත.සැහැල්ලු පන්දු ක්‍රිකට් ක්‍රිඩාවේ උන්නතිය සඳහා නිශ්චිත කාලසටහනකට අනුව කඩිනම් වැඩ පිළිවෙලක් දියත් කිරීම නව සභාපතිවරයාගේ අදහස වී ඇත. මේ සඳහා සියළුම විද්‍යුත් මාධ්‍ය ආයතනවලටත්, අනුග්‍රහක ආයතනවලටත් විවෘතව ආරාධනා කරන බව ඒ මහතා පැවසීය.සැහැල්ලු පන්දු ක්‍රිකට් සම්මේලනයේ නව නිලධාරි මඩුල්ල ලෙස, සභාපති අධි නීතිඥ ලලිත් දිසානායක , ජ්‍යේෂ්ඨ උප සභාපති නිමල් ලාන්සා (බස්නාහිර පළාත් සභා අමාත්‍ය), උප සභාපති එච්.ඩී.එල්.ඉන්ද්‍රජිත් (සාමාන්‍යාධිකාරී හා සිංහ සමාජ අධ්‍යක්ෂක), උප සභාපති නීතිඥ ශාන්ත ප්‍රේමරත්න (නැගෙනහිර පළාත් සභා මන්ත්‍රී), අකිල සාලිය එල්ලාවල (උප සභාපති රාජ්‍ය ඉන්ජිනේරු සංස්ථාව), හරින් ගුප්තා රෝහනධීර (ක්‍රියාකාරි අධ්‍යක්ෂ ඉඩම් ප්‍රථිසංස්කරණ කොමිෂන් සභාව), ප්‍රධාන ලේකම් ලුතිනන් කර්නල් එච්.ඩී.ලාල් රවින්ද්‍ර , උප ලේකම් ඩබ්.ඩී.එල්.මහීලාල් (මහජන සම්බන්ධතා නිලධාරී, පරිසර අමාත්‍යතුමාගේ), භාණ්ඩාගාරික තිසර ගුණසිංහ , උප භාණ්ඩාගාරික ආර්.කේ.කරුනාරත්න , තරඟාවලි ලේකම් එම්.එච්.එම්.නවාබ් , මාධ්‍ය ලේකම් කේ.කුමාර , ක්‍රීඩාපිටි භාර ලේකම් පියල් රංජිත් , සුභසාධක ලේකම් සම්පත් පෙරේරා , විධායක කම්ටු නිලධාරීන් ඩි.වී.තාරක , සුපුන් නිර්මාල් , ජුඩ් ප්‍රනාන්දු , දයාන් විජ්රත්න , ඒ.ඩී.ඉන්දික , ශෂි කුමාර , ජුඩ් දිසානායක මහත්වරුන් පත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=s1208037</link>
    <topic>දකුණු අප්‍රිකාවේ පිහිනුම් ශූරයා රන් පදක්කම නොගලවයි</topic>
    <author/>
    <content>අමෙරිකාවේ ඔලිම්පික් පිහිනුම් ශූර මයිකල් පෙල්ප්ස් මීටර් 200 සමනල ආර අවසන් මහා තරගයේ දී පරදවමින් රන් පදක්කම දිනාගත් දකුණු අප්‍රිකාවේ චාඩ් ලී ක්ලෝස් එදින රාත්‍රියේ නිදි යහනට ගොස් තිබෙන්නේ රන් පදක්කමත් ගෙල දමාගෙන බව ඔහුගේ කණ්ඩායම් සගයෙකු වන ඔස්කාර් පිස්ටෝරියස් අනාවරණය කර ඇත. මේ 20 හැවිරිදි පිහිනුම් ක්‍රීඩකයා ලෝක පූජිත පිහිනුම් ක්‍රීඩක පෙල්ප්ස් පරාජය කිරීමේ උද්දාමයෙන් පෙලෙන බව පිස්‍‍ටෝරියස් කියයි.'තරගයට පසුදින උදෑසන ඔහු මට හමුවනවිටත් රන් පදක්කම ගෙලෙහි තිබ්බා. පෙර දින රාත්‍රියේ නිදාගත්තෙත් රන් පදක්කම ගෙලේ දමාගෙන බව ඔහු මට කිව්වා.' යැයි පිස්ටෝරියස් පැවැසීය.බැඩ්මින්ටන් ශූරියෝ 8කට තරග පාවාදීමේ චෝදනාඅර්ධ අවසාන වටයට සුදුසුකම් ලබාසිටි බැඩ්මින්ටන් ශුරියන් 8දෙනෙකු තරග පාවාදුන් බවට මෙවර ඔලිම්පික් තරගාවලියේ චෝදනා ලබා සිටිති. බැඩ්මින්ටන් කාන්තා යුගල ඉසව්වට ක්‍රීඩා කරන චීනය, ඉන්දුනීසියාව සහ දකුණු කොරියාවට අයත් මේ ක්‍රීඩිකාවෝ තරගයේ ජයගැනීමට තම දක්ෂතා පෙන්නුම් නොකිරීමේ හේතුවෙන් මෙසේ ක්‍රීඩා බලධාරීන්ගේ චෝදනා එල්ලවී ඇත.ඉදිරියේ දී මේ ක්‍රීඩිකා‍වෝ විනය කමි‍ටුවට ඉදිරිපත් කිරීමට නියමිතය. එමෙන්ම තරගාවලියෙන් මොවුන් ඉවත්කොට තුන්වැනි ස්ථානය අත්කරගත් ක්‍රීඩිකාවන්ට අවස්ථාව ලබාදීමට ද බලධාරීහූ පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=f1208031</link>
    <topic>පලවා හරින්න තියා මේක හොල්ලන්නවත් බැරි ආණ්ඩුවක්</topic>
    <author/>
    <content>බාල පැට්‍රල් නිකුත් කළ තෙල් සංස්ථාව ඒ නිසා අබලන් වූ වාහනවලට වන්දි මුදල් ද ගෙව්වේය. මේ රටේ විපක්‍ෂ නායකයාට ද වන්දි ගෙවන්නට වූයේ බාල පැට්‍රල් නිසාය. බාල පැට්‍රල් ගෙන්වා බෙදාහැරී නිලධාරීන් තවමත් තෙල් සංස්ථාවේ සේවය කරනවාද නැතිනම් තවත් සංස්ථාවක තනතුරු ලබාගෙන යහතින් ඉන්නවාද යන්න අපට මතක නැත. එහෙත් බාල පැට්‍රල් භීතිකාව යටපත් වෙනවාත් සමඟ බාල ඩීසල් කතාවක් ඉස්මතු වී තිබේ.බාල අපරාධ – කහවත්තේ කාන්තා ඝාතන – කප්පම් ගැනීම් – විදුහල්පති කපා මරා දැමීම – පියා පුතා මැරීම ආදී භීෂණ මතුවන කතාවලින් පුවත්පත් මුල් පිටු පසුගියදා පිරී ගියේය. එම පුවත් කියවා හෙම්බත් වී සිටි පාඨකයන්ට දැන් අලුතින් බයිට් එකක් දීමට පත්තර මහත්වරුන්ට හැකි වී තිබේ. ඒ බාල ඩීසල් ගැනය. පත්තර මහත්වරුන් දෙන අලුත්ම ප්‍රවෘත්ති අනුව කෝච්චි දෙකක් මඟ නතර වී ඇත්තේ බාල ඩීසල් නිසාය. ලංගම හා පෞද්ගලික බස් 100 ක් මඟ නතර වී ඇත්තේ ද බාල ඩීසල් නිසාය.ඛනිජ තෙල් අමාත්‍යාංශයට බාල පැට්‍රල් ගැන පමණක් නොව බාල ඩීසල් ගැන ද නිදහසට කරුණු තිබේ. බාල ඩීසල් ගැන පැමිණිලි ලැබී ඇත්තේ තෙල් සංස්ථාව ගැන නොව ඉන්ධන ගබඩා කර තබාගන්නා ආයතනවලිනි. සංස්ථාවේ පිරවුම්හල්වලින් නිකුත් කරන ඩීසල් ගැන පැමිණිල්ලක් නැති බව ද, අමාත්‍යාංශය කියයි. බාල ඩීසල් ගැන කරන කතා අස්සේ තෙල් සංස්ථාව කියන තවත් කතාවක් පත්තරයක කියවා පාඨකයෝ ඉල ඇදෙනතුරු සිනාසුනහ. සංස්ථාව කියන්නේ ඩීසල් බාල නැති බවත්, පිරවුම්හල්වල පොම්ප පරණ බවයි. පොම්පවල වරදක් නැතැයි පරීක්‍ෂණයකින් සනාථ වුවහොත් සංස්ථාව ඊළඟට කියනු ඇත්තේ කෝච්චිවල, බස්වල ඩීසල් වදින ටැංකි පරණ බවයි. ඇනස්ලි - බර්ටි - සැමුවල් නැති අඩුපාඩුව මකන්නට තෙල් සංස්ථාව ඉදිරිපත් වීම අපට ලොකු සැනසිල්ලකි.මේ සියලු නිගමනවලට එළඹෙද්දී සංස්ථාව විසින්ම බාල ඩීසල් ගැන හොයන්නට ත්‍රිපුද්ගල කමිටුවක් පත් කර තිබේ. කමිටුව සංස්ථාව තරම් විහිළු කරන කමිටුවක් නොවිය යුතුය. බාල ඩීසල් තිබේද, ඊට වගකිව යුත්තේ කවුද, ඔවුන්ට දිය යුතු දඬුවම කුමක්ද යන්න කමිටුව විසින් සොයා බලා සාධාරණ වාර්තාවක් දිය යුතුය. එපමණක් නොව මින් ඉදිරියට බාල පැට්‍රල් - බාල ඩීසල් පමණක් නොව මෙම බාල වැඩවලට සම්බන්ධව තෙල් සංස්ථාවේ බාල නිලධාරීන් සිටිනවා නම් ඔවුන් ද එම තනතුරුවලින් පන්නා දමා සංස්ථාව පිරිසිදු ආයතනයක් බවට පත් නොකරන්නේ නම් අපගේ හිතවත් ඇමතිතුමාට හොඳ නැති බව පමණක් පෙන්වා දීමට කැමැත්තෙමු.කටුගෙයි හොරු තාමත් නෑදැන් මාස 4 ක් ගතවී හමාරය. කටුගෙයින් සොරා ගත් කෞතුක භාණ්ඩවලට වගකිවයුතු හොරු තවමත් අල්ලා ගැනීමට පොලිසිය අසමත් වී ඇත. එය පොලිසියේ අදක්‍ෂකම නොව හොරුන්ගේ දක්‍ෂකමයි. පසුගිය මාර්තු 17 වෙනිදා කෞතුකාගාරයෙන් භාණ්ඩ සොරා ගත්තේ කවුදැයි කියන්නට පොලිසියවත් කෞතුකාගාරයේ බලධාරීන්වත් දන්නේ නැත. එහෙම නැතිවූ හෝ සොරාගත් භාණ්ඩ නම් විස්තරාත්මකව දනිති.එම භාණ්ඩ සොරාගත් හොරුන්ගේ දැනගැනීම සඳහා භාණ්ඩ ලැයිස්තුව මෙසේ සටහන් කර තබමු.* රන් ආලේපිත කස්තාන කඩු 10 ක්* මැණික් එබ්බූ කැනේලියන් වර්ගයේ රන් මුද්දක්* රන් කාසි 93 ක්* රිදී මුදු 18 ක්* රිදී කාසි 50 ක්* නෝට්ටු 34 ක්* නුගේවෙල අදිකාරම්ගේ රිදී කොපුව සහිත කඩුවක්* ඔහු පාවිච්චි කළ මැණික් එබ්බූ බස්තම් 2 ක්. අත්නූල් 2 ක් සහ රන් නූල් සහිත බඳ පටියක්මෙම භාණ්ඩ ගත් සොරුන් පිළිබඳ කිසිම ඉඟියක්, ඔත්තුවක් නැත. හොරු එන දා කෞතුකාගාරයේ කැමරා පද්ධතිය අක්‍රීයව තිබුණ බව ද කියති. දැනට පොලිසිය සතුව ඇත්තේ කටුගෙයි බලන්නට ආ පාසල් සිසුවියක් දුන් ඔත්තුවක් පමණි. එම ශිෂ්‍යාව දුන් ඔත්තුව අනුව දේහ ලක්‍ෂණ හා හැඩරුව සහිත ඡායාරූපයක් පොලිසිය මගින්ම නිර්මාණය කොට පුවත්පත් මගින් ද ප්‍රදර්ශනය කළේය. තවමත් ඒ පින්තූරයේ දැක්වෙන පුද්ගලයා ද සොයාගෙන නැත. ඔත්තුවක් ද නැත.එම තැනැත්තා නැතිවූ කෞතුක භාණ්ඩවලින් කොටසක් අයිති නුගේවෙල අදිකාරම් දැයි නිකමට සිතේ. අදිකාරම්තුමා තමන්ට අයිති භාණ්ඩ ගෙන යාමට ආ වෙලාවේ ඔහුම අනෙකුත් භාණ්ඩ ද ගෙන යන්නට ඇතැයි අපට සිතේ.එය එසේම නම් මාස හතරක් වන කටුගෙයි සොරකම නුගේවෙල අදිකාරම් පිට පවරා පොලිසියටත්, කෞතුකාගාරයේ බලධාරීන්ටත් ජාතික උරුමය පිළිබඳ ඇමැති අප හිතවත් ආචාර්ය ජගත් බාලසූරියටත් දෙයියනේ කියා සැනසිල්ලේ සිටීමට හැකි වන්නේය.කට පියාගෙන යා යුතුජන පෙළගැසීමජනතා විමුක්ති පෙරමුණ දෙවිනුවර තුඩුවේ සිට පේදුරු තුඩුව දක්වා වාහනවලින් පෙළපාළියක් යන්නේ ජන පෙළ ගැස්මටය. දැන් වාහන පෙළපාළිය මැදවච්චියට ළඟා වී ඇතැයි කියති. කිසිදු බාධාවකින් තොරව ආරම්භ වූ මෙම ජන පෙළගැස්ම ඡන්දයක් පැවැත්වෙන දිස්ත්‍රික්ක මඟහැර යා යුතු බව මැතිවරණ කොමසාරිස් මහින්ද දේශප්‍රිය මහතා ප්‍රකාශ කර තිබේ.මැතිවරණ කොමසාරිස් පදවියට පත්වන්නට කලින් නම් ජන පෙළගැස්මට පුංචි සහායක් දෙන්නට දේශප්‍රිය මහතාට ඉඩකඩ තිබුණි. එහෙත් දැන් ඔහු නීති ගරුක, වගකිවයුතු තනතුරක් දරන ස්වාධීන නිලධාරි­‍ෙයකි. කවුරු වුණත් මැතිවරණ නීති කඩනවාට ඔහු කැමැති නැත.ජන පෙළගැස්මේ යෙදී සිටින ජ. වි. පෙ. ප්‍රධාන ලේකම් ටිල්වින් සිල්වා මහතා ප්‍රකාශයක් කර තිබේ. ජනතාවට වසංගතයක් වී ඇති මේ ආණ්ඩුව පලවා හරිනු විනා වෙනත් කළ හැකි දෙයක් නැතැයි ඔහු කියා තිබේ. මේ ආණ්ඩුව පලවා හරින්නට තබා හොල්ලන්නටවත් ටිල්වින් සිල්වාට බැරි බව ජනතාව දනිති.ඒ නිසා ජනබල පෙළගැස්ම අවසන් වනතුරු කට පියාගෙන සිටිනවා නම් මොන තරම් සදාචාර සම්පන්නද?තාමත් නොවිසඳුනZ ලකුණු අර්බුදයඅපොස (උසස් පෙළ) විභාගයේ ඉසෙඩ් ලකුණු ක්‍රමය යළි ගණනය කිරීමෙන් පසු ඇතිවූ තත්ත්වය ගැන පියවරක් ගන්නට ජනාධිපතිතුමා ඉදිරිපත් වී සිටී. උසස් පෙළ කිසිම සිසුවකුට අසාධාරණයක් සිදුවීමට ඉඩ නොතබන බවට ජනාධිපතිතුමා මාධ්‍ය ප්‍රධානීන්ට ද පොරොන්දු වී තිබේ. වෙන කවුරු කෙසේ වෙතත් ජනාධිපතිතුමා ප්‍රශ්නය අතට ගෙන තිබෙන තාක් කල් සිසුන්ට අසාධාරණයක් නොවන බවට විශ්වාසයක් හා සතුටක් ඇත. අපි ඒ විශ්වාසය මත සාධාරණය ඉටුවනතුරු බලා සිටිමු.අපේ එකම ඉල්ලීම වන්නේ පාලන අධිකාරිය සහ විෂයට අදාළ බලධාරීන් විභාග සමඟ සෙල්ලම් නොකළ යුතු බවයි. කිසියම් වැරැද්දක් සිදුවූයේ නම් කල් මරන්නේ නැතිව කයිවාරු නැතිව ප්‍රශ්නය විසැඳීම කාගේත් යහපතට හේතු වනු ඇත.එමෙන්ම විභාගවලට සහ ඉසෙඩ් ලකුණු අවුලට වගකිවයුත්තේ කවුරුන්දැයි බේරුම් කර ගැනීම ප්‍රශ්නයට විසඳුමක් ලබාගැනීමට පහසු වන බව පමණක් මෙහිලා සටහන් කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=f1208032</link>
    <topic/>
    <author/>
    <content>ප්‍රතිභාපූර්ණ රංගධරයකු වූ කමල් අද්දරආරච්චි පොලිස් අත්අඩංගුවට පත්ව රක්‍ෂිත බන්ධනාගාරගත කර ඇති බවට නොයෙක් මාධ්‍ය වාර්තා පළවිය. මේ පිළිබඳව කමල් අද්දරආරච්චිගෙන් අපි තොරතුරු විමසීමු.බොරු කතාවක්නෙ. මේ මිනිස්සුන්ට මඩ ගහන්න එක මාධ්‍ය අ‍ායතන සමහරක් එකතුවෙලා කරන බාල වැඩ. මේ කරන චෝදනාවලට කිසිම පදනමක් නැහැ.නැහැ. මම එවැනි දේකට සම්බන්ධ වෙන්න වුවමනා කෙනෙක් නෙවේ. කොටින්ම අද විකාශය කරන මෙගා ටෙලිනාට්‍යකටවත්, නිකං බාල ගණයේ නිර්මාණයකටවත් මම දායක වෙන්නෙ නැහැ. මොකද මම මේ රටේ හොඳ නමක් දිනාගෙන ඉන්න නළුවෙක්. මෙවැනි තත්ත්වයක් රඳවාගෙන මම කරන්නෙ මේ රටට කලාවට සේවයක්. ඒ නිසා මේ කතා තනිකරම මඩ ප්‍රචාරයක්.මම මේ ඉන්නෙ. මට පුළුවන්ද එහෙනම් ඔයත් එක්ක මෙහෙම කතා කරන්න.ඔය කියන ස්ථානය මගේ හොඳම මිතුරෙකුගෙ. මේක ගණිකා නිවාසයක් නෙවේ. සම්බාහන මධ්‍යස්ථානයක්. එතන සේවයට තායිලන්ත කාන්තාවන් දෙදෙනෙකුත් ඇවිත් ඉන්නවා. ඔවුන් බටහිර සම්බාහන ක්‍රම ගැන මනා පළපුරුද්දක් ඇති අය.ඒක තමයි කියන්නෙ. මට ටෙලිෆෝන් කෝල් එකක් ආවා මගේ යාළුවගෙන්. මේ ව්‍යාපාරික ස්ථානයට පොලිසියෙන් ඇවිත් පොඩ්ඩක් බලන්න කියලා. ඉතින් හොඳම යාළුවට කරදරයක් වුණාම අපි බලන්නෙ නැද්ද ? යනවනෙ. මම එතනට ගියා. ඒ ගියේ මගේ වයිෆ් එක්ක. මොකද ටෙලිෆෝන් කෝල් එක එන වෙලාවෙත් මම මගේ වයිෆ් එක්ක දරුවත් දමාගෙන කාර්එකේ ගමනක් යන ගමන් හිටියේ. මම එතනට ගියා. ඒ යනවිට පොලිසියෙන් එතන හිටියා.මම කාර් එක පාක් කරලා බැහැලා ගිහින් පොලිසියෙන් ඇහුවා ඇයි මොකක් හරි ප්‍රශ්නයක්ද කියලා. ඉතින් පොලිසියෙන් මට කීවා ලැබුණ පැමිණිල්ලක් අනුව පරීක්‍ෂා කළා කියලා.එහෙම දෙයක් වුණේ නැහැ. මම ඒ පොලිස් නිලධාරීන්ට කීවා ඔය කියන විදියේ අයථා කිසිදු දෙයක් මෙතන වෙන්නේ නැහැ, මේ සම්බාහන මධ්‍යස්ථානයක්. මෙය සම්පූර්ණයෙන්ම නීත්‍යානුකූලව සිදුකරන ජනතා සේවයක් කියලා.ඔව්. මමත් මේ ස්ථානයෙන් සේවය ලබාගන්න කෙනෙක්. හැබැයි ඒ හැම අවස්ථාවකම මම යන්නෙ මගේ බිරිඳත් එක්ක. ඉතින් ඔය කියන විදියේ නීතිවිරෝධී කටයුතු සිද්ධවෙනවානම් මම මගේ බිරිඳත් එක්ක යයිද?මේ සමහර ජාවාරම්කාරයෝ ඉන්නවා. මේ සම්බාහන මධ්‍යස්ථාන මුවාවෙන් ඔය වගේ නීතිවිරෝධී වැඩ කරන. ඒ අයට මේ සම්බාහන මධ්‍යස්ථානයට එන ගනුදෙනුකරුවන් ගැන ඒ ආයතනය ලබාගෙන තියෙන විශ්වාසය ගැන දරන්න බැරි ඊර්ෂ්‍යාවන් තියෙනවා. ඉතින් මේ අය මගේ හිතවතාට නොයෙක් නොයෙක් කරදර කරල තිබුණා. ඒ වුවත් නීතිගරුකව පුවත්පත් දැන්වීම් මඟින් ප්‍රචාරය ලබාදී මේ ව්‍යාපාරික ස්ථානය ඔහු දිනෙන් දින දියුණු කර ගත්තා. එය දරන්න බැරි අයගෙ බොරු මඩ ප්‍රචාර මේවා. ඒත් මට කනගාටු විශාල වගකීමකින් කළ යුතු මාධ්‍ය වාර්තාවන්, කෙනෙකුගෙ ආත්මය විනාශ කරන්න යොදාගැනීම ගැනයි.මම තවම මේ ගැන හිතුවෙ නැහැ. නීති උපදෙස් පතන්න පුළුවන් මිනිසෙකුට හිමිකම් තියෙනවා. මානව හිමිකම් තියෙනවා. උසාවි තියෙනවා සාධාරණත්වය ඉෂ්ඨ කරගන්න. ඒ සඳහා මට යන්න වුණොත් පැකිලෙන්නෙ නැහැ. මම නීති උපදෙස් පතනවා. බලන්නකො ඒ තරම් දුරට යන්න ඕනැ නැහැනෙ. මේ ගැන මගෙන් අහලා මේක ඇත්තද, බොරුද කියල තේරුම් බේරුම් කරගෙන මේ දේ කළානම් හරිම සරලයි වැඩේ.අපි කොතරම් මාධ්‍යයට ගරු කරනවද වගකීමක් ඇති ගෞරවනීය තැනක්නෙ මාධ්‍ය කියන්නෙ. මේ වගේ අසත්‍ය ප්‍රචාර දාලා මිනිසුන් මුලා කිරීම මොනතරම් මානසික පීඩනයක්ද? මිනිස්සුන්ට තලු මරන්න මේ වගේ් ප්‍රවෘත්ති පළකිරීම කලාකරුවන්ට කරන නිගාවක්.මිනිස්සුන්ගෙ අවශ්‍යතා සපුරනවා වගේම මිනිස්සුන්ගෙ මනසත් හදන්න ඕනෑ. මිනිස්සුන්ට හිතන්න පුළුවන් විදියේ පසුබිමක් නිර්මාණය කරන්න ඕනෑ කලාකරුවකුගෙ වගකීමක් ඒක, පුද්ගල පරිකල්පනය ඇති කරන එක. මගේ කාර්යය ඒක. ජනතා හිතවාදී කලාකරුවෙක් කියන්නෙ ඒ වගේ කෙනෙකුට.එහෙම කළ යුතු නැහැ. මෙවැනි ප්‍රතිකාර ක්‍රම ලෝකයේ ජනප්‍රියයි. අනෙක එයින් ලැබෙන ප්‍රතිඵල ඉතා අනර්ඝයි. හිතන්න කොණ්ඩෙ යන කෙනෙකුගෙ හිසට තෙල් දානවා කියල නමුත් ඒක නවත්තන්න නම් කළ යුත්තේ සම්බාහන ප්‍රතිකාරයි.ඒ නිසා මේවා ඉවත් කිරීම නෙවෙයි; විධිමත්ව පවත්වාගෙන යාමයි කළ යුත්තෙ. මෙය අද ලෝකයේ තියෙන ඉතා නවීන ශරීර උත්තේජන ප්‍රතිකාර ක්‍රමයක්.හරිහැටි කරුණු වටහා ගන්නේ නැතිව කිසිදු පදනමක් නැතිව කරුණු වාර්තා කරපු එක නිසා තමයි මෙවැනි මානසික කඩාවැටීමක් සිත් තැවුලක් මට ඇතිවුණේ. කරුණු හරිහැටි අවබෝධ කරගෙන වාර්තාකරණයේ යෙදෙනවා නම් ඒක රටටත් අප වැනි කලාකරුවන්ටත් විශාල අස්වැසිල්ලක්. මගෙන් අහන්නේ නැතිව කළ වාර්තා කරණයක් නිසා මේ සිද්ධියට මගේ සම්බන්ධයක් නැහැ. එයයි මෙහි ඇත්ත තත්ත්වය.ප්‍රතිපත්තියක් විදියට මම මෙගා ටෙලිනාට්‍යවල රඟපාන්නෙ නැහැ. අනෙක බාල වර්ගයේ පිටපත් මම කොහොමත් ප්‍රතික්ෂේප කරනවා. දායක වෙන්න තරම් හොඳ නිර්මාණ බිහිවෙනවා අඩුයි. ඒ නිසා මම වැඩිය ක්ෂේත්‍රයේ දකින්න නැහැ.මම ප්‍රධාන චරිතය රඟපාන ‘කලර්’ නමැති චිත්‍රපටය ඉතා මෑතක ප්‍රදර්ශනය වෙනවා. එහි මම චිත්‍ර ශිල්පියෙක් හැටියටයි රඟපාන්නේ. බොහොම අනුවේදනීය කතාවක්. එය ප්‍රේක්ෂකයන්ගෙන් ඉහළ ප්‍රතිචාර ලබයි කියල මම හිතනවා.ඇත්තටම ඓතිහාසික කතා තේමා කරගත් චිත්‍රපටවල ආදායම් ඉතා ඉහළයි. ආදායම ඉහළයි කියන්නෙ චිත්‍රපට ශාලාවලට ප්‍රේක්ෂකයන් එනවා කියන එක. එය කර්මාන්තයේ දියුණුවට හොඳ තත්ත්වයක්.ඇත්තටම එහෙම හිතන්න බැහැ. අද හොඳ නළු නිළියො අධ්‍යක්‍ෂවරු ඉන්නවා. නමුත් ඒ හිටියා කියල කර්මාන්තය දියුණු කරන්නනම් හොඳ තාක්ෂණය ඉහළ පහසුකම් ඇති චිත්‍රපට ශාලා බිහිවෙන්න ඕනෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>03</day>
    </date>
    <link>http://www.dinamina.lk/2012/08/03/_art.asp?fn=f1208033</link>
    <topic>වේදිකාවේ ළමා චරිත රඟපාද්දි මම අම්මා කෙනෙක්</topic>
    <author/>
    <content>වේදිකාව, පුංචි තිරය සහ රිදී තිරය සිය රංගන කෞශල්‍ය‍යෙන් හැඬගැන්වූ ප්‍රතිභාපූර්ණ රංගන ශිල්පිනී වසන්ති රන්වලගේ පසුගිය දිනවල ප්‍රේක්ෂකයන් හමුවට පැමිණියේ විජය කුවේණි සිනමා නිර්මාණයේ 'සීසපාටිකා' ලෙසිනි. මේ සීසපාටිකා පිළිබඳ සහ ‍අනෙකුත් රංගන කාර්යයන් පිළිබඳ වසන්ති සමඟ සිදු කළ සොඳුරු සංවාදයකි.ඉතාමත් හොඳයි. සීසපාටිකාගේ චරිත නිරූපණය පිළිබඳ ගොඩාක් අය අගය කළා. හොඳ ප්‍රතිචාර ලැබුණා.අධ්‍යක්ෂවරයා මට මේ චරිතය බාරදුන් පසු මම ඒ චරිතය පිළිබඳ අධ්‍යයනය කළා. මෙය ‍ඓතිහාසික කතා ප්‍රවෘත්තයක එන චරිතයක් නිසා මේ චරිතයේ ගැඹුරක් සහ බරක් තිබුණා. මම ඒ චරිතය අධ්‍යයනය කළේ ඒනිසයි. මම තේරුම්ගත් ආකාරයට සීසපාටිකා කියන්නේ තමන්ගේ රූප සෝබාව, පෞද්ගලික ජීවිතය ගැන පවා නොසිතා තමන්ගේ ස්වාමි දුවගේ යහපත උදෙසා දිවිහිමියෙන් කැප වී සිටි චරිතයක්. මම හිතන්නේ සීසපාටිකාත් විජය කුවේණි කතාන්දරයේ කැපී පෙනෙන චරිතයක් වුණා.ඔව්, මම ප්‍රසිද්ධ වේදිකාවට පැමිණියේ 1992 වසරේ 'සෙවනැලි සහ මිනිස්සු' වේදිකා නාට්‍යයෙන්. එය විශේෂ සිදුවීමක්. 'සෙවනැලි සහ මිනිස්සු' වේදිකා නාට්‍යයෙන් පසු මම මැක්බත්, ඇන්ටිගනී, යදම්, දෝන කතිරිනා ආදී වේදිකා නාට්‍ය කිහිපයක‍ රඟපෑමේ අවස්ථාව උදා වුණා. ඒ වගේම වේදිකා නාට්‍ය නිළියක් ලෙස මම කිහිප අවස්ථාවකදී ඇගයීම‍ට ලක් වුණා. මට පළමු සම්මානය ලැබුණේ සෙවනැලි සහ මිනිස්සු වේදිකා නාට්‍ය‍‍යටයි. ඒ වගේම රාජ්‍ය නාට්‍ය උළෙලේ දී බෝනික්කි ගෙදර වේදිකා නාට්‍යයේ හොඳම නිළියට හිමි සම්මානයත් ලැබුණා. මේ සම්මාන ඇගයීම් වගේම මගේ රංගන ජීවිතයට වේදිකාවෙන් ලැබුණු දේ බොහෝමයි.වේදිකා නාට්‍යවලදී ම‍ට ලැබුණු චරිත පිළිබඳ මම ගොඩාක් සෑහීමකට පත්වෙනවා. මැක්බත් නාට්‍යයේ එන ලේඩි මැක්බත් ගේ චරිතයක් සුවිශේෂී චරිතයක්. එය ගැඹුරු චරිතයක්. එම චරිතය කියවද්දී සිතේ මැවෙන්නේ උස මහත වෙනස් ස්වරූපයක්. නමුත් බාහිර ස්වරූපය කෙසේ වුවත් වේදිකාවේදී එම චරිතයට හොඳ පෞරුෂයක් ලබා දෙන්න මට හැකි වුණා.ඒ වගේම දෝන කතිරිනා නාට්‍යයෙත් මට සුවිශේෂී චරිතයක් ලැබුණා. එහිදී මට රඟපාන්න ලැබුණේ අවුරුදු 12-13 ළමා චරිතයක්. ඒ වන වි‍ට මම අම්මා කෙනෙක් වීම සුවිශේෂී අත්දැකීමක් වුණා.ඔව්, මම පහුගිය කාලේ සෙදෝනා, සුදු හාමිනේ, කටු ඉඹුල, අසුරාවේශය ආදී ටෙලිනා‍ට්‍ය කිහිපයකට සම්බන්ධ වුණා. ඒ අතරින්අසුරාවේශයේ විශේෂ චරිතයක් ලැබුණා. මම හිතනව එහි මම නිරූපණය කළ චරිතය හැමෝගෙම හිතේ රැදුණා කියලා. ඉදිරියේදී සොදුරු ගිම්හානය, මුතු වැස්ස යන ටෙලි නාට්‍යයනුත් විකාශය වීමට තිබෙනවා. එම ටෙලි නාට්‍යයවලත් මට පරස්පර විරෝධී චරිත දෙකක් ලැබුණා. මම යම් චරිතයක් බාරගන්නේ මට ඒ චරිතය වෙනුවෙන් යමක් කරන්න පුළුවන් නම් පමණයි. වැඩකට නැති චරිතයක් බාර‍ගෙන කැමරාව ඉදිරියේ කැරකිලා එන්න මම කැමැති නැහැ.අද බොහෝ අවස්ථාවලදී නළුනිළියන් තෝරා ගැනීමේදී දක්ෂතාවයට වඩා බලන්නේ අදාළ ශිල්පියා‍ගේ Artist value එක. එහෙමත් නැතිනම් ඔහුගේ හෝ ඇයගේ ජනප්‍රියත්වයයි. නමුත් අද දක්ෂ නළුනිළියන් අපේ කෙෂ්ත්‍රයේ ඕන තරම් ඉන්නවා. අද තිබෙන මුදල් මුල් කරගත් තේරීම් නිසා ඔවුන්ව මතුවෙන්නේ නැහැ.මම නම් ඒකාකාරී චරිත නිරූපණය කරන්නේ නැහැ‍. පසුගිය කාලේ මට ලැබුණු ඒ වගේ චරිත මම ප්‍රතික්ෂේප කළා. යම් කෙනෙක් යම් චරිතයක් හොඳින් නිරූපණය කළොත් ඊට පස්සේ ඔහුට ලබා දෙන්නේම ඒ ව‍ගේ චරිතමයි. එය මම නම් හිතන්නේ ඒ රංගන ශිල්පියාට කරන විශාල අසාධාරණයක්.ගොඩාක් සන්තෝෂයි. මගේ හීනය තිබුණේ චිත්‍රපට නිළියක් වෙන්න. නමුත් අද මම චිත්‍රප‍ට පමණක් නොව වේදිකා නාට්‍ය, ටෙලි නා‍ට්‍ය නිළියක්. මුල් කාලේ මගේ මුළු කාලයම කැප කළේ වේදිකාව වෙනුවෙන්. ඒ වගේ ම හැමවිටම මම දක්ෂ නිළියක් වෙන්න මම හීන මැව්වා‍. ඒ නිසා කාලයක් තිස්සේ ඒ වෙනුවෙන් හදාරන්න, ඉගෙනගන්න කාලය කැප කළා. ඒ තුළින් අත්දැකීම් ගොඩාක් ලැබුවා. ඒ අත්දැකීම් පන්නරයක් කරගෙන තමයි මේතාක් දුරක් පැමිණියේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n1208041</link>
    <topic>යල් කන්නයේ වී රැස් කරන්නකල් තියා ම ගබඩා හිස් කරවයි</topic>
    <author>විජයානී එදිරිසිංහ</author>
    <content>යල් කන්නයේ මිල දී ගන්නා වී තොග ගබඩා කිරීම සඳහා වී අලෙවි මණ්ඩලයට අයත් පොළොන්නරුව, අම්පාර ඇතුළු සියලු ප්‍රදේශවල වී ගබඩා හිස් කර තබන ලෙස ජනාධිපති මහින්ද රාජපක්ෂ මහතා අමාත්‍ය ජොන්ස්ටන් ප්‍රනාන්දු මහතා මඟින් වී අලෙවි මණ්ඩලයට උපදෙස් දෙයි.දැනට එම ගබඩාවල ඇති වී තොග කොටා සහල් කර කැකුළු සහල් රුපියල් 45 - 50 අතර මිලකට සහ සම්බා සහල් රුපියල් 65ට අඩුවෙන් ලබා දීමටත් සමුපකාර හා අභ්‍යන්තර වෙළෙඳ කටයුතු අමාත්‍යාංශය පියවර ගෙන ඇත.මේ වනවිටත් ඒ සහල් තොග ස.තො.ස. වෙළෙඳ සල්වලින් මිල දී ගැනීමට පාරිභෝගිකයාට අවස්ථාව සලසා දී තිබේ. පොළොන්නරු සහ අම්පාර ප්‍රදේශවල වී ගබඩා හැටකට ආසන්න ප්‍රමාණයක් පවතී.දැනටමත් ඒ ගබඩාවල වී තොග කිරීමේ කටයුතු ආරම්භ කර ඇත.යල් කන්නයේදී ගොවියන්ගේ නිෂ්පාදන උපරිමයෙන්ම මිලදී ගැනීම සඳහා මහා භාණ්ඩාගාරය මුදල් ප්‍රතිපාදන ලබා දීමටද පියවර ගෙන තිබේ.වී අලෙවි මණ්ඩලයේ ගබඩා වෙත ගොවියන්ට වී තොග ගෙන ඒමට ඉඩ නොතබා මණ්ඩලයේ ලොරි ගොවියන් වෙත යැවීමටද කටයුතු යොදා තිබේ.වැඩි වී අස්වැන්නක් ලබන ගොවියන් හඳුනාගෙන ඔවුන්ගේ වී මිලදී ගැනීමේ කටයුතු අස්වැන්න ලැබීමටත් පෙර සාකච්ඡා කර ගැනීම සඳහා ඔවුන් ;වත යෑමට වී අලෙවි මණ්ඩලයේ නිලධාරින්ට සහ නිලධාරිනියන්ට ගමන් පහසුකම් සඳහා ඊයේ යතුරු පැදි පනහකට ආසන්න ප්‍රමාණයක්ද බෙදා දෙනු ලැබිණි.අම්පාර පොළොන්නරුව ඇතුළු ප්‍රදේශ ගණනාවකට නියඟය බලපෑවද වාරි ක්‍රම ඔස්සේ ජල සැපයුම් ලැබුණු සියලු කෙත්වතු සාර්ථක අස්වැන්නක් ලබාදෙන තත්ත්වයක පවතී.වී අලෙවි මණ්ඩලය ලාබ ලබන දෙපාර්තමේන්තුවක් වශයෙන් නොව වී මිල ස්ථාවරව පවත්වාගෙන යෑමට අවශ්‍ය කටයුතු සකසන තත්ත්වයක පවත්වාගෙන යෑම අරමුණ බව අමාත්‍ය ජොන්ස්ටන් ප්‍රනාන්දු මහතා පවසයි.වී අස්වනු සඳහා සහතික මිලක් ලබා දෙමින් පාරිභෝගිකයාට සාධාරණ මිලකට සහල් ලබා ගැනීමට වෙළෙඳ පොළ ආරක්ෂා කර ගන්නා ලෙසද ජනාධිපතිවරයා උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n1208042</link>
    <topic>ජනපති දළදා සමිඳුවැඳ පුදා ගනියි</topic>
    <author>අසේල කුරුළුවංශ</author>
    <content>ජනපති මහින්ද රාජපක්ෂ මහතා ඊයේ (03) පෙරවරුවේ ශ්‍රී දළදා සමිඳුන් වැඳ පුදා ආශිර්වාද ලබා ගත්තේය.අනතුරුව මල්වතු සහ අස්ගිරි මහ විහාරවලට ගිය ජනපතිවරයා මහනායක ස්වාමීන්ද්‍රයන් වහන්සේ දෙනම බැහැ දැක රටේ වත්මන් තත්ත්වය පිළිබඳද සාකච්ඡාවක නිරත විය.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක මහත්වරුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n1208043</link>
    <topic>පෙර පාසල් ගුරුවරියන් 450 කට විධිමත් පුහුණුවක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>දිවයින පුරා පිහිටි පෙර පාසල් 351කට අයත් පෙර පාසල් ගුරුවරියන් 450 කට අධික පිරිසකට මුල් ළමා විය සංවර්ධනය පිළිබඳ විධිමත් පුහුණුවක් ලබා දීමට රජය කටයුතු යොදා ඇත.සිවිල් දෙපාර්තමේන්තුව මඟින් පාලනය වන පෙරපාසල් ගුරුවරියන්ට මේ පුහුණුව ලබා දෙන අතර ළමා ලේකම් කාර්යාලය හරහා අදාළ කටයුතු ක්‍රියාත්මක කරන බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.යුද සමයේ ත්‍රස්තවාදී තර්ජනවලට ලක්ව තිබූ ගම්මානවල දරුවන්ට පෙර පාසල් අධ්‍යාපනය ලබා දීම සඳහා සිවිල් ආරක්ෂක දෙපාර්තමේන්තුවේ සෙබළියන් ගුරුවරියන් ලෙස බඳවා ගැනීමට තීරණය කළ අතර ඔවුන්ගේ අධ්‍යාපන සුදුසුකම් සලකා බලා මුල් ළමාවියපිළිබඳ පුහුණුවක් ලබා දීමට කටයුතු කළ බවද ඇමැතිවරයා පවසයි.දැනට සේවයේ නියුතු එම පෙරපාසල් ගුරුවරියන් ‍‍බොහෝ දෙනකු සිය වෘත්තිය සඳහා අවශ්‍ය අධ්‍යාපන සුදුසුකම් සහ පුහුණුව දැනටමත් ලබා ඇති බවද සිවිල් ආරක්ෂක දෙපාර්තමේන්තුවේ නිලධාරියෙක් පවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n12080414</link>
    <topic>උසස් පෙළ සිසුනටජාතික හැඳුනුම්පත්අදත් ගත හැකියි</topic>
    <author>මහින්ද අලුත්ගෙදර</author>
    <content>අධ්‍යයන පොදු සහතික පත්‍ර උසස් පෙළ විභාගයට පෙනී සිටින සිසුන්ගේ ජාතික හැදුනුම්පත ලබා ගැනීම සඳහා පුද්ගලයන් ලියාපදිංචි කිරීමේ දෙපාර්තමේන්තුව අද (4) දිනයේද විවෘතව තැබීමට පියවර ගෙන ඇත.මේ මාසයේදී පැවැත්වෙන උසස් පෙළ විභාගය වෙනුවෙන් පෙනී සිටින සිසුන්ගේ හැදුනුම්පත් ලබා ගැනීමේ පහසුව වෙනුවෙන් මේ පියව‍ර ගත්බව පුද්ගලයන් ලියාපදිංචි කිරීමේ කොමසාරිස් ජනරාල් ජගත් පී. විජේවීර මහතා පවසයි.එම විභාගය වෙනුවෙන් ජාතික හැඳුනුම්පත් අනිවාර්යය කර ඇති අතර තම දෙපාර්තමේන්තුවට පැමිණ හැදුනුම්පත සම්බන්ධයෙන් පවතින ගැටලු නිරාකරණය කර ගැනීමට හැකියාව ලැබෙන බවද ඒ මහතා සඳහන් කරයි.මේ දක්වා ජාතික හැඳුනුම්පත ලබානොගත් අයදුම්කරුවන්හට සාමාන්‍ය එක්දින සේවාව හරහා ජාතික හැඳුනුම්පත ලබාගත හැකි අතර මේ පිළිබඳ වැඩිදුර තොරතුරු 0112 583122 දුරකතන අංකයෙන් ලබාගත හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n1208044</link>
    <topic>ඔහිය-පට්ටිපොළ අතර අක්කර 500ක වන අඩවියගින්නකින් විනාශයි</topic>
    <author>උදුලා පීරිස්</author>
    <content>බදුල්ල දිස්ත්‍රික්කයේ ඔහිය දුම්රිය පොළ හා නුවරඑළිය දිස්ත්‍රික්කයේ පට්ටිපොළ දුම්රිය පොළ අතර කැලෑබද ප්‍රදේශයේ අක්කර 500කට වැඩි ප්‍රමාණයක් පෙරේදා (03) රාත්‍රියේ සිට ගින්නකින් විනාශයට පත්ව ඇතැයි නුවරඑළිය ආපදා කළමණාකරණ මධ්‍යස්ථානය පවසයි.මේ හේතුවෙන් එම දුම්රිය පොළ දෙක අතර දුම්රිය ගමනාගමනයට බාධා සිදුව ඇතැයි එම මධ්‍යස්ථානයේ නියෝජ්‍ය අධ්‍යක්ෂ එරන්දන හේමවර්ධන මහතා දිනමිණට පැවසීය.එම ගින්න මැඬලීම සදහා මින්නේරිය ගුවන් හමුදා කදවුරේ හෙලිකොප්ටර් 02ක සහාය ලබා ගනිමින් පැතිරෙමින් පවතින ගින්න පාලනය කරමින් තිබෙන බවද ඒ මහතා කීය.මෙරට තුළ කිසිම විටක ලැව්ගිනි තත්ත්වයන් ඇතිවීමේ ඉඩකඩක් නොමැති බව පෙන්වා දෙන ආපදා කළමණාකරණ මධ්‍යස්ථානයේ නියෝජ්‍ය අධ්‍යක්ෂ(මාධ්‍ය)සරත්ලාල් මහතා පවසන්නේ මිනිසා විසින් සිදුකරන මෙවැනි විනාශකාරී ක්‍රියා හේතුවෙන් ජල පෝෂක ප්‍රදේශ විනාශවීම්, නියං තත්ත්වයන්, නායයාම් ‍ඇතුළු ආපදා තත්ත්වයන් හට ගැනීමේ ප්‍රවණතාවන් වැඩි වෙමින් පවතින නිසා වරද කරු‍වන් නීතියේ රැහැනට හසුකර රටේ පවතින ‍වනාන්තර ආරක්ෂාකර ගැනීමට බලධාරීන් වහාම පියවර ගත යුතු බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n12080415</link>
    <topic>ඡන්ද හිමි නාමලේඛනය අන්තර්ජාලයට</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>ඡන්ද හිමි නාමලේඛනය ඊයේ (3) සිට අන්තර්ජාලයට එක්කළ බව අතිරේක මැතිවරණ කොමසාරිස් ආර්. එම්. ඒ. එල්. රත්නායක මහතා “දිනමිණ” ට පැවසීය.ඒ අනුව ඕනෑම ඡන්දදායකයකුට අන්තර්ජාලයට පිවිසී තමන්ගේ ඡන්දය ලියාපදිංචි වී ඇතිදැයි පරීක්‍ෂා කළ හැකි බව ද අතිරේක මැතිවරණ කොමසාරිස්වරයා පෙන්වා දෙයි.ඒ අනුව වැඩිදුරටත් කරුණු දැක්වූ ඒ මහතා ඊයේ (03) මැතිවරණ කොමසාරිස් කාර්යාලයේ පැවති පක්‍ෂ ලේකම්වරුන් හා මැතිවරණ කොමසාරිස්වරයා අතර පැවැති හමුවේදී ඉදිරියේදී පැවැත්වෙන පළාත් තුනේ මැතිවරණය සඳහා විදේශ නිරීක්‍ෂකයන් නොගෙන්වීමට තීරණය කළ බව ද කීය.එමෙන්ම තැපැල් ඡන්ද මධ්‍යස්ථානවල ආරක්‍ෂාව සඳහා සිවිල් ආරක්‍ෂක නිලධාරීන් යොදවා ගැනීමට ද, මැතිවරණ සම්බන්ධයෙන් පැවති යම් යම් ගැටලු එම හමුවේදී නිරාකරණය කර ගත් බව ද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n1208045</link>
    <topic>විදේශ ගමන් බලපත්‍රය ඉක්මන් කරන්න තැරැව්කරුවන්ට සල්ලි දෙන්න එපා</topic>
    <author>මහින්ද අලුත්ගෙදර</author>
    <content>විදේශ ගමන් බලපත්‍රය කඩිනමින් ලබාගැනීමේදී කිසිඳු බාහිර පාර්ශ්වයක් වෙත මුදල් නොගෙවන ලෙස ආගමන හා විගමන දෙපාර්තමේන්තුව මහජනතාවගෙන් ඉල්ලීමක් කරයි.විදෙස් ගමන් බලපත්‍රය කඩිනමින් ලබාදෙන බව පවසා බාහිර තැරැව්කරුවන් විවිධාකාරයෙන් මුදල් ලබා ගන්නා අතර එවැනි පුද්ගලයන් සඳහා මුදල් ගෙවීම අවශ්‍ය නොවන බවද විදේශ ගමන් බලපත්‍රය කඩිනමින් ලබාදෙන බවද ආගමන හා පාලක ජනරාල් චූලානන්ද පෙරේරා මහතා අවධාරණය කරයි.විදේශ ගමන් බලපත්‍රය පැය දෙකෙන්, තුනෙන් දෙන බව පවසා තැරැව්කරුවන් විසින් මුදල් ලබා ගන්නා බව පවසන ඒ මහතා එවැනි පුද්ගලයන් සමඟ ගනුදෙනු කිරීමෙන් වළකින ලෙසද එම බලපත්‍රය කඩිනමින් ලබාදීමේ නව වැඩපිළිවෙලක් ක්‍රියාත්මක බවද සඳහන් කරයි.මේ අතර ඒ මහතා පෙන්වා දෙන්නේ විදේශ ගමන් බලපත්‍රය, අදාළ රිසිට් පත ආගමන හා විගමන දෙපාර්තමේන්තුවේ කවුන්ටරය වෙත ලබාදීමෙන් අනතුරුව කැමැත්ත ප්‍රකාශ කිරීමෙන් විදේශ ගමන් බලපත්‍රය නිවෙසටම ගෙන්වා ගැනීමේ හැකියාව තිබෙන බවද ආගමන හා පාලක ජනරාල්වරයා කියාසිටී.උප්පැන්න සහතිකය, ජාතික හැඳුනුම්පත සමඟ ඡායාරූප තුනක් සහිතව නිවැරැදි ලෙස සම්පූර්ණ කළ අයදුම්පත්‍රය ඉදිරිපත් කිරීමෙන් විදේශ ගමන් බලපත්‍රය කඩිනමින් ලබා ගැනීමේ හැකියාව පවතින බවද ඒ වෙනුවෙන් ඕනෑම ප්‍රාදේශීය ලේකම් කාර්යාලයකින් අයදුම්පත් ලබාගත හැකි බවද චූලානන්ද පෙරේරා මහතා කියයි.එක්දින හා සාමාන්‍ය සේවා පවත්වාගෙන යමින් ජනතාවගේ අවශ්‍යතා කඩිනමින් ඉටු කිරීම වෙනුවෙන් විධිමත් හා කාර්යක්ෂම වැඩපිළිවෙලක් ක්‍රියාවට නංවා තිබෙන බවද ඒ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n1208046</link>
    <topic>තඹුත්තේගම පොලිසිය ඉදිරිපිටකලබලකාරීන් අත්අඩංගුවට</topic>
    <author>උතුරුමැදපළාත් සංචාරක - සමන් කුමාර</author>
    <content>තඹුත්තේගම බිලිබෑව ප්‍රදේශයේ දී අත්ට්‍රැක්ටරයක් හා වෑන්රථයක් මුහුණට මුහුණ ගැටීමෙන් කාන්තාවක් මිය යාමේ සිද්ධියේ වෑන් රියැදුරාට ඇප ලබාදීමට පොලිසිය සම්බන්ධ වූවායැයි පවසමින් පෙරේදා (02) පොලිසියට ගල් ගසමින් උද්ඝෝෂණය කළ පිරිස් අත්අඩංගුවට ගැනීමට පොලිස්පතිවරයා නියෝග කර ඇතැයි වාර්තාවේ.මෙම පිරිස් පොලිසිය මඟින් වීඩියෝ පට පරීක්‍ෂාකර අත්අඩංගුවට ගන්නා බව පැවසේ. ඊයේ (03දා) සවස එක පමණ වනවිට පුද්ගලයින් විසිදෙනෙකු පමණ අත්අඩංගුවට ගෙන තිබුණු බව තඹුත්තේගම පොලිසියේ නිලධාරියෙක් දිනමිණට පැවසීය.මෙම සැකකරුවන් පෙරේදා (02) තඹුත්තේගම නගරයේදී මිය ගිය කාන්තාවගේ දේහය රැගෙනවිත් උද්ඝෝෂණය කළ අතර එයින් නොනැවතුණු සමහර පුද්ගලයින් පොලිසියට කඩවැදී ගල්මුල් ගසා අලාභහානී සිදුකර තිබිණි. මෙයින් තඹුත්තේගම පොලිසියේ දොර ජනෙල් කීපයකට අලාභහානි සිදුවී තිබුණි.වීඩියෝ පටය පරීක්‍ෂා කර බලා ඉතිරි සැකකරුවන්ද තරාතිරම නොබලා වහාම අත්අඩංගුවට ගන්නා බව පවසන පොලිසිය අත්අඩංගුවට පත්වූවන් අතර රාජ්‍ය නිලධාරීන් කිහිප දෙනකුද සිටින බව පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n1208047</link>
    <topic>අද එජාපය දේශපාලන වශයෙන් නන්නත්තාර වෙලා</topic>
    <author>එස්. ටී. බී. සේනාරත්න – උතුරුමැද පළාත් විශේෂ</author>
    <content>පාක්ෂිකයන් හට නිසි මඟපෙන්වීමක් හෝ නායකත්වයක් හෝ ලබාදිය නොහැකි එක්සත් ජාතික පක්‍ෂය මේ වන විට දේශපාලන වශයෙන් නන්නත්තාර වී ඇතැයි උතුරුමැද පළාතේ හිටපු ප්‍රධාන අමාත්‍ය බර්ටි ප්‍රේමලාල් දිසානායක මහතා පැවසීය.මේ නිසා එක්සත් ජාතික පක්‍ෂයේ ප්‍රබල බලකණු අද වන විට එක්සත් ජනතා නිදහස් සන්ධානය වටා ඒකරාශී වෙමින් සිටින බව ද ඒ මහතා පැවසීය.අනුරාධපුරයේ හා මිහින්තලා ප්‍රදේශයේ පැවති උතුරුමැද පළාත් සභා මැතිවරණ ප්‍රචාරක රැස්වීම් ගණනාවකට සහභාගි වෙමින් හිටපු ප්‍රධාන අමාත්‍යවරයා මේ බව කියා සිටියේය.බර්ටි ප්‍රේමලාල් දිසානායක මහතා මෙසේ ද කීය.”මෙවර උතුරුමැද පළාත් සභා මැතිවරණයේ ප්‍රචාරක කටයුතු ආරම්භ වීමත් සමඟ අනුරාධපුර දිස්ත්‍රික්කයේ මහා ලොකු පෙරළියක් ඇතිවීමට පටන්ගෙන තිබෙනවා.ශ්‍රී ලංකා, යූ. එන්. පී, ජේ. වී. පී. මේ සියලු පක්‍ෂ අද එකම වේදිකාවකට එකතුව සිටිනවා. එක්සත් ජාතික පක්‍ෂයේ ප්‍රබල බලකණු අද එක්සත් ජනතා නිදහස් සන්ධානයේ අපත් සමඟ එක්වෙමින් සිටිනවා.එක්සත් ජනතා නිදහස් සන්ධානය හැර වෙනත් පක්‍ෂයක ඉඳලා තේරුමක් නැති බව ගම්වල පාක්ෂිකයාගේ ඉඳලා ප්‍රාදේශීය සභා, පළාත් සභා මහජන නියෝජිතයින් දක්වා හැම කෙනාම අවබෝධ කරගෙනයි ඉන්නේ.මේ නිසා අද එක්සත් ජාතික පක්‍ෂය නන්නත්තාර වෙලා. මේ නිසා තව තව හොඳ හොඳ සෙල්ලම් ඉස්සරහට බලාගන්න පුළුවන්.ගියවර පළාත් සභාවේ අපට මන්ත්‍රීවරු දහතුන්දෙනයි හිටියේ. මෙවර පවතින තත්ත්වය අනුව අපට මන්ත්‍රීවරු දහඅට දෙනෙක්වත් ලැබේවි කියා හිතෙනවා.ජනතා විමුක්ති පෙරමුණේ හිටපු උතුරුමැද පළාත් සභා මන්ත්‍රීවරුන්ගේ ප්‍රාදේශීය සභා මන්ත්‍රීවරුන්ගේ ආසන සංවිධායකවරු තරුණ සංවිධාන ක්‍රියාකාරිකයින් ආදී විශාල පිරිසක් අපත් සමඟ එකතු වෙනවා.ජනතා විමුක්ති පෙරමුණ හැමදාම කළේ ජනතාව බොරුවෙන්, කපටිකමෙන් රැවැටීම. පක්‍ෂයේ නායකයින් යැයි කියාගන්නා අයට හැමදාම ජනතාව රවට්ටන්න බෑ. ජනතාව අද එදාට වඩා බුද්ධිමත්. මේ නිසයි බුද්ධිමත් ජනතා විමුක්ති පෙරමුණ පාක්ෂිකයෝ අද සන්ධානය වටා රොද බැඳ ගන්නේ.අතිගරු මහින්ද රාජපක්‍ෂ ජනාධිපතිතුමන් තව වසර පහක් මේ රටේ විධායක ජනාධිපතිවරයායි.වසර පහක් නෙවේ මැරෙනකම්ම මේ රටේ විධායක ජනාධිපති මහින්ද රාජපක්‍ෂ මැතිතුමායි. මහින්ද රාජපක්‍ෂ මැතිතුමා මැරෙනකම්ම මේ රටේ විධායක ජනාධිපති වගේම මැරෙනකම්ම උතුරුමැද මහ ඇමැති බර්ටි දිසානායකයි.අපි එහෙම බය නැතුව කියන්නේ මේ රටට වැඩක් කළ වැඩ කරන ජනතාවගේ විශ්වාසය දිනාගත් නායකයා මහින්ද රාජපක්‍ෂ මැතිතුමා නිසයි.උතුරුමැදට වැඩ කරලා පෙන්නපු, වැඩ කරලා තියෙන, ජනතාව සමඟ සිටින ජනතා විශ්වාසය දිනාගෙන තියෙන නිසයි අපි කියන්නේ් මැරෙනතුරුම උතුරුමැද මහ ඇමැති බර්ටි දිසානායකයි කියල. මැතිවරණයෙන් මැතිවරණයට අප ලබාගත් ඡන්ද සංඛ්‍යාව හෝ මනාප සංඛ්‍යාව වැඩිවුණා මිස අඩුවෙලා නෑ. මෙවර පළාත් සභා මැතිවරණයත් විශිෂ්ට ජයග්‍රහණයක් එක්සත් ජනතා නිදහස් සන්ධානය ලබනවා. ඒ සඳහා ශ්‍රී ලංකා, යූ. එන්. පී, ජේ. වී. පී. සියලු දෙනා අනුරාධපුර දිස්ත්‍රික්කය තුළ අද එකට ඒකරාශී වෙමින් සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n12080416</link>
    <topic>වැසි අපේක්‍ෂාවෙන්රට පුරා පිරිත් සජ්ඣායනා</topic>
    <author>රක්ෂණ ශ්‍රියන්ත</author>
    <content>ශ්‍රී ලංකාවට වර්ෂාව ප්‍රාර්ථනා කරමින් ආශීර්වාද වැසි පිරිත් සජඣායනයක් දිවයින පුරා විහාරස්ථානවල අද (4) සවස 7.00 ට පැවැත්වීමට කටයුතු යොදා ඇත.මේ ආශීර්වාද වැසි පිරිත් සජ්ඣායනය දිවයිනේ පහත සඳහන් විහාරස්ථානවලදී පැවැත්වීමට කටයුතු යොදා ඇත.බෙල්ලන්විල රාජමහා විහාරය, නවගමුව රාජමහා විහාරය කඩුවෙල, කැලණිය රාජමහා විහාරය, කන්දේ විහාරය අළුත්ගම, කළුතර බෝ සමිඳුන්, හෙට්ටාවල පිරිවෙණ උණවටුන, මාතර බෝ සමිඳුන්, තිස්සමහාරාම රාජමහා විහාරය, කසාගල රාජමහා විහාරය, කිරිවෙහෙර රාජමහ විහාරය, වැලියාය පිරිවෙණ, බුද්ධංගල ආරණ්‍ය සේනාසනය, මුතියංගණ රාජමහා විහාරය, මහියංගණ රාජමහා විහාරය, සෝමාවතී රාජමහා විහාරය, බෝධිමාලක පුෂ්පාරාමය තබ්බෝව, යාපහුව රාජමහා විහාරය, බෞද්ධාලෝක පිරිවෙන කුරුණෑගල, ඇටඹගස්කඩ ශ්‍රී සුදර්ශනාරාමය, අලුවිහාරය, නාථ දේවාලය, ගැටඹේ තපෝවනය, වල්ලහගොඩ රාජමහා විහාරය, මහින්දෝදය පිරිවෙණ, ශ්‍රී පාදස්ථානය, පැල්මඩුල්ල ගල්පොත්තාවල රාජමහා විහාරය, සමන් ;ද්වාලය රත්නපුර, සේරුවාවිල රාජමහා විහාරය, නාගදීප රාජමහා විහාරය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n1208048</link>
    <topic>කඳන් 40ක තේක්ක ලොරියේහොර ගමන කොට වෙයි</topic>
    <author>දේවහූව සමූහ - එම්.ඩී.මහින්ද දඹුල්ල - ප්‍රදීප් ගුණවර්ධන</author>
    <content>දඹුල්ල - ගලේවෙල මාර්ගයේ පහළවැව ප්‍රදේශයේදී ඊයේ (03) අලුයම ලොරියක සූක්ෂ්ම ලෙස අසුරා ප්‍රවාහනය කරමින් තිබූ තේක්ක දැව කඳන් 40ක් සමඟ සැකකරුවන් දෙදෙනකු ගලේවෙල පොලිසිය විසින් අත්අඩංගුවට ගෙන ඇත.දඹුල්ල සිට අතුරු මාර්ග ඔස්සේ මෙම ලොරි රථය දැව පටවාගෙන ධාවනය කර ඇති බව පොලිසිය කියයි.මෙම දැව තොගය ලොරියේ අසුරා ඒවා පොල් අතු වලින් වසා එම පොල් අතු වන අලින්ගේ කෑම සඳහා රැගෙන යන අයුරින් මෙම දැව තොගය ප්‍රවාහනය කර ඇති බව පොලිසිය කියයි.සැකකරුවන් සමඟ දැව තොගය අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n1208049</link>
    <topic>ප්‍රාථමික පාසල් පන්දහසක් ළමා මිතුරු පාසල් වෙයි</topic>
    <author>සුභාෂිනී සේනානායක</author>
    <content>දිවයින පුරා පිහිටි ප්‍රාථමික පාසල් පන්දහසක් ළමා මිතුරු පාසල් ලෙස සංවර්ධනයකිරීම ඊයේ (03) ආරම්භ කෙරිණි.අධ්‍යාපන අමාත්‍යාංශය සහ ආර්ථික සංවර්ධන අමාත්‍යාංශය එක්ව සිදුකරන මෙම කාර්්‍යය අගෝසතු නිවාඩු කාලය තුළ සිදුකිරීමට නියමිතය.එක් පාසලකට ලක්ෂ පහක පමණ මුදලක් වැයකිරීමට නියමිත අතර සියලුම පාසල් වල පවතින අඩුපාඩු සම්පූර්ණ කිරීමත් දරුවන්ට හිතකර පරිසරයක් පාසල තුළ නිර්මාණය කිරීමත් මෙහිදී සිදුකෙරෙනු ඇත.ආර්ථික සංවර්ධන අමාත්‍යාංශය මෙම කාර්්‍යය සඳහා ආර්ථික දායකත්වය සහ අධීක්ෂණය සපයනු ලබයි.නිවාඩු කාලය අවසන්වී පාසලට එන දරුවාට නවීකරණය කරමින් වැඩිදියුණු කළ දරුවාට හිතකර ළමා මිතුරු පාසලක් ලෙස සියලුම පාසල් සංවර්ධන කිරීමට නියමිත බවත් ජනාධිපති මහින්ද රාජපක්ෂ මහතාගේ උපදෙස් මත මෙම වැඩපිළිවෙළ ක්‍රියාත්මක කෙරෙන බවත් අධ්‍යාපන අමාත්‍ය බන්දුල ගුණවර්ධන මහතා දිනමිණට අදහස් දක්වමින් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n12080410</link>
    <topic>ගලිගමුවේ පාරම්පරික එජාප 200ක් සන්ධානයට එක්වෙති</topic>
    <author/>
    <content>යූ. එන්. පී. යේ තවදුරටත් සිටීමෙන් පලක් නැතැයි සඳහන් කරමින් ගලිගමුව මැතිවරණ කොට්ඨාසයේ පාරම්පරික එක්සත් ජාතික පාක්ෂිකයන් 200ට ආසන්න පිරිසක් එක්සත් ජනතා නිදහස් සන්ධානයට එක්වෙති.මෙවර සබරගමුව පළාත් සභා මැතිවරණයට එක්සත් ජනතා නිදහස් සන්ධානයෙන් මහ ඇමැති ධූරය සඳහා තරග වදින හිටපු මහ ඇමැති මහීපාල හේරත් මහතා ඊයේ (02) මුණගැසුණු ගලිගමුව මැතිවරණ කොට්ඨාසයේ පිටගල්දෙනිය ප්‍රදේශයේ එක්සත් ජාතික පාක්ෂිකයෝ සිය සහාය සන්ධානයට ලබා දෙන බවට සහතික වූහ.ඔවුන් අතුරින් ඇතමෙකු එක්සත් ජාතික පක්ෂයේ දිවංගත අගමැති ඩී. එස්. සේනානායක මහතාගේ යුගයේ පටන් එකී පක්ෂයේ උද්යෝගිමත් සාමාජිකයෝ වෙති.මහ ඇමැති අපේක්ෂක ශ්‍රී. ල. නි. ප. උප ලේකම් මහීපාල හේරත් මහතා අමතමින් ඔවුන් සඳහන් කළේ එක්සත් ජාතික පක්ෂය අද කල්ලිවාදය නිසා සුනු විසුනු වී ඇති බවය.එක්සත් ජනතා නිදහස් සන්ධානය ජනාධිපති මහින්ද රාජපක්‍ෂ මැතිතුමාගේ අයෝමය නායකත්වය යටතේ රට ගොඩනඟන බව කී ඔවුන් රට නගන වැඩපිළිවෙළට එක්වෙනු මිස උනුන් නසා ගන්නා පක්ෂයක තවදුරටත් සිටීමෙන් කිසිදු පලක් නැතැයි සඳහන් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n12080411</link>
    <topic>මංගලිකාගේ ජීවිතයබේරාගැනීමට පිහිටක් වෙන්න</topic>
    <author>ධම්මිකා වෙලේගොඩ</author>
    <content>නෝටර් බ්‍රිජ්, විදුලිපුර, කෙසෙල්ගමුකන්දේ පදිංචි දෙදරු මවක වූ මංගලිකා ඩයස් (අවු: 42) දරුණු වකුගඩු රෝගයකින් පෙලෙයි.ඇයගේ ජීවිතය බේරාගැනීමට නම් නොපමාව ඒ පොසිටිව් (ඒ+) වර්ගයේ වකුගඩුවක් බද්ධ කළ යුතු බව මහනුවර ශික්ෂණ රෝහලේ විශේෂඥ වෛද්‍ය ඒ. ඩබ්. එම්. වසීල් මහතා නිර්දේශ කොට ඇත.මේ දෙදරු මවගේ ජීවිතය බේරාදීමට පිං කැමති වකුගඩුවක් ලබාදිය හැකි පරිත්‍යාගශීලියෙකු වෙතොත් 0711642766 – 0413401601 යන දුරකථන අංකවලට ඇමතුමක් ලබාදීමට කාරුණික වන ලෙස ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n12080412</link>
    <topic>කණුවන දුම්රිය හරස් මගඅලුත්වැඩියාවට අද වසා තැබේ</topic>
    <author/>
    <content>පුත්තලම දුම්රිය මාර්ගයේ කණුවන දුම්රිය හරස් මාර්ගය (ජාඇළ - ඒකල අංක 5 ප්‍රධාන මාර්ගය) හදිසි අලුත්වැඩියා කටයුත්තක් නිසා අද (4) පස්වරු 7 සිට හෙට පෙරවරු 6 දක්වා පූර්ණ වශයෙන් වසා තබන බව දුම්රිය දෙපාර්තමේන්තුව දන්වා සිටී.එම කාලය ඇතුළත වාහන ගමනාගමනය සඳහා හැකිතාක් විකල්ප මාර්ග භාවිතා කරන ලෙස දෙපාර්තමේන්තුව දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=n12080413</link>
    <topic>තරුණියකට අතවර කළාටවසර පහළොවක් හිරේට</topic>
    <author>ඌව-වෙල්ලස්ස විශේෂ ඩී. එස්. ගුණතිලක</author>
    <content>බලහත්කාරයෙන් තරුණියකට අතවර කිරීමේ චෝදනාවට වැරදිකරු වූ චුදිතයකුට මොනරාගල මහාධිකරණ විනිසුරු ගිහාන් එච්. කුලතුංග මහතා බරපතළ වැඩසහිතව වසර පහළොවක සිරදඬුවමක් සමඟ රුපියල් පනස් දහසක දඩයක් නියම කළේය.ඊට අමතරව වින්දිත තැනැත්තියට රුපියල් ලක්ෂයක වන්දියක් ගෙවන ලෙසද නියෝග කැරිණි. දඩය නොගෙවන්නේ නම් ඊට වසර පහක සිරදඬුවමක්ද නියම කැරිණි. මෙසේ දඬුවම් ලැබුවේ බිබිල සේනාපතිය අයිවෙල පදිංචි කේ. එම්. අත්තනායක නැමති අය ය.1997 අගෝස්තු මස 17 වෙනි දින සේනාපතියේ පදිංචි අවිවාහක තරුණියකට බලහත්කාරයෙන් අතවර කිරීම සම්බන්ධයෙන් නීතිපතිවරයා විසින් නඩුව පවරා තිබුණි. රජයේ අධි නීතිඥ නවරත්න මාරසිංහ මහතා පැමිණිල්ල මෙහෙය වූ අතර විත්තිකරු වෙනුවෙන් නීතිඥ නිලූදා රත්නායක මහත්මිය පෙනී සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r1208041</link>
    <topic>ඉංගිරිය රයිගම්වත්ත රෝහලේගොඩනැගිලි ගරාවැටිලා</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>ඉංගිරිය, රයිගම්වත්ත වතුයායේ ජනතාවට වසර ගණනාවක් තිස්සේ ඉමහත් සේවයක් සැලසූ රයිගම්වත්ත රෝහලේ ගොඩනැගිලි මේ වන විට අතහැර දමා ඇති අතර, ඒවා සම්පූර්ණයෙන්ම අබලන් වී ගරාවැටෙමින් පවතී.මෙම රෝහලේ වහල ප්‍රථමයෙන්ම දිරා ගොස් අබලන් තත්ත්වයකට පත් වූ බවත්. ඉන්පසු ඇතිවිය හැකි අවදානම ගැන සලකා රෝහල අතහැර දැමූ බවත්, රයිගම්වත්ත ප්‍රදේශවාසීහු පවසති.රයිගම්වත්ත ඉහළ කොටස, පහළ කොටස, ඉමගිර කොටස ඇතුළුව වතුයායේ දෙදහසකට ආසන්න ජනතාව මෙම රෝහල වසා දැමීමත් සමඟ ඇතිවූ අපහසුතාව අවම කිරීමට රෝහල වෙනත් තාවකාලික ස්ථානයක පවත්වාගෙන යෑමට රයිගම් වත්ත වතු අධිකාරිය පියවර ගත්තද, එම නව ස්ථානය පිළිබඳව ප්‍රදේශවාසීන්ට එතරම් ප්‍රසාදයක් ඇති බවක් නොපෙනේ.මෙම ගරාවැටෙමින් පවතින ගොඩනැගිලි යළිත් අලුත්වැඩියා කර ප්‍රයෝජනයට ගැනීමට හැකි තත්ත්වයක නොමැති බවත්, එසේ කරන්නේ්නම් ඒවා සම්පූර්ණයෙන්ම ඉවත් කර නැවත මුළුමනින්ම මුල සිටම ඉදිකිරීම කළ යුතු බවත්, ඒ සඳහා විශාල වියදමක් දැරීමට සිදු වන බවත් වාර්තාවේ.රෝහලක තිබිය යුතු සියලුම අංශවලින් සමන්විතව පැවති රයිගම්වත්ත පැරැණි රෝහලේ ගොඩනැගිලි මෙලෙස ගරා වැටෙන්නට ඉඩහැරීම ඉමහත් අපරාධයක් බවට ප්‍රදේශවාසීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r1208042</link>
    <topic>මෙරට පළමු හරිත විශ්වවිද්‍යාලයටමුල්ගල තැබීම හෝමාගමදී</topic>
    <author>හෝමාගම විශේෂ ජිනදාස ගමගේ</author>
    <content>මිලියන 20ක් පමණ ජනතාව ජීවත්වන මේ පුංචි රටේ අපි අපේ සහෝදර භාෂාව කතාකරන්න දන්නේ නැති එක ගැන ලැජ්ජ විය යුතු බවත්, මේ රටේ අධ්‍යාපන බෙදුම්වාදය නිසා ඇතිවූ ඒ තත්ත්වය වසර 64කට පසු රාජ්‍ය නායකයාත් අධ්‍යාපන ඇමතිවරයාත් එම භාෂා ප්‍රතිපත්තියේ වෙනසක් ඇති කර තිබෙන බවත්, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවසීය.ඇමැතිවරයා එසේ පැවසුවේ හෝමාගම පිටිපන මහහේන වතුයායේ ශ්‍රී ලංකාවේ ඉදිවන ප්‍රථම හරිත විශ්වවිද්‍යාලය හෙවත් ජාතික ව්‍යාපාර කළමනාකාරීත්ව විද්‍යාලයට මුල්ගල් තැබීමෙන් අනතුරුව පැවති උත්සව සභාව අමතමිනි.ඇමැති ඩලස් අලහප්පෙරුම මහතා මෙසේද පැවසීය. මෙම හරිත විශ්වවිද්‍යාලය නොහොත් එන්.එස්.බී.එම්. විද්‍යාලය ඉදි කිරීමට මිලියන 6000 ක් අනුමත කිරීම ගැන ජනාධිපතිතුමාටත් අධ්‍යාපන ඇමැතිතුමාටත් ස්තුතිවන්ත වෙනවා.එදා ඒ අමිහිරි අසුන්දර කළු ජූලියෙන් ඇරැඹි ජාතිවාදයට පමණක් නොව අධ්‍යාපනයේ බෙදුම්වාදයටද නැවතීමේ ලකුණ සනිටුහන් කිරීමට ජනාධිපතිතුමාත් අධ්‍යාපන ඇමැතිතුමාත් පියවර ගෙන තිබෙනවා.මෙම වාද ක්‍රමය නැති කිරීමට මේ රටේ පැවති කොල රතු නිල් ආණ්ඩුවලට අපහසු වුණා. නැත්නම් උවමනාවක් තිබුණේ නෑ.අධ්‍යාපන ඇමැති බන්දුල ගුණවර්ධන මහතාරුපියල් බිලියන 6 කින් ඉදිවන ජාතික ව්‍යාපාර කළමනාකරණ විශ්වවිද්‍යාලයෙන් ඉතිහාසයේ ගමන්මග වෙනස් කරන්නට සිංහල දෙමළ වෛරය සහමුලින්ම අතුගා දමන්නට ජනාධිපති මහින්ද රාජපක්ෂ මැතිතුමා ගන්නා උත්සාහයට රුකුලක් ලබාදීමේ දිනය හැටියට අද දවස ඉතිහාස ගත වෙනවා.ජාතික ව්‍යාපාර කළමනාකාරීත්ව ආයතනයේ සභාපති මහාචාර්ය ලක්‍ෂ්මන් ජයතිලක මහතාද කතා කළ අතර මේ අවස්ථාවට යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක, අධ්‍යක්‍ෂ ජනරාල් ආචාර්ය ඊ. ඒ. වීරසිංහ, නියෝජ්‍ය ඇමැති ගීතාංජන ගුණවර්ධන, පළාත් සභා මන්ත්‍රීවරුන් වන ජනක දීපාල් වැලිවත්ත, ගාමිණි තිලකසිරි මහත්වරු, ප්‍රාදේශීය සභා මන්ත්‍රීවරු ඇතුළු විශාල පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r1208043</link>
    <topic>රඹුක්කන අවට ගම්මාන කීපයකපවුල් 200ක් ජලය නැතිව අසීරුවේ</topic>
    <author>රඹුක්කන විශේෂ – ඔස්වල්ඩ් ගොඩකුඹුර</author>
    <content>රඹුක්කන, පත්තම්පිටිය, මාපිටිය හා හලාගිරිය ගම්මානවල පවුල් දෙසීයක් පමණ උග්‍ර ජල හිඟයකින් පීඩා විඳීති.ජාතික ජල සම්පාදන මණ්ඩලය මඟින් කඩිගමුව විහාරස්ථානය දක්වා ලබාදී ඇති ජල සැපයුම දීර්ඝ කර දෙන ලෙස ඔවුහු ඉල්ලති.මේ පිළිබඳ අදහස් දැක්වූ විශ්‍රාමලත් විදුහල්පති එම්. ටී. සිරිසේන මාම්පේ මහතා,හලාගිරිය හා මාපිටිය ගම්මානවල පවුල් දෙසීයක් පමණ ජීවත් වෙනවා. මේ දිනවල පවතින දැඩි නියඟයත් සමඟ ගමේ ළිං සියල්ලම පාහේ සිඳී ගිහින්. මෙවැනි නියඟයන් මීට පෙර පැවතියත් කවදාවත් අපේ ගම්මානවල ළිං මෙලෙස සිඳී ගිහින් නැහැ. කාලයක් තිස්සේ අවට තිබූ ගස් කපා දැමීම නිසා නියඟය ඇතිවන්න ඇති.ඒ. එම්. සෙනෙවිරත්න බණ්ඩා මහතා - ජල සම්පාදන මණ්ඩලයෙන් මේ ප්‍රදේශවලට ජලය දෙන්න ඉදිකළ ජල ටැංකියක් තිබුණා. ඒත් අපේ ගමට වතුර පොදක් බොන්න නැහැ. ඒ අයට අපිට බොන්න වතුර ටිකක් දෙන්න ඕනෑ කමක් නැහැ. අපේ ගම්වලත් වතුර පොදක් දෙන්න ජල සම්පාදන මණ්ඩලයේ අවධානය යොමු කරන ලෙස ඉල්ලා සිටිනවා.ජේ. පී. හිල්ඩා ජයසුන්දර මහත්මිය - අපේ ගම්මානවලට වතුර නැහැ කියලා අපිට කියන්න කෙනෙක් නැහැ. පන්සල ළඟට ආ වතුර බට අපේ ගම දක්වා දමලා අපිටත් බොන්න වතුර ටිකක් ලබාදෙනවා නම් පින්සිදුවනවා. මීට පෙර කවදාවත් මේ විදියට අපේ ගම්මාන වල ළිං සිඳිලා නැහැ. දැන් පොඩි ඉඩෝරයකටත් ළිං සිඳී යනවා.ගමේ මිනිසුන්ගෙ ප්‍රයෝජනයට සමෘද්ධියෙන් ළිඳක් හදලා දුන්නා. ඒකත් දැන් හිඳිලා. අපි බොන්න වතුර ටිකක් ගෙදරට ගෙනියන්න පුදුම දුකක් විඳිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r1208044</link>
    <topic>ඉංගිරිය රඹුටන් මිල පහතට: ඵලදාව නෙළීම අතහැරලා</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>ඉංගිරිය හා අවට ප්‍රදේශවල රඹුටන් ඵලදාව සරුවී ඇති නිසා රඹුටන් සියයක් රුපියල් පනහකටවත් අලෙවි කර ගත නොහැකිව ඇතැයි රඹුටන් වගාකරුවෝ පවසති.ඇතැම් රඹුටන් ගස් හිමිකරුවන් පැවැසුවේ ඒවා කැඩීමට වැය වන වියදමවත් අලෙවි කිරීමෙන් ලබා ගත නොහැකි බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r1208045</link>
    <topic>වියපත් පුද්ගලයකුට බසයේ උසුළු විසුළු කළතරුණයකුට මතක හිටින්න පාඩමක්</topic>
    <author>නුගේගොඩ සමූහ - ඩබ්ලිව්. විදානපතිරණ</author>
    <content>සිසුන් පිරිසකගේ විසුළුවට ලක්වූ වියපත් පුද්ගලයකු සිසුන්ට මතක හිටින පාඩමක් දීමේ අපූරු සිදුවීමකි මේ. මෙය සිදුවූයේ පසුගිය දිනක මහරගම සිට දෙහිවල දක්වා ධාවනය වූ පෞද්ගලික බස් රියක් තුළය.රජයේ නිවාඩු දිනයක් වූ මෙදින ප.ව. 2ට පමණ අවුරුදු 70ක් පමණ වන පුද්ගලයකු හැරමිටියද අතැතිව බිරිය සමග මහරගම සිට දෙහිවල දක්වා ධාවනය කළ බස් රථයකට ගොඩ වී දෙදෙනා ඉදිරි පෙළ අසුනක ඉඳගත්හ.මේ බස් රථයට පන්තියක සිසුන් හත් අට දෙනෙක් කඩිමුඩියේ ගොඩවූහ. මද දුරක් යන විට වයස්ගත පුද්ගලයාට උසුළු විසුළු කරන්නට වූහ.එක් ශිෂ්‍යයෙක් සීයේ දැන් වේලාව කීයද යැයි විමසූ විට එය සමච්චලයට ඇසුවායැයි තේරුම්ගත් වියපත් පුද්ගලයා හිස ඔසවා බලා ඇයි තමුසෙගෙ අතේ ඔරලෝසුවක් තියෙන්නේ ඒකෙන් බලාගන්නවා යැයි කීවේය. මෙය ඇසුණු තවත් සිසුවෙක් සිනාසෙන්නට විය.නැවතත් ශිෂ්‍යයා අනේ් සීයේ වේලාව කියන්නකෝ යැයි කීය. එවිට මම එක සැරයක් කීවානේදැයි කියන්නට විය. තවත් සිසුවෙක් මෙයා සීයගෙන් වෙලාව අහන්නේ් සීයගේ තට්ටේ නිසා. ඉස්සර කාලේ අයත් පෑතැටියෙන්නේ වේලාව බැලුවේ යැයි පවසද්දීම රතුකට්ට පැන්න වියපත් පුද්ගලයා අතේ තිබුණ හැරිමිටියෙන් සිසුවාගේ හිසට පහර දෙන්නට විය.පහර කෑ සිසුවා කඩි මුඩියේ බස් රියෙන් බැස ගියේ මගීන්ගේ සිනහ හඬ මැදයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r1208046</link>
    <topic>පොළට ගිය සැමියා අනතුරකට ලක් වී යැයිඅසල්වැසියකු නිවෙසට පැමිණ කීවා</topic>
    <author>කැස්බෑව සංචාරක ධර්මසිරි සුරවීර</author>
    <content>මගේ සැමියා යතුරු පැදිය වේගයෙන් පදවන පුද්ගලයෙක් නෙවෙයි. මේ අනතුර සැමියාගේ වරදින් සිදුවූවා යැයි සිතන්න අමාරුයි, යැයි රිය අනතුරකින් බරපතළ තුවාල ලබා මියගිය දෙදරු පියකුගේ මරණ පරීක්ෂණයේ දී සාක්කි දෙමින් මිය ගිය අයගේ බිරිය වන කුරුප්පු මුදියන්සේලාගේ අනුලාවතී පොඩිමැණිකේ (55) මහත්මිය කීවාය.මෙසේ මියගොස් ඇත්තේ දෙහිවල අත්තිඩිය පැරකුම් මාවතේ පදිංචි ගල්පොත්තගේ නිහාල් පෙරේරා (54) නැමැති පුද්ගලයෙකි.දකුණු කොළඹ ශීක්ෂණ රෝහලේ හදිසි මරණ පරීක්ෂක එල්. එම්. එස්. රුද්‍රිගු මහත්මිය පැවැත්වූවාය.සාක්කිකාරිය මෙසේ ද කීවාය.මියගොස් සිටින්නේ මගේ සැමියායි. අප විවාහ වී වසර 28ක් වෙනවා. අපට දරුවන් දෙදෙනකු සිටිනවා.සැමියා රැකියාව වශයෙන් නිවෙසේ පොඩි කඩයක් කළා. සිද්ධිය වූ දින සවස 3ට පමණ කඩයට අවශ්‍ය බුලත් පුවක් ගෙන ඒමට යතුරු පැදියෙන් රත්මලාන බෙලෙක්කඩේ පොළට ගියා.සවස 4.50ට පමණ අසල්වැසියකු පැමිණ නිහාල් අයියා කොහේද ගියේ කියා මගෙන් ඇසුවා. එවිට ඔහු පොළට ගිය බව මම පැවසුවා. පසුව ඒ අය අනතුර පිළිබඳ තොරතුරු කිව්වා. ඒ අනුව පසුව අප අනතුර වූ ස්ථානයට ගියා. එහිදී සැමියා අනතුරකට පත් වී ඇති බව දැනගත්තා. මා එම ස්ථානයට ගියේ නැහැ. කළුබෝවිල රෝහලේ පැවැති මරණ පරීක්‍ෂණයේ දී මියගිය සැමියාගේ සිරුර හඳුනා ගත්තා. මරණය ගැන සැකයක් නැහැ.සුනිල් ප්‍රියංකර රණසිංහ (30) නැමැති අයද සාක්කි දුන්නේ ය.ඉදිරිපත් කර තිබූ පශ්චාත් මරණ පරීක්‍ෂණ වාර්තාව සලකා බැලූ හදිසි මරණ පරීක්‍ෂක රුද්‍රිගු මහත්මිය මේ මරණය රිය අනතුරකින් හිස් කබලට සිදුවූ හානි නිසාවෙන් වූ මරණයක් බව නිගමනය කෙළේ ය.ගල්කිස්ස පොලිසියේ පො.කො. අරුණ මහතා සාක්කි මෙහෙය වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r1208047</link>
    <topic>රත්නපුර දිසාවේ නිවාස අහිමි රජයේ සේවකයන්ට රුපියල් දසලක්ෂ 196වියදමෙන් නිවාස 656ක්</topic>
    <author>උඩවලව සමූහ බී. ඒ. පොඩිමහත්මයා</author>
    <content>රත්නපුර දිස්ත්‍රික්කය තුළ සේවය කරන රජයේ සේවකයන්ට නිවාස 656ක් තැනීම සදහා නිවාස අධිකාරිය මඟින් රුපියල් දස ලක්ෂ 196ක් වෙන්කර ඇතැයි නිවාස අධිකාරියේ රත්නපුර දිස්ත්‍රික් කළමනාකරු එම්. එන්. එස්. මහානාම මහතා ප්‍රකාශ කළේ ය.මෙහි මූලික පියවරක් වශයෙන් රජයේ සේවකයින් 350කට එම මුදල් ලබාදීමට දැනටමත් කටයුතුකර ඇති බවයි. තවද එක් ගමකට එක්ගෙයක් යන ව්‍යාපෘතිය යටතේ රත්නපුර දිස්ත්‍රික්කයේ එක් ග්‍රාම නිලධාරී කොට්ඨාසයක දිළිඳු පවුලකට එක් නිවාසයක් බැගින් නිවාස 575ක් ලබාදීමට කටයුතු කර ඇති අතර ඒ සඳහා රුපියල් මිලියන 99ක් වැයකිරීමට නිවාස අධිකාරිය කටයුතු කර ඇත.තවද සසුනෙන් සෙවන නැමැති වැඩසටහනක් ආරම්භ කර ඇති අතර ගමේ පන්සලට හා ස්වාමීන් වහන්සේලාට ඇප උපකාර කරන පන්සලට හිතවත් එක් දිළිඳු පවුලක් සදහා එක් නිවසක් ලබාදීමට කටයුතු කර ඇති අතර දැනට පවුල් 60ක් සඳහා රුපියල් ලක්‍ෂ 60 ක මුදලක් ලබාදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r1208048</link>
    <topic>රත්තොට වැලි ගොඩ දැමීමෙන්පරිසර හානි</topic>
    <author>රත්තොට සමූහ කිංස්ලි රිචඩ් සිල්වා</author>
    <content>ලග්ගල, විල්ගමුව ප්‍රාදේශීය ලේකම් බල ප්‍රදේශය තුළ මහවැලි ගඟ ආශ්‍රිතව වැලි ජාවාරමේ නිරත වීමෙන් ගඟේ ඉවුර හා ගඟ රක්ෂිතය විශාල ලෙස විනාශ වී ඇතැයි විල්ගමුව ප්‍රදේශවාසීහු පවසති.නිපෝන් පාලම අවට ප්‍රදේශයේ සිට කිලෝමීටර 20ක පමණ ප්‍රදේශයක මේ තත්ත්වය පවතින බව ඒ අය පවසති.මේ ප්‍රදේශ තුළ වැලි තොටුපළවල් 200කට ආසන්න ප්‍රමාණයක් ඇති අතර ගෙඟන් ලබා ගන්නා වැලි එම ස්ථානවල ගොඩ ගැසීම හා ඇතැම් තැන්වලින් වැලි පැටවීම සඳහා ට්‍රැක්ටර් ගඟ වෙතට යාම නිසා මෙම ඉවුරු විනාශයට පත් වී ඇති අතර, ගඟ වෙත යන ට්‍රැක්ටර්වල තෙල්, ජලය හා මිශ්‍රවීමෙන් ජල දූෂණයක් ද සිදුවන බව විල්ගමුව ප්‍රදේශවාසීහු පවසති.ගංගා ආශ්‍රිතව වන සතුන් සඳහා කොටසක් රක්ෂිත ලෙස නම් කිරීමේ ක්‍රමය යටතේ වෙන් කළ රක්ෂිතයන් ද වැලි ජාවාරම් කරුවන් අල්ලා ගෙන ඇති අතර එය විල්ගමුව ප්‍රදේශයේ අලි ගම් වැදීමට ද එක හේතුවක් වී ඇති බව කියවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r1208049</link>
    <topic>වවුනියාව ඌරන්ට අට වන උගුල්වලටගවයන් අසුවීම ගැන මැසිවිලි</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>ඌරන් මැරීමට අටවන ලද හක්ක පටස් පුපුරා ගවයන් විනාශ වන බව මාමඩුව ප්‍රදේශයේ ජනතාවගෙන් පොලිසියට පැමිණිලි ලැබී ඇත.ප්‍රදේශයේ දැඩි වියළි කාලගුණය නිසා ජලය නොමැති කමින් මාමඩුව වැවට ජලය සොයා පැමිණෙන ගවයන් මෙම තත්ත්වයට ගොදුරු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=r12080410</link>
    <topic>වයඹ ප්‍රා:ලේකම් කොට්ඨාස තුනක් අලුතින් ස්ථාපිත කෙරේ</topic>
    <author>කුරුණෑගල දකුණ සමූහ එම්.මහරුප්</author>
    <content>වයඹ පළාතේ අලුතින් ප්‍රාදේශීය ලේකම් කොට්ඨාස තුනක් ස්ථාපිත කිරීමට පියවර ගෙන තිබේ. මහවැව සහ පල්ලම යන කොට්ඨාස දෙක පුත්තලම දිස්ත්‍රික්කයෙහිද බමුණාකොටුව කොට්ඨාසය කුරුණෑගල දිස්ත්‍රික්කය තුළද පිහිටුවනු ඇත. මේ වන විට වයඹ පළාත තුළ ඇති ප්‍රාදේශීය ලේකම් කොට්ඨාස ගණන තිස් තුනකි.ලබන වර්ෂය තුළදී මහකුඹුක්කඩවල සහ මල්ලවපිටිය යන ලේකම් කොට්ඨාස දෙකද පිහිටුවීමට මේ වනවිටත් සැලසුම් කර තිබේ. එයට අමතරව කුලියාපිටිය නගර සභාව මහනගර සභාවක් වශයෙන් උසස් කිරීමට ද බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=s1208041</link>
    <topic>පුහුණුකරු ළඟ සිටියා නම් මීට වඩා දස්කම් දක්වනවා</topic>
    <author/>
    <content>ඔලිම්පික් ක්‍රීඩා උලෙළේ මීටර් 50 රයිෆල් ප්‍රෝන් වෙඩි තැබීමේ ඉසව්වේ සහභාගි වූ ක්‍රීඩකයන් 50ක් අතරින් මංගල සමරකෝන් 47වැනි ස්ථානයට පත්විය.ලන්ඩන් රාජකීය යුද හමුදා කාලතුවක්කු වෙඩි පිටියේ පැවැති මේ තරගයේ දී මංගල සමරකෝන් ලකුණු 585ක් වාර්තා කළේය.මෙහි ‍හොඳම කාලය වාර්තා කළ බෙලරුස් හී සර්ගි මැට්නොව් ලකුණු 600ක් ලබා ඔලිම්පික් වාර්තාව මෙන්ම ලෝක වාර්තාව ද සම කළේය.මංගල සමරකෝන් වරකට උණ්ඩ 10 බැගින් තරග වට 6ක දී ප්‍රහාර එල්ල කළේය. එක් වටයකදී උපරිම ලකුණු 100ක් ලබාගත හැකිය.එහෙත් ඔහු තෙවැනි වටයේ දී පමණක් ලකුණු 100ක් ලබාගත් අතර අනෙක් වටවලදී ලකුණු 96, 98, 97, 97, 97 ලෙස වාර්තා කළේය. මේ තරගයේ දී ආසියාවේ බො‍හෝ ක්‍රීඩකයන් පසුබෑමට ලක්වීම කැපී පෙනුණි. මංගල සමරකෝන් මේ අවසන් තරග ඉසව්වට පිවිසියේ තම පෞද්ගලික දක්ෂතාව වූ ලකුණු 593ඉක්මවා යාමේ අදහසිනි. එය 2006 දකුණු ආසියානු රන් පදක්කම දිනා ගනිමින් හා ආසියානු ක්‍රීඩා උලෙළේ 5වැනි ස්ථානයට පත්වෙමින් ඔහු තබා තිබුණි.එම පෞද්ගලික දක්ෂතාව කරා යෑමට නොහැකිවීම පිළිබඳ මංගල සමරකෝන් සිය කනගාටුව පළ ක‍ළේය. එහෙත් මේ තරගාවලියේ ක්‍රීඩා කිරීමට හැකිවීම ගැන මංගල සමරකෝන් සතුටට පත්ව සිටී. විශේෂයෙන්ම නවීන තාක්ෂණයෙන් යුත් වෙඩි පිටියක ලෝකයේ දැවැන්තයන් සමග ක්‍රීඩා කිරීමට ලැබීම ඔහු භාග්‍යයක් කොට සලකයි.‍'ආසියානු මට්ටමේ දක්ෂතා දැක්වීම මගේ ඊළඟ අරමුණයි.ඊයේ තරගයේ දී සුළං තත්ත්වය බලපෑවා. අවසන් අවස්ථා කීපයකදීම නිවැරැදි ඉලක්කය ලබා ගැනීමට නොහැකිවූයේ සුළං හැමීම නිසයි.' 'දකුණු ආසියානු තරගාවලියේ දී විශේෂ යමක් කරන්න පුළුවන් වේවි. හොඳින් පුහුණුවීම් කටයුතු කරමින් මේ ඉසව්වේ ඉදිරියට යෑමට මා බලාපොරොත්තු වෙනවා.' මංගල සමරකෝන් පැවැසීය.මංගල සම‍ර‍කෝන්ට පුහුණුව ලබාදුන් බ්‍රිගේඩියර් එඩීමා මහතා මේ තරගයට එක්ව සිටියේ නම් තමාට මානසිකව ශක්තියක් ගොඩනැගෙන බව ද සමරකෝන් පැවසීය. තරගයට පෙර ලැබෙන උපදෙස් ක්‍රීඩකයකුට අත්‍යවශ්‍ය බව මංගල සමරකෝන් අවධාරණය කළේය.ශ්‍රී ලංකාවට ඔලිම්පික් උලෙළේ තවත් ඉතිරිව ඇත්තේ ක්‍රිස්ටීන් මෙරිල් සහභාගි වන මීටර් 400 කඩුලු පැන දිවී‍මේ තරගය හා අනුරාධ ඉන්ද්‍රජිත් කුරේ සහභාගිවන මැරතන් තරගය පමණි.මීටර් 400 කාන්තා කඩුලු පැන දිවීමේ තරගයට ක්‍රිස්ටීන් මෙරිල් සහභාගි වන්නේ හෙට (5) ශ්‍රී ලංකාවේ වේලාවෙන් රාත්‍රී 11.30ටය. එම තරගය ඔලිම්පික් ක්‍රීඩා උලෙළේ ප්‍රධාන ක්‍රීඩාංගණයේ දී පැවැත්වේ. අනුරාධ එක්වන මැරතන් තරගය ක්‍රීඩා උලෙළ සමාප්තවන 12 වැනිදා පැවැත්වීමට නියමිතය.මේ ක්‍රීඩා උලෙළේ දී ලොවම බලා සිටින විශ්වයේ වේගවත්ම මිනිසා හා වේගවත්ම කාන්තාව ‍තෝරා ගන්නා තරග හෙට සහ අනිද්දා පැවැත්වීමට නියමිතය. එය මලල ක්‍රීඩා තරගවල උච්චතම අවස්ථාවක් ‍වේ.මීටර් 100 කාන්තා අවසන් තරගය ශ්‍රී ලංකා වේලාවෙන් හෙට අලුයම 2.25ට හා මීටර් 100 පිරිමි අවසන් තරගය හෙට අළුයම 2.20ට පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=s1208042</link>
    <topic>මහේලගේ කණ්ඩායම ඉඩෝරයට දිය පොදක් සොයයි</topic>
    <author/>
    <content>ශ්‍රී ලංකාව හා සංචාරක ඉන්දියාව අතර තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ පස්වැනි හා අවසාන තරගය අද පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.මෙතෙක් නිමාවූ තරග හතරෙන් තුනක් ම ජයගෙන ඉන්දියාව දැනටමත් මේ තරගමාලාවේ ජයග්‍රහණය අත්කර ගෙන සිටී. ඒ අනුව තරග 1 – 3කින් පිටුපසින් සිටින ශ්‍රී ලංකා කණ්ඩායම අද තරගයට මුහුණ දෙන්නේ ජයග්‍රහණය අත්කර ගෙන තරගමාලාව 2 – 3කින් හෝ අවම කරගෙන යම් සැනසිල්ලක් ලබා ගැනීමේ අටියෙනි.ඊටත්, ශ්‍රී ලංකාව යළි තරග ජයග්‍රාහී මාවතට පිවිසීම ද අනිවාර්ය වෙයි. මන්ද යත්, ලබන අඟහරුවාදා ඔවුන් ඉන්දියාව සමග ජාත්‍යන්තර විස්සයි20 තරගයකටද මුහුණ දීමට නියමිතව ඇති බැවිනි. අනතුරුව එළැඹෙන විස්සයි20 ලෝක කුසලාන තරගාවලියට මුහුණ දීමේදීද අද සහ අඟහරුවාදා ලබා ගත හැකි ජයග්‍රහණ ශ්‍රී ලංකාව ට යළි සවිමත් පන්නරයක් ලබා දීමට හේතු වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=s1208043</link>
    <topic>නාවික-මහනුවර රගර් තරගයේ විනිසුරු වෙනස් නොකෙරේ</topic>
    <author>ෆවුස් මොහොමඩ්</author>
    <content>නාවික හමුදා පිල සමග අද (4) වැලිසර දී පැවැත්වෙන රගර් තරගයේ විනිසුරු ලෙස කටයුතු කිරීමට නියමිත නිසාම් ජමාල්දීන් මහතා වෙනුවට ජපාන ජාතික විනිසුරු ෂිමී සූ මහතා යොදවන ලෙස මහනුවර ක්‍රීඩා සමාජය කරනු ලැබූ ඉල්ලීම ප්‍රතික්ෂේප කළ බව රගර් සංගමයේ ලේකම් රිස්ලි ඉලියාස් මහතා දිනමිණට පැවැසීය. පෙරේදා රාත්‍රී පැවැති රගර් සංගමයේ මාසික කවුන්සිල රැස්වීමේ දී ‍මේ තීරණය ගත් බව ඒ මහතා සඳහන් කළේය.ආරක්ෂක සේවා කණ්ඩායමක් වන නාවික හමුදා කණ්ඩායමට එරෙහිව පැවැත්වෙන මේ තරගයේ විනිශ්වයට ආරක්ෂක සේවාවේ නිළධාරියෙකු වශයෙන් රැකියාව කරන ජමාල්දීන් මහතා යෙදවීමෙන් සාධාරණ විනිශ්වයක් අපේක්ෂා කළ නොහැකි බව මහනුවර ක්‍රීඩා සමාජයේ මතය වී තිබිණි.සහකාර පොලිස් අධිකාරීවරයෙකු ලෙස රාජකාරියේ නිරතව සිටින ජමාල්දීන් මහතා මෙරට කීර්තිමත් 'ඒ' ශ්‍රේණිගත තරග විනිසුරුවරයෙකි. හෙතෙම රගර් තරග විනිසුරුවරන්ගේ කමිටුවේ සභාපතිධූරයේ ද කටයුතු කරයි. මෙවැනි ඉල්ලීම් එවැනි කීර්තිමත් තරග විනිසුරුවරුන්ට කරන අගෞරවයක් බව රගර් ලේකම්වරයාගේ අදහසය.'ජමාල්දීන් මහතා අපක්ෂපාතී විනිසුරුවරයෙක්. ඔහු ‍මෙවර ඩයලොග් තරගාවලියේ මේ වනවිට තරග 4ක පමණ විනිශ්වය කටයුතු හොඳින් සිදුකළා. මේ විදිහට ඔහු මාරු කරන්න ඉල්ලා සිටීම ඔහුට කළ අපහාසයක්.' ඉලියාස් මහතා සඳහන් කළේය.'මහනුවර ක්‍රීඩා සමාජය සෑම තරගාවලියකම මේ වගේ අනවශ්‍ය පීඩනයක් තරග විනිසුරුවරුන්ට ඇති කරන්න උත්සාහ කරනවා.අපි මෙවැනි ඉල්ලීම් දැඩි ලෙස ප්‍රතික්ෂේප කරනවා. මේ විදිහට සෑම කණ්ඩායමකින්ම ඉල්ලා සිටියොත් අපිට තරගාවලිය පවත්වන්න ඉඩ ලැබෙන්නේ නෑ. ඉදිරියේදිත් මෙවැනි ඉල්ලීම්වලට කිසිසේත්ම ඉඩ ‍දෙන්නේ නෑ.' ඉලියාස් මහතා පැවැසීය.මෙරට තරග විනිසුරුවරුන්ගේ සහයට ජපානයෙන් සහ සිංගප්පූරුවෙන් විනිසුරුවරුන් දෙදෙනෙකු ගෙන්වීමට පසුගියදා රගර් සංගමය පියවර ගෙන තිබිණි.ඒ අනුව අවසන් තරග වටය යටතේ අද නාවලපිටියේ පැවැත්වෙන අප් කන්ට්‍රි ලයන්ස් සහ හැව්ලොක්ස් කණ්ඩායම තරගයට ජපාන ජාතික විනිසුරු නම් කර තිබිණි.ඩයලොග් ලීග් තරගාවලියට විදෙස් විනිසුරුවරු‍න්ගේ සේවය ලබාගැනීමේ ආසන්නතම හේතුව වූයේ විනිසුරු ඩී.නිමල් මහතාට තරග විනිශ්වයේ දී එල්ල වූ චෝදනාවක් මත තරග තහනමකට ලක්වීමට සිදුවීමය. ඔහුගේ පරික්ෂණ කටයුතු සඳහා ත්‍රි පුද්ගල විශේෂ කමිටුවක් ද කවුන්සිල රැස්වීමේ දී පත් කරනු ලැබීය. එම කමිටුව ලබන 7වැනිදා මේ සම්බන්ධව සිය වාර්තාව ලබාදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=s1208044</link>
    <topic>වයඹ පළාතේ ලංකා බැංකු‍ මලල ක්‍රීඩා ශූරතාව 'ඒ' කලාපයට</topic>
    <author>කුලියාපිටිය විශේෂ ඩබ්ලිව්.රණසිංහ</author>
    <content>වයඹ පළාතේ ලංකා බැංකු‍ අතර මේ වසර සඳහා කලාප ජවන හා පිටිය මලල ක්‍රීඩා තරඟාවලිය පසුගියදා කුලියාපිටිය ජනාධිපති ශිල්ප කලා ශාලිකා ක්‍රීඩාංගණයේදී පැවැත්විණි.තරගාවලියේ සමස්ත ශූරතාව හිමිකර ගැනිමට ලකුණු 86ක් ලබාගත් 'ඒ' කලාපය සමත් වු අතර අනුශූරතාව ලකුණු 79ක් ලබාගත් 'බි' කලාපයට හිමිවිය. තෙවැනි ස්ථානය ලකුණු 68ක් ලබාගත් පුත්තලම කලාපය දිනා ගත්තේය.පිරිමි මලල ක්‍රීඩා ශූරතාව 'බි' කලාපය හා කාන්තා ශූරතා 'ඒ' කලාපය හිමිකර ගත්තේය.කුලියාපිටිය ලංකා බැංකු සත්කාරකත්වය යටතේ පැවැති මේ තරගාවලියට වයඹ පළාතේ පිහිටි ලංකා බැංකු අධි ශ්‍රේණි ශාඛා 2ක්, ප්‍රධාන ශාඛා 35ක් හා ව්‍යාප්ති කාර්යාල 16ක් නියෝජනය කරමින් ක්‍රීඩක ක්‍රීඩිකාවන් 200කට අධික සංඛ්‍යාවක් සහභාගි විය‍.කුලියාපිටිය නගර සභාවේ සභාපති ලක්ෂමන් අධිකාරි, සහකාර පොලිස් අධිකාරි සුගත් ගලගමගේ හා ලංකා බැංකුවේ වයඹ පළාත් සහකාර කළමනාකරු උපතිස්ස බණ්ඩාර යන මහත්වරුන්ගේ ප්‍රදානත්වයෙන් තරගාවලිය පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=s1208045</link>
    <topic>දිවා රාත්‍රී ක්‍රිකට් අද පාණදුරේදී</topic>
    <author/>
    <content>පාණදුර රාජකීය විදුහල් ආදි ක්‍රිකට් ක්‍රීඩකයන්ගේ සංගමය සංවිධානය කරන සමන් හැන්නදි අභි‍‍යෝග කුසලාන සිවුකොන් ආදි ක්‍රිකට් ක්‍රීඩක දිවා රාත්‍රී විස්සයි20 තරගාවලිය අද (4) පෙරවරු 9.00 සිට පාණදුර නගර සභා ක්‍රීඩාංගණයේ දී පැවැත්වේ.තරගාවලියේ අවසන් මහා තරගය අද රාත්‍රී 7.00ට විදුලි ආලෝකධාරා මධ්‍යයේ පැවැත්වීමට නියමිතය.ජාතික ක්‍රිකට් කණ්ඩායමට දක්ෂ ක්‍රීඩකයන් රැසක් දායාද කළ පාණදුර රාජකීය, ශ්‍රී සුමංගල, සාන්ත ජෝශප්, සහ සාන්ත අන්තෝනි විදුහල් නියෝජනය කරමින් ආදි ක්‍රීඩක කණ්ඩායම් 4ක් මේ තරගාවලියට සහභාගි වෙති.ජාතික කණ්ඩායම නියෝජනය කළ පාණදුර රාජකීය ආදි ක්‍රීඩක චාමර සිල්වා, ශ්‍රී සුමංගල ආදි ක්‍රීඩකයන් වන කෞෂාල් සිල්වා සහ ඩිල්රුවන් පෙරේරා, සාන්ත ජෝශප් විදුහලේ ආදි ක්‍රීඩක චරිත බුද්ධික ඇතුලු පළමු පෙළ සහ අවුරුදු 23න් පහළ ප්‍රබල ක්‍රීඩක‍යෝ රැසක් ‍අද තරග බිමට පිවිසෙති.ටෙස්ට්, එක්දින සහ පළමු පෙළ ක්‍රීඩකයෝ සහභාගි වන දිවා රාත්‍රී ක්‍රිකට් තරගාවලියක් කොළඹ නගරයෙන් පිටත පැවැත්වෙන පළමු අවස්ථාව ද මෙය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=s1208046</link>
    <topic>කායවර්ධන විනිසුරුවන් තෝරාගැනීමට පාඨමාලාවක්</topic>
    <author/>
    <content>2014 වර්ෂයේ පැවැත්වීමට යෝජිත ආසියාතික අයෝමය ශූරතා තරගාවලිය අරමුණු කර ගනිමින් විනිසුරුවන් ‍තෝරා පත් කර ගැනීම සඳහා පාඨමාලාවක් පැවැත්වීමට ශ්‍රී ලංකා කායවර්ධන හා ශාරීරික යෝග්‍යතා සම්මේලනය කටයුතු යොදා ඇත‍.මේ මස 11හා 12 යන දෙදින තුල ජාතික ක්‍රීඩා විද්‍යායතන ශ්‍රවණාගාරයේදී පැවැත්වෙන පාඨමාලාව සඳහා අවුරුදු 18ට වැඩි අය මේ මස 7 වැනිදාට පෙර අයදුම්පත් ඉදිරිපත් කළ යුතුය.වැඩි විස්තර 071 - 4465774 තුලින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=s1208047</link>
    <topic>පන්නිපිටිය ක්‍රිස්තු රාජ විද්‍යාලයට නව ක්‍රීඩාපිටියක්</topic>
    <author/>
    <content>පන්නිපිටිය ක්‍රිස්තු රාජ විද්‍යාලයේ නවතම ක්‍රීඩාපිටිය විවෘත කිරිම කොළඹ අගරදගුරු අති උතුම් මැල්කම් රංජිත් කාදිනල් හිමිපාණන්ගේ හා කම්කරු හා කම්කරු සබඳතා අමාත්‍ය ගාමිණි ලොකුගේ මහතාගේ ප්‍රධානත්වයෙන් පසුගියදා සිදු කෙරිණ.පාපන්දු, දැල්පන්දු, ක්‍රිකට්, මලල ක්‍රීඩා ඇතුලු විවිධ ඉසව් පැවැත්විය හැකි පරිදි සංවර්ධනය කළ මෙම නව ක්‍රීඩා පිටියේ සමරු ඵලකය මැල්කම් රංජිත් කාදිනල් අගරදගුරු තුමන්, අමාත්‍ය ගාමිණි ලොකු‍ගේ මහතා හා ක්‍රිස්තු රාජ විදුහල්පතිනි ප්‍රියන්තා ප්‍රනාන්දු කන්‍යා මව්තුමිය විසින් නිරාවරණය කර ක්‍රීඩා පිටිය සිසු අයිතියට පත් කල අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=f1208041</link>
    <topic>නියඟයට දේශපාලන අර්ථ දීම විපක්ෂයේ කුහකකමක්</topic>
    <author>සාකච්ඡා කළේ උදිත ගුණවර්ධන</author>
    <content>උතුරුමැද ඇතුළු සෙසු පළාත් සභාවල මැතිවරණයේ වර්තමාන තත්ත්වය, නියඟයෙන් අසහනයට පත් ගොවි ජනතාව වෙත අවශ්‍ය සහන ලබාදීමේ වැඩපිළිවෙළ හා තවත් කාලීන හා සමාජ කරුණු පිළිබඳ නියෝජ්‍ය ඇමැති ඩබ්ලිව්. බී. ඒකනායක මහතා සමඟ සිදුකළ සාකච්ඡාවකි මේ.* උතුරුමැද පළාතේ මැතිවරණය ළංවීමත් සමඟ දේශපාලන උණුසුම ඉහළ ගොස් තිබෙනවා. මේ මැතිවරණය ආණ්ඩුවට අභියෝගයක් නොවෙයිද?අපට කිසිදු අභියෝගයක් නැහැ. ජයග්‍රහණය ලැබීම ගැනත් ප්‍රශ්නයක් නැහැ. ජනතාව ආණ්ඩුව සමඟ දිගු කාලයක සිට ඉන්නේ. ඒ නිකම්ම නොවෙයි ආණ්ඩුව රජරට ජනතාවට වගේම මුළු රටටම විශාල කාර්ය භාරයක් ඉටුකර තිබෙනවා.ඒ නිසා තමයි ජනතාව මේ ආණ්ඩුව පිළිබඳ විශ්වාසය තබා කටයුතු කරන්නේ. යුද්ධයට බිලිවී රට අරාජික තත්ත්වයකයි තිබුණේ. මේ පළාත්වල උදේ කුඹුරට හේනට ගිය මිනිහා හවසට ගෙදර ආවේ නෑ.කොටි කපලා කොටලා මරනවා. අන්තිමට අනුරාධපුර නගරයටත් කොටි ඇවිත් ගුවන් කඳවුර විනාශ කළා.ඒ තරමටම අනුරාධපුර අපට යුද්ධය අතිමහත් පීඩනයක් වෙලයි තිබුණේ. ඒ තත්ත්වය නැතිකිරීමට ජනාධිපතිතුමා ප්‍රමුඛ රජය ඇප කැපවීමෙන් වැඩ කළා. ඒ නිසා මුළු රටේම ජනතාව වගේම රජරට ජනතාවත් කෘතගුණ පූර්වකව සිටිනවා. ඒ නිසා මේ මැතිවරණයෙන් සන්ධානය ලබන ජයග්‍රහණය වැළැක්වීමට පුළුවන්කමක් කිසිම ජගතෙකුට නැහැ.* ඒත් විපක්‍ෂය කියන්නේ ආණ්ඩුවේ ජනප්‍රියත්වය පසුගිය අවුරුදු තුනේදී පහළ ගොස් තිබෙන බවයි. මේ මතය කෙතෙක් දුරට සාධාරණද?විපක්‍ෂයට ඔය විදිහේ සිහින දකින්න නිදහසක් වගේම අයිතියක් තිබෙනවා. ඒත් ඔවුන් දකින සිහින කවදාවත් ඉෂ්ට වෙන්නේ නැහැ.ජනප්‍රියත්වය පහළ යාමක් නැහැ. ජනතාව වෙනුවෙන් කටයුතු කරන ජනතාවගේ සංවර්ධනය වෙනුවෙන් කැපවුණ ආණ්ඩුවක් මීට පෙර තිබිලා නැහැ. අනුරාධපුරයම ගනිමු. මීට අවුරුදු හයකට කලින් මෙහේ බොහෝ ගම්වලට වගේම සමහර අර්ධ නාගරික ප්‍රදේශවල විදුලිය වගේම මහාමාර්ග තිබුණෙත් අබලන් තත්ත්වයකයි. මේ පළාත් ගැන කවුරුවත් අවධානය යොමුකළේ නැහැ. ජනාධිපතිතුමා බලයට පැමිණි පසු තමයි අපේ පළාත් වගේ දුර බැහැර ප්‍රදේශවලට සංවර්ධනයේ අරුණැල්ල ලැබුණේ.* ජලය හිඟවීම, නියඟය නිසා වගාබිම් පාළු වී ගොස් තිබෙනවා. ඒත් පීඩනයට පත් වූ ජනතාවට ආණ්ඩුවෙන් සහනයක් නැතැයි විපක්‍ෂය චෝදනා කරනවා. මේ චෝදනාවලට පදනමක් තිබෙනවාද?මේ අය කතා කරන්නේ ජනාධිපතිතුමා ඇවිත් වැස්ස නැවැත්වූවා වගේ. ඒත් ස්වභාවධර්මය පාලනය කරන්න ජනාධිපතිතුමාට නෙවෙයි වෙනත් කිසිවකු ආවත් බැහැ. රජරටට කොහොමත් මේ ගෙවී යන්නේ වැසි සහිත කාලයක් නොවෙයි. මෙහෙට වහින්න පටන් ගන්නේ සැප්තැම්බර් පහළොවෙන් පස්සෙයි. දැන් වෙලා තිබෙන්නේ කඳුකරයට වර්ෂාව නොමැති වීම නිසා පහළ ජලාශ වියළී යාමයි.එය බරපතළ තත්ත්වයක් වුණත් එයට දේශපාලන අර්ථකථන ලබාදීම නුසුදුසු හා කුහක දෙයක් විදිහට තමයි හඳුන්වා දීමට පුළුවන්කම තිබෙන්නේ.ආණ්ඩුව ජනතාව පත්ව සිටින අපහසුතාවය දන්නවා. ඒ නිසා ඔවුන්ට අවශ්‍ය සහයෝගය, සහනය ලබා දීමට ඉදිරිපත් වෙලා සිටිනවා. ඒ වගේම ගොවියාට අතිශය සමීප ආණ්ඩුවක් විදිහට ගොවි දුක හඳුනන මේ ආණ්ඩුව මොන ප්‍රශ්නයක් ආවත් ගොවි ජනතාව අතහැර යන්නේ නැහැ.* සහන ඉල්ලන ජනතාවට මැතිවරණ ලබාදීම නුසුදුසු දෙයක් කියලා ඇතැමුන් තර්ක කරනවා?ඒ තර්කය සම්පූර්ණයෙන්ම වැරැදි දෙයක්. රටේ ස්වභාවික ආපදා තත්ත්වය හා ප්‍රජාතන්ත්‍රවාදී ව්‍යුහය අතර සමාන කිරීම් කරන එක නුසුදුසු දෙයක්. මැතිවරණවලින් ජයගන්න බැහැ ජනතාව ඔවුන් සමඟ නැහැ කියලා අදහසක් ඇති කරගත් දේශපාලන හීනමාන කාරයන් තමයි මේ විදිහේ තර්ක විතර්ක ගොඩනඟන්නේ. ඒ තර්කය සම්පූර්ණයෙන් දේශපාලන තර්කයක් මිසක් ජනතාවගේ පැත්තෙන් කල්පනා කර ජනතාව වෙනුවෙන් නඟන හඬක් නොවෙයි.මැතිවරණයක් පැවැත්වීම කියන්නේ ප්‍රජාතන්ත්‍රවාදී ව්‍යුහය ශක්තිමත් කිරීමක්. මැතිවරණයකින් සිදුවන්නේ ඒ ප්‍රජාතන්ත්‍රවාදය ශක්තිමත් වීමයි. ඒ නිසා මැතිවරණ එපා කියලා කවුරුන් හෝ කියනවා නම් ඔහු වක්‍රව කියන්නේ ප්‍රජාතන්ත්‍රවාදය එපා ජනසම්මතවාදය එපා කියලයි. එය අතිශය භයානක තත්ත්වයක්.* ජලය නොමැති වීම හා ජල හිඟයට මූලික හේතුව ජල කළමනාකරණයේ දුර්වලකම යැයි ඇතැම් විශ්ලේෂකයෝ අදහස් පළ කරනවා. මේ තර්කය පිළිබඳ ඔබේ අදහස කොහොමද?ජල කළමනාකරණයේ දුර්වලකමක් නොවෙයි වෙලා තිබෙන්නේ. අද බොහෝ වැව් හා ජලාශ රොන්මඩවලින් පිරී ගිහින්. ඒ නිසා පැයක් වහිද්දි ජලාශ පිරෙනවා. සතියක් පායද්දී ජලාශ හිඳෙනවා. මෙය ඉතාමත් කනගාටුදායක තත්ත්වයක්. ඒ නිසා ජලාශවල රොන්මඩ ඉවත් කිරීම මගින් ජලාශයේ ධාරිතාවය ඉහළ දමා ගන්න පුළුවන්.* රනිල් වික්‍රමසිංහ මහතා ගොවීන් සඳහා අවශ්‍ය වන්දි ලබාදෙන ලෙස ඉල්ලා සිටිනවා. මේ විදිහේ ඉල්ලීමක් කරන්නට ඔහුට සදාචාර­ාත්මක අයිතියක් තිබෙනවාද?ඔහුට ඇති සදාචාර­ාත්මක අයිතිය මොකක්ද කියලා එතුමාගේ කෙටි කාලීන පාලන කාලයේ දකින්න ලැබුණා. ඔහු ගොවියා අමතක කර කටයුතු කළා විතරක් නොවෙයි ගොවියා නොතකමින් කටයුතු කළා. මමත් හොඳ ගොවියෙක්. ඒ නිසා මම දන්නවා එදා ගොවියාට එතුමා සැලකූ විදිහ. ගොවියාට තියා අපි වගේ ගම නියෝජනය කළ ගැමි මහජන නියෝජිතයන්ට පවා රනිල් වික්‍රමසිංහ මහතා සැලකුවේ අඩු හැන්දකින්.එතුමාගේ පාලන කාලයේදී තමයි ගොවිබිම් ගොඩකර ගොඩනැගිලි ඉදිකිරීමට යෝජනා කළේ.මේ අය තමයි අද ගොවියා පිළිබඳ කිඹුල් කඳුළු හෙළමින් කටයුතු කරන්නේ. අපේ අමාත්‍යාංශයට සෘජුව වන්දි ගෙවන්න බැහැ. ඒ සඳහා ආපදා කළමනාකරණ අමාත්‍යාංශය ඇතුළු මේ කර්යය සඳහා රජය අතගසා ඇති මොහොතක තමයි විපක්ෂය මේ විදිහේ කරුණු මතුකර දැක්වීමට උත්සාහ කරන්නේ. මෙතැන ගොවියා ගැන කිසිදු කැක්කුමක් නැහැ. අවස්ථාවාදි දේශපාලන න්‍යාය පත්‍ර පමණයි තිබෙන්නේ. ඒ නිසා අපි මේ ගැන වැඩිදුර කතා කිරීමෙන් සිදු කරන්නේ කාලය කා දැමීමක් පමණයි.* උද්ධමනය ඉහළ යාම හා බඩු මිල ජනතාවට දරා ගැනීමට නොහැකි තරමින් ඉහළ යාම පිළිබඳත් ආණ්ඩුවට චෝදනා එල්ල කරනවා. මේ චෝදනා කෙතෙක් දුරට සාධාරණද?අත්‍යවශ්‍ය භාණ්ඩ මිල ඉහළ යාම යන ප්‍රශ්නය අද ඊයෙක ඇති වූ දෙයක් නොවෙයි. දීර්ඝ කාලීනව මතුව එන කතා බහක්. ඒත් එදා තිබූ බඩු මිල නොවෙයි අද තිබෙන්නේ. එය තමයි ස්වභාවික තත්ත්වය වන්නේ. ඒත් ඔවුන් මෙතැනිනුත් දේශපාලන වාසි ලබා ගැනීමට උත්සාහ කරන්නේ. මේ දිනවල ඇතිව තිබෙන නියං තත්ත්වය නිසා එළවලු ඇතුළු දේවල අස්වැන්න පහළ ගියා. මේ තත්ත්වය තමයි මිල ඉහළ යාම්වලට බලපා තිබෙන්නේ. ඒ වගේම ජාත්‍යන්තරයේ මිල ඉහළ පහළ යාම්වල බලපෑමත් උද්ධමන තත්ත්වයට තවත් හේතුවක් වෙලා තිබෙනවා. මේ හැර මෙයට ආණ්ඩුව වගකිව යුතු යැයි කිසිවකු හෝ කියනවා නම් එය කුහක අදහසක් මිසක් තර්කානුකූල දෙයක් නොවෙයි.* ප්‍රජාතන්ත්‍රවාදය හා නිදහස අහිමි වී යැයි චෝදනාවක් විපක්ෂය එල්ල කරනවා. මේ චෝදනා කෙතරම් දුරට සාධාරණද?ප්‍රජාතන්ත්‍රවාදය ගැන කතා කරන මේ අයම තමයි පළාත් සභා මැතිවරණය එපා පළාත් සභා මැතිවරණ කල්දමන්න කියලා අදහස් පළ කරන්නේ. ඒ ගොල්ලොම අනෙක් පැත්තට හැරිලා ප්‍රජාතන්ත්‍රවාදය ඕනෑ කියලා කියනවා නම් ඒක විසි එක්වන සියවසේ සිදු කරන ලොකුම විහිලුවක් කියලා කිව්වත් වැරැදි නැහැ.නිදහස ප්‍රජාතන්ත්‍රවාදය නැහැ කියලා අද කියන මේ අය දැක්කේ නැහැ ත්‍රස්තවාදය තියෙද්දි මේ රටේ නිදහස ප්‍රජාතන්ත්‍රවාදය අහිමි වෙලා තිබුණ හැටි.එදා නිදහස ප්‍රජාතන්ත්‍රවාදය තිබුණේ නැහැ. භීෂණ යුගයේදී ජවිපෙත් ප්‍රජාතන්ත්‍රවාදය නිදහස අහිමිවන විදිහට කටයුතු කළා. ඒ විදිහේ අපකීර්තිමත් අතීතයකට උරුමකම් කියන අය තමයි අද ප්‍රජාතන්ත්‍රවාදය පිළිබඳ කතා කරන්නේ.ඇත්තෙන්ම අද රටේ ප්‍රජාතන්ත්‍රවාදය නිදහස ඉතා ඉහළින් සුරක්ෂිත වෙලා තිබෙනවා. ඒ නිසා කවුරුන් හෝ කියනවා නම් නිදහස නැහැ ප්‍රජාතන්ත්‍රවාදය නැහැ කියලා එය සම්පූර්ණයෙන්ම ජනතාව මුලාවට පත් කිරීමක්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=f1208045</link>
    <topic>අතකස ප්‍රණාම</topic>
    <author>ආර්. පාලිත හෑගොඩ සම ලේකම්</author>
    <content>1935.04.18 වන දින වික්ටෝරියා පාක් හි බෙලි ගහක් යට බංකුවක් මත වාඩිගත් තරුණ කවීන් තිදෙනෙකි. ඒ කොල්ලුපිටියේ පී. බී. අල්විස් පෙරේරා, බටුවන්තුඩාවේ ආර්. විල්සන් හෑගොඩ, කුරුදුවත්තේ ආතර් ඇම්. ද අල්විස් ය.කවි දෙක තුනක් මුමුනමින් සිට බර කල්පනාවක නිමග්නව අවසානයේ දී කොළඹ සිංහල කවි සමාජය යනුවෙන් කවි සංවිධානයක් බිහි කර මළහිරු බහින්නට ඔන්න මෙන්න කියා තිබියදී එතනින් නැගිට ගත් තරුණයන් තිදෙනා කොළඹ 2, විලියම් ගරාජයට ගොස්, කඩවැද්දුවේ පීටර් පෙරේරා කවියාණන් මුණගැසී ඔහුව ද මෙම කවි සංවිධානයේ පිඹුරුපත් සකස් කිරීමට ඈදා ගන්නා ලදී.මීමැසි හටන නමින් මහා සාහිත්‍ය තරගාවලියක්ද මෙම කවි සමාජය විසින් පවත්වා ඇත. ආරම්භක සභාපති වූයේ කොල්ලුපිටියේ පී. බී. අල්විස් පෙරේරා ය. ආරම්භක ලේකම් වූයේ ආර්. විල්සන් හෑගොඩ ය. ආරම්භක භාණ්ඩාගාරික වූයේ කපිල ඊ. සෙනෙවිරත්නයන් ය. එච්. එම්. කුඩලිගම, කඩවැද්දුවේ පීටර් පෙරේරා, උප සභාපතිවරු වූහ.මීමැසි හටන සාහිත්‍ය තරගාවලිය පැවැත්වීමෙන් පසු නොයෙකුත් රාජකාරී කටයුතු නිසා නිහඩතාවයක් පැවතිය ද නැවතත් 1948 වසරේ අප්‍රේල් මස 13 වන දින දෙමටගොඩ ජය නිවසේදී මංගල මහා සභාවත් පවත්වා සිය නාමය අගනුවර තරුණ කවි සමාජය නව ජීවනයකට පත් විය. මෙම කාල වකවානුව තුළ පී. බී. අල්විස් පෙරේරා කවියාණන්ගෙන් ඇරඹුන සභාපති තනතුර 16 වන සභාපති වරයා දක්වා විහිද ගියේ ය.වත්මන් සභාපති වන්නේ බොරලැස්ගමුවේ ප්‍රණීත් පෙරේරා ය. ඔහු හිටපු සභාපති බොරැලැස්ගමුවේ විමලසිරි පෙරේරා කිවියාණන්ගේ පුතනුවන්ය. බොරලැස්ගමුවේ ජී. එච්. පෙරේරා කිවියාණන්ගේ මුනුපුරාය. 1940 දශකයේත්, 1950 දශකයේත්, අතකසය මගින් ජන රසාස්වාදය සඳහා පහත සඳහන් මාතෘකා යටතේ කවි සංවාද පවත්වා ඇත. ඒ චිත්‍රපට වාදය, හෝඩි වාදය, අධ්‍යාපන වාදය, නූතන අදහස් වාදය කවියට ව්‍යාකරණය උවමනාද? යන මැය මුල් කරගෙන අතකස කවීන් දෙපිලකට බෙදී හරවත් සංවාද පවත්වා ඇත.දේශපාලන පිල් දෙකක ගමන් ගත් පී. බී.ත්, සිරි අයියාත් අතයි, අලියයි, කර පින්නාගෙන දේශපාලන වේදිකා දෙකක කවියෙන් හරඹ කළහ.එවකට අතකස සමලේකම් ධුරය දැරූ සුරසේන ආටිගලත්, විල්සන් හෑගොඩත් නිහඬව බලා සිටියා මිස වියත් කවියන් දෙදෙනාට දැනමුතුකම් ‍ෙනාදුන්හ. අතකසය නිහඩව ඇන හිටියේය.මට මතකයි අප කුඩා කාලයේ ජීවත් වූ මරදාන පොලිස් නිවාස වලට ආ ගිය කවි කිවිඳියන්.දවසක් සවස් වරුවේ තාත්තා වැඩ ඇරී ගෙදර ආ පසුව පී. බී. අල්විස් පෙරේරා, යූ. ඒ. ඇස්. පෙරේරා, එච්. එම්. කුඩලිගම, ඇම්. ඇස්. සිල්වා, විමල් අබේසුන්දර, යන කවීන් තාත්තා හමුවන්නට ආවා. මට ඒ දසුන දැනුත් මැවී පෙනේ. කවදත් අම්මාගේ ආදර සංග්‍රහයට පාත්‍ර වන කවීන් තේ බීමෙන් අනතුරුව ඔවුහු තාත්තාට පැමිණි කාරණය කීහ. අතකසය නැවත ප්‍රතිසංවිධානය කළ යුතු බවත්, ඒ සඳහා කටයුතු කරන ලෙස ඉල්ලීමක් කළහ.මෙම කාල වකවානුවේදී (1960 දශකයේ මුල් භාගයේ) ලංකා ජාතික ඡායාරූප කලා සංගමයක් ආරම්භ කර පාසල් ළමයි සඳහා නොමිලේ ඡායාරූප පංති පවත්වන කාලය විය. තම සමීපතමයන්ගේ ඉල්ලීමට කන් දුන් තාත්තා කුඩලිගමයන් සභාපති තනතුරේ තබා අතකසයට ජීවන හුස්ම පිම්බේය. නින්දෙන් පිබිදුනු අතකසය 60 දශකයේ නැවත සිය ගමන් මග ආරම්භ කරමින් කාව්‍ය විභාගයක් ආරම්භ කළේය.යූ. ඒ. ඇස්. පෙරේරා (සිරි අයියා) කවියාණන් නැවත සභාපති විය. ‘විදුර ජාතකය කාව්‍ය නාටකය’ වයි.එම්.බී.ඒ ශාලාවේ දී රඟ දැක්විය. කවියෙන් නඩු ඇසීමට කවි නඩුව රචනා කළේය. ඒ සඳහා වෙන්නවත්තේ පණ්ඩිත ප්‍රේමදාස කවියාත් ගාල්ලේ දාස බෝපගේ කවියාත් මරදානේ පොලිස් නිවසට පැමිණ කවි නඩුව රචනා කළහ.ඡායාරූපයත් කවියත් තම උර මතට ගත් තාත්තා ශ්‍රී ලංකා කවි කාන්තා කලා සංගමය මගින් කරන ලද “කෝකිල හටන” සාහිත්‍ය තරගාවලිය අතකසයෙන් කිරීමට පටන් ගත්තේය. බොරලැස්ගමුවේ විමලසිරි පෙරේරා කවියා සභාපති ධුරය දරණ සමයේ දී සීගිරි චාරිකාවක් සංවිධානය කර සීගිරි කාව්‍යයක් රචනා කළේ ය.මෙම කාලයේ දී තාත්තාගේ සහයට සේසිරි විජේසේකර කවියා සම ලේකම් ලෙසත් කොරතොට අයි. සී. පෙරේරා කවියා උප ලේකම් වරයෙකු ලෙසත් කටයුතු කළේය.තාත්තාගේ කවි ලේඛක ඡායාරූප එකතුවෙන් තෝරා ගත් කිහිපදෙනෙකු සඳහා නිවුණු පහන් යනුවෙන් වයි.එම්.බී.ඒ ශාලාවේ දී අනුස්මරණ උත්සවයක් පවත්වන ලදී.1978 වසර පසු අතකසයෙන් හා ඡායාරූප සංගමයේ කටයුතු වලින් ඈත් වී දෙවන කවි ලේඛක ප්‍රදර්ශනයෙන් පසු තාත්තා ලෙඩ ඇඳට සීමා විය. එදා ශ්‍රී ලංකා විද්‍යාලයේ පැවැත්වූ අතකස රැස්වීමේ දී අවසන් වරට සිය සහෝදර කවියන්ට ආමන්ත්‍රණය කළේය.‘කවුරු හරි දැන් අතකසය රැගෙන යන්න මට දැන් ශක්තියක් නැහැ’ සිය කායික දුර්වලතාවය කියා සිටි බිංගිරියේ සෙනරත් විජේකුමාර කවියාණන්ගේ සභාපතීත්වයෙන් පසු චිත්‍රානන්ද අබේසේකරයන් සභාපති විය. තාත්තා වෙනුවට සේසිරි විජේසේකර සමඟ මර්වින් සේනාරත්නයන් සම ලේකම් ධුරයට පත්ව කටයුතු කළහ.1985 වසරේ දී අතකසය රජය පිළිගත් පාර්ලිමේන්තු පනතකින් පුණ්‍ය ආයතනයක් බවට පත්විය. චිත්‍රානන්ද සභාපති වරයා දැයෙන් සමුගත් විට අතකස සභාපති තනතුරට සේසිරි විජේසේකර කවියාණන් පත්විය. නන්දසේන පලිහක්කාර හා ධර්ම ශ්‍රී මුද්දුවගේ සමලේකම්වරු විය. ඉඹුලේගොඩ ඇම්. ඇස්. ද සිල්වා කවියාණන් දැයෙන් සමුගනිද්දී ඔහුදැරූ අතකස භාණ්ඩාගාරික ධුරයට නාකුළුගමුවේ ශ්‍රී විජේසිංහ ගුණරත්නයන් අතකස 4 වෙනි භාණ්ඩාගාරික ධුරයට පත් විය.1970 වසරේ දී තාත්තා සමඟ සම ලේකම් ධුරයේ සිටි සේසිරි විජේසේකර මහතා අවුරුදු 22 ක් එම තනතුරේ වැඩ කළේය. 1991 දී සේසිරි කවියාණන් සභාපති තනතුරට පත් විය. සමලේකම් ධුරය දැරූවත්, සභාපති ධුරය දැරුවත් අතකසය සේසිරිගේ ජීවනාලිය විය. ඒ ඔහුගේ ලෙය තුළ අතකසය ජීවත් වීමය.මර්වින් සේනාරත්නයන්ගෙන් පසුව අහංගම ආරියසේන කවියාණන් සමලේකම් විය. පසු කාලීනව නන්දසේන පලිහක්කාර සමඟ ධර්ම ශ්‍රී මුද්දුවගේද සමලේකම්වරු වශයෙන් කටයුතු කළේය. වියපත්ව සිටින සේසිරි විජේසේකරයන් ගෙන් පසුව ගාල්ලේ බර්ලින් කිවිදුන් අතකස 15 වෙනි සභාපති ධුරයට පත්විය.2012.08.07 වන දින ජෝන් ද සිල්වා සමරු රඟහලේ දී පස්වරු 2.30 ට අතකස 26 වෙනි ජයන්තිය පැවැත්වේ. සභාපති ප්‍රනීත් පෙරේරාගේ තීරණය මත කිවිපති සම්මාන දීම තාවකාලිකව නතර කර මිය ගිය අපේ සාමාජික කවීන් සිහිකරමින් ප්‍රණාම පුද කිරීමට කටයුතු සම්පාදනය කළේ ය. පී.බී.අල්විස් පෙරේරා, ආර්. විල්සන් හෑගොඩ, විමල් අබේසුන්දර, ඇම්. ජෝන් රාජදාස, මහා කවි ජී. එච්. පෙරේරා, විමලසිරි පෙරේරා, ඇම්. ඇස්. ද සිල්වා, චිත්‍රානන්ද අබේසේකර යන ජ්‍යෙෂ්ඨ කවීන් නමින් සම්මාන පුද කෙරේ.තවත් විශේෂත්වයක් වන්නේ ‘එපා එපා මස් කන්නට කිරි අම්මාගේ’ යන ගීතය ගායනා කරන නිහාල් නෙල්සන්ට ද සම්මානයක් පුද කිරීමට කටයුතු කර ඇත. එහි ගීත පද මාලාව අතකස ජ්‍යෙෂ්ඨ සාමාජිකයෙකු වූ සරත් මුණසිංහයන්ගේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=f1208042</link>
    <topic/>
    <author>සමන්ති වීරසේකර</author>
    <content>අඹ වගාවෙන් ඉහළ අස්වැන්නක් ලබා දෙන්නේ අඩු වාර්ෂික වර්ෂාපතනයක් ඇති ප්‍රදේශවලය. නමුත් වාර්ෂික වර්ෂාපතනය අධික තෙත් කලාපයේද අඹ සාර්ථකව වගා කළ හැකියි.ජලය හොඳින් බැසයන ගැඹුරු පසක් අඹ වගාවට සුදුසු වුවද, ඉතා සරුසාර පසක් අඹ වගාවට අවශ්‍ය නොවේ. නමුත් අඹ පැළ සිටුවා පළමු වසර කිහිපය තුළදී හොඳ වර්ධනයක් ඉතා ඉක්මනින් ලබා ගැනීම සඳහා සාරවත් පසක් ලබාදීම ප්‍රයෝජනවත් වේ.තමන් වාසය කරන ප්‍රදේශය හෝ කලාපය අනුව අඹ වගා කර ගැනීම සඳහා ගොවීන් උනන්දු විය යුතුයි.කෘෂිකර්ම පලතුරු භෝග පර්යේෂණ හා සංවර්ධන ස්ථානයේ ස්ථානභාර පර්යේෂණ නිලධාරි ආචාර්ය සුභ හීන්කෙන්ද මහතා සමඟ අඹ වගාව සාර්ථක කර ගැනීම සඳහා අවශ්‍ය කරුණු මොනවාද යන්න පිළිබඳ කළ සාකච්ඡාවකි.ඒ ඒ කාලය අනුව ඊට සුදුසු අඹ ප්‍රභේද තෝරා ගැනීමෙන් සාර්ථක අඹ වගාවක් මෙන්ම සාර්ථක අස්වනු ද ලබාගත හැකිය.වියළි කලාපීය පාරිසරික තත්ත්වයන්ට ගැළපෙන අඹ ප්‍රභේද තෙත් කලාපීය වර්ෂාව අධික පරිසරවලට සුදුසු නොවේ. ඊට හේතුව එම ප්‍රභේදවල පරාගනය දුර්වල වීමයි. වර්ෂා සමයේදී මල් පිපීම ඊට හේතුවයි.එසේම විවිධ කායික විද්‍යාත්මක ගැටලු මතු කරමින් කදේ පොත්ත පුපුරා යුෂ ගලා යාමෙන් ගස දුර්වල වීමත් විවිධ රෝග වැඩීමට සුදුසු පරිසර තත්ත්ව ඇතිවීමත් සඳහන් කළ හැකිය. මේ නිසා ක්‍රමයෙන් අඹ ගස් දුර්වල වී මල් පිපීම සහ ඵල දැරීම දුර්වල වේ.ඒ අනුව ඒ ඒ කලාපවලට නිර්දේශිත අඹ ප්‍රභේද පමණක් වගා කිරීම වැදගත්ය. එවිට ගුණාත්මක බවින් පිරි ඉතා හොඳ පලදාවක් ලබාගත හැකිය.කර්තකොලොම්බන්, විලාඩ්, වෙල්ලෙයිකොලොම්බන් මල්වාන ගිරා අඹ, බෙටි අඹ, කොහු අඹ, ආදී වශයෙන් අඹ වර්ග රැසක් අපේ රටේ තිබේ.මේවා අතරින් තෙත් කලාපයේ වගා කිරීමට සුදුසු අඹ ලෙස තෝරා ඇත්තේ, වෙල්ලෙකොලොම්බන්, දම්පර, ගිරා අඹ, පැපොල් වැනි අඹ වර්ගය.වියළි කලාපය හෙවත්, මොණරාගල, අනුරාධපුර, පොළොන්නරුව, හම්බන්තොට ආදී ප්‍රදේශවල වගා කිරීම සඳහා ඉතා සුදුසු අඹ වර්ගයන් ලෙස ගිරා අඹ කර්තකොලොම්බන්, නීලම්, දම්පර ආදී අඹ වර්ග සුදුසු වේ.අතරමැදි කලාපය සඳහා බෙටි අඹ Tom Ejc අඹ සහ වියළි කලාපයේ වගා කිරීමට සුදුසු සියලුම අඹ වර්ග වගා කිරීමෙන් සාර්ථක ඵල නෙළා ගත හැකිය. Tom Ejcඅඹ මෙරට වගා කරනුයේ මෑත භාගයේ සිටය. එම අඹ අපනයනයට සහ වෙළෙඳ ව්‍යාපාරය සඳහා ඉතා හොඳ අඹ වර්ගයකි.සාමාන්‍ය ලෙස අඹවල තත්ත්වය පිළිබඳ තොරතුරු කැටිකොට මෙසේ දැක්විය හැකිය.වෙල්ලෙයි කොලම්බන්ඉතාම ජනප්‍රිය ප්‍රභේදයක් වන මෙම අඹ වර්ගය බහු කළලතාව පවතින නිසා බීජ පැළවලින්ද ප්‍රවාරණය කර ගත හැකි වේ. විශාලව පැතිරෙන ශක්තිමත් ගසක් වන මෙහි පත්‍ර දාරය රැලි සහිතය. පොකුරක ගෙඩි 2-3 වන අතර එක් ගෙඩියක් ග්‍රෑම් 300-400 පමණ බරය. ඉදෙන විට පොත්ත කහවන් කොළ පැහැය ගනී. මාංශලයේ කෙඳී අඩුය. මිහිරිය. ඵල හටගන්නේ, අප්‍රේල් - ජූලි කාලවලදීය. ගසේ වයස අවුරුදු 10 ඉක්ම වූවද හොඳීන් වැඩුණු ගසකින් වසරකට ගෙඩි 1000-1500 ලබාගත හැකිය.දම්පරමෙයද බහු කළලතාව සහිත බැවින් බීජ පැළවලින්ද ප්‍රචාරණය කරගත හැකිය. දිගටි අණ්ඩාකාර ඵල ඉදෙන විට දීප්තිමත් රන්වන් තැඹිලි පැහැයට හැරේ. මාංශලය දීප්තිමත් රන්වන් රන්වන් කහ පැහැයට හැරෙන අතර ටර්පන්ටයින් සුවඳ වහනය වේ. ගෙඩියක බර ග්‍රෑම් 300-350 පමණ වේ.අප්‍රේල් - ජූලි මැද කාලයේ ඵල දරන දම්පර අස්වැන්න 1000-1500 වේ. ගසේ වයස වැඩි වන විට අස්වැන්න ඉතා විශාල ලෙස වැඩිවේ.ගිරා අඹඉතා වැඩි ප්‍රතිශතයකින් යුත් බහු කළලතාව නිසා බොහෝ විට බීජ පැළවලින්ද බෝ කර ගත හැකිය. පැතිරී වැඩෙන විශාල ශක්තිමත් ගසක් බැවින් ක්‍රමවත්ව අස්වනු ලැබේ. ග්‍රෑම් 200-250 බර ඇති ගෙඩියේ විශේෂිත ලක්ෂණය වන්නේ් කෙළවර හොටයක් ලෙස නැමී තිබේ. ඉදෙන විට කහවන් කොළ පැහැයට හැරේ. මාංශලය ඉදෙන විට රන්වන් කහපාටට හැරෙයි. මද වශයෙන් ඇඹුල් රසැති ගිරා අඹ ඉතා මිහිරියි. පළතුරු මැස්සාගේ හානියට ගොදුරු වීම ඉතා අඩු අතර අස්වැන්න වරකට ගෙඩි 700-1200 වේ. ඵල වාරය අප්‍රේල් ජූලි වාරයේ මැද කාලයයි.නීලම්සාමාන්‍යයෙන් අවුරුද්දකට දෙවරක් ඵල දරන මෙම ප්‍රභේදයේ ගස් මධ්‍යම ප්‍රමාණයේ උසකට වැඩෙන අතර ශක්තිමත්ව අතු විහිදුවයි. වසරක් පාසා විශාල අස්වැන්නක් ලබාදෙයි. රැළි සහිත දාරයක් ඇති පත්‍ර මධ්‍යම ප්‍රමාණයෙන් යුක්තයි. ඕවලාකාර හැඩති අඹ ගෙඩිය ඉදුනද වැඩි කාලයක් තබා ගත හැකිය. පලතුරු ගෙඩි 1200-1500 වැවෙන අතර අප්‍රේල් - ජූලි අග සහ නොවැම්බර් ජනවාරි මැද ඵල හට ගනී.කොහු අඹබහු කළලාතාවය අධික බීජ නිපදවන අතර ග්‍රාහක පැළ නිපදවීම සඳහා ඉතා හොඳ ප්‍රභේදයකි. විශේෂයෙන් වගා නොකළද ඉතා පහසුවෙන් වැඩේ. ශක්තිමත්ව ඉහළට වැඩෙන විශාල ගසක් බැවින් අස්වැන්න වරකට ගෙඩි 2000- 3000 ක් පමණ වන අතර අප්‍රේල් ජූලි වාරය පුරාම ඵල දරයි.වල් අඹබහු කළලතාවය සහිත බීජ නිපදවන වල් අඹ ප්‍රභේදයද හොඳ ග්‍රාහකයකි. විශේෂයෙන් වගා නොකරන අතර ස්වභාවිකව ඉතා සරුවට විශාල ගසක් ලෙස වැඩෙයි. විශාල අස්වැන්නක්, ලබා දුන්නද මාංශලයේ කෙඳි හා අම්ල ප්‍රමාණය වැඩිය. ගසක ගෙඩි 2000-3000 ක් හට ගනී.බොහෝ අඹ ප්‍රභේදවල ඒවාට අවේණික වූ උසස් ගුණාත්මයක් රසයක් හා සුවඳක් ඇත.එවැනි අඹ ඵල ලබා ගැනීම සඳහා අඹ පැළයේ සිට ඉතා හොඳින් අඹ ගස වගා කළ යුතුය. මේ සඳහා මූලිකව හොඳ තත්ත්වයේ අඹ පැළ සොයා ගත යුතු අතර පැරණි අඹ ගස් කප්පාදු කොට පොහොර යොදා පෝෂණය කළ යුතුය.හොඳ අඹ පැළයක් යනු කුමක්ද යන්න හඳුනා ගත හැකි හොඳම මාර්ගය වන්නේ කහපාට ලේබලයක් සහිත පැළයක් වීමයි. මේ පිළිබඳ සියලු තොරතුරු ගන්නෝරුව කෘෂිකර්ම පළතුරු භෝග පර්යේෂණ හා සංවර්ධන ස්ථානයෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=f1208043</link>
    <topic>ගොවිතැනට ශක්තියක් වූපොහොර සහනාධාරය</topic>
    <author>ජයසිරි මුණසිංහ</author>
    <content>සාම්ප්‍රදායික කෘෂිකර්මය මත පදනම් වූ ආර්ථිකයකින් යුත් ශ්‍රී ලංකාව වර්තමානයේ ස්වයංපෝෂිතභාවය ඉක්ම ගිය අතිරික්ත වී නිෂ්පාදනයක් කරා රැගෙන යෑමට රජය ලබා දුන් පොහොර සහනාධාරය ඉවහල් විය.වසර 2005 නොවැම්බර් 17 වැනිදා පැවැති ජනාධිපතිවරණයෙන් ජයගත් මහින්ද රාජපක්‍ෂ ජනාධිපතිතුමා ජනතාව හමුවේ තැබූ ප්‍රතිඥා මහින්ද චින්තන වැඩපිළිවෙළට අනුව යමින් එලෙසම ඉටු කරමින් පොහොර සහනාධාරය ක්‍රියාත්මක කෙළේය. එදා වසර 2005 පොහොර සහනාධාරය ලෙස රජය වැය කළ මුදල රුපියල් මිලියන 6285.50 කි.මෙලෙස බලයට පත් වහාම පොහොර සහනාධාරය ක්‍රියාත්මක කිරීමට රජය, සිත යොමු කළේ කෘෂිකර්මාන්තය, ශ්‍රී ලංකාවේ මුළු ජනගහනයෙන් සියයට 70 ක් පමණ වන ග්‍රාමීය ජනතාවගේ ප්‍රධාන ජීවනෝපාය ලෙස සැලැකෙන නිසාය. කොළඹින් දුර බැහැර ඈත පිටිසර ගොවිබිම්වල ජනතාවට ස්වශක්තියෙන් නැඟී සිටීමට ඔවුහු ශක්තිමත් ආර්ථික පසුබිමක උරුමකරුවෝ බවට පත් කිරීමට, පොදුවේ අප රට දියුණු කිරීමට අනිවාර්යයෙන් ම රටේ කෘෂිකර්මාන්තය නැංවිය යුතුමය. ඒ අදහස පෙරදැරිව පළමුව වී ගොවිතැනට පොහොර සහනාධාරය ලබා දීමට රජය ක්‍රියා කෙළේය.පොහොර සහනාධාරය ලබාදීමට පෙරවසර 2000 දී හෙක්ටයාර් 8,78,000 ක පැතිර තිබූ වී වගාවෙන් ලැබූ සාමාන්‍ය වී නිෂ්පාදනය මෙට්‍රික් ටොන් මිලියන 2.86 ක් විය. එසේ වූ හෙයින් සමස්ත දේශීය අවශ්‍යතාවය සැපැයීමට සහල් මෙට්‍රික් ටොන් එක්ලක්‍ෂ දසදහසක් පිටරටින් ගෙන්විය යුතුව තිබුණි.වසර 2005 සිට 2009 දක්වා කාලසීමාව තුළ වී නිෂ්පාදනය මෙට්‍රික් ටොන් මිලියන 3.13 සිට 3.25 දක්වා පරාසයක දෝලනය වෙමින් අප රටට සහලින් ස්වයංපෝෂිත මට්ටම කරා ළඟාවීමට හැකි විය.වසර 2010 දී වී නිෂ්පාදනය මෙට්‍රික් ටොන් මිලියන 4 ඉක්මවමින් ආරක්‍ෂිත තොගය ලෙස මාස දෙකක සහල් අවශ්‍යතාවය පවත්වා ගැනීමට සහ මෙට්‍රික් ටොන් ලක්‍ෂයක සහල් අතිරික්තයක් පවත්වා ගැනීමට රට සමත් වීය. පොහොර සහනාධාරය ලබාදීම මගින් වී නිෂ්පාදනය ඉහළ නැංවීම, 2007 වසරේ සිට සෑම කන්නයකදීම වී වල සහතික මිල කිලෝග්‍රෑම් 1 කට රුපියල් 28 – 30 අතර විය.වසර 2006 දී වී වලට ලබා දුන් පොහොර සහනාධාරයට රජය වැය කළ මුදල රුපියල් මිලියන 10,696 කි. එය 2007 දී 10,167 කි. 2008 දී වැය කළ මුදල රුපියල් මිලියන 24,382 කි. වසර 2009 දී රුපියල් මිලියන 23112 ක් ද, 2010 දී රුපියල් මිලියන 22,344 ක් ද, වසර 2011 දී රුපියල් මිලියන 36,960 ක් ද, පොහොර සහනාධාරයට රජය මුදල් වැය කොට තිබේ.මෙලෙස වසරින් වසර පොහොර සහනාධාරයට රජය මුදල් වැඩි වශයෙන් වැය කළත් කිලෝග්‍රෑම් 50 පොහොර මිටියක් රුපියල් 350/- ක තරම් මිලකට ගොවි ජනතාවට ලබාදීම අතනොහැරීමට රජය වගබලා ගෙන තිබේ. දිනෙන් දින ලෝක වෙළෙඳපොළේ යූරියා, ටී. එස්. පී, එම්. ඕ. පී. වැනි පොහොර මිල ඉහළ ගියත් රජය ඒ වියදම දරාගනිමින් ගොවි ජනතාවට සහනය ලබාදීමට ක්‍රියා කළේ, එය කරදරයක් හෝ වැය බරක් හෝ ලෙස නොසිතා “අනාගත ආයෝජනයක්” ලෙස කල්පනා කර බලමිනි.රජය වී වලට ලබා දුන් පොහොර සහනාධාරය සලකා බලන විට එය වී කිලෝ එකක් නිෂ්පාදනය කිරීමට රුපියල් 6.34 ක් ලෙස ගණන් බලා තිබේ. වී වලට රජය සියයට 90 ක පොහොර සහනාධාරයක් ද, එළවළු හා අනෙකුත් බෝගවලට සියයට 65 ක සහනාධාරයක් ද රජය ලබා දේ.මේ සියලු සහනාධාර ලබා දෙමින් ගොවිතැන නැංවීමට ක්‍රියා කරන රජය ඉදිරියේදී රසායනික පොහොර භාවිතයෙන් තොරව කොම්පෝස්ට් පොහොර වැඩි වශයෙන් භාවිත කරන ගොවිතැනක් කරා ලාංකීක ගොවි ජනතාව රැගෙන යෑමට කටයුතු යොදා තිබේ. එය පොහොර සහනාධාරයට වැය කරන අධික වියදම අඩු කිරීමටත්, වස විෂවලින් තොර නැවුම් ආහාර ද්‍රව්‍ය ජනතාවට ලබාදීමටත් හැකි වේ යැයි අරමුණ ඇතිව ක්‍රියාත්මක කරන්නකි.අතිරික්ත සහල් අපනයනය කිරීමට දකුණේ, රජරට, නැඟෙනහිර හා උතුරේ අපනයන කලාප 4 ක් පිහිටුවීමට රජය මුදල් වෙන්කොට ඇත. ඊට අමතරව උසස් බීජ, පසු අස්වනු තාක්ෂණය ගොවි ජනතාවට හඳුන්වා දීමට පියවර ගෙන ඇත. මේ සියලු උත්සාහයන්ගේ අවසාන ඉලක්කය අතමිට සරු වූ ගොවි පරපුරක් බිහිකිරීමයි. ඒ පැතුම ඉටුවන බව අපට නම් සැක නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>04</day>
    </date>
    <link>http://www.dinamina.lk/2012/08/04/_art.asp?fn=f1208044</link>
    <topic>ඔබේ ගෙවත්තෙන් මී පැණි ලබා ගනිමු</topic>
    <author>කේ. බී. ගුණරත්න සහකාර කෘෂිකර්ම අධ්‍යක්ෂ</author>
    <content>ඉතා විශිෂ්ට ඖෂධ ගුණයන්ගෙන් පිරි මී පැණිවලට ආයුර්වේදයේ ප්‍රමුඛස්ථානයක් හිමි වී තිබේ. එසේම ආහාර සංරක්ෂණයෙහිලා ඉතා වැදගත් කාර්යභාරයක් මී පැණිවලින් ඉටුවේ. එසේම හොඳ ආදායම් මාර්ගයක් ලබාදීමට මී පැණිවලට පුළුවන.එබැවින් ගෙවත්තේ මී මැස්සන් ඇති කිරීම විනෝදයට මෙන්ම ආදායමක් ලබාගැනීම සඳහාත් එදිනෙදා අවශ්‍යතා සපුරා ගැනීම සඳහාත් සිදුකළ හැකිය.මී මැසි ගහණයට අයත් මී මැසි වර්ග තුනක් ප්‍රධාන වශයෙන් ශ්‍රී ලංකාවේ දක්නට ලැබේ. බඹරු, දඬුවැල් මැස්සා සහ මී මැස්සා මෙම ප්‍රධාන වර්ග තුනය.මීට අමතරව සුළු පැණි ප්‍රමාණයක් නිපදවන කන මී මැස්සා ද වේ.එළිමහනේ තනි වදයක් බඳින හා තැනින් තැන කලින් කලට සංක්‍රමණය වීමේ ස්වභාවික ගති පැවතුම් ඇති බැවින් බඹරා ගෘහස්ථව ඇති කළ නොහැකිය. එසේම බඹරු දරුණු සතෙකි. දඬුවැල් මැස්සා ද බඹරා මෙන් කලින් කල තැනින් තැන සංක්‍රමණය වන්නෙකි. අඩඅඳුරු ස්ථානවල පිහිටි පහත් අතුපතර මත වදයක් බඳී. එය කුඩා වදයකි. මෙම පැණි උසස් පැණියක් ලෙස සැලකුවද ලබාගත හැකි පැණි ප්‍රමාණය ඉතා සුළුය.මී මැසි වර්ගඅප ඇති කරන මී මැස්සා ඉහත සඳහන් මී මැසි වර්ග දෙකටම වඩා හාත්පසින්ම වෙනස් ජීවන රටාවක් ගත කරන සතෙකි. සම්පූර්ණ අඳුරු ස්ථාන ප්‍රියකරන මෙම කෘමියා එක් ස්ථානයක බොහෝ කාලයක් රැඳී සිටිමින් එකිනෙකට සමාන්තරව ක්‍රමනුකූල ලෙස වද කීපයක්ම ගොඩ නගති. ගස් බෙන, තුඹස්, ගල්වැටි හෝ එවැනි ඉඩ පහසුකම් ඇති අඳුරු ස්ථානවල තම ජනපද පිහිටුවා ගනී. මෙම ජීවන රටාව නිසාම මී මැස්සන් ගෘහස්ථව ඇති කිරීමට පුළුවන.මී මැසි ගහනයට අයත් නොවූවද කන මී මැස්සාද සුළු පැණි ප්‍රමාණයක් නිපදවන වැදගත් සතෙකි. පැණි නිපදවීමේලා ආර්ථික වටිනාකමක් නොමැති වුවද බෝග පරාගනයෙහිලා ගොවියාට ඉතාමත් ප්‍රයෝජනවත් කෘමියෙක් ලෙස කන මී මැස්සා සැලකේ. ගෘහස්ථාව අප ඇති කරන මී මැස්සා එපිස්සෙරානා ඉන්දිකා (APISSERANA INDIKA) යන විද්‍යාත්මක නමින් හැඳින්වේ.බටහිර රටවල යුරෝපා මී මැස්සා සමඟ සංසන්දනය කළහොත් මෙරට මී මැස්සා කුඩාය. ජනපදයක සිටින මැස්සන් සංඛ්‍යාවද අඩුය. යුරෝපා මී මැසි ජනපදයක මැස්සන් 80000 - 120000 පමණ දැකිය හැකි වුවද ලංකාවේ ජනපදයක මැස්සන් ඇත්තේ මැස්සන් 2500-10000 ක අතර සංඛ්‍යාවකි. ඉතාමත් විශාල ජනපදයක උපරිම වශයෙන් 20000 කි. මේ හේතුවෙන් නිපදවනු ලබන පැණි ප්‍රමාණයද අඩුය. සාමාන්‍යයෙන් මෙය පැණි කි.ග්‍රෑ. 1 1/2 ක් 2 ක් පමණ වේ.ඉතාමත් හොඳ ප්‍රදේශයක ක්‍රමානුකූල ලෙස පාලනය කිරීමෙන් උපරිම වශයෙන් කි.ග්‍රෑ. 8 ක හෝ 10 ක් පමණ පැණි ප්‍රමාණයක් ලැබිය හැක.මී මැසි ජනපදයක් ඇති කිරීම සඳහා තිබෙන තැනකින් එය ලබාගත යුතුය. එසේ නොමැති නම් රංචු බෙදී යන කාලයට මී මැස්සන් ගෙන්වා ගැනීම සඳහා උපක්‍රම යෙදිය යුතුය. ඒ සඳහා හට්ටි, මුට්ටි, කළ, බෙන හා කොටස් තැබීම කරනු ලැබේ. මෙයින් කළ තැබීම ජනප්‍රියම ක්‍රමය වේ. කළයට දුම්මල දුම් අල්ලා තැබීමෙන් වැඩි ආකර්ශනයක් ඇතිවේ.මෙසේ කළයකට පැමිණෙන මී මැස්සන් ජනපද තැනීමෙන් පසු කළය කඩා මී මැසි පෙට්ටියකට ජනපද ලබාගත හැක. එනම් මී මැසි පෙට්ටියක ජනපද තැන්පත් කළ හැකිය. මේ අන්දමට කළය වෙනුවට කට පළල හට්ටි දෙකක්ද මූණට මුහුණලා තැබීමෙන්ද මී මැස්සන් ආකර්ශණය කරගත හැකිය. මෙවැනි අන්දමට සකසන කළය හෝ හට්ටි දෙක අඩි 5-6 ක් උස් වූ තැනකින් තැබිය යුතුය. මේ සඳහා සිසිල් සෙවළ සහිත පරිසරයක ඇති ගසක දිරාපත් නොවූ කරුවක් ඉතාමත් යෝග්‍ය වේ.මී මැසි පාලනයවිද්‍යාත්මක හා වාණිජ ලෙස මී මැසි පාලනයකට පිවිසෙන අයෙකුට උපකරණ කිහිපයක් අවශ්‍යය. මී මැසි පෙට්ටිය, දුම් විසුරුව, මැස්සන් ගෙන යන පෙට්ටිය, පැණි නිස්සාරකය හා මුහුණු ආවරණය මින් ප්‍රධානතම උපකරණයන්ය. ස්වභාවිකව තැන්පත් වී ඇති ජනපදයක් ලබා ගැනීම වාසිදායකය. එසේ නොමැති නම් ජනපදයක් හෝ දෙකක් මිලදී ගත හැකිය. එසේ නොමැති නම් මී මැසි ඇති කරන අයෙකුගේ ජනපදයකින් කොටසක් වෙන්කර ගැනීමෙන් ජනපද ලබා ගැනීමට පුළුවන.ස්වභාවිකව තැන්පත් වී ඇති ජනපදයක් පහසුවෙන් මී මැසි පෙට්ටියක තැන්පත් කිරීමට පුළුවන. ඒ සඳහා අවශ්‍ය වන්නේ් සුළු ප්‍රායෝගික දැනුමක් පමණි. උදේ වරුවේද මී මැසි ජනපද අල්ලා තැන්පත් කළ යුතුය. මේ සඳහා ඉහත සඳහන් කළ උපකරණ යොදාගත හැක. මේ සඳහා තවත් අයෙකුගේ සහාය අවශ්‍ය වේ. ස්වභාවික මී මැසි ජනපදය ඇති ස්ථාන අවට පවිත්‍ර කරගත යුතුය.දුම් ස්වල්පයක් ඇල්ලීමෙන් තාවකාලිකව වද තුළින් මී මැස්සන් ඉවත් කරමින් එකිනෙක වද කපාගෙන මී මැසි පෙට්ටියේ රාමුවල බැඳගත හැක. මේ සඳහා සිහින් සෙ.මී. එකක් පමණ පළල කෙසෙල් පට්ටා හෝ සිහින් ගෝනි නූල් භාවිතා කිරීමට පුළුවන. බිත්තර කීට හා කෝෂ අවස්ථාව ඇති වද පමණක් රාමුවලට ඇතුළත් කර ගැනීම වැදගත්ය.මෙසේ සියලුම වද කොටස් රාමුවලට තබා බැඳ අවසන් පසු මැස්සන් අතින් ගෙන පෙට්ටියට ඇතුළත් කර ගැනීමට පුුළුවන. මැස්සන් එකතු කර ගන්නා විට බොහෝ අවස්ථාවලදී රැජිනද ඒ සමඟ ලබා ගැනීමට පුළුවන. පැණි පරාග රැස් කිරීමට උදෙන්ම පිවිසුනු වැඩකාර මැස්සන් ආපසු එම ස්ථානයට පැමිණන තෙක් එම ස්ථානයේම පෙට්ටිය තැබිය යුතුය. අඳුර වැටීමෙන් පසු ස්ථිර ස්ථානයකට ගෙනවිත් තැන්පත් කරගත හැකිය.මී මැසි පෙට්ටියක් අවශ්‍ය වන්නේ මී මැස්සන් පාලනය කිරීමට ඇති පහසුවටය. ස්වභාවිකව මී මැස්සන් ගත කරනු ලබන ජීවන රටාව ඇසුරු කරගෙන විද්‍යානුකූලව සැකසූ මී මැසි පෙට්ටියක් කෘෂිකර්ම දෙපාර්තමේන්තුවෙන් මහජනතාවට හඳුන්වා දී ඇත. පතුලේ ලෑල්ල, පිලාකුටිය, පැණි කුටි, ඇතුල් කවරය, මුදුන් ලෑල්ල හෙවත් ලෑල්ල හෙවත් වහළය, පිලා රාමු, පැණි රාමු, ව්‍යාජ රාමුව හා ගේට්ටුව නම් වූ කොටස් දහයකින් මෙය සමන්විතය.මී මැසි රැජිනජනපද හැසිරවීම සඳහා රසායනික ද්‍රව්‍යයන් කිහිපයක් උපයෝගී කරගන්නා මී මැස්සා එදිනෙදා වැඩ කටයුතුවල ඉවහල් කරගන්නේ ඔවුන් සතු තියුණු ඉවය. ජනපදයක් ලෙස ක්‍රියාත්මක වන්නේ විශේෂයෙන්ම එහි සිටින රැජිනගේ ශරීරයේ ඇති විශේෂ වූ රසායනික ද්‍රව්‍යයන්ය. මෙයට රැජින සුවඳ යැයි කියනු ලැබේ. මෙය පෙරමෝණයකි.මී මැසි ජනපදයක මැසි වර්ග තුනක් සිටියි. රැජින වැඩකාර මැස්සියන් හා පිරිමි මැස්සන්ය.රැජින හා වැඩකාර මැස්සියන් සෑම කාලසීමාවකදීම දක්නට ලැබුණද පිරිමි මැස්සන් බෝවන්නේ විශේෂ කාලසීමාවකදී පමණි. රැජින ජනපදයේ ප්‍රධානියා ලෙස සැලකේ. ජනපදයක වැඩි වශයෙන් සිටින්නේ වැඩකාර මැස්සියන්ය.මෙලොව එළිය දුටු දින සිට මරණය තෙක් ජනපදයේ සියලු වැඩ කටයුතු කරන්නේ මොවුන්ය. සංසේචනය නොවූ බිත්තරයකින් බිහිවන්නේ පිරිමි මැස්සෙකි. මොවුන්ගෙන් සිදුවන එකම කාර්යය නම් අලුතින් බිහිවන රැජිනත් සමඟ පට්ටි වැටීම පමණි.මී මැසි ජනපද පරීක්ෂාව හා නඩත්තුව මැනවින් ඉටුකළ යුතුය. මී මැසි ජනපදයක් පාලනය කරන්නා විසින් මී මැස්සාට කුමන ආකාරයේ උදව්වක් අවශ්‍ය වන්නේද යන්න සොයා බැලීමටය. නිතර නිතර ජනපද පරීක්ෂා කිරීම අවශ්‍ය නොවේ. එය මී මැස්සනට හානිකරය. අවශ්‍ය අවස්ථාවලදී පමණක් පරීක්ෂා කළහොත් හොඳ ප්‍රතිඵල ලබා ගැනීමට ජනපද පරීක්ෂා කළ යුත්තේ උදේ වරුවේය. තවද අඳුරු වැහි වලාවෙන් බර වූ වැහි සමයක. තද සුළං ඇති අවස්ථාවක ජනපද පරීක්ෂා කිරීමෙන් වැළකී සිටිය යුතුය. ජනපද පරීක්ෂාවේදී පිරිසිදුකමත්, සංසුන්කමත් අවශ්‍යය. මී මැස්සන්ට හානි නොවන පරිදි සෑම කාර්යයක්ම කිරීමට සිහියේ තබාගත යුතය.ඖෂධිය ගුණස්වභාවික වශයෙන් මී මැස්සෝ කාල පරිච්ඡේද තුනක් ගත කරති. එනම් වර්ධක අවධිය, පැණි වාරය හා අහේනි කාලයයි. මේ එක් එක් අවධිවල කළයුතු කාර්යයන් විවිධ වේ. මී මැස්සා විසින් ලබාගන්නා මල් පැණි උගේ ශරීරයේ රසායනික ප්‍රතික්‍රියාවකට භාජනය කිරීමෙන් පසු මී පැණි බවට පත්වේ. මී පැණිවල වැඩි වශයෙන් ඇත්තේ සරල සීනිය. මේ නිසා මී පැණි ශරීරයට ඉක්මණින් උරාගත හැකි පෝෂ්‍ය ආහාරයක් වේ. එම නිසා ඖෂධයක් වශයෙන් මී පැණි නොයෙකුත් රෝගාබාධයන්ට නිර්දේශ කරනු ලැබේ. පසුව එහි ඇති ජලය අඩුකර ගැනීමෙන් පසුවද කුහර ඉටි පියනකින් ආවරණය කරනු ලැබේ. මෙසේ ආවරණය කළ පැණි මේරු පැණි ලෙස හැඳින්වේ. මී පැණි ලෙස නිස්සාරණය කළයුත්තේ මෙම පැණිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n120806_br1</link>
    <topic>තවදුරටත් ලොව වේගවත්ම මිනිසා බෝල්ට්</topic>
    <author/>
    <content>(2012-08-06 10:30)ලන්ඩන් ඔලිම්පික් උළෙලේ මීටර 100 ධාවන ඉසව්වේ ජය තවදුරටත් ලෝකයේ වේගවත්ම මිනිසා වන ජැමෙයිකාවේ උසේන් බෝල්ට්ට හිමිවිය.ශ්‍රී ලංකාවේ වේලාවෙන් අද අලුයම 2.20ට මෙම ධාවන ඉසව්ව පැවති අතර තත්ත්පර 9.63කින් නව වාර්තාවක් සමඟ එය නිම කිරීමට ඔහු සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n1208062</link>
    <topic>යුද්ධයෙන් අවතැන් වූවන් මුල් බිම්වල යළි පදිංචියට ගත් ක්‍රියාමාර්ග ප්‍රශංසනීයයි</topic>
    <author>මහින්ද අලුත්ගෙදර</author>
    <content>මානුෂීය මෙහෙයුමේදී අභ්‍යන්තර වශයෙන් අවතැන් වූවන් කඩිනමින් යළි පදිංචි කිරීම සඳහා ශ්‍රී ලංකා රජය ගත් ක්‍රියාමාර්ගය ප්‍රශංසනීය බව එක්සත් ජාතීන්ගේ සංවිධානය පවසයි.යුද ගැටුම් අවසන් වීමත් සමඟ අභ්‍යන්තර වශයෙන් අවතැන් වූවන් ලක්ෂ තුනකට අධික පිරිසක් සාර්ථකව නැවත පදිංචි කර තිබෙන අතර යුද ගැටුම් පැවැති ප්‍රදේශවල යටිතල පහසුකම් සංවර්ධනය ද කැපී පෙනෙන ප්‍රගතියක් පෙන්නුම් කරන බව එක්සත් ජාතීන්ගේ මානුෂවාදී කටයුතු පිළිබඳ සම්බන්ධීකරන කාර්යාලයේ අධ්‍යක්ෂ ජෝන් ගින් මහතා පවසයි.තෙදින නිල සංචාරයක් සඳහා ශ්‍රී ලංකාවට පැමිණි ඒ මහතා සිය තුන්දින සංචාරය නිමා කොට ශ්‍රී ලංකාවෙන් පිටව යාමට ප්‍රථම මාධ්‍ය අමතමින් මේ බව සඳහන් කළේය.මෙහිදී ඒ මහතා සඳහන් කළේ ශ්‍රී ලංකාවේ ඉදිරි සංවර්ධන කටයුතු වෙනුවෙන් අන්තර් ජාතික ප්‍රජාව තවදුරටත් සහයෝගය දැක්විය යුතු බවයි.ඊට අමතරව ශ්‍රී ලංකා රජය සමඟ එක්ව ඒකාබද්ධතාවකින් සහ සාමූහික එකඟත්වයකින් යුතුව ඉදිරි මානූෂිය අවශ්‍යතාවන් වෙනුවෙන් සහාය දැක්වීමට පියවර ගන්නා බවද ජෝන් ගිනග් මහතා පවසා ප්‍රකාශ කළේය.උගත් පාඩම් හා ප්‍රතිසංධාන කොමිසම හරහා සාමය සහ සංවර්ධනය ඇති කිරීමට ශ්‍රී ලංකා රජය කැපවන බවට පිළිගන්නේ යැයි ද ඒ මහතා සඳහන් කළේය.මේ අතර එක්සත් ජාතීන්ගේ මානුෂවාදී කටයුතු පිළිබඳ සම්බන්ධීකරන කාර්යාලයේ අධ්‍යක්ෂවරයා සඳහන් කළේ තම ශ්‍රී ලංකා සංචාරය අතරතුර ආර්ථික සංවර්ධන ඇමැති බැසිල් රාජපක්ෂ මහතා ඇතුළු රජයේ ජ්‍යෙෂ්ඨයන් කිහිප දෙනෙකු සමඟ සාකච්ඡා කළ බවත් උතුරු පළාතේ, යාපනය දිස්ත්‍රික්කයේ සංචාරය කරමින් නැවත පදිංචි කළ ජනතාවගේ වත්මන් තත්ත්වය සියැසින් දැකගත් බවත් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n1208063</link>
    <topic>ජනතාව ජනපතිට ඇති විශ්වාසය නිසාම විපක්ෂයට අන්ත පරාජයක් ලබා දෙනවා</topic>
    <author>චූල බණ්ඩාර කුලසේකර සහ හිදෝගම සමූහ</author>
    <content>මෙවර පැවැත්වෙන පළාත් සභා මැතිවරණේදී විපක්ෂය අන්ත පරාජය කර ජනතාව විසින් සන්ධානය ජයග්‍රහණය කරනු ලබන්නේ අන් කිසිම හේතුවක් නිසා නොව ජනාධිපති මහින්ද රාජපක්ෂ මැතිතුමා පිළිබඳ තබන ලද විශ්වාසය තහවුරු කිරීමට යැයි උතුරුමැද පළාත් හිටපු සමුපකාර ග්‍රාම සංවර්ධන සහ කර්මාන්ත ඇමැති එච්. බී. සේමසිංහ මහතා පැවසීය.රඹෑව කුඩාවැව පැවැති ජනහමුවක් අමතමින් සේමසිංහ මහතා මේ අදහස් පළ කළේය. මෙහිදී එක්සත් ජාතික පක්ෂයේ ප්‍රබල ක්‍රියාකාරියකු වූ එම්. ජී. ධර්මසේන මහතා ඇතුළු කණ්ඩායමක් බුලත් හුරුළු දී සන්ධානයේ ජයග්‍රහණය සඳහා සේමසිංහ මහතා හා එක් විය. මෙහිදී වැඩිදුරටත් අදහස් දැක්වූ සේමසිංහ මහතා මෙවර පැවැත්වෙන පළාත් සභා ඡන්දයේදී සුවිශේෂී පළාත් තුනක් සඳහායි ඡන්දය පැවැත්වෙන්නේ. උතුරුමැද කියන්නේ යුද්ධයෙන් දැඩිව බැට කෑ ජනතාවක් නියෝජනය කරන පළාතක්.නැගෙනහිර සිංහල, දෙමළ, මුස්ලිම් ජනතාව ජීවත්වන පළාතක් වන අතර සබරගමුව ඉන්දියානු සම්භවයක් ඇති ජනතාවක් ද සහිත තවත් විශේෂ පළාතක්. මේ පළාත් තුනේ ඡන්දය ඉතා වැදගත්. මේ පළාත් තුන සන්ධානය ජයග්‍රහණය කළායින් පසුව ජිනිවා වලට හොද උත්තරයක් ලැබෙනවා. බහුවිධ ජනතාවක් මහින්ද රාජපක්ෂ ආණ්ඩුව කෙරේ තබන විශ්වාසය මේ පළාත් තුනෙන් ලබා දුන් පසු ඉතිරි පළාත්වල තත්ත්වය ගැන හිතන්න දෙයක් නෑ.මේ ඡන්දය ගැන පෞද්ගලික මට්ටමින් හිතන්න හොද නෑ. උතුරුමැද පළාත් සභාව සඳහා ජනතාව සන්ධානය සමග පෙළ ගැසී සිටිනවා. බුලත් කොළේ ජයග්‍රහණය කරවා හොඳ මහජන දේපළවලට බලපෑම් නොකරන නියෝජිතයින් ජයග්‍රහණය කරවන්න.මම පළාත් සභාව විසුරුවා හැරියදාට පහුවදා අමාත්‍යාංශ ලේකම්වරියට අමාත්‍යාංශයට අයත් සියලු වහන සහ දේපළ ආපසු බාර දුන්නා. මහජන දේපළ අනිසි ලෙස පාවිච්චිකරනවා නම් ඉදිරියටත් ඔවුන් මහජනතාව වෙනුවෙන් නොව තමා වෙනුවෙන් වැඩි අවධානයක් යොමුකරන පුද්ගලයින් බව අවබෝධ කර ගත යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n1208064</link>
    <topic>තොරතුරු තාක්ෂණ ‍ෙක්‍ෂත්‍රයේ ශ්‍රී ලංකාව ඉහළටම ඇවිත්</topic>
    <author>වයිමන් හෙට්ටිආරච්චි</author>
    <content>මෑත ඉතිහාසයේ ශ්‍රී ලංකාව තොරතුරු හා තාක්ෂණ ක්ෂේත්‍රයේ ලබා ඇති ප්‍රගතිය අති මහත් බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පවසයි.ශ්‍රී ලංකාවේ සමස්ත ජනගහනය වූ දෙකෝටි විසි අට ලක්ෂයක සංඛ්‍යාවෙන් එක්කෝටි විසි අට ලක්ෂයක ජනතාව ජංගම දුරකථන භාවිතා කරන අතර රැහැන්ගත දුරකථන භාවිතය තිස් අට ලක්ෂයක් පමණි. ඇමැතිවරයා මේ බව හෙළි කළේ පසුගියදා ජනකලා කේන්ද්‍රයේදී ටෙලිකොම් ආයතනය මගින් එහි අනියම් සේවකයන් දහසකට ස්ථිර පත්වීම් ලබාදීමේ අවස්ථාවේදීය.මෙහිදී ඇමැතිවරයා මේ අවස්ථාව මෙතෙක් පෙම් කරමින් සිටි අය විවාහ වූ අවස්ථාව ලෙස වශයෙන් හඳුන්වමින් මින් තමාට ලැබෙන වගකීම බහුල කාර්යභාරය ඉටු කිරීම මහඟු මෙහෙවරක් බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n1208065</link>
    <topic>කොත්තු රොටියේ කඩල ඇටය සිවු හැවිරිදි දැරියට මරු කැඳවයි</topic>
    <author>අසේල කුරුළුවංශ</author>
    <content>බගවන්තලාව හින්දු කෝවිලේ පැවති පූජාවකට සහභාගිවීම සඳහා පෙරේදා (04) සිය මව සමඟ ගිය වයස අවුරුදු 4ක දැරියක් එහිදී ආහාරයට ගත් කොත්තු කඩල උගුරේ සිරවී මිය ගොස් ඇත.මෙසේ මිය ගොස් ඇත්තේ බගවන්තලාව ආරියපුර පදිංචි බාලන් අනුෂා නැමැති දැරියකි’ දැරියගේ මරණය පිළිබඳ පශ්චාත් මරණ පරීක්ෂණය බගවන්තලාව දිසා රෝහලේ ප්‍රධාන වෛද්‍ය නිලධාරී ඒ. එස්. සී. ජයසූරිය මහතා විසින් පවත්වන ලදී. කොත්තු කඩල ගුලි වශයෙන් ආහාරයට ගැනීම නිසා උගුරේ සිරවීමෙන් ස්වසන මාර්ගය අවහිරවීම නිසා මරණය සිදුව තිබෙන බව පශ්චාත් මරණ පරීක්ෂණයේ දී හෙළිවී ඇත.දරුවාගේ මරණය පිළිබඳ සාක්කි විමසීම බගවන්තලාව හදිසි මරණ පරීක්ෂක වරධන් ධන ලක්ෂ්මි මහත්මිය විසින් සිදු කරනු ලැබීය. එහිදී සාක්කි දුන් දැරියගේ මව වන රාමන් කමලා දේවි (40) මෙසේ පැවසුවා ය.අපට දරුවෝ තිදෙනෙක් සිටිනවා. මිය ගොස් සිටින්නේ බාලම දියණියයි. ඇයට ගොඩක් අපල තියෙන බව කේන්දරේ බලන කොට කිව්වා. ඒ නිසා අපි පුළුවන් හැම වෙලාවෙම ඇයව කෝවිලට එක්කගෙන ගියා.සිද්ධිය වූ දින උදේ මම දුවත් සමඟ කෝවිලේ පූජාවට සහභාගි වුණා. පූජාව ඉවරවුණාට පස්සේ පූජාවට සහභාගි වූ අයට කඩල කොත්තු දුන්නා. ඒවත් අරගෙන මම දුවත් එක්ක පයින්ම ගෙදර එන්න පිටත් වුණා. අතරමගදි දුව කඩල කොත්තු කන්න ඕන කිව්වා. මම ඒවා දුවට දීලා ටික වෙලාවක් යනකොට දුව අම්මා කියලා බිම වැටුනා. ක්ලාන්ත ගතියකින් ඇය හිටියේ. ත්‍රිවීල් එකක දුවව දාගෙන බගවන්තලාව රෝහලට රැගෙන ආවා. එහිදී ඇයව පරීක්ෂා කළ වෛද්‍යවරු කිව්වා දුව මිය ගිහින් කියලා.දැරියගේ පියා වන සික්කන් බාලන් නැමති අයද මෙහිදී සාක්කි ලබා දුන්නේ ය.ඉදිරිපත් වූ වෛද්‍ය වාර්තා සහ සාක්කි සලකා බැලූ හදිසි මරණ පරීක්ෂක වරධන් ධන ලක්ෂ්මි මහත්මිය මෙය කොත්තු කඩල උගුරේ සිරවීමෙන් ස්වසන මාර්ගය අවහිරවීම නිසා වූ හදිසි මරණයක් බවට තීරණය කළාය.බගවන්තලාව පොලිස් ස්ථානාධිපති පොලිස් පරීක්ෂක අර්ජුන විජේවර්ධන මහතා සාක්කි මෙහෙයවීය.54.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n1208066</link>
    <topic>මුකුණුවැන්න වෙසින් එන ‘ඇලිගේටර්’ පාචනයට මඟක්</topic>
    <author>සන්ධ්‍යා කරුණාරත්න</author>
    <content>මුකුණුවැන්න පැළෑටියට සමාන පැළෑටියක් වන ඇලිගේටර් වල් පැළෑටිය මිනිස් පරිභෝජනය සඳහා ගැනීමෙන් පුද්ගලයා පාචනය වැනි රෝගාබාධයන්ට ගොදුරු විය හැකි බව සෞඛ්‍ය අමාත්‍යාංශය අනතුරු අඟවයි.වෙළඳ පොළේ මුකුණුවැන්න අලෙවිකරන විට ඇතැම් වෙළඳුන් මුකුණුවැන්න වෙනුවට ‍ඇ‍ලිගේටර් අලෙවි කරන බවට ලැබුණු තොරතුරු මත කළ සොයා බැලීමේදී මේ බව අනාවරණය වූ බව සෞඛ්‍ය අමාත්‍යාංශයේ පාරිසරික හා වෘත්තීය සෞඛ්‍ය පිළිබඳ අධ්‍යක්ෂ වෛද්‍ය ආනන්ද ජයලාල් මහතා පැවැසුවේය.වෙළඳ පොළේ අලෙවි කරන මුකුණුවැන්න පිළිබඳ සොයා බලන ලෙස මහජන සෞඛ්‍ය පරීක්ෂකවරුන්ට දැනුම් දී ඇති බවත් මුකුණුවැන්න වෙනුවට ඇලිගේටර් ශාකය අලෙවිකරන බවට කෑගල්ල, කුරුණෑගල ප්‍රදේශවලින් වැඩිපුර තොරතුරු ලැබුණු බවත් ඔහු කීය. මුකුණුවැන්න ශාකයේ මල් හටගන්නේ කඳේ මැද වන අතර ඇලිගේටර් ශාකයේ අත්ත අග මල් හට ගැනීම සිදුවේ. මේ වෙනස මඟින් ශාක දෙක වෙන් කර හඳුනාගත හැකි බව‍ වෛද්‍ය ජයලාල් මහතා ප්‍රකාශ කරයි.වල් ශාකයක් ආහාරයට ගැනීම සුදුසු නොවන අතර ඇ‍ලිගේටර් ශාකය මඟින් වැඩිපුර විස ලෝහ වර්ග අවශෝෂණය කර ගනියි. තණකොළ වර්ගයට අයත් ආක්‍රමණික ශාකයක් වන ‍ඇලිගේටර් ශාකය වෙනත් ශාකවලට වැවෙන්නට ඉඩ නොදෙයි.අපිරිසිදු ස්ථානවල ඇ‍ලිගේටර් ශාකය වැවෙන නිසා ලෙඩරෝග බහුල ශාකයක් බවට මේ ශාකය හඳුනාගෙන ඇත.එය මිනිසාට ශරීරගත වීමෙන් බොහෝ රෝගවලට පුද්ගලයා ගොදුරු විය හැකියි. ඒ නිසා නිවැරදිව මුකුණුවැන්න ශාකය හඳුනාගෙන ආහාරයට ගන්නා ලෙස සෞඛ්‍ය අමාත්‍යාංශය මහජනතාවට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n1208067</link>
    <topic>විභාග හොරුන්ට දැඩි දඬුවම්</topic>
    <author>සුභාෂිණි සේනානායක</author>
    <content>විභාග වංචා සිදුකරන්නන්ට සහ වංචා කිරිමට අනුබල දෙන අයට එරෙහිව විභාග පනත යටතේ දඩුවම් පමුණුවන බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා අවධාරණය කරයි.1968 වසරේ අංක 25 දරණ විභාග පනතට අනුව දඩුවම් පමුණුවන බවත් සාමාන්‍ය නීතිය යටතේද දඩුවම ලබා දෙන බවත් හෙතෙම පවසයි.මේ සඳහා පැය 24 තුළ ක්‍රියාත්මක අධික්ෂණ කණ්ඩායම් යොදවා ඇති බව කී විභාග කොමසාරිස් ජනරාල්වරයා විභාග වංචා සිදුකරන්නන් සිටි නම් විභාග දෙපාර්තමේන්තුවට දැනුම් දෙන ලෙස පවසයි.දුරකථන අංක 0112786200, 01122784201, 0112785202, 0112784204, 0112786205, 0112788406, 01127887207 සහ පාසල් සංවිධාන ශාඛාව 01127884206, 01127884537 අංකවලටද පැය 24 පුරා 1911 අංකයටද දැනුම්දීමට හැකි අකර ෆැක්ස් අංක 0112785220, 01127885779, 01127884422, 01127885013, 0112177411අංකවලට ෆැක්ස් පණිවුඩ එවිය හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n1208068</link>
    <topic>සන්ධානයේ මංගල රැලිය ජනපති ප්‍රධානත්වයෙන් 18දා අනුරපුරේදී</topic>
    <author>ධනුෂ්ක ගොඩකුඹුර</author>
    <content>පළාත් සභා මැතිවරණයේ එක්සත් ජනතා නිදහස් සන්ධානයේ විජයග්‍රහණය තහවුරු කරන දැවැන්ත ජන රැලි මාලාවේ මංගල ජන රැලිය ජනාධිපති මහින්ද රාජපක්ෂ මහතාගේ ප්‍රධානත්වයේ ඵෙතිහාසික අනුරාධපුරයේදී මේ මස 18 වැනිදා පැවැත්වේ.පළාත් සභා මැතිවරණය පැවැත්වෙන උතුරු මැද, සබරගමුව සහ නැගෙනහිර පළාත්වල සෑම දිස්ත්‍රික්කයකටම එකක් බැගින් මේ දැවැන්ත ජන රැලි පැවැත්වීමට සන්ධානය කටයුතු යොදා ඇත.ජනාධිපතිවරයා සහභාගී වන ජන රැලි හැර සන්ධානයේ ප්‍රධාන පෙළේ නායකයන් සහභාගීවන ජන රැලි රැසක් ද ඒ ඒ දිස්ත්‍රික්කවල පැවැත්වීමට නියමිතය.මීට අමතරව පළාත් තුනේ සෑම නිවසකටම ගොස් ජනතාව දැනුම්වත් කිරීමේ වැඩපිළිවෙළක් ද පක්ෂයේ ජයග්‍රහණය වෙනුවෙන් ක්‍රියාත්මකය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n1208069</link>
    <topic>උසස් පෙළ අද ඇරැඹේ</topic>
    <author>සුභාෂිනී සේනානායක</author>
    <content>අධ්‍යයන පොදු සහතික පත්‍ර උසස් පෙළ 2012 වසර විභාගය අද (6) ආරම්භ කෙරේ.නව හා පැරණි නිර්දේශ යටතේ අපේක්ෂකයන් දෙලක්ෂ හැත්තෑහත් දහස් හයසිය හැත්තෑ එකක් (277,771) මෙවර ‍උසස් පෙළ විභාගය සඳහා ඉදිරිපත්ව සිටි.උසස්පෙළ විභාගය දින 22ක් තුළ පැවැත්වෙන අතර මේ මස 30 වැනිදායින් විභාගය අවසන් වේ. විභාග මධ්‍යස්ථාන 2093ක් තුළ විභාගය පැවැත්වෙන අතර විභාග පරීක්ෂකවරුන් 14000ක් පමණ විභාග රාජකාරි සඳහා යොදවා ඇති අතර සම්බන්ධීකරණ මධ්‍යස්ථාන 289ක් ස්ථාපිත කර ඇත. උසස් පෙළ නව නිර්දේශය යටතේ අයදුම්කරුවන් 236025ක්ද පැරණි නිර්දේශය යටතේ අයදුම්කරුවන් 41646ක්ද පෙනී සිටී.විභාගය සඳහා ප්‍රශ්න පත්‍ර ලක්ෂ 52ක් මුද්‍රණය කර තිබේ. ප්‍රශ්න පත්‍ර වර්ග 532ක්ද විෂයයන් 124ක් සඳහාද ප්‍රශ්න පත්‍ර මුද්‍රණය කර ඇත. සෑම පළාතක්ම ආවරණය වන පරිදි විභාග මධ්‍යස්ථාන සහ සම්බන්ධිකරණ මධ්‍යස්ථානවලට අධීක්ෂණ කණ්ඩායම් යොදවා ඇති බවත් එය පැය විසිහතර පුරා ක්‍රියාත්මක බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.විශේෂ අවසරය ලබා දුන් කාලය තුළ අයැදුම්පත් 574ක් ලැබී ඇති අතර ඔවුන්ද මෙවර උසස් පෙළ විභාගයට පෙනී සිටිමට නියමිතය. පළාත් සභා මැතිවරණය පවතින ප්‍රදේශවල විභාග මධ්‍යස්ථාන අවට කිලෝ මීටරයක් ඇතුළත රැස්වීම් , පෙළපාලි පැවැත්වීම සහ රතිඤ්ඤා පත්තු කිරිම තහනම් බවත් මැතිවරණ කොමසාරිස්වරයා සහ පොලිස්පතිවරයා ඇතුළු පළාත් නිළධාරින් දැනුම්වත් කර ඇති බවත් විභාග කොමසාරිස් ජනරාල්වරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n12080610</link>
    <topic>ජනපතිඳුන් සමඟ පෙරට ම යෑම නැ’‍හිර මුස්ලිම් ජනතා යුතුකමයි</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතාට සහා‍ය ලබා දෙමින් ඒ මහතා සමඟ ඉදිරියටත් කටයුතු කිරීම සඳහා නැඟෙනහිර පළාතේ සංවර්ධන ප්‍රතිලාභ භුක්ති විඳින මුස්ලිම් ජනතාවට යුතුකමක් හා වගකීමක් ඇතැයි විද්‍යා හා තාක්ෂණ නියෝජ්‍ය ඇමැති ෆයිසර් මුස්තාෆා මහතා අවධාරණය කරයි.යුද ගැටුම් හේතුවෙන් විනාශයට පත් නැඟෙනහිර පළාත අද වනවිට ශීඝ්‍රයෙන් දැවැන්ත සංවර්ධනයක් කරා රැඟෙන ගොස් තිබෙන බව පෙන්වා දෙන නියෝජ්‍ය ඇමැතිවරයා එහි ප්‍රතිලාභ මුසලිම් ජනතාව භුක්ති විඳින බව ද සඳහන් කරයි.කොළඹ මහවැලි කේන්ද්‍රයේදී ඊයේ (05) පැවැති එක්සත් ජනතා නිදහස් සන්ධාන මාධ්‍ය හමුවේදී මේ බව පළ කළේය.ජාතිවාදය අවුස්සමින් මේ ගමන යා නොහැකි බවත් සියලු ජාතීන් අතර සහජීවනය ඇතිකළ යුතු බවත්නියෝජ්‍ය ඇමැතිවරයා කීය.සාමයේ ඵලය ලබා ගැනීම සඳහා සහජීවනය ඇතිකර ගතයුතු බව පෙන්වාදුන් ඒ මහතා එක්සත් ජනතා නිදහස් සන්ධානයට ඡන්දය ලබාදෙන්නේ මුස්ලිම් පල්ලි කඩා බිඳ දැමීමට යැයි ඇතැමුන් ප්‍රකාශ කරන බව ද එවැනි පිරිස් බලාපොරොත්තු වන්නේ මුස්ලිම් අනතවාදය බව ද පැවසීය.එදා උතුරේ සිටි මුස්ලිම් ජනතාව ලක්ෂයක් පමණ පැය 24 ක් ඇතුළත පන්නා දැමීමට එල්.ටී.ටී.ඊ ත්‍රස්තවාදීන් පියවර ගත් බව සිහිපත් කළ නියෝජ්‍ය ඇමැතිවරයා අද ජාතිවාදයෙන් හංවඩු ගැසීමට ඇතැමුන් ප්‍රයත්න දරන බවද ජනාධිපති මහින්ද රාජපක්ෂ මහතා එදා සිට මුස්ලිම් ජනතාව සමඟ සිටි බව ද කීය.මුස්ලිම් ජනතාව බුද්ධිමත්ව කටයුතු කළ යුතු අතර ජාතිවාදය අවුස්සා ඡන්දය ලබා ගැනීමට උත්සාහ කරන පිරිස් මේ රටට කරනුයේ විශාල පාඩුවක් බව ද මෙවර ඡන්දය ඉතාම වැදගත් බවද හේ සඳහන් කළේය.සහජීවනයෙන් නැඟෙනහිර පළාතේ ඡන්ද දිනිය හැකි බවත් ජාතිවාදී පක්ෂ වෙත ඡන්ද ලබාදී සහජීවනයක් ඇතිකළ නොහැකි බවත් කී ඒ මහතා. මුස්ලිම් කොංග්‍රසය ඡන්ද ගුණ්ඩුවක් සඳහා විවිධ ප්‍රකාශ නිකුත් පරන බව පැවසූ මුස්තාපා මහතා යම් අවස්ථාවක ආණ්ඩුව විවේචනය කරන්නේ නම් ඒ වෙනුවෙන් පිළිතුරු ලබාදෙන බවද කීවේය. ජනාධිපති මහින්ද රාජපක්ෂ මහතා මුස්ලිම් ජනතාව සමඟ කටයුතු කිරීම හේතුවෙන් අද එක්සත් ජනතා නිදහස් සන්ධානය වෙත ලැබෙන මුස්ලිම් ඡන්ද ප්‍රමාණය ඉහළ ගොස් තිබෙන බවද හෙතෙම පෙන්වා දුන්නේය.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න, පාර්ලිමේන්තු මන්ත්‍රී ප්‍රභා ගනේෂන් මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n12080611</link>
    <topic>ඉස්තාර් උත්සවය බෞද්ධ විහාරස්ථානයක</topic>
    <author/>
    <content>ආගමික සහයෝගය පිළිබඳ මුළු ලොවටම ආදර්ශයක් සපයමින් මුස්ලිම් බැතිමතුන් ගේ නෝම්බි පවාරන උත්සවය (ඉස්තාර්) හෙට (7) සවස 5.00 ට කොළඹ මාළිගාකන්ද මහබෝධි අග්‍රශ්‍රාවක විහාරස්ථානයේ දී සිදු කෙරේ.“ජාතික සුහඳ සංසදය මගින්” ආගමික සහයෝගය පිළිබඳ මෙම ආදර්ශමත් අවස්ථාව සංවිධාන කරන බවඑම සංසදයේ මාධ්‍ය ප්‍රකාශක කලා කීර්ති එඩ්වින් ආරියදාස මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n12080612</link>
    <topic>‘යුද්ධය දිනූ පසු ශ්‍රී ලංකාවේ ආයෝජන අවස්ථා බහුලයි’</topic>
    <author>මහින්ද අලුත්ගෙදර</author>
    <content>යුද ජයග්‍රහණයෙන් පසු සමාජ හා ආර්ථික වශයෙන් ශීඝ්‍ර දියුණුවක් කරා ගමන් කරන ශ්‍රී ලංකාවේ ආයෝජන අවස්ථා විශාල වශයෙන් නිර්මාණය වී තිබෙන බව සංචාරයක් සඳහා ශ්‍රී ලංකාවට පැමිණි බ්‍රිතාන්‍ය පාර්ලිමේන්තු කණ්ඩායම අවධාරණය කරයි.දේශීය මෙන්ම විදේශීය ආයෝජකයන්, ව්‍යාපාරිකයන් සඳහා තම ව්‍යාපාර කටයුතු කරගෙන යාමට හිතකර පරිසරයක් ශ්‍රී ලංකාවේ උතුරු හා නැඟෙනහිර ප්‍රදේශවල නිර්මාණය වී තිබෙන බවද ශ්‍රී ලංකාවේ ආයෝජනයන් කිරීම සඳහා බ්‍රිතාන්‍ය ආයෝජකයන් වැඩි කැමැත්තක් දක්වන බවද බ්‍රිතාන්‍ය පාර්ලිමේන්තු මන්ත්‍රී කණ්ඩායමේ ප්‍රධානී ජෙම්ස් වොට්සන් මහතා පවසයි.ඒ මහතා මේ බව සඳහන් කළේ කොළඹදී ඊයේ (05) පැවැති මාධ්‍ය හමුවකට සහභාගි වෙමිනි.සය දින සංචාරයක් සඳහා ශ්‍රී ලංකාවට පැමිණි බ්‍රිතාන්‍ය පාර්ලිමේන්තු මන්ත්‍රී කණ්ඩායම උතුරු පළාතේ කිලිනොච්චි දිස්ක්‍රික්කයේද නැඟෙනහිර පළාතේ ත්‍රීකුණාමලය දිස්ත්‍රික්කයේ සහ දකුණු පළාතේ හම්බන්තොට දිස්ත්‍රික්කයේ සංචාරය කරමින් ශ්‍රී ලංකාවේ වත්මන් තත්ත්වය නිරීක්ෂණය කළ අතර පවතින ආයෝජන හා ව්‍යාපාරික අවස්ථාවන් සම්බන්ධයෙන් සොයා බැලූහ.රජයේ නියෝජිතයන්, විපක්ෂයේ නියෝජිතයන් මෙන්ම දෙමල ජාතික සංධාන මන්ත්‍රීවරුන් සහ සංචාරය කළ ප්‍රදේශයන්හි විවිධ පුද්ගලයන් සමඟ කතාබහ කළ බ්‍රිතාන්‍ය පාර්ලිමේන්තු මන්ත්‍රී කණ්ඩායම යුද ජයග්‍රහණයෙන් පසුව ශ්‍රී ලංකාව ලබා තිබෙන ප්‍රගතිය සම්බන්ධයෙන් සතුට ප්‍රකාශ කළහ.මෙහිදී වැඩිදුරටත් අදහස් දැක්වූ පාර්ලිමේන්තු මන්ත්‍රීවරයා සඳහන් කළේ නැවත පදිංචි කිරීම, පුනරුත්ථාපනය ඇතුළුව උතුරු හා නැඟෙනහිර පළාත්හි විශාල දියුණුවක් ලබා තිබෙන බවයි.මේ වනවිට උතුරු හා නැඟෙනහිර පළාත්හි දැවැන්ත සංවර්ධන ව්‍යාපෘති රැසක් ක්‍රියාත්මක වන බව පෙන්වාදුන් ජෙම්ස් වොට්සන් මහතා යුද ගැටුම් හේතුවෙන් විනාශයට පත් උතුරු හා නැඟෙනහිර ප්‍රදේශයන්හි වත්මන් සංවර්ධනය සම්බන්ධයෙන් සතුටට පත්වන බවද ඒ ඒ ප්‍රදේශයන්හි තරුණ තරුණියන් සඳහා නව රැකියා අවස්ථාවන් විශාල ප්‍රමාණයක් නිර්මාණය වී තිබෙන බවද සඳහන් කළේය.ආර්ථික හා සංස්කෘතික ආදී සෑම අංශයකින්ම ශ්‍රී ලංකාවට දිගු ඉතිහාසයක් තිබෙන බව සඳහන් කළ බ්‍රිතාන්‍ය පාර්ලිමේන්තු මන්ත්‍රී කණ්ඩායමේ ප්‍රධානියා යුද ජයග්‍රහණයෙන් පසුව මෙරට ලබා තිබෙන ප්‍රගතිය සම්බන්ධයෙන් සතුටට පත්වන බවද ප්‍රකාශ කළේය..මේ අතර ඒ මහතා සඳහන් කළේ ශ්‍රී ලංකාවේ සංචාරය සඳහා අවස්ථාව ලබා දීම සම්බන්ධයෙන් ජනාධිපති මහින්ද රාජපක්ෂ හා බ්‍රිතාන්‍යයේ ශ්‍රී ලංකා මහ කොමසාරිස් වෛද්‍ය ක්‍රිස් නෝනිස් මහත්වරුන්ට ස්තුතිවන්ත වන බවයි.උතුරු අයර්ලන්ත පාර්ලිමේන්තු මන්ත්‍රී ඉයන් පේස්ලි, බ්‍රිතාන්‍ය කොන්සවේටි පක්ෂයේ මන්ත්‍රීවරුන් වන මැතිව් ඔෆර්ඩ්, ඒඩ්න් බර්ලි, මාර්ක් මෙන්සිස්, ඇන්ඩ්‍රෝ ස්ටෙෆන්, ඩේව්ඩ් මොරිස්, බොබි බ්ලැක්මන් මහත්වරුද විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතාද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=n12080613</link>
    <topic>කැලණි කේබල්ස් විශිෂ්ටයන් අගයයි</topic>
    <author/>
    <content>කැලණි කේබල්ස් සමාගමේ වාර්ෂික වෙළෙඳ විශිෂ්ටයන් හා බෙදාහැරීමේ නියෝජිත සම්මාන උළෙල, ප්‍රධාන විධායක නිලධාරී, මහින්ද සරණපාල හා සාමාන්‍යාධිකාරී - අලෙවි, අනිල් මුනසිංහ යන මහත්වරුන්ගේ ප්‍රධානත්වයෙන් දඹුල්ලේ හෙරිටන්ස් කණ්ඩලම හෝටලයේ දී පසුගියදා පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=r1208061</link>
    <topic>මුතූර්, පාඨලිපුරම් වැව් 40ක් නැ’හිර නවෝදයෙන් සංවර්ධනයට</topic>
    <author>මහානාම ගලහිටියාව - මහනුවර උතුර විශේෂ</author>
    <content>ත්‍රස්තවාදීන්ගේ ග්‍රහණයට යටත්ව වනගතව තිබූ නැගෙනහිර පළාතේ සරුසාර පොළවට නව අරුණැල්ලක් උදාවී ඇත. ආර්ථික සංවර්ධන අමාත්‍යාංශයේ නැගෙනහිර නවෝදය මගින් ජනතාවගේ මූලික අවශ්‍යතා සපුරා දෙමින් සංවර්ධන‍ෙය් ආරම්භකර තිබේ.මහාමාර්ග, පාලම්, නිවාස පමණක් නොව යුද්ධයෙන් පීඩාවට පත් දරුවන්ගේ අධ්‍යාපනයටද සුවිශේෂි දායකත්වයක් ලබා දී ඇත. ජනතාවගේ ජීවනෝපාය මාර්ග සවිමත් කිරීමේ අරමුණින් එක්සත් ජාතීන්ගේ ආහාර හා කෘෂිකර්ම සංවිධානයේ මෙහෙයවීමෙන් පිළිසකර කර ඇති වැව් අමුණු විශාල සංඛ්‍යාවක්් වේ.යුද්ධයෙන් හානියට පත් මුතූර් පාඨලීපුරම් ප්‍රදේශයේ සංවර්ධනයකර ඇති මධ්‍යම හා විශාල ප්‍රමාණයේ වැව් සංඛ්‍යාව 40කට අධිකය. මේ යටතේ එම ප්‍රදේශයේ කෘෂිකර්මාන්තයේ නව නැම්මක් ඇති වී තිබේ , වැව් පිරිසිදු කිරීම් මෙන්ම ඉඩම් සංවර්ධන කටයුතු ද නිම වෙමින් පවතී.ඉඩම් හෙක්ටයාර් 1000ක පමණ වගා කටයුතු සඳහා වැව් සහ ඇළ මාර්ග මගින් ජලය සැපයෙන මෙම ප්‍රදේශයේ් ගොවි පවුල් 25000කට අධික සංඛ්‍යාවක් ජීවත්වන අතර ඔවුන්ගේ ගොඩ මඩ ඉඩම් සංවර්ධනයට කෘමිනාශක, සත්ව ගොවිපොළ, බිත්තර වී, උදලු ආදි සුලු උපකරණ, යන්ත්‍රෝපකරණ හා බෙහෙත් විදින යන්ත්‍ර හා වෙනත් කෘෂි උපකරණ ලබාදීමටත් පියවර ගෙන ඇත.යුරෝපා සංගමයේ ප්‍රතිපාදන යටතේ මුතූර් ප්‍රදේශයේ පාසල් ගොඩනැගිලි, සෞඛ්‍ය මධ්‍යස්ථාන, බහුකාර්ය ගොඩනැගිලි ආදි සංවර්ධන ව්‍යාපෘතී රැසක් ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=r1208062</link>
    <topic>තැලසීමියා රෝගි දරුවාට ප්‍රතිකාර ලබාදෙන්න අසරණ මවුපියන්ට උදව් කරන්න</topic>
    <author>ඇහැලියගොඩ සමූහ – එච්. ඇම්. කිත්සිරි රූපසිංහ</author>
    <content>ස්ථිර ආදායම් මාර්ග නොමැති අසරණ පවුලක් පිළිබඳව දෙහිඕවිට ප්‍රාදේශීය ලේකම් කොට්ඨාසයේ පනාවල බටංගල දීගලවත්ත ප්‍රදේශයෙන් වාර්තාවේ.කේ. ජී. ධර්මදාස (49) සහ කේ. යූ. මංගලිකා (39) යන යුවළගේ දරුවන් දෙදෙනෙකි. වැඩිමහල් දරුවා 11 හැවිරිදි ජනිත් ප්‍රියමන්ත ය. ඔහු වසර 10ක පමණ සිට තැලසීමියා රෝගයට ප්‍රතිකාර ලබයි.දෙහිඕවිට ජාතික පාසලේ 07 වන වසරේ අධ්‍යාපනය ලබන මොහුට මසකට වෛද්‍ය ප්‍රතිකාර සඳහා රුපියල් 8000කට ආසන්න මුදලක් අවශ වන බව ජනිතගේ මව වන කේ. යූ. මංගලිකා මහත්මිය පවසයි.ඇය මෙසේ ද පැවසුවා ය.මම දළු කැඩීමට යනවා. සැමියා කුලී වැඩ කරනවා. 08 හැවිරිදි කල්පනී අහිංසා දියණියගේ සහ ජනික් ප්‍රියමන්ත පුතාගේ අධ්‍යාපන කටයුතු සඳහාත් වෛද්‍ය ප්‍රතිකාර සඳහාත් විශාල මුදලක් මසකට වැය වනවා. මුදල් සොයා ගැනීමට හැකියාවක් නෑ. මේ සඳහා කවුරුන් හෝ පිහිටවන්නේ නම් කරන උතුම් පුණ්‍ය කර්මයක්.මෙම ලිපිනයෙන් ඔවුන් පිළිබඳව තොරතුර විමසිය හැකිය. කේ. යූ. මංගලිකා මිය, දීගලවත්ත, බටංගල, පනාවල..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=r1208063</link>
    <topic>හාරිස්පත්තුව මැදවල රජමහා විහාරයේ නටබුන් සහ සිතුවම් විනාශවීමේ අවදානමක</topic>
    <author>හාරිස්පත්තුව මධ්‍යම විශේෂගාමිණී බී. දිසානායක</author>
    <content>ඓතිහාසික ගෘහ නිර්මාණ, කලා නිර්මාණ මෙන්ම ලේඛන රැසකින් යුත් හාරිස්පත්තුවේ මැදවල රජමහා විහාරයට වසර 2100 ක් සපිරේ. මේ විහාරය අනුරාධපුර යුගයේ සිට මහනුවර යුගය තෙක් රජ කළ රජවරුන්ගේ සංරක්‍ෂණයට, ආරක්‍ෂාවට මෙන්ම ගෞරවයට ද පාත්‍ර වී ඇත.හාරිස්පත්තුවේ කඳු මුදුනක පිහිටි මේ විහාරයේ ටැම්පිට විහාරය, බුදුගෙය, ශෛල මය චෛත්‍ය, විහාරගෙය, බදාමෙන් නිම කළ දර්ශනීය පිවිසුම් තොරණ, ගලින් නිමකළ පියගැටපෙළ සහ වෙනත් විහාරස්ථානවල දැකීමට නොමැති ඓතිහාසික පෝය ගෙය මෙහි දැකගත හැකිය.අද මේ රජමහා විහාරය පුරාවිද්‍යා දෙපාර්තමේන්තුවේ සංරක්‍ෂණය යටතේ පැවතියත් කලකින් මෙහි සංරක්‍ෂණ කටයුතු සිදුකර නොමැත. විහාර භූමියේ ඇති සෙල්ලිපිය පාසි බැඳී හඳුනාගත නොහැකි ආකාරයට විනාශ වෙමින් පවතී. ටැම්පිට විහාරයේ ලීයෙන් නිම කළ පියගැටපෙළ කැඩී ඇති අතර බරාදයේ ලී කඳන් තැනින් තැන වේයන්ගේ ග්‍රහණයට හසු වී ඇත. පහත බිම් මහලේ තැනින් තැන හුඹස් මතුකොට ඇත. වහලය වටා ඇති ගෘහ නිර්මාණ විනාශයට පත්වෙමින් පවතී. ඓතිහාසික පෝයගෙය වටා ඇති බිත්තියේ වේගුළු මතු වී ඇති අතර වහලයේ තැනින් තැන වර්ෂා ජලය කාන්දු වෙමින් පවතී.විහාරාධිපති දෙහිගම චන්දරතන නාහිමි – අප විහාරයේ සංරක්‍ෂණ කටයුතු සිදුකෙරෙන්නේ පුරාවිද්‍යා දෙපාර්තමේන්තුවෙන්. මෙහි ඇති ඓතිහාසික ගෘහ නිර්මාණ බිතු සිතුවම් විනාශයට පත්වීම ගැන වාචිකව සහ ලිඛිතව කිහිප වරක් දැනුම්වත් කළා. කලකට ඉහත නිලධාරිණියක් මෙහි පැමිණ පරීක්‍ෂා කොට ගියා. මෙතෙක් කිසිවකු මෙහි පැමිණියේ නෑ. අපේ බෞද්ධ උරුමයන් අනාගත පරපුර වෙනුවෙන් ආරක්‍ෂා කළ යුතුයි. මෙයට වගකිවයුතු බලධාරීන්ගේ අවධානය යොමුකර මේ විහාරස්ථානය සංවර්ධනය කරන ලෙස ඉල්ලනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=r1208064</link>
    <topic>කෑගල්ල එජනිස අපේක්ෂකයන්ගේ ජන හමුව</topic>
    <author>මාවනැල්ල සමූහ පී. සෙනෙවිරත්න</author>
    <content>සබරගමුව පළාත් සභා මැතිවරණයට කෑගල්ල දිසාවෙන් තරග කරන අපේක්ෂකයන්ට සහාය ලබා දීමේ මහජන හමුවක් පසුගියදා දික්පිටිය ගල්අතර ගම්මානයේ පැවැත්විණි.එම අවස්ථාවට සහභාගි වූ නියෝජ්‍ය සෞඛ්‍ය ඇමැති ලලිත් දිසානායක මහතා මෙසේ පැවැසීය. ඩී. එස්. සේනානායක මහතා ඇතුළු දේශප්‍රේමීන් පිරිසක් එක්ව එජාපය බිහි කළා. දිවංගත අගමැති බණ්ඩාරනායක මහතා ද එජාපයෙන් දේශපාලනයට පිවිස එම පක්ෂය හැර දමා වෙනම පක්ෂයක් බිහි කළා. එක්සත්ව ජාතිකත්වය එදා එජාපය තුළ ගැබ්ව තිබුණා.අද වනවිට එජාපයේ වර්තමාන නායකයා ඒකාධිපතියකු ලෙස ක්‍රියා කරන නිසා සියලු එජාප බලකණු පක්ෂය හැර ගිහින් සිටිනවා. දැන් අරණායක මාවනැල්ල කෑගල්ල ප්‍රදේශවල එජාප පාක්ෂිකයන් අප හා එක්වෙමින් සිටිනවා. එසේ එක්වන සාමාජික පිරිස් අප ඉතාම සුහදත්වයෙන් පිළිගන්නවා. එජාප මහ ඇමැතිවරයා වූ ජයතිලක පොඩි නිලමේ මහතා මෙවර එජනිසයෙන් කෑගල්ල දිසාවට තරග කරනවා.එජනිස අපේක්ෂක චමිල දිසානායක මහතා - මම දේශපාලන බිමට පිවිසියේ මාගේ පියා කළ ජනතා සේවාවන් නිසායි. එතුමා ජනතාවගෙන් ලබන උපහාරයන් දැක එතුමාගේ ජනහිතකාමි සේවාව ඉදිරියට ගෙන යෑමේ චේතනාවෙන් මම දේශපාලනයට පිවිසියා. අරණායක ප්‍රාදේශීය සභාවේ සභාපති දිනේශ් ගුණරත්න මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=r1208065</link>
    <topic>අනාගත බෑණාගේ රැකියාව දැනගත් මාටින් මුදලාලිට තරු පෙනිලා</topic>
    <author>හංවැල්ල සමූහ ධර්මසිරි විජේරත්න</author>
    <content>දිගු කලෙක සිට තම දියණිය සුරංගනිගේ කේන්ද්‍රයේ කුජ හතට ගැළපෙන සහකරුවකු සොයමින් සිටි මාටින් මුදලාලිට පැරැණි මිතුරකුවූ මිත්‍රසේන හමුවුණේ අහම්බෙනි.බොහෝ වේලාවක් මිතුරා සමඟ කතාකරමින් සිටි මුදලාලි දියණියගේ කේන්ද්‍ර ගැටලුව ගැනද ඔහුට කීමට අමතක නොකළේය.මම දන්න ඉලංදාරියෙක් ඉන්නවා. එයාටත් තියෙන්නෙ ඕවගෙම ප්‍රශ්නයක්. කැමැතිනම් කේන්දරේ ගෙනත් දෙන්ට පුළුවනි. මිත්‍රසේන කීවේය.අනේ එහෙනම් කොච්චර දෙයක්ද. අද හෙටම ගෙනත් දෙන්න මුදලාලි කීවේ මහත් උනන්දුවකිනි.ඊට දෙදිනකට පසු මිත්‍රසේන ආවේ කේන්දරේ සහ මනාලයාගෙ විස්තර ඇතුළත් සටහනක්ද රැගෙනය” කම්කරු දෙපාර්තමේන්තුවේ වීල්බැරෝ ඔපරේටර්” හැබෑට මොකක්ද මේ රස්සාව සටහන කියැවූ මුදලාලි ඇසුවේය. මාත් හරියටම දන්නෙ නැහැ. ඔය විස්තරේ ලියල දුන්නෙ ඒ ඉලංදාරියාමයි. මිත්‍රසේන පිළිතුරු දුන්නේය.මැෂින් ඔපරේටර් සිනමා ඔපරේටර් එතකොට ටෙලිපෝන් ඔපරේටර් ඕවගෙ රස්සාවල් කොච්චර තියෙනවද? මේකත් ඒවගේ හොඳ රස්සාවක් වෙන්න ඇති. පඩිය මාසෙකට රුපියල් 18000ක් නේ. අපි ඉස්සෙල්ලම කේන්දර ගැළපෙනවද බලමුකො. මිත්‍රසේනගේ යෝජනාවට එකඟ වූ මුදලාලි එදිනම සවස ගමේ කේන්දර බලන අයකු හමුවීමට ගියේය. ජ්‍යෝතිෂවේදියාගේ මතය වූයේ කේන්ද්‍ර දෙක සියයට අනූවක් ගැළපෙන බවය.වෙනදාට වඩා ප්‍රබෝධමත් ගතියකින් නිවෙසට ආ මුදලාලි දුටු ඔහුගේ බිරිය සීලවති මඳ වේලාවක් නිහඬව සිට කතාව ඇරැඹුවාය. මොකද කේන්දර ගුරුන්නාන්සේ කිව්වේ. මේ සැරේවත් වැඩේ හරියයිද? ඈ නොඉවසිල්ලෙන් ඇසුවාය.සියයට අනූවක්ම කේන්දර ගැළපෙනව. මට මේ කල්පනා කෙළේ ඉරිදාට ඒ උදවියට එන්න කියල මිත්‍රසේනට පණිවුඩයක් යවන්නයි. මුදලාලි කිවේය. අනේ් හොඳයි කෙලිගෙ වාසනාව අද මගේ ඉහේ මලක් පිපුණා වාගෙයි. සීලවති එසේ කියද්දී දෙදෙනාගේ කතාව කාමරයේ සිට අසාගෙන සිටි සුරංගනිගේද ඉහේ මලක් පිපුණාට සැක නැත.ඊළඟ ඉරිදා මනාලයා මුදලාලිගේ ගෙදරට ආවේ වැඩිහිටි කිහිප දෙනකු හා මිත්‍රසේනද සමගය.මනාලයාගේ වයස අවුරුදු 38ක් වුවද ලාබාල පෙනුමකින් යුක්ත වූ ඔහු ඉතා කඩවසම් අයෙකි. ඒ නිසා සුරංගනි ඔහුට කැමැති බවත් ඇගේ ඉරියව්වලින් පෙනෙන්නට තිබිණ. කෙසේ වෙතත් නෑදෑ පිරිස නික්ම යෑමට පෙර මුදලාලි කීවේ අපි කැමැති වුණාට මදිනෙ. දුවගෙන් අහල ඉක්මණින් පනිවුඩයක් එවන්නම් කියාය. පිරිස නික්මගිය පසු සුරංගනී වෙතට ගිය මුදලාලි දුව මොකද කියන්නෙ. මනමාලයාට කැමැතිදැයි විමසුවේය. මම අකැමැති නැහැ තාත්තෙ. ඒවුණත් රස්සාව ගැන හරියටම දැනගන්නට ඕනෑ යයි ඈ පිළිතුරු දුන්නාය.හිටින්කො මං ඒකත් දැනගන්න කියූ මාටින් මුදලාලි පසුදින උදේ ගියේ අනාගත බෑණා ගැන තොරතුරු සෙවීමටය. එවැනි නම ඇති කෙනකු සිටින බවත් ඔහු සේවය කරන්නේ ප්‍රධාන ගොඩනැගිල්ලට යාබද වැඩබිමේ බවත් දැනගත් මුදලාලි වැඩබිමේ ගේට්ටුව අසලට යනවිටම දුටුවේ මනාලයා කොට කලිසමක් ඇඳගෙන පස් පිරවූ වීල්බැරැක්කයක් තල්ලු කරන අයුරුය.නිසොල්මනේ ආපසු හැරුණු මාටින් මුදලාලි ගෙදරට ගොඩවනවාත් සමඟම කොහොමද තාත්තෙ ගිය වැඩේ යයි සුරංගනි ඇසුවාය. වැඩක් නෑ දුවේ. මිනිහ කම්කරුවෙක් මං යන කොටත් කොට කලිසමක් ඇඳගෙන පස් පුරෝපු වීල් බැරැක්කයක් තල්ලු කරනව මගේ ඇස් දෙකෙන්ම දැක්කා යයි මුදලාලි කීවේය.එහෙනම් ඒකයි වීල්බැරෝ ඔපරේටර් කිව්වෙ අනේ් හැබෑට මෙහෙමත් මිනිස්සු යයි සුරංගනීට ඉබේටම කියැවිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=s1208061</link>
    <topic>මැරතන් ක්‍රීඩකයා‍ෙග් පවුලේ උදවියට ක්‍රීඩා ගම්මානයේ දොරටු වැසෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව වෙනුවෙන් ලන්ඩන් ඔලිම්පික් උලෙළේ අවසන් ක්‍රීඩා ඉසව්ව නියෝජනය කිරීමට බලාපොරොත්තුවෙන් සිටින මැරතන් ක්‍රීඩක අනුරාධ ඉන්ද්‍රජිත් කුරේ, තම පවුලේ සාමාජිකයන් මුණ ගැසීමට අවස්ථාවක් ඉල්ලා ඇතත් එය අහිමිවීමෙන් බලවත් කණස්සල්ලට පත්ව සිටී.ඔලිම්පික් ක්‍රීඩා ගම්මානයේ සිටින අනුරාධ ඉන්ද්‍රජිත් පවු‍ලේ සාමාජිකයන් පස්දෙනෙකු ඔලිම්පික් ගම්මානය තුලට කැදවාගෙන ඒමට ඉල්ලු අවසරය ප්‍රතික්ෂේප කිරීම හේතුවෙන් මේ තත්ත්වය ඇතිව තිබේ.ඔලිම්පික් ක්‍රීඩා ගම්මානයේ සිටින ක්‍රීඩක ක්‍රීඩිකාවන්ට පවුලේ සාමාජිකයන් හමුවීමට අවශ්‍ය නම් අදාල රටේ කණ්ඩායම භාර ප්‍රධානියා මගින් විශේෂ අවසර පත්‍රයක් ලබාගත යුතුය. අනුරාධ ඉන්ද්‍රජිත් කුරේ එවැනි අවසර පත්‍රයක් ශ්‍රී ලංකා කණ්ඩායම් භාර ප්‍රධානී දේවා හෙන්රි මහතාගෙන් ඉල්ලා සිටියද එය ප්‍රතික්ෂේප කළ බව ඔහු පවසයි. එහෙත් එවැනි අවසර පත්‍ර ලබාගෙන ඇතැම් නිලධාරීන්ගේ හිතවතුන් ක්‍රීඩා ගම්මානයට පැමිණෙන බව පෙන්වා දෙන අනුරාධ ඉන්ද්‍රජිත් පවසන්නේ ක්‍රීඩකයෙකුගේ මානසිකත්වය ඉහළ නංවා ගැනීමට ඉඩකඩ අහිමිවීම ගැන තමා කණගාටු වන බවය.“මා කිසිවක් ඉල්ලා නෑ. මගේ එකම ඉල්ලීම වුණේ ක්‍රීඩා ගම්මානයේදී මගේ පවුලේ ‍උදවිය සමග කතා කිරීමට අවස්ථාවක් දෙන ලෙසයි. ඒකට යහපත් ප්‍රතිචාරයක් නොලැබීම ගැන මා පුදුම වුණා. ශ්‍රී ලංකා නාමය යටතේ අවසරපත් ලබාගෙන දිනපතා බොහෝ දෙනෙක් ක්‍රීඩා ගම්මානය ඇතුලට එනවා. නමුත් රට නියෝජනය කරන මට එවැනි අවස්ථාවක් නැ” අනුරාධ ඉන්ද්‍රජිත් පැවාසීය.“ඔලිම්පික් ක්‍රීඩා ගම්මානය තුලට පැමි‍ණීම වාසනාවක්. අපේ රට වෙනුවෙන් පැමිණි ක්‍රීඩක ක්‍රීඩිකාවන් හත්දෙනා නිසයි ශ්‍රී ලංකාව‍ට මෙහි අවස්ථාව තියෙන්නේ. ක්‍රීඩකයෙකුගේ පවුලේ අයට නැති අවස්ථා ලැබී තියෙන්නේ පිටස්තර අයටයි. මේකට කණ්ඩායම් ප්‍රධානියා වගකිය යුතුයි” අනුරාධ ඉන්ද්‍රජිත් පැවැසීය.මේ පිළිබදව ශ්‍රී ලංකා කණ්ඩායම් භාර ප්‍රධානී දේවා හෙන්රි මහතාගෙන් කළ විමසීමකදී ඒ මහතා පැවැසුවේ මැරතන් ක්‍රීඩක අනුරාධ ඉන්ද්‍රජිත් ඉල්ලිම් කරන විට අවසරපත් අවසන්ව ඇති හෙයින් මේ ප්‍රශ්නය මතුවු බවයි. “එකවර පස්දෙනෙකු ක්‍රීඩා ගම්මානය ඇතුලට ගෙන්න අපහසු බව මා අනුරාධට පැවැසුවා. ඔහු හමුවීමට අවශ්‍ය පස්දෙනා අවස්ථා කිහිපයකදී කොටස් වශයෙන් ගෙන්වීමට අවසර දිය හැකියි. අනුරාධ‍ගේ ඉල්ලීම ප්‍රතික්ෂේප කර නෑ” දේවා හෙන්රි මහතා පැවැසීය.කෙසේ වුවද මේ 12වැනිදා පැවැත්වෙන මැරතන් ඉසව්වේදී ශ්‍රී ලංකාව වෙනුවෙන් උපරිමය ඉටුකරන බව අනුරාධ ඉන්ද්‍රජිත් කුරේ සදහන් කළේය. නමුත් තරගයට පෙර පවුලේ උදවිය මුණගැසී කතා කිරීමට ලැබුණේ නම් එය තවත් ශක්තියක් බව හෙතෙම අවධාරණය කළේය.අනුරාධ ඉන්ද්‍රජිත් පසුගියදා පැවැති ලන්ඩන් මැරතන් තරගයේදී දැක්වු දක්ෂතා හේතුවෙන් මෙවර ඔලිම්පික් උලෙළට සුදුසුකම් ලැබීය.තිස්හතර හැවිරිදි අනුරාධ ශ්‍රී ලංකා කණ්ඩායමේ සිටින පළපුරුදුම ක්‍රීඩකයාද ‍වේ. ඔහු 2004 ඇතැන්ස් ඔලිම්පික් උලෙළද ඇතුලුව දෙවරක් ශ්‍රී ලංකාව වෙනුවෙන් ඔලිම්පික් වරම් දිනා ගැනීමට සමත් වුවේය.ඔලිම්පික් ක්‍රීඩා ‍ලෝලීන් නොඉවසිල්ලෙන් බලා සිටි ලොව වේගවත්ම කාන්තාව ‍තෝරාගැනීමේ අවසන් තරගය තත්පර 10.75කින් නිමාකළ ජැමෙයිකාවේ ෂෙලී ඈන් ෆ්‍රේසර් දෙවැනි වරටත් රන් පදක්කම අත්කර ගත්තාය. ලොව ප්‍රබලතම කෙටිදුර ධාවන ශූරියන් රැසක් තරග වැදුණු මේ අතිශය උණුසුම් තරගයට පෙර දී ද අනාවැකි පළවූයේ ෂෙලී සිය ඔලිම්පික් කිරුළ රැකගනු ඇති බවය.අමෙරිකා‍වේ බලාපොරොත්තුව වූ කැමේලියා ජේටර් තත්පර 10.78ක කාලයක් වාර්තා කරමින් ‍රිදී පදක්කම දිනාගත් අතර ජැමෙයිකාවේ වෙරෝනිකා කැම්බල් තත්පර 10.81කින් තරගය නිමාකර ලෝකඩ පදක්කමට හිමිකම් කීවාය.'මම දැනගෙන හිටියේ නෑ මොකද වුණේ කියලා. මේ ජයග්‍රහණය 2008 වසරේ බීජිං ඔලිම්පික් ජයග්‍රහණයට වඩා වෙනස්. එහිදී මම අත්දැකීම් නැති යොවුන් ක්‍රීඩිකාවක් ලෙසයි තරග වැදුණේ. එදා රන් පදක්කම දිනාගන්න පුළුවන් වේවි කියලා මම හිතුවේවත් නෑ. මෙවර තත්වය හාත්පසින්ම වෙනස්. මම තරමක දෙගිඩියාවෙන් හිටියේ.' ජයග්‍රහණයෙන් අනතුරුව 25 හැවිරිදි ෂෙලී කියා සිටියාය.ඔලිම්පික් මීටර් 100 කාන්තා රන් පදක්කම දෙවරක් දිනූ තුන්වැනි ක්‍රීඩිකාව ලෙසත් ෂෙලී වාර්තාපොතට එක්වූවාය. මීට පෙර අමෙරිකාවේ ව්යොමියා ටයිස් සහ ගේල් ඩෙවර්ස් මේ කිරුළ දෙවතාවක් දිනා ගැනීමට සමත්වූහ.ඔස්කාර් පිස්ටෝරියස්ඔලිම්පික් ඉතිහාසය අලුත් කරයිමීටර් 400 පිරිමි තරග ඉසව්වේ අවසන් පූර්ව තරගයට සුදුසුකම් ලබා ගැනීමට සමත්වූ දකුණු අප්‍රිකාවේ ඔස්කාර් පිස්ටෝරියස් අවසන් තරගයට ඉදිරිපත් වීමටත් පෙර ඔලිම්පික් වාර්තාවක් බිහිකිරීමට සමත්වී සිටියි. ඒ ඔලිම්පික් තරගාවලියට සහභාගිවූ දෙපා අහිමි පළමු ක්‍රීඩකයා ලෙසටය. ඔහු 2004 සහ2008 වසරවලදී පැරා ඔලිම්පික් තරගාවලි සඳහා සහභාගි වී තිබේ.ඔහු ‍මෙවර තරගාවලියේ සුදුසුකම් ලැබීමේ තරගය නිමාකළේ දෙවැන්නා ලෙසිනි. 'මම දන්නේ නෑ අඬන්න ද හිනාවෙන්නද කියලා. මේක ම‍ගේ හීනයක් සැබෑවීමක්.' අවසන් පූර්ව වටයට සුදුසුකම් ලැබීමෙන් පසු ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=s1208062</link>
    <topic>අවසන් එක්දින තරගයේ ජයත් ඉන්දියාවට</topic>
    <author>වර්නන් ගුණසේකර පල්ලෙකැලේ සිට</author>
    <content>ලහිරු තිරිමාන්න හා ජීවන් මෙන්ඩිස් පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පෙරේදා පැවැති පස්වැනි හා අවසාන එක්දින තරගයේදී ඉන්දියාව තුළ බියක් ඇති කරවමින් අගනා වේගවත් පිතිහරඹයක නියැලුනද අවසානයේ එය ප්‍රමාණවත් නොවී ශ්‍රී ලංකාව ලකුණු 20ක පරාජයක් ලැබීය.ඉන්දියාවට මේ ජයග්‍රහණයත් සමග තරගමාලාවේ 4–1ක ජයක් හිමිවූ අතර ඒ අනුව ඔවුන් ජගත් ක්‍රිකට් කවුන්සලයේ ජාත්‍යන්තර එක්දින ශ්‍රේණිගත කිරීම්වල අංක 2 ට පිවිසියේය.ලකුණු 295ක අසීරු ඉලක්කයක් හඹා ගිය ශ්‍රී ලංකාව ඕවර 45යි පන්දු 4කදී ලකුණු 274කට දැවී ගියේය. ප්‍රබල සටනක් දෙමින් තිරිමාන්න හා මෙන්ඩිස් ද, ඉන්පසුව තිසර පෙරේරා (18) ද,පන්දුවට පහර දෙමින් සිටියදී ශ්‍රී ලංකාව යළි තරගයේ පෙරමුණට පිවිසියද එය යළි තමන් වෙත ග්‍රහණය කර ගැනීමට ඉන්දියානුවෝ සමත් වූහ.ජීවන් මෙන්ඩිස් ඔහුගේ මංගල ජාත්‍යන්තර එක්දින ක්‍රිකට් අර්ධ ශතකය විශිෂ්ට අයුරින් වාර්තා කරමින්ද, ආකර්ෂණීය පිතිහරඹයක නියැලෙමින්ද, තිරිමාන්න සමග එක්ව තරගය උඩු යටිකුරු කරමින් විටෙක ජයග්‍රාහී බලාපොරොත්තු ශ්‍රී ලංකා කණ්ඩායම තුළ ඇති කිරීමට සමත් විය. ලකුණු 102කට කඩුලු 5ක් බිඳ වැටී තිබියදී කඩුල්ලේ එක්වූ මේ දිරිය පිතිකරු යුගලය ඕවර 20යි පන්දු 4කින් ලකුණු 102ක් රැස් කරමින් ශ්‍රී ලංකා ඉනිම මුළු ලකුණු 204 දක්වා ඉහළට ගෙන ආහ.36 වැනි ඕවරයේදී තිරිමාන්න අවාසනාවන්ත ලෙස දුවද්දී දැවී යාම තරගය යළි ඉන්දියාව පැත්තට හැරවූ තීරණාත්මක අවස්ථාව විය. සිය සිවුවැනි ජාත්‍යන්තර එක්දින අර්ධ ශතකය වාර්තා කරමින් සුපිරි පිතිහරඹයක් දියත් කළ තිරිමාන්න පන්දු 96කින් ලකුණු 77ක් ලබා ගත්තේය. මෙය ඔහුගේ ජාත්‍යන්තර එක්දින ක්‍රිකට් දිවියේ ලබා ගත් වැඩිම ලකුණු ප්‍රමාණය විය. ඒ අගනා ඉනිමට හතරේ පහර 5ක් හා හයේ පහර 3ක් ඇතුළත් විය. මින් හයේ පහර 2ක් මනෝජ් ටිවාරිගේ පන්දුවලට තිරිමාන්න එල්ල කළේ එකම ඕවරයකදීය.මෙන්ඩිස් ද තිරිමාන්න ට දෙවැනි නොවී ආක්‍රමණශීලීව පිත්ත හසුරුවමින් ඔහුගේ මංගල ජාත්‍යන්තර එක්දින අර්ධ ශතකය වාර්තා කළේය. පන්දු 71කින් ලබා ගත් එම අර්ධ ශතකයට හතරේ පහර 4ක් ඇතුළත්ව තිබිණි. ඉන් නොනැවතුණු මෙන්ඩිස් තවත් හතරේ පහර 2ක්ද එල්ල කරමින් අවසානයේ දැවී ගියේ පන්දු 88කින් ලකුණු 72ක් රැස් කිරීමෙන් පසුවය.මෙන්ඩිස් මෙන්ම ඔහුට පෙර තිසර පෙරේරා ද 43 වැනි ඕවරයේදී දැවී ගියේ ඉර්ෆාන් පතන්ගේ පන්දුවලටය. ඉනිම මුලදී තිලකරත්න ඩිල්ෂාන් හා උපුල් තරංග යන ආරම්භක පිතිකරුවන් ද දවාලූ පතන් ඔහුට සීමා වූ ඕවර දහයේ අවසන් පන්දුවේදී සචිත්‍ර සේනානායක (7) ගේ කඩුල්ල ද ලබා ගනිමින් සමස්ත තරගයේ ලකුණු 61කට කඩුලු 5ක් ලබා ගත්තේය. ඒ හපන්කම පතන් ට ‘තරගයේ වීරයා’ වීරයා සම්මානය ගෙන ආවේය. ශ්‍රී ලංකාව මෙල්ල කිරීම සඳහා ඉන්දියානුවන් ඔවුන්ගේ පන්දු යවන්නන් 8 දෙනෙකුම යෙදවූහ.තරගමාලාවේ වීරයා වූ විරාට් කෝලි ට ජීප් රථයක් ප්‍රදානය කෙරිණි. ඔහු එහි බොනට්ටුව මතට නැංගේය. කෝලිගේ සගයෝ වාහනයේ දොරවල් ඇරගෙන එයට ගොඩවූහ. ඉන්දියා ජයග්‍රහණයේ නියමුවා මහේන්ද්‍ර සිං දෝනි මොහොතකට පිත්ත අමතක කොට සුක්කානම අතට ගනිමින් ඉන්දියා කණ්ඩායමේ රියැදුරා බවට පත්විය. නරඹන්නන්ට ආචාර කරමින් රථය පිටිය වටා ධාවනය වන්නට විය.කාසියේ වාසිය දිනා ගෙන ප්‍රථමයෙන් පන්දුවට පහර දුන් ඉන්දියාවේ කඩුලු 7කට ලකුණු 294ක ජයග්‍රාහී ඉනිම ගෞතම් ගම්භීර් හා මනෝජ් ටිවාරිගේත්, මහේන්ද්‍ර සිං දෝනි හා ඉර්ෆාන් පතන්ගේත් කඩුලු සබඳතා මත ගොඩනැගිණි. පතන් (නොදැවී ලකුණු 29) හැරෙන්නට අනෙක් තිදෙනාම අර්ධ ශතක වාර්තා කළහ. නායක දෝනි ශ්‍රී ලංකාවට එරෙහිව ලකුණු 2000 පසු කිරීමත් ඔහු දවාලමින් ලසිත් මාලිංග ඔහුගේ 200 වැනි ජාත්‍යන්තර එක්දින කඩුල්ල ලබා ගැනීමත් ඉන්දියා ඉනිමේ අනෙකුත් විශේෂ සිදුවීම් වූහ. මාලිංග මේ තරගයේදී කඩුලු 3ක් ලබා ගත්තද ඒ සඳහා ඔහු ලකුණු 64ක් ලබා දුන්නේය. නුවන් ප්‍රදීප් ලකුණු 63ක් ලබා දෙමින් කඩුලු 2ක් ලබා ගත්තේය.මේ තරගය සඳහා ඉන්දියාව එක් වෙනසක්ද ශ්‍රී ලංකාව වෙනස්කම් දෙකක්ද සිදුකොට තිබිණි. ආක්‍රමණශීලී පිතිකරු විරේන්ද්‍ර සෙවාග් වෙනුවට අජින්කා රහානි කැඳවා තිබූ අතර නායක මහේල ජයවර්ධන හා රංගන හේරත් වෙනුවට සචිත්‍ර සේනානායක හා චාමර කපුගෙදර ක්‍රීඩා කළහ. ඇන්ජලෝ මැතිව්ස් ශ්‍රී ලංකා කණ්ඩායම මෙහෙයවීය.මහේන්ද්‍ර සිං දෝනිගේ කණ්ඩායම ඔවුන්ගේ 2012 ශ්‍රී ලංකා තරග සංචාරය අවසන් කරමින් හෙට පල්ලෙකැලේදී ජාත්‍යන්තර විස්සයි 20 තරගයකට සහභාගි වෙයි.ඉන්දියාව- 294/7 (ඕවර50) ගෞතම් ගම්භීර් 88, ම‍නෝජ් තිවාරි 65, මහේන්ද්‍ර සිං දෝනි 58, ඉර්ෆාන් පතන් නොදැවී 29 (ලසිත් මාලිංග 64/3, නුවන් ප්‍රදීප් 63/2)ශ්‍රී ලංකාව – 274 (ඕවර 45.4) ළහිරු තිරිමාන්න 77, ජීවන් මෙන්ඩිස් 72, උපුල් තරංග 31 (ඉර්ෆාන් පතන් 61/5, අශෝක් දින්දා 55/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=s1208063</link>
    <topic>හැව්ලොක්ස්-නාවික-මහනුවර-අප්කන්ට්‍රි ලයන්ස් ඩයලොග් රගර් තරගාවලියේ දෙවැනි වටයට</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් රගර් පළමු කොටසේ තරගාවලියේ අවසන් තරග වටය නිමාවනවිට ප්‍රසාද ලකුණු ‍සටහනේ ඉදිරියෙන් පසුවන හැව්ලොක්ස්, නාවික, මහනුවර ක්‍රීඩා සමාජය සහ අප්කන්ට්‍රි ලයන්ස් කණ්ඩායම කුසලානය සඳහා වන දෙවැනි වටයට සුදුසුකම් ලබාගැනීමට සමත්වූහ.හැව්ලොක්ස් පළමු තැනටලීග් තරගාවලියේ අවසන් වටයේ දී අප්කන්ට්‍රි පිල ලකුණු 32-22කින් පරාජය කළ හැව්ලොක්ස් පිල තරගාවලියේ පළමු තැනට පත්විය. නාවලපි‍ටියේ පැවැති මේ තරගයේ පළමු භාගයේ ලකුණු 8-5ක් ලෙස ඉදිරියෙන් සිටි හැව්ලොක්ස් පිල ‍ගෝල් 2ක්, උත්සාහක දිනුම් 3ක් සහ දඬුවම් පහරක් එල්ල කළ අතර අප්කන්ට්‍රි ලයන්ස් පිල ‍ගෝලයක් සහ උත්සාහක දිනුම් 3ක් වාර්තා කළේය.නාවික හමුදාවට විශිෂ්ට ජයක්අපරාජිත මහනුවර කණ්ඩායමට එරෙහිව වැලිසර පැවැති තරගයෙන් ලකුණු 25-14ක විශිෂ්ට ජයක් වාර්තා කිරීමට නාවිකයෝ සමත්වූහ. තරගයේ පළමු භාගය නිමාවනවිට ලකුණු 15-14ක් ලෙස ඉදිරියෙන් සිටි නාවිකයෝ ගෝල් 2ක්, උත්සාහක දිනුමක් සහ ‍ඩ්‍රොප් ‍‍ගෝල් 2ක් මගින් ලකුණු සංඛ්‍යාව සම්පූර්ණ කළහ. මහනුවර කණ්ඩායම රැස් කළේ ගෝල් 2ක් පමණි.තරගය පුරාම නිවැරැදි විනිශ්වයක යෙදී සිටි නිසාම් ජමාල්දීන් මහතා පළමු භාගයේ දී මහනුවර ක්‍රීඩකයෙකුට නීතිවිරෝධි ලෙස අවහිර කළ නාවික හමුදා පිලේ විදෙස් ක්‍රීඩක රටූ තනීලාට කහ කාඩ්පත ලබාදීමට කටයුතු කළේය. දෙවැනි භාගයේ දී අදාල ක්‍රීඩකයා යළිත් වරක් වරදකට හසුවීමේ හේතුවෙන් ඔහුට රතු කාඩ්පත ලබාදීමට ජමාල්දීන් මහතා පියවර ගත්තේය.සී.ආර් පිල ජය ගනීසී.එච්. කණ්ඩායමට තරගාවලියේ 8වැනි පරාජයත් අත්කර දෙමින් ලකුණු 43-20ක ජයක් වාර්තා කිරීමට සී.ආර් කණ්ඩායම සමත්විය. ලොන්ඩන් පෙදෙසේ පැවැති මේ තරගයේ පළමු භාගය නිමාවනවිට දෙපිලම ලකුණු 10 බැගින් රැස්කර තිබිණි. සී.ආර්. පිල ලැබූ ලකුණු සංඛ්‍යාවට ගෝල් 5ක්, උත්සාහක දිනුමක් සහ දඬුවම් පහරක් වාර්තා කළ අතර සී.එච්.පිල ‍ගෝලයක්, උත්සාහක දිනුම් 2ක් සහ දඬුවම් පහරකින් සිය ලකුණු සංඛ්‍යාව සම්පූර්ණ කළේය.පොලිසිය සිවුවැනි ජය ලබයිමේ අතර පොලිස් කණ්ඩායම සහ ගුවන් හමුදා කණ්ඩායම අතර පොලිස් පිටියේ පැවැති තරගයෙන් ලකුණු 31-14ක ජයක් අත්කර ගැනීමට පොලිසිය සමත්විය. තරගයේ පළමු භාගය නිමාවනවිට ලකුණු 24-0ක් ලෙසින් පෙරමුණ ගත් පොලිසිය ගෝල් 3ක් සහ උත්සාහක දිනුම් 2කින් සිය ලකුණු සංඛ්‍යාව සම්පූර්ණ කළ අතර ගුවන් හමුදාව ගෝල් 2ක් වාර්තා කළේය.තරගයේ 79වැනි මිනිත්තුවේ දී පොලිස් පිලේ විදෙස් ක්‍රීඩක සෑම් ඔලේලේ ගුවන් හමුදා ක්‍රීඩකයෙකු හා ඇතිකරගත් ගැටුමක් හේතුවෙන් පිටියේ උණුසුම්කාරී තත්වයක් ඇතිවිය.අදාල විදෙස් ක්‍රීඩකයාට නරඹන්නන්ගේ ද දැඩි විරෝධතා එල්ල විය. ‍මේ අනුව විදෙස් ක්‍රීඩකයාට රතු කාඩ්පත ලබාදීමටත්, අදාල ගුවන් හමුදා ක්‍රීඩකයාට කහ කාඩ්පත ලබාදීමටත් විනිසුරු ඒ.සී.තෙන්නකෝන් මහතා පියවර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=s1208064</link>
    <topic>විස්සයි 20 ලෝක කුසලාන අවසන් තරගයේ ටිකට් ඉවරයි</topic>
    <author/>
    <content>කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ ඔක්තෝබර් 7 වැනි දින පැවැත්වෙන 2012 විස්සයි 20 ලෝක කුසලාන ක්‍රිකට් තරගාවලියේ අවසාන මහා තරගය සඳහා වන ප්‍රවේශ පත් සියල්ල දැන් විකිණී අවසන්ව ඇතැයි ජගත් ක්‍රිකට් කවුන්සලය නිවේදනය කරයි.තරගාවලියේ අනෙකුත් තරග සඳහා ප්‍රවේශ පත් තවමත් ඉතිරිව තිබේ. අගෝස්තු 10 වැනිදා සිට ක්‍රීඩා ලෝලීන්ට ප්‍රවේශ පත් ලබා ගත හැකි බවද කවුන්සලය දන්වා සිටී. මේ අතර ලෝක කුසලාන තරගාවලියේ ප්‍රවේශ පත් අලෙවියේ තෙවැනි හා අවසන් අදියර අගෝස්තු 1 වැනිදා ආරම්භ කෙරුණු අතර අවසාන තරගය සඳහා වන ප්‍රවේශ පත් ආරම්භයේදීම විකිණී අවසන්ව තිබේ.ශීඝ්‍රයෙන් අලෙවි වන අනෙකුත් ප්‍රවේශ පත් වනුයේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන ‘සුපර් එයිට්’ වටයේ තරග හා ආර්.ප්‍රේමදාස ක්‍රීඩාංගණයේ පැවැත්වෙන අවසන් පූර්ව තරග දෙක බවද කවුන්සලය ප්‍රකාශ කරයි. තරගාවලියේ පළමු වටයේ සමහර තරග සඳහා වන ප්‍රවේශ පත් ද තවමත් ඉතිරිව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=f1208061</link>
    <topic>කුරුණෑගලින් එජාපයට සිටි මන්ත්‍රීන් පහෙන් තුනක් දැන් ආණ්ඩුවේ ...</topic>
    <author/>
    <content>*** ඉදිරියේදි පැවැත්වීමට නියමිත පළාත් තුනේ මැතිවරණයෙන් ආණ්ඩුව ජයග්‍රහණය කිරීම ස්ථිර බව පවසන කුරුණෑගල දිස්ත්‍රික් පාර්ලිමේන්තු මන්ත්‍රී සහ පළාත් පාලන හා පළාත් සභා නියෝජ්‍ය අමාත්‍ය ඉන්දික බණ්ඩාරනායක, දයාසිරි ජයසේකර මන්ත්‍රීවරයා පමණක් නොව තවත් මන්ත්‍රීන් කිහිප දෙනකු ඉදිරි මැතිවරණ කාලය තුළදී එජාපයෙන් රජයට එක්වීමට නියමිත බව මෙසේ පවසයිමමත් ජොන්ස්ටන් ප්‍රනාන්දු ඇමැතිතුමාත් පසුගිය ජනාධිපතිවරණය අවස්ථාවේදී මහින්ද රාජපක්ෂ මහතාට සහය දක්වන්න ඉදිරිපත් වුණා. පසුව නිල්වලා විජේසිංහ මහතාත් ආණ්ඩුවට එකතු වුණා. 2005 එජාපයෙන් පාර්ලිමේන්තු ගිය මන්ත්‍රීන් පස් දෙනාගෙන් තුන් දෙනෙක්ම අද ඉන්නේ ශ්‍රී ලංකා නිදහස් පක්ෂයේ. එදා අප සමඟ සිටි දයාසිරි මන්ත්‍රීතුමා ආණ්ඩුවට එකතුවීම ගැන අප ඉත සිතින්ම සතුටු වෙනවා.මට ශ්‍රීලනිපයෙන් පඬුවස්නුවර සංවිධානය කරන විට එජාපයේ පඬුවස්නුවර සංවිධායකවරයා දයාසිරි මහතායි. ඔබ අහන්නේ මේ මැතිවරණ ක්‍රමය අනුව මට ඔහු තර්ජනයක්ද කියලනේ.මම පඬුවස්නුවර වගේම කුරුණැගල දිස්ත්‍රික්කයේ යාපහුව හා ගලිගමුව ආසන සංවිධානය කර තිබෙනව. දිස්ත්‍රික්කයේ පැතිරුණු ඡන්ද පදනමක් තිබෙනවා. ඒ නිසා ඔහුගේ පැමිණීම මට තර්ජනයක් නෙමෙයි.අපි ආණ්ඩුවට එක්වුයේ ජනාධිපතිතුමාගේ ගමන් මඟ ගැන පැහැදී එතුමාට රට සංවර්ධනය කිරීමට වුවමනාවක් හා හැකියාවක් තිබෙන බව දැකලයි. අද ලංකාවේ කොතැනකට ගියත් එක්කෝ පාරක් හැදෙනවා නැත්නම් කර්මාන්ත ශාලාවක් ඉදි වෙනවා පේනවා. සංවර්ධනයට පක්ෂ පාට භේදයක් නැහැ. ඒ නිසා කල් ගතවී හෝ දයාසිරි මන්ත්‍රීතුමා අප ගත් මග ගැනීම ගැන සතුටුයි.සමානුපාතික මැතිවරණ ක්‍රමය යටතේ කිසිම ආණ්ඩුවකට ලබා ගත නොහැකිය කියූ 2/3 බලයක් මේ ආණ්ඩුව ලබාගෙන තිබෙනවා. සියලුම පළාත් සභාවල හා පළාත් පාලන ආයතන 99 % කම බලය තිබෙන්නේ එක්සත් ජනතා සන්ධානය සතුවයි. ඒ නිසා ආණ්ඩුවේ ස්ථාවරත්වය ගැන කිසිම ගැටලුවක් නැහැ.ප්‍රජාතන්ත්‍රවාදී රටක තමන් කැමති මතයක් දරන්න වගේම කැමති පක්ෂයකට සහය දෙන්න නිදහස තිබිය යුතුයි. මහින්ද රාජපක්ෂ ජනාධිපතිතුමා ආණ්ඩුව ස්ථාවරව පවත්වාගෙන යන්නේ හිටපු ජනාධිපතිවරු කළා වගේ ඉල්ලා අස්වීමේ ලිපි සාක්කුවේ දමාගෙන නෙමේ. ජනාධිපතිතුමා පැහැදිලිව කිව්වා සැලුන් එකක දොරවල් වගේ මේ ආණ්ඩුවෙ දොරවල් විවෘතයි කියලා. ඕන කෙනෙකුට එන්නත් පුළුවන් යන්නත් පුළුවන්.දයාසිරි මන්ත්‍රීතුමා පමණක් නෙවෙයි තවත් මන්ත්‍රීවරු හතර පස් දෙනකු හා පළාත් සභා මන්ත්‍රීවරුන් කිහිප දෙනකු ළඟදීම ආණ්ඩුවට එකතු වේවි.ටෙස්ට් මැච් එකක් හා 20/විස්ස තරගයක් සංසන්දනය කරන්න බැහැ. පළාත් සභා මැතිවරණයක් සංසන්දනය කළ හැක්කේ තවත් පළාත් සභා මැතිවරණයක් සමගයි. 2008 පළාත් සභා මැතිවරණයේදී මුස්ලිම් කොංග්‍රසය, උතුරුමැද, සබරගමුව හා නැගෙනහිර පළාත් තුනට තරඟ කළේ එජාපය සමඟයි. ඒ ඡන්දයේදී ටී.එන්.ඒ. එක නැගෙනහිරට තරග කළේ නැහැ. නමුත් ඔවුන් එජාපයට සහය දුන්නා. උතුරු මැදදී මුස්ලිම් කොංග්‍රසය තරග කළේ යූඇන්පී ලැයිස්තුව යටතේ. එදා එජාපය සමඟ මහ ඇමති අපේක්ෂකත්වයට තරග කළ මුස්ලිම් කොංග්‍රසය අද අලියගෙන් කැඩිල ගහෙන් වෙනම තරග කරනවා. එදා යූඇන්පීයට සහය දුන්න ටීඑන්ඒ අද ඔවුන්ට විරුද්ධව වෙනම තරග කරනවා. අපේ ඡන්ද එහෙමම තියෙනවා. ඡන්ද කැඩිලා තියෙන්නේ යූඇන්පී යේ.එයාලා එජාපය සමඟ තරග කළ කොංග්‍රසය උතුරුමැදදී හා සබරගමුවේදී සන්ධානය සමග තරග කරනවා. ඒ නිසා අපේ ඡන්ද කැඩිලා නැහැ.කලින් එජාපය සමඟ තරග කළ කම්කරු කොංග්‍රසය අද වෙනම තරග කරනවා. මේ පක්‍ෂ දෙකම වෙනම තරග කළත් පළාත් සභාව පිහිටුවීමේදී ආණ්ඩුවට සහාය දෙනවා. ඔවුන් වෙනම තරග කරන්නේ ඉල්ලන අපේක්ෂකයන් සංඛ්‍යාව දීමට ආණ්ඩුවට නොහැකි නිසයි. වෙනම තරග කිරීමෙන් ආණ්ඩුවේ එක්සත් බවට කිසිම හානියක් නැහැ.පළාත් සභා මැතිවරණය ප්‍රකාශ කළ ගමන් විපක්ෂනායකතුමා කළේ තවත් වසර හයකින් නායකත්වය දීර්ඝ කර ගැනීමයි. ඔහු රටට තබා පක්ෂයටවත් ආදරේ නැහැ. රනිල්ට අවශ්‍ය දිවි ඇති තෙක් එජාපයේ නායකයා හැටියට හා විපක්ෂ නායකයා ලෙස කටයුතු කිරීමටයි. ඔහුට බලයක් ගැනීමට අවශ්‍ය නැහැ.එජාපයේ හිටපු දක්ෂයෝ ඔක්කොම දැන් ඉන්නේ ජනාධිපතිතුමා සමගයි. එජාපයට වැඩපිළිවෙළක් නැහැ. නායකයා එකක් කියනවා. නියෝජ්‍ය නායකයෝ දෙන්නා තව තව කතා කියනවා. ලේකම් කියන්නේ එකක්. මාධ්‍ය ප්‍රකාශක කියන්නේ තවත් එකක්. මේ විදිහට එජාපය නන්නත්තාර වෙච්ච පක්ෂයක්ව තිබෙනවා. හරින් ප්‍රනාන්දු මන්ත්‍රීවරයාගේ කතාවෙන් පෙනෙන්නේ ඒ තත්ත්වයයි.පනත සංශෝධනය කිරීමේ කටයුත්ත කරගෙන යන අතර පළාත් පාලන මැතිවරණය පැමිණි නිසා ඒ කටයුත්ත අතරමග නැවතුණා. පළාත් සභා ඡන්ද අවසන්වීමෙන් පසු සීමා නිර්ණය කර කේවල ඡන්ද ක්‍රමයට පළාත් පාලන පනත සංශෝධනය කිරීමේ කටයුත්ත නැවත ආරම්භ කරනවා.රජයට එකතු වීම නිසා විශාල සංවර්ධනයක් පඬුවස්නුවර ආසනයට කිරීමට හැකි වුවා. ආසනය නියෝජනය කරන දේශපාලන බලධාරියෙක් නොසිටීම නිසා වසර 15 - 20 කට නගරයේ සංවර්ධන කටයුතු අතරමග නැවතී තිබුණා.ආර්ථික සංවර්ධන ඇමති බැසිල් රාජපක්ෂ මහතාගේ සහ නාමල් රාජපක්ෂ මන්ත්‍රීතුමාගේ සහය ලබාගෙන පඬුවස්නුවර නගරය සංචාරක ව්‍යාපාරය කේන්ද්‍ර කරගත් පූජා නගරයක් ලෙස සංවර්ධනය කිරීමේ කටයුතු මේ වන විට ආරම්භ කර තිබෙනවා.එමෙන්ම හෙට්ටිපොළ නගරය විධිමත් සැලැස්මකට අනුව සංවර්ධනය කරගෙන යනවා. පසුගිය අවුරුදු කිහිපය තුළ කිලෝමීටර 40 ක් ආසනයේ මාර්ග කාපට් කර තිබෙනවා. විදුලි අවශ්‍යතාවයෙන් 95 % ක් සම්පූර්ණ කර තිබෙනවා. වැව් හා සුළු වාරිමාර්ග 150 ක් ප්‍රතිසංස්කරණය කර තිබෙනවා.ඉදිරි වසර තුන තුළ පඬුවස්නුවර ආසනයේ සියලුම පවුල්වලට නිවාස ලබාදීමේ වැඩපිළිවෙළක් ආරම්භ කර තිබෙනවා. ඒ අනුව මේ වසරේ පමණක් නිවාස 150ක් ඉදි කළා. ආදර්ශ නගරයක් ලෙස පඬුවස්නුවර ගොඩනැගීම අපේ අරමුණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>06</day>
    </date>
    <link>http://www.dinamina.lk/2012/08/06/_art.asp?fn=f1208062</link>
    <topic>අපේ සමාජය මේ තරමින් හෝ රැකී තිබෙන්නේ දහම නිසයි</topic>
    <author/>
    <content>නූතන සංකීර්ණ සමාජයට බුදු දහමේ අදාළත්වය පිළිබඳ ජාත්‍යන්තරව සාකච්ඡාවට ගැනුණු පර්යේෂණ පත්‍රිකා කිහිපයක් ඉදිරිපත් කර ඇති දීගල්ලේ මහින්ද හිමි අමෙරිකාවේ හාවඩ් විශ්ව විද්‍යාලයෙන් ශාස්ත්‍රපති උපාධිය හා චිකාගෝ විශ්ව විද්‍යාලයෙන් ආචාර්ය උපාධිය සම්පුර්ණ කර ඇත. එංගලන්තයේ බාත් ස්වා විශ්වවිද්‍යාලයේ ආගමික හා සංස්කෘතික අධ්‍යයන අංශයේ ජ්‍යෙෂ්ඨ කථිකාචාර්ය සහ පේරාදෙණිය, බෞද්ධ අධ්‍යයන හා පර්යේෂණ මධ්‍යස්ථානයේ අධ්‍යක්ෂ ලෙසද කටයුතු කරන උන් වහන්සේ ඉහළ යන අපරාධ රැල්ල හා බෞද්ධ පුනරුදය ගැන උන්වහන්සේ දැක්වූ අදහස් මෙසේය.තරුණ පරපුර බෞද්ධ පත පොත කියවන්නේ විලාසිතාවකට කියලා චෝදනා කිරීම අසාධාරණයි. විලාසිතාවකට වුවත් ඔවුන් කියවන්නේ බෞද්ධාගමික දේවල් නම් එයින් කාටවත් අයහපතක් වෙන්නේ නැහැනේ. අදහස් යා යුත්තේ තරුණ පරපුර අතරටයි. සංස්කෘතිය අයිති තරුණ පරම්පරාවටයි. වැඩිහිටියන් කරන්නේ සංස්කෘතිය ආරක්ෂා කිරීම පමණයි. බුද්ධාගම, සිංහල භාෂාව, සංස්කෘතිය වගේ අපේ හර පද්ධති තරුණ පරපුර අතර ප්‍රචලිත විය යුතුයි. ඔවුන් අතරට ඒ දැනුම යන්නේ නැත්නම් ජාතිය වඳ වෙනවා.අතීතයේ අපේ සමාජයේ තිබුණ එකමුතුකම දැන් නැහැ. මම ළඟදී දැක්ක අක්‍රීය වූ වාහනයක් රියැදුරා එක අතකින් තල්ලු කරන ගමන් අනිත් අතින් සුක්කානම පදවන අවස්ථාවක්. කාලයකට ඉස්සර වාහනයක් කැඩුනවිට උදව් ඉල්ලන්නේ නැතිව වුණත් කී දෙනෙක් උපකාර කරන්න ඉදිරිපත් වෙනවද? වර්තමානය වන විට හැමෝම තමන්ගේ දේවල් බලාගෙන ඉන්න පුරුදු වෙලා. කිසිවෙක් කිසිවෙක්ට වෛර කරන්න එපා කියලා පුරුදු කළ සමාජයක් දැන් කවුරුවත් කාටවත් උදව් නොකරන සමාජයක් බවට පත් වෙලා. මේක භයානක තත්ත්වයක්.මේ තත්ත්වය ඇති වෙන්න ප්‍රධානව බලපෑවෙ යුද්ධයයි. සන්නිවේදන පහසුකම් පුළුල්වීම නිසා හා ජංගම දුරකථන ව්‍යාප්ත වීම නිසා මානව සම්බන්ධතා අඩුව තිබෙනවා. එකිනෙකා අවිශ්වාසය කරන තත්ත්වයක් ඇතිව තිබෙනවා. බටහිර සමාජවල නම් මේ ස්වභාවය තිබුණා. මානව සබඳතා අහිමිවීම පෙරදිගට බටහිරට වඩා දරුණු අකාරයට බලපා තිබෙනවා.බටහිර සමාජවල පුද්ගලයන් අතර සබඳතා අඩුවීම අනිත් කෙනාට හානියක් ඇති කරන්නේ නැහැ. නීතිය හා පිළිවෙල එම සමාජවල ඉහළින්ම ක්‍රියාත්මක වීම එයට හේතුවයි. අපේ සමාජයේ සෑම දෙයක්ම අතීතයේ සිටම ක්‍රියාත්මක වුණේ මානව සබඳතා සමඟයි. ඒ නිසා මානව සබඳතා අහිමිවීම අපිට බටහිරට වඩා තදින් දැනෙනවා.පසුගිය කාලය තුළදී ගුවන් විදුලි හා රූපවාහිනී නාලිකා සංඛ්‍යාව වැඩිව තිබෙනවා. ඒ වගේම එම නාලිකාවලින් බෞද්ධ වැඩසටහන් සඳහා ලබාදෙන විකාශන කාලය 80% දක්වා වැඩිවෙලා තිබෙනවා. ගුවන්විදුලි හා රූපවාහිනී ආයතනවල මිනිස්සු වැඩියෙන්ම අහන වේලාවන්වල විකාශය වන වැඩසටහන් අතර බෞද්ධ වැඩසටහන් ද තිබෙනවා. බෞද්ධ වැඩසටහන් සඳහාම වෙන්වූ රූපවාහිනී ආයතන පවා ඇතිව තිබෙනවා. එය හොඳ දෙයක්.අද කාලේ හැටියට මිනිස්සු කාර්යබහුල වෙලා. ඒ නිසා එකතැනක වාඩිවෙලා බණ අහන්න කාලයක් නැහැ. වෙනත් වැඩක් කරන ගමන් බණ ඇහීමේ කිසිම වරදක් නැහැ. සංකීර්ණ සමාජයේ ජීවත්වෙන නූතන මිනිස්සුන්ට පේවෙලා. බණ අහන්න තරම් මානසික වාතාවරණයක් නැහැ.මිනිස්සුන්ගේ ජීවිත සංකීර්ණ වෙලා. ඔවුන්ගේ අවශ්‍යතා වැඩිව තිබෙනවා. ඒ නිසාම ප්‍රශ්නත් වැඩියි. හැමෝම රැල්ලකට අසුව තිබෙනවා. ඒ රැල්ල අනුව හැමෝටම ජීවත්වීමට සිදුව තිබෙනවා. ජංගම දුරකථනයක් අද හැමෝම පාවිච්චි කරනවා. එය සුඛෝපභෝගී භාණ්ඩයක් නෙවෙයි. නමුත් තවත් ආකාරයකට ජංගම දුරකථනය සුඛෝපභෝගී දෙයක්. එයට හේතුව ජංගම දුරකථනය අත්‍යවශ්‍ය දෙයක් නෙමෙයි.නූතන වෙළඳ සංස්කෘතිය විසින් අත්‍යවශ්‍ය නොවන දේවල් රාශියක් මේ ආකාරයට අත්‍යවශ්‍ය භාණ්ඩ බවට පත්කර තිබෙනවා.දැන් ගෙදරට වෙලා රූපවාහිනිය දිහා බලාගෙන සිල් ගන්ත සමාජයක් හැදිලා තිබෙනවා. එහෙම වෙන එක හොඳයි. මේ ආකාරයට හෝ දහමට නැඹුරු වුණේ නැත්නම් මෙයට වඩා අපේ සමාජය අයහපත් වේවි. බණ නොඅහන පිරිස් වැඩි වුවහොත් තමයි ගැටලු වැඩිවෙන්නේ. මේ ආකාරයට බණ අහන සිල් රකින පිරිසක් සිටීම ගැන අපි සතුටු විය යුතුයි.මුදල් පසු පස හඹායන සමාජයක කාමභෝගී දේවල් වෙළඳපළ භාණ්ඩයක්ව තිබෙනවා. එවැනි තත්වයක මිනිස්සු කම් සැපතට නැඹුරුවීම ස්වාභාවිකයි. තරුණයන්ට නිදහස ලබාදිය යුතු බව හා ඔවුන්ට ධර්මය ගැන අවබෝධයක් ලබා දිය යුතු බව මා පවසන්නේ ඒ නිසයි. ධනවාදී ආර්ථික ක්‍රමය පසුපස හඹා යනවිට සදාචාරයට පටහැනි දේවල් සිදුවෙනවා. අදහසක් හැටියට ශාන්තුවරු ඉන්න සමාජයක් පරිකල්පනය කළ හැකි වුවත් ඇත්ත තත්ත්වය ඊට වැඩිය වෙනස්. ඕනෑම සමාජයක අපරාධ සිදුවිය හැකියි. ඒ ගැන පුදුම විය යුතු නැහැ. අපට කළ හැක්කේ අපරාධවල ආදීනව පැහැදිලි කර ඒ තත්ත්වයෙන් මුදා ගැනීමයි. ශ්‍රවණය කිරීම වැඩිවීම හා මිනීමැරුම් වැඩිවීම අතර සම්බන්ධයක් දකින්න බැහැ. තිබෙනවා නම් තිබෙන්නේ ආර්ථික අර්බුදවල පමණයි.විශාල ව්‍යාප්තියක් ඇතිව තිබෙනවා. 1948 දී එංගලන්තයේ තිබුණේ එක පන්සලයි. අද ලන්ඩන් නුවර පමණක් ලංකාවෙන් ඇති කළ පන්සල් දහයකට වැඩිය තිබෙනවා. 1960 ගණන්වල මහණ වූ සුදු ජාතිකයන් හිටියේ බොහොම ටික දෙනයි. මේ වනවිට මහණ වූ සුදු ජාතිකයන් දහස් ගණනක් එංගලන්තයේ පමණක් සිටිනවා. දැන් පාරම්පරිකව බෞද්ධයින් වන සුදු ජාතිකයින් ඉන්නවා. මේ විදිහට විශාල ව්‍යාප්තියක් අමෙරිකාව, ජර්මනිය, ඔස්ට්‍රේලියාව, ස්වීඩනය, ප්‍රංශය වැනි රටවල ඇතිව තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n120807_br4</link>
    <topic>වතුකරයේ දළු නෙලන කතුන්ගේ උග්‍ර හිඟයක්</topic>
    <author>නුවරඑළිය මධ්‍යම, එරික් තිලකරත්න</author>
    <content>(2012-08-07 14:45)නුවරඑළිය දිස්ත්‍රික්කයේ වතුකරයේ කම්කරු ශ්‍රමික හිඟය, උග්‍ර අතට පත්ව තිබේ. දළු නෙලන කම්කරු කතුන්ගේ හිඟය, මීට විශේෂයෙන් බලපා ඇත. මේ තත්ත්වය මත, නුවරඑළිය දිස්ත්‍රික්කයේ බොහෝ වතුවල තේ කර්මාන්ත ව්‍යාපාරය පවත්වාගෙන යාමටද ගැටලුවක් වී තිබේ.මෙම ශ්‍රමික හිඟය නිසා, මෙකී තේ වතුවල දළු මේරීමට පෙර, නියමිත තේ ක්ෂේත්‍රවල දළු නෙලීම අවසන් කර ගැනීමට නොහැකිවී තිබීම, තේ කර්මාන්ත ශාලාවල යන්ත්‍ර ක්‍රියාත්මක කිරීම සඳහා ඒවායේ ධාරිතාවට සරිලන දළු ප්‍රමාණ සපයාගැනීම නොහැකි වී තිබීම හා මේ තත්ත්වය මත, දළු ඇඹරීමට නොහැකිවී සකස්කළ තේ නිෂ්පාදනය දෛනිකව ඇනහිටීම වැනි ගැටලු රැසක් මතුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n120807_br3</link>
    <topic>කියුරියෝසිටි රොබෝ වැඩ අරභයි රතු ග්‍රහයා මත ජිවීන් සිටියාද යන්න තහවුරු කර ගැනීම ඉලක්කයයි</topic>
    <author>පසඩෙනාහී දි - ඒ - එෆ් - පි</author>
    <content>(2012-08-07 13:35)අඟහරු ග්‍රහයා මත ගොඩබස්වා ඇති නාසා ආයතනයේ කියුරියෝසිටි රොබෝ රෝවරය දිනක් ඇතුළත ගේල් ආවාටයේ සහ ඒ ආශ්‍රිත කඳුකරයේ තොරතුරු අනාවරණය කරන අපූරු ජායාරූප එවා ඇතැයි එම ආයතනය පවසයි.මෙම ධුත මෙහෙවරේ මූලික අරමුණ රතු ග්‍රහයා මත ජිවීන් සිටියා ද යන්න තහවුරු කර ගැනීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n120807_br2</link>
    <topic>සිරියාවේ අගමැති කැරලිකරුවන්ට එක්වෙයි</topic>
    <author>ඩැමස්කස් හි දී - ඒ - එෆ් - පී</author>
    <content>(2012-08-07 13:05)වසර 2011 මාර්තු මාසයේ ආරම්භ වූ සිරියාවේ රාජ්‍ය විරෝධී අරගලය උච්චස්ථානයකට පත්වීමත් සමඟ ජනාධිපති අසාද් රජයේ අගමැති රියාඩ් හිජාබ් කැරලිකරුවන්ට එක්වී ඇත. අසාද් රජයේ සිටි ප්‍රධාන පෙළේ සුන්නි මුස්ලිම් ජාතිකයෙක් වූ මොහු අසාද් රජය අතහැර කැරලිකරුවන්ට එක් වූ ප්‍රබලතම නියෝජිතයායි. අගමැති කැරලිකරුවන්ට එක්වී ඇත්තේ ජනාධිපති අසාද් සිරියානු ජනතාව සමූල ඝාතනයට ලක් කරන බවට චෝදනා කරමිනි. දසක හතරක් සිරියාව පාලනය කළ අසාද් රජය කඩාවැටෙන බව මෙමඟින් පෙන්නුම් කරන බව අමෙරිකාව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n120807_br1</link>
    <topic>ලෝක ආදිවාසී දින සැමරුම් උළෙල 09 දා</topic>
    <author/>
    <content>(2012-08-07 12:40)ලෝක ආදිවාසී දින සැමරුම් උළෙල (09) මහියංගනය, දඹාන ආදිවාසී ජන උරුම කේන්ද්‍රයේ දී පැවැත්වේ.මහවැදි රට හෙවත් බින්තැන්න පත්තුව, අනුරාධපුර, පොළොන්නරුව වැනි දිස්ත්‍රික්කවල හා නැගෙනහිර පළාතේ වාකරේ, මඩකලපුව වැනි ප්‍රදේශවල ජීවත්වන ආදිවාසී ජනතාව මෙන්ම දිඹුලාගල, රතුගල, පොල්ලෙබැද්ද ප්‍රදේශවල ආදිවාසී ජනතාව ද මේ අවස්ථාවට සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n1208071</link>
    <topic>ඉසෙඩ් අවුල වි‍ස‍ඳෙන තුරුසරසවිවලට සිසුන් ගන්නේ නෑ</topic>
    <author>නෙල්කා මැදගෙදර</author>
    <content>ඉසෙඩ් ලකුණු සම්බන්ධයෙන් මතු වි ඇති ගැටලුකාරි තත්ත්වය නිරාකරණය කර ගන්නා තෙක් විශ්වවිද්‍යාලවලට සිසුන් ඇතුළත් කර නොගැනීමටත් ඒ සම්බන්ධ ඉදිරි පියවර නොගැනීමටත් විශ්ව විද්‍යාල ප්‍රතිපාදන කොමිසම ශ්‍රේෂ්ඨාධිකරණය හමුවෙහි ඊයේ (6) පොරොන්දුවක් ලබා දුන්නේය.විශ්වවිද්‍යාලවලට සිසුන් ඇතුළත් කරගැනීමේ කටයුතු සාමාන්‍යයෙන් සෑම වසරකම ඔක්තෝබර් මාසයේදි සිදු කරන අතර මෙම වසරෙහි ඔක්තෝබර් මස මැද භාගයේ දී එම කටයුතු සිදු කිරීමට නියමිත බව විශ්වවිද්‍යාල ප්‍රතිපාදන කොමිසම වෙනුවෙන් ශ්‍රේෂ්ඨාධිකරණයෙහි පෙනි සිටි ජනාධිපති නීතිඥ ෆයිස් මුස්තාපා මහතා සඳහන් කෙළේය.එහෙත් ඉසෙඩ් ලකුණු සම්බන්ධයෙන් මේ වන විට උද්ගතව ඇති අර්බුදකාරි තත්ත්වයට විසඳුමක් ලැබෙන තෙක් එය නොකළ යුතු බවට ශ්‍රේෂ්ඨාධිකරණ විනිසුරු මඩුල්ල පෙන්වා දීමෙන් අනතුරුව ජනාධිපති නීතිඥවරයා මෙම පොරොන්දුව ලබා දුන්නේ ය. ඉසෙඩ් ලකුණු සම්බන්ධයෙන් ලබා දුන් ශ්‍රේෂ්ඨාධිකරණ තීන්දුව අනුව විශ්ව විද්‍යාල ප්‍රතිපාදන කොමිසම කටයුතු කර නොමැති බව පෙන්වා දුන් අගවිනිසුරු ආචාර්යශිරාණි බණ්ඩාරනායක මහත්මිය බලධාරින් කරන මෙබඳු වැරැදි නිසා මෙරට විභාග ක්‍රමය පිළිබඳ සිසුන්ගේ විශ්වාසය සහමුලින්ම බිඳ වැටෙන බව සඳහන් කෙළේය.පැරැණි සහ නව විෂය නිර්දේශ දෙකට පෙනී සිටි සිසුන් වෙන වෙන්ව ගෙන ඉසෙඩ් අගයන් ගණනය කර ප්‍රතිඵල නිකුත් කළ යුතු බව පැහැදිලි ලෙස නඩු තීන්දුවෙහි සඳහන්ව තිබියදී විශ්වවිද්‍යාල ප්‍රතිපාදන කොමිසම දිවයින් සහ දිස්ත්‍රික්ක ස්ථානීය අගයන් ගණනය කිරීමේදි සිසුන් කොටස් දෙකම එක් කොටසක් ලෙස සලකා කටයුතු කර ඇතැයිද එමගින් විශාල වරදක් කර ඇතැයි ද අගවිනිසුරුවරිය පෙන්වා දුන්නාය. අධිකරණ තීන්දුව ගැන යම් ගැටලුවක් තිබේ නම් නීතිපතිවරයා මගින් මෝසමක් ගොනු කර කරුණු පැහැදිලි කර ගත යුතු නමුත් විශ්වවිද්‍යාල ප්‍රතිපාදන කොමිසම එලෙස කටයුතු කර නැතැයි අගවිනිසුරුවරිය මෙහිදි සඳහන් කළාය. මෑතකදි නිකුත් කළ ඉසෙඩ් ලකුණු නිසා තමන්ට අසාධාරණයක් සිදුව ඇති බවට පැමිණිලි කරමින් සිසුන් පිරිසක් ගොනු කළ මුලික අයිතිවාසිකම් පෙත්සමක් සලකා බැලූ අවස්ථවේදී මේ බව සඳහන් කළ අගවිනිසුරුවරිය ශ්‍රේෂ්ඨාධිකරණ නියෝගය අනුව කටයුතු කිරිමට විශ්ව විද්‍යාල ප්‍රතිපාදන කොමිසම කටයුතු කර තිබේදැයි නීතිපතිවරයාගෙන් ප්‍රශ්න කර සිටියාය.එහිදී නීතිපතිවරයා සඳහන් කෙළේ නඩු තීන්දුව සම්බන්ධයෙන් එම කොම්සම පැහැදිලි අවබෝධයකින් සිට නොමැති බවය. කෙසේ වෙතත් මෑතකදී නිකුත් කරන ලද නව ඉසෙඩ් ලකුණු නිසා සිසුන්ට සිදුවි ඇති අසාධාරණය අවම කිරීම සහ උද්ගතවී ඇති ගැටලුකාරි තත්ත්වයන්ට විසඳුමක් බලධාරින් සහ සිසුන්ගේ නියෝජිතයන් සමඟ සාකච්ජා කර කඩිනමින් සොයා ගැනීමට කටයුතු කරන බව නීතිපති පාලිත ප්‍රනාන්දු මහතා කියා සිටියේ ය. මෙම සමස්ත ක්‍රියාවලියම නිසා සිසුන්ට බරපතළ අසාධාරණයක් සිදුව ඇති බව පැවසෙන නිසා එම හානිය අවම කිරීම සඳහා වගකීමෙන් කටයුතු කරන අතර ඒ නිසාම මෙම පෙත්සම වෙනුවෙන් කරුණු දැක්වීමට තමා පෞද්ගලිකව අද අධිකරණයට පැමිණි බව නීතිපතිවරයා සඳහන් කෙළේ ය. එම විසදුම් සොයා ගැනීම සඳහා යම් කාල සිමාවක් අවශ්‍ය බව ඒ මහතා සඳහන් කෙළේය.කෙසේ වෙතත් සිසුන් කොටස් දෙකක් සේ සලකා ස්ථානීය අගයන් නිකුත් කළ හොත් එම සියලු සිසුන් විශ්ව විද්‍යාලවලට ඇතුළත් කර ගැනීමට ඇති හැකියාව සම්බන්ධයෙන් ගැටලු මතු වන බව ඒ මහතා සඳහන් කෙළේ ය.කෙසේ වෙතත් මෙම ගැටලුවට සාධාරණ විසඳුමක් කඩිනමින් සොයා ගැනීමට කටයුතු කරන බව ඒ මහතා සඳහන් කෙළේ ය. කරුණු සලකා බැලූ ශ්‍රේෂ්ඨාධිකරණය නව ඉසෙඩ් ලකුණු නිසා තමන්ට අසාධාරණයක් සිදු වී ඇති බැවින් එම නව ඉසෙඩ් අගයන් සහ දිස්ත්‍රික්ක සහ දිවයිනේ ස්ථානීය අගයන් ( rank ) අවලංගු කරන ලෙස ඉල්ලා සිසුන් පිරිසක් ගොනු කළමූලික අයිතිවාසිකම් පෙත්සමක් විභාග කිරීමට ශ්‍රේෂ්ඨාධිකරණයට ඊයේ (06) අවසර දුන්නේ ය.පෙත්සම් විභාගය අගෝස්තු මස 30 වැනිදා ඇරඹීමට නියම විය.අගවිනිසුරු ආචාර්ය ශිරාණී බණ්ඩාරනායක, කේ.ශ්‍රී පවන්, එස්.අයි.ඉමාම් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදි.දිනිත් ෆොන්සේකා ඇතුළුව පැරණි විෂයය නිර්දේශයෙන් අ.පො.ස. උසස් පෙළ විභාගයට පෙනි සිටි සිසුහු තිස් තුන් දෙනෙක් (33) මෙහි පෙත්සම්කරුවෝ වෙති. විභාග කොමසාරිස්වරයා , විශ්ව විද්‍යාල ප්‍රතිපාදන කොමිසම, උසස් අධ්‍යාපන ඇමැති එස්.බි. දිසානායක, අධ්‍යාපන ඇමැති බන්දුල ගුණවර්ධන සහ නීතිපති මෙහි වගඋත්තර කරුවෝ වෙති. පෙත්සමෙහි සඳහන් වන අන්දමට මෙම පෙත්සම්කරුවන්ගෙන් ඇතැමෙක් මුල් අවස්ථාවේදී නිකුත් කළ ඉසෙඩ් ලකුණු මත විශ්ව විද්‍යාලයට ඇතුළත් වීම සඳහා සුදුසුකම් ලබා සිට ඇත. එසේම දිස්ත්‍රික්ක සහ දිවයින් ස්ථානිය අගයන් ගෙන් ඉදිරි පෙළ සථාන ලබා ගෙන සිට ඇත. ශ්‍රේෂ්ඨාධිකරණයට ඉදිරිපත් වූ මූලික අයිතිවාසිකම් පෙත්සමක තින්දුව ලබා දෙමින් ශ්‍රේෂ්ඨාධිකරණය විසින් එම ඉසෙඩ් අගයන් අවලංගු කරන ලදි. එම නියෝගය අනුව ගණනය කරන ලද ඉසෙඩ් අගයන් පසුගිය ජූනි මස 23 වැනිදා නිකුත් කරන ලදි.නව ඉසෙඩ් අගයන් , දිස්ත්‍රික්ක සහ දිවයින් ස්ථානීය අගයන් අලුතින් සකස් කර ප්‍රතිඵල නිකුත් කෙළේ කවර ආකාරයෙන් ද , කවර ක්‍රමවේදයක් අනුවද යන්න පැහැදිලි කරන වාර්තාවක් අධිකරණයට ඉදිරිපත් කරන ලෙස විභාගකොමසාරිස්වරයා , විශ්ව විද්‍යාල ප්‍රතිපාදන කොමිසම ඇතුළු බලධාරින්ට නියෝග කරන්නැයි එම පෙත්සම මගින් ඉල්ලා තිබේ.පැරණි ඉසෙඩ් අගයන් නිසා අසාධාරණයට ලක් වූ සිසුන් මෙන්ම මෙම නව ඉසෙඩ් අගයන් නිසා තමන් විශාල අසාධාරණයකට මෙන්ම අපේක්ෂා භංගත්වයකට පත්ව සිටින බැවින් ඒ වෙනුවට සාධාරණ ඉසෙඩ් ලකුණු ගණනය කිරීමේ යෝජනා ක්‍රමයක් සකස් කරන ලෙස බලධාරින්ට නියෝග කරන්නැයි මෙම පෙත්සම මගින් අධිකරණයෙන් ඉල්ලා ඇත.එම ඉසෙඩ් අගයන් නිසා තමන්ට මුලින් හිමිව තිබු සරසවි වරම් අහිමි වී ඇතැයි ද දිස්ත්‍රික්ක සහ දිවයින් ස්ථානීය අගයන් ගෙන් පසු පසට ගොස් ඇතැයි ද පෙත්සම්කාර සිසුහු පැමිණිලි කර සිටිති.මේ නිසා තමන්ට උසස් අධ්‍යාපන වරම් අහිමිව ඇති අතර සිසුන් සියලු දෙනා දැඩි සේ අපේක්ෂා භංගත්වයට සහ මානසික අසහනයකට පත්ව ඇතැයි පෙත්සමෙහි සඳහන් වේ.එමගින් සිය මූලික අයිතිවාසිකම් උල්ලංඝනය වී ඇතැයි ඔවුහූ පැමිණිලි කර සිටිති. එබැවින් නව ඉසෙඩ් ලකුණු මත පදනම් වී සිසුන් විශ්වවිද්‍යාලවලට ඇතුළත් කර ගැනිම ඇතුළු ඉදිරි පියවර ගැනීමෙන් වගඋත්තරකරුවන් වළක්වන අතුරු නියෝගයක් නිකුත් කරන්නැයි පෙත්සම් කරුවෝ අධිකරණයෙන් ඉල්ලා සිටිති.නීතිඥ සාලිය පීරිස් මහතා පෙත්සම්කරුවන් වෙනුවෙන් පෙනි සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n1208072</link>
    <topic>තෙල් මිල දී ගැනීම් ගැනවිගණකාධිපති පරීක්ෂණයක්</topic>
    <author>නුවන් කොඩිකාර</author>
    <content>පසුගිය වසරක කාලය ඇතුළත ඛනිජ තෙල් නීතිගත සංස්ථාව සිදුකළ ක්ෂණික මිලදී ගැනීම් හා තොග කළමනාකරණය සම්බන්ධයෙන් විගණකාධිපති මගින් පූර්ණ පරික්ෂණයක් පැවැත්වීමට අවශ්‍ය පියවර ගන්නා ලෙස ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා අමාත්‍යාංශ ලේකම් ආර්.එච්.එස් සමරතුංග මහතාට ඊයේ (6) නියෝග කළේය.ඒ අනුව ක්ෂණික මිලදී ගැනීම් හා තොග කළමනාකරණය පිළිබඳව පූර්ණ පරික්ෂණයක් සඳහා රජයේ විගණකාධිපතිවරයාට දැනුම් දෙන ලෙස ඇමැතිවරයා විසින් ලේකම්වරයාට නියෝග දී තිබේ.ඛනිජ තෙල් සංස්ථා පනතේ විධිවිධාන අනුව ඇමැතිවරයා මෙම නියෝග කර ඇති අතර, ඒ අනුව 2011-08-01 සිට 2012-07-31 දක්වා වර්ෂයක කාලයක් තුළදි ලංකා ඛනිජ තෙල් නීතිගත සංස්ථාවේ සියලු ක්ෂණික මිලදී ගැනීම් හා තොග කළමනාකරණය පිළිබඳව පූර්ණ පරික්ෂණයක් කර විගණකාධිපති වාර්තාවක් කැඳවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n1208074</link>
    <topic>සුළං බලෙන් නිපදවාගත් මෙ.වො. 30ක් ජාතික පද්ධතියට</topic>
    <author>චමීර ඇල්ලදෙණිය</author>
    <content>සුළං බලයෙන් නිපදවාගත් මෙගාවොට් 30 ක් ලබන 9 වැනිදා සිට ජාතික විදුලි පද්ධතියට එක් කිරීමට විදුලිබල හා බලශක්ති අමාත්‍යංශය කටයුතු යොදා තිබේ.රුපියල් මිලියන 7200 ක් ආයෝජනය කර දේශීය ඉංජිනේරු දැනුමෙන් වසර 2020 වනවිට සුළං බලය ආශ්‍රයෙන් මෙගාවොට් 400 ක් ජාතික පද්ධතියට එක් කිරීමට සැලසුම් කර ඇතැයි ද විදුලිබල හා බලශක්ති අමාත්‍යංශය පවසයි.මහින්ද චින්තන ඉදිරි දැක්මට අනුව වසර 2020 වනවිට ශ්‍රී ලංකාවේ විදුලිබල අවශ්‍යතාවෙන් 20% ක්, සූර්ය, සුළං හා ජෛව ස්කන්ධ වැනි පුනර්ජනනීය බලශක්ති ප්‍රභවයන් ආශ්‍රයෙන් උත්පාදනය කිරීමට නියමිතය. එය ප්‍රායෝගිකව ක්‍රියාවට නංවමින් පුනර්ජනනීය බලශක්ති ක්ෂේත්‍රය සංවර්ධනය කිරීම සිදුකෙරේ.මෙම සුළං බලාගාර තුන ආශ්‍රයෙන් වසරකට ගිගාවොට් පැය 90 ක් ජාතික විදුලි පද්ධතියට එක්කිරීමට නියමිත අතර එය රටේ මුළු විදුලිබල උත්පාදනයෙන් 01% ක් පමණ වේ. මෙය 2015 දී 15‍% ක් දක්වා වර්ධනය කිරීමටත්, 2020 වනවිට 20% ක පුනර්ජනනීය බලශක්ති ඉලක්කය වෙත ළඟාවීම සඳහාත් සියලු සැලසුම් සකස්කර ඇත.රුපියල් මිලියන 7200 ක දේශීය ආයෝජන මත ඉදිකර ඇති මෙම බලාගාර සඳහා තාක්ෂණික සහ කාර්මික දායකත්වය ලබාදී ඇත්තේ දේශීය ඉංජිනේරුවන් විසින් වීම සුවිශේෂී වේ. මෙම බලාගාර සඳහා සවිකර ඇති සුළං බල විදුලි ජනක යන්ත්‍ර, දැනට ලෝකයේ පවතින නවීනතම තාක්ෂණයෙන් හෙබි යන්ත්‍ර වීමද සුවිශේෂත්වයකි. මේ සඳහා ආයෝජනය කර ඇත්තේ පවර් ජෙන් ලංකා පුද්ගලික සමාගම විසිනි. එහි වටිනාකම රු මිලියන 2400 කි. මෙම ව්‍යාපෘතියට මීටර් 65 ක් උස සුළං බල විදුලි ජනක කුළුණු 07 ක්, කිලෝ මීටර් 03 ක් පමණ දුරට වන කලපුව ආසන්න බිම් තීරුවක සවිකර විදුලි උත්පාදනය සිදුකරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n1208075</link>
    <topic>මාදුරුඔය වනෝද්‍යානයේ සිදු වනජාවාරම් නතර කිරීමට පියවර ගන්න</topic>
    <author>ධනුෂ්ක ගොඩකුඹුර සහ ඌව සමූහ, බදුල්ල සමූහ බදුල්ල සිට...</author>
    <content>මාදුරුඔය ජාතික වනෝද්‍යානයේ සිදු කෙරෙන දැව ජාවාරම් හා සතුන් දඩයම නතර කිරීමට වහාම පියවර ගන්නා ලෙස ජනාධිපති මහින්ද රාජපක්ෂ මහතා අදාළ බලධාරීන්ට ඊයේ (6) නියෝග කළේය.නමුණුකුල ඇතුළු ඉහළ ජල පෝෂක ප්‍රදේශවල සිදු කෙරෙන අනවසර ඉදිකිරීම්, කැළෑ එළි කිරීම් නැවැත්වීමට කටයුතු කරන ලෙසත් ජනාධිපතිවරයා  උපදෙස් දුන්නේය. මේ දිනවල සිදු කෙරෙන කැළෑ ගිනි ගැනීම් පසුපස සැලසුම් සහගත වැඩපිළිවෙළක් ඇති දැයි සොයා බලන ලෙසත් ජනාධිපතිවරයා අදාළ නිලධාරීන් දැනුවත් කළේය.ජනාධිපතිවරයා මේ උපදෙස් ලබා දුන්නේ බදුල්ල දිස්ත්‍රික් විශේෂ සංවර්ධන කමිටු රැස්වීමට ඌව පළාත් සභා ශ්‍රවණාගාරයේදී ඊයේ එක්වෙමිනි.බදුල්ල දිස්ත්‍රික්කයේ මෙතෙක් ක්‍රියාත්මක සංවර්ධන ව්‍යාපෘතිවල ප්‍රගතිය හා ඉදිරි සැලසුම් මෙහිදී සාකච්ඡා කෙරිණ. අධ්‍යාපන, සෞඛ්‍ය, මහාමාර්ග, කෘෂිකර්ම, වාරිමාර්ග ඇතුළු සියලු ක්ෂේත්‍ර පිළිබඳ මෙහිදී අවධානය යොමු කෙරිණ.මාදුරුඔය වනෝද්‍යානයේ අනවසර දැව ජාවාරම් හා සතුන් දඩයම පිළිබඳව ප්‍රාදේශීය සභා මන්ත්‍රීවරයකු ඉදිරිපත් කළ කරුණුවලට සවන් දුන් ජනාධිපතිතුමා මේ සම්බන්ධයෙන් තමාට දැන ගන්නට ලැබුණු බවත් වන ජීවී හා වන සංරක්ෂණ නිලධාරීන් සමඟ පොලීසිය එක්ව මෙවැනි අකටයුතුකම් නැවැත්වීමට පියවර ගත යුතු බව අවධාරණය කළේය.ඇතකු ඝාතනය කිරීම පිළිබඳව තොරතුරු ඉදිරිපත් කෙරුණු අතර ඒ පිළිබඳව විශේෂයෙන් සොයා බලන ලෙසත් ජනාධිපතිවරයා නියෝග කළේය.බණ්ඩාරවෙල ප්‍රදේශයේ ඉහළ භූමි භාගවල නිවාස ඉදිකිරීම නිසා ජල මූලාශ්‍ර විනාශව ඇති බව පෙන්වා දුන් ජනාධිපතිවරයා ඒ පිළිබඳ සොයා බලන ලෙස උපදෙස් දුන්නේය.කඳුකරයේ ෆයිනස් වගාව නිසා මතුව ඇති තත්ත්වයන් පිළිබඳ අවධානය යොමු කළ ජනාධිපතිවරයා උපදෙස් දුන්නේ ඌව විශ්වවිද්‍යාලය ලවා ඒ පිළිබඳ වාර්තාවක් සකසන ලෙසයි.ජනතාව වෙනුවෙන් කරන වැඩ දැන්වීම් පුවරුවල නැතත් ජනතාවගේ හදවතේ තැන්පත් විය යුතු බව පෙන්වා දුන් ජනාධිපතිවරයා දැන්වීම් පුවරුවට වඩා අදාළ කාර්යය හොඳින් කිරීම කෙරෙහි අවධානය යොමු කළ යුතු බව කීවේය.රාජ්‍ය නිලධාරීන් සෑම විටම ප්‍රදේශයේ දේශපාලනඥයන් දැනුවත් කරමින් සංවර්ධන ව්‍යාපෘති ඇරැඹිය යුතු අතර කිසිවකුට හිතුමතේ කටයුතු කළ නොහැකි බව ජනාධිපතිවරයා පෙන්වා දුන්නේය.පත්තරවල පළ කෙරෙන අඩුපාඩු සම්බන්ධයෙන් මීට වඩා සංවේදී වන ලෙසත් රටේ අඩුපාඩු සම්බන්ධයෙන් තමාට බොහෝ දෙනා කරුණු කියන බැවින් සාකච්ඡාවලට එන විට ඒ පිළිබඳ සොයා බලා පැමිණෙන ලෙසත් ජනාධිපතිවරයා වැඩිදුරටත් උපදෙස් දුන්නේය.ඇමැතිවරුන් වන නිමල් සිරිපාල ද සිල්වා, බැසිල් රාජපක්ෂ, අනුර ප්‍රියදර්ශන යාපා, ඩිලාන් පෙරේරා, ඌව පළාත් ප්‍රධාන ඇමැති ශෂීන්ද්‍ර රාජපක්ෂ, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, ආචාර්ය පී. බී. ජයසුන්දර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n1208076</link>
    <topic>නාසා යානය අඟහරු ‍ලෝකයට</topic>
    <author/>
    <content>අභ්‍යවකාශ චාරිකා ඉතිහාසයේ වඩාත් අපේක්ෂිත ප්‍රයත්නයක් සාර්ථකව නිම කරමින් අමෙරිකා නාසා ආයතනය මගින් අඟහරු ග්‍රහයා වෙත යවන ලද ‍ඩොලර් බිලියන 2.5 ක විද්‍යාරාසායනාගාරය හා කියු‍රියෝසිටි රොවර් නම් සැරිසැරුම් යානය පෙරේදා එම ග්‍රහයා මත පතිත වූ බව ප්‍රකාශ වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n1208077</link>
    <topic>ඔලිම්පික් නීති කඩාගෙන කොටි හිතවාදීහු විරෝධතාවක</topic>
    <author>ප්‍රින්ස් ගුණසේකර ලන්ඩන් නුවර සිට...</author>
    <content>ලන්ඩන් ඔලිම්පික් ක්‍රීඩා උලෙළ පැවැත්වෙන කාලය අතරතුරදී එංගලන්තයේ ජීවත්වන කිසිදු පුද්ගලයකු දේශපාලන මතවාද හෝ වෙනත් රටක ප්‍රශ්න පිළිබඳ ප්‍රකාශ නොකරන ලෙස එරට රජය නිවේදනය කර ඇතත්, එල්. ටී. ටී. ඊ. හිතවාදීන් පිරිසක් ඊයේ පත්‍රිකා බෙදාහරිමින් විරෝධතාවක නියැලුනහ.ඔලිම්පික් ක්‍රීඩා ගම්මානයට නුදුරින් ස්ට්‍රැඩ්ෆර්ඩ්හී පැවැති මේ වර්ජනයේදී බ්‍රිතාන්‍ය ධජය අසලින්ම  එල්. ටී. ටී. ඊ. කොඩිය ඔසවා තිබුණි. ඔලිම්පික් ක්‍රීඩා උලෙළට පැමිණි ශ්‍රී ලංකා ක්‍රීඩක ක්‍රීඩිකාවන් තහනම් කරන ;ලසත් යුද සමයේ සිදුවීම් සොයාබලන ලෙසත් ඉල්ලා සිටි ඔවුහු සරණාගතයන් ලෙස එංගලන්තයේ සිටින එල්.ටී.ටී.ඊ. හිතවාදීන් නැවත ශ්‍රී ලංකාවට නොයවන ලෙස බ්‍රිතාන්‍ය රජයෙන් ආයාචනාවක්ද කළහ.ශ්‍රී ලංකාව දැන් සාමකාමී රටක් බැවින් ජනාධිපති මහින්ද රාජපක්‍ෂ මහතාගේ ඉල්ලීම මත, ත්‍රස්තවාදය මුවාවෙන් එංගලන්තයේ සිටින සරණාගතයන් නැවැත ශ්‍රී ලංකාවට යැවීම හේතුවෙන් මෙවැනි ඉල්ලීමක් කිරීමට එල්. ටී. ටී. ඊ. හිතවාදීන් පෙළැඹී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n1208078</link>
    <topic>ආරක්ෂක සමුළුවටරටවල් 42 ක්</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රී ලංකා යුද හමුදාව මෙහෙයවන ජාත්‍යන්තර ආරක්ෂක සමුළුව රටවල් 42 ක සහභාගීත්වයෙන් කොළඹ ගලදාරි හෝටලයේදී හෙට (8) පැවැත්වේ.මෙහි ප්‍රථම දේශනය ආරක්ෂක ලේකම් ගෝඨාභය රාජපක්ෂ මහතා විසින් සිදු කරන අතර සමුළුව පුරා දින තුනක් මුළුල්ලේ මුළුදෙයි. යුද්ධයෙන් පසුව යළි පදිංචි කිරීම්, සහ කොටි සාමාජිකයින් පුනරුත්ථාපනය කිරීම්, ඔවුන් යළි සිවිල් සමාජයට හුරු කළ ආකාරය පිළිබඳව මේ සමුළුවේදී මෙරට ආරක්ෂක ප්‍රධානීහු දේශන සිදු කරති. ජනාධිපති ලේකම් ලලිත් වීරතුංග, විදේශ කටයුතු ඇමැති ජී.එල්. පීරිස් මහත්වරු සහ තවත් සිවිල් පුද්ගලයෝ රැසක් මෙහිදී අදහස් දක්වති.මේ වන විට සමුළුව සඳහා සියල්ල සූදානම් බවත් රජය විසින් මේ සඳහා රටවල් හැටදෙකක ආරක්ෂක ප්‍රධානීන්ට ඇරයුම් කර ඇති බවත් යුද හමුදාපති ලුතිනන් ජනරාල් ජගත් ජයසූරිය මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n1208079</link>
    <topic>එජාප මන්ත්‍රීන් 6ක් පක්ෂයෙන්නෙරපීම වළකා රනිල්ට වාරණ</topic>
    <author>රෝෂන් තුෂාර</author>
    <content>අනුරාධපුර දිස්ත්‍රික්කයේ එක්සත් ජාතික පක්ෂ ප්‍රාදේශීය සභා මන්ත්‍රීවරුන් හය දෙනකු පක්ෂයෙන් නෙරපීම වළක්වමින් පක්ෂ නායක රනිල් වික්‍රමසිංහ හා මහ ලේකම් තිස්ස අත්තනායක මහත්වරුන්ට වාරණ නියෝගයක් කොළඹ පළාත්බඳ සිවිල් අභියාචන මහාධිකරණය ඊයේ(6) නිකුත් කළේය.මන්ත්‍රිවරුන් ගොනු කළ අභියාචන පෙත්සමක් සළකා බැලු මහාධිකරණ විනිසුරුවරුන් වන එල් ටී.බී දෙහිදෙනිය .එච්.සී.ජේ මඩවල මහත්ම මහත්මිහු මේ වාරණය නිකුත් කළහ.ජනාධිපති මහින්ද රාජපක්ෂ මහතාගේ හා රජයේ සංවර්ධන වැඩපිළිවෙළට සහයෝගය දැක්විම සඳහා පෙත්සම්කාර මන්ත්‍රිවරුන් ජනාධිපති මන්දිරයේදී ජනාධිපතිතුමාව හමුවු බවත්, සමුහ ජායාරූපයකට පෙනී සිටි බවත් , එම කරුණ පදනම් කරගෙන ඔවුන්ව ‍පක්ෂයෙන් නෙරපීමට කටයුතු කිරීම නීති විරෝධී බවත් පැමිණිල්ල වෙනුවෙන් කරුණුදැන්වූ නීතිඥ ෆයිසර් මුස්තාපා මහතා අධිකරණයට පැවසිය. වගඋත්තරකරුවන් විසින් යම් හෙයකින් කිසිදු දැනුම් දීමකින් තොරව රටේ සංවර්ධන කටයුතුවලට සහායෝගය දැක්වු පෙත්සම්කාර මන්ත්‍රිවරුන්ව පක්ෂයෙන් නෙරපීමට කටයුතු කළහොත් එමගින් විශාල අගතියක් වන බවත් ඊට පෙර වාරණ නියෝගයක් නිකුත්කරන ලෙසත් අධිකරණයෙන් ඉල්ලා සිටියේය. මේ පැමිණිල්ල පසුගිය 31 වෙනි දින කොළඹ දිසා අධිකරණයේ පැවරූ අතර කරුණු සළකා බැලු දිසා අධිකරණය අතුරු තහනම් දැන්වීම් පමණක් විත්තිකරුවන්ට නිකුත් කරමින් ලබන 21 දින අධිකරණයේ පෙනී සිටින ලෙස නියෝග කළේය.දිසා අධිකරණය මඟින් විත්තිකරුවන්ට වාරණ ‍නියෝගයක් නිකුත් නොකිරීම හේතුවෙන් මේ අභියාචනය ගොනු කළේය. ගලෙන් බිදුනු වැව ප්‍රාදේශීය සභා මන්ත්‍රී මහින්ද රාජකරුණා, කැකිරාව ප්‍රාදේශීය සභා මන්ත්‍රී අශෝක ගුණසිරි, රඹැවප්‍රාදේශිය සභා මන්ත්‍රි චමින්ද නාලක, තිරප්පනේ ප්‍රාදේශිය සභා මන්ත්‍රි කේ මුණසිංහ, කහටගස්දිගිලිය ප්‍රාදේශිය සභා මන්ත්‍රි ඩි තිලකරත්න, ඉපලෝගම ප්‍රාදේශිය සභා මන්ත්‍රි එචි පි සුගත් මහත්වරු මේ අභියාචනය ගොනු කළේය.නීතිඥ සංජිව කළුආරච්චි මහතාගේ උපදෙස් පරිදි නිතිඥ තාරක නානායක්කාර මහතාද පෙනි සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n12080710</link>
    <topic>රනිල් එදා දිනුවා නම් ශ්‍රී ලංකාව අද සුඩානයක්</topic>
    <author/>
    <content>එක්සත් ජාතික පක්ෂයේ ජනාධිපති අපේක්ෂක රනිල් වික්‍රමසිංහ මහතා 2005 වර්ෂයේදී ජනාධිපතිවරණයෙන් ජයග්‍රහණය කළා නම් නැගෙනහිර පළාත් සභා මැතිවරණය පැවැත්වීමට නොහැකි වන බවත් එසේ වුවා නම් නැගෙනහිර පළාත උතුරත් සමග එක්වී ඊළාම් සිතියමට එකතුවීම වැළැක්විය නොහැකි බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමති විමල් වීරවංශ මහතා ප්‍රකාශ කළේය.එ. ජා. ප. අපේක්ෂකයා එදා ජයග්‍රහණය කළා නම් අන්තර්වාර පාලන අධිකාරියක් කොටි සංවිධානයට ලබා දෙන බවත් එසේ වූවා නම් ඉන් වසර දෙකකට පසුව ජනමත විචාරණයක් පවත්වා උතුරු නැගෙනහිර එක් පළාතක් කොට වෙන් කර ගැනීමට කොටි සංවිධානය කටයුතු කරන බවත් ඇමතිවරයා පැවසීය. එවිට දකුණු සුඩානයට අත්වූ ඉරණම, නැගෙනහිර ටිමෝරයට අත්වූ ඉරණම ශ්‍රී ලංකාවට අත්වන බවත් ඉන්පසු එම පළාත අමෙරිකාව ප්‍රමුඛ අධිරාජ්‍යවාදී බලවේගවල තිප්පොළක් බවට පත්වන අතර එය වැළැක්වීමට කොටි සංවිධානයට නොහැකි වන බවත් ඇමතිවරයා පෙන්වා දෙයි. වීරවංශ ඇමතිවරයා මේ බව ප්‍රකාශ කළේ අම්පාර දිස්ත්‍රික්කයේ පවුල් 178 ක් සඳහා රුපියල් මිලියන 25.5 ක නිවාස මූල්‍යාධාර ප්‍රදානය කිරීම වෙනුවෙන අම්පාරේ පැවති උත්සවයට සහභාගී වෙමිනි. “ජනසෙවණ” නිවාස දස ලක්ෂයේ නිවාස හා ජනාවාස සංවර්ධන මෙහෙයුම යටතේ නිවාස ඉදිකරගැනීම සඳහා මෙම ණය ලබා දේ. ජනසෙවණ “ විසිරි” නිවාස වැඩස‍ටහන යටතේ පවුල් 115 ක් සඳහා රුපියල් මිලියන 11.15 ක මුදලක්ද, ජනසෙවණ “උපහාර” වැඩස‍ටහන යටතේ පවුල් 40 ක් සඳහා රුපියල් මිලියන 12.5 ක මුදලක්ද, ජනසෙවණ “ සසුනෙන් සෙවණ” නිවාස වැඩසටහන යටතේ පවුල් 23 ක් සඳහා රුපියල් මිලියන 2.3 ක මුදලක්ද මෙම වැඩසටහන යටතේ ප්‍රදානය කෙරිණ.ඇමතිවරයා මෙසේද කීය,2005 වර්ෂයේ ජනාධිපතිවරණයෙන් එ. ජා. ප. අපේක්ෂකයා ජයග්‍රහණය කළා නම් අන්තර්වාර පාලන අධිකාරියත් සමග තවත් බොහෝ දේවල් සිදුවෙන්න තිබුණා. එසේ වුවා නම් මේ රටේ ආර්ථිකයත් ක්‍රියාත්මක ව න්නේ ජාත්‍යන්තරයේ වුවමනාවට. ඔවුන් ක්‍රියාත්මක කිරීමට සූදානම් වූ යළි පුබුදමු ලංකා වැඩසටහන යටතේ ජාතික නිවාස සංවර්ධන අධිකාරිය වසා දැමීමට නියමිතව තිබූ රාජ්‍ය ආයතන ලැයිස්තුවට ඇතුළත් කර තිබුණා. එසේ වූවා නම් මේ ආකාරයෙන් ජනසෙවණ නිවාස දස ලක්ෂයේ වැඩසටහන ක්‍රියාත්මක වන්නේ නැහැ. මේ අකාරයේ නිවාස මූල්‍යාධාර ප්‍රදානය කිරීමේ අ‍වස්ථාවක් හිමි වන්නේ නැහැ. කිසිඳු ආකාරයකින් නිවසක් තනා ගැනීමට නොහැකිව සිටින අසරණ පවුල් වෙත කිසිම පිහිටක් ලැබෙන්නේ නැහැ. එහෙනම් අද වගේ මෙවැනි නිවාස මූල්‍යාධාර ප්‍රදානය කිරීමේ අවස්ථාවක් අම්පාර දිස්ත්‍රික්කයට හිමිවන්නේත් නැහැ. එහෙනම් දිස්ත්‍රික් කළමනාකාරවරයාටයි, ඒ කාර්යමණ්ඩලයටයි රැකියා අහිමි වෙලා, බෝඩ් උස්සගෙන අම්පාර නගරයේ උද්ඝෝෂණ කරන්න වෙයි අහිමි වූ රැකියා අපට දියව් කියලා. නමුත් 2005 වර්ෂයේ ජනාධිපතිවරණයෙන් මහින්ද රාජපක්ෂ මහතා ජයග්‍රණය කළ නිසා මේ කිසිවක් සිදු වුණේ නෑ. ආහාර සුරක්ෂිතතාව පිළිබඳ ජ්‍යෙෂ්ඨ ඇමති පී. දයාරත්න මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n12080711</link>
    <topic>රනිල්-අකිල අධ්‍යාපන කමිටුවටජෝශප් ස්ටාලින්-නිර්මාල් රංජිත් කොටු වෙති</topic>
    <author/>
    <content>නිදහස් අධ්‍යාපනය ගැන කතා කිරීමට යැයි කියා විපක්‍ෂ නායක රනිල් වික්‍රමසිංහ මහතා ඊයේ (6) පාර්ලිමේන්තුවේ කමිටු ශාලා අංක 2 තුළදී පිහිටුවා ගත් එජාප අධ්‍යාපන කමිටුවට ලංකා ගුරු සංගමයේ සභාපති ජෝශප් ස්ටාලින් සහ විශ්වවිද්‍යාල ආචාර්යවරුන්ගේ සමිති සම්මේලනයේ සභාපති නිර්මාල් රංජිත් දේවසිරි මහත්වරුන්ව බලෙන් කොටුකර ගෙන ඇත.මෙයට විරෝධය පළකළ එජාපයේ අධ්‍යාපන කටයුතු භාරව සිටින රංජිත් මද්දුමබණ්ඩාර මන්ත්‍රීවරයා කමිටු රැස්වීමෙන් පිටව ගියේ මෙම තීරණයට බැණ වදිමිනි.හිටපු අධ්‍යාපන ඇමැතිවරයකු වූ කරුණාසේන කොඩිතුවක්කු, හිටපු තෘත්‍රීය අධ්‍යාපන ඇමැති කබීර් හෂීම් වැනි අය එජාපයේ අධ්‍යාපන කටයුතු සම්බන්ධයෙන් සිටින පුද්ගලයන් කපාදමා පිටතින් පුද්ගලයන් එකතු කරගෙන මෙසේ කමිටු සෑදීම ගැන රංජිත් මද්දුමබණ්ඩාර මන්ත්‍රීවරයාගේ විරෝධයට හේතුවී ඇත.විපක්‍ෂ නායක රනිල් වික්‍රමසිංහ, අකිල විරාජ්, මංගල සමරවීර එකතුවී හැදූ මෙම යෝජනා අකිල විරාජ් මන්ත්‍රීවරයා යතුරු ලියනය කර දී ඇත. එම යෝජනා සභාවට කියවන ලද්දේ ජෝශප් ස්ටාලින් විසිනි. එහිදී විපක්‍ෂ නායකවරයා සභාවෙන් අසා ඇත්තේ ජෝශප් ස්ටාලින් මහතාගේ යෝජනාව කෙසේද යන්නය. එදින පිහිටුවා ගත් මෙම අධ්‍යාපන කමිටුවට ජෝශප් ස්ටාලින්, නිර්මාල් රංජිත් දේවසිරි, ඒ. එම්. ආර්. බී. අමරකෝන්, ජස්ටින් වරාවැව යන මහත්වරුන්ට අමතරව විපක්‍ෂ නායකවරයාගේ අවශ්‍යතාවය උඩ අකිල විරාජ් මන්ත්‍රීවරයාව ද පත්කර ගෙන ඇත. ......</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=n12080712</link>
    <topic>සීනිගම දේවාල උලෙළට විශේෂ දුම්රිය සේවා</topic>
    <author/>
    <content>සීනිගම දේවාලයේ පැවැත්වෙන වාර්ෂික උත්සවයට සහභාගි වන බැතිමතුන්ගේ ගමන් පහසුව සඳහා ශ්‍රී ලංකා දුම්රිය සේවය මගින් මුහුදුබඩ දුම්රිය මාර්ගයේ ධාවනය වන පහත සඳහන් දුුම්රියන් අද (07) දින සිට (14) දින දක්වා කාලයේ සීනිගම උප දුම්රිය ස්ථානයේ නවත්වනු ලැබේ.මාතරින් පෙ. ව. 6.10 ට කොළඹ කොටුවගාල්ලෙන් ප. ව. 13.50 ටමරදානමාතරින් පෙ. ව. 10.10 ට වව්නියාවමාතරින් ප. ව. 13.35 ටමහනුවරමාතරින් ප. ව. 14.10 ට මරදානමරදානෙන් පෙ. ව. 6.50 ට මාතරකොටුවෙන් පෙ. ව. 8.35 ට මාතරකොටුවෙන් පෙ. ව. 10.10 ට මාතරමරදානෙන් ප. ව. 13.40 ට මාතරමරදානෙන් ප. ව. 17.55 ට ගාල්ල දක්වා දධාවනය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=r1208071</link>
    <topic>කිහිලිකරුවකින් පහරදී පුද්ගලයකු මැරූවිත්තිකරුට දඬුවම් නියම කිරීම කල් තබයි</topic>
    <author>පාණදුර සමූහ කපිල සෝමරත්න</author>
    <content>පානදුර පළාත්බද මහාධිකරණය හමුවේ විභාගවූ මිනීමැරුම් නඩුවක් සම්බන්ධයෙන් පැමිණිල්ලේ දේශනය කිරීමට රජයේ නීතීඥවරුන් අපොහොසත් වූ නිසා විනිසුරු මාලනී ගුණරත්න මහත්මිය විසින් එම නඩුවේ විත්තිකරුට දඬුවම් නියම කිරීම කල්තබා ඔහුව 10 වැනිදා දක්වා රිමාන්ඩ් කරන ලදී.මෙම නඩුවේ විත්තිකරු වූයේ මොරටුවේ පදිංචි වී සිටි ජෙප්රි ඇන්ටන් ඩිලාන් අමරසේකර නැමැත්තෙකි.රිය අනතුරකින් ඔහුගේ එක පාදයක් අහිමිවී තිබෙන නිසා කිහිලිකරුවක ආධාරයෙන් ඔහු අධිකරණය හමුවේ පෙනී සිිටියේය. ඔහු අධිචෝදනා ලබා සිටින්නේ වර්ෂ 1998. 03.15 දින ඔහු පදිංචි මොරටුවේ නිවෙසේ සේවය කළ තිරුචෙල්වම් හෙවත් මෙරී නැමැති තරුණයාට කිහිලිකරුවෙන් පහරදී මරා දැමීම සම්බන්ධයෙනි.නිවෙසේ තිබුණ මල්පොච්චියක් කඩා දැමීම සම්බන්ධයෙන් ගෘහ සේවකයා සමඟ ඇතිවූ බහින් බස් වීමක් දුරදිගයෑම නිසා කෝපවූ විත්තිකරු ඔහුගේ කිහිලිකරුවෙන් ගෘහ සේවක තිරුචෙල්ලම්ට මැරෙන තුරු පහරදී ඇතැයි නඩු විභාගයේදී අනාවරණය විය.ඔහුට විරුද්ධව නගා ඇති අධිචෝදනාව සැකයෙන් තොරව ඔප්පුවී ඇති බව පැවසූ විනිසුරුවරිය රජයේ නීතීඥවරිය පැමිණිල්ල වෙනුවෙන් දේශනය කිරීමට සූදානම් නැති නිසා විත්තිකරුට දඬුවම් දීම අගෝස්තු මස 10 දක්වා කල් තබන බව පැවසුවාය.විතිතිකරු එදින දක්වා රක්‍ෂිත බන්ධනා ගාර ගත කැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=r1208072</link>
    <topic>ආබාධ සහිත කලා ශිල්පි ශිල්පිනියන්ගේ දක්ෂතාප්‍රාසාංගික වේදිකාවකදී එළිදැක්වීමේ අවස්ථාව</topic>
    <author>මහරගම විශේෂ - වේහැල්ලේ පියතිලක</author>
    <content>ශ්‍රී ලංකාවේ ප්‍රථම වතාවට ආබාධ සහිත තරුණ තරුණියන් අතර 2012 ආබාධ සහිත තරුණ නර්තන ශිල්පියා, ගායකයා සහ වාදකයා තේරීමේ සුපර් ස්ටාර් මාදිලියේ තරගාවලියක් ජාතික තරුණ සේවා සභාව මෙහෙයවයි.දිවයිනේ සිටින ආබාධ සහිත යොවුන් කලා ශිල්පි ශිල්පිනියන් ජාතික තලයට හඳුන්වා දීමේ මේ මහා සංස්කෘතික මංගල්‍යයේ සමාරම්භක උලෙළ ඉකුත්දා තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ ප්‍රධානත්වයෙන් මහරගම ශශ්‍රී ලංකා යූත් රඟහලේ දී ඇරැඹිණි.මෙම යොවුන් සුපර් ස්ටාර් මහා කලා මංගල්‍යය මෙහෙයවනු ලබන්නේ ජාතික තරුණ සේවා සභාව හා සී. එස්. එන්. රූපවාහිනි නාලිකාව ඒකාබද්ධව යි.මේ තරගාවලිය සිංහල හා දමිළ මාධ්‍යවලින් පැවැත්වීම විශේෂත්වයකි.මෙය ජාතික තරුණ සේවා සභාවේ අධ්‍යක්‍ෂ (සංවර්ධන) සනත් වීරසූරිය මහතාගේ ව්‍යාපෘතියකි.සමාරම්භක උළෙලේ දී අධ්‍යක්‍ෂ (මෙහෙයුම්) අජිත් නාංගල මහතා මෙම වැඩසටහන පිළිබඳව ජනතාව දැනුවත් කළේය.සුපර් ස්ටාර් තරග සඳහා දිවයිනේ දස දෙසින් ආබාධිත ගායකයන්, වාදකයන් හා නර්තන ශිල්පි ශිල්පීනියන් 400 දෙනෙක් පමණ අයදුම්පත් ඉදිරිපත් කර ඇතැයි අධ්‍යක්‍ෂ (සංවර්ධන) සනත් වීරසූරිය මහතා පැවසී ය.මෙම තරගාවලිය වට තුනකින් පැවැත්වේ. ප්‍රථම වටයේ දී ගායක ගායිකාවන් 30 ක් වාදන ශිල්පීන් 15 ක් හා නර්තන ශිල්පීන් 15 දෙනෙක් තෝරා ගැනේ.දිවයිනේ ප්‍රවීණ නර්තන ශිල්පීන්, සංගීත ශිල්පීන් හා වාදන ශිල්පීන් සහභාගි වන පෙරහුරු වැඩමුළුවක දී තෝරා ගත් ශිල්පීන් 60 දෙනාට මනා පුහුණුවක් දෙනු ලැබේ.අවසාන මහා තරගය සී.එස්.එන්. රූපවාහිනි නාලිකාව ඔස්සේ සජීවීව විකාශණය කෙරේ. අවසාන මහා තරගයෙන් 2012 ආබාධ සහිත තරුණ ගායන සුපර් ස්ටාර්, වාදන සුපර් ස්ටාර් සහ නර්තන සුපර් ස්ටාර් තෝරා ගැනේ.අවසන් මහා තරගය අවසානයේ දී මෙහි ශිල්පීන්ගේ මෞලි මංගල්‍ය දෙස් විදෙස් කලා ශිල්පීන් හමුවේ පැවැත්වීමට නියමිත ය.සුපර් ස්ටාර්ස් තිදෙනා, එම තරගයේ දී දෙවැනි තෙවැනි ස්ථාන හිමිකර ගත් ශිල්පීන් සහ දෙවැනි වටයට තරග කළ ශිල්පීන් යොදා ගෙන සංදර්ශන මාලාවක් පැවැත්වීමට සී. එස්. එන්. රූපවාහිනි ආයතනය සැලසුම් කර ඇත.අවසන් මහා තරගය අවසානයේ ශිල්පීන්ට ජය සංකේත හා මුදලින් ත්‍යාග පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=r1208073</link>
    <topic>දොම්පේ වතුරුබොඩ පානීය ජල ව්‍යාපෘතිය ජනතා අයිතියට</topic>
    <author>මල්වාන සමූහමහානාම විතානගේ</author>
    <content>ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයක් අනුව ක්‍රියාත්මක කර තිබෙන රන් අරුණ වැඩසටහන යටතේ ඉදිකරනු ලැබූ දොම්පේ මැතිවරණ කොට්ඨාසයේ නාරන්පොළ - වතුරුබොඩ පානීය ජල ව්‍යාපෘතිය ජනතා අයිතියට පවරාදීම පසුගියදා වතුරුබොඩ ප්‍රදේශයේදී සිදුවිණි.මෙය දොම්පේ ශ්‍රී.ල.නි.පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතාගේ යෝජනාවක ප්‍රතිඵලයෙකි.මේ සඳහා වැය වූ මුදල රුපියල් ලක්ෂ විසි පහක් වන අතර එය ආර්ථික සංවර්ධන ඇමැති බැසිල් රාජපක්ෂ මහතා විසින් සිය අමාත්‍යාංශය මගින් ලබා දී තිබිණි.වසර ගණනාවක් තිස්සේ උග්‍ර පානීය ජල හිඟයකට මුහුණ පා සිටි නාරන්පොළ වතුරුබොඩ හා කලුකොඳයාව ප්‍රදේශවලට මේ ජල ව්‍යාපෘතියෙන් පානීය ජලය ලැබිණි.මේ ජල ව්‍යාපෘතිය ජනතා අයිතියට පවරාදීම දොම්පේ ශ්‍රී.ල.නි.පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතා අතින් සිදු කැරිණි.මේ අවස්ථාවට (ජාතික ජලාපවාහන හාජල සම්පත් මණ්ඩලයේ) බියගම ස්ථාන භාර නිලධාරිනී දයානි රණතුංග මහත්මිය ද සහභාගි වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=r1208074</link>
    <topic>රක්ෂණ සමාගමක නියෝජිතයකු ලෙස පෙනී සිටිමින්පානදුරේ කතකගෙන් රුපියල් ලක්‍ෂ 16ක් වංචා කරලා</topic>
    <author>පානදුර සමූහ – කපිල සෝමරත්න</author>
    <content>පෞද්ගලික ජීවිත රක්ෂණ සමාගමක නියෝජිතයකු වශයෙන් පෙනී සිටි පුද්ගලයකු එක්දරු මවකගෙන් රුපියල් ලක්‍ෂ 16 ක් වංචා කිරීම සම්බන්ධයෙන් අත්අඩංගුවට ගෙන අධිකරණයට ඉදිරිපත් කරන ලෙසට පානදුර මහේස්ත්‍රාත් ආර්. එස්. ඒ. දිසානායක මහතා පානදුර පොලිසියේ විශේෂ අපරාධ සහ වංචා විමර්ශන අංශයට නියෝග කෙළේය.මෙම එක්දරු මව අදාළ ජීවිත රක්ෂණ සමාගමෙන් ජීවිත රක්ෂණයක් තම දරුවා වෙනුවෙන් ලබාගෙන වර්ෂ 2009 – 05 – 21 දින සිට එම සමාගමේ රක්ෂණ නියෝජිතයාට රුපියල් 4000 බැගින් වාරික ගෙවා ඇත.අදාළ රක්ෂණය ගැන කිසිදු රිසිට්පතක් නියෝජිතයා මාසික වාරික සම්බන්ධයෙන් ලබා දී නැත.මේ පිළිබඳව කාන්තාව රක්ෂණ සමාගමට ගොස් කරුණු විමසූ විට රක්ෂණයේ මාසික වාරික නොගෙවූ නිසා රක්ෂණ අහෝසි වී ඇතැයි පවසා තිබේ.පසුව පානදුර පොලිසියට පැමිණ පැමිණිලි කිරීමෙන් පසු පොලිස් පරීක්‍ෂණ ආරම්භ කෙරිණි.මෙම මුදල් වංචා කළ රක්ෂණ නියෝජිතයාට එරෙහිව පානදුර මහේස්ත්‍රාත් අධිකරණය හමුවේ පොලිසිය විසින් නඩු පවරන ලදී.සැකකරු අධිකරණය මඟහරිමින් සිටින බැවින් ඔහු අත්අඩංගුවට ගෙන අධිකරණයට ඉදිරිපත් කරන ලෙස මහේස්ත්‍රාත්වරයා පොලිසියට නියෝග කර නඩුව සැප්තැම්බර් මස 17 වැනිදාට කල් දැම්මේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=r1208075</link>
    <topic>දියණියගේ නිවෙස යැයි සිතා වෙනත් නිවෙසකට ගිය ‘කොටප්පු’ට විකුණන්න ගිය පුවක් ගෝනියත් අමතක වෙලා</topic>
    <author>උඩුගම්පොළ - බර්ටි ලයනල්</author>
    <content>කොටප්පු එගම ශක්තිවන්තම පුද්ගලයා ලෙසින් නම් දරා සිටී. කොට මහත ශරීරයකින් යුතු වූ මොහුගේ ළය ප්‍රදේශය සමචතුරශ්‍රාකාරව පිහිටා ඇති බැවින් හතරැස් කොටප්පු නාමයෙන්ද ගම්මු හඳුන්වති.උදේ පාන්දරින්ම අවදි වී කහට කෝප්පයකින් සප්පායම් වී ගස් නැග පොල් කැඩීම මොහුගේ රැකියාවයි.දවල් කාලයේ පොල් කඩන විට ඒ අවට ගස්වල ඇති පුවක්, රඹුටන් වැනි දේ පිළිබඳ විමසිල්ලෙන් සිට රාත්‍රියේදී ඒ ස්ථාන සොයා යෑමට පළපුරුද්දක් ඔහුට ඇත.දිනක් මෙලෙසින් මේ ගමන රාත්‍රියේ ආරම්භ කර තමා දවල් සිහි තබාගත් ගස්වල තිබෙන පුවක් කඩමින් ගෝනියට දමා එකතුකර ගත්තේ ය. ගෝනිය පිරෙන්න පුවක් ගෙඩි සොයා ගැනීමෙන් අනතුරුව පුවක් වෙළෙඳාම සරුවටම පවත්නා එක්තරා ප්‍රසිද්ධ නගරයක් බලා පිටත් විය.යම්කිසි වැඩක් කරමින් සිටින අතරතුර වෙනත් දෙයක් සිහිවුවහොත් කරමින් සිටි වැඩ අමතක වීම කොටප්පුට තිබූ රෝගයකි.මේ වනවිට කොටප්පුගේ බාල දියණිය අසනීපයෙන් පසුවිය. ඔහුට එකවරම එය සිහිවිය. යන ගමන අමතක විය. පුවක් ගෝනියත් කරේ තබාගෙනම දියණියගේ නිවෙසට ගමන් කෙළේ ය.දියණිය වාසය කළ නිවෙසේ ඉදිරිපිට කඩුල්ලක් තිබුණි. ඈතින් දිස්වූ නිවෙසක කඩුල්ලක් තිබෙනු දුටු කොටප්පු එය තම දියණියගේ නිවෙස යැයි සිතුවේ ය.කොටප්පු කඩුල්ල පැන්නේ දියණිය සිහිකරමිනි. ගෙමිදුලට ගිය ඔහු“හාමියෙ... හාමියෙ... මං ආවා දොර ඇරපන්... කියා මිදුලටම ගියේ ය.“කව්ද... කියමින් නිවෙසේ සිටි කාන්තාවක් දොර ඇරියාය. විදුලි පන්දමින් කොටප්පුව හඳුනා ගත්තා ය.මොකද... කොටප්පු... යැයි කාන්තාව ඇසුවා ය.ක්ෂණයකින් පුවක් ගෝනිය දමා දිව ගිය කොටප්පු නතර වුණේ ගෙදරය. ගෙදරටම දිව ගිය කොටප්පු බිරියට සිද්ධිය විස්තර කෙළේ ය. සැමියාගේ රෝගය සිහි වූ බිරිය සැමියාට සිදු වූ ඇබැද්දිය තේරුම් ගත්තා ය.ඔහේට පුවක් විකුණන්න යද්දි අසනීපෙන් හිටපු දුව මතක් වෙලා. යන්න ගිය ගමන අමතක වුණා. පාර අයිනෙ කඩුල්ල දැක්ක ගමන් හිතුවෙ ඒ දුවගෙ ගෙදර කියලා. ඒත් ඔහේ ගිහින් තියෙන්නේ කඩුල්ලක් තියෙන වෙන ගෙදරකට. ඒ ගෙදර ගෑනිව දැකල බය වෙච්චි පාරට පුවක් ගෝනියත් අමතක වෙලා යැයි බිරිය සැමියාට කරුණු පැහැදිලි කළා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=s1208071</link>
    <topic>ලොව වේගවත්ම මිනිසා හුසේන් බෝල්ට් මෙවරත් රන් කිරුළ රැක ගනී</topic>
    <author/>
    <content>විශ්වයේ දැවැන්තම ක්‍රීඩා උලෙළේ වේගවත්ම මිනිසාට හිමි රන් කිරුළ දිනු ජැමෙයිකාවේ හුසේන් බොල්ට් වාර්තා පිට වාර්තා තබමින් ඔලිම්පික් ක්‍රීඩා උලෙ‍ළේ වැඩිම ආකර්ශනයක් දිනා ගැනීමට සමත්ව සිටී.නව ඔලිම්පික් වාර්තාවක් පිහිටවු බෝල්ට් මීටර් 100 තරගය තත්පර 9.63කින් නිම කළේය. මෙහි ලෝක වාර්තාවද බෝල්ට් (තත්පර 9.58) සතුව ඇත.එයට අමතරව මීටර් 100 ඉසව්වේදී දෙවරක් ඔලිම්පික් රන් පදක්කම දිනාගත් ලොව දෙවැනි ක්‍රීඩකයා ලෙසද බෝල්ට් ඉතිහාසයට එක්විය. මෙයට පෙර 2008 බිජිං ඔලිම්පික් උලෙළේදී ද බෝල්ට් මීටර් 100 රන් සම්මානය දිනා ගත්තේය.මෙයට පෙර මේ හා සමාන දස්කමක් දැක්වීමට සමත්ව ඇත්තේ ඇමරිකාවේ කාල් ලුවිස් පමණි.බෝල්ට් ජයගත් මීටර් 100 තරගය නැරැඹීමට 80,000ක ප්‍රේක්ෂක පිරිසක් පැමිණි අතර පෙරේදා අ‍ලෙවිවු ප්‍රවේශ පත්‍රයක උපරිම මිල ශ්‍රී ලංකා මුදලින් රුපියල් ලක්ෂ 4ක් පමණ විය.මී‍ටර් 100 තරගයේ රිදී පදක්කම ජැමෙයිකාවේ යොහාන් බ්ලේක් තත්පර 9.75කින් ද ලෝකඩ පදක්කම ඇමරිකාවේ ජැස්ටින් ගැට්ලීන් තත්පර 9.79 කින්ද දිනා ගත්හ. පෙරළිකාර දස්කම් මත ඉදිරියට පැමිණිමේ අපේක්ෂාවෙන් පසුවු ඇමරිකාවේ ටයිසන්ගේට මේ තරගයේදී සිවුවැනි ස්ථානයෙන් සෑහීමකට පත්වීමට සිදුවිය.මීටර් 100 තරග ඉසව්වේ බොහෝ දෙනාගේ කතා බහට ලක්වු ජැමෙයිකාවේ අසානා ෆවෙල් පෙරේදා තරගයේදී අටවැනි ස්ථානයට පත්විය.මීටර් 100 අවසන් තරගය ආරම්භ කිරීමට මිනිත්තු දෙක තුනක් තිබියදී තරගය නරඹමින් සිටි අයෙකු බෝතලයකින් හුසේන් බෝල්ට් දෙසට දමා ගැසුවේය.එය බෝල්ට්ගේ මන්තීරු‍ව අසල ඔහුට පිටුපසින් පතිත විය. ක්‍රීඩකයන් තරග ආරම්භක සංඥව අපේක්ෂාවෙන් සිටි අවස්ථාවක මෙය වු බැවින් පිටුපසින් වැටුණු ‍බෝතලය ගැන අවධානයක් නොවීය.කෙසේ වුවද බෝතලයෙන් දමා ගැසු ප්‍රේක්ෂිකාව එවලේම අත්අඩංගුවට ගැනීමට බ්‍රිතාන්‍ය පොලීසිය සමත්විය. එසේ හැසිරීම පිළිබද මේ වනවිට පරික්ෂණ පැවැත්වෙමින් තිබේ.මීටර් 400 කඩුලු පැනදිවීමේ තරගයට සහභාගීවු ශ්‍රී ලංකාවේ සොනාලී ක්‍රිස්ටීන් මෙරිල් එම ඉසව්වේ ක්‍රිඩිකාවන් 41කින් 30වැනි තැනට පත්වුවාය. ඇය තරගය නිම කිරීමට තත්පර 57.15ක කාලයක් ගත කළාය. ඇය මුලික වටයේ පස්වැනි තරගයට සහභාගී වී එහි ක්‍රීඩිකාවන් නවදෙනාගෙන් අවසන් ක්‍රීඩිකාව විය.එම මුලික වටයේ පළමු ස්ථානය බ්‍රිතාන්‍යයේ පෙරී ඩ්‍රයිටොන් දිනාගත් අතර ඇය ගතකළ කාලය තත්පර 54.62කි.කෙසේ වුවද සොනාලී ක්‍රිස්ටීන්ගේ මේ තරගවාරයේ හොඳම දක්ෂතාවක් ලෙස මෙය සටහන් විය.තරගයෙන් අනතුරුව අදහස් දැක්වු ඇය පැවසුවේ ලොව දක්ෂතම ක්‍රීඩිකාවන් සමග ඔලිම්පික් කෙළිබිමට පිවිසිම විශාල අත්දැකීමක් වු බවයි.“මීටර් 400 කඩුලු තරගය ඉතාම නරක විදිහට පැවැත්වුණේ, එය කැත තරගයක්. නමුත් මා හොඳට කළා. මගේ මේ තරගවාරයේදී හොඳම කාලයයි”. ඉදිරි කාලයේ ආසියානු මට්ටමේ දක්ෂතා දැක්විම තම අපේක්ෂාව බව ක්‍රිස්ටීන් මෙරිල් පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=s1208072</link>
    <topic>ශ්‍රී ලංකාව හා ඉන්දියාව අද පල්ලෙකැලේදීවිස්සයි20 ශක්තිය උරගා බැලීමේ සටනක</topic>
    <author>වර්නන් ගුණසේකර පල්ලෙකැලේ සිට...</author>
    <content>සංචාරක ඉන්දියා කණ්ඩායම හා ශ්‍රී ලංකාව අතර එක ම ජාත්‍යන්තර විස්සයි20 ක්‍රිකට් තරගය අද පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.2012 විස්සයි20 ලෝක කුසලානයට පෙර මුණගැසෙන අවසන් වතාව මෙය වන බැවින් අද තරගය කෙටි ක්‍රිකට් ක්‍රීඩාවේ දෙපිළේ ශක්තිය උරගා බලන්නක් වනු ඇත.ශ්‍රී ලංකාවට එරෙහිව පැවැති ජාත්‍යන්තර එක්දින තරගමාලාව තරග 4–1කින් ජය ගැනීමට සමත් වීම නිසා ඉන්දියාව පැහැදිළිව ම අද තරගයට පිවිසෙනු ඇත්තේ ශක්තිමත් මානසික තත්ත්වයකින් යුතුව වනු ඇත. එහෙත්, අවසාන එක්දින තරගයේ එක් අවස්ථාවකදී ශ්‍රී ලංකා පසුපෙළ පිතිකරුවන්ගෙන් එල්ල වූ ධෛර්යයෙන් පිරුණු සටන්කාමිත්වය ඉන්දියානුවන් ට කිසිදු අමතක නොවනු ඇත. ජාත්‍යන්තර ක්‍රිකට් ක්‍රීඩාවේ පළපුරුද්දෙන් අඩු ලහිිරු තිරිමාන්න හා ජීවන් මෙන්ඩිස් ජගත් ක්‍රිකට් පොර පිටියේ බොහෝ අත්දැකීම් ඇති ඉන්දියා ප්‍රබල පන්දු යවන්නන්ට එරෙහිව දියත් කළ දිරිය සටන ශ්‍රී ලාංකේය ක්‍රිකට් ක්‍රීඩා ලෝලීන් ට කලකට අමතක නොවනු නොඅනුමානය. පරදින තරගයක් ඔවුන් ජයග්‍රහණය පේනතෙක් මානයට ගෙන ආවේ ක්‍රීඩා ලෝලීන් තුළ ආඩම්බරයක් ඇති කරමිණි. ළඟ එන විස්සයි තරග සඳහා ශ්‍රී ලංකාවේ අවශ්‍යතාව වනුයේ මෙවැනි අප්‍රතිහත ධෛර්යයි.ශ්‍රී ලංකාව හා ඉන්දියාව අතර අද පැවැත්වෙන්නේ පස්වැනි විස්සයි20 ජාත්‍යන්තර තරගයයි. මෙතෙක් පැවැති තරග හතරේදී දෙපිළ ම තරග දෙක බැගින් ජයග්‍රහණ වාර්තා කොට තිබේ.දෙපිළ මීට පෙර අවසන් වතාවට විස්සයි20 තරගයක් ක්‍රීඩා කළේ 2010 වසරේදීය. ඒ, බටහිර ඉන්දීය කොදෙව් ග්‍රොස් අයිලට් හි පැවැති විස්සයි20 ලෝක කුසලාන තරගාවලියේදීය. මැයි 11 වැනිදා පැවැති තරගාවලියේ 23 වැනි එම තරගය ශ්‍රී ලංකාව කඩුලු 5කින් ජය ගත්තේය.දෙරට ප්‍රථම වතාවට ජාත්‍යන්තර විස්සයි20 තරගයකට සහභාගී වූයේ 2009 වසරේ පෙබරවාරි 10 වැනි දිනයේය. කොළඹ ආර්.ප්‍රේමදාස ක්‍රීඩාංගණයේ පැවැති එම තරගයේ කඩුලු 3ක ජයග්‍රාහකයන් වූයේ ඉන්දියාවයි.මේ අතරවාරයේ දෙපිළ අතර තවත් විස්සයි20 තරග දෙකක් 2009 වසරේ දෙසැම්බරයේ ඉන්දියාවේදී පැවැත්විණි. නාග්පූර්හි පැවැති පළමු තරගය ශ්‍රී ලංකාව ලකුණු 29කින් ජය ගත් අතර මොහාලිහි පැවැති දෙවැනි තරගය කඩුලු 6කින් ඉන්දියාව ජය ගත්තේය.ශ්‍රී ලංකා ක්‍රිකට් කණ්ඩායමේ තරුණ ක්‍රීඩකයන් තරගයක අවසානය දක්වා සටන් කරනු දැකීම ඉමහත් සතුටකැයි ඉන්දියාවට එරෙහිව පෙරේදා පල්ලෙකැලේදී පැවැති පස්වැනි හා අවසාන ජාත්‍යන්තර එක්දින තරගයේදී ශ්‍රී ලංකාව මෙහෙයවූ ඇන්ජලෝ මැතිව්ස් තරගයෙන් පසුව මාධ්‍යවේදීන්ට කියා සිටියේය.මැතිව්ස් විශේෂයෙන් සඳහන් කළේ ලහිරු තිරිමාන්න හා ජීවන් මෙන්ඩිස් සම්බන්ධයෙනි. ජාත්‍යන්තර එක්දින ක්‍රිකට් කෙළිබිමේ තවමත් එතරම් පළපුරුද්දක් නැති මේ ක්‍රීඩකයන් දෙදෙන මහේන්ද්‍ර සිං දෝනිගේ කණ්ඩායම මවිතයට පත් කරමින් ශ්‍රී ලංකාව ජයග්‍රහණය කිට්ටුව ට ම ගෙන ආහ. “නමුත් අවාසනාවකට ලහිරු දුවද්දී දැවී ගියා” මැතිව්ස් කීවේය.මේ තරගයට නායක මහේල ජයවර්ධන සහභාගී නොවීය. “මහේල ක්‍රීඩා කළේ නැත්තේ එයාට පොඩි ආබාධයක් තිබුණු නිසායි. එහෙම නැතුව, අපි කිසිවිටෙකත් මේ තරගය සැහැල්ලුවට ගත්තේ නැහැ” ප්‍රථම වතාවට ජාත්‍යන්තර එක්දින ක්‍රිකට් තරගයක ශ්‍රී ලංකාවට නායකත්වය දුන් මැතිව්ස් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=s1208073</link>
    <topic>දස සාමාජික පාසල් රගර් ශූරතාව සා.පීතර විදුහලට</topic>
    <author>ෆවුස් මොහොමඩ්</author>
    <content>පාසල් රගර් සංගමය විසින් සංවිධානය කළ අන්තර් පාසල් අවුරුදු 18න් පහළ දස සාමාජික පළමු කොටසේ රගර් තරගාවලියේ අවසන් මහා තරගයේ දි ගල්කිස්ස විද්‍යා විද්‍යාලයට එරෙහිව ලකුණු 7-5ක් ලෙස ජයග්‍රහණය වාර්තා කළ බම්බලපිටිය සාන්ත පීතර විදුහල දෙවැනි වරටත් ශූරතාව අත්කර ගැනීමට සමත්විය.අවසන් තරගයේ පළමු භාගයේ දී දෙපිලම ලකුණු රැස් කිරීමට අසමත් වූහ. දෙවැනි භාගයේ දී විද්‍යා විද්‍යාලය උත්සාහක දිනුමක් වාර්තා කළ අතර ඊට පිළිතුරු ලෙස සාන්ත පීතර විදුහල් පිල ගෝලයක් රැස් කරගැනීමට සමත්විය.කොළඹ රාජකීය විදුහල් ක්‍රීඩා සංකීර්ණයේ පැවැති මේ තරගාවලියේ පළඟ ශූරතාව කිංග්ස්වුඩ් විදුහලට හිමිවිය. අවසන් තරගයේ දී වෙස්ලි විදුහල 20-0ක් ලෙස පරාජය කිරීමට ඔවුන් සමත්විය.ඩී.එස්.සේනානායක විදුහල් පිල ලකුණු 15-5ක් ලෙස පරදවා බඳුන කුසලානය අත්කර ගැනීමට සී.ඩබ්‍‍.ඩබ්.කන්නන්ගර විදුහල සමත්වූ අතර ලකුණු 20-0ක්‍ ලෙස ලුම්බිණි විදුහල පරාජය කළ මහනාම විදුහල් පිල පළිහ ශූරතාව අත්කර ගත්තේය.පාසල් කණ්ඩායම් 24ක සහභාගිත්වයෙන් යුතුව නෙස්ලේ ලංකා සමාගමේ අනුග්‍රහයෙන් පැවැති මේ තරගාවලියේ ත්‍යාග ප්‍රදානෝත්සවය එම සමාගමේ සන්නාම කළමනාකරු මොහොමඩ් අලි මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=s1208074</link>
    <topic>වල්පොල ක්‍රීඩා සමාජයෙන්විස්සයි 20 ක්‍රිකට් තරගාවලියක්</topic>
    <author/>
    <content>රාගම වල්පොල ක්‍රිකට් සමාජය සංවිධානය කරන විවෘත විස්සයි 20 (ලෙදර් බොල්) ක්‍රිකට් තරගාවලිය මේ මස 31දින සහ ලබන මස 1,2හා 8,9 යන දිනවලදි පැවැත්වීමට කටයුතු යොදා ඇත.සියළු තරග රාගම බැසිලිකා හා මහර බන්ධනාගාර ක්‍රීඩාංගණවලදී පැවැත්වෙන අතර ලියාපදිංචියේ ප්‍රමුඛතාව මත කණ්ඩායම්වලට අවස්ථාව ලැබෙන බවත් වැඩි විස්තර සදහා උපාලි 0716898038 හෝ ප්‍රදීප් 0777556572 ඇමතීමෙන් ලබා ගන්නා ලෙසත් සංවිධායක මණ්ඩලය දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=s1208075</link>
    <topic>මාතලේ දිසා ක්‍රීඩා උලෙළේ දක්ෂතම ක්‍රීඩිකාව මේධානී</topic>
    <author/>
    <content>මාතලේ දිසා මලල ක්‍රීඩා සංගමය 16වැනි වරටත් සංවිධානය කළ විවෘත ජවන හා පිටිය ක්‍රීඩා තරගාවලයේදී වසරේ දක්ෂතම මලල ක්‍රීඩීකාව ලෙස සම්මාන දිනා ගැනීමට මාතලේ ශ්‍රී සංඝමිත්තා බාලිකා ජාතික පාසලේ මේධානි මල්කා ජයත්‍රී වික්‍රමනායක (අවුරුදු 17න් පහළ මීටර් 100 තත්පර 12.96) සමත්විය.කුරිවෙල මහින්ද රාජපක්ෂ නවෝද්‍යා පාසලේ සී.ජී.එස්.ටී.සෙනවිරත්න (අවුරුදු 21න් පහළ දුර මීටර් 6.90) වසරේ දක්ෂතම මලල ක්‍රීඩකයා ලෙස සම්මාන දිනා ගත්තේය.මෙවර තරගාවලියේ නැගිඑන ක්‍රීඩිකාව ලෙස අකුරම්බොඩ කනිටු විදුහලේ අයි.එම්.ජී.එම්.ජේ.කුලතුංග (අවුරුදු 15න් පහළ මිටර් 100 තත්පර 14.6) සම්මාන ලැබුවාය.තරගාවලියේ බාලක ශුරතාව හිමිකර ගැනිමට කුරිවෙල මහින්ද රාජපක්ෂ නවෝද්‍ය පාසල සමත්වු අතර අනුශූරතාව ක්‍රිස්තුදේව ජාතික පාසලට හිමිවිය. තෙවන ස්ථානය ගලේවල ම.ම.වි හිමිකර ගත්තේය. මාතලේ ශ්‍රී සංඝමිත්තා ජාතික පාසල බාලිකා ශූරතාව හිමිකරගත් අතර අනුශූරතාව ක්‍රිස්තුදේව ජාතික පාසලට හිමිවිය. තෙවන ස්ථානය ගලේවල ම.ම.විද්‍යාලයට හිමිවියපසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවැති මෙම තරගාවලියේ සමාරම්භක උලෙළ ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් සිදුවු අතර ජය සංකේත ප්‍රදානය මාතලේ දිසාවේ ක්‍රීඩා ‍ක්ෂේත්‍රයට අමිල සේවාවක් කළ ගුරුවරයෙකු වු විශ්‍රාමලත් අධ්‍යාපන අධ්‍යක්ෂ පියදාස දම්මන්තොට මහතා අතින්ද සිදු කෙරිණ. මේ අවස්ථාවට මාත‍ලේ දිසා මලල ක්‍රීඩා සංගමයේ සභාපති ජයන්ත වික්‍රමනායක, ලේකම් රංජිත් අලුවිහාරේ යන මහත්වරුන්ද එක්වුහ.තරගාවලියේ දක්ෂතම ක්‍රීඩක ක්‍රීඩිකාවන් මෙ‍සේය‍-අවුරුදු 11න් පහළ බාලක : තුතිමල් අචිර මඩුගල්ල (මාතලේ මලල ක්‍රීඩා සමාජය)බාලිකා : ඒස.සුගන්ධිකා (අලුවිහාරේ ම.ම.වි), අවුරුදු 13න් පහළ බාලක : තාරක බණ්ඩාර සමරකෝන් (ක්‍රිස්තුදේව ජාතික පාසල)බාලිකා : ආර්.එම්.එම්.නිවර්තනා (ශ්‍රී සංඝමිත්තා ජාතික පාසල), අවුරුදු 15න් පහළ බාලක : තුෂාන්ත රාජපක්ෂ (මහින්ද රාජපක්ෂ න.පා)බාලිකා : අයි.එම්.ජි.එම්.ජේ.කුලතුංග (අකුරම්බොඩ ප්‍රා‍.වි), අවුරුදු 17න් පහළ බාලක : එම්.ආර්.එම්.අමිජාන් (මහින්ද රාජපක්ෂ න.පා)බාලිකා : මේධානි මල්කා ජයත්‍රී වික්‍රමනායක (ශ්‍රී සංඝමිත්තා ජාතික පාසල), අවුරුදු 19න් පහළ බාලක : වයි.ජි.නදුල (සාන්ත තෝමස් වි.)බාලිකා : රෙහානි පියුමී කුමාරි (මහින්ද රාජපක්ෂ න.පා), අවුරුදු 21න් පහළ බාලක : සී.ජී.එස්.ටී.සෙනවිරත්න (මහින්ද රාජපක්ෂ න.පා)බාලිකා : යු.එම්.හර්ෂණි (මහින්ද රාජපක්ෂ න.පා)මාතලේ විශේෂ.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=s1208076</link>
    <topic>කාන්තා සහ පිරිමි සමස්ත ශූරතා අත්කර ගැනීමට ගුවන් හමුදාවට</topic>
    <author/>
    <content>ආරක්ෂක සේවා බීච් වොලිබෝල් තරගාවලිය පසුගියදා මීගමුව වෙරළ තීරයේ දී පැවැත්විණි. එහි කාන්තා සහ පිරිමි සමස්ත ශූරතා අත්කර ගැනීමට ගුවන් හමුදාව සමත්විය. කාන්තා ඉසව්වේ අවසන් මහා තරගයේ දී ගුවන් හමුදාවේ ගීතිකා ගුණවර්ධන සහ දිනේෂා ප්‍රසාදිනී විසින් ලකුණු 21-10ක් සහ 21-8ක් ලෙස නාවික හමුදාවේ සාගරිකා ගුණසිංහ සහ වයි.ජී.එන්. සංජීවනී පරාජය කරනු ලැබීය. පිරිමි තරග ඉසව්වේ අවසන් මහා තරගයේ දී ගුවන් හමුදාවේ අසංක ප්‍රදීප් කුමාර සහ මලින්ත යාපා වෙතින් ලකුණු 20-22ක්, 21-13ක් සහ 16-14ක් ලෙස ආසියානු රිදී පදක්කම්ලාභී ජාතික ශූරයන් වන මහේෂ් පෙරේරා සහ වසන්ත රත්නපාල පරාජයට පත් වූහ. පිරිමි ශූරතාව දිනූ කණ්ඩායම තරගාවලියේ ප්‍රධාන ආරාධිතයා වූ මේජර් ජෙනරාල් ඊ.පී. ද අබේසේකර මහතා වෙතින් කුසලානය ලබාගත් අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=s1208077</link>
    <topic>සමස්ත ශූරතාව වෙන්නප්පුවට</topic>
    <author>කුලියාපිටිය විශේෂඩබ්ලිව්.රණසිංහ</author>
    <content>වයඹ පළාත් පාසල් මලල ක්‍රීඩා තරගාවලියේ සමස්ත ශූරතාව වෙන්නප්පුව ජෝශප් වාස් මැදි විදුහල විසින් දිනාගනු ලැබීය. එහි අනුශූරතාව හිමිවූයේ කුලියාපිටිය මැදි විදුහලටය. මාදම්පේ සේනානායක මැදි විදුහල තෙවැනි ස්ථානය අත්කර ගත්තේය.වෙන්නප්පුව ඇල්බට් පීරිස් ක්‍රීඩාංගණයේ පැවැති මේ තරගාවලියේ සමස්ත බාලක ශූරතාව වෙන්නප්පුව ජෝශප් වාස් මැදි විදුහලටත්, බාලිකා ශූරතාව කුලියාපිටිය මැදි විදුහලටත් හිමිවිය.සමස්ත බාලක දෙවැනි ස්ථානය හිමිකර ගැනීමට කුරුණෑගල මලියදේව විදුහල සමත්වූ අතර තෙවැනි ස්ථානය කුලියාපිටිය මැදි විදුහලට හිමිවිය. සමස්ත බාලිකා දෙවැනි ස්ථානය මාදම්පේ සේනානායක විදුහලටත්, තෙවැනි ස්ථානය කුරුණෑගල මලියදේව බාලිකා විදුහලටත් හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=s1208078</link>
    <topic>ආසියානු නෙට්බෝල් ශූරතාවලියේ නිල ලාංඡනය සහ වෙබ් අඩවිය එළි දකී</topic>
    <author/>
    <content>එළැඹෙන ආසියානු නෙට්බෝල් ශූරතාවලියේ නිල ලාංඡනය සහ වෙබ් අඩවිය එළි දැක්වීමත්, අස්සන් රැස්කිරීමේ දීපව්‍යාප්ත ප්‍රචාරාත්මක වැඩසටහන ආරම්භ කිරීමත් පසුගියදා ‍නිදහස් චතුරස්‍රයේ දී ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් සිදුකෙරිණි. එහි දී ක්‍රීඩා අමාත්‍යවරයා ශූරතාවලියේ වෙබ් අඩවිය සහ නිල ලාංඡනය එළි දැක්වූ අවස්ථාව. තරගාවලියේ ප්‍රධාන අනුග්‍රාහකත්වය දරනු ලබන මහජන බැංකුවේ ප්‍රධාන විධායක නිළධාරී සහ සාමාන්‍යධිකාරී එන්. වසන්ත කුමාර් මහතා සහ ශ්‍රී ලංකා නෙට්බෝල් නායිකා ගයාත්‍රී ලංකාතිලක ද මෙහි සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=f1208071</link>
    <topic>මර බිය නැති කළ ආණ්ඩුවට ජනතාව ඉහළින්ම කැමැතියි</topic>
    <author>සාකච්ඡා කෙළේ උදිත ගුණවර්ධන</author>
    <content>සම්භාවිතාව පිළිබඳව අමුතුවෙන් කියන්න දෙයක් නැහැ. මේ මැතිවරණයේ දී ආණ්ඩුවට පැහැදිලි බහුතරයකින් ජයග්‍රහණය කිරීමට පුළුවන්කම තිබෙනවා. මා මේ දේවල් කියන්නේ සිදුවීම්වලින් හා අතීතයෙත් පරිබාහිර පුද්ගලයකු විදිහට නොවෙයි අතීතය මතක අතීතයේ දී අත්දැකීම් ලද පුද්ගලයකු විදිහටයි.මට හොඳට මතකයි මීට පෙර පැවති නැඟෙනහිර පළාත් සභා මැතිවරණයේ දී අප මුහුණ දුන් විදිහ. එදා අපි නැඟෙනහිර මැතිවරණයට ගියේ ජීවිත ආරක්‍ෂාව පිළිබඳව බලාපොරොත්තු අත හැරලා. පක්‍ෂ විපක්‍ෂ කාටවත් නිදහසේ මැතිවරණ කටයුතුවලට සහභාගී වීමට බැරි වුණා. අපි මැතිවරණ කටයුතුවලට යද්දී කොටි පිස්තෝල කල්ලි අප පසු පස ලුහුබැඳ ගිය විදිහ මතකයි. ඒත් අද එහෙම නොවෙයි නැඟෙනහිර පළාතේ අපි නිදහසේ මැතිවරණ කටයුතු කරනවා. එක්සත් ජාතික පක්‍ෂය, ජනතා විමුක්ති පෙරමුණ වුණත් තමන්ගේ මැතිවරණ කටයුතු සිදු කරන්නේ ජනාධිපතිතුමා නැඟෙනහිර ඇතුළු මුළු රටම නිදහස් කර ගත් නිසා.අද මුළු රටම ජනාධිපතිතුමා වෙත ප්‍රසාදය පළ කරන්නේ මේ යුග කාර්ය ඉෂ්ට කළ නිසා. ඒ නිසා අපට වෙනම ගණනය කරන්න වාද විවාද කරන්න ඕනෑ කමක් නැහැ. මෙවර මැතිවරණයෙන් එක්සත් ජනතා නිදහස් සන්ධානය විශාල ජයග්‍රහණයක් ලබාගැනීමට පුළුවන්කම තිබෙනවා.ඒ කතාව විපක්‍ෂයට හිතවත් විචාරකයන් කියන දෙයක් විතරයි. එහෙම නැතිව මහ පොළොවේ තිබෙන තත්ත්වය ඒක නොවෙයි. සියයට සියයක් සාර්ථක හෝ ජනප්‍රිය ආණ්ඩුවක් කිසිදා බිහිවන්නේ නැහැ. ඒත් සියයට අසූවක් ජනප්‍රිය වෙන්න පුළුවන්. මේ ආණ්ඩුවත් බහුතර ජනප්‍රිය ආණ්ඩුවක් විදිහට සඳහන් කිරීම අතිශයෝක්තියක් නොවෙයි. කවුරු කොහොම කීවත් මේ ආණ්ඩුව තාමත් ජනප්‍රියත්වයේ ඉහළ තලයකයි සිටින්නේ.මේ ජනප්‍රියත්වය නිකම්ම ආපු දෙයක් නොවෙයි රටට විශාල වැඩ කොටසක් වගේම සංවර්ධන කාර්ය භාරයක් ඉටුකර තිබෙනවා. ඒ නිසා තමයි ජනතාව මේ ආණ්ඩුව සමඟ තවමත් සිටින්නේ.මේ තත්ත්වය අපේ රටට අලුත් දෙයක් නොවෙයි. සුපුරුදු දෙයක්. කොහොමත් වියළි කලාපයට මේ දිනවල තිබෙන්නේ වියළි කාලගුණ තත්ත්වයක්. මෙවර තරමක් ඒ තත්ත්වය දරුණු වෙලා තිබෙන්නේ. ඒක ස්වභාවික තත්ත්වයක් මිසක් අලුත් දෙයක් නොවෙයි. ඒ නිසා මේ නියං තත්ත්වය හා මැතිවරණ ප්‍රතිඵලය අතර සම්බන්ධතාවය පිළිබඳව දක්නට නැහැ.නියං තත්ත්වයට දේශපාලනය ගාවා ගැනීම ඉතාමත් වැරැදි දෙයක් විදිහට හඳුන්වන්න පුළුවන්. දේ්ශපාලනිකව බංකොළොත් වූ අය තමයි නියං තත්ත්වයේ එල්ලිලා හරි ගොඩයාමට උත්සාහ කරන්නේ.අද සමහරු හිතන් ඉන්නවා දේශපාලන හේතු නිසා නියං ඇති වෙනවා කියලා. මෙය ඉතාමත් වැරැදි තර්කයක් වගේම දේශපාලන කුහක කමක් විතරයි. එහෙම නැතිව නියං තත්ත්වයට දේශපාලනය ඈඳා ගැනීම සම්පූර්ණ වැරැදියි.මේ පළාත්වල බහුතරයක් ඉන්නේ ගොවි ජනතාවයි. ඔවුන්ට අවශ්‍ය පහසුකම් වගේම ගෞරවය ලබාදුන්නේ මේ ආණ්ඩුව විසිනුයි. ගොවීන්ට අවශ්‍ය පොහොර සහනාධාරය ලබාදුන්නේ වී වලට සහතික මිලක් ලබා දුන්නේ ජනාධිපතිතුමා විසිනුයි. මේ දේ සමහරුන්ට අමතක වුණාට මුල අමතක නොවන ගැමි ජනතාවට අමතක නැහැ.අවස්ථාවාදී දේ්ශපාලන න්‍යාය පත්‍ර ඉදිරියට තබාගත් අය තමයි මෙවැනි ස්වාභාවික ආපදා තත්ත්වයන් පිළිබඳව දේශපාලන චිත්‍ර ඉදිරියට දමාගෙන කටයුතු කරන්නේ.මේකත් දේශපාලනය මුල්කර ගෙන ජනතාව ඇන්ඳවීමට සිදු කරනු ලබන දෙයක් මිසක් අවංකව කියන දෙයක් නොවෙයි. ගොවි සමිති, ඇතුළු ප්‍රජා සංවිධාන හා රජය එක්ව තමයි මේ කටයුතු සිදු කරන්නේ. ඒ නිසා එක් පාර්ශ්වයකට බර තියලා චෝදනා එල්ල කරනවා නම් එය වැරැදියි.මෙවර මැතිවරණයේ දී මුස්ලිම් කොංග්‍රසය තනිව තරග කළත් මැතිවරණයෙන් පසු එළැඹෙන තත්ත්වය අනුව අපත් මුස්ලිම් කොංග්‍රසයත් ඉදිරි දේශපාලන තීන්දු තීරණ ගැනීමට නියමිතයි. අප වෙනත් විදිහකට කියනවානම් මැතිවරණයෙන් පසු එකඟතාවෙන් කටයුතු කිරීමට සූදානමින් සිටින්නේ. ජනාධිපතිතුමා හා මුස්ලිම් කොංග්‍රසය මැතිවරණයට නාම යෝජනා භාරදීමට පෙර එකඟතාවයක් ඇති කර ගත්තා.ඒ වගේම වෙනත් විදිහකට කියනවා නම් එක්සත් ජනතා නිදහස් සන්ධානය කියන්නේ අභ්‍යන්තර ප්‍රජාතන්ත්‍රවාදය ඉහළින්ම අගය කරන දේශපාලනයක් තමයි සිදු කරන්නේ. සන්ධානයේ ඇති දේශපාලන ක්‍රමවේදයේ වටිනාකමත් එයම තමයි.අපි මුලින්ම බලන්න ඕනෑ අද නීතිය හා එහි ආරක්‍ෂාව ගැන කතා කරන්නේ කවුද කියලා එජාපයේ මහත්වරු මේ මාතෘකා ඉදිරිපත් කර වේදිකා දෙදරවනවා. ජනමාධ්‍ය ඔස්සේ ප්‍රවෘත්ති සාකච්ඡා පවත්වනවා. ඒත් මේ අයට තිබෙන්නේ ඉතාමත් කුප්‍රකට අතීතයක්. එදා සංවිධානාත්මකව ශ්‍රේෂ්ඨාධිකරණ විනිශ්චයකාර වරයෙකුගේ නිවෙසට ගල් මුල් ප්‍රහාර එල්ල කළා. එදා මේ දේ පිටුපස සිටියේ වෙන කවුරුත් නොවෙයි අද සිල්ගත්තා වගේ කතා කරන්නේ එක්සත් ජාතික පක්‍ෂය විසිනුයි.අද එක් සිදුවීමක් අල්ලා ගෙන සමාජ මතයක් ගොඩනැඟීමට කටයුතු කළත් මේ රටේ නීතිය විනය පිරිහිලා කියන තර්කය මා නම් පිළිගන්නේ නැහැ. එක් හුදෙකලා සිදුවීමක් දඩමීමා කරගෙන දේශපාලන න්‍යාය පත්‍ර ක්‍රියාත්මක කිරීමට කටයුතු කිරීම කිසිසේත් හොඳ දෙයක් නොවෙයි.ජනාධිපතිතුමා සෑම මොහොතකම උත්සාහ කරන්නේ නීති ගරුක සමාජයක් ගොඩනැඟීමට. එවැනි සද් ගමනක් යාමට උත්සාහ කරද්දී මේ විදිහේ හුදෙකලා සිදුවීමක් වෙන්න පුළුවන්. ඒත් එවැනි වැදගත් ගමනක් යද්දී එක් සිදුවීමකින් සියල්ල අවතක්සේරු කරනවා නම් එය සුදුසු දෙයක් නොවෙයි.මාතලේ දිස්ත්‍රික්කයට සංවර්ධනයේ අරුණාලෝකය වැටෙන්න පටන් අරන් තිබෙන්නේ ජනාධිපතිතුමාගේ පාලනය ආරම්භ වීමත් සමඟයි. අද වෙද්දි මාතලේ දුර බැහැර දුෂ්කර ප්‍රදේශවලටත් සංවර්ධනය පැමිණ තිබෙන්නේ ගම් මට්ටමේ ආර්ථික තත්ත්වය ඉහළ ගිහින් තිබෙන්නේ, මාර්ග සංවර්ධනය ඇතිවෙලා තිබෙන්න් මේ සෑම දේටම මූලිකත්වය ගෙන තිබෙන්නේ මේ ආණ්ඩුවයි. මාතලේ කෘතගුණ පූර්ව ජනතාව ඒ ගැන විශාල පැහැදීමකින් ඉන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=f1208072</link>
    <topic>තිසාහාමිආයෙත් දඹානට ඇවිත් !</topic>
    <author>සටහන පණ්ඩුක සමරසේකර</author>
    <content>කොළඹ නගරයේ වීදි සරන ඕනෑම කෙනෙකුට නොයෙක් ඉරියව් වලින් හිටගෙන සිටිනා පිළිරූ හන්දියක් හන්දියක් ගානෙ දැකිය හැකියි. බොහොමයක් ඒවා පාමුල කොටා ඇති නම නැතිනම් ඒ කවුදැයි යන්න දැන ගන්නට ප්‍රතිමාව නෙළූ කෙනා ළඟටම යාමට සිදු වෙයි.එහෙත් මේ ප්‍රතිමාව ඇත්තේ මහ කැලෑව මැද්දේය. අර කියන නම් ගම් වාසගම් කිසිම දෙයක් නැතිව, දුටු පමණින් හඳුනාගන්නට බැරි කිසිම කෙනෙකු මිහිපිට සිටිය නොහැකි තරමටම එහි ශරීරාංග, හැඩතල ඉරියව් ඒ අයුරින්ම නෙලා ඇති ආකාරය මගින්, ජාත්‍යන්තර මට්ටමේ මූර්ති ශිල්පියෙකුගේ ප්‍රතිභාව පෙන්නුම් කරයි. මේ පිළිරුව තිසාහාමිගේය. අපේ ආදිවාසි හිටපු නායකයාගේය. නැත්නම් වැදි රජුගේය. එය පිහිටුවා ඇත්තේ මහියංගණයේ නැතිනම් දඹාන මහ කැලෑවේය.මේ කතාව තිසාහාමිගේ පිළිරුව ගැන නොවේ. ඒ පිළිරුව නෙළූ ප්‍රතිමා ශිල්පියා ගැනයි. ජාත්‍යන්තර තලයට ඔසොවා තැබිය හැකි නිර්මාණ ප්‍රතිභාවක් තිබුණද ඔහු වෘත්තීය ප්‍රතිමා ශිල්පියෙක් නොවේ. ඔහු නමින් අනිල් නිශාන්තය.නිශාන්තගේ නමේ මුලට කිසිම තානාන්තරයක් හැඳින්වීමක් නැත. ඔහු කරන දේවල් ඔහුට කළ හැකි දේවල් දෙස බැලූ විට එලෙස විශේෂ හැඳින්වීමක් දැමීමට ද නොහැකිය.අනිල් නිශාන්ත සිය වෘත්තීය ජීවිතය ඇරැඹුවේ දිනමිණ පුවත්පතේ චිත්‍ර ශිල්පියෙක් විදියටය. පසුව ඔහු කාටූන් ඇන්දේය. ඒවායෙන් බොහොමයක් දේශපාලනඥයන්ගේ් ඉහ මොල රත්වන කාටූන් චිත්‍ර විය. පසුව අනිල් දිනමිණෙන් සමුගත්තේය. පත්තර කලාව තුළම ජීවත් වූ අනිල් චිත්‍ර ශිල්පියෙකු පිටු සැලසුම් ශිල්පියකු එහි සංස්කාරකවරයෙකු හැටියට පුවත්පත් 11කට සිය වෘත්තීය අත්දැකීම් තුළින් සේවය ලබා දුන්නේය.පරිසර හිතකාමියෙකු වූ අනිල් සතුන්, ගහකොළ, ඇළ දොළ ආදි පරිසරයේ නෙක මනහර විසිතුරු රසවින්දේය. ඒවා පරිසරය සමග හුවමාරු කර ගත්තේය. එහි රසය විඳින්නට අන් අයටද ඉඩ හසර පෑදුවේය. පරිසරයේ චමත්කාරය අත් දකින අනිල් ඒවා සිය තෙලි තුඩින් චිත්‍රණය කර ඉන් මහත් තෘප්තියක් ලද්දේය.මූර්ති කැටයම් කලාවට ද බොහෝ ඇලුම් කළ අනිල් ස්ව උත්සාහයෙන් ඒවායේ මූලාශ්‍ර හඳුනාගන්නට වෙහෙසෙන්නේ ඒ අතරතුරදී ය. ගොඩනැගිලි සැලසුම් ශිල්පියෙක් ලෙස සිය ප්‍රතිභාව වෙනත් දිශානතියකට යොමු කරන ඔහු නිවාඩු නිකේතනයන්හි විසිතුරු කලා කෘති එහි රෝපණය කරන්නේය. මහා කොන්ක්‍රීට් වනාන්තරයේ විඩාවට පත් දෙනෙත් පාරිසරික සෞන්දර්ය ඔහු සිය මූර්ති කලාවෙන් සනසන්නේය. මෙය සිය ජීවන වෘත්තියේ මහත් කඩඉමක් බවට පත් කර ගත් අනිල් පරිසරයේ සොබා සොදුරු රුව නිවාඩු නිකේතන තුළ නිර්මාණය කරයි.මේ අතර උල්හිටිය ජලාශය අසල නිවාඩු නිකේතනයක තම නිර්මාණ කටයුත්තක යෙදෙන මොහු අසල ඇති දඹාන වන රොදට පිවිසෙයි. දඹානේ ආදිවාසි නායක ඌරුවරිගේ වන්නියලැත්තන් සමග බොහෝ හිතවත් වේ. මොහු ගැන පැහැදෙන වත්මන් ආදි වාසි නායකයා සිය පියාණන් වන තිසාහාමිගේ පිළිරුව නිර්මාණය කිරීමේ අදහස හෙළි කරන්නේ ඔය අතෙර්ය.‘... තිසාහාමිගේ් පිළිරුව හදනවා කියලා ගොඩක් දේශපාලනඥයෝ ඇවිත් අපිත් එක්ක කතා දමලා ගියා. ඒත් අවුරුදු 15ක්ම ඒක හැදුනේ නැහැ. සමහර අය මගෙන් සල්ලිත් අරන් ගියා. ඒ අය දෙතුන් ගමන ඇවිත් ගියා. ඒත් පස්සේ මට සල්ලිත් නැහැ. තිසාහාමිගේ රූපෙත් මෙතන නැහැ. එක්කෙනෙක් මෙතන අඹනවා කියලා පිළිරුවේ පාදමත් දැම්මා...’වන්නියලැත්තන් කපටියකුට අසුවූ පුවත පාදම පෙන්වමින් අනිල්ට විස්තර කරයි.අනිල් තිසාහාමිගේ පිළිරුව නෙළන්නට තීරණය කරයි. ඔහු තමා දන්නා හඳුනන බලවතුන්ට මේ බව පවසයි. ප්‍රදේශයේ දේශපාලඥයාට ද අනිල් තම අදහස කීවේය. “ඡන්දෙන් පස්සෙ කරමු” ඔහු වැඩේ පස්සට දැම්මේය.කිසිවෙක් තමන්ට උදවු නොකරන බව තේරුම් ගත් ඔහු තම ධනයෙන් ශ්‍රමයෙන් මේ පිළිරුව ඉදි කර දෙන්නට ඉටා ගත්තේය. ඔහු වැදි ජනයා ගැන හොඳින් අධ්‍යයනය කළේය. ඔවුන් සමග එකට ජීවත් වුයේය. කෑම බීම නවාතැන් පවා වැදි ජනයා සමග එකට හුවමාරු කර ගත්තේය. අනිල් දඹාන ආදිවාසි ජනයාගේ පරම මිතුරකු බවට පත් විය. මූර්ති ශිල්පය කැටයම් කලාව පිළිබඳ කිසිදු ආයතනගත දැනුමක් නොතිබූ අනිල් දැන් ආදිවාසි නායක තිසාහාමිගේ පිළිරුව අඹන්නට සැරැසෙයි. මෙය ඉතාම අභියෝගකාරී එකක් විය. අන්තර් ජාලය ඔස්සේත් ක්ෂේත්‍රයේ මිතුරන්ගෙනුත් අනිල් නොදන්නා විෂය ගැන කරුණු හෙව්වේය. අවසානයේ වැදි ජනයාගේ ඇති සුවිශේෂී අංග ලක්ෂණ ගැන ගැඹුරු අධ්‍යයනයක් කළේය. ඔවුන්ගේ නිකට පපු පෙදෙස මුහුණේ් රෝම වැවෙන ප්‍රදේශ අතපය පිහිටා ඇති ආකාරය උස මහත ආදිය සාමාන්‍ය ජනයාට වඩා සුවිශේෂී වෙනස්කම් රාශියක් ඔහු හඳුනා ගත්තේය.දැන් අනිල් තිසාහාමිගේ රුව පිළිරුවකට පෙරලීමේ කටයුතු අරඹයි. ඔහු අන්තර්ජාලයෙන් තිසාහාමිගේ තොරතුරු රැස් කර ගත්තේය. කොටින්ම තිසාහාමිගේ පින්තූරය පවා ඔහු ලබා ගත්තේ අන්තර්ජාලයෙනි.මුලින්ම කිරිමැටි ගුලි එක් එක් හැඩතල වලට සැකසෙයි. බොහෝ අවස්ථාවල වරදියි. අනිල්ට වැඩේ එපා වෙයි. ඒත් හිත තද කරගෙන නිර්මාණය එළිදකින සිහිනයත් මනසේ ඇඳී ඇති තිසාහාමිගේ රුවත් කිරි මැටි ගුලි අතරින් විටින් විට ඉස්මතු වෙයි. හිතට ධෛර්යය ගන්නා අනිල් කෙසේ හෝ තිසාහාමිගේ රුව යන්තමට කිරි මැටි ගුලි අතරින් මතු කර ගනියි.අන්තර් ජාලයෙන් ලබාගත් තිසා හාමිගේ රුව ගැඹුරු අධ්‍යයනයකට ලක් කරන ඔහු තිසාහාමිගේ ඇති සුවිශේෂතා හඳුනා ගනී. තිසාහාමිගේ තිබුණු බැල්ම ඒ අතර ඔහුට තවත් සුවිශේෂී වෙයි. සෑම අතටම බලන කල තිසාහාමි තමා දෙස බලාන ඉන්න රූපයක් ඔහුට ඉන් ඉස්මතු වෙයි. ඒ සඳහා ඇසේ ඇති සුවිශේෂීතා ද ඔහු අධ්‍යාපනය කරයි. එය තිහාහාමිගේ රුව මතුව ඇති කිරිමැටි ගුලියේ සුක්ෂම අයුරින් පාදා ගන්නට සමත් විය. දැන් බලන බලන පැත්තට තිසාහාමි තමා දෙස බලා සිටින පිළිරුවක් අනිල් ඉදිරියේ තිබේ. මෙය ජාත්‍යන්තර තලයේ නිර්මාණයක් ලෙස ලෝක පිළිගැනීමට ලක් විය යුත්තේ මේ සුවිශේෂීම වූ ප්‍රතිභා සම්පන්න කුසලතාව හේතුවෙනි.අනිල්ගේ සතුට නිම්හිම් නැත. සිය නිර්මාණයෙන් සුවිශාල පදාසයක් දැන් නිම කර හමාර බව අනිල්ට වැටහෙයි. අනිල් අන්තර්ජාලය ඔස්සේ ලබාගත් ඡායාරූප පෙළ තවත් සුවිශේෂ විමර්ශනයකට ලක් කරයි. එහිදි තිසාහාමිගේ කටේ එක් පැත්තක රැවුල හරහා බුලත් කෙළ පෙරී ඇති අයුරුද නිරීක්ෂණය කළේය. අනිල් එය ද තමා ඉදිරියේ ඇති තිසාහාමිගේ පිළිරුවට එක් කළේය.වැඩ ආරම්භයේ සිට දිවා රාත්‍රි වෙහෙසුන අනිල් දින 15 ක ඇවෑමෙන් තිසා හාමිගේ රුව නිම කළේය. කිරිමැටි යෙන් නිම කළ තිසාහාමිගේ රුව අච්චුවකට වැටිණි. අච්චුව කොන්ක්‍රීට්වලින් පිරුණි. දැන් තිසාහාමිගේ රුව කලාන්තරයක් පවතින කොන්ක්‍රීට් බදාමයකින් පිරී ඇත.අනිල් තිසාහාමිගේ රුව තම වියදමින් වෙහෙස මහන්සියෙන් හා නිර්මාණ ප්‍රතිභාවෙන් බිහි කළේ සිය නි‍ෙවසේදීය. පසුව මෙය රියක පටවාගෙන දඹානට රැගෙන ගියේ සිය වැදි මිතුරන්ට පිළිගැන්වීමට ය. වත්මන් ආදිවාසි නායකයාට අදහාගන්නට බැරිය. සමහර වැදි කොල්ලෝ පණපිටින්ද? මේ තිසාහාමිගේ අවතාරයද? ආදි ලෙස වැඩිමහල්ලන්ගෙන් විමසති.තිසාහාමිගේ රුව දඹාන කෞතුකාගාරය ඉදිරිපිට පිහිටුවන්නට ගෙන ගිය අනිල්ට, වැදිනායක වන්නියලැත්තන් යෝජනාවක් ගෙනාවේ කිසිදු ව්‍යාපෘතියක් නොවී අනිල් ගේ තනි වියදමින් තැනූ තිසාහාමිගේ පිළිරුවට නව අරුතක් එක් කරමිනි. ඒ මේ මස 08 වැනිදා ‘ආදිවාසි දිනය’ නිමිති කර තිසාහාමිගේ ඓතිහාසික සොහොන විවෘත කිරීම මැති ඇමැති වරුන් අතින් සිදු කරන අවස්ථාවේදී මේ පිළිරුව ද විවෘත කිරීමට නියමිතය. කිසිදු ආයතනික අධ්‍යාපනයක් හෝ සහතිකධාරියකු නොවූ අනිල් නිශාන්තගේ නිර්මාණයට ඉන් මහත් වටිනාකමක් එක් වන බවද ඔහු හොඳ හැටි දනී. සිය නිර්මාණ කුසලතාවට ලැබුණ වටිනාකම ගැන මේ මොහොත වන විටත් අනිල් දැඩි සතුටකින් පසුවෙයි.විශ්වාස කරන්න එක දවසකට මේ තිසාහාමිගේ පිළිරුවේ 500 ක් 1000 ක් විතර මිනිස්සු පින්තූර අරන් යනවා. ශ්‍රී ලංකාවෙ වෙන පිළිරුවක පින්තූරයක් ගන්නවා දැකලවත් නැහැ මම. ඒ නිසා මෙයට මිනිස්සුන්ගේ විශේෂ ආකර්ෂණයක් තියෙනවා කියලා මට හිතෙනවා.එය අපට ද වැටහෙන්නේ එවන් පිළිරුවක ඇති සුවිශේෂී බව අන් පිළිරුවල නැති බැවිනි. තිසාහාමිගේ පිළිරුව ඇඹුවා වගේ ඔබ ඉදිරියේදී කිරීමට බලාපොරොත්තු වන්නේ මොන වගේ දේවල්ද?අපේ රටේ සාහිත්‍යධරයන් කලා ශිල්පීන් විද්‍යාඥයන් වගේ අයගෙ පිළිරු එකතු කරලා උද්‍යානයක් හදන්න මගේ හිතේ් ලොකු බලාපොරොත්තුවක් තියෙනවා. මෙවැනි උද්‍යාන පිටරටවල තියෙනවා.ඔබ මේවා කොහෙද පිහිටුවන්නේ ?අප රටේ මිනිසුන් නිතර ගැවසෙන උද්‍යාන තියෛනවා. හග්ගල, පේරාදෙණිය, ගම්පහ හම්බන්තොට වගේ එවැනි තැන්වල කොටසක් වෙන් කරලා මෙවැනි මූර්ති උද්‍යානයක් හදන්න පුළුවන්.එයින් ඔබ බලාපොරොත්තු වන්නේ?මාර්ටින් වික්‍රමසිංහ මහත්මයා පිළිබඳ කතා කළොත් අපිට පුළුවන් එතුමගෙ පිළිරුව අඹලා එතුමා රටට සාහිත්‍යයට කළ සේවය ගැන විශාල සටහනක් තබන්න. මේවා බලන්න එන පාසල් ළමයින් ගුරුවරුන් පවා ඒ මගින් දැනුම ලබා ගන්නවා. ඒ දැනුම ලබාදීමේ බලාපොරොත්තුවක් තමයි මට තියෙන්නේ. ඒ සඳහා මට කැමැති කෙනෙක්ට ආරාධනා කරනවා හැකියාවක් තියෙනවා නම් උද්‍යානයකින් එවැනි ඉඩ කඩක් වෙන් කරලා දෙන්න කියලා.අනිල්ගේ නිසඟ කුසලතාව අගයන ඕනෑම අයෙකුට එම බලාපොරොත්තුව ඵල ගන්වන්නට කළ නොහැකි දෙයක් ඇතැයි සිතිය නොහැකිය. ඔහු තම ව්‍යායාමය සඵල කර ගන්නට අතදුන් දනුක නිශාන්ත, නාමන් පුලස්ති එරික්, ධම්මික සුබෝධ, සරත් කුමාරසිරිට මුළු හදින් තම කෘතවේදීත්වය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=f1208073</link>
    <topic>මනරම් දසුන් මවන මැරේ කැලේ වන අරණ</topic>
    <author>සටහන සහ සේයාරූ නිමල් විජයතුංග ඇහැලියගොඩ විශේෂ</author>
    <content>රැයි .... රැයි.... රෑයි ...’ යන එකාකාරීවූ, කටුක, එහෙත් ගීතිකාවක් වැනිවූ රැහැයි හඬ, රූස්ස ගස් කොලන්වලින් සුසැදි වන නිල්ල තුළින් විහිදී එයි. ඉඳහිට හමන මන්ද මාරුතයෙහි රැඳී ඇත්තේ කිසියම් අහඹු මල් සුවඳකි. සුළගේ ලෙල දෙන කොළ දළුවලින් මතුවී එන්නේ, ළයාන්විත වූ ‘ සිලි සිලි රාවයකි. මේ වැහි වනාන්තරයක ලක්‍ෂණ යම් ප්‍රමාණයකට දායාද කැර ගත් මැරේ කැලේ වන අරණ තුළට පිවිසෙද්දී නෙත සවනත ගැටෙන දසුන් හා ශබ්දය. කොළඹ - රත්නපුර මහා මාර්ගයේ පරකඩුව නගරයට නුදුරු බෝධිමළුව හන්දියෙන් හැරී, පොහොරබාව මාර්ගයේ කිලෝමීටර තුන්කාලක් පමණ ගමන් කළ විට හමුවන්නේ ‘කර්මාන්ත පුරයයි.’ ඒ මැදින් විහිදී ඇති පාරේ තවත් කිලෝ මීටරයක් පමණ උස් බිමකට ගමන් කළ විට, ‘ශ්‍රී රෝහණ ආරණ්‍ය සේනාසනය’ හමුවේ.මේ මනරම් වනපෙත සොබාදම් මාතාව විසින් සබරගමු පළාතට උරුම කැරදී ඇති අමිල දායාදයකැයි කීම අතිශයෝක්තියක් නොවේ.අක්කර 300ක් පමණ වූ, දෙපස බෑවුම් සහිත, තරමක කඳු ගැටයක් වසා පැතිර ගත් මැරේ කැලය තුළට පිවිසෙන විට, ගතට දැනෙනුයේ තරමක සිසිලසකි. සිතට දැනෙනුයේ අපමණ වූ නැවුම් සතුටකි. ෙමි විසල් තුරුලතා පිහිටා ඇත්තේ, අමුතුම රටාවකටය. ඉතා කුඩා ‘ලේන්තැරි’ පුවක් ගස් ප්‍රමාණයේ සිට, සුවිසල් කිතුල් ගස් තරම්වූ විවිධ ප්‍රමාණයේ ගස් මෙහි වැඩී ඇත්තේ ඉද්ද ගැසුවාක්මෙන් තනි කෙළින්ය.විසල් ගස්වල වෙලී - එල්ලා හැලෙන ලොකු කුඩා වැල්වලින් දකිත හැක්කේ අපූරු සර්ප සෙයියාවකි.‘ කිරිමැටි දොළ’, ‘ හඳ ළැදි දොළ’ ‘ පරණගම දොළ’ සහ ‘ මැරේ කැලේ වැව‘ මෙහි ඇති ජල සම්පත් වේ.රිළා, වඳුරු, දඬුලේන, නරි, මුගටි, ඉත්තෑ, තලගොයි සහ හාවුන් මෙහි ප්‍රධාන වශයෙන් හමුවන බැව් අවට ගම්මුන්ගෙන් දැන ගන්නට ලැබිණි. බටගොයින්, කහ කුරුල්ලන්, ගිරවුන්, පළා කොට්ටෝරුවන්, අළුකොබෙයියන් සහ කෑදැත්තන් මෙහිදී දැකිය හැකිය. වර්ණවත් සමනලුන් ද, ඕකිඩ් වර්ගද, කැලෑ හතු වර්ගද මැරේ කැලේ අගය වැඩි කරන සෙයකි.වැසි සමයේදී අපූර්වතම ගිනි කෙළි සංදර්ශනයක් මෙන් තොරතෝන්චියක් නොමැතිව අකුණු පහත් වෙන ‘ හෙණ ගහන තැන්න” නම් වූ දම් කඩයක්ද, ලොකු ලුනු ගෙඩියක මෙන් පිට පොත්ත ගැලවිය හැකි, මැද කුහරයක කිරිමැටි වැනි ඝණ ද්‍රාවණයක්ද සහිත ගල් වෙසෙසක් හමුවන පෙදෙසක් මැරේ කැලය තුළ වෙයි.මේවා කලෙකට පෙර උල්කාපාත මාර්ගයෙන් පැමිණියේද යන සැකයක් ඇතැයි මැරේ කැලේ ආරණ්‍ය සේනාසනාධිපති, පූජ්‍ය ඉළුක්පොත සිරිනිවාස හිමියෝ කීහ. මේ සෙනසුන සැබැවින්ම නිසල පුද බිමකි. මෙහි වෙසෙත වනවාසී භික්‍ෂුන් වහන්සේලා සඳහා වනපෙත තුළ තන්හි තන්හි කුටි තනා තිබේ.සිවුරු පඬු පෙවීම, පාත්තර කළු මැදීම මෙන් ම, පිණ්ඩපාතය සඳහා වැඩම කිරීමද උන්වහන්සේලා අත්නොහැර අනුගමනය කරති. මේ ආරණ්‍ය සේනාසනය නිසා, මැරේ කැලේ තුළ වරින් වර සිදුවන බව කියන ගස් කැපීම්, හොර සුරා පෙරීම් වැනි අකටයුතුවලට යම් ප්‍රමාණයකට හෝ වැට බැඳී ඇතැයිද කියැවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>07</day>
    </date>
    <link>http://www.dinamina.lk/2012/08/07/_art.asp?fn=f1208074</link>
    <topic>අඩි 800ක කුලුනක සිට බිම බැලුවෙමි</topic>
    <author>ස්තූතිය :- HemasTravel (Pvt) Ltd හි මදුෂ වරුසවිතාන මහතාට මීළඟට (වසර 100ක් පැරැණි ගල් උයන) ආසිරි මල්ලවආරච්චි සමඟ නලින් දිල්රුක්ෂ තායිලන්ත සංචාරයකින් පසු</author>
    <content>පතායා වෙරළ ආශ්‍රිත ක්‍රියාකාරකම් සහ ඈත දියඹේ සුන්දරත්ව විඳී අප සයුමි දූපතේ (Samui Island) සංචාරක නිවාඩු නිකේතනයෙන් නික්ම සංචාරක මඟ පෙන්වන්නා ද සමඟ යළි පතායා නගරයට පැමිණ පතායා හි සුවිසල් පාර්ක් ටවර් (Parktower) කුලුන නැරැඹීමට ගියෙමු.පාර්ක් ටවර් (Parktower) පිහිටියේ තායිලන්තයේ නැගෙනහිර වෙරළේ පිහිටි පතායා උද්‍යාන වෙරළ නිකේතනයේ ය. සංචාරකයකු ජීවිතයේ කිසිදා අත් නොවිඳී ප්‍රමෝදයක් මෙහිදී අත් විඳීය හැකිය. මෙහිදී ස්කයි ෂටලය (Sky shuttle) ස්පීඩ් ෂටලය (Speetshuttle) හා කුලුනු පැනුම (Tower jump) යන අංගයන්හි ත්‍රාසජනක අත්දැකීම විඳ ගැනීමට හැකියාව ලැබේ. උස් කුලුනේ සිට අවට සිරි නැරැඹීමම චකිතය මුසු ප්‍රමෝදයක් ඇති කරවන්නෙකි.මීටර් 240 ක් උස කුලුනේ සිට මීටර් 170 ක උසක සිට වෙරළ තීරය දක්වා පහළට පැනීම හෝ ස්කයි ෂටලයෙන් (Skyshuttle) කණ්ඩායම් වශයෙන් ගමන් කිරීම වැනි ක්‍රියාකාරකම් වල යෙදිය හැකිය. තවද මෙහිදී ස්පීඩ් ෂටලය (Speetshuttle) මඟින් ගමන් කිරීමෙන් සංචාරකයන් ගමන් ගන්නා වේගය දෙගුණ තෙගුණ කරගත හැකි ය. මේ සියල්ලම නිරීක්‍ෂණ ප්‍රවේශ පත්‍රයක් මිලදී ගත්විට නොමිලයේම අත්විඳීය හැකි ය.කුලුනේ මුදුනේ සිට දක්නට ලැබෙන දර්ශනය කිසිදා අමතක නොවන අත් දැකීමක් වන අතර එහි 52, 53 සහ 54 වැනි මහල්වල පවත්නා මෙරිඩියන් රිවොල්වින් රෙස්ටොරන්ට් (MeridianRevoluing Restaurant) නම් කැරකෙන ආපන ශාලාවේ ආහාර භුක්ති විඳිය හැකි ය. මෙහිදී රසවත් ඉස්සන්, පොකිරිස්සන්, කකුළුවන්, දැල්ලන් වැනි කෑමද මුහුදු ශාක ද බත්, නූල්ඩ්ස් වැනි ආහාර ද රස විඳිමින් පසු තලවල ඇති දර්ශනීය පරිසරයට ද නෙත යොමුකරමින් වඩාත් ආශ්චර්යමත් අත්දැකීමක් විඳ ගැනීමට හැකිවන්නේ ය. වෙරළ තීරය මෙන්ම පතායා නගරය ද මෙහිදී මුළුමනින්ම දර්ශනයට හසුකර ගැනීමට හැකි ය.පතායා උද්‍යානයේ පවතින ජල උද්‍යානය ද මෙහි එන තවත් එක් විනෝදාංගයකි. වෙරළාසන්න ජල උද්‍යානයේ දී යෝධ ජලාශ්‍රිත ලිස්සනයන් හි ලිස්සෙමින් (Water slides) එහිදී නැඟෙන දිය බිදුමේ අසිරිය විදීමට මෙන්ම දිය සුළි මැද ගැලී සිටීමට ද හැකි වන්නේ ය. ජල උද්‍යානයේ දී මුහුදු ජලයේ ගිලී සිටීමට අමතරව වෙරළේ වැතිර අව් රශ්මිය විඳ ගැනීමට ද සංචාරකයන්ට අවස්ථාව උදාවේ.තවද මේ විනෝද උද්‍යානයේ ත්‍රාසජනක අංග රාශියක ත්‍රාසජනක අත්දැකීම විඳ ගැනීමට සංචාරකයන්ට පහසුකම් සලසා ඇත. ඒ අතර පැද්දෙන වයිකිං නෞකාව, ස්ලාලොම් රෝලර් කෝස්ටරය (SlalonRoller Coaster) සංගීතමය මැරිගොරවුම හා කණ්ඩායම් වශයෙන් පැදිය හැකි ඔංචිල්ලාව ද මොනෝරේල් (Monorail) නම් තනතිල්ලේ දුවන දුම්රියෙන් උද්‍යාන නිකේතනය වටා ගමන් කිරීම ද ආශ්වාද ජනක අත්දැකීමකි. පතායා නගරයේ අවට සිරි නරඹා අවසන මමත් නලිනුත් මීටර් 240 උස කුලුනු බදේ පිහිටි විදුලි සෝපානයට නැඟ වේගයෙන් බිම පතිතවූයේ අපගේ ගැ‍හෙන හදවත අතට ගෙනය.මෙහිදී අපට සිහියට නැගුනේ තායිලන්තය හා සසඳා බලද්දී සංචාරක කර්මාන්තය අතින් අපරට අහසට පොළොව වැනි බවය. මන්ද අපේ රටේ සංචාරක කර්මාන්තය සාම්ප්‍රධායික මෙන්ම යල් පැන ගිය අඩු ආදායම් ලබන තත්ත්වයට පත්ව ඇත්තේ රටට පැමිණෙන සංචාරකයින්ට අත්විඳීය හැකි මෙවැනි ක්‍රියාකාරකම් සංචාරක පුරවර වලට ඇතුළත් නොවීම නිසා බව තේරුම් ගැනීමට පතායා වැනි නගර කදිම නිදසුන් ය. ශ්‍රී ලංකාවේ ස්වභාවික සෞන්දර්ය නොවන්නට සංචාරකයින් මෙහි පැමිණෙන්නේ නම් ඊට හේතු වන්නේ ඔවුන්ගේ රටවල් හා සසඳා බලන විට ජීවන වියදම අඩුකම නිසා මිස වෙනත් හේතුවක් නිසා නම් නොවෙද?.</content>
  </post></root>