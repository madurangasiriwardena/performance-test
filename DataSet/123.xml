<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=s1403102</link>
    <topic>රංජිත් රුද්‍රිගු වසර 2018 දක්වා ද.ආසියා පාපන්දු උපසභාපති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා දකුණු ආසියා පාපන්දු උපසභාපති තනතුරට පත්වෙයි.බංග්ලාදේශයේ පැවැති දකුණු ආසියා පාපන්දු නිලවරණයේදී රංජිත් රුද්‍රිගු මහතාට රටවල් හතකින් ඡන්ද හයක් හිමිවිය. ඒ අනුව රංජිත් රුද්‍රිගු මහතා දකුණු ආසියා පාපන්දු උපසභාපති ලෙස වසර 2018 දක්වා කටයුතු කරයි. ඔහු සමග තරග කළ පාකිස්තානයේ කහඩිම් අලිෂා ඡන්ද 6ක් හා භූතානයේ උගෙයන් ඩොර්ගී යන මහත්වරු ද ඡන්ද 5ක් ලබා උපසභාපති තනතුරට පත්වුහ.දකුණු ආසියා පාපන්දු සභාපති ලෙස බංග්ලාදේශයේ කාසී සලහුඩීන් මහතා යළිත් වරක් නිතරගයෙන් තේරී පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=s1403103</link>
    <topic>පරාජයේදී චෝදනා එල්ලවු හයසින්ත් නෙට්බෝල් පිලට නැවැත ඕනෑවෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් විශේෂඥ තාක්ෂණික පුහුණුකාරිනිය ලෙස හයිසින්ත් විජේසිංහ මහත්මිය අද වැඩ භාර ගනියි. වසර 2012දී පැවැති ආසියානු නෙට්බෝල් තරගාවලියේදී ශ්‍රී ලංකා පිලේ පුහුණුකාරිනිය ලෙසද හයසින්ත් විජේසිංහ මහත්මිය කටයුතු කළාය. එහෙත් එම තරගාවලියේදී ශ්‍රී ලංකාව ලද පරාජය පිළිබඳව ඇයට විවිධ චෝදනා එල්ල වු අතර කමිටු වාර්තාවකින් ඇය ඇතුලු එවක නෙට්බෝල් කළමනාකාරිත්වය වගකීම් පැහැර හැර ඇති බවටද ප්‍රකාශ විය.එහෙත් ශ්‍රී ලංකා නෙට්බෝල් දිගින් දිගටම පසුබැසීමකට ලක්ව ඇති හෙයින් එයට විසඳුමක් ලෙස හයසින්ත් විජේසිංහ මහත්මිය යොදා ගත්තේ යැයි නෙට්බෝල් සම්මේලනයේ විධායක නිලධාරිනියක් 'දිනමිණ'ට පැවැසීය. දැනට බෲනායි සිටින තිලකා ජිනදාස මහත්මියටද ආරාධනා කර ඇතත් ඇය එම ඉල්ලීම ප්‍රතික්ෂේප කොට ඇතැයි වාර්තා වේ.විදෙස් පුහුණුකාරිනියක් ගෙන්වා ගැනීමට ක්‍රීඩා ඇමැතිවරයා දැනුම්දී ඇතත් එයද අපහසුවු බැවින් හයසින්ත් විජේසිංහ මහත්මියට ශ්‍රී ලංකා පිල පුහුණුකිරීමේ වගකීම ලබාදුන්නේ යැයි නෙට්බෝල් විධායක නිලධාරිනිය පැවැසුවාය.ශ්‍රී ලංකා නෙට්බෝල් පිලට පැරණි ක්‍රීඩිකාවන් කිහිපදෙනකු එක්කර ගැනීමේ සුදානමක් ඇතැයිද වාර්තා වේ. ශ්‍රී ලංකා පිල නේෂන් කුසලාන තරගාවලියේදී සිංගප්පූරුවට පරාජයවු අතර හොංකොං තුන්කොන් තරගාවලියේදී මැලේසියාවට හා හොංකොං පිලට පරාජය විය. ආසියානු කුසලාන නෙට්බෝල් තරගාවලිය මේ වසරේ සැප්තැම්බර් මාසයේ පැවැත්වෙන බැවින් ශ්‍රී ලංකා පිල නඟා සිටුවීම අලුත් වෙනස්කම්වලට ප්‍රධානතම හේතුවකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=s1403104</link>
    <topic>මොටර් රථ හා යතුරු පැදි ශූරතා අෂාන්-ඉවෝන් දිනති</topic>
    <author>අනුරාධ අබේසේකර තිස්සමහාරාමයේ සිට...</author>
    <content>‘තාරුණ්‍යයට හෙටක්’ සංවිධානයේ නිර්මාතෘ නාමල් රාජපක්ෂ මහතාගේ සුපිරි ක්‍රීඩා ගමට ගෙන යාමේ සංකල්පය යටතේ තිස්සමහාරාමයේදී 8 වැනි වරට පැවැති 2014 ‘කාල්ටන් සුපර් ස්පෝට්ස්’ ක්‍රීඩා උළෙලේ විවෘත මෝටර් රථ තරග අංශයේ හොඳම රියදුරු ලෙස සම්මාන දිනාගැනීමට අෂාන් සිල්වා සමත්විය. හොඳම යතුරු පැදි ධාවකයා ලෙස ඉවොන් බී.ගුරුසිංහ සම්මාන ලැබීය.තිස්සමහාරාම කාල්ටන් ධාවන පථයේදී ඊයේ පැවැති තරගාවලියේ මෝටර් රථ SL GT 3500cc වැඩි ඉසව්වේ ප්‍රථම ස්ථානය අශාන්ට හිමිවිය.තරගාවලියේ ඊයේ පැවැති වෙඩි තැබීමේ ඉසව්වේ හොඳම කනිෂ්ඨ ක්‍රීඩකයා ලෙස අවිශ්ක ඔඩයාර් සම්මාන දිනාගත් අතර සුරේන් සමරසිංහ ජ්‍යෙෂ්ඨ අංශයේ හොඳම ක්‍රීඩකයා ලෙස නම් කෙරිණි. එස්.එල්.ඒ.විද්‍යාරත්න කාන්තා අංශයේ හොඳම වෙඩි තබන්නිය ලෙසත් සම්මාන දිනාගත්තාය.මේ අතර තරගාවලියේ දෙවැනි දිනයේ පැවැති තුන් ප්‍රයාම ඉසව්වේ පිරිමි අංශයේ මුල් ස්ථාන තුනම දිනාගැනීමට ශ්‍රී ලංකා නාවික හමුදා නියෝජනය කළ ක්‍රීඩකයන් සමත්වීම කැපී පෙනුණි. එහි ප්‍රථම ස්ථානය ලක්රුවන් විජේසිරි දිනාගත් අතර ඔහුට ගත වු කාලය වුයේ පැය 1 විනාඩි 7 තත්පර 52කි. නුවන් කුමාර පැය 1 විනාඩි 8 තත්28කින් තරගය නිමකරමින් දෙවැනි ස්ථානය දිනාගත් අතර පැය.1 විනාඩි 9 තත්.49කින් තරගය නිමාකළ බංඩාරට තෙවැනි ස්ථානය හිමිවුණි.මේ ඉසව්වේ කාන්තා ශූරතාව දිනාගැනීමට දෙහිඅත්තකණ්ඩිය මැලිබන් ගාමන්ට් නියෝජන කරමින් තරග කළ මනෝමි කුමාරි සමත්වුවාය. ඇය තරගය නිමාකිරීමට පැය.1. විනාඩි 27 තත්.35ක කාලයක් ගතවිය. පැය.1.විනාඩි 33 තත්53කින් තරගය නිමකළ පතිරණ දෙවැනි ස්ථානයට පත්වු අතර සිවිල් ආරක්ෂක බලකායේ රූපාවතී (පැය.1:42.13) තෙවැනි ස්ථානයත් දිනාගත්තාය.තිස්ස වැවේ දී පැවැති ඔරු පැදීමේ තරගයේ සමස්ත කාන්තා පිරිමි ශූරතා ද්විත්වයම නාවික හමුදාව දිනාගත් අතර ගුවන් හමුදාව හා කොළඹ විශ්වවිද්‍යාලය පිරිමි අංශයේ දෙවැනි හා තෙවැනි ස්ථාන දිනාගත්තේය. කාන්තා දෙවැනි ස්ථානය යුද හමුදාව දිනාගත් අතර කොළඹ ඹරු පැදීමේ ක්‍රීඩා සමාජයට තෙවැනි ස්ථානය හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=f1403101</link>
    <topic>කිරි දරුවන්ට කරවිල නොදෙන බව හැරිසන්ලා දන්නේ නෑ</topic>
    <author/>
    <content>ශ්‍රී ලංකා නිදහස් පක්ෂය නියෝජනය කරන ‍තරුණ දේශපාලනඥයකු වන ශෙහාන් සේමසිංහ සමඟ දේශපාලන සමාජ කරුණු හා පළාත් සභා මැතිවරණයේ අලුත් තත්ත්වය පිළිබඳව සිදුකළ සංවාදයකි මේ.මාස තුනක කුඩා දරුවකු කරවිල නොකන බව එක්සත් ජාතික පක්ෂයවත් පී. හැරිසන් මහතාවත් දන්නේ නැතිවීම ගැන කනගාටුවක් වගේ ම විස්මයකුයි ති‍බෙන්නේ. මේ අය අද බොරුවක්වත් හරියාකාරව කියන්න දන්නේ නැහැ. මාස තුනක තරම් කුඩා දරුවකුට කරවිල කවන්නත් බැහැ, කරවිල කන්නෙත් නැහැ.එදා ඔය සිදුවීම වන දිනයේ ඒ ගමේ කරවිල වැල් දෙක තුනකට වඩා තිබිලා නැහැ. එදා කරවිල කිලෝවක් රුපියල් හැත්තෑවක් තරම් ඉහළ අගයකයි තිබුණේ. එදා වට්ටක්කා කිලෝවක් රුපියල් පහයි. අළු පුහුල් කිලෝවක් රුපියල් දෙකයි, බඩඉරිඟු ඉතාමත් සුලභව තිබුණා. ආහාර හිඟයක් තිබුණා නම් කරවිලවලට වඩා පහසුවෙන් වට්ටක්කා, පුහුල් හෝ බඩඉරිඟු ආහාරයට ගන්න තිබුණා. ඒත් අද එක්සත් ජාතික පක්ෂයට ගම්වල තත්ත්වය බිම් මට්ටමේ යථාර්ථය තේරුම් ගැනීමට බැහැ. ඒකට හේතුව වෙලා තිබෙන්නේ අද එක්සත් ජාතික පක්ෂයට ගම් මට්ටමේ ශාඛා ජාලයක් හෝ සාමාජික ජාලයක් නොමැතිවීමයි.ඒ වගේ ම එක්සත් ජාතික පක්ෂයට රටේ දේවල් ගැන සාමාන්‍ය දැනුමක් නැහැ. ඒ හින්දා තමයි එජාපය කියන්නේ ඇලයාපත්තුව රෝහලෙන් නොච්චියාගම රෝහලට ඇතුළත් කළ බව. ඒත් සාමාන්‍ය තත්ත්වයක් තුළ ප්‍රාදේශීය රෝහලකින් තවත් ප්‍රාදේශීය රෝහලකට මාරු කරන්නේ නැහැ. ඒත් මේ තත්ත්වය එජාපයට තේරෙන්නේ නැහැ.එක්සත් ජාතික පක්ෂය හැමදාම අතේ පැළවෙන බොරු තමයි කියන්නේ. ඒත් මේ විදිහේ බොරුවලට ජනතාව මුළාකිරීමට එක්සත් ජාතික පක්ෂයට පුළුවන්කමක් ලැබෙන්නේ නැහැ.මෙහෙමයි. පළාත් සභා මැතිවරණය ගැන මහ මැතිවරණයක් හෝ ජනාධිපතිවරණයක් තරම් උනන්දුවක් ඇතිවෙන්නේ නැහැ. ඉතිහාසය ගෙන බැලුවොත් පළාත් සභා මැතිවරණවලට හැමදාමත් තිබුණේ අඩු ප්‍රතිචාරයක්. කොහොමත් 55% - 60% වගේ ප්‍රතිශතවලින් තමයි ඡන්දදායක‍යන් පළාත් සභා මැතිවරණයේ දී ඡන්දය පාවිච්චි කරන්නේ. මේක එතරම් සැලකිල්ලට ගත හැකි දෙයක් නොවෙයි.දේශපාලන ක්ෂේත්‍රය ගැන උනන්දුවක් ජනතාව තුළ නැහැ කියන අදහස පිළිගැනීමට බැහැ.අපට මැතිවරණ ප්‍රචාරක කටයුතු කරගෙනයද්දී හොඳාකාරව වැටහෙන දෙයක් වන්නේ ගම් මට්ටමේ ජනතාව තුළ වි‍ශාල දේශපාලන උනන්දුවක් තිබෙනවා. ආණ්ඩුව ඉටුකරන මහඟු කාර්යය පිළිබඳව ජනතාව තුළ විශාල උනන්දුවක් පමණක් නොවෙයි ප්‍රසාදයකුත් තිබෙනවා.මේ අය දවල් හීන දකිනවා විය හැකියි. ආණ්ඩුව අවුරුදු ගණනක් ගතවුණත් තාම ජනප්‍රියත්වයේ ඉහළම ස්ථාවරත්වයකයි සිටින්නේ. මේ දේ මම අතිශයෝක්තියෙන් කියන දෙයක් නොවෙයි. එජාපයට හෝ ජනතා විමුක්ති පෙරමුණට හෝ ප්‍රජාතන්ත්‍රවාදී පක්ෂයට ස්ථාවර ඡන්ද පදනමක් හෝ ජනතා ආකර්ෂණයක් නැහැ. ඒ විදිහේ දේශපාලන පක්ෂයකට ජනතා පිළිගැනීමක් නැහැ. ඒ තත්ත්වය තුළ විපක්ෂයක් විදිහට ශක්තිමත් අනාගතයක් ගොඩනැඟීමට පුළුවන්කමක් නැහැ. ඒ පක්ෂ සමඟ සිටි සාමාජිකයන් පවා අද එජාපයත් විපක්ෂයක් වෙතින් ඉවත්ව යමින් තිබෙනවා. මේ තත්ත්වය තුළ ආණ්ඩුව ලැබූ ඡන්ද ප්‍රතිශතය හෝ ඡන්ද ප්‍රමාණය පහළ හෙළීමට කිසිවකුට පුළුවන්කමක් නැහැ.අපට ඉතාමත් ඉහළ ප්‍රතිචාරයක් ලැබෙනවා පමණක් නෙවෙයි ජනතාව තුළ අප ගැන තිබූ විශ්වාසය බිඳක්වත් අඩුවෙලා නැහැ. ඒ නිසා අපට අමුතුවෙන් මැතිවරණ ව්‍යාපාරයක් කරගෙන යන්න ඕනෑකමක් නැහැ. රටට වැඩ කිරීම, ගම නගරය සංවර්ධනය කිරීම තමයි අපේ මැතිවරණ ව්‍යාපාරය වෙලා තිබෙන්නේ.ජනතාව තුළ ජනාධිපතිතුමා පිළිබඳව අතිමහත් විශ්වාසයක් තිබෙනවා. පිළිගැනීමක් තිබෙනවා. ගෞරවයක් තිබෙනවා. මේ සියල්ලම අපේ මැතිවරණ ව්‍යාපාරයටත් අපේ ජයග්‍රහණයටත් වාසිදායක ලෙස බලපාන කරුණක් වෙලා තිබෙන්නේ.මේ චෝදනාව එල්ල කරන්නේ කවුද, ඔවුන්ගේ අරමුණ කුමක්ද කියලා තේරුම් ගන්න ඕනෑ. මෙහිදී ආණ්ඩුවට චෝදනා එල්ල කිරීමත්, රට තුළ අනවශ්‍ය ගැටුම් ඇතිකිරීමත් තමයි මේ අයගේ අරමුණ වෙලා තිබෙන්නේ. මේක කිසිසේත්ම සුදුසු දෙයක් නොවෙයි.අප රටට, ආණ්ඩුවට යහපාලනය කුමක්ද, ප්‍රජාතන්ත්‍රවාදය කුමක්ද කියලා අමුතුවෙන් හඳුන්වාදීමට දෙයක් නැහැ. දීර්ඝ කාලයක සිට අත්දැකීම් තිබෙනවා. අප ඉතාමත් හොඳින් ප්‍රජාතන්ත්‍රවාදය ආරක්ෂා කර තිබෙනවා. යහපාලනය ඇතිකර තිබෙනවා. ඒත් අද අපට ප්‍රජාතන්ත්‍රවාදය, යහපාලනය ගැන උගන්වන පිරිස් තමයි එදා එජාප ආණ්ඩු බලය යටතේ යහපාලනය විනාශ කළේ. ප්‍රජාතන්ත්‍රවාදය විනාශ කළේ. මේ වගේ දේවල්වලට අපේ ගම්වල කියන්නේ වැදි බණ කියනවා කියලා. අද එජාපය කරන්නේ ඒ විදිහේ දෙයක් තමයි.ආණ්ඩුවට මේ විදිහේ චෝදනා එල්ල කිරීම කිසිසේත්ම සාධාරණ නැහැ. ආණ්ඩුව මැතිවරණ නීතිරීති උල්ලංඝනය කරනවා යැයි කිසිවකු කියනවා නම් ඒක අතිශයෝක්තියෙන් නඟන තර්කයක්. මේ විදිහේ අදහස්වලින් ආණ්ඩු පක්ෂය කෙරෙහි ඇති කීර්තිය බිඳදැමීමට උත්සාහ කරනවා විය හැකියි. පෝස්ටර්, කටවුට් වැනි දේවල් නම් හැම දේශපාලන පක්ෂයකින්ම සිදුකරන නීති උල්ලංඝනය කිරීම්. මේ දේට ආණ්ඩු පක්ෂය විතරක් ගාවා ගැනීමට උත්සාහ කිරීම හොඳ දෙයක් නොවෙයි. අප හැම වෙලාවේදීම සාධාරණ ලෙස ප්‍රශ්න දෙස බැලිය යුතුයි. අසාධාරණ ලෙස එක් දෙයක් ගැන පමණක් එක් පාර්ශ්වයක් ගැන පමණක් චෝදනා එල්ල කිරීම හොඳ දෙයක් නොවෙයි.අද එක්සත් ජාතික පක්ෂය පත්වෙලා ඇති තත්ත්වය ගැන සලකා බැලිය යුතුයි. ඔවුන්ගේ අපේක්ෂකයෝ අද මැතිවරණ ප්‍රචාරක කටයුතු කිරීමට මංකොල්ල කෑමට තර‍ම් පහත් තත්ත්වයකට පත්වෙලා තිබෙනවා.ඉතාමත් පහත් පෙළේ මඩ ප්‍රහාරවලට පවා අද විපක්ෂය යොමුවෙලා තිබෙනවා. ජවිපෙ හා ප්‍රජාතන්ත්‍රවාදී පක්ෂය ඉතාමත් ද්වේශ සහගත විවේචනවලට යොමුවෙලා තිබෙනවා. ඒත් ඔවුන්ට ආණ්ඩුව විවේචනය කිරීමට නිදහස හොඳින් ලැබිලා තිබෙනවා. එහෙම තිබියදී විපක්ෂයට නිදහසක් නැහැ. කතා කිරීමේ නිදහසක් නැහැ කියලා නඟන තර්කවලට කිසිදු පදනමක් නැහැ.මේ කතාව සම්පූර්ණයෙන්ම වැරැදියි. තරුණයන්ට හොඳ අවස්ථාවක් මේ ආණ්ඩුව යටතේ ලැබී තිබෙනවා. එක්සත් ජනතා නිදහස් සන්ධානය තරම් තරුණයන් වෙත යහපත සැලසූ, තරුණයන්ට අවස්ථාව ලබා දුන් දේශපාලන පක්ෂයක් නොමැති තරම්.අද තරුණ පරපුරට විශාල අවස්ථාවක් එක්සත් ජනතා නිදහස් සන්ධානය තුළ තිබෙනවා. අප වැනි තරුණ පිරිස් වෙත ඉඩ ලැබුණේ මේ දේශපාලන පක්ෂය නිසයි. ඒ වගේ ම ජනාධිපතිතුමා අප වෙත විශාල දායකත්වයක් වගේම ශක්තියක් ලබා දී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=f1403102</link>
    <topic>ජිනීවා කේජු කෑල්ලට කෙළ හලන නරි විපක්ෂය</topic>
    <author>ජනතා මිත්‍ර</author>
    <content>2001 වසරේ දෙසැම්බර් 05 වැනිදා පැවැති පාර්ලිමේන්තු මහ මැතිවරණයෙන් ජය ගන්නේ රනිල් වික්‍රමසිංහ මහතාගේ නායකත්වයෙන් යුත් එක්සත් ජාතික පක්ෂයයි. පොදුජන එක්සත් පෙරමුණු ආණ්ඩුව පරාජයට පත් කරමින් එක්සත් ජාතික පක්ෂය ජයග්‍රහණය කළ ද, විධායක ජනාධිපති ධුරයේ කටයුතු කළ චන්ද්‍රිකා බණ්ඩාරනායක කුමාරතුංග මහත්මියගේ තනතුරට කිසිදු ගැටලුවක් ඇතිවූයේ නැත.එක් පක්ෂයකට රටේ විධායක බලය හිමිව තිබියදී, තවත් දේශපාලන පක්ෂයකට රටේ ව්‍යවස්ථාදායකයේ බලය හිමිවීම විශේෂත්වයකි. එය ඊට පෙර සිදුවූයේ එක් අවස්ථාවකදී පමණි. ඒ 1994 පැවැති මහ මැතිවරණයෙන් එක්සත් ජාතික පක්ෂය පරාජයට පත්කරමින් පොදුජන එක්සත් පෙරමුණ ජයගත් අවස්ථාවේදී ය. එහිදී ඩී. බී. විජේතුංග මහතා විධායක ජනාධිපති ධුරයේ කටයුතු කළේ එක්සත් ජාතික පක්ෂයෙනි. 1993 මැයි 01 වැනිදා හිටපු ජනාධිපති රණසිංහ ප්‍රේමදාස මහතා කොටි ත්‍රස්තවාදීන්ගේ මරාගෙන මැරෙන බෝම්බ ප්‍රහාරයකින් ජීවිතක්ෂයට පත්වීමෙන් අනතුරුව විධායක ජනාධිපති ධුරයට පත්වන්නේ ඩී. බී. විජේතුංග මහතා ය.1994 සහ 2001 වර්ෂවල පැවැති පාර්ලිමේන්තු මහ මැතිවරණ දෙකින්ම ව්‍යවස්ථා අර්බුදයක් ඇතිවීමට ඉඩ තිබුණ ද, 1994 වර්ෂයේදී එසේ නොවූයේ ඩී. බී. විජේතුංග මහතාගේ ක්‍රියාකලාපය හේතුවෙනි. එහෙත් කෘතහස්ථ දේශපාලනඥකු වූ ආචාර්ය ඇන්. ඇම්. පෙරේරා මහතා ජේ. ආර්. ජයවර්ධන හිටපු ජනාධිපතිවරයාගේ ව්‍යවස්ථාව ගැන අනාවැකි ප්‍රථමයෙන්ම ප්‍රකාශයට පත්කරමින් කියා සිටියේ, විධායකය හා ව්‍යවස්ථාදායකයේ බලය දේශපාලන පක්ෂ 2 කට ගියහොත් අනිවාර්යයෙන්ම ව්‍යවස්ථා අර්බුදයක් ඇතිවන බවයි.2001 වසරේදී එක්සත් ජාතික පක්ෂය බලයට පත්වීමත් සමඟම, එම පක්ෂය ඇතැම් තීන්දු ගන්නේ රටේ ව්‍යවස්ථාව බරපතළ ආකාරයෙන් උල්ලංඝනය කරමිනි. 2002 වසරේ පෙබරවාරි 22 ‍වැනි දින කොටි සංවිධානය සමඟ සටන් විරාම ගිවිසුම අත්සන් කිරීමට එක්සත් ජාතික පක්ෂයේ නායක එවකට අග්‍රාමාත්‍යවරයා ‍වශයෙන් කටයුතු කළ රනිල් වික්‍රමසිංහ මහතා ක්‍රියා කරන්නේ ඉතා රහසිගතව ය.මේ පිළිබඳ විපක්ෂය කෙතරම් දුරට පාර්ලිමේන්තුවේදී ප්‍රශ්න කළ ද, එය ප්‍රතික්ෂේප කළ රනිල් වික්‍රමසිංහ මහතා, කොටි නායක ප්‍රභාකරන් සමඟ සටන් විරාම ගිවිසුම අත්සන් කරන්නේය. ඉන් පසුව රටේ ව්‍යවස්ථා අර්බුදයක් ඇති වූ අතර, 2004 පාර්ලිමේන්තු මහ මැතිවරණය පවත්වනතුරු එම අර්බුදය පවතින්නේය.රටේ විධායකයට ආණ්ඩුක්‍රම ව්‍යවස්ථාවෙන් බලය ලබා දී ඇත්තේ මේ රටේ ඒකීය භාවය ආරක්ෂා කරගනිමින් රට හා ජනතාවගේ සුරක්ෂිතභාවය වෙනුවෙන් වැඩ කිරීමට ය. එහෙත් රනිල් වික්‍රමසිංහ අග්‍රාමාත්‍යවරයා 2002 වසරේදී කොටි සංවිධානය සමඟ සටන් විරාම ගිවිසුම අත්සන් කරන්නේ රටේ විධායකයට හොර රහසේය. රටේ ජාතික ආරක්ෂාවට සෘජුව තර්ජනයක් වන තීන්දු ලබාගන්නේ රටේ විධායකය, ව්‍යවස්ථාදායකය හා මේ රටේ ජනතාව කිසිදු ආකාරයකින් දැනුවත් කිරීමකින් තොරව ය.එවැනි ඉතා බරපතළ තත්ත්වයක් තුළ රටේ ව්‍යවස්ථාවේ අර්බුදයක් ඇති නොවනවා නම්, එය පුදුම සහගත විය යුතුයි. එහෙත් අර්බුද පිට අර්බුද ඇතිවන්නේ රටේ ජාතික ආරක්ෂාව සම්බන්ධයෙන් බරපතළ තීන්දු ගණනාවක්ම එක්සත් ජාතික පක්ෂය ලබා ගැනීමත් සමඟය. ඒ අනුව ව්‍යවස්ථා අර්බුදය කරළියට පැමිණෙන්නේය. කොටි සංවිධානය සමඟ එක්සත් ජාතික පක්ෂය අත්සන් කරන සටන් විරාම ගිවිසුම මගින්, මේ රටේ සමස්ත මානවයාගේම මානව හිමිකම් උල්ලංඝනය වීමට පටන් ගන්නා අතර, එක්සත් ජාතික පක්ෂය තම බලය රැකගැනීමේ අරමුණෙන් ක්‍රියා කරන්නේ ආණ්ඩුක්‍රම ව්‍යවස්ථාව ඉතා බරපතළ ආකාරයෙන් උල්ලංඝනය කරමිනි.මේ රටේ කඩ නොවුණු මානව හිමිකම් ගැන මහ ලොකුවට කතා කරමින්, එක්සත් ජාතික පක්ෂය හා ජනතා විමුක්ති පෙරමුණ මේ රටේ සිටගෙන කෑ ගසද්දී, ඔවුන්ගේ සටන් පාඨ කුලියට ගෙන ජිනීවාවලදී ශ්‍රී ලංකාවට එරෙහිව කෑගසන්නේ අමෙරිකා එක්සත් ජනපදය, බ්‍රිතාන්‍ය ඇතුළු රටවල් කිහිපයකි. රටේ ඒකීය භාවය රැකගැනීම සඳහා එදා ක්‍රියාකාරීව ‍සිටි දේශප්‍රේමී බලවේග පොදුජන එක්සත් පෙරමුණු ආණ්ඩුව සමඟ සිටි නිසා, රට රැක ගැනීමට අවශ්‍ය තීන්දු ගැනීම සඳහා ඔවුන්ගේ දායකත්වය ද හිමි විය. මේ නිසා ප්‍රථමයෙන් ම අමාත්‍යාංශ 3 ක් පවරා ගැනීමටත්, පසුව එක්සත් ජාතික පක්ෂ ආණ්ඩුව විසුරුවා හැරීමටත් හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය ක්‍රියා කළාය.මේ සඳහා එවකට විපක්ෂයේ කැපී පෙනෙන භූමිකාවක් ඉටුකළ ජනතා විමුක්ති පෙරමුණ, චන්ද්‍රිකා හිටපු ජනාධිපතිනියට බලපෑමක් කළ බව රහසක් නොවේ. මෙහිදී එවකට ජනතා විමුක්ති පෙරමුණේ ප්‍රචාරක ලේකම් විමල් වීරවංශ මහතා සුවිශේෂී කාර්ය භාරයක් ඉටු කළේය. පොදුජන එක්සත් පෙරමුණේ සිටි දේශප්‍රේමී, දේශ හිතෛෂී, ආගමික බලවේග එක්වෙමින් සිටියේ එක් සුවිශේෂී චරිතයක් වටා ය. ඒ අන් කිසිවෙකුත් නොව මහින්ද රාජපක්ෂ මහතා වටා ය. මීළඟ මහ මැතිවරණයේදී ඔහු අග්‍රාමාත්‍ය ධුරයට පත්විය යුතු බව බොහෝ දෙනෙකුගේ මතය විය. එමනිසා ශ්‍රී ලංකා නිදහස් පක්ෂයේ කැපී පෙනෙනම චරිතය බවට මහින්ද රාජපක්ෂ මහතා පත්ව සිටි අතර, එවකට පැවැති එක්සත් ජාතික පක්ෂ ආණ්ඩු මගින් ඇතිකළ සටන් විරාම ගිවිසුමෙන් කොටි ත්‍රස්තවාදීන්ට වාසි රැසක් අත්වන බව මහින්ද රාජපක්ෂ මහතා පෙන්වා දුන්නේය.2004 වර්ෂයේදී එක්සත් ජාතික පක්ෂ ආණ්ඩුව විසුරුවා හැරීමට හිටපු ජනාධිපතිනිය ක්‍රියා කළේ එදා දේශමාමක දේශප්‍රේමී බලවේගවලින් එල්ල වූ බලපෑම නිසා බව රහසක් නොවේ. එහිදී ප්‍රධාන භූමිකාවක් කරන ලද ජනතා විමුක්ති පෙරමුණේ විමල් වීරවංශ මහතා දැන් සිටින්නේ මහින්ද රාජපක්ෂ ජනාධිපතිතුමා සමඟ ය. ඊට අමතරව එදා සටන් විරාම ගිවිසුමට එරෙහිව හඬ නැඟූ විරෝධතා දැක්වූ බොහෝ බලවේග ද දැන් සිටින්නේ මහින්ද රාජපක්ෂ ජනාධිපතිතුමා සමඟ ය. ජාතික හෙළ උරුමයේ පාඨලී චම්පික රණවක මහතා ද එහිදී කැපී පෙනේ.එමනිසා එදා එක්සත් ජාතික පක්ෂ ආණ්ඩුව විසුරුවා හැරිය නිසා රට ත්‍රස්තවාදයෙන් මුළුමනින්ම බේරාගැනීම සඳහා මහින්ද රාජපක්ෂ මහතාට අවස්ථාවක් හිමි වුවත් එදා ආණ්ඩුව විසුරුවා හැරීමේ ගෞරවය නම් හිටපු ජනාධිපතිනී චන්ද්‍රිකා බණ්ඩාරනායක කුමාරතුංග මහත්මියට හිමිවන්නේ නැත. එදා ආණ්ඩුව විසුරුවා හැරීමෙන් පසු චන්ද්‍රිකා මහත්මිය ජනතා විමුක්ති පෙරමුණේ නායකයන්ට කීවේ, ඔවුන්ගේ සහ ශ්‍රී ලංකා නිදහස් පක්ෂයේ දේශමාමක පිරිසගේ බලපෑම මත ආණ්ඩුව විසුරුවා හැරීමට ක්‍රියා කළ බවයි. පසුව හිටපු ජනාධිපතිනිය පුවත්පත් සම්මුඛ සාකච්ඡා කිහිපයකදීම ප්‍රකාශ කළේ තමා ජීවිතයේ ගත් වැරැදිම තීන්දුවලින් එකක් වූයේ 2004 වර්ෂයේදී එක්සත් ජාතික පක්ෂ ආණ්ඩුව විසුරුවා හැරීම බවයි.එක්සත් ජාතික පක්ෂ ආණ්ඩුව 2004 වර්ෂයේදී විසුරුවා හැරීමට ක්‍රියා නොකළේ නම්, රටේ ඇතිවන තත්ත්වය කුමක්ද? ඊනියා සටන් විරාම ගිවිසුමෙන් කොටි ත්‍රස්තවාදය තව තවත් ශක්තිමත් වනු නො අනුමාන ය. ඒ වන විට යෝජනා වී තිබූ ස්වයං පාලන අධිකාරිය හරහා වෙනම රටක් බිහිවීම වැළැක්විය නොහැකි වනු ඇත. මහින්ද රාජපක්ෂ මහතා ඇතුළු දේශප්‍රේමී බලවේග 2005 ජනාධිපතිවර‍ණයෙන් ජය නොගන්නට, ත්‍රස්තවාදයෙන් බේරාගැනීමට රටක් ඉතිරි වන්නේ නැත. එමනිසා හිටපු ජනාධිපතිනියට මතක් කර දිය යුතු කරුණු කිහිපයක්ම ඇත.ජිනීවා මානව හිමිකම් සමුළුව භාවිත කර මැතිවරණ ජයග්‍රහණය කිරීමට ආණ්ඩුව උත්සහ ගන්නා බවත්, අන්තර් ජාතික අපරාධ අධිකරණය ගැන හෝ විදුලි පුටුවක් ගැන තමා අසා නොමැති බවත්, හිටපු ජනාධිපතිනිය පසුගියදා පැවැසුවාය. මේ මඟින් ඇය ප්‍රකාශ කිරීමට අදහස් කරන්නේ කුමක්ද? ශ්‍රී ලංකා නිදහස් පක්ෂයේ හිටපු නායිකාව සහ රට පාලනය කළ රාජ්‍ය නායිකාව ලෙස මෙවැනි ප්‍රකාශ නිකුත් කිරීමට පෙර දෙවරක් සිතා බැලිය යුතු නොවේද? මෙවැනි ප්‍රකාශවලින් ජාත්‍යන්තරව ශ්‍රී ලංකාවට සිදුවිය හැකි අවාසි පිළිබඳ හිටපු ජනාධිපතිනියට මතක් ‍ෙනාවීම කනගාටුවට කරුණකි.ඒ වගේම තමන්ගේ පියා වන එස්. ඩබ්ලිව්. ආර්. ඩී. බණ්ඩාරනායක මහතා පිහිටවූ ශ්‍රී ලංකා නිදහස් පක්ෂයේ වත්මන් නායක මහින්ද රාජපක්ෂ ජනාධිපතිතුමා රට වෙනුවෙන් සිදු කරන සුවිශේෂී කාර්යභාරය අගය කරනවා වෙනුවට, චන්ද්‍රිකා හිටපු ජනාධිපතිනිය මෙවැනි ප්‍රකාශ නිකුත් කිරීම ගැන ඇයම කනගාටු විය යුතු නොවේද? රට බේරාගත් රාජ්‍ය නායකයා ඇතුළු රණවිරුවන්ට අසත්‍ය චෝදනා එල්ල කරන විට, හිටපු ජනාධිපතිනිය ලබාදිය යුත්තේ මෙවැනි ප්‍රකාශ ද? මෙවර ජිනීවා මානව හිමිකම් සමුළුවේදී ශ්‍රී ලංකාවට එරෙහිව යෝජනාවක් සම්මත කිරීමට යන විට හිටපු ජනාධිපතිනිය ලබාදිය යුත්තේ මෙවැනි ප්‍රතිචාර ද? වෙන රටවල නම් මෙවැනි අවස්ථාවකදී හිටපු රාජ්‍ය නායක නායිකාවන් මේ ආකාරයෙන් ක්‍රියා කරන්නේ නැත.එසේ නම් ඔවුන් කරන්නේ ඔවුන්ගේ හිතවත්කම් තිබෙන විවිධ රටවල හිටපු රාජ්‍ය නායක නායිකාවන් හමුවීමට ගොස්, සත්‍ය තත්ත්වය පෙන්වා දී, එවැනි තීරණාත්මක අවස්ථාවලදී රටට අවශ්‍ය සහයෝගය ලබා ගැනීමයි. ශ්‍රී ලංකාවේ හිටපු රාජ්‍ය නායකයකුට හෝ රාජ්‍ය නායිකාවකට දැනට සිටින්නේ චන්ද්‍රිකා බණ්ඩාරනායක කුමාරතුංග මහත්මිය පමණ ය. එහෙත් ජිනීවා මානව හිමිකම් සමුළුව ඉලක්ක කරගෙන ශ්‍රී ලංකාවට එරෙහිව දෙමළ ඩයස්පෝරාව, දෙමළ බෙදුම්වාදී බලවේග ක්‍රියාත්මක කරමින් සිටින ජාත්‍යන්තර මෙහෙයුමට එරෙහිව වචනයක්වත් ප්‍රකාශ නොකිරීමට ක්‍රියාකරන හිටපු ජනාධිපතිනිය, යම් ප්‍රකාශයක් කරන්නේ නම් එය දෙමළ ඩයස්පෝරාවට වාසි සහගත ලෙස සිදුකිරීම කනගාටුවට කරුණක් නොවේද?චන්ද්‍රිකා බණ්ඩාරනායක කුමාරතුංග හිටපු ජනාධිපතිනිය, රනිල් වික්‍රමසිංහ, මංගල සමරවීර, සරත් ෆොන්සේකා, අනුර කුමාර දිසානායක යන මහත්ම මහත්මීන් කට ඇරගෙන බලා‍ සිටින්නේ ජිනීවා මානව හිමිකම් සමුළුවේදී ශ්‍රී ලංකාවට එරෙහිව යෝජනාවක් සම්මත වනතුරු ද? එමඟින් ශ්‍රී ලංකාවට යම් සම්බාධකයක් පැනවෙනතුරු ද? ඉන්පසු එමඟින් රටේ ආර්ථිකය දුර්වල වී රට අරාජික වනතුරු ද? ඉන්පසුව එම අරාජිකත්වයට හේතුව ආණ්ඩුවේ ගිණුමට බැර කර, එහි දේශපාලන වාසිය ඔවුන්ට ලබාගැනීමට ද? ඉන්පසුව එන මැතිවරණවලින් ජය ලබා ආණ්ඩු බලය ලබාගැනීමට ද? ඉන්පසුව කොටි බෙදුම්වාදීන්ට කඩේ යන කොටි ත්‍රස්තවාදයට අවශ්‍ය කරන රූකඩ ආණ්ඩුවක් පිහිටුවීමට ද? මේවාට මේ මහත්ම මහත්මීන්ට පිළිතුරු නැත්තේ ඇයි? ඔවුන්ට පිළිතුරු නැති වුණත්, ඔවුන්ගේ කටවල් පසුගිය කාලය පුරාම භාවිත වූයේ ශ්‍රී ලංකාවට එරෙහි අසත්‍ය වාර්තාවලට සහාය ලැබෙන පරිදි ය.ඉදිරියේදී රටේ දේශපාලන අස්ථාවරභාවයක් ඇතිවන බවත්, රනිල්, චන්ද්‍රිකා, අනුර, ෆොන්සේකා එක්ව යම් සන්ධානයක් ගොඩනඟන බවටත්, කටකතා පතුරවන්නේ මංගල සමරවීර මහතාගේ කටකතා බලකායයි. කුරුඳු පොලු හමුදාවට මේ දිනවල වැඩ නොමැති නිසා, කටකතා බළකායට වැඩ ගොඩක් පැවරී ඇත.ශ්‍රී ලංකා මුස්ලිම් කොංග්‍රසය ආණ්ඩුවෙන් ඉවත් වෙයිද? යන කාරණය සමඟ තවත් කටකතා රැසක් පතුරවාලීමට මංගල සමරවීර මන්ත්‍රීවරයාගේ කටකතා බළකාය ක්‍රියාකරමින් සිටී. එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් නවනීදන් පිල්ලේ මහත්මිය ශ්‍රී ලංකාවට එරෙහිව ඉදිරිපත් කර තිබෙන යෝජනාව ඒක පාර්ශ්වීය බව ලෝකයේ රටවල් බොහොමයක් දැනටමත් පිළිගෙන ඇත. දෙමළ ඩයස්පෝරාවේ න්‍යාය පත්‍රය අනුව පිල්ලේ මහත්මිය බාධා කරන බව දෙමළ ඩයස්පෝරාව ද ප්‍රසිද්ධියේ ප්‍රකාශ කර ඇත. පිල්ලේ නෝනා මේ වසරේදී තම ධුරයෙන් විශ්‍රාම යෑමට නියමිත නිසා, ශ්‍රී ලංකාවට එරෙහිව කළ හැකි සියලු බලපෑම් ඊට පෙර සිදුකිරීමට ඔවුන් තීරණය කර තිබීම ද රහසක් නොවේ.පිල්ලේ නෝනාට විවිධ පිල්ලි ඇරීම සඳහා තොරතුරු ලබා දුන්නේ කවුරුන්ද? දෙමළ ඩයස්පෝරාව, දෙමළ ජාතික සන්ධානය, බෙදුම්වාදී බලවේගවලටත් වඩා පිල්ලේ නෝනාගේ අවශ්‍යතා ඉටුකිරීමට මේ රටේ විරුද්ධ පක්ෂය සැදී පැහැදී සිටින බව රහසක් නොවේ. පසුගිය කාලය පුරාවටම සිදුවූයේ එයයි. එහි කරළියට පැමිණි අලුත්ම නාටකය ශ්‍රී ලංකා මුස්ලිම් කොංග්‍රසයේ නායක රාවුෆ් හකීම් අමාත්‍යවරයා ඉදිරිපත් කරන ලද ලියවිල්ලක් පිළිබඳ කතාවයි.ආණ්ඩුවේ ඇමැතිවරයකු ලෙස සිටිමින් රවුෆ් හකීම් මහතා සිදුකර තිබෙන්නේ විරුද්ධ පක්ෂයේ භූමිකාව ද? කියන ප්‍රශ්නයක් මතුව තිබේ. ශ්‍රී ලංකාවට එරෙහිව අසත්‍ය චෝදනා බොහොමයක් ගොනුකරමින් සිටින නවනීදන් පිල්ලේ මහත්මියට ආණ්ඩුවේ පාර්ශ්වකරුවකු යම් වාර්තාවක් ලබා දෙනවා නම්, එය කළ යුත්තේ කෙතරම් පරෙස්සම් සහගතවද? එවැනි වාර්තාවකින් ශ්‍රී ලංකාවට, රණවිරුවන්ට අසාධාරණයක් හෝ අසත්‍ය චෝදනාවක් එල්ල වන කරුණු ඉදිරිපත් වෙනවා නම්, එය ඉතා භයානක තත්ත්වයකි. ශ්‍රී ලංකා මුස්ලිම් කොංග්‍රසය පිල්ලේ මහත්මියට ලබා දුන් වාර්තාවෙන් ශ්‍රී ලංකාවට හා රණවිරුවන්ට ඉතා අවාසි සහගත තත්ත්වයක් නිර්මාණය වී තිබෙනවා කියන කාරණයට ශ්‍රී ලංකා මුස්ලිම් කොංග්‍රසය වහාම පිළිතුරු ලබාදිය යුතු ය.සිංහල, දෙමළ පොදු ජනතාවට මෙන් ම, මේ රටේ මුස්ලිම් ජනතාවට ද කොටි ත්‍රස්තවාදීන්ගෙන් දැඩි ලෙස පීඩා එල්ල වූ බව රහසක් නොවේ. එය නවනීදන් පිල්ලේ නෝනා ද හොඳින් දනී. එවැනි තත්ත්වයක් තිබියදී ශ්‍රීලංකාවේ විරුද්ධ පක්ෂය හා වගකිවයුතු ඇතැම් දේශපාලනඥයන් ලබාදෙන යම් යම් තොරතුරු හමුවේ, ඌරාගේ මාළු ඌරාගේම පිටේ තියා කැපීමට පිල්ලේ නෝනාට අවස්ථාව ලැබීම ගැන මේ රටේ විරුද්ධ පක්ෂය මෙන් ම පිල්ලේ මහත්මියට උල්පන්දම් ලබා දුන් දේශපාලනඥයන් ද කනගාටුවට පත්විය යුතු ය. මුස්ලිම් ජනයාට කොටි ත්‍රස්තවාදීන් කළ විනාශ ගැන පිල්ලේ මහත්මිය දැනුවත් කිරීමට ඕනෑවටත් වඩා සාක්ෂි තිබියදී, මෙසේ අසත්‍ය තොරතුරු ලබාදීම කෙසේවත් අනුමත කළ නොහැකිය.‍කාන්තන්කුඩියේ මුස්ලිම් පල්ලියකදී මුස්ලිම් බැතිමතුන් ‍ෙදසීයකට ආසන්න පිරිසක් කොටි ත්‍රස්තවාදීන් විසින් අමු අමුවේ ඝාතනය කළේ, එම බැතිමතුන් පල්ලියේ යාච්ඤා කරමින් සිටින අවස්ථාවකදී ය. ඊට අමතරව මුස්ලිම් පවුල් දහස් ගණනක් උතුරු - නැ‍ඟෙනහිර පළාත්වලින් පලවාහැරීමට ද ක්‍රියා කළේ කොටි ත්‍රස්තවදීන් ‍‍ය. බොහෝ මුස්ලිම් පවුල් පණ බේරාගෙන දිව ආවේ හිස් අතින්ය. තවත් පවුල් ප්‍රමාණයක් පැමිණියේ ෂොපින් බෑග් දෙක තුනකට අතට අහුවුණු යමක් පුරවාගෙන ය. මේ ආකා‍රයෙන් මුස්ලිම් ජනතාවගේ මානව හිමිකම් උල්ලංඝනය වීම ගැන නවනීදන් පිල්ලේ මහත්මිය ප්‍රකාශ කරන්නේ කුමක් ද? මේ ගැන මේ රටේ විරුද්ධ පක්ෂය ප්‍රකාශ කරන්නේ කුමක් ද? මේ ගැන ශ්‍රී ලංකා මුස්ලිම් කොංග්‍රසය ප්‍රකාශ කරන්නේ කුමක්ද?මුස්ලිම් ජනතාවට අමතරව සිංහල, දෙමළ ජනතාවට ද කොටි ත්‍රස්තවාදීන් සිදුකරන ලද විනාශ අමතක නොමැත. එහෙත් චන්ද්‍රිකා බණ්‍ඩාරනායක කුමාරතුංග හිටපු ජනාධිපතිනියට, රනිල් වික්‍රමසිංහ විපක්ෂ නායකවරයාට, ජනතා විමුක්ති පෙරමුණේ නව නායක අනුර කුමාර දිසානායක, සරත් ෆොන්සේකා යන මහත්ම මහත්මීන්ට අමතක වී ඇත. එය අමතක වී ඇත්තේ තමන්ගේ බඩ තරකර ගැනීමේ පටු දේශපාලන න්‍යාය පත්‍රයක ඔවුන් ක්‍රියාකරන බැවිනි.විරුද්ධ පක්ෂය බලා සිටින්නේ පුහුලම වැටෙනතුරු ය. ‍මෙවර ජිනීවා සමුළුවේදීවත් පුහුලම ව‍ැටෙයිද? කියා විරුද්ධ පක්ෂය බලා සිටිනුයේ ඔවුන්ට කිරීමට කිසිවක් නොමැති නිසා ය.ලෝක ප්‍රජාව කුමක් ප්‍රකාශ කළ ද, මානව හිමිකම් සඳහා හොඳ ම සහතිකය වන්නේ යම් රටක සාමය බව ඇෆ්ගනිස්තානයේ ජනාධිපති හමීඩ් කර්සායි මහතා ප්‍රකාශ කළේය. මානව හිමිකම්වල දරුණුතම සතුරා යුද්ධය බව පැවසූ කර්සායි මහතා මානව සංවර්ධනයට හා සමෘද්ධියට මඟ සාමය බවත්, ශ්‍රී ලංකාව එය අත්පත් කරගැනීම පිළිබඳ තමා සතුට ප්‍රකාශ කරන බවත් ඇෆ්ගනිස්තානු ජනාධිපතිවරයා ශ්‍රී ලංකාවේ ජනාධිපති මහින්ද රාජපක්ෂ මහතාට ප්‍රසාදය පළකරමින් කියා සිටියේය. අපේ රටේ විරුද්ධ පක්ෂය පුහුලම වැටෙනතුරු බලා සිටියාට ගැටලුවක් නැත. සාමයට ගරු කරන ‍රටේ පොදු මහජනතාව, ලෝක ප්‍රජාව ශ්‍රී ලංකාව සමඟ සිටිනතුරු පුහුලම වැටෙන්නේ නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=f1403103</link>
    <topic>හැලොන් බොක්කේ අසිරිය</topic>
    <author/>
    <content>වේලාව උදෑසන හතට පමණ ඇත. බී. එම්. සී. ටැන්ග්ලොන් හෝටලයේ ජනේලයට හැලොන් මුහුදු බොක්ක හොඳ හැටියට දර්ශය වේ. එහි ඇති නැව් තටාකාංගණයට, විශාල නාවික යාත්‍රා මීදුම අතරින් සෙමෙන් ඇදී එයි. එක දෙක පැමිණි යාත්‍රා ‍ටික වේලාවකින් සිය ගණනක් බවට පත්වේ. හිමින් සීරුවේ පැමිණි යාත්‍රා කලබලයකින් තොරව යාත්‍රාංගණයේ පෙළගැසී සිටී.වියට්නාමය උතුර හා දකුණ වශයෙන් කොටස් දෙකකින් හැඳින්වූවද එය එකම රටකි. එක්සත් සමාජවාදී රාජ්‍යයකි. මුළු වියට්නාමයේම අගනුවර වන “හැනෝයි” උතුරු වියට්නාමයේ පිහිටා ඇති විශාල නරගයකි “හැනෝයි” සිට “හැලොන්” දක්වා දුර කි. මී. 165 කි. හැලොන් යනු උතුරු වියට්නාමයේ විශාල සංචාරක පුරයකි. එහි ඇති අරුම පුදුම හැලොන් බොක්ක දකුණු චීන මුහුදේ පිහිටා ඇති විශාල කලාපයකි.මෙම හැලොන් බොක්කේ අසිරිය විඳීමට වසරකට පැමිණෙන සංචාරකයින් සංඛ්‍යාව අතිවිශාලය. එහි පැමිණෙන සංචාරකයින් සඳහා ඇති හෝටල් සංඛ්‍යාව ද ගණනින් විශාලය. සංචාරකයින් සඳහා හැම පහසුකමක්ම මෙහි ඇත. වියට්නාමයේ නිපදවන අත්කම් භාණ්ඩ මෙන්ම සිහිවටන රෙදිපිළි මිලදී ගත හැකි විශාල රාත්‍රී වෙළෙඳ සංකීර්ණයක් මෙහි එක් පසෙක පිහිටා ඇත.විනෝද වීමට ඇති ස්ථාන, කැසිනෝ හල්, කැරොකේ හල්, ආපනශාලා, බීමහල්, ජනප්‍රිය මුහුදු කෑම රෙස්ටොරන්ට් විශාල සංඛ්‍යාවක් මෙහි තිබේ. ඒවා නිතර සංචාරකයින්ගෙන් පිරී පවතී.හැලොන් බොක්කේ සංචාරය සඳහා පැමිණි අප එහි නැව් තටාකාංගණයට උදේ 8.30 ට පමණ ළඟා වුණෙමු. අපගේ මඟපෙන්වන්නා වූ ‍ ‘ටෝනි’ හැලොන් බොක්ක පිළිබඳ අප හැනෝයි සිට පැමිණෙන විට සිතියමක් දිගහැර පෙන්වා දුන් දෑ සිහිපත් වේ. ටෝනි කියන පරිදි උතුරේ සිට දකුණට විහිදී ඇති එක්සත් වියට්නාමයේ. එක්පසෙක දකුණු චීන මුහුද ය. අනෙක්පස කාම්බෝජ, ලාඕස් දේශ සීමාය.වියට්නාම් ජාතිකයින් පවසන පරිදි වියට්නාමය ‘මකරාගේ’ හැඩයට පිහිටා ඇති රටකි. එහි දකුණු ප්‍රදේශය මකරාගේ වලිගයය. මධ්‍යම වියට්නාමය බඩ ප්‍රදේශයයි. ඔළුව උතුරු වියට්නාමයයි. මකරාගේ ඇස හැනෝයි අගනගරයයි. හැලොන් බොක්ක මකරාගේ මුඛයයි.එහි ඇති උඩට නෙරා ගිය විශාල පර්වත මකරාගේ දත් ය. තවත් වියට්නාම් ජනප්‍රවාදයකට අනුව සඳහන් වන්නේ චීන දේශයේ සිට අහසින් පැමිණි දැවැන්ත මකරෙකු හෙළූ මැණික් දියමන්ති මුතු ඇට හැලොන් බොක්කට වැටී විශාල කඳු වැටි බවට පත් වූ බවයි.උදෑසන 8.30 ට පමණ නැව් නැඟීමට ප්‍රවේශපත්‍ර ගත් අප පිවිසුනේ නාවික පර්යන්තයටයි. එහි එක පේළියට නෞකා දෙසීයක් පමණ නවතා ඇත. තවත් නෞකා වාරය එන තෙක් මුහුදේ රැඳී සිටී. මෙහි ඇති නාවික යාත්‍රාවල මගීන් 40 සිට 300 සංඛ්‍යාවක් ගෙන යෑ හැකිය.දින කීපයක් හැලොන් බොක්කේ සංචාරය කිරීමට හැකි අයුරින් ඒ සමහර ඒවා නිර්මාණය කොට ඇත. තරු පන්ති 1 සිට 5 දක්වා ඇති ඒවා පාවෙන හෝටල් ය. අප එහි යන විටත් විවිධ රටවලින් පැමිණි සංචාරකයින් තුන්දහසක් පමණ පෙළගැසී සිටියේ යාත්‍රාවලට නැඟීම සඳහා ය.ටෝනි සමඟ අප කණ්ඩායම සත්දෙනෙකි. එසේ වුව 40 දෙනෙකුට ගමන් කළ හැකි යාත්‍රාවක් ඔවුන් අප වෙනුවෙන් වෙන්කොට තිබිණි. සංචාරකයින් සංඛ්‍යාව කවරක් වුවද එක් කණ්ඩායමකට වෙන්කරන්නේ එක් යාත්‍රාවකි. මේ මුහුදු සවාරි යන යාත්‍රා හඳුන්වන්නේ “කෲස්” (Cruise) නමිනි.මෙහි කිසිදු යාත්‍රාවකට ඕනෑවට වඩා සෙනඟ පටවන්නේ නැත. සෑම යාත්‍රාවකම විශාල පිරිසක් යෑමට හැකි මුත් ගමන් කරන්නේ යාත්‍රාවන් භාගයට පිරෙන්නටය. අපගේ යාත්‍රාවේ තට්ටු දෙකකි. යට තට්ටුව වටේ නැරඹීමට වීදුරු ජනෙල් යොදා වාඩිවීමට කුෂන් කරන ලද පුටු මේස වටා තබා ඇත්තේ ආහාර ගැනීමටත් හැකිවන ආකාරයටය. එහි කුස්සියක්, ගබඩා කාමරයක්, වැසිකිළියක් ආදියෙන් සමන්විතය. උඩ තට්ටුව නැරඹුම් මැදිරියකි.යාත්‍රාව හසුරුවන කප්පිත්තාගේ මෙහෙයුම් මැදිරිය මෙන්ම ඔහුගේ නිදන මැදිරියත් එහි පිහිටා ඇත. දැන් ක්‍රම ක්‍රමයෙන් අපගේ යාත්‍රාව හැලොන් බොක්කේ ගමන් ගනී. හිරිගඩු පිපෙන සීතල සුළඟ පොද වැස්ස අප ගත වෙළා ගනී.දෙසැම්බර්, ජනවාරි, පෙබරවාරි උතුරු වියට්නාමයට මෙන්ම හැලොන් බොක්කටත් තද ශීත දේශගුණයක් ගෙන දෙයි. සංචාරකයන් මෙම මාසවලදී තද ශීතට ඔරොත්තු දෙන උණුසුම් කබා, මංකි හැට්, ස්කාෆ්, ෂෝල්, අත්වැසුම්, සපත්තු මේස් පැළඳ සිටිය යුතුය.ක්‍රමයෙන් අප ඉදිරිපිටින් දිස්වන්නේ මුහුදින් උඩට නෙරාවිත් ඇති විශාල පර්වතය. මෙම හුනුගල් පාෂාණ පර්වත වනයෙන් වැසී ඇත. එහි ඇති විශාලම පර්වතයේ ජැටිය වෙත අප යාත්‍රාව ළඟාවන විටත් එහි පැමිණ ඇති යාත්‍රාවලින් බැස යන සංචාරකයින් දහස් ගණනක් අප නෙත් ගැටුණි.යාත්‍රාවෙන් බැස ගත් අප පර්වතය මුදුනට නැඟීමට ඇති පඩිපෙළ වෙත ඇති පෝළිමට එක්වූවෙමු. මීටර් 200 ක් පමණ කඳු මුදුනට ගිය අප එහි ඇති කුඩා විවරයකින් ඇතුළු වූයේ වියට්නාම් ජාතිකයින් විසින් නම් කර ඇති “මකර ගුහාවට” ය.එයට ඇතුළු වූ සැණින් දුටු මනස්කාන්ත දර්ශනයෙන් අපි විස්මයට පත්වූවෙමු. විශාල හුනුගල් ගුහාව විවිධ පාටින් ආලෝකවත් වී ඇත. රතු, කහ, දම්, නිල්, සුදු, තැඹිලි, කොළ පැහැයෙන් එම ගුහාවේ හුනුගල්් බිත්ති ඒකාලෝක කර ඇති අයුරු දැකුම්කලු ය. එහෙත් ආලෝකය ලබා දෙන විදුලි බුබුලක්වත්, විදුලිය ලබා දෙන වයර් එකක්වත් පේන්නට නැත.සංචාරකයන් සීරුවෙන් අඩ අඳුරේ ගුහාව තුළ ඇති මාවත දිගේ හිමින් හිමින් ගමන් ගනී. ඔවුන්ගේ කැමරාවල එළි දසත විහිදේ. ඒ අතර ගුහාව තුළ ඇති සුවිශේෂී දේ ගැන සංචාරකයන්ට මඟපෙන්වන්නන් තොරතුරු කියා දෙයි. එක් තැනෙක හුනුගල්්වලින් මකරකුගේ හැඩය ගත් ස්වභාවික මූර්තියකි. තව තැනෙක ෆීනික්ස් පක්ෂියාය. තවත් තැනෙක යුනිකෝන් සහ ඉබ්බාගේ ස්වරූපය ගත් හුනුගල් හැඩ තලය.මේවා වියට්නාම් ජාතිකයින් භක්ති ආදරයෙන් සලකන සංකේතයන්ය. එක් තැනෙක ඇත්තේ ධීවරයකුගේ හැඩය ගත් ස්වභාවික නිර්මාණයකි. ඒ අතර එක් සුවිශේෂ නිර්මාණයක් තිබේ. ඒ වියට්නාමය රැක දුන් අසහාය නායක “හෝචිමිං” ගේ රුව සහිත ස්වභාවික හුනුගල් නිර්මාණයයි. ගුහාව තුළ එක්පසෙක ස්වභාවික ජල තටාකයකි.මෙම විශාල හුනුගල් ගුහාව මීටර් 300 ක් පමණ උසකින් යුක්තය. ගමන් ගන්නා දිග කිලෝමීටර් භාගයක් පමණය. මුළු ගුහාවම නරඹා එළියට ඒමට පැය 1 ½ ක් පමණ ගතවේ. මෙම හුනුගල් ගුහාව වසර මිලියන 500 කටත් වඩා අතීතයකට දිවයන බව සඳහන් ය.ආකර්ශනීය ගුහාව නරඹා එහි පිටවෙන දොරටුවෙන් පිටතට පැමිණ තවත් පඩිපෙළක් බැස පැමිණි අප රැගෙන යෑමට පර්වතයේ පිටුපස ඇති ජැටිය වෙත අපගේ යාත්‍රාවත් තවත් බොහෝ යාත්‍රාත් පැමිණ තිබුණි. දැන් යාත්‍රාව සෙමෙන් සෙමෙන් හැලොන් බොක්කේ තවත් දිසාවක් බලා ගමන් ගනී.ඉදිරියට යත්ම අපට දිස්වනුයේ අහස උසට නැගී දැවැන්ත යෝධයින් ලෙස පෙනෙන ගිරිකුළුය. මේවා මැදින් ගමන් ගන්නා යාත්‍රා ඒවා සමඟ සැසඳුවහොත් කුඩා කඩදාසි ඔරු මෙනි. මෙවැනි අහස උස ගිරිකුළු දුපත් 1600 ක් මෙම හැලොන් බොක්කේ ඇති බවට සඳහන් ය. මෙම හැලොන් බොක්ක වර්ග කිලෝමීටර් 43400 ක වපසරියකින් ද යුක්තය.අප ගමන් කළ යාත්‍රාව දැන් නතර වූයේ ධීවර ගම්මානයක් ළඟය. බලන්න... එය පාවෙන ධීවර ගම්මානයකි. ගොඩබිමට කිසිම සම්බන්ධයක් නැත. නිවාස සකසා ඇත්තේ විශාල ප්ලාස්ටික් බැරල් බස්සවා ඒ මත ලෑලි ගසා ඒ අට්ටාල මත නිවාස තැනීමෙනි. බෙහොත් ශාලාව, පාසල ද පිහිටා ඇත්තේ මුහුදු ජලය මත පාවී පාවී ය. මෙම ගම්මානයේ ජනයා 1500 ක් පමණ ජීවත් වෙති.ප්‍රධාන රැකියාව ධීවර කටයුතු ය. ඒ අතරම යන එන යාත්‍රාවලට පලතුරු, කෑම, අත්කම් භාණ්ඩ විකිණීමත්, සංචාරකයින් සඳහා බෝට්ටු ඔරු සැපයීමත් ය. යාත්‍රාවෙන් බැසගත් අප ආරක්ෂක කබා පැළඳ ගතිමු. ඉන්පසු ගොඩවූයේ කුඩා යාන්ත්‍රික බෝට්ටුවකටය. ඒ මුහුදේ ගල් පර්වතයක ඇති විශේෂිත ගුහාවක් බැලීමට යෑමටය. එය “ජල ගුහාව” (Water cave) යනුවෙන් හඳුන්වයි.සංචාරකයින් රැගත් යාන්ත්‍රික මෙන්ම හබල් බෝට්ටු සිය ගණනක් එක පේළියට ගමන් ගනියි. ටික දුරක් ගිය අපගේ බෝට්ටුව විශාල පර්වතයක ඇති කුඩා සිදුරකින් පර්වතය තුළට ඇතුල් වෙයි. විශ්මයකි. එයට ඇතුළු වූ පසු අපි වෙනමම ලෝකයකට පිවිසියා වැනිය. අප වටේම රවුමට ඇත්තේ විශාල පර්වතයකි. එය අහස උසටය. උඩින් අහස පෙනේ. හරියට අපි විශාල මුට්ටියක් ඇතුළට බැස්සුවා වැනිය.බෝට්ටුවල සිටින සංචාරකයෝ මහ හඬින් කෑ ගසයි. ඒ හඬ පර්වතයේ වැදී දෙගුණ තෙගුණ වී නැවත නැවතත් දෝංකාර දෙයි. විනාඩි 20 ක් පමණ මේ මුහුදු ගුහාවේ සැරිසැරූ අප නැවත ධීවර ගම්මානයට සේන්දු වුණෙමු. එහි ධීවරයින් විසින් අල්ලා ගනු ලබන විවිධ වර්ගයේ මාළු මෙහි වෙනම කොටුවලා දමා ඇත. පිහිනා යන මාළුන්, ඉස්සන්, බෙල්ලන්, පොකිරිස්සන් මෙසේ දමා ඇත්තේ අලුත් මාළු යාත්‍රාවලට ලබාදීමට ය.නැවතත් යාත්‍රාවට නැඟගත් අප හැලොන් බොක්කේ තවත් දිසාවකට ගමන් ගත්තෙමු. අපගේ මඟපෙන්වන්නා වූ ‘ටෝනි’ අපට කුඩා පර්වත දෙකක් පෙන්වයි. එකිනෙකට යාබදව ඇති එම පර්වත දෙක “හාදු දෙන” කඳු නමින් ඔවුන් හඳුන්වන බව ඔහු පවසයි. මේ අතර වියට්නාමයේ ‍ ‘ඩොන් 200000/- ක’ නෝට්ටුවක් (අමෙරිකානු ඩොලර් 1 කට ඩොන් 21,000/- ක් 2014 පෙබරවාරි මාසයේදී ලබාගැනීමට හැකිවිය.) අතට ගෙන එහි පිටුපස ඇති චිත්‍රය අපට පෙන්වයි. එහි ඇත්තේ අප ඉදිරියෙන් ඇති ලස්සන ගල් පර්වතයයි.ක්‍රමයෙන් යාත්‍රාව ඉදිරියට යයි. දැන් අප විශාල ගල් පර්වත අතරින් ඇදී යන අතර වේලාව දහවල් 12.30 පසු වී ඇත. යාත්‍රාවේ දිවා භෝජනය අප වෙනුවෙන් සූදානම් කර ඇත. මෙහි සංචාරයට යන ඔබට මෙම යාත්‍රාවකදී අලුත්ම මුහුදු මාළු සමග තැම්බූ ගෝවා මල්, බත්, නූඩ්ල්ස්, විවිධ සෝස් වර්ග සමඟ වියට්නාම් සම්ප්‍රදායානුකූල ආහාර වේලක රස බැලීමට හැකිය. ඒ අතර ඔබට ලැබෙන “ග්‍රීන් ටී” වල රසය ද බැලීමට අමතක නොකරන්න.ලෝක උරුමයක් බවට යුනෙස්කෝව විසින් නම් කර ඇති මෙන්ම ලෝකයේ ලස්සනම ස්ථාන අතුරින් එකක් බවට පැවසෙන හැලොන් බොක්කේ පැය කීපයක් සංචාරය කළ අපිව නැවතත් හැලොන් ජැටියට සවස 2 ට පමණ ගොඩබැස්ස වීමට අප ගමන් ගත් ‍ ‘සොන් බින්’ යාත්‍රාවට හැකි විය.ඒ වන විටත් තවත් සංචාරකයින් දෙදහසක් පමණ මෙම හැලොන් බොක්කේ සංචාරයට තම යාත්‍රා පැමිණෙන තෙක් පෙළගැසී සිටින අයුරු අපට දැකගැනීමට හැකි විය. යාත්‍රාවෙන් පිටට පැමිණි අපට එහි සේවය කළ තිදෙනා වියට්නාම් භාෂාවෙන් “තාම් බීඊට්” (ආයුබෝවන්) කියයි. අපි ද ඔවුන්ට “තාම් බීඊට්” යනුවෙන් ප්‍රතිචාර දැක්වීමු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=f1403104</link>
    <topic>අපි මුහුණට ගහන්නෙ නෑ</topic>
    <author/>
    <content>ජ්‍යෙෂ්ඨ සටන් ශිල්පීන්ට මෙන්ම තරුණ සටන් ශිල්පීන්ටද ගුස්ති පිටුව විවෘත වේ. මෙවර සංවාදයට එක්වනුයේ විංග් චුන් සටන් ශිල්පය උගන්වන තරුණ ගුරුවරයකු වන ප්‍රෙමිල් නවීන්ද්‍රයි.ම් මුයි කියන මෙහෙණින් වහන්සෙයි මේ සටන් ක්‍රමයේ ආරම්භකයා. ම් මුයි මෙහෙණින් වහන්සේ කියන්නෙ නිල ශාස්ත්‍රය පිළිබඳ වෛද්‍යවරියක්. මේ මෙහෙණින් වහන්සෙ විවිධ අවස්ථාවන්හිදී ෂාඕලින් ආරාමයට පැමිණ තිබෙනවා. එක් අවස්ථාවක ෂාඕලින් ආරාමයට ප්‍රහාරයක් එල්ල වෙනවා (1662-1722). එහිදී විශාල පිරිසක් මරණයට පත්වන අතර මෙහෙණින් වහන්සේ ඇතුළු පස් දෙනෙක් දිවි ගලවා ගන්නවා. පසුව මේ මෙහෙණින් වහන්සේ තායි ලුන් කන්ද පාමුල තිබෙන ආරාමයකට ගොස් නවාතැන් ගන්නවා. එහිදී මෙහෙණින් වහන්සේට තරුණ කාන්තාවක් උදව් කරනවා.මේ තරුණ කාන්තාවගේ පියාට මී කිරි කඩයක් තිබෙනවා. එතැනට එම ප්‍රදේශයේ බලවතුන් , මැරයන් , චණ්ඩීන් පැමිණෙනවා. ඔවුන්ගෙන් එක් පුද්ගලයෙකුගෙන් මේ කාන්තාවට කරදරයක් තිබුණා.එම පුද්ගලයා මැරයෙක්. ඔහු මේ කාන්තාවට විවාහ යෝජනාවක් ගෙනැවිත් තිබෙනවා. මේ කතාව කාන්තාව විසින් ම් මුයි මෙහෙණින් වහන්සේට පවසනවා.මෙහෙණින් වහන්සෙ කියන්නෙ ඒ සඳහා තීරණයක් ගැනීමට කල් ඉල්ලන්න කියා. කාන්තාව මේ යෝජනාව මැරයාට ඉදිරිපත් කළ පසු ඔහු ඒ සඳහා කැමති වෙනවා.ම් මුයි මෙහෙණින් වහන්සෙ ෂාඕලින් ආරාමයේ සිට පැමිණෙන විට දැක්කා නයෙකුගේ සහ කොකෙකුගේ සටනක්. නයාගේ මෘදු චලනයන් සහ කොකා අත් තටු සහ හොට උපයෝගී කරගෙන පහර දෙන ආකාරය අධ්‍යයනය කර සටන් ක්‍රමයක් නිර්මාණය කරනවා. මේ සටන් ක්‍රමය මෙහෙණින් වහන්සේ තරුණ කාන්තාවට උගන්වනවා. මෙය හොඳට ඉගෙන ගෙන දාමරිකයාට තමන් හා සටනකට පැමිණෙන ලෙස අභියෝග කරන්න කියලා කියනවා. තමන් හා සටන් කර දිනුවොත් ඔහු හා විවාහ වන බවටත් පැරදුණොත් මැරයා ගම් බිම් අත් හැර යා යුතු බවට ඇය අභියෝග කරනවා.පසුව ඇතිවන සටනේදී මේ කාන්තාව ඉතාම අඩු කාලයක් තුලදී ප්‍රබල ප්‍රහාර එල්ල කරමින් මැරයාව පරාජය කරනවා. ඉන් පසුව ඔහු ගම හැර දමා ගොස් තිබෙනවා. කලකට පසුව මේ කාන්තාව ලියොන් බොක් චෝ නැමැත්තෙකු සමග විවාහ වෙනවා. ඔහු චීනයේ පැවති පාරම්පරික සටන් ක්‍රම හැදෑරූ පුද්ගලයෙක්. ම් මුයි මෙහෙණින් වහන්සේ තමන්ට උගන්නපු සටන් ක්‍රමය කාන්තාව තම ස්වාමි පුරුෂයාට උගන්වනවා. කාන්තාවක් විසින් ප්‍රබල මැරයෙකු පරාජය කළ මේ සටන් ක්‍රමයේ වටිනාකම ලියොන් බොක් චෝ තේරුම් අරගෙන තිබෙනවා.මේ සටන් ක්‍රමයට මෙතෙක් නමක් තිබුණේ නැහැ. එය ඉගැන්වූ තම බිරිඳගේ නම යිම් විංග් චුන්. ලියොන් බොක් චෝ මේ සටන් ක්‍රමය විංග් චුන් කියා නම් කරනවා. අනාගත බලාපොරොත්තුව , ලස්සන වසන්ත කාලය කියන තේරුම්ද එහි තිබෙනවා. විංග් චුන් පිටුපස සිටින්නෙ කාන්තාවන් දෙන්නෙක්. මේක අපේ විංග් චුන් පරම්පරාවෙ කතාන්දරයයි.ලියොන් ටිං පරම්පරාවට.1995 සිට මම විංග් චුන් හැදෑරීම ආරම්භ කළා. දේශීය ගුරුවරුන්ගෙන් මුලින්ම මේ සටන් ක්‍රමය ඉගෙන ගත්තා. මට අවංකව අත දුන් පුද්ගලයින් පිළිබඳ පමණයි මෙහිදී කතා කරන්නෙ. අජිත් ද සිල්වා මහතා මට මුණ ගැසුණා. ඔහු නැවක සේවය කළ පුද්ගලයෙක්. නැවේදී ඔහුට විංග් චුන් සටන් ක්‍රමය දන්නා අය මුණ ගැසී තිබෙනවා. ඔවුන්ගෙන් එම ශිල්පය ඉගෙන ගෙන තිබෙනවා. ඒ වගේම ඩොනල්ඩ් මග් කියන ගුරුවරයාගෙන්ද ඔහු විංග් චුන් ඉගෙනගෙන තිබෙනවා. අජිත් ද සිල්වා මහතා මට විංග් චුන් ඉගැන්වූවා. ඔහු මට කීවේ විංග් චුන් තවත් ඉගෙන ගැනීමට අවශ්‍ය නම් ජාත්‍යන්තර තලයේ ගුරුවරයෙක් හා සම්බන්ධ විය යුතු බවයි.පසුව මම තොමී ලුක් බොයිල්ග් කියන ජර්මන් ජාතික ගුරුවයා හා සම්බන්ධ වුණා. ෆේස් බුක් එකෙන් තමා ඔහුව හමුවුණේ.ඇලන් ෆොන් සහ කීත් ආර් කෙන්ස්පෙච් ගුරවරුන්. මොවුන් දෙදෙනා බෘෘස් ලී විංග් චුන් ඉගෙන ගත් යිප් මාන් ගුරුවරයාගේ ගෝලයෙකු වන ලියොන් ටිං ගෙ ගෝලයෝ.විංග් චුන් නමින් නොවුණත් මේ ක්‍රමය බටහිරට රැගෙන ගියේ මාස්ටර් බෲස්ලී. යුරෝපීයයන්ට විංග් චුන් ඉගැන්වීමට මාස්ටර් යිප් මාන් කැමැත්තක් දක්වා නැහැ. පසුව ඔහුගේ ගෝලයින් වන ග්රෑන්ඩ් මාස්ටර් ලියොන් ටිං , ග්රෑන්ඩ් මාස්ටර් විලියම් චුන් , වොන් ෂැන් ලියෝන් ආදීන්ගෙන් විංග් චුන් සටන් ක්‍රමය ලෝකයේ පැතිරුණා.ඔව්. මොකද මම උගන්වන්නෙ ලියොන් ටිං පරම්පරාවෙ විංග් චුන්. ලියොන් ටිං තම ගුරුවරයා වන යිප් මාන්ගෙ ක්‍රමවේදය ටිකක් වෙනස් කරල තිබෙනවා.යිප් මාන් ඉගැන්නුවෙ සම්ප්‍රදායික විංග් චුන්. මේ ක්‍රමයේ ටිකක් තද ගතියක් තිබෙනවා. ඒ නිසා එම ක්‍රමය ඇතැමෙකුට ගැලපෙන්නෙ නැහැ. ග්රෑන්ඩ් මාස්ටර් ලියොන් ටිං සම්ප්‍රදායික ක්‍රමයේ ද්‍රවශීලතාවය වැඩි කර මෘදු කරල තිබෙනවා. එදා මම අජිත් ද සිල්වා මහතාගෙන් ඉගෙන ගත්තෙත් සම්ප්‍රදායික විංග් චුන්. මේ ක්‍රමයෙත් කිසිම දුර්වලතාවයක් නැහැ. අපේ ක්‍රමයෙන් සතුරෙකුට පහරදීමේදී ශරීරයේ බලය පාවිච්චි කරන්නෙ අඩුවෙන්.අවුරුදු 5 - 6 කින් ඉගෙන ගෙන අවසන් කරන්න පුළුවන්. හැබැයි දිනකට පැය 3 - 4 ක් වත් පුහුණුවීම් කරන්න ඕනෙ.පුළුවන්. හැබැයි මේ රටේ සිට ඒක කරන්න අමාරුයි.මගෙ වර්තමාන විංග් චුන් ගුරුවරයා වන තොමී ලුක් බොයිල්ග් මගෙ සම වයසෙ කෙනෙක්. ඔහුගෙ වයස අවුරුදු 38 යි. 1991 දීයි ඔහු විංග් චුන් පුහුණුව ආරම්භ කරන්නෙ. මම පුහුණුව ආරම්භ කළේ 1995 දි. තොමී ලුක් බොයිල්ග් මේ වන විට අපේ පරපුරේ ග්රෑන්ඩ් මාස්ටර්. මොහු මේ වන විට විංග් චුන්වලට විවිධ එකතු කිරීම් කරල තිබෙනවා.පුද්ගලයින් දහ දෙනෙක් එකම ගුරුවරයාගෙන් විංග් චුන් ඉගෙන ගත්තත් අදාළ පුද්ගලයින්ගෙන් විංග් චුන් එළියට එන ක්‍රමවේදය වෙනස්. මගෙ ගුරුවරයා මට වඩා උස මහතයි. අඩි 6 අඟල් 3 උසයි. කිලෝ 110 ක් බරයි. මම අඩි 5 අඟල් 9 උසයි. මගෙ බර කිලෝ 65 යි. ඔහු මට විංග් චුන් උගන්වන ක්‍රමවේදවලට වඩා මගෙත් සමහරක් සටන් උපක්‍රම වෙනස්. මේකයි විංග් චුන්වල ස්වාභාවය. මූලික ක්‍රම ඉගෙන ගත්තාට පසුව පුද්ගලයාගේ ශරීර ක්‍රියාකාරිත්වය අනුව උගන්වා නැති උපක්‍රමත් එළියට එනවා. සෑම පුද්ගලයෙකු තුළම සටන් කරුවෙකු සිටිනවා.පිළිගන්නවා. අංගම්පොර බලන්නත් මම සහ මගේ ජර්මන් ජාතික විංග් චුන් ගුරුවරයාත් ගිහිල්ල තිබෙනවා.මේකත් ඉතා ප්‍රබල සටන් ක්‍රමයක්. මේ සටන් ක්‍රමයේත් පදනම විංග් චුන් කියලයි මම හිතන්නෙ.මමත් ඒ මතයේ ඉන්නවා. ඔහු තව කාලයක් ජීවත් වුණා නම් එය තව වෙනස් වෙන්න තිබුණා. බෲස්ලී ජිට් කුන්ඩෝවලට සිමා මායිම් දමා තිබුණෙ නැහැ. මම ජිට් කුන්ඩෝ හදාරල නැහැ. පාසැල් යන කාලයේ බූදෝකාන් කරාතේ හදාරල තිබෙනව.කොන්ටන් පෙරේරා මාස්ටර්ගෙන් තමා මම කරාතේ ඉගෙන ගත්තෙ.බලහත්කාරයෙන් කවුරුන් හෝ මගේ අත් දෙක බඳින්න ආවොත් මම නිකං බලාගෙන සිටියි කියල හිතන්න එපා. හැබැයි අත් දෙක බැඳගෙන සටනකට එන ලෙසට කවුරුන් හෝ අභියෝග කළොත් මම කකුල් දෙකෙන් සටන් කරනවා. මට අනිවාර්යයෙන්ම ප්‍රතිවාදියාව නවත්වන්න පුළුවන්.අපි මුහුණට පහරවල් එල්ල කරන්නෙ නැහැ. මුහුණට පහරක් එල්ල කළාම සමහරුන් වැටෙනවා. සමහරුන් වැටෙන්නෙ නැහැ. හැබැයි ඔහු නැවත පහරදීමට පැමිණෙන්නෙ වියරුවෙන්. වියරු පුද්ගලයෙක් පාලනය කරන්න අමාරුයි. විංග් චුන්වලදී ශරීරයේ දුර්වල ස්ථානවලටයි පහර එල්ල කරන්නෙ. ඉතා ඉහළට පා පහරවල්ද විංග් චුන්වල එල්ල කරන්නෙ නැහැ.බොහෝ සටන් ක්‍රමයන්ගෙ තිබෙන්නෙ පහර වළක්වා ප්‍රතිප්‍රහාර දීමේ ක්‍රමයක්. විංග් චුන්වලදී පහර වැළැක්වීම සහ පහරදීම එක විටයි සිදුවන්නෙ.අපි උගන්වන විංග් චුන් මෘදු සටන් ක්‍රමයක්. කරාතේවල අත් පහරක් ඉතා ප්‍රබලයි. ඒ සඳහා මාශපේශී ඉතා ශක්තිමත් කර ගන්න ඕනෙ. ඒ සඳහා ව්‍යායාම අවශ්‍යයි. සටන් පුහුණුව තුළදීමයි විංග් චුන්වල ව්‍යායාම් සිදු වන්නෙ.ඇස් දෙකෙන් බලල සටන් කරනවාට වඩා ස්පර්ශයෙන් කරන සටන් ක්‍රමයක් විදිහටත් විංග් චුන් හැඳින්විය හැකියි. මෙහිදී පළමු පහර ගහන විට ඇස්දෙකෙන් බලල පහර එල්ල කරනවා. ඊට පසු ප්‍රතිවාදියාගෙන් ලැබෙන ස්පර්ශය හරහා පහර එල්ල කරන්න පුලුවන්. විංග් චුන්වල පහර එල්ල කරන්නෙ සතුරාට ඉතා සමීපවයි.කැමැතියි.ප්‍රසන්න ජයවීර , සරත් එදිරිසිංහ , ප්‍රභාත් ජයසුන්දර , සංජය කපුකොටුව. මේ ගුරුවරුන් සියලු දෙනාට මම ගරු කරනවා.විංග් චුන් සටන්කරුවා හරියට ගලාගෙන යන දිය පහරක් වගෙයි. ජල පහරක් හරහා බැම්මක් බැන්දත් සොරොව්වක් තියන්න ඕනෙ. නැත්නම් උතුරා යනවා. සටනකදී විංග් චුන් සටන් කරුවෙකුගේ පහර එල්ල කිරීම නොනවත්වාම සිදු වෙනවා. ප්‍රතිවාදියාගේ ශරීරයේ දුර්වල ස්ථානවලටයි දිගින් දිගටම ප්‍රහාර එල්ල කරන්නෙ.ඉතා අඩු තත්පර ගණනකින් එය මට අතට ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n1403119</link>
    <topic>ජනතාව අප සමඟ සිටින තුරු ආණ්ඩුව වෙනස් කරන්න කාටවත් බෑ</topic>
    <author>ධනුෂ්ක ගොඩකුඹුර</author>
    <content>මේ රටේ පාලනය වෙනස් කිරීමට ඇතැමුන්ට අවශ්‍යව ඇතත් ජනතාව අප සමඟ සිටින තුරු මේ ආණ්ඩුව වෙනස් කරන්නට කිසිදු බලවේගයකට නොහැකි බව ජනාධිපති මහින්ද රාජපක්ෂ මහතා අවධාරණය කළේය.විදේශ බලවේග ගසන ගසන පදයට නටන්නට වත්මන් ආණ්ඩුව සූදානම් නැති බව පැවසූ ජනාධිපතිවරයා ජනතාව 2016 වන තුරු රට පාලනය කිරීමට ආණ්ඩුවට බලය දී ඇති බැවින් කවුරුත් කියන ආකාරයට කටයුතු කිරීමට අදහසක් නොමැති බවත් පැවැසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ එළැඹෙන බස්නාහිර හා දකුණ පළාත් සභා මැතිවරණයේ ජයග්‍රහණය තහවුරු කිරීම සඳහා පළාත් දෙක පුරා පැවැත්වෙන ජයග්‍රාහී රැලි මාලාවේ දෙවැන්නට රත්මලාන, දුම්රිය ක්‍රීඩාංගණයේ දී ඊයේ (10) එක්වෙමිනි.ජනතාව දුන් බලය පරිදි 2016 දී මැතිවරණයකට යා හැකි බව පෙන්වා දුන් ජනාධිපතිවරයා තමා කිසිවිටෙක මැතිවරණවලට බිය නැති බවත් විපක්ෂයට අවශ්‍ය නම් මැතිවරණයකට යා හැකි බවත් ප්‍රකාශ කළේය.ඇතැමුන්ට අවශ්‍යව ඇත්තේ ලේ ගංගා ගලා යන සමාජයක් යළි දකින්නට වුවත් එයට ඉඩ තබන්නට තමා සූදානම් නොමැති බවත් මේ රටේ ජනතාවගේ ජීවත් වීමේ අයිතිය රැක දීමේ වගකීම තමා සතු බවත් ජනාධිපතිවරයා පැවැසීය.කියන්නට දෙයක් නොමැති තරමටම බංකොලොත් වී ඇති විපක්ෂය නොයෙක් කථා කියන බව පැවසූ ජනාධිපතිවරයා අපට ජනතාවට හෝ පාර්ලිමේන්තුවට හෝ සැඟවීමට කිසිවක් නොමැති බව ප්‍රකාශ කළේය.කිසිදු මිනිසකු සිර කරගෙන පුනරුත්ථාපනය කිරීමට නොහැකි බව පෙන්වා දුන් ජනාධිපතිවරයා මිනිසුන් පුනරුත්ථාපනය කිරීමට හොඳම තැන සමාජය බවත් 24,000කට වැඩි ත්‍රස්තවාදීන් සමාජයට යොමු කළේ ඒ නිසා බවත් කීවේය.ඇමැතිවරුන් වන මෛත්‍රීපාල සිරිසේන, සුසිල් ප්‍රේමජයන්ත, ජීවන් කුමාරණතුංග, විමල් වීරවංශ, පාඨලී චම්පික රණවක, නියෝජ්‍ය ඇමැති මොහාන් ලාල් ග්‍රේරු, රත්මලාන සම සංවිධායක චන්දන කත්‍රිආරච්චි මහත්වරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n1403112</link>
    <topic>ත්‍රස්තවාදය අවසන් කිරීමේ හරි වැරැද්ද තීන්දුවේ බලය ඇත්තේ ජනතාවටයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ත්‍රස්තවාදය අවසන් කිරීමේ හරි වැරැද්ද තීන්දු කිරීමේ බලය ඇත්තේ මේ රටේ ජනතාවට මිස වෙනත් කිසිවකුට නොවන බව ජනාධිපති මහින්ද රාජපක්ෂ මහතා අවධාරණය කළේය.එය වැරැදි යැයි ජනතාව තීන්දු කළොත් එම තීන්දුවට හිස නැමීමට තමා සූදානම් නමුත් අධිරාජ්‍යවාදීන් හෝ ඔවුන්ගේ ගැත්තන්ට හිස නැමීමට තමා කිසි විටෙකත් සූදානම් නොමැති බවත් ජනාධිපතිවරයා ප්‍රකාශ කළේය.මෙරට දී නොහැකි නම් පිටරටදී හෝ මේ රටේ ජනතාවගේ මතවාද වෙනස් කිරීමට ඇතැමුන් උත්සාහ කළත් තමන් මේ රටින් ඉවත් කළ හැක්කේ ජනතාවට පමණක් බවත් අවධාරණය කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ එළැඹෙන බස්නාහිර සහ දකුණු පළාත් සභා මැතිවරණයේ දී එක්සත් ජනතා නිදහස් සන්ධානයේ ජයග්‍රහණය තහවුරු කරන විජග්‍රාහී ජන රැලි මාලාවේ මංගල ජන රැලියට ගම්පහ නගර සභා ක්‍රීඩාංගණයේ දී පෙරේදා (9) එක්වෙමිනි.සතුටයි නිදහසයි දිනවමු තේමාව ඔස්සේ පළාත් සභා මැතිවරණයේ ජයග්‍රහණය තහවුරු කිරීම සඳහා එක්සත් ජනතා නිදහස් සන්ධානය මැතිවරණය පැවැත්වෙන කොළඹ, ගම්පහ, කලුතර, ගාල්ල, මාතර, හම්බන්තොට දිස්ත්‍රික් හයේ ජනපති ජන රැලි රැසක් පැවැත්වීමට සැලසුම් කර තිබේ.ගම්පහ දිස්ත්‍රික්කයේ එක්සත් ජාතික පක්ෂ පළාත් පාලන මන්ත්‍රීවරු හතර දෙනෙක් ජනාධිපතිතුමා මෙම ජන රැලියේදී මුණගැසී එක්සත් ජනතා නිදහස් සන්ධානයේ විජයග්‍රහණය වෙනුවෙන් කැපවීමට ප්‍රතිඥා දුන්හ.මීරිගම ප්‍රාදේශීය සභාවේ දර්ශන රණසිංහ, තිලක් අශෝක, මිනුවන්ගොඩ ප්‍රාදේශීය සභාවේ ඩෙස්මන් ගුණවර්ධන සහ චන්දිම නානාපිටිය යන මහත්වරු මෙසේ ජනාධිපතිතුමා මුණගැසී ශ්‍රී ලංකා නිදහස් පක්ෂයේ සාමාජිකත්වය ලබා ගත්හ.මේ රටේ මානව හිමිකම් කඩ නොවූ බව ජාත්‍යන්තර ප්‍රජාවට පැහැදිලිව ප්‍රකාශ කර තිබෙන බවත් අප මානව හිමිකම් කඩ කළා නොව ඒවා ආරක්ෂා කළ පිරිසක් බවත් ජනාධිපතිවරයා පැවසීය.මේ රට සංවර්ධනය කරන්නට හැකි වුණේ වසර තිහක ත්‍රස්තවාදයෙන් රට නිදහස් කර ගන්නට හැකි වූ නිසා බව පෙන්වා දුන් ජනාධිපතිවරයා රට නිදහස් කිරීමේ එක් ප්‍රතිඵලයක් ලෙස රට සංවර්ධනය වෙමින් පවතින බවත් ප්‍රකාශ කළේය.එසේම රට නිදහස් කිරීමේ තවත් ප්‍රතිඵලයක් ලෙස මාස 6කට වරක් ජිනීවා ගොස් මානව අයිතීන් කඩවීම පිළිබඳ උත්තර බඳින්නටත් සිදුව ඇති බව ජනාධිපතිවරයා පැවසීය.මනුෂ්‍යයන්ට තිබෙන ලොකුම අයිතිය වන ජීවත් වීමේ අයිතිය තහවුරු කළේ වර්තමාන ආණ්ඩුව බවත් ජනාධිපතිවරයා වැඩිදුරටත් ප්‍රකාශ කළේය.ඇමැතිවරුන් වන ජ්‍යෙෂ්ඨ ඇමැති මහාචාර්ය තිස්ස විතාරණ, බැසිල් රාජපක්ෂ, දිනේෂ් ගුණවර්ධන, ෆීලික්ස් පෙරේරා, පවිත්‍රා වන්නිආරච්චි, මර්වින් සිල්වා, නියෝජ්‍ය ඇමැතිවරුන් පණ්ඩු බණ්ඩාරනායක, ලසන්ත අලගියවන්න මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n1403113</link>
    <topic>කොළඹ පාසල් දෙකක ‘බිග් මැච්’ එකක දී අවිනීතව හැසිරුණු සිසු පිරිසක් ‍පොලිස් බාරයට</topic>
    <author>විජයානි එදිරිසිංහ</author>
    <content>කොළඹ ප්‍රධාන පෙළේ පාසල් දෙකක් අතර ඊයේ (10) පැවැති ක්‍රිකට් තරගාවලිය (බිග් මැච්) අවස්ථාවේ අවිනීත, අනාරක්ෂිත ලෙස හැසිරුණ සිසුන් සියයකට වැඩි පිරිසක් සමඟ වාහන හයක්ද පොලිස් බාරයට ගෙන තිබේ.බිග් මැච් වේලාවේදී මොවුන් අවිනීතව හැසිරෙමින් කොල්ලුපිටිය ප්‍රදේශයේ කාන්තා විද්‍යාලයක් තුළටද කඩා පැන ඇති බව බස්නාහිර පළාත බාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා පැවැසීය.මෙසේ පොලිස් බාරයට ගත් සිසුන් නිදහස් කර ඇත්තේ එම ක්‍රිකට් තරගාවලියේ එක් ප්‍රධාන විද්‍යාලයක නියෝජ්‍ය විදුහල්පතිවරයකු විසිනි.පාසල් අතර පැවැත්වෙන ක්‍රිකට් තරගාවලි මෙම මස සිට ආරම්භ කර තිබේ.කොළඹ පමණක් නොව දිවයිනේ සෙසු ප්‍රදේශවලද ප්‍රධාන පාසල් අතර මෙය පැවැත්වෙන බැවින් මේ සම්බන්ධව ක්‍රියාකිරීමට රථවාහන පොලිසියට අමතරව තවත් පොලිස් කණ්ඩායම් යෙදවීමට පොලිස්පති එන්. කේ. ඉලංගකෝන් මහතා උපදෙස් දී ඇත.‍ඒ අනුව බිග් මැච් අවස්ථාවලදී අවිනීතව සහ අනාරක්ෂිතව හැසිරෙන සියලුම පාසල් සිසුන්ට එරෙහිව නීතිය ක්‍රියාත්මක කිරීමටත් ඔවුන් අනාරක්ෂිතව ගමන් කිරීමට වාහන සපයන වාහන හිමියන්, රියැදුරන් සමඟ වාහනයද අත්අඩංගුවට ගැනීමටත් තීරණය කර ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පැවැසීය.මෙම නීතිය ඊයේ සිටම ක්‍රියාත්මක වූ අතර කොළඹ පැවැති එම බිග් මැච් එකේදී එසේ අවිනීතව සහ අනාරක්ෂිතව හැසුරුණු සිසුන් අත්අඩංගුවට ගෙන තිබුණේ කොල්ලුපිටිය, බම්බලපිටිය බොරැල්ල සහ කුරුඳුවත්ත යන පොලිසි මගින් වෙයි.මෙම පාසල් සිසුන්ගේ හැසිරීම මහා මාර්ගවල ගමන් ගන්නා මහජනතාවට මෙන්ම කාන්තා පාසල්වල විදුහල්පතිවරු, ගුරුවරු ඇතුළු සිසුවියන්ටද මහත් හිරිහැරයක් බව ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n1403114</link>
    <topic>රජයට එරෙහි එජාප විශ්වාස භංගයට විපක්ෂයේ ඡන්ද ටිකවත් ලබා ගන්න බැහැ</topic>
    <author>සිතාරා සේනානි සහ නුවන් කොඩිකාර,</author>
    <content>මත්කුඩු ජාවාරම සම්බන්ධයෙන් රජයට එරෙහිව එක්සත් ජාතික පක්ෂය ඉදිරිපත් කැර ඇති විශ්වාස භංග යෝජනාව ජයග්‍රහණය කරවීම කෙසේවෙතත් ඊට පක්ෂව අඩුම තරමින් විපක්ෂයේ ඡන්ද ටිකවත් එකතු කැර ගැනීමට එක්සත් ජාතික පක්ෂයට නොහැකි බව මහජන එක්සත් පෙරමුණේ නායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා පවසයි.මෙම විශ්වාසභංග යෝජනාව සඳහා රජය පාර්ලිමේන්තු විවාදයක් ලබා නොදෙන බවට එක්සත් ජාතික පක්ෂය කරන චෝදනාව කිසිසේත් පිළිගත නොහැකි බව කී ඒ මහතා පාර්ලිමේන්තුවේ ස්ථාවර නියෝග අනුව එවැනි විවාදයක් ලබා ගැනීම සඳහා පිළිගත් සම්ප්‍රදායක් පවතින බව එක්සත් ජාතික පක්ෂය අවබෝධ කර ගත යුතු බවද කීවේය. ස්ථාවර නියෝග අනුව විශ්වාසභංග යෝජනාව කථානායකවරයා‍ භාරගෙන අනුමත කළ යුතු බවත්, අනතුරුව එය න්‍යාය පුස්තකයට ඇතුළත් කළ පසු විවාදයක් ලබා දෙන බවත් පෙන්වා දුන්නේය.ඇමැතිවරයා මේ බව පැවැසුවේ එක්සත් ජනතා නිදහස් සන්ධානය ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (10) පැවැත්වූ මාධ්‍ය හමුවේදී ය.එක්සත් ජාතික පක්ෂය ඉදිරිපත් කරන මෙවැනි පදනම් විරහිත චෝදනාවලට රජය ඒ ඒ අවස්ථාවලදී නිසි පිළිතුරු ලබා දී තිබෙන බව කී ඇමැතිවරයා, ස්ථාවර නියෝග අනුව විශ්වාසභංග යෝජනාව සම්බන්ධ විවාදය පවත්වා රජය ඊට සාර්ථකව මුහුණ දෙන බවද අවධාරණය කළේය.පාර්ලිමේන්තුවේ නිවාඩු කාලය නොසළකා ලබන අප්‍රේල් මස මුල සතියේ විවාදය පැවැත්විය හැකි බව දැනුම්දී තිබියදී එක්සත් ජාතික පක්ෂය මෙවැනි චෝදනා නැඟීම පිළිගත නොහැකි බවද කීවේය.එක්සත් ජනතා නිදහස් සන්ධානයේ මහ ලේකම්, පරිසර හා පුනර්ජනනීය බලශක්ති ඇමැති සුසිල් ප්‍රෙමජයන්ත, කම්කරු සබඳතා හා මිනිස්බල ඇමැති ගාමිණී ලොකුගේ මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n1403115</link>
    <topic>රට පැන සිටින මත් ජාවාරම්කරුවන් 5කට රතු නිවේදන</topic>
    <author>විජයානි එදිරිසිංහ</author>
    <content>විදෙස් රටවලට පැන ගොස් සිටින මෙරටට මත්කුඩු ගෙන්වීමේ ප්‍රධාන ජාවාරම්කරුවන් පස් දෙනෙකුට එරෙහිව රතු නිවේදන යවා ඇති අතර පෙරේදා අත්අඩංගුවට ගත් දෙවුන්දර චමිල් ඉන් එක් අයකු බව පොලිසිය කියයි.මෙම ප්‍රධාන ජාවාරම්කරුවන් පස්දෙනා බැංකොක්වලට පැන ගොස් ඇත්තේ පසුගිය වසර දෙක තුළදීය.එහෙත් ඔවුන් එම රටවල සැඟවී මෙරටට මත් කුඩු එවීමේ ජාවාරම කරගෙන යන අතර පසුගිය දිනවල අත්අඩංගුවට ගත් හෙරොයින් කිලෝ 36ද එම ජාවාරම්කරුවන්ගේ වැඩක් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පැවැසීය.පෙරේදා (09) අත්අඩංගුවට ගත් දෙවුන්දර චමිල් නොහොත් තමිල් අජිත් දකුණු පළාතට මත් කුඩු ප්‍රවාහනය කළ අයෙකි.රහස් පොලිසිය සොයාගෙන ඇති තොරතුරුවලට අනුව සැකකරු සතුව කෝටි දහයකට වැඩි දේපොළක් තිබේ.බෝට්ටු අටකි, අධිශීතාගාරයක්, ඉඩම් 11ක් හෝටල් කිහිපයක්, වාහන, කෝටි ගණන් මුදල් සහිත බැංකු ගිණුම් සැකකරු සතු වෙයි.පසුගියදා අත්අඩංගුවට ගත් සයිබීරියන් ජාතිකයා සමඟ වූ කුඩු කිලෝ 10 මේ මහා ජාවාරම්කරුව‍ාගේ කුඩු ව්‍යාපාරයේ කොටසක් බව සොයාගෙන ඇත.මොහු සහ රට පැන සිටින සෙසු සැකකරුවන් එම රටවල ව්‍යාජ නම්වලින් පෙනී සිටිති. මේ ජාවාරම්කරු ද මෙරටට පැමිණ ඇත්තේ ව්‍යාජ නම් සහ හැඳුනුම්පත්වලින් වූ අතර මොහු මෙරටට පැමිණෙන බවට ලැබුණ තොරතුරු මත මත්ද්‍රව්‍ය නාශක අංශය රහස් පොලිසිය ඔහු අත්අඩංගුවට ගැනීමට දැල එලා තිබූ අතර එහි ප්‍රතිඵලයක් වශයෙන් මොහු කොටුකර ගැනීමට හැකිවූ බව පොලිසිය කියයි. රහස් පොලිසිය සැකකරුගෙන් ප්‍රශ්න කරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n1403116</link>
    <topic>පොලිසියට රාජකාරියේ දී ගිනි අවිය අනිවාර්යයි</topic>
    <author>විජයානි එදිරිසිංහ</author>
    <content>පොලිස් නිලධාරින් සිය රාජකාරි කටයුතුවල යෙදීමේදී ගිනිඅවි භාවිතය ඊයේ (10) සිට ක්‍රියාත්මක වන පරිදි අනිවාර්ය කර තිබේ.ඒ අනුව ගිනි අවියක් වශයෙන් සිය රාජකාරි අවස්ථාවලදී රිවෝල්වරයක් හෝ පිස්තෝලයක් අනිවාර්යෙන්ම රැගෙන යා යුතු බවට පොලිස්පති එන්. කේ. ඉලංගකෝන් මහතා සියලුම පොලිස් ස්ථානාධිපතිවරුන්ට ඊයේ උපදෙස් දුන් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පැවැසීය.පොලිස් නිලධාරින් ගිනි අවි ‍භාවිතය තාවකාලිකව නවතා තිබූ අතර පසුගිය කාලසීමාව තුළ ගිනි අවි රහිතව රාජකාරියට ගිය පොලිස් නිලධාරින් 127 දෙනෙක් පහරකෑම්වලට සහ 2ක් ඝාතනයට ලක්වී තිබේ.නීතිය හා සාමය ක්‍රියාත්මක කිරීමට යන පොලිස් නිලධාරීන්ට ඇතැම් ප්‍රචණ්ඩකාරී ක්‍රියාවල යෙදෙන පිරිස් නීතියේ ආධිපත්‍ය ඔවුන් අතට ගෙන ආයුධ රහිතව සිටින පොලිසියට පහරදීමේ සහ විවිධ ආකාරයේ බලපෑම් කරන නිසා ඔවුන්ට ආයුධ පාවිච්චිය අනිවාර්ය කර ඇත.දණ්ඩ නීති සංග්‍රහයේ 23 වැනි වගන්තිය අනුව පොලිස් නිලධාරියකුට සිය රාජකාරියේදී ප්‍රචණ්ඩකාරීන්ගෙන්, අපරාධකරුවන්ගෙන් එල්ල වන ප්‍රහාර සඳහා ඔවුන් මරණය දක්වා පත්කිරීමට බලය පැවරී ඇත.ඊයේ සිට රාජකාරියට යන සෑම පොලිස් නිලධාරියකුටම ආයුධ රැගෙන යාමට අවශ්‍ය පහසුකම් සලසන ලෙස පොලිස්පතිවරයා සියලුම පොලිස් ස්ථානාධිපතිවරුන්ට උපදෙස් ලබා දුන්නේය.සෑම පොලිස් නිලධාරියකු වෙනුවෙන්ම අවශ්‍ය තරම් ආයුධ පොලිසිය සතුව තිබෙන බව ද පොලිස් මාධ්‍ය ප්‍රකාශකවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n1403117</link>
    <topic>බාහිර උපාධි ක්‍රමයේ වෙනසක් ඉදිරියේ දී</topic>
    <author>සමන්මලී ප්‍රියශාන්ති</author>
    <content>ඉදිරියේදී බාහිර උපාධි ක්‍රමවේදයේ වෙනසක් සිදු කිරීමට උසස් අධ්‍යාපන අමාත්‍යාංශය සුදානම් වෙයි. ඒ අනුව බාහිර උපාධිවල ගුණාත්කභාවයක් ඇති කිරීම සඳහා එම විභාග විශ්වවිද්‍යාල ප්‍රතිපාදන කොමිසන් සභාව විසින් පත් කරන කමිටුවක නිර්දේශයට අනුව විභාග දෙපාර්තමේන්තුව මඟින් සකස් කිරීමට නියමිතය.විශ්වවිද්‍යාල ආචාර්යවරයකු විසින් ඉගැන්වීම් සිදු කර, ඔහු විසින් ම ප්‍රශ්න පත්‍ර සකස් කර, ඔහු විසින්ම පිළිතුරු බලා ලකුණු දීම අනුව මෙතෙක් බාහිර උපාධි පිරි නැමුණු බව උසස් අධ්‍යාපන ඇමැති එස්.බී. දිසානායක මහතා කීවේය.මේ නිසා බාහිර උපාධි අපේක්ෂකයින් ලබා ගන්නා උපාධිය ගුණාත්මකභාවයක් නොමැති තත්ත්වයකට පත්ව ඇතැයි ද දිසානායක මහතා ප්‍රකාශ කළේය.බාහිර උපාධියේ ගුණාත්මකභාවය ඇති කිරීම සඳහා සිසුන් බඳවා ගැනීම සීමා කිරිමට තීරණය කර තිබුණද ඒ සඳහා නැඟුණු විරෝධතා ‍හේතුවෙන් මේ වන විට එම තීරණය වෙනස් කර තිබෙන බවත් හෙතෙම කීවේය.ඒඅනුව බාහිර උපාධි සඳහා අයදුම්කරන සියලු සිසුන් ලියාපදිංචි කර ගන්නා බවත් ඉදිරියේදී ඔවුන් සඳහා පවත්වන බාහිර උපාධි පරීක්ෂණ නව ක්‍රමවේදය යටතේ පැවැත්වීමට කටයුතු කරන බවත් ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n1403118</link>
    <topic>අඹු-සැමි ආරවුල දිග්ගැස්සී සැමියා පෙට්‍රල් දමා නිවෙසට ගිනි තබලා</topic>
    <author>විජයානි එදිරිසිංහ සහ කතරගම විශේෂ - ඊ. එච්. සෝමපාල</author>
    <content>කතරගම කඳසුරිඳුගම ප්‍රදේශයේ පුද්ගලයෙක් ඔහුගේ නිවසට පෙට්‍රල් දමා සිදුකළ ගිනි තැබීමෙන් ඔහුගේ බිරිය, දියණිය, බිරියගේ මව සමඟ ඔහු ද මියගොස් ඇති අතර තවත් දෙදෙනෙක් බරපතළ තුවාල ලබා රෝහල්ගත කර තිබේ.පෙරේදා (9) රාත්‍රී 9.30ට පමණ, මෙම අපරාධය සිදුවී ඇති අතර සැකකාර ගිනි තැබූ පුද්ගලයාගේ බිරියගේ පියා සහ ආබාධිත සොයුරිය බරපතළ තුවාල ලැබ රෝහල්ගත කර ඇත.හේවාරත්නප්පුලිගේ ලීලාවතී (67) චන්ද්‍ර කීර්ති සුරවීර (39) සමරප්පුලිගේ සමිතා යන ඔවුන්ගේ තුන් හැවිරිදි දියණියද මෙසේ මියගොස් ඇත.සැකකරුගේ බිරියගේ පියා වන සමරප්පුලිගේ කරෝලිස් සහ බිරියගේ සොයුරිය වන සමරප්පුලිගේ දර්ශනී යන අය තුවාල ලබා රෝහල්ගත කර ඇත.මේ සැකකරුගේ බිරිය, දියණිය සහ බිරියගේ මව, පියා සහ ආබාධිත සොයුරිය පදිංචිව සිට ඇත්තේ එම නිවසේය.ඇගේ පියා මව සොයුරිය එම නිවසේ සිටියදී දියණිය සමඟ වෙනත් නිවසක පදිංචියට යාමට සැකකරු නිතර නිතර බිරියට බලකර ඇත.එහෙත් බිරියගේ මව රෝගාතුරව එක්තැන් වී සිටියි. සොයුරියද ආබාධිතව සිටින නිසා ඔවුන් අතහැර දමා වෙනත් තැනක පදිංචියට යාමට ඇය අකමැති වී තිබේ. මේ නිසා දෙදෙනා අතර නිතර නිතර ආරවුල් ඇතිවී එම ආරවුල් දුරදිග ගිය අවස්ථාවක සැමියා බිරියට පිහියෙන් ඇන ඇත.ඉන් තුවාල ලැබූ ඇය රෝහලේදී ප්‍රකාශ කර ඇත්තේ සැමියා පිහියෙන් ඇන තුවාල කළ බවයි. මින් කෝපයට පත්ව සිටි සැකකරු බිරිය ද පැමිණි පසු ඔවුන් සියල්ල නිවස තුළට දමා ගිනි තබා ඔහු ද ගින්නට පැන සිය දිවි හානිකර ගෙන තිබේ.සිද්ධිය සම්බන්ධව කතරගම පොලිස් ස්ථානාධිපති ප්‍රධාන පොලිස් පරීක්ෂක ලක්සිරි චන්දිමැල් ඇතුළු පිරිසක් පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n14031110</link>
    <topic>ජලසම්පත් හා විදුලි උත්පාදනය වැඩිදියුණු කිරීමේ මහ සමුළුව අද</topic>
    <author>ජයසිරි මුණසිංහ</author>
    <content>ආසියානු මහාද්වීපයේ ජල සම්පත් හා ජල විදුලි උත්පාදන වැඩිදියුණු කිරීම පිළිබඳ පස්වැනි මහා සමුළුව හා ප්‍රදර්ශනය අද (11) සිට තෙදිනක් පුරා කොළඹ දී මුළු‍දේ.අද උදේ 9.00ට සමුළුවේ සමාරම්භක උත්සවය කොළඹ බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේ පැවැත්වේ.වසර දෙකකට වරක් පැවැත්වෙන ශ්‍රී ලංකාවේ මේ මහා සමුළුව හා ප්‍රදර්ශනය මෙවර ශ්‍රී ලංකාවේ පැවැත්වීම අප රට ජාත්‍යන්තරව ලද සුවිශේෂී අවස්ථාවකි. මේ සමුළුවේ සාමාජිකත්වය දරන රටවල් 60කට අධික ප්‍රමාණයක 700කට අධික නියෝජිතයින් පිරිසක් මීට එක්වේ. මේ ක්ෂේත්‍රය හා සම්බන්ධිත ජාත්‍යන්තර මට්ටමේ උපදේශන සමාගම්, කොන්ත්‍රාත්කරුවෝ හා උපකරණ සපයන්නෝ මේ සඳහා එක්වෙති. හයිඩ්‍රෝ ඒෂියා සම්මන්ත්‍රණයේ අධ්‍යක්ෂිකා ඇලිසෝන් බර්ට්‍රිලෙ මහත්මිය මේ සඳහා එක් වන්නීය.ජල විදුලි උත්පාදනය වැඩිදියුණු කිරීම සහ ජල මූලාශ්‍ර රැක ගැනීම තේමා කොට පැවැත්වෙන මේ මහා සමුළුව පුරා දෙස් විදෙස් බල ශක්ති නිෂ්පාදකයෝ තම ක්‍රියාකාරීත්වයන් පිළිබඳ ප්‍රදර්ශනයක් ද පවත්වති. මේ සමුළුවේ සමාරම්භක අවස්ථාවට ආර්ථික සංවර්ධන ඇමැති බැසිල් රාජපක්ෂ, ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ ඇමැති හා මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම, විදුලිබල හා බලශක්ති ඇමැතිනි නීතිඥ පවිත්‍රා දේවී වන්නිආරච්චි යන මහත්ම මහත්මීහු ඇතුළු සම්භාවනීය අමුත්තෝ රැසක් සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n14031111</link>
    <topic>සේනක බිබිලේ ඖෂධ ප්‍රතිපත්ති ප්‍රකාශනය ජනපතිට පිළිගන්වයි</topic>
    <author>@ මංජුල හිරිපිටිය හෝමාගම සංචාරක</author>
    <content>සේනක බිබිලේ මැතිතුමාගේ ඖෂධ ප්‍රතිපත්ති ප්‍රකාශනය ඊයේ (10) ජනාධිපතිතුමාට පිළිගැන්විය. වසර හතළිහක කාලයක සිට මෙය කතාකළත් මේ ප්‍රතිපත්තිය ක්‍රියාත්මක කිරීමට හැකි වුයේ නැහැ. ඖෂධ ජාවාරම්කරුවන් මෙය කඩාකප්පල් කළා. ඖෂධ ප්‍රතිපත්තියත් සමඟ ‍ජාතික ඖෂධ ප්‍රමිතිආයතනයක්, රසායනාගාරයක් හා ඖෂධ විද්‍යාගාරයක් ඇති වෙනවා. මේ සමඟ සියලු ඖෂධවල මිල පාලනයක් ඇතිවන අතර සියලු ඖෂධවල ගුණාත්මක භාවය පරීක්ෂාවට යොමුකරන බව සෞඛ්‍ය ඇමැති මෛත්‍රීපාල සිරිසේන මහතා පැවසීය.ඒ මහතා එසේ පැවසුයේ සෞඛ්‍ය සතිය නිමිත්තෙන් හෝමාගම මූලික රෝහලේදී පැවති ජාතික උත්සවයේදීය. මෙහිදී රුපියල් බිලියන හත්සිය අනුවක මුදලක් වැය කරමින් රෝහලේ යෝජිත නව පල්දෝරු පද්ධතියට මුල්ගල් තැබීම හා රෝහලේ නව හදිසි ප්‍රතිකාර ඒකකය විවෘත කළේය.වැඩිදුරටත් අදහස් දැක්වු ඇමැති මෛත්‍රීපාල සිරිසේන මහතා මෙසේ පැවසීය.තුන්වැනි වරටත් සංවිධානය කළ සෞඛ්‍ය සතිය මෙවර හෝමාගම මූලික රෝහලේදී පැවැත්වීමට සැලැසුමි කළා. රටක අධ්‍යාපනය, සෞඛ්‍ය ක්ෂෙත්‍රවල පවතින ගුණාත්මක තත්ත්වයන් රටක සංවර්ධනයට සෘජුවම බලපානවා. අප රටේ පවතින නිදහස් අධ්‍යාපනය හා නිදහස් සෞඛ්‍ය සේවය පිළිබඳව ලෝකයේ බොහෝ රටවල පැසසුමට ලක් වී තිබෙනවා. ජනතාවට ලබාදෙන සේවාවන් රටේ ආයෝජන ලෙස හඳුන්වන්නට පුළුවන්. අධ්‍යාපනය හා සෞඛ්‍ය සේවාවන් නොමිලේ ලබාදෙන නිසා මේ ‍ක්ෂේත්‍ර දෙකට තරම් දෝෂාරෝපන, බැනුම්, අපහාස හා මඩගැසීම්වලට නිතර ලක්වෙනවා. මේ ක්ෂේත්‍ර දෙකෙන් ජනතාවට සිදුවන සේවාවන් පිළිබඳ කව්රුවත් වැඩිදුර අගය කිරීමක් කරන්නේ නැහැ. පොඩි වැරදීමක් සිදුවුවිට එය වැඩිකර රටට පමණක් නොවෙයි ලෝකයටම පෙන්වීමට බොහෝ අය උත්සාහ ගන්නවා. නොමිලේ අධ්‍යාපනයත්, නොමිලේ සෞඛ්‍ය සේවාවන් ලබාදෙන ලෝකයේ ඇති එකම රට ශ්‍රී ලංකාවයි.ඕනෑම දෙයක් නිකං දෙනවිට එහි වටිනාකමක් බොහෝ අයට දැනෙන්නේ නැහැ. රත්තරන් වුවත් නොමිලේ දෙනවා නම් එහි වටිනාකමක් නැතුව යනවා. රටකට වඩා වැදගත් වන්නේ අධ්‍යාපනයද සෞඛ්‍යද කියා සිතාබැලුවොත් කොයිකද එක කියා සිතන්නට බැහැ. අධ්‍යාපන අමාත්‍යාංශය හා සෞඛ්‍ය අමාත්‍යංශය දැඩි මිත්‍රත්වයකින් යුතුව කටයුතු කරගෙන යනවා.ඖෂධ පිළිබඳව වැඩිදුරටත් කතාකළහොත් අද බොහෝ ඖෂධ සමාගම් ඖෂධ වලින් අධික ලාභයක් ගන්නවා. එම සමාගම් ඇතැම් ඔෂධ වලින් සියයට දාහ ලාභ ගන්නවා. මේ නිසා දුප්පත් ජනතාව ඖෂධ මිලදී ගැනීමෙදී අධික මුදල් ගෙවීමක් සිදුවන නිසා ඇතැම් රෝගින් ඖෂධ මිලදී ගැනීමට නොහැකිව මියගිය අවස්ථාවන්ද වාර්තා වීතිබෙනවා. සමාගම් බලන්නේ මුදල් පමණයි. අහිංසක රෝගීන් දෙස බලන්නේ නැහැ. මෙය ඉතාම කනගාටුදායක තත්ත්වයක්. වසරකට සෞඛ්‍ය සේවයට වෛද්‍යවරු ඇතුළු කාර්යමණ්ඩල සඳහා රුපියල් බිලියන තිස්හතක්ද ඖෂධ සඳහා රුපියල් බිලියන තිස්පහක් ඇතුළුව වාර්ෂිකව සියලු සෞඛ්‍ය සේවාවන් සඳහා රුපියල් බිලියන එකසිය පනස් හතක මුදලක් රජය වැය කරනවා. යම් රෝහලකට කුමක් හෝ පරිත්‍යාග කිරීම උසස් ක්‍රියාවක්. බි.ඒ. සෙමනේරිස් අප්පුහාමි මහතා ඉදිකළ හෝමාගම මූලික රෝහල වර්තමානයේ ප්‍රධාන මූලික රෝහලක් බවට පත්වී රටේ හොද රෝහලක් බවට පත් වී තිබෙනවා. මෙවැනි දානපතින්ගේ ක්‍රියා අප සැමවිටම අගය කළ යුතුයි.අධ්‍යාපන ඇමැති හෝමාගම ශ්‍රීලනිප ප්‍රධාන සංවිධායක බන්දුල ගුණවර්ධන මහතා-සාර්ක් කලාපීය රටවල් අට අතරින් ඉහළම මානව සම්පත ඇති රට ලෙස විදේශීය රටවල් රැසක් ශ්‍රී ලංකාව හදුන්වා තිබෙනවා. දක්ෂිණ අධිවේගී මාර්ගයට සම්බන්ධ ප්‍රධාන රෝහල හෝමාගම මූලික රෝහලයි. මේ නිසා ඉදිරි දිනවලදී මේ රෝහලේ හදිසි අනතුරු සඳහා විශේෂ අනතුරු ඒකකයක් සහිත ගොඩනැඟිල්ලක් ඉදිකිරීමට සැලැසුම් කර තිබෙනවා. මේ සියල්ල අද ඉදිවන්නේ 1946 වසරේදී බී.ඒ.සෙමනේරිස් අප්පුහාමි මහතා සිය ඉඩමක රෝහලක් ඉදිකර ජනතාවට ප්‍රතිකාර කිරිමට ගත් නිවැරැදි තීන්දුව නිසයි. සෙමනේරිස් අප්පුහාමි මහතා මෙරට සිටින සෙසු දානපතින්ටත් ලොකු ආදර්ශයක් දීතිබෙනවා. මේ රෝහලේ ඉදිකිරීම් සියල්ල වාගේ ඉදිකර දී ඇත්තේ සෙමනේරිස් අප්පුහාමි මහතාගේ ධනපරිත්‍යාගයෙන්. එය ඉදිරියටත් කර‍ගෙන යාමට පිහිට වු බි.ඒ.බමුණුආරචිචි පදනමෙහි ප්‍රධානියා වන බි.ඒ.මහිපාල මහතා රෝහල වෙනුවෙන් ඉටුකරන මෙහෙය අප ඉතා අගයකර සිටිනවා.මෙහිදී රෝහලට සිදුකළ සේවාවන් වෙනුවෙන් බි.ඒ.බමුණුආරචිචි පදනමෙ ප්‍රධානී බි.ඒ.මහීපාල මහතාට ආරාධිත අමුත්තන් විසින් විශේෂ උපහාර තිළිණයක් පිළිගැන්වු අතර සෞඛ්‍ය සේවා අධ්‍යක්ෂ ජෙනරාල් වෛද්‍යපාලිත මහීපාල, බස්නාහිර පළාත් සෞඛ්‍ය සේවා අධ්‍යක්ෂ‍ වෛද්‍ය අමල් හර්ෂ සිල්වා මහත්වරු ද අදහස් දැක්වුහ.සෞඛ්‍ය නියෝජ්‍ය ඇමැති ලලිත් දිසානායක, හිටපු පළාත් සභා මන්ත්‍රීවරුන් වන ගාමිණි තිලකසිරි, ජනක වැලිවත්ත, හෝමාගම ප්‍රාදේශීය සභාවේ වැ.බ. ඉන්දික කෝරළගේ, හෝමාගම ප්‍රාදේශීය ලේකමි ජී.එස්.කේ. කන්නන්ගර,‍ රෝහලේ වෛද්‍ය අධිකාරි ප්‍රදීප් රත්නසේකර, රෝහල් කමිටුවේ සභාපති ඒ.ඩි.කුමාරසිරි මහත්වරුන් ඇතුළු රැසක් මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n14031112</link>
    <topic>පලෙයි දුවන අධි සුඛෝපභෝගී දුම්රියේ පෙරේදා ආදායම තුන්ලක්ෂ අටදහසක්</topic>
    <author>නිමල් රාජපක්ෂ</author>
    <content>කොටුව දුම්රිය ස්ථානයේ සිට පලෙයි දක්වා ධාවනයට එක්කළ අධි සුඛෝපභෝගී නගරාන්තර දුම්රියෙන් පෙරේදා(9) දිනයේ දී පමණක් රුපියල් තුන්ලක්ෂ අටදහසක අදායමක් දුම්රිය දෙපාර්තුමේන්තුව උපයා ගෙන ඇත.පැය හයකින් පලෙයි දක්වා ධාවනය කෙරෙන නගරාන්තර දුම්රියේ ප්‍රවේශ පත්‍රයක මිල රුපියල් එක්දාස් හාරසියයක් බව දුම්රිය වාණිජ අධිකාරි සිසිර කුමාර මහතා පවසයි.ආසන 220 කින් සමන්විත එස්-12 වර්ගයේ බලවේග කට්ටල දුම්රිය දහවල් 2.45ට කොටුව දුම්රිය ස්ථානයෙන් ගමන් අරඹා රාත්‍රී 8.28 ට පලෙයි දුම්රිය ස්ථානයට ළගාවේ. පලෙයි දුම්රිය ස්ථානයෙන් පෙරවරු 6.50ට ගමන් අරඹා දහවල් 12.50ට කොටුව දුම්රිය ස්ථානයට ළගාවන මෙම දුම්රියට ආසන යාපනය විශේෂිත මොබිටෙල් මධ්‍යස්ථානයෙන් හා මොබිටෙල් ජාල ගතකළ දුම්රිය ස්ථානවලින් ලබා ගත හැකිවෙයි.කොටුව දුම්රිය ස්ථානයෙන් ගමන් අරඹන ‍මෙම නගරාන්තර දුම්රිය අනුරාධපුරය, වවුනියාව, කිළිනොච්චිය දුම්රිය ස්ථානවල නතරකොට පලෙයි දුම්රිය ස්ථානයට ළගාවන බව සිසිර කුමාර මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n14031113</link>
    <topic>නව මහ කොමසාරිස්වරයෙක් සහ තානාපතිවරුන් අක්ත පත්‍ර පිළිගැන්වීම</topic>
    <author>ඡායාරූපය - සුදත් සිල්වා</author>
    <content>ශ්‍රී ලංකාව වෙනුවෙන් පත් කර ඇති මහ කොමසාරිස්වරයෙක් සහ තානාපතිවරුන් පස්දෙනෙක් ජනාධිපති මහින්ද රාජපක්ෂ මහතා වෙත ජනාධිපති කාර්යාලයේ දී ඊයේ (10) උදෑසන අක්ත පත්‍ර පිළිගැන්වූහ.ඔස්ට්‍රියා නව තානාපති බර්නා හාඩ් ව්රෙබෙට්ස්, ස්ලෝවීනියා නව තානාපතිනි දර්ජා බව්දාස්, පින්ලන්ත නව තානාපති රාවුලි සුයිකානන්, සුරිනාම් නව තානාපතිනි ආශ්නා ඩබ්ලිව්. ආර්. කාන්හායි, ඕමාන නව තානාපති අල්ෂේක් ජුමා බින් හැම්ඩන් බින් හසන් අල් මලෙක් අල් ෂෙහි, නයිජීරියා නව මහ කොමසාරිස් එස්. යූ. අහමඩ් මහත්ම මහත්මීහු ජනාධිපතිවරයා සමඟ සාකච්ඡාවක නිරතව සිටි අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n14031114</link>
    <topic>ජනාධිපති සහභාගි වන ජාතික උත්සවවල අපේක්ෂක මනාප අංක ප්‍රචාරය කර නෑ</topic>
    <author>@ සිතාරා සේනානී සහ නුවන් කොඩිකාර</author>
    <content>ජනාධිපති මහින්ද රාජපක්ෂ මහතා සහභාගි වන ජාතික උත්සව හෝ විවෘත කිරීම්වල දී පක්ෂයේ ලකුණ, අපේක්ෂකයකු හෝ ඔවුන්ගේ මනාප අංකය කිසි විටෙක ප්‍රචාරය කර නොමැති බව එක්සත් ජනතා නිදහස් සන්ධානයේ මහ ලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පැවැසීය.පසුගිය දිනක ජනාධිපතිතුමන් උදෑසන ශාරීරික සුවතාවන්හි යෙදීමෙන් පසු දෙල්කඳ සතිපොළ නිරීක්ෂණය කිරීමට ගිය බවත් එහෙත් එවැනි අවස්ථාවකට හෝ අපේක්ෂකයකු රැගෙන නොගිය බවත් හෙතෙම කීවේය.එහෙත් පසුගියදා එක්සත් ජාතික පක්ෂයේ නායකයා ගල්කිස්ස පොළට කොළ බෙදන්න ගියේ සිය පක්ෂයෙන් මෙවර බස්නාහිර පළාත් සභාවට තරග කරන අපේක්ෂකයකු සමඟ බවත් ඒ මහතා කියා සිටියේ ය.ශ්‍රී ලංකා නිදහස් පක්ෂ මූලස්ථානයේ ඊයේ (10) පැවැති මාධ්‍ය හමුවේ දී ඇමැතිවරයා එසේ ප්‍රකාශ කෙළේය.මැතිවරණ නිරීක්ෂණ කණ්ඩායම්වලට මෙවැනි දේ නොපෙනෙන්නේ ඇයි දැයි තමන් නොදන්නා බව හෙතෙම පැවැසීය.මෙවර මැතිවරණයෙන් පසු රජය ගෙදර යවන බවට තිස්ස අත්තනායක මහතා මේ දිනවල වේදිකාවල කිය කියා යන බවත් රජය ගෙදර යැවීමට පෙර සිය පක්ෂයේ නායකයා ගෙදර යැවීමට පක්ෂයේ පිරිස් ගන්නා උත්සාහය වළක්වා ගන්න යැයි ඉල්ලා සිටින බවත් ප්‍රේමජයන්ත මහතා කීවේය.වත්මන් රජය ගෙදර යැවීමට තරම් නුසුදුසු හේතූන් කවරේදැයි තමන් විපක්ෂයෙන් අසන බව පැවැසු ඒ මහතා මෙවර මැතිවරණවලින් කාට ගෙදර යන්න වේ දැයි බලාගත හැකි බවත් කියා සිටියේ ය.කම්කරු හා කම්කරු සබඳතා ඇමැති ගාමිණි ලොකුගේ මහතා-එක්සත් ජාතික පක්ෂයේ පළාත් සභා වරින් වර පැවැත්වුවා. ඒ වගේම එජාපය සමඟ සිටි කම්කරු කොංග්‍රසය මැතිවරණවල තනිව තරග කළා. මෙය මේ රජයෙන් විතරක් වුන දෙයක් නෙවෙයි. අනික මම දන්නවා එක්සත් ජාතික පක්ෂය විපක්ෂයේ ඉද්දි එවකට හිටිය රජයට එරෙහිව විවිධ චෝදනා එල්ල කළා. අපි 2001 බලයට ආවම මම ඇහුවා ඒ දෙවල්වලට පරික්ෂණ පවත්වන්නේ නැද්ද කියලා. එතකොට කියනවා විපක්ෂයේ ඉන්න කොට රජයට ඒ වගේ දේවල් කියනවා. ඊට පස්සේ ඒවා එතනින් ඉවරයි කියලා. අදත් එක්සත් ජාතික පක්ෂය රජයට එරෙහිව කරන්නේ ඒ වගේ දෙවල්. ජනතාව වුනත් ඒ ගැන හොඳ අවබෝධයෙන් ඉන්නේ. යුද්ධය අවසන් නොකළ නම් අපිට ජිනීවා ප්‍රශ්න එන්නේ නැහැ. සම්බාධක පනවන්න එන්නේ නැහැ. මෙතන තිබෙන්නේ කුහකත්වයක්. අපේ රටේ ජනතාව සාමකාමීව ජීවත් වෙනවා දකින්න තිබෙන ඊර්ෂාවක්. එම නිසා මම ජනතාවගෙන් ඉල්ලා සිටිනවා. රජය ගෙන යන වැඩපිළිවළ ශක්තිමත් කරන්න ශක්තිය ලබා දෙන්න කියලා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n14031115</link>
    <topic>කොළොන්නාවට තෙල් යවන්න නව නළ මාර්ග 2ක්</topic>
    <author>නුවන් කොඩිකාර</author>
    <content>කොළඹ වරායේ සිට කොළොන්නාව තොග ගබඩා සංකීර්ණයට ඉන්ධන පොම්ප කිරීමට නව නළ මාර්ග දෙකක් ඉදිකිරීමට සැලසුම් කර තිබෙන බව ලංකා ඛනිජ තෙල් ගබඩා පර්යන්ත සමාගම පවසයි.අඟල් 18ක විශ්කම්භයකින් යුත් මෙම නළ මාර්ග පද්ධතිය කිලෝ මීටර් 5.6 ක දුරින් යුක්ත බව ලංකා ඛනිජ තෙල් ගබඩා පර්යන්ත සමාගමේ සභාපති මේජර් ජනරාල් එම්.ආර්.ඩබ්ලිව් ද සොයිසා මහතා පැවැසීය.මෙම නළ මාර්ග පද්ධතිය ඉදිකිරීමට ඇස්තමේන්තු ගත මුදල ඩොලර් මිලියන 60ක් බවත්, එම ව්‍යාපෘතියට කැබිනට් අනුමැතිය ලබාගැනීමට ඉදිරි සතියේ දී කැබිනට් පත්‍රිකාවක් ඉදිරිපත් කරන බව ද සමාගමේ සභාපති එම්.ආර්. ඩබ්. ද සොයිසා මහතා කීවේය. මෙම නළ එලීමට කාලයක සිට උත්සාහ කළ ද වරින් වර මතුවූ විවිධ බාධාවන් නිසා එය කල්ගිය බවත් එහෙත් මේ වන විට ඊට තිබූ ප්‍රධාන බාධක රැසක් ඉවත් කර ගැනීමට හැකි වූ බවත් ඒ මහතා කියා සිටියේ ය. සිය සමාගම ස්ථාපිත කර 2013 වසරට වසර 10 ක් සම්පූර්ණ වුන බව පැවැසු සභාපතිවරයා සේවක පඩිනඩි, දීමනා, අතිකාල දීමනා හා නව බඳවා ගැනීමේන් පසු රුපියල් මිලියන500ක පමණ ලාභයක් උපයා ගැනීමට ද හැකි වුන බව පැවැසීය.බවුසර්වලින් සිදුවන අක්‍රමිකතා වළක්වා ගැනීමට ඉදිරියේ දී GPRS ක්‍රමය හඳුන්වා දෙන බවත් සිය සමාගම යටතේ ලියාපදිංචි වන සියලුම බවුසර් අනිවාර්යෙන්ම මෙය අනුගමනය කිරීමට සිදුවන බවත් සොයිසා මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=n14031116</link>
    <topic>ගෝල්ඩන් කී ආයතනයේ වත්කම් හඳුනා ගෙන ඇතැයි නීතිපති ශ්‍රේෂ්ඨාධිකරණයට දන්වයි</topic>
    <author>ශිරෝමි අබයසිංහ</author>
    <content>ගෝල්ඩන් කී පෞද්ගලික ආයතනයේ වත්කම් සොයා බැලීමට පත් කර තිබූ කාර්ය සාධක බළකාය විසින් ආයතනයේ වත්කම් හඳුනා ගෙන ඇතැයි නීතිපතිවරයා ‍ශ්‍රේෂ්ඨාධිකරණයට ඊයේ(10) දැනුම් දුන්නේය.ඒ පිළිබඳ වාර්තාවක් නියෝජ්‍ය සොලිසිටර් ජනරාල් විරාජ් දයාරත්න මහතා අධිකරණයට ඉදිරිපත් කළේය.අගවිනිසුරු මොහාන් පීරිස් , ප්‍රියසත් ඩෙප් සහ ඊවා වනසුන්දර ශ්‍රේෂ්ඨාධිකරණ විනිශ්චය මණ්ඩලය හමුවේ ‍ගෝඩන් කී තැන්පත්කරුවන්ගේ මූලික අයිතිවාසිකම් පෙත්සම කැඳවිණි.මෙතෙක් අත්පත් කර ගත් වත්කම්වලින් 2014 පෙබරවාරි දක්වා තැන්පත්කරුවන්ට ආපසු ගෙවා ඇති මුදල් සහ ජුනි මස දක්වා ගෙවීමට යන මුදල් සම්බන්ධ වාර්තාවක් අදාළ බලධාරින් විසින් අධිකරණයට ඉදිරිපත් කෙරිණි‍. මේ පිළිබඳ ශ්‍රී ලංකා රේගුව පවත්වණු ලබන විමර්ශනය සතියක දී අවසන් වීමට නියමිත බවත් ඒ සඳහා ලලිත් කොතලාවල මහතා සහභාගි වන බවත් දයාරත්න මහතා අධිකරණයට දැන්වීය.ගෝල්ඩන් කී තැන්පත්කරුවන්ට ආපසු ගෙවීම් පිළිබඳ ප්‍රගතිය සොයා බැලීමට පෙත්සම ඊයේ කැඳවිණි.පෙත්සමේ තීන්දුව සඳහා මැයි 29 දාට කල් තැබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=r1403111</link>
    <topic>වැලිවේරියේ 29 හැවිරිදි පුතෙක් ආනන්තරීය පාප කර්මයක් කරගනී</topic>
    <author>මල්වාන සමූහ මහානාම විතානගේ</author>
    <content>බටහිර වැලිවේරිය ප්‍රදේශයේ 29 හැවිරිදි පුතෙකු විසින් පහර දුන් බව කියන 48 හැවිරිදි මව ගම්පහ රෝහලට ඇතුළත් කිරීමෙන් අනතුරුව ඊයේ (10 වැනිදා) අලුයම මිය ගියාය.මෙසේ මිය ගියේ බටහිර වැලිවේරිය ප්‍රදේශයේ පදිංචිව සිටි ඉන්ද්‍රානි කරුණානායක නැමැති 48 හැවිරිදි දෙදරු මවකි.දැනට සතියකට පමණ ඉහතදී මේ මව හෘද සැත්කමකටද ලක්වී සිටි අතර ඇය රෝහලට ඇතුළත් වී ඇත්තේ තම පුතා තමාට පහර දුන් බවට වැලිවේරිය පොලිසියට පැමිණිල්ලක් ඉදිරිපත් කිරීමෙන් පසුවය‍.මේ මරණය මිනීමැරුමක්ද නැතිනම් ස්වභාවික මරණයක්ද යන්න ඇයගේ පශ්චාත් මරණ පරීක්ෂණයෙන් හෙළි කර ගැනීමට හැකි වන බව පොලිසිය පවසයි.මේ සිද්ධිය ගම්පහ මහේස්ත්‍රාත් අධිකරණයට වාර්තා කර තිබෙන අතර පශ්චාත් මරණ පරීක්ෂණය ඊයේ (10 වැනිදා) ගම්පහ රෝහලේදී පැවැත්වීමට කටයුතු කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=r1403112</link>
    <topic>අබුඩාබි සිට කටුනායක මත්තල නව ගුවන් සේවයක්</topic>
    <author/>
    <content>අබුඩාබි හීබට්මී (Hebatme) ගුවන් තොටුපොළ හා කටුනායක සහ මත්තල අතර නව ගුවන් සේවාවක් ආරම්භ කිරීමට සැලසුම් කොට තිබේ. මෙහි සේවා සැපයීම එක්සත් අරාබි එමීර් රාජ්‍යයේ නව ගුවන් සමාගමක් වන රොටානා ජෙට් සමාගම විසින් සිදු කෙරේ.මේ සම්බන්ධව සාකච්ඡාවක් සිවිල් ගුවන් සේවා ඇමැති පියංකර ජයරත්න මහතාගේ ප්‍රධානත්වයෙන් පසුගියදා සිවිල් ගුවන් සේවා අමාත්‍යාංශයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=r1403113</link>
    <topic>මහ සඟරුවන දනට වඩිනවා සිල් සුවඳයි මුළු ගම්මානේ</topic>
    <author>කන්තලේ සමූහ</author>
    <content>කන්තලේ නගරයේ පරමාදර්ෂී තරුණ බෞද්ධ සමිතිය පසුගියදා කන්තලේ ලීලාරත්න මාවත ඉලක්කකර ගනිමින් අපේ මහා සංඝරත්නයේ ආශිර්වාද මධ්‍යයේ පිණ්ඩපාත චාරිකාවක් සංවිධානය කොට තිබුණි.කන්තලේ අග්‍රබෝධි පරිවේණාධිපති උ/නැඟෙනහිර ප්‍රධාන සංඝනායක යටවර පුඤ්ඤරතන නාහිමියන්ගේ අනුශාසකත්වයෙන් හා කන්තලේ ප්‍රාදේශීය සභාවේ උප සභාපති චමින්ද සිල්වා මහතාගේ මූලිකත්වයෙන් සංවිධානය කර තිබූ මේ පිණ්ඩපාත චාරිකාවේ අවස්ථා කීපයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=r1403114</link>
    <topic>ප්‍රථම වරට වැඩිහිටි දහම් පාසලක් කොළඹ දිස්ත්‍රික්කයෙන් ආරම්භ වෙයි</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>වැඩිහිටියන් සඳහා වන දහම් පාසලක් ප්‍රථම වරට කොළඹ දිස්ත්‍රික්කය තුළ නොබෝදා ආරම්භ විය. කොළඹ දිස්ත්‍රික් ලේකම් එච්. ටී. කමල් පත්මසිරි මහතාගේ උනන්දුව මත මෙම දහම් පාසල ආරම්භ වූයේ අවිස්සාවේල්ල උක්වත්ත සිරි ජයබෝධි විහාරස්ථානයේදීය.එම දිස්ත්‍රික්කය තුළ ක්‍රියාත්මක වන ක්‍රමෝපායන සංවර්ධන සැලැස්මේ බෞද්ධ කටයුතු අංශයේ වැඩපිළිවෙළක් ලෙස ආරම්භ වූ මෙම වැඩිහිටි දහම් පාසලට අවුරුදු හතළිහ පනහ ආදී වයස් වු ශිෂ්‍ය ශිෂ්‍යාවන් විශාල සංඛ්‍යාවක් එදිනම ඇතුළු වූහ. එම විහාරස්ථ දායක සභාවේ සභාපති ජයන්ත ද සිල්වා මහතාත් ඒ. ආර්. පොඩිමැණිකේ මහත්මියත් ප්‍රථම සිසුවා හා සිසුවිය ලෙස ලියාපදිංචි කරනු ලැබූවේ දිස්ත්‍රික් ලේකම්වරයා විසිනි.මසකට වරක් පැවැත්වෙන මෙම වැඩිහිටි දහම් පාසලේ දී වැඩිහිටියන් සඳහා දේශන, වැඩ මුළු, ප්‍රායෝගික වැඩසටහන් ඓතිහාසික ස්ථාන නැරඹීමට අවස්ථා සැලැස්වීම, භාවනා ක්‍රම හා බෞද්ධ ශාස්ත්‍රීය සාකච්ඡා පැවැත්වීමද මගින් ඔවුන් තුළ දැනුම වැඩි කරවීම සිදුවන බව එහිදී කෙටි හැඳින්වීමක් කළ කොළඹ දිස්ත්‍රික් ලේකම් එච්. ටී. කමල් පත්මසිරි මහතා පැවැසීය.දිසා ලේකම්වරයා මෙසේ ද කීය.ඉස්සර අපේ සිංහල පවුල්වල දෙමව්පියෝ දරුවන් එක්ක එකට වාඩිවී කතා කර කර තමා ආහාර ගත්තේ. එතනදී තමා මවුපියවරු දරුවන්ට වැඩිපුරම උපදෙස් දුන්නේ.එතන හොඳ උපදේශන ශාලාවක් තිබුණා. අද ඒකේ අනිත් පැත්ත. මවුපියන්ට දරුවන් එක්ක කතා කරන්න වෙලාවක් නැහැ. සමහර මවුපියන් රූපවාහිනිය නරඹමින් දරුවන් ගැන හිතන්නේ නැහැ. මේ නිසා සමාජ වගකීම් සමාජයෙන් ඈත්වෙලා. එය අද දරුවන්ගේ හදීසි හිතුවක්කාර තීරණවලට එළඹීමට හේතුවක්.අපේ දැනුම යාවත්කාලීන විය යුතුයි. අද දැනුම යාවත්කාලීන විය යුතුයි. සමහර පැවිදි අය තමන් රහත් යැයි කියාගෙන යනවා. මෙම දුර්මත ඉවත් විය යුතුයි. සමාජය පුනරුත්ථාපනය කරන්න සිදුවෙලා.මෙයට එක් විසැඳුමක් ලෙසයි කොළඹ දිස්ත්‍රික්කයේ මෙවැනි වැඩිහිටි දහම් පාසලක් ආරම්භ කරන්න අදහස් කළේ.මෙම අවස්ථාවට ශාස්ත්‍රවේදී ගෝනගල සෝමාලෝක, කිරින්දේ පේමසිරි, පුවක්පිටියේ සෝභිත, කනම්පැල්ලේ ශ්‍රී රාහුල ලීයන්ගහවෙල ඥානරතන හිමිවරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=r1403115</link>
    <topic>මඟුල් ගෙදරකට හොරෙන් රිංගා බඩකට පුරා කාබී අන්තිමට ගුටිත් කාලා</topic>
    <author>ජාඇළ මධ්‍යම ලෙස්ලි පෙරේරා</author>
    <content>ජාඇළ, ඒකල එක්තරා ප්‍රදේශයක යහළුවන් දෙදෙ‍ෙනක් සිටියා. මේ දෙන්නටම ජොබ් එකක් නැහැ. ජොබ් කරන්න දැනුමකුත් නැහැ. ඒ වුණාට රේස් පත්තරය බලල ද කොහෙද ඉංග්‍රීසි කැලි දාන්න නම් දන්නවා. නමුත් මුවහත් කඩුවක් වෙන කවුරු හරි දැම්මොත් දෙන්න ගොළුව කසාය බිව්ව වගෙයි.”දෙන්න ගමට විතරක් නොවේ ගම් තුලාවටම නෝන්ඩි දෙන්නෙකි. කපටි, කයිරාටිකකම් කරලා පොලිසියෙන් හොඳ හැටි දෙන්නගේ බොඩියත් හොඳට පදන්වෙලාය. හැබැයි මොන දේ කළත් දෙන්න හරියට ජාඩියට මූඩිය වගේ ෆිට්. ‍ෙකාහේ බැලුවත් දෙන්න එකට හරියට නූලයි ඉදිකට්ටයි වගේය.මේ දෙන්නා නොගිය ගමක් නැත. නොකරපු දෙයක්ද නොමැත. ඔවුන් ගමේ නෝන්ඩි වෙලා කුපාඩිකම් කළේ බහුතරයක් ගමෙන් පිටය.මේ අඹ යහළුවෝ දෙන්නා අරක්කු බොන්නයි දුම්වැටි උරන්නයි නොසෑහෙන්න ඇබ්බැහි වෙලා සිටින නිසා මළ ගෙවල් අත හරින්නේ නැත.දවසක් දෙන්න ගම්පහ පැත්තේ මඟුල් ගෙදරකට ගියේ හොඳටම කාලා බීලා එන්නය. ලොන්ඩරියකින් කුලියට ගත්ත ටයි කෝට් කලිසන් ඇඳගෙන මඟුල් ගෙදරකට ගියේ බඩකට පුරා කන්න බොන්නය.මඟුල් සාදයට ගොඩ වැදුණු දෙන්නා මනමාල යුවළට ආචාර කර අඳුරු ප්‍රදේශයක මේසයක් අල්ලාඉඳගෙන හොඳට සප්පායම්වී මඟුල් ගෙදර බෑන් චූන් එකට සෙසු පිරිසත් සමඟ නටන්නටද විය.මඟුල් ගෙදර මනමාලයාගේ යහළුවකුට මේ දෙන්නාගේ වචනයක් ඇසී සැක ඉපදී මනමාලයා ළඟට ගොස් මචං අරුන් දෙන්නා අපේ කවුරුවත්ද? නැහැ මචං මං නම් අඳුනන්නේ නැහැ උඹ මනමාලිගේ අම්මගෙන් තාත්තගෙනුත් අහල බලපන් යැයි කීවිට යහළුවා සාදයේ නටමින් සිටින දෙන්නා ගැන මනමාලිගේ පාර්ශ්වයෙන් ඇසූ නමුත් අඳුනන්නේ නැතැයි කී හෙයින් තීරණයකට එළඹී යහළුවන් දෙදෙනා ළඟට ගොස් පැත්තකට අඬ ගසා මේසයක් ළඟ ඉන්දවා වචන දෙක තුනක් කතා කළේය. මේ යාළුවෝ දෙන්නා මනමාලිගේ පැත්තෙන් ද මනාලයාගේ පැත්තෙන් දැයි කියා ඇසු විට “ඔයා කාගෙ පැත්තෙන්දැයි යහළුවන් දෙදෙනා වෙරි මර ගා‍ෙත් ප්‍රශ්න කළහ.මං මනමාලයාගේ බෙස්ට්ප්‍රෙන්ඩ් යැයි ඇත්ත මනමාලයාගේ යහළුවා කියා ඇත. දිගින් දිගට ප්‍රශ්න කරද්දී අඹ යහළුවන් දෙදෙනාගේ වෙරී බැහීගෙන එන බැව් ඔවුන්ටම දැනෙන්නට විය. ටිකකින් මචං මං පොම්පයක් දාලා එන්නම් යැයි කියා මඟහැර යන්නට සැ‍රසෙද්දී මඟුල් ගෙදර සිටි පිරිස ඔවුන් දෙදෙනා වටකර ගත්හ. අවසානයේදී පිනට කෑවාට බීවාට නාගසලන් මධ්‍යයේ හොඳ හැටි ඇඟට දැනෙන්න ගුටි වැදුනේය. අවසානයේ දී අන්ධකාරයේම වැටි වැටී එන විට වෙරි හිඳුණේ දෙන්නාගේම කලිසන් කමිස නැති බැව් වැටහීමෙනි.දෙන්නා හොඳට කෑව හොඳට බිව්වා ඒ වගේම ජීවිතයේ කිසිදාක අමතක නොවන ගුටි සම්බාරයක්ද කෑ මේ මිතුරන් දෙදෙනා කාලයකට ගමටද නාවෝය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=s1403111</link>
    <topic>රුපියල් මිලියනයකට අධික තෑගි ගෙනෙන ගුවන් හමුදා පාපැදි සවාරිය 20දා ඇරැඹේ</topic>
    <author>ෆවුස් මොහොමඩ්</author>
    <content>ේශීය පාපැදි තරග ක්ෂේත්‍රයේ ප්‍රමුඛතම පාපැදි තරගය ලෙස සැළකෙන ගුවන් හමුදා පාපැදි සවාරිය 15වැනි වරටත් මේ මස 20 දා සිට 22 දින දක්වා පැවැත්වේ. අදියර තුනකින් යුත් මෙවර තරගයේ විශේෂත්වය වන්නේ පළමු වරට කොළඹ සිට යාපනය දක්වා තරගය පැවැත්වීමය. ශ්‍රී ලංකා පාපැදි සම්මේලනයේ අධීක්ෂණය යටතේ පැවැත්වෙන මේ තරගයේ පළමු දිනයේ කොළඹ සිට දඹුල්ල දක්වාත්, දෙවැනි දිනයේ දඹුල්ල සිට වවුනියාව දක්වාත් තරගය පැවැත්වෙන අතර අවසන් දිනයේ දී වවුනියාවේ සිට යාපනය දොරේ අප්පා ක්‍රීඩාංගණය දක්වා තරගය පැවැත්වීමට නියමිතය.තරග කරුවන් සියයකට අධික සංඛ්‍යාවක් තරග වදින ගුවන් හමුදා පාපැදි සවාරිය කිලෝමීටර් 411කින් යුක්තය. එහි පළමු දිනයේ දී කිලෝමීටර් 150ක දුරක් ආවරණය වන අතර දෙවැනි දිනයේ දී කිලෝමීටර් 120 ක දුර ප්‍රමාණයක් ආවරණය කෙරේ.අවසන් දිනයේ තරගය කිලෝමීටර් 141කින් යුක්තය. ගුවන් හමුදාවේ 63වැනි සංවත්සරයට සමගාමීව පැවැත්වෙන මේ තරගයට දේශීය තරගකරුවන් සමග ඉන්දියා ගුවන් හමුදාවේ තරග කරුවන් පිරිසක් ද සහභාගිවීමට නියමිත බැව් මේ සම්බන්ධව ඊයේ ගුවන් හමුදා මූලස්ථානයේ පැවැති මාධ්‍ය හමු‍වේ දී ගුවන් හමුදා මාණ්ඩලික ප්‍රධානී එයාර් වයිස් මාෂල් ගගන බුලත්සිංහල මහතා ප්‍රකාශ කළේය.මීට ඉහත පැවැති සියලු තරග මධ්‍යම, වයඹ, බස්නාහිර හා දකුණු පළාත කේන්ද්‍ර කරගනිමින් පැවැත්වූව ද මෙවර තරගය උතුර දක්වා දීර්ඝ කිරීමට කටයුතු කරනු ලැබුවේ යාපනය ඇතුළු උතුරු ප්‍රදේශවල පාපැදි ක්‍රීඩාව ප්‍රචලිත කිරීමට බව ද බුලත්සිංහල මහතා පැවැසීය. මෙවර තරගයට උතුරු ප්‍රදේශයේ තරගකරුවන් ද සහභාගිවීමට නියමිතය.තරගය ඉහළ මට්ටමකින් පැවැත්වීම සඳහා පාපැදි සම්මේලනය මගින් තරගකරුවන් තහනම් උත්තේජන භාවිතා කිරීමේ පරික්ෂණ සඳහා යොමුකිරීමට ද පියවර ගෙන ඇතැයි ඒ මහතා කීවේය.සමස්ත තරගයේ ජයග්‍රාහකයාට රුපියල් ලක්ෂ තුනක ත්‍යාග මුදලක් පිරිනැමෙන අතර දෙවැනි ස්ථානයට රුපියල් ලක්ෂ දෙකක මුදලක් ද, තෙවැනි ස්ථානයට රුපියල් ලක්ෂයක මුදලක් ද පිරිනැමීමට නියමිතය. මීට අමතරව සිවුවැනි ස්ථානයට රුපියල් පනස්දහසක මුදලක් පිරිනැමෙන අතර පස්වැනි ස්ථානයට රුපියල් හතලිස් දහසක මුදලක් පිරිනැමීමට නියමිතය. හයවැනි ස්ථානයට රුපියල් විසිපන්දහසක මුදලක් පිරිනැමෙන අතර හත්වැනි ස්ථානයට පිරිනැමෙන ත්‍යග මුදල රුපියල් විසිදහසකි. අටවැනි ස්ථානයට රුපියල් පහලොස් දහසක මුදලක් පිරිනැමේ.මීට අමතරව නවවැනි ස්ථානයේ සිට පහලොස් වැනි ස්ථානය දක්වා ද ත්‍යාග මුදල් පිරිනැමේ. එක් එක් අදියර ජයගන්නා තරගකරුවන්ට පිළිවෙළින් රුපියල් දසදහසේ සිට ත්‍යාග මුදල් පිරිනැමීමට නියමිත අතර සමස්ත තරගයේ වේගවත්ම ක්‍රීඩකයාට හා තරගයට එක්වන ලාබාලතම ක්‍රීඩකයාට ද ත්‍යාග මුදල් පිරිනැමේ. කණ්ඩායම් ශූරතාව සදහා රුපියල් ලක්ෂයක මුදලක් හා කණ්ඩායම් අනුශූරයන්ට රුපියල් පනස්දහසක මුදලක් පිරිනැමීමට නියමිතය.පිරිමි තරගයට සමගාමීව පැවැත්වෙන කාන්තා තරගය 22වැනිදා යාපනය දොරේඅප්පා ක්‍රීඩාංගණයේ සිට පේදුරුතුඩුව හරහා නැවත යාපනය දක්වා කිලෝමීටර් 82.1ක දුරක් ආවරණය වන පරිදි පැවැත්වේ. කාන්තා තරගයේ ජයග්‍රාහිකාවට රුපියල් පනස්දහසක මුදලක් හිමිවන අතර දෙවැනි ස්ථානයට රුපියල් තිස්දහසක මුදලක් ද, තෙවැනි ස්ථානයට රුපියල් විසිදහසක මුදලක් ද පිරිනැමේ.සිවුවැනි හා පස්වැනි ස්ථාන සඳහා ද මුදල් ත්‍යාග පිරිනැමීමට නියමිතය. සමස්ත තරගයේ වේගවත්ම ක්‍රීඩිකාවට හා කණ්ඩායම ට ද මුදල් ත්‍යාග පිරිනැමේ. අබාන්ස් සමාගමේ පූර්ණ අනුග්‍රහයෙන් පැවැත්වෙන ගුවන් හමුදා පාපැදි සවාරියට එක්වන සියලුම තරගකරුවන්ට දිනකට රුපියල් දෙදහසක පාරිතෝෂික දීමනාවක් හිමිවේ. කාන්තා තරගයට සහභාගි වන ක්‍රීඩිකාවන්ට යාපනයේ නවාතැන් පහසුකම් සැපයීමට ගුවන් හමුදාව කටයුතු යොදා ඇත.තරගයේ ත්‍යාග ප්‍රදානෝත්සවය 22 දා පස්වරුවේ ගුවන් හමුදාපති එයාර් මාෂල් කෝලිත ගුණතිලක මහතාගේ ප්‍රධානත්වයෙන් පැවැත්වේ. උතුරු ප්‍රදේශයේ පාපැදි තරගකරුවන්ට දේශීය පාපැදි පිටියේ දස්කම් දැක්වීමට දිරිගැන්වීමක් ලෙස කිලිනොච්චිය පාපැදි සංගමයට වටිනා පාපැදි තුනක් පිරිනැමීම ද මාධ්‍ය හමුවේදී සිදුකෙරිණි.ගුවන් හමුදා පාපැදි සංගමයේ සභාපති එයාර් කොමදෝරු ඩී.එල්.එස්.ඩයස්, එම සංගමයේ ලේකම් එල්.එම්.එස්.කේ. ලීලාරත්න, ශ්‍රී ලංකා පාපැදි සම්මේලනයේ ලේකම් ගෲප් කපිතාන් එස්.කේ.ඒ.සේනාරත්න, ගුවන් හමුදා මාධ්‍ය ප්‍රකාශක එයාර් කොමදෝරු ඇන්ඩි විජේසූරිය, අබාන්ස් ආයතනයේ ජ්‍යෙෂ්ඨ නියෝජ්‍ය සාමාන්‍යධිකාරි ලලින්ද්‍ර බ්‍රාහ්මන මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=s1403112</link>
    <topic>මීටර් 60 රන් පදක්කම ෂෙලීට</topic>
    <author/>
    <content>පෝලන්තයේ සොපොට් නුවර පැවැත්වෙන ලෝක ගෘහස්ත මලල ක්‍රීඩා ශූරතාවලියට පළමුවරට සහභාගි වූ ජැමෙයිකාවේ සුපිරි කෙටි දුර ධාවන ශූරී ෂෙලී ඈන් ෆ්‍රේසර් මීටර් 60 තරග ඉසව්වේ ජය හිමිකර ගත්තාය. ඇයට මේ තරග ඉසව්ව නිමා කිරීමට වැය වූයේ තත්පර 6.98ක කාලයක් පමණි. මීටර් 60 තරග ඉතිහාසයේ 7වැනි වේගවත්ම කාලය එය විය. ෂෙලී සමග මේ තරග ඉසව්වට එක්වූ ඇයගේම රටෙහි ප්‍රතිවාදී ක්‍රීඩිකා වෙරෝනිකා කැම්බල්ට හිමිවූයේ 5වැනි තැනය. ඒ සඳහා ඇය තත්පර 7.13ක කාලයක් වැය කළාය.දෙවතාවකදීම මීටර් 100 ඔලිම්පික් රන් පදක්කම් දිනූ ෂෙලී මෙවර තරගාවලියට එක්වීමත් සමග වැඩි ප්‍රේක්ෂක අවධානයක් දිනා ගැනීමට සමත්වූවාය.'තරගයක රන් පදක්කමක් දිනා ගැනීම මට හරියට ඊට කළින් රන් පදක්කමක් දිනාගෙන නැති තරමේ සතුටක් දනවන දෙයක්. ඒක හරියට මගේ පළමුවැනි රන් පදක්කම වගෙයි. ඒකයි මම නිතරම ජයග්‍රහණය බලාපොරොත්තු වෙන්නේ. ‍ඒත් මේ තරගය මට විශේෂිතයි.' ජයග්‍රහණයෙන් අනතුරුව ඇය කියා සිටියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=s1403113</link>
    <topic>රාජකීය-සා.තෝමස් මහා ක්‍රිකට් ගැටුමට නිල ලාංඡනයක් සමග රන් කාසියක්</topic>
    <author>ෆවුස් මොහොමඩ්</author>
    <content>දේශීය පාසල් මහා ක්‍රිකට් තරග පිටියේ විශිෂ්ටතම තරගය ලෙස සැළකෙන රාජකීය-සාන්ත තෝමස් මහා ක්‍රිකට් තරගයේ මෙවර පැවැත්වෙන 135වැනි ‘නිල් මහා හටන’ ට නව විශේෂාංග රැසක් එක්වී තිබේ. ඒ අනුව මෙවර තරගයේ සිට නව ලාංඡනයක් හා රන් කාසියක් හඳුන්වා දීමට තරග සංවිධායක කමිටුව පියවර ගෙන ඇත. දීර්ඝ ඉතිහාසයකට හිමිකම් කියන රාජකීය - සාන්ත තෝමස් මහා ක්‍රිකට් තරගය වෙනුවෙන් ලාංඡනයක් නිකුත් කරනු ලැබුවේ පළමු වරටය.ඒ සමග නිකුත් කළ රන් කාසිය මෙවර තරගයේ කාසියේ වාසිය උරගා බැලීමට භාවිතා කරනු ඇත. තරගය සඳහා පිරිනැමෙන ඩී.එස්.සේනානායක අනුස්මරණ පළිහේ හැඩයට නව ලාංඡනය නිර්මාණය කර ඇති අතර එහි ඉහළින් දෙපිල අතර පළමු තරගය පැවැති දිනය සටහන් වී තිබේ. පාසල් දෙකෙහි නිල ධජ හා වර්ණ ද ඊට ඇතුළත් වේ.මීට අමතරව මෙවර තරගය වෙනුවෙන් නිකුත් කළ රන් කාසිය ඉදිරි තරග සඳහාත් භාවිතා කළ හැකි පරිදි බැංකුවක සුරක්ෂිතව තැන්පත් කොට තැබීමට නියමිතය. ‘නිල් මහා හටන’ මහා ක්‍රිකට් තරගය මේ මස 13 දින සිට 15දක්වා එස්.එස්.සී.පිටියේ දී පැවැත්වෙන අතර දෙපිල අතර 39 වැනි එක්දින තරගය ලබන 22වැනිදා එම ක්‍රීඩාංගණයේදීම පැවැත්වේ.මෙවර තරගාවලියේ ප්‍රධාන අනුග්‍රාහක ලෙස කටයුතු කරනු ලබන්නේ මීට පෙර සිවුවතාවක්ම අනුග්‍රාහකත්වය ලබා දුන් එටිසලාට් ශ්‍රී ලංකා ආයතනය විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=s1403114</link>
    <topic>ගුරුකුල-ධර්මාලෝක ක්‍රිකට් ගැටුම 13-14 දෙදින</topic>
    <author>ලයනල් පී.පෙරේරා කැලණිය විශේෂ</author>
    <content>කැලණිය ගුරුකුල විද්‍යාලය හා කැලණිය ශ්‍රී ධර්මාලෝක විද්‍යාලය අතර 25වැනි මහා ක්‍රිකට් ගැටුම මේ මස 13-14 දෙදින ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැත්වේ. දෙපිළ අතර එක්දින තරගය 23වැනිදා එම ක්‍රීඩාංගණයේදීම පැවැත්වීමට නියමිතය. වසර 1988දී ආරම්භවු මේ තරගයේ එකම ජය ගුරුකුල විද්‍යාලය සතුකර ගැනීමට සමත්ව සිටී.එක්දින තරග 22ක් පවත්වා ඇති අතර ඉන් තරග 11ක ජය ධර්මාලෝක විදුහලට හිමිව ඇති අතර තරග 10ක් ගුරුකුල විදුහල ජයගෙන තිබේ. එක් තරගයක් ජය පරාජයෙන් තොරව නිමාවී ඇත. ශ්‍රී ලංකා අවුරුදු 19න් පහළ ක්‍රිකට් පිල නියෝජනය කළ හෂාන් දුමිඳු රණසිංහ ගුරුකුල විදුහලට නායකත්වය දෙන අතර කසුන් මධුෂංක උපනායකයා ලෙස කටයුතු කරයි.එස්.එම්.එන්.ලාල් සේනාරත්න මහතා කණ්ඩායමේ ප්‍රධාන පුහුණුකරු වන අතර සහය පුහුණුකරු වන්නේ ජී.රසිත දිනේෂ් මහතාය. ලක්ෂිත ධනංජයගේ නායකත්වයෙන් තරග වදින ශ්‍රී ධර්මාලෝක විදුහල් කණ්ඩායමේ ජ්‍යෙෂ්ඨ පුහුණුකරු ලෙස ගාමිණී දුෂාන්ත මහතා කටයුතු කරන අතර කනිෂ්ඨ පුහුණුකරු ලෙස සුගත් නානායක්කාර මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=s1403115</link>
    <topic>වේල්ස් කුමර–සා.සෙබස්තියන් ‍ක්‍රිකට් ගැටුම ජය පරාජයක් නෑ</topic>
    <author>මොරටුව ක්‍රීඩා</author>
    <content>මොරටුව වේල්ස් කුමර විදුහල සහ සාන්ත සෙබස්තියන් විදුහල අතර පැවැති 64වැනි මහා ක්‍රිකට් තරගය ජය පැරදුමෙන් තොරව නිමාවට පත්විය.ටිරෝන් ප්‍රනාන්දු ක්‍රීඩාංගණයේ දී පසුගියදා පැවැති මේ තරගයේ පළමුව පන්දුවට පහරදුන් සාන්ත සෙබස්තියන් විදුහල් පිල පළමු ඉනිමට ලකුණු 220ක් රැස් කළේය.අවිශ්ක ප්‍රනාන්දු ලකුණු 47ක් ද, සංගීත් කුරේ ලකුණු 43ක් ද රැස්කළ අතර පන්දු යැවීමේ දී තිලාන් රමේෂ් ලකුණු 41කට කඩුලු 4ක් දවාලීය. වේල්ස් කුමර විදුහල සිය පළමු ඉනිමට කඩුලු 9ක් දැවී ලකුණු 221ක් රැස් කොට ඉනිම අත්හිටුවීමට තීරණය කළේය. කුසල් මෙන්ඩිස් ලකුණු 89ක් රැස් කළේය. පන්දු යැවීමේ දී ළහිරු හේෂාන් ලකුණු 48කට කඩුලු 4ක් බිඳ දැමුවේය.සාන්ත සෙබස්තියන් විදුහල් පිල දෙවැනි ඉනිම සඳහා ලකුණු 221ක් ලබා ගැනීමට සමත්විය. තරගය නිමාවන විට සිය දෙවැනි ඉනිම ක්‍රීඩා කරන වේල්ස් කුමර විදුහල් පිල කඩුලු 2ක් දැවී ලකුණු 32ක් ලබා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>11</day>
    </date>
    <link>http://www.dinamina.lk/2014/03/11/_art.asp?fn=f1403111</link>
    <topic>සිහින දැකීමේ අයිතිය විපක්ෂයට තියෙනවා</topic>
    <author/>
    <content>ජිනීවා සමුළුව හා එහි ප්‍රතිඵල මෙරට දේශ- පාලනයේ අනාගතයට කෙබඳු ආකාරයේ බලපෑමක් එල්ල කරයිද, බස්නාහිර දකුණු පළාත් සභා මැතිවරණවල ඡන්දදායකයාගේ හැසිරීම ආණ්ඩුවේ ඉදිරි දේශපාලන ගමන්මඟට කෙසේ බලපායි ද සහ තවත් කාලීන හා දේශපාලන කරුණු පිළිබඳව ඇමැති නිමල් සිරිපාල ද සිල්වා මහතා සමඟ කළ කතාබහකි මේ.අප මේ රටවල සංචාරය කළේ අපේ රටේ ඇත්ත ප්‍රතිරූපය කුමක්ද යුද සමයේ දී මෙරට සිදුවූයේ කුමක්ද කියලා පහදාදීමට යි. මානව හිමිකම් සමුළුව නියෝජනය කරන හා නියෝජනය නොකරන ඇතැම් රටවලට අප රට ගැන වැරැදි ප්‍රතිරූපයක් ඇති කර තිබෙනවා. මේ වැරදි ප්‍රතිරූපය සම්පූර්ණයෙන් ම ඉවත් කිරීම තමයි කළ යුත්තේ. ඒ සඳහා වූ වැඩපිළිවෙළක් තමයි ක්‍රියාත්මක කරන්නේ. මේ අනිවාර්යෙන් ඉෂ්ට කළ යුතු ජාතික වගකීමක්. යුද්ධය කළ කාලයේදීත් යුද්ධයෙන් පසු සිදුවූයේ කුමක්ද යන්න ගැන මනා පැහැදිලි කිරීමක් සිදුකර තිබෙනවා. ඒ වගේ ම රටේ ප්‍රතිසන්ධාන ක්‍රියාවලිය පිළිබඳව පැහැදිලි කිරීමක් කළා.මේ දැනුවත් කිරීම් මඟින් අන්-තර් ජාතික ප්‍රජාවේ සාමාජිකයන් මෙරටට එරෙහිව ඡන්දය පාවිච්චි කරන එක වැළැක්වීමට පුළුවන්කම ලැබේද කියන එක සැකයි. ඒත් ඔවුන් අපි වෙත නම්මා ගැනීමට ගත හැකි උපරිම කැප කිරීම් සිදු කර තිබෙනවා.විපක්ෂය නිතර ම කරන්නේ චෝදනා එල්ල කිරීම පමණයි. ඒ හැර යෝජනා ඉදිරිපත් කිරීමක් කරන්නේ නැහැ. ඒත් වගකිව යුතු විපක්ෂයක් නම් මූලිකව මේ ප්‍රතිපත්තියයි අනුගමනය කළ යුත්තේ.ආණ්ඩුව ජිනීවා අර්බුදයෙන් ගොඩඒමට පැමිණෙන අභියෝග ජයගැනීමට අවශ්‍ය කාර්යභාරයන් රැසක් මේ වනවිට කර තිබෙනවා. ඇත්තෙන් ම මේ අර්බුද ජය ගැනීමට ආණ්ඩුව ඉතාමත් වෙහෙස මහන්සියෙන් යුතුවයි කටයුතු කරන්නේ.අපි උතුරු මැද පළාත් සභාව ජයගත්තේ වයඹ පළාත, මධ්‍යම පළාත ජයගත්තේ ජිනීවා පෙන්වමින් නොවෙයි. අපට බාහිර කරුණු පෙන්වා මැතිවරණ ජයගැනීමට ඕනෑකමක් නැහැ. අප ආණ්ඩුවක් විදිහට රට වෙනුවෙන් ඉටුකළ කාර්යභාරය ජනතාව ඉදිරියේ පැහැදිලි කර මැතිවරණ ජයග්‍රහණ ලබා ගැනීමට පුළුවන්.ජනාධිපතිතුමාගේ මූලිකත්වයෙන් යුද්ධය නිමා කිරීමට පුළුවන් වුණා. එපමණකින් ජනාධිපතිතුමා නිකම් සිටියේ නැහැ.යුද්ධයේ නිමාවත් එක්ක සංවර්ධනයේ මෙහෙයුම් කාර්යභාරයත් ආරම්භ කළා. මේ සියල්ල ම ජනතාවගේ ඇගැයුමට වගේ ම ගෞරවයට ලක්වෙලා තිබෙනවා. ඒ නිසා තමයි ජනතාව ආණ්ඩු පක්ෂය වෙත විශාල ලෙස කැමැත්ත පළකරන්නේ. ඒ නිසා අපට ජිනීවා පෙන්වා ඡන්දය ලබා ගැනීමට ඕනෑකමක් නැහැ.අද විපක්ෂයක් කියා නොමැති ගාණයි. ඒ අයට මැතිවරණයක් ජයග්‍රහණය කරනවා තබා ඒ ගැන සිතීමට තරම්වත් ශක්තියක් නැහැ. ඒ විදිහේ පරාජිත දේශපාලන පක්ෂ තමන් අනාගතයේ දී ලබන මැතිවරණ පරාජය වසා ගැනීමට තමයි මේ විදිහේ දේවල් මතුකර එක්සත් ජනතා නිදහස් සන්ධානය ලබන ජයග්‍රහණය හෑල්ලුවට ලක්කිරීමට උත්සාහ කරන්නේ.අප විපක්ෂය නඟන මේ විදිහේ චෝදනා බොරු මතවාද පරාජය කිරීමට එක්සත් ජනතා නිදහස් සන්ධානයට ශක්තිය හා හැකියාව තිබෙනවා. ඒ බව ලබන විසිනව වෙනිදා මැතිවරණයේ ප්‍රතිඵල එද්දී දැක ගැනීමට පුළුවන්කම ලැබේවි. එක්සත් ජනතා නිදහස් සන්ධානය ලබන ජයග්‍රහණය ගැන අපට කිසිදු සැකයක් නැහැ.අනිවාර්යෙන් ම අපට ඉහළ ඡන්ද ප්‍රතිශතයක් ලබා ගැනීමට පුළුවන්. ඒ ඡන්ද ප්‍රතිශතය මෙවර තවදුරටත් ඉහළ යාම මිස පහළ යාමක් වෙන්නේ නැහැ. ඇතැම්විට විපක්ෂය එක එක විදිහේ සිහින දක්නට අයිතිය තිබෙනවා. ඒත් මේ අයට මේ සිහින කිසිදු විටක ඉටුකර ගැනීමට පුළුවන්කමක් ලැබෙන්නේ නෑ. විපක්ෂයට තම තමන්ගේ ඡන්ද ප්‍රතිශත ඉහළ දමා ගැනීම නොවෙයි එදා ඔවුන් ලැබූ ඡන්ද ප්‍රමාණ ආරක්ෂා කර ගැනීමට හෝ අවස්ථාවක් ලැබෙයි කියලා හිතන්න බැහැ. අපේ ඡන්ද ප්‍රතිශතය වගේ ම ආසන ප්‍රමාණයක් මෙවර තවදුරටත් ඉහළ යාමක් මිස පහළ යාමක් සිදුවෙන්නේ නැහැ.ජනතා විමුක්ති පෙරමුණ කියන්නේ පැරැණි පක්ෂයක් මිස අලුත් විකල්ප දේශපාලන ප්‍රවණතාවයක් නොවේ. ඔවුන්ගේ දේශපාලනය අද වනවිට අවලංගු වෙමින් තිබෙන්නේ. ජනතාවගේ ආකර්ෂණය අඩු දේශපාලන පක්ෂයකට ජනතාව පිළිනොගන්නා දේශපාලන පක්ෂයකට විකල්ප දේශපාලන පක්ෂයක් විදිහට කටයුතු කිරීමට බැහැ. මේ විදිහේ දේශපාලන පක්ෂයකට විකල්ප දේශපාලන පක්ෂයක් විදිහට හඳුන්වනවා නම් ඒක සම්පුර්ණ වැරැදි තක්සේරුවක්.ප්‍රජාතන්ත්‍රවාදී පක්ෂය ආරම්භ වී තාම අවුරුද්දක් නැහැ. ඒත් ඒ පක්ෂයේ ප්‍රබලයන් එකිනෙකා එම පක්ෂයෙන් ඉවත් වෙමින් ඉන්නේ. ඒ විදිහේ දේශපාලන පක්ෂයකට විකල්ප දේශපාලන පක්ෂයක් විදිහට ගොඩනැ‍ඟෙන්න අවස්ථාවක් නැහැ. තමන්ගේ පක්ෂය තුළ සිටින සාමාජිකයන් ආරක්ෂා කර ගැනීමට බැරිවූ අය කොහොමද විකල්ප දේශපාලන පක්ෂයක් විදිහට පෙරට එන්නේ. ඇත්තෙන් ම අද තිබෙන දේශපාලන වාතාවරණය තුළ එක්සත් ජාතික පක්ෂය ජරාවට අභාවයට පත්වෙමින් තිබෙන්නේ. විකල්ප යැයි සිතාගෙන ඉන්න ජවිපෙ හා ප්‍රජාතන්ත්‍රවාදී පක්ෂයට එජාපයටත් වඩා පිරිහී ගිය තැනකයි තිබෙන්නේ.මේ චෝදනාව ඉතාමත් වැරැදි හා ද්වේශසහගත ‍චෝදනාවක්. ඒ විතරක් නොවෙයි මේ චෝදනාවල කිසිදු පදනමක් නැහැ. බඩු මිල වැනි දේවල් පාලනය කිරීමට ආණ්ඩුවකට සම්පූර්ණ හැකියාවක් නැහැ. මේ දේවල් වලට අන්තර්ජාතිකව සිදුවන මිල ඉහළ පහළ යාම් බලපානවා. එහෙත් අද අපට ආහාර ද්‍රව්‍යවල මිල ගණන් පාලනය කිරීමට පුළුවන් වෙලා තිබෙනවා. අද එළවළු මිල සහල් මිල පාලනය කිරීමට පුළුවන් වෙලා තිබෙනවා. ඒ නිසා අත්‍යවශ්‍ය භාණ්ඩ මිල එක්තරා පාලන තත්ත්වයක රඳවා ගෙන තිබෙනවා.ජනතාව රැවටීමට කිසිවකුට පුළුවන්කමක් ලැබෙන්නේ නැහැ.පළාත් සභා මැතිවරණය ජයග්‍රහණය කළ පසු ජාතික මට්ටමේ මැතිවරණයක් පවත්වන බවට රාවයක් කිසිවකු විසින් ඇති කර තිබෙනවා. ඒත් ආණ්ඩුව පැත්තෙන් එවැනි සූදානමක් නැහැ. නිල විදිහට ගත්තත් 2014 හෝ 2015 කාලය තුළ ජාතික මට්ටමේ මැතිවරණයකට අවස්ථාවක් නැහැ.ඒත් ජාතික මැතිවරණයක් පැවැත්වූවත් අපට ඉතාමත් පහසු ජයග්‍රහණයක් ලබා ගැනීමට පුළුවන්කම තිබෙනවා. 2010 තිබූ ජනාධිපතිවරණයේ දී 57% වැඩි ඡන්ද ප්‍රතිශතයකින් මහින්ද රාජපක්ෂ ජනාධිපතිතුමා ජයග්‍රහණය කළා. මහ මැතිවරණයත් 2/3 ආසන ප්‍රමාණයකින් ජයග්‍රහණය කළා. ඉදිරි ජාතික තලයේ මැතිවරණයක දී වුවත් ඒ ප්‍රතිඵලය වෙනස්වීමට කිසිදු හේතුවක් නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n1403121</link>
    <topic>බ්‍රිතාන්‍යයේ වෙසෙන ශ්‍රී ලාංකිකයෝඩේවිඩ් කැමරන්ගේ කාර්යාලය වටලති</topic>
    <author>මහින්ද අලුත්ගෙදර, මාරවිල සමූහ මිහිර විජේසේකර</author>
    <content>ශ්‍රී ලංකාවේ මානව හිමිකම් සම්බන්ධව අමෙරිකා එක්සත් ජනපදය විසින් ජගත් මානව හිමිකම් කවුන්සලය වෙත ඉදිරිපත් කිරීමට නියමිත යෝජනාවට එරෙහිව බ්‍රිතාන්‍යයේ වෙසෙන ශ්‍රී ලාංකිකයෝ දැවැන්ත උද්ඝෝෂණයක නිරත වූහ. ශ්‍රී ලාංකිකයන් සිය ගණනක් සහභාගි වෙමින් පැවැති මේ උද්ඝෝෂණ ව්‍යාපාරය බ්‍රිතාන්‍ය අගමැති කාර්යාලය ඉදිරිපිට දී පවත්වා තිබෙන බව වාර්තා වෙයි.අභිමානවත් ලෙස සිංහ ධජය ප්‍රදර්ශනය කරමින් ශ්‍රී ලංකාවේ ප්‍රෞඪත්වය ප්‍රදර්ශනය කර තිබෙන මේ ශ්‍රී ලාංකිකයන් ‘දැන් ශ්‍රී ලංකාවේ සාමය ඇත - බය ඇති නොකරන්න’, ‘තුවක්කු නොව - අපේක්ෂාවන් දෙන්න’, ‘සාමය උදාවෙන් අපි එකමුතුයි’, ‘ශ්‍රී ලංකාවට ආධාර කරන්න - එක් රටක් - එක් ජාතියක්’ යන වැකි දැක්වෙන පුවරු ප්‍රදර්ශනය කරමින් උද්ඝෝෂණයේ නිරතව තිබේ.යුද ගැටුම් පැවැති කාල සමයේ දී ශ්‍රී ලංකාවේ මානව හිමිකම් උල්ලංඝනය වූ බවට චෝදනා කරමින් අමෙරිකා එක්සත් ජනපදය ඇතුළු බටහිර රටවල් විසින් ශ්‍රී ලංකාවට එරෙහිව ජගත් මානව හිමිකම් කවුන්සලය වෙත යෝජනාවක් ඉදිරිපත් කිරීමට නියමිත අතර ඒ සඳහා දැඩි විරෝධය පළකිරීම මෙහි අරමුණ බව බ්‍රිතාන්‍යයේ වෙසෙන ශ්‍රී ලාංකිකයෝ ප්‍රකාශකර ඇත.ඊට අමතරව ඉදිරි දින කිහිපය ඇතුළත ස්විට්සර්ලන්තයේ ජිනීවාහි පිහිටි ජගත් මානව හිමිකම් කවුන්සලය ඉදිරිපිට දී දැවැන්ත විරෝධතාවක් පවත්වන බවට ඉතාලියේ වෙසෙන ශ්‍රී ලාංකිකයෝ ප්‍රකාශකර තිබේ.‍රෝමයේ ශ්‍රී ලංකා සංවිධානය ඇතුළු සංවිධාන රැසක නියෝජිතයෝ මේ දැවැන්ත විරෝධතාව සඳහා එක්වීමට නියමිත අතර මේ වනවිටත් රෝමය තුළ උද්ඝෝෂණ මාලාවක් ආරම්භකර තිබෙන බව ද ජිනීවාහි දී පැවැත්වීමට නියමිත දැවැන්ත විරෝධතාව සඳහා සියල්ල සූදානම් බව ද රෝමයේ ශ්‍රී ලංකා සංවිධානය කියයි.මවුබිම වෙනුවෙන් දිවිහිමියෙන් කටයුතු කරන බව ද ජාත්‍යන්තරයෙන් එල්ලවන යෝජනාවන්ට එරෙහිව හැකි සෑම ක්‍රියාමාර්ගයක් ගන්නා බව ද පෙන්වාදෙන ඉතාලියේ වෙසෙන ශ්‍රී ලාංකිකයෝ විදේශ රටක වාසය කළ ද තම මාතෘභූමිය වෙනුවෙන් යුතුකම ඉටුකරන බව ද අවධාරණය කරති.ශ්‍රී ලාංකිකයන් වශයෙන් මේ සඳහා ඉතාලියේ වෙසෙන සියලු ශ්‍රී ලාංකිකයන් දැනුවත් කරන අතර මේ සම්බන්ධයෙන් ලෝකයේ සෑම රටක්ම දැනුවත් කිරීමට පියවර ගන්නා බව ද රෝමයේ ශ්‍රී ලංකා සංවිධානය කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n1403122</link>
    <topic>තැපැල් ඡන්දය හෙට සහ අනිද්දා</topic>
    <author>නිරූෂි විමලවීර සහ අනුර ප්‍රේමලාල්</author>
    <content>බස්නාහිර හා දකුණු පළාත් සභා මැතිවරණයේ තැපෑලෙන් ඡන්දය ලකුණු කිරීම හෙට (13) හා අනිද්දා (14) දෙදින සිදු කෙරෙන බව මැතිවරණ මහ ලේකම් කාර්යාලය ප්‍රකාශ කරයි.තැපැල් ඡන්ද දායකයන් එක් ලක්ෂ විසි හය දහස් හත්සිය අනු හතර(1,26,794) දෙනෙක් තැපෑලෙන් ඡන්දය සලකුණු කිරීම සදහා මෙවර සුදුසුකම් ලබා ඇතැයි නියෝජ්‍ය මැතිවරණ කොමසාරිස් එම් .එම් මොහමඩ් මහතා අනාවරණය කෙළේය.තැපැල් ඡන්ද දායකයන්ට හෙට හා අනිද්දා සහතික කිරීමේ නිලධාරියා ඉදිරියේ රහසිගතව ඡන්දය භාවිත කිරීම සඳහා අවශ්‍ය කටයුතු සලසා ඇතැයිද හෙතෙම පැවසීය.ඡන්ලය භාවිතා කිරීමට නොහැකි වන ඡන්ද දායකයන්ගේ ඡන්ද පැකට්ටු විවෘත නොකොට ඉතා ආරක්ෂිතව ඒ ඒ දිස්ත්‍රික්වල පිහිටා ඇති දිස්ත්‍රික් මැතිවරණ කාර්යාල වෙත භාර දෙන බව නියෝජ්‍ය කොමසාරිස්වරයා සඳහන් කෙළේය.එසේම හෙට හා අනිද්දා ඡන්දය භාවිතා කිරීමට නොහැකි වන ඡන්ද දායකයන්ට මෙම මස 20 වැන දින අතිරේක දිනක් ලෙස දිස්ත්‍රික් මැතිවරණ කාර්යාලයට පැමිණ ඡන්දය සලකුණු කිරීමට අවස්ථාව සලසා ඇති බව කී හෙතෙම එහිදිද රහසිගතව ඡන්දය භාවිත කිරීම සඳහා අවශ්‍ය කටයුතු සකසා ඇති බව අනාවරණය කෙළේය.මෙම මස 24 දින තැපැල් ඡන්ද පත්‍රකා දිස්ත්‍රික් මැතිවරණ කාර්යාල මඟින් ඒ ඒ දිස්ත්‍රික් භාර නියෝජ්‍ය මැතිවරණ කොමසාරිස්වරයාට හෝ සහකාර මැතිවරණ කොමසාරිස්වරයාට සහතික කිරීම සදහා භාර දෙන බවත් සහතික කිරීමෙන් පසු මෙම මස 28 දින තැපැල් ඡන්ද පැකට්ටුව තැපැල් ඡන්ද දායකයන්ගේ කාර්යාල වෙත යැවීමට තැපැල් දෙපාර්තමේන්තුවට භාර දෙන බවත් ඒ මහතා කීය.බස්නාහිර පළාතෙන් තැපැල් ඡන්දය භාවිතා කිරීම සදහා 63,834දෙනෙක්ද දකුණු පළාතෙන් තැපැල් ඡන්දය භාවිතා කිරීම සදහා 62,962දෙනෙක්ද සුදුසුකම් ලබා ඇතැයි ද වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n1403123</link>
    <topic>ත්‍රස්තවාදය නැති නිදහසේ ප්‍රයෝජන ලැබිය හැක්කේ අපේ අනාගත පරපුර හරි මඟ ගමන් කළොත් පමණයි</topic>
    <author>ධනුෂ්ක ගොඩකුඹුර සහ රවිඳු ලසිත දියගහගේ අහංගම සමූහ ගාල්ල සිට</author>
    <content>ත්‍රස්තවාදය පරාජය කර ලැබූ නිදහසේ ප්‍රයෝජන ලැබිය හැක්කේ අපේ අනාගත පරපුර හරි මඟ ගමන් කළොත් පමණක් බව ජනාධිපති මහින්ද රාජපක්ෂ මහතා පැවසීය.අඩුපාඩු සකසාගෙන දරුවන්ගේ සහජ දක්ෂතාවලට තැනක් ලැබෙන පරිදි අධ්‍යාපන ක්ෂේත්‍රයේ දියුණුව උදෙසා ආණ්ඩුව කටයුතු කරන විට දරුවන්ගේ යුතුකම වන්නේ හොඳින් ඉගෙන ගෙන රටට වැඩදායී පුරවැසියකු වීම බවත් ජනාධිපතිවරයා කීවේය.ජනාධිපති මහින්ද රාජපක්ෂ මහතා මේ අදහස් පළ කළේ ගාල්ල රිචඩ් පතිරණ විද්‍යාලයේ මහින්දෝදය තාක්ෂණ විද්‍යාගාරය විවෘත කිරීමේ අවස්ථාවට ඊයේ (11) එක්වෙමිනි.අංග සම්පූර්ණ පරිගණක විද්‍යාගාරයකින්, භාෂාගාරයකින්, ගණිතාගාරයකින්, දුරස්ථ අධ්‍යාපන ඒකකයකින් සමන්විත මෙම මහින්දෝදය තාක්ෂණ විද්‍යාගාරය ජනාධිපතිවරයාගේ අතින් සිසු අයිතියට පත් කෙරිණි.කලහේ ශ්‍රී සුමංගලෝදය විද්‍යාලයේ සහ දොරපේ විද්‍යාලයේ මහින්දෝදය තාක්ෂණ විද්‍යාගාර විවෘත කිරීමේ අවස්ථාවලට ඊයේ උදෑසන එක් වූ ජනාධිපතිවරයා අහංගම රෝහණ විද්‍යාලය, දික්කුඹුර විද්‍යාලය සහ කටුකුරුන්ද ධර්මිෂ්ඨ විද්‍යාලයේ මහින්දෝදය තාක්ෂණ විද්‍යාගාර විවෘත කිරීමට සවස වරුවේ එක් විය.ගාල්ල, ඇත්තිලිගොඩ, ජඹුක්කැටිය සුගතාරාම විහාරස්ථානයේ ධර්ම ශාලාව විවෘත කිරීමේ අවස්ථාවට එක් වූ ජනාධිපතිතුමා අහංගම විද්‍යාචන්ද්‍ර පිරි‍වෙනේ උත්සවයකට ද සහභාගී විය.පාසල්වල විනය පවත්වාගෙන යාමේදී ගුරු භවතුන්ගේ මෙන්ම ආදි සිසුන්ගේත් මව්පියන්ගේත් සහයෝගය අවශ්‍ය බවත් ජනාධිපතිවරයා ප්‍රකාශ කළේය.අධ්‍යාපන ක්ෂේත්‍රයේ විශාලතම පෙරළියක් සිදු වූ යුගයක් ලෙස වත්මන් යුගය හැඳින්විය හැකි බව පෙන්වා දුන් ජනාධිපතිවරයා මෙතෙක් විෂයය ධාරා තුනකට සීමා වී තිබූ උසස් පෙළ අධ්‍යාපනයට තාක්ෂණ විෂයය හඳුන්වා දීම එම පෙරළියට හේතු වූ බවත් පැවසීය.මේ ප්‍රදේශයේ පමණක් නොව මුළු රටට රිචඩ් පතිරණ මහතා කළ සේවය අපට අමතක කළ නොහැකි බව පැවසූ ජනාධිපතිවරයා ඒ මහතා සියලු පාසල් දෙස බලා, සෑම ළමයකු කෙරෙහිම අවධානය යොමු කොට අධ්‍යාපනයේ දියුණුවට කටයුතු කළ බව ප්‍රකාශ කළේය.නියෝජ්‍ය කථානායක චන්දිම වීරක්කොඩි, ජ්‍යෙෂ්ඨ ඇමැති පියසේන ගමගේ, අධ්‍යාපන ඇමැති බන්දුල ගුණවර්ධන, දකුණු පළාත් ආණ්ඩුකාර කුමාරි බාලසූරිය, පාර්ලිමේන්තු මන්ත්‍රීවරුන් වන රමේෂ් පතිරණ, මනූෂ නානායක්කාර, සජින් ද වාස් ගුණවර්ධන මහත්ම මහත්මීන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n1403124</link>
    <topic>ශ්‍රී ලංකාවේ සෞඛ්‍ය පහසුකම් නංවන්නජපානයෙන් රුපියල් මිලියන 625ක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සෞඛ්‍ය පහසුකම් සංවර්ධනය සඳහා රුපියල් මිලියන 625 ක මුදලක් ලබාදීමට ජපාන රජය තීරණය කරයි.මෙරට ජනතාවගේ සෞඛ්‍ය මට්ටම තවදුරටත් ඉහළ නැංවීම අරමුණු කරගනිමින් රටපුරා පිහිටි ජාතික රෝහල්, ශික්ෂණ රෝහල්, පළාත් රෝහල්, දිස්ත්‍රික් රෝහල්, මූලික රෝහල් හා ප්‍රාථමික වෛද්‍ය හා සුරැකුම් ඒකකයන් සඳහා උසස් තත්ත්වයේ නවීන වෛද්‍ය උපකරණ හා සුබසාධන උපකරණ සැපයීමට රජය කටයුතු යොදා තිබේ.ජපානය හා ශ්‍රී ලංකාව අතර පවත්නා දිගුකාලීන ආර්ථික සහයෝගිතාව පදනම් කරගනිමින් ව්‍යාපෘති නොවන මූල්‍ය ප්‍රදාන යටතේ ජපන් රජය විසින් ශ්‍රී ලංකාවට ලබාදෙනු ලබන රුපියල් මිලියන 625 ක මූල්‍ය ප්‍රදානය යටතේ මේ නවීන සෞඛ්‍ය පහසුකම් රජයේ සමස්ත රෝහල් පද්ධතියටම හිමිවන බව මුදල් හා ක්‍රමසම්පාදන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n1403125</link>
    <topic>ජනපති ප්‍රධානත්වයෙන් ගාල්ලේ ජන රැලිය අද</topic>
    <author>ධනුෂ්ක ගොඩකුඹුර</author>
    <content>බස්නාහිර සහ දකුණු පළාත් සභා මැතිවරණයේ එක්සත් ජනතා සන්ධානයේ ජයග්‍රහණය තහවුරු කෙරෙන ජන රැලි මාලාවේ ගාල්ල දිස්ත්‍රික් විජයග්‍රාහී ජන රැලිය ජනාධිපති මහින්ද රාජපක්ෂ මහතාගේ ප්‍රධානත්වයෙන් ගාල්ල සමනළ ක්‍රීඩංගණයේදී අද (12) සවස දෙකට පැවැත්වේ.පළාත් සභා මැතිවරණයට සන්ධානයෙන් තරග වදින අපේකෂකයන්ගේ ජයග්‍රහණය තහවුරු කිරීමට ජනාධිපතිතුමාගේ ප්‍රධානත්වයෙන් පළාත් දෙකෙහි පැවැත්වෙන ජන රැලි මාලාවේ සිවුවැනි රැලිය වන මේ රැලිය දකුණේ පැවැත්වෙන මංගල රැලිය වේ.ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා ප්‍රමුඛ එක්සත් ජනතා නිදහස් සන්ධානයේ සහෝදර පක්ෂ නායකයන්, ජ්‍යෙෂ්ඨ ඇමැති පියසේන ගමගේ, නියෝජ්‍ය කථානායක චන්දිම වීරක්කොඩි, නියෝජ්‍ය ඇමැති නිශාන්ත මුතුහෙට්ටිගම, පාර්ලිමේන්තු මන්ත්‍රීවරුන් වන රමේෂ් පතිරණ, මනූෂ නානායක්කාර මහත්වරුන් ඇතුළු පිරිසක් ද මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n1403126</link>
    <topic>දේශීයව ඖෂධ මිල දී ගැනීමේ දීටෙන්ඩර් කැඳවීමක් නෑ</topic>
    <author>සන්ධ්‍යා කරුණාරත්න</author>
    <content>දේශීය නිෂ්පාදකයන්ගෙන් ඖෂධ මිල දී ගැනීමේ දී ටෙන්ඩර් කැඳවීමකින් තොරව ඖෂධ මිල දී ගැනීමේ ක්‍රමවේදයක් සෞඛ්‍ය අමාත්‍යාංශය ආරම්භ කර ඇත.දේශීය ඖෂධ නිෂ්පාදකයන් දිරිමත් කර ශක්තිමත් කිරීමේ අරමුණෙන් මෙවැනි වැඩපිළිවෙළක් ක්‍රියාත්මක කිරීමට සෞඛ්‍ය ඇමැති මෛත්‍රීපාල සිරිසේන මහතා අමාත්‍යාංශයේ නිලධාරීන්ට උපදෙස් ලබා දී තිබේ.පසුගිය මාසයේ සිට ටෙන්ඩර් කැඳවීමකින් තොරව දේශීයව ඖෂධ මිල දී ගැනීම ආරම්භ කර ඇති බවත් ඖෂධ සම්බන්ධ කටයුතුවල දී දේශීය නිෂ්පාදකයන්ට ප්‍රමුඛතාව ලබාදීමෙන් මෙරට පවතින ඖෂධ මාෆියාව තුරන් කළ හැකි බවත් ඇමැතිවරයා පවසයි.දේශීය ඖෂධ නිෂ්පාදකයන්ට වැඩි අවස්ථාවක් ලබාදෙන ලෙස ජනාධිපති මහින්ද රාජපක්ෂ මහතා ද උපදෙස් ලබා දී ඇත.මෙරට ඖෂධ නිෂ්පාදන කර්මාන්තය වැඩිදියුණු කිරීම ඉලක්ක කර ගනිමින් ඉදිරි කාලය තුළ දී ඖෂධ සම්බන්ධයෙන් ප්‍රතිපත්ති ක්‍රියාත්මක කළ යුතු බව ද අමාත්‍යාංශය පවසයි.කුරුණෑගල ප්‍රදේශයේ ඉදි කරන ඖෂධ කර්මාන්ත පුරයට මේ වන විට විදේශීය ආයෝජකයන් බොහෝ පිරිසක් ඉදිරිපත්ව සිටිය ද දේශීය කර්මාන්තකරුවන්ට ප්‍රමුඛතාව ලබා දෙන බව ද අමාත්‍යාංශය ප්‍රකාශ කරයි. මේ කර්මාන්ත පුරයට විදේශීය ආයෝජකයන්ගේ පැමිණීමක් සිදු වුවහොත් එතැන ද ඖෂධ මාෆියාවක් ක්‍රියාත්මක වීමේ අවදානමක් පවතින නිසා දේශීය ආයෝජකයන්ට වැඩි අවස්ථාවක් ලබාදෙන බව ඇමැතිවරයා පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031225</link>
    <topic>මහනුවර ශික්ෂණ රෝහලට ස්කෑන් යන්ත්‍රයක්</topic>
    <author>සන්ධ්‍යා කරුණාරත්න</author>
    <content>මහනුවර ශික්ෂණ රෝහලට එම්.ආර්.අයි. ස්කෑන් යන්‍ත්‍රයක් ලබාදීම අද (12 ) සිදු කෙරේ.රජය මඟින් රුපියල් මිලියන 700 ක මුදලක් වියදම් කරමින් ස්ථාපිත කරන මේ යන්ත්‍රය මහජන අයිතියට පැවැරීම සෞඛ්‍ය ඇමැති මෛත්‍රීපාල සිරිසේන මහතාගේ අතින් සිදුකෙරේ.මෙරට දෙවැනි ජාතික රෝහල වන මහනුවර ශික්ෂණ රෝහලට එම්.ආර්.අයි. ස්කෑන් යන්ත්‍රයක් (විද්‍යුත් අනුනාද මූර්තන යන්ත්‍රය - Magnatic Renoncence Imaging) ලබාදීමෙන් උතුර, උතුරු මැද, නැඟෙනහිර, ඌව, පළාත්වල රෝගීන්ට විශාල සහනයක් ලැබෙන බව සෞඛ්‍ය අමාත්‍යාංශය පවසයි.මහනුවර ශික්ෂණ රෝහලේ මේ යන්ත්‍රය ඉදි කිරීමත් සමඟ මෙරට එම්.ආර්.අයි. යන්ත්‍ර තුනක් ස්ථාපිත කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031226</link>
    <topic>හොර පාස්පෝට් සමඟශ්‍රී ලාංකික 2ක් පූනේහි දී දැලේ</topic>
    <author>මහින්ද අලුත්ගෙදර</author>
    <content>ව්‍යාජ ගුවන් ගමන් බලපත්‍ර දෙකක් සමඟ ශ්‍රී ලාංකිකයන් දෙදෙනකු ඉන්දියාවේ පූනේහි දී අත්අඩංගුවට ගෙන තිබේ.ඉන්දීය ගුවන් තොටුපළ ආරක්ෂක අංශ විසින් මොවුන් දෙදෙනා අත්අඩංගුවට ගෙන තිබෙන අතර ඔවුන් ඉන්දියාවේ, පූනේ සිට ඩුබායි බලා යාමට සුදානම් වූ අවස්ථාවේ දී සිදුකළ පිරීක්ෂා කිරීමේ දී ව්‍යාජ ගුවන් ගමන් බලපත්‍ර සොයාගෙන තිබෙන බව වාර්තා වෙයි.36 හැවිරිදි එස්. උදෙන් සුබ්‍රමනියම් හා 25 හැවිරිදි වයි. රුක්මන් උසතාස් සැකකරුවන් මෙලෙස අත්අඩංගුවට ගෙන තිබෙන අතර ඔවුන් ඉන්දියාවේ චෙන්නායි හි පදිංචිකරුවන් බවට මූලික පරීක්ෂණවල දී අනාවරණය කරගෙන තිබේ.කම්කරුවන් ලෙස සේවය කරන මොවුන් ඉන්දීය ජාතිකයන් ලෙසට ව්‍යාජ ගුවන් ගමන් බලපත්‍ර සකසා ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031219</link>
    <topic>ප්‍රදේශ කීපයකට හෙට ජලය නැහැ</topic>
    <author/>
    <content>කෝට්ටේ ජල පොම්පාගාරයේ අත්‍යවශ්‍ය නඩත්තු කටයුතු සඳහා හෙට (13) බ්‍රහස්පතින්දා මධ්‍යහ්න 12.00 සිට රාත්‍රී 8.00 දක්වා පැය 08 ක කාලයක් පහත දැක්වෙන ප්‍රදේශවලට ජල සැපයුම අත්හිටුවේ.ජලය අත්හිටුවන ප්‍රදේශ - නුගේගොඩ, හයිලෙවල් පාරේ නුගේගොඩ හන්දියේ සිට විජේරාම හන්දිය දක්වා, පිටකෝට්ටේ, ඇතුල් කෝට්ටේ, මිරිහාන, උඩහමුල්ල, විජේරාම, පාගොඩ, නාවල, මාදිවෙල, තලපත්පිටිය සහ මහරගම, බොරලැස්ගමුව සහ කැස්බෑව නගර සභා බල ප්‍රදේශයන්ය.මෙම ජල සැපයුම අත්හිටුවීම හේතුවෙන් ජල පාරිභෝගිකයන්ට සිදුවන අපහසුතාවය පිළිබඳව මණ්ඩලය සිය කනගාටුව පළ කරන අතර අවශ්‍ය ජලය කල් තබා රැස්කර ගන්නා මෙන් කාරුණිකව ඉල්ලා සිටිනු ලැබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031220</link>
    <topic>රොජර් රෝහලේ</topic>
    <author/>
    <content>මැතිවරණ ප්‍රචාරක කටයුතුවල නිරතවෙමින් සිටියදී ඊයේ (11) හදීසියේ අසනීප වී ඇති කොළඹ දිස්ත්‍රික් එක්සත් ජනතා නිදහස් සන්ධාන පළාත් සභා අපේක්ෂක රංගන ශිල්පී රොජර් සෙනෙවිරත්න මහතා පෞද්ගලික රෝහලකට ඇතුළත් කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n1403127</link>
    <topic>උතුරේ දෙමළ රාජ්‍ය සේවකයන් ලක්ෂ 2කට සිංහල කතා කිරීමට-ලිවීමට හැකියාව</topic>
    <author>විජයානි එදිරිසිංහ</author>
    <content>යුද්ධය අවසන් වී මෙරට සාමය ඇති වී ගතවූ පසුගිය වසර තුළ සිංහල භාෂාව වචනයක්වත් කතා කිරීමට හෝ ලිවීමට නොහැකිව සිටි උතුරු නැ‍ඟෙනහිර රාජ්‍ය ආයතනවල රාජ්‍ය සේවකයන් ලක්ෂ දෙකකට ආසන්න සංඛ්‍යාවක් සිංහල භාෂාව කතා කිරීමේ හා ලිවීමේ සම්පූර්ණ හැකියාව ලබා ඇති අතර දෙමළ භාෂාව කතා කිරීමට හෝ ලිවීමට නොහැකි සිංහල රාජ්‍ය සේවකයන්ද ලක්ෂ දෙකකට ආසන්න සංඛ්‍යාවක් දෙමළ කතා කිරීමට හා ලිවීමට හැකියාව ලබා තිබේ.උතුර දකුණ සහෝදරත්වය යළි ගොඩනඟා ඒ තුළින් රාජ්‍ය සේවය ශක්තිමත් කොට කාර්යක්ෂම කිරීමට ජනාධිපති මහින්ද රාජපක්ෂ මහතා මහින්ද චින්තන වැඩපිළිවෙළ තුළින් භාෂා ප්‍රතිපත්තිය ක්‍රියාත්මක කිරීමට පියවර ගෙන තිබුණි.ඒ අනුව රාජ්‍ය භාෂා සහ ජාතික ඒකාබද්ධතා අමාත්‍යාංශයේ අමාත්‍ය වාසුදේව නානායක්කාර මහතා වෙත එම කර්තව්‍ය පවරා ජාතික භාෂා අධ්‍යාපන සහ පුහුණු ආයතනය මඟින් එම වැඩපිළිවෙළ දියත් කෙරුණි.එහි ප්‍රතිඵලයක් වශයෙන් වසර 30කට පසු රාජ්‍ය සේවකයන් මෙතරම් විශාල පිරිසක් කෙටි කාලයක් තුළ දෙමළ සහ සිංහල භාෂාව පුහුණුව ලබාගත් ප්‍රථම අවස්ථාව මෙය වෙයි.2007 අංක 26 දරන පාර්ලිමේන්තු පනතින් ආරම්භ වූ ජාතික භාෂා පුහුණු ආයතනය මෙම දැවැන්ත කර්තව්‍යය ඉටු කරයි.රාජ්‍ය සේවකයන්ට සිංහල සහ දෙමළ භාෂා පුහුණුව ලබාදීම සඳහා රජය භාණ්ඩාගාරය හරහා විශාල මුදලක් වැය කරයි.ජාතික භාෂා අධ්‍යයන සහ පුහුණු ආයතනයේ අධ්‍යක්ෂ ජනරාල් ප්‍රසාත් ආර්. හේරත් මහතා ත්‍රෛ භාෂාවෙන්ම රාජ්‍ය සේවකයන්ට පුහුණුව ලබාදී ඔවුන් එම ආයතනයට සම්බන්ධ කරගෙන ඔවුන් හරහා රජයේ සියලුම ආයතනවල සේවකයන්ට සිංහල දෙමළ පුහුණුව ලබා දෙයි.ඒ අනුව මේ අධ්‍යක්ෂක ජෙනරාල්වරයා විසින් රාජ්‍ය සේවකයන් දහසකට පමණ පුහුණුව ලබාදී මේ භාෂා පුහුණු ආයතනයට අනුයුක්ත කර ගනිමින් උතුරු නැගෙනහිර ඇතුළු සෙසු ප්‍රදේශවලට ඔවුන් යවා දින 10 බැගින් වූ පුහුණුව ලබාදෙයි.මේ වන විට එම පුහුණු වැඩමුළු සියය ඉක්මවා යන ප්‍රමාණයක් පවත්වා තිබේ.දෙමළ මවු භාෂාව කරගත් පාර්ලිමේන්තු මැති ඇමැතිවරු සහ ප්‍රාදේශීය ලේකම්වරු, වෛද්‍යවරු, ඉංජිනේරුවන්, විදුහල්පතිවරු, ආධුනික පරිපාලන සේවා නිලධාරීන්, පාසල් ගුරුවරු, ග්‍රාම සේවක, සමෘද්ධි නිලධාරීන් ඇතුළු විශාල පිරිසක් සිංහල භාෂාව හැදෑරූ දෙමළ අය අතර වෙති.ජගත් මානව හිමිකම් පිළිබඳ මහ කොමසාරිස් නවනීදන්පිල්ලේ මහත්මිය පසුගියදා මෙරටට පැමිණ උතුරු නැඟෙනහිර සංචාරය කළ අවස්ථාවේ දෙමළ ජාතිකයන්ට සිංහල භාෂාව ඉගැන්වීමේ වැඩසටහන අගය කර ප්‍රශංසා කර තිබේ.උතුරු නැ‍ඟෙනහිර දෙමළ ජාතික රාජ්‍ය සේවකයන් සිංහල භාෂාව ඉගෙන ගැනීමට දැඩි උනන්දුවක් දක්වන බව අධ්‍යක්ෂ ජෙනරාල් ප්‍රභාත් ආර්. හේරත් මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n1403128</link>
    <topic>ගංජා තොගයක් අලෙවි කිරීමට ගිය සැකකරු 20දා තෙක් රිමාන්ඩ්</topic>
    <author>අනුරාධපුරමධ්‍යම විශේෂ</author>
    <content>බලපත්‍රයක් නොමැතිව ගංජා තොගයක් ළග තබාගෙන ඒවා වෙනත් පුද්ගලයෙකුට මුදලට අලෙවි කිරීම සදහා උත්සාහ කළ පුද්ගලයෙකු සැකපිට අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව මේ මස 20 වැනි දින දක්වා රක්ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්ධිකා මාරසිංහ මහත්මිය නියෝග කළාය.මෙසේ රක්ෂිත බන්ධනාගාර ගත කෙරුණේ කොහොඹගස්කඩවල, කහටගස්දිගිලිය ලිපිනයේ පදිංචි ජීවානන්ද වීරසිංහ නමැති පුද්ගලයායි. සිද්ධිය සම්බන්ධයෙන් අධිකරණයට කරුණු දැක්වූ කහටගස්දිගිලිය පොලිසියේ දූෂණ මර්දන අංශය අධීකරණයට කියා සිටියේ සැකකරු ගංජා ග්‍රෑම් 500ක ප්‍රමාණයක් මුදලට අලෙවි කිරීමට උත්සාහ කරද්දි කොහොඹගස්කඩවලදී අත්අඩංගුවට ගත් බවයි.සැකකරු ළග එම ගංජා ප්‍රමාණයට අමතරව තවත් ග්‍රෑම් 255 මිලිග්‍රෑම් 38ක ප්‍රමාණයක්ද අත්අඩංගුවට ගත්බව පොලීසිය අධිකරණයට දැන්වීය. අත්අඩංගුවට ගත් සැකකරුට එරෙහිව ගංජා සම්බන්ධයෙන් නඩුවක් අධීකරණයේ විභාග වන බවත් අවස්ථා දෙකකදී සැකකරු ගංජා සම්බන්ධ චෝදනාවන්ට අධිකරණය හමුවේ වරද පිළිගෙන තිබෙන බවද පොලීසිය අධිකරණයට දන්වා සිටියේය.මේ මස 20 වැනිදාට සැකකරු කහටගස්දිගිලිය සංචාරක මහේස්ත්‍රාත් අධිකරණයට ඉදිරිපත් කරන ලෙස මහේස්ත්‍රාත්වරිය අනුරාධපුර බන්ධනාගාරයේ අධීකාරිවරයාට නියෝග කළාය. කහටගස්දිගිලිය පොලීසියේ දූෂණ මර්දන අංශයේ සැරයන් උපාලි මහතා සැකකරු අධිකරණයට ඉදිරිපත් කරමින් කරුණු කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n1403129</link>
    <topic>සංචාරක වීසා යොදා ගනිමින් ඩුබායි-ඉන්දියාව හරහාවිදේශ රැකියාවලට යන්න එපා</topic>
    <author>මහින්ද අලුත්ගෙදර</author>
    <content>සංචාරක වීසා යොදා ගනිමින් ඩුබායි හා ඉන්දියාව හරහා විදේශ රැකියා සඳහා පිටත්ව යාමෙන් වළකින ලෙස ශ්‍රී ලංකා විදේශ සේවා නියුක්ති කාර්යාංශය මහජනතාවගෙන් ඉල්ලීමක් කරයි.සෞදි අරාබිය ඇතුළු රටවල රැකියා සඳහා කාන්තාවන් පිටත්කර යවන කූට ජාවාරමක් මේ දිනවල ක්‍රියාත්මක වන බවට තොරතුරු ලැබී තිබෙන බව ද එවැනි අවස්ථාවන්හි දී සිදුවන කරදර සම්බන්ධයෙන් වගකීමක් නොමැති බව ද ශ්‍රී ලංකා විදේශ සේවා නියුක්ති කාර්යාංශය අවධාරණය කරයි.සෞදියේ රැකියා සඳහා අවශ්‍ය කෙරෙන පුහුණුව, උපරිම වයස, පවුල් පසුබිම් වාර්තාව හා පෞද්ගලිකව විදේශ ගතවීමේ දී එතෙර හාම්පුතා විසින් තැන්පත් කළ යුතු ඩොලර් 1,000ක තැන්පතුව මඟ හරිමින් උප ඒජන්තවරු මාර්ගයෙන් ව්‍යාජ ලෙස ශ්‍රී ලාංකික ශ්‍රමිකයන් සෞදි අරාබියේ රැකියා සඳහා පිටත් කිරීමේ ජාවාරමක තොරතුරු හෙළි කරගෙන තිබේ.මඩකළපුවේ පදිංචි නාගන්ඩපේඩි චන්ද්‍රාවතී නම් කාන්තාව ගමන් බලපත්‍ර දෙකක් යොදාගෙන ඉන්දියාව හරහා සෞදියට ගොස් එහිදී සිදුවූ කරදර හේතුවෙන් යළි මෙරටට ඒමට සිදුව තිබෙන අතර එම කාන්තාවගෙන් ගුවන්තොටුපොළ කාර්යාංශ නිලධාරීන් ප්‍රශ්න කිරීමේ දී මේ බව හෙලිව තිබෙන බව විදේශ සේවා නියුක්ති කාර්යංශය පවසයි.මෙරට දී සකස් කරන ගමන් බලපත්‍ර දෙක බැඟින් යොදා එක් බලපත්‍රයකට ඉන්දියාවේ වීසා ලබාගෙන යළි ඉන්දියාවේ සිට, අනෙක් ගමන් බලපත්‍රය හා වීසා මඟින් වෙනත් රටවලට ශ්‍රමිකයන් පිටත් කිරීමේ මෙම ජාවාරම පිළිබඳ කාර්යාංශය මේ වනවිට පුළුල් විමර්ශන ආරම්භ කොට තිබේ.ශ්‍රී ලංකාවේ විවිධ ප්‍රදේශවල කාන්තාවන් රවටා, කාර්යාංශ පුහුණුව හෝ ලියාපදිංචිය නොලබා කූට ලෙස අනෙකුත් ලියවිලි සකසා සිදුකරන මෙම ජාවාරමට හසු නොවන ලෙස කාර්යාංශය මහජනතාවගෙන් ඉල්ලා සිටී. කාර්යාංශයේ ලියාපදිංචියකින් තොරව විදේශ ගතවීම හා ක්‍රමවත් ලෙස පුහුණුව නොලැබීම නිසා එතෙර දී විවිධ කරදර පීඩා සිදුවන බැවින්, එවිට කාර්යාංශයට ඊට මැදිහත්වීමේ ඉඩකඩ සීමා වී ඇති බව ද විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙණිය මහතා ප්‍රකාශ කරයි.එවැනි අය සම්බන්ධයෙන් තොරතුරු වන්නේ නම් විදේශ සේවා නියුක්ති කාර්යාංශයේ 24 පැයේ තොරතුරු මධ්‍යස්ථානය වෙත 0112 879900 සිට 902 දක්වා වූ දුරකථන අංකයන්ට දැනුම් දෙන ලෙසද එම කාර්යාංශය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031210</link>
    <topic>උප සභාපති-පළාත් කොමසාරිස් අධිකරණයට අපහාස කරලා</topic>
    <author>ශිරෝමි අබයසිංහ</author>
    <content>හිඟුරක්ගොඩ ප්‍රා‍දේශිය සභාවේ පැවති තත්ත්වය මාර්තු 31 දා තෙක් නොවෙනස්ව පැවැත් විය යුතු යැයි ශ්‍රේෂ්ඨාධිකරණය දුන් තීන්දුව උල්ලංඝණය කරමින් එහි උප සභාපතිවරයා සභාපති ලෙස කටයුතු කරන හෙයින් ඔහුට සහ පළාත් පාලන කොමසාරිස්වරියට එරෙහිව අධිකරණයට අපහාස කිරිමේ වරදට දඬුවම් ලබා දෙන්නැයි ඉල්ලමින් හිඟුරක්ගොඩ හිටපු ප්‍රාදේශිය ස‍භාපතිවරයා ශ්‍රේෂ්ඨාධිකරණය හමුවේ පෙරේදා (10) පෙත්සමක් ගොනු කෙළේය.කේ.එස්.ඥාණරත්න මහතා මෙම පෙත්සම ඉදිරිපත් කැර ඇත්තේ උප සභාපති ආර්.එම්.සී.පි.රත්නායක මහතා ,උතුරු මැද පළාත් පාලන කොමසාරිස් ඩබ්.ටි.ඒ.මානෙල් මහත්මිය සහ නීතීපතිවරයා වගඋත්තකරුවන් කරමිනි.හිඟුරක්ගොඩ ප්‍රාදේශිය සභාවේ 2014 වසර සඳහා ඉදිරිපත් කළ අයවැය දෙවරක්ම පරාජය විමෙන් පසු තමන් ධුරයෙන් ඉල්ලා අස් වු බවට පළාත් පාලන කොමසාරිස්වරිය ගත් තීරණයට එරෙහිව තමන් ශ්‍රේෂ්ඨාධිකරණය හමුවේ මූලික අයිතිතවාසිකම් පෙත්සමක් ගොනු කළ බවත් ජනවාරි 30 දා එම පෙත්සම සළකා බලා ප්‍රාදේශිය සභාවේ පැවති තත්වය මාර්තු 31 දක්වා නොවෙනස්ව පැවැත් විය යුතු බවට අධිකරණය වගඋත්තරකරුවන්ට නියෝගයක් නිකුත් කළ බවත් පෙත්සම්කරු සඳහන් කරයි.එම ‍නියෝගය උල්ලංඝණය කරමින් 2වැනි වගඋත්තරකරු සභාපති ලෙස වැ‍ඩ බලමින් මහා සභා රැස්වීමක් කැඳවීම ,නිල මුද්‍රාවක් භාවිතා කිරීම, බලපත්‍ර නිකුත් කිරිම වැනි සභාපතිවරයාට හිමි රාජකාරි සිදු කරන බව සඳහන් කරන පෙත්සම්කරු වගඋත්තරකරුවන් අධිකරණයට අපහාස කැර ඇති බවට ප්‍රකාශයක් නිකුත් කැර ඒ සඳහා ඔවුන්ට අඬුවම් ලබා දෙන ලෙස අධිකරණයෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031211</link>
    <topic>පාසලේදී පෙම් බැන්දා පසුවට වෙන අය බැන්දා මතුභවේදි දිනමු කියා සිරිමහ බෝධිය වැන්දා</topic>
    <author>-තෙන්නකෝන් කුලසේකර</author>
    <content>එප්පාවල ප්‍රදේශයේ උපන් ඔවූහු කුඩා අවදියේ පටන් කෙළි සෙල්ලම් කළේ එකටය. යොවුන් වියේදී මේ දෙදෙන පෙම්වතුන් වූහ.පාසල් දිවිය හමාර කළ ඇය ඔහුට විවාහ කර දීමට ඇගේ මව්පියෝ අකමැති වූහ. කොළඹ ප්‍රදේශයේ තරුණයෙකුට ඇය විවාහ කර දෙනු ලැබිණි.කාලයාගේ ඇවෑමෙන් තරුණයාද විවාහ දිවියට පිවිසියේය.යොවුන් වියේදී එකිනෙකාට ආලය කළ දෙදෙනාගේ ප්‍රේම අන්දරයට මේ වන විට හතළිස් වසරක් සම්පූර්ණ වී තිබේ. එහෙත් දෙන්නා දෙතැනක පවුල් ජීවිත ගත කරති.ඇය දැන් පස් දරු මවකි. ඔහුට දරුවන් සිවු දෙනෙකි.පසුගිය දිනෙක ඇය ඇගේ සැමියා සමග ගමට පැමිණියාය. එහිදී ඇයට ඇගේ පරණ පෙම්වතා මුණගැසිනි.“ලබන ආත්මෙදීවත් අපි දෙන්නා එක්වෙන්න කියා ප්‍රාර්ථනා කරමු” කියා ඇය ඔහුට පවසා සිටියේ දැඩි වේදනාවකිනි. ඔහු සමග ජය ශ්‍රී මහ බෝ සමිඳු අභියස මල් පහන් පිදීමට තමා ආශාවෙන් සිටින බව ඇය ඔහුට කියා සිටියාය.කතිකා කර ගත් පරිදි ඇය ඇගේ සැමියාට හොරෙන්ද ඔහු ඔහුගේ බිරිඳට හොරෙන්ද අනුරාධපුර නගරයට පැමිණ මුණගැසී එකිනෙකාගේ දෑත් පටලවා ගෙන උඩ මළුවේ අධිෂ්ඨාන පූජාවක යෙදී “ලබන ආත්මයේ සිට නිවන් දක්නා ජාති දක්වා අඹු සැමියන් වේවා!” කියා ප්‍රාර්ථනා කළහ.හතළිස් වසරකට පෙර මුළු හදින් පෙම් කර විවාහ වීමට නොහැකි වූ මේ හැට හැවිරිදි පෙම් යුවළ ජය ශ්‍රී මහ බෝ සමිඳු අභියස අධිෂ්ඨාන පූජාවක යෙදී සිටියදී ‘දිනමිණ’ට හමු විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031212</link>
    <topic>චීනයේ ප්‍රධාන පෙළේ ව්‍යාපාරිකයෝ 35ක් ශ්‍රී ලංකාවේ ආයෝජනයට එක්වෙති</topic>
    <author>මහින්ද අලුත්ගෙදර</author>
    <content>චීනයේ ෂොන්ග්ෂාන් (Zhongshan) ප්‍රාන්තයේ ප්‍රමුඛ පෙළේ ව්‍යාපාරිකයෝ 35ක් ශ්‍රී ලංකාවේ ආයෝජනය කිරීමට කැමැත්ත පළකරති.කොළඹදී පැවැති ශ්‍රී ලංකා - චීන ව්‍යාපාරික සංසඳයට සහභාගි වීම සඳහා පැමිණි එම ව්‍යාපාරිකයෝ ශ්‍රී ලංකාවේ ආයෝජනය කිරීමට සූදානමින් සිටිති.ශ්‍රී ලංකා - චීන ව්‍යාපාරික සංසඳය සාර්ථක ලෙස නිමාවට පත්වූ අතර ඒ සඳහා ෂොන්ග්ෂාන් ප්‍රාන්තයේ ප්‍රමුඛ පෙළේ ව්‍යාපාරිකයන්ට අමතරව ශ්‍රී ලාංකික ව්‍යාපාරිකයන් සියයක පිරිසක් සහභාගි වූහ.ශ්‍රී ලංකා - චීන මිත්‍රත්ව සංගමය, ෂොන්ග්ෂාන් නාගරික රජය සහ ලංකා වාණිජ මණ්ඩලයේ අනුග්‍රහය මත ඇරැඹි මේ ව්‍යාපාරික සංසඳය විදේශ වෙළෙ හා ආර්ථික සහයෝගීතාව පිළිබඳ ෂොන්ග්ෂාන් කාර්යාංශය, විදේශගත චීන කටයුතු පිළිබඳ ෂොන්ග්ෂාන් කාර්යාලය, විදේශ රාජ්‍ය පිළිබඳ ෂොන්ග්ෂාන් ජාත්‍යන්තර මිත්‍රත්ව සංගමය එක්ව සංවිධානය කෙරිණි.මේ ව්‍යාපාරික සංසඳයේ සමාරම්භක දේශනය පවත්වමින් ලංකා වාණිජ මණ්ඩලයේ ශ්‍රී ලංකා - චීන ව්‍යාපාරික සභාවේ සභාපතිවරයා සඳහන් කළේ ශ්‍රී ලංකාව සහ චීනය අතර මේ වනවිට වෙළෙඳ සබඳතා පවත්වන බවත් ඉදිරියේදී දෙරටේ නිදහස් වෙළෙඳ ගිවිසුමක් සම්බන්ධයෙන් අවධානය යොමු කරන බවත්ය.මේ වනවිට ශ්‍රී ලංකාව සහ චීනය අතර නිදහස් වෙළෙඳ ගිවිසුමක් සම්බන්ධයෙන් යෝජනා වී තිබෙන අතර ඒ සඳහා ඉදිරියේදී අත්සන් කිරීමට නියමිතයි.මෙහිදී අදහස් දක්වමින් ශ්‍රී ලංකා - චීන මිත්‍රත්ව සංගමයේ වෙළෙඳ හා ආර්ථික සංවර්ධනය පිළිබඳ නියෝජ්‍ය ලේකම් නිශාන් සිල්වා මහතා සඳහන් කළේ මේ වනවිට වෙළෙඳ කටයුතු සම්බන්ධයෙන් ශ්‍රී ලංකාව සහ චීනය අතර හොඳ සබඳතාවක් තිබෙන බවත් එය තවදුරටත් වර්ධනය කර ගැනීම කෙරෙහි අවධානය යොමුවී තිබෙන බවත්ය.ශ්‍රී ලංකා - චීන මිත්‍රත්ව සංගමයේ සභාපති ආනන්ද ගුණතිලක මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031213</link>
    <topic>දෝරේ ගලන මවු සෙනෙහස සොයාඕලන්දයේ සිට මවුබිමට ආ සමනළිය</topic>
    <author>ලංකින්ද නානායක්කාර ඉමදුව සමුහ</author>
    <content>වැඳු මව සොයා ආ මේ ආදරණිය කළු සමනළියට මව සොයාගත නොහැකි වුවාය. මෙය තවත් එක් හුණු වටයේ කාතාවක් දැයි අපට සිතේ. සුදු අම්මාගෙන් ලද ආදරය රැකවරණය අමතක නොක‍ර ඉකුත්දා ලංකාවට පැමිණියේ තම ආදරණීය වැදූ මව සොයා යෑමේ ආශාවෙනි.හැඳු මව ළඟ සිට ඇය වැඳු මව සොයා ඒම දාරක සෙනෙහි උතුරා ගිය තවත් අනුවේදනීය පුවතකි. මේ කතාන්දරයේ කතා නායිකාව රාදිකා පෙරියසාමිය. ඇය දැනට වයස අවුරුදු විසි එකක රුවැති තරුණියෙකි. ඇය දැනට පදිංචිව සිටින්නේ ඕලන්ද රටෙහිය. රාදිකා පෙරියසාම් නම් වු ඇගේ කතාන්දරය මෙසේය.මහනුවර, නාවලපිටිය කේ.එච්.ඊ.ජී කඬේ බාරේ , රොසැල්ල කඩ විදිය රොසැල්ල යන ලිපිනයේ පදිංචිව සිටි පෙරියසාමි ශාන්ති නම් වු මව1993.04.19 වන දින මහනුවර නාවලපිටිය රෝහලේ දි පෙරියසාම් රාදිකා නම් වු සුන්දර දියණිය මොලොවට බිහි කළාය. ඒ වන විටත් රාදිකාගේ පියා ඔවුන් හැර ගොස් සිටියේය.වයස අවුරුදු පහක් පමණ කාලයක් තම සහෝදර සහෝදරියන් සමඟ අම්මාගේ සෙනෙහස ඇතිව කල් ගෙවු රාදිකා පෙරයසාමි දියණිය ඕලන්දයෙන් පැමිණි සුදු අම්මාගේ හා සුදු තාත්තාගේ හදවත දිනා ගන්නට තරම් කළුවන් කළු වු දැකුම් කළු රාදිකා පෙරියසාමි දියණිය සමත් වුවාය. ඇයගේ කිරිසුදු සිනහව සුදු අම්මාගේ ද, තාත්තාගේ ද හදවතේ උතුරාගිය ආදරයකට සෙනෙහසකට මුල පුරන්න වුහ.මේ නිසා ශාන්ති පෙරියසාම් අම්මාගෙන් රාදිකා පෙරියසාමි දියණිය දරුකමට හදාවඩා ගැනීමට ඕලන්ද යුවළ කැමැති වුහ. තම දියණියගේ අනාගතය ගැන එක්වරක් නොව දෙවරක්ම හැඬු කඳුළින් නෙත් දල්වාගෙන බැලූ ශාන්ති පෙරියසාමි වු අම්මා, දියණියගේ ශාන්තිය පිණිස මේ සුදු ජාතික ඕලන්ද ජාතික යුවළට තම දියණිය නිත්‍යානුකූලව බාර දෙනු ලැබූවාය.ඉන් පසුව රාදිකා ඕලන්දයේ සුදු අම්මා තාත්තා සමඟ විදෙස්ගත වුවාය.සඳෙන් සඳ මෝරා සිඟිති රාදිකා මලක් මෙන් හැදි වැඬුණාය. නමුත් සුදු දරුවන් දැරියන් අතරේ රාදිකාගේ කළු පැහැති පෙනුම කැපී පෙනුනාය. ඇය ගැන නොයෙක් කතා පැතිරිණි. කියවිණි. නමුත් මේ සියල්ලම අවසානයේ දි පිළිතුරු ලැබිණි.රාදිකාගේ ඕලන්දයේ සුදු ජාතික අම්මා තාත්තා සියල්ලම ඇයට පැවැසුහ. සියල්ලම තේරුම් ගත් රාදිකා පෙරියසාමි තමා ආදාරයෙන් හැඳු වැඬු සෙනෙහස රැකවරණය දී උගන්වා මෙහෙවරක් කළ හැඳු සුදු දෙමාපියන්ගෙන් අහිංසක ඉල්ලීමක් කළාය.ඒ ලංකාවේ මව ගැන තොරුතුරු සොයා යෑම පමණක් නොව ඒ අම්මාගේ මූණ දැක බලා සැනසීමේ අහිංසක බලා පොරොත්තුවෙනි. ඕලන්ද ජාතික සුදු දෙමාපියෝ රාදිකාගේ අහිංසක ඉල්ලිම ඉටු කළහ. ඇයගේ අම්මා සොයා ලංකාවට යන්නට අවසරය ලැබිණි.ඇය දැනට ලංකාවට පැමිණ සිටින්නේ අම්මා සොයාය. ඇය අම්මා සොයා මහනුවර නාවලපිටිය ප්‍රදේශයේ ගිය ද මව හෝ වෙනත් ඥාතියකු රාදිකා පෙරියසාම් වු දියණියට හමුවුයේ නැත. ඇය අම්මා සොයන්නීය.වැඳු මව සොයා ආ මේ ආදරණිය කළු සමනළියට මව සොයාගත නොහැකි වුවාය. ඇය තවමත් තම අම්මා සොයන්නීය. මේ අම්මා දන්නා හඳුනන අයෙක් ඇති නම් ඇයට මව හෝ සහෝදර සහෝදරියන් සොයා දෙන්නට හැකි නම් මහත් පින්කමක් ම වන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031214</link>
    <topic>ජනපති ශ්‍රීලනිපයේ පැරුණි ක්‍රියාකාරිකයකුගේ සුවදුක් විමසයි</topic>
    <author>දෙල්ගොඩ සමුහ</author>
    <content>එක්සත් ජාතික පක්ෂ පාලන බලය පැවති 1980 - 90 සමයේ ශ්‍රීලනි පය ආරක්ෂා කිරීම වෙනුවෙන් ජීවිත පරිත්‍යාගයෙන් ක්‍රියා කළ බියගම මැතිවරණ කොට්ඨාසයේ දෙල්ගොඩ ග්‍රාමයේ එන්.එල්. ධර්මදාස මහතාගේ සුවදුක් විමසීමට ජනාධිපති මහින්ද රාජපක්ෂ මහතා ඉකුත්දා (24) හදිසියේ ඒ මහතාගේ නිවසට ගොඩ විය.දීර්ඝ කාලයක් තිස්සේ ක්‍රියාකාරී දේශපාලනයේ නිරතව සිටි ධර්මදාස මහතා දැනට අසූවන වියේ පසුවන අතර ජනාධිපතිවරයාගේ හදිසි පැමිණීමෙන් ඔහු මහත් සොම්නසට පත්ව දෑසින් කඳුළු වගුරනු දැකගත හැකි විය.තම පක්ෂය අසීරු යුගයකට පත්ව සිටියදී බියගම ශ්‍රී.ල.නි.ප. ප්‍රධාන කාර්යාලය තම නිවසේ පවත්වාගෙන යමින් විරුද්ධ පාක්ෂිකයන්ගේ වෙඩි වරුසා වලට මුහුණ දෙමින් තම පක්ෂය රැකගත් සිය ජ්‍යෙෂ්ඨ අනුගාමිකයන් වූ පොඩි මිනිසුන්ගේ දුක සැප විමසීමට පැමිණි ජනාධිපතිතුමා ටික වේලාවක් ඔහුගේ හිස පිරිමදිමින් දීර්ඝායුෂ ප්‍රාර්ථනා කිරීමටද අමතක නොකළේය.මෙවර පළාත් සභා මැතිවරණයට ගම්පහ දිස්ත්‍රික්කයෙන් තරඟ වදින එන්.එල්. ධර්මදාස මහතාගේ පුත් ගුණසිරි ජයනාත් මහතාද මෙහි සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031215</link>
    <topic>සිසු හෙදියන්ට සූතිකාගාර පුහුණුව නොදීමෙන් රට පුරා හෙද විදුහල්වල විරෝධතා</topic>
    <author>සන්ධ්‍යා කරුණාරත්න</author>
    <content>සිසු හෙදියන්ට සූතිකාගාර පුහුණුව නිසි පරිදි ලබා නොදීම නිසා රට පුරා පිහිටි සියලු හෙද විදුහල්වල ඊයේ (11) දිනයේදී උද්ඝෝෂණය කළ බව රාජ්‍ය සේවා එක්සත් හෙද සංගමය පවසයි.සිසු හෙදියන් පන්ති වර්ජනය කරමින් උද්ඝෝෂණය කළ අතර ඔවුන්ට සූතිකාගාර පුහුණුව ලබාදීමෙන් හෙදියගේ ගුණාත්මකභාවය වැඩිවෙනවා මිස ඉන් කිසිදු සේවාවකට පහරක් නොවදින බව සංගමය අවධාරණය කරයි.මෙරට පිහිටි හෙද විදුහල් 18 සිටින ‍සිසු හෙදියන් මේ ගැටලුව නිසා බලවත් කලකිරීමකින් සහ සිත් තැවුලකින් පසුවන බව ද සංගමය පවසයි.දැනට හෙද පුහුණුව අවසන් කර ඇති හෙද සිසුන් 1352 න් 750 දෙනකුට පමණක් සූතිකාගාර පුහුණුව ලබාදීමට අමාත්‍යාංශය එකඟතාව පළ කර ඇති අතර ඊට එකඟ නොවීමට රාජ්‍ය සේවා එක්සත් හෙද සංගමය තීරණය කර ඇත.සියලුම හෙද සිසුන්ට මේ පුහුණුව ලබාදිය යුතු බවත් නොඑසේ නම් හෙද විදුහල් තුළ පමණක් නොව රෝහල් තුළ ද මින් ඉදිරියේදී ඇති වන ගැටලුකාරී තත්ත්වයන් සම්බන්ධයෙන් සෞඛ්‍ය ලේකම්වරයා වගකීම බාර ගත යුතු බවත් සංගමය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031216</link>
    <topic>එක්සත් අරාබි රොටානා ජෙට් සමාගම ශ්‍රී ලංකාව සමඟ නව ගුවන් සේවාවක් අරඹයි</topic>
    <author>සුභාෂීණී සේනානායක</author>
    <content>එක්සත් අරාබි එමීර් ජන රජයේ නවතම ගුවන් සමාගමක් වන රොටානා ජෙට් සමාගම ශ්‍රී ලංකාව සමඟ නව ගුවන් සබඳතා ආරම්භ කිරීම සඳහා අවධානය යොමු කර ඇත.එක්සත් අරාබි එමීර් ජන රජය සහ ශ්‍රී ලංකාව අතර ද්වීපාර්ශ්වීය සුහදතා වර්ධනය කර ගැනීමත් දෙරට අතර ගමන් ගන්නා ගුවන් මගීන්ගේ පහසුව උදා කරලීම පිණිසත් මෙම ගුවන් සේවාව ආරම්භ කිරීමට රජයේ අවධානය යොමු වූ බව සිවිල් ගුවන්සේවා ඇමැති පියංකර ජයරත්න මහතා මේ සම්බන්ධයෙන් දිනමිණට අදහස් දක්වමින් කියා සිටියේය.ඒ අනුව එම සමාගම අබුඩාබිවල පිහිටි බටීන් ගුවන්තොටුපළ සහ කටුනායක අන්තර්ජාතික බණ්ඩාරණායක ගුවන්තොටුපළ දක්වාත් මත්තල මහින්ද රාජපක්ෂ අන්තර්ජාතික ගුවන්තොටුපළ දක්වාත් නව ජාත්‍යන්තර ගුවන්සේවාවක් ආරම්භ කිරීමට සිවිල් ගුවන්සේවා ඇමැති පියංකර ජයරත්න මහතා සමඟ සාකච්ඡා කර ඇත.මෙම සාකච්ඡාව සඳහා සිවිල් ගුවන්සේවා අමාත්‍යාංශයේ ලේකම් වෛද්‍ය රන්ජිත් රුබේරු , එක්සත් අරාබි එමීර් රාජ්‍යයේ ශ්‍රී ලංකා තානාපති අබ්දුල් හබීඩ් අබ්දුල් ෆතාන්හ් කේ අල්මුල්ලා , රොටාන් ගුවන් සමාගමේ සභාපති ෂීක් අහමඩ් බින් ෂයිෆ් අල් නාහායන් මහත්වරු එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031217</link>
    <topic>අලෙවිය තහනම් කළ කැස්සට දෙනසිරප් වර්ගයක් තවමත් වෙළඳපොළේ</topic>
    <author>සන්ධ්‍යා කරුණාරත්න</author>
    <content>පෞද්ගලික ඔසුසල්වල අලෙවිය තහනම් කළ කැස්ස සඳහා භාවිතා කරන සිරප් වර්ගයක් තවමත් වෙළඳපොළේ අලෙවි කරන බව සෞඛ්‍ය අමාත්‍යාංශයේ ජ්‍යෙෂ්ඨ නිලධාරියෙක් පැවැසුවේය. කැස්ස සඳහා භාවිතා කරන ‍සිරප් වර්ග පාසල් දරුවන් ඇතුළු ඇතැම් තරුණයන් මත්ද්‍රව්‍යයක් ලෙස භාවිතා කිරීමට කටයුතු කිරීමත් සමඟ පෞද්ගලික ඔසුසල්වල මේ සිරප් වර්ගය අලෙවිය පසුගිය වසරේ දී තහනම් කෙරිණි.පසුගිය වසරේ දී සිරප් වර්ග සියයක් පමණ තහනම් කළ බවත් එහෙත් එක්තරා සිරප් වර්ගයක් බහුල වශයෙන් පෞද්ගලික ඔසුසල්වල අලෙවිය සිදු වන බවත් හෙතෙම කීය.කොඩේන් (Codeine) නමැති රසායනික ද්‍රව්‍ය අඩංගුවීම නිසා කැස්ස සහිත සිරප් වර්ග වැඩිපුර භාවිතා කිරීමෙන් මත් ගතියක් ඇති වන බවත් එමඟින් පුද්ගලයන් විවිධ අසාත්මිකතාවලට ලක්වන බවත් වෛද්‍යවරු පවසති.මේ සම්බන්ධයෙන් පසුගිය මාස දෙකක වැනි කාලයක සිට ප්‍රාදේශීය ඖෂධවේදීන් සෞඛ්‍ය සේවා අධ්‍යක්ෂ ජනරාල්වරයාට ලිඛිතව දැනුම් දී ඇති බව ද ඔහු පැවැසීය.එහි පිටපත් මේ වන විට ජනාධිපතිවරයාට, සෞඛ්‍ය ඇමැතිවරයාට, සෞඛ්‍ය ලේකම්වරයාට යොමු කර ඇති බව ද හෙතෙම කීය.මේ සම්බන්ධයෙන් ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතාගෙන් විමසූ විට කියා ‍සිටියේ ඒ පිළිබඳ වාර්තා වීමක් තම අධිකාරිය වෙත ලැබී නොමැති බවත් තහනම් කළ කැස්ස සඳහා භාවිතා කරන සිරප් වර්ග‍‍ වෙළඳපොළේ අලෙවිය සිදු වන්නේ ද යන්න පිළිබඳ සොයා බැලීමක් සිදු කරන බවත් ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031218</link>
    <topic>පලස්තීන රැස්වීමටජනපති වෙනුවට ඇමැති අතාවුද</topic>
    <author/>
    <content>පලස්තීනයට නිදහස ලබා ගැනීම පිළිබඳව අරාබි සංගමයේ සියලුම රටවල් ඇතුළු තවත් රටවල් කිහිපයක රාජ්‍ය නායකයින් සහභාගී වන රැස්වීමක් සඳහා ජනාධිපතිතුමා වෙනුවෙන් එම රැස්වීමට සහභාගිවීමට එතුමා විසින් ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා නම් කොට ඇත.මෙම රැස්වීම මේ දිනවල ඊජිප්තුවේ කයිරෝ නගරයේ පැවැත්වෙන අතර මෙයට සහභාගිවීම සඳහා ජ්‍යෙෂ්ඨ ඇමැති අතාවුද සෙනෙවිරත්න මහතා ඊජිප්තුව බලා පිටත්ව ගොස් ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031221</link>
    <topic>පුස්තකාලයාධිපතිනියගේපිළිස්සුණු මළසිරුරනිවෙස පිටුපසින් හමුවෙයි</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>කුලියාපිටිය සුරදූත බාලිකා විදුහලේ පුස්තකාලයාධිපතිනිය වූ යමුනා ප්‍රියදර්ශනී අත්තනායක (34) මහත්මියගේ පිළිස්සුණු මළසිරුර ඇය පදිංචිව සිටි මාහිම්පිටිය අලලුව ප්‍රදේශයේ නිවෙස පිටුපස අඹ ගසක් යට තිබී ඊයේ (11) වැනි දින අලුයම 5.00 ට පමණ නිවැසියනට හමු වී ඇත.ප්‍රියදර්ශනී මහත්මිය සිව් හැවිරිදි දියණියකගේ මවකි. පෙර දින රාත්‍රී ඇගේ සැමියා හා කුඩා දියණිය සමඟ ආහාර ගෙන නිවසේ කාමරයක නින්දට ගොස් ඇත.කුඩා දියණිය අලුයම අවදි වී නිවසේ සිටි සිය මිත්තනියට “කිරි අම්මේ” කියා අඬගැසූ අවස්ථාවේදී කාමරයට ආ මිත්තනිය සිය දියණිය (මරණකාරිය) නොමැති බැව් දැක නිවැසියන් සමඟ දියණිය පිළිබඳ සොයා බලා ඇත. සොයා බැලීමේදී ඇගේ පිළිස්සුණු මළසිරුර නිවස පිටුපස තිබෙනු දැකගනු හැකි වී තිබේ.මරණකාරිය සිරුරට ගිනි තබා ගත්තාද? නැතහොත් කිසියම් අපරාධයකින් සිදුවූ මරණයක් ද යන්න පිළිබඳ නිශ්චිත තොරතුරු මෙතෙක් හෙළිව නැති බැව් කුලියාපිටිය පොලිසිය පවසයි.මේ මරණය පිළිබඳ සාක්කි විභාගය යටිකහ දකුණු කූරු කෝරළයේ හදිසි මරණ පරීක්ෂක රෙක්ෂාන් රත්නායක මහතා විසින් ද, පශ්චාත් මරණ පරීක්ෂණය කුලියාපිටිය රෝහලේ විශේෂඥ අධිකරණ වෛද්‍ය නිලධාරී ඉලංගරත්න බණ්ඩා මහතා විසින් ද ඊයේ (11) දින පැවැත්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031222</link>
    <topic>දැරියන් අපයෝජනය කළ ගුරුවරයෙක් අත්අඩංගුවට</topic>
    <author/>
    <content>චන්ද්‍රිකා පෙරේරාමැදිරිගිරිය බිසෝබණ්ඩා‍ර මහා විද්‍යාලයේ සිව්වන වසරේ ඉගෙනුම ලබන දැරියන් සිව්දෙනෙක් ලිංගික අපයෝජනයට ලක්කළ බව කියන එම විදුහලේ ම ගුරුවරයෙක් පොලිසිය පෙරේදා(10) අත්අඩංගුවට ගෙන තිබේ.හතලිස් හත්හැවිරිදි අත්අඩංගුවටපත් ගුරුවරයා බිසෝබණ්ඩාර විදුහලේ සිව්වන වසරට උගන්වන ඇඳුරුතුමා බව පොලිසිය සඳහන්කරයි.සැකකාර ගුරුවරයා ලිංගික අපයෝජනයට පත්කර ඇත්තේ ඔහු උගන්වමින් සිටි පන්තියේම දැරියන් සිව්දෙනෙක් වන අතර කලාප අධ්‍යාපන අධ්‍යක්ෂ වරයෙක් මේ පිළිබඳ පොලිසියට පැමිණිළිකර තිබේ.මේ අනුව මූලික පරීක්ෂණ පවත්වා ගුරුවරයා අත්අඩංගුවට ගෙන ඇත.අපයෝජනයට පත්වූයේ යැයි කියන දැරියන් වෛද්‍ය පරීක්ෂණයකට යොමුකිරීමට පියවර ගෙන තිබේ.අත්අඩංගුවට පත් අය එම ප්‍රදේශයේම පදිංචි අයෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031223</link>
    <topic>රැකියා ලබාදෙන බව පවසාමුදල් වංචා කළ සැකකරුවෙක් දැලේ</topic>
    <author>විජයානී එදිරිසිංහ</author>
    <content>ජනාධිපති ලේකම් ලලිත් වීරතුංග මහතා හරහා මහජන බැංකුවේ රැකියා ලබාදෙන බව පවසා විවිධ පුද්ගලයන්ට රුපියල් ලක්ෂ ගණනින් වංචා කළ සැකකරුවෙකු ජනාධිපති විශේෂ විමර්ශන ඒකකය මගින් ඊයේ (11) අත්අඩංගුවට ගෙන තිබේ.ජනාධිපති ලේකම්වරයාට ලැබුණු පැමිණිල්ලක් නිසා ඒ මහතා විසින් ජනාධිපති විමර්ශන ඒකකයට විමර්ශනය කිරීමට ලබාදීමෙන් අනතුරුව පරීක්ෂණයක් සිදුකර සැකකරු අත්අඩංගුවට ගෙන තිබේ.‍ෙමාහු ජීවන්ත ලක්මාල් සමරසිංහ නමැති අයෙකි. ඇහැළියගොඩ ප්‍රදේශයේ පදිංචිකරුවකු වන මොහු හපුතලේ ප්‍රදේශයෙන් විවාහ වී ඇත. මේ තැනැත්තා වැලිමඩ ප්‍රදේශයේ බැංකු නිලධාරිනියක් සහ තවත් බැංකු සේවකයකු ඇතුළු පිරිසකට ඔවුන්ගේ දූ, පුතුන් ඇතුළු ඥාතීන්ට මහජන බැංකුවේ රැකියා දෙන බව පවසා මෙසේ මුදල් වංචාකර ඇත.ජනාධිපති ලේකම්වරයාගේ ලයිස්තුවෙන් මෙසේ මහජන බැංකුවට රැකියා සඳහා යොදන බවද පවසා තිබේ.සැකකරු අත්අඩංගුවට ගෙන ඊයේ (11) වැලිමඩ මහේස්ත්‍රාත් අධිකරණයට ඉදිරිපත් කිරීමෙන් අනතුරුව ඇප නියම කර මුදාහැර තිබේ. ලබන අප්‍රේල් මස යළි අධිකරණයේ පෙනී සිටින ලෙසට නියෝග කර තිබේ.ජනාධිපති විශේෂ විමර්ශන ඒකකයේ අධ්‍යක්ෂ ජෙනරාල් තිලක් ඉද්දමල්ගොඩ මහතාගේ උපදෙස් මත සහකාර පොලිස් අධිකාරි නීතිඥ රුවන් ගුණසේකර, පොලිස් පරීක්ෂක ධම්මික කාරියවසම්, සැරයන් දීප්ති චන්ද්‍රසිරි ඇතුළු පිරිසක් සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=n14031224</link>
    <topic>ලක්ෂ 86,51,736 ක් වංචා කළසණස කළමනාකාරිණිය අත්අඩංගුවට</topic>
    <author>කොච්චිකඩේ විශේෂ ඩී. මිහිදුකුල</author>
    <content>නිවන්දම සණස සමිතියෙන් රුපියල් අසූහයලක්ෂ පනස් එක්දහස් හත්සිය තිස්හයක මුදලක් වංචා කළේ යැයි කියන සිද්ධියක් සම්බන්ධයෙන් චෝදනා ලැබ සිටි එම සමිතියේ කළමනාකාරිණිය සැකපිට අත්අඩංගුවට ගෙන ඇත. මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා වෙත 11 වැනිදා (ඊයේ) ඉදිරිපත් කිරීමෙන් පසු 25 දා දක්වා රක්ෂිත බන්ධනාගාර ගතකිරීමට නියෝග කළේය.රක්ෂිත බන්ධනාගාර ගතවූයේ නිවන්දම ජාඇළ පදිංචි දිසානායක මුදියන්සේලාගේ නාලනී කුලරත්න (55) නමැති දෙදරු මවකි.ඇය මේ සමිතියේ අවුරුදු 20 ක් පමණ සේවය කර ඇත. තැන්පත්කරුවන්ගේ ස්ථාවර තැන්පත්වලින් හා උකස් කර තිබූ රන් භාණ්ඩ ව්‍යාජ ලේඛන හා අස්සන් යොදා ඉවත් කරගෙන අලෙවි කර මෙම මුදල් වංචාව කර තිබෙන බව අනාවරණය වී තිබේ.2008-09-10 සිට 2013-05-13 දක්වා කාලය තුළ මෙම වංචාව කර තිබෙන බව අපරාධ පරීක්ෂණ දෙපාර්තමේන්තුව කළ විමර්ශනවලදී දැනගැනීමට ලැබී ඇත. මෙම සිද්ධියට සම්බන්ධ බව කියන තවත් එක් සැකකරුවෙකු හා සැකකාරියන් දෙදෙනකු අත්අඩංගුවට ගැනීමට තිබෙන බව විමර්ශන නිලධාරීහු පැවසූහ.අපරාධ පරීක්ෂණ දෙපාර්තමේන්තුවේ වාණිජ අපරාධ විමර්ශන අංශයේ ස්ථානාධිපති පොලිස් පරීක්ෂක සාගර කරසිංහ මහතා, පොලිස් සැරයන් මීපේගම, කාන්තා පොලිස් කොස්තාපල් දිල්හානි මහත්මිය යන කණ්ඩායම සැකකාරිය අධිකරණයට ඉදිරිපත් කර කරුණු වාර්තා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r1403121</link>
    <topic>හොරකමට නම්දරාපුනීල් රදාවානදී කොටු</topic>
    <author>දෙල්ගොඩ සමූහ - සුදත් පුබුදු කීර්ති</author>
    <content>කඩවත, වැලිවේරිය, මීගහවත්ත, සපුගස්කන්ද ප්‍රදේශවල නිවාස බිඳුම් ගණනාවක් සිදු කළ නීල් නැමති සැකකරු මීගහවත්ත පොලිසිය විසින් ඉකුත් ෙපෙර්දා (10) අත්අඩංගුවට ගෙන ඇත.සොරකම් සහ පිහිඇනුමක් සම්බන්ධව වසර 18ක් බන්ධනාගාර ගතව සිටි මේ සැකකරු නිදහස්ව පැමිණ නැවතත් මේ නිවාස බිඳුම් සිදුකර ඇති බව පොලිසිය කියයි.රුපියල් ලක්ෂ 15ක පමණ මුදල් හා ස්වර්ණාභරණ මොහු විසින් කොල්ලකා ඇති අතර අවුරුදු 41ක විවාහක පුද්ගලයෙකු වන මොහු රදාවාන ප්‍රදේශයේදී මීගහවත්ත පොලිසිය විසින් අත්අඩංගුවට ගෙන තිබේ.මීගහවත්ත පොලිස් ස්ථානාධිපති පොලිස් පරීක්ෂක එස්.ඩී.ආර්. ප්‍රියන්ත, අපරාධ අංශයේ ස්ථානාධිපති එල්.ඒ.විමලරත්න 18145 කුලරත්න - 36501 රත්නවලල, 61335 ඉන්දික යන නිලධාරීහු වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r1403122</link>
    <topic>පෞද්ගලික තරහක් පිරිමහන්නගෙයක් කොල්ලකන්න අනුබල දීලා</topic>
    <author>අනුරාධපුර - මධ්‍යම විශේෂ</author>
    <content>පොලිස් වෙසින් පැමිණ පොලිස් කොස්තාපල්වරියකගේ නිවෙස කොල්ල කා පළා ගිය කොල්ලකරුවන් දෙදෙනෙකුට එම කොල්ලය සිදුකිරීම සඳහා ආධාර අනුබලදුන් බව කියන තරුණයකු කැබිතිගොල්ලෑව මූලස්ථාන පොලීසිය මගින් අත්අඩංගුවට ගෙන ඇත.කැබිතිගොල්ලෑව පොලිස් වසමේ කුඹුගොල්ලෑව ප්‍රදේශයේ පිහිටි පොලිස් කොස්තාපල්වරියකගේ නිවෙසක් මෙසේ කොල්ල කා තිබේ. පොලිස් කොස්තාපල්වරිය සමඟ තිබූ පෞද්ගලික අමනාපයක් මුල් කරගනිමින් ඇගේ නිවස කොල්කෑම සඳහා අත්අඩංගුවට ගත් පුද්ගලයා කොල්ලකරුවන් මෙහෙයවා ඇති බවට පොලිසිය සැක පහළ කරයි.කොස්තාපල්වරිය කුඹුගොල්ලෑවේ පදිංචිව සිටින අතර ඇය යාපනය පලෛයි පොලිසියේ සේවක කරන්නියකි. ඉකුත් 04 රාත්‍රි 7.40ට පමණ මුහුණු ආවරණය කරන ලද යතුරුපැදි හිස් වැසුම් පළදාගත් පුද්ගලයන් දෙදෙනකු මේ නිවසට කඩා‍ වැදී ඇත.ඔවුන් නිවසට පැමිණෙන විට නිවසේ විදුලියද විසන්දි කර නිවසේ සිටි කොස්තාපල්වරියගේ පියා වන විශ්‍රාමික විදුලි බල මණ්ඩලයේ ලිපිකරුවකු වන පුද්ගලයාට පවසා ඇත්තේ තමන් පොලිසියෙන් බවත් , දියණිය යාපනය ප්‍රදේශයේ සිට රැගෙන ආ අවි ආයුධ කිහිපයක් නිවසේ අල්මාරියක සඟවා තිබෙන නිසා ඒවා පරික්ෂා කිරීමට අවශ්‍ය බවයි.ඉන් අනතුරුව කොස්තාපල්වරියගේ පියා කොල්ලකරුවන්ට ආයුධ තිබේදැයි පරීක්ෂා කිරීම සඳහා අල්මරිය විවෘත කරදුන් අවස්ථාවේ අල්මාරියේ තිබූ රුපියල් 8700ක් වටිනා රන් වළල්ලක් සහ රුපියල් 7000ක් වටිනා ජංගම දුරකථන දෙකක් කොල්ල කාගෙන පළාගොස් ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r1403123</link>
    <topic>මහනුවර මධ්‍යම වෙළෙඳපොළේ එළවළු සහ පලතුරු කඩ 11ක් බිඳලා</topic>
    <author>අසේල කුරුලුවංශ</author>
    <content>මහනුවර පොලිසියට පෙනෙන මානයේ පිහිටි මහනුවර මධ්‍යම වෙළෙඳපොළේ වෙළෙඳසල් 11ක් ඊයේ (11) අලුයම කිසියම් පිරිසක් විසින් බිඳ මුදල් හා වෙළෙඳ භාණ්ඩ සොරාගෙන ගොස් ඇත.මහනුවර මහ නගර සභාව මඟින් පාලනය වන මේ වෙළෙඳපොළේ පිහිටි එළවළු හා පලතුරු තොගවෙළෙඳසල් 11ක් මෙසේ බිඳ දමා තිබෙන බව පොලිසිය පවසයි.පොලිසියට පෙනෙන මානයෙන් පිහිටි ‍මේ වෙළෙඳ මධ්‍යස්ථානයට සොරුන් ඇතුළු වී එහි වෙළෙඳසල් 11ක් බිඳ දමා ඇත්තේ අදාළ පොදු වෙළෙඳ මධ්‍යස්ථානයේ ආරක්ෂාවට නගර සභාව මඟින් ආරක්ෂක නිලධාරීන් දෙදෙනෙකුද යොදවා සිටියදීය.එක් වෙළෙඳ සලකින් රුපියල් තිස්පන්දහසක මුදලක්ද සාරාගෙන තිබෙන අතර සිද්ධිය සම්බන්ධයෙන් මෙතෙක් කිසිවෙකුත් අත්අඩංගුවට ගෙන නොමැත.මත්ද්‍රව්‍ය භාවිතයට ඇබ්බැහි වූ පිරිසක් විසින් සොරකම සිදු කරන්නට ඇති බවට පොලිසිය සැක කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r1403124</link>
    <topic>චාටුවෙන් ඇවිත් චාටර් වී නඩු</topic>
    <author>මුන්නේශ්වරම සුමහ ඊ.සි.ප්‍රනාන්දු.</author>
    <content>තරුණියක සිටි නිවෙසකට චාටුවෙන් ඇතුඵ වි එම තරුණියට කාම අපරාධයක් කිරිමට තැත් කර පලා ගිය නවගත්තේගම ප්‍රාදේශීය සභාවේ එක්සත් ජාතික පක්ෂ හිටපු සභාපති හා හිටපු විපක්ෂ නායක පෙරේදා ( 10 දා ) දහවල් අත් අඩංගුවට ගත් බව නවගත්තේගම පොලිසිය කියයි.හතළිස් දෙහැරිදි දෙදරු පියෙකු වන සැකකරු නවගත්තේගම ප්‍රදේශයේ පදිංචිකරුවෙකි. ඔහු පෙරේදා අදුර වැටුණු පසු පැමිණිළිකාර තරුණියගේ නිවසට ගොස් ටික වේලාවක් කථා බහක යෙදි ඇත.පසුව එම නිවසෙහි ඒ වන විට වෙනත් අයෙකු නොසිටි බව දැන ගත් සැකකරු තරුණිය වැළඳ ගෙන ඇයට කාම අපරාධයක් කිරිමට තැත් කරද්දි ඇය කෑගැසු විට සැකකරු තරුණිය අත්හැර පලා ගිය බවට පැමිණිළි කර තිබේ.පසුව සැකකරැ ඊයේ ( 10 දා ) අත් අඩංගුවට ගෙන ඇත. ප්‍රශ්න කිරිමිවලින් පසු සැකකරු පුත්තලම අධිකරණය හමුවට ඉදිරිපත් කිරිමට නිය මිතය. නවගත්තේගම පොලිස් ස්ථානාධිපති පොලිස් පරික්ෂක නවීන් ඉන්ද්‍රජිත් දයානන්ද මහතාගේ උපදෙසින් වැඩිදුරටත පරික්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r1403125</link>
    <topic>වී මිලට අරන් ලක්ෂ 50ක පොලු තියලා</topic>
    <author>අනුරාධපුර මධ්‍ය විශේෂ</author>
    <content>වී මිලදි ගෙන ලක්ෂ 50 කට වැඩි මුදල් වංචා කිරීමේ සිද්ධි කීපයක් සම්බන්ධයෙන් අධිකරණයේ විභාග වන නඩු මඟහැරීම නිසා විවෘත වරෙන්තු ලබා සිටි පුද්ගලයකු එප්පාවල පොලීස් ස්ථාන නිලධාරීන් විසින් පෙරේදා (10) දහවල් තඹුත්තේගම මහේස්ත්‍රාත් අධිකරණ භූමියේදී අත්අඩංගුවට ගෙන තිබේ.මෙසේ අත්අඩංගුවට පත්ව ඇත්තේ වසර 4 කට ආසන්න කාලයක් අධිකරණය මඟහරිමින් සිටි එප්පාවල කිරලෝගම ප්‍රදේශයේ පදිංචි 37 හැවිරිදි ව්‍යාපාරිකයකුය.සැකකරු මීට වසර 04 කට පමණ ඉහතදී අනුරාධපුර දිස්ත්‍රික්කයේ රාජ්‍ය හා පෞද්ගලික ආයතනවලින් වී මිලදී ගෙන ඒ සදහා ලබා දිය යුතු රුපියල් ලක්ෂ 50කට ආසන්න මුදලක් වංචා කර තිබෙන බවට ලැබුණු පැමිණිලි මත ඔහු අනුරාධපුර විශේෂ අපරාධ විමර්ශන අංශය මඟින් අත්අඩංගුවට ගෙන ඇත.ඔහුව අධිකරණයට ඉදිරිපත් කිරීමෙන් අනතුරුව වසර කිහිපයක් අධිකරණය හමුවේ නඩු විභාගයට ගනිද්දී අධිකරණය මඟහැර මොහු සැඟව සිට ඇති බවට පොලීසිය පවසයි.සැකකරුට එරෙහිව අනුරාධපුර මහාධිකරණයේ විභාග වන නඩු කිහිපයකට පෙනී නොසිටීම හේතුවෙන් ඔහුට විවෘත වරෙන්තු නිකුත් කර තිබෙන බවද එප්පාවල පොලීසිය සදහන් කරයි.සැකකරු තඹුත්තේගම මහේස්ත්‍රාත් අධිකරණයේ විභාග වන නඩුවකට පෙනී සිටීම සදහා පැමිණි අවස්ථාවේ අධිකරණ රාජකාරියේ නියතුව සිටි එප්පාවල පොලීසියේ පොලිස් සැරයන් 65091 මාරලන්ද, පොලිස් කොස්තාපල් 45555 අජිත් යන නිලධාරීන් සැකකරු නඩු කිහිපයකට අවශ්‍යයව සිටින්නකු බව තහවුරු කර ගෙන ඔහු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r1403126</link>
    <topic>අනුරපුර සෞඛ්‍ය සේවා කාර්යාලයේ හදිසි ගින්නක්</topic>
    <author>අනුරාධපුර මධ්‍යම විශේෂ</author>
    <content>අනුරාධපුර පිහිටි උතුරු මැද පළාත් සෞඛ්‍ය සේවා අධ්‍යක්ෂ කාර්යාලය පිටුපස ගාල් කර තිබූ ධාවනයෙන් ඉවත් කළ අබලන් ගිලන් රථ කිහිපයකට ඊයේ (11) සවස හදිසියේ ගිනි ඇවිලීමෙන් විනාශයට පත්විය.ගින්න හටගෙන සුළු වේලාවක් ඇතුළත එය නිවා දැමීමට අනුරාධපුර මහ නගර සභාවේ ගිනි නිවන ඒකකයේ නිලධාරීන් කටයුතු කර ඇත.සෞඛ්‍ය සේවා අධ්‍යක්ෂ කාර්යාලයේ පිටුපස තිබූ කුණු ගොඩකට සේවකයෙකු නොසැළකිළිමත් ලෙස ගිනි තබා ඇති අතර එය පැතිරී ගොස් මේ ගිලන් රථවලට ගිනි ඇවිළුණු බව පළාත් සෞඛ්‍යෙ සේවා අධ්‍යක්ෂ කාර්යාලයේ නිලධාරියෙක් පැවැසීය.මේ ගින්නෙන් අබලන්ව ධාවනයෙන් ඉවත් කර තිබූ ගිලන්රථ 05කට පමණ අලාභ හානි සිදුවූ අතර ඒවා ටෙන්ඩර් ක්‍රමය මත වෙන්දේසි කිරීමට තිබූ ඒවා බවද එම නිලධාරියා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r1403127</link>
    <topic>කොඩුවාමඩු ගමටවල් අලි කරදර</topic>
    <author>එරාවුර් සමූහ</author>
    <content>මඩකළපුව, කොඩුවාමඩු ප්‍රදේශයට ඇතුළු වූ වල්අලි රංචුවක් නිවාස කීපයකට හානිකර ඇති අතර වටිනා භාණ්ඩ සහ වගා සම්පූර්ණයෙන්ම විනාශකර ඇත.මේ වල්අලි තර්ජනය හේතුවෙන් තමන්ට , නිදහසේ දෛනික කටයුතු කර ගැනීමට පවා නොහැකි වී ඇතැයි එම ජනතාව කියති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r1403128</link>
    <topic>ලංකාවේ හැමතැනින්ම කුලී පදනමට වාහන ලබාගෙන හොර ලියකියවිලි හදා විකුණලා</topic>
    <author>අනුරාධපුර මධ්‍යම විශේෂ</author>
    <content>කුලී පදනම මත වාහන ලබාගෙන ඒවා අලෙවි කිරීමේ ජාවාරමකට සම්බන්ධ බවට සැකපිට අත්අඩංගුවට ගෙන දැනට රක්ෂිත බන්ධනාගාර ගත කර සිටින රාමකැලේ රඝු නැමැත්තා විසින් ශ්‍රාවස්තිපුර ප්‍රදේශයේ ව්‍යාපාරිකයකුට විකුණා තිබු තවත් රුපියල් විසි දෙලක්ෂයක් පමණ වටිනා ලොරි රථයක් සොයා ගැනීමට අනුරාධපුර විශේෂ අපරාධ විමර්ශන අංශයට හැකිවී තිබේ.දැනට රක්ෂිත බන්ධනාගාර ගතව සිටින අනුරාධපුර රාමකැලේ පදිංචි රඝු යන නමින් හදුන්වන සැකකරු දිවයිනේ විවිධ ප්‍රදේශවලින් මෝටර් රථ කුලී පදනම මත ලබාගෙන ඒවාට මෝටර් රථ ලියාපදිංචි දෙපාර්තුමේන්තුව මගින් නිකුත් කරන ලියකියවිලිවලට සමාන ව්‍යාජ ලියකියවිලි සකසා දිවයිනේ විවිධ ප්‍රදේශවලට අඩු මුදලට අලෙවි කිරීමේ ජාවාරමක නිරතව සිටිද්දී පසුගිය දා අත්අඩංගුවට පත්විය.සැකකරු අත්අඩංගුවට පත්ව වන විට රුපියල් ලක්ෂ 60කට වඩා වැඩි වටිනාකමින් යුතු මෝටර් රථ 02ක් සහ ලොරි රථයක් කුලී පදනමට ලබාගෙන ඒවාට ව්‍යාජ දත්ත සකසා විවිධ ප්‍රදේශවලට අලෙවි කර තිබියදී පොලීසිය විසින් සොයා ගනු ලැබීය.ඔහු විසින් විවිධ පුද්ගලයන්ට ව්‍යාජ දත්ත සකසා අලෙවි කළ වාහන සියල්ලෙහිම පරම අයිතිකරුවන් වන්නේ දිවයිනේ ප්‍රසිද්ධ ලීසිං සමාගම් කිහිපයක් බවද පොලිසිය පවසයි.ශ්‍රාවස්තිපුර ප්‍රදේශයේ තිබී සොයා ගනු ලැබු ලොරි රථය සැකකරු විසින් අනුරාධපුර රාම කැලේ පදිංචි පුද්ගලයකුගෙන් කුරුණෑගලට ගොස් බිත්තර පුවාහනය කිරීම සදහා දින 15 කට කුලී පදනම මත ලබා ගෙන ඇති අතර මොහු එම ලොරියටද ව්‍යාජ ලේඛන සකසා ශ්‍රාවස්තිපුර ප්‍රදේශයේ ව්‍යාපාරියකුට විකුණා ඇති බව පොලීසිය පවසයි.අනුරාධපුර කොට්ඨාසභාර පොලිස් අධිකාරි මහේෂ් සේනාරත්න මහතාගේ උපදෙස් මත අනුරාධපුර කොට්ඨාස අපරාධ විමර්ශන අංශයේ ස්ථානාධිපති පොලිස් පරීක්ෂක ඩී.එම්.ඩී.සී දිසානායක මහතාගේ මෙහෙයවීම මත උප පොලිස් පරීක්ෂක අභයරත්න සැරයන්වරු වන 31385 ගුණතිලක 48332 බංඩාර 8172 කුමාරසිංහ යන නිලධාරීන් පරීක්ෂණ සිදුකර සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r1403129</link>
    <topic>මඟුල් ගෙදර අවුලරෝහලෙන් නවතියි</topic>
    <author>මාතර සමූහ</author>
    <content>කඹුරුපිටිය, හොරපාවිට මඟුල් ගෙදරකදී ඇති වූ කතාබහ දුරදිග යාමෙන් එක් අයකු පිහි ඇනුමකින් තුවාල ලබා කඹුරුපිටිය ආඳාපාන රෝහලට ඇතුළත් කර ඇත. මෙසේ තුවාල ලබා ඇත්තේ හොරපාවිට ඩබ්ලිව්. ඒ. පී. කේ. සේනාරත්න නැමැති 42 හැවිරිදි අයෙකි.තුවාලකරු මඟුල් ගෙදරට ගියවිට පළමුවන සැකකරු ඔහුගේ ඇඟේ හැපී රණ්ඩුවක් ඇතිකර ගෙන ගුටි ඇනගෙන තිබේ. පසුව එහි සිටි පිරිස මේ ආරවුල බේරාදැමීමෙන් පසුව තුවාලකරු ගෙදර යන අවස්ථාවේ මඟ රැකසිට ඇති පළවෙනි සැකකරු හා තවත් අයකු අතින් පයින් පහරදී පිහියෙන් ඇන ඇත.කඹුරුපිටිය පොලිසිය සිද්ධිය පිළිබඳ වැඩිදුර පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r14031210</link>
    <topic>බදුල්ල පොළේපුදුම කිරිල්ල</topic>
    <author>බදුල්ල දිස්ත්‍රික් සමූහ</author>
    <content>බදුල්ල සති පොළේ වෙළෙන්දන් මෑතක සිට අපුරු මිල සුත්‍රයක් යොදාගෙන අහිංසක පාරිභෝගියෝ ගසා කෑමට පටන් ගෙන ඇතැයි මහජනතාව පවසති.එළවලු මිල ගණන් ඉහළ දමා අහිංසක පාරිභෝගිකයන් ගසා කෑමට කූට වෙළෙන්දන් මේ මිල සූත්‍රය යොදා ගෙන කටයුතු කිරීම විශාල අසාධාරණයක් බවද ඔවුහු චෝදනා කරති.මේ ක්‍රමය ය‍ටතේ ග්‍රෑම් 500ක් රුපියල් 30කට අලෙවි කරන වෙළෙන්දෝ එම එළවලු වර්ගයම ග්‍රෑම් 250ක් ඉල්ලා සිටින විට රුපියල් 20ක් මිල නියම කිරීමෙන් රුපියල් 05ක අයුතු ලාභයක් ඇගට පතට නොදැනෙන උපයන බවද කියති.ග්‍රෑම් 500ක් රුපියල් 30ක් නම් එය ග්‍රෑම් 250ක් අලෙවි කළ යුත්තේ රුපියල් 15කට වුවත් මෙසේ රුපියල් 20කට අලෙවි කිරිම බලවත් අසාධාරණයක් බව පාරිභෝගිකයෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r14031211</link>
    <topic>හොරණ-ගුරුගොඩට ඉන්ධන පිරවුම්හලක්</topic>
    <author>පෝරුවදණ්ඩ සමූහ එච්. කුලතිලක</author>
    <content>අවංකව සිටිනතාක් වික්‍රමනායකලා ඔබ සමගයි අවංක කමට පිටුපෑ දවසට අපි නැතැයි ගුරුගොඩ පර්ත් පැරඩයිස් වත්තේ ඉන්ධන පිරවුම්හල පසුගියදා විවෘත කිරීමේදී ප්‍රධාන අමුත්තා වශයෙන් සහභාගී වූ යහපාලනය සහ යටිතල පහසුකම් ඇමැති රත්නසිරි වික්‍රමනායක මහතා පැවැසීය.තව දුරටත් කතාකළ ඇමැතිවරයා, මේ පිරවුම්හල වසර තුනකින් කල්ගියේ කළුතර සමුපකාර කොමසාරිස්වරයාගේ මන්දගාමී ක්‍රියාකලාපයෙන්. කෙසේ වුවත් වසර තුනකට පසුව හෝ මේ ප්‍රදේශයට අත්‍යවශ්‍යව තිබු ඉන්ධන පිරවුම්හලක් ලබා දීමට හැකිවීම සතුටක්.එහිදී අදහස් දැක් වූ බස්නාහිර පළාත් ආණ්ඩුකාර අලෙවි මවුලානා මහතා, මිනිසාගේ පරම යුතුකම මිනිසාට සේවය කිරීම වදනට අනුව වසර 54ක කාලයක් ජනතා සේවයේ යෙදෙන ඔබේ නායකයා ඔබට ලොකු ශක්තියක් බව පැවැසීය.සමුපකාරය නිදා සිටින යෝධයෙක් වගෙයි අදහස් දක්වූ කළුතර දිස්ත්‍රික් පර්ලිමේන්තු මන්ත්‍රී, හොරණ ශ්‍රීලනිප ප්‍රධාන සංවිධායක විදුර වික්‍රමනායක මහතා, ජනාධිපති මහින්ද රාජපක්ෂ මහතාගේ වැඩපිළිවෙළ යටතේ දේශපාලන අධීකාරියත්, නිලධාරිනුත්, ජනතාවත් පාර්ශව තුනම එක්ව කටයුතු කරණ නිසා රට සංවර්ධනය වන බව පැවැසීය.I.O.C සමාගමේ කළමනාකාර අධ්‍යක්‍ෂ සුබෝද් චන්වාලේ මහතා, මෙය ශ්‍රී ලංකාවේ තමන් ඇරඹි 161 වන පිරවුම්හල බවත් මෙහිදී ඉන්ධන බෙදා හැරීමට අමතරව තවත් මහජන සේවාවන් රැසක් ඉටුවන බවත් දැන්වීය.මේ අවස්ථාවට I.O.C සමාගමේ ජේෂ්ඨ අලෙවි කළමනාකාර ධනංජය ශ්‍රීවාස් තවන්, කළුතර සමුපකාර සංවර්ධන සහකාර කොමසාරිස් (විගණන) එච්. පී. පෙරේරා, හොරණ නාගරික මන්ත්‍රීවරුන්‌, ප්‍රාදේශීය සභා මන්ත්‍රීවරුන්‌, කළුතර දිස්ත්‍රික්කයේ එජනිසයෙන් තරඟ වදින සනත් විපුලජීව යන මහත්වරුන් සමග ප්‍රයිගම් උඩුගහපත්තු වි.සේ.ස. සමිතියේ සේවක සේවිකාවෝ සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r14031212</link>
    <topic>කඳාන-දකුණු බටගමගල්බැම්ම පාරේ අනතුරුදායක බෝක්කුව</topic>
    <author>ඡායාරූපය - ජා-ඇළ මධ්‍යම - ලෙස්ලි පෙරේරා</author>
    <content>‍මේ දිස්වන්නේ කඳාන දකුණු බටගම ගල්බැම්ම පාරේ අනතුරුදායක දර්ශනයකි. බෝක්කුවේ දෙපැත්තම අනාරක්ෂිතය.මාරක අනතුරක් කොයි මොහොතේ දැයි කිව නොහැකි තරම් ය. අනතුරක් වීමට පෙර වගකිවයුතු බලධාරීන්ගේ අවධානයට යොමුවේවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r14031213</link>
    <topic>සියඹලා මිල පහත වැටීපොල්ගහවෙල ගම්මු සිත්තැවුලින්</topic>
    <author>පොල්ගහවෙල විශේෂ - කරුණාරත්න කළුආරච්චි</author>
    <content>පොල්ගහවෙල ප්‍රදේශයේ මේ දිනවල සියඹලා මිල විශාල වශයෙන් පහත වැටීමට පටන්ගෙන තිබේ.ප්‍රදේශයේ සියඹලා අස්වැන්න ලැබීමේ කාලය ආරම්භවීමත් සමඟ මෙසේ සියඹලා මිල පහත වැටී ඇත. මේ අනුව දැනට මේ ප්‍රදේශයේ සියඹලා කිලෝග්‍රෑම් එකක මිල රුපියල් 170 සිට 60 දක්වා පහත බැස ඇත.පොල්ගහවෙල ප්‍රාදේශීය ලේකම් කොට්ඨාසයට අයත් ප්‍රදේශයේ බොහෝ පිටිසර ගම්මානවල ගැමි ජනතාව අතිරේක ආදායමක් ලබන සියඹලා මිල මෙසේ විශාල වශයෙන් පහත වැටීම ඔවුන්ගේ ඉමහත් සිත්තැවුලට හේතුවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=r14031214</link>
    <topic>මාවනැල්ල බස් නැවතුම්පොළේ අතුරු මාර්ගයේ මාරක වළක්</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල නගරයේ ප්‍රධාන බස් නැවතුම්පොළේ සිට කන්දප්පා ගොඩනැගිල්ල අසලින් ගමන් කරන අතුරු පාරේ ඇති මාරක වළක වැටීමෙන් අනතුරු සිදුවෙන බව ප්‍රදේශවාසීහු පවසති.ත්‍රීරෝද රථ එම මාරක වළ අසල නවතා කුලී ගමන් යන රියැදුරු පිරිස් පවා පවසා සිටින්නේ මේ මාරක වළ වහාම වසා දමන්නට පියවර ගත යුතු බවකි.ඉකුත් සති අන්තයේ මාවනැල්ල නගරයේ අධිකරණ සංකීර්ණය දෙසට ගමන් කළ පොලිස් නිලධාරිවරයෙක් මේ ස්ථානයේ පඩිපෙළින් ගොඩනැගිල්ලට ගොඩවන්න හදනවිට මාරක වළට පය ලිස්සා වැටී ඇත.එවිට අසල සිටි නගරයේ පුවත්පත් වෙළෙඳාමේ නිරත අයකු වළ පෙන්වා මාධ්‍යවේදී මහත්වරු මේ මාරකවල ගැන ලියන්නකෝ යනුවෙන්ද පවසා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=s1403121</link>
    <topic>ලොව දිනන ක්‍රීඩා ශක්ති නැවත ඇරැඹෙයි</topic>
    <author>ප්‍රින්ස් ගුණසේකර</author>
    <content>ග්‍රාමීය ප්‍රදේශවල දක්ෂ දරුවන් ජාතික හා ජාත්‍යන්තර තලයට රැගෙන එන ලොව දිනන ක්‍රීඩා ශක්ති වැඩසටහන යටතේ ක්‍රීඩා 11කින් ක්‍රීඩක ක්‍රීඩිකාවෝ 440ක් පුහුණුවීම් අරඹති.තෝරාගත් පාසල් වයසේ පසුවන ක්‍රීඩක ක්‍රීඩිකාවන්ට වසර පුරා මාසික මුදල් දීමනාවක්, පුහුණු ඇඳුම් කට්ටල, සපත්තු කට්ටල හා නේවාසික පුහුණුව ක්‍රීඩා අමාත්‍යංශය මගින් ලබාදේ.පුහුණුවීම් අතරතුර මාස 3කට වරක් පරිසාධන මට්ටම් ‍සොයා බැලීමේ පරීක්ෂණ පවත්වන අතර දක්ෂතා වර්ධනය කරගෙන ඇති ක්‍රීඩක ක්‍රීඩිකාවන්ට මුදල් දීමනාව වැඩි කිරීමට තීරණය වේ.වසර 2018 වෙද්දී මේ ක්‍රීඩක ක්‍රීඩිකාවන් අතරින් ඉහළම දක්ෂතා දක්වන අය ආසියානු හා පොදු රාජ්‍ය මණ්ඩලීය ක්‍රීඩා උළෙලට යොමු ‍කොට ශ්‍රී ලංකාවට උපරිම පදක්කම් දිනා ගැනීම 'ලොව දිනන ක්‍රීඩා ශක්ති ' වැඩ සටහනේ අපේක්ෂාව බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.ක්‍රීඩා ශක්ති වැඩසටහනට තෝරාගත් ක්‍රීඩක ක්‍රීඩිකාවන් 440ට මුදල් හා උපකරණ ප්‍රදානය කිරීම ක්‍රීඩා අමාත්‍යංශ ශ්‍රවනාගාරයේ දී ඊයේ සිදුකෙරිණි. එම අවස්ථාවේ දී ක්‍රීඩා ඇමැතිවරයා පැවැසුවේ පසුගිය වසරේ ක්‍රීඩා ශක්ති වැඩසටහනින් පුහුණු ‍නොකෙරුණු පිහිනුම්, බීච් වොලිබෝල් හා රගර් යන ක්‍රීඩා මෙවර එක්කොට ඇති බවයි.මෙයට අමතරව මලල ක්‍රීඩා, බැඩ්මින්ටන්, බර ඉසිලීම, වුෂූ, බොක්සිං, ජූඩෝ, නෙට්බෝල් හා වෙඩි තැබීමේ ක්‍රීඩා පුහුණු කිරීමට කටයුතු යොදා ඇත. මෙයින් වැඩිම පිරිසක් මලල ක්‍රීඩා යටතේ පුහුණුවන අතර ක්‍රීඩක ක්‍රීඩිකාවන් 61ක් එයට ඇතුළත්ය.මෙම සියලු ක්‍රීඩක ක්‍රීඩිකාවන්ගේ මවුපියන් ක්‍රීඩා අමාත්‍යංශයට භාරකාරත්වය දිය යුතු බව ද ක්‍රීඩා ඇමැතිවරයා පැවැසීය‍.'ක්‍රීඩා ශක්ති පුහුණුව ලබන කාලයේ සියලු ක්‍රීඩක ක්‍රීඩිකාවන්ගේ භාරකාරත්වය ලිපියකින් ලබා ගන්නවා. මවුපියන් සමග අප ගිවිසුමකට එළැඹෙන්නේ අතරමගදී දරුවන් ක්‍රීඩාවෙන් ඈත් නොකරන බවට විශ්වාසයක් ගොඩනගා ගන්නයි. මේ වියදම් කරන්නේ මහජන මුදල්. ඒවා ආරක්ෂා කිරීම අපගේ යුතුකමක්. යම් ප්‍රශ්නයක් තියෙනවා නම් මට පැමිණිලි කරන්න පුළුවන්. ඉගෙනීමට බාධාවක් නොවන ලෙස ක්‍රීඩාව කළ හැකියි.' අලුත්ගමගේ මහතා පැවැසීය.කොළඹ දී පුහුණුව ලබන ක්‍රීඩක ක්‍රීඩිකාවන්ට අධ්‍යාපනික, පුස්තකාල හා ප්‍රවාහන පහසුකම් ලබා දෙන බව ද ඒ මහතා පැවැසීය.පසුගිය කාලයේ පැවැති ආසියානු හා පොදු රාජ්‍ය මණ්ඩලයීය ක්‍රීඩා උළෙලවල දී ශ්‍රී ලංකාවට පදක්කම් හිමිනොවූ හෙයින් ඉදිරි තරගවලදී අභිමානය රැක ගැනීමේ අභියෝගය ක්‍රීඩා අමාත්‍යංශය වෙත පැවැරී ඇතැයි ද ක්‍රීඩා ඇමැතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=s1403122</link>
    <topic>වේල්ස් කුමර සාන්ත සෙබස්තියන් එක්දින තරගයේ ලකුණු සමයි</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටුව වේල්ස් කුමර විදුහල සහ සාන්ත සෙබස්තියන් විදුහල අතර 29වැනි වාර්ෂික එක්දින තරගය ලකුණු සමවීමෙන් නිමාවට පත්විය.පළමුව පන්දුවට පහරදුන් වේල්ස් කුමර විදුහල් පිල ඕවර 49.3කදී ලකුණු 182ක් රැස් කළේය. අෂේන් මෙන්ඩිස් හා හසිත ලංකා ලකුණු 35බැගින් රැස් කළ අතර කුසල් මෙන්ඩිස් ලකුණු 32ක් රැස් කළේය. පන්දු යැවීමේ දී ළහිරු හේෂාන් කඩුලු 3ක් දවාලීය.පිළිතුරු ඉනිම ක්‍රීඩා කළ සාන්ත සෙබස්තියන් විදුහල් පිල ඕවර 50 අවසානයේ කඩුලු 7ක් දැවී රැස් කරගනු ලැබුවේ ද ලකුණු 182ක් පමණි. නායක අනුක් ප්‍රනාන්දු නොදැවී ලකුණු 44ක් ලැබූ අතර අවිශ්ක ප්‍රනාන්දු ලකුණු 43ක් ද, සංගීත් කුරේ ලකුණු 42ක් ද ලබාගැනීමට සමත්වූහ.වේල්ස් කුමර – 182 (ඕවර 49.3) අෂේන් මෙන්ඩිස් 35, හසිත ලංකා 35, කුසල් මෙන්ඩිස් 32 (ළහිරු හේෂාන් 29/3, ශාන් ප්‍රනාන්දු 49/3, අනුක් ප්‍රනාන්දු 42/2)සා.සෙබස්තියන් - 182/7 (ඕවර 50) අනුක් ප්‍රනාන්දු 44, අවිශ්ක ප්‍රනාන්දු 43, සංගීත් කුරේ 42 ( කුසල් මෙන්ඩිස් 30/2, සචිත් පුෂ්පකුමාර 35/2).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=s1403123</link>
    <topic>වත්තල සා.අන්තෝනි විදුහලේචරිත් බුද්ධිකගෙන් විශිෂ්ට දස්කම්</topic>
    <author/>
    <content>තුන් ඉරියව් ක්‍රීඩක චරිත් බුද්ධිකගේ විශිෂ්ට දස්කම් හේතුවෙන් මුතුවැල්ල ඩිලාසල් විදුහල සමග පැවැති එක්දින තරගයෙන් ලකුණු 73ක ජයක් වාර්තා කිරීමට වත්තල සාන්ත අන්තෝනි විදුහල් පිල සමත්විය.අවුරුදු 19න් පහළ පාසල් එක්දින තරගාවලිය යටතේ පැවැති මේ තරගයේ පළමුව පන්දුවට පහරදුන් සාන්ත අන්තෝනි විදුහල් පිල ඕවර 46.4කදී ලකුණු 215ක් රැස් කළේය.වේගවත් පිතිහරඹයක නිරත වූ බුද්ධික පන්දු 34කදී හතරේ පහර 4ක් සහ හයේ පහර 7ක් සමග ලකුණු 60ක් රැස් කිරීමට සමත්විය. ඔහුට අනගි සහයක් ලබාදුන් සමල් උඩවත්ත ලකුණු 40ක් ලබා ගත්තේය. පන්දු යැවීමේ දී ලක්ෂාන් ප්‍රනාන්දු කඩුලු 5ක් දවාලීය.පිළිතුරු ඉනිම ක්‍රීඩා කළ ඩිලාසල් විදුහල ඕවර 40.2දී ලකුණු 142කට දැවී ගියේය. එම විදුහල් පිල වෙනුවෙන් ලක්ෂාන් චන්ද්‍රසේන ලකුණු 48ක් සහ චතුර විජේසිරි ලකුණු 44ක් රැස් කළහ. පන්දු යැවීමෙන් දස්කම් දැක්වූ චරිත් බුද්ධික කඩුලු 3ක් බිඳ දැමුවේය. ෂම්සුල් මුනීර් හා අෂාන් රුක්මල් අතර කඩුලු 2බැගින් බෙදී ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=s1403124</link>
    <topic>ප්‍රවීණයන්ගේ ඇවිදීමේ තරගයේදස්කම් පෑ අබේවර්ධන</topic>
    <author/>
    <content>මධ්‍යම පළාත් ප්‍රවීණයන්ගේ මලල ක්‍රීඩා සංගමය මෙහෙයවීමෙන් පසුගියදා බෝගම්බර පිටියේ පැවැති සමස්ත ලංකා ප්‍රවීණයන්ගේ විවෘත මලල ක්‍රීඩා තරගාවලියේ අවුරුදු 55-60 වයස් කාණ්ඩයේ මීටර් 5000 ඇවිදීමේ තරග ඉසව්වේ ජය හිමිකර ගැනීමට ඒ.එස්.වයි.අබේවර්ධන සමත්විය.පේරාදෙණිය විශ්ව විද්‍යාලයේ සිසුවකුව සිටියදී මල්ලව පොර ක්‍රීඩාවෙන් ද ඒ මහතා දස්කම් දැක්වීය. 1983 වසරේ කොළඹ පැවැති මිනි ඔලිම්පික් ක්‍රීඩා උළෙලේ දී මල්ලව පොර තරග ඉසව්වේ ජයග්‍රහණය දක්වා සිය කණ්ඩායම මෙහෙයවනු ලැබුවේ ද අබේවර්ධන මහතා විසිනි.ඉදිරියේදී ප්‍රවීණයන්ගේ ඇවිදීමේ තරග ඉසව්වේ වැඩි දස්කම් දැක්වීම ඔහුගේ අරමුණය. 58හැවිරිදි වියේ පසුවන මහතා මහවැලි අධිකාරියේ වේලි ආරක්ෂක අංශයේ සිවිල් ඉංජිනේරුවරයකු ලෙස සේවය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=s1403125</link>
    <topic>සත් සාමාජික ක්‍රිකට් අකුරණ දී</topic>
    <author>ගාමිණී සමරනායක මහනුවර සංචාරක</author>
    <content>අකුරණ ලයන්ස් ක්‍රීඩා සමාජය සංවිධානය කරනු ලබන සත් සාමාජික ක්‍රිකට් තරගාවලිය මේ මස 15 සහ 16 අකුරණ අල් - අසාර් ජාතික පාසල් ක්‍රීඩාංගණයේ දී පැවැත්වේ.තරගාවලියේ ජයග්‍රාහකයන්ට රුපියල් විසිපන්දහසක මුදලක් ද, අනුශූරයන්ට රුපියල් 15,000ක මුදලක් ද පිරිනැමෙන බව සංවිධායක මණ්ඩලය පවසයි. මීට අමතරව තරගාවලියේ දක්ෂතම ක්‍රීඩකයන්ට ද විශේෂ ත්‍යාග පිරිනැමීමට කටයුතු යොදා ඇතැයි සංවිධායක මණ්ඩලය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=s1403126</link>
    <topic>ත්‍රිත්ව-සා.අන්තෝනි ගැටුම 14-15</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර ත්‍රිත්ව විදුහල සහ කටුගස්තොට සාන්ත අන්තෝනි විදුහල අතර වාර්ෂිකව පැවැත්වෙන 'ද බැට්ල් ඔෆ් ද බ්ලූස්' 98වැනි මහා ක්‍රිකට් තරගය මේ මස 14 සහ 15දා අස්ගිරිය ජාත්‍යන්තර ක්‍රිකට් ක්‍රීඩාංගණයේ දී පැවැත්වේ.දෙපිල අතර මෙතෙක් පැවැති තරග අතරින් ත්‍රිත්ව විදුහල් පිල තරග 23ක් ජයගැනීමට සමත්වූ අතර සාන්ත අන්තෝනි විදුහල් පිල තරග 12ක ජය අත්කරගෙන ඇත. ඉතිරි තරග ජයපරාජයෙන් තොරව නිමාවට පත්විය.ත්‍රිත්ව විදුහල් පිල අවසන් වරට ජය වාර්තා කළේ 2012 වසරේ දී නිරෝෂන් දික්වැල්ලගේ නායකත්වය යටතේය. 1992 වසරේ දී උමේෂ් ද අල්විස්ගේ නායකත්වය යටතේ සාන්ත අන්තෝනි විදුහල් පිල අවසන් වරට ජය හිමිකර ගත්තේය.මෙවර ත්‍රිත්ව විදුහල් පිලේ නායකත්වය දරනු ලබන්නේ ආර්.චන්ද්‍රගුප්ත විසිනි. සිවුවැනි වසරේ ක්‍රීඩකයකු වන චන්ද්‍රගුප්ත මෙවර තරගවාරයේ ලකුණු 800 ඉක්මවූ වමත් පිතිකරුවෙකි. සිවුවැනි වසරේ ක්‍රීඩක අම්රිත් ශ්‍රීධහන් කණ්ඩායමේ උපනායකයා ලෙස කටයුතු කරයි. කණ්ඩායමේ ආරම්භක වේගපන්දු යවන්නා වන අම්රිත් මෙවර තරගවාරයේ දී කඩුලු 40ක් බිඳ දැමීමට සමත්විය.අවුරුදු 19න් පහළ ශ්‍රී ලංකා ක්‍රිකට් පිලේ සාමාජිකයකු වන ලක්ෂාන් ජයසිංහ තුන්වැනි වසරේ ක්‍රීඩකයෙකි. තුන්වැනි වසරේ ක්‍රීඩක අර්ජුන ජයසිංහ මෙවර තරගවාරයේ ලකුණු 600 ඉක්මවීමට සමත්විය. මෙවර තරගවාරයේ කඩුලු 70ක් දවාලීමට සමත්වූ චරිත් සුදාරක වමතින් පාදඟ පන්දු යවයි.සිවුවැනි වසරේ ක්‍රීඩක නිමේෂ ගුණසිංහ මෙවර සාන්ත අන්තෝනි විදුහල් පිලේ නායකයාය. විශිෂ්ඨ තුන්ඉරියව් ක්‍රීඩකයකු වන නිමේෂ මෙවර තරගවාරයේ දී ලකුණු 675ක් රැස් කළ අතර පන්දුවෙන් දස්කම් පා කඩුලු 35ක් බිඳ දැමුවේය.කණ්ඩායමේ උපනායකත්වය හිමිවී ඇත්තේ තුන්වැනි වසරේ ක්‍රීඩක බුවනෙක විජේතුංගටය. වමත් පිතිකරුවකු වන බුවනෙක මෙවර තරගවාරයේ දී ලකුණු 350ක් රැස් කිරීමට සමත්විය. තුන්වැනි වසරේ ක්‍රීඩක දමිත පණ්ඩිතරත්න මෙවර තරගවාරයේ ලකුණු 450 ඉක්මවා ඇත.ත්‍රිත්ව විදුහල් පිල මෙවර තරගවාරයේ දි තරග 17කට සහභාගි වී තරග 6කදී පූර්ණ ජය වාර්තා කළ අතර තරග 5කදී පළමු ඉනිමේ ජය වාර්තා කළේය. ඔවුන් කොළඹ රාජකීය විදුහලට පමණක් පරාජය විය. සාන්ත අන්තෝනි විදුහල් පිල මෙවර තරගවාරයේ දි තරග 16කට සහභාගි වී ඇති අතර ඉන් තරග 3ක දී පළමු ඉනිමේ ජය වාර්තා කළේය. තරග 2ක් පරාජයට පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=s1403127</link>
    <topic>හොංකොං සෙවන්ස් යන ශ්‍රී ලංකා රගර් පිලේ  පුහුණුකරු නිලූෆර්</topic>
    <author>ෆවුස් මොහොමඩ්</author>
    <content>හොං‍කොං ‍සෙවන්ස් ලෝක ශූරතා රගර් තරගාවලියට සහභාගි වන ශ්‍රී ලංකා කණ්ඩායමේ පුහුණුකරු ලෙස නැවතත් නිලූෆර් ඉබ්‍රාහිම් පත්කර ඇත. මහනුවර ක්‍රීඩා සමාජය නියෝජනය කළ නිලූෆර් ශ්‍රී ලංකාවෙන් බිහිවූ විශිෂ්ඨතම සත් සාමාජික රගර් පුහුණුකරුවෙකි.ශ්‍රී ලංකාවට හොංකොං සෙවන්ස් තරගාවලියේ දොරටු විවර වූයේ පසුගිය වසරේ පැවැති ආසියානු සත් සාමාජික රගර් තරගමාලාවේ තුන්වැනි ස්ථානය අත්කරගැනීමේ හේතුවෙනි. එහිදී ශ්‍රී ලංකා පිලේ පුහුණුකරු ලෙස කටයුතු කළේ ද නිලූෆර්ය.එම තරගමාලාවේ දී ශ්‍රී ලංකා පිලේ කළමනාකරු ලෙස කටයුතු කළ හිටපු ක්‍රීඩක රොහාන් චින්තක මෙවර හොංකොං තරගාවලියේ දී ද කණ්ඩායමේ කළමනාකරු ලෙස කටයුතු කිරීමට නියමිතය.කෙසේවෙතත් හොංකොං සෙවන්ස් තරගාවලියට එක්වන ශ්‍රී ලංකා පිලේ පුහුණුකරු ලෙස ෆිජී ජාතික ස්ටෙෆානෝ ‍පත්කිරීමට මීට පෙර ශ්‍රී ලංකා රගර් සංගමය සූදානමින් සිටියේය. එහෙත් හොංකොං සෙවන්ස් තරගාවලිය නියෝජනය කරන ෆිජී කණ්ඩායම තෝරා ගැනීමේ තරග සඳහා සහභාගිවීමට ඔහුට යළි සිය රට බලා යාමට සිදුවීමෙන් එම අදහස අතහැර දැමීමට රගර් සංගමය තීරණය කළේය. මෙවර හොංකොං සෙවන්ස් තරගාවලිය ඉලක්ක කරමින් ක්‍රීඩකයන් 26ක් සංචිත ගතකොට තිබිණි.එහි අවසන් තෝරාගැනීම ඊයේ පස්වරුවේ සිදුකිරීමට නියමිතව තිබුණ ද එය ලබන 14වැනිදාට කල් දමා ඇතැයි වාර්තාවේ. මේ අතර ආබාධ හේතුවෙන් ශ්‍රී ලංකා සත් සාමාජික රගර් පිලේ ප්‍රබලතම ක්‍රීඩකයන් වන සජිත් සාරංග, ප්‍රදීප් ලියනගේ, චූල සුසන්ත සහ ජේසන් දිසානායක හොංකොං සෙවන්ස් තරගාවලියට සහභාගිවීම අවිනිශ්චිත තත්ත්වයක පවතී.පසුගිය වසරේ ආසියානු සත් සාමාජික රගර් පිටියේ විශිෂ්ඨ දස්කම් දැක්වූ ඉහත කී ක්‍රීඩකයන්ගේ දායකත්වය මෙවර තරගාවලියට නොලැබීම කණගාටුදායක කරුණක් වනු ඇත. මේ අතර රගර් පිටියෙන් ඈත්ව වැඩිදුර අධ්‍යාපන කටයුතු සඳහා විදෙස් ගතව සිටි ප්‍රබල සත් සාමාජික ක්‍රීඩක ෂෙනාල් ඩයස් නැවතත් කණ්ඩායමට එක්වීමට නියමිතය.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=f1403121</link>
    <topic>ජිනීවා යෝජනාවේ සැබෑ වුවමනාව කලාපය අස්ථාවර කිරීමයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>එක්සත් ජාතීන්ගේ මානව හිමිකම් කවුන්සිල සැසිවාරයේ දී ශ්‍රී ලංකාවට එරෙහිව අමෙරිකාවේ මූලිකත්වය ඇතිව ප්‍රකාශයට පත්කර ඇති යෝජනා කෙටුම්පත දේශපාලන වුවමනාව සහ ඊට එරෙහි ශ්‍රී ලංකා රජයේ ප්‍රතිචාරය ගැනත්, ඊට මුහුණදීම සඳහා ගෙන ඇති ක්‍රියාමාර්ග මොනවාද යන්නත් අරබයා විදේශ කටයුතු පිළිබඳ නියෝජ්‍ය අමාත්‍ය නියොමාල් පෙරේරා සමඟ කළ සාකච්ඡාවකි.* ජිනීවා නුවර දී මේ දිනවල පැවැත්වෙන එක්සත් ජාතීන්ගේ මානව හිමිකම් කවුන්සිලයේ 25 වෙනි සැසිවාරයට අමෙරිකාව ප්‍රමුඛ රටවල් කිහිපයක් විසින් ශ්‍රී ලංකාවට එරෙහිව ප්‍රකාශයට පත්කර ඇති යෝජනා පිටුපස ඇති සැබෑ වුවමනාව ඔබ පැහැදිලි කරන්නේ කෙසේ ද?යථාර්ථවාදීව බැලුවොත් යුද්ධය නිමාවීමෙන් අනතුරුව රටේ ස්ථිරසාර සාමයක් ඇති කිරීම සඳහා අපි විශාල වැඩ කොටසක් ඉටුකර තිබෙනවා. ඒ සියල්ල කළේ ශ්‍රී ලාංකික සමස්ත පුරවැසියන් වෙනුවෙනුයි.නමුත්, මානව හිමිකම් පිළිබඳ කාරණය දේශපාලනීකරණය කරලා අපට අයුතු බලපෑම් කරන්න, අප පීඩනයට ලක්කරන්න ඇතැම් බටහිර රටවල් බලපෑම් කරන බව රහසක් නෙවෙයි.රටක් හැටියට අපට තනිකර පහරදීමට වඩා අපේ රට කේන්ද්‍ර කර ගනිමින් මේ කලාපයම අස්ථාවර කිරීම තමයි මේ අයගේ වුවමනාව වෙලා තියෙන්නේ. චීනය, රුසියාව, ඉන්දියාව, මැදපෙරදිග ආදී රටවලට බලපෑම් ඇති කරන්නයි ඔවුන් බලන්නේ.ශ්‍රී ලංකාවේ පිහිටීම අනුව එය භූ දේශපාලනික වශයෙන් ඉතාමත් වැදගත් මේ කලාපයේ සාර්ථකත්වය රැඳිලා තියෙන්නෙත් මුහුදු මාර්ග අනුවයි. මෙය මුහුදු කොල්ල ආදිය නැති ආරක්ෂිත මුහුදු කලාපයක් නිසා මේ රටවල ආර්ථික වර්ධනයට එය විශාල ලෙස බලපානවා.* කලාපය අස්ථාවර කිරීමේ දේශපාලන වුවමනාවක් ඇති බව ද ඔබ කියන්නේ?අපට බලපෑම් කිරීම මඟින් රට අස්ථාවර කළොත් ඒ හරහා මේ කලාපයටම බලපෑම් කළ හැකි බවයි බටහිර බලවේග කල්පනා කරන්නේ. ඒ නිසා තමයි, ශ්‍රී ලංකාව උගත් පාඩම් හා ප්‍රතිසන්ධානය සඳහා වු කොමිසමේ නිර්දේශ ක්‍රියාත්මක කරමින් සිටියදීත් මෙවැනි යෝජනා අපට එරෙහිව ෙගනෙන්නේ. ජනාධිපතිතුමා මේ කොමිසම පත් කළෙත් මේ රටේ ජනතාව වෙනුවෙන්, එසේ නැතිව ඔය කවුරුවත් කියපු නිසාවත්, බලපෑම් නිසාවත් නෙවෙයි. ඒ කොමිසමේ වාර්තාව පාර්ලිමේන්තුවටත් ඉදිරිපත් කරලා ඒ නිර්දේශ ක්‍රියාත්මක කරන්නත් පටන් අරන්.ඒ වගේම අපි රටක් හැටියට ප්‍රජාතන්ත්‍රවාදය ඉතා ඉහළින් ක්‍රියාත්මක කරමින් ඉන්නවා. නිතර නිතර මැතිවරණ පවත්වමින් ජනමතය ප්‍රකාශ කිරීමට ඉඩ සලස්වා තියෙනවා. මාධ්‍ය නිදහස ඉහළින්ම තිබෙන බව ගුවන්විදුලි, රූපවාහිනී නාළිකා, පුවත්පත්වල භාවිතයෙන්ම පෙනෙන්න තියෙනවා. ආගමික නිදහසත් ඉහළින්ම තියෙනවා. මේ සියල්ලටත් වැඩියෙන් අද පො‍ෙළවේ පය ගහලා නිදහසේ එහෙ මෙහෙ යන්න, මරණ බයෙන් තොරව ජීවත් වෙන්න නිදහස ලබාදීලා තියෙනවා.එසේ තිබියදීත්, මෙවැනි යෝජනාවක් මානව හිමිකම් කවුන්සිලයේදී තුන්වෙනි වතාවටත් ගෙන ඒම දේශපාලන න්‍යාය පත්‍රයකට අනුව සිදුවන දෙයක්.* සෙසු රටවල් සමඟ සසඳනවිට මානව හිමිකම් තත්ත්වය සමාජ දර්ශක ආදී නිර්ණායක අනුව අප සිටින්නේ කවර තැනකද?අධ්‍යාපනය, සෞඛ්‍ය ආදී අංශවලින් අප ඉහළ මට්ටමක සිටිනවා. තිස් අවුරුදු යුද්ධයක් අවසන් කරලා ගෙවී ගිය වසර 5 තුළ අපි මෙවැනි ක්ෂේත්‍රවලින් ආසියාවෙන්ම ඉදිරියට ඇවිත්. මං දකින විදිහට නම් අපට නිදහස ලැබුණේ 2009 දී. මොකද 1948 දී නිදහස ලැබුණත් ඉන්පසුව ගෙවී ගිය වසර 66ක කාලයෙන් හරි අඩක් විතර අපි නිදහසක් නැති ජාතියක් හැටියට ජීවත් වුණේ. ජීවත්වීමේ නිදහසවත් අපට තිබුණේ නෑ. ඒ නිසා මීට අවුරුදු 5කට කළින් අපි නිදහස ලබාගත්තට පස්සේ අද වනවිට අපි සංවර්ධනය කරා වේගවත් ඉදිරි ගමනක සිටිනවා.අන්‍යයන්ට උදව් උපකාර පිළිබඳ දර්ශකයට අනුව අපි ලෝකයෙන්ම 8 වෙනි තැන ඉන්නේ. අනික් අයට උදව් කිරීම කියන්නේ සතුට මනින දර්ශකයක් හැටියටත් ගන්න පුළුවන්.තොරතුරු තාක්ෂණය වැනි ක්ෂේත්‍රවලත් අපි විශාල ප්‍රගතියක් පෙන්වනවා. සමහර රටවල් වගේ අපි ෆේස්බුක්, ඉන්ටර්නෙට් තහනම් කරලා නෑ. ඒ නිදහසත් තියෙනවා. මූලික අයිතිවාසිකම් ඉහළින් ආරක්ෂා කරන රටක් හැටියටත් අපි ඉදිරියෙන් සිටිනවා.ශ්‍රී ලාංකිකයන් හැටියට මීට පෙර අපි කවර මතිමතාන්තර දැරුවත් මොන මොන ප්‍රශ්න තිබුණත් ඉපදෙන්න ඉන්න දරුවන් වෙනුවෙන් අනාගතය නිර්මාණය කිරීමේ වගකීමට අප දැන් උරදිය යුතුයි. වුණු වැරැදි ගැන කල්පනා කරමින් සිටීමේ තේරුමක් නෑ. ඉදිරිය ගැන බලමු. යුද්ධය තියෙද්දී අත්අඩංගුවට ගත්, ආරක්ෂක හමුදාවලට භාර වූ එල්.ටී.ටී.ඊ. සාමාජිකයන් පවා පුනරුත්ථාපනය කරලා සමාජගත කළේ ඒ පණිවිඩය ප්‍රායෝගිකව ලබාදෙමිනුයි. ඒ අයගෙන් 99%ක් විතර දැන් නිදහසේ සමාජයත් එක්ක සිටිනවා. සමාජ ජීවිතය තුළ ඔවුන් තවදුරටත් පුනරුත්ථාපනය වේවි.* එ.ජා. මානව හිමිකම් පිළිබඳ මහ කොමසාරිස් නවනීදන් පිල්ලේ මහත්මිය ශ්‍රී ලංකාව සම්බන්ධයෙන් ඉදිරිපත් කළ වාර්තාව ගැන ඔබ මොකද කියන්නේ?ඒක තනිකරම දේශපාලනීකරණය කළ වාර්තාවක්. ශ්‍රී ලංකාව එය පිළිනොගන්නා බව දැනුම් දී තිබෙනවා. මේවායින් කරන්නේ තුවාල පාරවන එකයි. තුවාල සුවවීමට කාලයක් අවශ්‍ය බව අමතක නොකළ යුතුයි. ඒත්, මේ වගේ දේවල්වලින් වෙන්නේ ඒ කාලය තුළ තව තවත් තුවාලය පාරවන එකයි.* මුලින් දරුස්මාන් වාර්තාව, ඊළඟට එ.ජා. මානව හිමිකම් පිළිබඳ මහකොමසාරිස්වරියගේ වාර්තාව, ඊට පසු අමෙරිකාවේ යෝජනාව ආදී වශයෙන් මේ ක්‍රියාවට නැංවෙන්නේ යම් සැලැස්මක් ද?මේවා සැලැස්මකට අනුව තමයි වෙන්නේ. දරුස්මාන් වාර්තාවත් අපි ප්‍රතික්ෂේප කළා. මේවාට තොරතුරු ලබාගත්තේ කොහෙන්ද කියලවත් පැහැදිලි නෑ. තොරතුරු මුලාශ්‍රවල රහස්‍යභාවය රැකීමට කියලා අවුරුදු 30ක් ඒවා එළියට දෙන්නෙත් නෑ. අවුරුදු 30කට පස්සේ ඒවා එළියට දෙනකොට ප්‍රශ්නය උග්‍රවෙලා. එතකොට අපෙන් සමාව ඉල්ලුවයි කියලා වැඩක් නෑ.* මේ සැබෑ තත්ත්වය පිළිබඳ සෙසු රටවල් දැනුවත් කිරීම විදේශ අමාත්‍යාංශය මඟින් කොපමණ දුරට සිදුකර තිබෙනවාද?ඉතාම සාර්ථකව අප එය සිදුකර තිබෙනවා. පොදු රාජ්‍ය මණ්ඩලීය සමුළුව හා එම ව්‍යාපාරික සංසදය පැවැත්වුණු අවස්ථාවේත් රටවල් රැසක් ශ්‍රී ලංකාවේ සැබෑ තත්ත්වය පිළිබඳ අවබෝධයක් ලබා ගත්තා. මේ වනවිට එ.ජා. මානව හිමිකම් කවුන්සිලය නියෝජනය කරන රටවල් 47න් 40ක්ම දැනුවත් කිරීමට අපට පුළුවන් වී තිබෙනවා.අපේ රට පිළිබඳ සමීප අවබෝධයකින් ක්‍රියාකරන රටවල් මේ අතර සිටිනවා. වෛරයෙන් වෛරය නොසන්සි‍ඳේ කියන බුදුන්වහන්සේ දේශනා කළ උතුම් අදහස එදා ලෝකයට ගෙන ගියේ සැන්ෆ්‍රැන්සිස්කෝ සමුළුවේදී. ජේ. ආර්. ජයවර්ධන මහතා එදා එය ප්‍රකාශ කිරීම ජපානය ශ්‍රී ලංකාවත් සමඟ සමීප මිත්‍රත්වයක් ඇති කර ගැනීමටත් හේතුවුණා. නහී වේරේන වේරානි කියන උතුම් බුදුවදනට අනුව සැනසීම ලැබෙන්නේ වෛර කිරීමෙන් නෙවෙයි.* බලවත් රටවල් විසින් කුඩා රටවල් පාලනය කිරීම සඳහා උපකරණයක් හැටියට මානව හිමිකම් පාවිච්චි කිරීම පිළිබඳ ඔබ මොකද කියන්නේ?බලවත් රටවල් මේ මඟින් උත්සාහ කරන්නේත්, නොයෙක් කොන්දේසි පනවන්නේත් සෙසු රටවල සංවර්ධනය අවහිර කිරීමටයි. ආර්ථිකය පාලනය කිරීම මඟින් එය කිරීම තමයි ඔවුන්ගේ උපාය මාර්-ගය, එතැනදී මානව හිමිකම් කියන්නේත් ඒ උපාය මාර්ගය සපුරා ගැනීමට භාවිත කරන මෙවලමක්.* ජිනීවාවලදී අපට එරෙහිව ඉදිරිපත්වන යෝජනාව නිසා ඉදිරියේ දී අපේ විදේශ ප්‍රතිපත්තියේ යම් වෙනසක් සිදුවීමට ඉඩ තිබෙනවා ද?නෑ. එවැන්නක් වෙන්නේ නෑ. අපි නොබැඳි විදේශ ප්‍රතිපත්තිය මත පිහිටා ක්‍රියාකරන රටක්. මේ යෝජනා අපේ විදේශ ප්‍රතිපත්තිය තීරණය කිරීමට අදාළ වන්නේ නෑ. මෙවැනි යෝජනා මඟින්, අපේ රටේ ජනයා තුළ ඇති එකමුතු බව සතුරන්ට එරෙහිව ක්‍රියාකිරීමේ ශක්තිය තව තවත් වර්ධනය වන බව නම් කිව යුතුයි.* ජිනීවාවලදී උද්ගත විය හැකි තත්ත්වය අනුව අප ඉදිරියට මුහුණ දෙන්නේ මොන විදිහට ද?කොහොමටත් අපි යුද්ධය අවසන් කිරීමෙන් පසුව ස්ථිරසාර සාමයක් උදාකර ගැනීම සඳහා ඉදිරියට යමින් සිටිනවා. අනාගතයේ දී වෛරසහගත ක්‍රියාදාමයකට කිසිදු ඉඩක් නොතැබීම අපේ රජයේ අභිප්‍රායයි. ජාතීන් අතර සමඟිය සහජීවනය ශක්තිමත් කිරීමට අවශ්‍ය පදනම මේ වනවිටත් යොදා අවසන්. ඒ පදනම මත අප අනාගතය නිර්මාණය කරමින් සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=f1403122</link>
    <topic/>
    <author>සංවාදය-ඉරෝෂිණී දීපිකා සේයාරූ - සමන්ත වීරසිරි</author>
    <content>ඇලෙක්සැන්ඩර් පුෂ්කින්ගේ ගද්‍ය ආඛ්‍යානයට ඔහු බෙහෙවින් ම ඇලුම් කළේ ය. කාව්‍යමය බස් වහරකින් සුපෝෂිතව ලියැවුණු බෙල්කින්ගේ කතා, ඔහු තුළ රසාලිප්ත හැඟීම් ජනිත කිරීමට සමත් විය. වරෙක නොව, සිය දහස්වරක් වුව කියැවීමට රුචි වූ එම කෘතිය,මීට තිස් වසරකට පෙර ඔහු භාවානුවාදය කළේය. එයින් තෘප්තියට පත් නොවූ ඔහු, නැවත වරක් එම කෘතිය ම භාවානුවාදයට පෙලැඹිණි. විජයසේන යාපා නම් වන ඔහු, තිස් වසරකට පසු නැවත කලඑළි දුටු ‘හිම කුණාටුව සහ අයිවන් බෙල්කින්ගේ කතා’ පිළිබඳ මෙසේ කතාබහට එක්වීමු.* ‘හිම කුණාටුව නොහොත් අයිවන් බෙල්කින්ගේ කතා’ කෘතිය පිළිබඳ හැඳින්වීමක් කළොත්?ශ්‍රේෂ්ඨ රුසියන් සාහිත්‍යධරයකු වන ඇලෙක්සැන්ඩර් සර්ගවිච් පුෂ්කින් රචනා කළ ‘අයිවන් බෙල්කින්ගේ කතා’ කියන සුප්‍රසිද්ධ වෘත්තාන්ත එකතුවේ භාවානුවාදයක් විදිහට මේ කෘතිය හඳුන්වන්න පුළුවන්. පුෂ්කින්ගේ මේ කෘතිය සාහිත්‍ය ලෝකයට එකතු වුණේ 1830 අගභාගයේදීයි. ඔහු බොල්ඩිනෝ නමැති ගමට ‍ෙවලා විවේක සුවයෙන් තම ජීවිතය ගෙවූ කාලයේදියි. මේ කෘතියට ‘‍වෙඩි පහර’, ‘හිම කුණාටුව’, ‘මිනීපෙට්ටි වෙළෙන්දා’, ‘තානායම්පල්ලා’, ‘ගොඩේ කෙල්ලෙක් ඉලව්වේ - හාමු වුණ හැටි වලව්වේ’ නමැති කතා පහ අන්තර්ගතයි.* මෙය භාවානුවාදයක් විදිහට ඔබ හඳුන්වා දී තිබෙනවා.පරිවර්තනය, අනුවාදය වැනි වදන් අතරේ, භාවානුවාදය යන්න මා සඳහන් කළේ, මේ දෙකට ම වඩා වෙනස් ආකාරයකට මේ කෘතිය රචනා කළ නිසයි. භාවානුවාදයේ දී සිදුවන්නේ, පවත්නා නිර්මාණය ඒ අයුරින්ම සිංහලට පරිවර්තනය කරන්නේ නැතිව, මුල් කතාවේ රසය සුරකිමින්, සමහර කොටස් එක් කරමින්, කරන නිර්මාණයකටයි. කතාවේ අර්ථය අරගෙන, සිංහලට, යොදා ගැනීමක් තමයි මෙහිදී සිදුවන්නෙ. කතාවේ අලංකාරය රඳවා ගනිමින්, නියම කතාව ගොඩනැගීමක් කෙරෙනවා.උදාහරණයක් විදිහට මා සිංහලට පරිවර්තනය කළ ‘තානායම්පල්ලා’ කතාව රුසියන් බසින් ඉංග්‍රීසියට පරිවර්තනය කර තිබෙන්නේ ‘Post Master’ කියලයි. ඒත්, ඒක සිංහලට පරිවර්තනය කළොත්, ‘තැපැල් ස්ථානාධිපති’ කියලයි ගන්න වෙන්නෙ. සමහරු මේ කෘතිය පරිවර්තනයේ දී ‘තැපැල් ස්ථානාධිපති’ කියලා පරිවර්තනය කර තිබෙනවා. ඒත් මේ කතාවෙන් කියවෙන්නේ අශ්වයො නවත්වන තැනක් ගැනයි. මෙය පදානුගත පරිවර්තනයක් නෙමෙයි. ඒ නිසා සිංහල, පාඨකයන්ට හොඳින් සන්නිවේදනය වීම සඳහා ‘තානායම්පල්ලා’ යන්න යෙදුවා. ඒ ආකාරයට නියම අර්ථය පිළිබිඹු කිරීමට මා සෑම විටෙකම කටයුතු කළා.* ඔබ කියූ පරිදි මේ කෘතිය විවිධ පුද්ගලයන් සිංහලට පරිවර්තනය කර තිබෙනවා. එසේ තිබියදී ඒ කෘතිය පරිවර්තනය කරන්න හිතුවෙ ඇයි?මං මේකෘතිය පරිවර්තනය කරලා අවුරුදු තිහක් පමණ ගතවෙලා. මට මෙහි ඉංග්‍රීසි පරිවර්තනය ලැබුණේ ශ්‍රී ලංකාවේ රුසියානු තානාපති කාර්යාලයෙන්. ඒ මං කොළඹ නගර සභාවේ සෞඛ්‍ය පරීක්ෂකවරයෙක් විදිහට කටයුතු කරද්දියි. ඒ කාලෙදි මට සාහිත්‍ය පිළිබඳ විශාල ඇල්මක් ඇතිවී තිබුණා. ඒ නිසා එදා ඒ කෘතිය සිංහලට නැගුවා. ඒත් කලක් යනවිට ඒ කෘතියට වඩා මට දැන් මේ කතා රසවත්ව ඉදිරිපත් කළහැකි බව හැගුණා. ඒ කතා මං නැවත නැවත කියවලා, ආයෙත් අලුත් විධිහකට ලිව්වා. ඒ ආකාරයට නිර්මාණය කළ කෘතිය තමයි මේ.* එදා කළ කෘතියට වඩා මේ කෘතිය සාර්ථක යැයි ඔබ හිතනවාද?අනිවාර්යයෙන් ම මෙය සාර්ථකයි. මීට වසර 30කට කලින් මේ කෘතිය පරිවර්තනය කළාට වඩා වර්තමානය වනවිට මං ජීවිතයට බොහෝ දේ උකහාගෙන තිබෙනවා. මුල් ඉංග්‍රීසි පරිවර්තනය එදා කියවද්දි දැනුණ රසයට වඩා වර්තමානයේදී දැනෙන රසය වැඩියි. කොහොමටත් පුෂ්කින් වගේ කෙනෙක්ගෙ කෘති පරිවර්තනය හරිම අමාරු කාර්යයක්. පුෂ්කින් කියන්නෙ කවියෙක්. බොහෝවිට ඔහු මේ කතා පටන් ගන්නෙත් කවියකින්. කතා සඳහා යොදාගැනෙන භාෂාව වුණත් කාව්‍යාත්මකයි. එවැනි භාෂාවක් වරක් දෙකක් කියවලා ලැබෙන රසයට වඩා විටින් විට කාලයක් කියවන විට ලැබෙන රසය වෙනස්. මේ කෘතියේදී උත්සහ කළේ පාඨකයාට මං ලැබූ ඒ කතා රසයම ලබාදීමටයි.* පුෂ්කින් මුල් කෘතිය රුසියන් බසින් ලිව්වෙ. ඔබ පරිවර්තනයට ගන්නෙ එහි ඉංග්‍රීසි පරිවර්තනය. ඒ වගේ පරිවර්තන හරහා කෘතියක් රචනයේදී, මුල් ලේඛකයා ලබාදුන් සාහිත්‍ය රසයම පාඨකයාට ලබාදිය හැකි යැයි ඔබ හිතනවාද?කොහොමවත් ම මුල් කෘතියට යන්න ලැබෙන්නෙ නෑ. මුල් කෘතියේ රසයම ලබා දීමට පුළුවන් යැයි මා හිතන්නේ නෑ.* මේ කෘතියම දැදිගම වී. රුද්‍රිගු මහතා රුසියන් බසින් ම අරන් ‘බේල්කින්ගේ කතා’ ලෙස පරිවර්තනය කර තිබෙනවා. ඒ කෘතිය ඔබ දකින්නෙ කොහොමද?අපි රුසියන් සාහිත්‍ය වින්දෙ මෙවැනි පුද්ගලයන් නිසයි. ඒ කෘතිය ඔහු සාර්ථකව පරිවර්තනය කර ඇති බව අවිවාදාත්මකයි. ඒ වගේම කේ.ජී.කරුණාතිලකයන් මේ කෘතිය සාර්ථක අයුරින් සිංහලට නගා තිබෙනවා.* පුෂ්කින්ගේ මේ කෘතියේ එන ‘තානායම්පල්ලා’ කතාව අතිශයින්ම විචාරක පැසසුමට ලක් වූ කතාවක්. ඒ පිළිබඳ කතා කළොත්?පුෂ්කින් සාහිත්‍යකරණයට පිවිසුණේ රුසියානු සාහිත්‍ය දැඩි පරිහානියකට ඇදවැටී තිබුණු කාලෙකයි. එකල රුසියන් ලේඛකයන් තුළ පැවැති ගතානුගතිකත්වය ඊට බලපා තිබුණා. චරිත තෝරාගැනීමේදී වංශාධිපතින්ට කොටුවීම, විචිත්‍ර වර්ණනා සහ විදග්ධ භාෂා ශෛලියකට ඇලී සිටීම, තම ලේඛන මගින් පොදුජන සිතුම් පැතුම් බැහැරකිරීම, එම ගතානුගතිකත්වය තුළ දකින්න ලැබුණු ප්‍රධානතම දුර්වලතා වුණා. පුෂ්කින් පළමු කෘතියෙන්ම එම ගතානුගතිකත්වය බින්දා.විදග්ධ රචනා ශෛලිය වෙනුවට ඔහු යොදාගත් ජන වහර විචාරකයන් දකින්නෙ රුසියන් ලිවිසැරියේ ප්‍රවර්ධනයට හේතුවුණ නව ලේඛන ආරක් විදිහටයි. පොදුජන ජීවිතය අව්‍යාජ ලෙස නිරූපණය, ප්‍රභූ චරිත අභිබවා පොදුජන චරිත ඇතුළත් කිරීම, ඇතැම් විචාරකයන් හඳුන්වන්නේ රුසියානු සාහිත්‍ය තුළ පුෂ්කින් සිදුකළ දැවැන්තම විප්ලවයක් විදිහටයි. ‘තානායම්පල්ලා’ විචාරක පැසසුමට වඩාත්ම ලක්වුණේ එහි එන සැම්සන් වයිරින් රැසියානු සාහිත්‍යයට එක්කළ ප්‍රථම පොදුජන චරිතය වීම නිසයි.* පුෂ්කින්ගේ ආගමනයත් සමඟ රුසියානු සාහිත්‍යයේ ස්වර්ණමය යුගය උදාවුණ බව බොහෝ දෙනාගේ අදහසක්. වසර 37ක් වැනි ඔහු ජීවත් වූ කෙටි කාලය හා සසඳද්දී, ඔහුගේ නිර්මාණ එකතුව සාහිත්‍ය ලොව මෙතෙක් බිහිවුණ අද්විතීය නිර්මාණ ලෙස පිළිගැනෙනවා.පුෂ්කින් කියන්නෙ ඉංග්‍රීසි සාහිත්‍යයෙන් ආභාසය ලැබූවෙක්. ඒත් ඔහුට ස්වාධීන ලේඛන ශෛලියක් තිබුණා. ඒක කිසි දවසකවත් බිඳ වැටුණෙ නෑ. කොකේසස් හි හිරකරුවා, ඉයුජින් ඔනජින්, අහිකුණ්ඨකයෝ, චෞර සහෝදරයෝ සහ බක්විෂ්හි උල්පත කියන්නෙ රැසියානු පද්‍ය සාහිත්‍ය බබලවන අනගි මිණිමුතු. ලෝකඩ අශ්වාරෝහකයා, කෙතරම් සම්භාව්‍යයද කියනවා නම්, විචාරකයන් එය හැඳින්වූයේ ‘රුසියානු පද්‍ය සාහිත්‍ය තුළ සැමදා පුෂ්පිතව දිලෙන අමරණීය පුෂ්පරාජිනිය විදිහටයි. මසුරු නයිට්වරයා, පාෂාණ අමුත්තා, මහාමාරි සමයක පැවැති සාදය සහ මොසාට් සහ සැලියරි ඔහු ලියූ කෙටි නාට්‍ය. අයිවන් බෙල්කින්ගේ කතා විශ්ව සාහිත්‍යයේ එන අග්‍රගණ්‍ය වෘතාන්ත එකතුවක්. ඉස්කෝප්ප පොරව, කපිතාන්ගේ දියණියෝ විශ්වසාහිත්‍ය තුළ කැපී පෙනෙන නිර්මාණ දෙකක් ලෙස විචාරක සම්භාවනාවට ලක්ව තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=f1403123</link>
    <topic/>
    <author>සංවාදය-උමේෂා සිරිවර්ධන සේයාරූ - චමින්ද නිරෝෂණ</author>
    <content>ඔහු කෙටිකතා රචනයට පිවිසියේ 1963 වසරේ දී ය. ජනතා පුවත්පතේ කොටස් වශයෙන් පළ වු ‘ස්මරණය’ නමැති කෙටි කතාවෙන් පාඨක හද දිනූ ඔහු පසුව අන්තිම කොස් ගෙඩිය’, ‘බේබද්දකුගේ පාපොච්චාරණය’ නමැති කෙටි කතා ද රචනා කළේ ය. රත්නපාල විජේසිංහ නම් වන ඔහු, මේ වනවිට ‘මහ ගෙදර’ නමැති ඔහුගේ නවතම කෙටි කතා සංග්‍රහය සමඟින් පාඨක හමුවට පැමිණ ඇත. මේ කතා බහ ඒ පිළිබඳයි.* මහ ගෙදර කෙටිකතා සංග්‍රහය පිළිබඳ කෙටි හැඳින්වීමක් කළොත්?ශ්‍රී ලංකාවේ පාරිසරික හා සංස්කෘතික සෝදාපාළුව සම්බන්ධවත්, එදිනෙදා ජීවිතයේ පවුල් ආරවුල් සම්බන්ධවත් යථාර්ථවාදී අත්දැකීම් පාදක කරගෙන රචිත කෙටි කතා සංග්‍රහයක් ලෙස මෙය හඳුන්වා දෙන්න පුළුවන්.* මේ කෘතියේ අන්තර්ගත කෙටි කතාවලට අත්දැකීම් සොයා ගන්නේ කොහොමද?සාහිත්‍ය නිර්මාණයට පෙලඹුණ දා ඉඳන්ම එදිනෙදා ජීවිතයේ මුහුණ පෑ සියලු සිදුවීම් සහ හමුවන චරිත පිළිබඳ කෙටි සටහනක් තබා ගැනීමේ පුරුද්දක් මට තිබුණා. පාසල් අවදියේ සිටම සාහිත්‍ය නිර්මාණයට පෙලඹිලා සිටි නිසා ඒ නිර්මාණවලින් සහ කෙටි සටහන් තබාගෙන තිබුණු අත්දැකීම්වලින් පෙරිලා ආ වස්තු විෂයන් මෙයට පාදක කර ගැනුණා. මෙහි කෙටි කතා පහළොවක් තිබෙනවා.එයින් දහතුනක්ම මම අත්දැකපු දේ, අසන්නට ලැබුණු දේ අනුව තමයි රචනා වුණේ. ‘දෙවැනි ගමන’ සහ ‘ඉරණම’ යන කෙටි කතා දෙක පමණක් විවිධ රසයන් සහ කුතුහලය දැනවීමේ අරමුණින් රචනා කළ කෙටි කතා. අනෙක් කෙටිකතාවලට මෙන් සුබවාදී ප්‍රතිචාර ඒ කතා දෙකටත් ලැබුණා. ඒ දෙකෙන් කියැවෙන්නේ කල් පසු වී කෙරෙන විවාහ බන්ධන පිළිබඳ සහ මිනිසකුගේ ඉරණම ක්‍රියාවට නැ‍ඟෙන ආකාරයයි.* මේ කෙටි කතා මඟින් ඔබ සමාජයට මොන වගේ පණිවිඩයක් ද කියන්න උත්සාහ දරන්නේ?මේ හැම කතාවකින් ම පැහැදිලි පණිවිඩයක් දෙනවා. කතාව පටන් ගැනීමට පෙර මම ඒ අරමුණු සිතෙහි ධාරණය කරගන්නවා. කතාව ගොඩනඟන්නෙ ඒ අරමුණු සාක්ෂාත් කරගැනීම සඳහායි. මම මේ එක කතාවකින්වත්, අරමුණු දෙකක් ඉෂ්ට කර ගන්න ගියේ නැහැ. ‘කොස් වාරය නිමාවිය’ කෙටි කතාවෙන් පැහැදිලි වෙන්නේ, වර්තමාන නව පරම්පරාව නිවෙස්වල ජීවත් වන්නේ බෝඩිංකරුවන් ලෙසින් යැයි කීමටයි. වර්තමාන සමාජයේ ජීවත්වන පරම්පරාව සත්‍ය වශයෙන් ම තමන්ගේ වත්තේ පිටියේ තියෙන දේ තියා, නිවෙස ඇතුළේ තියෙන දේ ගැනවත් දන්නෙ නෑ. ඒක තමයි සත්‍ය තත්ත්වය.සමස්ත මහ ගෙදර කෘතිය මගින්ම මං පෙන්වන්නට උත්සාහ කළේ, සංස්කෘතික, පාරිසරික, සමාජීය සෝදාපාළුව පිළිබඳයි. කලක් මනාව සුරැකී පරිසරය හා ඒ ඇසුරේ ළමයින් ගත කළ ප්‍රබෝධමත් හා ප්‍රීතිජනක ළමාවිය පිළිබඳ මෙහි අන්තර්ගත පස් වැනි කෙටි කතාව වන ‘මහ ගෙදර’ මඟින් හෙළිදරව් කෙරෙනවා. අනතුරුව ඒ සියල්ල නැතිභංගවීමෙන් පසුව දැනට උදාවී ඇති කර්කශ පරිසරය හා වාණිජත්වයට බර වු ළමාවිය පිළිබඳ කතා බහ කෙරෙනවා.කතාව අවසානයේ සඳහන් වන පරිදි කලක් නීල වර්ණයෙන් බැබළුනු වෙල්යාය පුරන් වී ගොස් ඒ හරහා වැටී ඇති අධිබලැති විදුලි රැහැන් කණුවේ ඇති “අන්ත්‍රාවයි” යන දැන්වීම් පුවරුව උපයෝගී කරගනිමින් මා තවත් පණිවිඩයක් දීමට උත්සාහ කළා. සමස්ත පරිසරයේ වත්මන් අන්තරාය පිළිබඳ ඉඟියක් ලබාදීමට ඒ මඟින් මා හට හැකිවුණා.* ඒ සඳහා කෙටි කතාවම උපයෝගී කරගත්තේ ඇයි?මාගේ පුද්ගලික හැඟීම නම් කෙටි කතාව කියන්නේ කාර්යබහුල ඝෝෂාකාරී ජීවන රටාව තුළ, ඉතාම කෙටි කාලයකදී ඉතා අර්ථාන්විත හා ප්‍රතිඵලදායී ලෙස පණිවිඩයක් දිය හැකි සාර්ථක ක්‍රමය වන බවයි.* ඒ ඒ කතාවට අනුව සිදුවීම් ඔබ විශේෂ අවධානයක් යොමු කළා ද?අදාළ සිදුවීමේ දී, ඒ ඒ චරිතවලට අදාළ දේ මිස හිතා මතා යෙදුණු සංවාද කිසිවක් අන්තර්ගත කිරීමට මා උත්සාහ කළේ නැහැ. මෙයින් සිදුවුණේ ඉතා ස්වභාවික අන්දමින් හා විශ්වාසනීය ආකාරයට සිදුවීම් විස්තර කිරීමත් පමණයි. උදාහරණයක් විදිහට සංවාද ඇසුරෙන් සිදුවීම ඉදිරියට ගෙන යන ‘දෙවන ගමන’, ‘මහ ගෙදර’ හා ‘විශ්‍රාම වැටුප’ යන කතා පෙන්වා දෙන්න පුළුවන්.* මේ නිර්මාණයේ දී සරල බස් වහරක් යොදා ගැනීමට ඔබ කටයුතු කර තිබෙනවා?මෙහි භාෂාව භාවිතය සිතා මතා කළ දෙයක් නොවෙයි. පොදු පාඨක පිරිසකට ගැළපෙන පරිදි මා භාෂාව භාවිත කළා. අදාළ චරිතයේ ගති ස්වභාවයට හා ඔහුගේ පසුබිමට ගැළපෙන ආකාරයේ සංවාද ඉදිරිපත් කිරීමට සැළකිලිමත් වීම එහිදී විශේෂයි. වියරණ දෝෂ නිවැරැදි කිරීමට, නැවත නැවත කියවූවා මිස, දෙතුන් වතාවක් ලියූ එකදු කතාවක්වත් මේ කෘතියට අන්තර්ගත කරලා නෑ. මා කළේ පළමුවෙන්ම වස්තු බීජය කෙටියෙන් සඳහන් කිරීම, එය ප්‍රසාරණය කිරීම සඳහා අවශ්‍ය චරිත නිරූපණය කිරීම, එම චරිත අවසාන අරමුණ ඉටු කර ගැනීමට යොදා ගැනීම යන දේ පමණයි.* මහගෙදර රචනයේ දී ඔබ කවුරුන් හෝ අනුකරණය කරනු ලැබූවාද?බොහෝ කෙටි කතා කියවා තිබුණත්, මේ කෘතිය රචනයේ දී මා අතින් කිසිදු අනුකරණයක් සිදුවූයේ නෑ. මටම ආවේණික වු ශෛලියක් අනුව යමින් මං මේ කෘතිය රචනා කළා. මා තුළ ඇති ආත්ම විශ්වාසය සහ ලේඛකයකු වශයෙන් මාගේ ස්වාධීනත්වය රැකගැනීමට උත්සාහ කළ නිසා මට ස්වාධීනව මේ කෙටි කතා සියල්ල නිර්මාණය කිරීමට හැකිවුණා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=f1403124</link>
    <topic>නන්නත්තාර ජීවිතයට තවත් ඇණයක්?</topic>
    <author>රන්ජන් අමරරත්න</author>
    <content>‘V’ නම් දුම්රිය ස්ථානයක් තිබේ. එය කෙතරම් මුස්පේත්තු තැනක් ද යත්; මිනිස්සු වැදගත් ගමනක්යන විට එය මගහැර යති. එහි සේවකයෝ කිසිදු දැනුමක් නැති කසිප්පුකාරයෝ ය.ඔව්හු තවම සුද්දාගේ කාලය සේ සලකා කටයුතු හා රාජකාරි කරති. එහෙත් උන්ගේ පඩිපත දුටුවහොත් කිසිම අම්මා කෙනකු එහි මිනිසකුට ගෑනියක දෙන්නේ නැත. මම ඒ ස්ටේෂමට නිතර යමි. මාද කාලකන්නි ජීවිතයක් ගතකරන බැවින් මට ඒ තැන හොඳට යා දෙයි.වේලාව උදෑසන අටට පමණ ඇත. ස්ටේෂම අවට ද, පාර අද්දර ද මිනිස්සු පොදිකති. එහෙත් ස්ටේෂමේ කිසිවෙක් නැත. මම බංකුවක් මත දිගෑදී පොතක් ගැන කල්පනා කරන්නට වීමි.හදිසියේ ම තවත් තලතුනා මිනිසෙක් පොතක් ද රැගෙන මා අසලින් වාඩිවෙයි. පොතේ නම කුමාරයා ය. කෙටියෙන් කිවහොත් ‘ප්‍රින්ස්’ ය.කාලය තත්පර ගණනින් ගෙවී යයි. දෙදෙනාම එහෙට - මෙහෙට ඇඹරෙති. මිනිහා කතා කරන පාටක් නැත. ඌ තරමක උගතකු වන්නට පුළුවන. තවදුරටත් නිහඬතාව වැදගත් නැත.මම :- මහත්තයා ඔය පොත කියෙව්ව ද?අමුත්තා :- (රවා බලයි) නොසන්සුන් පෙනුමක් තිබේ.මම :- මං ඇහුවෙ තමුසෙ ඔය පොත කියෙව්වද?අමුත්තා :- තමුන්ගෙ වැඩක් බලාන හිටපං බූරුවා! කෙහෙම්මල් පොත්! (කුනුහරුපයක්ද කියයි)මම :- එහෙම කියන්ඩ එපා සෑර්! පොත් තමයි ජීවිතේ. දොස්තොවිස්කි කියවල ඇතිනෙ...!?අමුත්තා :- ආ... උඹ මට උගත්කම් පෙන්නන්ඩ එනව ද? යකෝ මං පේරාදෙණියෙ ග්‍රැජුවට් කෙනෙක්. ඊට පස්සේ පෝස්ට් ග්‍රැජුවට් එකකුත් කෙරුව. උඹකවුද මෝඩයා !?මම :- මට කැම්පස් යන්ඩ බැරිවුණා සෑර්. එක අතකින් ඒක හොඳා කියලත් හිතෙනවා. එහෙම ගියා නම්; මාත් සෑර්ගෙ තත්ත්වෙටම වැටෙනවා!අමුත්තා :- මේ ඕයි... මං මෙතෙන්ට ආවෙ කෝච්චියෙ යන්ඩ මිසක් තමුසේ එක්ක චැට් කරන්ඩ නෙමෙයි. කරුණාකරලා මට පාඩුවෙ ඉන්ඩ දෙනවා! නැත්තම් තමුසෙගෙ හොම්බ පොඩි වෙන්ඩ වැඩි කාලයක් යන්නෙ නෑ!මම :- අනේ සෑර් ගහන්ඩ නම් එපා! කොල්ල කාලෙ මාත් බොක්සිං ගහගත්තා. ඒත් දැන් පාරෙ යන්ඩත් පණ නෑ. අපේ ගෑනි මට අමුතු නමකුත් කියනවා.අමුත්තා :- ඇත්තටම තමු‍ෙස බොක්සිං ගහගත්ත ද?මම :- ඔව්නෙ සෑර්. ඒකෙ අත් පහරවල් දොළහක් තියෙනවා. මං ඒකෙන් තුනක් හොඳටම ප්‍රැක්ටිස් කළා. හුඟාක් එවුන්ට වැටෙන්ඩ ම ගැහුවා. අද වුණත් එකෙක් ආවොත් අරින්නෙ නෑ. මට ඕනෑනම් තත්ත්පර දෙකක දී සෑර් බිමදාන්ඩ පුළුවන්!අමුත්තා :- තමුසෙ පොත් කියවන්ඩ කැමැති ද?මම :- ඔව්නෙ සෑර්. මං ඔය පොත දෙපාරක් කියෙව්වා! කියන විදිහ නම් ලස්සනයි. ඒත් ඇතුළෙ කිසි දෙයක් නෑ.අමුත්තා :- එහෙම කියන්ඩ එපා හලෝ!? මේකෙ තියෙනව බොහීමියන් ජීවිත ගැන බලනවා! වින්සන්හාමු බොහීමියන් මිනිහෙක්. ඊළඟට මිනිහගෙ බාල පුතා ප්‍රින්ස්! මිනිහත් ලංකාවෙ බොහීමියන් ජීවිතයක්!මම :- මහත්තය තරහවෙන්ඩ එපා! බොහීමියන් කියන එක ලංකාවට අදාළ නෑ. ඒක බුද්ධිමය ව්‍යාපාරයක්. ඉහළ පන්තියේ මිනිස්සු සංස්කෘතික ජීවිතේ හොයාගෙන යනකොට තමයි ඒව්‍යාපාරෙ ඇතිවුණේ. ප්‍රංශෙන් පටන් අරගෙන යු‍රෝපෙ පුරා ව්‍යාප්ත වුණා. පස්සේ ඒකට සන්නාසි එකතු වුණා. ජිප්සිකාරයෝ රයො එකතුවුණා. ඒකෙන් බොහීමියන්වාදෙ නැති වුණා. පෙරදිග එහෙම දෙයක් නෑ. ලංකාවෙ එහෙම දෙයක් තිබුණෙ නෑ. මත්තට ඇතිවෙන්නෙත් නෑ.අමුත්තා :- බලාන ගියහම තමුසෙත් උගතෙක්නෙ!?මම :- ඔව්නෙ මහත්තය! මං නවකතා කියවනවා!අමුත්තා :- (හිනාවෙයි) නවකතා කියවල දැනුම දියුණු කරගන්ඩ පුළුවන්ද හලෝ... මේ සිංහල නවකතා!?මම :- මහත්තයට වැරදිලා. නවකතා කියවලා දැනුම දියුණු කරගන්ඩ බෑ. ඒක ඇත්ත. ඒ වුණාට ජීවිතේ ගැන දැනගන්ඩ පුළුවන්. අනිත් එක මං නවකතා කියවන්නෙ ත්‍රිල් එකට. මහත්තයට කියන්ඩ සිංහල නවකතා කියවන කොට මාර ත්‍රිල් අප්ප! මට නම් නියමයි!අමුත්තා :- (නැවත හිනාවෙයි) තමුසෙටත් පිස්සු! ත්‍රිල් එකට අඩියක් ගහනවකො! නිකං ඔළුව කුරුවල් කරගන්නෙ නැතිව!මම :- එතකොට මහත්තයා ඔය පොත කියෙව්වෙ මොකටද?අමුත්තා :- බලනවකො අයිසෙ මාත් රැවටුණා! මං හිතුවෙ බොහීමියන් ජීවිතේ ගැන හොඳ ටිකක් මේකෙ ඇති කියලා. මොන! මේ කර්තෘට ඒක තේරිලා නෑ!මම :- මහත්තයා මාත් හොඳට පොත් කියවන මිනිහෙක්. ඔය කර්තෘ දන්නෙ 80 වැඩ වර්ජනේ ගැන විතරයි. වමේ දේශපාලනේ ගැන මිනිහ දන්නෙ කෙහෙම්මලක් නෑ. හැමදාම එකතැන පල්වෙනවා.අමුත්තා :- තමුසෙගෙ කතාව ඇත්ත! ඒ වුණත් මිනිහා අලුත් ආකෘතියක් හදාගෙන තියෙනවා. තමුසෙට ඒක අහුවුණේ නැද්ද?මම :- බම්බුව. ඔය ආකෘතිය පරණයි. ඒකෙන් ඇති වැඩකුත් නෑ.දුම්රිය ස්ථානයේ යකඩ කට නිවේදනයක් නිකුත් කරයි. ඒ අප්‍රසන්න හා පිළිවෙළක් නැති වචන ගැළපීමෙන් කියවුණේ කොටුව බලා ධානය වන ශීඝ්‍රගාමී දුම්රිය පැයක් පමණ ප්‍රමාද වන බව ය. අපි එකිනෙකාගේ මුහුණ බලා ගතිමු.මම :- මහත්තය! මට නම් ඕකෙ පුදුමයක් නෑ!කෝච්චිය වෙලාවට ආවොත් තමා පුදුමෙ!අමුත්තා :- ඔය කෙහෙම්මල් වැඩක් නෑ අයිෂෙ! අපි මේ පොත ගැන කතා කරමු. කෝච්චිය එන වෙලාවක ආපුදෙන්!මම :- මහත්තයා විචාරකයෙක් ද?අමුත්තා:- නෑ... ප්‍රචාරකයෙක්!මම :- ඒකත් හොඳා! ඇත්තම කීවොත් මහත්තය මේ පොතට තියෙන්නෙ කියන විලාසයක් විතරයි. ටිකක් බර වචනවලින් කීවොත් ආකෘතිය විතරයි අලුත්.අනික් හැම දෙයක්ම පරණයි. ලංකාව ගැනවත්‍; ලංකාවෙ වම ගැනවත්; බොහීමියන් ජීවිත ගැනවත් අවබෝධයක් මේ කර්තෘට නෑ. කොටින්ම කර්තෘ ලංකාවෙ දේශපාලනය ගැනත්; ලෝක දේශපාලනය ගැනත් අවිඥානිකයි.අමුත්තා :- දේශපාලනේම නෙමෙයි අයිෂෙ! ජීවිත ගැන මොකක් හරි හුටපටයක් මේකෙ නැද්ද? අඩු ගණනෙ විජේසේකර නෝනා ගැනවත් හැඟීමක් තමුසෙට නැද්ද?මම :- අයියෝ වැඩක් නෑ. කර්තෘට චරිත නිරූපණය තේරෙන්නෙ නෑ. මිනිහ ළඟ තියෙන්නෙ නිකං බස - බසයක් විතරයි.අමුත්තා :- එහෙම කියන්ඩ එපා! පර්ල්, ප්‍රින්ස්, ලොයිඩ්, පර්සි, මේනකා අපේ චරිත නෙමෙයි ද?මම :- අපේ චරිත තමා. ඒත් ඒ චරිත ගැන ගැඹුරින් බලන්ඩ කර්තෘ දන්නෙ නෑ.අමුත්තා :- තමුසේ මොනවා කීවත් ඕකට සම්මානයක් වුණත් හම්බවෙන්ඩ පුළුවන්!මම :- වෙන්ඩ පුළුවන්! වෙන්ඩ පුළුවන්! දැන් සම්මාන දෙන්නෙ හොඳ පොත්වලට නෙමෙයිනෙ; කල්ලිවාද, ගුරුකුලවාද ඔක්කෝම ඔතන තියෙනවනෙ.අමුත්තා :- මං හිතන්නෙ තමුසෙ මේ නවකතාකාරයා එක්ක තරහයි. ඒකනෙ ඔයහැටි විවේචන.මම :- අනේ නෑ මහත්තයා. මොකට තරහ වෙන්ඩ ද? මංකියන්නෙ මේ කතාවෙ ඇති දෙයක් නෑ. පරණ වලව්වල බිඳවැටීම ගැන ලියන්නෙ වෙන දේවල් දන්නෙ නැති මිනිස්සු. ඒක දැන් මෝස්තරයක්. මේ කර්තෘත් මෝස්තරයට අහුවුණා. එච්චර යි.අමුත්තා :- තමුසෙ මොනව කීවත් මට නම් මේ පොත හොඳා! මොකද වලව්වල බිඳවැටීමට මං කැමැතියි.මම:- අනේ හොඳා මහත්තයා! තව - තවත් එයා ලියන ඒවා කියවන්ඩ!දුම්රිය පළමුවන වේදිකාවට එන බව යකඩ කටෙන් කියැවේ. අපි කොටුව බලා ගමන් කිරීමට නැඟී සිටියෙමු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=f1403125</link>
    <topic>සංවර්ධයෙන් පිබිදෙන අසිරිමත් සියනෑව</topic>
    <author>සටහන බුද්ධිකා බ්‍රාහ්මණගේ ඡායාරූප- නිමල් විජේසිංහ ගම්පහ සංචාරක</author>
    <content>වැඩ ඇරී එන කලට ඔබ සමඟ සෙනඟින් පිරීගිය දුම්රියක අවුරාගෙන හිස් සිගරට් පැකට්ටුවක් ඒ මත පැන්සල් කෙටියකින් ලියන්නට... මට ඇත කවියක්....”මහගමසේකර සිය අවසන් කාව්‍ය වන ප්‍රබුද්ධ ආරම්භ කරන්නේ එලෙසින් ය. කොළඹ සිට දුම්රියෙන් ගම්පහට පැමිණි ඔහු ගම්පහ සිට රදාවානට යන්නේ බසයෙනි. ගුරුවරයෙකු ලෙස සේකර දිනපතා රැකියාවට ගිය ඒ ගමන පැය දෙකතුනක් දිගය. ඒ නිසාම ඒ ගමන අතර ඔහුගේ නිර්මාණවලට බොහෝ ප්‍රස්තුත හමුවී තිබිණ.සේකර උපන් රදාවන ගම් පියස ගමට පිවිසෙන ‘තුංගමංහන්දිය’ නතරවී සිටි බෝඩිම ඔහුගේ කාව්‍යවල ප්‍රධානතම තේමාවන්ය. ගම වෙනස්වීම පිළිබඳව ඔහු බොහෝ දේ ලීවේය....සේකර මියගියේ 1976 ජනවාරි 14 දාය. එදා මෙන්ම අදත් රදාවානේ සිට කොළඹට පැමිණීමට සේකර ජීවත්වූවානම් ඔහුගේ කවියට ප්‍රස්තුත විය හැකි කොතෙකුත් දේ මේ අතරමඟ තිබේදැයි හැ‍ඟෙන තරමට අද ගම්පහ දිස්ත්‍රික්කයම වෙනස් මුහුණුවරක් ගෙන තිබේ. ගුවන්පාලම්, ව්‍යායාම් මංතීරු, මගීපාලම්, නිදහස් උද්‍යාන, තරගකාරී පාසල් නගරය මෙන්ම ගම සොඳුරු නවීන බවකට පෙරළී ඇත.එදා සේකර ‍රදාවානේ සිට කොළඹට පැමිණියේ මහර හා ගම්පහ ප්‍රාදේශීය ලේකම් කොට්ඨාසවලට අයත් ප්‍රදේශ පසුකරමිනි. අද මේ ලිපිය සැකසෙන්නේ ඒ ප්‍රදේශවල වත්මන් තත්ත්වය පිළිබඳ විමසීමට යි.සුපුරුදු සංගීත රාවයෙන් දුරකතනය නාදවෙයි. මේ උදේපාන්දරින්ම කවුද මන්දා? යන කරදරකාරී සිතිවිල්ලෙන් යුතුවම අංකය පරීක්ෂා කළෙමි. අනෙක් කෙලවර සිටියේ දුම්රියේ සගයෙකි.“ගුඩ් මෝර්නිං.. හැබැයි නිවුස් එක බෑඩ් ඊයේ වැස්සටත් ගම්පහ ගනේමුල්ල යටවෙලා. පාන්දර ඉඳල කෝච්චි දුවලා නෑ. වතුර බහිනකන් ඉන්නවා. ඒනිසා අද කෝච්චි ප්‍රමාදවෙයි...”දැනට මාස කීපයකට පෙර මෙබදු අත්දැකීම් ගම්පහ, වේයන්ගොඩ ගනේමුල්ල දුම්රිය මගීන්ට සුලභය. ගම්පහ නගරය වැසි ජලයෙන් යටවීම සාමාන්‍ය සිදුවීමකි. එහෙත් ඒ තත්ත්වය මුළුමනින්ම සමනය වූයේ ගම්පහ නගර මධ්‍යයේ ඉදිකළ නව ගුවන් පාලම හේතුවෙනි. දුම්රිය මඟ මගහැර ජා ඇල, උඩුගම්පල, මීගමුව, දිවුලපිටිය, ආදී ප්‍රදේශවලට පිවිසියහැකි පරිදි ඉදිකෙරුණු නව ගුවන් පාලම වැසි ජලයෙන් දුම්රියමඟ යටවීම පමණක් නොව නගරය අවහිර කළ වාහන තදබදයටද පිළිතුරක් විය.ජනසංගණන වාර්තාවකට අනුව ජනඝනත්වය ශීඝ්‍රයෙන් වර්ධනය වන ප්‍රදේශ අතර ගම්පහ මෙන්ම මහර ප්‍රදේශ ප්‍රමුඛ වෙයි. ප්‍රදේශයේ රබර්, පොල්, ඉඩම් කට්ටිවීමත්, ඉඩම් මිල ඉහළ යාමත් ප්‍රදේශයේ අලුතින් පදිංචිවන්නන් පිළිබඳව කියවෙන සාක්ෂියකි.මේ වැඩිවන ජනතාවට අවශ්‍ය පොදු පහසුකම් වන සෞඛ්‍ය, ජලය, විදුලිය පමණක් නොවේ මාර්ග ආදී පහසුකම් වැඩිදියුණු කිරීම අභියෝගයක් බවට පත්වී ඇත්තේ අවශ්‍යතා ඉතා ශීඝ්‍රයෙන් ඉහළයාම නිසයි.මේ නිසාම ප්‍රාදේශීය සභා, පළාත් සභා, ආණ්ඩු මට්ටමින් සිදුකෙරෙන සංවර්ධන ව්‍යාපෘතීන්ට අමතරව මේ ප්‍රදේශ වෙනුවෙන් විශේෂයෙන්ම සකස් වූ සංවර්ධන ව්‍යාපෘතී කීපයක් ක්‍රියාත්මක වෙයි. එබඳු එක් ව්‍යාපෘතියකි ‘ලිය අභිමන්’ ආර්ථික සංවර්ධන අමාත්‍යාංශය යටතේ ගම්පහ දිස්ත්‍රික්කය වෙනුවෙන්ම ක්‍රියාත්මක වන මෙම වැඩසටහන මඟින් ප්‍රදේශයේ කාන්තාවන් නගාසිටුවීම සඳහා වැඩසටහන් රාශියක් ක්‍රියාත්මක වෙයි.අඩු ආදායම්ලාභී පවුල්වලට අමතර ආදායමක් උපයාගැනීම සඳහා ස්වයං රැකියා ඇරැඹීමට වෘත්තීය පුහුණුව මෙන්ම ව්‍යාපාරයත් ආරම්භ කිරීමට අවශ්‍ය ණය ආධාර, උදාහරණ ලෙසට මහන මැෂින්, කිරිගවයන්, මත්ස්‍ය වගාවට, මල් වගාවට, බතික් කර්මාන්තයට වැනි වෘත්තීන්වලට අවශ්‍ය උපකරණ, හා මුල්‍ය ආධාර මෙමගින් ලබාදීම නිසා ග්‍රාමසේවා වසම් මට්ටමින් කාන්තාවන් රැසක් නිවසේ සිටම මුදල් උපයන මංපෙත් හෙළිකරගෙන ඇත.“වක්කඩ ළඟ දිය වැටෙන කාලයටතිත්ත පැටවු උඩ පැන නටතෙයි”අමරදේව ගයන ඒ ගීපද රචනාකර ඇත්තේ අප මුලින් සඳහන් කළ මහගම සේකරයි. හිමිදිරි හිරුරැස් වැටී දොළපාර දිලිසෙයි. ව්‍යායාම් පාරේ අලුතින් හැදූ කුඹුක් පැළයක දල්ලේ සිටි අළු කොබෙයියා දොළපාර අයිනට ඉගිලින්නේ ඒ අසල සිටි සිය කිරිල්ලිය සමීපයටයි. දම් පැහැ, නිල්පැහැ පිහාටු හිරුළුළියේ දිලිසෙයි. එහෙත් තවදුරටත් ඒ දෙස බලාහිඳින්නට නොහැක.ඇවිදීමේ වේගය එකම මට්ටමකින් තබාගැනීම ව්‍යායාමේ මූලික රීතියකි. මා පසුකර බොහෝ දෙනා වේගයෙන් ඇවිදියි. ඇතමෙක් දුවයි. ඒ අතර බොහෝ මුහුණු හුරුපුරුදුය. ජෝඩු මෙන්ම ඇතමෙක් දූ දරුවන් සමඟද ව්‍යායාම් මංතීරුවේ ඇවිදීමට පැමිණෙති. උදෑසන පහයි තිහේ සිට අට පමණ වනතුරුත් සවස හතර පසුවූවිටත් ගම්පහ ඔරුතොට සුවතා මඟට විවේකයක් නැත.සති අන්තයේ එහි එන පිරිස දෙගුණ තෙගුණ වෙයි. මේ නිසාම ඔරුතොට පාලම අසල උදෑසනට කැඳ මෙන්ම සව්කැඳ ආප්ප ආදිය විකිණීමේ ව්‍යාපාරයක්ද ආරම්භ වී තිබේ. මහර - දළුපිටිය ශරීර සුවතා මංතීරුව සැකසීමේදී තවත් විශේෂතාවක් එක්කර ඇත. ඒ මත්ස්‍ය විශේෂ භාවිතා කරමින් පාද සම්භාහනය සිදුකරන ක්‍රමවේදයක් තුළින් ස්නායු ක්‍රියාකාරීත්වය ඉහළ නැංවීමේ ක්‍රමයක්ද සකසා ඇත.ආසියාතික රටවල් අතරින් මහජන සෞඛ්‍ය ඉහළ මට්ටමක ඇති රටක් ලෙස ලෝක සෞඛ්‍ය සංවිධානය ශ්‍රී ලංකාව ගැන තක්සේරුකර ඇත. ඊට මූලිකම හේතුව මාතෘ මරණ මෙන්ම ළදරු මරණ අනුපාතය ඉතා අඩු මට්ටමක පැවතීමයි. ගම්පහ දිස්ත්‍රික්කයේ වැඩිවන ජනගහනයට අනුව ප්‍රදේශයේ පවුල් සෞඛ්‍යසේවාව පුළුල් කිරීමේ අවශ්‍යතාව කලක් පුරා පැවතියකි.මුලින් ග්‍රාමසේවා කොට්ඨාස කීපයක පාපැදියෙන් හෝ යතුරු පැදියෙන් යමින් නිවෙස්වලට පැමිණි පවුල් සෞඛ්‍ය සේවිකාවට දැන් එලෙස ගෙයක් ගානේ පැමිණිය නොහැකි මට්ටමට මේ ජනගහන වර්ධනය ගැටලුවක් බවට පත්වී ඇත. මේ නිසාම ප්‍රදේශයේ පවුල් සෞඛ්‍යසේවා සායනවල තත්ත්වය වඩාත් පුළුල් මට්ටමකින් සංවර්ධනය කිරීමට කටයුතුකර තිබේ.මීට අමතරව ප්‍රදේශයේ මාර්ග කැපී පෙනෙන මට්ටමකින් වැඩි දියුනුකර ඇත.“මලවටා කටු ඇතුළත් නොව කටු ඇතුළත මල වුව මැන ජීවිතයේ අනන්ත බාධක අතරට විරාමයක් වුවමැන.”සේකර සිය “නොමියෙමි” කාව්‍ය ආරම්භ කරන්නේ එලෙසයි. අවට පරිසරය සෑම අංශයකින්ම දියුණුවට පත්වෙමින් පවතින මේ යුගයේ මල්වටා කටු අකුල් නොවී කටු අතර මලක් වීමට හැකිනම් සංවර්ධනයේ සැබෑ ඵලය එයම වනු නියතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>12</day>
    </date>
    <link>http://www.dinamina.lk/2014/03/12/_art.asp?fn=f1403126</link>
    <topic>නියන හා මිටියෙන්ජීවිතය දිනූ ගැහැනියක්</topic>
    <author>ඡායාරූප හා සටහන උමේෂා සිරිවර්ධන</author>
    <content>බසය තුළ එකම ගාලගෝට්ටියකි. මගීන් මර බියෙන් ලතෝනි දෙන්නට වූහ. එහෙත් ... ඇය පමණක් බිය නොවුවාය.“බය වෙන්න එපා. බොරුවට කෑගහන්නත් එපා. ඒ සත්තුන්ට අපෙන් කරදරයක් නැත්නම් අපටත් කරදරයක් වෙන එකක් නැහැ...” කියමින් ඇය මගීන් අස්වසන්නට වූවාය.මීට වසර කිහිපයකට පෙර සද්දන්තයන් රැළකට කොටු වූ පොළොන්නරුවේ සිට කොළඹ බලා ධාවනය වූ රාත්‍රි බස් යක සිටි මගීන්ට මුහුණපාන්නට වූ මෙම සිදුවීම පිළිබඳව ඇය විස්තර කළාය.“එතකොට මට පළවෙනි බබා ලැබෙන්න හිටියෙ ... අලි රංචුව අපේ බස් එක වටකර ගත්තා. බස් එකේ හිටපු හැමෝම කෑගහන්න පටන් ගත්තා. මම කිව්වා කෑගහන්න එපා ඒ සත්තු අපට කරදර කරන එකක් නැහැ කියලා. කිව්වත් වගේම අලි රංචුව අපි හිටිය බස් එක පහුකරලා කැලේ පැත්තට ගියා...”කොහෙද ඒ වෙලාවෙ ගියේ?“පොළොන්නරුවෙ ඉඳල කොළඹට බඩු වගයක් ගෙනියන ගමන් හිටියේ. බස් එකේ පිටිපස්සෙ ෂීට් එකේ ඔක්කොම තිබුණෙ මගේ බඩු...”“දණින් නොවැටුණු මිනිස්සු” සොයා ගිය ගමනේදී ඇය අපට හමුවූයේ බත්තරමුල්ල “අපේ ගම” වෙ‍ළෙඳ කුටියක් තුළදීය. දැව මූර්ති ශිල්පය සිය ජීවිකාව කරගත් ශිරෝමි කුඩාවට ආරම්භ කළ ව්‍යාපාරය අද ජාත්‍යන්තරය දක්වා රැගෙන ගොස් සිටින්නීය.සාමාන්‍ය පෙළ විභාගය දක්වා අධ්‍යාපනය ලැබූ ඇය උපත ලැබුවේ නුවර, කටුගස්තොටය. කුඩා කාලයේ සිටම පියා‍ගෙන් දැව මූර්ති ශිල්පය පිළිබඳ අතහුරුව ලබාගත් ඇය හැකි අයුරින් පියාට අත් උදව් දුන්නීය. එයම පන්නරයක් කරගත් ශිරෝමි කුඩා අත්කම් නිමවා ඒවා අලෙවි කොට පාසලේ වැඩකටයුතු සඳහාද මුදලක් සොයා ගත්තාය.ඒ වනවිටත් පාසල් වියේ පසු වූ ශිරෝමි හවස් වරු‍වේ සුළු රැකියාවන්හි නිරත වූයේ කීයක් හෝ උපයා ගන්නටය. ඒ අනුව ප්‍රදේශයේ ධනවත් පවුලකට විවිධ අයුරින් සේවය කළ ඇයට එයින් ද ගතමනාවක් ලැබුණි.මේ අතර පාසල් අධ්‍යාපනයෙන් අනතුරුව යෞවන සම්මාන උළෙල සඳහා දැව මූර්ති කැටයම් නිර්මාණ ඉදිරිපත් කළ ශිරෝමිට එකම වසරක ඇය ඉදිරිපත් කළ නිර්මාණ තුනකටම පළවන, දෙවන හා තෙවන ස්ථාන තුනම දිනාගැනීමට හැකි විය.ජාතික ශිල්ප සභාවෙන් ඇයට අත්වැලක් ලැබෙන්නේ ඉන්අතුරුවය. පොළොන්නරුව, බකමූණ වැනි ප්‍රදේශවල දරුවන්ට දැව මූර්ති ශිල්පය ඉගැන්වීම සඳහා ඇයට මග පෑදෙන්නේ ඒ අතරවාරයේය. නියමිත කාල සටහනකට අනුව පිළිවෙලකට ඉගැන්වීම් ආරම්භ කළ ඇයට ප්‍ර‍දේශයේ ජනතාවගෙන් ලැබුණේ ද විශාල සහායකි.ජාතික ශිල්ප සභාව මඟින් පවත්වනු ලැබූ විවිධ ප්‍රදර්ශන සඳහා නව නිර්මාණ ඉදිරිපත් කරමින් නිරතුරුවම ශිල්ප සභාව සමඟ සබඳකම් පැවැත්වූ ඇයට කොළඹ ‘ක්‍රෙස් කැට්’ හෝටලයේ වෙළෙඳ කුටියක් තුළ සිය නිර්මාණ ඉදිරිපත් කරන්නට අවස්ථාව ‍සැලසෙන්නේ ඉන් අනතුරුවයි.තමාගේත්, තමා යටතේ පුහුණුව ලැබූ ගෝලයින්ගේත් නව නිර්මාණ එම වෙළෙඳ කුටිය තුළදී අලෙවි කළ ඇයට ඉන් ඉහළ ආදායමක් හිමිවිය. තම සිසුන්ට ද ඉන් සාධාරණ මුදලක් ගෙවන්නට ඇය කටයුතු කළාය. ඇය ඉගැන්වීම් කටයුතු නතර කළේ නැත.“කාලයක් මෙහෙම ඉන්නකොට මට හිතුනා කොළඹින් කුලියට ගෙයක් ගන්න ඕන කියලා. මෙහෙම ඉන්නකාලේ අපේ බඩුවල ප්‍රමිතිය නිසාම හොඳ ඉල්ලුමක් දේශීය වගේම විදේශීයවත් ලැබුණා. . මෙහෙම ඉන්න කාලෙ මට දරුවා ලැබෙන්න ආසන්න නිසා ආපහු පොළොන්නරුවෙ ගියා. මගේ අම්මා හිටියෙ නුවර. මගේ උදව්වට හිටියෙ මහත්තයා විතරයි. මට පොඩි කාලේ ඉඳලා තිබුණ රෝගයක් නිසා දරුවා ලැබෙන්න ගිහිල්ලා ගොඩක් අමාරු වුණා. දරුවගෙවත් මගෙවත් ජීවිතය ගැන විශ්වාසයක් නැහැ කියලා වෛද්‍යවරු කිව්වා ඒත්... මටයි දරුවටයි දෙන්නටම ජීවත්වෙන්න වාසනාව තිබුණා.“දරුවා ලැබිලා මාසයක් යන්නත් කලින් අපි දරුවත් අරගෙන කොළඹ ආවා. ආපහු ව්‍යාපාරය පටන් ගත්තා.දූගේ නම කියලා ව්‍යාපාරයට දැම්මේ අලුත උපන් දුව අපිට වාසනාව ගෙන ආ නිසයි.දරුවත් කඩේ තියාගෙන මමම තමයි බිස්නස් කළේ. මහත්තයා ඒ වෙනකොට කැම්පස් අවුට්වෙලා හිටියෙ නැහැ.”ඇය කතා කරන්නේ ඉහවහා ගිය සතුටකිනි. ව්‍යාපාර කටයුතු දියුණුවෙන් දියුණුවට පත් වූ කාලයේ ඇයගෙන් උදව් ලබාගැනීමේ අරමුණින් පැමිණ ව්‍යාපාරය අඩාල කරන්නට මානබැලූ පිරිසක් නොසිටියාම නොවේ. ගමෙන් නගරයට ආ ගැහැනියක මෙසේ හපන්කම් පෙන්වන්නේ කෙසේද? බොහෝ අය එසේ සිතන්නට ඇත.මාලබේ ප්‍රදේශයෙන් ඉඩමක් මිලදී ගන්නා ශිරෝමි එහි නව නිවසක් තනන්නට සැලසුම් කළාය. ඒ අනුව ඇය එක් කාමරයක් පමණක් වැඩ අවසන් කරගෙන නව නිවසේ පදිංචියට ගියාය.පසුව පොළොන්නරුවේදී තමා යටතේ පුහුණුව ලැබූ සිසුන් කිහිපදෙනකු කොළඹට ගෙන්වාගන්නා ‍ශිරෝමි, ඔවුන්ට ද නවාතැන් සොයාදී කැටයම් කැපීමේ ව්‍යාපාරය තවදුරටත් දියුණු කළාය.තමා යටතේ පුහුණුව ලැබූ සිසුන් සිය ගණනකගේ අතමිට සරුකළ ශිරෝමිට ජාතික ශිල්ප සභාවේ පිහිටි “අපේ ගම” වෙළෙඳ කුටියක් ද හිමිවිය.එහිද ව්‍යාපාර කටයුතු සාර්ථකව කරගෙන යන ශිරෝමිගේ නිර්මාණ සඳහා ජාත්‍යන්තර සම්මාන පවා ලැබී තිබේ. ශ්‍රී ලංකාව තුළ නිෂ්පාදනය වූ චිත්‍රපට කිහිපයක් සඳහා පසුතල නිර්මාණ ලෙස ඇය අතින් නිමවූ කැටයම් මූර්ති යොදා ගැනීම විශේෂත්වයකි. ඒ අතරින් මෑතකදී තිරගත වූ “ශ්‍රී සිද්ධාර්ථ ගෞතම” චිත්‍රපටයේ අවස්ථා කිහිපයකම පසුතල නිර්මාණ සකසා ඇත්තේත් ශිරෝමිගේ මූලිකත්වයෙනි.තම ව්‍යාපාර කටයුතුවලදී එදිනෙදා භාවිතයට අවැසි ඉංග්‍රීසි භාෂාව ඉගෙනගත් ඇය දැන් චතුරව ඉංග්‍රීසි භාෂාව හසුරුවයි. කඩුවෙල ප්‍රදේශයෙන් තවත් ඉඩමක් මිලදී ගන්නා ශිරෝමි එහිද තම ව්‍යාපාර කටයුතු සාර්ථකව කරගෙන යන්නීය. ඒ අතරතුර කාලයේ ඇය දෙවන වරටත් මවු පදවි ලබා සාර්ථක ව්‍යාපාරික කාන්තාවක මෙන්ම හොඳ මවක වීමේ ජීවන සටනට උරදී සිටින්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n1403131</link>
    <topic>ආගමික සංහිඳියාව ගොඩනැඟීමට රජය කටයුතු කළ අයුරු පැමිණ දැක බලාගන්න</topic>
    <author>ධනුෂ්ක ගොඩකුඹුර සහ අහංගම සමූහ ගාල්ල සිට</author>
    <content>ආගමික සංහිඳියාව පිළිබඳ පිටරට සිට අපට චෝදනා කරන අය, වත්මන් රජය මේ රටේ ආගමික සංහිඳියාව ගොඩනැඟීමට කටයුතු කර තිබෙන ආකාරය පැමිණ දැක බලා ගත යුතු බව ජනාධිපති මහින්ද රාජපක්ෂ මහතා පැවැසීය.අප යුද්ධ කළේ දෙමළ ජනතාවට එරෙහිව නොව ත්‍රස්තවාදයට එරෙහිව බව අවධාරණය කළ ජනාධිපතිවරයා රජයක් වශයෙන් අපේ අරමුණ ජනතාවගේ සිත් දිනා ගැනීම බවත් ප්‍රකාශ කළේය.ඇතැමුන් ජිනීවා සිට අපේ රටේ ආගමික සංහිඳියාව නැතැයි චෝදනා කළත් අපේ රටේ ආගමික සංහිඳියාවේ තරම මේ වේදිකාවෙන්ම පෙනෙන බවත් ජනාධිපතිවරයා ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ එළැඹෙන බස්නාහිර හා දකුණ පළාත් සභා මැතිවරණයේ ජයග්‍රහණය තහවුරු කිරීම සඳහා පළාත් දෙක පුරා පැවැත්වෙන ජයග්‍රාහී රැලි මාලාවේ තෙවැනි ජන රැලියට ගාල්ල සමනල ක්‍රීඩාංගණයේ දී ඊයේ (12) එක්වෙමිනි.ආණ්ඩුවකට අවශ්‍ය වන්නේ ප්‍රශ්න නොමැතිව රට ඉදිරියට ගෙන යාමට බව පැවසූ ජනාධිපතිවරයා එහෙත් ඇතැම් තානාපති කාර්යාල රාජ්‍ය නොවන සංවිධාන හරහා කුමන්ත්‍රණ කරමින් මේ රටේ ප්‍රශ්න ඇති කිරීමට කටයුතු කරමින් සිටින බවත් පැවැසීය.තමා හොඳ ප්‍රජාතන්ත්‍රවාදී නායකයකු වන බැවින් තම ආණ්ඩුවේ දොරත් යන්නට මෙන්ම එන්නටත් විවෘත බව පෙන්වා දුන් ජනාධිපතිවරයා කිසිවකු එලවන්නට තමන් කටයුතු නොකළත් යන්නට වුවමනා කෙනකු සිටී නම් යා හැකි බවත් ප්‍රකාශ කළේය.සංවර්ධනය අතරමඟ නොකඩා ඉදිරියට ගෙන යන්නට බුලත් කොළය ජයග්‍රහණය කරවන ලෙස ඉල්ලා සිටි ජනාධිපතිවරයා ඉන් ලෝකයටම පණිවිඩයක් දෙන්නට කැප වන ලෙසත් ජනාධිපතිවරයා මෙහි දී ඉල්ලා සිටියේ ය. මැතිවරණවල දී ජනතාව හමුවට පැමිණ කියන්නට දෙයක් නොමැතිව අසරණ වී සිටින විපක්ෂය ඒකාධිපතිවාදයක් පිළිබඳ කතා කිරීම විහිලුවක් බවත් ජනාධිපතිවරයා ප්‍රකාශ කළේය.අගමැති දි. මු. ජයරත්න, ජ්‍යෙෂ්ඨ ඇමැති පියසේන ගමගේ, ඇමැතිවරුන් වන නිමල් සිරිපාල ද සිල්වා, වාසුදේව නානායක්කාර, රෙජිනෝල්ඩ් කුරේ, පවිත්‍රා වන්නිආරච්චි, නියෝජ්‍ය කතානායක චන්දිම වීරක්කොඩි, නියෝජ්‍ය ඇමැති නිශාන්ත මුතුහෙට්ටිගම, පාර්ලිමේන්තු මන්ත්‍රීවරුන් වන ඒ. එච්. එම්. අස්වර්, මනූෂ නානායක්කාර, සජින් ද වාස් ගුණවර්ධන, රමේෂ් පතිරණ, මොහාන් ප්‍රියදර්ශන ද සිල්වා මහත්ම මහත්මීන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n1403132</link>
    <topic>ඖෂධ වර්ග 15 දහසක්ජනපති නියමයෙන් මිල පාලනයට</topic>
    <author>විජයානි එදිරිසිංහ</author>
    <content>මෙරටට ආනයනය කෙරෙන ඖෂධ වර්ග පහළොස්දහසකට අධික ප්‍රමාණයක් ජනාධිපති මහින්ද රාජපක්ෂ මහතාගේ නියමයෙන් වහාම ක්‍රියාත්මක වන පරිදි මිල පාලනයට යටත් කෙරේ. 2014 මාර්තු 4 වැනිදා නිකුත් කරන ලද අංක 1852 / 22 දරන අති විශේෂ ගැසට් පත්‍රයෙන් ද මේ බව දැනුම් දී තිබේ.ඒ අනුව පසුගිය මාර්තු 4 වැනිදා සිට මේ පාලනය ක්‍රියාත්මක වෙයි. ජනාධිපති මහින්ද රාජපක්ෂ මහතා විසින් සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු සහ සෞඛ්‍ය අමාත්‍ය මෛත්‍රීපාල සිරිසේන මහත්වරුන්ට ලබාදුන් උපදෙස් මත වහාම ක්‍රියාත්මක වන පරිදි මෙම ඖෂධ මිල පාලනය සිදු කෙරේ.මෙරටට ඖෂධ වර්ග ආනයනය කරන ආනයනකරුවන් ඉතා අසාධාරණ ලෙස ඖෂධයකින් සියයට 200, 300, 500 පමණක් නොව 800 දක්වා ලාබ ලබමින් අහිංසක රෝගීන් ගසාකෑම මහා පරිමාණයෙන් සිදුවන බව හෙළිකරගත් ජනාධිපති මහින්ද රාජපක්ෂ මහතා එම ගසාකෑම තවදුරටත් සිදුවීමට ඉඩ නොදී මෙම පාලන මිල ගෙන එන ලෙසට දැනුම් දී ඇත.මෙම මිල පාලනය දේශීය වශයෙන් ඖෂධ වර්ග නිෂ්පාදනය කරන දේශීය නිෂ්පාදකයන්ට බල නොපාන අතර යම් ආකාරයකින් ඔවුන් රෝගීන්ට අසාධාරණ ලෙස ඖෂධ අලෙවි කරන බවට තොරතුරු අනාවරණය වුවහොත් ඔවුන්ගේ නිෂ්පාදනවලට ද මිල පාලනයක් කිරීමට සිදුවන බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා කීය.දේශීය නිෂ්පාදකයා ආරක්ෂා කර ගත යුතු නිසා ඔවුන්ගේ නිෂ්පාදනවලට මිල පාලනය කිරීම සිදු නොවේ. මේ යටතේ දැනට ඉතා අධික මිල ගණන්වලට අලෙවි කෙරෙන ‍ඖෂධ වර්ග දහස් ගණනක මිල ශීඝ්‍රයෙන් අඩු වෙයි.මීට එරෙහිව ඖෂධ වර්ග අලෙවි කරන ව්‍යාපාරිකයන් ආනයනය සීමා කළහොත් රජය රජයේ ඔසුසල් හරහා ඖෂධ ගෙන්වා රෝගීන්ට ලබාදීමට කටයුතු කරන බවද අමාත්‍ය ජොන්ස්ටන් ප්‍රනාන්දු මහතා පැවසීය.මෙරට ඖෂධ වර්ගවලට පැවැති පාලන මිල 2002 වර්ෂයේ ඔක්තෝබර් 22 අංක 259 / 17 නමින් නිකුත් වූ අති විශේෂ ගැසට් පත්‍රයෙන් එවකට වෙළෙඳ අමාත්‍යවරයාව සිටි රවී කරුණානායක මහතා විසින් අහෝසි කර තිබේ.ඉන් අනතුරුව ඖෂධ ආනයනකරුවන් ඔවුන්ට අවශ්‍ය පරිදි පාරිභෝගිකයා ගසා කමින් හිතූ මිල ගණන්වලට ඖෂධ වර්ග අලෙවි කර තිබේ.මෙම නව පාලන මිල යටතේ රුපියලක බෙහෙත් පෙත්තක් අඩුම වශයෙන් රුපියල් එකයි ශත දහයකටවත් අලෙවි කළ නොහැකිය. යම් ඖෂධ වර්ගයක මිල වැඩි කිරීමට අවශ්‍ය නම් ඒ සඳහා ආනයනකරුවන් පාරිභෝගික අධිකාරියට කරුණු ඉදිරිපත් කර අවසරය ලබාගත යුතු වෙයි.ඖෂධ හරහා පාරිභෝගිකයා දැඩි ලෙස සූරාකෑමට ලක්වෙන බවට ලැබුණ තොරතුරු මත පාරිභෝගික අධිකාරිය වෙළෙඳ පොළ තුළ සම්පූර්ණ මෙහෙයුමක් සිදු කර ඉන් අනතුරුව සෞඛ්‍ය අමාත්‍යවරයා ලේකම්වරුන් ඇතුළු නිලධාරීන් සමඟ සාකච්ඡා කර තිබියදී එය කඩිනමින් ක්‍රියාත්මක කිරීමට ජනාධිපතිවරයා උපදෙස් දී ඇත.මේ පිළිබඳව කටයුතු කිරීම සඳහා සෞඛ්‍ය හා වෙළෙඳ අමාත්‍යාංශ වල නිලධාරීන්ගේ එකතුවෙන් කමිටුවක්ද පත් කර තිබේ.මීට පෙර 2012 දෙසැම්බර් 05 වැනිදා නිකුත් කළ අංක 1787 / 22 දරන අති විශේෂ ගැසට් පත්‍රයෙන් ඖෂධ සඳහා පනවන ලද නීති පද්ධතිය ද ඒ ආකාරයෙන්ම ක්‍රියාත්මක විය යුතු බවද අමාත්‍යවරයා පැවසීය.ඒ අනුව කිසිසේත් මැකිය නොහැකි තීන්ත වර්ගයක් උපයෝගී කර ගනිමින් එම ඖෂධ බහාලු පැකට්ටුවේ හෝ ආවරණයේ උපරිම මිල, කාණ්ඩ අංකය, නිෂ්පාදිත දිනය, කල් ඉකුත් වීමේ දිනය, ප්‍රබලතාව, නිෂ්පාදකයාගේ සහ ආනයනකරුගේ නම, ලිපිනය විශේෂිතව දැක්වීම හෝ ශ්‍රී ලංකාවේ ලියාපදිංචි කරන ලද වෙළෙඳනාමය විශේෂිතව දැක්වීම සිදුවිය යුතු වෙයි.රජය මඟින් පනවන ලද මෙම ඖෂධ පාලන මිල සම්බන්ධ නිති රීති වලට පටහැනිව ක්‍රියා කරන ‍යම් ව්‍යාපාරිකයෙක් වෙතොත් දුරකථන අංක 1977ට දැනුම් දෙන ලෙසත් ඔවුන්ට එරෙහිව පාරිභෝගික පනත යටතේ අධිකරණය හමුවට පමුණුවා දැඩිව නීතිය ක්‍රියාත්මක කරන බවද එම ගැසට් පත්‍රයේ සඳහන් වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n1403133</link>
    <topic>මෙවර පළාත් සභා තැපැල් ඡන්දයේ දීසන්ධානය වෙනුවෙන් ඡන්දය දෙනවා</topic>
    <author>සිතාරා සේනානි සහ නුවන් කොඩිකාර,</author>
    <content>වත්මන් රජය සෑම විටම රාජ්‍ය සේවකයාගේ අභිවෘද්ධිය වෙනුවෙන් ක්‍රියාකළ නිසා මෙතෙක් පැවැති සෑම තැපැල් ඡන්දයකදී මෙන්ම බස්නාහිර සහ දකුණු පළාත් මැතිවරණයේ තැපැල් ඡන්දයේදී රාජ්‍ය සේවකයන් විශාල පිරිසක් එක්සත් ජනතා නිදහස් සන්ධානයේ ජයග්‍රහණය වෙනුවෙන් ඡන්දය ප්‍රකාශ කරන බව විශ්වාස යැයි ඛනිජ තෙල් හා ඛනිජ තෙල් සම්පත් සංවර්ධන ඇමැති අනුර ප්‍රියදර්ශන යාපා මහතා පවසයි. එක්සත් ජාතික පක්ෂය ජයග්‍රහණය කළ 2001 මැතිවරණයේ තැපැල් ඡන්දයෙන් ද එවකට පැවැති පොදු ජන එක්සත් පෙරමුණ ජයග්‍රහණය කළ බවද ඇමැතිවරයා මෙහිදී සිහිපත් කළේය.රාජ්‍ය සේවකයන්ගේ අයිතිවාසිකම් වෙනුවෙන් අද කතා කරන එක්සත් ජාතික පක්ෂය මෙරට රාජ්‍ය සේවය හකුලා දැමීමට උත්සාහ කළ බවත්, එය නවතා දමා රාජ්‍ය සේවය පුළුල් කිරීමට ක්‍රියා කළේ ජනාධිපති මහින්ද රාජපක්ෂ මහතා බවත් ඇමැතිවරයා පෙන්වා දුන්නේය.ඇමැතිවරයා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (12) පැවැති මාධ්‍ය හමුවේදීය.රාජ්‍ය සේවයේ අද කාන්තා නියෝජනය පිරිමි නියෝජනට වඩා වැඩිවී තිබෙන බව කී ඇමැතිවරයා, සන්ධාන රජය ‍දේශපාලන බේද නොතකා උපාධිධාරීන් ලක්ෂයකට පසුගිය කාලසීමාවේ රැකියා ලබා දුන් බවත්, ඉතිහාසයේ කිසිම රජයක් නොකළ අන්දමින් සෑම අයැවැයකින් ම රාජ්‍ය සේවකයන්ට දීමනා ලබාදීමට කටයුතු කළ බවත් කීවේය. ඇමැතිවරයා මෙසේද පවැසීය.සෑම මැතිවරණයකදීම එදා අපට සිදුව තිබුණේ ඡන්ද පොළ සහ ඡන්ද පෙට්ටිය ආරක්ෂා කිරීමටයි. ඒ හොර ඡන්ද දැමීම වළක්වා ගැනීම සඳහායි. අද එහෙම නෑ. ඡන්දය පාවිච්චි කිරීමේදී හැඳුනුම්පත අනිවාර්ය කිරීම, ද්විත්ව ලියාපදිංචිය අහෝසි කිරීමට රජය පියවර ගෙන සියලු මැතිවරණ සාමකාමී සහ සාධාරණ මැතිවරණ බවට පත් කිරීමට රජය පියවර ගෙන තිබෙනවා.එදා කොළඹ ද්විත්ව ලියාපදිංචිය නිසා හොර ඡන්ද විශාල ප්‍රමාණයක් දැමුවා. දැන් එහෙම කරන්න බැහැ. රජය ගත් පියවර නිසා ඡන්ද මංකොල්ලකෑම් ද අවසන්ව තිබෙනවා. ඡන්ද ක්‍රමය වඩා නිරවද්‍ය ක්‍රමයක් බවට පත්ව තිබෙනවා. අපි වැඩ කර තිබෙන නිසා මැතිවරණවලට බය නැහැ. යුද්ධයෙන් පසු සාමය සහ සමෘද්ධිය අත්විඳීමට ජනතාවට අවස්ථාව ලබා දී තිබෙනවා.විදේශ රැකියා ප්‍රවර්ධන ඇමැති ඩිලාන් පෙරේරා මහතා-ජනාධිපතිතුමා බලයට පත්වූ පසු රාජ්‍ය සේවයේ පහළ ම වැටුප් ලබන සේවකයන්ගේ අවම වැටුප ඉලක්කම් හතරේ සිට ඉලක්කම් හය දක්වා එනම් රුපියල් 11,000 සීමාවෙන් ඔබ්බට ගෙන ගියා. මේ වන විට රාජ්‍ය සේවයේ කම්කරුවකුට මාසයකට රුපියල් විසි එක්දහසක වැටුපක් ගෙදර ගෙන යන්න පුළුවන්. සම්පූර්ණ ප්‍රසූත නිවාඩුව ලබා දුන්නා. දරුවකු ලැබුණු පසු පියාටත් දින තුනක නිවාඩුවක් ලබා දුන්නා. රාජ්‍ය සේවකයාගේ රක්ෂණය පැය 24 දක්වා දීර්ඝ කළා.ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා මහතා ද අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n1403134</link>
    <topic>ජිනීවා යෝජනාවලට එරෙහිව රෝමයේ දී අද උද්ඝෝෂණයක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් සම්බන්ධයෙන් අමෙරිකා එක්සත් ජනපදය විසින් ජගත් මානව හිමිකම් කවුන්සලය වෙත ඉදිරිපත් කිරීමට නියමිත යෝජනාවට එරෙහිව ඉතාලියේ වෙසෙන ශ්‍රී ලාංකිකයෝ සංවිධානය කරන දැවැන්ත උද්ඝෝෂණය රෝමයේ දී අද (13) පැවැත්වේ. රෝමයේ පිහිටි ඉතාලි පාර්ලිමේන්තුව අසල දී මේ දැවැන්ත උද්ඝෝෂණය පැවැත්වීමට සියලු කටයුතු සංවිධානයකර තිබෙන අතර ඒ සඳහා ඉතාලියේ වෙසෙන ශ්‍රී ලාංකිකයෝ දහස් ගණනින් සහභාගිවීමට නියමිත බව රෝමයේ ශ්‍රී ලංකා එකමුතුව පවසයි.යුද ගැටුම් පැවැති කාල සමයේ දී ශ්‍රී ලංකාවේ මානව හිමිකම් උල්ලංඝනය වූ බවට චෝදනා කරමින් අමෙරිකා එක්සත් ජනපදය ඇතුළු බටහිර රටවල් විසින් ශ්‍රී ලංකාවට එරෙහිව ජගත් මානව හිමිකම් කවුන්සලය වෙත යෝජනාවක් ඉදිරිපත් කිරීමට නියමිත අතර ඒ සඳහා දැඩි විරෝධය පළකිරීම මෙවැනි උද්ඝෝෂණ සංවිධානය කිරීමේ අරමුණ බව ද එම ශ්‍රී ලංකා එකමුතුව කියයි.මේ උද්ඝෝෂණයට අමතරව ඉතාලියේ රෝමය සහ මිලානෝ ඇතුළු නගරවල මෙන්ම ජිනීවාහි පිහිටි ජගත් මානව හිමිකම් කවුන්සලය ඉදිරිපිට දී ද උද්ඝෝෂණ පැරවැත්වීමට කටයුතු සංවිධානය කර තිබේ.ඊට අමතරව ඉදිරි දින කිහිපය ඇතුළත ස්විට්සර්ලන්තයේ ජිනීවාහි පිහිටි ජගත් මානව හිමිකම් කවුන්සලය ඉදිරිපිට දී දැවැන්ත විරෝධතාවක් පවත්වන බවට ඉතාලියේ වෙසෙන ශ්‍රී ලාංකිකයෝ ප්‍රකාශකර තිබේ.‍රෝමයේ ශ්‍රී ලංකා එකමුතුව ඇතුළු සංවිධාන රැසක නියෝජිතයෝ මේ දැවැන්ත විරෝධතාව සඳහා එක්වීමට නියමිත අතර මේ වනවිටත් රෝමය තුළ උද්ඝෝෂණ මාලාවක් ආරම්භකර තිබෙන බව ද ජිනීවාහි දී පැවැත්වීමට නියමිත දැවැන්ත විරෝධතාව සඳහා සියල්ල සූදානම් බව ද එම එකමුතුව කියයි.මවුබිම වෙනුවෙන් දිවිහිමියෙන් කටයුතු කරන බව ද ජාත්‍යන්තරයෙන් එල්ලවන යෝජනාවන්ට එරෙහිව හැකි සෑම ක්‍රියාමාර්ගයක්ම ගන්නා බව ද පෙන්වා දෙන ඉතාලියේ වෙසෙන ශ්‍රී ලාංකිකයෝ විදේශ රටක වාසය කළ ද තම මාතෘභූමිය වෙනුවෙන් යුතුකම ඉටුකරන බව ද අවධාරණය කරති.ශ්‍රී ලාංකිකයන් වශයෙන් මේ සඳහා ඉතාලියේ වෙසෙන සියලු ශ්‍රී ලාංකිකයන් දැනුවත් කර තිබෙන අතර මේ සම්බන්ධයෙන් ලෝකයේ සෑම රටක්ම දැනුවත් කිරීමට පියවර ගන්නා බව ද රෝමයේ ශ්‍රී ලංකා එකමුතුව කියා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n1403135</link>
    <topic>ලක්ෂ 27ක වංචාවේ සැකකාර ගලිගමුවප්‍රා:සභා එජාප විපක්ෂ නායක රිමාන්ඩ්</topic>
    <author>සිරන්ජනි කුමාරි</author>
    <content>ජීප් රථ දෙකක් ලබා දෙන බව කියා ලක්ෂ 27ක මුදලක් වංචා කිරිමේ සිද්ධියක් සම්බන්ධයෙන් කොළඹ අපරාධ කොට්ඨාසය විසින් අත්අඩංගුවට ගෙන අධිකරණය වෙත ඉදිරිපත් කළ ගලිගමුව ‍ප්‍රදේශීය සභාවේ විපක්ෂ නායක එජාප මන්ත්‍රීවරයා මේ මස 17 වැනි දින දක්වා රක්ෂිත බන්ධනාගාරගත කරන ලෙස කොළඹ අතිරේක මහෙස්ත්‍රාත් නිරෝෂා ප්‍රනාන්දු මහත්මිය ඊයේ (12) නියෝග කළාය.මෙම සැකකරු තවත් මෙවැනි මුදල් වංචාවලට සම්බන්ධ බවට තොරතුරු අනාවරණය වී ඇති බව පැවසූ පොලිසිය සිද්ධිය සම්බන්ධයෙන් වැඩිදුර විමර්ශන පවත්වන බැවින් සැකකරුට ඇප ලබා දුනහොත් පරික්ෂණවලට බාධා ඇතිවන බවට අධිකරණය හමුවේ පැවසීය. කොන්දේ වත්ත ,බෝයගම , ගලිගමුව පදිංචි මංචනායකආරච්චිලාගේ අනුර මංචනායක නැමැත්තා මෙසේ බන්ධනාගාර ගත විය.ඒ .ඩී .එච් .මේරියන් ප්‍රනාන්දු නැමැත්තා මෙම සිද්ධියේ පැමිණිලිකරු වේ.තමා පෞද්ගලික ව්‍යාපාරයක් පවත්වාගෙන යන බවත් මහා බ්‍රිතාන්‍ය පදිංචි නීලකාන්තන් නැමැත්තා මාර්ගයෙන් ගලිගමුව ප්‍රාදේශිය සභා මන්ත්‍රි මංචනායක මහතා හඳුනාගත් බව පවසන පැමිණිලිකරු රේගුවට අයත් වාහන දෙකක් ඔරුගොඩවත්ත රේගු කාර්යාලයේ තිබෙන බවත් රේගු නිලධාරි මාලී පියසේන මහතා වෙත ලක්ෂ 16ක් දී ලබා ගත හැකි බවට සැකකරු පැවසූ බවට පැමිණිල්ලේ සඳහන්ය. ඒ අනුව 2012 වසරේ මැයි මසදී ජීප් රථ පරික්ෂා කොට 2012/6/7 ,2012/7/30 හා 2012/6/15 යන දිනයන්හි ලක්ෂ 7,8, 12ක් වරින් වර ලබා දුන් බව පවසන පැමිණිලිකරු නැවත මුදල් හෝ වාහන නොදී සැකකරු මඟ හැරී බවට පවසා සිටී.සැකකරුගේ ජංගම දුරකතන වාර්තා කැඳවීමට අධිකරණ නියෝග නිකුත් කළ මහෙස්ත්‍රාත්වරිය ඇපදීමට පොලිසිය පෑ විරෝධය සලකා බලමින් සැකකරු මේ මස 17 වැනි දින දක්වා රක්ෂිත බන්ධනාගාරගත කිරිමට නියම ක‍ළාය.කොළඹ අපරාධ කොට්ඨාසයේ පොලිස් පරික්ෂක කුලසේකර හා අධිකාරි යන නිලධාරින් සැකකරු අධිකරණය වෙත ඉදිරිපත් කළේය. සැකකරු වෙනුවෙන් නීතිඥ දර්ශන කුරුප්පු මහතා පෙනී සිටි‍යේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n1403136</link>
    <topic>ලෝක වකුගඩු දිනය අදයි</topic>
    <author>සන්ධ්‍යා කරුණාරත්න</author>
    <content>ලෝක වකුගඩු දිනය අදට (13) යෙදී ඇත. "වයස්ගත වන වකුගඩු ආරක්ෂා කරමු" මෙවර ජාත්‍යන්තර වකුගඩු දිනයේ තේමාව වී ඇත.මෙරට සෑම පුද්ගලයන් දහ දෙනකුගෙන්ම එක් අයකු වකුගඩු අකර්මණ්‍යතාවෙන් පෙළෙන බව සමීක්ෂණ වාර්තාවලින් අනාවරණය වී ඇතැයි කොළඹ ජාතික රෝහලේ වකුගඩු ඒකකයේ වෛද්‍ය නදීකා කේ. රත්නමලල මහත්මිය පැවසුවාය.දියවැඩියාව සහ අධික රුධිර පීඩනය වැඩිවීම හේතුවෙන් වකුගඩු අකර්මණ්‍යතාවට පුද්ගලයන් ගොදුරු වීම ඉහළ ගොස් ඇති බවත් වර්තමානය වන විට වකුගඩු රෝගවලින් පෙළෙන පුද්ගලයන්ගේ සංඛ්‍යාව වාර්ෂිකව ඉහළ යමින් තිබෙන බවත් වෛද්‍යවරිය පැවසුවාය. වයස් සීමාවකින් තොරව ඕනෑම පුද්ගලයකුට වකුගඩු රෝගය වැළඳිය හැකි බවත් වකුගඩු අකර්මණ්‍යතාවක් වුවහොත් වකුගඩුවක් බද්ධ කිරීමක් මඟින් මිස රෝගය සුව කළ නොහැකි බවත් ඇය ප්‍රකාශ කළාය.වෛද්‍ය උපදෙස්වලින් තොරව ‍විවිධ වේදනා නාශක ඖෂධ වර්ග දීර්ඝ කාලයක් තිස්සේ භාවිතා කිරීම මඟින් ද වකුගඩු රෝග හට ගනියි. අධි රුධිර පීඩනය පාලනය කර ගැනීම, විශේෂ ඖෂධ වර්ග භාවිතය, ලුණු පරිභෝජනය අඩු කිරීම, සීනි හා කොලෙස්ටරෝල් පාලනය, දුම්බීමෙන් වැළකීම, ශරීරයේ බර සමතුලිතතාව පවත්වා ගැනීම, නිසි ලෙස ව්‍යායාමවල යෙදීම මඟින් වකුගඩු රෝගය වැළඳීම අවම කර ගත හැකි බව ‍ද වෛද්‍ය රත්නමලල මහත්මිය ප්‍රකාශ කළාය. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n1403137</link>
    <topic>‘රාජ්‍ය සේවකයන් එදා ඉල්ලා සිටියේනිදහස මිස වැඩි පඩි නො‍වේ’</topic>
    <author/>
    <content>ජනාධිපතිතුමාගෙන් 2005දී රාජ්‍ය සේවකයන් පඩි වැඩි කරන්න කියලා ඉල්ලුවේ නැහැ. ඉල්ලුවේ නිදහසේ රස්සාව කරලා ගෙදර යන්න පමණයි. නමුත් ජනාධිපතිතුමා ත්‍රස්තවාදයෙන් රටත් ජනතාවත් මුදාගෙන රාජ්‍ය සේවකයා ශක්තිමත් කිරීමට පියවර ගැනීම රජයේ සේවකයින් කිසිදා අමතක නොකරන අතර පළාත් සභා මැතිවරණයේදී තම යුතුකම ඉහළින්ම ඉටු කරන්නේ යැයි ශ්‍රී ලංකා නිදහස් රජයේ වෘත්තීය සමිති සම්මේලනයේ ප්‍රධාන භාණ්ඩාගාරික කුමාර උදයරත්න මහතා පැවසීය.පළාත් සභා මැතිවරණය තැපැල් ඡන්ද ප්‍රකාශ කිරීම අද හා හෙට (13, 14) දෙදිනට යෙදී ඇත. ඒ සම්බන්ධයෙන් උදයරත්න මහතා එම අදහස් පළ කළේය.අවු. 2 එ.ජා.ප. පාලන සමයේ රාජ්‍ය සේවාව කප්පාදු කරන්න පිඹුරුපත් හදලා තිබුණේ. රාජ්‍ය සේවකයින් කිසිදු තෘප්තියකින් නොවෙයි හිටියේ. රාජ්‍ය අංශය පෞද්ගලීකරණය කිරීම සිදු කරමින් රාජ්‍ය අංශය නැති කරලා දැම්මා. නමුත් ජනාධිපති මහින්ද රාජපක්ෂ මහතා 2005 බලයට පත් වුණාම රාජ්‍ය සේවකයා පමණක් නොව රාජ්‍ය අංශයත් ශක්තිමත් කළා. ලක්ෂ 5ක් වූ රාජ්‍ය සේවය ලක්ෂ 14 දක්වා ඉහළට ගෙනාවා.යුද්ධයෙන් විනාශ වූ රට දැවැන්ත සංවර්ධනයක් කරා ගෙන යාම රාජ්‍ය සේවකයින් සහභාගී කරගත්තා. ඇතැම් දේශපාලන පක්ෂවලට කඩේ ගිය උපාධිධාරීන් පනස්දහසකට රැකියා ලබා දුන්නා. රජයේ සේවක අවම වැටුප රු. 11730 දක්වා ඉහළ දැමූ අතර ජීවන වියදම් දීමනාව වසරින් වසර වැඩි කරනු ලැබුවා. එයට අමතරව රක්ෂණය, ප්‍රසූත නිවාඩු, අඩු පොලියටට දේපළ ණය, ලබාදීම ඇතුළු සහන රැසක් රජය ලබාදී තිබෙනවා යැයිද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n1403138</link>
    <topic>ඇමැති ලක්ෂ්මන් යාපා අබේවර්ධන මහතාගේ මෑණියන් වූ අභාවප්‍රාප්ත . . .</topic>
    <author/>
    <content>ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතාගේ මෑණියන් වූ අභාවප්‍රාප්ත හේමලතා හෙට්ටිආරච්චි මහත්මියගේ දේහයට ජනාධිපති මහින්ද රාජපක්ෂ මහතා අවසන් ගෞරව දැක්වූ අයුරු. කෘෂිකර්ම ඇමැති මහින්ද යාපා අබේවර්ධන මහතා ද මෙහි වෙයි. ඡායාරූපය - ජනාධිපති මාධ්‍ය අංශය.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031310</link>
    <topic>නිරෝගී ජනතාවක් බිහි කිරීමටසෞඛ්‍ය අමාත්‍යාංශයෙන් පියවර රැසක්</topic>
    <author>සන්ධ්‍යා කරුණාරත්න</author>
    <content>සාමකාමී රටක් ලෙස මෙරට ආර්ථික සංවර්ධනය ශක්තිමත් කිරීමේ කාර්යයෙහි නියැ­‍ෙළන මේ කාලවකවානුව තුළදී නිරෝගී ජනතාවක් බිහි කිරීම සඳහා සෞඛ්‍ය අමාත්‍යාංශය පියවර ගෙන ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි.මිනිසුන් තුළ යහපත් අාධ්‍යාත්මික ගුණ වගාවක් ඇති කිරීම සඳහා ඔවුන් සෞඛ්‍ය සම්පන්නව සිටීම අනිවාර්ය බව ද ඇමැතිවරයා කීය. මෙරට නිදහස් සෞඛ්‍ය සේවාවේ තවත් සංවර්ධන ක්‍රියාවක් ලෙස ගිලන්රථ 88 ක් මෙරට රෝහල්වලට ලබාදීම පසුගියදා (10) බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී සෞඛ්‍ය ඇමැති මෛත්‍රීපාල සිරි‍සේන මහතාගේ ප්‍රධානත්වයෙන් සිදුකෙරිණි. ජපාන අන්තර්ජාතික සහයෝගිතා ඒජන්සියේ සහන ණය ආධාර යටතේ මේ ගිලන්රථ මිලදී ගැනීම සිදු කර තිබේ.ඇමැතිවරයා මෙසේ ද පැවැසුවේය. සෞඛ්‍ය අමාත්‍යාංශය මඟින් ජාතික සෞඛ්‍ය සතියක් ප්‍රකාශයට පත් කර තිබෙනවා. මේ සතිය තුළදී එය ක්‍රියාත්මක කරනවා. ජාතික සෞඛ්‍ය සතිය ක්‍රියාත්මක කරන අවස්ථාවේදී මේ ගිලන්රථ ලබාදීමට හැකි වීම මහත් සතුටක්.ජනාධිපති මහින්ද රාපක්ෂ මහතාගේ මහින්ද චින්තන දැක්ම මඟින් මෙරට සෞඛ්‍ය පද්ධතිය ශක්තිමත් කළ හැකි සියලු කාර්යන් සිදු කර තිබෙනවා. පසුගිය වසර මැදදී රජයේ මුදල්වලින් මිලදී ගත් ගිලන්රථ 250 ක් රෝහල්වලට ලබාදීම සිදු කළා.රාජ්‍ය ඖෂධ නිෂ්පාදන නීතිගත සංස්ථාව පසුගිය වසරේදී විශාල ලාභයක් ලැබුවා. සෞඛ්‍ය කාර්ය මණ්ඩලයේ සියලුදෙනාගේ සහයෝගය යටතේ මේ ලාභය ලබා ගත හැකි වුණා.ජනාධිපති මහින්ද රාජපක්ෂ මහතාගේ රජය යටතේ පසුගිය කාලය තුළදී සෞඛ්‍ය ‍ක්ෂේත්‍රයට ස්වර්ණමය යුගයක් එළැඹී තිබෙනවා. සෙසු අමාත්‍යාංශවලට වඩා වැඩි මානව හා භෞතික සම්පත් ඉහළ අගයක් ගනු ලබන්නේ මා දන්නා පරිදි සෞඛ්‍ය අමාත්‍යාංශයයි. වෛද්‍යවරුන්, හෙදියන් ඇතුළු සෞඛ්‍ය කාර්ය මණ්ඩලය වාර්ෂිකව බඳවා ගැනීම් සිදු කරනවා. ඒ වගේම වාර්ෂිකව අලුතින් වෛද්‍ය උපකරණ මිලදී ගන්නවා.රටක සංවර්ධනය ගත් විට සංවර්ධනය ඉහළ යාම සඳහා සෞඛ්‍ය සම්පන්න නිරෝගීමත් ජනතාවක් සිටීම අත්‍යවශ්‍ය සාධකයක්. නිරෝගිමත් ජනතාවක් සිටින්නේ නම් රටක් විදියට අපට සතුටු විය හැකියි‍. රාජ්‍ය අමාත්‍යාංශ අතර විශේෂ ස්ථානයක් සෞඛ්‍ය අමාත්‍යාංශයට හිමි වෙනවා. සෞඛ්‍ය අමාත්‍යාංශයට නිරන්තරයෙන්ම වගේ සුළු සුළු විවේචන එල්ල වුවත් ඒවාට නොසැලී නිදහස් සෞඛ්‍ය සේවාව තවදුරටත් ශක්තිමත් කිරීම සඳහා කටයුතු කරනවා.මේ අවස්ථාවට සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක, ‍වයඹ පළාත් සෞඛ්‍ය ඇමැති ඩී.බී. හේරත්, සෞඛ්‍ය ‍ලේකම් වෛද්‍ය නිහාල් ජයතිලක, අතිරේක ලේකම්වරුන් වන වෛද්‍ය අමල් හර්ෂ ද සිල්වා, ‍සෝමරත්න විදානපතිරණ, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, ජපාන ශ්‍රී ලංකා තානාපති නොබොහිතො හෝබො යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031311</link>
    <topic>ඉන්දු-ශ්‍රී ලංකා ධීවර ගැටලුවලට විසඳුම් සොයා දෙවන වටයේ සාකච්ඡා අද කොළඹ දී</topic>
    <author>බුද්ධිකා ඉඹුලාන</author>
    <content>ඉන්දු ශ්‍රී ලංකා ධීවර ගැටලුවලට ස්ථිරසාර විසඳුම් සෙවීම සඳහා දෙරටේ ධීවර සංවිධාන නායකයන් අතර දෙවන වටයේ සාකච්ඡා අද(13දා)උදේ 9.30ට කොළඹ කිංසි පාරේ සෙඩෙක් ආයතනයේදී පැවැත්වෙයි.පසුගිය 27 දා ඉන්දියාවේ තමිල්නාඩු ප්‍රාන්තයේ චෙන්නායි හි පැවැති පළමු සාකච්ඡාවන්ගෙන් ඇතිකර ගත් එකඟතාවයන් හි සාර්ථකත්වය මෙහිදී සාකච්ඡාවට ගැනෙන බව ධීවර අමාත්‍යංශය කියයි.මේ සාකච්ඡාවට ඉන්දීය ධීවර සංවිධාන නායකයින් 17ක් සහ නිලධාරීන් 8 ක් ද ශ්‍රී ලංකා ධීවර සංවිධාන නායකයන් 17ක් සහ නිලධාරීන් 8 ක් ද සහභාගී වීමට නියමිතය.පසුගිය චෙන්නායි සාකච්ඡාවලදී ඉන්දීය යාත්‍රා මෙහි පැමිණ, තහනම් පන්න ක්‍රමයක් වන ට්‍රෝලිං පන්න ක්‍රමය සම්පූර්ණයෙන්ම නවතා දැමීමද, පසුගිය මස 10 දා සිට මාර්තු 10 දා දක්වා මාසයක කාලයක් ඉන්දීය ධීවර යාත්‍රා මෙරට උතුරු මුහුදේ සීමා උල්ලංඝනය නොකරන බවට ද එකඟතාවයකට පැමිණෙන ලදී.එමෙන්ම මෙම කාලය තුළදී ඔවුන් විකල්ප පන්න ක්‍රම සඳහා යොමු වීමටත්,ඒ පිළ්බඳව ප්‍රාන්ත මෙන්ම ඉන්දීය මධ්‍යම රජය සමඟ සාකච්ඡා පැවැත්වීමටත් එහිදී ඔවුන් ප්‍රතිඥා දී ඇත. මොන යම් හේතුවක් නිසා හෝ මෙරට මුහුදු සීමාවට ඇතුල්වී මසුන් නොමරන ලෙසද එහිදී ශ්‍රී ලංකා ධීවරයන් ඉන්දීය තමිල්නාඩු ප්‍රාන්ත ධීවරයන්ගෙන් ඉල්ලීමක්ද කරන ලදී.මේ පිළිබඳව ප්‍රකාශයක් නිකුත් කරමින් ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පවසා සිටියේ මෙම එකඟතා උල්ලංඝනය කරමින් ඉන්දීය ධීවරයන් මෙරට මුහුදු සීමා උල්ලංඝනය කරන්නේ නම් කිසිඳු සමාවකින් තොරව අත්අඩංගුවට ගන්නා බවයි.මේ කරුණු සැලකිල්ලට නොගෙන එම කාලය තුළ මෙරට උතුරු මුහුදේ සීමා උල්ලංඝනය කරමින් තමිල්නාඩු ධීවර යාත්‍රා 37 ක් සහ එම ධීවරයින් 163 දෙනකු ශ්‍රී ලංකා නාවික හමුදාව විසින් අත්අඩංගුවට ගෙන අධිකරණමය කටයුතු සඳහා යොමු කර තිබේ . එමෙන්ම ශ්‍රීලංකා ධීවර යාත්‍රා 5ක් ධීවර කාර්මිකයන් 25ක් ද පසුගියදා ඉන්දීය වෙරළ ආරක්ෂක බලකාය මගින් අත්අඩංගුවට ගෙන තිබේ.අද(13දා) පැවැත්වෙන සාකච්ඡාවලදී මේ සම්බන්ධයෙන්ද කතිකා කෙරෙන අතර මෙවැනි සිදුවීම් යළිත් නොවීමට තිරසාර විසඳුමකට එළඹීමටද හැකිවනු ඇතැයි ධීවර අමාත්‍යංශය විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031312</link>
    <topic>හිත හොඳ බාස් අද නෑ ඔහු පර ලෝකේ එදා නොසිටි අය අද ගේ වට කැරකේ</topic>
    <author>- බිංගිරිය කොස්වත්තේ ඩී.එන්.දිසානායක</author>
    <content> බිංගිරියේ මහ මග අයිනක අටවා ගත් පොල් අතු මඩුවකි. හිත හොඳ මිනිසෙක් එහි සිට බයිසිකල් අලුත්වැඩියා කරයි.ඔහු සිවු දරු පවුල ජීවත් කරවූයේ මේ වින්කලයෙන් ලැබෙන ආදායමෙනි. කාගේත් අවධානය දිනා ගත් මේ අහිංසක මිනිසා හිත හොඳ නිසාම බොහෝ වැඩ කර දුන්නේ “දෙන්නං කාසි”වලටය.බොහෝ දිනවල දරු පවුල ආහාර අහේනියටද ලක්විණි. “දෙන්නං කාසි” ලැබුනේද නැත. “දෙන්නං කාසිවලට” වැඩ කිරීමද නතර වූයේ නැත. දිනක්, බැරිම තැන, ඔහු මහත් හිත් අමනාපයකින් යුතුව වින්කලය ඉදිරියේ පොල් අතු පැලැල්ලේ කවියක් ලියා එල්ලුවේය.“ණයට වැඩ හින්දා – බොහොම දුක් වින්දාඅනේ ඒ හින්දා – ණයට නං බෑ මේං වැන්දා”කවිය කියැවූවෝ එය නොදැක්කා සේ යන්නට ගියහ. මේ අතරවාරයේ මේ හිත හොඳ මිනිසා කවුරුත් නොසිතූ පරිද්දෙන් හදිසියේම මිය ගියේය. කාගෙ කාගේත් ඇස් කන් ඇරුණේ එවිටය. ඔහුගේ මේ හදිසි මරණය නිසා මහත් සේ ලජ්ජාවට පත්වූ ණයකරුවන් මරණ ගෙදර වැඩ කටයුතු ලහි ලහියේ කර දුන්නේ ඒ හිලව්වටය. සමහරු මුදල්ද පරිත්‍යාග කළහ. මරණ ගෙදර වැඩ කටයුතු අවසන් විය. ඔහුගේ මරණයෙන් පසු ජීවත් වීමට මගක් නොමැති ඔහුගේ දරු පවුලට මිල මුදල් හා ආහාර පාන අතින්ද උපකාර කිරීමට බොහෝ දෙනා දැන් පෙළඹී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031313</link>
    <topic>ජනාධිපතිතුමා යළිත් වරක් රාජ්‍ය නායකයා කිරීමට ජනතාව බලා සිටිනවා</topic>
    <author>හිඳෝගම සමූහ</author>
    <content>මීළඟ ජනාධිපතිවරණයේ දී සිංහල, මුස්ලිම්, දමිළ ඇතුළු ශ්‍රී ලාංකිකයින් එක්ව මෙතෙක් ඉතිහාසයේ නොලද වැඩිම ඡන්ද ප්‍රමාණය මහින්ද රාජපක්ෂ ජනාධිපතිතුමාට ලබාදී, යළිත් වරක් රාජ්‍ය නායකයා ලෙස පත් කර ගැනීමට අපේක්ෂා‍ෙවන් බලාසිටිනවා යැයි අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතා පවසයි.පසුගියදා නොච්චියාගම ප්‍රදේශයේ එක්සත් අවමංගල්‍යාධාර සමිතියක ජනතාව අමතමින් ශෙහාන් සේමසිංහ මහතා මෙසේද කීහ.උතුරු නැඟෙනහිර ප්‍රදේශවල ජනතාව මෙන්ම දකුණු, බස්නාහිර ප්‍රදේශවල ජනතාව එකහඬින්ම ඉල්ලා සිටින්නේ මහින්ද රාජපක්ෂ ජනාධිපතිතුමා රාජ්‍ය නායකයා ලෙස ශ්‍රී ලංකාවට අවශ්‍ය බවයි. දිවයිනේ බොහෝ, පළාත්වල තරුණ මන්ත්‍රී කණ්ඩායම් එක්ව දේශපාලන වශයෙන් මෙන්ම පෞද්ගලිකවද ජනතාව හමුවනවා, උතුරු නැ‍ඟෙනහිර , දකුණ බස්නාහිර පළාත්වල ජනතාව අපට පවසන්නේ ජනාධිපතිතුමා කරනු ලබන සේවාව අපි අගය කරන බවයි. අපි එතුමා සමඟ සිටින බවද ජනතාව නිතර පවසනවා.අපට සමහර ස්ථානවලදී හිතාගන්නත් බැහැ ඇයිද මේ ජනතාව මේ තරම්ම ජනාධිපතිතුමාට සලකන්නේ කියා. එතුමා මේ බැව් හොඳින්ම දන්නවා, ඒ නිසා තමයි හැම මොහොතකම ජනතාව වෙනුවෙන් ඉටු කළ යුතු ‍ෙද් ඉෂ්ඨ කරන්නේ. ජනතාවගෙන් අසා සිටිනවිට ශ්‍රී ලාංකිකයින් පවසා සිටින්නේ කොන්ද කෙලින් තබාගෙන කියන දේ කරන විදෙස් බලවේගවලට මුවා නොවෙන ජනතාවට අවංකව ආදරය කරන ජනහිතකාමී නායකයෙකු හැටියට කිසි දිනක ජනතාව විසින් තනිකරන්නේ නැහැ කියන කතාවයි.ඒ තමයි ඇත්ත, මේ තත්ත්වය විපක්ෂය මෙන්ම විදෙස් කුමන්ත්‍රණ කරුවන් හොඳින් දන්නවා. ඒ නිසා තමයි ජනාධිපතිතුමා කෙසේ හෝ පන්නා දැමීමට උගුල් අටවන්නේ. නමුත් කොතරම් උගුල් ඇටෙව්වත් කුමන්ත්‍රණ කළත් වෛර කළත් ක්‍රෝධයෙන් සිටියත් ජනතාව එතුමා සමඟ සිටින තාක්කල් විපක්ෂයට නම් ඡන්ද දිනන්න බැහැ.මෙවර දකුණු සහ බස්නාහිර පළාත් සභා මැතිවරණ වලදීද විපක්ෂ නායකතුමා වාර්තාගත පරාජයක් සමඟ වැඩිම කලක් විපක්ෂ නායකයා ලෙස සිටීමේ භාග්‍යද හිමිවනවා. මෙම මස විසි නව වන දින මැතිවරණ පැවැත්වූවාට පසුව එහි ප්‍රතිඵලත් සමඟ අධිරාජ්‍යවාදීන්ට මෙන්ම විපක්ෂයට ද අමතක නොවන ජනතා පාඩමක් උගන්වන බව නම් අපට විශ්වාසයි. ජනතා විශ්වාසය ජනාධිපතිතුමාට තිබෙන තාක්කල් වෙනත් කිසිම කෙනෙකුට නම් ඡන්ද දිනන්න බැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031314</link>
    <topic>පසුගාමීව පැවති බලශක්තිය යළි සක්‍රීය තලයකට රැගෙන ඒමට හැකිවීම අප රට ලැබූ ජයග්‍රහණයක්</topic>
    <author>චමීර ඇල්ලදෙණිය</author>
    <content>දශක තුනක් පුරා පැවති යුද්ධය හේතුවෙන්, දීර්ඝ කාලයකට පෙර සැලසුම් කරන ලද බලශක්ති ව්‍යාපෘතීන් මෙන්ම, ලාභදායි හා පරිසර හිතකාමී ජලවිදුලි ව්‍යාපෘති පවා ක්‍රියාත්මක තලයට ගෙනඒමට නොහැකි වීමෙන්, රජයට විකල්ප බලශක්ති ප්‍රභවයන් සඳහා අතිවිශාල මුදල් සම්භාරයක් වැය කිරීමට සිදුවූ බව විදුලිබල හා බලශක්ති ඇමැතිනී පවිත්‍රා වන්නිආරච්චි මහත්මිය ප්‍රකාශ කළාය.එවැනි තත්ත්වයක් තුළ පසුගාමීව පැවති මෙරට බලශක්තිය යළි සක්‍රීය තලයකට රැගෙන ඒමට හැකිවීම රටක් වශයෙන් අප ලැබූ සුවිශාල ජයග්‍රහණයක් බව පෙන්වාදුන් ඇමැතිවරිය දීර්ඝ කාලයකට පෙර සැලසුම් කරන ලද බලශක්ති ව්‍යාපෘති, යුද්ධය හේතුවෙන් ක්‍රියාත්මක කිරීමට නොහැකිවූ අතර ජනාධිපති මහින්ද රාජපක්ෂ මැතිතුමා, යුද්ධය අවසන් නොකරන්නට තවමත් නව බලශක්ති ව්‍යාපෘති පිළිබඳව සිහිනය දකින්නන් පමණක් වන්නට ඉඩතිබූ බවද එතුමිය කීය.හයිඩ්‍රෝ ඒෂියා 2014 ජාත්‍යන්තර සම්මන්ත්‍රණය හා ප්‍රදර්ශනයේ සමාරම්භක අවස්ථාවට එක්වෙමින් ඇමැතිවරිය පෙරේදා (11) මේ බව කීවාය.‍සමාරම්භක උත්සවය ඇමතූ පවිත්‍රා වන්නිආරච්චි මහත්මිය,මුළු ශ්‍රී ලංකාවම කුරිරු ත්‍රස්තවාදයෙන් වැසී ගිය වසර 30 ක අඳුරු කාලපරිච්ඡේදයක් අවසන් කර, අනාගත බලාපොරොත්තු සහිත යුගයක, අප මේ මොහොතේ ගතකරමින් සිටින බව ඔබ හොඳින් දන්නා කරුණක්. දශක 3 ක් පුරා මේ රටේ පැවති අඳුරු කාලපරිච්ඡේදය තුළ රටේ සංවර්ධන කාර්යයන් සියල්ලම පාහේ ඇණහිට තිබුණා. බලශක්ති ක්ෂේත්‍රයේ සංවර්ධන කටයුතුද මුළුමනින්ම පාහේ නතරවී තිබුණා. මේ හේතුවෙන් ශ්‍රී ලංකා රජයට විකල්ප බලශක්ති ප්‍රභවයන් සඳහා අති විශාල මුදල් සම්භාරයක් වැය කිරීමට සිදුවුණා.එම දුෂ්කර කාලපරිච්ඡේදය නිමා කරමින් වර්තමානය වනවිට ශ්‍රී ලංකාවේ ජනාධිපති මහින්ද රාජපක්ෂ මැතිතුමන්ගේ නායකත්වය යටතේ මහා පරිමාණ ව්‍යාපෘති රැසක් දියත් කරමින් රටට අහිමි වූ සංවර්ධනය නැවත ලබාදී රට පෙරටම ගමන් කරවීමට හැකිවී තිබෙනවා. අද වනවිට යටිතල පහසුකම් වැඩිදියුණු කිරීමේ දැවැන්ත ව්‍යාපෘති රැසක් මෙන්ම බලශක්ති ක්ෂේත්‍රයේ ව්‍යාපෘති රැසක්ද රට පුරා ක්‍රියාත්මක කරනු ලබනවා.මෙම සමුළුව පවත්වනු ලබන්නේත් සම්භාවනීය ඔබ සැම අප රටට පැමිණ ඊට සහභාගී වන්නේත් එවැනි වැදගත් කාලවකවානුවක බව මම ඉතා සතුටින් සඳහන් කරනවා. එමෙන්ම ඔබ සැම ඒ පිළිබඳව සාක්ෂි දරනු ඇතැයිද මා විශ්වාස කරනවා. රටේ ආර්ථික සංවර්ධන ඉලක්ක සපුරා ගැනීමේදී බලශක්ති ක්ෂේත්‍රය ඉතා වැදගත් කාර්යයක් ඉටු කරන බව රජය විශ්වාස කරනවා.එනිසා වසර 2015 වනවිට රට පුරා 100 % ක විදුලි සැපයුමක් සඳහා වන බලශක්ති ක්ෂේත්‍රයේ සංවර්ධන කටයුතු වෙනුවෙන් රජය ඉතා ඉහළ ප්‍රමුඛතාවයක් ලබාදෙනු ලබනවා. වර්තමානය වනවිට විදෙස් ණය සපයන ආයතනවල සහයෝගයෙක් ජනන සම්ප්‍රේෂණ හා බෙදාහැරීම් අංශවල ව්‍යාපෘති රැසක් ක්‍රියාත්මක කරමින් පවතිනවා.දශක 3 කට පසුව වර්තමානය වනවිට රටම උතුරේ සිට දකුණට දිවෙන එකම විදුලිබල ජාලයකට සම්බන්ධකර මුළු රටටම විදුලිය සැපයීමට හැකිවී තිබෙනවා.මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා:- ඛනිජ තෙල් මිල ගණන් පහළ මට්ටමක පැවැති යුගයක් තිබුණා. නමුත් සූවස් ඇළ මාර්ගය වසා දැමීම නිසා නොසිතූ ලෙස ඉන්ධන මිල ඉහළ ගියා. ඒ වන තෙක් අපට ජල විදුලිය උත්පාදනය පිළිබඳ දැඩු අවශ්‍යතාවයක් අවධානයක් තිබුණේ නැහැ. ශ්‍රී ලංකාවේ ජල විදුලිය නිෂ්පාදනය සඳහා විශාල ලෙස පහසුකම් තිබෙනවා. දකුණු ආසියාවේ ජලය රඳවා ගැනීමේදී ඉහළ තැන ඉන්නේ ලංකාවයි. නමුත් අපි කුඩා ජල විදුලිබලාගාර ඉදිකිරීමට නිසි අවධානයක් යොමු කර නැහැ.ආයෝජකයන් පවා කුඩා ජල විදුලිබලාගාර ඉදිකිරීමට අකමැත්තක් දක්වනවා. ඒ නිසා අපිට මේ වන විට ඉන්ධන බලාගාරවලින් විදුලිය ලබා ගන්න සිදු වෙලා. මේ යථාර්ථය තේරුම්ගත් අපේ ජනාධිපතිතුමා ජල විදුලිය නිපදවීමට සැලසුම් කර තිබෙනවා. ඒ සඳහා විශේෂ මුදල් ලබා දීමටත් පියවර ගෙන තිබෙනවා.ජල සම්පත් කළමනාකරණ අමාත්‍යාංශය, විදුලිබල මණ්ඩලය හා දේශපාලනඥයින් මේ පිළිබඳ අවධානයෙන් කටයුතු කළ යුතුයි. මෙවර අය වැයෙන් පවා ජල විදුලිය නිපදවීමට රජය මුදල් ප්‍රතිපාදන වෙන් කළා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031315</link>
    <topic>කටාන-මීගමුව ශාසනාරක්ෂක මණ්ඩලයේ දහම් පාසල් ගුරු සැසිය දෙදිනක්</topic>
    <author/>
    <content>බුද්ධ ශාසන අමාත්‍යාංශය, බෞද්ධ කටයුතු දෙපාර්තමේන්තුව සහ බස්නාහිර පළාතේ සංස්කෘතික අමාත්‍යාංශයේ අනුග්‍රහයෙන් කටාන මීගමුව ප්‍රාදේශීය ශාසනාරක්ෂක මණ්ඩලයේ මෙහෙයවීමෙන් 2014 දහම් පාසල් ගුරු කුසලතා වර්ධනය කිරීමේ දෙදින සංස්කරණ සැසිය මාර්තු මස 15 වෙනි සෙනසුරාදා සහ 16 වෙනි ඉරිදා පෙරවරු 8.00 සිට පස්වරු 5.30 දක්වා මීගමුව හරිස්චන්ද්‍ර ජාතික විදුහලේ දී පැවැත්වීමට සංවිධාන කර ඇත.මෙම දෙදින ගුරු සංස්කරණ සැසිය සඳහා කටාන මීගමුව ප්‍රාදේශීය ශාසනාරක්ෂක මණ්ඩලයට අයත් දහම් පාසල් 53ක සේවයේ නියුතු ගුරු භවතුන් 600කට ආසන්න පිරිසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031316</link>
    <topic>2014 ලෝක කාන්තා දිනය වෙනුවෙන් ප්‍රවීණ අත්කම් නිර්මාණ</topic>
    <author/>
    <content>2014 ලෝක කාන්තා දිනය වෙනුවෙන් ප්‍රවීණ අත්කම් නිර්මාණ ශිල්පි ලසන්තා විනෝදනී පුෂ්පකාන්ති මහත්මිය විසින් පවත්වන ලද අත්කම් භාණ්ඩ ප්‍රදර්ශනයක් පසුගිය දා මහරගම, ගොඩිගමුව සණස සේනාරත්න මැදුරේ දී පැවැත්වුණ අතර ප්‍රවීණ ගායිකා නිරංජලා සරෝජනී මහත්මිය හා ජාතික මෝස්තර මධ්‍යස්ථානයේ සභාපති මාෂල් ජනතා ඇතුළු ආරාධිතයින් ප්‍රදර්ශනය නරඹන අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031317</link>
    <topic>මඩ නොගසා ජනතාවට සේවය කිරීමට එක්වන්න</topic>
    <author>ධනුෂ්ක ගොඩකුඹුර</author>
    <content>ජනතාව 2016 වන තුරු රට පාලනය කිරීමට බලය ලබා දී තිබෙන බැවින් යළි මැතිවරණයක් පැවැත්විය යුත්තේ 2016දී වුවත් මැතිවරණවලට තමා බිය නැති නිසා විපක්ෂයට අවශ්‍ය නම් ඊට පෙර වුවත් මැතිවරණයකට යා හැකි බව ජනාධිපති මහින්ද රාජපක්ෂ මහතා පැවසීය.ආණ්ඩුව කරන්නේ ජනතාව කියන දේ බව පෙන්වා දුන් ජනාධිපතිවරයා ජනතාවගේ කැමැත්තට හිස නැමීමට තමා නිතරම සූදානම් බවත් මඩ නොගසා මේ රටේ ජනතාව වෙනුවෙන් සේවය කිරීමට එක් වන්න යැයි විපක්ෂයෙන් ඉල්ලා සිටින බවත් ප්‍රකාශ කළේය. ජනාධිපති මහින්ද රාජපක්ෂ මහතා මෙසේ ප්‍රකාශ කළේ එළැඹෙන බස්නාහිර හා දකුණු පළාත් සභා මැතිවරණයේ ජයග්‍රහණය තහවුරු කිරීම සඳහා පළාත් දෙක පුරා පැවැත්වෙන විජයග්‍රාහී රැලි මාලාවේ දෙවැන්නට රත්මලාන, දුම්රිය ක්‍රීඩාංගණයේදී ඊයේ (10) එක්වෙමිනි.ජනාධිපතිවරයා එහිදී වැඩිදුරටත් මෙසේ ද පැවසීය.අපි අවුරුදු තිහක යුද්ධයකට පැටලිලා හිටියා. මේ රටේ හැම තැනම ත්‍රස්තවාදයෙන් බැට කෑ පිරිස් ඉන්නවා. ලංකාවේ දකුණට යනකම්ම බෝම්බ පිපිරුණා. අකුරැස්සෙත් පිපිරුණා. ගාල්ලෙත් පිපිරුණා. දෙහිවලත් පිපිරුණා. කොළඹත් පිපිරුණා. ශ්‍රී මහා බෝධීන් වහන්සේට ප්‍රහාරයක් එල්ල කළා. දළදා වහන්සේට ප්‍රහාර එල්ල කළා. කාතන්කුඩියේ ආගම අදහමින් සිටි බැතිමතුන්ට ප්‍රහාර එල්ල කළා. එවැනි සමාජයක් තමයි අපට තිබුණේ.ජිවත්වීමේ අයිතියට වඩා ලොකු මානව අයිතියක් නැහැ. සිංහල, දෙමළ, මුස්ලිම් සියලු ජනතාවට ජීවත්විමේ අයිතිය ලබා දෙන්නට අපට පුළුවන් වුණා.ඒ වසර තිහක යුද්ධය අවසන් කර අපිට තිබුණු ලොකුම අභියෝගය තමයි වසර තිහක් ආපස්සට ගිය රට ඉදිරියට ගෙන යන්නේ කොහොමද කියන එක. අපි ඒකට අවශ්‍ය පියවර ගත්තා. ඒ වගේම යුද්ධය අවසන් වන විට අපේ පැත්තට ඇවිත් හිටපු තුන් ලක්ෂයකට කිට්ටු ජන කොටසක් නැවත පදිංචි කරන්න තිබුණා.බිම් බෝම්බ අඟලෙන් අඟල තිබුණා. මාර්ග, විදුලිය, රෝහල්, පාසල් විනාශ කර තිබුණා. මේ සියල්ල නැවත ගොඩනැඟීමේ මහා වගකීමක් අපට තිබුණා. අපි දැන් බිම් බෝම්බ ඉවත් කර ආයෙත් ඒ දෙමළ ජනතාව පදිංචි කළා වගේම එළවලා දාපු සිංහල, මුස්ලිම් ජනතාව පදිංචි කිරීමේ වගකීමත් අපට තිබෙනවා.මේ ශ්‍රී ලංකාවේ හැම තැනම හැම කෙනකුටම පදිංචි වීමේ අයිතියක් තිබෙන්න ඕනේ. ඒක තමයි මූලිකම මිනිස් අයිතිවාසිකම කියලයි මම විශ්වාස කරන්නේ. ජීවත්වීමේ අයිතිය වගේම පදිංචිවීමේ අයිතියත් තිබෙන්න ඕනේ. ඒ අයිතිය ලබා දෙන එක අද ගැටලුවක් වෙලා තිබෙනවා. අපිට නෙමේ ගැටලුව. යාපනයේ මිනිසුන්ට නෙමේ ගැටලුව. දේශපාලනඥයන් කිහිපදෙනකුටත් පිටරටවල ඉන්න නියෝජිතයන් කිහිපදෙනකුටත් ඒ අයගෙන් යැපෙන රාජ්‍ය නොවන සංවිධානවලටත් විතරයි ගැටලුව තිබෙන්නේ.අපි ළමා සොල්දාදුවෝ නිදහස් කළ එක ගැන කතා කරන්නේ නැහැ. ඒ අය දැන් පාසල් යන එකට ස්තුති කරන්නේ නැහැ. අපි 24000කට වැඩිය අත්අඩංගුවට ගත්, භාර වූ ත්‍රස්වාදීන් පුනරුත්ථාපනය කර සමාජයට දැම්මා. මම විශ්වාස කරනවා සමාජය තමයි මිනිසෙක් පුනරුත්ථාපනය කරන්න හොඳම තැන. මිනිහෙක් හිර කරලා තියාගෙන පුනරුත්ථාපනය කරන්න පුළුවන්කමක් නැහැ. අපි ඔහුව සමාජයට දැම්මාම සමාජය විසින් ඔහුව පුනරුත්ථාපනය කෙරෙනවා.අපි අතුරුදන්වූවන් ගැන සොයා බලන්න කොමිසමක් පත් කළා. උගත් පාඩම් හා ප්‍රතිසන්ධාන කොමිසම පත් කළා. අතුරුදන් වූවන් අතර දෙමළ, මුස්ලිම්, සිංහල සියලු දෙනා ඉන්නවා. dපොලිස් නිලධාරීන් ඉන්නවා. අපි මේ අය ගැන සොයන්න ලැහැස්තියි. මේක අපි පිටරටින් ආ බලපෑම්වලට කරන දෙයක් නොවෙයි. මිනිස්සු පදිංචි කළෙත් බලපෑම්වලට නොවෙයි. සමහර රාජ්‍ය නොවන සංවිධාන, විපක්ෂයේ අය හිතාගෙන ඉන්නවා අපි බලපෑම්වලට මේවා කළා කියලා. නමුත් අපි 1989 දී අතුරුදන්වූවන් ගැන හොයන්න කොමිසමක් පත් කරන්න ඕනේ කියලා කිව්වා.එදා මේ රටේ තරුණ තරුණියෝ ටයර් සෑවල පිළිස්සෙන කොට, පාසල් යන දරුවෝ අරන් ගිහින් වෙඩි තියලා පුච්චලා දාන කොට ඒවා ගැන හොයන්න ඕනේ කියලා කියන්න අපිට ශක්තියක් තිබුණා. එදත් අපි කිව්වා මේ කොමිසම ඕනේ කියලා. 1994 අපි බලයට ආවාම ඒ කොමිසම පත් කළා. අපිට දැන ගන්න ඕනේ මේ අතරුදන් වුණේ කොහොමද කියලා. ඒක තමයි අපි අදත් කරන්නේ. යුද්ධයට ගිහින් මැරෙන එක වෙනම දෙයක්. අපි මේවා ගැන හොයන්න කොමිසම් පත් කරන විට ආණ්ඩුවක් ලෙස අපට කියනවා අන්තිම දවස් පහ ගැන හොයන්නලු.අවුරුදු තිහක යුද්ධයක් දින කිහිපයකට සීමා කරන්න කියනවා. මොකක්ද මේකේ රහස,ඇයි මේකට හේතුව කියලා තමුන්නාන්සේලා හිතන්න. අද මේ අයට ඕනේ රෙජීම් චේන්ජ්. පාලන ක්‍රමය වෙනස් කරන්න. ඊජිප්තුවේ, ලිබියාවේ, ඉරාකයේ, ටියුනීසියාවේ කළා වගේ. මේ අයට ඕනේ මහා වෙනසක් කරන්න. ඇයි වෙනස් කරන්නේ? මේ අය හිතනවා මේ වෙනස කරන්න අපට බලපෑම් කරන්න පුළුවන් කියලා. ජනතාව අතර මහා බයක් ඇති කරන්න හදනවා. නමුත් විදේශ බලවේග කියන කියන පලියට නටන්න අපි සූදානම් නැහැ.අපේ රටේ ජනතාවගේ විශ්වාසය තිබෙනකම්, ජනතාව අප සමඟ සිටිනකම් මේ රටේ ආණ්ඩුව වෙනස් කරන්නට කිසිම බලවේගයකට පුළුවන්කමක් නැති බව අපි ජාත්‍යන්තරයට පැහැදිලිව කියනවා. අපි දන්නවා ඉතිහාසයේ වූ දේවල්. සමහරුන්ට ඕනේ ලේ දකින්න. අහිංසක පාසල් දරුවෝ මහ පාරට බස්සන්න. ඒවා කරන්න අපි ඉඩ තියන්නේ නැහැ. මේ ජනතාවගේ නිදහස, ජීවත්වීමේ අයිතිය අපි රැකගන්න ඕනේ. අද රට සංවර්ධන මාවතකට ඇවිත් තිබෙනවා. අද මුළු රටම වැඩබිමක්.මේ ප්‍රදේශය අද තාක්ෂණ අධ්‍යාපනයේ කේන්ද්‍රස්ථානය බවට පත් වෙලා. වේරැස් ගඟ ව්‍යාපෘතිය මෙතැන හැදෙන කොට ඒ කුරුලු උයන සහ පරිසරය නව පරිසරයක් බවට පත් වෙනවා. ජනතාවට සතුටින් ජීවත් විය හැකි පළාතක් බවට පත් වෙනවා. හැමදාම අහනවා මුහුද ගොඩ කරලා නගරයක් හදනවද කියලා. මුහුද ගොඩ කරලා නගරයක් හැදුවාම මොකද වෙන්නේ ? මම කිව්වා සේරම ලිපිගොනු ටික ගිහින් පාර්ලිමේන්තුවට පෙන්වන්න කියලා. අපි ජනතාවගෙන්, පාර්ලිමේන්තුවෙන් කිසිදෙයක් හංගන්නේ නැහැ. අපිට හංගන්න දෙයක් නැහැ.ඒ ගොඩනැඟෙන නගරය පමණක් නොවෙයි ගාලු මුවදොර සිට ගල්කිස්ස දක්වා සම්පූර්ණ වෙරළක් හදන්න බලාපොරොත්තු වෙනවා. ඒ ප්‍රදේශය සංචාරක පුරයක් වෙනවා. ඒ සඳහා සැලසුම් හදලා ඒක කරන්න බාර දෙන්න අපි සූදානමින් ඉන්නවා. කොළඹ නගරයේ ලස්සන, පිරිසිදුකම ගැන අපිට ආඩම්බරයෙන් කියන්න පුළුවන්. අධිවේගී මාර්ග මොකටද කියලා අහනවා. අධිවේගී මාර්ග නැතුව අපි හැමදාම නියර දිගේ යන්නද, බරකරත්ත යන පාරේ යන්නද ?අද බලන්න හැම පාරකටම කාපට් වැටෙනවා. දැන් අපේ ගම්වල කියන්නේ කොන්ක්‍රීට් පාර, තාර පාර එපා කාපට් පාර ඕනේ කියලා. ඒක තමයි අපට දැන් තිබෙන ලොකුම ප්‍රශ්නය. පාරවල් එදාට වඩා අද වෙනසක් ඇති වෙලා. පාසල් ටික හැදෙනවා. අපේ අනාගත පරපුර වෙනුවෙන් අධ්‍යාපනයට කරපු සේවය ගැන අපි සතුටු වෙනවා. තාක්ෂණ විෂය ධාරාව හඳුන්වා දීලා අපේ තරුණ තරුණියන්ට අනාගතය ගැන හිතන්න, ලෝකය ජයග්‍රහණය කරන්න පුළුවන් සමාජයක් ගොඩනඟන්න කටයුතු කර තිබෙනවා.එදා එක්සත් ජාතික පක්ෂ ආණ්ඩුව තිබෙන විට තොරතුරු තාක්ෂණ සාක්ෂරතාව තිබුණේ සියයට තුනයි. ඒකත් කොළඹ නගරය අවට පිරිසට, පිටරට ගිහින් ආපු පරපුරට තියාගෙන හිටියා. හැබැයි අද හැමතැනම පැතිරිලා. එක පන්තියකට සිමා වූ දෙයක් අද ගමට ගෙන ගොස් තිබෙනවා. අපි නැණසල මධ්‍යස්ථාන ආරම්භ කළා. මහින්දෝදය විද්‍යාගාර දහසක් ඉදි කරනවා. දැන් තොරතුරු තාක්ෂණය ලංකාව පුරා පැතිරෙනවා. මේකේ හොඳත් තිබෙනවා, නරකත් තිබෙනවා. අපි මවුපියන්ට කියන්නේ තමන්ගේ දරුවන් කරන දෙය සොයා බලන්න කියලයි. දරුවන් හරි මඟට ගන්න.දැන් දවස් තුනකට උඩදී ගුවන් යානයක් නැති වුණා මැලේසියාවේදී. එහෙම වුණා කියලා අපි ගුවන් ගමන් නතර කරනවාද? එයාලටයි ඕනේ මේක නවත්වන්න. ඒ අයට දැන් කියන්න දෙයක් නැති තරමට බංකොලොත් වෙලා. මොකද වේදිකාවට ඇවිත් කියන්න බැහැ කාපට් පාර ඕනේ, විද්‍යාගාර ඕනේ, තාක්ෂණය ඕනේ කියලා. ඒ සියල්ල අපි දීලා තිබෙනවා. ගිලන් රථ ඉල්ලන්නවත් බැහැ. එක්සත් ජාතීන්ගේ සංවිධානයේ එක චෝදනාවක් තිබෙනවා අපි උතුරට සම්පත් දෙන්නේ නැහැ කියලා. අපි බිලියන 4ක සම්පත් උතුරට දීලා තිබෙනවා.රෝහල්වලට ගිලන් රථ නැහැලු. මම ඇමැතිතුමා ගෙන්වා ගෙන සම්පත් බෙදෙන හැටි බැලුවා. ජපානෙන් ලැබුණු ගිලන් රථ බෙදපු හැටි බැලුවාම 24ක් බෙදලා තිබෙන්නේ උතුරට. එකක්වත් දීලා නැහැ දකුණට. ඒවා අපි බෙදා ගත්තේ නැහැ. ඒවා යැව්වෙත් උතුරට. දකුණට පස්සේ දෙන්නම් කිව්වා. අපි සියලුදෙනාටම දෙනවා. රටේ පොදුවේ මේ සම්පත් බෙදනවා. එක පළාතකට, එක තැනකට අපි සංවර්ධනය සීමා කරන්නේ නැහැ. ඒකයි අපේ යුතුකම හා වගකීම. හැම ජාතියක් ගැනම සොයන්න මට වගකීමක් තිබෙනවා.මේ අය කරන චෝදනා ගැන බැලුවාම හරිම කණගාටුයි. මේවා කරලා රටක් ඉදිරියට යන එක නතර කරන්න එපා. අපි දැන් ලැහැස්තියි 2016 මැතිවරණයක් තියන්න. ඊට ඉස්සර තියලා වැඩක් නැහැනේ. විපක්ෂයට ඕනේ නම් අපිට දෙන්න පුළුවන්. ජනතාව අපිට 2016 වෙනතුරු බලය දීලා තිබෙනවා. ඒ නිසා අපි 2016 වෙනකම් මේ රට පාලනය කරන්න. අපි ඕනේ වෙලාවක මැතිවරණයකට ලැහැස්තියි. හෙට තියන්න ලැහැස්තියි. මම ඡන්දවලට බය නැහැ. අපි තමුන්නාන්සේලා කෙරෙහි විශ්වාසය තියලා තියෙනවා.මේ රටේ ජනතාවයි අපිට කියන්න ඕනේ කරන්න ඕනේ දේ. ජනතාවගේ කැමැත්තට හිස නමන්න අපි ඕනේ වෙලාවක ලැහැස්තියි. විපක්ෂයට මඩ ගහනවා හැර වෙන දෙයක් ඉතුරු වෙලා නැහැ. අපිටත් මඩ හොඳට පුරුදුයි. හැබැයි අපි මඩ ගහන්නේ නැහැ. මම ඇමැතිවරයකු වූ පසු නම් කියලා වේදිකාවේ මඩ ගහලා නැහැ.එක යුගයක අපි ඒවා කළා. තරුණ කාලයේ ඒවා කළා. හැබැයි අහගෙන බලාගෙන ඉන්නවා, අපි මඩ ගහන්නේ නැහැ. විපක්ෂයෙන් ඉල්ලනවා මඩ ගහන්නේ නැතුව මේ රටේ ජනතාව වෙනුවෙන් කරන වැඩ කොටසට සම්බන්ධ වෙලා වැඩ කරන්න. අපි හොඳ අපේක්ෂකයන් දාලා තිබෙනවා. මම ඉල්ලන්නේ ඒ අපේක්ෂකයන්ට මනාප නොවෙයි බුලත් කොළයට මනාපයක් දෙන්න කියලා. අධිරාජ්‍යවාදීන්ගේ බලපෑම්වලින් මේ රට නිදහස් කර ගන්න අපි සමඟ අත්වැල් බැඳගෙන මේ ගමන ඉදිරියට ගෙන යන්නට කැප වෙන්න කියලා මම ඉල්ලා සිටිනවා.අගමැති දි. මු. ජයරත්න මහතා- මේ පළාත් සභා මැතිවරණය සම්බන්ධයෙන් රත්මලාන වගේ ප්‍රදේශයක ජනතාවට එතරම් කරුණු පැහැදිලි කරන්න අවශ්‍ය නැහැ. එතරම් අවබෝධයක් මේ ජනතාවට තිබෙනවා. වසර තිහක යුද්ධයක් තිබුණු කාලයේ මේ වගේ කතා කරන්න තියා ගෙදර ඉන්නවත් නිදහසක් තිබුණේ නැහැ. මහා භීෂණයක් රටේ තිබුණා. මේ රත්මලානේ හිටපු ඇමැති සී. වී. ගුණරත්න මහතා මහ පාරෙදී ඝාතනය කළා. ශ්‍රී මහා බෝධිය අසලදී උපාසික උපාසිකාවන් ඝාතනය කළා. රටේ කිසිම දියුණුවක් ඇති කරන්න බැරි වුණා.ජනාධිපතිවරුන් හතර දෙනකුටම මේ තත්ත්වය නැති කරන්න පුළුවන් වුණේ නැහැ. අමෙරිකාව වගේ දියුණු රටවලුත් කිව්වා කොටි සංවිධානය පරාජය කරන්නට බැහැ කියලා. නමුත් අපේ මහින්ද රාජපක්ෂ මහත්තයා ජනාධිපති ධූරයට පත් වෙලා ත්‍රස්තවාදය පරාජය කළා. ජනාධිපතිතුමා ඊට පස්සේ රට දියුණු කළා. පාසල්, රෝහල් ගොඩනැඟුවා. පාලම්, පාරවල් හැදුවා. සමහරු අහනවා පාලම්, පාරවල් කන්නද කියලා. ඒවත් රටේ දියුණුවට අවශ්‍යයි. පාලම්, පාරවල් හැදුවාම තමයි සැමට සතුටින් ජීවත් විය හැකි ආර්ථිකයක් ලැබෙන්නේ.අද ජීවත් වෙන්න හරිම අමාරුයි කියලා සමහරු කියනවා. ලෝකයේ සියලු දෙනාටම සමානව ජීවත් වෙන්න පුළුවන් වාතාවරණයක් හදන්න කාටවත් පුළුවන්කමක් නැහැ. නමුත් අපේ ජනාධිපතිතුමා හැම දෙනාටම සමානව සලකන්න පුළුවන් රටක් හදලා තිබෙනවා. වයස අවුරුදු 60 වැඩි අයට මාසයකට රුපියල් 3000 බැගින් දෙන්න ජනාධිපතිතුමා කටයුතු කර තිබෙනවා. කාන්තාවන්ට වයස් සීමා භේදයක් නොමැතිව ස්වයං රැකියා කරන්න ණය දෙන්න එතුමා කටයුතු ආරම්භ කළා. අද මේ රටේ ඉන්න ජනගහණයෙන් සියයට 52ක්ම කාන්තාවන්.තවම යුද්ධය අවසන් වෙලා වසර හතරයි. වසර 30ක්ම අපට මොනවත් දියුණුවක් කරා යන්නට ඉඩක් තිබුණේ නැහැ. පාසලට යන්න බයයි, රජයේ කාර්යාලයකට යන්න බයයි, දරුවා පාරේ යවන්න බයයි. ඒ බය නැති කර දියුණුව කරා අපේ රට යන හැටි බලන්න. වසර තිහක යුද්ධයක් නිමා කර වසර හතරක කාලයකින් මේ තරම් දියුණුවක් ඇති කළ රටක් ලෝකයේ කොහේවත් නැහැ. ජිනීවාවල අපට එරෙහි යෝජනා ගෙනෙනවා.ලංකාවේ සමහර අයත් මේකට උදව් කරනවා. අද ජනාධිපතිතුතමාගේ නායකත්වය යටතේ රට පුරා විශාල වැඩ කොටසක් සිදු කරනවා. එම වැඩපිළිවෙළ ඉදිරියට ගෙන යන්නට අපි පළාත් සභා මැතිවරණය ජයග්‍රහණය කරවිය යුතුයි. මේ මැතිවරණය ජයග්‍රහණය කරන බවට කිසිදු සැකයක් නැහැ. අපි ගිය හැම දිස්ත්‍රික්කයකම ජනතාව මේ ජයග්‍රහණය වෙනුවෙන් කැප වෙලා ඉන්නවා. සැපවත් ජිවිතයක්, දරුවන්ට හොඳ අධ්‍යාපනයක් ලබා දීම අපේ අරමුණයි.අපේ රට යටත් කර ගැනීමට උත්සාහ කරන අයට ජනතාවගේ ශක්තිය පෙන්විය යුතුයි. අපි බොහොම දක්ෂ, අවංක, කාර්යශූර අපේක්ෂකයන් පිරිසක් ඉදිරිපත් කර තිබෙනවා. අපි තෝරා තිබෙන්නේ තමුන්නාන්සේලාට සේවයක් කරන්න පුළුවන් කණ්ඩායමක්. ඒ නිසා බුලත් කොළයේ ජයග්‍රහණය වෙනුවෙන් කැප වීමෙන් කටයුතු කරන්න.ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා- අද තමුන්නාන්සේලා අපි සෑමකෙනෙක්ම බස්නාහිර පළාත් සභා මැතිවරණ දිනය ළඟ ළඟ එමින් සිටින අවස්ථාවකයි ජනාධිපතිතුමාගේ ප්‍රධානත්වයෙන් මේ මැතිවරණය පවත්වන්නේ. මහා සංඝරත්නයේ අවවාද අනුශාසනා අනුගමනය කරමින්, අන්‍යාගමික ආශිර්වාදය තුළ එක්සත් ජනතා නිදහස් සන්ධානයේ දේශපාලන ව්‍යාපාරය පුළුල් ලෙස ශක්තිමත් වී තිබෙනවා. මැතිවරණයක ඡන්දය භාවිතා කළ යුත්තේ කුමන දේශපාලන පක්ෂයකටද කියන කාරණයේදී ඔබ කල්පනාකාරී විය යුතුයි.පසුගිය මැතිවරණ දෙස බැලීමේදී තමන්ට සුදුසු නායකයා සහ දේශපාලන පක්ෂයට ඡන්දය පාවිච්චි කර තිබෙනවා. පසුගිය වසර නවයක කාලය තුළ මහින්ද රාජපක්ෂ ජනාධිපතිතුමා මේ රටේ කළ සහ කරනු ලබන වෙනස්කම් මේ යුගය තුළ රට ඉදිරියට ගෙන යාමට හැකි නායකත්වය ජනාධිපතිතුමා බව අවිවාදාත්මකයි. අද විපක්ෂයට පැහැදිලි ශක්තිමත් නායකත්වයක්, රට ගැන වැඩපිළිවෙළක් තිබේද කියන කරුණු සැලකිල්ලට ගැනීමේදී පසුගිය වසර කිහිපය තුළ මේ රටේ විපක්ෂය කැඩී ගියා වගේම ජනතාවගේ විශ්වාසයත් පළුදු වී තිබෙනවා.අද රට හමුවේ තිබෙන අභියෝගවලදී මේ රටට ගැලපෙනම නායකත්වය අපේ ආණ්ඩුවේ නායකත්වය බව අපි කවුරුත් පිළිගන්නා දෙයක්. බස්නාහිර සහ දකුණු පළාත් සභා මැතිවරණ අපේ රජයේ දේශපාලන ශක්තිය ජාතික හා ජාත්‍යන්තර වශයෙන් ගොඩනැඟීමට විශාල දායකත්වයක් ලබා දෙනවා. බස්නාහිර පළාත, දකුණු පළාත් අනෙක් පළාත් වගේම සංවර්ධනය වෙමින් තිබෙනවා. බස්නාහිර පළාත ලංකාවේ දියුණුම පළාත ලෙස ලෝකයේ ඉදිරියට යාමේදී ප්‍රබුද්ධ ජනතාවක් ජිවත් වෙන පළාතක්.ජාතික හෙළ උරුමයේ ප්‍රධාන ලේකම්, තාක්ෂණ හා පර්යේෂණ ඇමැති පාඨලී චම්පික රණවක මහතා- ලබන 29 වැනිදා බස්නාහිර පළාත් සභා මැතිවරණය පැවැත්වෙනවා. රටේ කොතැනක මැතිවරණ පැවැත්වුණත් බස්නාහිර පළාත තමයි මේ රටේ තීරණාත්මක, වැදගත් පළාත් සභා මැතිවරණය. මේ රටේ ආර්ථිකයෙන්, ජනගහණයෙන්, ජනමාධ්‍යයෙන් වැඩි පිරිසක් තිබෙන පළාත තමයි බස්නාහිර. ඒ නිසා අපි මේ මැතිවරණයේදී නොවැරැදීම අපේ ඡන්දය පාවිච්චි කළ යුතුයි. මේක අපේ ප්‍රාදේශීය සංවර්ධනයේ මෙන්ම රටේ අනාගතයේත් වැදගත් මැතිවරණයක්.අපි රත්මලානේ මැතිවරණයක් ගැන මෙහෙම කතා කරන විට මේ රටට සැතපුම් දහස් ගණනක් ඈතත් මේ වගේ මැතිවරණ දෙකක් පැවැත්වෙනවා. එක මැතිවරණයක් පැවැත්වෙන්නේ ජිනීවා නුවරයි. මේ රටේ රණවිරුවන් 2009දි ජීවිත පරිත්‍යාගයෙන් ලබා ගත් නිදහස වැරැදියි ඒ නිසා රණවිරුවන්ට, රණවිරුවන්ට අණ දුන් පුද්ගලයන්ට එරෙහිව තීන්දු ගන්නට උත්සාහ ගන්නවා. අපේ රටේ මිත්‍ර රටවල් අපි වෙනුවෙන් කටයුතු කරන විට අපි පෙන්වා දෙන්න ඕනේ.මේ පළාත් සභා මැතිවරණයේදී රණවිරුවන් කළ දේ හරි කියලා අපි පෙන්වා දෙන්න ඕනේ. ඒ වගේම ඉන්දියාවෙත් මැතිවරණයක් පැවැත්වෙනවා. තමිල්නාඩුවේ ඒ මැතිවරණයේ ලොකුම මාතෘකාව අපේ රට. ජයලලිතා, කරුණානිධි කියනවා අපිට බලය දෙන්න අපි ජනමත විචාරණයක් මඟින් ලංකාව බෙදලා පෙන්වන්නම් කියලා. ඒ නිසා මතක තියා ගන්න මේ රටේ ලේ වැකුණු යුද්ධයකට රට ගමන් කළේ මේ විදියටයි. අපේ ජනතාවට තමිල්නාඩුවේ දී සළකපු ආකාරය අපි දැක්කා. ඒ අය අපි එහෙම කළාට අපි ආපසු ඒ වගේ මේ රටේ ඉන්න ඉන්දියානුවන්ට කරන්නේ නැහැ. නමුත් අපේ රට දේශපාලන පාපන්දුවක් නොවෙයි.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා- සාමාන්‍යයෙන් මැතිවරණ කාලයට දේශපාලන පක්ෂ රැස්වීම් පවත්වන්නේ ඒ පක්ෂයට ඡන්දය දීම සඳහා මහජනතාව පොළඹවා ගන්න.එක්සත් ජනතා නිදහස් සන්ධානයට මේ කොළඹ වගේම මේ රටේ බහුතර ප්‍රදේශයක ජනතාවගේ ඡන්දය ගන්න අමුතුවෙන් පොළඹවා ගන්න දෙයක් නැහැ. පාරට බැස්සාම තමුන්නාන්සේලා ඒකට අමුතුවෙන් පෙළඹෙනවා. පොළඹවන්න වෙලා තියෙන්නේ තමුන්නාන්සේලා ඡන්දය නොදෙන අයටයි. එක්සත් ජාතික පක්ෂයට තමුන්නාන්සේලා පොළඹවන්න වෙලා තිබෙනවා. නමුත් දන්න සෙල්ලම් සේරම දැම්මත් තමුන්නාන්සේලා ඡන්දය දෙන්නේ නැහැ. සන්ධානයට ඡන්දයට ඉල්ලන්න අමුතුවෙන් රැලි තියන්න ඕනේ නැහැ. ගමට, රටට කළ සේවය දැක්කාම ඉබේම පෙළඹෙනවා.ඒ නිසා මම කතා කරන්නේ ඊට ඉස්සරින්දා තියෙන ඡන්දය ගැනයි. ඒකට තමුන්නාන්සේලාට ඡන්ද අයිතිය නැහැ. ඒ ඡන්දය තිබෙන්නේ රටෙන් එළියේ. රටෙන් එළියේ ඡන්දයට ඡන්දය දෙන්නේ පිටරට උදවිය. එක්සත් ජනපදය ගේනවා යුද අපරාධ ගැන හොයන්න යෝජනාවක්. අන්තර්ජාතික පරීක්ෂණ කණ්ඩායමක් පත් කරන්න කියනවා. විරුද්ධ පක්ෂය කියනවා ආණ්ඩුව කපන පාරෙලු මේ අය එන්නේ. ආණ්ඩුව කැපුවා පාරක් හැබැයි දෙමළ ඊළමට යන පාර ආයෙත් කපන්න බැරි වෙන්නම. ඒකේ වාඩුව ගන්න තමයි මේ අය එන්නේ. ඒකට දානවා ආරළු බුරුළු මානව හිමිකම් නැත, දෙමළ ජනතාවට අයතීන් නැත කියලාඅධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා- ශ්‍රී ලංකා නිදහස් පක්ෂයේ රත්මලාන සම සංවිධායක ධූරය මට ලැබිලා තවම සති දෙකයි. මේ රත්මලාන ආසනය මගේ පියාගේ උපන් ගම. මම ජීවත් වූ ප්‍රදේශය. අදටත් මා ජිවත් වෙන්නේ දෙහිවල ප්‍රදේශයේ. රත්මලාන ආසනයේ එක්සත් ජාතික පක්ෂ සංවිධායකවරයා විදියට මම වසර ගණනාවක් කටයුතු කළා. නමුත් එක්සත් ජාතික පක්ෂයේ සිටිමින් මගේ ජීවිත කාලය තුළ මේ රටට සේවයක් කරන්න බැහැ කියලා හිතුණු නිසා මම ජනාධිපතිතුමා මුණ ගැසිලා ශ්‍රී ලංකා නිදහස් පක්ෂයට එකතු වුණා.මම අතිශයින් ආදරය කරන අධ්‍යාපන ක්ෂේත්‍රයේ දියුණුවට ජනාධිපතිතුමා මහින්ද චින්තනයෙන් ඉදිරිපත් කර තිබුණු ප්‍රතිපත්ති මගේ හිතට එකඟ නිසා මම එතුමාට සහයෝගය දෙන්න තීන්දු කළා. ඒ වන විට මම රත්මලාන ආසනය පුරා ඇවිදලා මේ ජනතාව පුද්ගලිකවම දැන හඳුනාගෙන තිබුණා. මේ ජනතාවට මම සේවයක් කළා. මම අධ්‍යාපනය ගැන විශේෂයෙන් හිතන්නේ මම ජීවිතය සාර්ථක කර ගත්තේ අධ්‍යාපනය නිසයි. ඒ නිසා මම විශ්වාස කරනවා රටක අනාගතය, මේ දූ දරුවන්ගේ අනාගතය රැඳී පවතින්නේ අධ්‍යානය මත බව.ජනාධිපතිතුමා අධ්‍යාපනය කෙරෙහි දක්වන සංවේදී බව අපි අගය කළ යුතුයි. 2013 වසරේ ජනාධිපතිතුමා අධ්‍යාපන ක්ෂේත්‍රයේ තීරණාත්මක හැරවුම් ලක්ෂ්‍යයක් සනිටුහන් කළා. එහි පළමු පියවර වශයෙන් මේ ඔබට පෙනෙන කොතලාවල පුර විද්‍යාලයේ ප්‍රථම මහින්දෝදය විද්‍යාගාරය ඉදි කෙරුණා. ජනාධිපතිතුමාගේ මැදිහත් වීමෙන් අපි පාසල්වල තාක්ෂණ විෂය ධාරාව උගන්වන්න පටන් ගත්තා. අද රත්මලානටම තාක්ෂණ විශ්ව විද්‍යාල දෙකක් ලබා දී තිබෙනවා.රත්මලාන ආසනයේ ශ්‍රී ලංකා නිදහස් පක්ෂ සම සංවිධායක චන්දන කත්‍රිආරච්චි මහතා- බස්නාහිර පළාත් සභා මැතිවරණයේ ඉතා සුවිශේෂී වැදගත්කමක් තිබෙනවා. මේ මැතිවරණ රැස්වීම අපි සංවිධාන කළේ සියලු දෙනා එකමුතු වෙලයි. රත්මලාන ආසනය එදා සී. වී. ගුණරත්න, ලලිත් ඇතුලත්මුදලි, විවියන් ගුණවර්ධන වගේ නායකයන් හිටපු ආසනයක්. ශ්‍රී ලංකා නිදහස් පක්ෂය ප්‍රමුඛ වාමාංශික බලවේගවලට ශක්තියක් දුන් ආසනයක්. ඒ වගේම පසුගිය ජනාධිපතිවරණයේදී ජනාධිපතිතුමාට විශාල ඡන්ද ප්‍රමාණයක් රත්මලානෙන් ලැබුණා. ජනාධිපතිතුමාට මේ ජනතාවගේ විශාල ආදරයක් තිබෙන බව මැතිවරණය වෙනුවෙන් ගෙයින් ගෙට ඇවිදින විට මට තේරුම් ගියා.කොටි ත්‍රස්තවාදීන් මේ රත්මලානෙත් භීෂණය පැතිරුවා. සී. වී ගුණරත්න, ලලිත් ඇතුලත්මුදලි වගේ නායකයන් ඝාතනය කළා. රත්මලාන කියන්නේ පීඩාවට පත් වූ ආසනයක්. නමුත් ජනාධිපතිතුමාගේ නායකත්වයෙන් ඒ පීඩාව නැති කරලා, ජනතාවට නිදහසේ ඉන්න පුළුවන් වාතාවරණයක් ඇති කරන්නට හැකි වුණා. අද රත්මලානේ ජනතාව සතුටින් ජීවත් වෙනවා. ජීවත්වීමේ අයිතියට ජනතාවට ලබා දුන් නායකයා ලෙස ජනාධිපතිතුමා ඉතිහාස ගත වෙනවා.දෙහිවල ගල්කිස්ස මහ නගර සභාවේ නියෝජ්‍ය නගරාධිපති කේසරලාල් ගුණසේකර මහතා -අපි මේ මැතිවරණයට ඉදිරිපත් වන්නේ එක පණිවිඩයක් අරගෙනයි. ජනාධිපතිතුමා අරගෙන ගිය වැඩපිළිවෙළ සාර්ථකයි, අපි එතුමා සමඟ සිටිනවා කියන පණිවිඩය අපි මෙවර මැතිවරණයෙන් ලබා දෙන්නට ඕනේ. මෙවර මැතිවරණයේ දී සියලු පක්ෂ එකතු විය යුතුයි. ලෝක මානව හිමිකම් කොමිසම ජනාධිපතිතුමාට එරෙහිව කරන සියලු දේ අපි හෙළා දැකිය යුතුයි.ඇමැතිවරුන් වන සුසිල් ප්‍රේමජයන්ත මහතා සහ පවිත්‍රා වන්නිආරච්චි මහත්මිය ඇතුළු පිරිසක් ද මේ අවස්ථාවට එක්වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031318</link>
    <topic>මහින්ද චින්තන ඉදිරි දැක්මෙන්ගම නඟා සිටුවීමට මුල් තැන දුන්නා</topic>
    <author/>
    <content>ඉස්සර ආණ්ඩු ග්‍රාමීය සංවර්ධනය සඳහා වෙන් කළේ ඉතා සීමිත මුදල් ප්‍රමාණයක් පමණි. එහෙත් ශ්‍රී ලංකාවේ ජනගහනයෙන් සියයට 65ක් ජීවත්වන ගම නගා සිටුවීමට මහින්ද චින්තන ඉදිරි දැක්මෙන් මුල් තැනක් දී තිබෙන බව ආර්ථික සංවර්ධන ඇමැති බැසිල් රාජපක්ෂ මහතා පවසයි.වසර 2010 සිට අයවැය සකස් කිරීමේදී සියලු ජන කොටස්, වෘත්තිය සමිති, කෘෂිකාර්මික සංවිධාන, ව්‍යාපාරික මණ්ඩල, පෞද්ගලික අංශය ඇතුළු සියලු ක්ෂේත්‍රයන්හි අදහස් ලබාගැනීමට ජනාධිපති මහින්ද රාජපක්ෂ මහතා කටයුතු කළ බවද ඒ මහතා ප්‍රකාශ කරයි.සහභාගිත්ව සංවර්ධනය තුළින් මුළු රාජ්‍ය යන්ත්‍රයම, මහජන නියෝජිතයන්, ප්‍රජා නායකයන් සම්බන්ධ කරගෙන රට නැගුම ජාතික සංවර්ධන මෙහෙයුම 2014දී ක්‍රියාත්මක කරන බවද ඒ සඳහා සියලු ආගමික නායකයන්ගේ ආශිර්වාදය ලබාගන්නා බව ද හෙතෙම පෙන්වා දෙයි.ආර්ථික සංවර්ධන ඇමැති බැසිල් රාජපක්ෂ මහතා මෙම අදහස් පළකළේ සහභාගිත්ව ප්‍රවේශය තුළින් තිරසාර සංවර්ධනයක් යන මැයෙන් ආර්ථික සංවර්ධනය සදහා වූ 2014 ජාතික අයවැය පිළිබඳ ආර්ථික සංවර්ධන අමාත්‍යාංශය විසින් නුවරඑළිය නගර සභා ක්‍රීඩාංගණයේදී සහ බදුල්ල විල්ස් පාර්ක් ක්‍රීඩාංගණයේදී පැවති දැවැන්ත දැනුවත් කිරීමේ වැඩසටහන් අමතමිනි.මෙම එක් රැස්වීමක් සඳහා 7,000කට ආසන්න පිරිසක් සහභාගි වූ අතර නුවරඑළිය සහ බදුල්ල දිස්ත්‍රික්කයන්හි මෑත කාලයේ පැවැත්වූ වැඩිම ජන සහභාගිත්ව රැස්වීම ද මෙය වෙයි.නුවරඑළිය දිස්ත්‍රික්කයේ 2014 වසරේ සංවර්ධන කටයුතු සඳහා ආර්ථික සංවර්ධන අමාත්‍යාංශය මඟින් වෙන්කළ ප්‍රතිපාදන වූ කෝටි 158ක් ඇමැති බැසිල් රාජපක්ෂ මහතා විසින් මෙහිදී භාර දෙන ලද අතර දොරින් දොරට, ගමින් ගමට ආර්ථික සංවර්ධනය සඳහා වූ ජාතික ආර්ථික සංවර්ධන සැලැස්ම ක්‍රියාවට නැංවීම මෙහි අරමුණ වෙයි. මේ යටතේ එක ගමකට එක වැඩක්, ගම නැගුම, ග්‍රාමීය පාසැල්වල සනීපාරක්ෂක පහසුකම්, පළාත් නැගුම, දිවි නැගුම ජීවනෝපාය සංවර්ධනය, පුරං කුඹුරු අස්වැද්දීම, වනජිවි සංරක්ෂණ සහ සුළු වාරිමාර්ග ප්‍රතිසංස්කරණය ආදී ක්ෂේත්‍රයන් ඔස්සේ සංවර්ධන ව්‍යාපෘති ක්‍රියාත්මක වෙයි.බහුතර ජනතා මතයට මුල්තැන දෙමින් ජනාධිපති මහින්ද රාජපක්ෂ මහතා විසින් ඉදිරිපත් කළ 2014 අයවැය ලේඛනය තුළින් පුද්ගලයා, පවුල, ගම සහ පළාත මුල්කර ගත් දැවැන්ත ජාතික සංවර්ධන වැඩසටහන ක්‍රියාත්මක කිරීමට ප්‍රජා නායකයන්, මහජන නියෝජිතයන් සහ රාජ්‍ය නිලධාරින් එක්ව සංවර්ධන ඉලක්ක සපුරා ගැනීම උදෙසා මෙම දැනුවත් කිරීමේ වැඩසටහන දිවයිනේ සියලු දිස්ත්‍රික්කයන්හි පැවැත්වේ. මෙම වැඩසටහන මඟින් මහින්ද චින්තන ඉදිරි දැක්ම යටතේ මැදි ආදායම් රටක් ලෙස අලුත් ශ්‍රී ලංකාවක් ගොඩනැගීමේ වැඩසටහන ක්‍රියාත්මක වේ.මෙහිදී වැඩිදුරටත් අදහස් පළකරමින් බැසිල් රාජපක්ෂ මහතා මෙසේද පැවසීය. " රජයේ මෙම අය-වැය ලේඛනය තුළින් ග්‍රාමීය, ප්‍රාදේශීය සංවර්ධනය සදහා අතිවිශාල මුදලක් වෙන් කළා. සෞඛ්‍යය, අධ්‍යාපන, පළාත් පාලන ඇතුළු අමාත්‍යාංශ ගණනාවකට ප්‍රතිපාදන වෙන්කලා සේම ආර්ථික සංවර්ධන අමාත්‍යාංශය ලෙස ප්‍රතිපාදන වෙන්කළා. ආර්ථික අමාත්‍යාංශයට වෙන්කළ ප්‍රතිපාදන දිස්ත්‍රික්ක 25ක මැතිවරණ කොට්ඨාස 160ක් සඳහා වඩාත් ප්‍රායෝගික ලෙස වැඩසටහන් ක්‍රියාත්කම කිරීමට අපි එම මැතිවරණ කොට්ඨාස 160 සඳහා සාකච්ඡා 160ක් ජනවාරි මස පුරා පැවැත් වූවා.පුද්ගලයා, පවුල, ගම නඟා සිටුවීම තුළින් රටේ ආර්ථික සංවර්ධනයේ ප්‍රවර්ධනය සඳහා සුවිශේෂ වැඩපිළිවෙළක් සකස් කළා. මෙම වැඩසටහන සකස් කිරීමේදී මූලික කරුණු 05ක් පිළිබදව අපේ අවධානය යොමු කළ යුතු වෙනවා. ග්‍රාමීයව කරන වැඩකටයුතු හඳුනාගෙන ප්‍රමුඛත්වය දීම, එය මනාව සැලැසුම් කිරීම, එය ඇස්තමේන්තු ගත කිරීම, ප්‍රතිලාභීන්ට මැදිහත් වීමට අවස්ථාව ලබාදීම, පසුවිපරම් සහ නඩත්තු කටයුතුවලට සම්බන්ධ වීම මූලික සැලසුම් සකස් කළා.මෙයට වසර ගණනාවකට පෙර ග්‍රාමීය සංවර්ධනය සඳහා යටිතල පහසුකම් සැපයීමට රජය වෙන් කළේ ඉතා සීමිත මුදල් ප්‍රමාණයක් පමණි. එහෙත් මහින්ද චින්තන ඉදිරි දැක්ම අනුව ශ්‍රී ලංකාවේ ජනගහනයෙන් සියයට 65ක් ජීවත්වන ගම නගා සිටුවීම මුල් තැනක් ගන්නවා. මෙවර අයවැයෙන්ද අප ප්‍රතිපාදන වෙන්කළේ ඒ අනුවයි.රටේ සමෘද්ධිය සහ සංවර්ධනය සදහා මේ සා විශාල වැඩකොටසක් කිරීමට හැකිවූයේ වසර 30ක පැවති කොටින්ගේ කුරිරු ත්‍රස්තවාදය මුළුමනින් නිමා කළ බැවිනි. එහෙත් ශ්‍රී ලංකිකයන් ඉතා සුළුතරයකගේ සහාය ඇතිව බටහිර අධිරාජ්‍යවාදීන් මේ රට විනාශ කිරීම සඳහා ලැබූ සාමය වනසා දැමීම සඳහා කුමන්ත්‍රණයක් දියත් කර තිබෙනවා. ජනාධිපති මහින්ද රාජපක්ෂ මහතාට සහ රජයට ලොකුම ශක්තිය සහ ධෛර්යය දුන්නේ මේ රටේ ජනතාවයි.මෙම ජනවරම අනුව වැඩකිරීමට රජයට තව තවත් ජනතාවගේ ආශිර්වාදය සහ ශක්තිය අවශ්‍යයි. අප මේ ගොඩනගන්නේ ඔබේ මගේ දරුවන්ගේ අනාගතයයි. ඒ සදහා සියලු දෙනාගේ සහාය රජය අපේක්ෂා කරනවා. කිසිම බාහිර බලවේගයකට ජනතාවගේ බහුතර කැමැත්ත තිබෙන තාක්කල් ප්‍රජාතන්ත්‍රවාදී ආණ්ඩුවකට හිස නැමීමට අවශ්‍ය වන්නේ නෑ.ගමේ ආර්ථිකය ශක්තිමත් කරමින් රටේ ආර්ථිකය ශක්තිමත් කිරීමට පෙළ ගැසෙන මෙන් සියලු දෙනාට අප ආරාධනා කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031319</link>
    <topic>ඉඩම් සංවර්ධනය කර විකිණීමේදී මතුපිට පස් ආවරණය වනසනු එපා</topic>
    <author>ශීලා උඩුවර</author>
    <content>ඉඩම් කට්ටිකර සංවර්ධනය විකිණීමේදි උද්ගත වන අයහපත් ක්‍රියාකාරකම් නවතා දමා මතුපිට පස් ආවරණය විනාශවීම හැකිතාක් අවම කරන ලෙස හා මතුපිට පාංශු ව්‍යුහයන් ඉවත් නොකරන ලෙසට මධ්‍යම පරිසර අධිකාරියේ අධ්‍යක්ෂ ජනරාල් වෛද්‍ය සාරංග අලහප්පෙරුම මහතා ඉඩම් කට්ටි කිීමේ හා අලෙවිකිරීමේ ව්‍යාපාරයේ යෙදී සිටින ව්‍යාපාරකයන්ට දන්වා සිටියි.ස්වභාවික සම්පත් කළමනාකරණයට අදාළව නව මාර්ගෝප දේශ සංග්‍රහයක් සම්පාදනය කර බෙදාදීම සඳහා මධ්‍යම පරිසර අධිකාරියේ ස්වභාවික සම්පත් කළමනාකරණ අංශය කටයුතු කරන බවද, අලහප්ාපරුම මහතා සඳහන් කළේය.ඒ මහතා මෙම අදහස් පළතළේ ඉඩම් කට්ටිකර සංවර්ධනය කර විකිණීමේදී පරිසරයට සිදුවන හානිය පිළිබඳව ඉඩම් කට්ටිකර විකිණීමේ නිරත ව්‍යාපාරිකයන් සඳහා මධ්‍යම පරිසර අධිකාරියේ පැවති විශේෂ සාකච්ඡාවකදිය. ග්‍රාමිය ජන කොටස් විවිධ අවශ්‍යතාවන් සොයා නගර කරා පැමිණීම හේතුවෙන් නාගර්ක ඉඩම් සඳහා වැඩි ඉල්ලුමක් තිබෙන බවත්, මීට කලින් ඉඩම් කට්ටි කිරීමේදි පර්චස් 20, 15, 12, 10 ආදි වශයෙන් ඉඩම් කට්ටි කළ නමුත් අද වන විට පර්චස් 6 දක්වා පහත වැටි ඇති බවත් එය විශාල පරිසර හානියත් බවත් ඒ මහතා පෙන්වා දුන්නේය.ව්‍යාපාරයේ නිරත අය අදාළ ඉඩම්වල හා ආශ්‍රිත පරිසරයට සිදුවන බලපෑම පිළිබඳව කිසිදු හැඟීමක් නෙමැතිව එම ඉඩම්වල ගස් වැල් හා මතුපිට තෘණ ආවරණයන් හා පාංශු ස්ථරයන් ඉවත් කරමින් ඉඩම්වල සරුසාර බව මුළුමනින්ම සෝදාපාළුවට ලක්කරන බවද ඒ මහතා පැවසීය.අධික වර්ෂාකාලවලදී ඉඩම් සෝදාපාළුවට ලක්වීම ආශ්‍රිත කුඹුරු ඉඩම් පස්වලින් පිරී යාම, ජලමාර්ග ඇහිරීයාම, ජලය අපිරිසිදු වීම මතුපිට රළු ස්වභායටක් ඇතිවීම මෙන්ම කාන්තාරකරණය තත්ත්වයක් නිර්මාණය වීම වැනි අහිත කර පුතිළුල රැසක් මේ නිසා සිදුවන බවද ඒ මහතා පවසයි ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031320</link>
    <topic>වයඹ කාන්තා දිනඋලෙළ අද</topic>
    <author>වයඹ පළාත් සංචාරක - සේන ඉදිරිසිංහ</author>
    <content>වයඹ පළාත් සමාජ සුබසාධන පරිවාස හා ළමාරක්ෂක, වනිතා කටයුතු හා ග්‍රාම සංවර්ධන හා ග්‍රාමීය කර්මාන්ත අමාත්‍යාංශය මෙහෙයවන ජාත්‍යන්තර කාන්තා දින කුරුණෑගල දිස්ත්‍රික් සැමරුම් උළෙල අද (13) පෙරවරු 9.00ට කුරුණෑගල වයඹ පළාත් සභා ශ්‍රවණාගාරයේදී පැවැත්වේ.මේ අවස්ථාවට වයඹ ආණ්ඩුකාර තිස්ස ආර්. බලල්ල, මහ ඇමැති දයාසිරි ජයසේකර හා විෂයභාර පළාත් ඇමැති සන්ධ්‍යා කුමාර රාජපක්ෂ මහත්වරු ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031321</link>
    <topic>750 වැනි නැණසල ජනපති අතින් විවෘත වෙයි</topic>
    <author/>
    <content>දිවයින පුරා නැණසල මධ්‍යස්ථාන 1000ක් පිහිටුවීමේ, අතිගරු ජනාධිපති මහින්ද රාජපක්ෂ මහතාගේ සංකල්පය යටතේ, ශ්‍රී ලංකා තොරතුරු තාක්ෂණ නියෝජිතායතනය (ICTA) මඟින් පිහිටුවන ලද 750 වැනි නැණසල මධ්‍යස්ථානය කළුතර - අගලවත්ත - බෙල්ලන ශ්‍රී ධර්මපාල මහ පිරිවෙ‍ෙන් පසුගියදා ජනාධිපති මහින්ද රාජපක්ෂ මහතා විවෘත කෙළේය.පිරිවෙන් අධ්‍යාපනයේ තිබෙන වැදගත්කම තම රජය අවබෝධකරගෙන තිබෙන බවත්, ශිෂ්‍ය ආධාර මුදල් මෙන්ම භික්ෂු ආධාර මුදල් වැඩි කිරීමට පියවර ගත් බවත්, ඉදිරියේදී තවත් ආධාර මුදල් ලබාදීමට අපේක්ෂා කරන බවත් මෙහිදී පැවති උත්සව සභාව ඇමතූ ජනාධිපති මහින්ද රාජපක්ෂ මහතා පැවසීය.මෙම නැණසල පිරිවෙනට පමණක් නොව පළාතේ දූ දරුවන්ටත් ප්‍රයෝජනවත් වන ආකාරයෙන් සකස් කර තිබෙන බවද ජනාධිපතිතුමා මෙහිදී වැඩිදුරටත් සඳහන් කළේය.කළුතර - බෙල්ලන ධර්මපාල පිරිවෙනේ නැණසල මධ්‍යස්ථානය විවෘත කිරීමේදී අදහස් දැක්වූ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රොෂාන් දේවපුර පැවැසුවේ මේ වන විට නැණසල මධ්‍යස්ථාන හුදෙක් ග්‍රාමීය තොරතුරු තාක්ෂණ මධ්‍යස්ථානයක් පමණක් නොව විශ්ව දැනුම ගමට රැගෙන එන නවීන තොරතුරු තාක්ෂණ සේවාවන් රැසක් ලබා දෙන ජනතාවට ඉතා සමීප ආයතන බවට පත්වී ඇති බවයි.ශ්‍රී ලංකාව ආසියාවේ දැනුමේ කේන්ද්‍රස්ථානය කිරීම ජනාධිපති මහින්ද රාජපක්ෂ මහතාගේ අපේක්ෂාවයි. ඒ සඳහා රටේ තොරතුරු තාක්ෂණ සාක්ෂරතාව 65% දක්වා වර්ධනය කළ යුතුය. තොරතුරු තාක්ෂණ සාක්ෂරතාව වර්ධනය කිරීමට සහ තොරතුරු තාක්ෂණයේ ප්‍රතිලාභ ග්‍රාමීය සමාජයට රැගෙන යාම සඳහා දිවයින පුරා නැණසල මධ්‍යස්ථාන 1000ක් පිහිටුවීම ජනාධිපති මහින්ද රාජපක්ෂ මහතාගේ සංකල්පයයි. ශ්‍රී ලංකා තොරතුරු තාක්ෂණ නියෝජිතායතනය උතුරු නැ‍ඟෙනහිර ද ඇතුළුව මේ වනවිට නැණසල මධ්‍යස්ථාන 750ක් විවෘත කර ඇත. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031322</link>
    <topic>අන්තර්ජාතික තරුණ තොරතුරුතාක්ෂණ වෘත්තිකයන්ගේ මණ්ඩලයේසභාපතිධුරයට ශ්‍රී ලාංකිකයෙක්</topic>
    <author/>
    <content>අන්තර්ජාතික තරුණ තොරතුරු හා සන්නිවේදන තාක්ෂණ වෘත්තිකයන්ගේ මණ්ඩලයේ සභාපතිධුරයට ශ්‍රී ලංකාවේ යසස් විශුද්ධි අබේවික්‍රම මහතා පත්ව සිටී. යසස් විශුද්ධි අබේවික්‍රම මහතා වර්තමානයේ ශ්‍රී ලංකා පරිගණක සංගමයේ ලේකම් ලෙසත්, ලංකා බී. පී. ඕ ඇකඩමියේ ප්‍රධාන විධායක නිලධාරි ලෙසත් කටයුතු කරයි.යසස් විශුද්ධි අබේවික්‍රමට පෙර අන්තර්ජාතික තරුණ තොරතුරු හා සන්නිවේදන තාක්ෂණ වෘත්තිකයන්ගේ මණ්ඩලයේ සභාපති ලෙස ඔස්ට්‍රේලියාවේ ජොයේල් නේශන් මහතා කටයුතු කළේය.අන්තර්ජාතික තරුණ තොරතුරු තාක්ෂණ වෘත්තිකයන්ගේ මණ්ඩලය, ලෝකයේ තොරතුරු සහ සන්නිවේදන තාක්ෂණ ක්ෂේත්‍රය නියෝජනය කරන තරුණ වෘත්තිකයන්ගේ පිළිගත් සංවිධානයයි. එය තොරතුරු තාක්ෂණය සඳහා අන්තර්ජාතික සංවිධානය (IFI) යටතේ පවතී. තොරතුරු තාක්ෂණය සඳහා අන්තර්ජාතික සංවිධානය (IFI)එක්සත් ජාතීන්ගේ සංවිධානය පිළිගත් ස්වාධීන සංවිධානයකි.ශ්‍රී ලංකා පරිගණක සංගමය (CSSL) තොරතුරු තාක්ෂණය සඳහා අන්තර්ජාතික සංවිධානයේ ශ්‍රී ලංකික නියෝජිතයාය. ශ්‍රී ලංකා පරිගණක සංගමය, ශ්‍රී ලංකාවේ තොරතුරු සහ සන්නිවේදන තාක්ෂණ (ICT) වෘත්තීය ක්ෂේත්‍රය නියෝජනය කරන ප්‍රධානතම සංවිධානය වන අතර එය වසර 35 කට වැඩි කාලයක සිට රටේ සමස්ත ICT ක්ෂේත්‍රය වෙනුවෙන් ජාතික වගකීමක් සහ කාර්ය භාරයක් ඉෂ්ට කරමින් සිටියි.යසස් විශුද්ධිඅබේවික්‍රම වසර 2006 සිට 2010 දක්වා ඕස්ට්‍රේලියා පරිගණක සංගමයේ (ACS) ක්‍රියාකාරි කොටස්කරුවකු විය. තවද ඔහු වසර 2009 සිට 2010 දක්වා එහි තරුණ තොරතුරු තාක්ෂණ වෘත්තික‍යන්ගේ මණ්ඩලයේ අධ්‍යක්ෂ විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031323</link>
    <topic>ජගත් කාන්තා දිනය නිමිත්තෙන්සවියෙන් කාන්තාවන් 500ක් දැනුවත් කෙරේ</topic>
    <author/>
    <content>ලොව පුරා වෙසෙන කාන්තාවන්ගේ දිනය ලෙස සැලකෙන ජගත් කාන්තා දිනය සමරමින් ගාල්ල සවිය කාන්තා සංවිධානය සවිය සංවර්ධන පදනම හා එක්ව සංවිධානය කළ සුවිශේෂ වැඩසටහන් මාලාවක් පසුගිය 5 වැනි දින මාතර, නූපේ සණස ශාලාවේදී පැවැත්විණ.මෙහි වැදගත්ම කාර්යය වූයේ එදින උදෑසන මාතර දිස්ත්‍රික්කයේ කාන්තාවන් 500කගේ සහභාගීත්වයෙන් පැවති දැනුවත් කිරීමේ වැඩසටහනයි. පවතින සමාජ ආර්ථික දේශපාලනික වාතාවරණය තුළ අභියෝග ජය ගැනීම සඳහා කාන්තාව මුල්කර ගත් පවුල බලසතු කරන්නේ කෙසේද යන තේමාව ඔස්සේ පැවති මෙම වැඩමුළුවේදී ජාතික කාන්තා කමිටුවේ සභාපතිනි ආචාර්ය නීලා ගුණසේකර හා එක්සත් ජාතීන්ගේ තොරතුරු මධ්‍යස්ථානයේ පුස්තකාලයාධිපතිනි කුමාරි වික්‍රමසිංහ යන මහත්මීන් විසින් දේශන පවත්වන ලදී.ඉතා සජීවීවම කාන්තාවන් සම්බන්ධ කර ගනිමින් ඔවුන්ගේ අදහස් ලබා ගනිමින් අදාල ගැටලුවලට විසඳුම් දෙමින් පැවැත්වුනු මෙම වැඩමුළුව සඳහා එක්සත් ජාතීන්ගේ තොරතුරු කේන්ද්‍රය (UNIC) විසින් අනුග්‍රහය ලබා දුන් අතර සවිය කාන්තා සංවිධානයේ සභාපති රූපිකා දමයන්ති ද සිල්වා මහත්මිය විසින් හෙබවීය. වැඩසටහනේ ප්‍රධාන ආරාධිත අමුත්තා ලෙස කෘෂිකර්ම සංවර්ධන අමාත්‍ය මහින්ද යාපා අබේවර්ධන මහතා සහභාගී වූ අතර කාන්තා හිංසනය හා අපයෝජන වළක්වා ගැනීම සඳහා කාන්තාව බලසතු වීම ඉතා වැදගත් කරුණක් බව අවධාරණය කළේය.තවදුරටත් අදහස් දැක්වූ ඒ මහතා විශේෂයෙන් මැතිවරණ සමයක් තුළ තම මනාපය භාවිතා කිරීමේදී සමාජ දුෂ්චරිතයන්ගෙන් තොර සමාජ හිතකාමී දැන උගත් පිරිසක් අදාළ ආයතනවලට පත් කර ගැනීමට වගබලා ගත යුතු බවත් දැන්වීය.එදින සවස ශ්‍රී ලංකාවේ කාන්තාවන්ගේ උන්නතිය හා සමාජ සුවතාවය උදෙසා කටයුතු කළ කාන්තාවන් 07 දෙනෙකුට සවිය දිරිය ප්‍රසාදිනී උපහාර පිරිනැමීමේ උළෙලක්ද දකුණු පළාත් ආණ්ඩුකාරවර කුමාරි බාලසූරිය මහත්මියගේ ප්‍රධානත්වයෙන් පැවැත්වීමට සවිය කටයුතු ‍ෙයාදා තිබිණ.මෙහිදී ජාතික වශයෙන් පවත්වන ලද චිත්‍ර, පෝස්ටර්, රචනා තරගාවලියේ ජයග්‍රාහක ජයග්‍රාහිකාවන් සඳහා ත්‍යාග සහතික ප්‍රදානයක්ද සිදු වූ අතර, මාතර ලක්ෂ්මන් යාපා අබේවර්ධන පදනමේ සභාපතිනි පද්මිණි යාපා අබේවර්ධන මහත්මියගේ සහභාගීත්වයෙන් එය සිදු විණ. මෙහිදී ආධ්‍යාත්මවේදිනී ගංඟා සුදර්ශනී ද සොයිසා, නවජීවන පුනරුත්ථාපන ආයතනයේ සභාපතිනි කුමරිනි වික්‍රමසූරිය, ප්‍රවීණ ලේඛිකා සන්ධ්‍යා කුමුදිනි ලියනගේ, විල්පොත කාන්තා ඉතුරුම් පරිශ්‍රයේ සභාපතිනි කරුණාවතී මැණිකේ, සමාජ සේවිකා නිල්මිණි චන්ද්‍රකාන්ති, අත්කම් නිර්මාණ ශිල්පිනී විදානෙගමගේ පුණ්‍යවතී යන මහත්මීන් දිරිය ප්‍රසාදිනී උපහාර ලැබූ අතර විචිත්‍රවත් සංස්කෘතික අංග කිහිපයක් ද උළෙළ වර්ණවත් කර තිබුණි.මෙම අවස්ථාවට සවිය සංවර්ධන පදනමේ උපදේශක මණ්ඩල සභාපති ආචාර්ය වින්ස්ටන් ද සිල්වා මහතා ද සහභාගී වූ අතර වැඩසටහන සඳහා සහභාගී වූ සියලුම කාන්තාවන්ට 2014 ජගත් කාන්තා දින සමරු බෑගයක්ද පිරිනැමිණ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031324</link>
    <topic>සිරුරට හිතකර කොලෙස්ටරෝල්මට්ටමක් පවත්වා ගනිමු</topic>
    <author/>
    <content>සුව සම්පන්න ආහාර රටාවක් අනුගමනය කිරීම තුළින් සිරුරේ කොලෙස්ටරෝල් මට්ටම පාලනය කරගත හැකි බව තලවතුගොඩ හේමාස් රෝහලේ හෘදරෝග පිළිබඳ විශේෂඥ වෛද්‍ය ගෝඨාභය රණසිංහ පවසයි.විවිධ හේතු නිසා මියයන පුද්ගලයන්ගෙන් 1000ක් බෝ නොවන රෝග හේතුවෙන් වන අතර මින් 27.1ක් පුරුෂයන් සහ16.9ක් කාන්තාවෝ වෙති. වඩාත් වැදගත් වන්නේ මිය යන පුද්ගලයන් අතරින් වැඩි පිරිස වයස අවුරුදු 60ට අඩු වන හෙයිනි. බෝ නොවන රෝග අතරට මූලික තත්වයේ හෘද රෝග ආගාත ආදී රෝග ත්ත්වයන් සිරුරට හිතකර ආහාර රටාවක් මඟින් පාලනය කර ගතහැකි බවටත් මෙමගින් රුධිර ගත කොලෙස්ටරෝල් මට්ටම පාලනය කර ගත හැකි බවත් විශේෂඥ වෛද්‍ය ගෝඨාභය රණසිංහ මහතා තම ග්‍රන්ථය ඇසුරින් පෙන්වා දෙයි.කොලෙස්ටරෝල් අධික බව ප්‍රධානතම සෞඛ්‍ය අවාදනමක්. මෙමගින් හෘදයාබාධ සහ ආගාත ඇති විය හැකි අතර රුධිර නාළ තුළ ඇතිවන රුධිර කැටි ඇති කරයි. කොලෙස්ටරෝල් අක්මාව තුළ නිපදවන අතර සත්ත්ව ආහාර ඒ සඳහා උපකාරී වේ.කොලෙස්ටරෝල් වශයෙන් හැඳින්වෙන ලිපෝ ප්‍රෝටීන් අක්මාව තුළ සිදුවන සංයුග්මන ක්‍රියාවලියක් තුළ දී ලිපඩ සහ ප්‍රෝටීන් එක් කරයි. ලිපිඩ ශරීරය පුරා බෙදා හැරීමට ප්‍රෝටීන් සමඟ එක්වන අතර දියවන ද්‍රව්‍යයක් බවට පත්වෙයි. අතිරේක ලිපිඩ රුධිර නාල බිත්තිවල තැන්පත් වීමේ ප්‍රවණතාවක් තිබේ. මේ තත්ත්වයේ ලිපෝප්‍රෝටීන් හෙවත් නරක කොලෙස්ටරෝල් ඉවත් කිරීමට හොඳ කොලෙස්ටරෝල් හෙවත් ලිපෝප්‍රෝටීන් එච්.ඩී.එල්. අවශ්‍ය වේ.රුධිර ගත කොලෙස්ටරෝල් සංයුතිය වැඩිවීම සඳහා මේදය අධික ආහාර ගැනීම හේතුවේ. ශරීරයේ Triglycerides මට්ටම වැඩි වීමට මෙය බලපායි. රුධිර ගත ලිපිඩ මට්ටම පරීක්ෂාකර ගැනීම මඟින් ලිපෝප්‍රෝටීන් සහ ශරීරයේ Triglycerides මට්ටම මැනගත හැක. මෙම පරීක්ෂාව සුවපත් දිවියක් සඳහා නොවරදවා කර ගත යුතු පරීක්ෂාවක් බව විශේෂඥ වෛද්‍ය ගෝඨාභය රණසිංහ මහතා පෙන්වා දෙයි.ඇතැම් ආහාර මඟින් රුධිරගත කොලෙස්ටරෝල් මට්ටම පාලනය කර ගත හැක. සත්ත්ව එනම් බටර් චීස් යෝගට් මස් සහ සංතෘප්ත මේද අඩංගු ආහාර ශරීරයේ කොලෙස්ටරෝල් මට්ටම වැඩි කරන ආහාර වේ. පාම් තෙල් සහ පොල්තෙල්වලද සංතෘප්ත මේදය අඩංගුය. Trans fat ලෙස හැඳින්වෙන මේදය මාගරින් සකස් කළ ආහාරවල අන්තර්ගතවන අතර සංතෘප්ත මේදය සහ ට්‍රාන්ස් ෆැට් යන දෙවර්ගයම රුධිර ගත කොලෙස්ටරෝල් සංයුතියවැඩි කිරීමට හේතුවේ. එහෙයින් හිතකර කොලෙස්ටරෝල් මට්ටමක් පවත්වා ගැනීමට නම් සංතෘප්ත මේදය සහ ට්‍රාන්ස් ෆැට් යන දෙවර්ගයම අඩංගු ආහාර ගැනීම සීමා කිරීම ශරීරයට උරාගත හැකි තන්තුමය ආහාර වැඩිපුර ගැනීම සෝයා ප්‍රෝටීන් සහිත ආහාර ගැනීම ශාකමය ආහාර වැඩිපුරගැනීම.සංතෘප්ත මේදය සහ ට්‍රාන්ස් ‍ෆැට් යන දෙවර්ගයම අඩංගු ආහාර ගැනීම සීමා කිරීම.හෘදරෝග දියවැඩියාව හෝ ඉහළ කොලෙස්ට‍‍රෝල් මට්ටමක් සහිත පුද්ගලයින් දිනකට ග්‍රෑම් 12ත් 17ත් අතර සංතෘප්ත මේදය අඩංගු ආහාර ලබා ගැනීම සිරුරට‍ හිතකර අතර එමගින් සිරුරට අවශ්‍ය කැලරි ප්‍රමාණය ලබාගත හැක. ප්‍රාන්ස් ෆැට් සහිත ආහාර නොගැනීම වඩාත් සුදුසු වේ. ආහාර මිලදී ගැනීමේදී ඒවායේ අඩංගු පෝෂණ තත්ත්වයන් ගැන හොඳින් කියවා බැලිය යුතුවේ. ඇතැම් ආහාර වර්ග සෘජුව කොලෙස්ටරෝල් මට්ටම වර්ධනය කරන අතර එවැනි ආහාර නොගැනීම හෝ ඉතාම කල්පනාකාරීව ගත යුතුය. බිත්තර සුදු මදය සහ මාළු හැරෙන්නට අනෙක් සත්ත්ව ආහාර ඉහළ කොලෙස්ටරෝල් සංයුතියකින් සමන්විතය.ශරීරයේ දියවන තන්තුමය ආහාර වැඩිපුර ගැනීමශරීරයේ දියවන තන්තුමය ආහාර ගැනීම තුළින් රුධිර ගත කොලෙස්ටරෝල් සංයුතිය අඩුකර ගත හැක. එළවලු සහ පළතුරුවල දියවන තන්තු අඩංගුවේ. දියවන තන්තු සංයුතිය වැඩිකර ගැනීමේ පහසුමග ප්‍රධාන ආහාර වේල් තුනටම පළතුරු එක්කර ගැනීමය. එමෙන්ම ධාන්‍යමය ආහාර ප්‍රධාන ආහාර වේල් තුනටම එක් කර ගැනීමද වැදගත් වේ.සෝයා ප්‍රෝටීන්වලින් නිපදවූ ආහාර සහ පාන වර්ග ගැනීමරුධිර ගත කොලෙස්ටරෝල් සංයුතිය අවම කර ගැනීමට සෝයා ප්‍රෝටීන් අඩංගු ආහාර ගැනීම වැදගත් වේ. සෑම දිනකම සෝයා ප්‍රෝටීන් අඩංගු ආහාර ග්‍රෑම් 25ක් ගැනීම තුළින් සංතෘප්ත මේදය කොලෙස්ටරෝල් මටටම අඩුකර ගත හැකි අතර හෘදරෝග වැළඳීමේ අවදානමද අවම කරයි. විවිධ රසයන්ගෙන් සෝයා නිෂ්පාදන ඇති බැවින් ආහාර රුචියටද එය වැදගත් වේ.ශාකමය ස්ටෙරෝල් අඩංගු ආහාර ගැනීමකොලෙස්ටරෝල් අවම කරන ශාකමය ස්ටෙරෝල් අඩංගු ආහාරශාකමය ස්ටෙ‍රෝල් අඩංගු ආහාර සිරුරේ කොලෙස්ටරෝල් මට්ටම පාලනය කරන තවත් වැදගත් ආහාර කාණ්ඩයකි. මෙයට එළවලු එළවලු තෙල් ඇට වර්ග ධාන්‍ය රනිල කුලයේ ආහාර ඇතුලත් අතර ආහාර මඟින් එකතු වෙන කොලස්ටරෝල් උරා ගනී. දිනකට මෙබඳු ආහාර ග්‍රෑම් 0.4ක් ගැනීම මඟින් අහිතකර කොලෙස්ටරෝල් සැලකිය යුතු මට්ටමකින් අඩුකර ගත හැක. ස්ටෙ‍රෝල් අඩංගු බිස්කට්ස්, පාන්, පලතුරු යුෂ සහ එළවලු තෙල් අඩංගු තැවරුම් මේ සඳහා භාවිතයට ගත හැකි ආහාර වේ.ඔබ ආහාරයට ගන්නේ කුමක්ද යන්න පමණක් නොව ඔබ කොපමණ ආහාර ගන්නේද යන කරුණු දෙකම වැදගත් ය.ඉහත සඳහන් යහපත් ආහාර රටාව මඟින් හෘද රෝග ඇතිවීමේ අවධානමෙන් මිදෙන්නට ඔබට හැකිවේ. හෘදයට හිතකර ලෙස ආහාර ගැනීමේදී ආහාරයට ගන්නේ මොනවද යන්න පමණක් නොව කොපමණ ගන්නේද යන්න එකලෙස වැදගත් ය. උත්තරය සරලය. හෘදයට හිතකර ආහාර වැඩියෙන් ගන්න. ආහාර ගැනීමේදී එක් එක් පුද්ගලයාට ගත යුතු ආහාර ප්‍රමාණය වෙනස්වන අතර විවිධත්වයෙන් යුතු ආහාර ප්‍රමාණ සහ ආහාර ගැනීම ජීවිතයට පුරුදුකර ගන්න..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031325</link>
    <topic>අලුගෝසු තනතුරටබඳවා ගන්නවා</topic>
    <author>බුද්ධිකා ඉඹුලාන</author>
    <content>එල්ලුම්ගස සහ එහි ක්‍රියාකාරිත්වය පෙන්වාදී වධක තනතුරේ (අලුගෝසු) රාජකාරිය වටහා දීමෙන් අනතුරුව මින් ඉදිරියට අලුගෝසු තනතුරට අයදුම්කරුවන් බඳවා ගැනෙන බව බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා කියයි.අලුගෝසු තනතුරට බඳවාගත් තෙවැනි අයදුම්කරුවාත් සේවයට බියවී පසුගියදා සේවය අතහැර යාම නිසා මේ පියවර ගැනීමට සිදුවන බව පැවැසූ කොමසාරිස් ජනරාල්වරයා මේ සම්බන්ධයෙන් පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතාගේ වැඩිදුර උපදෙස් ලබාගන්නා බවද පල්ලේගම මහතා පවසයි.ඉදිරි මාසය තුළ අලුගෝසු තනතුරට යළිත් අයදුම්පත් කැඳවීමට සිදුවී ඇති බවත්, එහිදී සුදුසුකම් සපුරාලන පුද්ගලයන්ට අදාළ පුහුණුව ලබාදීම ඇරැඹීමට පෙර වැලිකඩ බන්ධනාගාරයේ ඇති එල්ලුම්ගස වෙත ගෙන ගොස් එහි ක්‍රියාකාරිත්වය පෙන්වා දෙන බවත් පවසන පල්ලේගම මහතා මෙහිදී තමන් නොබියව මේ රැකියාවේ යෙදෙන්නේද යන්න එම පුද්ගලයාට තීරණය කළ හැකි බවද අවධාරණය කරයි.මේ තනතුර සඳහා යළි යළිත් අයදුම්පත් කැඳවීමට සිදුවීම ඵල රහිත කාර්යයක් බවත් පවසන පල්ලේගම මහතා තෙවැනිවර අලුගෝසු තනතුරට බඳවාගත් අනුරාධපුර ප්‍රදේශයේ අයදුම්කරු තමා කොළඹින් බැහැරව රාජකාරියේ නිරතව සිටියදී තමන් වෙත ලිපියක් ලියා තබා සේවය හැරගොස් ඇතැයිද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031326</link>
    <topic>ඇමැති රවු‍ෆ් හකීම්ගේ ක්‍රියාකලාපයජනපතිට ගැටලුවක් වන්නේ නෑ</topic>
    <author>සිතාරා සේනානි සහ නුවන් කොඩිකාර,</author>
    <content>ශ්‍රී ලංකා මුස්ලිම් කොංග්‍රසයේ බහුතරයක් මෙන්ම එම පක්ෂයේ ප්‍රාදේශීය නායකයන් සියලුදෙනා සිටින්නේ ජනාධිපති මහින්ද රාජපක්ෂ මහතා සමඟ නිසා ඇමැති රවු‍ෆ් හකීම් මහතාගේ ක්‍රියාකලාපය ජනාධිපතිතුමාට කිසිසේත් ගැටලුවක් නොවන බව ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා මහතා අවධාරණය කරයි.මේ නිසා හකීම් මහතාට අවශ්‍ය පරිදි නැ‍ඟෙනහිර පළාත් සභාවේ බලය පෙරළීමට නොහැකි බවද හෙතෙම පෙන්වා දුන්නේය. ශ්‍රී ලංකා මුස්ලිම් කොංග්‍රසය සහ මුස්ලිම් ප්‍රජාව කියන්නේ එකක් නොවන බවත්, මේ දෙක අතර විශාල වෙනසක් පවතින් බවත් කී ඒ මහතා එහෙයින් හකීම් මහතා නිසා රජයට මුස්ලිම්‍ ලෝකය අහිමි නොවන බවද අවධාරණය කළේය.නියෝජ්‍ය ඇමැතිවරයා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (12) පැවැති මාධ්‍ය හමුවේදී මේ සම්බන්ධයෙන් මාධ්‍යවේදියකු මතු කරන ලද ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031327</link>
    <topic>ඡන්ද ප්‍රචාරක කටයුතුවලට රාජ්‍ය දේපළ යොදා ගන්නා බවට පොලිසියට පැමිණිලි ලැබී නෑ</topic>
    <author>සිතාරා සේනානී සහ නුවන් කොඩිකාර</author>
    <content>මැතිවරණ ප්‍රචාරක කටයුතු සඳහා රාජ්‍ය දේපල හා වාහන භාවිත කරන බවට පොලිසියට කිසිඳු පැමිණිල්ලක් වාර්තා වී නොමැති බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.එවැනි පැමිණිලි ලැබී ඇද්දැයි තමන් පොලිසියෙන් විමසු විට රාජ්‍ය දේපළ හා වාහන භාවිතය පිළිබඳ පැමිණිළි ලැබී නොමැති බව පොලිසියෙන් පැවැසු බව හෙතෙම කිවේය.ශ්‍රී ලංකා නිදහස් පක්ෂ මූලස්ථානයේ ඊයේ (12) පැවැති මාධ්‍ය හමුවේදි ඇමැතිවරයා එසේ ප්‍රකාශ කෙළේය. සිය පරාජයන් වසාගැනීම සඳහා ඇතැම් බංකොලොත් පක්ෂ මෙවැනි බොරු ප්‍රචාරය කරන බව පැවැසු ඒ මහතා අද එම පක්ෂවල රාජකාරීය වී ඇත්තේ මැතිවරණ කොමසාරිස් කාර්යලයට ගොස් බොරු පැමිණිලි කර කර සිටීම බව කියා සිටියේය.රාජ්‍ය නිලධාරීන්, පළාත් පාලන ආයතනවල නියෝජිතයන් සිය රාජකාරී කටයුතු සඳහා විවිධ ප්‍රදේශවල ගමන් ගන්නා බවත් එයින් යම් මැතිවරණ නීති උල්ලංඝනය කිරීමක් හෝ දූෂණයක් සිදුව ඇත්නම් පැමිණිල්ලක් සිදුකළ හැකි බවත් එසේ නොමැතිව පාරේ ගමන් කළ පලියට පැමිණිලි දැමීම සදාචාරාත්මක නොමැති බවත් යාපා මහතා පැවැසීය.එක්සත් ජාතික පක්ෂ පාලන සමයේ රාජ්‍ය දේපළ තියා ඡන්ද පොළක් ආරක්ෂා කර ගැනිමට නොහැකි වු බවත් ඒ වකවානුවේ හොර ඡන්ද දැම්මේ බූරුතු පිටින් බවත් අනුර ප්‍රියදර්ශන යාපා මහතා කීවේය.ඛනිජ තෙල් කර්මාන් ඇමැතිවරයා මෙසේද කියා සිටියේය.අද කාටවත් හොර ඡන්ද දාන්න බැහැ. මොකද මේ වන විට ඡන්දය දැමීමට හැදුනුම්පත අනිවාර්ය කර තිබෙනවා. ඒ වගේම ද්විත්ව ලියාපදිංචිය පිළිබඳ සොයා බලා එය ඉවත් කර තිබෙනවා. මේ අයට අතීතය අමතක වුනාට ජනතාවට අතීතය අමතක වෙලා නැහැ. මැතිවරණය පරාජය වෙන බව දන්න නිසා මොකක් හෝ කියලා ඒ පරාජය වහගන්න විවිධ කතා කියමින් යනවා.එක්සත් ජාතික පක්ෂය මැතිවරණය කරන්නේ ගමින් ගමට ගෙයින් ගෙට ගිහිල්ලා නෙවෙයි. එක්කෝ පැමිණිලි දමමින් නැත්නම් මාධ්‍ය භාවිත කරමින්. ඒ දේ බස්නාහිර, දකුණ වටේ ගියාම බලාගත හැකියි. අපිට ඔයවගේ අනවශ්‍ය වැඩ කර කර ඉන්න වෙලාවක් නැහැ. ජනතාව වෙනුවෙන් කරන්න වැඩ තිබෙනවා. සමහරු රාජ්‍ය සේවකයා ගැන කතා කරනවා. ඒ අය ඡන්දය ඉල්ලන්න ගිය වෘත්තීය සමිති නායකයෝ මරා දැමුවා. රැකියාවට යන්න දුන්නේ නැහැ. මේවා ගැන යළි මතක් කරන්න ඕනේ නැහැ.මැතිවරණ ප්‍රතිඵල ආවම බලාගන්න පුළුවන්. වත්මන් රජය තරම් රාජ්‍ය සේවකයෝ ශක්තිමත් කළ ආණ්ඩුවක් තවත් නැහැ. රාජ්‍ය සේවයේ තිබුණ දේවල් ආරක්ෂා කරා වගේම තව තව වරප්‍රසාද ලබාදීමටත් කටයුතු කළා. එම නිසා අද සහ හෙට පැවැත්වෙන තැපැල් ඡන්ද අනිවාර්යෙන්ම එක්සත් ජනතා නිදහස් සන්ධානයට හිමි වන බවද හෙතෙම කිවේය.මැති ඇමැතිවරුන් වන ඩිලාන් පෙරේරා, ෆයිසර් මුස්තාපා මහත්වරුද මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=n14031328</link>
    <topic>විශ්වවිද්‍යාලවලට රජයෙන් වෙන් කරන මුදල් සංවර්ධනයට යොදා ගැනීම නිලධාරීන්ගේ වගකීමයි</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාලවලට රජයෙන් වෙන් කරන මුදල් සංවර්ධන කටයුතුවලට උපරිම වශයෙන් යෙදා ගැනීම විශ්වවිද්‍යාල නිලධාරීන්ගේ වගකීම බව උසස් අධ්‍යා‍පන ඇමැති එස්.බී.දිසානායක මහතා ප්‍රකාශ කළේය.ඇමැතිවරයා මේ අදහස් පළ කළේ රුපියල් මිලියන 1600 ක වියදමින් ශ්‍රී ජයවර්ධනපුර විශ්වවිද්‍යාලයේ ඉදිකිරීමට යෝජිත නව වෛද්‍ය පීඨ ගොඩනැඟිල්ලට මුල්ගල තැබීමේ අවස්ථාවට සහභාගී වෙමිනි.එහිදී දිසානායක මහතා මෙසේද කීවේය.ගිය වසරේ රජරට විශ්වවිද්‍යාලය තමන්ට වෙන්කරපු මුදලින් සියයට 89ක් වියදම් කළා. නමුත් යාපනය විශ්වවිද්‍යාලය වියදම් කළේ සියයට 39ක් පමණයි. නිලධාරීන්ට විවිධ හේතු කියන්න පුලුවන්. කොහොම වුණත් රජයෙන් වෙන් කෙරෙන ප්‍රතිපාදන දුවල පැනල මහන්සි වෙලා උපරිම උපයෝගීතාවයෙන් යුතුව යොදා ගැනීම විශ්වවිද්‍යාලවල වගකීමක් වෙනවා. ඒ සඳහා අවශ්‍ය පූර්ණ සහයෝගය ලබාදෙන්න අපි නිරන්තරයෙන්ම කැපවී සිටිනවා.අපි මෑත කාලයේ විශ්වවිද්‍යාලවල විශාල වශයෙන් ගොඩනැඟිලි හදනවා. නැඟෙනහිර, යාපනය, අග්නිදිග සබරගමුව විශ්වවිද්‍යාලවල විශාල සංවර්ධනයක් සිදු කරනවා. වයඹ විශ්වවිද්‍යාලය තුළ පසුගිය දැයට කිරුළ කේන්ද්‍ර කොටගෙන බිලියන 15ක වටිනාකමින් යුතු ගොඩනැඟිලි හැදුවා. වයඹ විශ්වවිද්‍යාලයේ ප්‍රධාන කලාගාරය පමණක් බිලියන 3ක් පමණ වියදම් කර ඉතා ඉහළ මට්ටමකින් සකසා ගන්න පුළුවන් වුණා.අපි රජරට විශ්වවිද්‍යාලයටත් දැයට කිරුළ ප්‍රදර්ශනය ගෙනයන්න උත්සාහ කළා. එහෙත් ශිෂ්‍යයන්ගේ හා ඇතැම් ගුරුවරුන්ගේ විරෝධය නිසා ඔවුන්ට ලැබෙන්න තිබුණු විශාල සම්පත් ප්‍රමාණයක් අහිමි කරගත්තා.දැන් උසස් පෙළ විෂයයන් සඳහා තාක්‍ෂණ විෂය ධාරාව ආරම්භ කර තිබෙනවා. ඒ දරුවෝ 2016 දී සරසවිවලට එනවා. ඒ හින්දා අපේ සරසවිවල විද්‍යාපීඨ හා ඉංජිනේරු පිඨ සූදානම් කරන්න ඕන. ඒ නිසා මීළග පියවරේ දී ශ්‍රී ජයවර්ධනපුර විශ්වවිද්‍යාලයේත්, කැලණිය විශ්වවිද්‍යාලයේත් ඉංජිනේරු පාඨමාලා ආරම්භ කරනවා. ඒ සඳහා රටේ වගේම ලෝකයේත් විශාල ඉල්ලුමක් ඇති බව අපි දන්නවා. අපි ලබන වසරේ පේරාදෙණිය විශ්වවිද්‍යාලයේ ඉංජිනේරු පීඨයේ පශ්චාත් ඉංජිනේරු පීඨ ආයතනය හදන්න මේ දවස්වල සැලසුම් සකසනවා.අද වනවිට ශ්‍රී ජයවර්ධනපුර විශ්වවිද්‍යාලය වේගයෙන් නැගිටීම පිළිබඳව අපි ඉතාම සතුටු වෙනවා. ඒ වගේම මහාචාර්ය මොහාන් ද සිල්වා මහත්මයාගේ කැපවීම මත පරිපූර්ණ වෛද්‍ය පීඨයක් මේ දරුවන්ට ලැබීම ගැනත් විෂයය භාර අමාත්‍යවරයා විදිහට අතිශය ප්‍රීතියට පත්වෙනවා. අද අපේ වෛද්‍ය පීඨයේ පීඨාධිපති මහාචාර්ය මොහාන් ද සිල්වා වෛද්‍යතුමාත් ඉතාම සතුටින් ඉන්නේ, එතුමා මේ රටේ ඉන්න ඉතාම සම්භාවනීය වෛද්‍යවරයෙක්. ඒ වුණාට මේ වෛද්‍ය පිඨය ගොඩනැඟීම වෙනුවෙන් අදාළ ලියකියවිලි රැගෙන විශ්වවිද්‍යාල ප්‍රතිපාදන කොමිෂන් සභාව, භාණ්ඩාගාරය ඇතුළු වගකිවයුතු ස්ථානවලට ගිහිල්ලා හුගක් වෙහෙස මහන්සි වුණා.උසස් අධ්‍යාපන අමාත්‍යංශ ලේකම් ආචාර්ය සුනිල් ජයන්ත නවරත්න, විශ්වවිද්‍යාල ප්‍රතිපාදන කොමිෂන් සභාවේ සභාපතිනි මහාචාර්ය ක්ෂණිකා හිරිඹුරේගම , ශ්‍රී ජයවර්ධනපුර විශ්වවිද්‍යාලයේ උපකුලපති එන්.එල්.ඒ. කරුණාරත්න , වෛද්‍ය පීඨයේ පීඨාධිපති මහාචාර්ය මොහාන් ද සිල්වා , උසස් අධ්‍යාපන අමාත්‍යංශයේ අතිරේක ලේකම් පී.ජී. ජයසිංහ, ප්‍රසම්පාදන අධ්‍යක්‍ෂ ඉංජිනේරු සෝමනාත් ගමගේ මහත්ම මහත්මීහු ඇතුළු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=r1403131</link>
    <topic>කොළඹ පැල්පත්වාසීන් නඟාසිටුවීමේරජයේ වෑයමට එජාපය හරස් කපනවා</topic>
    <author>කොළොන්නාව සමූහ - ඒ. සුමනසේන</author>
    <content>කොළඹ පැල්පත්වල ජීවත්වූ ජනතාවට හොඳ නිවාස ඉදිකරදී ඔවුන්ගේ ජීවන තත්ත්වය නඟාසිටුවීමට රජය කටයුතු කරද්දී එය ඔවුන්ව නගරයෙන් ඉවත් කොට දැමීමට ගන්නා වෑයමක් බවට එක්සත් ජාතික පක්ෂය ගෙන යන කටකතා සත්‍යයෙන් තොරවූවක් බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවැසීය.ඒ මහතා එසේ කීවේ එක්සත් ජනතා නිදහස් සන්ධානයෙන් කොළඹ දිස්ත්‍රික්කයට තරග වදින එම්. එච්. මන්සිල් මහතාට සහයෝගය දැක්වීම සඳහා කොස්ගස්හන්දියේ පැවැති ජන රැලියකට සහභාගි වෙමිනි.කොළඹ නගරයෙන් ඉවත් කෙරෙන නිවැසියන්ගෙන් කිසිඳු පවුලක් වෙනත් ප්‍රදේශවලට යවන්නේ නැතැයි ද කී ඒ මහතා ස්ථිර වශයෙන්ම ඔවුන් කොළඹ නගරාසන්නයේම ඉදිකෙරෙන නිවාසවලම පදිංචි කරවන බවද අවධාරණය කෙළේය.නාමල් රාජපක්ෂ මහතා මෙසේ ද කීවේය. මෙවර එක්සත් ජනතා නිදහස් සන්ධානය කොළඹ දිස්ත්‍රික්කයේ කොළඹට අයිති ආසන පහම ජයගන්න පුළුවන් අපේක්ෂකයන් ඉදිරිපත් කොට තිබෙනවා.එම නිසා අපට විශ්වාසයි මැද කොළඹට දාපු මන්සිල් සහෝදරයා ජයග්‍රහණය කරනවා කියන එක. එතුමා කොළඹ නගර සභාවේ කාලයක් තිස්සේ හොඳ සේවයක් ඉටුකරපු හිටපු මන්ත්‍රීවරයෙක්. මම මෙම කාලසීමාව තුළ සහභාගිවූ මැතිවරණ රැලිවලින් වැඩිම සෙනඟ හිටපු රැලියද මෙයයි.රටට සාමය උදාකර දුන්නාට පසුව ජනාධිපතිතුමාටත්, රජයටත් අපේ හමුදාවලටත් තර්ජන එල්ලවී තිබෙන මේ යුගයේ අප මේ මැතිවරණයේදී ඡන්දය දිය යුත්තේ කාටදැයි යන්න විමසිලිමත් විය යුතු කරුණක් වෙනවා.එසේනම් රට පවාදී මැතිවරණය දිනන්න හදන එක්සත් ජාතික පක්ෂයටවත්, ලිබියාවට, සිරියාවට, ඊශ්‍රායලයට, ‍ඊජිප්තුවට කළා වගේ මේ රට අස්ථාවර කරන්න අමෙරිකාවටත් අප ඉඩ තබන්නේ නැතැයි කියන පණිවුඩය ලොවටම දියහැකි මේ මැතිවරණයෙන් එක්සත් ජනතා නිදහස් සන්ධානය දිනවන්න බුලත් කොළය ඉදිරියේ කතිරය ගසන්නැයි කියන ඉල්ලීම කරන බවද නාමල් රාජපක්ෂ මහතා කීය.ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා මහතා -මැද කොළඹ ජනතාවට සුබ අනාගතයක් දෙන්න නාමල් රාජපක්ෂ මහතා ඉදිරිපත්වී සිටීම අපට මේ මැතිවරණය ජයගන්න හොඳ සහයෝගයක්, ප්‍රජාතන්ත්‍රවාදයෙන් මේ ආණ්ඩුව පරදවන්න බැරි නිසා අද එක්සත් ජාතික පක්ෂය ජාත්‍යන්තර බලවේග අල්ලාගෙන ඡන්දය දිනන්න හදනවා. සිංහල, දෙමළ, මුස්ලිම් යන කොයි කවුරු කළත් අපි ත්‍රස්තවාදයට විරුද්ධයි. අද මුස්ලිම් කොන්ග්‍රසයට මේ පළාත් සභා ඡන්දයේදී තැනක් නැහැ.කොළඹ දිස්ත්‍රික් මන්ත්‍රීධුර අපේක්ෂක එම්. එච්. මන්සිල් මහතා ද කතා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=r1403132</link>
    <topic>පරිගණක පුහුණුව ලැබු සිසු සිසුවියන්ට සහතිකපත්</topic>
    <author>ඡායාරූපය - කොළොන්නාව සමූහ ඒ. සුමනසේන</author>
    <content>බස්නාහිර පළාත් සභා හිටපු මන්ත්‍රීවරයකු හා මෙවර එම පළාත් සභාවට කොළඹ දිස්ත්‍රික්කයෙන් තරග කරන කේ. දයාකාන්ත පෙරේරා (බින්දු) මහතා විසින් බස්නාහිර පළාත් සභා ප්‍රතිපාදන යටතේ පාසල් දරුවන් උදෙසා පවත්වන ලද පරිගණක පුහුණු පාඨමාලාව අවසන් කළ පාසල් සිසු සිසුවියන් 200 දෙනෙකුට සහතික පත්‍ර බෙදාදීමේ උත්සවය වාරිමාර්ග ඇමැති නිමල් සිරිපාල ද සිල්වා මහතාගේ ප්‍රධානත්වයෙන් දෙමටගොඩ “‍මානෙල්” උත්සව ශාලාවේ දී පැවැත්විණි.එහිදී ඇමැතිවරයා අතින් එම පාඨමාලාව හැදැරූ සිසුවකු සහතිකපතක් ලබාගත් අයුරු. දයාකාන්ත පෙරේරා මහතා ද මෙහි සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=r1403133</link>
    <topic>ජනපති මහින්ද නොසිටින්න අද අපට ඒකීය රටක් නෑ</topic>
    <author>කළුතර දිසා සමූහ - දයාරත්න කුමාරසිංහ</author>
    <content>ජනාධිපති මහින්ද රාජපක්ෂ මහතා බලයට පත්වීම නිසා කොටි ත්‍රස්තවාදය මුළුමනින්ම අතුගා දමා සිංහ ධජය යටතේ ඒකීය ශ්‍රී ලංකාවක් බිහිකිරීමට හැකිවු බව ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන මහතා හොරණ දී පැවැසීය.ඒ මහතා එසේ පැවැසුවේ බස්නාහිර පළාත් සභා මැතිවරණය පිළිබඳව ජනතාව දැනුවත් කිරීම සඳහා හොරණ ශ්‍රී.ල.නි. පක්ෂ සංවිධායක විධුර වික්‍රමනායක මහතාගේ සංවිධායකත්වයෙන් ශ්‍රී.ල.නි. පක්ෂ ප්‍රධාන කාර්යාලයේ පැවැති ජනහමුවකදීය.තවදුරටත් අදහස් දැක්වූ ඇමැතිවරයා මෙසේ ද කීවේය.2005 වසරේ දී බලයට පත් සන්ධාන රජය වසර අටක් තුළ ශ්‍රී ලංකාව සංවර්ධන මාවතට යොමු කර අතිවිශාල සේවාවක් කර තිබෙනවා. මැලේසියාවේ ජපානයේ සිංගප්පූරුවේ මෙන් කොළඹ නගරයේ ඉදිවුණු අතිවිශාල ගොඩනැගිලි සංඛ්‍යාව මෙයට එක් නිදර්ශනයක්. හොරණ මැතිවරණ කොට්ඨාසයේ මාර්ගවලට සම්බන්ධ පාලම් ඉදිකිරීම් පමණක් ලක්ෂ පන්දහස් එකසීයක් වෙන්කර ඇති බව ද විශේෂයෙන් සඳහන් කළ යුතුයි.හොරණ ශ්‍රී.ල.නි. පක්ෂ ප්‍රධාන සංවිධායක පාර්ලිමේන්තු මන්ත්‍රී විධුර වික්‍රමනායක මහතා - කතා කරමින් තමා හොරණ මැතිවරණ කොට්ඨාසයේ ශ්‍රී.ල.නි. පක්ෂයේ ප්‍රධාන සංවිධායකවරයා ලෙස වසර දොළහක සිට කටයුතු කරන නමුත් හොරණ ජනතාව තවමත් තම නායකයා වශයෙන් සලකන්නේ කතා කරන්නේ රත්නසිරි වික්‍රමනායක හිටපු අගමැතිතුමා ගැන බව ද සඳහන් කළේය.යහපාලනය හා යටිතල පහසුකම් පිළිබඳ ඇමැති රත්නසිරි වික්‍රමනායක පළාත් සභා මන්ත්‍රී අපේක්ෂක සනත් විපුලගම, මංගල දයාරත්න මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=r1403134</link>
    <topic>දර්ගා නගරයේ අපිරිසුදු හෝටල් රැසක් වටලයි</topic>
    <author>කළුතර දිස්ත්‍රික් සංචාරක</author>
    <content>ත් පාවල හොරි, දද, කුෂ්ඨ සහිත රෝගීන් හා බුලත්විට සපමින් ඉතා අපිරිසිදු ඇදුම් ඇදගෙන වෙළෙඳ සල්වල ආහාර පිළියෙල කරමින් සිටි පුද්ගලයන් 19ක් ඇතුළු වැරදි ආකාරයෙන් ආහාර ‍ පාන අලෙවි කළ අලුත්ගම දර්ගා නගරයේ හෝටල් සෙවකයන් 17ක් කළුතර සහ බේරුවල මහජන සෞඛ්‍ය පරීක්ෂක නිලධාරීන් අත්අඩංගුවට ගෙන කළුතර මහේස්ත්‍රාත් අධිකරණයට ඉදිරිපත් කෙරිණි.එහිදී බේරුවල, දර්ගා නගරයේ ආපන ශාලාවල කොත්තු, එළවළු රොටි සහ ආප්ප අපිරිසිදු ලෙස සකසමින් සිටි රෝගී සේවකයන් 19කට රුපියල් 3,000 බැගින් රුපියල් 57,000ක දඩයක්ද ඊට අමතරව වසර 5කට අත්හිටුවු 06 මසක සිර දඬුවමක්ද ගෙවන ලෙස කළුතර අතිරේක මහෙස්ත්‍රාත් අයේෂා ආබ්දින් මහත්මිය නියම කළාය‍.කල් ඉකුත් වූ ආහාර අලෙවි කළ පුද්ගලයන් 13කට එක් අයකුට රුපියල් 2,000 බැගින් රුපියල් 26,000ක් දඩ වශයෙන් ගෙවන ලෙසද අලෙවියට තිබූ ආහාරවල නියමිත ලේබල් අලවා නොතිබීම නිසා එක් අයෙකුට රුපියල් 1500ක දඩයක්ද ගෙවන ලෙසද නියම විය.මෙහිදී තිදෙනෙකුට අධිකරණයට නොපැමිණිම නිසා ඔවුන්ට වරෙන්තු නිකුත් කෙරිණි.කළුතර ජාතික සෞඛ්‍ය විද්‍යායතනයේ ප්‍රාදේශීය පරිපාලන මහජන සෞඛ්‍ය පරීක්ෂක ආර්. ජේ. සිංහබාහු මහතාගේ ප්‍රධානත්වයෙන් බේරුවල පරිපාලන මහජන සෞඛ්‍ය පරීක්ෂක ගාමිණි සමරතුංග, කළුතර පරිපාලන මහජන සෞඛ්‍ය පරීක්ෂක එස්. පී. සෙනවිරත්න, දර්ගානගරයේ මහජන සෞඛ්‍ය පරීක්ෂකවරුන්වන ධනුෂ්ක විරාජ්, එෆ්. ඩබ්ලිව්. කරුණාරත්න, මුදිත අමරසිංහ, එෆ්. ඩබ්ලිව්. නිරෝෂ් යන මහත්වරුන් ඇතුළු ප්‍රදේශ කිහිපයක මහජන සෞඛ්‍ය පරීක්ෂකවරුවැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=r1403135</link>
    <topic>හොරණපොල් වගාව සංවර්ධනයට</topic>
    <author>පෝරුවදන්ඩ සමුහ එච්. කුලතිලක</author>
    <content>හොරණ ප්‍රාදේශීය ලේකම් බල ප්‍රදේශයේ මේ වසරේ පොල් වගාව සංවර්ධනයට සදහා විශේෂ වැඩ පිළිවෙළක් ක්‍රියාත්මක කිරීමට පොල් සංවර්ධන හා ජනතා වතු සංවර්ධනය අමාත්‍යාංශය සැලසුම් සකස් කර ඇත.ඒ අනුව අක්කර 25ක නැවත යටි වගාව සිදු කිරීමට නියමිත අතර පොල් පුනරුත්ථාපන, කප්රුක පුරවර, කප්රුකයි සිප්නැනයි, කප්රුකයි පරපුරයි යන වැඩ සටහන් යටතේ පොල් පැල 10000ක් නොමිලේ බෙදා දෙයි. එමෙන්ම වගාවට තාක්ෂණික උපදෙස් ලබාදීම, ඒ සදහා කාබණික පොහොර යෙදීමට ගොවින් දිරිමත් කිරීම, ගවගාල් දෙකක් තැනීම සදහා එක් ගව ගාලකට රුපියල් 35,000 බැගින් ගවගාල් දෙකකට රු 70,000ක් ලබාදීම, අක්කරයට රුපියල් 75,000 බැගින් අක්කර 05ක් දක්වා සහන ණය ලබාදීම, 2014 වර්ෂයට බීජ පොල් 30000ක් මිල දී ගැනීම සහ ප්‍රජා පැළ තවාන් 05ක් පිහිටුවා බිජ පොල් 30000ක් තවාන් කිරීම ඉලක්කය බව පොල් සංවර්ධන නිලධාරී ජේ.වල්පිට මහතා පවසා සිටියි.මෙය ක්‍රියාත්මක කාලරාමු පිළිබද සවිස්තර වාර්තාවක් පසුගියදා හොරණ පුරවර සංවර්ධන කමිටුවේ සභාපති කළුතර දිසා මන්ත්‍රී හොරණ ශ්‍රීලනිප ප්‍රධාන සංවිධානය විදුර වික්‍රමනායක මහතාටත් හොරණ ප්‍රාදේශීය ලේකම් කේ. ඒ. ඩි. ආර් නිශාන්ති ජයසිංහ මහත්මියටත් ඒ මහතා විසින් බාරදෙන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=r1403136</link>
    <topic>සිංහල සහ දෙමළ බසින් ‘ගණිතයට අත්වැලක්’ පොත නොමිලේ</topic>
    <author>හොරණ සමූහ-බන්ධුල ආර්. ගුලවත්ත</author>
    <content>හොරණ අධ්‍යාපන කලාපයේ සිංහල සහ දෙමළ මාධ්‍ය පාසල්වල 10 හා 11 ශ්‍රේණිවල සිසු දරුවන්ගේ ගණිතය විෂයයේ සාධන මට්ටම වර්ධනය කිරීම උදෙසා ‘ගණිතයට අත්වැලක්’ පොත නොමිලේ බෙදාදීම සාර්ථකව සිදුකෙරෙන බැව් ගුරු මධ්‍යස්ථාන කළමනාකරු කේ. එස්. විජේසුන්දර මහතා පවසයි.කලාපයේ ගණිතය විෂය භාර සහකාර අධ්‍යාපන අධ්‍යක්ෂ යූ. එල්. චම්පිකා මහත්මියගේ සහ ගුරු මධ්‍යස්ථානයේ කළමනාකරු කේ. එස්. විජයසුන්දර මහතාගේ යෝජනාවක් මත අධ්‍යාපන අමාත්‍යාංශය මඟින් අනුමත කළ ව්‍යාපෘතියක් යටතේ ‘ගණිතයට අත්වැලක්’ පොත නොමිලේ බෙදා දෙයි.අධ්‍යාපන අධීක්ෂණ මන්ත්‍රී හිටපු පළාත් සභා මන්ත්‍රී යසපාල කෝරළගේ මහතා මේ ව්‍යාපෘතිය සඳහා ලක්ෂ 4ක ප්‍රතිපාදන ලබාදී ඇත. මේ පොතේ මිල රුපියල් 235කි. කලාපයේ පොත අවශ්‍ය පාසල් බහුතරයකට මේ පොත ලබා දී ඇත.හොරණ කොට්ඨාස අධ්‍යාපන අධ්‍යක්ෂ ප්‍රේමා විජේතුංග මහත්මිය සහ ගුරු මධ්‍යස්ථාන කළමනාකරු කේ. එස්. විජයසුන්දර මහතා විසින් මොරගහහේන මහා විදුහලෙහි සිසු දරුවන් දෙදෙනකු වෙත ‘ගණිතයට අත්වැලක්’ පොත ලබා දෙන අයුරු. මේ අවස්ථාවට මොරගහහේන මහ විදුහලේ විදුහල්පති එස්. සී. ජයන්ත (දකුණේ) මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=r1403137</link>
    <topic>වේයන්ගොඩ පොලිසියෙන්අපරාධ වැළැක්වීමේ වැඩමුළුවක්</topic>
    <author>අත්තනගල්ල විශේෂ ජයවීර සුගතපාල</author>
    <content>අපරාධ මත්ද්‍රව්‍ය ළමා අපචාර ආදී නීති විරෝධී ක්‍රියා පිටුදැකීම සඳහා ප්‍රජාව දැනුවත් කිරීමේ විශේෂ වැඩමුළුවක්, වේයන්ගොඩ පොලිසියේ ප්‍රජා පොලිස් ඒකකයේ මෙහෙයවීමෙන් පසුගියදා නයිවල ශ්‍රී ධම්මරතන බෞද්ධ මධ්‍යස්ථානයේදී පැවැත්විණි.නයිවල සහ මාරාපොළ ග්‍රාමසේවා වසම්වල පොදු සංවිධාන නියෝජිතයින්, සිවිල් ආරක්ෂක කමිටු සාමාජිකයින් සහ නයිවල ප්‍රදේශයේ වෙළෙඳ ප්‍රජාව සහභාගි වූ මේ වැඩමුළුවේ ප්‍රධාන දේශනය පැවැත්වූහ.අත්තනගල්ල සහකාර පොලිස් අධිකාරි රංජිත් බලගල්ල මහතා, ළඟ එන උත්සව සමයේදී මහජනතාව අපරාධවල වින්දිතයන්වීමේ ප්‍රවණතාවය වර්ධනයවිය හැකි බැවින් තම ගෙවල් දොරවල් වසා ගමන් බිමන් යාමේදී නිවෙස්වල ආරක්ෂාව ගැන සැලකිලිමත් විය යුතු යැයිද දරු දැරියන් හා කාන්තාවන් හැකිතාක් දුරට හුදෙකලාවීමෙන් වැළැක්විය යුතු බවද පැවැසීය.නාඳුනන ත්‍රිරෝද රථ, කුලීරිය ආදියෙන් ගමන් යාමෙන් වළකින ලෙසද රන් ආභරණ පැළඳගෙන තනිව ගමන් නොයන ලෙසද පොලිස් අධිකාරිවරයා විශේෂයෙන් කාන්තා පක්ෂයෙන් ඉල්ලා සිටියේය. වේයන්ගොඩ පොලිස් ස්ථානාධිපති පොලිස් පරීක්ෂක සුජීව නිවුන්හැල්ල මහතා වේයන්ගොඩ පොලිසිය ප්‍රදේශයේ ජනතාවගේ ආරක්ෂාව සඳහා දැඩි අවධානයකින් සිටින බවද, නාඳුනන අය ප්‍රදේශයේ ගැවසෙන්නේ නම් වේයන්ගොඩ පොලිසියේ 033-2287222, 2287223 දුරකතන අංකවලට දැනුම්දෙන ලෙසද ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=r1403138</link>
    <topic>බෙම්මුල්ල බස්රථය නැවත ලබාදෙන්න</topic>
    <author>යක්කල විශේෂ රුවන් සමන්ත අධිකාරි</author>
    <content>ගම්පහ සිට බෙම්මුල්ල දක්වා විජයාරාම පාර හා ඉහළගම ඔස්සේ ධාවනය වූ ගම්පහ බස් සමාගමට අයත් බස්රථය වසර ගණනාවක සිට ධාවනයෙන් ඉවත් කර ඇති බව ප්‍රදේශවාසීහු පවසති.දිනපතා පාසල් වේලාවන්හි හා කාර්යාල වේලාවන් ආවරණය වන පරිදි ධාවනය වූ මේ බස් රථය ප්‍රදේශවාසීන්ට මහත් ප්‍රයෝජනවත් වූ බව ඔවුහු පෙන්වා දෙති.දැඩි ලෙස අබලන්ව තිබූ ‍එම මාර්ගයේ ගමන් කිරීම අසීරු බැවින් එම බස් රථය ධාවනයෙන් ඉවත් කළ බව එවකට සිටි බලධාරින් පවසා ඇති අතර, මේ වනවිට එම සියලු මාර්ග කාපට් අතුරා නියමිත පරිදි සංවර්ධනය කර ඇති නිසා බස් රථය ධාවනය කළ හැකි බැවින් එම බස් රථය නැවත ධාවනයේ යෙදවීමට කටයුතු කරන මෙන් ප්‍රදේශවාසීන් බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=r1403139</link>
    <topic>කලාපයේ‍ සේවිකාවෝ කාන්තා දිනය සමරති</topic>
    <author>ගුවන් තොටුපොළ සමූහ කුමාරසිරි ප්‍රසාද්</author>
    <content>කම්කරු ස්ත්‍රීන්ගේ සමාජ ගරුත්වය තහවරු කරනු යන තේමාවට සිංහල, දෙමළ හා මුස්ලිම් නිදහස් වෙළෙඳ කලාප හා ඇගළුම් කාන්තාවෝ කටුනායකදී ජාත්‍යන්තර කාන්තා දිනය සැමරූහ. කටුනායක, බියගම, කොග්ගල, ඒකල-ජාඇළ, හැටන්, මන්නාරම සහ මඩකලපුව ආදී පෙදෙස්වල කාන්තාවෝ මේ රැලියට එක්වූහ.තිස් වසරක යුද්ධයෙන් පසු ඇතිවූ සාමය එකම රැකියාවක නිරත කාන්තාවන්ට ජාති බේදයෙන් තොරව එක්ව රැස්වීමේ අවස්ථාව උදාකර ඇතැයි කටුනායක පදින්චි නීලකාන්ති ගුණසේකර කීවාය.යුද්ධය පැවැති සමයේ දමිළ කාන්තාවක් ගමන් කලත් සැකයෙන් බැලූ බවත් අද රටපුරා දමිළ කාන්තාවෝ කටුනායකට පැමිණ පෙළපාලි යමින් ලැබූ සාමය උපරිමව බුක්ති විදින බවද ඇය කීවාය. නිදහස් වෙළෙඳද කලාප හා පොදු සේවා සන්ගමයේ කාන්තා ඒකකය මේ රැලිය සංවිධානය කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=s1403131</link>
    <topic>රාජකීය - සා.‍තෝමස් 135වැනි ‘නිල් මහ සටන’ අද ඇරැඹේ</topic>
    <author/>
    <content>කොළඹ රාජකීය හා ගල්කිස්ස සාන්ත තෝමස් විදුහල් අතර 135 වැනි ‘නිල් මහා සටන’ තුන්දින ක්‍රිකට් ගැටුම අද කොළඹ එස්.එස්.සී. ක්‍රීඩාංගණයේදී ආරම්භ වෙයි.ශ්‍රී ලංකා අංක 1 බැඩ්මින්ටන් ක්‍රීඩක නිලූක කරුණාරත්නගේ බාල සොහොයුරා වන චාමික කරුණාරත්න රාජකීය විදුහල් පිලේ නායකත්වය දරණ අතර සාන්ත තෝමස් විදුහල් කණ්ඩායම මෙහෙයවන්නේ තුන් ඉරියව්වෙන්ම කැපී පෙනෙන ක්‍රීඩක මදුශාන් රවිචන්ද්‍රකුමාර් ය.පසුගිය වසරේ මෙන්ම මෙවරද තරගය ජය ගැනීමට රාජකීයයෝ සෑම උත්සාහයක්ම දරනු නොඅනුමානය. රාජකීය විදුහල් පිල කඩුලු හතක ජයක් පසුගිය මහා ක්‍රිකට් තරගයේදී වාර්තා කළේය. ඒ ජයග්‍රහණයත් සමග දෙපිල අතර මේ තරගමාලාව ජයග්‍රහණ 34 බැගින් සම තත්ත්වයට පිවිසියේය.පසුගිය තරගයේ ජයග්‍රාහී ක්‍රීඩක චාමික කරුණාරත්න කෙරෙහි මෙවරද කණ්ඩායමේ බලාපොරොත්තු ප්‍රධාන වශයෙන් රැඳී තිබේ. 134 වැනි ගැටුමේදී ඔහු ලකුණු 83කට කඩුලු 9ක් ලබා ගනිමින් රාජකීය පිල ජයග්‍රහණය කරා ගෙන ගියේය.කරුණාරත්නට මෙවර තරග වාරය මුලදී තරග කිහිපයක් මගහැරිණි. ඒ, ආසියානු කුසලාන තරගාවලිය සඳහා ඔහු ශ්‍රී ලංකාව නියෝජනය කිරීම නිසාවෙනි.අනුප තිලකරත්න කණ්ඩායමේ උප නායකයා වෙයි. පසුගිය වසරේ නායක දේවින්ද් පද්මනාදන්ගේ සේවය මෙවරද රාජකීය විදුහල් කණ්ඩායමට ලැබී තිබේ. පස්වැනි වසරේ වර්ණලාභියෙකු වන ඔහු මේ ක්‍රීඩා වාරයේදී කඩුලු 45ක් ලබා ගෙන සිටී. වමතින් පිත්ත හසුරුවන රන්දෙව් පතිරණ ලකුණු 900ක් රැස්කර ගැනීමට සමත්ව සිටී. පන්දු යැවීමෙන්ද දස්කම් ප්‍රදර්ශනය කර ඇති පතිරණ කඩුලු 33ක්ද ලබා ගෙන තිබේ.පතිරණ, පද්මනාදන් සහ හරිත් සමරසිංහගෙන් රාජකීය විදුහල් දඟ පන්දු ප්‍රහාරය සමන්විත වෙයි. කරුණාරත්න හා අනුප තිලකරත්න පන්දු ප්‍රහාරය ආරම්භ කරනු ඇත. මේ දෙදෙන කණ්ඩායමේ මැද පෙල පිතිකරුවන් ලෙසද සැලකිය යුතු දායකත්වයක් ලබා දී තිබේ.කඩුලු රකින තිරාන් ධනපාල එම කාර්යය සාර්ථකව ඉටු කිරීමෙන් නොනැවතී පිතිකරුවෙකු ලෙසින්ද දස්කම් පාමින් ලකුණු 600කට වැඩියෙන් වාර්තා කර තිබේ. ශමින්ද ඩයස් ලකුණු 722ක්ද, ගීෂා පණ්ඩිතරත්න ලකුණු 400කට ආසන්න ප්‍රමාණයක්ද ලබා ගෙන සිටිති.පසුගිය වසරේ තරගයෙන් පරාජයට පත්වූ සාන්ත තෝමස් විදුහල් කණ්ඩායම අද තරගයට එක්වන්නේ ඒ අමිහිරි අත්දැකීම අමතක කර දමමින්ය. තුන් ඉරියව්වෙන් දස්කම් දක්වන නායක මධුෂාන් මෙවර තරගවාරයේ දී ලකුණු 500ක් සහ කඩුලු 40ක් ලබා ගැනීමට සමත්විය. ඔහුගේ විශිෂ්ඨ දස්කම් අද තරගයේ දී සාන්ත තෝමස් විදුහල් පිලට වැඩි දායකත්වයක් සපයනු ඇතැයි විශ්වාස කෙරේ.සාන්ත තෝමස් විදුහල් පිලේ අත්දැකීම් සහිත පළපුරුදු පිතිකරුවකු වන තිලක්ෂ සුමනසිරි අවුරුදු 19න් පහළ යොවුන් කණ්ඩායම නියෝජනය කිරීම හේතුවෙන් මෙවර තරගවාරයේ බොහෝ තරග සඳහා ඔහුගේ දායකත්වය එම විදුහල් කණ්ඩායමට නොලැබිණි. එහෙත් යළි කණ්ඩායමට එක්වී සිටින තිලක්ෂ මෙවර නිල් මහ හටනේ කාගෙත් අවධානය දිනාගන්නා පිතිකරුවකු වනු නිසැකය.මෙවර තරග වාරයේ දී ලකුණු 600 සීමාව පසුකිරීමට සමත්වූ තිලක්ෂ කණ්ඩායමේ විශාල බලාපොරොත්තුව වී ඇත. මෙවර තරගවාරයේ දී ලකුණු 400 සීමාව පසුකළ හෙලකමල් නානායක්කාර ද සාන්ත‍ තෝමස් විදුහල් පිලට වැඩි දායකත්වයක් ලබාදෙනු ඇත.වමතින් පාදඟ පන්දු යවන තරිඳු රත්නායක, නායක රවිචන්ද්‍රකුමාර් සමග සාන්ත තෝමස් විදුහල් පිලේ පන්දු යැවීමේ අංශයේ වැඩි කාර්යභාරයක් ඉ‍ටු කරනු ඇත. මෙවර සාන්ත තෝමස් විදුහල් පිලේ ආරම්භක පන්දු යවන්නන් ලෙස කටයුතු කරනු ලබන්නේ චෙනුත වික්‍රමසිංහ හා සහන් විජේසිංහ විසිනි. තරිඳු රත්නායක ද මෙවර තරගවාරයේ සාර්ථක පන්දු යවන්නෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=s1403132</link>
    <topic>විස්සයි20 ක්‍රිකට් විස්තර ‘සියත’ එෆ්.එම්.ඔස්සේ</topic>
    <author/>
    <content>ශ්‍රී ලංකා ගුවන්විදුලි ශ්‍රාවකයන්ට එළැඹෙන විස්සයි20 ලෝක කුසලාන ක්‍රිකට් තරගාවලියේ සජීවි විස්තර විචාරය ගෙන ඒමට සියත එෆ්.එම්. ගුවන් විදුලි සේවය සූදානමින් සිටියි. මෙවර තරගාවලියේ ශ්‍රී ලංකාවේ නිල විකාශය හිමිකර ගත් සියත එෆ්.එම්. ගුවන් විදුලි සේවය මේ මස 16වැනිදා සිට පැවැත්වෙන සියලුම තරගවල සජීවි විස්තර විචාරය ගෙන ඒමට කටයුතු සූදානම් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=s1403133</link>
    <topic>විස්සයි20 තරගාවලියේ ජය කොදෙව්වන්ට</topic>
    <author/>
    <content>සංචාරක එංගලන්ත පිල සමග පැවැති දෙවැනි විස්සයි20 තරගය කඩුලු 5කින් ජයගත් බටහිර ඉන්දියා කොදෙව් කණ්ඩායම දෙපිල අතර තරග තුනකින් යුත් විස්සයි20 තරගාවලිය තරගයක් ඉතිරිව තිබියදී 2-0ක් ලෙස ජය ගත්තේය. දෙපිල අතර පැවැති පළමු විස්සයි20 තරගයෙන් කොදෙව් පිල ලකුණු 27ක ජයක් වාර්තා කළේය.බ්‍රිජ්ටවුන් හී පැවැති මේ තරගයේ පළමුව පන්දුවට පහරදුන් එංගලන්තය ඕවර 20 අවසානයේ කඩුලු 7ක් දැවී ලකුණු 152ක් රැස් කළ අතර ඕවර 18.5කදී කඩුලු 5ක් පමණක් දැවී ජයග්‍රාහී ඉලක්කය පසු කිරීමට කොදෙව් පිල සමත්විය.ඉනිමේ අවසන් මොහොතේ වේගවත් පිතිහරඹයක නිරත වූ ඩැරන් සැමී පන්දු 9කදී හතරේ පහර 2ක් සහ හයේ පහර 3ක් සමග නොදැවී ලකුණු 30ක් රැස් කරමින් සිය කණ්ඩායම ජයමාවතට යොමු කළේය.එංගලන්තය – 152/7 (ඕවර 20) ජොස් බට්ලර් 67, ඇලෙක්ස් හේල්ස් 40 ( ක්‍රිෂ්මර් සාන්තෝනී 21/4, ඩ්වේන් බ්‍රවෝ 34/2)කොදෙව් පිල – 155/5 (ඕවර 18.5) ක්‍රිස් ගේල් 36, ඩැරන් සැමී නොදැවී 30, ඩ්වේන් ස්මිත් 30, මාලන් සැමුවෙල්ස් 28 ( ටිම් බ්‍රෙස්නන් 51/2).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=s1403134</link>
    <topic>සැහැල්ලු පන්දු ක්‍රිකට් 15දා ගෝනපොල දී</topic>
    <author>‍ගෝනපොල සමූහ</author>
    <content>හොරණ ප්‍රාදේශීය සභා මන්ත්‍රී සනෙත් විපුලජීව අභියෝගතා කුසලාන සත් සාමාජික ක්‍රිකට් තරගාවලිය මේ මස 15 දා ගෝනපොල, දෙහිගස්පිටිය වීර මද්දුමබණ්ඩාර විදුහල් පිටියේ දී පැවැත්වේ. ගෝනපොල, දෙහිගස්පිටිය තරුණ කැළ සංවිධානය කරන මේ තරගාවලියේ ශූරයන්ට මුදලින් රුපියල් 25,000ක් ද, අනුශූරයන්ට රුපියල් 10,000ක් ද පිරිනැමෙන බව සංවිධායක මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=s1403135</link>
    <topic>රඹුක්කන සැහැල්ලු පන්දු ක්‍රිකට් 15,16</topic>
    <author>රඹුක්කන උතුර සමූහ</author>
    <content>රඹුක්කන කිරිවල්ලාපිටිය මැන්චෙස්ටර් යුනයිටඩ් ක්‍රීඩා සමාජය පළමුවරට සංවිධානය කරනු ලබන සැහැල්ලු පන්දු ක්‍රිකට් තරගාවලිය මේ මස 15 හා 16 දෙදින රඹුක්කන අශෝක විදුහල් ක්‍රීඩා පිටියේ දී පැවැත්වේ.තරගාවලියේ ජයග්‍රාහකයන්ට රුපියල් 25,000 මුදලක් ද, අනුශූරයන්ට රුපියල් 12,000 මුදලක් ද පිරිනැමෙන බව සංවිධායක මණ්ඩලය පවසයි.මීට අමතරව තරගාවලියේ වීරයාට සහ අවසන් මහා තරගයේ වීරයාට ද මුදල් ත්‍යාග පිරිනැමීමට කටයුතු යොදා ඇත. තරගාවලිය සම්බන්ධව වැඩි විස්තර සඳහා 0775802707 දුරකතන අංකයෙන් නාලක මහතා අමතන ලෙසත් සංවිධායක මණ්ඩලය දැනුම් දෙයි‍..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=s1403136</link>
    <topic>සාන්ත සිල්වෙස්තර-විද්‍යාර්ථ‘සුරතලුන්ගේ සටන’ අද සහ හෙට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර සාන්ත සිල්වෙස්තර හා විද්‍යාර්ථ විදුහල අතර 56වැනි 'ළදරුවන්ගේ හටන' මහා ක්‍රිකට් ගැටුම අද (13) සහ හෙට (14) පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වේ.දෙපිල අතර මෙතෙක් පැවැති තරග අතරින් තරග 13ක ජය හිමිකර ගැනීමට සිල්වෙස්තර විදුහල් පිල සමත්වූ අතර විද්‍යාර්ථ විදුහල් පිල තරග 3ක ජයහිමිකර ගත්තේය.මෙවර සාන්ත සිල්වෙස්තර විදුහල් පිල මෙහෙයවීමේ ගෞරවය පස්වැනි වසරේ ක්‍රීඩක සුමේධ දිසානායකට හිමිවී ඇත. මෙවර තරගවාරයේ දී ලකුණු 488ක් රැස් කිරිමට ඔහු සමත්විය. කණ්ඩායමේ උපනායකයා ලෙස කටයුතු කරන හංසමාල් පෙරේරා ද පස්වැනි වසරේ ක්‍රීඩකයෙකි.පාසල් ක්‍රිකට පිටියේ විශිෂ්ඨතම දකුණත් පිතිකරුවකු වන හංසමාල් මෙවර තරගවාරයේ ලකුණු 650 පසුකිරිමට සමත්වීය. එමෙන්ම පන්දු යැවීමෙන් දස්කම් දක්වා කඩුලු 34ක් බිඳ දැමීමට ද ඔහු සමත්විය.පස්වැනි වසරේ ක්‍රීඩකයකු වන වමතින් පාදඟ පන්දු යවන නිමේෂ මෙන්ඩිස් මෙවර තරගවාරයේ කඩුලු 74ක් දවාලීමට සමත්ව සිටියි. පස්වැනි වසරේ තවත් ක්‍රීඩකයකු වන ඉඳුනිල් සමරනන්ද වමත් පිතිකරුවකු ලෙස කටයුතු කරන අතර මෙවර තරගවාරයේ දී ලකුණු 350 පසුකිරීමට සමත්විය.තරගවාරයේ ලකුණු 360ක් හා කඩුලු 22ක් ලබා ඇති හර්ෂ මධුෂාන් ද පස්වැනි වසරේ ක්‍රීඩකයෙකි. මලිත් ප්‍රේමතිලක, එස්.දේවින්ද, එච්.බරම්මන, එම්.රිෆාස්, යූ.වික්‍රමසිංහ, මංජුල පෙරේරා, චේතිය බටවලගෙදර, පරාක්‍රම තෙන්නකෝන්, එස්.ටිරෝන් සහ එන්.අතරගල්ල කණ්ඩායමේ සෙසු ක්‍රීඩකයෝ වෙති.විද්‍යාර්ථ විදුහල් පිලේ නායකයා ලෙස කටයුතු කරනු ලබන්නේ සිවුවැනි වසරේ කඩුලු රකින ක්‍රීඩක කසුන් නවරත්නය. ඔහු වමතින් පන්දුවට පහරදෙන අතර මෙවර තරගවාරයේ දී ලකුණු 550ක් ලබාගැනීමට සමත්විය.එමෙන්ම කඩුල්ල පසුපස සිට දවාලීම් 45කට දායකත්වය ලබාදීමට ද ඔහු සමත්විය. උපනායකයා ලෙස කටයුතු කරන එන්.චින්තක කණ්ඩායමේ ආරම්භක වේගපන්දු යවන්නා වේ.මෙවර තරගවාරයේ දී කඩුලු 45ක් බිඳ දැමීමට ඔහු සමත්විය. මෙවර තරගවාරයේ දී විද්‍යාර්ථ විදුහල වෙනුවෙන් ලකුණු 350ක් රැස් කර ඇති එන්.රණවීර සිවුවැනි ව‍සරේ ක්‍රීඩකයෙකි. වමතින් පාදඟ පන්දු යවන සී.රත්නායක මෙවර තරගවාරයේ බිඳ හෙළා ඇති කඩුලු සංඛ්‍යාව 75කි.සිවුවැනි වසරේ ක්‍රීඩක අයි.වීරසිංහ පිත්තෙන් මෙන්ම පන්දුවෙන් ද දස්කම් දක්වයි. ඔහු මෙවර තරගවාරයේ දී ලකුණු 530ක් රැස් කර ඇති අතර කඩුලු 40ක් බිඳ දමා තිබේ. සී.නවරත්න, කේ.ජයසූරිය, ආර්.නානායක්කාර, එච්.දිසානායක, එන්.පෙරේරා, එම්.සමරකෝන්, එල්.ජයසූරිය, ආර්.ලක්ෂාන්, බී.බණ්ඩාර, එන්.සේනානායක, බී.සමරතුංග, සී.බණ්ඩාර‍, පී.ගුණතිලක සහ ඩී.නානායක්කාර කණ්ඩායමේ සෙසු ක්‍රීඩක‍යෝ වෙති.මෙවර තරගවාරයේ දී තරග 16කට සහභාගි වූ විද්‍යාර්ථ විදුහල් පිල තරග 3ක ජය හිමිකර ගැනීමට සමත්විය.‍ පළමු ඉනිමේ ජයග්‍රහණ දෙකක් අත්කර ගැනීමට ද ඔවුන්සමත්විය.සාන්ත සිල්වෙස්තර විදුහල් පිල මෙවර තරගවාරයේ තරග දෙකක ජය අත්කර ගත් අතර එක් තරගයක් පරාජයට පත්විය. පළමු ඉනිමේ ජයග්‍රහණ 4ක් වාර්තා කිරීමට ද සිල්වෙස්තර විදුහල් පිල සමත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=f1403131</link>
    <topic>ජිනීවා දිනීමටජාතික මතවාදය වැදගත්</topic>
    <author>සංවාද සටහන සුමේධා නවරත්න ඡායාරූපය රුවන් ද සිල්වා</author>
    <content>ජිනීවා මානව හිමිකම් සැසිය ශ්‍රී ලංකාවට අර්බුදයක් වූයේ කෙසේද? එය ජය ගත හැක්කේ කෙසේද? යන්න ගැන මෙවර දිනමිණ සාකච්ඡා කළේ තාක්ෂණ හා පර්යේෂණ ඇමැති චම්පික රණවක මහතා සමඟය. මේ ඒ පිළිබඳ ඔහු සිය අදහස් දැක්වූ අයුරුයි.ජිනීවා මානව හිමිකම් රැස්වීම ලංකාවට ‘අර්බුදයක්’ වෙන තත්ත්වයට පත්වුණේ කොහොමද?බටහිර ආධිපත්‍ය තහවුරු කර ගැනීම උදෙසා එක්සත් ජාතීන්ගේ සංවිධානය සහ එහි අනුමණ්ඩල යොදා ගන්නා බව අපි කවුරුත් දන්න කාරණාවක්. මුලදී බටහිර උත්සාහ දැරුවේ දේශපාලන බල තහවුරකට පමණයි. එහෙත් මේ වන විට දේශපාලන, ආර්ථික, සාමාජීය, සංස්කෘතික යන සියලු කරුණු සම්බන්ධයෙන් ඔවුන් සිය ආධිපත්‍ය තහවුරු කර ගැනීමේ වෑයමක නිරත වෙනවා.මේ දේශපාලන හරයන් ශ්‍රී ලංකාව තේරුම්ගත යුතුයි. ශ්‍රී ලංකාව ඇතුළු ඉන්දියානු කලාපයේම ඔවුනුන් සිය ආධිපත්‍ය පැතිරවීමේ ක්‍රියාවලියක නිරත වී සිටිනවා.ඔබ කියන්නේ මේ අර්බුදය මතුවුණේ බටහිර රටවල දේශපාලන වුවමනාවන් නිසා මිස අපේ වරදක් නිසා නොවන බවද?මේ මානව හිමිකම් අර්බුදය මතු වන්නේ උතුරේ යුද අපරාධ හෝ ආගමික නිදහස යනාදී චෝදනා නිසා නොවේ. මෙවැනි තුරුම්පු නොතිබුණා නම් රටට නාස් ලණු දාගන්න ඔවුන් තව තුරුම්පු ගහයි. මොකද අද අමෙරිකාවට අවශ්‍ය කරන්නේ මුළු ඉන්දියානු කලාපයම ඔවුන් යටතට පත්කර ගැනීමටයි. එතැනදී අපේ රට ඔවුන්ගේ යුද කඳවුරක් කර ගැනීමට හා උතුරු නැඟෙනහිර ඉන්දියාවට පාවා නොදෙන තුරු ඔවුන් අපට නොනවත්වා විවිධ චෝදනා ඉදිරිපත් කරාවි.අමෙරිකාව ඉන්දියානු කලාපයම ග්‍රහණයට ගැනීමේ පරමාර්ථය පැහැදිලි කළොත්?ඉන්දියානු සාගරය තමයි අද වැදගත්ම සාගරය බවට පත්වී තිබෙන්නේ. මීට පෙර එනම් 19 වැනි සියවසේදී අත්ලන්තික් සාගරය, 20 වැනි සියවසේදී පැසිපික් සාගරය ලෝකයට වැදගත් වුණා. 21 වැනි සියවසේදී ඒ තැන ලබාගෙන තිබෙන්නේ ඉන්දියානු සාගරයයි. බලශක්තිය. ආර්ථික, දේශපාලනය, වෙළෙඳපොළ, ජනගහනය, මූලධර්මවාදය යනාදී මේ මොන සාධකය ගත්තත් වැදගත් කලාපයක් වන්නේ මෙයයි.චීනය ලෝකයේ වැඩිම ප්‍රාග්ධන හිමියා, නිෂ්පාදකයා හා අපනයනකරු. 2020දී අමෙරිකාව අබිබවා යෑමට සූදානම්ව සිටින්නේ චීනයයි.1824 චීනය පරදවමින් එංගලන්තය බලවතා වුණා. 1870 ජර්මනිය ඒ තැන අරගත්තා. අමෙරිකාව බලවත් වුණේ 1875දී. ඒ තත්ත්වය චීනය 2020දී නැවත ඇති කරගන්නවාට අමෙරිකාව කැමැති නැහැ.ඒ නිසා රුසියාවේ දේශපාලන බලය නතර කරන අතරවාරයේදීම චීනය ඇතුළු අභියෝගාත්මක රටවල් වටකර පහරදීම කොටු කිරීම හා කඩා දැමීම තමයි අමෙරිකාව මේ කරමින් සිටින්නේ.ඉරානයේ, ඇෆ්ගනිස්ථානයේ, සූඩානයේ, කෙන්යාවේ ප්‍රශ්න ඇති කරනවා. පාකිස්ථානය, නේපාලය, බංග්ලාදේශය, තායිලන්තය, බුරුමය (මියන්මාර්) යනාදී ඔවුන්ට කීකරු නොවන රටවලට ප්‍රශ්න ඇති කරමින් සිටිනවා.මේ සියලුම කරුණුවලින් පැහැදිලි වන්නේ අමෙරිකාව සිය ආධිපත්‍ය රඳවා ගැනීමේ දැඩි මෙහෙයුමයක නිරතව සිටින බව පමණයි. ශ්‍රී ලංකාව මේ තත්ත්වය මැනවින් තේරුම් ගත යුතුයි.මෙතැනදී ඉන්දියාවේ හැසිරීම ගැන ඔබ මොකද හිතන්නේ?ලංකාවේ ආර්ථිකය බලගතු වෙනවට ඉන්දියාව කොහෙත්ම කැමැත්තක් නැහැ. හොංකොං, තායිවානය, සිංගප්පූරුව වගේ ශක්තිමත් දූපත් රාජ්‍යයක්, ලංකාවේ ගොඩනැඟෙයි කියලා ඉන්දියාව බයයි.තමිල්නාඩුවේ දෙමළ ප්‍රජාව උපයෝගී කරගෙන ඔවුන් විවිධ බලපෑම් කරනවා. ශ්‍රී ලංකාව ඉන්දියාවේ පරිවාර රාජ්‍යයක් කර ගනිමින් උතුරු නැඟෙනහිර ඔවුන්ගේ රටේ කොටසක් හැටියට තබා ගැනීම තමයි ඔවුන්ගේ උත්සාහය.ඉන්දියාවේ ඔය චින්තනය තමයි මේ රටේ යුද්ධයට හේතුව වුණේ. මේ ගැටලුව අපට විසදාගන්න ඔවුන් ඉඩ දුන්නෙම නැහැ.හැබැයි ඔවුන්ගේ මේ ක්‍රියාදාමය ඔවුන්ටම අද පාරාවළල්ලක් වෙලා. ඔවුන් සිය අගමැතිවරයකු නැති කර ගත්තා. අනෙක් පැත්තෙන් රටේ පාලනයට විශාල බලපෑමක් කරගෙන. ඒ වගේම රට ඇතුළේ විශාල බෙදුම්වාදයකුත් නිර්මාණය වෙලා.ඒ නිසා මේ කියන සියලුම තත්ත්වයන් තේරුම් අරගෙන තමයි අපි විසඳුම් ඉදිරිපත් කළ යුත්තේ. එහෙම නැතිව අපි අමාරුවේ වැටෙන්න හොඳ නෑ.උගත් පාඩම් කොමිසමේ වාර්තාව ක්‍රියාවට නැංවීම ජිනීවා අර්බුදයට එක් පිළියමක් බව ඇතැමුන්ගේ අදහසයි. ඔබ මොකද මේ ගැන හිතන්නේ?උගත් පාඩම් කොමිසම තම බල සීමාව ඉක්මවූ බවයි මගේ හැඟීම. 2002 පෙබරවාරි 22දා සිට 2009 මැයි 19 වෙන තුරු වූ සිදුවීම් විස්තර කරන ලෙසයි මේ කොමිසමට නියම වුණේ. නමුත් ඔවුන් කළේ මේ ර‍ටේ ජනවාර්ගික ප්‍රශ්නයක් තිබෙනවාය, මෙන්න ඊට විසඳුම් කියලා වාර්තාව නිකුත් කළ එකයි.13 වැනි ආණ්ඩුක්‍රම ව්‍යවස්ථා සංශෝධනය කිසිසේත්ම ප්‍රජාතන්ත්‍රවාදී එකක් නොවේ. ඇත්තටම මේ පනත කෙටුම්පත් කළෙත් සම්මත කළෙත් ඉන්දියාවේ දේශපාලන අවශ්‍යතාවක් මතයි. එය ශ්‍රී ලංකාවේ වුවමනාවක් නොවේ. මේ සංශෝධනය ජනතාව අනුමත නොකළ නීති විරෝධී ලෙස ව්‍යවස්ථාවට බලෙන් ඇතුළත් කළ එකක්.2010 මහින්ද චින්තන ප්‍රතිපත්ති ප්‍රකාශයේ පවා තිබෙනවා එය උතුරු නැ‍ඟෙනහිර ගැටලුවට විසඳුමක් නොවේය; ඒ ගැන පක්ෂ විපක්ෂ පිරිස් සිටින බැවින් වෙනත් සුදුසු විසඳුම් ඉදිරිපත් කරන බව.13 වැනි ව්‍යවස්ථා සංශෝධනය හෝ උගත් පාඩම් කොමිසමේ යෝජනා කිසිසේත්ම රටට යහපතක් උදා නොකරන බවද ඔබ ඔය කියන්නේ?ඔය යෝජනා ඉදිරිපත් කරන අය රටට විරුද්ධව ක්‍රියාත්මක වුණේ අද ඊයෙක පටන් නොවේ. ඔවුන්ම තමයි අවුරුදු විස්සක් තිහක් තිස්සේ පැවසුවේ ප්‍රභාකරන් පරාජය කරන්න බැරි බව. ඒත් ඔවුන්ගේ මත පුස්සක් කරමින් ප්‍රභාකරන් පරාජය කළා.ප්‍රභාකරන් ගැන කළ ඔය ප්‍රකාශ අසාර්ථක උපාය මාර්ගයක් වුණා වගේම දැන් ඔය වගේ ප්‍රකාශ කරමින් ගන්නා උපාය මාර්ගයත් පරාජයට පත්වෙන බව අමුතුවෙන් කියන්න ඕනෙ නෑ.අනෙක බටහිර රටවල් අපට විරුද්ධව ගෙනෙන අවසාන යෝජනාව මෙය නොවෙයි. යුද අපරාධ, ආගමික නිදහස, මාධ්‍ය නිදහස කියන මේ කාරණා සියල්ල විසඳී අවසන් වුණත් ඊළඟට සමලිංගික නිදහස නැති බව කියමින් හරි චෝදනා කරයි.කෙ‍සේ වුවත් මේ අර්බුදය අප ජයගත යුතුයි. මේ අභියෝගයට මුහුණ දිය යුත්තේ කෙසේද?යුද අපරාධ සම්බන්ධයෙන් අන්තර්ජාතික මැදිහත්වීමක් තමයි ඔවුන්ගේ අරමුණ. නවනීදන් පිල්ලෙත් මේ ඉල්ලීම කර තිබෙනවා. බෙදුම්වාදය නීත්‍යානුකූලවම පරාජය නොකිරීම තමයි මේ අතපෙවීම්වලට හේතුව. 1971 දී උතුරේ 21000ක් ජනතාව ජීවත් වුණා. අද සිංහල ජනතාවට එහේ ජීවත් වෙන්න ඉඩක් නෑ. ඒ වුණාට කොළඹ දෙමළ ජනයා 259000ක් ජීවත් වෙනවා. මේ තරම් දේවල් වෙද්දි තමයි තවත් ඉල්ලීම් ඉල්ලන්නේ.ජර්මනිය නාසිවාදය පරාජය කළා. ඉතාලිය ජපානය ෆැසිස්ට්වාදය පරාජය කළා. ඒ වගේම නාසිවාදීන්ටවත්, ෆැසිස්ට්වාදීන්ටවත් රටේ පරිපාලන බලයට එන්න කිසිවිටෙක ඉඩ තැබුවේ නැහැ. යම්කිසි ත්‍රස්තවාදයක් යුද්ධයෙන් පරාජය කරලා ඒ ත්‍රස්තවාදයටම පරිපාලනයෙන් ඉඩක් දුන්නම ඇතිවන්නේ ව්‍යසනයක්.මේ වෙලාවේ රටේ ස්ථාවරය ගැන පැහැදිලි ජාතික මතවාදයක් ජාත්‍යන්තරයට දිය යුතුයි. ඒ සඳහා රට ගැන හැඟීමක් ඇති හොඳම පිරිස් විදේශ සේවයට යොමු කළ යුතුයි. මේ සේවයට යොමු කර ඇති ඇතැම් අය ඒ රටවල ප්‍රකාශ කරන්නේ තමන්ගේ මතවාද මේ අභියෝග ජය ගන්න එවැනි පිරිස් යොදවලා බැහැ.කියුබාව පරාජය කළ නොහැක්කේ නිශ්චිත මතවාදයක් සමඟ ඔවුන් කටයුතු කරන නිසයි.ඒ වගේම මෙවැනි අභියෝග හමුවේ ආර්ථික හා දේශපාලන ශක්තිමත්භාවයකින් යුතුව මුහුණ දීමට අපට හැකිවිය යුතුයි.මෙහිදී විපක්ෂයේ කාර්යභාරය ගැන මොකද හිතන්නේ?ඇහැලෙපොළගේ චින්තනයෙන් තමයි ඔවුන් කටයුතු කරන්නේ. රාජසිංහ රජු මැරුණට පස්සෙ රජ වෙන්න ඇහැලේපොළ රජුගේ ඔටුන්න ආභරණ හංගලා තිබ්බනෙ. ඒ වුණාට ඇහැලෙපොළට රජ වෙන්න බැරි වුණා.මුළු රටටම මෙතැනදී ජාතික මතවාදයක් අවශ්‍යයයි. ඒ මතවාදය තමයි රටේ මහජන පදනම දෙදරා යෑමට ඉඩනොදී එය ආරක්ෂා කරන්නේ.ඉන්දියාවේ නරේන්ද්‍ර මෝඩි අගමැති තනතුරට පත්වෙන්න නියමිතයි. ඔහු තමන්ගේ මතවාදය වෙනස් කරලා නෑ. කලින් මෝඩිව පිටුදැකපු අමෙරිකාව අද ඔහුට රතුම රතුරෝස අරන් යන තත්ත්වයට පත්වෙලා.ඒ නිසා මේ අභියෝගය ජයගන්නට නම් රටක් විදියට ජාතික මතවාදයක සිටිමින් සියලු දෙනා කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=f1403137</link>
    <topic>ශ්‍රී ලංකාවේ සඟරා සම්පාදක ප්‍රථම බෞද්ධයා දොන් අන්ද්‍රිස් ද සිල්වා ශ්‍රී දේවරක්ෂිත බටුවන්තුඩාවේ පඬිතුමා</topic>
    <author>නන්දික බැද්දේගම ඡායාරූප - සමන් ශ්‍රී වෙදගේ</author>
    <content>යතලබ සඟරාව ආරම්භ කළ බටුවන්තුඩාවේ පඩිතුමා ලංකාවේ ලියාපදිංචි මුල්ම පුවත්පත වන ලක්මිණි පහන පුවත්පත ආරම්භ කිරීමට මුල්වී ක්‍රියා කළ අතර එම පුවත්පතේ පසුකාලයේ දී සංස්කාරකවරයා විදියට කටයුතු කළේය.එමෙන්ම 1862 දී ගාල්ලේ දී ආරම්භ කරන ලද “ලංකාලෝපකාරය’ මුද්‍රණාලය ආරම්භ කිරීමට කොටස්කරුවකු ලෙස ක්‍රියා කොට ඇති අතර ඔහුගේ මඟපෙන්වීම යටතේ සිංහල බෞද්ධයන්ගේ මුද්‍රණාලයක් ලෙස 1863 වසරේ දී ලංකාභිනවවිශ්‍රැත මුද්‍රණාලය ඇරඹුණේය.මේ මුද්‍රණාලය ශ්‍රී ලංකාවේ පුවත්පත් හා පොත්පත් මුද්‍රණයට මාහැඟි සේවාවක් ඉටු කළේය. මේ මුද්‍රණාලය වසර 100 වඩා වැඩි කලක් පවත්වා ගෙන යාමට හැකිවිය. දැනට ලංකාවේ තිබෙන නොකඩවා පළවන එකම දිනපතා පුවත්පත වන දිනමිණ පුවත්පත ද ඇරබියේ බටුවන්තුඩාවේ පඩිතුමා ඇරැඹි ලංකාභිනවශ්‍රැත මුද්‍රණාලයේ 1909 වසරේ දී ය.බටුවන්තුඩාවේ ආදිතමයා’1592 වසරේ පළමු රාජසිංහ රජතුමා ප්‍රතිකාලුන් (පෘතුගීසින්) සමූල ඝාතනය කොට පළවා හැරීමට ක්‍රියා කළේය. මේ බිහිසුණු යුද්ධය නිසා බියට පත් සීතාවක පදිංචිව සිටි බොහෝ පිරිස් තමන්ට පහසු ප්‍රදේශවලට පලා ගියේය. බටුවන්තුඩාවේ පඬිතුමාගේ පරම්පරාවේ ආදිතමයන් එසේ සීතාවක හැර ගාල්ලේ ප්‍රතිකාල් ආණ්ඩුවේ සේවයට ගියේය. ප්‍රතිකාල් ආණ්ඩුකාරයා බටුවන්තුඩාවේ නම් ගම එම ආදිතමයාට නින්ද ගමක් කොට පදිංචියට ලබාදුනි.“උපත”එම පරපුරේ 1819 මැයි 2 දින බටුවන්තුඩාව ගමේ දී උපන් කුමරුවාට දොන් අන්දරිස් ද සිල්වා යන නම තබන ලදී. ශ්‍රාද්ධාවන්ත බෞද්ධයන් වූ මේ කුමරුවන්ගේ මවුපිය දෙපළ දරුවා ක්‍රිස්තියානි පාසලින් අස්කොට 1832 දී නාදුගල රේවත හිමියන් ළඟ පැවදි කරන ලදී. 1835 වසරේදී තම ඥාතිවරයකු වු කෝට්ටේ රජමහා විහාරයේ ශ්‍රී ධම්මකීර්ති මංගල නාහිමි යටතේ අධ්‍යාපනය ලැබීය. 1840 දී මලිගස්පේ ධර්ම කීර්ති නායක හිමියන් ගුරු තනතුරේ තබා “බටුවන්තුඩාවේ දේව රක්ෂිත නමින් උපසම්පදාව ලැබිණි.“වලානේ ශ්‍රී සිද්ධාර්ථ මහ නාහිමි”මහා පණ්ඩිතවරයකු වූ වලානේ ශ්‍රී සිද්ධාර්ථ මහනාහිමි ආරම්භ කළ එකල පැවැති ප්‍රධානතම ධර්ම ආයතනය වූ රත්මලාන පරම ධර්මචේතිය පිරිවෙනට ඇතුළු විය. එකළ සිටි බොහෝ උගත් හිමිවරු වලානේ ශ්‍රී සිද්ධාර්ථ හිමියන්ගෙන් ශිල්ප හැදෑරූ ශිෂ්‍යයෝය. උන්වහන්සේ අඩි 6යි අඟල් 6ක් උසකින් යුත් ශරීරය රත්‍රං පැහැයෙන් යුත් ඉතා රූප සොබාවෙන් යුත් හිමිනමකි. කිසිදිනක ඡායාරූපයක් ගැනීමට උන්වහන්සේ ඉඩ නොදුන් අතර දුටුවන් විශ්මයට පත්කරන මේ හිමිගේ අපවත් වීමෙන් පසු ගත් ඡායාරූපයක් රත්මලානේ එම පිරිවෙණේ අද ද දැක ගැනීමට ඇත.විද්‍යෝදය විද්‍යාලංකාර විද්‍යාතන ආරම්භ කළ හික්කඩුවේ ශ්‍රී සුමංගල, රත්මලානේ ධම්මාලෝක මහ නාහිමියන් දෙනම ඇතුළු එකල උගත් බොහෝ හිමිවරු පරමධම්මචේතිය පිරිවෙනේ බටුවන්තුඩාවේ භික්ෂූන් වහන්සේ සමඟ එකට ඉගෙන ගත් හිමිවරු වෙති.හික්කඩුවේ ශ්‍රී සුමංගල හිමි, රත්මලානේ ධම්මාලෝක මහ නාහිමි, බටුවන්තුඩාවේ ශ්‍රී දේවරක්ඛිත හිමිවරුන්ගේ ධර්මචාර්ය පරම්පරාව1.වැලිවිට සරණංකර සංඝරාජ මහ නාහිමි2.අත්තරගම රාජගුරු බණ්ඩාර විද්‍යාරත්නතුමා3.සිටිනාමළුවේ ධම්මජෝති නාහිමි4.කරතොට කීර්ති ශ්‍රී ධම්මාරාම නාහිමි5.ගාල්ලේ සුමංගල නාහිමි6.ඉඳුරුවේ සුමංගල මේධංකර නාහිමි7.වලානේ ශ්‍රී සිද්ධාර්ථ මහා නාහිමි8.හික්කඩුවේ ශ්‍රී සුමංගල නාහිමි, රත්මලානේ ධම්මාලෝක මහා නාහිමි, බටුවන්තුඩාවේ ශ්‍රී දේවරක්ෂිත නාහිමි.පසුව විද්‍යෝදය - විද්‍යාලංකාර විද්‍යායතන දෙක විශ්වවිද්‍යාල බවට පත්විය. (ජයවර්ධනපුර - කැලණිය යනුවෙනි.)“උපැවිදි වීම”බටුවන්තුඩාවේ ශ්‍රී දේවරක්ෂිත හිමියන් 1845 වසරේදී රෝගාබාධයක් හා පෞද්ගලික හේතූන් මත උපැවිදි විය. එයින් පසු හඳුන්වනු ලැබූවේ ගිහි ජීවිතයේ නම සමඟින් දොන් අන්දිස් ද සිල්වා බටුවන්තුඩාවේ ශ්‍රී දේවරක්ෂිත යන නමිනි.“සිංහලයන්ගේ මුද්‍රණයන්ත්‍රාල ආරම්භ කිරීම”මෙයට වසර 160කට පෙර මුද්‍රිත පොත් ‍හෝ මුද්‍රණ යන්ත්‍රාලය සුලභ නොවීය. 1860 වනවිට රජයේ මුද්‍රණාලයට අමතරව වැස්ලියන් මිසියොනාරිස් මුද්‍රණාලය කතෝලික මුද්‍රණාලය පමණක් තිබුණි.බෞද්ධයන්ගේ පොත්පත් මුද්‍රණය කිරීමට මුද්‍රණාලයක් නොවීය. 1862 වසරේදී “ලෝංකොප්‍රකාර” යන නමින් ගාල්ලේ දී ආරම්භ කරන ලද මුද්‍රණාලයක් 1863 දී ලංකාභිනව විශ්‍රැත මුද්‍රණාලය ආරම්භ කිරීමට බටුවන්තුඩාවේ පඩිතුමා මූලික විය. එමෙන්ම 1862 ඇරැඹී “ලක්මිණි පහන” නම් රජයේ ලියාපදිංචි කළ පළමු සිංහල පුවත්පත 1862 සැප්තැම්බර් 11 එළිදැක්වීමද මොහු මූලික විය. ලක්මිණි පහනේ ආරම්භක කර්තෘ වූයේ ජොහැන්නස් පණ්ඩිත තිලක කොග්ගල ගුරුතුමාය. පසුකලෙක බටුවන්තුඩාවේ පඬිතුමා ද මෙහි කර්තෘත්වය හොබවා ඇත.“පොත් සංස්කරණය”“යතලබ” සඟරාවට අමතරව බටුවන්තුඩාවේ පඩිතුමා සංස්කරණය කළ ග්‍රන්ථ රාශියකි.මහා වංශය, මහා වංශ ටීකාව, සුශ්‍රැතය, වෘතත මාලාඛ්‍යාව, බෞද්ධ ශතකය, සූර්යශතකය, අනුරුදධශතකය, සද්ධම්මාලංකාරය, සදධාමේපායනී, උම්මංග ජාතකය, ගුත්තිල කාව්‍යය, කච්චායනය, බාලාවතාරය, රුවන්මල හා පියුම්මල, සිදත් සඟරාව, එයින් කිහිපයකි.මෙහි නම් සඳහන් ඇතැම් පොත්වල 19 වැනි මුද්‍රණයද අද නිකුත්වී ඇත.කොළඹ ගුරුවරුන් පුහුණු කරවන ආයතනයේ ගුරුවරයකු ලෙස ක්‍රියා කර ඇති බටුවන්තුඩාවේ ගුරුන්නාන්සේ ගැන හා භාෂා දැනුම ගැන පැහැදුණු ඉංග්‍රීසි ආණ්ඩුව ඔහුට පණ්ඩිතනාමය රජයෙන් පිරිනමා ඇත. පණ්ඩිතනාමය පිරිනමන කොළඹ ප්‍රාචීන භාෂෝපකාර සමාගම එකල නොවීය. එකල ඩී. ජේ. ගෝගර්ලි නම් දේවගැතිතුමා ක්‍රිස්තියානි සාහිත්‍යයෙන් විවිධ පොතපත ලිවුවේය. ඔහු පෙරදිග භාෂා දැනුම ලබාගැනීමට බටුවන්තුඩාවේ පඩිතුමාගේ පිහිට පැතීය. ඔහු බටුවන්තුඩාවේ පඬිතුමා තම ගුරුවරයකු ලෙස තබා ගත්තේය. එමෙන්ම තම පාසල්වල ආචාර්ය ධුරයක්ද බටුවන්තුඩාවේ පඬිතුමාට ලැබිණි.මේ වකවානුවේ ගෝගර්ලි දේවගැතිවරයා ‘ක්‍රිස්තියානි ප්‍රඥප්තිය’ නම් බුද්ධාගමට විරුද්ධ පොතක් සකස් කොට එහි ශුද්ධ පත්‍ර බැලීමට බටුවන්තුඩාවේ පඬිතුමාගෙන් ඉල්ලීය. එතුමා එය ප්‍රතික්ෂේප කළේය. ඔහුව පාසලෙන් නෙරපන බවට තර්ජනය කළේය. ඔහු වහාම පාසලෙන් ඉල්ලා අස්වීය.පසු කලෙක ප්‍රසිද්ධ කළ ‘ක්‍රිස්තියානි ප්‍රඥප්තිය’ පොතට විරුද්ධව පඬිතුමා විසින් ලියන ලද ‘ක්‍රිස්තියානි ප්‍රඥප්ති බන්ධාක’ නම් පොත මුද්‍රණය කිරීමට සුදුසු මුද්‍රණාලයක් සෙව්වුවේය.පොතක් මුද්‍රණය කිරීමට සුදුසු මුද්‍රණ යන්ත්‍රාලයක් හිමි එකදු බෞද්ධයකු 1863 වනවිට කොළඹ නොසිටියේය. ඉන්පසු කොල්ලුපිටියේ විසු ජුවාන්ස් නම් මහතා ලවා ලීවලින් සාදන ලද යන්ත්‍රයක ආධාරයෙන් අකුරු කප්පවාගෙන ඉතා දුෂ්කරතා මධ්‍යයේ එම පොත මුද්‍රණය කරගැනීමට හැකිවිය. එම යන්ත්‍රාලය දිනෙන් දින දියුණුවට පත්විය. මේ දිනමිණ පුවත්පත 1909 දී මුද්‍රණය කළ ‘ලංකාභිනව විශ්‍රැත යන්ත්‍රාලයයි. පිහිටියේ පිටකොටුව පළමු වෙනි හරස්වීදියේය. මෙය වසර 100කට වඩා එම ස්ථානයේ තිබුණි.‘සිංහල බෞද්ධ විවාහ ලියාපදිංචිය’බටුවන්තුඩාවේ පඬිතුමාගේ විවාහය සිදුවූයේ ජයවර්ධනපුර කෝට්ටේ රණමුක රාජකරුණා බුලත්සිංහල දලුවඩන මුදියන්සේ රාලහාමිලාගේ ජේකොබ් කුරේ නම් ප්‍රභූවරයාගේ දියණිය වන සෙලෙස්තිනා රාජකරුණා මෙනෙවිය සමඟයි.පඬිතුමාට දරුවෝ දසදෙනෙක් වූහ. ඔවුන් අතරින් සිව්දෙනෙක් පුතුන්ය. ඉතිරි සයදෙනා දූවරුය.ඕලන්ද කාලයේ සිට ශ්‍රී ලංකාවේ පැවැති විවාහ ක්‍රමය දේවස්ථානයේ විවාහ ලියාපදිංචි කිරීමයි. ඉංග්‍රීසි ආණ්ඩුවෙන් ද එම ක්‍රමය දිගටම ක්‍රියාත්මක විය. මේ හෙයින් ක්‍රිස්තියානි නොවන අයට මහත් අවමානයක් විය.පාඩුවක් විය.මේ ක්‍රමය නිසා නූගත් බෞද්ධයන් ක්‍රිස්තියානි ආගමට ඇදී යන බව දුටු මෙතුමා බෞද්ධයන් ඇතුළු සියලු ආගම්වල අයට සාධාරණ වූ කසාද භීතියක් තිබිය යුතු බවට අධිනීතිඥ ලෝරුන්ස් මහතා සමඟ ව්‍යාපාරයක් ආරම්භ කළේය. පනස් දහසකගේ අස්සන් සහිතව ඉංග්‍රීසි භාෂාවෙන් සකස් කරන ලද පෙත්සමක් ඉංග්‍රීසි ආණ්ඩුව වෙත ඉදිරිපත් කරන ලදී. අද කාටත් සාධාරණ අන්දමින් විවාහ ලියාපදිංචි කිරීමේ නීතියක් විවාහ ලේකම් තනතුරු ඇතිවූයේ එම ව්‍යාපාරය නිසායි.මෙතුමාගේ පාලි පිළිබඳ දැනුමට විදේශ පණ්ඩිතයෝ පවා පැහැදී සිටි යේය. 1872 දී මෙතුමාට බුරුම රුන්ගුන් කොලේජ් නම් ආයතනයෙන් පාලි භාෂාව පිළිබඳ මහාචාර්ය ධුරයක් පිරිනැමුවත් ශ්‍රී ලංකාවටම සේවය කිරීමේ අදිටනින් එය ප්‍රතික්ෂේප කළේය.ඉංග්‍රීසි ආණ්ඩුවෙන් ලබා දුන් මුදලිකමත් බාර නොගත්තේය. මුදලිකමට වඩා ගුරු තනතුර උසස් යැයි කියමින් බටුවන්තුඩාවේ ගුරුන්නාන්සේ යැයි කීම ගෞරවයක් යැයි ප්‍රකාශ කළ මෙතුමා 1888 අප්‍රේල් 20 ලබා දුන් විවාහ ලේකම් ධුරය පිළිගත්තේය. එය ඔහු මිය යනතුරුම දැරීය.“දුව දරුවන්”#මෙතුමාගේ වැඩිමල් පුතා මාර්ෂල් බටුවන්තුඩාවේ මහතායි.#දෙවන පුතා දොන් ඇඩ්විර්ඩ් බටුවන්තුඩාවේ මහතාය.#තුන්වන පුතා රොබට් බටුවන්තුඩාවේ මහතාය. ලංකාභි නවවිශ්‍රැත මුද්‍රණ යන්ත්‍රාලය පවත්වාගෙන යමින් බටුවන්තුඩාවේ පඬිතුමාගේ හා අනිකුත් ලේඛකයන්ගේ පොත් මුද්‍රණය කළේ මෙතුමාය. දිනමිණ ආරම්භක කර්තෘ එච්. එස්. පෙරේරා මහතාට 1909 දී දිනමිණ ආරම්භ කිරීමට අත හිත දෙන්නේ මෙතුමාය. දිනමිණ පුවත්පතේ මුල්ම කළමනාකාර අධ්‍යක්ෂ මොහුය. මොහුගේ පුත්‍රයා දාස් බටුවන්තුඩාවේ.#හතරවන පුතා අධිනීතිඥ චාර්ල්ස් බටුවන්තුඩාවේ මහතාය. අමද්‍යප ව්‍යාපාරයේද ජාතික ව්‍යාපාරයේද නායකයකු වූ මෙතුමා 1931 දී කළුතර මන්ත්‍රීවරයා විය. ජාතික සංගමයේ ලේකම් ලෙස වසර තුනක් කටයුතු කළේය. පරම විඥානාර්ත බෞද්ධ සමාගමේ සභාපති ධුරය ද දැරීය. රාජ්‍ය මන්ත්‍රණ සභාවේ ප්‍රථම පළාත් පාලන ඇමැතිවරයා විය.#බටුවන්තුඩාවේ පඬිතුමාගේ දියණිවරුන්ගෙන් දෙදෙනකු අවිවාහකව ජීවත්විය.#එක් දියණියක් ගාල්ලේ අබේරත්න නොතාරිස් රාළහාමි සමඟ විවාහ විය.#මල්ලිකා නම් දියණිය ඩී. බී. ජයතිලක මහතා සමඟ විවාහ විය.“අභාවය”1892 අප්‍රේල් මස 20 දා රාත්‍රී 1.30 පමණ බටුවන්තුඩාවේ පඬිතුමා රෝගාතුර වී මරණාසන්න විය. මරණ මංචකයේ දී“හඳපානේ අද ගමනක් වේය මට මේගම ඇත්තන්ට හැඩුමක් වේය හෙට මායන මුත් තව බෝකල් පවති රට නොතිර මේ දිවි යන කල දුක්වනු කුමට”යන මේ කවිය කියා අවසන් හුස්ම හෙළිය.සඟරාව යන නමින් හඳුන්වන ලද පළමු සඟරාව යතලබ සඟරාවයි. එය පටන්ගෙන ඇත්තේ 1854 වසරේදී ය. එය මාසික සඟරාවකි. එක් කලාපයක් පිටු අටකින් යුත් මෙය මුද්‍රණය කොට ඇත්තේ කොළඹ කතෝලික යන්ත්‍රාලයේ ය. මුල්ම කලාපය මුද්‍රණය කොට ඇත්තේ 1854 වසරේ අප්‍රේල් මාසයේ දී ය.මේ සඟරාව ජෝන් පෙරේරා මහතා 1853 ඇරැඹි ශාත්‍රාලංකාරය සඟරාව මඟින් ගෙනගිය සවියක් වාදයේ ප්‍රතිවිරුද්ධ මතධාරීන්ගේ මතය ගෙන යාමට ඇරැඹි සඟරාවකි. මාසික සඟරාවක් වූ ශාස්ත්‍රාලංකාරය නිකුත් කොට ඇත්තේ කලාප 14ක් බව කළුකොදයාවේ ප්‍රඥාශෙඛර හිමි සඳහන් කරයි.ජෝන් පෙරේරාගේ ශාස්ත්‍රාලංකාරය සඟරාවේ “සව්සත්දම්වාදය” ඇරැඹෙන්නේ හයවන කලාපයෙනි. එයට පසු ප්‍රකාශයට පත් කරණ කලාප අටම මුළුමනින්ම සව්සත්දම්වාදය සඳහාම මුද්‍රණය කොට ඇත.මේ සව්සත්දම්වාදයට ප්‍රතිවිරුද්ධ මත දැරූ දොන් අන්දීස් ද සිල්වා ශ්‍රී දේවරක්ෂිත බටුවන්තුඩාවේ රාජකීය පඬිතුමා යතලබ සඟරාව මුද්‍රණය කොට ප්‍රසිද්ධියට පත් කරන ලදී. 1873 හෙන්ද්‍රික් ප්‍රෙරා ජයසූරිය මහතා විසින් මුද්‍රණය කරන ලද “සව්සත්දම්වාදය” නැමැති පොතේ ජෝන් පෙරේරාගේ ශාස්ත්‍රාලංකාරයේ කලාපවල ඇතුළත් ලිපිද අවසානයේ යතලබ සගරාවේ එක් කලාපයකට අයත් ලිපි පමණක් ඇතුළත් කර ඇත. “සව්සත්දම්වාදය” අවසන් කිරීමත් සමඟ ශාස්ත්‍රාලංකාරයද මුද්‍රණය කිරීම නවතා දමා ඇත.යතලබ සගරාවේ කලාප 7ක් කියවා ඇති කළුකොදයාවේ ප්‍රඥා‍‍ශේඛර හිමියන් එම සඟරාවල විස්තරයක් සටහන් කොට ඇත. එබැවින් හැගෙන්නේ යතලබ සගරාව කලාප 7ක් පමණක් මුද්‍රණය කොට ඇති බවකි.යතලබ සඟරාවේ කලාපයක මිල පැන්ස් දෙකකි. මුද්‍රණය කරවන ලද්දේ කතෝලික යන්ත්‍රාලයනි.යතලබ සගරාවේ ආරම්භක මුල්පිටුවේ සඳහන්ව ඇත්තේ“මෙහි අභිප්‍රාව නම්” යම්යම් ලබ යන ලබ ලැබූනු යමක් යමක් යනුයි” සඟරා නම් හකුලවා ඔතනලද්දකි. යථාලාභ සංග්‍රහයි.මෙයින් පත්ඉරු සතරක් බැගින් මාස් පතා අච්චු ගැසීමට කල්පනාකර තිබෙනවා. ඊට උපකාර ලැබුණි නම් පත්ඉරු සයක් නොහොත් අටක් පමණ කරන්නටත් කල්පනා කරන්නමු. ගුරුකම් වශයෙන් ගතයුතු වූ වැඩ පිණිස පවත්නා යමක් කා විසින් ලියා එවන ලද්දාත්, මීට ඇතුළත් කොට අච්චු ගස්සන්නෙමු.”බටුවන්තුඩාවේ රාජකීය පඬිතුමා “යතලබ සඟරාව” ගැනයි 1854 වර්ෂයේ ජුනි මාසයේ නිකුත්කරන ලද “ශාස්ත්‍රාලංකාරය” මෙහි පළකර ඇති ලිපිය කොටසක් මෙසේය.“සුබේනොවෙයි යතලබ සඟරායස්පොතට තැබූ නම් කර ඇලේඉබේම කොහොමද පඩිනම ගත්තේලැජ්ජා නැති හීරළු රාලේලැබේ ය ගැරහුම් අද වනතුරු අර“පසිදුපත”ට පසුගිය කාලේනුඹේ තරම් අපි වැඩියෙන් නොකියමුඉදි‍තොත් රට වෙන අය වාලේ“යතලබ සඟරාව” යැයි කියන්නේයම් යම් ලබ එක්කර ගැන මය්එතකොට රාලේ ඔය පොත පිස්සිගේපලා මල්ල හා සම වේ මැය්කැත කරලා ඔය පොත නම් තැබුවේහීරළු ගොන් කෝලමක් තමය්හිත උඩඟුව පඬී නම අරගත්තාහිතා වෙන්ව හොඳ විහිළුව මය්යම් යම් ලබ යතලබ, ලැබුනු යමක් ය. සංග්‍රහ ශබ්දයෙහි විග්‍රහයි. “සඟරා නම් හකුළුවා ඔතන ලද්දකැයි යතලබ සඟරාකරු කීය. එය විරුධාර්ථයයි. හකුළුවා ඔතන ලද්දක් නම් සහිතයි. “සඟරානම්” එක්කොට ගැන්මයි. ලැබුණු යමක් යමක් එක්කර ගැනීම සඟරානම් වේ.“සව්සත්දම්වාදය අවසන් කළසරදම් යාගය”සව්සත්දම්වාදය ශාස්ත්‍රාලංකාරයේ 14 වැනි කලාපය වන විට අවසානයකට පැමිණ තිබුණි. එයින් සිංහල භාෂාවේ උන්නතියට සිදුවූ සේවාව අතිමහත්ය. වාදය ශාස්ත්‍රීය මුහුණවරකින් ආරම්භ වූ නමුත් ඇතැම් පඬිවරුන් එය කුලවාදයකට පෙරළා ගන්න උත්සාහ කළේය.පෙර සිට සිරිලක් තුල්හී පවත්නා ජගත්කම්හොද පිරිසිදු සිත්වූ ලෙව් සිරිත් දත් වියත්වූපිරිසිදු ගොවි වංසේදා, මේ සියල්ලන් මහත්තැන්හැරය මේ සරදම් යාගේ කරන්නේ සැබෑමැයිඑම වකවානුවේ නම්දැරූ උගතුන්ගෙන් බොහෝ පිරිසක් දෙපසකට බෙදී වාද කරන්නට වූ හෙයින් ආධුනිකයෝ වාදය කෙරෙහි ඉමහත් සැලකිල්ලක් දැක්වීය.පසුව කොග්ගල ධම්මතිලක හිමි “සරදම් යාගය” නමින් පොතක් ලියන ලදී. කවි 316කින් සමන්විත මේ පොත වාදයේ ප්‍රතිවිරුද්ධ පක්ෂය ගත් පඩිවරුන් බලවත් උපහාසයට ලක්කළේය. මෙය බලියාගයක සියලු අංගයන් ගෙන් සම්පූර්ණ කොට රසවත්ව නිර්මාණය කොට ඇත.සරදම් නමට ලොව කියනා සරම් යනසරදම් නමට කිපෙමින් දද දනන් වෙනසරදම් සරම් කෙරුමට විත් නොහැකි වුනසරදම් මෙයාගය ඉපදුන මුල මෙත නමහණ රකුසු බලි දෙක, තවත් මහණ රකුසු බලි දෙකක්, සිරළුබලිය, නොතාරිස් බලිය, මුදලිබලි දෙක, හාමු බලිය, සුරායක් බලිය යන බලි අඹා සකස් කර ගැනීම පළමුව කර ඇත.සිදත් සඟරා නැමති පොත්තේනොමගන පිස්සු වැඩි වීමහත් බොරු දෙඩවිලිත් දෙඩවාවාද ගැණ සිත ඉතා විළිවීගතත් වේලයි දිවෙත් කළුඅක්කාරම් සැදිලා තිබෙයි නිය වීයළිත් තොප්පියෙ තිබෙන දෝසදයාග බලි දුටු බෙලෙන් පහ වීඇත්ත නැතිකොට නොයෙක් පෙරළිලිලියා මහ බොරු හුඟක් යොදලාසත්ත කට මහ කරක් ගෙඩියක්පිරෙණ තරමට පොත් සදාලාපොත්ත ගොස් දිව දිගට වණ වීපොකුරු බොරු කී නිසා රිදිලාතිත්ත තිබෙනා දිවේ එදෙසයාග බලි දුටු බැවින් පැනලාමාතර දාවිත් ද සරම් විජයසේකර තිලකරත්න මුදලි තුමා 1807 වසරේ මාතර ගොඩපිටිය විහාරයේ කරනලද තෙමහල් මන්දිරය විවෘත කිරීමේ උළෙලට මහා පින් කමක් ලෙස මාතර සිට ගොඩපිටිය දක්වා ඔරු පාරුයොදා ගෙන නිල්වලා ග‍ඟේ කරන ලද පිරිත් පින්කම වර්ණ කිරීම සඳහා මුහන්දිරම් තෝමිස් සමරසේකර දිසානායක සිලෝ 103ක් රචනා කිරීමෙන් වර්ෂ 67කට පසු එම ගංගා ‍රෝහණ වර්ණාවේ.“සරම්” නොව “සරදම්” වචනය පිළිබඳ අරුඹි සව්සත්දම් වාදය” නිසා මේරට සිංහල භාෂාවේ උන්නතියට විශාල සේවාවක් සිදුවිය. මෙහි ප්‍රමුඛස්ථාන‍යක් දොන් අන්දිස් ද සිල්වා ශ්‍රී දේව රක්ෂිත පඬිතුමාගේ යතලබ සඟරාවට ද හිමිවේ.1854 අප්‍රේල් මස සිට නිකුත් කරන ලද යතලබ සඟරාවේ මුල් පිටපත් ඡායාරූප ගත කිරීම සඳහා කොළඹ ජාතික කෞතුකාගාරයේ ද කොළඹ ජාතික ලේඛනාගාරයේ ද, රත්මලාන පරමධම්ම‍චේතිය පිරිවෙන, පෑලියගොඩ විද්‍යාලංකාර මහ පිරිවෙන, මාලිගාකන්ද විද්‍යෝදය මහ පිරිවෙන අතුළු ස්ථාන රැසක සොයාබැලූ නමුත් එම ස්ථානවල පුස්තකාලවලින් “යතලබ” සඟරාව සොයාගැනීමට නොහැකි විය. නමුත් යතලබ සඟරාවේ ඇතුළත් සියලු දෑ හා සවිසත්දම් වාදයේ අඩංගු වාද සියල්ලම වාගේ අන්තර්ජාලයේ විකිප්‍රීඩියා නිදහස් විශ්වකෝෂයේ wikibook වෙත කිසිවකු විසින් එක් කොට ඇත. එයින් හැ‍ඟෙන්නේ ශ්‍රී ලංකාවේ කිසිවකු ළඟ මේ යතලබ සඟරා ඇති බවකි.එංගලන්තයේ ලන්ඩන් නුවර කෞතුකාගාර‍යට අනුබද්ධ පුස්තකාලයෙන් අන්තර්ජාලය හරහා 1854 වසරේ නිකුත් කරන ලද යතලබ සඟරාව ගැන සොයා බැලූවිට එම නමට සමාන නමක් ඇති 1854 මුද්‍රණය කරන ලද පොත් එහි ඇති බව දැනගන්නට ලැබිණි.“ආශ්‍රිත ග්‍රන්ථ” අන්තර්ජාලයේ විකිප්‍රීඩියා නිදහස් විශ්වකෝෂයේ wiki book වෙතින්, 1873 වසරේ හෙන්ද්‍රික් ප්‍රේරා ජයසූරිය මුද්‍රණය කළ සව්සත් දම්වාදය, 1854 වසරේ ජෝන් පෙරේරා මහතාගේ ශාස්ත්‍රාලංකාරය සඟරාව, 1926 වසරේ නැළවල ඇන්. ඇම්. රත්නායක බණ්ඩාරගේ බටුවන්තුඩාවේ චරිතය, කලුකොදයාවේ ප්‍රඥාශේඛර හිමිගේ සිංහල පුවත්පත් සඟරා ඉතිහාසය, 1972 වසරේ ටී. ඇස්. ධර්මබන්ධු මුද්‍රණය කළ සිංහල වීරයෝ, 1992 වසරේ රත්මලාන පරමධම්මචේතිය පිරිවෙන විසින් මුද්‍රණය කළ ප්‍රගතියේ පියවර 150 සංවත්සරය, 2012 වසරේ ආචාර්ය සඳගෝමි කොපරහේවාගේ සිංහල පුවත්පත් කලාවේ පුරෝගාමියෝ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=f1403132</link>
    <topic>පෙට්ලාස්-ටොයෝමා ටයර් වර්ණ රාත්‍රිය</topic>
    <author> </author>
    <content>කොන්තගන්තොට දියවන්නා ගඟ ඉස්මත්තේ ජනකලා කේන්ද්‍රයේ නව චෝගම් ශාලාව පසුගිය මැදින් මස 01 වෙනි ශනි දින මැදියම වනතුරු උත්සවශ්‍රීයෙන් වර්ණවත් විය. මෙය අන්කිසිවක් නිසා නොව, ප්‍රවාහන ක්ෂේත්‍රයේ කවදත් පුරෝගාමී සේවාවක් ඉටුකරන මාලබේ පෙරේරා ටයර් සර්විස් (පුද්ගලික) සමාගම, වසරක් පාසා වෙළෙඳ පොළට සපයන පෙට්ලාස්, ටොයෝමා, පර්ල්රිවර්, කෙන්ඩා, ඕෆයින් ටයර් සහ මරුටි, ටී. එම්. ටියුබ් වෙළෙඳාමෙන් වාර්තාගත ඉලක්ක සපුරාගත් වෙළෙඳ මහතුන්, ව්‍යාපාර ක්ෂේත්‍රයේ ප්‍රමුඛයන් සහ තම සේවාදායකයන් වෙනුවෙන් පවත්වනු ලබන තිළිණ රාත්‍රිය නිසාය.දිවයිනේ සතර දිග්භාගයෙන් පැමිණි සම්භාවනීය වෙළෙඳ නියෝජිතයන්ගෙන්ද, ව්‍යාපාර ‍ක්ෂේත්‍රයේ ප්‍රමුඛයන්ද, විශාල යන්ත්‍ර සූත්‍ර හිමිකරුවන් ද, ජපානයේ ටොයෝමා සමාගමේ චීන ශාඛාවේ ප්‍රධාන කළමනාකරුවන්ද, විධායක නිලධාරිනියන් ද, තුර්කියේ පෙට්ලාස් ටයර් සමාගමේ අධ්‍යක්ෂවරුන්ද, සම්භාවනීය අමුත්තන් හා ජනමාධ්‍යවේදීන් ද මෙම සමුළුවට සහභාගි වූ අතර, විශේෂ ආරාධිතයා ලෙස සහභාගි වූයේ ආපදා කළමනාකරණ අමාත්‍ය ගරු මහින්ද අමරවීර මැතිතුමාය.දශක තුනකට ආසන්න කාලයක් මෙරට වෙළෙඳ පොළට ඉතා උසස් වර්ගයේ ටයර්, ටියුබ්, කොළර් හා ආශ්‍රිත දෑ සපයමින් ප්‍රවාහන ක්ෂේත්‍රයේ මූලික අවශ්‍යතාවක් ලෙස සැලකෙන ගුණාත්මක බවින් ඉහළ ටයර්, ටියුබ් සැපයීම තම එකම අරමුණ ලෙස සලකා කටයුතු කරන පෙරේරා ටයර් සර්විස් (පුද්ගලික) සමාගම යන්ත්‍රෝපකරණ සහ කර්මාන්ත සඳහාම තුර්කියේ නිෂ්පාදිත පෙට්ලාස් ටයරයද, බස් රථ, ලොරි රථ සහ බර වාහන සඳහා ජපානයේ පූර්ණ තාක්ෂණයන්ගෙන් හා අධීක්ෂණයෙන් නිෂ්පාදිත ටොයෝමා ටයරයද, මගී ප්‍රවාහන රථ, වෑන් හා කාර් සඳහා යුරෝපීය තාක්ෂණ ප්‍රමිතීන්ට අනුව තායිවානයේ හා චීනයේ නිෂ්පාදිත කෙන්ඩා ටයරයද, වෙළෙඳ පොළට අඛණ්ඩව සපයයි.එමෙන්ම ඉන්දියාවේ නිෂ්පාදිත මරුටි, ටී. එම්. ටියුබ් සහ කොරියාවේ නිෂ්පාදිත ස්ටාර්මැක්ස් ටියුබයද වෙළෙඳපළට සපයනු ලබන්නේ මෙම සමාගමයි. අලෙවියෙන් පසු සේවාව තම ප්‍රධාන සේවා අරමුණුවලින් එකක් ලෙස සලකා කටයුතු කරන පෙරේරා ටයර් සර්විස් (පුද්ගලික) සමාගම පාරිභෝගිකයන් වැය කරන මුදලට වඩාත් ප්‍රතිලාභ ලබාදෙන ටයර්, ටියුබ් නිරන්තරයෙන්ම වෙළෙඳපොළට සපයයි.ප්‍රවාහන හා පරිවාහන කටයුතු වෙනුවෙන් ඉතා විශාල මුදලක් දැරීමට සිදුවීම නිසා අපහසුතාවට පත්වී සිටින රථවාහන හිමියන් හා ව්‍යාපාර ප්‍රජාවට සැතපුමකට ඉතා අඩු මුදලක් වැයවන පෙට්ලාස්, ටොයෝමා, පර්ල් රිවර්, කෙන්ඩා හා ඕෆයින් ටයර් භාවිතයෙන් ලැබෙන්නේ මහත් අස්වැසිල්ලකි.මෙම තිළිණ රාත්‍රියේ විශේෂ අවස්ථාවක් වූයේ තරගකාරින්ගෙන් ප්‍රමුඛත්වය දිනූ 35 දෙනකුට අධික පිරිසකට තුර්කිය, ඉන්දියාව, ඩුබායි සඳහා ගුවන් ගමන් පත්‍ර පිරිනැමීම හා මුදල් ත්‍යාග පිරිනැමීම ය.ආපදා කළමනාකරණ අමාත්‍ය ගරු මහින්ද අමරවීර මැතිතුමා අතින්, තිළිණ යටර් සර්විස් කුරුණෑගල, නාමල් ටයර් හවුස් පූගොඩ, S&amp;K එන්ටර්ප්‍රයිසස් මුල්ලේරියාව නව නගරය යන ආයතන පිළිවෙලින් පළවන, දෙවන සහ තෙවන ස්ථාන සඳහා මෙහිදී තිළිණ සහ ත්‍යාග ප්‍රදානය කෙරිණි.කොළඹ ආනන්ද විද්‍යාලයෙන් සිප්සතර ලැබූ රුවන් පෙරේරා මහතා අවුරුදු 19ක් තරම් වූ තරුණ කාලයේදීම මාලබේ ප්‍රදේශයේ ටයර් අලෙවිසලක් ආරම්භ ‍කළේ පාවිච්චිකරණ ලද ටයර් විකිණීම සඳහාය.කාලයත් සමඟ ඉදිරියට ගිය රුවන් පෙරේරා මහතා - තම පියාගේ උපදෙස් ලබා ගනිමින් රීබිල්ඩ් (නැවත පිරවූ) ටයර් වෙළෙඳාම සඳහා අවතීර්ණ වී - තවත් වසර කිහිපයක් ගෙවී යද්දී - විදේශයන්හි නිපදවන ටයර් ශ්‍රී ලංකාවේ ජනතා අවශ්‍යතා සඳහා ගෙන්වීමේ කටයුතු ආරම්භ කළේය.තම ව්‍යාපාර කෙරෙහි ඇති උනන්දුව - කැපවීම හේතුකොට මාලබේ ටයර් සර්විස් පුද්ගලික සමාගම මෙරට පාරිභෝගික අවශ්‍යතා වෙනුවෙන් ටයර් වෙළෙඳාමේ ප්‍රමුඛ ස්ථානය ලබාගැනීමට තරම් දියුණු ආයතනයක් වී තිබේ.1992 වසරේ පටන් විදේශයන්හි නිපදවන ටයර් මෙරටට ෙගන්වමින් විශාල වෙළෙඳ සේවාවක් ඉටුකර ඇති මාලබේ පෙරේරා ටයර් සර්විස් (පුද්ගලික) සමාගම පෙට්ලාස් සහ ටොයෝමා ටයර් ගෙන්වා බෙදාහැරීමේ කටයුතුවලද නිරත ව සිටියි.තම සමාගම සමඟ ටයර් වෙළෙඳාමේ නිරත දිවයිනේ ටයර් වෙළෙඳ නියෝජිතයන් විදේශ රටවල සංචාරයන් සඳහා කැඳවාගෙන ‍ෙගාස් එම රටවලදී උත්සවශ්‍රීයෙන් ඔවුනට සම්මාන පුදකිරීමට පවා ක‍ටයුතුකර තිබේ.2009 වසරේදී ඉන්දියාව /2010 වසරේදී මැලේසියාව /2011 වසරේදී ඩුබායි/2012 චීනය සහ 2013 වසරේදී බැංකොක් රටවල සංචාරය කිරීමට පෙට්ලාස් සහ ටොයෝමා ටයර් වෙළඳ නියෝජිතයනට අවස්ථාව උදාකරදීමට මාලබේ පෙරේරා ටයර් සර්විස් (පුද්ගලික) සමාගම කටයුතු කර ඇත.කොරියාව- ජපානය - තුර්කිය - ඉන්දියාව සහ චීනය ආදී රටවලින් අප රටට අවශ්‍ය ටයර් ගෙන්වා බෙදාහැරීමේ මූලිකයන් වන මාලබේ පෙරේරා ටයර් සර්විස් (පුද්) සමාගම ශාඛා පහකින් සමන්විත වේ. කර්මාන්ත ක්ෂේත්‍රයට අත හිතදෙමින් අතුරුගිරිය ප්‍රදේශයේ කර්මාන්ත ශාලාවක් ද පිහිටුවා තිබේ.මහජන සේවාව සහ විශ්වාසය (P.T.S) පෙරමු‍ණුකොට ජනතා සේවයට කැප වූ මාලබේ පෙරේරා ටයර් සර්විස් සමාගමේ නවතම ශාඛාව අද දින (13) පෙරවරුවේ බත්තරමුල්ල ප්‍රදේශයේදී ආරම්භ කෙරේ.     .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=f1403133</link>
    <topic>මගේ මූලික අරමුණසිනමා රසාස්වාදය ලබාදීමයි</topic>
    <author>සංවාද සටහන- සමදරා ජයසිංහ</author>
    <content>මීට වසර කිහිපයකට පෙර එක්තරා දිනකදී ඔහුට සැමී නම් අපූරු මිනිසා හමුවිය. ඒ පොත්හලක් තුළ තිබූ පොත් ගොඩක් අතරිනි. එදා සිට සැමී ඔහුගේ මනසේ පෙරළි කරන්නට විය. ඒ අනුව තිර රචනාවක්වූ ‘සැමීගේ කතාව’ සිනමා පටයකට නඟන ලදී. සැමී රිදී තිරයට ගෙන ආ ඔහු ප්‍රියංකර විතානච්චිය. 2013 නිව්යෝර්ක් සිටි ජාත්‍යන්තර සිනමා සම්මාන උළෙලේ දී හොඳම නළුවා ලෙස ජගත් චමිල සම්මානය දිනා ගත්තේ සැමී ලෝකයට හඳුන්වා දෙමින්ය. දිවයින පුරා සිනමාහල් රැසක දැන් තිරගත වන ‘සැමීගේ කතාවේ’ සුලමුල කියන්නට එහි අධ්‍යක්ෂ ප්‍රියංකර විතානච්චි රසමංජරිය හා එක්විය.සැමී සහ ඔබ මුණගැසීම අහම්බයක්...?චිත්‍රපටයක් කරන්න ආසාවෙන් වස්තු බීජයක් සොයන විට අහම්බෙන් වගේ සැමීව මුණ ගැසුණා. ඒ එල්මෝ ජයවර්ධනගේ ‘සෑම්ස් ස්ටෝරි’ කෘතියෙන්. ඊට පෙර තිර රචනා කිහිපයක් ලැබුණත් ඒ එකක්වත් මගේ හිතට දැනුනේ නැහැ. පස්සේ මට හිතුණා පොතක් ආශ්‍රයෙන් සිනමා පටයක් කරන එක හොඳයි කියලා.එහෙම හිතලා පොත්හලකින් කෘති කිහිපයක්ම මිලදී ගෙන කියවනවිට සෑම්ස් ස්ටෝරි තමයි මගේ සිත්ගත් කතාව බවට පත්වුණේ.මෙය කියවනවිට සැමී ගැන විශාල අනුකම්පාවක් ඇතිවුණා. රූපරාමු මැවිලා පෙනුණා. මට හිතුණා සැමීගේ කතාව ලෝකයටම කියන්න ඕනේ කියලා.ජගත්ගෙන් සැමීව දැක්කේ කොහොමද?මට තිබුණ ලොකුම අභියෝගය තමයි සැමීගේ චරිතයට ගැළපෙන රංගන ශිල්පියකු තෝරා ගැනීම. එහෙම කෙනෙක් සොයමින් ඉන්න විට සැමී වගේම ජගත්වත් අහඹු ලෙස මට මුණගැසුණා.කලකට උඩදී මම නිර්මාණය කළ ඒකාංගික ටෙලි නාට්‍යයක ජගත් රංගනයෙන් එක් වුණා. ඒ නාට්‍යය හදිසියේම අවස්ථාවක මම නැවත නැරැඹුවා. එහි එක ජවනිකාවක් තිබුණා ජගත් තනියම ඉන්න. ඔහුගේ සමීපරූපයන් තමයි එහි දිස්වුණේ. ඒ අවස්ථාවේ සැමීව ජගත්ගෙන් දැක්කා. ඒවෙලේම ජගත්ට කෝලා කරලා මම ඒ ගැන ජගත්ට කිව්වා. පසුව ජගත් මාව මුණගැහෙන්න ආවා.ඇත්තටම ඒ ආවේ ජගත් ද? සැමී ද?ඇත්තටම ඒ වෙලාවේ එතැනට ආවේ සැමී. ජගත් කෙතරම් දක්ෂ රංගන ශිල්පියකුද කියන එක මට ඒ අවස්ථාවේ වැටහුණා. ජගත්ට මම දුරකථනයෙන් සැමී ගැන පොඩි විස්තරයක් කිව්වා විතරයි. ජගත් ඒ චරිතය කොතරම් හොඳින් අවබෝධ කරගත්තද කියනවා නම් ජගත් ආවේ කටේ පුලුන් ගුලියක් පුරෝගෙන.ඇවිත් ‍මගෙන් ඇහුවා ‘අයියේ ඔයාට ඕන සැමී ද මේ ඉන්නේ කියලා බලන්න කියලා’ මට ඒ වෙලාවේ පුදුම හිතුණා. මාලන් බ්‍රැන්ඩෝ කියන අති දක්ෂ රංගන ශිල්පියාත් මේ විදිහටම කරලා තිබුණා.හැබැයි ජගත් ඒ විදියේ දෙයක් කළේ මාලන් බැන්ඩ්‍රෝ කළ දේ ගැන නොදැන. ඒකයි මෙහි තිබෙන විශේෂත්වය.චිත්‍රපටයේ සාර්ථකත්වයට ජගත්ගෙන් ලැබුණ සහයෝගය මොන වගේද?මෙය මගේ පළමු චිත්‍රපටය. ජාත්‍යන්තර සිනමා උළෙලක දී කතාබහට ලක්වන තරමට ‘සැමීගේ කතාව’ ලෝකය ඉදිරියට ගියේ ජගත් නිසා. ජගත්ගේ අතිවිශිෂ්ට රංගනය නිසා. මගේ අරමුණ ජගත් අවබෝධ කර ගත් නිසා. සම්මාන කියන්නේ දිරිගැන්වීමක්.නමුත් ජගත්වත්, මමවත් සම්මාන බලාගෙන නිර්මාණ කරන්නේ හෝ රඟපාන්නේ නැහැ. ප්‍රේක්ෂකයා ගැන හිතලයි අපි වැඩ කරන්නේ. සම්මාන ලැබුණත් නොලැබුණත් නිර්මාණයට, චරිතයට සාධාරණය ඉටු කිරීමයි අපේ අරමුණ.ඒත් නොසිතූ ලෙස ලැබූ මේ සම්මානය ගැන වගේම ජගත් ගැනත් සතුටු වනවා. ‘සැමීගේ කතාව’ එක්ක හිටපු සියලුම රංගන ශිල්පීන්ට මම ස්තුතිවන්ත වනවා. ඒ අයගෙන් ලැබුණු සහයෝගය නිසයි අද සැමීගේ කතාව තිරගත වෙන්නේ.ඔබ වසර ගණනාවක් නිර්මාණ කාර්යයේ යෙදුන කෙනෙක්. චිත්‍රපටයක් කරන්න මෙපමණ කල් ගියේ ඇයි?චිත්‍රපටයක් කරන්න ඕනේ කියලා හිතුණේ මට වයස අවුරුදු 14 දී. ඒ අහසින් පොළවට චිත්‍රපටය නරඹලා. ආචාර්ය ලෙස්ටර්ගේ චිත්‍රපටවලින් ඉගෙන ගන්න ‍ෙද්වල් හුඟක් තියනවා. එදා ඉඳලා මම චිත්‍රපට ගැන අධ්‍යයනය කරන්න පටන් ගත්තා. 1985 දී තිස්ස අ‍ෙබ්සේකරයන් යටතේ සිනමාව ගැන ඉගෙන ගත්තා. පසුව උපාධිය සම්පූර්ණ කරන්න විදේශගත වුණා. 1991 දී සිනමා පාසැලට ඇතුළත් වෙලා සිනමාව ගැන වැඩිදුරටත් ඉගෙන ගත්තා.පළමුවෙන්ම මම කළේ ඒකාංගික ටෙලිනාට්‍යයක්. පසුව අමෙරිකාවේදී ටෙලි චිත්‍රපටයක් කළා. මගේ පළමු වෘත්තාන්ත චිත්‍රපටය කරන්න මට වසර 35ක් ගත වුණා. ඕනෑම දෙයකට සුදුසු කාලයක් තියෙනවා. පස්මහ බැලුම් බලලා වගේ සුදුසු කාලේදි තමයි සිනමා කාර්යයට අත ගැසුවේ.සැමීගේ කතාවෙන් සමාජයට පණිවිඩයක් දෙන්න ඔබ උත්සාහ දැරුවද?සමාජයට පණිවිඩයක් දීමටම කියලා මම නිර්මාණ කරන්නේ නැහැ. සිනමාව හරහා උසස් විනෝදාස්වාදයක් ලබාදීමයි පළමු අරමුණ. එහි අතුරුඵලයක් ලෙස සමාජයට පණිවිඩයක්, ආදර්ශයක් හෝ උපදේශයක් ගැබ්ව තිබෙන්න පුළුවන්. එය සතුටට කරුණක්. ඒත් පණිවුඩයක් දෙන්නම හිතාගෙන නිර්මාණ කළහොත් එහිදී නිර්මාණ සාර්ථක වෙන්නේ නැහැ.සාහිත්‍ය කෘතියක් සිනමාවට නැඟීම අභියෝගයක් වුණේ නැද්ද?සිනමාව කියන්නේ අභියෝගවලින් පිරුණු දෙයක්. සත්‍ය ජිත්රායි කියලා තියෙනවා පළමු අමාරු දේ පතල් කැණීම, දෙවැනි දේ සිනමාව කියලා. අභියෝග තියනවා. ඒත් තමන් ගැන තමන් කරන දේ ගැන විශ්වාස තියාගෙන ඉදිරියට යනවානම් අභියෝග පහසුවෙන් ජය ගත හැකියි.සාහිත්‍ය කෘතියක් හා සිනමාව අතර තිබෙන වෙනස වටහාගෙන සාර්ථක නිර්මාණයක් කළ හැකියි. පොතේ තියෙන අකුරක් අකුරක් ගෙන නැවත ලිවීම තිර රචනය නොවෙයි. එය තරමක් වෙනස් විය යුතුයි. නමුත් කෘතියේ අන්තර්ගතයට හානි නොවන ලෙස.සාහිත්‍ය තුළ ප්‍රබල වන්නේ වචන හා අකුරු. සිනමාවේදී ප්‍රබල වන්නෙ රූපය. ප්‍රේක්ෂකයා නොනවත්වා රඳවා ගැනීමට නම් පළමු විනාඩි 10 තුළ හොඳ අත්දැකීමක් ඔවුන්ට ලබා දෙන්න උත්සාහ කරන්න ඕනේ. සිනමාකරුවන්, ප්‍රේක්ෂකයන් ඔක්කොම එකතු වුණොත් හොඳ විනෝදාස්වාදයක් ලැබිය හැකි නිර්මාණයක් කළ හැකියි.ඉදිරියේදීත් නිර්මාණයට පාදක කරගන්නේ සාහිත්‍ය කෘතියක් ද?පොතකින් තිර රචනයක් කරන එක පහසුයි. නමුත් කල්ගත වෙනවා. නැවත චිත්‍රපටයක් හැදුවොත් හදන්නේ පොතකින්ම තමයි. ළඟදීම සැමී වගේම තවත් චරිතයක් පොතකින් මට මුණ ගැසේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=f1403134</link>
    <topic>සිරි දළදාගමනය</topic>
    <author/>
    <content>කිත්සිරි මෙවන් රජ සමයේ හේමමාලා කුමරියගේ කෙස් කළඹ මත සඟවා ගනිමින් දන්ත කුමරුන්ගේ ආරක්ෂාව මැද අප පින්වත් ලක් දෙරණට වැඩම කරවන ලද දළදා වහන්සේ පිළිබඳ අප්‍රකට තොරතුරු ඇතුළත් සිනමා පටයකි සිරි දළදාගමනය.සනත් අබේසේකර අධ්‍යක්ෂණයෙන් සහ තිර රචනයෙන් හැඩ කළ මෙම දැවැන්ත සිනමා කෘතිය මෙම මස 06 වැනි දා සිට ඊ.ඒ.පී. මණ්ඩලයේ සිනමාහල්වල තිරගත වෙයි. ජීවන් කුමාරතුංග, ගීතා කුමාරසිංහ, මාක් සැම්සන්, කමල් දේශප්‍රිය, උදාර රත්නායක, පියුම් බොතේජු, සුරේනි අයංගිකා, නිලුක්ෂි පෙරේරා, ශ්‍රියන්ත මෙන්ඩිස්, දිල්හානි අශෝකමාලා ආදී රංගන ශිල්පීන් රැසකගේ රංගනයෙන් හැඩවෙන මෙම සිනමාපටය ලාංකේය බෞද්ධ ඉතිහාසය පිළිබඳ කියා දෙන අපූරු සිනමාපටයක් වනවාට සැක නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=f1403135</link>
    <topic>මනුස්සකම ගැන තදින් දැනුණේ රුසියාවේ ගතකළ කාලෙදි</topic>
    <author>සටහන -ඉරෝෂිණී දීපිකා</author>
    <content>ඌව පළාතෙ බදුල්ල දිස්ත්‍රික්කයට අයත් සොරණාතොට කෝරළය කලඑළි කළ ගම් අතරින්, මුත්තෙට්ටුවේගම කියන්නෙ අතිශයින්ම සුන්දර ගම්පියසක්. උදේ පාන්දරින් ම මිහිදුම් සළු ගත දවටාගෙන, චමත්කාරජනක දසුන් මවනා කඳුයාය නිසා, මේ ගමට අමුතුම සිරියක් එක්වුණා.කිරි පැහැති පෙණ පිඬු විසුරුවමින් එක්තරා ලතාවකට කඩා හැලෙන දුන්හිඳ ඇල්ල, ගමේ සුන්දරත්වය දෙගුණ තෙගුණ කළා. සුන්දර මිටියාවතක පිහිටි මුත්තෙට්ටුවේගම නමැති ගම වටා රන්වන් කරලින් බර කුඹුරුයාය, ගමෙන් ඔබ්බට වන්නට නිල්වන් පැහැයෙන් බැබළෙන තේ වතු, මලින් පලින් බර මේ සොඳුරු ගම්මාන තුළ දිවි ගෙවූ අව්‍යාජත්වයෙන් පිරුණු ගැමියන් නිසා, සාමය, සමගිය රජයන බිම් පෙදෙසක් බවට මෙය පත්වුණා.හූ හඩ තළමින් ගෝරනාඩු කරන යකඩ යකා, කොළොම්තොට දකින රිසියෙන් ගමන් අරඹන්නෙ පාන්දරින්මයි. ඒ හඬට ඇස නිදිගැට කඩමින් අවදිවන ගම්මු, තම තමන්ගෙ වැඩ කටයුතු පටන් ගන්නවා.මුත්තෙට්ටුවේගම කොටුගොඩැල්ල ගෙදර කියන්නෙ මේ ගමේ පිහිටි ප්‍රභූ පෙළැන්තියේ නිවෙසක්. මේ නිවෙසේ ගෘහමූලිකයා වුණ කේ.වයි. එම්. විජේරත්න බණ්ඩා. කියන්නෙ, ඒ ප්‍රදේශයටම හිටිය විවාහ සහ මරණ රෙජිස්ට්‍රාර් තැන. ඒ තනතුර ලැබෙන්න කලින්, පරම්පරාවෙම අය කෝරළේ මහත්තයලා වුණා.විජේරත්න බණ්ඩා මතහ්තයලගෙ ගේත් එක්කම මේ ගමට තිබුණෙ ගෙවල් 100ක් වගේ ප්‍රමාණයක්. හරියට ම 1957 වර්ෂයේ මැයි මාසෙ වෙනකොට විජේරත්න බණ්ඩා මහත්තයත්, එම මහත්මියත් දරු දෙදෙනෙක් ගෙ මවුපියෝ බවට පත්වෙලයි හිටියෙ. වැඩිමල් ම කොලු පැටියට හරියට ම අවුරුද්දක් වෙනකොට දෙවැනි කොලු පැටියත් මෙලොව එළිය දුටු නිසා ඔවුන් හිටියෙ හරිම සන්තෝෂෙන්. ඔවුන් මේ දෙවැනි කොලුපැටියට ‘මංගල කියලා නම් තැබුවා.දෙවැනි දරුවට හරියටම වසර දෙකක් ගතවෙනකොට, විජේරත්න බණ්ඩා මහත්මයා දේශපාලනයට අත්පොත් තබනවා. නොසිතූ විරූ අයුරින් මහජන කැමැත්ත ලැබුණු ඔහු, අවසානයේ පාර්ලිමේන්තුවට තේරී පත්වෙනවා.ඒ නිසාම ඔහුට ගමේ තිබුණු අඩුපාඩු ගැන සොයා බලලා කටයුතු කරන්න අවස්ථාව ලැබෙනවා. තාත්තා කරන කියන දේ ගැන විමසිල්ලෙන් හිටි මංගලටත්, එයාගෙ අයියටත් එක්තරා දවසකදි අප්පච්චි අම්මත් එක්ක ‍කරන සුවිශේෂ කතාබහක් ගැන ඇහෙනවා. ඒ කතාබහට සවන් දීගෙන හිටිය මේ කොලු පැටව් දෙන්නා හරිම සන්තෝෂයෙන් ඉපිල යනවා.“දැන් අපිට ඉස්කෝලෙ යන්න පුළුවන්. දැන් ඉස්කෝලේ යන්න පුළුවන්” මේ දෙන්නා කෑ ගගහා නටන්න ගත්තේ මේ ප්‍රදේශයට නැති අඩුපාඩුවක් වුණ පාසලක සිහිනය සැබෑ වේගෙන එන සේයාවක් ඔවුන්ට දැනුණ නිසයි.“අපේ ගමට ඔය කාලෙ වෙනකොට පාසලක් තිබුණෙ නෑ. උගත් කෙනෙක් හිටියානම් ඒ ඉතාමත්ම කලාතුරකින් තමයි. ඒ වෙනකොට අපේ ගම් දියුණුවෙලා තිබුණෙ නෑ. පාසලක් හදනවා කියන එකත් හීනයක් වුණා. ඒ කාලෙ පුංචි කොලුපැටව් විදිහට අපි ඒ හීන එක්ක ජීවත් වුණා, අපේ අප්පච්චි නිසා අපේ වයසෙ හිටිය බොහෝදෙනෙක්ට පාසල් යාමට මංපෙත් විවර වුණා.ඒ කාලෙ වෙනකොට අපට කිට්ටුව පාසල පවා පිහිටලා තිබුණෙ අපේ ගමේ ඉඳන් හැතැප්ම දෙක තුනක් පමණ දුරට වෙන්නයි. ඒකට යනවා නම් කඳු නැග නැගා බොහෝ දුරක් යන්න ඕනෑ. මේ නිසා පුංචි දරුවන්ට පාසල් යන එක හරිම අමාරු කාර්යයක් වුණා. ඒ නිසා ගමේ කවුරුත් පාසල් ගියේ නෑ. ගියත් යන්නෙ ටිකක් ලොකු වුණාට පස්සෙයි. මගේ තාත්තට මේ තත්ත්වෙ වෙනස් කරන්න ඕනනිසා, එයා පාසලක් හදන්න තීරණය කරනවා.”1960 මාර්තු 19 වැනිදා අලුත්නුවර ආසනයෙන් පාර්ලිමේන්තුවට ගිය විජේරත්න බණ්ඩා හට නැවත ආසන බෙදීමේදී සොරණාතොටිනුත් පාර්ලිමේන්තු අසුනක් නිර්මාණය වෙනවා. ඊට සමගාමීව පාසලක් සෑදීමට තීරණය කළ විජේරත්න මහතා, ගම්මු සමඟ එක්ව ගමේ බණ මඩුවේ පුංචි පාසලක් පටන් ගන්නවා.මංගල එයාගෙ අයියගෙ අතේ එල්ලිලා පුංචි පා තබ තබා පන්සලට ගෑට‍ුවෙ අකුරු ඉගෙන ගන්න තිබුණු කැමැත්ත නිසයි. ඒත් මේ පාසල ඇරැඹුවට උගන්වන්න අය හිටියෙ නෑ. ඇටම්පිටිය පැත්තෙ උපාධිධරයෙක් ඉන්නවා කියලා දැනගත්ත මංගලගෙ අප්පච්චි සහ එයාගෙ හිතවතුන් මේ පාසලේ උගන්වන්න එයාට කතා කරනවා.මංගලලගෙ ගෙදර නතරවෙලා ඉගැන්වීම් කටයුතු කරනවා. සාමාන්‍ය දැනීම, එකතු කරන්න, අඩු කරන්න, බෙදන්න වැඩි කරන්න වගේ වැදගත් දේ මේ ගුරුතුමා දරුවන්ට කියලා දෙනවා.මේ ගම හැදිලා තිබුණෙ විවිධ කුලවල අයගෙන්, ඒ කාලෙදි කුලබේදය ගැන හැමෝම හරියට හිතුවා. අඩු කුලේ අය ගැන තිබුණෙ අමුතු හැඟීමක්. පන්සලේ බණමඩුවෙ පාසලට හැමෝම යද්දි මංගලගෙ පියා කුලබේදය ගැන එච්චර හිතුවෙ නෑ. ඒත්, ටික දවසක් ගත වෙන කොට පන්සලේ ලොකු හාමුදුරුවො මේ ගැන හිතන්න ගත්තා.ඒ අනුව උන්වහන්සේගේ බලපෑම නිසා බණ මඩුවෙන් පාසල ඉවත් කරනවා. එය අතරතුරේ දී පන්සලට යාබද ඉඩමෙ පිදුරු සෙවිලි කළ මඩුවක් තනලා පාසල ආරම්භ කරනවා. අලුතෙන් ඉදිකළ පාසලේ ඩෙස්ක් බංකු පුටු නෑ. දෙපැත්තෙන් ගල් ගෙඩි දෙකක් තියලා. ඒ උඩින් පිට ලෑල්ලක් තබලා ඒවා ඩෙස්ක් විදිහට හදාගත්ත මේ අය, බිම ඉඳගෙන අකුරු කළා.“පුංචි කාලෙ අපි ගෙවපු ජීවිතය හරිම සුන්දරයි. වෙල් ඉපනැල්ලෙ දුව පනින්න, ඇලවේලිවල නාන්න, වන රොදවල ඇවිද ඇවිද වන සත්තු බලන්න මං හරිම ආසයි. ඒ කාලෙ කාටවත් සොර සතුරු බියක් තිබුණෙ නෑ. ඕන ගෙදරකට යනවා. කනවා බොනවා. දැන් වගේ ෙලාකු ලොකු සෙල්ලම් බඩු නෑ. බෝනික්කො නෑ. ඒත් අපේ පුංචි කාලය හරිම විනෝදජනකයි.මගේ පියා පාර්ලිමේන්තු මන්ත්‍රී වුණාට, එයා වැඩිපුරම ගමන් බිමන් ගියේ පයින්. සමහර වෙලාවට සොරණාතොටට එනකන් වාහනෙන් ඇවිත්, ඉතිරි දුර පයින් ම එනවා. තාත්තා එහෙම කළේ එයා ගැමියෙක් වුණ නිසයි.එදා පාසලක් හදන්න යෝජනා කළාට ප්‍රතිපාදන නැති වුණත්, තාත්තා කොහොම හරි ශ්‍රමදාන තියලා පාසල හැදුවා. අපි පුංචි එවුන් වුණාට ගලක් දෙකක් ඇදලා දාලා හරි පාසල හදන ශ්‍රමදානෙට එක්වුණා. අදවෙනකොට සාමූහිකව වැඩ කරන්න පුළුවන් ශක්තිය ලැබුණෙ එදා අර කළ ඒ වැඩ නිසා කියලයි මට නම් හිතෙන්නෙ.”පාසල් ගොඩනැගිල්ල හැදුනට පස්සෙ මුත්තෙට්ටුවේගම කනිටු විදුහල ලෙස එයට නම යෙදෙනවා. එතෙක් සිටි ගුරුවරයා මේ පාසලට අනුයුක්ත කරලා , රජයේ ගුරුවරයෙක් ලෙස බඳවා ගන්නවා. පහේ පන්තියට යනකං මේ පාසලට ගිය මංගල, වතු ආශ්‍රයේ පිහිටි පාසලක් වුණ කන්දෙගෙදර පාසල වෙත යාමට තීරණය කරනවා.ඒ 1967දි මේ පාසල තිබුණෙ මංගලලගෙ ගෙදර ඉඳන් ටිකක් දුරින්. ඒනිසා ඒ වෙනකොට ඒ පාසල ප්‍රදේශයේ ව්‍යාපාරික කටයුතු කරගෙන යමින් සිටි ඔහුගේ මාමලගෙ ගෙදර එයා නතර වෙනවා. ඒත් ඔහු සති අන්තෙ වෙනකං බලන් ඉන්නෙ අම්මයි, අප්පච්චියි බලන්න ගෙදර එන්න.“මේ එන ගමන හරිම විනෝදජනකයි. අපිට එන්න තිබුණෙ කන්දක් නැගගෙන. හැතැප්ම හතරක් විතර කන්දෙ නැගලා තමයි ගෙදරට ආවෙ. ඒ එනකොට කැලේ හැම තැනම දුව දුවා ගඩාගෙඩි කකාතමයි අපි එන්නෙ. ඒ දවස්වල ඒ කන්දෙ එනකොට ඒ තැන්වල තියෙන ගහකොළ පවා අපට මතක තිබුණා. ගෙදර පේන නොපෙනන මානයේ ඉඳන් අපි අම්මට කෑගහලා කියනවා, අපි කන්දෙ මෙන්න මේ තැන ඉන්නෙ කියලා. එතකොට අම්මා පරෙස්සමෙන් එන්න කියලා අපට කෑගහලා කියනවා.ඔය පාසලට ගිය මුල් කාලෙ මට ඉංග්‍රීසි බෑ. එදා අපට ඉංග්‍රීසි උගන්නපු ඩයස් කියන ගුරුතුමා ඔයා ඉංග්‍රීසි ඉගෙනගෙන නැද්ද කියලා මගෙන් අහනවා. මං එදා ‘නෑ’ කියලා උත්තර දුන්නා. ඊට පස්සෙ මේ ගුරුතුමා හවස පන්ති දාලා මට ඉංග්‍රීසි කියලා දෙනවා.ටික කලකින් මං පන්තියේ අනෙක් ළමයන්ගේ මට්ටමට ළඟා වුණා. අවාසනයේ ඉංග්‍රීසි සංගමයේ නිලතල දරන තැනට මං පත්වුණා. මං පහේ ශිෂ්‍යත්වය සමත්වුණේ නෑ. ඒත් ඒ කාලෙදි ඊරියගොල්ල මහත්තයා ජාතික නවෝදය කියලා හතේ පන්තියේදී නැවත ශිෂ්‍යත්ව විභාගයක් පැවැත්වීමට තීරණයකළා. මං ඒකට පෙනීසිටියා.පාසලේ යටිතල පහසුකම් මදි නිසා ඔය කාලෙදි අපට ඉගෙන ගන්න වුණේ චිත්‍ර පන්තියක. එක දවසක් මුල් ගුරුතුමා මාව කාර්යාලයට කැඳවලා මං ශිෂ්‍යත්වය සමත් බව පවසනවා. එතුමාට එහෙමම දණ නමා වැන්ද මං, ඒ වෙලාවෙම ගෙදර යන්නද කියලා එතුමාගන් අහනවා. එතුමාගේ කැමැත්ත ඇතිව මිටෙන් ඇරි කුරුල්ලෙක් වගේ මං කෙළින්ම කන්දෙ ගෙදර තැපැල් කන්තෝරුවට දිව්වා. ඒ කාලෙ තැපැල් කන්තෝරුවෙ ඉඳන් අපේ ගෙදරට දිගුවක් තිබුණා.මං අම්මට කතා කරලා නිම් නැති සතුටින් යුතුව ඒ ගමන්ම ගෙදර එන බව කෑගහලා කිව්වා. තාත්තගෙ කැමැත්ත ඇතිව අවසානයේදී මාව කොළඹ නාලන්ද පාසලට ඇතුළත් කරනවා. බෝඩිමක නතරවෙලා පාසල් ගිය මං, ඒ විද්‍යාලයේදී විවිධ බාහිර ක්‍රියාකාරකම්වලට එක් වෙනවා. විවාද කණ්ඩායමට ගියා. විවිධ සමිති සමාගම්වල නිලතල දැරුවා. ශිෂ්‍ය නායකයකු වුණා. උසස් පෙළ සඳහා ජීව විද්‍යා විෂයන් ඉගෙන ගන්නවා. ඒත් විශ්වවිද්‍යාලෙ යන්න බැරිවුණා.ඔය කාලෙ වෙනකොට මං බෝඩිංවෙලා හිටිය නිවෙසෙ සිටි චන්ද්‍රිකා කියන ගෑනු ළමයෙක් එක්ක හාදකමක් පටන්ගෙන තිබුණා. කොහොම වුණත් එයානම් වෛද්‍ය විද්‍යාව හැදෑරීම සඳහා විශ්වවිද්‍යාලයට තේරුණා.”1975 වසරෙදි තරුණ සේවා සභාව මඟින් දියත් කළ තරුණ හුවමාරු වැඩසටහන යටතේ මංගල කැනඩාව බලා යනවා. තිස්පස් දෙනෙකුගෙන් යුතු කණ්ඩායමට ඔහුට තේරීපත්වීමට ලැබීම ජීවිතයේ ලද විශාල භාග්‍යයක් වුණා. රටේ විවිධ පළාත්වලින් ආව මේ තරුණ තරුණියො ඒ රටේ ගොවිපළවල, වතුවල නතරවෙලා අත්දැකීම් ලබමින් පුහුණුවීම් කළා.“අපිත් එක්ක ගියා ලීලා කියලා ගෑනු ළමයෙක්. එයා නුවරඑළියෙ කෙනෙක්. කැනඩාවෙ ගොවිපොළක තනියම නතර වුණා. මේ ගිය කණ්ඩායමෙන් හොඳටම ඉංග්‍රීසි පුළුවන් මටයි. ලීලට ඒ ගෙදර අය එක්ක අදහස් හුවමාරුව අපහසු නිසා, මං දුරකථන ඇමතුමක් දුන්නහම ලීලගෙන් ඒ අයට කියවෙන්න ඕන දේ අහගෙන, නැවත ඒ ගෙදර අයට කිව්වා. ඒ වගේ සුන්දර මතක මේ ගමනෙදි එක් වුණා. මගේ 18 වැනි උපන්දිනය සැමරුවෙත් කැනඩාවෙදි වීම විශේෂත්වයක්.මේ වැඩසටහනේ දෙවැනි අදියර තිබුණෙ ශ්‍රී ලංකාවෙ. එහෙ තරුණ කණ්ඩායමක් අපේ රටට ආවා.අපි ර‍ෙට් විවිධ පළාත්වල ඇවිද්දා, දුම්රියෙන් තනියම එහේ මෙහෙ යනවා. විවිධ ප්‍රශ්න පිළිබඳ සොයා බැලුවා. මේ වැඩසටහන නිසා අපට තනියෙන් තීන්දු තීරණ ගන්න වගේ ම, නායකත්වය හැකියාව වර්ධනය කරගන්න පුවන් වුණා.ආපහු උසස් පෙළ කරන්න ඕනෑ කියන හැඟීම ඔය අතරෙදි මගේ හිතට ආවා. ගෙදරට බරක් වෙන්නෙ නැතිව මේ කටයුත්ත කරන්න ඕනෑ කියන හැඟීම ඇතිව 1976 මැයි පළමුවැනිදා ලංකා ගමනාගමන මණ්ඩලයේ තලංගම ඩිපෝවෙ ඉන්ස්පැක්ටර්වරයා ලෙස රැකියාවක් තෝරා ගන්නෙ ඔය අතරතුරේදියි.ඒත් මුල් මාස කීපයේ උපයාගත් වැටුප අවුරුද්ද ගෙවාගන්න ප්‍රමාණවත් වුණ නිසා, ඒ වසරෙ අගෝස්තු පළමුවැනිදා සේවයෙන් ඉල්ලා අස්වුණා. දෙවැනි වරත් උ.පෙළ කළාට විශ්වවිද්‍යාලයට යන්න බැරිවුණා. ඔය අතරෙ තල්දෙන මහ විදුහලේ ගුරුවරයකු ලෙස සේවයට එක් වෙන්න ලැබෙනවා. ඒ පාසලට පත්වීම ලබා යනවිට, එහි විදුහල්පතිවරයා ලෙස කටයුතු කළේ තමා උගත් පාසලේ විදුහල්පතිවරයා වීම නිසා මංගලට වැඩකිරීම පහසු වුණා.උදේ සිට රෑ වනතුරු මහන්සිවී උගන්නා, ඒ පාසලේ දරුවන්ෙග් නැණ පහන් පෑදූ මංගල නමැති ගුරුවරයා, ඒ වෘත්තියට ද සමුදෙනවා. “එක දවසක් අම්මා මාත් එක්ක බොහෝ වේලාවක් දුකෙන් කතා කර කර හිටියා. එතකොට අයියා විදුලිබල මණ්ඩලයෙ.මං ගුරුවරයෙක් තාත්තා දේශපාලනයෙන් ඉවත්වෙලා. ගෙදර අඟහිඟකම්. එක දරුෙවක්වත් විශ්වවිද්‍යාලයට නොගිය එක ගැන අම්මා ඒ වෙලාවෙ දුකෙන් කතා කළා. මිනිස්සුන්ට වෙනස් කරන්න බැරි දෙයක් නැති බව මං ඒ වෙලාවෙ හිතුවා. මං මගේ ගෝලයන්ට කිව්වා මොස්කව් විශ්වවිද්‍යාලයේ ශිෂ්‍යත්ව අයැදුම්පත් පිළිබඳ පත්තරේ දැන්වීක් තිබුණොත් කියන්න කියලා. ඒ අනුව මට ඔවුන් ඒ පිළිබඳ හොයාගෙන ඇවිත් දැන්වූවා. මං ඉල්ලුම්පත් යැව්වා.මට ශිෂ්‍යත්වයක් ලැබුණා. මං මොස්කව් බලා ගියා. පළමු වසරෙදි රුසියන් භාෂාව හොඳින් ප්‍රගුණ කළා. අස්ත්‍රඛාන් කියන ප්‍රදේශයේ පිහිටි ධීවර උපාධි පිරිනමන විශ්වවිද්‍යාල අධ්‍යයන අංශයට ගිහින් නැව් තැනීම සම්බන්ධයෙන් ඉගෙන ගත්තා. මට Batch top වෙන්න පුළුවන් වුණා. 1984 දී එම ගෞරව උපාධිය ලබා ගන්න හැකිවුණා.”රුසියාවට යනවිට ඔහුට තිබුණේ එකම එක සපත්තු ජෝඩුවයි. ශීත සෘතුවේ භාගයක් ගෙවන්නටත් කලින් ඔහුගේ සපත්තු දෙක කැඩෙනවා. විශ්වවිද්‍යාලය අසල වෙසෙන සපත්තු මහන්නාට ඔහු සපත්තු ජෝඩුව දී එය මසා දෙන ලෙස ඉල්ලාසිටිනවා. ඒක අතටගත් සපත්තු මහන්නා, එය දොරෙන් එළියට වීසි කරනවා.මේ සපත්තු දෙක හෝදලා මට හදන්න පුළුවන් විදිහට ගේන්න, ඔහු මංගලට පවසනවා. ඔහු එදා ජීවිතයට එක් පාඩමක් ඉගෙන ගන්නවා. වෘත්තියට තියෙන ගරුත්වය මිනිසත්කමට තිබෙන සැලකිල්ල පිළිබඳ ඔහුගේ හිතට දරුණු විදිහට දැනෙන්න ගන්නවා.විශ්වවිද්‍යාලයේ පළමු වසරේ සිටියදීම පෙරකී වෛද්‍ය ශිෂ්‍යාව හා ඔහු විවාහ වෙනවා. ඒ 1984 දීයි. ඇගේ පාර්ශ්වයේ මවුපියන්ගේ දැඩි විරෝධය මධ්‍යයේ ඔවුන් විවාහය ලියාපදිංචි කරනවා. ඒ අතර ඇය එංගලන්තයේ විශ්වවිද්‍යාලයකට ඇතුළුවන්නේ ඇගේ ඊළඟ උපාධිය සඳහායි.රුසියාවට යන මංගල, නිවාඩුවක් ලද විගස එංගලන්තය බලා යාමට පුරුදු වුණා. රුසියාවේ සිට පශ්චාත් උපාධිය හදාරද්දී ඔහු කොළඹ නැව්තටාකාංගණයට අයැදුම්පතක් යොමු කරනවා. ඊට පිළිතුරක් එවමින් නැව් තටාකාංගණයෙන් දන්වා සිටින්නේ ඒ වනවිට පුරප්පාඩු නොමැති නිසා, උපාධිය නිමකර ශ්‍රී ලංකාවට පැමිණි විට දැන්වීමක් කරන ලෙසයි. 1984 ඔක්තෝබර් මස පළමුවැනි දින ශ්‍රී ලංකාවට පැමිණි මංගල, මාස හයක කොන්ත්‍රාත් පදනම යටතේ කොළඹ නැව් තටාකාංගණයට අනුබද්ධ ආයතනයක සේවය කරනවා.මේ අතර මොරටුව විශ්වවිද්‍යාලයේ සහකාර කථිකාචාර්ය ධුරයක් ලැබුණත් ඔහු, ගාල්ල නැව් තටාකාංගණයේ සේවය පිළිබඳ සෑහීමකට පත්වෙලා එහෙ නතර වෙනවා. බිරිය හබරාදූව ග්‍රාමීය රෝහලට පත්වීම් ලබනවා. 1988 පැවැති කලබලත් එක්ක ඔහුට කොළඹ නැව් තටාකාංගණයට ඒමට හැකි වෙනවා. ඒ ව්‍යාපාරික ඉංජිනේරුවරයෙක් විදිහටයි. පසුව ව්‍යාපාර අංශයේ සහකාර කළමනාකාර වැනි විවිධ තනතුරු දරලා මේ වනවිට විශ්‍රාම දිවියක් ගෙවීමට සැරසෙන ඔහු, ආයතනයේ කළමනාකාර අධ්‍යක්ෂ සහ ප්‍රධාන විධායක නිලධාරීවරයා ලෙස ක්‍රියා කරනවා.“මං ගොඩාක්ම සතුටු වෙන්නෙ ආයතනය ප්‍රබල මට්ටමකට ගෙන ඒමට අපට හැකිවුණ නිසයි. යුද සමයේදී නැව් අලුත්වැඩියා කිරීමට, අලුතෙන් නැව් හදලා නාවික හමුදාවට බාරදීමට අපට හැකිවුණා. එය විශිෂ්ට ජයග්‍රහණයක්. මේ වනවිට අප නැව් දෙකක් සකසා පිටරටවලට බාරදී තිබෙනවා. 400 කට ගමන්ගත හැකි නැවක් මේ වනවිට තනා නිමවෙමින් පවතිනවා. ජීවිතය දෙස ධනාත්මකව සිතූ නිසා අප දියුණු වුණා.ජීවිතේ දොරටු රාශියක් ඇරෙනවා. ඍණාත්මකව හිතන නිසා තමයි බොහෝ දෙනෙක්ට ඒ දොරවල් පේන්නෙ නැත්තෙ. මං අභියෝග බාරගත්තා. හෙට දිනයේදී මට සතුටින් විශ්‍රාම යන්න පුළුවන්.”දියණියන් දෙදෙනකුගේ පියෙක් ලෙස, නාරි හා ප්‍රසව විශේෂඥ වෛද්‍යවරියකගේ දයාබර සැමියකු ලෙස නිවෙසට ඉටුවිය යුතුකම් ඉටුකළ මංගල, ඉන් නොනැවතී තමාගෙන් රටට ඉටුවිය යුතු යුතුකම් ඉටු කළා. ඒ පිළිබඳ ඔහුට තිබෙන්නෙ ඉමිහිරි සතුටක්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>13</day>
    </date>
    <link>http://www.dinamina.lk/2014/03/13/_art.asp?fn=f1403136</link>
    <topic>56 පෙරළියේ වාසනාවන්තයා</topic>
    <author>බන්ධුල ආර්. ගුලවත්ත</author>
    <content>ශ්‍රී ලංකා දේශපාලන ඉතිහාසයේ වාසනාවන්ත මෙන්ම අවාසනාවන්ත චරිත රාශියක් අපට හමුවේ. මේ කතාබහ, චිර ප්‍රසිද්ධ එම වාසනාවන්ත චරිතයක් සම්බන්ධයෙනි.ඒ විශිෂ්ට ගණයේ වාසනාවන්ත අවංක දේශපාලනඥයා 1956 දී තැබූ සුවිශේෂී වාර්තාව මෙතෙක් කිසිවෙකු බිඳ දැමුවේ ද නැත. වත්මන් සමානුපාතික ඡන්ද ක්‍රමයෙන් ඒ සුවිශේෂී වාර්තාව බිඳ දමන්නට කිසිම දේශපාලනඥයෙකුට හැකි වන්නේ ද නැත.ඒ වාසනාවන්ත රිචඩ් ගෝඨාභය සේනානායක නොහොත් ආර්. ජී. සේනානායක ය. අපි ඉතා කෙටියෙන් ඔහු ගැන කතාබස් කරමු. විශිෂ්ට ගණයේ දේශප්‍රේමියෙකු වූ ඇෆ්. ආර්. සේනානායක මහතාගේ වැඩිමහල් පුත්‍රයා වූ ආර්. ජී. සේනානායක ලාංකේය දේශපාලන භූමියට අවතීර්ණ වූයේ 1944 දෙසැම්බර් 07 වැනිදා පැවැත්වූ නාරම්මල අතුරු මැතිවරණයෙනි. දෙවැනි රාජ්‍ය මන්ත්‍රණ සභාවේ නාරම්මල අසුන විශිෂ්ට ජයග්‍රහණයක් හිමිකර ගත්තේ සිරිපාල සමරක්කොඩි මහතාය.නාරම්මල අතුරු මැතිවරණයට ආර්. ජී. සේනානායක මහතා ඉදිරිපත් කළේ ඔහුගේ බාප්පා වූ ඩී. එස්. සේනානායක මහතාගේ තීරණයක් මතය. ආර්. ජී. ගේ ප්‍රතිවාදියා වූයේ කෑගල්ලේ එන්. එච්. කීර්තිරත්න ය. සිරිපාල සමරක්කොඩි සේනානායක පරපුරේ ළඟම ඥාතීන් වීමත්, ආර්. ජී. ට විශේෂ අවස්ථාවක් විය. ආර්. ජී. වැඩි ඡන්ද දහතුන්දහස් හයසිය හැට එකක් ලබා විශිෂ්ට ජයග්‍රහණයක් හිමිකර ගත්තේය.1947 මැතිවරණය වන විට අලුත් ඡන්ද කොට්ඨාස නිර්ණය කොමිසමෙන් නාරම්මල මැකී ගොස් දඹදෙණිය ස්ථාපනය විය. ආර්. ජී. එක්සත් ජාතික පක්ෂයේ අපේක්ෂකයා වශයෙන් දඹදෙනියට තරග කළේය. වැඩි ඡන්ද 8269 ක් ලබා ආර්. ජී. දඹදෙනිය ජයග්‍රහණය කළේය. පසු කලෙක ආර්. ජී. ට පාර්ලිමේන්තු ලේකම් (උප ඇමැති) ධුරයක් ලැබුණු බව ද සඳහන් වේ.1952 ‍පාර්ලිමේන්තුවේ වානිජ හා වෙළෙඳ ඇමැති ධුරයට ආර්. ජී. සේනානායක මහතා පත් කෙරිණි. ආර්. ජී. සහ ජේ. ආර්. අතර බොහෝ කාලයක පටන් තිබුණු විරසකය මේ අවධිය වන විට ඉතා බරපතළ අන්දමට මෝරා තිබුණි. 1951 දී ජපානයේ දී පැවැත්වූ සම්මේලනයකට යාමට ද ආර්. ජී. ට අවස්ථාව උදාවිය. එම සම්මේලනයේ ප්‍රධාන ලංකා නියෝජිතයා වූයේ මුදල් අමාත්‍ය ජේ. ආර්. ජයවර්ධන මහතා ය. වාණිජ හා වෙළෙඳ අමාත්‍ය ආර්. ජී. සේනානායක මහතා දෙවැනි නියෝජිතයා විය.ශ්‍රී ලංකාව ආර්ථික අර්බුදයකට මුහුණ පෑ අවධියේ රතු චීනය හා ලංකාව අතර රබර් සහල් ගිවිසුමට අත්සන් කරන්නට චීනයට ‍ගියේ ආර්. ජී. සේනානායක ය. එම ගිවිසුම නිසා ආර්. ජී. සේනානායක කෙරෙහි සියලු ශ්‍රී ලාංකිකයන්ගේ අති ජනප්‍රසාදය හිමිවූයේය. උග්‍ර කොමියුනිස්ට් විරෝධියෙකු වූ ජේ. ආර්. ජයවර්ධන, කොමියුනිස්ට් චීනයෙන් සහල් ගෙන ඒම ගැන බලවත් විරෝධය පළ කළේය.ඒ චීන - ශ්‍රී ලංකා රබර් සහල් ගිවිසුම නිසා ශ්‍රී ලංකාවට බලපෑ උග්‍ර ආර්ථික අර්බුදයෙන් රට මුදාගැනීම ගැන පක්ෂ විපක්ෂ දේශපාලනඥයෝ ආර්. ජී. ට ඉමහත් ලෙස ප්‍රශංසා කළහ. ඒ සමඟ ම ආර්. ජී. - ජේ. ආර්. ගැටුම ද ඉතා උග්‍ර වූ අතර, මේ ගැටුම කැබිනට් මණ්ඩලය තුළ ද ඉතා සියුම් ආකාරයෙන් දක්නට ලැබුණි. මේ ගිවිසුමට විරුද්ධවීමත්, අමෙරිකාව සමඟ ජේ. ආර්. තුළ තිබූ හිතෛෂීභාවය නිසාත්, ජේ. ආර්. “යැංකි ඩිකී” නාට්‍යය ද ව්‍යවහාර කෙරිණි.‍එක්සත් ජාතික පක්ෂය රජය සමඟ මතු වූ ජන විරෝධය ද කෙමෙන් උත්සන්න වී තිබුණි. ඒ අර්බුදකාරීත්වය තවත් දෙගුණ තෙගුණ වී 1954 දී ආර්. ජී. සේනානායක මහතා ඇමැති පදවියෙන් ඉල්ලා අස්වූයේය. මෙවකට සිය ඥාති සොහොයුරු ඩඩ්ලි සේනානායක මහතා ද අගමැති ධුරයෙන් ඉල්ලා අස්වී විවේකීව සිටියේය. සර් ජෝන් කොතලාවල මහතා අගමැති ධුරයේ සිටියද පාලනබලය මෙහෙයවූයේ ජේ. ආර්. ජයවර්ධන සහ එස්මන්ඩ් වික්‍රමසිංහ බැව් දේශපාලන විචාරකයෝ නිදසුන් සහිතව ඔප්පු කරති.මේ හේතු සාධක මත ආර්. ජී. සේනානායක මහතා එක්සත් ජාතික පක්ෂයෙන් ද ඉල්ලා අස්වූ‍යේය. ඒ සමඟ ම ඉතා එඩිතර තීන්දුවක් ගෙන මහජන එක්සත් පෙරමුණේ සහයෝගය මත තම දේශපාලන ජයබිම වූ දඹදෙනියටත්, ජේ. ආර්. සමඟ වූ විරසකය තවත් පුළුල් කරමින් කැලණිය රණබිමටත් ස්වාධීන අපේක්ෂකයෙකු ලෙස නාමයෝජනා භාර දුන්නේ එක්සත් ජාතික පක්ෂ නායකකාරකාදීන් ද, ලාංකේය දේශපාලන තලය ද අතිමහත් විමතියට පත් කළේය.ඔහු නුපුරුදු කැලණි ආසනය වැඩි ඡන්ද 22836 කින් ජයග්‍රහණය කළේ ස්වාධීන අපේක්ෂකයන් දෙදෙනාගේ ඇප ද රාජසන්තක කරමිනි. ඒ අතර තම සුපුරුදු දඹදෙනිය අසුන වැඩි ඡන්ද 24,907 කින් විජයග්‍රහණය කළේය. ඒ පමණක් නොවේ, 1956 පිහිටුවූ බණ්ඩාරනායක රජයේ වානිජ සහ වෙළෙඳ ඇමැති ධූරයෙන් ද පිදුම් ලැබුවේය. 1944 පටන් 1970 දක්වා ම ඔහු රාජ්‍ය මන්ත්‍රණ සභාවේ සහ පාර්ලිමේන්තුවේ අපරාජිතව අවංක නිහතමානී පොදු ජන සේවයක නිරතව සිටියේය.එකම මන්ත්‍රීවරයෙකු ආසන දෙකක් නියෝජනය කිරීමේ අතිදුබල අවස්ථාවක් ශ්‍රී ලංකා දේශපාලන පිටි‍ෙයන් 1956 දී අනාවරණය වෙයි. 1956 – 1960 දක්වා ඔහු මේ අසුන් දෙකම නියෝජනය කළේ ලාංෙක්ය දේශපාලන ඉතිහාසයේ රන් අකුරෙන් සටහන් කරමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n1403141</link>
    <topic> රාජ්‍ය සේවයට 2004 දී ලක්ෂ 8යි: 2014 දී ලක්ෂ 14යි</topic>
    <author>ජයසිරි මුණසිංහ</author>
    <content>වසර 2004 දී ලක්ෂ අටක් වූ රාජ්‍ය සේවක සංඛ්‍යාව මේ වසර වන විට ලක්ෂ 14 දක්වා වැඩි වී ඇත. මේ අන්දමට වසර 10ක කාලසීමාවක දී ලක්ෂ 6කින් රාජ්‍ය සේවක සංඛ්‍යාව ඉහළ නැංවූයේ ජනාධිපති මහින්ද රාජපක්ෂ මහතාගේ පාලන කාලය ඇරඹීමෙන් පසුව බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා ප්‍රකාශ කරයි.රාජ්‍ය සේවක සංඛ්‍යාව වසරින් වසර අඩු කිරීමට එදා වසර 2002 – 2004 මෙරටේ අග්‍රාමාත්‍ය ධුරය දැරූ රනිල් වික්‍රමසිංහ මහතා “යළි පුබුදමු ශ්‍රී ලංකා” වැඩපිළි‍වෙළින් පිඹුරුපත් සකස් කොට ක්‍රියා කළ බවත් සෙනෙවිරත්න මහතා සිහිපත් කෙළේය.ජනාධිපති මහින්ද රාජපක්ෂ මහතා “මහින්ද චින්තනය”, “මහින්ද චින්තන ඉදිරි දැක්ම” යන වැඩපිළිවෙළ දෙකට ම අනුව රටේ රාජ්‍ය සේවකයාත්, රාජ්‍ය සේවයත් ශක්තිමත් කළ බව ද ඇමැතිවරයා පැහැදිලි කෙළේය.රාජ්‍ය සේවය ලක්ෂ ගණනින් පිරිස් බඳවා ගැනීම සහ ඔවුන් සෑම දෙනාගේ රැකියා ස්ථිර කිරීම, පඩිනඩි, දීමනා පමණක් නොව විශ්‍රාම වැටුප් පවා වැඩි කිරීමට ජනාධිපතිතුමා මුදල් ඇමැතිවරයා ලෙස අයවැයෙන් මුදල් වෙන් කළ බව ද ඇමැතිවරයා කීය.මේ වන විට විරැකියාවෙන් පෙළෙන උපාධිධාරියකු නැති බවත් සෑම උපාධිධාරියකුටම රජය රැකියා සපයා ඇතැයි ශ්‍රී ලංකා නිදහස් පක්ෂ උපාධිධාරි සංගමයේ සභාපති හා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.අද වන විට අප රටේ දිස්ත්‍රික්ක 25, ප්‍රාදේශීය ලේකම් කොට්ඨාස 332, ග්‍රාම නිලධාරී වසම් 14022, ගම්මාන 35440 සේවය කිරීම සඳහා රාජ්‍ය සේවක සංඛ්‍යාව ලක්ෂ 14 කි. මේ අනුව එක් ගම්මානයකට අඩුම තරමේ රාජ්‍ය සේවකයෝ පස්දෙනේ හෝ සේවා ලබා දෙති. රාජ්‍ය සේවය පමණක් නොව, විශ්‍රාමික රාජ්‍ය සේවකයෝ ද වැටුප් හා දීමනා ඉහළට ඔසවා දැමීමට රජය ක්‍රියා කළ බව සියඹලාපිටිය මහතා කීය.රාජ්‍ය පරිපාලනයට අදාළ ප්‍රතිපත්ති සකස් කිරීම, ක්‍රියාත්මක කිරීම, රාජ්‍ය සේවය කාර්යක්ෂම කිරීම, ඵලදායිතාව ඉහළ නැංවීම සහ සියලු ආයතනවල කටයුතු සම්බන්ධීකරණය කිරීම, අධීක්ෂණය කිරීම සඳහා රජය වැඩිම අවධානයක් යොමු කළ යුගය ද මෙය වේ.රාජ්‍ය සේවකයන්ගේ පඩිනඩි, දීමනා, හදිසි ආපදා ණය, සමාජ සේවා ආධාර මෙන්ම විශ්‍රාමික දීමනා ඉහළ දැමූ රජය, වඩාත් අභිමානවත් රාජ්‍ය සේවයක්, රාජ්‍ය සේවකයෙකු නිර්මාණය කිරීමට කැප වී කටයුතු කරන බව ද රංජිත් සියඹලාපිටිය මහතා කීය.අධ්‍යාපන, සෞඛ්‍ය, මහාමාර්ග, වරාය, ගුවන් සේවා සහ මුළු රටේම ලක්ෂ 200 ඉක්මවන ජනතාවගේ සංවර්ධනය, සුබසාධනය හා ආරක්ෂාව සහතික කිරීමට හැකි රාජ්‍ය සේවාවක් පවත්වාගෙන යන ආසියාවේ ප්‍රබල රාජ්‍යයක් බවට මේ වන විට අප රට පත් වී ඇතැයි ද ඇමැතිවරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n1403142</link>
    <topic>තැපැල් ඡන්ද දැමීම ඉතා ඉහළ මට්ටමක</topic>
    <author>අනුර ප්‍රේමලාල් සහ නිරූෂි විමලවීර</author>
    <content>බස්නාහිර-දකුණ පළාත් සභා තැපැල් ඡන්ද දැමීමේ ප්‍රමාණය 75%ක තරම් ප්‍රශස්ථ මට්ටමක පැවතුණු බව පැෆරල් සංවිධානයේ අධ්‍යක්ෂ රෝහණ හෙට්ටිආරච්චි මහතා පැවැසීය.  තැපැල් ඡන්දය පැවැති ඊයේ දිනයේ ප්‍රචණ්ඩ ක්‍රියා කිසිවක් වාර්තා නොවූ බවත්, සමස්තයක් ලෙස සාමකාමීව තැපැල් ඡන්දය පැවැති බවත් හෙතෙම සඳහන් කළේය.අපේක්ෂකයන් තුන්දහස්හත්සිය අනුහතරදෙනෙක් මන්ත්‍රී ආසන එකසිය පනස් නවයක් වෙනුවෙන් තරග කරන මෙම මැතිවරණයේ සුළුසුළු සිද්ධීන් හැරුණු විට ප්‍රචණ්ඩ ක්‍රියා කිසිවක් වාර්තා නොවුන බව ද ඒ මහතා පැවැසීය.මැතිවරණ කටයුතු සඳහා මැතිවරණ නිලධාරින්ගේ සහභාගිත්වය ඉතා ඉහළ මට්ටමක පැවැති බව පැවැසු ඒ මහතා එක්සත් ජාතික පක්ෂ ඡන්ද පොළ නියෝජිතයන්ගේ පැමීණීම ඉතා අඩුමට්ටමක පැවැති බවත් අනාවරණය කළේය.තැපැල් ඡන්ද මධ්‍යස්ථානවල ඡායාරූප ගැනීම, වීඩියෝ කිරීම, ජංගම දුරකතන භාවිතය සම්පූර්ණයෙන් තහනම් බව මැතිවරණ කොමසාරිස් මහින්ද දේශප්‍රිය මහාතා අවධාරණය කළේය.අනවසරයෙන් යම් ඡායාරූපයක් හෝ දර්ශනයක් ලබාගෙන ඇත්නම් එය මාධ්‍ය මගින් ප්‍රසිද්ධ කිරීම හෝ විකාශය කිරීමෙන් වළකින ලෙස කොමසාරිස්වරයා සියලු මාධ්‍ය ආයතනවලින් ඉල්ලුවේය.තැපැල් ඡන්දය පැවැත්වෙන ආයතනවල සේවයේ නියුතු කිසිවකුට ඡන්ද නිරික්ෂණය කිරීම හෝ නියෝජිතයෝ ලෙස ක්‍රියාකිරීමට අවසර නොලැබෙන බව ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n1403143</link>
    <topic>නියඟයෙන් මතුවන ගැටලුවලට ජනපති අණින් වහා පිළියම්</topic>
    <author>ධනුෂ්ක ගොඩකුඹුර</author>
    <content>රටේ ප්‍රදේශ රැසක හට ගෙන ඇති නියඟය නිසා මතුවන ගැටලුවලට විසැඳුම් සැලසීමට සුවිශේෂී වැඩපිළිවෙළක් වහාම සකසන ලෙස ජනාධිපති මහින්ද රාජපක්ෂ මහතා වාරි මාර්ග හා ජලසම්පත් කළමනාකරණ අමාත්‍යාංශයේ නිලධාරීන් වෙත ඊයේ (13) උපදෙස් දුන්නේය.නියඟය කළමනාකරණය කිරීම සඳහා විධිමත් සැලසුමක් සැකසීමේ අවශ්‍යතාව අවධාරණය කළ ජනාධිපතිවරයා නියඟය හේතුවෙන් ජනතාව මුහුණ දී ඇති ප්‍රධාන ගැටලුවක් වන පානීය ජල ගැටලුවට පිළියමක් ලෙස පිරිසිදු පානීය ජලය සැපයීමේ වැඩපිළිවෙළක් ආරම්භ කරන ලෙසත් උපදෙස් දුන්නේය.වාර්මාර්ග සංවර්ධන කටයුතු පිළිබඳ වාරිමාර්ග හා ජල සම්පත් කළමනාකරණ අමාත්‍යාංශයේ නිලධාරීන් සමඟ අරලියගහ මන්දිරයේ දී ඊයේ (13) පැවතී සාකච්ඡාවකදී ජනාධිපතිතුමා මෙසේ උපදෙස් දුන්නේය.ඇතැම් ප්‍රදේශවල සැළස්මක් නොමැතිව ක්‍රියාත්මක කර ඇති සංවර්ධන ව්‍යාපෘති හේතුවෙන් එම ප්‍රදේශවල පාරිසරික ගැටලු රැසක් මතුව ඇති බව පෙන්වා දුන් ජනාධිපතිතුමා සංවර්ධන ව්‍යාපෘති ක්‍රියාත්මක කිරීමේදී පරිසරය රැක ගැනීමට ප්‍රමුඛත්වයක් ලබාදීමේ වැදගත්කමද අවධාරණය කළේය.වනාන්තරවල විනාශ වී ගොස් ඇති ජලාශ යළි ප්‍රතිසංස්කරණය කිරීමේ වැඩපිළිවෙළක් සකස් සැකසීමට ද නිලධාරීන්ට උපදෙස් ලබා දුන්නේ ය. පරිසරයට හානියක් නොවන අයුරින් ඒවා ක්‍රියාත්මක කිරීමේ වැදගත්කම ද පෙන්වාද දුන් අතර ඒ තුළින් වන සතුන්ට මෙන් ම ජනතාවටද ප්‍රයෝජන ලැබෙනු ඇති බව කියා සිටියේ ය. ගංගා ආශ්‍රිත ඇති වගුරු බිම්වල වැව් ඉදිකිරීමේ වැඩපිළිවෙළක් කි‍්‍රයාත්මක කිරීමේ හැකියාව ද ජනාධිපතිතුමා නිලධාරීන්ට පෙන්වා දුන්නේ ය. එය ජල සුරක්ෂිතතාවයට මෙන්ම පරිසර අලංකාරයටද ඉවහල් වන බව කියා සිටියේ ය.වාරිමාර්ග සංවර්ධන කටයුතු හේතුවෙන් ඉඩම් අහිමිවන ජනතාව නැවත පදිංචි කිරීම් පිළිබඳ මෙහිදී සාකච්ඡා කෙරිණි. එසේ ඉඩම් ලබා දීම ප්‍රතිපත්තියකට අනුව කි‍්‍රයාත්මක කරන ලෙසද උපදෙස් ලබා දුන් ජනාධිපතිතුමා ගම්මාන වශයෙන් එම පදිංචි කිරීම් සිදු කිරිම තුළින් ප්‍රදේශයේ යටිතල පහසුකම් සංවර්ධනය විධිමත්වනවා සේම ජනතාවටද පහසුවක් සැළසෙනු ඇති බව කියා සිටියේ ය. ගමක් වශයෙන් අපගේ සංස්කෘතියද ඒ තුළින් ආරක්ෂා කරගත හැකි බවත් ජනාධිපතිවරයා පෙන්වා දුන්නේ ය.සංවර්ධන කටයුතු ක්‍රියාත්මක කිරීමේදී ඉන් ලැබෙන ප්‍රතිලාභ පිළබඳව ජනතාව දැනුවත් කිරීම තුළින් එම කටයුතු පහසුකරගත හැකි බව පෙන්වා දුන් ජනාධිපතිතුමා ජලාශ සෑදීමේදී කැලෑව යටවීම හේතුවන මතුවන අලි මිනිස් ගැටුම පිළිබඳවද මෙහිදී අවධානය යොමු කළේය. වන අලි ගමන් කරන මාවත් අවහිර නොකරන ලෙසද මෙහිදී උපදෙස් ලබා දුන් ජනාධිපතිතුමා රටේ ඉහළ සිට පහළට අලින්ට ගමන් කළ හැකි පරිදි වන රක්ෂිත යා කරමින් අලිමංකඩ සැකසීමටද උපදෙස් දුන්නේ ය.වාර්මාර්ග සංවර්ධන කටයුතු සඳහා අවශ්‍ය අමුද්‍රව්‍ය ලබා ගැනීම, පාරිසරික අනුමැතින් ලබා ගැනීම, ජලාශ තුළ මීටර් 100 ක සීමාවේ සංචාරක කටයුතු සංවර්ධනය කිරීම ආදී කරුණු පිළිබඳවත් මෙහිදී සාකච්ඡාවට ලක් විය. වාර්මාර්ග හා ජල සම්පත් කළමණාකරන අමාත්‍ය නිමල් සිරිපාල ද සිල්වා, ජනාධිපති ලේකම් ලලිත් වීරතුංග. වාරිමාර්ග හා ජල සම්පත් කළමණාකරන අමාත්‍යාංශයේ ලෙක්ම් අයිවන් ද සිල්වා මහතා ඇතුළු අමාත්‍යාංශ නිලධාරිහු ද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n1403144</link>
    <topic>කොටි සංවිධානයේ ම්ලේච්ඡ ක්‍රියා අමතකද?</topic>
    <author/>
    <content>එල්.ටී.ටී.ඊ. සංවිධානයට එරෙහිව කළ යුද්ධයේ අවසන් භාගයේ දී ශ්‍රී ලංකා රජය මානව හිමිකම් උල්ලංඝනය කර ඇති බවට රජයට එරෙහිව චෝදනා කිරීම වෙනුවට යුද්ධයේ මුල් කාලයේදී එල්.ටී.ටී.ඊ. කළ දේ කෙරෙහි එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් නවනීදන් පිල්ලේ මහත්මිය සිය අවධානය යොමු නොකරන්නේ මන්දැයි ජාතික ක්‍රිස්තියානි සන්ධානය ප්‍රශ්න කරයි.තරුණයන් කිහිපදෙනෙක්ගේ සහභාගීත්වයෙන් මුලින් ආරම්භ කළ එල්.ටී.ටී.ඊ. ය ජාත්‍යන්තර ප්‍රජාවෙන් සහ විදෙස්ගතව සිටි දෙමළ ඩයස්පෝරාවෙන් ලැබුණ ආධාර ඇතිව නවීන ආයුධවලින් සන්නද්ධ ශක්තිමත් සංවිධානයක් බවට පත්වූ බවත් වැඩිදුරටත් සඳහන් කර තිබේ. ශ්‍රී ලංකා රජයට එරෙහිව කටයුතු කිරීමට ජාත්‍යන්තර ප්‍රජාව එල්.ටී.ටී.ඊ. යට සහාය දුන් බව අති උතුම් ෆ්‍රැන්සිස් පාප් වහන්සේ පවසා තිබේ. එල්.ටී.ටී.ඊ. ය යුද්ධයෙන් පරාජය කිරීමෙන් පසුව මානව හිමිකම් ‍කඩ කිරීම සම්බන්ධයෙන් ශ්‍රී ලංකා රජයට චෝදනා කිරිම සාධාරණ නොවන බවද උන්වහන්සේ කියා තිබේ.තවද දළදා මාලිගාව වැනි උතුම් බෞද්ධ සිද්ධස්ථානවලට එල්.ටී.ටී.ඊ. ය බෝම්බ එල්ල කළ අවස්ථාවේදීත් බෞද්ධ ‍ප්‍රජාව ඉවසීමෙන් යුතුව කටයුතු කළ බවත් ඇතැම් ගැටුම්කාරී අවස්ථාවලදී සිංහල ප්‍රජාව දමිළ ප්‍රජාව ආරක්ෂා කළ බවත් පාප් වහන්සේ සිහිපත් කර ඇතැයිද සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n1403145</link>
    <topic>ආගමික සංහිඳියාව බිඳ දමන විපක්ෂයේ උත්සාහය හෙළා දකිනවා</topic>
    <author>අසේල කුරුළුවංශ</author>
    <content>අතීත නායකයන් හා විපක්ෂයේ ඇතැම් පිරිස් රටට එරෙහි ජාත්‍යන්තර බලවේගයන්හි අවශ්‍යතා ඉටු කිරීමේ අරමුණින් මෙරට පවත්නා ආගමික සංහිඳියාව විකෘති කර දැක්වීමට ගන්නා උත්සාහය තරයේ හෙළා දකින බව අස්ගිරි පාර්ශ්වයේ ජ්‍යෙෂ්ඨ කාරක සංඝ සභික මැදගම ධම්මානන්ද හිමියෝ පවසති. වත්මන් ජනපති පාලනය ආරම්භවීමට ප්‍රථම මෙරට ආගමික සංහිඳියාව බිඳවැටී තිබුණු බවත් එලෙස ක්‍රියා කළ පිරිස් අද මෙරට ආගමික සංහිඳියාව පිළිබඳ වාර්තා සැකසීම විහිළුවට කරුණක් බවත් උන්වහන්සේ කීහ.මෙරට වර්තමානයේ පවත්නා ජාතික හා ආගමික සංහිඳියාව විනාශ කරන්නට විවිධ ජාත්‍යන්තර සංවිධාන කටයුතු දියත් කරන බවත්, පටු දේශපාලනික අරමුණු දිනා ගැනීම සඳහා එම සංවිධාන වල ඉත්තන් වී හිටපු නායකයින් රට අස්ථාවර කිරීමට කටයුතු කිරීම සැවොම එක්වී පරාජය කළ යුතු බවත් ධම්මානන්ද හිමියෝ ප්‍රකාශ කළහ.රාජපක්ෂ පාලනයට පෙර පාලන සමයන්හිදී භික්ෂූන් වහන්සේට ආගම් පනත් පාර්ලිමේන්තුවට ගෙනඒමට සිදුවූ බවත් ඉන් නොනැවතී සංඝයා වහන්සේ දේශපාලනයටද ප්‍රවිශ්ඨ වූ බවත් පැවසූ උන්වහන්සේ එඑකල මෙරට ආගමික සංහිඳියාව බරපතළ ලෙස බිඳ වැටී තිබුණු බව කවුරුත් දන්නා සත්‍යයක් බවද කීහ.ජිනීවා සමුළුව පැවැත්වෙන කාලසීමාව තුළ රට කිසියම් අර්බුදකාරී තත්ත්වයකට මුහුණ දෙමින් සිටියදී ජාත්‍යන්තර කුමන්ත්‍රණකරුවන්ගේ මෙහෙයවීම මත සිදු කෙරෙනා මෙවැනි වැඩපිළිවෙළ නිසා සමස්ත රටවැසියාම අනතුරුදායක තත්ත්වයකට ඇද වැටෙන බවද උන්වහන්සේ පැවසූහ.පෙර අන් කවරදාටත් වඩා ආගමික සංහිඳියාවක් අද රටේ පවතින බවද ධම්මානන්ද හිමියෝ කීහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n1403146</link>
    <topic>ජන බල නැඟුම අද තංගල්ලෙන්</topic>
    <author>අනුර ප්‍රේමලාල්</author>
    <content>දේශයේ ස්වෛරීත්වයට එරෙහි ජිනීවා කුමන්ත්‍රණය පරදවන ජනතා පෙළ ගැසීම 'ජන බල නැඟුම' වැඩ සටහන අද (14) තංගල්ල හේන්තුඩුව රජමහවිහාරයෙන් පෙරවරු 9ට ආරම්භවෙන අතර එය ලබන (21) දක්වා පැවැත්වේ.ජනබල නැඟුම සංවිධානය, ඒකාබද්ධවෘත්තීය සමිති සන්ධානය හා සහකාර ලේකම්වරුන්ගේ (කම්කරු සබඳතා) සංගමය මෙම වැඩ සටහන සංවිධානය කරන අතර ජිනීවා යෝජණාවලට එරෙහිව අස්සන් දස ලක්ෂයක් ලබා ගැනිම සිදු කෙරෙන අතර මේ වැඩ සටහන් ලබන (21) කොටුව දුම්රිය පොළ අසලින් අවසන් කෙරේ.මීට අස්සන් දස ලක්ෂයක් ලබා ගැනීමට ප්‍රදර්ශන රථයක් ද පෙරටු කරගෙන සර්ව ආගමික නායකයන් , වෘත්තීය සමිති නායකයන් හා බහුජන ව්‍යාපාරවල නායකයන්ගෙන් සමන්විත ජනතා පෙරහර වැලිගම දක්වාද (15) අහංගම සිට බලපිටිය (16) අළුත්ගම සිට පානදුර (17) මොරටුව සිට බෙල්ලනවිල රජමහ විහාරය(18) බොරලැස්ගමුව සිට පෑලියගොඩ (19) කිරිබත්ගොඩ සිට ගම්පහ (20) ඒකල සිට පෑලියගොඩ (21) පෑලි‍යගොඩ සිට කොටුව දුම්රිය පොළ දක්වා ගමන් කෙරෙන අතර පසු කරන සෑම නගරයකම මේ රථය පිළිගැනීම් සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n1403147</link>
    <topic>කැලම් මැක්රේගේ උත්සාහය පිළිකුල්</topic>
    <author>මහින්ද අලුත්ගෙදර</author>
    <content>ව්‍යාජ වීඩියෝ පටයක් ප්‍රදර්ශනය කරමින් ශ්‍රී ලංකාවේ කීර්තිනාමයට හානි කිරීම සහ රජයේ හමුදාවන් අපහසුතාවට පත්කිරීමේ අරමුණින් බ්‍රිතාන්‍ය චැනල් 4 නාලිකාවේ කැලම් මැක්රේ ගත් උත්සාහය පිළිකුල් සහගත බව ශ්‍රී ලංකා රජය දැඩිව අවධාරණය කරයි. ශ්‍රී ලංකාවට එරෙහිව බ්‍රිතාන්‍යයේ චනල් 4 නාලිකාව නිෂ්පාදනය කළ අසත්‍ය තොරතුරු පදනම් කරගත් එම විඩියෝපටය මඟින් කැලම් මැක්රේ නැමැත්තාගේ රළු භාවය මෙන්ම ඔහු දක්ෂ මිත්‍යාපවාද පතුරුවන්නෙකු බවට ලෝකය ඉදිරියේ පසක්කර තිබෙන බවද එක්සත් රාජධානියේ ශ්‍රී ලංකා මහ කොමසාරිස් වෛද්‍ය ක්‍රිස් නෝනිස් මහතා අවධාරණය කරයි.මෙමගින් කැලම් මැක්රේකරගෙන යන ව්‍යාජ හා පිළිකුල් සහගත මාධ්‍යකරණය ලෝකයේ හොඳම මාධ්‍යකරණය ලෙස හුවා දැක්වීමට නිරර්ථක ප්‍රයත්නයක යෙදි ඇති බව පවසන ශ්‍රී ලංකා මහ කොමසාරිස්වරයා ඔහුගේ මෙම නව ප්‍රයත්නය මඟින් ශ්‍රී ලංකාව ජාත්‍යන්තරය හමුවේ අපකීර්තියට පත්කිරීම සඳහා චැනල් - 4 නාලිකාව සම්බන්ධ කර ගනිමින් ඔවුන් විසින් ගෙනයනු ලබන දීර්ඝකාලින වැඩපිළිවෙල පිළිබදව මේ වනවිට බොහෝ දුරට අනාවරණය වි ඇති බවද ප්‍රකාශ කරයි.එක්සත් ජාතින්ගේ මානව හිමිකම් සැසිවාරය පවත්වන කාලසීමාවේදී ශ්‍රී ලංකා යුද හමුදාවට එරෙහිව චැනල් - 4 නාලිකාව මඟින් ප්‍රචාරය කරන ලද නවතම වීඩියෝ පටය සම්බන්ධයෙන් අදහස් දක්වමින් එක්සත් රාජධානියේ ශ්‍රී ලංකා මහ කොමසාරිස් වෛද්‍ය ක්‍රිස් නෝනිස් මහතා මේ බව සඳහන්කර ඇත.මේ අතර වැඩි දුරටත් අදහස් දක්වමින් ක්‍රිස් නෝනිස් මහතා ප්‍රකාශකර ඇත්තේ ඒ සඳහා වගකිවයුතු රාජ්‍යතාන්ත්‍රික නිලධාරීන්ට ප්‍රථමයෙන් ඇසීමට හෝ දැකීමට කිසිඳු අවස්ථාවක් ලබානොදී මෙවැනි සැක සහිත, ව්‍යාජ හා පිලිකුල් සහගත වීඩියෝ පටයක් නිකුත් කිරීම සම්බන්ධයෙන් කැලම් මැක්රේ වෙත සිය අප්‍රසාදය පළකරන බවයි.දශක තුනක් පුරා පැවති කුරිරු යුද්ධයෙන් පීඩා විදී ශ්‍රී ලංකාව සාමය අත්කර ගැනිමෙන් අනතුරුව මෙතරම් කෙටි කාලයක් තුළදී ක්‍රියාත්මක කර ඇති සංහිදියා වැඩපිළිවෙල හා සංවර්ධන වැඩපිලිවෙළ කෙරෙහි බද්ධ වෛරයකින් යුතුව එල්.ටී.ටී.ඊ හිතවාදින්ගේ කේලම් පමණක් අසා විවිධ පුද්ගලයින් විසින් කරගෙන යනු ලබන මෙවැනි ව්‍යාජ හා පිළිකුල් සහගත මාධ්‍යකරණය පිළිබඳව තමා ඉතා කණගාටුවට පත්වන බවද ශ්‍රී ලංකා මහකොමසාරිස්වරයා මෙහිදී පවසා ඇත.මෙවැනි ක්‍රියා මඟින් තමන් ශ්‍රී ලංකාවේ ජීවත් වන්නන්ට උදව් කරනවා යයි සිතා සිටියද එමඟින් ඔවුන් විසින් මෙරට ජීවත්වන සියළුම වැසියන‍ට මහත් අනර්ථයක් සිදුකරනු ලබන බවද ඔවුන්ගේ එකම ප්‍රාර්ථනය වන්නේ බාහිර හා අනවශ්‍ය ඇඟිලි ගැසීම්වලින් තොරව ජනයාගේ ජීවිකාව කරගෙන යාම බවද ඒ මහතා මෙමඟින් පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n1403148</link>
    <topic>උතුරුමැදට නවීනතම ගිලන් රථ 9ක් පිරිනැමේ</topic>
    <author>මහ ඇමැතිවරයා ගිලන් රථයක් ප්‍රදානය කළ අයුරු. පළාත් සෞඛ්‍ය ඇමැති එච්. බී. සේමසිංහ මහතාද මෙහි සිටියි.</author>
    <content>උතුරුමැද පළාතේ රෝහල් සඳහා රුපියල් ලක්ෂ දහසක් වටිනා නවීන පහසුකම් සහිත ගිලන් රථ නවයක් ලබාදීමට පියවර ගැනේ. ජපන් ආධාර යටතේ ලැබෙන මේ එක් ගිලන් රථයක වටිනාකම ලක්ෂ සියයකට අධිකය. අනුරාධපුර දිසාවේ පදවිය, කැබිතිගොල්ලෑව, මැදවච්චිය, නොච්චියාගම, තඹුත්තේගම රෝහල් සඳහා ගිලන් රථ බෙදාදීම උතුරුමැද පළාත් මහ ඇමැති එස්.එම්. රංජිත් සමරකෝන් මහතාගේ ප්‍රධානත්වයෙන් ඊයේ (13) අනුරාධපුරයේදී සිදු කෙරිණි.මේ ගිලන් රථවල විශේෂත්වය වන්නේ රෝගියා ගිලන් රථය මඟින් රෝහලක් කරා රැගෙන යන අතරතුර රෝගියාගේ හෘදය හා පෙනහලු ක්‍රියාත්මකව පවත්වාගෙන යා හැකි යන්ත්‍ර රථයට සවිකර තිබීමත් එයට අමතරව තවත් පහසුකම් රැසකින් ගිලන් රථය සමන්විත වීමත්, මල්ටි මොනිටර් වලින් සමන්විත වීමත්, ඊ.සී.ජී. යන්ත්‍රයක් ද ඔක්සිජන් ලබාදීමේ යන්ත්‍රද රෝගියාගේ සියලුම අභ්‍යන්තර ඉන්ද්‍රියන් පිළිබඳ වාර්තා ලබාගැනීමේ පහසුකම් ද සහිත අධිතාක්ෂණික පහසුකම් වලින් සමන්විතය.මෙවැනි නවීන පහසුකම් සහිත ගිලන් රථ උතුරුමැද පළාතේ රෝහල් සඳහා ලබාදී නොතිබිණි. මෙම ගිලන් රථ නවයෙන් පහක් අනුරාධපුර දිස්ත්‍රික්කයේ රෝහල් සඳහා ද තවත් හතරක් පොළොන්නරුව දිස්ත්‍රික්කයේ රෝහල් සඳහාද ලබා දුන්නේය.මෙම අවස්ථාවට උතුරුමැද පළාත් සෞඛ්‍ය අමාත්‍ය එච්.බී. සේමසිංහ, පළාත් සභා ලේකම් එච්.එම්.ආර්.බී. හේරත්, පළාත් සෞඛ්‍ය ලේකම් චන්ද්‍රා චන්ද්‍රදාස, පළාත් ‍සෞඛ්‍ය සේවා අධ්‍යක්ෂ වෛද්‍ය පාලිත බණ්ඩාර මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n1403149</link>
    <topic>අග්‍රාහි වූ රිය අනතුරකින් ශ්‍රී ලාංකිකයෝ 8කට තුවාල</topic>
    <author>මහින්ද අලුත්ගෙදර</author>
    <content>ඉන්දියාවේ අග්‍රා ප්‍රාන්තයේ පිහිටි යමුනා අධිවේගී මාර්ගයේ සිදු වූ රිය අනතුරකින් ශ්‍රී ලාංකික සංචාරකයන් අට දෙනෙකු තුවාල ලබා තිබේ.වාල ලැබූවන් එම ප්‍රදේශයේ පිහිටි කයිලෑස් රෝහලට ඇතුළත් කර තිබෙන අතර එක් කාන්තාවකගේ තත්ත්වය බරපතළ බවද පාදයකට හානි වූ තවත් පුද්ගලයකු තව දුරටත් නේවාසිකව ප්‍රතිකාර ලබන බවද විදේශ කටයුතු අමාත්‍යාංශය පවසයි.සංචාරයක් සඳහා ඉන්දියාවට ගිය මේ ශ්‍රී ලාංකිකයන් කණ්ඩායම බස්රථ දෙකකින් ගමන් කර තිබෙන අතර එයින් කුඩා බස්රථයේ ගමන් ගත් පිරිස මෙලෙස අනතුරට ලක්ව තිබෙන බවද තුවාල ලැබූවන්ගෙන් දෙදෙනෙකු හැරෙන්නට සෙසු පුද්ගලයන් මේ වනවිට ප්‍රතිකාර ලබා රෝහලෙන් පිටව ගොස් තිබෙන බවද එම අමාත්‍යාංශය කියයි. ඉන්දියාවේ නවදිල්ලියට කිලෝමීටර් 40ක් පමණ ඈතින් පිහිටි ප්‍රදේශයක දී මේ අනතුරු සිදුව තිබෙන බව පවසන විදේශ කටයුතු අමාත්‍යාංශය අනතුර සිදුවන අවස්ථාවේ දී අග්‍රාහි පිහිටි ටජ් මහල් නැරඹීම සඳහා ගමන් කරමින් සිටි බවද කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031410</link>
    <topic>පෞද්ගලික බස්වලට ජිපීඑස් උපකරණ</topic>
    <author>ශීලා උඩුවර</author>
    <content>අන්තර් පළාත් පෞද්ගලික බස් රථවල ජි. පී.එස්. උපකරණ සවි කිරීමේ හා බස්රථවල ප්‍රමිතිය පරික්ෂා කිරීමේ වැඩ සටහනක් ජාතික ගමනා ගමන කොමිසම දිස්ත්‍රික් මට්ටමින් ක්‍රියාත්මක කරයි.මේ යටතේ ගාල්ල දිස්ත්‍රික් වැඩ සටහන හෙට සහ අනිද්දා ( 15 - 16 ) ගාල්ල දඩල්ල පොදු ක්‍රිඩාංගණයේ දී සිදුකෙරේ.ගාල්ල සිට අනිකුත් සියලුම පළාත්වලට සේවා සපයන සියලුම අන්තර් පළාත් බස් රථ පරීක්ෂාවට ලක් කෙරෙන අතර, ජි.පී.එස්. සවිකර නොමැති බස්රථ සඳහා ජි.පි.එස් සවිකිරීම , බස්රථවල අඩුපාඩු සකස් කිරිම නිර්දේශ කිරීම, මඟපෙන්විම, කාලසීමා පැනවීම , දුර්වර්ණවු ගමනාන්ත පුවරු හා ස්ටිකර් ඉවත්කර අලුත් ඒවා ල බා දීම, පවතින බස්රථ වෙනුවට නව බස්රථ ආදේශ කිරිමට අවශ්‍ය බස්හිමියන් සිටිනම් ඔවුනට ඔමිනි කිරීම සඳහා ලිපි නිකුත් කිරිම ආදිය මෙහි දී පසිදු කෙරෙන බව ජාතික ගමනා ගමන කෙම්ෂන් සභාවේ සභාපති රොෂාන් ගුණවර්ධන මහතා පැවසීය. ජි.පි.එස් සවිකිරීම සඳහා හා බස් රථ පරීක්ෂා කර ගැනීම සඳහා සුර පළාත්වල සිට කොළඔට පැමිණීමේ දී බස් හිමියන්ට විශාල වියදමක් දැරීමට සිදුවන බැවින් හා එසේ බස් රථ කොළඔට ගෙන ඒම මගින් රථවාහන තදබදය වැඩිවීම ඉන්ධන දහනය, පරිසර දූෂණය ආදි අහිතකර බලපෑම් අවම කිරීම මෙහි අරමුණයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031411</link>
    <topic>මන්නාරම මිනිස් අස්ථි ගැන කඩිනමින් වාර්තා දෙන්න</topic>
    <author>චන්ද්‍රිකා පෙරේරා</author>
    <content>මන්නාරමෙන් ඉකුත් දා සොයා ගත් පුද්ගලයන් 84ගේ අස්ථි කොටස් හා එම ස්ථානයේ පස පිළිබඳ විද්‍යාත්මක ගවේෂණයක් කර කාල නිර්නය කිරීම ඇතුළු විශේෂ කරුණු පහක් පිළිබඳ වාර්තා සපයන ලෙස අධිකරණය මගින් ආයතන පහකට නියෝග නිකුත් කර තිබේ.මේ ප්‍රදේශය පිළිබඳ සිතියම් ගත කර ඇති පරණි වාර්තා ඉදිරිපත් කරන ලෙස මන්නාරම මිනින්දෝරු දෙපාර්තමේන්තුවට ද පසේ සාම්පල් හා අස්ථි කොටස් සාම්පල් ගෙන විද්‍යාත්මක ගවේශනයක් සිදුකර අස්ථිවල කැල්සියම්, යකඩ පිළිබඳ හා පසේ සංඝඨක පිළිබඳ හඳුනාගෙන කාල නිර්ණය කරන ලෙස පේරාදෙණිය විශ්ව විද්‍යාලයේ භූ විද්‍යා අංශයට ද එහි තිබී ලෝහ කැබලිවල කාලය පිළිබඳ වාර්තාවක් සපයන ලෙස ශ්‍රී ලංකා පරමානුක බලශක්ති ආයතනයටද දැනුම් දෙන ලෙස පොලිසියට නියෝග කර ඇත.අනුරාධපුර හිටපු අධිකරණ වෛද්‍ය නිලධාරි ඩී.එල් ද්‍යෛරත්න මහතා ‍මේ අස්ථි කොටස් සම්බන්ධයෙන් අධිකරණ වෛද්‍ය කටයුතු කළ අතර ඒ සම්බන්ධයෙන් තව දුරටත් පරීක්ෂණ සිදුකිරීමට තවත් අධිකරණ වෛද්‍යවරු දෙදෙනෙක් ලබාදෙන ලෙස කොළඹ අධිකරණ වෛද්‍ය අධිකාරිවරයා වෙත නියෝග නිකුත් කර තිබේ. මේ ස්ථානයට අදාළව ගත් ඡායාරූප රහස් පොලිසියට හා අවශ්‍ය අනෙකුත් අංශ වෙත ලබාදෙන ලෙස සොකෝ නිලධාරීන් වෙතද නියෝග නිකුත් කර ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් ‍රෝහණ මහතා පවසයි. මෙම ප්‍රදේශය ඉකුත් කාලයේ ත්‍රස්තවාදීන්ට නතුව තිබුණි. ඊට පෙර මේ ස්ථානය සුසාන භූමියක් ලෙස පවත්වාගෙන ගියේද නැතිනම් වෙනත් අපරාධයක් ‍හෝ කිසියම් සිදුවීමක් වීද යන වග හඳුනා ගැනීම සඳහා මේ වාර්තා හැකි ඉක්මනින් සපයන ලෙස නියෝග කර ඇති බව අජිත් රෝහණ මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031412</link>
    <topic>අක්කර 15000ක වගා බිම් අනතුරේ</topic>
    <author>@ රාජා වෛද්‍යසේකරතිස්සමහාරාම විශේෂ</author>
    <content>වලව ගඟේ ලියන්ගස්තොට අමුණ යටතේ වන දකුණු ඉවුරේ ද රිදියගම ජලාශය යටතේ වන වම් ඉවුරේ ද වී වගාවට නිසි පරිදි ජලය නොලැබෙන බව ගොවීහු පවසති. මේ කලාපයේ වී වගාකළ හැකි අක්කර 15000ක් පමණ තිබුණද මේ වන විට වගා කෙරෙනුයේ අක්කර 2000ක පමණ කෙසෙල් හා මුං ඇට වගාවන් පමණි.දැනටත් මෙසේ ජල ඌනතාවක් පවතිද්දී හම්බන්තොට වරාය,මත්තල ගුවන් තොටුපළ අයත් නව සංවර්ධන කලාපයට ජලය ලබා ගැනීමට සැරසෙනුයේ රිදියගම ජලාශයෙනි. රුහුණුපුර ජල සම්පාදන ව්‍යාපෘතිය දැනට ක්‍රියාත්මක වන අතර එහි පළමු අදියර යටතේ රිදියගම වැවෙන් දිනකට ජලය ඝණ මීටර් 17500ක් ලබා ගැනීමට නියමිතය.දෙවන අදියරේදී එය ඝණ මීටර් 35000 වනු ඇත. දැනටමත් මෙසේ ජල හිඟයකට මුහුණ පා සිටින රිදියගම වැවෙන් සංවර්ධන කලාපයට ජලය ලබා ගැනීමෙන් ගොවිතැන එකම ජීවනෝපාය කරගත් ගොවිජනතාව කබළෙන් ළිපට වැටෙනු ඇතැයි සුරකිමු රුහුණ ගොවි සංවිධානයේ කැදවුම්කරු අමරජීව එදිරිසුරීය මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031413</link>
    <topic>අසත්‍ය වාර්තා යොදාගෙන ශ්‍රී ලංකාව අස්ථාවර කිරීමට මාන බලන කොටි හිතවාදීන්ට නිසි පිළිතුරක් දෙමු</topic>
    <author> අනුර ප්‍රේමලාල්</author>
    <content>මානව හිමිකම් පිළීබඳ අසත්‍ය වාර්තා යොදාගෙන ශ්‍රී ලංකාව අස්ථාවර කිරීමට මාන බලන කොටි හිතවාදී බෙදුම්වාදීන්ට නිසි පිළිතුරක් ලබාදීමට හා රටේ සිදු කෙරෙන සංවර්ධනය හරහා ග්‍රාමීය සංවර්ධනය ශක්තිමත් කරගන්න බස්නාහිර සහ දකුණු පළාත් සභා මැතිවරණයේදීඑක්සත් ජනතා නිදහස් සන්ධානය ඉතා වැඩි ඡන්ද ප්‍රමාණයකින් ජයග්‍රහණය කරවන්නැයි මහජන එක්සත් පෙරමුණේ නායක, ජාතික ජලසම්පාදන හා ජලපවහන ඇමති දිනේෂ් ගුණවර්ධන ඡන්ද දායකයින්ගෙන් ඉල්ලා සිටියි.ඒ මහතා මේ බව ප්‍රකාශ කළේ ඊයේ (13) ශ්‍රී ලංකා නිදහස් පක්ෂ මූලස්ථාන ශ්‍රවණෘගාරයේදි පැවැති එක්සත් ජනතා නිදහස් සන්ධාන මාධ්‍ය හමුවට එක්වෙමින්ය.එහිදි වැඩිදුරටත් අදහස් දැක්වු ඇමති දිනේෂ් ගුණවර්ධන මහතා එක්සත් ජනතා නිදහස් සන්ධානයේ හවුල්කාර පක්ෂයක්වූ මහජන එක්සත් පෙරමුණ ත්‍රස්තවාදය යුද්ධයෙන්ම පරාජය කළයුතුයි යන දැඩි ස්ථාවරයක මුල සිටම කටයුතු කළේ අපේ පක්ෂය බව පෙන්වාදුන්නේය.අද වැඩිහිටියන්,තරුණයින් හා දරුවන් භුක්ති විඳින නිදහස උදාකරදුන්නේ එක්සත් නිදහස් සන්ධානය මිස වෙන කව්රුත් නොවේ යැයි පැවසු අතර ඊට ජනාධිපති මහින්ද රාජපක්ෂ මහතා ලබාදුන් අභීත නායකත්වය ඓතිහාසික බව අවධාරණය කළේය.ශ්‍රී ලංකාවේ ඒකීයභාවය සහ භෞමික අඛණ්ඩතාව පිළිබද දැඩි ස්ථාවරයක සිටි ම.එ.‍පෙ. ත්‍රස්තවාදය හා බෙදුම්වාදය පරාජය කිරීමේ කාර්යේදි ජනාධිපතිට උපරිම සහයෝගය ලබාදුන් අතර මේ දිනවල ජිනිවාහිදි ඇමෙරිකාව සහ එංගලන්තය ඇතුළු බටහිර රටවල් ලෝකයා රවට්ටමින් සිදුකරන අසත්‍ය යෝජනාවලිය පරාජය කිරීමටද හැකි උපරිම අයුරින් දායකත්වය ලබාදෙමින් සිටියි.මේවනවිට අපට පක්ෂව චීනය,කියුබාව, පාකිස්ථානය, රුසියාව වැනි රටවල් සහයෝගය දක්වා තිබෙන බැවින් ජිනිවායෝජනාවලිය ඉදිරියට ගෙන යෑමේ අපහසුතාවයක් හටඅගෙන තිබේ.විපක්ෂනායකවරයා තම මැතිවරණ ප්‍රකාශය එළීදක්වමින් කුඩා පක්ෂවලට ඡන්දය දෙන්න එපා යැයි පවසා ඇත්තේ ප්‍රජාතන්ත්‍රවාදි පක්ෂයට හා ජනතා විමුක්ති පෙරමුණට ඡන්දය නොදෙන්න යැයි කීම බව ඒ මහතා පෙන්වාදුන්නේය.එහෙත් විපක්ෂනායකවරයාට ප්‍රකාශකරන්න තිබුණේ තමාට ඡන්දය දෙන්න යැයි පැවසු ගුණවර්ධන මහතා විපක්ෂනායකවරයා ජයග්‍රහණය කෙසේ වෙතත් තම පක්ෂයෙන් ඉවත්වෙන ඡන්ද දායකයින් නවතා ගන්න බරි සටනක යෙදි සිටින බව කීවේය.එදා රජ්‍ය අංශය දිය කරමින් එහි දේපොළ පෞද්ගලික අංශයට විකුණා දැමු යුගය අවසන් කරමින් රට ස්ථාවර ආර්ථිකයක් කරා ගමන් කරන මේ අවස්ථාවේදි 6.4%ක ආර්ථික වර්ධන වේගයක් අපි හිමි කරගෙන තිබේ.‍මහජන එක්සත් පෙරමුණේන් ඉදිරිපත් වි සිටින ගම්පහෙන් සිසිර ජයකොඩි, කොළඹින් ලයනල් කාරියවසම්, සලෝචන ගමගේ, කළුතරින් සනත් විපුලජීව, හම්බන්තොටින් සිරිපාල ජයවීර යන අපේක්ෂකයින් දර්ශනයක් ඇති ජනතා සේවයට කැපවි කටයුතු කරන නීති ගරුක අපේක්ෂකයින් බව පැවසීය.මෙහිදි කතා කළ ගම්පහ දිස්ත්‍රික්ක එ.ජ.නි.ස. අ‍පේක්ෂක නීතිඥ සිසිර ජයකොඩි මහතා පළාත් සභාවේ පාසැල් පද්ධතිය ශක්තිමත් කරමින් දරුවන්ව ගුණ නුවණින් පෝෂණ කිරීමට කටයුතු කිරීම තම එකම අරමුණ වන අතර යහපත් අපේක්ෂකයිනව පළාත් සභාවට යවන්න ජනතාව පෙරමුණ ගත යුතුයි අපේ එකම විශ්වාසය ජනතාව බව ඒ මහතා පෙන්වා දුන්නේය.මෙහිදි කොළඹ දිස්ත්‍රික්ක එ.ජ.නි.ස. අපේක්ෂක සලෝචන ගමගේ මහතා මෙවර ආණ්ඩුව කොළඹ දැනටම ඡන්ද හැට දහසකින් දිනා ඇති බව පැවසීය. ඒ හොරට ලියා පදිංචිකර ති‍බුණු එ.ජා.ප‍. යේ හා ජ.වි.පේ. ඡන්ද අවලංගු කරදැමීම නිසයි.කොළඹ දිස්ත්‍රික්ක එ.ජ.නි.ස. අපේක්ෂක ලයනල් කාරියවසම් මහතා පළාත් පාලන ඡන්දය මෙන්ම අනෙකුත් මැතිවරණද වෙනස් කළයුතු කාලය පැමිණ ඇති බව පෙන්වාදුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031414</link>
    <topic>හංවැල්ල තුන්නාගම ජල අර්බුදය විසඳීමට කමිටුවක්</topic>
    <author>නුවන් කොඩිකාර</author>
    <content>හංවැල්ල තුන්නාගම ප්‍රදේශයේ ඇතිවී ඇති ජල අර්බුදය විසඳීම සඳහා පරිසර අධිකාරිය, ශ්‍රී ලංකා ආයෝජන මණ්ඩලය හා ගම් ප්‍රදේශය නියෝජනය කරමින් නියෝජිතයන් තිදෙනකුගෙන් සමන්විත කමිටුවක් පත්කෙරේ.ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා මැතිතුමාගේ උපදෙස් මත මේ කමිටුව පත්කර ඇති අතර එම නිලධාරීන් තිදෙනා මාස තුනක කාලයක් පැය 24 පුරාම එම ප්‍රදේශයේ නේවාසිකව හිදිමින් පස, ජලය හා ඊට බලපාන අනෙකුත් සාධක සොයා බලා වාර්තාවක් ඉදිරිපත් කරන ලෙසද නියෝජ්‍ය ඇමැතිවරයා උපදෙස් ලබාදී ඇත.ජලය ගලා යන මාර්ග, එම ජලමාර්ග පිහිටි ළිංවල ජලය සහ ජල මාර්ග ආශ්‍රිත පස් රසායනිකව පරික්ෂා කර වාර්තාවක් ලබාදෙන්න යැයි ද නියෝජ්‍ය ඇමැතිවයා කාර්මික තාක්ෂණ ආයතනයේ නිලධාරීන්ට ද මෙහි දී උපදෙස් දුන්හ.තුන්නාගම ප්‍රදේශයේ ජන නායකයන් සහ රාජ්‍ය නිලධාරීන් සමඟ ආයෝජන ප්‍රවර්ධන අමාත්‍යාංශයේ පැවැති සාකච්ඡාවේදි නියෝජ්‍ය ඇමැතිවරයා මේ උපදෙස් ලබාදීම සිදු කළේය.මේ ගැටළුව නිසා ප්‍රදේශයේ ජනතාව යම් ආතතියකට හෝ අපහසුතාවයකට පත්ව ඇත්නම් මේ මොහොතේ සිට ඉන් මිදී කටයුතු කරන්නැයි පැවැසු නියෝජ්‍ය ඇමැතිවරයා ජනතාවගේ ඕනෑම ප්‍රශ්නයක දී ජනතාව වෙනුවෙන් පෙනී සිටින බවත් කර්මාන්තයකට වඩා එක් මිනිස් ජීවිතයක් වුව ද වැදගත් බවත් කීවේය.ජනාධිපති මහින්ද රාජපක්ෂ මහතාගේ උපදෙස් මත නියෝජය ඇමැති ෆයිසර් මුස්තාපා මහතා හංවැල්ල තුන්නාගම ප්‍රදේශයේ නිරික්ෂණ චාරිකාවක ඉක්තු දා යෙදිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031415</link>
    <topic>හිටපු ජනාධිපතිනිය රට විනාශ කිරීමට උත්සාහ කරන රාජ්‍ය නොවන සංවිධානවල අතකොලුවක් වෙලා</topic>
    <author>උපාලි කරුණාරත්න</author>
    <content>ශ්‍රී මහා බෝධියට , දළදා මාලිගයට එල් . ටී .ටී .ඊ ත්‍රස්ත ප්‍රහාර එල්ලවන අවස්ථාවේ සහ මහ මඟ භික්ෂූන් වහන්සේලා ත්‍රස්තවාදීන් විසින් ඝාතනය කළ අවස්ථාවන්හි දී කිසිවෙකු ආගමික නිදහස පිළිබඳ වාර්තා එළි දැක්වීමට හෝ පරීක්ෂණ පැවැත්වීමට ඉදිරිපත් නොවූ බවත් හිටපු ජනාධිපතිනී චන්ද්‍රිකා බණ්ඩාරණායක කුමාරතුංග මහත්මිය රට විනාශ කිරීමට උත්සාහ කරන රාජ්‍ය නොවන සංවිධානයන්හි අතකොලුවක් වී ඇති බවත් ජාතික හෙළ උරුමයේ ජාතික සංවිධායක සහ ‍එක්සත් ජනතා නිදහස් සන්ධානයේ පළාත් සභා අපේක්ෂක නිශාන්ත ශ්‍රී වර්ණසිංහ මහතා පැවැසීය.රටට එරෙහිව කටයුතු කරන දොන් ජුවන්ලා පරාජය කිරීමට රටම පෙළ ගැසිය යුතු යයිද කී ඒ මහතා රටට දේශප්‍රේමී විපක්ෂක් නොමැති බව ප්‍රකාශ කළේය. චන්ද්‍රිකා මැතිනිය මේ රට තුළ ආගමික නිදහසක් නොමැති බවට කරන ප්‍රකාශයන්හි කිසිඳු පදනමක් නොමැති බව ද කීය.නිශාන්ත ශ්‍රී වර්ණසිංහ මහතා මේ අදහස් පළ කළේ ඊයේ ( 13 ) බත්තරමුල්ලේ පිහිටි ජාතික හෙළ උරුමයේ ප්‍රධාන කාර්යාලයේ පැවති මාධ්‍ය හමුවක් අමතමිණි.රට තුළ ආගමික නිදහසක් නොමැති බව ප්‍රකාශ කිරීම ඉතාම බරපතළ ප්‍රකාශයක්. ඕනෑම සමාජයක විවිද ආගමික ගැටුම් ඇති වෙනවා. නමුත් ඒවා දිගටම ගලා යාමක් සිදුවන්නෙ නැහැ.උතුරු , නැඟෙනහිර පැවති ත්‍රස්තවාදය හේතුවෙන් බෞද්ධ උරුමය විශාල ලෙස විනාශ වූණා. කතෝලික ජනතාවට වතිකානුව වගේම මුස්ලිම් ජනතාවට මක්කම වගේම බෞද්ධ ජනතාවට දළදා මාලිගාව ඉතා වැදගත්.රජය තුළ සිටිමින් රටට එරෙහිව කටයුතු කරන්නන්ට එරෙහිව දැඩි පියවර ගන්න කියා අපි ජනාධිපතිතුමාගෙන් ඉල්ලා සිටිනවා. චන්ද්‍රිකා මැතිනියගේ ක්‍රියා කලාපය දැඩිව හෙළා දකිනවා. ඇය පසුගියදා ඉදිරිපත් කළ වාර්ථාව පිළිබඳව සාකච්ජා කරන්න අප සූදානම්. එතුමිය සමඟ සිටින එන් . ජී . ඕ නඩයට උත්තර දෙන්න අප සූදානම්.උතුරු පළාත් මහ ඇමැති විග්නේෂ්වරන් හමුදාවන්‍ට විවිද චෝදනා එල්ල කරනවා. උතුරෙන් හමුදාව ඉවත් කරන්න කියනවා. ඔහු මෙවැනි ප්‍රකාශ කරන්නෙ A - 9 මාර්ගයෙන් කොළඹ සිට යාපනයට ගිහින්. ඔහු මහ ඇමැතිකම උපයෝගී කරගෙන ලංකාව පිළිබඳ වැරදි චිත්‍රයක් ලෝකයට ඉදිරිපත් කරන්න උත්සාහ කරනවා.විපක්ෂයට රට වෙනුවෙන් කතා කරන්න පුලුවන්. ඒත් ඔවුන් නිහඬයි. ආණ්ඩුව සමඟ විපක්ෂය ජිනිවා යන්න අවශ්‍ය නැහැ. ඔවුන්ට පුලුවන් වෙනමම කණ්ඩායමක් රැගෙන ජිනිවා ගොස් රට තුළ යුද අපරාධ සිදු වී නොමැති බව ප්‍රකාශ කරන්න. ‍රටේ ඉතිහාසය නොදන්නවුන්ට ඉතිහාසය ඉගෙන ‍ගන්නා ලෙසද වර්ණසිංහ මහතා පැවැසීය.ඕස්ට්‍රේලියාවේ වෙසෙන ශ්‍රි ලංකා ප්‍රජාවගේ නියෝජිතවරයෙකු වන නගේෂා වික්‍රමසූරිය මහතා -ජාත්‍යන්තරයේ සිට එල් . ටී .ටී. ඊ ත්‍රසතවාදය මෙහෙය වූ කණ්ඩායම් තවම විවිද අන්දමින් ක්‍රියාත්මක වෙනවා. ඒ වගේම ත්‍රස්තවාදය බිස්නස් එකක් කර ගත් පිරිසක්ද සිටිනවා. ත්‍රස්තවාදය හේතුවෙන් ඇතිවු ගැටලු විසදීමේ බිස්නස් කරන අයද සිටිනවා.ජාතික හෙළ උරුමයේ මධ්‍යම කාරක සභික පස්සරමුල්ලේ දයාවංශ හිමි -තෙරුවන්ට පිදූ මේ රටේ ඕනෑම ආගමක් ඇදහීමේ නිදහස තිබෙනවා. බෞද්ධ ජනතාව අනෙකුත් ආගම් වල ජනතාවට කිසිදු හිංසාවක් කරන්නෙ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031416</link>
    <topic>විජාතික බලවේගයන්ගෙන් ලක්මව  රැක ගැනීමට සියලු ජාතීන් පෙළ ගැසෙමු</topic>
    <author/>
    <content>රණවිරුවන් ජීවිත පරිත්‍යාගයෙන් දිනාදුන් මව්බිම විජාතික බලවේගයන්ගෙන් ආරක්ෂාකර ගැනීමට සියලු ජාතීන් සහෝදරත්වයෙන් පෙළ ගැසෙන්න යැයි ශ්‍රී ලංකා ඉස්ලාමීය මධ්‍යස්ථානයේ සභාපති හිටපු කතානායක අල්හාජ් එම්. එච්. මොහොමඩ් මහතා පැවැසීය.එම නිදහස බිඳහෙළීමට කවුරුන් හෝ උත්සහ ගන්නේ නම් ඊට කිසිසේත් ඉඩ නොලැබෙන බව හෙතෙම කීවේය.බෞද්ධ මුස්ලිම් එක කුස උපන් සොහොයුරන් මෙන් අතීතයේ සිටම සමගියෙන් සිටි බවත් එය ඉදිරියටත් එලෙස රැක ගැනීමට සියලු දෙනා පෙළ ගැසිය යුතු බවත් ඒ මහතා නිවේදනයක් නිකුත් කරමින් සඳහන් කෙළේය.එම නිවේදනයේ මෙසේද සඳහන් වේ.වසර 30ක වාර්ගික යුද්ධයෙන් බට කෑ අප කුරිරු යුද්ධය නිමා කොට සංවර්ධනයේ අරුණැල්ල දකිමින්, ජාතික සමගියද රැක ගනිමින් යන ගමනට බාධා කිරීමට කිසිදු බාහිර බලපෑමකට අත පෙවීමට අප කිසිසේත්ම ඉඩ නොතැබිය යුතුය.ලේ, දහඩිය, කඳුළු වගුරවමින් අපගේ රණවිරුවන්ගේ ජීවිත පූජා කරමින් මවුබිමට දිනා දුන් නිදහස රැක ගැනීම අප සියලු ජාතීන්ගේ යුතුකමක් හා වගකීමකි. රණවිරුවන්ගේ පවුල්වල බිරින්දෑරුන්ට තම ස්වාමිපුරුෂයන් අහිමි වුණා. දූ දරුවන්ට තම දයාබර පියාණන් අහිමි වුණා. එමෙන්ම තිස් වසරක කුරිරු යුද්ධයේදී පවා මුස්ලිම් සොල්දාදුවන් විශාල පිරිසක් අප මවුබිම වෙනුවෙන් දිවි පිදුවේ අප දේශයට තිබූ ආදරයත් මවුබිම රැක ගැනීමේ උදාර අධිෂ්ඨානයත් පෙරදැරිවයි.ඈත අතීතයේ සිටම වරින් වර මවුබිමට ඇති වූ සතුරු කරදර වලදී රට එක්සේසත් කිරීමට රටට නිදහස ලබා දීමට දිවි පරදුවට තබා කටයුතු කළේ සියලු ජාතීන් එකට එක්වයි. බෞද්ධ, මුස්ලිම් අප එක කුස උපන් සොහොයුරන් මෙන් ඈත අතීතයේ සිටම සමගියෙන් සහයෝගයෙන් මේ රටේ ජීවත් වුණා.එලෙසින්ම වර්තමානයේදීද අප සියලු ජාතීන් එක්ව අපගේ මවුබිම විජාතික බලවේග තුළින් ආරක්ෂා කර ගැනීම උදෙසා එක්ව පෙළ ගැසෙමු. දිනූ නිදහසටත් අප රටටත් බලපෑම් කිරීමට කිසිසේත්ම විජාතික කුමණ්ත්‍රණකාරීන් හට ඉඩ නොතබමු. අතීතයේදීද ඔවුන් අප රට සූරා කමින් අප රටේ සංස්කෘතියටද විවිධ බලපෑම් කළා.අප අසමගියේ භයානකත්වය අත්වින්දෙමි. අති බිහිසුනු යුද්ධයෙන් මුළු රටම අඳුරෙහි පැවති යුගයක් අප අත් වින්දෙමි. වර්තමානයේ අප රට තුළ සාමකාමී වාතාවරණයක් උදා වී ඇති බව අප සියලු දෙනාම පිළිගන්නා සත්‍යයකි.අප සැවොම මිනිස් කමට ගර‍ැකරමින් සියලු ජාතීන්ට ගරු කරමින් සහෝදරත්වයෙන් එකමුතුව දිනූ නිදහස රැක ගත යුතුය. සාමකාමී සහජීවනයෙන් පිරුනු සමාජයක්, යුගයක් ශක්තිමත්ව ඇති කර ගැනීමට අප සෑම සියලු දෙනාම අත්වැල් බැඳ ගනිමු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031417</link>
    <topic>අද දේ හෙටට කල් නොදමන පාසල් දරුවන්ට උපකාරක පන්ති යෑම අත්‍යවශ්‍ය නැහැ</topic>
    <author> ප්‍රවීණ රංග ශිල්පී විජේරත්න වරකාගොඩ</author>
    <content>අද දේ හෙටට කල් නොදමන පාසල් දරුවන්ට උපකාරක පන්තියෑම(ටියුෂන්)අත්‍යවශ්‍ය යැයි තමන් නොසිතන බව ප්‍රවීණ රංග ශිල්පී විජේරත්න වරකාගොඩ මහතා පැවැසීය.ටියුෂන් යෑම අද එක්තරා ප්‍රවණතාවක් වී ඇති බවත් පාසල් ගුරුවරුන් පාසලේ දී ලාබාදෙන දැණුම නිසිලෙස ග්‍රහණය කර මනා ලෙස හසුරුවන දරුවන්ට 'ටියුෂන්' අනවශ්‍ය බව තම හැඟීම බව ද ඒ මහතා කීය.‍‍විජේරත්න වරකාගොඩ මහතා මේ අදහස් පළ කළේ ඕ.කේ.අයි. ජාත්‍යන්තර පාසලේ කිරිබත්ගොඩ ශාඛාවේ 10 වන සංවත්සරය නිමිත්තෙන් පසුගිය දා කොළඹ බිෂෝප් විද්‍යාලයීය ශාඛාවේ දී පැවැති දශක මියැසිය ප්‍රසංගයේ ප්‍රධාන ආරාධිතයා ලෙස සහභාගී වෙමිනි. පාසල් වයස සැමදා නොරැ‍ඳෙන බවත් පැවැසූ වරකාගොඩ මහතා පුද්ගලයකු මිය යන තුරු ඉගෙනගැනීමට කරුණු කාරණා පැවතුන ද පාසල් සමයේ ලබන මූලික අධ්‍යාපනය නිවැරැදි මිනිසකු බිහි කිරීමට අඩිතාලම දමන බව ද කීය.‍පාසල් ගුරුවරයා පවසන දේම සටහන් පොතේ අඩංගු කර නොගෙන පත පොත පරිහරණයෙන් සමාජය තුළින් දැණුමක් රැස්කර ගැනීමට දුවා දරුවන් පෙළඹිය යුතු බවත් අපට අවැසි මේ මේ දේ යැයි ගුරුරුන්ගෙන් ඉල්ලා සිටින දූ දරුන් බිහිවිය යුතු බවත් වරකාගොඩ මහතා පැවැසීය.‍පාසලේ දී එදිනෙදා උගන්වන දේ නැවත අධ්‍යයනය කිරීම විභාග ආසන්නයේ පාඩම් කිරීමේ මානසික පීඩනයෙන් මිදීමට හොඳම මඟක් බව පැවැසූ වරකාගොඩ මහතා යහපත් මානසිකත්වයකින් යුතුව විභාගයන්ට මුහුණ දීම තුළින් වැඩිවැඩියෙන් සමතුන් බිහිවීම සිදුවන බවද ඒ මහතා කීය.‍පාසලේ භාෂා දිනය නිමිත්තෙන් පැවැත්වූ ගද්‍ය පද්‍ය කථික තරඟවලින් ජයගත් සිසු සිසුවියන්ට තෑගි හා සහතික පත් පිරිනැමීම ද මෙහි දී ඒ මහතා සහ චිත්‍රා වරකාගොඩ මහත්මිය අතින් සිදු කෙරිණි.මේ පාසලේ දූ දරුවන් රැසකගේ නර්ථන ගායන හා නාට්‍ය අංගයන්ගෙන් 'දශක මියැසිය' වර්ණවත් වූ අතර OKI කිරිබත්ගොඩ ශාඛාවේ අධ්‍යක්ෂිකා දුලාරි පෙරේරා, විදුහල්පති නාමල් ප්‍රනාන්දු, ප්‍රධානාචාරිණී මල්ලිකා ජයමාන්න මහත්ම මහත්මීන්ගේ උපදේශකත්වයෙන් මේ ප්‍රසංගය සංවිධානය කෙරිණි.‍‍‍.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031418</link>
    <topic>මේ රට සංවර්ධනය කිරීමට කාන්තාව සුවිශාල දායකත්වයක් ලබාදී තිබෙනවා</topic>
    <author> අනුර ප්‍රේමලාල්</author>
    <content>මේ රටේ පවුල් ඒකකය සවිමත් කිරීමට වගේම සංවර්ධනයටත් කාන්තාව සුවිශාල දායකත්වයක් ලබාදී තිබෙන බව කොළඹ දිස්ත්‍රික්ක එක්සත් ජනතා නිදහස් සන්ධාන අපේක්ෂිකා හිරුණිකා ප්‍රේමචන්ද්‍ර මෙනවිය ප්‍රකාශ කළාය.ඇය මේ බව ප්‍රකාශ කළේ ඉකුත්(12) කොළඹ පැවැති කාන්තා රැස්වීමක් අමතමින්ය. එහිදි වැඩිදුරටත් කතා කළ ප්‍රේමචන්ද්‍ර මෙනවිය මවකගේ දායකත්වය සවිමත්ව නො‍ලැබෙන පවුල් ඒකකයක් කිසිදිනෙක ප්‍රගතියක් කරා ගමන් නොකරන බව පෙන්වාදුන්නාය.දරුවකු ඉපදීමට පෙර සිටම තම මවගේ ආදරය ලබන අතර ඒ ආදරය නිසිලෙස ලබන දරුවා සමාජයටද ආදරය ක‍රන බව පැවසුවාය. මේවනවිට රටේ බොහෝ වගකීම් කාන්තාව වෙත පැවරි තිබෙන අතර රාජ්‍ය සේවයේ මෙන්ම පෞද්ගලික අංශයේ ද කාන්තාවෝ ඉහළ තනතුරු දරති.විහාර මහ දේවි මෙන් ධෛර්ය සම්පන්න නිර්භීත කාන්තා‍ පරපුරක් අපේ රටේ සිටින අතර ඔවුන්ගේ දායකත්වය සෑම අංශයකටම ලබාදී ඇත. එමෙන්ම ලෝකයට මුල්ම කාන්තා අගමැතිනිය හඳුන්වා දුන‍්නේ ශ්‍රී ලංකාවෙන් බව ඇය සිහිපත් කළාය.කාන්තාවන්ට විශාල වශයෙන් ඉදිරියට පැමීණීමට නොහැකිවන්නේ ඇය පවුල ඒකකයට ගෘහණීයක්, මවක්, දයාබර බිරියක් ලෙස ඇය ලබා දෙන සුවිශේෂී දායකත්වය නිසයි.මෙහි වටිනාකම කිසිදු ‍අයුරකින් තක්සේරු කළ නොහැකියි. පියාගේ රැකවරණය වගේම දරුවකුට මවගේ උණුසුම සෙනෙහස අවශ්‍යයි. කාන්තාව ඉතාම නිහඬව මේ සිදුකරන කාරය භාර්ය සමාජයේ ඇගයීමට ලක්වෙනවා ඉතා අඩු යැයි මට හැඟේ. එහේත් තම මෑණීයන්ව අමතක කොට දමන්න කිසි දරුවෙකුට නොහැකියි. ඒ ඇයට තිබෙන ගෞරවණීය තත්ත්වයයි. ‍තොටිල්ල පදවන හස්තයෙන් ලොව ආණ්ඩු කෙරේ යන්න කියමනක් තිබේ. ඒ බැවින් මේ රටට අවශ්‍ය උගත් බුද්ධිමත් පරපුරක් ඇති කරන්න දායකත්වය ලබදෙන ගමන් ‍අපේ කාන්තාව තවතවත් ශක්තිමත් කිරීමේ සුවිශේෂ කාර්ය භාර්යක් තමාකගේත් උදව් උපකාර මත පළාත් සභාව මගින් ක්‍රියාත්මක කිරීමට බලාපොරොත්තුවන පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031419</link>
    <topic>අන්‍යාගමිකයන් යටතේ පැවැති බුද්ධගයාව ධර්මපාලතුමා බේරාගත්තා</topic>
    <author>මානෙල් පුෂ්ප කුමාරි</author>
    <content>අනගාරික ධර්මපාලතුමා විසින් මහාබෝධි සමාගම පිහිටුවා දඹදිව ඇති බෞද්ධ උරුමය රැකගැනීමට සිදු කරන ලද ඒ ජාතික මෙහෙවර නිසා අන්‍යාගමිකයන් යටතේ පැවැති බුද්ධගයාව බේරා ගැනීමට අවස්ථාව සලසා ගත හැකි වූ බව ශ්‍රී ලංකා මහාබෝධි සමාගමේ සභාපති, දඹදිව සාංචි චේතියගිරි විහාරාධිපති, ජපානයේ ප්‍රධාන සංඝනායක බානගල උපතිස්ස නාහිමියෝ ප්‍රකාශ කළහ. උන්වහන්සේ මේ බව පැවසුවේ පසුගියදා (11) ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේ දී පැවැති සිදුහත් කුමරු උපන් ලුම්බිණී මායාදේවි විහාරයේ පුරාවිද්‍යා කැණීම් ආශ්‍රිත ඓතිහාසික හා පුරාවිද්‍යාත්මක ගවේෂණයක් වූ " සිදුහත් කුමරු උපන් ලුම්බිණියේ මායාදේවී විහාරය" කෘතිය එළිදැක්වූ අවස්ථාවේදී ය."සිංහලයිනි, අවදිවව් බුද්ධගයාව බේරාගනිව්" යන වදන් පතුරුවා සිදු කළ ඒ මෙහෙය නිසා දඹදිව බෞද්ධ පුදබිම සිංහල බෞද්ධයාට පමණක් නොව සකල ලෝකවාසී බෞද්ධ ජනතාවම ඒවා නැවත වැඳ පුදා ගැනීමට ද එම පුද බිම්වල චිර පැවැත්ම ද සිදු කළ බවත් මේ මහා ජාතික ආගමික මෙහෙවර එකල සිටි ලාංකික හෝ භාරතීය දේශවාසී කිසිදු දේශපාලන නායකයෙකුට කළ නොහැකි වූ මහා සේවාවක් බවත් උන්වහන්සේ කීහ.මම උත්සවයකට සහභාගි වන්නේ බොහොමත් කලාතුරකින් මේ සම්භාවනීය අවස්ථාවට සහභාගීවීමට ලැබීම මහත් භාග්‍යයක් බවද ඒ හිමියෝ ප්‍රකාශ කළහ.ආචාර්ය ප්‍රේමදාස ශ්‍රී අලවත්තගේ මහතාපරණවිතාන මහතා ආරම්භ කළ පුරාවිද්‍යා පර්යේෂණ ඉදිරියට ගෙන යාමට මහත් වෙහෙසක් දැරූ පුද්ගලයෙක් ලෙස සිරිසමන් මහතා සඳහන් කළ හැකියි. ඒ මහතා ඉතා ගැඹුරු පර්යේෂණ කළ ‍පර්යේෂකයෙක් ලෙසත් ලේඛකයෙක් ලෙසත් මතක් කළ යුතු බව ආචාර්ය අලවත්තගේ මහතා කීය. ඔහු ඔහුගේ උසස් අධ්‍යාපනයෙන් සහ වෘත්තීය ජීවිතයෙන් ලැබූ අත්දැකීම් තුළින් මෙවැනි කෘති පළ කිරීමට හැකි වී තිබෙනවා. මම ඒ මහතා සමඟ ගුවන් විදුලි වැඩසටහන් ගණනාවකට සහභාගි වූ බවත් ඒ මහතා පැවසීය.ග්‍රන්ථයේ පළමු පිටපත පුරා විද්‍යා දෙපාර්තමේන්තුවේ හිටපු සහකාර අධ්‍යක්ෂ සහ ජාතික උරුමයන් පිළිබඳ අමාත්‍යාංශයේ හිටපු සම්බන්ධීකරණ ලේකම් සිරිසමන් විජේතුංග මහතා විසින් බානගල උපතිස්ස නාහිමිට පිළිගැන්වීය. පැමිණ සිටි පිරිස වෙනුවෙන් කැලණිය විශ්වවිද්‍යාලයේ පුරා විද්‍යා අධ්‍යයන අංශයේ මහාචාර්ය ප්‍රියශාන්ත ගුණවර්ධන සහ ප්‍රවීණ මාධ්‍යවේදී කලාකීර්ති එඩ්වින් ආරියදාස යන මහත්වරු දේශන පැවැත්වූහ.ශ්‍රී ලංකා ගුවන් විදුලි සංස්ථාවේ නිවේදක සම්පත් සල්පිටිකෝරාළ මහතා මෙම උත්සවයේ නිවේදන කටයුතු මෙහෙය වීය‍..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031420</link>
    <topic>බෝගම්බර බන්ධනාගාරය හෙට සිට මහජන ප්‍රදර්ශනයට</topic>
    <author>ඉන්දික පොල්කොටුව</author>
    <content>අධිරාජ්‍යවාදී සමයේ ඉදිකළ මෙරට දෙවන බන්ධනාගාරය වන බෝගම්බර බන්ධනාගාරය හෙට (15) සිට දින දහයක් මහජන ප්‍රදර්ශනයට විවෘත කෙරේ. 1876 පිහිට වු මෙම බන්ධනාගාරය වසර 138ට පසු පසුගියදා මහනුවර පල්ලේකැලේ වෙත ගෙන යනු ලැබීය.ඒ අනුව මෙම බන්ධනාගාරය පල්ලේකැලේ ප්‍රදේශයේ දුම්බර බන්ධනාගාරය නමින් ස්ථාපිත කැර ඇත. මහනුවර නගර මධ්‍යයේ පිහිටි මෙම බන්ධනාගාරය තුළ අවසන් වරට සිරකරුවන් දෙදහසකට අධික පිරිසක් රඳවා තිබුණු අතර ඉන් 150ක් මරණ දඬුවමට ලක්වූ අය වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031421</link>
    <topic>පාසල් වෑන්-බස් අනතුරින් සිසුන් 4ක් ඇතුළු 6කට තුවාල</topic>
    <author>මල්වාන සමූහමහානාම විතානගේ හා දෙල්ගොඩ සමූහසුදත් පුබුදුකීර්ති</author>
    <content>පාසල් සිසුන් ප්‍රවාහනය කරන පෞද්ගලික වෑන් රථයක් හා පාසල් සිසුන් රැගෙන ඒමට යමින් තිබූ ලංගම බස් රථයක් ඊයේ (13 වැනිදා) පස්වරුවේ කිරිල්ලවල - වැලිවේරිය මහා මාර්ගයේ බටහේන හන්දියට ආසන්නයේදී එකිනෙකට ගැටීමෙන් කුඩා වෑන් රථයේ ගමන් කළ පාසල් සිසුන් සිවු දෙනෙක්, කාන්තාවක් හා රියැදුරා බරපතළ ලෙස තුවාල ලබා ගම්පහ රෝහලට ඇතුළත් කළහ.පසුව සිසුන් දෙදෙනකුගේ තත්ත්වය අසාධ්‍ය වු හෙයින් ඔවුන් කොළඹ ජාතික රෝහලට මාරු කර යවා ඇත.මේ වෑන් රථය වැලිවේරිය ක්‍රිස්තුරාජ විද්‍යාලයේ ප්‍රාථමික අංශයේ සිසුන් ආපසු නිවෙස්වලට ගෙන යමින් තිබූ අතර එම ලංගම බස් රථය වෑබඩ උතුර විද්‍යාදීප විද්‍යාලයේ සිසුන් ආපසු රැගෙන යාම සඳහා එම විද්‍යාලය වෙත ගමන් කරමින් තිබිණි.මේ වෑන් රථයේ ගමන් කළ සිසුන් ඇතුළු පිරිස ඉඹුල්ගොඩ හා අවට ප්‍රදේශවල පදිංචිකරුවන් වෙති. මේ අනතුර ගැන වැලිවේරිය පොලිස් ස්ථානාධිපති ප්‍රධාන පොලිස් පරීක්ෂක උපාලි කාරියවසම්, රථවාහන අංශයේ ස්ථානාධිපති උප පොලිස් පරීක්ෂක අනුර කුමාර, පො.කො. හේරත් (73877) හා ඒකනායක (54580) යන නිලධාරිහූ වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031422</link>
    <topic>බීජ ආනයනය නැවැත්වීමට රජය වැඩපිළිවෙළක් සකස් කරමින් සිටිනවා</topic>
    <author>සමන්මලී ප්‍රියශාන්ති</author>
    <content>බීජ ආනයනය නැවැත්වීමට රජය මේ වන විට වැඩපිළිවෙළක් සකස් කරමින් සිටින බව කෘෂිකර්ම නියෝජ්‍ය ඇමැති වයි.ජී.පද්මසිරි මහතා ප්‍රකාශ කළේය.මධ්‍යම පළාතේ මාතලේ රිවස්ටන් ප්‍රදේශයේ ලොකු ළුණු බීජ මධ්‍යස්ථානයක් ඉදිකිරීම කෙරෙහිද රජය අවධානය යොමු කර ඇතැයි ඒ මහතා පැවසීය.ඉදිරියේදී ලොකු ලූණූ හා එළවලු බීජ ආනයනය නවතා ඒවා මෙරටදීම නිෂ්පාදනය කීරීමට කටයුතු කරන බවත් පද්මසිරි මහතා ප්‍රකාශ කළේය.පසුගිය දා නියෝජ්‍ය ඇමැතිවරයා දඹුල්ල සහකාර කෘෂිකර්ම අධ්‍යක්ෂ කලාපයට අයත් ගලේවල, වවුල්අඹේ, කිඹිස්ස, බෙල්ලන්මය, දඹුල්ල යන ප්‍රදේශවල ගොවි බිම් නිරීක්ෂණ චාරිකාවකට සහභාගී වී ඇති අතර එම ප්‍රදේශවල ගොවීන්ද හමුවිය.මෙහි දී ගොවීන්ගෙන් ප්‍රකාශ කර ඇත්තේ ආනයනික ලොකු ලූණූ හා එළවලු බීජ නිසා තමන් එම වගාවන්ගෙන් විශාල පාඩුවක් ලබන බවයි.මේ නිසා රජය මැදිහත් වී මේ සඳහා සාධාරණ වැඩපිළිවෙළක් සකස් කර දෙන ලෙසත් ගොවීහු ඉල්ලූහ.බීජ ආනයනය සඳහා රජයට විශාල මුදලක් වැයවෙන බවත් බීජ ආනයනය එකවර ම නැවැත්වීමට නොහැකි බවත් මෙහිදී අවධාරණය කර ඇති නියෝජ්‍ය ඇමැතිවරයා ඒ සඳහා ක්‍රමවත් වැඩපිළිවෙළක් තිබිය යුතු යැයි සඳහන් කළේය.ඒ සඳහා රජය වැඩපිළිවෙළක් සකස්කරමින් සිටින බවත් ඉදිරියේ දී කෘෂිකර්ම ක්ෂේත්‍රයට වැඩිපුර මුදලක් ලබා දී තිබෙන බවත් අද වෙන කොට රජය ලොකු ලූණු, අර්තාපල්, වියළි මිරිස් වලට සහතික මුදලක් ලබා දී තිබෙන බවත් පැවසීය. සතොස හරහා ගොවීන්ගේ නිෂ්පාදන මිල දී ගැනීමේ වැඩපිළිවෙළක් ඇති කිරීමට ආර්ථික සංවර්ධන අමාත්‍යාංශය කටයුතු කරගෙන යන බවත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031423</link>
    <topic>බිරිය මරූ නීතිඥ සැමියාගේ මරණ දඬුවම අභියාචනාධිකරණය තහවුරු කරයි</topic>
    <author>නෙල්කා මැදගෙදර</author>
    <content>මන්නයකින් ගෙල කපා සිය බිරිය මරා දැමූ නීතීඥයකුට හම්බන්තොට මහාධිකරණය විසින් නියම කළ මරණ දඬුවම තවදුරටත් තහවුරු කළ අභියාචනාධිකරණය එම නඩු තීන්දුවට එරෙහිව ගොනු කළ අභියාචන පෙත්සමක් නිශ්ප්‍රභ කළේය.තංගල්ල ප්‍රදේශයේ පදිංචිකරුවකු වන කට්ටඩිගේ අමරසේන නමැති නීතිඥයාට මෙලෙස මරණ දඬුවම නියම කරන ලදී.සරත් ආබෲ සහ එච්.එන්.ජේ. පෙරේරා යන අභියාචනාධිකරණ විනිසුරු මඬුල්ල එම අභියාචන පෙත්සම විභාගය අවසන් කරමින් මෙම තීන්දුව ප්‍රකාශ කළේය.වලස්මුල්ල මහේස්ත්‍රාත් අධිකරණයෙහි නීතිඥයකු ලෙස කටයුතු කළ විත්තිකාර නීතිඥවරයා සිය විවාහක බිරිය සහ එකම පුතු සමඟ තංගල්ල ප්‍රදේශයෙහි පදිංචිව සිට ඇත. පසුව බිරියගේ නමට නිවසක්ද මිලදී ගෙන නිවසක්ද ඉදිකර තිබෙන බව ද නිවෙසේ රියදුරු ලෙස සේවය කළ පුද්ගලයා සමඟ බිරියගේ අනියම් ඇසුරක් පවත්වන බව දැනගත් බවද අභියාචන පෙත්සමෙහි සඳහන් විය. පසුව විත්තිකරු වතු අධිකාරිවරයකු ලෙස සේවය කිරීම සඳහා නිවෙසින් පිටත්ව කෙටි කාලයකින් නැවත පැමිණෙද්දී බිරිය රියදුරු සමඟ වෙනත් නිවසක පදිංචියට ගොස් ඇති බව දැනගෙන තිබේ. පසුව ඇය නැවත නිවසට පැමිණ විත්තිකරු සමඟ ජීවත් වූ බවද සඳහන් විය.බිරියගේ නමට තිබූ ඉඩම විත්තිකරු විසින් සිය මවගේ නමට කූට ලෙස හරවා ඇති අතර ඒ බව දැනගත් බිරිය ඒ සම්බන්ධයෙන් පොලිසියට පැමිණිලි කිරීමට උත්සහ කර තිබේ. එලෙස පැමිණිලි නොකරන ලෙස විත්තිකරු ඉල්ලා සිටියද ඇය සිය දරුවාද සමඟ ගොස් 2005 නොවැම්බර් මස 20 දින මිද්දෙනිය පොලිසියට විත්තිකරුට එරෙහිව පැමිණිල්ලක් කර ඇත.එයින් කුපිත වූ විත්තිකරු අතරමගදී මන්නයක්ද මිලදී ගෙන සිය බිරිය පොලිසියෙන් පිටතට එන තෙක් සැඟවී බලා සිට මන්නයෙන් ඇගේ බෙල්ලට පහර එල්ල කර තිබේ. පසුව පොලිසියට බාර වූ විත්තිකරුට එරෙහි නඩු විභාගය අවසානයේ හම්බන්තොට මහාධිකරණය විසින් මරණ දඬුවම නියම කර ඇත.මෙය ක්ෂණික කෝපය නිසා සිදු කළ ඝාතනයක් බැවින් මරණ දඬුවම සිර දඬුවමක් තෙක් අඩු කරන ලෙස ඉල්ලා මෙම පෙත්සම අභියාචනාධිකරණයට විත්තිකරු විසින් ගොනු කර තිබුණි.එහෙත් පෙත්සම විභාග කළ විනිසුරු මඬුල්ල මෙය ක්ෂණික කෝපය නිසා සිදු කළ ඝාතනයක් නොව සැලසුම් සහගතව සිදු කර ඇති ඝාතනයක් බවට තීරණය කර තිබේ. කේවල් කිරීමෙන් අනතුරුව රුපියල් 250 කට ලබාගත් මන්නයත් රැගෙන විත්තිකරු මරනකාරිය පැමිණෙන තෙක් සැඟව සිට ඇති බවද , ඒ සඳහා පූර්ව සූදානමක් තිබී ඇති බවද විනිසුරුමඬුල්ල සිය තීන්දුවෙහි සඳහන් කර ඇත. මන්න පහරට ගොදුරු වූ කාන්තිව සිය දරුවාද යට කරගෙන ලේවිලක් මැද ඇද වැටුණු බවට සාක්කි ඉදිරිපත්ව ඇතැයිද මෙ තීන්දුවෙහි සඳහන් වේ‍.සියලු කරුණු සලකා බැලූ අධිකරණය විත්තිකරුට මරණ දඬුවම නියම කළ යුතු බවට තීරණය කර තිබේ.නීතිඥ සාලිය පීරිස් මහතා ‍විත්තිකාර අභියාචන වෙනුවෙන් පෙනී සිටි අතර නියෝජ්‍ය සොලිසිටර් ජෙනරාල් යසන්ත කෝදාගෙඩ මහතා නීතිපතිවරයා වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031424</link>
    <topic>පේරාදෙණිය සරසවියේ සිසුන් 45කට පන්ති තහනමක්</topic>
    <author> අසේල කුරුළුවංශ</author>
    <content>නවක වදයට ලක්ව ඒ බව පාලනාධිකාරියට වසන් කිරීමේ චෝදනාව මත පේරාදෙණිය විශ්ව විද්‍යාලයේ කලා පීඨයේ පළමු වසරේ සිසුන් 45කගේ පන්ති සති දෙකක කාලයක් සඳහා අත්හිටුවා ඇත. කලා පීඨ පීඨාධිපතිවරයා විසින් ඊයේ (13) මෙම පියවර ගෙන තිබෙන අතර මෙම පංති තහනම වසරකට අත්හිටුවා තිබේ.වසරක කාලය ඇතුළත මෙම සිසුන් නවක වදයට ලක්වී ඒ බව පාලනාධිකරණයට දැනුම් නොදීම ‍හෝ වෙනත් වරදක් විශ්වවිද්‍යාලය තුළ සිදුකළ හොත් මෙම දඬුවම ක්‍රියාත්මක වන බව විශ්වවිද්‍යාලයේ විනය පාලක පශු වෛද්‍ය පීඨයේ ජ්‍යෙෂ්ඨ කථිකාචාර්ය වෛද්‍ය අශෝක දංගොල්ල මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031425</link>
    <topic>ඔස්ට්‍රේලියාවේ දී ශ්‍රී ලාංකිකයකු ඝාතනය කරලා</topic>
    <author>මහින්ද අලුත්ගෙදර</author>
    <content>ඔස්ට්‍රේලියාවේ වෙසෙන ශ්‍රී ලංකිකයෙකුට තියුණු ආයුධයකින් පහර දී ඝාතනය කර තිබේ.දේපළ වෙළෙඳ සමාගමක හිමිකරුවෙකු වන මේ ශ්‍රී ලාංකිකයා සිඩ්නි නගරයේ පිහිටි සිය කාර්යාලයට පැමිණි පසුව මෙලෙස ඝාතනයට ලක්ව තිබෙන බව වාර්තා වෙයි.48 හැවිරිදි විසා ඊසන් නමැති ශ්‍රී ලාංකිකයෙකු මෙලෙස ඝාතනයට ලක්ව තිබෙන අතර ඒ සම්බන්ධයෙන් සැකපිට පුද්ගලයෙකු අත්අඩංගුවට ගෙන තිබෙන බවද මේ වනවිට එම සැකකාර පුද්ගලයාගෙන් ප්‍රශ්න කිරීම් සිදුවන බවට එරට පොලිසිය ප්‍රකාශ කළ බවද වාර්තා වෙයි.ඝාතනයට ලක් වූ ශ්‍රී ලාංකිකයාගේ දේපළ වෙළෙඳ සමාගමක ඔස්ට්‍රේලියාවේ සිඩ්නිහි පෙන්ඩල් වේ නම් ස්ථානයේ පිහිටා තිබෙන අතර Aussie Unity Real Estate යනුවෙන් එය නම් කර තිබේ. මොහුගේ පපු ප්‍රදේශයට තියුණු ආයුධයකින් පහර දී තිබෙන අතර පසුව ඒ අවට පිරිස් විසින් වෙස්ට්මෙඩ් රෝහල වෙත රැගෙන යමින් සිටියදී මියගොස් ඇත.ඔහුගේ බිරිය සිය පළමු දරුවා ප්‍රසූත කිරීමේ අපේක්ෂාවෙන් පසුවන්නියක් වන අතර වසර 20කට පෙර ඔස්ට්‍රේලියාවේ කෙලීවිල්හි පදිංචියට ගොස් තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031426</link>
    <topic>පොලිස් වෙඩි පහරින් මිය ගිය සැකකරුගේ මරණය ගැන තීන්දුව 26දාට කල් යයි</topic>
    <author>සිරන්ජනී කුමාරි</author>
    <content>සන්ඩේ ලීඩර් මාධ්‍යවේදීනි මන්දනා ස්මයිල් මහත්මියගේ නිවස කොල්ලකෑමේ සිද්ධියේ දී පොලිස් වෙඩි පහරින් මරුමුවට පත් වූ සැකකරුගේ මරණය සම්බන්ධයෙන් අධිකරණ තීන්දුව ප්‍රකාශ කිරීම කොළඹ අතිරේක මහෙස්ත්‍රාත් මෙහොමඩ් සහබ්දීන් මහතා මේ මස 26 වන දිනට කල් තැබිණ.මරණකරු වූ වෙරළුපි‍ටියේ පදිංචිව සිටි කදිරප්පුලිගේ ඉන්දික සම්පත් කුමාරසිරි නැමැත්තාගේ ඝාතනය සම්බන්ධයෙන් මරණ පරීක්ෂණය පැවැත්වූ අතර අවසන්වරට මන්දනා ස්මයිල් මහත්මියගේ සාක්කි ඊයේ (13) කැඳවීමෙන් අනතුරුව මහෙස්ත්‍රාත්වරයා මෙම නියෝගය කළේය.අධිකරණයේ ලද නොතීසියකට අනුව මන්දනා ස්මයිල් මහත්මිය පෙනී සිටිමින් පැවසූවේ බම්බලපිටිය සිය නිවසේ දී අලුයම 1.30ට පමණ නින්දට යන අවස්ථාවේ දී කිසියම් හඬක් ඇසුණ බවය. පසුව අවදිවෙලා කවුරුද ? යනුවෙන් දෙපාරක් ඇසූ බවත් කාමරය වෙත ඇතුළු වූ දෙදෙනෙකු තමාගේ බෙල්ලට පිහියක් තැබූ බව පැවසූ ඇය කෑගැසුවොත් මරණ බවට තර්ජනය කළ බව පැවසූවාය.අතේ තිබූ මුදු ඔවුන්ට ගළවා දුන් අතර පසුව ඔහුන් ලිපිගොනු පරීක්ෂා කළ බවත් පසුව තමා ඇඳේ හිඳුවා ඔළුව තුවායකින් වැසු ඔවුන් තමා ඇඳේ හිඳුවා නි‍වස සෝදිසි කරන්නට වූ බව පැවසුවාය. පසුව පොලිසිය නිවසට පැමිණි බවට ආරංචි වුණා. රතිඤ්ඤා පුපුරනවා වැනි ශබ්දයක් ඇසුණා. අනතුරුව දැනගන්න ලැබුණා සැකකරුවෙකු පොලිස් වෙඩි පහරින් මිය ගිය බවයැයි පවසමින් ඇය සිය සාක්කිය අවසන් කළාය.ඉකුත් 6 වන දින පැවැත් වූ සාක්කි විභාගයේ දී පොලිස් සැරයන් ජී.පී ජයපාල මහතා හා 51150 ගමගේ මහතා සාක්කි ලබා දුන්නේය. අදාළ සාක්කි සැලකිල්ලට ගත් මහෙස්ත්‍රාත්වරයා පස්වන සැකකරුගේ මරණය සම්බන්ධයෙන් තීන්දුව ලබා දීම මේ මස 26වන දිනට කල් තැබිණ.පැමිණිල්ල වෙනුවෙන් නීතිඥ උපුල් කුමාරපේරුම මහතා පෙනී සිටි අතර සැකකරුවන් වෙනුවෙන් නීතිඥ ඇන්ටන් සේනානායක මහතා පෙනී සිටි‍යේය.සාක්කි විභාගය මෙහෙයවීම සහකාර පොලිස් අධිකාරි එල්.ජී.ජයරත්න මහතා විසින් මෙහෙයවනු ලැබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031427</link>
    <topic>දුම්රියේ හොරට ගමන් කළ අය‍ගෙන් රු.170000ක වාර්තාගත දඩ ආදායමක්</topic>
    <author>නිමල් රාජපක්ෂ</author>
    <content>මුහුදු බඩ මාර්ගයේ හා ප්‍රධාන මාර්ගයේ දුම්රිය හතරක කළ ප්‍රවේශ පත්‍ර පරීක්ෂා වක දී හොරට ගමන් කළ මගීන් හා තුන්වන පංතියේ ප්‍රවේශ පත්‍ර ලබාගෙන දෙවන පංතියේ ගමන් කළ මගීන් 97 දෙනකු කොටු ක‍ර එයින් 65 දෙනකු ගෙන් රුපියල් එක් ලක්ෂ හැත්තෑ දහසක දඩ අදායමක් එක් දිනකදී රජයට ලබා දීම‍ට දුම්රිය ආරක්ෂක නිලධාරීන් සමත්වී ඇත.මෙසේ දඩ ආදායමක් එක දිනකදී (12)ලබා දීමට හැකිවු ප්‍රථම අවස්ථාව මෙය බව දුම්රිය ආරක්ෂක ‍සේවා අධිකාරි සේනක ජයසේන මහතා පවසයි. මාතර දුම්රිය ස්ථානයෙන් අළුයම 5.55 ටහා 6.10 ට ගමන් ආරම්භ කළ සාගරිකා , ගාලු කුමාරි යන දුම්රිය දෙකත් , මාතර සිට නුවර බලා ධාවනය වූ දුම්රියේ හා ගණේමුල්ල සිට කොළඔ කොටුව දක්වා ධාවනය වූ දුම්රියකද ප්‍රවේශ පත්‍ර පරීක්ෂාව සිදු කොට ඇත. මෙහිදී අත්අඩංගුවට ගත් මගීන් අතර කාන්තාවෝ 24 ‍දෙනකු සිටි බවද ජයසේන මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031428</link>
    <topic>ඉන්දියාව උතුරේ නිවාස ඉදිකිරීමේදී ජාතිවාදී ලෙස කටයුතු කරනවා</topic>
    <author>චමීර ඇල්ලදෙණිය</author>
    <content>ඉන්දියානු රජය විසින් උතුරේ නිවාස ඉදිකිරීමේදී ජාතිවාදී ලෙස කටයුතු කරන බව උතුරු පළාත මජ්ලිසුල් උලමා සංවිධානයේ සභික මවුලවි එම්.එස්.එම්. ෆාරූක් මහතා කියයි. ජාතිවාදයෙන් තොරව නිවාස ලබාදීමට ජනාධිපතිතුමාගේ මැදහත්වීම සිදු කළ යුතු බවද සියලු ජාතීන්ට එක හා සමාන මට්ටමින් පහසුකම් ලබාදීම රජයේ වගකීම බවද හෙතෙම කීවේය. ඉන්දියානු මහකොමසාරිස් කාර්යාලයට මේ පිළිබඳ ලිපියක් භාරදීමෙන් පසුව පැවැති මාධ්‍ය හමුවට ඊයේ (13) එක්වෙමින් ෆාරූක් මහතා කීය.උතුරේ නිවාස ඉදිකිරීමේදී මුස්ලිම් ජනතාවට හා සිංහල ජනතාවට අඩු පහසුකම් ලැබී තිබෙන බව පෙනෙන්නට තිබෙව බවත්, ආණ්ඩුව හා මුස්ලිම් ඇමැතිවරු මේ සඳහා කටයුතු කළ යුතු බවද ඔහු පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031429</link>
    <topic>අධිවේගයට සුඛෝපභෝගී බස් 50ක්</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකේය ප්‍රවාහන ඉතිහාසයේ ඵෙතිහාසික සන්ධිස්ථානයක් සනිටුහන් කළ අධිවේගී මාර්ගවල ධාවනය සඳහා නව සුඛෝපභෝගී බස් රථ 50ක් ජනාධිපති මහින්ද රාජපක්ෂ මහතා අතින් ප්‍රවාහන අමාත්‍යාංශය වෙත ඊයේ (13) භාර දෙන ලදී.ජනතාවගේ ප්‍රවාහන පහසුකම් වැඩිදියුණු කිරීමේ අරමුණින් මුදල් අමාත්‍යාංශය විසින් ප්‍රවාහන අමාත්‍යාංශය වෙත ලබා දුන් මෙම නව බස් රථ 50 කොළඹ- කටුනායක අධිවේගී මාර්ගය,දක්ෂිණ අධිවේගී මාර්ගය, කොළඹ පිටත වටරවුම් මාර්ගයේ ධාවන සඳහා යෙදවීමට නියමිතය.කොළඹ, ගාලු මුවදොර පිටියේ පැවැති උත්සවයකදී නව බස් රථවල යතුරු ජනාධිපතිවරයාගේ අතින් ප්‍රවාහන ඇමැති කුමාර වෙල්ගම මහතා වෙත පිරිනැමුණු අතර ජනාධිපතිවරයා සහ අනෙකුත් ඇමැතිවරුන් බස් රථයේ නංවා ගත් වෙල්ගම මහතා ගාලු මුව දොර පිටිය වටා බස් රථය ධාවනය කළේය.ජනාධිපතිවරයාගේ අතින් පිරිනැමුණු මෙම බස් රථ ඩිපෝ 50ක් වෙත බෙදා දීමට නියමිත බව ඇමැතිවරයා මෙහිදී ප්‍රකාශ කළේය. දක්ෂිණ අධිවේගී මාර්ගයේ පින්නදූව සිට ගොඩගම දක්වා කොටස මෙම සෙනසුරාදා (15) ජනාධිපතිවරයාගේ අතින් විවෘත කිරීමෙන් අනතුරුව මාතර සිට කොට්ටාව දක්වාත් එතැනින් කොළඹ පිටත වටරවුම් මාර්ගයේ කඩුවෙල දක්වාත් බස් සේවා ආරම්භ කිරීමට නියමිතය.ඇමැති එස්. බී. දිසානායක, නියෝජ්‍ය ඇමැති රෝහණ කුමාර දිසානායක, ප්‍රවාහන අමාත්‍යාංශයේ ලේකම් ධම්මික පෙරේරා, ශ්‍රී ලංකා ගමනාගමන මණ්ඩලයේ සභාපති ශෂී වෙල්ගම මහත්වරුන් ඇතුළු පිරිසක් මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=n14031430</link>
    <topic>ෆොන්සේකාගේ ඒකාධිපතිවාදයට කලකිරුණු සාමාජිකයෝ සන්ධානයට සහාය පළ කරති</topic>
    <author>ධනුෂ්ක ගොඩකුඹුර, මහින්ද අලුත්ගෙදර සහ නිරුෂි විමලවීර</author>
    <content>සරත් ෆොන්සේකා මහතාගේ නායකත්වයෙන් යුත් ප්‍රජාතන්ත්‍රවාදී පක්ෂයේ ඒකාධිපතිවාදය පිළිබඳ කලකිරුණු එම පක්ෂයේ ඉහළ පෙළේ නිලධාරීන්, මැතිවරණ අපේක්ෂකයන් සහ ආසන සංවිධායකවරුන් ඇතුළු ප්‍රබලයන් රැසක් ජනාධිපති මහින්ද රාජපක්ෂ මහතා හමු වී එක්සත් ජනතා නිදහස් සන්ධානයට සහාය පළ කරති.සිය පක්ෂයේ නායකයාගේ වැඩපිළිවෙළ පිළිබඳ අප්‍රසාදය පළ කරමින් මෙම පිරිස ජනාධිපතිවරයා අරලියගහ මන්දිරයේ දී ඊයේ (13) මුණගැසුණු අතර ජනාධිපතිතුමාගේ නායකත්වයෙන් යුක්තව රට දිනවීමට ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය ගෙන යන වැඩපිළිවෙළ ඉදිරියට ගෙන යාමට උපරිම සහයෝගය ලබා දෙන බවට ප්‍රතිඥා දුන්හ. ප්‍රජාතන්ත්‍රවාදී පක්ෂය වෙනුවෙන් කැප වී කටයුතු කළ එහි ප්‍රබල සාමාජික මිහින්තලා රජමහා විහාරාධිපති වළවාහැංගුනවැවේ ධම්මරතන ස්වාමින් වහන්සේ සහ එම පක්ෂයේ සහකාර ලේකම්, අභිමානවත් ලක් දියණියෝ සංවිධානයේ ජාතික සංවිධායක මාලා විජේතිලක, ප්‍රජාතන්ත්‍රවාදී පක්ෂයේ උප සභාපති, යාපහුව ආසනයේ ප්‍රධාන සංවිධායක, කුරුණෑගල දිස්ත්‍රික් රණවිරු සංවිධානයේ කැඳවුම්කරු මේජර් විමල් රත්නායක මෙසේ ජනාධිපතිතුමා මුණ ගැසුණහ.2010 පාර්ලිමේන්තු මැතිවරණය සඳහා ප්‍රජාතන්ත්‍රවාදී ජාතික සන්ධානය නියෝජනය කරමින් කොළඹ දිස්ත්‍රික්කයෙන් තරග කළ මොහොමඩ් ඊබ්‍රාහිම්, ගම්පහින් තරග කළ චන්දන වීරසූරිය බණ්ඩාර සහ කැනීෂියා පලිහවඩන, ගාල්ල දිස්ත්‍රික්කයෙන් තරග කළ ගජබා පිටිගල, මාතලේ දිස්ත්‍රික්කයෙන් තරග කළ මේජර් සම්පත් සේනාරත්න මහත්වරුන් ද මෙම පිරිසට අයත් වෙති.එමෙන්ම පසුගිය පළාත් සභා මැතිවරණ සඳහා ප්‍රජාතන්ත්‍රවාදී ජාතික සන්ධානය නියෝජනය කරමින් තරග කළ අපේක්ෂකයන් විසි දෙනකුට අධික පිරිසක් ද මෙම පිරිසට ඇතුළත් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r1403141</link>
    <topic>ලස්සනට නෙට් දමා ඇඳන් හැඩකර තිබුණත්</topic>
    <author>පමුණුගම සමූහ ඩී. එන්. බී. කිරිහෙට්ටි</author>
    <content>ලස්සන ඇඳන් ඇති ලෙඩුන් නොමැති වත්තල, පමුණුගම රෝහලේ කාන්තා වාට්ටුවේ දර්ශනයකි මේ. බාහිර රෝගි අංශය, දන්ත චිකිත්සාගාරය, රසායනාගාරය, පිරිමි වාට්ටුව කාන්තා හා ළමා වට්ටුව, මාතෘ වාට්ටුව, සූතිකාගාරය, සිඟිති උයන, නිල නිවාස ආදින්ගෙන් අංගසම්පූර්ණ පමුණුගම රෝහලේ හෘද සායනය දියවැඩියා සායනය, ළමා හා මාතෘ සායන ක්‍රියාත්මක මේ රෝහල මෙම තත්ත්වයට ඇදවැටුණේ කුමක් නිසාද යන්න බස්නාහිර පළාත් සභාවේ සෞඛ්‍ය සේවා අධිකාරිතුමා වහාම සොයාබැලිය යුතුව ඇත.වත්තල ශ්‍රී ලංකා නිදහස් පක්ෂයේ එවකට මන්ත්‍රී දොස්තර ඒ. ඩී. ජේ. ඇල්. ලියෝ මහතා විසින් මේ රෝහල්භූමිය රජයට පවරාගෙන මේ රෝහල ගොඩනගන ලදී. එයින් පසු පැමිණි රජයන් මඟින් මෙහි සංවර්ධන කටයුතු කර රෝහලේ තත්ත්වය උසස්කර තිබේ. පමුණුගම, බෝපිටිය, ඇලහැර, උස්වැටකෙයියාව, කැපුන්ගොඩ, දුන්ගල්පිටිය, තුලාහේන ආදි ගම් ප්‍රදේශවලින් දුප්පත් ජනතාව මේ රෝහල කරා දිනපතා තම ප්‍රතිකාර කටයුතු සඳහා පැමිණෙති. බොහෝදුරට මේ වාට්ටුවල රෝගින් රඳවා නොගෙන රාගම රෝහලට මාරුකර යවති. සූතිකාගාරයක් ඇතත් දරු උපත්ති සඳහා පැමිණෙන අය බාර නොගෙන රාගමට යවති.මේ සඳහා සුදුසුකම් ලත් නිලධාරින් මේ රෝහලේ සිටිතත් ඔවුන්ගේ සේවය ලබා නොගනී. කාර්ය මණ්ඩලයේ කඹ ඇදීම නිසා අද පමුණුගම රෝහල මේ තත්ත්වයට පත්ව ඇත. මේ රෝහල ප්‍රසිද්ධ විනය පරීක්ෂණවලටයි, මේ රෝහලේ සේවය කළ දක්ෂ වෛද්‍යවරුන් හා වෛද්‍යවරියන් මාරුවීම් ලබාගෙන ගොස් ඇත. එය ගම්බද දුප්පත් ජනතාවට මහත් පීඩාවකි. කාලයෙන් කාලයට රෝහල් කමිටු පිහිටෙව්වත් එයින් ද ප්‍රශ්න විසඳී නැත. රාගම, මීගමුව අතර ඇති මේ රෝහලෙන් ග්‍රාමීය ජනතාවට නියම සේවය ලබාදීමට සෞඛ්‍ය ඇමැතිතුමාගේ අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r1403142</link>
    <topic>පියා බඳපටියෙන් පහරදී සය හැවිරිදි දරුවා රෝ‍හලේ</topic>
    <author>කොළඹ දකුණ සමූහ ගාමිණී රූපානන්ද</author>
    <content>පියා විසින් අමානුෂික අයුරින් බඳපටියක් යොදාගෙන සිදුකළ පහරකෑමට ලක්වූ දෙහිවල ප්‍රදේශයේ තිස්ස මාවතේ නිවෙසක පදිංචි (6) සය හැවිරිදි පිරිමි දරුවකු තදබල ලෙස තුවාල ලබා කළුබෝවිල දකුණු කොළඹ ශික්ෂණ රෝහලට ඇතුළත් කර ප්‍රතිකාර ලබමින් සිටින බැව්, දෙහිවල පොලිසියේ ළමා හා කාන්තා කාර්යාංශයේ ස්ථානාධිපතිනි කාන්තා උප පොලිස් පරීක්ෂිකා කාංචනා මහත්මිය ඊයේ දිනමිණට පැවැසුවාය.මේ සිද්ධියට සම්බන්ධ බවට සැකකෙරෙන ළමයාගේ පියාද දෙහිවල පොලිසිය විසින් මේ වනවිට අත්අඩංගුවට ගෙන තිබේ.සිද්ධිය පිළිබඳ වැඩිදුර පරීක්ෂණ කටයුතු දෙහිවල පොලිස් ස්ථානාධිපති ප්‍රධාන පොලිස් පරීක්ෂක සේනක රත්වත්ත මහතාගේ අධීක්ෂණය යටතේ ළමා හා කාන්තා කාර්යාංශයේ ස්ථානාධිපති කාන්තා උප පොලිස් පරීක්ෂක කාංචනා මහත්මිය ඇතුළු නිලධාරි කණ්ඩායමක් විසින් පරීක්ෂණ පවත්වාගෙන යනු ලබයි. ප්‍රශ්න කිරීම්වලින් පසුව චෝදනා ගොනුකර සැකකරු ගල්කිස්ස මහේස්ත්‍රාත් අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r1403143</link>
    <topic>සපුගස්කන්ද විශාඛාවියන්ගේ රසෝඝා හෙට BMICH හිදී</topic>
    <author>දෙල්ගොඩ සමූහ සුදත් පුබුදු කීර්ති</author>
    <content>බප/කැළ සපුගස්කන්ද විශාඛා බාලිකා විද්‍යාලයීය වාද්‍ය වෘන්දය කලඑළි දැක්වීම සහ දියණිවරුන්ගේ කලා කුසලතා වර්ධනය කරගැනීම අරමුණු කරගනිමින් “රසෝඝා” කලා ප්‍රසංගය හෙට (15) සවස 6.00ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් පැවැත්වීමට නියමිතය.විද්‍යාලීය සෞන්දර්ය අංශයේ නව ප්‍රභවයක් ලෙසින් කලඑළි දකින “රසෝඝා” ප්‍රසංගය සඳහා විද්‍යාලයේ දියණියන් 600 ක් සහභාගි වන අතර අධ්‍යාපන ඇමැති බන්දුල ගුණවර්ධන කලා ශිල්පී එඩ්වඩ් ජයකොඩි මහත්වරුන් ඇතුළු අධ්‍යාපන ක්ෂේත්‍රයේ නිලධාරීන් හා කලාකරුවන් රැසක් සහභාගි වීමට නියමිතය.රසෝඝා ප්‍රසංගය සඳහා ඉදිරිපත් වන විශාඛා දියණියන්ගෙන් කොටසක් ඡායාරූපයේ වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r1403144</link>
    <topic>මීගමුවේ මනාප පොරයෙන් තැපෑලත් අමාරුවේ</topic>
    <author>කොච්චිකඩේ විශේෂ ඩී. මිහිදුකුල</author>
    <content>බස්නාහිර පළාත් සභාවට මෙවර තරග වදින අපේක්ෂකයන් මනාපයක් ඉල්ලා ඡන්දදායකයන් වෙත තැපැල් මඟින් යවන අධික ලිපි ප්‍රමාණය නිසා මීගමුව ප්‍රධාන තැපැල් කාර්යාලයට වැඩි වැඩ කොටසක් කිරීමට සිදුව ඇති අතර මීගමුව ප්‍රධාන තැපැල් කාර්යාලය ඉදිරිපිට තැපැල් කණුව එම ලිපි මඟින් පිරී යාමෙන් සාමාන්‍ය ජනතාව දුෂ්කරතාවයට පත්ව ඇත.මීගමුව ප්‍රධාන තැපැල් කාර්යාලය ඉදිරිපිට තැපැල් කණුවට මේ දිනවල මධ්‍යම රාත්‍රීයේදී පමණ ඡන්ද අපේක්ෂකයන්ගේ ලිපි මඟින් පිරෙයි. සාමාන්‍ය ජනතාව අලුයම් කාලයේ දී තම ලිපි එම තැපැල් කණුවට දැමීමට පැමිණෙන විට තැපැල් පෙට්ටිය කට ළඟටම පිරිලාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r1403145</link>
    <topic>මාවනැල්ලේදී නීති ග්‍රන්ථයක් එළිදකී</topic>
    <author>මාවනැල්ල සමූහපී. සෙනෙවිරත්න</author>
    <content>මාවනැල්ල දිසා හා මහෙස්ත්‍රාත් අධිකරණයේ සේවා සපයනු ලබන ජ්‍යෙෂ්ඨ නීතිඥවරුන් විසින් සම්පාදනය කැර ඇති ‘නීති සංග්‍රහය’ නමැති නීතිය පිළිබඳව ලියවුණු ග්‍රන්ථයක් නිල ලෙසට එළිදැක්වීමේ උත්සවයක් මාවනැල්ල දිසා හා මහේස්ත්‍රාත් චාන්දනී මීගොඩ සහ මාවනැල්ල අධිකරණයේ පෙරකාලවල සේවා සපයන ලද දැනට බදුල්ල දිසා විනිසුරු තිස්ස කරලියද්ද මහත්ම මහත්මීන්ගේ ප්‍රධානත්වයෙන් පැවැත්විණි.මහනුවර අධිකරණයන්හි සේවා සපයනු ලබන විනිසුරු ශ්‍රීනිත් විජේසේකර මහතාද මෙම අවස්ථාවට ආරාධිත අමුත්තකු ලෙස සහභාගිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r1403146</link>
    <topic>කෝට්ටේ දුම්වැටි අලෙවිය නතර කරන්න යයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ලබන දෙසැම්බර් මාසය අවසාන වීමට ප්‍රථම කෝට්ටේ ප්‍රදේශයේ දුම්වැටි අලෙවිය සම්පූර්ණයෙන් නතර කිරීමට අවශ්‍ය පරිසරය ඇති කරමින්, දුම්බීම නතර කිරීමේ වැඩසටහන ආරම්භ කර ඇති බව, කෝට්ටේ නගරාධිපති ජනක රණවක මහතා කීය.කෝට්ටේ නගර සභා බල ප්‍රදේශයේ සෞඛ්‍ය සායනවලට පැමිණෙන ගැබිනි මාතාවන්ට කිරි වීදුරුවක් නොමිලයේ ලබාදීමේ වැඩසටහනට එක්වෙමින් රණවක මහතා මේ බව පැවැසීය.රණවක මහතා එහිදී තවදුරටත් මෙසේ ද කීය.මේ වනවිට අපේ ප්‍රදේශයේ පාසල් දරුවන් කවුරුවත් දුම්වැටි බොන්නේ නැහැ. වැඩිහිටි රැකියා කරන ටික දෙනෙක් මේ පුරුද්ද අත්හරින්න බැරිව සිටිනවා. ඒ නිසා දුම්වැටි අලෙවි කරන හෝටල් හිමියන් හා කඩහිමියන් සමඟ සාකච්ඡා කර දුම්වැටි අලෙවි නොකිරීමේ ක්‍රියාමාර්ගයකට අවතීර්ණ වී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r1403147</link>
    <topic>එක්සත් ජනතා නිදහස් සන්ධානය ඉහළින්ම දිනවා ජාත්‍යන්තර කුමන්ත්‍රණ පරාජය කරමු</topic>
    <author>කොළඹ දකුණ සමූහ ගාමිණී රූපානන්ද</author>
    <content>ශ්‍රී ලංකාවට එරෙහිව කුමන්ත්‍රණකාරී බටහිර රටවල් ගෙන එන ජිනීවා යෝජනාවන් අපට පරාජය කිරීමේ ජනමතයක් දේශීය වශයෙන් මෙම පළාත් සභා මැතිවරණය තුළින් ඇතිකළ හැකි වන අතර ඒ අනුව කොළඹ දිස්ත්‍රික්කයත් ඉහළින් ජයග්‍රහණය කිරීම තුළින් හොඳ පණිවුඩයක් ජාත්‍යන්තරයට ලබාදීමට හැකිවන්නේ යැයි ආර්ථික සංවර්ධන ඇමැති බැසිල් රාජපක්ෂ මහතා රත්මලානේ දී පැවැසීය.ඒ මහතා එසේ පැවසුවේ පසුගිය දා රත්මලාන ශ්‍රී. ල. නි. ප. සංවිධායක හිටපු නියෝජ්‍ය ඇමැති චන්දන කත්‍රිආරච්චි හා හිටපු පළාත් සභා මන්ත්‍රී එ. ජ. නි. ස. අපේක්ෂක අමල් සිල්වා මහත්වරු ඇතුළු ශ්‍රී. ල. නි. ප. බලමණ්ඩල සාමාජිකයින්, නාගරික මන්ත්‍රීවරු කණ්ඩායමේ සහභාගිත්වයෙන් රත්මලාන කම්කරු සෙවණ ශ්‍රවණාගාරයේ පැවති ජනහමුවකදීය.එහිදී වැඩිදුරටත් කතා කළ ඇමැති බැසිල් රාජපක්ෂ මහතා, තිස් වසරක කුරිරු යුද්ධයෙන් විනාශ වී ගිය මේ රට භෞතික වශයෙන් ගොඩනැංවීම තෙවසරක පමණ කාලයක සිට සිදුකරගෙන යන අතර ම රටේ සාරධර්ම, සංස්කෘතික වශයෙන් ගොඩනැගීමේ ක්‍රියාදාමයන් වෙත බාධක දෙස් විදෙස් වශයෙන් එල්ල වුවත්, ජනාධිපති යුද ජයග්‍රහණය කළා සේ ම ඉදිරියේ දී එම අභියෝග සියල්ල ම ජයගන්නා බව ද පැවසීය.අද වන විට ජනාධිපතිතුමාගේ නායකත්වයෙන් මේ රට සංවර්ධනයට ජනතා සහාය ලැබ ජනතා විශ්වාසය ද තහවුරු කරගෙන තිබෙනවා. ඒ අනුව ජනතා සේවයට කැප වී සිටින බැවින් මේ දක්වා කාලය තුළ රජය අත ගැසූ කිසිම දෙයක් ආපස්සට ගෙන නැහැ. එමනිසා මානුෂික මෙහෙයුමේ සිට මේ දක්වා ලබා දුන් ජනතා විශ්වාසය ඉදිරියටත් ලබා දෙමින් රත්මලාන ආසනය මෙවර පළාත් සභා මැතිවරණයෙන් ඉතා ඉහළින් ම ජයග්‍රහණය කරනු ලබනවා.සෞඛ්‍ය ඇමැති ශ්‍රී. ල. නි. ප. මහලේකම් මෛත්‍රීපාල සිරිසේන මහතා - අද මේ රටේ ඡන්දදායකයින් පැහැදිලිව හඳුනාගෙන සිටිනවා තම ඡන්දය ලබාදිය යුත්තේ කුමන පක්ෂයට ද, කුමන පුද්ගලයාට ද කියා. එයට අද විපක්ෂය තුළ ඇති දුර්වලතා හොඳින් ජනතාව හඳුනාගෙන මේ රට අභීතව ජාත්‍යන්තරයට යටත් නොවී ගෙන යා හැක්කේ කාටද කියා මේ රටේ බහුතර ඡන්දදායකයින් හඳුනාගත් නිසා මේ රජය මුහුණ දුන් සියලු මැතිවරණ අති විශිෂ්ට ලෙස ජයග්‍රහණය කළා. ඒ නිසා මෙවරත් ඊටත් වඩා ඉහළින් බස්නාහිර හා දකුණු පළාත් සභා ජයග්‍රහණය කිරීම නියතයි.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති, ජාතික නිදහස් පෙරමුණේ නායක විමල් වීරවංශ මහතා, හිටපු බස්නාහිර පළාත් සභා මන්ත්‍රී හා එ. ජ. නි. ස. මන්ත්‍රීධුර අපේක්ෂක අමල් සිල්වා, රත්මලාන ශ්‍රී. ල. නි. ප. සංවිධායක චන්දන කත්‍රිආරච්චි, අධ්‍යාපන නියෝජ්‍ය ඇමැති මොහාන්ලාල් ග්‍රේරෝ, තාක්ෂණ පර්යේෂණ හා පරමාණුක බලශක්ති ඇමැති පාඨලී චම්පික රණවක හා නියෝජ්‍ය නගරාධිපති කේසරලාල් ගුණසේකර මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r1403148</link>
    <topic>විල්ගමුව වීරගොල්ලේ සඟවා තිබූ ලක්ෂ 50ක දැව තොගයක් දැලේ</topic>
    <author>ඉන්දික පොල්කොටුව සහ සීගිරිය විශේෂ</author>
    <content>නකල්ස් අධිරක්ෂිතයෙන් කපා බලපත්‍ර නොමැතිව නීති විරෝධීව ප්‍රවාහනය කැර විල්ගමුව වීරගොල්ල ප්‍රදේශයේ හොර රහසේ සගවා තිබූ රුපියල් ලක්ෂ පනහක් පමණ වටිනා දැව කඳන් තොගයක් සමඟ සැකකරුවන් තිදෙනෙකු ලග්ගල අඩවි වන කාර්යාලය හා පොලිස් විශේෂ කාර්ය බළකා නිලධාරීහු පිරිසක් පෙරේදා අත්අඩංගුවට ගනු ලැබූහ.දඹ, බුරුත, තේක්ක ආදී වටිනා දැව කඳන් තොගයක් මෙලෙස නීති විරෝධීව ගබඩා කැර තිබියදී අත්අඩංගුවට ගැනිණි. අත්අඩංගුවට ගත් සැකකරුවන් දෙදෙනා වන නිලධාරීන්ගේ සහතික ඇපමත මුදාහැර තිබේ. ලග්ගල වන රක්ෂණ කාර්යාලය මගින් මෑත කාලයේ අත්අඩංගුවට ගත් විශාලතම දැව තොගය බව පැවසේ.දිසා වන නිලධාරී සුමිත්‍ර ගුණතිලක, අඩවි වන නිලධාරී ආර්.ඒ. ජී.කේ. රණතුංග මහත්වරුන්ගේ උපදෙස් මත ලග්ගල අඩවි වන නිලධාරී කාර්යාලයේ අතිරේක අඩවි වන නිලධාරී ලලිත් මානවඩු මහතා ඇතුළු නිලධාරීහු පිරිසක් පොලිස් විශේෂ කාර්ය බළකා නිලධාරීන්ගේ සහයෙන් මෙම වැටලීම කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r1403149</link>
    <topic>පරිසර නිලධාරියෙක් හිතුමතේට වැඩ</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>මධම පළාත් පරිසර අධිකාරියේ නිලධාරියෙක් නීති විරෝධී ලෙස වයඹ පළාත් පරිසර අධිකාරියට එරෙහිව ක්‍රියා කරන නිසා ආයෝජකයන් විශාල පිරිසක් වයඹින් ඈත්වී යන බව වයඹ ප්‍රධාන ඇමැති දයාසිරි ජයසේකර මහතා අනතුරු අඟවයි.මෙම නිලධාරියාට උඩගෙඩි දෙන පුවත්පත් කීපයක් රහසිගත වැඩපිළිවෙළක් ගෙනයන බව කී ප්‍රධාන අමාත්‍යවරයා මධ්‍යම ආණ්ඩුවේ සුසිල් ප්‍රේමජයන්ත ඇමැතිතුමාට මේ සම්බන්ධව ලිඛිතව දැනුම් දී තිබෙන බවත් කීය.වයඹ පළාත් පරිසර අධිකාරියේ අනුමැතියක් නැතිව කිසිම වෙලාවක මධ්‍යම පරිසර අධිකාරියට වයඹට ඇඟිලි ගැසිය නොහැකි යැයි කියවෙන යෝජනාවක් ද 18 දින පැවත්වෙන පළාත් සභා රැස්වීමේදී සම්මත කර ගන්නා බවත් ගල් වැඩපළවල් පවත්වාගෙන යනඅයට ද ‍ මධ්‍යම පරිසර අධිකාරියෙන් බලපත් ලබා ගන්නා ලෙසට ඔවුන්ට තරවටු කරන බවත් මේ නිලධාරියා වහාම එම ස්ථානයෙන් ඉවත් කරන ලෙසට අමාත්‍යතුමාගෙන් ඉල්ලා සිටින අතරම ඔහුට විරුද්ධව ක්‍රියා මාර්ගයක් ගැනීමට අපට ද අවශ්‍ය වී තිබෙන බවත් ප්‍රධාන අමාත්‍යවරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=r14031410</link>
    <topic>නව නිපැයුම් තරගයෙන් දස්කම් පෑ කළුතර ඥානෝදයේ හපන්නු</topic>
    <author>නාගොඩ විශේෂ - එන්. විජේරත්න</author>
    <content>විද්‍යාභිවර්ධන සංගමය මගින් වාර්ෂිකව මෙහෙයවන “සමස්ත ලංකා නව නිපැයුම් තරගය” 2013 වර්ෂය අගභාගයේ දී පැවැති අතර ඉන් කළුතර ඥානෝදය මහා විද්‍යාලයට රන් පදක්කම් 1ක්, රිදී පදක්කම් 4ක් සහ ලෝකඩ පදක්කම් 4ක් හා කුසලතා සම්මාන 4ක් ද හිමි විය.කොළඹ විශ්ව විද්‍යාලයේ ජ්‍යෙෂ්ඨ කථිකාචාර්ය ආචාර්ය චන්දන ජයරත්න මහතාගේ සංවිධායකත්වය යටතේ මෙම සමස්ත ලංකා නව නිපැයුම් තරගය කැලණිය විශ්ව විද්‍යාලයේ දී පැවැත්විණි.ඒ අනුව කළුතර ඥානෝදය මහ විද්‍යාලයේ හිරුණි මනීෂා වීරකොන් ශිෂ්‍යාව රන් පදක්කමද, චතුර හිදැල්ල ආරච්චි, ඔෂද පූර්ණ, ලසිකා සෙව්වන්දි, දිනුක චින්තක උඩුගම, ශිෂ්‍ය ශිෂ්‍යාවන් රිදී පදක්කම් 4 ද, ජනිත් ඉෂාන්, කවිදු පියුමාල්, විදුර ජයසිංහ යන ශිෂ්‍යයන් ලෝකඩ පදක්කම් 4 ද දිනාගෙන තිබේ.මෙම ජයග්‍රහණ හිමිකර ගැනීමේ දී කළුතර ඥානෝදය මහ විද්‍යාලයේ විදුහල්පති එම්. ජී. මෙන්ඩිස් නියෝජ්‍ය විදුහල්පතිනී යූ. කේ. ඩී සංජීවනී උඩවත්ත සහ නව නිපැයුම් භාර ආචාරිනි යූ. එල්. විනීතා පුෂ්පලතා පෙරේරා මහත්මියගෙන් ලද උපදෙස් හා මඟ පෙන්වීම බෙහෙවින් ඉවහල් වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=s1403141</link>
    <topic>ශ්‍රී ලංකාවේ ජගත් තරග සංවිධානය අලුත් ක්‍රීඩා සමාගමකට පැවරෙයි</topic>
    <author/>
    <content>ශ්‍රී ලංකාව තුළ පැවැත්වෙන සියලුම ජාත්‍යන්තර ක්‍රීඩා තරගාවලි සංවිධානය කිරීමට රාජ්‍ය සමාගමක් බිහිවෙයි. Future Sports Pvt Ltd නමින් බිහිවු මේ සමාගම අමාත්‍යාංශය තුළම ක්‍රියාත්මක වේ. එම සමාගම සියයට සියයක්ම රාජ්‍ය අංශයේ බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.වසර 2017දී ශ්‍රී ලංකාවේ පැවැත්වෙන ආසියානු යොවුන් ක්‍රීඩා උළෙල මෙහෙයවීම මේ සමාගමට පැවරෙන ප්‍රධාන කාර්යයක්වන අතර අමතරව ඉදිරි අනෙක් සියලු ජාත්‍යන්තර තරගාවලි සංවිධානයද සිදුකළ යුතුය. මේ වසරේ ජාත්‍යන්තර තරග 12ක් ශ්‍රී ලංකාව තුළ පැවැත්වීමට කටයුතු කරන අතර පසුගිය වසරේදී එම ක්‍රීඩා තරගාවලි සංඛ්‍යාව 14ක් විය. අලුතින් බිහිවු ක්‍රීඩා සමාගමේ මූල්‍ය කටයුතු පරිපාලනය භාරව ක්‍රීඩා අමාත්‍යාංශ ලේකම් අනුර ජයවික්‍රම මහතා කටයුතු කරයි. එබැවින් ඉදිරි ජාත්‍යන්තර තරගාවලි සියල්ලේම මූල්‍ය ගණුදෙනු මේ ක්‍රීඩා සමාගමට භාර වෙයි.මෙහි ප්‍රධාන මෙහෙයුම් කාර්යාලය විවෘත කිරීම ක්‍රීඩා අමාත්‍යාංශ පරිශ්‍රයේදී මහ බැංකු අධිපති අජිත් නවාඩ් කබ්රාල් මහතාගේ සහභාගීත්වයෙන් පසුගියදා සිදු කෙරුණි. එහිදී ක්‍රීඩා ඇමැති මහින්දානන්ද අලුත්ගමගේ මහතා පැවැසුවේ නව ක්‍රීඩා සමාගම පෞද්ගලික අංශයට කිසිදු සම්බන්ධතාවක් නොමැති බවය. ශ්‍රී ලංකාව තුළ පවත්වන සෑම ක්‍රීඩා තරගාවලියක්ම විනිවිදභාවයෙන් හා උසස් සංවිධාන ශක්තියකින් පැවැත්වීමට මේ ක්‍රීඩා සමාගම හරහා හැකිවනු ඇතැයි විශ්වාසය පළවිය.වසර 2017පැවැත්වෙන ආසියානු යොවුන් ක්‍රීඩා උළෙල සංවිධානයට ජාතික මෙහෙයුම් කමිටුව හා ජාතික සංවිධායක කමිටුව දැනටමත් ක්‍රියාත්මක වන අතර එහි තීරණ කලට වේලාවට ක්‍රියාත්මක කිරීම ක්‍රීඩා සමාගම හරහා සිදුකෙරේ.ක්‍රීඩා අමාත්‍යාංශය හා අධ්‍යාපන අමාත්‍යාංශය ඒකාබද්ධව ක්‍රීඩා සංවර්ධන වැඩ සටහනක් අරඹා ඇති අතර ආසියානු යොවුන් ක්‍රීඩා උළෙලට ක්‍රීඩක ක්‍රීඩිකාවන් සුදානම් කිරීමේ ජාතික වැඩපිළිවෙළ එමගින් ක්‍රියාත්මක කෙරේ. මෙය පාසල්, කලාප හා දිස්ත්‍රික් මට්ටම දක්වා ව්‍යාප්තවී ජාතික සංචිත පිහිටුවෙයි.ක්‍රීඩා උළෙලට සහභාගීවන ක්‍රීඩක ක්‍රීඩිකාවන්ගෙන් සැදුම්ලත් ජාතික සංචිතය 2015 අගෝස්තු මාසයේදී නම් කෙරෙන අතර එය 2017දී නම් කෙරෙන අතර එය 2017 අගොස්තු දක්වා අඛණ්ඩව ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=s1403142</link>
    <topic>ජාත්‍යන්තර ක්‍රිකට් වේදිකාවේ විවිධත්වයක් සංකේතවත් කරමින්</topic>
    <author>වර්නන් ගුණසේකර</author>
    <content>බංග්ලාදේශයේදී අනිද්දා (16) ඇරැඹෙන විස්සයි20 ලෝක කුසලාන ක්‍රිකට් තරගාවලියට සහභාගි වන ජගත් ක්‍රිකට් කවුන්සලයට අනුබද්ධිත රටවල් හය ජාත්‍යන්තර ක්‍රිකට් ක්ෂේත්‍රයට අතිවිශිෂ්ට වන විවිධත්වයක් සංකේතවත් කරයි.අයර්ලන්තය හා ඇෆ්ගනිස්තානය තරගාවලියේ පළමු වටයේදී ජගත් ක්‍රිකට් කවුන්සලයේ පූර්ණ සාමාජිකයන් වන සිම්බාබ්වේ හා බංග්ලාදේශයට තියුණු අභියෝගයක් එල්ල කරනු ඇතැයි අපේක්ෂා කෙරේ.නෙදර්ලන්තය 2009 තරගාවලියේ ආරම්භක තරගයේදී එංගලන්තය අන්දමන්ද කළ ජීවය නැවත වතාවක් ප්‍රාණවත් කිරීමට මාන බලනු ඇත.හොංකොං හා නේපාලය ජගත් ක්‍රිකට් කෙළිබිමේ මහා වේදිකාවේ පෙනී සිටින්නේ ප්‍රථම වතාවටය.එක්සත් අරාබි එමීර් රාජ්‍යය ලෝක මට්ටමේ ක්‍රිකට් තරගාවලියකට යළි පිවිසෙන්නේ වසර 18කට පසුවය.මෙවර විස්සයි20 ලෝක කුසලාන තරගාවලිය ආරම්භ වන්නේ අනුබද්ධිත රටවල් හය සහ සිම්බාබ්වේ හා බංග්ලාදේශය තරග වදින සුදුසුකම් ලබා ගැනීමේ තරග වටයකිනි. ‘ඒ’ හා ‘බී’ යනුවෙන් කොටස් දෙකකට කණ්ඩායම් හතර බැගින් බෙදී මේ තරග වටය පැවැත්වෙන අතර ඒ ඒ කොටසින් ඉහළටම පිවිසෙන කණ්ඩායම් දෙක ප්‍රධාන රටවල් අට සමග තරග වැදීම සඳහා ‘සුපිරි දහය’ වටයට පිවිසෙති.නේපාලය, බංග්ලාදේශය, ඇෆ්ගනිස්තානය හා හොංකොං ‘ඒ’ කොටසට ඇතුළත්ව සිටින අතර සිම්බාබ්වේ, අයර්ලන්තය, එක්සත් අරාබි එමීර් රාජ්‍යය හා නෙදර්ලන්තය ‘බී’ කොටසට අයත්ව සිටිති.මේ කණ්ඩායම් අතර සුදුසුකම් ලබා ගැනීමේ තරග වටය මාර්තු 16 සිට 21 දක්වා පැවැත්වේ. එදිනම ඉන්දියාව හා පාකිස්තානය අතර තරගයෙන් ‘සුපිරි දහය’ තරග වටය ආරම්භ වනු ඇත.තරගාවලියට සූදානම් වීම පිණිස පෙරහුරු තරග 16ක්ද සංවිධානය කර තිබේ. පසුගිය 12 වැනිදා ආරම්භ වු එම තරග මාර්තු 19 දක්වා පැවැත්වේ. ශ්‍රී ලංකාවට පෙරහුරු තරග දෙකක් ලැබී තිබේ.ඒ, ඉන්දියාව හා බටහිර ඉන්දීය කොදෙව් කණ්ඩායම් සමගය. පළමු තරගය ඉන්දියාවට එරෙහිව මාර්තු 17 වැනිදාත්, දෙවැනි පෙරහුරු තරගය කොදෙව් පිලට එරෙහිව මාර්තු 19 වැනිදාත් පැවැත්වේ. මේ තරග දෙකම පැවැත්වෙන්නේ ධකා අගනුවර මිර්පූර්හිදීය.‘සුපිරි දහය’ වටයේ ශ්‍රී ලංකාව ඇතුළත්ව සිටින්නේ 1 කොටසටය. දකුණු අප්‍රිකාව, එංගලන්තය, නවසිලන්තය හා සුදුසුකම් ලබා ගැනීමේ තරග වටයේ ‘බී’ කොටසේ ජයග්‍රාහකයන් එම කොටසට අයත් සෙසු කණ්ඩායම් වෙති.ඔස්ට්‍රේලියාව, ඉන්දියාව, පාකිස්තානය, බටහිර ඉන්දීය කොදෙව් හා සුදුසුකම් ලබා ගැනීමේ තරග වටයේ ‘ඒ’ කොටසේ ජයග්‍රාහකයන් ‘සුපිරි දහය’ වටයේ 2 කොටසට ඇතුළත්ව සිටිති. මාර්තු 16 සිට අප්‍රේල් 6 දක්වා බංග්ලාදේශයේ මිර්පුර්, චිතගොං හා සිල්හෙට් නගරවලදී පැවැත්වෙන මේ තරගාවලියේ තරග සංඛ්‍යාව 35කි.විස්සයි 20 ලෝක කුසලාන ක්‍රිකට් තරගාවලිය මෙවර පැවැත්වෙන්නේ පස්වැනි වතාවටය. බංග්ලාදේශය තරගාවලියේ සත්කාරක රට වෙයි. ආසියානු රටක් මේ තරගාවලියට සත්කාරකත්වය දක්වන පිට පිට දෙවැනි අවස්ථාව මෙයයි. මීට කළින් 2012 වසරේ විස්සයි20 ලෝක කුසලාන තරගාවලියේ සත්කාරක රට වූයේ ශ්‍රී ලංකාව ය.ජගත් ක්‍රිකට් කවුන්සලයේ විස්සයි20 ලෝක කුසලාන තරගාවලියක් ප්‍රථම වතාවට පැවැත්වුනේ 2007/08 දකුණු අප්‍රිකාවේදීය. ඉන්දියාව එහිදී ශූරතාව දිනා ගත්තේය.දෙවැනි තරගාවලිය 2009 වසරේ එංගලන්තයේදී පැවැති අතර පාකිස්තානය ශූරයන් විය. තෙවැනි තරගාවලිය 2010 වසරේදී බටහිර ඉන්දීය කොදෙව් දූපත්හි පැවැත්විණි. එහි ශූරතාව හිමිකර ගත්තේ එංගලන්තයයි.2012/13 ශ්‍රී ලංකාවේදී පැවැති සිවුවැනි විස්සයි20 ලෝක කුසලාන තරගාවලියේ අවසන් වටයට පිවිසියේ ශ්‍රී ලංකාව හා බටහිර ඉන්දීය කොදෙව් කණ්ඩායමයි.එහිදී ශ්‍රී ලංකා ක්‍රිකට් ලෝලීන්ගේ හදවත් කම්පා කරවමින් කොදෙව්වෝ තරගය ජය ගත්හ.අවසාන තරගයට තරගාවලිය පිවිසෙන විට කොදෙව් පිලේ ආරම්භක පිතිකරු ක්‍රිස් ගේල් අති ආක්‍රමණශීලී පිතිහරඹ දියත් කරමින් ප්‍රතිවාදී කණ්ඩායම් බිය ගන්වා සිටියද අවසාන තරගයේදී ඔහු ලකුණු 3කට දවාලීමට ශ්‍රී ලංකාව සමත් විය.ඒ වෙනුවට එදා වේගවත් ලකුණු රැස් කිරීමක නිරත වූයේ අංක 3 පිතිකරු මාලන් සැමුවල්ස් ය.කාසියේ වාසිය දිනා ගෙන ප්‍රථමයෙන් පන්දුවට පහර දුන් කොදෙව් කණ්ඩායම වෙනුවෙන් එකම සාර්ථක පිතිකරුවා වූ සැමුවල්ස් ශ්‍රී ලංකා පන්දු යවන්නන්ට දිගට හරහට බැට දෙමින් පන්දු 56කින් ලකුණු 78ක් රැස් කළේ හතරේ පහර 3ක් හා හයේ පහර 6ක් එල්ල කරමිණි.කොදෙව් ඉනිම අවසන් වන විට ඔවුන් කඩුලු 6ක් දැවී ලකුණු 137ක් ලබා ගෙන සිටියහ.මේ ඉලක්කය ජය ගැනීමට අසමත් වූ ශ්‍රී ලංකාව තරගයේ තවත් පන්දු 8ක් ඉතිරිව තිබියදී ලකුණු 101කට දැවී ගියේය. මේ අනුව ශ්‍රී ලංකාව මෙවර තරගාවලියට පිවිසෙන්නේ වර්තමාන විස්සයි20 ලෝක කුසලාන අනු ශූරයන් ලෙසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=s1403143</link>
    <topic>රාජකීය-සා.තෝමස් නිල් මහ සටනේ පළමු දින වැඩි ගෞරව තොමසුවන්ට</topic>
    <author/>
    <content>කොළඹ රාජකීය විදුහල සමග එස්.එස්.සී පිටියේදී ඊයේ ආරම්භ වු 135 වැනි නිල් මහා සටන තුන් දින ක්‍රිකට් ගැටුමේ පළමු දිනයේ වැඩි ගෞරව හිමිකර ගැනීමට ගල්කිස්ස සාන්ත තෝමස් විදුහල් කණ්ඩායම සමත්විය.පළමුව පන්දුවට පහරදුන් රාජකීය පිල ලකුණු 158කට දැවීගිය අතර දිනය නිමාවනවිට පළමු ඉනිම ක්‍රීඩා කරමින් සිටින සා.තෝමස් පිල කඩුලු 3කට ලකුණු 134ක් රැස්කරගෙන සිටියේය.ඒ අනුව සා.‍‍තෝමස් පිල කඩුලු 7ක් අතැතිව රාජකීය පිලට වඩා ලකුණු 24ක් පසුපසින් පසුවෙති.සාන්ත තෝමස් විදුහලේ නායක මධුෂාන් රවිචන්ද්‍රකුමාර් කාසියේ වාසිය දිනාගනිමින් පන්දු රැකීම තෝරා ගත්තේය. නායකයා ගත් තීරණය නිවැරදි බව පෙන්වු තෝමස් පන්දු යවන්නෝ රාජකීය මුල් කඩුලු 8 ලකුණු 59ක් තුළ බිඳ දැමීමට සමත්විය. හරිත් සමරසිංහ සමගින් නවවැනි කඩුල්ලට එක්වු තිරාන් ධනපාල වේගවත් පිතිහරඹයක නිතර වෙමින් මුළු ලකුණු සංඛ්‍යාව 155දක්වා ඉදිරියට ගෙන ගියේය.සේරසිංහගේ ඉනිමට පන්දු 57කදී හතරේ පහර 6ක් සමගින් ලකුණු 50ක් ‍ඇතුළත් විය.ධනපාල ලකුණු 46ක් හා ගීෂාත් පණ්ඩිතරත්න ලකුණු 25ක් රැස්කළ අතර තෝමස් පන්දු යවන්නන් හමුවේ අනෙක් පිතිකරුවන්ට සාර්ථක වීමට අවස්ථාව නොලැබිණි.පන්දු යැවීමේදී සහන් විජේරත්න ලකුණු 46කට කඩුලු 4ක් දවාගත් අතර අනගි සහයක් ලබාදුන් අබ්දුල් අක්තාබ් කාදර් කඩුලු 3ක් දවාගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=s1403144</link>
    <topic>වාඩිවී සිට ක්‍රීඩා කිරීමේ ආබාධිතවුවන්ගේ වොලිබෝල් තේරීම් පරික්ෂණය කොළඹ දී</topic>
    <author/>
    <content>ආබාධිත වාඩිවී සිට ක්‍රීඩා කිරීමේ ලෝක ශූරතා වොලිබෝල් ශූරතාවලියට හා ආසියානු ආබාධිත ක්‍රීඩා උළෙල සඳහා සුදුසුකම් ලැබීමේ තරගාවලියට එක්වන ශ්‍රී ලංකා කණ්ඩායම තේරීමේ පරික්ෂණ හෙට (15) සහ අනිද්දා (16) දෙදින කොළඹ ක්‍රීඩා සංවර්ධන දෙපාර්තමේන්තු ගෘහස්ත ක්‍රීඩාංගණයේ දී පැවැත්වේ.මේ සඳහා සහභාගීවන සියළුම ක්‍රීඩක ක්‍රීඩිකාවන් හෙට (15) පෙ.ව.9.00ට ක්‍රීඩා වෛද්‍ය ඒකකයට වාර්තා කළ යුතුය.ආබාධිත වාඩිවී සිට ක්‍රීඩා කිරීමේ ලෝක ශූරතා ගෘහස්ත වොලිබෝල් ශූරතාවලිය ලබන ජුනි මස පෝලන්තයේදී පැවැත්වෙන අතර ආසියානු සුදුසුකම් ලබාගැනීමේ තරගාවලිය අප්‍රේල් 19 සිට 26දා දක්වා ඉරානයේදී පැවැත්වේ.මහා සභා රැස්වීමමේ අතර ශ්‍රී ලංකා ආබාධිත වුවන්ගේ ජාතික වොලිබෝල් සම්මේලනයේ මහා සභා රැස්වීම හෙට (15) පෙ.ව.10.00ට කොළඹ ටොරින්ටන් චතුරස්‍රයේ ශ්‍රවණාගාරයේදී පැවැත්වෙන බව සම්මේලනය දන්වා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=s1403145</link>
    <topic>නෙට්බෝල් පුහුණුකරු ලෙස ආරාධනාවක් ලැබුණේ නෑ</topic>
    <author/>
    <content>ජාතික නෙට්බෝල් පිලේ පුහුණුකාරිනිය ලෙස කටයුතු කිරීමට කිසිවකු හෝ ආරාධනා නොකළ බව තිලකා ජිනදාස මෙනවිය පවසයි.දැනට බෲනායි නෙට්බෝල් පුහුණුකාරිනිය ලෙස කටයුතු කරන තිලකා ජිනදාස මෙනවිය නෙට්බෝල් පුහුණුකාරිනිය තෝරා ගන්නා සම්මුඛ පරීක්ෂණයට අයැදුම්පතක් යොමු කළද තෝරා නොගත් බව සඳහන් කළාය. එම පරීක්ෂණයේදී Skype තාක්ෂණය ඔස්සේ පරික්ෂණ මණ්ඩලය තමා සමග සාකච්ඡා පැවැත්වුවද තෝරා නොගත් බව පැවැසුවාය.නෙට්බෝල් පුහුණුකාරිනිය ලෙස තමාගේ නුසුදුසුකමට හේතුවක් හෝ දැනුම් නොදුන් බව පවසන තිලකා ජිනදාස මෙනවිය ශ්‍රී ලංකාව වෙනුවෙන් තමාගේ ඕනෑම වේලාවක් ලබාදෙන බව අවධාරණය කළාය.එහෙත් එයට පිළිගත් ක්‍රමවේදයක් අවශ්‍ය බව ඇය සඳහන් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=s1403146</link>
    <topic>කරාතේ ශූරතාවලිය වරකාපොල දී</topic>
    <author/>
    <content>යුනිවර්සල් ෂෝතෝඛාන් කරාතේ දෝ ජත්‍යන්තර සංගමයේ ශ්‍රී ලංකා ශාඛාවේ ප්‍රථම කරාතේ ශූරතාවලිය හෙට (15) පෙ.ව 9. 00 සිට වරකාපොල නගර ශාලාවේදී පැවැත්වේ. තරගාවලිය ප්‍රධාන උපදේශක සෙන්සේ එච්.ආර්.එස් ජයකොඩි සහ සබරගමු පළාත් ප්‍රධාන උපදේශක හා නියෝජිත ප්‍රාදේශීය සභා මන්ත්‍රි සෙන්සෙ ඩී ජයසිංහ මහතාගේ මූලිකත්වයෙන් පැවැත්විමට නියමිතය. ඡායාරූපයේ ප්‍රධාන උපදේශක හා නියෝජිත සබරගමු පළාත් ප්‍රධාන උපදේශක වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=f1403141</link>
    <topic>දික්කුඹුරේ පාසල් දරුවන්ට ජනාධිපතිතුමාගෙන් ගණිත පාඩමක්</topic>
    <author>අන් දොස් හොයන්නේ</author>
    <content>ශ්‍රී ලාංකීය ඉතිහාසයේ තවත් නව පිටුවක් පෙරළමින් කොළඹ පිටත වටරවුම් පාරේ තෙවන අධිවේගී මාර්ගයේ ප්‍රථම අදියර පසුගිය සෙනසුරාදා කොට්ටාවේදී අති උත්කර්ෂවත් අයුරින් විවෘත කෙරුණේ ජනාධිපති මහින්ද රාජපක්ෂ මහතාගේ සුරතින්ය. අධිවේගී මාර්ගයෙන් පිබිදුණු කොට්ටාව පුරවරය මහත් උත්සවශ්‍රී‍යක් ගෙන තිබුණි.ජනාධිපතිවරයා අධිවේගි පිවිසුමට පැමිණියේ මල්දමක් ආකාරයට විචිත්‍රව සකසා තිබු පීත්ත පටිය කැපීමට සූදානම්වය. අවට බැලූ ජනාධිපතිතුමා නිර්මල කොතලාවල ඇමැතිවරයාගේ කනට කොඳුරා කෝ මේ දිනේෂ් එයාට ඉස්සරහට එන්න කියන්නැයි කීය.පසුව සුඛෝපභෝගී ලංගම බස් රථයකට නැගි ජනාධිපතිතුමා කොට්ටාවේ සිට කඩුවෙල දක්වා රථය ධාවනය කළේ ඇමැතිවරුන් රැසක්ද බසයට නංවා ගනිමින්ය. සර් මේ ‍බ්රේක් එක මේ ඇක්ස්ලේටරය කියමින් ඇක්ස්ලේටරයට හා බ්රේක් එක මාරු කරමින් පෙන්නු නිලධාරින් දෙස බලමින් මම මේවා ගැන හොඳට දන්නවා යැයි ජනාධිපතිතුමා සිනා සෙමින් කීවේය.ජනාධිපතිවරයා ධාවනය කළ රථයට ඉදිරියෙන් ගමන් කළ මාධ්‍යවේදීන් රැගත් රථය දෙස බලමින් මාධ්‍ය ඉදිරියෙන් යන්නෙ දැන් නම් ප්‍රවේශමෙන් යන්න ඕනෑ. වේගය වැඩිකරලත් බැහැ වේගය අඩුකරළත් බැහැ යැයි ජනාධිපතිතුමා කීය.මඟ දෙපස රැස්ව සිටි ජනතාවට අත වනමින් රථය ධාවනය කළ ජනාධිපතිතුමා පසුකරමින් යන සෑම නගරයක්ම හඬ නගමින් හඳුන්වා දුන්නේය.සර් ආරක්ෂාව ස්ථාවරව පවත්වාගෙන යන විදිහටම අද කැබිනට් මණ්ඩලයත් අරගෙන ධාවනයේ යෙදෙනවා යැයි, විමල් වීරවංශ ඇමැතිවරයා කීය. ඔයාගේ කතාව ඇත්ත විමල් මම හැමදාම අභියෝග භාර ගන්නා අභියෝගවලට මුහුණ දෙන නායකයෙක් යැයි, ජනාධිපතිතුමා කීවේය.කඩුවෙල පිවිසුමෙන් පළමු ටිකට්පත ජනාධිපතිතුමා මිලදී ගත්ෙත් කොළඹ පිටත වටරවුම් මාර්ගයේ ගමන්ගත් ප්‍රථම මගියා ලෙස සනිටුහන් කරමින්ය. පසුව පැවැති තේ පැන් සංග්‍රහයකට එක් වූ ජනාධිපතිතුමා උත්සවයට පැමිණි ශ්‍රී ලංකාවේ ජපන් තානාපති නොබුහිතෝ හොබෝ මහතා හා දිනේෂ් ගුණවර්ධන මහත්වරු සමඟ සුහද කතාබහකට එක් විය. ශ්‍රී ලංකාවේ ඇති ප්‍රශස්ත මට්ටම ජපානය හොඳින්ම දන්නවා.දිගු කාලීන මිත්‍රයෙක් ලෙස සලකන්නේ ඒ නිසා යැයි තානාපතිවරයා කීවේය. අන්තර්ජාතික වශයෙන් එන අර්බුදවලදී ජපානය අපට සහාය දෙන්නේ ඒ අන්‍යෝන්‍ය සුහදතාවය නිසා යැයි ජනාධිපතිතුමා කීය.කවුරු මොනවා කිව්වත්, ශ්‍රී ලංකාවේ ප්‍රගතිය ජපානය මැනවින් අවබෝධ කරගෙන ඉන්නවා. උතුරේ හා දකුණේ තත්ත්වය පිළිබඳ හොඳ අවබෝධයක් ජපානයට ඇතැයි තානාපතිවරයා සඳහන් කළේය.අපිට ජපානය ලබා දී ඇති සහාය සුළු පටු නැහැ. ව්‍යාපෘති ගණනාවකට සහනදායි ණය ලබා දී තිබෙනවා. අපේ රටට කරන උදව් අපිට අමතක නැහැ. මෙවැනි ව්‍යාපෘති දෙපාර්ශවයටම ආඩම්බරයක් යැයි ජනාධිපතිවරයා කීය. ජනාධිපතිතුමා සමඟ මෝටර් රථයට නැගීමට ගිය නිර්මල කොතලාවල ඇමැතිවරයාට හදිසියේම විමල් වීරවංශ ඇමැතිවරයා නෙත ගැටුණි. හා නේ ඇමැතිතුමා එහෙනම් ඔබ තුමා සර් එක්ක යන්න කියමින් කොතලාවල ඇමැතිවරයා සිය අවස්ථාව විමල් ඇමැතිවරයාට පිරිනැමීය.ජනාධිපතිවරයා පසුගිය අඟහරුවාදා ගාල්ල කොටුවට පැමිණියේ අක්මීමන ආසනය ආශ්‍රිතව සූදානම් කර තිබූ උත්සව හා රැස්වීම් කිහිපයකට සහභාගි වීම සඳහාය. රමේෂ් පතිරණ, මනුෂ නානායක්කාර සජින් වාස්, නිශාන්ත ප්‍රදීප් මහත්වරු ජනාධිපතිතුමා පිළිගත්තේ මහත් හරසරින්ය, ජනාධිපතිතුමා ඩී. එස්. අයි. ආයතනයට යා යුතු බව කියමින් එම ආයතනයට සේන්දු වූයේ පෙර සූදානමකින්ද තොරවය. එහි සේවක සේවිකාවන් අතිවිශාල පිරිසක් එක් රැස් වී සිටියහ. ආයතනයේ නිරීක්ෂණ චාරිකාවකට එක් වූ ජනාධිපතිතුමා පිටරටවලින් ගේන දේවල් මේ ආයතනයේ නිෂ්පාදනය කරනවානේ යැයි කීය.ඔව් සර් ලංකාවේ නිෂ්පාදනවලට අපි සහන ලබා දෙන්න ඕනෑ. අපි පාසල්වලට පරිගණක මිලදී ගනිද්දි දේශීය නිෂ්පාදනවලට මුල්තැන දෙමින් ආදර්ශයක් දුන්නා යැයි මනුෂ නානායක්කාර මහතා කීවේය. දේශීය නිෂ්පාදන බදුවලින් නිදහස් කිරීමට මහා භාණ්ඩාගාරයට උපදෙස් දෙන්න ඕනෑ යැයි ජනාධිපතිතුමා පැවසීය.මට මේ ෆැක්ට්‍රියට එන්න එපා කියා සමහරු කෝල් පිට කෝල් දුන්නා. ඒත් මම ආවා. එන්න එපා කිව්වේ ඇයි දැයි දැන් මට තේරෙනවා යැයි ජනාධිපතිතුමා හිස වනමින් කීය.දික්කුඹුර විදුහලේ ගුරුවරියක් දරුවන්ට ගණිතය උගන්වමින් සිටි පන්ති කාමරයට ගිය ජනාධිපතිවරයා, දරුවන්ගෙන් මේවා ළමයි දන්නවා දැයි ඇසීය. දරුවන් එක හඬින් ඔව් යැයි කීය. අපේ දරුවන්ට ගණිතයේ ප්‍රායෝගික දැනුමක් ලබා දෙන්න අපිට අනාගතේ ගණිතඥයන් බිහි වෙන්නේ එවිට යැයි ජනාධිපතිතුමා කීවේය.මාතර උයන්වත්ත ක්‍රීඩාංගණයේ පසුගිය අඟහරුවාදා පැවති සමරු උත්සවයකට සහභාගි වීම සඳහා බෝම්බ ප්‍රහාරයකට ලක්ව රෝගාතුරව පසුවන මහින්ද විජේසේකර මහතා අත්වාරුවෙන් පැමිණියේය. වේදිකා මස්තකයට නැගී විජේසේකර මහතා එහි අසුන්ගෙන සිටි එස්. බී. දිසානායක මහතාගේ මුහුණ දෙස බලමින් සිනාසුනේ ඔහු හඳුනාගත් බව හඟවමින්ය.විජේසේකර මහතා අසලට සේන්දු වූ දික්වැල්ල ප්‍රාදේශීය සභාවේ සභාපති ක්‍රිශාලි මුතුකුමාරණ මහතා සිය දේශපාලන ගුරුවරයාට බුලත් හුරුලු දෙමින් පාද නමස්කාර කළේය. මුතුකුමාරණ මහතා හඳුනාගත් විජේසේකර මහතා සුරත දිගුකොට, කොහොමද දැන් ඔයාට ක්‍රිශාලි යැයි හඬනගා අසද්දී ක්‍රිශාලි මුතුකුමාරණ මහතාගේ දෙනෙතට සතුටු කඳුළු නැගිණි.නීතිඥ සංගමයේ හිටපු සභාපති ශර්ලි ජයවීර මහතා විජේසේකර මහතා ඇමැතිවරයාව සිටියදී මාතර නීතිඥ සංගමයට කර ඇති සේවය අනූපමේය බව කීය. නීතිඥවරුන්ට අඩුවක්ව පැවැති නිල කාමර ප්‍රශ්නයට ඇමැතිවරයා පිළිතුරු ලබාදුන්නේ නිවාස අධිකාරි නීති පටිපාටියට පරිබාහිරව යැයි පවසද්දී සිහින් සිනාවකින් මුව සරසා ගෙන සිටි විජේසේකර මහතා කොක්හඬලා සිනා සෙමින් මමයි හැදුවේ මමයි ඒක හැදුවේ කීය. වයඹ ඡන්දයේ ප්‍රමුඛතම කාර්යභාරය කළේද මෙතුමා යැයි ශර්ලි ප්‍රකාශ කරද්දී මුළු සභාවම එකම සිනා හඬක් බවට පත් විය.ද්‍රවිඩ සන්ධානයේ එම්. ඒ. සුමන්දරන් හා ආනන්දි ශෂිදරන් මානව හිමිකම් සමුළුව පැවැත්වීමට ප්‍රථම ජිනීවා ගියේ තානාපතිවරු හමුවී රටට එරෙහි දුර්මතයක් ගොඩනැගීම සඳහාය. තමා තානාපතිවරු සමඟ අදහස් හුවමාරු කර ගනිද්දී සුමන්දරන් ඊට බාධා කළ බවට සංචාරයෙන් පසු මෙරට පැමිණි ආනන්දි ශෂිදරන් චෝදනා නැගුවාය.ආනන්දි ශෂිදරන් එළිලන් නැමැති කොටි නායකයාගේ බිරිය බැවින් තමා එම ප්‍රකාශයන් වැළකූ බව සුමන්දරන් ටී. එන්. ඒ. නායකයන් හමුවේ පැවසීය. රටට එරෙහි ඇති මානව හිමිකම් ප්‍රශ්න සුමන්දරන් යටගැසූ බව කියමින් ශෂිදරන් චෝදනා නඟද්දී ජිනීවා මානව හිමිකම් සමුළුවට යෑමට ඇයට වීසා නොදෙන ලෙසට සුමන්දරන් ස්විට්සර්ලන්ත තානාපති කාර්යාලයෙන් ඉල්ලීමක් කළේය.එසේ ටී. එන්. ඒ. මත ගැටුම උත්සන්න වී ඇති අවස්ථාවක එංගලන්ත තානාපති ජෝන් රැම්කින් හා ඇමෙරිකානු වැඩබලන තානාපති විලියම් වෙයින්ස් ටෙයිනත් මහත්වරු වෙන වෙනම හමුවීමට පසුගිය සඳුදා ආර්. සම්බන්ධන්, එස්. සුමන්දිරන් හා මාවෙල් සේනාධිරාජා මහත්වරු ගියහ. එහිදී පැවැති රහස් සාකච්ඡාවේදී ඇමෙරිකාව ජිනීවා සමුළුවට ඉදිරිපත් කරන ශ්‍රී ලංකාවට එරෙහි චෝදනාව ශක්තිමත් නොවන බව ඔවුහු කීහ. ශ්‍රී ලංකාවට එරෙහි ජාත්‍යන්තර පරීක්ෂණයක් යන වචනය ඊට ඇතුළත් විය යුතු බවද ඔවුහු පැවසූහ.ජාතික හෙළ උරුමයේ මාධ්‍ය ප්‍රකාශක නිශාන්ත ශ්‍රී වර්ණසිංහ හා උදය ගම්මන්පිල මහත්වරු ගමයි - පන්සලයි කැටිකරගත් සාමකාමී මැතිවරණ ව්‍යාපාරයක නිරතව සිටිති. ඔවුහු අතුරුගිරියේ ජන හමුවකට එක්වූහ. ජයලලිතා ජෙයරාම් තමිල්නාඩු ප්‍රතිපත්ති ප්‍රකාශය එළිදක්වමින් ශ්‍රී ලංකාවේ උතුරු ජනතාවට වෙනම ඊලාම් රාජ්‍යයක් ලබාදෙන බවට පොරොන්දුවක් දී තිබෙනවා.ගාන්ධිලා, ශ්‍රී ‍නේරුලා පාලනය කළ භාරතය අද බයිස්කෝප් ජයලලිතා මෙහෙයවනවා. දැන් ජයලලිතා නටවන භාරතයක් නිර්මාණය වෙමින් තිබෙනවා. මේ රටට ත්‍රස්තවාදය ගොඩබැස්සුවේ තමිල්නාඩුවයි. ප්‍රභාකරන්ලා, උමා මහේෂ්වරන්ලාට තොටිලි හදා ඔවුන් පෝෂණය කළේද ජයලලිතලායි. මෙයට ඉඩ නොදෙන බව වර්ණසිංහ කීය.මම හිඟා කනවා කියා විපක්ෂය චෝදනා නඟනවා. මම බුදුන්ගේ දර්ශනය අදහන බෞද්ධයෙක්. බුදුන් පිඬුසිඟා වැඩියා නම් ජනතාවගෙන් රුපියල් 100ක් ඉල්ලන්න මම මැළිවෙන්නේ නැහැ. පුංචිදරුවො මට ඔවුන්ගේ කැට කඩා මුදල් දෙනවා. ජනතාවට අතපා කීයක්හරි සොයා ගන්න යාචකයන් පවා මට මුදල් දෙනවා යැයි උදය ගම්මන්පිල මහතා කීවේය.එක්සත් ජාතික පක්ෂ ගම්පහ දිස්ත්‍රික් පළාත් සභා අපේක්ෂක ජෝර්ජ් පෙරේරා මහතාට සහාය දැක්වීමේ ජන හමුවකට සහභාගි වීම සඳහා පසුගියදා සජිත් ප්‍රේමදාස මහතා එහි පැමිණියේ රෝස් ප්‍රනාන්දු, සිරිකමල් ෆිලීෂියන් අතුළු පිරිස පිරිවරාගෙනය.හර්ෂණ රාජකරුණා එම හමුව මගහැරීය. පසුව ගම්පහ දිස්ත්‍රික් කළමනාකාරවරයාට හර්ෂණ හමුවිය. මොකද මන්ත්‍රීතුමා ඔබතුමා ජෝර්ජ්ගේ ජනහමුවට නොආවේ යැයි කළමනාකාරතුමා ඇසීය. මට දොම්පේ රැස්වීම් තිබුණා යැයි හර්ෂණ කීය.ඔබතුමා නායකතුමාගේ කීකරු සුවච ගෝලයෙක් වෙලා දේශපාලන වශයෙන් අනාථ වෙන්න එපා. රනිල් බේරගන්න ගිහින් ශාන්තිනීලට, අනුරාධලට වෙච්ච දේ දන්නවනේ. ඔයාගේ තාත්තට ජනතාව කැමති නිසා ඔයාට එච්චර ප්‍රශ්නයක් නැහැ යැයි කළමනාකරු පවසද්දී හර්ෂණගේ මුහුණ අඳුරු වෙමින් දෙතොල් වෙව්ලන්නට පටන් ගත්තේය.තමා ඉදිරි මහ ඇමැති යැයි කියමින් වේදිකාවෙන්, වේදිකාවට ගිය ගීතා කුමාරසිංහ මහත්මියට හිටපු මහ ඇමැති ශාන් වි‍ෙජ්ලාල් ද සිල්වා මහතාගෙන් පසුගිය සතියේ එතරම් සුබදායි ප්‍රතිචාර නොලැබුණේය. එම ප්‍රකාශ ආරංචි වුණු ගීතා කුමාරසිංහ මහත්මිය ද කලබලයට පත් වූවාය.මහ ඇමැතිකම කියන තනතුර මට ඕනෑද නැහැ. ගෙදර ඉඳලා නිදා ගත්තත් මට මාසයකට ලක්ෂ 20ක අදායමක් එනවා යැයි ඇය ගාල්ල ජනහමුවකට යන අතරතුරදී ආධාරකරුවන්ට කීවාය.බස්නාහිර පළාත් මහ ඇමැති අපේක්ෂක ලාල් කාන්ත මහතාට පැරැණි ආදරවන්තියකගෙන් දුරකථන ඇමතුමක් ලැබිණි. ඔබතුමාට මාව හඳුනාගන්න පුළුවන් දැයි ඇය විමසුවාය. වහා කට හඬ හඳුනාගත් ලාල් කාන්ත කවදද ලංකාවට ආවේ? මට ඔය හඬ හොඳට හුරු යැයි හැඟුම්බරව කීවේය.ටික දවසක් වෙනවා. ඔයා කොළඹින් ඡන්දෙට ආපු එක හොඳයි. මොකක්ද ඔයා‍ගේ මනාප අංකය යැයි ඇය ඇසුවාය. අවුරුද්දෙ මාස ගානට මට මනාපය දෙනවා දැයි ලාල් කාන්ත ඇසීය. මම ඔයාට මනාප දීල ගොඩක් කල්නේ යැයි සිහින් හඬින් ඇය පිළිතුරු දුන්නාය.පෝස්ටර්වල අපේ අංකය ප්‍රදර්ශනය වෙනවා යැයි ලාල් කාන්ත නැවත කීය. ඔයාලගෙත් මනාප සටනක් තියෙනවා ද ඔයාලත් දැන් කටවුට් ගහනවා දැයි ඇය නැවත ඇසුවේ විශ්මයට පත්වය. කා‍ෙලට උචිත ලෙස අපිත් අනුවර්ථනය වෙනවා යැයි ඔහු කීය.පසුගිය සිකුරාදා එජාප නායකත්ව මණ්ඩලය හමුවට කොළඹ නගරාධිපති ඒ.ජේ. එම් මුසම්මිල් මහතා කැඳවා තිබුණි. පසුගිය දිනවල පුවත්පත්වලට ඔහු ලබා දී තිබූ සම්මුඛ සාකච්ඡා ගැන නායකත්ව මණ්ඩලය ඔහුගෙන් කරුණු විමසීය.මම මීට පස්සේ නායකයාට හා පක්ෂයට හානි වෙන ප්‍රකාශ කරන්නේ නැහැ. මම නොම්බර එකේ යූඑන්පී කාරයෙක්. මට සමහරු ගැන ප්‍රශ්න තියෙනවා යැයි මුසම්මිල් ඊට පිළිතුරු දෙමින් කීය. මේ ප්‍රශ්න දුරදිග ගෙන යන්න එපා. සාකච්ඡා කර විසඳාගමු යැයි කරූ ජයසූරිය මහතා කී‍ෙව්ය.විපක්ෂ නායක රනිල් වික්‍රමසිංහ මහතා මෙවර මැතිවරණය සියයට 40ක ඡන්ද ප්‍රතිශතයක් ලබා ගැනීමට උත්සාහ දරනවා. අපි අපේ නායකයාට උපරිම සහාය දෙනවා යැයි කඩුවෙල ජනහමුවකට එක්වෙමින් සුජීව කීවේය.සුජීව නායකයාට කරන වර්ණනාව අසා සිටි ජනතාවගේ මුහුණු ඇඹුල් වී ගියේය. මෙවරත් නායකයා අන්ත පරාජය වෙනවා? මේ පාරත් ඔයාලා නායකයා බේරන්නද හදන්නේ. අපි මේ පාර නම් ගහලා තමයි එළවන්නේ යැයි ජනතාව කීය. සුජීව සේනසිංහ, තලතා අතුකෝරළ, රංජිත් මද්දුම බණ්ඩාර මන්ත්‍රීවරු හම්බන්තොටට ගොස් සජිත් ප්‍රේමදාස මහතාට සහාය දක්වද්දී ඊට එක්වීමට හරීන් ප්‍රනාන්දු සජිත් ප්‍රේමදාසට ඇමතුමක් දුන්නේය.සජිත් දුරකථනය නොගෙන හරීන්ගෙන් කෝල් එකක් යැයි කීය. රංජිත් මද්දුම බණ්ඩාර හා සුජීව සේනසිංහට හොඳටම කේන්ති ගියේ ය. ‘අනේ සජිත් අයියලා රංජි අයියලා සුජීවලා ඔක්කොමලා ඉන්නේ මාත් එක්කද කියා දැන් අහයි. ඔත්තුකාරයෙක්. ෆෝන් එක නොගත්ත එකමයි හොඳ යැයි පිරිස සජිත්ට කීවේ සිනා සෙමින්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=f1403142</link>
    <topic>ලෝකෝත්තර ජීවිතයට කලින් මෙලොව ජීවිතය හැඩ ගස්වාගන්න</topic>
    <author>සංවාදය</author>
    <content>l ශ්‍රද්ධාව බෞද්ධයකු තුළ පැවතිය යුතු මූලික ලක්ෂණයක් ලෙස හඳුනා ගත හැකියි. මේ පිළිබඳ වඩාත් පැහැදිලි කිරීමක් කළොත්?ශ්‍රද්ධාව කියන්නෙ කෙනකු තුළ පවතින විශ්වාසයයි. එය බෙහෙවින් අධ්‍යාත්මික ජීවිතය දිනා ගැනීමේ දී වැදගත් වන මූලික කාරණයක්. පුද්ගලික ජීවිතය නැතිනම් පවුල ගොඩ නඟා ගැනීමට ශ්‍රද්ධාව වුවමනායි.මවුපියන්ට දරුවන් පිළිබඳ විශ්වාසයක් තිබිය යුතු අතරම දරුවන්ට මවුපියන් පිළිබඳ විශ්වාසයක් තිබිය යුතුයි. ඒ වගේම ස්වාමියා බිරිඳ කෙරෙහිත් බිරිඳ ස්වාමියා කෙරෙහිත් විශ්වාසය තහවුරු කළ යුතුයි. පවුලක් ගොඩනැඟෙන්නේ මේ කාරණා සම්පූර්ණ වූ විටයි. එසේම බෞද්ධයා තුළ බුදු දහම කෙරේ දැඩි විශ්වාසයක් තිබිය යුතුයි. මෙම විශ්වාසය හෙවත් ශ්‍රද්ධාව මිල කළ නොහැකි දෙයක්.එක්තරා අවස්ථාවක ආලවක යක්ෂයා බුදුරජාණන් වහන්සේගෙන් "කිංසූද විත්තං පුරිසස්ස සෙට්ඨං" (ස්වාමීනි, පුද්ගලකු සතු ලොකුම ධනය කුමක්ද?) කියා විමසා තිබෙනවා. ඔහු එහිදී බුදුහිමියන්ගෙන් බලාපොරොත්තු වන්නේ එදිනෙදා ජීවිතයේ දී මිනිසුන් රැස් කරන මිල මුදල් , ආභරණ වැනි පිළිතුරක්. එහෙත් ආලවකට බුදුහිමි "ශද්ධීධ විත්තං පුරිසස්ස සෙට්ඨං" (පුද්ගලයකු සතු ලොකුම ධනය ශ්‍රද්ධාවයි) ලෙස දේශනා කරනවා.l ලෞකික ජීවිතය වගේම ලෝකෝත්තර ජීවිතය දිනා ගැන්මට ශ්‍රද්ධාව වැදගත් වන්නේ කුමනාකාරයෙන් ද?ධර්ම මාර්ගයේ ගමන් කිරීමට ශ්‍රද්ධාව අවශ්‍ය‍ෙයන්ම තිබිය යුතුයි. එසේ නොවුණ කෙනකුට අංශු මාත්‍රයකින් හෝ මේ ගමන යා නොහැකියි. සාමාන්‍ය ජීවිතය දිනාගත හැකි ආකාරයටම ආධ්‍යාත්මික ජීවිතය දිනා ගත හැකි යැයි ඇතැමුන් කල්පනා කරනවා.මෙය බැහැර කළ යුතුයි. සාමාන්‍ය ජීවිතය දිනා ගැන්මට හැකියාවන් උපකාරී වූවත් මූලික වශයෙන් ධර්ම මාර්ගයේ යමින් ලෝකෝත්තර ජීවිතය දිනා ගැන්මට කල්පනා කරන කෙනකුට උපකාර වන්නේ ශ්‍රද්ධාවයි.ලෝකයට රහතන් වහන්සේ, අනාගාමී උතුමන් , ශකදාගාමී උතුමන් , සෝතාපන්න උතුමන් පහළ වන්නේ ශ්‍රද්ධාව මුල් කොට ගෙනයි. එහෙත් රජවරු , සිටුවරු , නායකයෝ බිහි වන්නේ ආත්ම විශ්වාසය මුල්කොට ගෙනයි.තමන්ගේ හැකියාවන් ගැන තමන් තුළ පවතින විශ්වාසය ආත්ම විශ්වාසය වූ නමුත් එය ධර්ම මාර්ගයේ දී අවශ්‍ය කරුණක් නොවේ . එහිදී බෞද්ධයකුට වැදගත් වන්නේ ම ශ්‍රද්ධාවයි. කෙනකු ශ්‍රද්ධාව මුල් කර ගනී නම් ඔහු ආධ්‍යාත්මික දියුණුව ඇති කරගැන්මෙහි සමතෙක්. උලක් උඩ , ගින්නක් උඩ වැදගෙන සිටිමින් අරහත්වයට පත් වූවන් පිළිබඳ ඔබ අසා ඇති. ඒ ශ්‍රද්ධාව මුල් කර ගත් අයයි.ධර්ම මාත්‍රයක්වත් පාඩම් කර ගත නොහැකි වූ චුල්ලපන්තක හිමි ඇමතූ මහා පන්තක හාමුදුරුවෝ කියනවා, 'ඔබට මොනවත් තේරෙන්නෙ නෑ. දැන් ගෙදර යන්න' කියල. ඒ වෙලාවෙ බොහෝ දුකට පත් උන්වහන්සේ මහත් ශ්‍රද්ධාව නිසාම මනෝමය ශරීර මවන රහතන් වහන්සේ අතර අග්‍රස්ථානය ලබනවා.l බොහෝ දෙනකුට ශ්‍රද්ධාවන්තයකු වීමේ අවශ්‍යතාව පැන නැඟෙන්නෙ වයසට ගිය විටයි. මේ සමාජ ක්‍රියාකාරීත්වයට හේතු වන්නේ කුමක් ද?පංචේන්ද්‍රියන්ගේ ක්‍රියාකාරීත්වය වැඩි දියුණු වන තරුණ කාලයේ දී බෝහෝ අය අනිත්‍ය දකින්නේ නැහැ. ඔවුන් නිරන්තරයෙන් ම සොයා යන්නේ ලෞකික දියුණුව පමණයි.'පංචාවන්තස්සාය ධම්මො නායන්ධම්මො දුප්පඤ්ඤස්ස'බුද්ධ ධර්මය වටහා ගත හැක්කේ ඉතා මහලුත් නොවන බාලත් නොවන වයසේ දීයි. එනම් බුද්ධිමතුන්ටයි. උපාධි, තාන්න මාන්න තිබුණට ධර්මය වටහා ගත නොහැකියි. සමාජයේ සමස්තයක් දෙනා ජීවිතයේ අනිත්‍ය දකින්නෙ වයස් ගතවූ පසුයි.නරක බොහෝ දෙනෙක් දකින්නේ සැපයක් හැටියටයි. ඇත්ත පේන්නෙ නෑ. අංගුලිමාලත් ඇඟිලි කපාගෙන කපාගෙන ගියා. එහෙත් අවසානයේ නිවන් දැක්කා. නරකට යොමූ වූ කාලයේ තමන්ගෙ හැකියාවන් දැක්කෙ නැහැ. මේ නිසා වයස ඕනෑම දෙයකට බලපානවා.නිතරම වෙහෙර විහාරස්ථානයට යද්දි බෞද්ධ හැඟීම් ඇති වෙනවා. කෙනකුගේ චර්යාවන්, වටාපිටාව ජීවිතය හැඩ ගස්වා ගැනීමටත් සැබෑව අවබෝධ කරගැනීමටත් බලපානවා. ඒ නිසා අපි කරන කියන දේ අවබෝධයෙන් කළ යුතුයි. සම්මා දිට්ඨිය ඇති කර ගත යුතුයි.කරන්නන් වාලේ නොකර යථාව අවබොධ කරගෙන සමාධි ගත චේතනා පහළ කරගෙන ජීවිතය දිනා ගැන්මට කටයුතු කළ යුතුයි. එවිට ලෞකික ජිවිතයත් ලෝකෝත්තර ජීවිතයත් අවබොධකර ගත හැකියි. ඊට නොපමාව ශ්‍රද්ධාව ඇති කරගත යුතුයි. එසේම ලෝකෝත්තර ජීවිතයක් පිළිබඳ සිතීමට පෙරාතුව ලෞකික ජීවිතය බුදු දහම අනුව හැඩ ගස්වා ගත යුතුයි. නරකින් ඈත්ව හොඳ දේ වැපිරිය යුතුයි. ශ්‍රද්ධා ව පිරිය යුතුයි.l කුඩා කාලයේ සිට කෙනකු තුළ ශ්‍රද්ධාව ඇති කළ යුතු ආකාරය ගැන කතා කළොත්?මනෝවිද්‍යාත්මකව මව් කුසඔත් දරුවකුට මවුපියන් තුළ පවතින ශ්‍රද්ධාව, හැසිරීම් රටාව බලපානවා. බුදුදහම කෙරේ මවුපියන්ගේ ලැදියාව, දරුවා ආමන්ත්‍රණය කරන ආකාරය අසන දරුවා කුසේදී සියයට විසි පහක් පමණ ඉගෙන ගන්නවා.තවත් සියයට දහයක් පමණ බිහි වූ පසු ගෙවන මාස තුන හතරේ දී ඉගෙන ගන්නවා. මවුපියන් කුසලයට දහමට ලැදිව කටයුතු කරනු දකින දරුවා ඒ කෙරේ යොමු වනවා. වයස අවුරුදු දහය දොළහේ දී මේ දරුවන් ඉතා දක්ෂ ලෙස ඉගෙනීම් කටයුතු කරනවා.'මගේ පුතා බොහොම ධර්මයට ළැදියි' මවුපියන් මෙසේ කියන්නේ එවැනි පරිසරයක තමන්ගේ දරුවන් හදා වඩා ගත හැකි වූ විටයි. මේ නිසා උපතින්ම ශ්‍රද්ධාවන්තයන් බිහි කළ හැකියි. එය සමාජයට ලෝකයට උතුම් දායාදයක් බව කිව යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=f1403143</link>
    <topic>ඇට කැඩෙන උණ</topic>
    <author>- උමේෂා සිරිවර්ධන</author>
    <content>“Break Bone fever” යන නමින් මුලින් හැඳින් වූ මෙය මාරාන්තික රෝගයකි. “ඇට කැඩෙන උණ” යනුවෙන් එහි අර්ථය පැහැදිලි කළ හැකිය. රෝගයට මේ නම ලබාදුන්නේ බෙන්ජමින් රෂ් නැමැති විද්‍යාඥවරයා විසින් 1779 වසරේදී ය.ස්පාඤ්ඤ බසින් එය හැඳින්වූයේ “ඩෙංගි” නමිනි. “ඉතා උනන්දු විය යුතුය” යන්න එහි අර්ථයයි. ක්‍රි: ව: 265 කා‍ලයේ, චීනයේ ජින් අධිරාජ්‍ය සමයේදී මෙම රෝගය ලෝකයේ මුලින්ම වාර්තා විය. 1780 වසරේදී ආසියාව, අප්‍රිකාව සහ උතුරු ඇමරිකාව යන මහාද්වීපවල වසංගතයක් ලෙස වාර්තා විය. රෝගය ලොව පුරා ව්‍යාප්ත වූයේ දෙවනලෝක යුද්ධයත් සමඟිනි. රෝගයේ උපත අප්‍රිකාවෙන් වාර්තා වූ බව පළවී ඇති එක් මතයකි. වඳුරන්ගෙන් ආරම්භ වූ බවද තවත් මතයකි.කලින් කලට හිස ඔසවන “ඩෙංගු” රෝගය යම්තාක් දුරට මර්දනය වී තිබෙන්නේ ජනතාවගේත්, වගකිවයුතු නිලධාරීන්ගේත් උනන්දුව නිසා ය. එහෙත්, අනාගතයේ ද තත්ත්වය මෙසේ පවතී යැයි කියන්නට හැකියාවක් නැත. මෙය මාරාන්තික රෝගයක් බැවින් ඒ ගැන නිවැරැදි අවබෝධයක් තිබීම වැදගත්ය.ඩෙංගු රෝගයේ උත්සන්න අවස්ථාව “ඩෙංගු රක්තපාත උණ” ලෙස හැඳින්වේ. ඩෙංගු රක්තපාත රෝගියකු ලෝකයේ මුලින්ම හමුවූයේ 1753දී පිලිපීනයෙනි. ආසාධනය වූවකුගේ සිරුරේ රුධිර පට්ටිකා ප්‍රමාණය ඉතා පහළ අගයක් ගනී. එය රෝගයේ එක් අවස්ථාවක් පමණි.එහෙත් ගස්ලබු දලු යුෂ පානයෙන් රුධිර පට්ටිකා ප්‍රමාණය වැඩිකර ගන්නට වර්තමානයේ බොහෝදෙනා පෙළඹී තිබේ. එහෙත්, බටහිර වෛද්‍යවරු එය අනුමත නොකරයි. ඩෙංගු රෝග ලක්ෂණ පෙන්වන රෝගියකු ගස්ලබු දලු යුෂ පානය කිරීම නිසා රෝගියාගේ රුධිර පට්ටිකා ප්‍රමාණය වැඩි වේ.එවැනි අවස්ථාවකදී එම රෝගියාට නිශ්චිතවම ඩෙංගු වැලඳී ඇති ද යන්න තහවුරු කරගැනීමට වෛද්‍යවරුන්ට නොහැකිවේ. එවැනි සංකූලතා තිබෙන රෝග සඳහා බාහිර ක්‍රමවේද අනුගමනය නොකළ යුතු බව වෛද්‍ය මතයයි.වෛරසයක් ලෙස ඊඩීස් ඊජිප්ටයි සහ ඊඩීස් ඇල්බොපික්ටස් මදුරුවන්ගෙන් රෝගය ශරීරගත වේ. වෛරසයට 1, 2, 3, 4 වශයෙන් කාණ්ඩ 4ක් ඇත. එබැවින් රෝගය ආසාධනය වූවකුට ජීවිත කාලය තුළදී හතරවතාවක් වැලඳිය හැක. නිසි ප්‍රතිකාර ලබාගැනීමෙන් සම්පූර්ණයෙන්ම සුවය ලැබිය හැකිය.ලොවපුරා වසරකට රෝගීන් මිලියන පනහත් තුන්සිය හැටත් අතර වාර්තා වේ. වැලඳෙන රෝගීන්ගෙන් 80%කට පමණ රෝග ලක්ෂණ ඇති නොවේ. 20%කට පමණක් රෝග ලක්ෂණ ඇති වේ. 5%කට පමණක් තද රෝග ලක්ෂණ ඇති වේ. ලෝක ජනගහනයෙන් 40%කට රෝගය ආසාධන යවීමේ අවදානමක් තිබේ.ඩෙංගු රක්තපාත උණ තත්ත්වයේ අවස්ථා තුනකි....1.උණ අවධිය2.අවදානම් අවධිය3.සුවවන අවධියඋණ අවධියේදී,.........උණ අවධිය දින 2 – 7 අතර කාලයක් පැව­ැතිය හැකි අතර, අතපය වේදනාව, මස්පිඩු වේදනාව, අධික හිසරදය, ඇස් පිටුපස වේදනාව වමනය හා සමේ රතු පැහැති ලප ආදිය පෙන්නුම් කරයි.සමහර රෝගීන් උගුරේ වේදනාව සහ ඇස් රතුවීම වැනි ලක්ෂණද පෙන්වයි. ඩෙංගු උණ හෝ ඩෙංගු රක්තපාත උණ වැළඳී ඇතිවිටද මෙම රෝග ලක්ෂණ බොහෝවිට එක සමානවේ.මෙම අවධියේදී උණ බැස ගියද පළමු දින 2 – 3 අතර කාලය තුළ සංකූලතා මතුවිය හැකි බැවින් හොඳින් විවේක ගැනීම හා අවශ්‍ය පරිදි දියරමය ආහාර වර්ග පානය කිරීම එම සංකූලතා අවම වීම සඳහා උපකාරී වේ.අවදානම් අවධියේදී..........මෙම තත්්වය ඇති වන්නේ සාමාන්‍යයෙන් උණ මතුවී 3වැනි දිනයට පසුවය. වෛරසය ශරීර ගතවූ පසු ඇතිවන ක්‍රියාවලීන් හේතුවෙන් රුධිර නාලවල බිත්ති හරහා ප්ලාස්මාව කාන්දුවීම මෙහි ප්‍රධාන ලක්ෂණය වේ. මෙම හේතුව නිසා රුධිර වාහිනී තුල රුධිර ප්ලාස්මා තරල පරිමාව අඩුවීමෙන්, රුධිරයේ ඝනත්වය ඉහළයාම සහ කම්පන ත්ත්වයක් ඇතිවීමට හැකියාව ඇත.එසේම අත්‍යවශ්‍ය ඉන්ද්‍රියන් වෙත රුධිර සැපයුම අඩාල වීමෙන් ඉන්ද්‍රියන්ගේ ක්‍රියාකාීත්වයද අඩුවිය හැක. ඩෙංගු ‍රෝගියෙකු මරණයට පත්වන්නේ මෙම ඉන්ද්‍රිය ක්‍රියාකාරීත්වය අඩුවීම හෝ කම්පන තත්ත්වය හේතුවෙනි. එබැවින් නිසි ප්‍රතිකාර අප්‍රමාදව ලබා දිය යුතුවේ. මෙහිදී රුධිර පට්ටිකා ප්‍රමාණය අඩුවීම මරණයට හේතුවක් නොවේ.සුවවන අවධියේදී...........අවදානම් අවධියේදී පිටතට කාන්දු වූ ප්ලාස්මාව යළි රුධිරවාහිනි තුළට ඇතුලු වන අතර ‍රෝගියා සුව අතට හැරේ. සුවවන අවධියේ දී ආහාර රුචිය වර්ධනය වන අතර මුත්‍රා පිටවන ප්‍රමාණය වැඩිවේ. මෙම කාලය තුළදී ද හොඳින් විවේකගැනීම සහ ප්‍රමාණවත් තරම් ආහාර ගැනීම අත්‍යවශ්‍ය වේ.“ඩෙංගු” රෝගයේ වර්තමාන තත්ත්වය පිළිබඳ ජනමාධ්‍ය හා ප්‍රවෘත්ති අමාත්‍යාංශය පසුගියදා පැවති සාකච්ඡාවක් ඇසුරිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>14</day>
    </date>
    <link>http://www.dinamina.lk/2014/03/14/_art.asp?fn=f1403144</link>
    <topic>රුවට රුවයි - නෙත පිනවයි බඩ ලෙඩවෙයි - අනේ අපොයි</topic>
    <author>එප්පාවල බණ්ඩාර ඒකනායක</author>
    <content>ගොවියන් එළවළු හා පලතුරුවලට වස විෂ යෙදීම නිසා පාරිභෝගිකයන් රෝගකාරක අවදානමකට පත්ව ඇතැයි පසුගිය දිනවල නිතර පුවත්පත් හරහා කතිකාවක් ඇතිවිය. නමුත් බල්ලන් බුරද්දී හෙමින් සීරුවේ තවලම ඇදීයන්නාක් මෙන් පුවත්පත් හඬ සුළ‍ඟේ ප‍ාවෙන්නට හැර අදත් ගොවියෝ පලතුරුවලට හා එළවළුවලට වස විෂ යොදති. මෙය අද වනවිට බරපතළ ජාතික ඛේදවාචකයක් බවට පත්ව තිබේ.බඩඉරිඟු වැවීමට පෙළඹෙන ගොවියා බඩඉරිඟු වවන්නේ තමන්ගේ ජීවිකාව සරිකර ගන්නටය. ඔහු වගාව වෙනුවෙන් අතක් බරට මුදල් වැය කරමින් දහඩිය කඳුළු හලන්නේ ඒ නිසාය. ගොවියා නිෂ්පාදකයකු මිස සමාජ ශුධාරකයකු නොවේ.බඩඉරිඟු වවන්නකු ඇටය පොළවට දමන ගමන්ම අධික විෂ සහිත කෘමිනාශකයක් බීජය සිටවූ වලට දමයි. ඊළඟට ගස වැඩී පීදුණ විට මලටද, කරල් හටගන්නා තැනටද දරුණු විෂ සහිත කෘමිනාශකය යොදයි. මේ නිසා කෘමීන් ඒ විෂ සහිත බඩඉරිඟු ගස අහලකින්වත් යන්නේ නැත. බඩඉරිඟු ගසේ කරල් සරුවට පීදී, කෘමි හානියක් නැතිව කරල පිරී ප්‍රියමනාප ලෙස පිරුණු බඩඉරිඟු කරලක් ගොවියාට ලැබේ.වෙළෙන්දන් ඉල්ලා සිටින්නේ පලුදු නැති, හානි නැති පිරුණු බඩඉරිඟු කරල්ය. වෙළෙන්දන් එසේ පිරුණු කරල් ගොවියාගෙන් ‍තෝර තෝරා ගන්නේ පාරිභෝගිකයන්ද පිරුණු කරල් ඉල්ලා සිටින බැවිනි. මේ නිසා වෙළෙඳපොළට පිරුණ කරල් සැපැයීම ගොවියාගේ නිෂ්පාදන අලෙවියට පහසුවකි.ඒ නිසා ගොවියා හෙට දිනය ගැන හෝ වෙනදේ ගැන බලන්නේ නැත. ඔහු උනන්දු වන්නේ පිරුණු කරල් ටික වැඩි මිලකට විකුණා ගැනීමටය. එසේනම් බඩඉරිඟු කරලට වස විෂ දැමීමට ගොවියා පොළඹවා ඇත්තේ කවුරුන් විසින්ද? පාරිභෝගිකයන් හා වෙළෙන්දන් විසිනි.හොඳින් සොයා බලන්න. බඩඉරිඟු කරලේ පෙර පැවැති සුවඳවත්, රසයවත් දැන් නැත. ඒවා බඩඉරිඟු කරල් බව සැබෑවි. නමුත් ඒවායේ රසය, ගුණය හා සුවඳ කෘමිනාශක මගින් විනාශකර දමා ඇත. සමහර මවුපියෝ දරුවන්ට පවා මේ බඩඉරිඟු රස කර කර කවති. නමුත් ඔවුන් මෙසේ කවන්නේ විෂ ගුලියක් බව මවුපියෝ දන්නේ නැත.හොඳ හොඳ කෙසෙල් කැන් ලබා ගැනීමට මෙම විෂකාරකය රසායනික පොහොර සමඟ මිශ්‍රකොට කෙසෙල් ගසේ මුලට යොදති. එවිට පණු රෝග නැති...අඩුපාඩු නැති පිරුණු කෙසෙල් කැනක් ගොවියාට ලැබේ. කෙසෙල් කැනේ පිරුණු බව නිසා ඇති වන ප්‍රියමනාප පෙනුම නිසා කෙසෙල් කැන හොඳ මිලකට විකුණා ගැනීමට ගොවියා‍ට ඉඩ ලැබේ.මෙවැනි කෙසෙල් කැන්, අඹ ආදිය මිලදී ගන්නා වෙළෙන්දාට ඒවා ඉදෙනතුරු බලා සිටිය නොහැක. පියාඹන කාලයෙන් වැඩි මුදලක් උපයා ගැනීමට අඹ, කෙසෙල් කැන් ආදිය එක් දවසකින් ඉදවා ගැනීමට යම් යම් රසායනික යොදයි.මේවාද විෂ සහිතය. ගොවියා විෂ කවා හදන කෙසෙල් කැන ඉදවීමේදී වෙළෙන්දා ද විෂ කවන නිසා පාරිභෝගිකයාට ලස්සන ප්‍රියමනාප කෙසෙල් ගෙඩි ලැබෙන නමුත් ඒවා විෂකාරක සහිතය. අඹද එසේමය.වම්බටු ගෙඩියට පහසුවෙන් පණුවෝ බෝවෙති. මේ බව දන්නා ගොවීන් වම්බටු තොගය කඩාගෙන ගෙදර ගෙනැවිත් සාලයේ අතුරා කෘමිනාශකයක් වම්බටු තොගයට ඉසියි. එසේ කරන්නේ බටු ගෙඩිය ඇතුළේ සිටින පණුවන් මැරෙන්නටය. එසේ නොකළොත් බටු ගෙඩියේ ජීව ගුණය මැකී ගොස් පණනැති ගතියක් ඇතිවේ.එසේම වෙළෙඳපොළට ගෙන ගියවිට බටු ගෝනියෙන් සමහරවිට පණුවන් මතුවේ. එසේ සිදුව‍ුවහොත් බටු ගෝනියම විකුණා ගැනීමට බැරිව කුණු ගොඩට දැමීමට ගොවියාට සිදුවෙයි.වෙළෙන්දන් මිලදී ගන්නේ ලස්සන ප්‍රියමනාප පෙනුමක් ඇති එළවළුය. ඊට හේතුව පාරිභෝගිකයන් තෝර තෝරා ගන්නේ එවැනි ප්‍රියමනාප පෙනුමක් ඇති එළවළු බව වෙළෙන්දන් දැන සිටින බැවිනි.තමන්ගේ එළවළු ප්‍රියමනාප තත්ත්වයෙන් වෙළෙඳපොළට ගෙනයාමට ගොවියා උනන්දු වන්නේ මේ නිසාය. අද වගාවට කෘමිනාශක වත්කර, පසුවදාට එම එළවළු වෙළෙඳපොළට ගෙන යන්නේ ඒ නිසාය. ගෙදරට කඩා ගෙනැවිත් එළවළුවලට කෘමිනාශක යොදන්නේ ඒ නිසාය.පාරිභෝගිකයා ඉල්ලන දේ දීමට වෙළෙන්දා උනන්දුවන තරමටම වෙළෙන්දා ඉල්ලන දේ දීමට ගොවියෝ උනන්දු වෙති. එළවළු හා පලතුරුවලට ගොවියා අතින් විෂකාරක මුහුවන්නේ මේ හේතූන් නිසාය. සිය පසුම්බිය හිස්කරගෙන ගොවිතැන් කරන්නට කිසිම ගොවියකු කැමැති නැත.වෙළෙන්දෝත් ගොවියෝත් එළවළු හා පලතුරු ගනුදෙනුවෙන් තම තමන්ගේ සාක්කු පුරවා ගැනීමට කටයුතු කරන අතර, එම එළවළුවලට සහ පලතුරුවලට සිදුවන එම දේ නොදන්නා පාරිභෝගිකයෝ ලස්සන ලස්සන එළවළු පලතුරු රැගෙන ගොස් ඒවා පරිභෝජනය කරමින් කල් යාමේදී බෝ නොවන රෝග හදා ගනිති. මෙය ශ්‍රී ලංකාවේ පවතින උභතෝකෝටික ප්‍රශ්නයකි.අවංකවම කරන ගොවිතැනක් හා වෙළෙඳාමක් ගැන දැන් විශ්වාසය තැබිය නොහැකි හෙයින්, පාරිභෝගිකයන් කළ යුතු හොඳම දෙය වන්නේ තම තමන්ගේ පවුලට වුවමනා එළවළු ටික තමන්ගේම දෑතින් වවා ගැනීමයි. ඉන්දියාවේදී නම් අපේ රටේ මෙන් නන්නත්තාරවූ එළවළු හා පලතුරු වෙළෙඳාමක් නැත.එළවළු හා පලතුරු ගොවියන් විසින් ඒවා විකිණිය යුත්තේ අනුමත වෙළෙඳපොළේදීය. අනුමත වෙළෙඳපොළට ගෙන එන හැම පලතුරක්ම, හැම එළවළුවක්ම ඒවායේ පාරිශුද්ධභාවය ගැන විධිමත්ව පරීක්ෂා කර බැලීමට සුදුසුකම් ලත් නිලධාරින් පත්කර සිටී.වෙළෙඳපොළට ඇතුළු කරනු ලබන්නේ ඔවුන් විසින් නිර්දේශ කරනු ලබන එළවළු හා පලතුරු පමණය. එතැනත් අල්ලස් හා දූෂණවලින් ගඳ ගහන්නට පටන් ගන්නා නිසා අපේ රටේ නම් එවැනි දෙයක් සත්‍යවාදීව ක්‍රියාත්මක කිරීම පහසු නැත.කෙසේ වූවද මුළු මහත් ජනතාව රෝගීන් බවට පත්කරන එළවළු හා පලතුරු වගාව, නිෂ්පාදනය සහ අලෙවිය පිළිබඳව විධිමත් ආරක්ෂිත පියවරක් ගැනීම රජයේ වගකීමකි. එය පමාවූ තරමට බෝ නොවන රෝග තව තවත් ජනතාව අතර පැතිරී මුළු රටම රෝගීන්ගේ වාට්ටුවක් බවට පත්විය හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n1403152</link>
    <topic>ලෝක ආහාර වැඩසටහනටශ්‍රී ලංකාවෙන් හාල්මෙට්‍රික් ටොන් 50,000 ක්</topic>
    <author>මහින්ද අලුත්ගෙදර</author>
    <content>අතීතයේ ලොවට බත සැපයූ පෙරදිග ධාන්‍යාගාරය නැවතත් ලෝකයට සිය යුතුකම ඉටුකරමින් සහල් මෙට්‍රික් ටොන් 50,000 ක් ලෝක ආහාර වැඩසටහන වෙත පරිත්‍යාග කිරීමට තීරණය කරයි.ත්‍රස්තවාදී උවඳුර, සුනාමි ව්‍යසනය මෙන්ම ස්වාභාවිත ආපදාවලින් විපතට පත් ජනතාවට සහන සැළසීම සහ ලෝක ආහාර වැඩසටහන සමඟ ශ්‍රී ලංකාව පවත්නා සබඳතා ශක්තිමත් කිරීමේ අරමුණින් මේ සහල් තොඟය පරිත්‍යාග කරන අතර එහි මුල් අදියර යටතේ සහල් මෙට්‍රික් ටොන් 2,000 ක්පරිත්‍යාග කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (14) සිදු කෙරිණි.ඒ අනුව එම සහල් තොඟය ජනාධිපති ලේකම් කාර්යාල පරිශ්‍රයේදී පරිත්‍යාග කෙරුණු අතර එය ජනාධීපති මහින්ද රාජපක්ෂ මහතා ලෝක ආහාර වැඩසටහනේ මෙරට අධ්‍යක්ෂ ස්මයිල් ඔමර් මහතා වෙත නිල වශයෙන් බාර දුන්නේය.ශ්‍රී ලංකාවේ උතුරේ ජනතාවට මෙන්ම ආසියානු, මැදපෙරදිග කලාපීය සහ අප්‍රිකානු රටවල් 10 ක දිළිඳු ජනතාවට සහන සැළසීම වෙනුවෙන් මේ සහල් මෙට්‍රික් ටොන් 50,000 ක තොගය ශ්‍රී ලංකාවෙන් පරිත්‍යාග කෙරෙන අතර එහි මුල් අදියර වශයෙන් පිරිනැමූ සහල් මෙට්‍රික් ටොන් 2,000 ප්‍රමාණය උතුරු පළාතේ වෙසෙන ජනාතා‍වගේ අවශ්‍යතා වෙනුවෙන් ලබාදීමට නියමිතයි.මේ සහල් තොඟය පරිත්‍යාග කිරීම හේතුවෙන් උතුරේ 165,000කට සහන සැළසෙන අතර එය ඔවුන්ගේ මසක සහල් අවශ්‍යතාවය සම්පූර්ණ කරන්නක් බව ලෝක ආහාර වැඩසටහන පවසයි. එම පළාතේ ජනතාව වෙනුවෙන් තවත් සහල් මෙට්‍රික් ටොන් 8,000ක් ලබාදීමට නියමිත අතර මේ වැඩපිළිවෙළ යටතේ වන ඉතිරි සහල් මෙට්‍රික් ටොන් 40,000 ප්‍රමාණය ආසියානු, මැදපෙරදිග කලාපීය සහ අප්‍රිකානු රටවල අවශ්‍යතාවය වෙනුවෙන් ලබාදීමට සැළසුම් කැර තිබේ.ජනාධිපති මහින්ද රාජපක්ෂ මහතා පාර්ලිමේන්තුව වෙත ඉදිරිපත් කළ 2014 අයවැය යෝජනාවකට අනුව මේ සහල් මෙට්‍රික් ටොන් 50,000 ප්‍රමාණය ලෝක ආහාර වැඩසටහන වෙනුවෙන් පරිත්‍යාග කරන අතර එහි වටිනාකම අමෙරිකානු ඩොලර් මිලියන 22ක් (රුපියල් මිලියන 3,000) වෙයි.පසුගිය 2005 වසරේ සිට අඛණ්ඩව වසර නවයක් පුරා ශ්‍රී ලාංකීය ගොවි ජනතාවට පොහොර සහනාධාරය, වී සඳහා සහතික මිල, සහන ණය ලබාදීම හා පුරන් කුඹුරු අස්වැද්දීම වැනි රජයේ ප්‍රතිපත්තිවල සෘජු ප්‍රතිඵලයක් වශයෙන් මෙරට සහලින් ස්වයංපෝෂිත වී තිබෙන අතර අතිරික්ත සහල් ප්‍රමාණයක් පවත්වාගෙන යාමටද සමත්ව තිබේ.මෙවැනි ක්‍රියාමාර්ගයන්හි ප්‍රතිඵලයක් වශයෙන් මෙතෙක් වාර්තා කළ ඉහළම වී නිෂ්පාදනය වන මෙට්‍රික් ටොන් මිලියන 4.6ක ප්‍රමාණය පසුගිය 2013 වසරේදී වාර්තා කිරීමට සමත් විය.ලෝක ආහාර වැඩ සටහන යටතේ වාණිජමය සහල් සැපයුම්කරුවකු ලෙස ලියාපදිංචිවීමට අවශ්‍ය සහාය ශ්‍රී ලංකාව වෙත ලබාදීමට ලෝක ආහාර වැඩසටහන එකඟතාවය පළ කැර තිබෙන අතර දැනටමත් ආණ්ඩුව ඒ වෙනුවෙන් ඉල්ලුම් කැර තිබේ.එය මෙරට අතිරික්ත සහල් තොඟ විදේශීය වෙළෙඳපොල වෙත යොමුකරනු ලබන නව ප්‍රවේශයකි.සහල් තොග පිරිනැමීමේ අවස්ථාවට ආර්ථික සංවර්ධන ඇමැති බැසිල් රාජපක්ෂ, සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු, විදේශ කටයුතු නියෝජ්‍ය ඇමැති නියොමාල් පෙරේරා, ජනාධිපති ලේකම් ලලිත් වීරතුංග, මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී ජයසුන්දර, විදේශ කටයුතු අමාත්‍යාංශයේ ලේකම් ෂෙනුකා සෙනෙවිරත්න මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n1403153</link>
    <topic>ඇඟිලි සළකුණු මෘදුකාංගය මෙරට නිෂ්පාදනයෙන් කෝටි 100ක ඉතිරියක්</topic>
    <author>මහින්ද අලුත්ගෙදර</author>
    <content>අපරාධකරුවන් ක්ෂණිකව හදුනා ගැනීම සඳහා ශ්‍රී ලංකාවේ ආරම්භ කළ අතිනවීන ස්වයංක්‍රීය ඇඟිලි සළකුණු ක්‍රමයට සම්බන්ධ පරිගණක මෘදුකාංගය මෙරට මෘදුකාංග සංවර්ධන ශීල්පීන් නිර්මාණය කිරීම හේතුවෙන් රුපියල් කෝටි 100ක පමණ මුදලක් රටතුළ ඉතිරි කැර ගැනීමට හැකිව තිබෙන ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය (ICTA) පවසයි.මේ සදහා මූල්‍ය සහ තාක්ෂණ අනුග්‍රහය ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය විසින් ලබා දෙන අතර කොළඹ විශ්ව විද්‍යාලයේ පරිගණක අධ්‍යයන ආයතනය මෙම නව ක්‍රමයට සම්බන්ධ පරිගණක මෘදුකාංගය නිර්මාණය කිරීම සාර්ථකව සිදු කැර තිබෙන බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ සභාපති මහචාර්ය පී.ඩබ්ලිව්.ඈපාසිංහ මහතා පෙන්වාදෙයි.පසුගියදා කුලියාපිටියේ පැවති දැයට කිරුළ ජාතික සංවර්ධන ප්‍රදර්ශනයේදී විදුලි සන්දේශ හා තොරතුරු තාක්ෂණ ඇමැති රංජිත් සියඹලාපිටිය, ආරක්ෂක ලේකම් ගෝඨාභය රාජපක්ෂ මහත්වරුන්ගේ ප්‍රධානත්වයෙන් මෙම පද්ධතිය නිල වශයෙන් ක්‍රියාත්මක කිරීම ආරම්භ කෙරිණි.මෙම ස්වයංක්‍රිය පරිගණක ඇඟිලි සලකුණු පද්ධතිය ජාත්‍යන්තර පොලීසියේ ඇගයීමට ලක්ව ඇතැයිද ඒ සඳහා වන ඉදිරිපත් කිරීමක් සඳහා ප්‍රංශයේ පැරිස් නුවර පැවැත්වෙන විශේෂ සැසියකට සහභාගිවන ලෙසට ශ්‍රී ලංකාවට මේ වනවිට ආරාධනා ලැබී තිබෙන බවද ඈපාසිංහ මහතා පවසයි.දැනට ලෝකයේ දියුණු රටවල භාවිතා කරන්නේ මෙම නව ක්‍රමය බව පෙන්වාදෙන ඒ මහතා දකුණු ආසියාවේ රටවල් අතරින් මෙම ක්‍රමය ක්‍රියාත්මක කරන පළමු රට ශ්‍රී ලංකාව බවද එබදු භාරධුර කාර්යයක් සාර්ථකව නිම කිරීමට හැකිවීම සම්බන්ධයෙන් තම ආයතනය සතුටට පත්වන බවද සදහන් කරයි.දේශීය තොරතුරු තාක්ෂණ විශේඥයින්ගේ දැනුමෙන් මෙම පරිගණක ඇඟිලි සලකුණු පද්ධතිය ජාත්‍යන්තර මට්ටමේ ප්‍රමිතීන්ට අනුකූලව සකස් කරන ලද බවද පුර්ණ වශයෙන්ම මෙය දේශිය නිෂ්පාදනයක් වන හෙයින් මෙය ක්‍රියාත්මක කිරීමේදී තොරතුරු සහ දත්ත පිළිබඳ රහස්‍යභාවය සුරක්ෂිත වීම සිදුවන බවද කොළඹ විශ්ව විද්‍යාලයේ පරිගණක අධ්‍යයන ආයතනයේ මෘදුකාංග ඒකකයේ ප්‍රධානී හර්ෂ විජේවර්ධන මහතා පවසයි.‍මෙම ඇඟිලි සලකුණු පද්ධතිය ස්ථාපිත කැර දින 12ක් ඇතුලතදී පුද්ගලයින් 4,035කගේ ඇඟිලි සළකුණු පරික්ෂාකර අපරාධකරුවන් 899 දෙනකු හදුනා‍ ගැනීමට හැකිවී තිබේ.මෙම මෘදුකාංගය සකස් කිරීම සම්බන්ධයෙන් ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරුන් විසින් ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය විශේෂ පැසසුමට ලක් කැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n1403154</link>
    <topic>පණ්ඩිත් අමරදේවඋපහාර ගී 28 වැනිදා</topic>
    <author>විජයානි එදිරිසිංහ</author>
    <content>ආචාර්ය ඩබ්ලිව්. ඩී. අමරදේවයන්ට උපහාර දැක්වීමේ දැවැන්ත සංගීත ප්‍රසංගයක් ලබන 28 වැනිදා සුගතදාස ගෘහස්ථ ක්‍රීඩාංගණයේදී පැවැත්වීමට ශ්‍රී ලංකා යුද හමුදා සේවා වනිතා ඒකකය කටයුතු යොදා තිබේ.අමරසර ජීවන ගෙත්තම සමඟ සන්නාලියනේ නම් වූ මෙම ගීත ප්‍රසංගයේ ප්‍රධාන ආරාධිත අමුත්තා වෙන්නේ ජනාධිපති මහින්ද රාජපක්ෂ මහතා සහ ආරක්ෂක ලේකම් ගෝඨාභය රාජපක්ෂ මහතා ප්‍රමුඛ මැති ඇමැතිවරුන්ය.තිස් වසරක් පැවැති යුද්ධයේදී ප්‍රාණ දානය, කාය දානය සහ සේවා දානය පුද දුන් රණවිරුවන්ගේ සහ ඔවුන්ගේ පවුල් සවිබල ගැන්වීම, අමරදේවාභිනන්දනය සහ සුභාවිත රසාස්වාදය රසික ප්‍රජාවට පිරිනැමීම මෙම සුවිශේෂී සංගීත ප්‍රසංග‍ෙය් අරමුණ වෙයි.මෙම සංගීත ප්‍රසංගයේ අධ්‍යක්ෂණය හා නර්තන වින්‍යාසය කලාශූරී චන්න විජේවර්ධනයන් වන අතර සංගීත අධ්‍යක්ෂණය ආචාර්ය රෝහණ වීරසිංහ ගෙනි. පිටපත බණ්ඩාර ඇහැලියගොඩ සකස් කැර ඇති අතර චන්න උපුලි රංගායතනය සමඟ යුද්ධ හමුදා නර්තන කණ්ඩායම් නර්තනය ඉදිරිපත් කරන අතර සංගීතය සියදෙනකුගෙන් සමන්විත යුද්ධ හමුදා පෙරදිග සංගීත කණ්ඩායම මගින්ය.සන්නාලියනේ මෙරට මෙතෙක් අත්විඳ නැති නර්තන, වාදන, ගායනාවලින් සමන්විත දැවැන්ත ප්‍රාසාංගික අත්දැකීමක් වෙයි.පණ්ඩිත් අමරදේවයන් පෙරමුණෙහි තබා ඔහුගේ නිවැරදි ආභාෂය ලද පරම්පරා හතරක ශිල්පීන් සහ ශිල්පිනියන්ගේ සම්මාදමෙන් රසවත් කෙරෙන ගී නළුව නර්තනය ප්‍රධාන කර ගනී.ජීවන චක්‍රය මුර්තිමත් වන පරිදි නර්තන වින්‍යාසයන්ගෙන් හැඩගැන්වෙන සන්නාලියනේ මුල, මැද, අග සහිත කතා පුවතක් ලෙස ගලා යන පරිදි නිර්මාණය කැර ඇත.අමරදේවයන් ගැයූ දහස් සංඛ්‍යාත වූ ගීතාවලිය තුළින් තෝරාගත් ගී 25 කින් පමණ “සන්නාලියනේ” සංගීත ප්‍රසංගය සමන්විත වෙයි.ඇතැම් ගී සම්පූර්ණයෙන් ද, ඇතැම් ගී කොටස් ලෙස ද, භාවිතා කැර ඇත්තේ ජීවිතය විනිවිද දකින්නට පහසු වන පරිදිය. පණ්ඩිත් අමරදේව, විශාරද නන්දා මාලනී, ආචාර්ය වික්ටර් රත්නායක ඇතුළු ගායක ගායිකාවන් රැසක් මෙහිදී අමරදේවයන්ගේ ගීත ගයති.යුද්ධ හමුදාපති ලුතිනන් ජෙනරාල් දයා රත්නායක මහතාගේ පූර්ණ අධීක්ෂණයෙන් සහ මාර්ගෝපදේශකත්වයෙන් හා එම සේවා වනිතා ඒකකයේ සභාපතිනි දමයන්ති රත්නායක මහත්මියගේ නායකත්වයෙන් යුත් සේවා වනිතා ඒකකය මගින් මෙම ප්‍රසංගය පවත්වනු ලබයි.මෙම ප්‍රසංගය සඳහා ශ්‍රී ලංකා රක්ෂණ සමාගම, ඩේවිඩ් වික්‍රමරත්න සමාගම, අබාන්ස් පුද්ගලික සමාගම, ප්‍රොන්ටයර් ඕටර්මෝටිව් පුද්ගලික සමාගම, ලංකා බැංකුව, හෝල්සිම් ලංකා පුද්ගලික සමාගම ඇතුළු පුද්ගලික අංශ රැසක් දායක වී ඇත. එම අනුග්‍රාහක ‍ආයතන මගින් පෙරේදා (12) රුපියල් කෝටි දෙකක් පමණ අනුග්‍රාහක මුදල් යුද්ධ හමුදාපතිවරයාට සහ සේවා වනිතා ඒකකයේ සභාපතිනිය වෙත බාර දුන්හ.සන්නාලියනේ ගීත ප්‍රසංගය සඳහා ටිකට් පත් කාගිල්ස් වෙතින් ලබාගැනීමට හැකි වෙයි.මෙම ගීත ප්‍රසංගය පැවැත්වීම සම්බන්ධ මාධ්‍ය සාකච්ඡාවක් පෙරේදා (12) යුද්ධ හමුදා ඉංජිනේරු බළකා මූලස්ථානයේදී පණ්ඩිත් අමරදේවයන්ගේ ප්‍රධානත්වයෙන් පැවැත්විණි.එම අවස්ථාවට යුද්ධ හමුදාපතිවරයා, එම මැතිනිය ඇතුළු හමුදා නිලධාරීන් රැසක් ද, කලාශූරී චන්න විජේවර්ධන, ආචාර්ය රෝහණ වීරසිංහ, බණ්ඩාර ඇහැලියගොඩ, ආචාර්ය සුනිල් ආරියරත්න ඇතුළු කලාකරුවන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n1403155</link>
    <topic>ආසියානු ක්‍රීඩා උළෙලටශ්‍රී ලංකාවේ යටිතල පහසුකම් යහපත්</topic>
    <author>ප්‍රින්ස් ගුණසේකර</author>
    <content>අලුතින් ඉදිකරන ලද හම්බන්තොට වරාය මත්තල ගුවන්තොටුපොළ හා අධිවේගී මාර්ග පද්ධතියට ආසියානු ඔලිම්පික් කමිටු නියෝජිත පිරිසකගේ බලවත් ප්‍රසාදය පළ වෙයි.වසර 2017 දී හම්බන්තොට පැවැත්වෙන ආසියාවේ දැවැන්තම ක්‍රීඩා උළෙලට එම යටිතල පහසුකම් යහපත් ප්‍රවේශයක් බව ආසියානු ඔලිම්පික් කමිටු උප සභාපති හෙයිඩර් ෆාර්මන් මහතා කොළඹදී පැවැති මාධ්‍ය හමුවකදී පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n1403156</link>
    <topic>දක්ෂිණ අධිවේගී මාර්ගයේ ගාල්ල හා මාතර කොටස ජනාධිපති අතින් අද විවෘත වෙයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකේය අධිවේගී මාර්ග ඉතිහාසයේ තවත් පියවරක් සනිටුහන් කරමින් දක්ෂිණ අධිවේගී මාර්ගයේ ගාල්ල හා මාතර දක්වා වූ කොටස ජනාධිපති මහින්ද රාජපක්ෂ මහතා අතින් අද (15) සවස විවෘත කෙරේ.මෙම අධිවේගී මාර්ගය දිගින් කිලෝමීටර් 32 කින් යුක්ත වන අතර චීන එක්සිම් බැංකුවේ ආධාර මත මාර්ගය ඉදි කිරීම සඳහා රුපියල් බිලියන 18 ක මුදලක් වැය කැර තිබේ.පින්නදූව අන්තර් පිවිසුමේ සිට මාතර, ගොඩගම පිවිසුම දක්වා ඉමදූව සහ කොක්මාදූව යන පිවිසුම් මාර්ග දෙකකින් යුක්ත මෙම මාර්ගය මං තීරු හතරකින් සමන්විතය.පැයට කිලෝමීටර් 100ක උපරිම වේගයකින් ගමන් කිරීමට අවස්ථාව උදා වන අතර පින්නදූව පිවිසුමේ සිට වරාය දක්වා කිලෝ මීටර 04ක් දිග විශේෂ මාර්ගයක්ද අධීවේගී මාර්ගයේ සිට ඉදිකර තිබේ.ශ්‍රී ලංකාවේ ඉදි කෙරුණු පළමු අධිවේගී මාර්ගය වන දක්ෂිණ අධිවේගී මාර්ගය කොළඹ සිට මාතර දක්වා කිලෝමීටර් 126කින් යුක්ත වේ. මාර්ගයේ ඉදිකිරීම් 2006 වසරේ ආරම්භ කෙරුණු අතර එහි ප්‍රථම අදියර වශයෙන් කොට්ටාව සිට පින්නදූව දක්වා වන කොටස 2011 වසරේදී ජනාධිපතිතුමාගේ අතින් විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031524</link>
    <topic>සත්‍ය දන්නා සියලුම මුස්ලිම් රටවල් අපේ රට වෙනුවෙන් නැඟී සිටිනවා</topic>
    <author>ධනුෂ්ක ගොඩකුඹුර ගාල්ල සිට</author>
    <content>සත්‍ය තත්ත්වය හොඳින් දන්නා ලෝකයේ සියලුම මුස්ලිම් රටවල් ජාත්‍යන්තරයේ මතු වන ගැටලුවල දී එක හඬින් අප රට වෙනුවෙන් නැඟී සිටින බව ජනාධිපති මහින්ද රාජපක්ෂ මහතා ප්‍රකාශ කළේය.එම රටවල් සාධාරණත්වය හා ඇත්ත වෙනුවෙන් පෙනී සිටින විට ඇතැම් පිරිස් තාවකාලික වාසි තකා අසත්‍ය ප්‍රචාරවලින් මෙම සුහදතාව කඩා බිඳ දැමීමට කටයුතු කරමින් සිටින බවත් ජනාධිපතිවරයා පැවැසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ ගාල්ල ප්‍රදේශයේ මුස්ලිම් ජනතාව සමඟ ඊයේ (14) පැවැති සුහද ජන හමුවකට එක්වෙමිනි.සංවර්ධනය කෙරුණු ගාල්ල, තනිපොල්ගහ හන්දිය මාර්ගය ජනතා අයිතියට පත් කිරීමෙන් අනතුරුව පැවැති මෙම ජන හමුව ගාල්ල දිස්ත්‍රික්කයේ මුස්ලිම් ජනතාව වෙනුවෙන් රාජ්‍ය නායකයකු සහභාගී වූ ප්‍රථම හමුව වේ.රැලියට සහභාගී වූ ජනාධිපතිතුමා මුස්ලිම් ජනතාව වෙනුවෙන් ඉමහත් හරසරින් පිළිගන්නා ලදී. රැලිය අමතමින් සිටින අතරතුර සිදු කෙරුණු මුස්ලිම් පල්ලියේ යාඥාවන්ට ඉඩ දී ගෞරව කිරීම සම්බන්ධයෙන් මුස්ලිම් ජනතාව අසුන්වලින් නැඟිට අත්පොලසන් දෙමින් ජනාධිපතිවරයා වෙත ප්‍රසාදය පළ කළහ.තමා මුස්ලිම් ජනතාව සමඟ එදා සිටම සුහදව කටයුතු කළ බව ප්‍රකාශ කළ ජනාධිපතිවරයා තමා පලස්තීනයේ නායක යසර් අර්ෆත් හඳුනා ගත්තේ දැන් සිටින සියලුම නායකයන්ට පෙරාතුව බවත් ප්‍රකාශ කළේය.මේ රටේ ආගමික නිදහස නැතැයි කියමින් ඇතැම් පිරිස් ජිනීවා වෙත වාර්තා ඉදිරිපත් කර ඇති නමුත් සත්‍ය කෙදිනක හෝ ජය ගනු ඇති බවත් ජනාධිපතිවරයා පැවැසීය.ජ්‍යෙෂ්ඨ ඇමැති පියසේන ගමගේ, නියෝජ්‍ය කථානායක චන්දිම වීරක්කොඩි, පාර්ලිමේන්තු මන්ත්‍රීවරුන් වන ඒ. එච්. එම්. අස්වර්, මනූෂ නානායක්කාර, සජින් ද වාස් ගුණවර්ධන මහත්වරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031525</link>
    <topic>විදුහල්පතිවරුන්ගේ මුදල් ගැරිලි ගැනබලධාරීන්ගේ නෙත යොමු විය යුතුයි</topic>
    <author>රෝෂන් තුෂාර</author>
    <content>පාසල් ආදි ශිෂ්‍ය සංගමයට මුවාවී අහිංසක මවුපියන්ගෙන් සූක්ෂම ලෙස මුදල් ලබාගන්නා විදුහල්පතිවරුන් හා පුද්ගලයන් පිළිබඳ අධ්‍යාපන අමාත්‍යාංශ බලධාරීන් ඇස් ඇර බලා කටයුතු කිරීමේ කාලය එළඹ ඇත.මේ සම්බන්ධව විශේෂ ප්‍රකාශයක් කළ කොළඹ මහාධිකරණ විනිසුරු රෝහිණි වල්ගම මහත්මිය පළමු වසරට දරුවකු ඇතුළත් කිරීමට රුපියල් විසිපන්දහසක අල්ලසක් ලබාගත් මොරටුව මහා විද්‍යාලයේ නියෝජ්‍ය විදුහල්පතිවරයාට හා ආදිශිෂ්‍ය සංගමයේ භාණ්ඩාගාරිකට ඊයේ(14) බරපතළ වැඩ සහිත සිරදඬුවම් හා දඩ නියම කළාය. අල්ලස් නඩුවේ තීන්දුව ප්‍රකාශයට පත්කරමින් විවෘත අධිකරණයේ දී විශේෂ ප්‍රකාශයක් කළ විනිසුරුවරිය සමාජය තුළ සිදුවන මේ ක්‍රියාවලිය නැවතීමට, නීතිය සාමය ආරක්ෂා කිරීමට බලධාරීන් කඩිනම් පියවර ගතයුතු බව අවධාරණය කළ අතර මේ නඩුවේ චූදිතයින් ද මේ ක්‍රියාවලිය කාලයක් තිස්සේ කරගෙනගිය බවට "සක්සුදක් සේ"ඔප්පු වී ඇති බව පැවැසුවාය.‍අල්ලස් අයදීම, ලබාගැනීම ඇතුළු චෝදනා හයකට වරද කරු වු මොරටුව මහා විද්‍යාලයේ හිටපු නියෝජ්‍ය විදුහල්පති බෝවත්තගේ නාරද තිලක්සිරිට එක් චෝදනාවකට වසර තුන බැගින් වසර දහ අටක සිර දඩුවම් නියම කළ විනිසුරුවරිය එය වසර තුනකින් ගෙවීයන ලෙසට ක්‍රියාත්මක කරන ලෙසට නියෝග කළාය. රුපියල් පන්දහසක දඩයක් ද එය නොගෙවන්නේ නම් අමතර මාස හයක සිරදඩුවමක් ද නියම කළ අතර රුපියල් විසිදහසක දණ්ඩනයක් ද නියම කළාය.නඩුවේ දෙවැනි චූදිත වූ ආදිශිෂ්‍ය සංගමයේ භාණ්ඩාගාරිකවූ ඥානසිරි නිහාල් ප්‍රනාන්දුට අල්ලස් ලබා ගැනීමට ආධාර අනුබල දීම ඇතුළු චෝදනා හතරක් ඉදිරිපත් කර තිබූ අතර එක් චෝදනාවකට වසර තුන බැගින් බරපතළ වැඩ සහිත වසර 12ක සිර දඩුවම් නියම කළ විනිසුරුවරිය එය වසර තුනකින් එකවර ගෙවියන සේ නියම කර රුපියල් පහලොස් දහසක දඩයක් ද එය නොගෙවන්නේ නම් මාස හය බැගින් සිර දඩුවම් ද නියම කළාය. නඩු විභාගය අවසානයේ දෙපාර්ශ්වයේ දේශනවලට සවන්දුන් විනිසුරුවරිය තීන්දුව ප්‍රකාශ කිරීමට ප්‍රථම මෙ‍සේ ද පැවසුවාය.විත්තිකරුගේ පෙර වැරදි නොමැතිවීම, බාරදූර නිලයක් දැරීම හේතු කොටගෙන මේ දඬුවම නියම කරනවා. මොහු මේ ක්‍රියාව අවුරුදු ගණනක් කරලා තියෙනවා. පැහැදිලි චක්‍ර ලේඛයක් තිබිය දී ආදි ශිෂ්‍ය සංගමයට මුවාවී සූක්ෂම ලෙස පළමු වසරට ළමයින් ඇතුළත් කරන අහිංසක මවුපියන්ගෙන් මුදල් ලබාගෙන ඔවුන්ගේ පරිහරණයට යොදා ගැනීම, දින නොයෙදූ රිසිට්පත් නිකුත් කොට වැරදි අවබෝධයක් ලබාදීම තම අභිමතය පරිදි කටයුතු කිරීම දීර්ඝ කාලයක සිට සිදුකරන බවට පැහැදිලියි.මේ විදුහලේ නියෝජ්‍ය විදුහල්පතිවරයා මෙසේ කරද්දි විදුහල්පතිවරයා අන්ධයකු සේ ක්‍රියා කරලා තියෙනවා. මේ ආකාරයෙන් ක්‍රියාත්මකවන විදුහල්පතිවරුන්ට කටයුතු කරන්න අධ්‍යාපන අමාත්‍යාංශය විශේෂ පරික්ෂණයක් ආරම්භ කළ යුතුයි, විධිමත්ව කටයුතුකර වෙනත් විනය ක්‍රියාමාර්ගයක් ගතයුතුයි ඇස් ඇර කටයුතු කළ යුතුයි. උපාය ශිලි සංවිධානගත කණ්ඩායම් හදුනාගත යුතු බව ද විනිසුරුවරිය අවධාරණය කළාය.2007 වසරේ පළමු ශේණියට දරුවකු ඇතුළත් කිරීමට 2006 ඹක්තෝබර් මස 10 හා 12 දිනවල රුපියල් 20000 හා 5000 මුදල් දැරියගේ මව වන ගමගේ ශ්‍රියානි යන අයගෙන් ලබාගැනීම, ඊට ආධාර අනුබල දීම ඇතුළු චෝදනා දහයක් විත්තිකරුවන්ට විරුද්ධව අල්ලස් කොමිසම මඟින් ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n1403157</link>
    <topic>ජගත් මානව හිමිකම් කවුන්සලයේදීඅමෙරිකාව දෝෂ දර්ශනට ලක් වෙලා</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>සාමය සහ නිදහස සමඟ සංවර්ධනය අතින් ඉදිරියටම ගමන් කරන ශ්‍රී ලංකාවට මානව හිමිකම් සම්බන්ධයෙන් චෝදනා එල්ල කරන අමෙරිකා එක්සත් ජනපදයට ජගත් මානව හිමිකම් මණ්ඩලයේ දී දැඩි ලෙස චෝදනා එල්ල වී තිබේ.චෝදනා නොමැතිව පුද්ගලයින් රඳවා ගැනීම, නියමුවන් රහිත යානා මඟින් කරන ලද පහරදීම්, මරණිය දණ්ඩන අඛණ්ඩව කිරිම රට තුළ සන්නද්ධ කණ්ඩායම් කරන හිංසා මෙන්ම ඇතැම් ප්‍රදේශයන්හි වාර්ගික වෙනස්කම් යනාදී මානව හිමිකම් රැසක් කඩකිරීම සම්බන්ධයෙන් පෙරේදා (13) ජිනීවාහි එක්සත් ජාතීන්ගේ මානව හිමිකම් කවුන්සලයේදී අමෙරිකා එක්සත් ජනපදය දැඩිලෙස දෝෂ දර්ශනයට ලක්ව තිබේ.කමිටුවේ විශේෂඥයන් 18 දෙනෙකුගෙන් සමන්විත කණ්ඩායමක් විසින් අමෙරිකාවේ නියෝජිත පිරිස දෙදිනක් පුරා දැඩිලෙස ප්‍රශ්න කරමින් කියා සිටියේ අමෙරිකා මානව හිමිකම් උල්ලංඝනය පිළිබඳ වාර්තාව අනතුරුදායක බවයි. මෙසේ හිංසාකාරී සන්සිද්ධි සංස්කෘතිය අමරිකාව තරමටම පැරණි බව එක්සත් රාජධානයේ ගාඩියන් පුවත්පත වාර්තා කැර තිබේ.එඩ්වඩ් ස්නොඩවුන්ගේ අනාවරණයෙන් පසුව ජාතික ආරක්ෂක ඔත්තු සේවයේ තොරතුරු වාර්තාකරණය පිළිබඳව විශේෂඥයෝ මෙහිදී ප්‍රශ්න කැර ඇත.ඇමෙරිකානු රහස් ඔත්තු සේවයත් ඇමෙරිකා එක්සත් ජනපද සෙනෙට් සභිකයනුත් අතර අර්බුදයට තුඩු දුන් බුෂ් පාලන සමයේ දි පැවැති වධහිංසා කිරීමේ ක්‍රමවේදයන් පිළිබඳ පිටු 6,300 ක වාර්තාවේ තොරතුරු අනාවරණය කිරිම සම්බන්ධයෙන් පවතින අර්බුදය සම්බන්ධයෙන්ද මෙහිදී සඳහන් කැර තිබේ.1992 වසරේ අනුමත කරන ලද එකසත් ජාතීන්ගේ ප්‍රඥ්ප්තියක් වන සිවිල් හා දේශපාලන අයිතිවාසිකම් පිළිබඳ ගිවිසුම පිළිගැනීම සම්බන්ධයෙන් ද මෙහිදී චෝදනා එල්ල වී තිබෙන අතර ප්‍රඥ්ප්තියේ සඳහන් මානව හිමිකම්වලට අනුගතව ක්‍රියා කිරීමට අපොහොසත් වන සිද්ධින් පිළිබඳව ජිනීවා නියෝජිතයන් විශාල සංඛ්‍යාවක් සහභාගී වන මෙම සැසිවාරයේ දී විශේෂ සැළකිල්ලක් යොමු වන බවද ගාඩියන් පුවත්පත අනාවරණය කැර .පසුගිය බ්‍රහස්පතින්දා මෙම සිද්ධියේ දී අමෙරිකාව කරුණු වසන් කළ ආකාරය ලජ්ජා සහගත බවද ගාඩියන් පුවත්පත ප්‍රකාශ කැර තිබේ. ප්‍රඥප්ති සීමාවන් ඉක්මවා යාම සම්බන්ධයෙන් අන්තර් ජාතික මානව හිමිකම් ක්‍රියාකරු වන ස්විස්ටර්ලන්ත ජාතික වෝල්ටර් කාලීන් අමෙරිකා ප්‍රඥප්තිය ඉක්මවා යන්නේ යැයි විවේචනය කැර ඇති අතර මෙසේ මානව හිමිකම් කඩකරන විට ලෝකය වඩාත් අන්තරාකාරී තැනක් විය හැකි බවද කාලීන් මහතා අවධාරණය කැර ඇත.එසේම අමෙරිකාව ඇතුළු ප්‍රාන්තවල මරණීය දණ්ඩනය දිගටම ක්‍රියාත්මක කිරීම සම්බන්ධයෙන්ද චෝදනා රැසක් එල්ලකැර ඇත.එක් වසරක් තුළදී මිනීමැරුම් 11,000 ක් ද ඇතුළුව ගිනි අවි හේතු කරගත් මරණ සංඛ්‍යාව වසරකට 470,000 ක් බවද ඔවුන් පෙන්වා දී තිබේ.අදහස් ප්‍රකාශ කිරීමේ දී බලය යෙදීම, අධිකරණ ක්‍රමය තුළ වාර්ගික වෙනස්කම් පවත්වාගෙන යාම, කළු ජාතික සිරකරුවන්ට සුදු ජාතිකයින්ට වඩා දීර්ඝ කාලීනව රඳවා තැබීම, බාල වසයස්කාර චුදිතයන්ට අයතා හිරිහැර කිරීම, පාසල් තුළ ජනවාර්ගික වෙනස්කම් කිරීම, මුස්ලිම් ජාතිකයන් පිළිබඳ කෙරෙන ඔත්තු සේවා කටයුතු යනාදිය ද එම චෝදනා අතර වෙයි.රාජ්‍ය දෙපාර්තමේන්තුව නියෝජනය කළ මෙරි මැක්ලොයිඩ් මහත්මිය පිළිතුරු වශයෙන් මෙහිදී පවසා ඇත්තේ මේ තත්ත්වය දියුණු කිරීම සඳහා අමෙරිකාව අඛණ්ඩවම උත්සාහ කරන බවයි. අප රට මෙම ප්‍රතිපත්තිය අනුගමනය මඟින් සර්ව සම්පූර්ණ නොවන බව සත්‍යය නමුත් ෆෙඩරල් රාජ්‍ය සහ ප්‍රාන්ත ආයතන ජාලයක් මඟින් රජයේ කටයුතු පිළිබඳ දිගටම සුපරීක්ෂාකාරීව සිටින බවද ඇය පෙන්වාදී තිබේ.එක්සත් ජනපදය බිහි වු දා පටන් උත්සාහ කරන්නේ ආණ්ඩුක්‍රම ව්‍යවස්ථාවෙන් තම අයිතිවාසිකම් සහ සාධාරණත්වය යනා දි පොරොන්දු මුළුමනින්ම ඉටු කිරීමට යැයිද මැක්ලොයිඩ් මහත්මිය ප්‍රකාශ කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n1403158</link>
    <topic>මුහූන්දන්ගෙන් රඳවා ප්‍රශ්න කිරීමටරහස් පොලිසියට අවසර</topic>
    <author>සිරන්ජනි කුමාරි</author>
    <content>නීති විරෝධි මිනිස් ජාවාරම මඟින් කෝටි 40කට අධික මුදලක් එල්ටීටීඊ සංවිධානය යළි ප්‍රතිසංවිධානය කිරිමට එල්.ටී.ටී.ඊ සංවිධානයේ විදේශ ගත ඩයස්පෝරාවට ලබා දුන්නේයැයි කියන කොටි සමාජික මුහූන්දන් නැමැත්තා පොලිසියේ රඳවා ප්‍රශ්න කිරීමට කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (14) රහස් පොලිසියට අවසර දුන්නේය.එල්.ටී.ටී.ඊ සංවිධානයේ විදේශ ගත ඩයස්පෝරාව එම සංවිධානය නැවත ප්‍රතිසංවිධානය කිරීමට කරනු ලබන නීතිවිරෝධි ක්‍රියාකාරකම් උදෙසා මෙම මුදල් යොදා ගන්නා බව පවසන පොලිසිය දෙමළ ඩයස්පෝරාව කොටි සංවිධානයේ පුනරුත්ථාපනය කොට මුදා හැර ඇති පෙර සටන්කරුවන් හරහා ත්‍රස්තවාදී ක්‍රියාකාරකම් සිදු කිරිම පිළිබඳව දිර්ඝ විමර්ශනයක් පවත්වන බැවින් මෙම සැකකරු රහස් පොලිසියේ රඳවා ප්‍රශ්න කිරිමට අවසර ඉල්ලා තිබිණ.1979 අංක 48 ත්‍රස්තවාදී වැළැක්වීමේ පනත අනුව දින 90 කාලයක් මෙසේ සැකකරු අපරාධ පරික්ෂණ දෙපාර්තමේන්තුවේ රඳවා ප්‍රශ්න කිරීමට අධිකරණය අවසර ලබා දුන්නේය.බහුදින ධීවර යාත්‍රා මඟින් නීති විරෝධි ලෙස ද්‍රවිඩ ජාතිකයින් හා එල්.ටී.ටී.ඊ සංවිධානයේ පුනරුත්ථාපනය නොවු සමාජිකයින් මෙසේ ඔස්ට්‍රේලියාව කැනඩා වැනි රටවල් සඳහා විදේශගත කැර ඇති බවට තොරතුරු රහස් පොලිසියට අනාවරණය වී තිබේ.එක් පුද්ගලයෙකුගෙන් ලක්ෂ 5ක් හෝ ලක්ෂ අටක මුදලක් ගෙන මෙසේ නීතිවිරෝධි බහුදින යාත්‍රා මඟින් ද්‍රවිඩ පුද්ගලයින් 500ක් විදේශගත කොට ඇති බවට පොලිසිය මෙතෙක් සිදු කරන ලද විමර්ශන මඟින් තොරතුරු හෙළී ව ඇත.ඉකුත් 28 වන දින මුහුන්දන් නැමැත්තා රහස්පොලිසිය මඟින් අත්අඩංගුවට ගෙන ඇති අතර මොහු විසින් මෙම නීතිවිරෝධි මිනිස් ජාවාරම මෙහෙයුවේදැයි යන්න සම්බන්ධයෙන් වැඩිදුර විමර්ශන පවත්වන බවට රහස් පොලිසිය අධිකරණයට කරුණු වාර්තා කොට තිබිණ.නීතියානුකුල නොවන තොටුපළක් නොවන ස්ථාන‍යකින් බහුදින යාත්‍රා මඟින් ද්‍රවිඩ පුද්ගලයින් එල්.ටී.ටී.ඊ සංවිධානයේ සාමාජිකයින් හා කොටි සංවිධානයේ පුනරුත්ථාපනය නොවු සමාජිකයින් විදේශගත කිරිමට සංවිධානය කිරීමේ චෝදනාව මත සැකකරු අධිකරණය වෙත රහස් පොලිසිය ඉදිරිපත් කොට තිබිණ.නාවික හමුදාවේ ජී 422 යත්‍රාවේ අණදෙන නිලධාරි ලුතිනල් බී.එම් .සී.ජී බන්නැහැක මහතා ඉකුත් පෙබරවාරි 8 වන දින රහස් පොලිසියේ සමුද්‍රික අංශයේ ස්ථානාධිපතිවරයා වෙත පැමිණිලි කොට තිබේ.අංක 229,විපුලානන්ද පාර,වාලච්චේන පදිංචි මුරුගයියා මුහුන්දන් නැමැත්තා පුද්ගලයින්ගෙන් මුදල් ලබා ගෙන විශ්වාසය කඩ කිරිම ,මුදල් විශුද්ධිකරණය හා ගෙවිම් උපක්‍රම වැළැක්විමේ පනත යටතේ ‍ගැනෙන වැරදි හා අධාර අනුබල දීම කුමන්ත්‍රණය කිරිම ආදිය සම්බන්ධයෙන් රහස් පොලිසිය පුර්ණ විමර්ශනයක් පවත්වන බවට පොලිසිය අධිකරණයට කරුණු වාර්තා කොට තිබිණ.පොලිස් පරික්ෂක ජයමහ මහතා පවසා සිටියේ මෙම සැකකරු කළුතර ,වාලච්චේන හා මීගමුව යන අධිකරණවල පවතින නඩුවලට අවශ්‍ය සැකකරුවකු වන බවත් සැකකරු රඳවා පරික්ෂණ පැවැත්විමට අවසර ලබාදෙන ලෙසය.අදාළ කරුණු සළකා බැලු මහෙස්ත්‍රාත්වරයා සැකකරු නිරික්ෂණය කරමින් ඔහු රහස් පොලිසියේ රඳවා තබා ගෙන ඉදිරිපරික්ෂණ මෙහෙයවිමට පොලිසියට අවසර ලබා දුන්නේය ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n1403159</link>
    <topic>ප්‍රාදේශීය සංවර්ධන බැංකුවේ ගල්ගමුව ශාඛාවේඑක් දිනකදී ණය ප්‍රදාන 100ක්</topic>
    <author/>
    <content>ප්‍රාදේශීය සංවර්ධන බැංකුවේ, ගල්ගමුව ශාඛාව විසින් නව ව්‍යවසායකයින් සියදෙනෙකුට එක් දිනකදී ණය මුදල් 100 ක් ප්‍රදානය කිරීමේ උත්සවයක් මේ මස 18 උදේ 10.00 ට එම ශාඛාවේදී පවත්වයි.මිරිදිය ධීවර ණය 50 ක්, කිරිගව පාලන ණය 20, කර්මාන්ත ණය 30 ලෙස මේ ණය 100 ප්‍රදානය කිරීමට කටයුතු සංවිධානය කොට ඇතැයි ප්‍රාදේශීය සංවර්ධන බැංකුවේ වයඹ පළාත් කාර්යාලයේ (තැන්පතු හා අලෙවි ප්‍රවර්ධන) ප්‍රධාන කළමනාකරු ජී. එම්. බී. සී. ද සිල්වා මහතා පවසයි.මෙම අවස්ථාවට වයඹ ප්‍රාදේශීය සාමාන්‍යාධිකාරිවරයා ප්‍රධාන ආරාධිතයා ලෙස එක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031510</link>
    <topic>ඇමැති ජී. එල්. ලන්ඩනයේ විද්වතුන් හට ශ්‍රී ලංකාවේ වත්මන් තත්ත්වය පහදා දෙයි</topic>
    <author/>
    <content>පසුගිය මාර්තු 10 දිනට යෙදී තිබූ පොදු රාජ්‍ය මණ්ඩලීය දිනය නිමිත්තෙන් ලන්ඩනයෙහි වෙස්ට්මිනිස්ටර් ඇබේ දේවස්ථානයේ දී මහ රැජිණගේ ද සහභාගීත්වයෙන් පැවැති විශේෂ බහු ආගමික වැඩසටහන් ඇතුළු අනිකුත් උත්සවයන්ට පොදු රාජ්‍යය මණ්ඩලයේ වත්මන් සභාපතිවරයා වන මහින්ද රාජපක්ෂ ජනාධිපතිතුමන් නියෝජනය කරමින් විදේශ කටයුතු ඇමැති මහාචාර්ය ජී. එල්. පීරිස් මහතා ද සහභාගී විය.අනතුරුව අමාත්‍ය පීරිස් මහතා විසින් ලන්ඩන්හි ශ්‍රී ලංකා මහකොමසාරිස් කාර්යාලයේදී ශ්‍රී ලංකාවේ වර්තමාන තත්ත්වය පිළිබඳ විශේෂ දේශනයක් පවත්වන ලදී.පොදු රාජ්‍ය මණ්ඩල මහලේකම් කමලේෂ් ෂර්මා, එරට සාමි මන්ත්‍රී මණ්ඩලයේ නියෝජිතයින් එරටට අක්ත ගන්වා ඇති විදේශීය තානාපතිවරුන්, මහකොමසාරිස්වරුන්, ජනමාධ්‍යවේදීන් හා විශ්වවිද්‍යාල ආචාර්යවරුන් පිරිසක් ද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031511</link>
    <topic>එ.ජා.ප. බළකොටුවක් වූ කොළොම්පුරය මේ ඡන්දයේ දී නිල් බළකොටුවක් වෙනවා</topic>
    <author/>
    <content>එක්සත් ජාතික පක්ෂයට මෙතෙක් කල් නැඹුරුව තිබුණු කොළොම්පුරය දැන් නිල් කොටුවක් වශයෙන් පරිවර්තනය වී අවසානයි. සියලු ජන කොටස් එක හා සමානව සලකන ජනාධිපති මහින්ද රාජපක්ෂ මැතිතුමාට සහයෝගය දැක්වීමක් වශයෙන් මෙවර පවත්වනු ලබන මැතිවරණයෙන් එක්සත් ජනතා නිදහස් සන්ධානයේ බුලත් කොළේට ඡන්දය දීමට ඔවුන් පුල පුලා බලා සිටිනවා යැයි කොළඹ මාලිගාවත්තේ ප්‍රදීපා ශාලාවේ පැවැත්වුණු මහජන රැස්වීමක් අමතා කතා කළ ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ.එච්.එම්. අස්වර් මහතා මේ බව ප්‍රකාශ කළේය.ශ්‍රී ලංකා නිදහස් පක්ෂය තුළින් නැවතත් තරඟ කිරීමට අපේක්ෂකත්වය ලබා සිටින නවුසර් ‍ෆවුසි මහතාට ආධාර පිණිස මෙම රැස්වීම පවත්වන ලදී. තාරුණ්‍යයට හෙටක් සංවිධානයේ නිර්මාතෘ පාර්ලිමේන්තු මන්ත්‍රී නාමල් රාජපක්ෂ මහතා ප්‍රධාන අමුත්තා වශයෙන් සහභාගී වූයේය. එහි මුලසුන ඒ.එච්.එම්. ෆවුසි මහතා දැරීය.වැඩිදුරටත් කතා කළ අස්වර් මහතා බහුතර සිංහල ජනතාවගේ ආදරය දිනා සිටින ජනාධිපති මහින්ද රාජපක්ෂ මැතිතුමාට සහයෝගය දැක්විමෙන් මුස්ලිම්වරුන්ට ද සෙතක් සැලසෙනු නිසැකයි. එතුමා මුස්ලිම්වරුන්ගේ ද ශක්තියක් වන්නේය. ඒ වගේම එතුමාව ශක්තිමත් කිරීමත් මුස්ලිම්වරුන්ගේ යුතුකම විය යුතුයි.අද කොළඹ වාසය කරන ද්‍රවිඩ, මුස්ලිම් ජනතාව ඉතාමත් නිදහස් වාතාවරණයක ජීවත් වෙනවා. මුස්ලිම් ජන කොට්ඨාසය කවදත් තම මව්බිමට විශ්වාසය දැක්වූ අයයි. පෙර සිටි අපේ නායකවරු ද බහුතර සිංහල ජනතාව හා සුළුතර ද්‍රවිඩ ජනතාව සමඟ සාමකාමීව ජීවත් වන්නේ කෙසේද කියන එක අපට හෙළි පෙහෙළි කරදුන්නා. මුස්ලිම් ජනතාවගේ අසහාය නායකයෙකු වූ අල්හාජ් බදිවුද්දීන් මහතා සිංහල ජනතාවගේ ද ආදරයට පත් වූ ශ්‍රේෂ්ඨ නායකයෙක්.ශ්‍රී ලංකා නිදහස් පක්ෂය තුළින් එතුමා මුස්ලිම් ජනතාවට කළ අනූපමේය සේවය අපට කිසි දිනක අමතක කළ නොහැක්කේය. අද එවන් මාවතක ගමන් කරන නායකයකු තමයි ශ්‍රේෂ්ඨ අමාත්‍ය ඒ. එච්. එම්. ෆවුසි මහතා. කොළඹ දිස්ත්‍රික්කය පුරා එතුමා දිනපතාම සංචාරය කළ මඟුල් ගෙවල්, ‍මරණ ගෙවල් කිසිත් නොහැර ඒවාට සම්බන්ධ වීම කාගේත් ජන ප්‍රසාදයට ලක්වී ඇත.එතුමාගේ අඩි පාරේ ගමන් කළ එම ජාතික මෙහෙවර ඉටු කිරීමට එතුමාගේ පුත්‍ර රත්නය වූ නවුසර් ෆවුසි මහතා ඉදිරිපත් වී සිටීම කාගේත් සතුටට කරුණකි. ජනාධිපති මහින්ද රාජපක්ෂ මහතා සමඟ ඉතාමත් කිට්ටු සම්බන්ධතාවයක් ඇති කර සිටින නවුසර් ෆවුසි මහතාට හොඳ අනාගතයක් තිබෙන බව ඉඳුරාම කිව හැක.එම නිසා එතුමාට විශිෂ්ට ජයග්‍රහණයක් ලබාදීමට සිංහල, මුස්ලිම්, ද්‍රවිඩ, මැලේ, බර්ගර් යන ආදී සියලු දෙනාම මේ මැතිවරණයේදී තමන්ගේ යුතුකම ඉෂ්ට කළ යුතුයි ද ඒ.එච්.එම්. අස්වර් මහතා ප්‍රකාශ කළේය.පාර්ලිමේන්තු මන්ත්‍රීවරුන් වන තිලංග සුමතිපාල, එරික් ප්‍රසන්න එදිරිවීර, ශ්‍රී ලංකා නිදහස් පක්ෂයේ කිලිනොච්චි සංවිධායිකා ගීතාංජලී නගුලේෂ්වරන් ඇතුළු වෙනත් අය ද මෙම රැස්වීම අමතා කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031512</link>
    <topic>උතුරු නැ‍ඟෙනහිර දරු දැරියන් 125ක්හෝමාගම රාජපක්ෂ විදුහලේ චාරිකාවක</topic>
    <author>මහරගම විශේෂ හා මීගොඩ විශේෂ</author>
    <content>තිස් අවුරුදු ත්‍රස්ත ශාපයෙන් පසුව ශ්‍රී ලංකාවේ ඇතිවෙමින් පවතින ජාති, ආගම් හා භාෂා අතර සහජීවනය වර්ධනය කිරී‍ෙම් අපේක්ෂාවෙන් හෝමාගම මහින්ද රාජපක්ෂ ආදර්ශ විද්‍යාලය විසින් සංවිධාන කරනු ලබන “උතුරු නැ‍ඟෙනහිර සුමිතුරු” වැඩ සටහන සියලුම ජනවාර්ගික කොටස් එක්කරමින් ක්‍රියාත්මක වේ.මෙහි ප්‍රථම පියවර ලෙස පුදුකුඩුඉරුප්පු මහවිදුහල (මුලතිව්) මුලතිව් මහා විද්‍යාලය (මුලතිව්) වින්සන් වාස් විද්‍යාලය (මඩකළපුව) අල් අස්රප් මහා විද්‍යාලය (මඩකළපුව) සහ හින්දු විද්‍යාලය (මඩකළපුව) පාසල්වලින් දරු දැරියන් 125 දෙනෙක් මේ මස 16 වැනි දින හෝමාගම මහින්ද රාජපක්ෂ ආදර්ශ විද්‍යාලයට පැමිණෙති.එම පිරිස 19 වනදා තෙක් මහින්ද විද්‍යාලයේ සිසුන්ගේ නිවාසවල නැවතී ඔවුන් අතර දැන ඇදුනුම්කම් වර්ධනය කිරීමට නියමිතය. මෙම කාලය තුළ සංස්කෘතික ආගමික හා සමාජමය වැඩසටහන්වලට මෙම පිරිස මහින්ද විදුහලේ දරුවන් සමඟ සහභාගි වෙති.ශ්‍රී ලංකා පාසල් ක්ෂේත්‍රය තුළ මෙවන් වැඩසටහනක් ක්‍රියාත්මක වන ප්‍රථම අවස්ථාව මෙය වේ. ජාතීන් අතර, භාෂා අතර, ආගම් අතර, චාරිත්‍ර වාරිත්‍ර අතර සහෝදරත්වය පාසලෙන් ඇරඹීම මෙහි අපේක්ෂාවය. “දැන් මේ රටේ මහ ජාතිය, පුංචි ජාතිය ලෙස ජාති දෙකක් නැත. ශ්‍රී ලංකාද්වීපයේ උපත ලබන සියල්ලෝම ශ්‍රී ලාංකිකයෝය. ඔවුන් හැමට මේ රට උරුම වේ”දෙවනවර ජනපති පදවි ප්‍රාප්තියෙන් අනතුරුව ජනාධිපති මහින්ද රාජපක්ෂ මැතිතුමා ජාතිය අමතා කළ ප්‍රකාශය අනුව මෙම වැඩසටහන ක්‍රියාත්මක වේ.උතුර - දකුණ හා නැඟෙනහිර පළාත්වල දරුවන්ගේ සෞන්දර්යාත්මක සංහිඳියාව සඳහා මේ මස 18 වන දින ආරාධිත පාසල් හා මහින්ද රාජපක්ෂ විද්‍යාලයේ සිසුන් සහභාගි වන “මිහිසර” ප්‍රසංගයක් මහරගම ජාතික තරුණ සේවා රඟහලේ දී පැවැත්වේ.“මිහිසර” ප්‍රසංගය ප්‍රවීණ කලා ශිල්පීන්, විද්වතුන් හා රේඛීය අමාත්‍යාංශවල ඇමැතිවරුන් හා නිලධාරීන්ගේ සහභාගිත්වයෙන් පැවැත්වේ.ආරාධිත පාසල් පහේ සහ මහින්ද පාසලේ විදුහල්පතිවරුන් මේ අවස්ථාවට සහභාගිවීම විශේෂය. අනතුරුව හෝමාගම මහින්ද විදුහලේ දරු දැරියන් 125 ක් උතුර නැඟෙනහිරට ගොස් “උතුර නැ‍ඟෙනහිර මිතුරු” වැඩසටහන ක්‍රියාත්මක කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031513</link>
    <topic>දින නැති මරණ සහතික බෙල්ලෙ එල්ලාගෙන සිටි කාලයක් තිබුණු බව අමතක නොකළ යුතුයි</topic>
    <author>හංවැල්ල සමූහ ධර්මසිරි විජේරත්න</author>
    <content>මෙයට අවුරුදු 5කට කලින් අප හැමදෙනාම දින නැති මරණ සහතික බෙල්ලෙ එල්ලාගෙන සිටිය ජාතියක් බවත් දිනය තීරණය කළේ වේළුපිල්ලේ ප්‍රභාකරණ් බැව් අමතක නොකළයුතු බවත් පසුගියදා කොස්ගම දී පැවති මැතිවරණ ප්‍රචාරක රැස්වීමක දී ජාතික හෙළ උරුමයේ නියෝජ්‍ය ලේකම් නීතිඥ උදය ගම්මන්පිල මහතා පැවසීය.එහිදී තවදුරටත් කතා කළ ඒ මහතා මෙසේද කීය. 2009 මැයි මාසයෙන් පසුව අප ජීවත්වන සෑම මොහොතක්ම රණවිරුවන් ගෙන් ණයට ඉල්ලාගත් ආයුකාලයක් බැවින් අප ඔවුන්ට සදා ණයගැතියි. ඒ ණය ගෙවන්න දැන් කාලය ඇවිත් තිබෙනවා.අපේ රණවිරුවන්ගේ ජීවිත ඉල්ලමින් අද අමෙරිකාව යෝජනාවක් ගෙනත් තිබෙනවා. සාමාන්‍යයෙන් ලෝකයේ වෙනත් රටවල නම් මෙවැනි අර්බුදවලදී මුළු රටම එකතුවෙලා ආණ්ඩුවත් එක්ක කටයුතු කරනවා නමුත් අවාසනාවකට වාගේ අපේ විපක්ෂයට එසේ කිරීමට වාසනාවක් නෑ.එජාපය ඇතුළු අනෙකුත් පක්ෂ අද අපට මඩගහන්නේ විපක්ෂය දියවෙලා ගොස් තිබෙන නිසයි. අද අප රටේ විපක්ෂයක් නැති බව පෙනෙන්නට තිබුනට දැන් අලුත් විපක්ෂ නායකයෙක් බිහිවෙලා ඒ තමා අමෙරිකාවේ ජනාධිපති බැරක් ඔබාමා අපි ඡන්ද එකතු කරමින් බස්නාහිර පළාත වටේ යනකොට මෙදා පාර මාර්තු 26 වනදා තිබෙන ඡන්දයට ඔබාමාගේ ගෝලයෝ ඡන්ද එකතුකරමින් ලෝකය වටා යනවා මොකක්ද ඒ ඡන්දය කියලා කවුරුත් දන්නවා ජිනීවා නුවර තිබෙන එක්සත් ජාතීන්ගේ මානව හිමිකම් මණ්ඩලයට අමෙරිකාව යෝජනාවක් ඉදිරිපත් කරලා තිබෙනවා.අපේ රණවිරුවන් යුද අපරාධ කළ නිසා ඔවුන්ට දඬුවම් කරන්න ජාත්‍යන්තර පරීක්ෂණයක් ඕනෙ කියලා එම යෝජනාව දිනවන්නටයි ඔබාමාගේ ගෝලයෝ ඡන්ද එකතු කරන්නේ.තම මැතිවරණ ව්‍යාපාරයට රුපියල් 100 බැගින් සල්ලි හිඟාකනවා යැයි එජාපය පවසන බැව් කී ගම්මන්පිල මහතා බුදුන් වහන්සේ ආහාර සොයාගෙන පිඬුසිඟා වැඩියා නම් රටේ යහපාලනය වෙනුවෙන් පැවැත්වෙන මැතිවරණයකට මුදල් එකතු කිරීමට ලජ්ජා විය යුතු නැතැයිද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031514</link>
    <topic>මහනුවර යකා නැටූ ‘බිග් මැච්’ පිස්සෝ 50ක්අත්අඩංගුවට</topic>
    <author>ඉන්දික පොල්කොටුව සහ එස්. කේ. සමරනායක</author>
    <content>මහනුවර ප්‍රධාන පෙළේ පාසැල් දෙකක් අතර පැවැති මහා ක්‍රිකට් තරඟයක් අතරතුර අන්තරාකාරී ලෙස වාහන ධාවනය කරමින් මෙන්ම මහජනයා පීඩාවට ලක්වන අයුරින් එම වාහනවල ගමන් ගනිමින් සිටි අදාළ විදුහල්හි සිසුන් පණස් දෙනෙකු පමණ ඊයේ (14) මහනුවර නගරයේදී පොලිස් භාරයට ගෙන ඇත.මෙහිදී මොන්ටේරෝ, ජීප් රථ 2ක් මෝටර් රථ 03ක් ජීප් රථයක් , වෑන් රථයක් වශයෙන් සුඛෝපභෝගි වාහන 07ක්ද පොලිස් අත්අඩංගුවට ගෙන තිබේ.වාහන ධාවනය සම්බන්ධයෙන් පුද්ගලයන් හතක් මහනුවර පොලිස් රථ වාහන ඒකකය මගින් අත්අඩංගුවට ගෙන ඇති අතර ඉන් තිදෙනෙකු පාසල් ළමුන් වන රියදුරු බලපත්‍ර නොමැති අයද වේ.පොලිස් භාරයට ගැණුනු සිසුන්ට දැඩිසේ අවවාද කළ පොලීසිය ඔවුන් මුදා හැර ඇත.මේ අතර රියදුරු බලපත්‍ර නොමැතිව රිය ධාවනය කළ සිසුන්ට හා අන්තරාකාරී ලෙස රිය ධාවනය කළ අයට එරෙහිව අධිකරණමය ක්‍රියාමාර්ග ගැනීමට පොලිසිය පියවර ගෙන තිබේ.මහනුවර මූලස්ථාන ප්‍රධාන පොලිස් පරීක්ෂක යු. බී. පළිහවඩන මහතාගේ උපදෙස් මත රථවාහන අංශයේ ස්ථානාධිපති පොලිස් පරීක්ෂක සුජීව ගුණතිලක මහතා ඇතුළු නිලධාරිහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031515</link>
    <topic>2001 එජාප ආණ්ඩුව කාලයේ දී රාජ්‍ය සේවයට බඳවාගත් එක් පුද්ගලයකුගේවත් නම හෙළිකරන්න</topic>
    <author/>
    <content>2001 – 2004 එක්සත් ජාතික පක්ෂ ආණ්ඩුව කාලයේදී රජයේ සේවයට බඳවාගත් එකම පුද්ගලයෙකුගේ හෝ නම හෙළිකරන්නැයි බස්නාහිර පළාත් හිටපු මහ ඇමැති ප්‍රසන්න රණතුංග මහතා විපක්ෂ නායක රනිල් වික්‍රමසිංහ මහතාට අභියෝග කරයි.බොරු ප්‍රතිපත්ති ප්‍රකාශ ඉදිරිපත් කර රට රවටන්නේ නැතිව මුලින් තම පක්ෂය සැලසුමක් සහිතව ගොඩනඟා පෙන්වන ලෙස ද රණතුංග මහතා වික්‍රමසිංහ මහතාට කියයි.බස්නාහිර පළාත් සභා මැතිවරණය වෙනුවෙන් එක්සත් ජාතික පක්ෂය පසුගියදා ඉදිරිපත් කළ “බල පෙරළිට කොල එළිය” නැමති ප්‍රතිපත්ති ප්‍රකාශය පිළිබඳ අදහස් පළ කරමින් රණතුංග මහතා මේ බව කියා සිටියේය.දිවුලපිටිය සායක්කාරමුල්ල නිමල් සමරසිංහ වෙද මහතාගේ නිවසේ පසුගියදා (13) පැවති ජනහමුවේදී අදහස් පළ කරමින් රණතුංග මහතා මේ බව සඳහන් කළේය.මෙහිදී වැඩිදුරටත් අදහස් දැක්වූ රණතුංග මහතා,“එක්සත් ජාතික පක්ෂය මේ ඉදිරිපත් කරලා තියෙන්නේ එජාපයේ සුපුරුදු ව‍ට්ටෝරුව. මේකේ අලුත් දෙයක් නෑ. රැකියා බැංකුවක් හදලා, රැකියා පොළක් කරලා, රැකියා ඇබෑර්තු එකතු කරලා, තරුණ තරුණියන්ට රැකියා දෙනවා කියලා මේකේ තියනවා. 2001 දී ගෙනාපු මැතිවරණ ප්‍රකාශයේත් මේ වගේ දේවල් කියලා තිබුණා. හැබැයි මොනවද කළේ. යළි දිනවමු ශ්‍රී ලංකා වගේ වැඩසටහන් හරහා රාජ්‍ය සේවය දිය කළා.රාජ්‍ය සේවකයන් සංඛ්‍යාව ලක්ෂ 06 කට බැස්සුවා. රැකියා පුරප්පාඩු කප්පාදු කළා. අග්‍රහාර රක්ෂණය නැති කළා. කිසිම කෙනෙකුට රජයේ රැකියා දුන්නේ නෑ. පුළුවන් නම් දුන්න එක්කෙනෙක් ඉදිරිපත් කරන්න කියලා මම එක්සත් ජාතික පක්ෂයට අභියෝග කරනවා. අද කියනවා පෞද්ගලික අංශය එක්ක එකතුවෙලා රැකියා පොළවල් කරනවාලු. මේවා අපි දැනුවත් කරනවා.අපි රාජ්‍ය උපාධිධාරීන් ලක්ෂයකට රැකියා දුන්නා. සාමාන්‍ය පෙළ, උසස් පෙළ සමතුන්ට රැකියා දුන්නා. බස්නාහිර පළාතේ “රැකියා වැස්ස” නමින් වැඩසටහනක් ආරම්භ කළා. සෑම ග්‍රාම සේවා වසමක්ම ආවරණය වන පරිදි වැඩසටහන් කළා. ඒ අවුරුදු 03 ට බස්නාහිර නෙමෙයි මුළු රටේම එක රස්සාවක් නොදුන්න එක්සත් ජාතික පක්ෂය කියන මේ සීනිබෝල කතාවලට අපේ තරුණයන් රැවටෙන්නෑ.මේ ප්‍රතිපත්ති ප්‍රකාශයේ කියනවා දහම් අධ්‍යාපනය හා පාසල් අධ්‍යාපනය නංවනවාලු. බස්නාහිර පළාත තුළ පසුගිය වසර 02 තුළ දහම් පාසල් සංවර්ධනයට අපි විශේෂ වැඩසටහන් ක්‍රියාත්මක කළා. “සරුදම් අරුණැල්ල” නමිනි. ඒ හරහා අපි සෑම දහම් පාසලකටම ආගම් භේදයකින් තොරව ලක්ෂ 02 බැගින් දුන්නා. අනික අධ්‍යාපන ධවල පත්‍රිකාව ගෙනාපු රනිල් වික්‍රමසිංහ මහතා තමයි කියන්නේ අධ්‍යාපනය නංවනවා කියලා.මේවාට අපි රැවටෙන්නේ නෑ, එක්සත් ජාතික පක්ෂය හැමදාම මැතිවරණය ඉලක්ක කර ගනිමින් ප්‍රතිපත්ති ප්‍රකාශ ඉදිරිපත් කළා. ඒවා හුදු ප්‍රතිපත්ති ප්‍රකාශ විතරයි. ඒවායේ කිසිම හරයක් නෑ. ඒවා නිකම් පුස් ඒවා. මේ රටට ගැළපෙන වැඩපිළිවෙළක් සහිත ප්‍රතිපත්ති ප්‍රකාශයක් ඉදිරිපත් කළේ ජනාධිපතිතුමා විතරයි. ජනාධිපතිතුමා ඉදිරිපත් කරපු ‍ඒ ප්‍රතිපත්තිමය වැඩපිළිවෙළේ මේ වන විට 90% ක්ම අවසන්.ඒ හින්දා වික්‍රමසිංහ මහත්මයා මොන නම්වලින් මොන දේ කියලා ජනතාව රවට්ටන්න හැදුවත් ජනතාව රවට්ටන්න බෑ. එතුමා හැරෙනකොට අපේ රටේ ජනතාව දන්නවා ගොනා හැරෙන්නේ මොකටද කියලා.ඛනිජ තෙල් සම්පත් සංවර්ධන ඇමැති අනුර ප්‍රියදර්ශන යාපා මහතා,අද ආසියාවේ ශක්තිමත්ම දේශපාලන ස්ථාවරයක් සහිත රටක් තියනව නම් ඒ ශ්‍රී ලංකාව විතරයි. ජනාධිපතිතුමා නිසයි මේ රටේ දේශපාලන හා ආර්ථික ස්ථාවරත්වය හැදිලා තියන්නේ. මේ ස්ථාවරත්වය පිළිබඳ ඇති ඊර්ෂ්‍යාව නිසයි. දෙමළ ඩයස්පෝරාවයි, එක්සත් ජාතික පක්ෂයයි, එකතු කරගෙන සමහර බටහිර රටවල් මේ රටට එරෙහිව විවිධ චෝදනා ගෙනෙන්නේ, ඔවුන්ට ඕන මේ රට තුළ තියන ස්ථාවරත්වය නැති කරන්න.අද එක්සත් ජාතික පක්ෂයේ තිබෙන්නේ මැතිවරණ සටනක් නෙමෙයි. දිනන සටනක් නෙමෙයි. රනිල් - සජිත් සටනකුයි එජාපයේ තියෙන්නේ. අපි නෙවෙයි රනිල් මහත්තයව විවේචනය කරන්නේ. රනිල් මහත්තයව විවේචනය කරන්නේ සජිත් ඇතුළු කණ්ඩායම. එක්සත් ජාතික පක්ෂයේ අද කෙලිකාරයෝ නෑ. ඉන්නේ ඇල්මැරුණු දේශපාලකයෝ. අද මේ අය ඉදිරිපත් කරන්නේ 1950 ගණන්වල සටන් පාඨ‍. ඒවා විවේචන විතරයි. එජාපය අද විහිළු සපයන දේශපාලන පක්ෂයක් වෙලා.මේ අයට අද කියන්න දෙයක් නැතිව මැතිවරණ ප්‍රචණ්ඩ ක්‍රියා ගැන කියනවා. අපි රටේ යහපාලනය ඇතිකළා. කොටින්ම මැතිවරණ ප්‍රචණ්ඩත්වය අවම කළෙත් අපි. ඉස්සර මැතිවරණ කියන්නේ ජීවිතයත් මරණයත් අතර සටනක්. ඒත් දැන් කොහොමද? අද මොනම ජගතෙකුටවත් මැතිවරණයේදී වලංගු හැඳුනුම්පතක් නැතිව ඡන්දය දාන්න බෑ. පෝස්ටර් ඇලවීම, කටවුට් ගැසීම තමයි අද මැතිවරණ දූෂණ කියන්නේ. එජාපය කියනවා ඡන්ද පෙට්ටි ළඟ කැමරා හයිකරන්නලු.උඩින් බැරි නම් යටින් හරි කැමරා හයිකරගන්න. හැබැයි ඒ මොන කැමරා හයිකළත් මොන සෙල්ලම් දැම්මත් 30 වෙනිදා උදේට එජාපයට හොම්බෙන් තමයි යන්න වෙන්නේ.විපක්ෂයේ ඉන්න අනිත් පක්ෂය ජේ. වී. ‍පී. ගැන කතා කරන්නම දෙයක් නෑ. කාලයක් ඔවුන් කිව්වේ රජුන් තනන්නේ ඔවුන් කියලා දැන් ඔවුන් රජුන් තනන්නො නෙමෙයි. ඔවුන් දැන් දියවෙලා ඉවරයි. දියවුණු පක්ෂයක් ගැන කතා කරන එකේ තේරුමක් නෑ.සියනෑවේ දේශපාලනය අමුතුයි. සියනෑවේ රණතුංගලාගේ දේශපාලනයත් අමුතුයි. ඔවුන් ජනතාව සමඟ එකතුව ජනතාවාදී දේශපාලනයක් කරන්නේ. අපේ මහ ඇමැතිතුමා රණතුංග දේශපාලනයේ සැබෑ ප්‍රතිමූර්තියයි. ඒ ගම්පහ මැතිවරණ ප්‍රතිඵලය හැමදාමත් මැතිවරණයකදී තීරණාත්මකයි. ඒ නිසා මෙවර අපේ මහ ඇමැතිතුමා නැවත මහ ඇමැති වීම ගැන අපට සැක නෑ.වයඹ පළාත් හිටපු ප්‍රධාන ඇමැති වත්මන් පළාත් සභා මන්ත්‍රී අතුල විජේසිංහ, වයඹ පළාත් සභා මන්ත්‍රී චන්දන යාපා මහතා මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031516</link>
    <topic>‘අමාදම් සිසිලස’ ධර්ම දේශනාවහෙට මැදමුලන දී</topic>
    <author/>
    <content>ජනාධිපති මහින්ද රාජපක්ෂ මැතිතුමන්ගේ අදහසකට අනුව සෑම පුන් පො‍ෙහා් දිනකම පවත්වනු ලබන 'අමාදම් සිසිලස' ධර්ම දේශනා මාලාවේ 121 වැන්න මෙවර මැදින් පුන් පොහෝදා (16) මැදමුලන වලව්වේදී පැවැත්වේ.බුදු දහමේ සිසිලස සැමට බෙදාදීමේ උදාර අරමුණ පෙරදැරිව පවත්වාගෙන එනු ලබන මෙම ධර්ම දේශනා මාලාවේ මෙවර ධර්ම දේශනාව පවත්වනු ලබන්නේ ලෝක බෞද්ධ මහා සම්මේලනයේ උප සභාපති කොළඹ හලාවත දෙදිසාවේ ප්‍රධාන සංඝනායක කැලණිය විශ්වවිද්‍යාලයේ කුලපති, පෑලියගොඩ විද්‍යාලංකාර මහා පරි‍‍වේණාධිපති හා අධ්‍යක්ෂ, අග්ගමහා සද්ධම්ම ජෝතිකධජ, ත්‍රිපිටක වාගීස්වරාචාර්ය, උපාධ්‍යාය, සාහිත්‍ය චක්‍රවර්තී, දර්ශන විශාරද, පණ්ඩිත, ගෞරවාර්හ ආචාර්ය වැලමිටියාවේ කුසලධම්ම නායක ස්වාමීන්ද්‍රයාණන් වහන්සේ විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031517</link>
    <topic>හන්තානේ ගින්නෙන්අක්කර 25 ක් විනාශයි</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>හන්තාන රක්ෂිතය ආශ්‍රිත කඳු ප්‍රදේශයේ ඊයේ (14) ඇතිවූ ගින්නකින් අක්කර විසිපහක පමණ ප්‍රමාණයක් ගිනිගෙන විනාශ වී ඇත. ඊයේ (14) පෙරවරු 11.30 ට පමණ ඇතිවූ මෙම ගින්න සවස් වන තෙක් පැතිර ගිය අතර සවස 5.00 පමණ වන විට ගින්න මුළුමනින්ම මැඩපැවැත්වීමට මහනුවර නාගරික ගිනි නිවීම් සේවා දෙපාර්තමේන්තුවට හැකි වී තිබේ.පසුගිය සතිය තුළ මෙවැනි හදිසි ගිනි ගැනීම් දහයක් පමණ වාර්තා වූ බව මහනුවර නාගරික ගිනි නිවීම් සේවා දෙපාර්තමේන්තුවේ ස්ථාන භාර නිලධාරි එස්. දසනායක මහතා කීය.ඒ අනුව ඉකුත් සතියක කාලය තුළ හන්තාන රක්ෂිතය ආශ්‍රිත ප්‍රදේශයේ අක්කර 50 ක පමණ ප්‍රමාණයක් ගිනි ගැනීම්වලට හසුව ඇත. ඇතැම් පිරිස් හන්තාන රක්ෂිත ප්‍රදේශයට විවිධ අවස්ථාවල ගිනි තැබීම් සිදුකරන බවට පරිසර සංවිධාන පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031518</link>
    <topic>සම්බුදු මඟ සංසදයේ වාර්ෂික පින්කම් අද හෙට</topic>
    <author/>
    <content>සම්බුදු මඟ සංසදය මාර්තු මස 15 සහ 16 යන දෙදින අනුරාධපුර ජයසිරි මහ බෝ සමිඳු සෙවණේ ශීල ව්‍යාපාරයෙන් මෙම පිංකම ආරම්භ කර මැදවච්චිය ඉසින්බැස්සගල රුවන්ගිරි රජමහා විහාරස්ථානය කේන්ද්‍ර කර ගනිමින් පින්කම් රාශියක් කිරීමට කටයුතු යොදා ඇත.මාර්තු 15 සෙනසුරාදා පෙ.ව. 10.00 ට ජයසිරි මහ බෝ සමිඳුන්ට අෂ්ඨ පරිෂ්කාර සහ සෙසු පිරිකර, කප්රුක් පූජාව සහ ආශිර්වාද බෝධි පූජාව පැවැත්වීම, ප.ව. 2.00 ට මැදවච්චිය ඉසින්බැස්සගල රුවන්ගිරි රජමහා විහාරයේ අධ්‍යාත්මික සේවා වැඩසටහන ආරම්භ කිරීම, මාර්තු 16 මැදින් පෝ දින අලුයම 4.00ට අධ්‍යාත්මික සේවා වැඩසටහන ආරම්භ ෙවයි.ප.ව. 1.00ට ප්‍රදේශයේ විහාරස්ථානයන්ට ගිරි භණ්ඩ පූජා කිරීම සහ ප්‍රදේශවාසී අසරණ පවුල් සඳහා වියළි සලාක ආහාර ද්‍රව්‍ය පාර්සල් බෙදාදීම සිදු කෙරේ, ප.ව. 3.30ට සෙත් පිරිත් දේශනාවෙන් පින්කම නිමාවට පත් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031519</link>
    <topic>ඔබේ වටිනා ඡන්දය වැරදි මිනිසුන්ට ලබා දෙන්න එපා</topic>
    <author/>
    <content>බත් පැකට්ටුවට, මුදලට ලැදි වී වැරැදි දේශපාලනඥයන්ට බලය ලබා දෙන්නේ ජනතාවම බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.එවැනි පුද්ගලයින්ට, පක්ෂවලට බලය ලබා දී වසර ගණනාවක් දුකට පත්වන්නේ නැතිව නිවැරදි පුද්ගලයාට දේශපාලන නායකත්වයක් ලබාදීමට පියවර ගන්නා ලෙස ද ඇමැතිවරයා ඉල්ලීමක් කළේය.ඇමැතිවරයා මේ බැව් අනාවරණය කළේ බේරුවල, අළුත්ගම, මග්ගොන ප්‍රදේශයන්හි පැවැති පළාත් සභා ජනහමු අමතමිනි.මෙහිදී වැඩිදුරටත් අදහස් දක්වමින් කතා කළ ඇමැති වෛද්‍ය රාජිත සේනාරත්න මහතා මෙසේ ද පැවසීය.මේ රටේ 50 ගණන්වල ඇතිකරපු ජාතිවාදය නිසා 80 ගණන් වෙනකොට අවුරුදු 30 ක යුද්ධයක් ඇතිවුණා. ඒ යුද්ධයෙන් මේ රටේ හිටිය සිංහල, දෙමළ, මුස්ලිම් දරුවන්, මගේ පුතාලා දෙන්න වගේ දරුවන් ලක්ෂ ගණනක් මැරුණා.මොන ජාතියේ වුණත් ඒ සියලුම දෙනා අපේ රටේ දරුවෝයි. හැම අම්මා කෙනෙකුටම ඒ මැරුණු දරුවා ගැන වේදනාවක් තියෙනවා. ඒ වේදනාවට වෙනසක් නැහැ. ඒ වේදනාවට ජාති - ආගම් භේදයක් නැහැ. ඒ දරුවන්ගේ අතට අවි ආයුධ දුන්නේ මේ රටේ අවස්ථාවාදී දේශපාලනයයි. ඒ ගැන එම දේශපාලන පක්ෂ වගකිවයුතුයි. මේ අවස්ථාවේදී ජඩ දේශපාලනය බලයට ගේන්නෙත් තමුන්නාන්සේලාමයි. වැරදි දේශපාලනඥයන්ට මේ රටේ බලය ලබා දෙන්නේ තමුන්නාන්සේලායි.බත් පැකට් එකට, සල්ලිවලට, කාර්යාලවලට ලැදි වෙලා ඔබගේ වටිනා ඡන්දය වැරදි මිනිසුන්ට ලබා දෙනවා. ඒ වගේම කටඅවුට් එකට, තෝරණවලට, රැවටිලා මනාපය ලබා දෙනවා. එවැනි පුද්ගලයින්ට, පක්ෂවලට, බලය ලබාදීල ඊට පස්සේ අවුරුදු 5 – 6 ක් ම බැන බැන ඉන්නවා. මම සම්පූර්ණයෙන්ම චෝදනා කරන්නේ මේ රටේ වැරදි දේශපාලකයන් පාර්ලිමේන්තුවට, පළාත් සභාවට, ප්‍රාදේශීය සභාවට යවන මේ රටේ ජනතාව වන ඔබටයි.උත්තරීතර පාර්ලිමේන්තුවට, පළාත් සභාවට මැරයෙක්, ජඩයෙක් යැව්වා නම් ඒ යැව්වේ ඔබයි. රටේ ජනතාව වශයෙන් ඒ පිළිබඳව ඔබ වගකිවයුතුයි. ඒ නිසා ඔබගේ ගාවට එන දේශපාලකයාගේ ගතිගුණ, හොඳ නරක හා ගුණගරුක භාවය, ගැන හොඳට සොයලා බලලා ඉතා වැදගත්. බුද්ධිමත් පුද්ගලයින්ව පාර්ලිමේන්තුවට යවන්න ඔබ අධිෂ්ඨාන කරගන්න ඕන. අපි ඡන්දයෙන් ජයගත්තට පස්සේ කිසිම ජාතියකට, කිසිම ආගමකට, කිසිම කුලයකට, කිසිම පක්ෂයකට, කිසිම පාටකට ගැති නොවී පොදුවේ වැඩ කරන්න ඕනා.බෞද්ධ දර්ශනය තමයි ලෝකයේ තියන විඥානවාදී දර්ශන අතරින් විද්‍යාත්මකම දර්ශනය වන්නේ. අපි අවු. 30 ක කුරිරු ත්‍රස්තවාදය නිසා පස්සට ගියා. කොරියාව, සිංගප්පූරුව, මැලේසියාව ඒවා දියුණු රටවල් බවට පත්වෙලා. නමුත් අපි පස්සට ගියා දේශපාලනය නිසා. ඔබ ඔබේ පවුලට, දරුවන්ට ආදරේ කරනවා වගේම අනෙක් පවුල්වලට, දරුවන්ට ආදරය කරන්න” යැයි පැවසීය.මේ අවස්ථාවට පළාත් සභා අපේක්ෂකයින් වන ප්‍රසන්න සංජීව, එම්. අම්ජාඩ්, පියල් නිශාන්ත මහත්වරු ඇතුළු ප්‍රාදේශීය සභා මන්ත්‍රීවරු රැසක් සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031520</link>
    <topic>අවි අත දරා යුද්ධ කළ තරුණයන්අද ‍රටේ සංවර්ධනයට දායක වී තිබෙනවා</topic>
    <author>අසේල කුරුළුවංශ</author>
    <content>අවි අත දරා යුද්ධ කළ තරුණයන් අද රටේ සංවර්ධනයට දායක වී ඇතැයි ආර්ථීක සංවර්ධන ඇමැති බැසිල් රාජපක්ෂ මහතා පැවසීය.නුවරඑළිය දිස්ත්‍රික් සංවර්ධනය සඳහා මෙම වසර සඳහා වෙන්කර ඇති රුපියල් මිලියන 1723 ක මුදල් ප්‍රතිපාදන සම්බන්ධව ජනතාව දැනුවත් කිරීම නිමිත්තෙන් පෙරේදා (10) නුවරඑළිය නගර සභා ක්‍රීඩාංගණයේදී පැවති රැස්වීමකදී ඇමැතිවරයා මේ බව කීය.එදා කුරිරු ත්‍රස්තවාදයට මැදිව පාසල් යෑමට පවා නොහැකිව මානව අයිතීන් උල්ලංඝනය වී සිටි දරුවන් අද පොත් බෑගය තුරුළු කරගෙන පාසල් යන බවත්, මතු දිනක ඔවුන් වැඩිහිටියන් වී රටේ අනාගතය බාරගැනීමට සූදානම් බවත් මෙහිදී බැසිල් රාජපක්ෂ මහතා ප්‍රකාශ කළේය. මෙම අවස්ථාවට පෞද්ගලික ප්‍රවාහන ඇමැති සී. බී. රත්නායක, රාජ්‍ය ප්‍රතිසංස්කරණ ඇමැති නවීන් දිසානායක, ආර්ථීක සංවර්ධන නියෝජ්‍ය ඇමැති මුත්තු ශිවලිංගම්, පාර්ලිමේන්තු මන්ත්‍රීවරුන් වන පී, දිගම්බරම්, එස්. රාධක්‍රිෂ්ණන්, එ. ජ. රාජදුරෙයි, ශ්‍රී රංගා, නුවරඑළිය දිස්ත්‍රික් ලේකම් ඩී. පී. ජී. කුමාරසිරි යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031521</link>
    <topic>බන්ධනාගාරවල ඉඩ සීමා සහිත වීමනව වැඩපිළිවෙළක අවශ්‍යතාව කියාපෑමක්</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>කොළඹ සිරමැදිරිවල ඉඩ තිබෙන්නේ 1100 දෙනෙකුට පමණක් වුවද දැන් එහි 23000 ක් දෙනා සිටිනවා. එන්න එන්නම මෙම සංඛ්‍යාව වැඩිවෙනවා. මේ නිසා බන්ධනාගාර රැඳවූවන් සඳහා පුනරුත්ථාපන හා සුබසාධන නව වැඩපිළිවෙළක අවශ්‍යතාවය දැඩි ලෙස පැන නැගී තිබෙනවා යැයි බන්ධනාගාර කොමසාරිස් (පුනරුත්ථාපන) එස්. එල්. එස්. චන්ද්‍රසිරි මහතා පැවසීය.කොළඹ දිස්ත්‍රික් ලේකම් කාර්යාලයේදී පැවති කොළඹ දිස්ත්‍රික් ප්‍රාදේශීය ලේකම්වරුන්ගේ සමුළුවේදී ඒ මහතා ඒ බව කීය.ඒ මහතා තවදුරටත් විස්තර කළේ සැකකරුවන් 11,000 ක් හා සිරකරුවන් 12000 ක් කොළඹ සිරමැදිරිවල සිටින බවයි. මෙම තත්ත්වය මඟහරවා ගැනීමට ක්ෂණික විසඳුමක් අවශ්‍ය බව කී චන්ද්‍රසිරි මහතා ඒ සඳහා කොළඹ දිස්ත්‍රික් ලේකම්වරයාගේ සහයෝගය ලබාගැනීමට බන්ධනාගාර කොමසාරිස්වරයාගේ අවධානය යොමු වී ඇති බව ද කීය.ලංකාවේ වර්ෂයකදී සිරකරුවන් 27000 කට සහ සැකකරුවන් 82,000 කට සමීප සංඛ්‍යාවක් බන්ධනාගාර ගතවන බවට විස්තර කළ ඒ මහතා, ඒ අතරින් 40% ක් ම කොළඹ දිස්ත්‍රික්කයේ අය බව ද කීවේය.සමුළුවේ මුලසුන හෙබවූ කොළඹ දිසා ලේකම් එච්. ටී. කමල් පද්මසිරි මහතා මෙම ගැටලුව විසඳීමට බන්ධනාගාර දෙපාර්තමේන්තුවේ හා කොළඹ ප්‍රාදේශීය ලේකම්වරුන් අතර ඉදිරි දිනකදී සාකච්ඡාවක් කැඳවා ක්‍රියාකාරී සැලැස්මක් ඇතිකිරීමේ අවශ්‍යතාවය අවධාරණය කළේය.හෙතෙම මෙසේ ද කීය.දැනටමත් සිරගතව ඇති සිරකරුවන් සඳහා ඉඩ පහසුකම් ඇතිකිරීම බන්ධනාගාර ගතවූවන්ගේ පවුල් මේ වන විට කඩා වැටී තිබීම නිසා ඇතිව තිබෙන අතුරු ප්‍රතිඵල ගැන සොයා බලා ක්‍රමවත් වැඩපිළිවෙළකට යාම රැඳවියන්ගේ පුනරුත්ථාපන කටයුතු පිළිබඳ නව වැඩපිළිවෙළක් ඇතිකිරීම වෘත්තීය කුසලතාවන් දක්වන රැඳවූවන්ට අතහිත දීම මෙසේ බන්ධනාගාර ගතවන්නන්ගෙන් බහුතරයක් දුප්පත් හා නූගත් අය වීම හේතුකොටගෙන නිදහස්ව සමාජගත වන රැඳවියන් කෙරෙහි පිළිගැනීමක් හා ඔවුන්ට ආදායම් උත්පාදන වැඩපිළිවෙළක් ඇතිකිරීම, සිරෙන් නිදහස්ව යන අයගෙන් වැඩි කොටසක් නැවත බන්ධනාගාර ගතවීම හේතුවෙන් පැන නඟින ගැටලු සම්බන්ධව සොයා බැලීම ද මෙහිදී මෙම සැලැස්මට ඇතුළත් විය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031522</link>
    <topic>අන්තර්ජාල අවභාවිතය ගැනවාර්තාව ඇමැති මණ්ඩලයට</topic>
    <author>ජයසිරි මුණසිංහ</author>
    <content>අන්තර්ජාල අවභාවිතය වැළැක්වීම පිළිබඳව ගතයුතු ක්‍රියාමාර්ග ගැන රජයට කරුණු දැක්වීමට පත් කළ විද්වත් උපදේශක කමිටුව සකස් කළ සවිස්තර වාර්තාවක් ලබන සතියේ ඇමැති මණ්ඩලයට ඉදිරිපත් කිරීමට නියමිතය.අන්තර්ජාල අවභාවිතය වැළැක්වීමට ගත යුතු ක්‍රියාමාර්ග යෝජනා කිරීමට පත්කළ විද්වත් උපදේශක සභාවට අමාත්‍යාංශ හා ආයතන රැසක උසස් නිලධාරීහු ඇතුළත්ව ඇතැයි ද ඔවුන් මේ වන විට අවස්ථා තුනක දී රැස්වී කරුණු සාකච්ඡා කර ඇතැයි ද විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.මේ පිළිබඳව කරුණු ගැඹුරින් හා විශ්ලේෂණාත්මකව සොයා බලා මේ විද්වත් කමිටුව කරන නිර්දේශ ගැන රටපුරා පාසල් දරු දැරියන්, විශ්වවිද්‍යාල, උසස් අධ්‍යාපන ආයතනවල ඉගෙන ගන්නා දරු දැරියෝ ප්‍රධාන සියලු ජනතාව දැනුවත් කිරීමට ඉදිරියේදී පියවර ගන්නා බවද රංජිත් සියඹලාපිටිය මහතා පැවසීය. විදුලි සංදේශ හා තොරතුරු තාක්ෂණ අමාත්‍යාංශ ශ්‍රවණාගාරයේදී පෙරේදා (12) සවස මේ විද්වත් කමිටුව රැස් විය. එම රැස්වීමෙන් අනතුරුව පැවැති විශේෂ මාධ්‍ය හමුව අමතමින් ඇමැතිවරයා ‍ඉහත අදහස් දැක්වීය.වසර 2005දී මෙරටේ පරිගණක සාක්ෂරතාව සියයට 3, 4 මට්ටමේ පැවැති බව සිහිපත් කළ ඇමැතිවරයා ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම් මත ක්‍රියාත්මක කළ වැඩපිළිවෙළ හරහා මේ වන විට එම ප්‍රතිශතය සියයට 40ක මට්ටමට ළඟා වී ඇතැයි ද කීය.වසර 2016දී අපේ රටේ පරිගණක සාක්ෂරතාව සියයට 75 මට්ටමට ගෙන ඒම ඉලක්කයයි. මේ ඉලක්කය ජය ගන්නා ගමනේ දී විවිධ අභියෝග මතුවිය හැකියි. ගැටලු ඇතිවිය හැකයි. යම්කිසි අවාසනාවන්ත සිදුවීමක්, දෙකක් සිදු වූ පමණින් මේ කටයුතු මුළුමනින්ම බිඳ වැටෙන්නට ඉඩ දිය යුතු නෑ. අපි සෑම විටම යහපත් දේ සියයට සියයක්ම කරන්නයි ක්‍රියා කරන්නේ. අයහපත් දේ සිදුවන්නේ සියයට දශම එකක් දෙකක් වෙන්නට පුළුවන්. මේ පුංචි දේ ගැන විශාල වශයෙන් කථා කරනවා.අපි ඒ පුංචි දේත් සිදුනොවන්නටයි වග බලා ගත යුත්තේ යැයි ඇමැතිවරයා අවධාරණය කෙළේය. විද්වත් කමිටුවට අපේ අමාත්‍යාංශය, අධ්‍යාපන අමාත්‍යාංශය, උසස් අධ්‍යාපන අමාත්‍යාංශය, සංස්කෘතික අමාත්‍යාංශයට අමතරව ළමා හා කාන්තා කටයුතු අමාත්‍යාංශය, නිපුණතා සංවර්ධන හා යෞවන කටයුතු අමාත්‍යාංශය, ජනමාධ්‍ය හා ප්‍රවෘත්ති අමාත්‍යාංශය, ළමා හා කාන්තා කාර්යාංශයේ විද්වත් නිලධාරීහු පත් කර ගැනීමට අපි කඩිනමින් පියවර ගන්නවා.'ඉතා පරිපූර්ණ විද්වත් කමිටුවක් අපි පත් කිරීම නිසා මේ ගැටලුවලට විසඳුම් සෙවීම ඉතාම පහසු වෙනවා. මේ විසඳුම් ගැන රට පුරා ජනතාව දැනුවත් කිරීමට ජනමාධ්‍යයට විශාල වගකීමක් පැවැරෙනවා' ඇමැතිවරයා සඳහන් කෙළේය. විදුලි සංදේශ හා තොරතුරු තාක්ෂණ අමාත්‍යාංශයේ ලේකම් ගෝඨාභය ජයරත්න මහතා තොරතුරු තාක්ෂණ යටිතල පහසුකම් ඉහළ නැංවීමට වැඩිම මුදලක්, උනන්දුවක්, සහයෝගයක් දැක්වූ රජය වත්මන් රජය බව කීය.තොරතුරු තාක්ෂණ හැකියාව දියුණු කිරීම සඳහා රජය ගන්නා උත්සාහයන් නිසා ආසියාවේ ඉහළ ස්ථානයට අප රට පත්වී ඇතැයිද ලේකම්වරයා සඳහන් කෙළේය. අමාත්‍යාංශ, දෙපාර්තමේන්තු නියෝජනය කරමින් පත් කළ විද්වත් කමිටුවේ සාමාජික පිරිස මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=n14031523</link>
    <topic>පන්නිපිටිය දෙව්රම් වෙහෙරේ මහාමායා මහ පෙරහර</topic>
    <author>ඉන්දු අමායා සූරියආරච්චි (මීගොඩ විශේෂ)</author>
    <content>පන්නිපිටිය දෙව්රම් වෙහෙරේ මහාමායා පෙරහර සත්වැනි වරටත් හෙට 16 වැනිදා (මැදින් පුන් පෝදා) ආරම්භ වී දින 10 ක් පුරා වීථි සංචාරය කැරේ. මේ ලිපිය ඒ නිමිත්තෙනි.ලොව්තුරු බුදුරදුන්ට පූජා උපහාරයක් ලෙස 7 වරටත් දෙව්රම් වෙහෙරෙහි මහමායා මහා පෙරහර මාර්තු මස 21 සංචාරය කිරීමට කටයුතු සංවිධානය වෙමින් පවතී. මෙවර පෙරහර මංගල්‍යය දින 10 ක් පුරා පැවැත්වෙන අතර ඒ සඳහා පුද පූජා එක්කොට තිබේ. විශේෂයෙන් ලාංකික පෙරහර මංගල්‍යයන්වලදී මහා පෙරහරට සබරගමු සම්ප්‍රදායික නර්තනාංග සහ අලි ඇතුන් සහිත වේ. ‍එම පෙරහර 3 ට අර්ථයක් එක්කරමින් සරණ මංගල ආශීර්වාද පෙරහර, ගැබිනි මාතා ආශීර්වාද පෙරහර, කිරි දරු ආශීර්වාද පෙරහර ලෙස නම් කොට තිබේ.ලොව්තුරු සම්මා සම්බුදුරජාණන් වහන්සේ සිදුහත් බෝසතාණන් ලෙස ලොව ජනිත වන්නට මහමායා දේවියගේත්, සුදොවුන් රජතුමාගේ සරණ මංගල්‍යය මූලික හේතුවක් විය. සසර පෙරුම් දම් පිරූ මහමායාවත්, සුදොවුන් පියරජතුමාගේත් සරණ මංගල්‍ය සිදු නොවන්නට ලෝකයට බෝසත් උපතක් සිදු නොවන්නට ඉඩ තිබුණි. පුණ්‍යවන්ත මහාමායාවත් සුදොවුන් තරුණ රජුගේත් සරණ මංගල්‍යය ලෝකයේ සිදු වූ භාග්‍යවත්ම සරණ මංගල්‍යයක් වූ බව නොරහසකි.මේ සරණ මංගල්‍ය සිහිපත් කරමින් මහාමායාවටත්, සුදොවුන් රජුටත් අනුමෝදනා කරමින් මාර්තු මස 18 වන දින 6 ට දෙව්රම් මහා විහාරය සරණ මංගල ආශීර්වාද පෙරහර විවාහ වීමට බලාපොරොත්තු වන තරුණ තරුණියන්ට ආශීර්වාද කිරීමේ අරමුණින් සිදුවෙයි. මහාමායා සුදොවුන් මංගල්‍ය වැනි භාග්‍යවත් සරණ මංගල්‍යය මේ ලක් පොළොව මත සිදුවේවායි ප්‍රාර්ථනය කරමින් යහපත් විවාහයක් බලාපොරොත්තු වන තරුණ තරුණියන්ට ආශීර්වාද පිණිස මේ පෙරහරෙහි මූලික පරමාර්ථයයි.මහමායා කුමරිය සිදුහත් පුතු බිහිවන්නට රජගහ නුවරින් දෙව්දහ නුවරට පැමිණි ආකාරය සිහිගන්වමින් ගැබිනි අම්මාවරුන්ට ආශීර්වාද කිරීමේ පෙරහර ගැබිනි මාතා ආශීර්වාද පෙරහරයි.පුණ්‍යවන්ත වූ දරුවකු මෙලොව ජනිත කරන්නට නම් පුණ්‍යවන්ත මවුපියවරු පෙරමුණ ගත යුතුයි. දරුවකු ලැබීමට සිටින අම්මා හෙළ සංස්කෘතියට අනුව පූජනීය කාන්තාවකි. ඇයගේ කුසහොත් දරුවා මෙලොව ජනිතව ලොවක් සනසන දරුවකු බවට පත් වුවහොත් ඒ අම්මා ද නිරායාසයෙන් ම පූජනීය කාන්තාවක් බවට පත්වන්නේය. අද අපි මහමායා කුමරිය පූජනීයත්වයෙහිලා සලකන්නේ ඇයගේ කුසින් මෙලොව ජනිත වූ සිදුහත් බෝසතාණන් නිසාය. දරුවන් ලැබීමට සිටින අම්මාවරුන්ටත් පුණ්‍යවන්ත දරුවන් අපේක්ෂා කරන මවුපියවරුන්ටත් ගැබිනි මාතා ආශීර්වාද පෙරහරේ ගමන් කිරීම ජීවිතවලට මහත් වූ ආශීර්වාදයකි. මාර්තු 19 වනදා සවස 6 ට ආරම්භ වී දෙව්රම් විහාරයට විශේෂ ආශීර්වාද පූජාවක් පැවැත්වේ.රටේ අනාගතය දරු පරපුරයි. අනාගතය යහපත් වන්නට නම් ඒ දරු පරපුරේ වැසී ගිය පෙර පින් උල්පත් නැවත මතු කර ගත යුතුය. කිරි දරුවන් වෙනුවෙන් ආශීර්වාද කරන පෙරහර කිරි දරු ආශීර්වාද පෙරහර නමින් මාර්තු 20 වනදා සවස 6 ට ආරම්භව දෙව්රම් මහා විහාරය විශේෂ ආශීර්වාද පූජාවක් පැවැත්වේ. පුංචි දරුවන් සිටින මවුපියවරුණේ ඔබේ දරුවාත් අනාගතයේ ලොවක් සනසන පුණ්‍යවන්ත දරුවෙක් බවට පත් කරන්නට අපේක්ෂා කරන්නේ නම් කිරිදරු ආශීර්වාද පෙරහරේ ඔවුන් සමඟ ගමන් කරන්න.විවාහ වී වසර දහ පහළොවක් ගත වුවත් දරු සම්පත් නොලැබුණු මවුපියවරු මාතෘ දිව්‍ය රාජනියට භාරහාර වී දරු සම්පත් ලැබූ බව පසුගිය දිනවල සක්සුදක් සේ පැහැදිලිය. ඒ මාතෘ දිව්‍ය රාජනියගේ පුණ්‍ය ශක්තියේ මහිමයයි. ඒ පින් බලයෙන් කිරි දරුවන් වෙනුවෙන් ආශීර්වාද කිරීමේ මේ පෙරහර ගෙවදීමෙන් අනතුරුව කිරිදරුවන් වෙනුවෙන් පවත්වන වි‍ශේෂ ආශීර්වාද පූජාව පැවැත්වේ.මේ පෙරහර 7 න් පසුව ලොව්තුරු බුදුරදුන්ට හා මවුපියන්ට පූජා පිණිස පවත්වන මහමායා මහා පෙරහර මාර්තු 21 වනදා සවස 7 ට දෙව්රම් මහා විහාරයෙන් පිටත්වේ.මාතෘ දිව්‍ය රාජිනිය මෙලෙස ආමිසයෙන් පුදන අතර, ප්‍රතිපත්ති ආරක්ෂා කරමින් ලබන්නා වූ කුසල් ද එතුමියට අනුමෝදන් කිරීමේ ප්‍රතිපත්ති පූජාවක් ලෙස මේ සඳහා මහා සිල් වැඩසටහනක් පැවැත්වෙන අතර දිනපතා අලුයම බත් වර්ග 3 ක්, ව්‍යාංජන 32 ක්, සත් කැවිලි සත් පලතුරු සහිත සිරි දළදා උපහාර මහා බුද්ධ පූජාව පැවැත්වේ.මේ පෙරහර මංගල්‍යයේ මූලික පරමාර්ථය බුදුරදුන් පිදීමෙන් තම මවුපියන් පුදන සමාජයක් බිහිකරලීමයි. ලොව්තුරු බුදු පුතෙක් තනන්නට මහාමායා අම්මත් සුදොවුන් පියරජතුමාත් කොතරම් පෙරුම් පුරන්නට ඇත්ද. ඔබේ මවත්, පියාත් ඔබ මෙලොවට බිහිකර පෝෂණය කරමින් සමාජගත කරන්නට ගත් වෙහෙස දන්නේ ඔවුන් දෙදෙනා පමණි. එවන් වූ මවුපියවරු පුදමින් මවුපිය උපස්ථානය නැවත මේ සමාජයේ ව්‍යාප්ත කරලීමත් බුදු මවුපියන් පිදීමෙන් ලබන ආශීර්වාදය ජන සමාජයට ලබාදීමත් අපේකම රැකෙන හෙළ සංස්කෘතිය සුරැ‍කෙන දේශීය නර්තන ශිල්පය ආදී අපේ දේ සුරැකීමත් මේ පෙරහර මංගල්‍යයෙන් අපි ප්‍රාර්ථනා කරන්නෙමු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r1403151</link>
    <topic>මනුෂ්‍ය ඝාතනයක් සිදු කළ අයකුට අත් හිටවූ සිර දඬුවම්</topic>
    <author>ගාල්ල දිසා සමුහ</author>
    <content>අතින් පයින් පහර දි මනුෂ්‍ය ඝාතනයක් කිරීම සම්බන්ධයෙන් වැරැදිකරුවකු වූ අයකුට ගාල්ල මහාධිකරණ විනිසුරු කේ.බි.කේ හිරිබුරගමගේ මහතා විසින් රුපියල්7500ක දඩයක් සහ බරපතළ වැඩ සහිත වසර දෙකක සිරදඬුවමක් නියම කොට එය වසර පහකට අත්හිටවනු ලැබීය.එයට අමතරව මෙම සිද්දියෙන් මිය ගිය අයගේ බිරියට රුපියල් 80 000ක වන්දි මුදලක්ද ගෙවන ලෙසට නියම කළ මහාධිකරණ විනිසුරුවරයා එය නොගෙවන්නේ ඉහත කි හිර දඬුවමට අමතරව තවක් මාස හයක සිර දඬුවමක් නියම කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r1403152</link>
    <topic>පොළොන්නරුවේ ගොවීන්ට NGO එකකින් සඳුන් පැළ කියා කොකේන් පැළ බෙදලා</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>එක්තරා රාජ්‍ය නොවන සංවිධානයක් මගින් පොළොන්නරුව දිස්ත්‍රික්කයේ ගොවීන්ට සුදුසඳුන් පැළ කියා කොකේන් නමැති මත්ද්‍රව්‍ය නිපදවන පැළැටියක් බෙදා දී ඇති බව ගොවීහු පවසති.‍පොළොන්නරුව නව නගරය ගොවිජන සේවා බල ප්‍රදේශයේ ගොවීන්ට බෙදාදුන් මෙම පැළ වර්ගයට මේ වන විට වසර පහක් ගත වී ඇති අතර ගස්වල ගෙඩි හටගෙන ඇත.කොකේන් නැමැති විෂ මත්ද්‍රව්‍ය නිපදවන මෙම ගස් වර්ගය බෝවීම වැළැක්වීමට ඒ පිළිබඳ කිසිදු වගකිව යුතු අංශයක් මෙ‍තෙක් අවධානය යොමුකොට නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r1403153</link>
    <topic>ජිනීවා යෝජනාවලට විරුද්ධවඅස්සන් ලබාගනී</topic>
    <author>අවිස්සාවේල්ල විශේෂ</author>
    <content>ජිනීවාහිදී පැවැත්වීමට නියමිත එක්සත් ජාතීන්ගේ මානව හිමිකම් කොමිෂන් සභා වාරයේ දී ශ්‍රී ලංකාවට එරෙහිව ඉදිරිපත් කිරීමට සැරසෙන යෝජනාවලට විරුද්ධව ජනබල නැඟුම අස්සන් ලබා ගැනීමේ වැඩසටහනක් මේ මස 19 දින කිරිබත්ගොඩ මංසන්ධියේදී පැවැත්වේ.මේ වැඩසටහන ඒකාබද්ධ වෘත්තීය සමිති සංවිධානය විසින් මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r1403154</link>
    <topic>දික්වැල්ලේ යෝධ අලේ...</topic>
    <author>ජී. සිරිසේන - දික්වැල්ල විශේෂ</author>
    <content>දික්වැල්ල, වත්තේගම ශ්‍රී සුධර්මාධාර විහාර භූමියේ ගෙවත්තෙන් කිලෝ 30ක් බරැති යෝධ වැල් අලයක් ගෙවතු වගාවෙන් ලැබී ඇත.විහාරාධිපති, ශාස්ත්‍රවේදී පාතේගම ඤාණප්‍රිය හිමියන් විසින් මීට මාස 09කට පෙර මේ වැල් අල බීජය ආවාස ගෘහය ඉදිරිපිට සිටුවා ඇත.අඩි 3 1/2 ක් පමණ දිගැති ප්‍රධාන අලයට ශාඛා අල කීපයක් ද බද්ධව ඇති අතර අලය මැද භාගය අඩි 1 ½ක පමණ විෂ්කම්භයකින් යුක්තය. මෙම යෝධ අලය විහාරස්ථානයේ ආවාස ගෘහයේ ප්‍රදර්ශණයට තබා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r1403155</link>
    <topic>පුරා වස්තුවලට හානි කළැයි හිමිනමක් අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>ඉපැරැණි පුරා වස්තුවලට හානි කළ බවට චෝදනා ලැබ හොරොව්පතාන දියතිත්තවැව පුරාණ ආරණ්‍ය සේනාසනයේ වැඩ වසන හිමිනමක් හොරොව්පතාන පොලීසිය මගින් පෙරේදා (13) අත්අඩංගුවට ගෙන තිබේ.අනුරාධපුර පිහිටි උතුරු මැද පළාත් පුරාවිද්‍යා දෙපාර්තමේන්තු කාර්යාලයේ නිලධාරීන් පිරිසක් හොරොව්පතාන පොලීසියට කළ පැමිණිල්ලක් මත පරීක්ෂණ සිදු කර එම හිමිනම අත්අඩංගුවට ගෙන ඇත.හිමිනම විසින් පුරාවිද්‍යා දෙපාර්තමේන්තුවේ කිසිදු අවසරයකින් තොරව විහාරස්ථාන භූමියේ තිබෙන පෞරාණික වටිනාකමකින් යුතු ගල් කණු සහ මුරගල් උපයෝගි කරගනිමින් බුදු මැදුරක් සෑදූ බවට චෝදනා ලැබ මෙසේ අත්අඩංගුවට ගෙන ඇත.අත්අඩංගුවට ගත් ආරණ්‍යය සේනාසනයේ වැඩවසන හිමි නම පුරා විද්‍යා ස්මාරකවලට හානි කිරීමේ චෝදනා මත ඊයේ (14) කැබිතිගොල්ලෑව දිසා මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි.මේ සම්බන්ධයෙන් හොරොව්පතාන පොලීසිය වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r1403156</link>
    <topic>ටිපර් රථයකට යටවී පුද්ගලයකු මරුට</topic>
    <author>දේවහූව සමූහ</author>
    <content>කොළඹ - ත්‍රිකුණාමලය මාර්ගයේ යටිගල්පොත්ත හන්දිය ආසන්නයේදී වැලි ප්‍රවාහනය කෙරෙන ටිපර් රථයකට හසුවීමෙන් පුද්ගලයෙක් මියගොස් ඇති බව ගලේවෙල පොලිසිය පවසයි.පෙරේදා (13) රාත්‍රී මේ අනතුර සිදුව ඇත. මියගොස් ඇත්තේ හැඳගමුව, කොටුගොඩ පදිංචිකරුවකු වන ලොකුබාලසූරියගේ ගාමිණී ලොකුබාලසූරිය නැමැත්තෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r1403157</link>
    <topic>පරිගණක-සාරි සමඟ කුකුළන් දෙදෙනකුත් අතුරුදන්</topic>
    <author>කන්තලේ සමුහ</author>
    <content>සැමියා විදේශගතවී ඇති නිවසට රාත්‍රි කාලයේ ඇතුළුවූ සොරකු රුපියල් 2000 කට ආසන්න පරිගණක බඩු සමඟ සාරි 5 ක් හා කුකුළු කූඩුවේ සිටි කුකුළන් දෙදෙනකුද රැගෙන යාමේ අපූරු හොරකමක් පිළිබඳව සේරුනුවර පොලිසියෙන් වාර්තාවේ.සේරුනුවර පොලිස් බල ප්‍රදේශයේ වෙරැගල් මොහොත්තුවාරම් මාවඩ්චේන ජනපදයේ සකුන්තලා විජයකුමාරි යන අය සේරුනුවර පොලිසියට කරන ලද පැමිණිල්ලේ මෙසේ සඳහන්වේ.දරැවන් හතර දෙනා සමඟ නිදා සිටිනවිට 10 වෙනිදා රාත්‍රි 11.00 ට පමණ නිවස තුල අඩි ශබ්දයක් ඇසුනෙන් විදුලි පහන් දල්වා බැලුවා.මුහුණ ආවරණය කොට සිටි පුද්ගලයෙකු තමන් මරණ බවට තර්ජනය කොට ඩී.වී.ඩී යන්ත්‍රයත්. විදුලි ස්ත්‍රික්කයත්, වටිනා සාරි පහකුත් රැගෙන පලා යනවිට හදිසියේම මුහුණු ආවරණය බිම වැටුණු බවත්, ගමේම හඳුනන පුද්ගලයකු වන චන්ද්‍රාන් නමැත්තකු බවට හඳුනාගත් අතර ඔහු පලායනවිට එළියේ කූඩුවේ සිටි කුකුළන් දෙදෙනකුද සොරාගෙන ගිය බවත්ය.මේ වනවිට සැකකරු ප්‍රදේශයෙන් පලා ගොස් ඇති අතර අත් අඩංගුවට ගැනීම සඳහා විශේෂ පරීක්ෂණ ආරම්භ කොට ඇතිබවත් සේරැනුවර පොලිසිය සඳහන් කර සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r1403158</link>
    <topic>සෙංකඩගල මැණිකේ පීලි පනී</topic>
    <author>කොටදෙනියාව සමූහ ඒම්.පී. කුමාර</author>
    <content>මහනුවර සිට කොළඹ කොටුව බලා ධාවනය වූ සෙංකඩගල මැණිකේ ශීඝ්‍රගාමි දුම්රිය ඊයේ (14) පෙරවරුවේ මරදාන දුම්රිය ස්ථානය ආසන්නයේදී පිලී පැනීමකට ලක්ව දැඩි අලාභ සිදුවිය.අනතුරින් මගීන් කිසිවකුටත් අනතුරක් සිදු නොවු අතර දුම්රිය මාර්ගයට හා එන්ජිමට හානි සිදු වී තිබිනි.පීලි පැන්න දුම්රිය යලි පීලිගත කිරීමට දුම්රිය සේවකයින් කටයුතු කරනු ලැබීය. මේ නිසා දුම්රිය ධාවනයට දැඩි බාධාවක් සිදු නොවූ බව දුම්රිය පාලක මැදිරිය සදහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r1403159</link>
    <topic>කොප්පරා මැස්සක හදිසි ගින්නක්</topic>
    <author>මුන්නේශ්වරම සමුහ ඊ.සි.ප්‍රනාන්දු</author>
    <content>හදිසියේම ඊයේ ( 13) පස්වරු 4.30ට පමණ හලාවත මයික්කුලම සාවන්නා වත්තේ පිහිටි කොප්පරා මැස්සක හට ගත් ගින්නකින් එම මැස්ස මුළුමනින්ම දැවී විනාශයට පත් විය.මේ දිනවල ප්‍රදේශය පුරා පවතින දැඩි නියගය නිසා මුඵ ප්‍රදේශයම වියළී ගොස් ඇත.ඒ අනුව දහවල් පොල් බිද එම පොල් වියළිමට මැස්සට සුපුරැදු ආකාරයෙන් දමා ගිනි දල්වා ටික වේලාවක් ගිය විට එම ගින්න මැස්සේ පුවක් පටි වලට ඇවිලි වහලයටද පැතිර විශාල හානියක් සිදුවිය.ප්‍රදේශවාසින් එකතුව ලිං ජලය ඇද ගින්නට දමා ගින්න මෙල්ල කර ඇතත් ඒ වන විට ඊට විශාල හානියක් සිදුවතිබු බව දැක ගත හැකි විය. හානිය ගණනය කරනැතත් පොල් ගෙඩි විශාල සංඛ්‍යාවක් එම ගින්නෙන් විනාශව ගොස් තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r14031510</link>
    <topic>කොළඹ විහාරමහා දේවි උද්‍යානයනොමිලේ පරිහරණයට මින්මතු වැට</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>කොළඹ විහාරමහාදේවි උද්‍යානයේ ඇවිදීම, අසුන් මත ඉඳ ගිමන් හැරීම සතුටු සාමිචියේ යෙදීම හැර, අන් සියලු භාවිතය සඳහා මුදල් අය කෙරේ. ඒ අනුව එහි වැසිකිළි භාවිතය සඳහා මෙතෙක් අය කළ රුපියල් 2.00 ගාස්තුව රුපියල් 10.00 දක්වා වැඩි කෙරේ.එහි ඇති නාන කාමරවල නොමිලේ දිය නෑමට අවසර නොලැබේ. ඒ සඳහා එක් අයෙකුගෙන් රුපියල් 100.00 ක මුදලක් අය කෙරෙනු ඇත.උද්‍යානයේ මංගල ඡායාරූප ගැනීම ද නොමිලේ සිදුකළ නොහැකිය. ඒ සඳහා රුපියල් 2000.00ක් අය කෙරේ. ඒ සඳහා මෙතෙක් අයකරන ලද්දේ රුපියල් 1000.00ක් පමණි.මීට අමතරව එළිමහන් රංග පීඨය වෙන් කිරීමේ ගාස්තුව රුපියල් 15,000.00 දක්වා වැඩි කෙරේ.මහනගර සභාවට ආදායම වැඩිකර ගැනීම සඳහා නියෝජ්‍ය නාගරික කොමසාරිස් නාගරික භාණ්ඩාගාරික, නාගරික කොමසාරිස් මගින් ඉදිරිපත් කෙරුණු පහත සඳහන් යෝජනාවලට ද මහ නගර සභාවේ මුදල් පිළිබඳ ස්ථාවර කාරක සභාවේ අනුමැතිය ලැබී ඇති අතර එහි මහ සභාව මගින්ද අනුමත කෙරෙන දින සිට ක්‍රියාත්මක කිරීමට නියමිතය ඒවා මෙසේය.උද්‍යානයේ දැනට සිටි වෙළෙන්දන් 75 දෙනාගෙන් එක් අයකුගෙන් මසකට රුපියල් 2000.00 බැගින් අය කිරීම.එහි පවත්වාගෙන යන මින්මැදුර සඳහා මසකට රුපියල් 5000.00 බැගින් අය කිරීම.පෞද්ගලික සමාගමකින් නොමිලේ සැපයුණු පාබෝට්ටු (Pedal Boats) 4 භාවිතා කරන්නන් සඳහා ද මිනිත්තු 30ක් සඳහා රුපියල් 2000.00ක් අයකර උද්‍යානයේ ඇති වැවේ මිනිත්තු 30ක් පැදීම සඳහා අය කිරීම.උද්‍යානය වෙත නොමිලේ ලබාදී ඇති බයිසිකල් 20ක් පැදීම වෙනුවෙන් පැයකට රුපියල් 100.00 බැගින් එක් අයකුගෙන් අය කිරීම. වැව අසල ඇති කුඩා කඩයෙන් රුපියල් 5000.00ක කුලියක් අය කිරීම.දැනට අශ්වයින් හා පෝනීන් 6 දෙනෙකු උද්‍යානයේ යොදවා ඇත. එක් සතෙකු සඳහා මසකට රුපියල් 2000.00 බැගින් අය කිරීම..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r14031511</link>
    <topic>අපිරිසුදු කානුවපළාතට හිසරදයක්</topic>
    <author>ඡායාරූපය - කෝට්ටේ මධ්‍යම සමූහ</author>
    <content>රාජගිරිය ප්‍රධාන බස් රථ නැවතුම්පළට ආසන්නව ඇති සපුමල් පෙදෙස මාර්ගය ආරම්භයේ ඇති කානුව අපිරිසිදු ජලයෙන් පිරී ඇත. කානුවේ නොයෙකුත් අපද්‍රව්‍යද දමා තිබේ.මේ නිසා කානුවේ ජලය ගලායාම අවහිර වී ඇත.මේ කානු පිරිසිදු කිරීමට මාර්ග සංවර්ධන අධිකාරියේ අවධානය යොමුවිය යුතුව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r14031512</link>
    <topic>මාවනැල්ල නගරයට සුපිරි සනීපාරක්ෂක පහසුකම්</topic>
    <author>මාවනැල්ල සමූහ පී‍. සෙනෙවිරත්න</author>
    <content>කොළඹ - මහනුවර ප්‍රධාන මාර්ගයේ පිහිටි මාවනැල්ල නගරයට දිනපතා ඇදී එන දේශීය විදේශීය සංචාරකයන්ගේ සනීපාරක්ෂක පහසුකම් වෙනුවෙන් නවීන වැසිකිළි පද්ධතියක් ඉදිකිරීමට පියවර ගන්නා බව මාවනැල්ල ප්‍රාදේශීය සභාවේ සභාපති පී. පී. වික්‍රමසිංහ මහතා පවසයි.මෙවැනි වැසිකිළි කැසිකිළි පද්ධතියක අවශ්‍යතාව දිගු කලක සිටම තිබුණද එම අඩුපාඩුව සපුරන්නට මෙතෙක් නොහැකි වූ නිසා තමන් සභාපතිධුරයට පත්වූ වහාම එම යෝජනා පිළිබඳව සලකා බලා ප්‍රාදේශීය සභාවේ පක්ෂ විපක්ෂ මන්ත්‍රීවරුන්ගේ අදහස් ද සලකා බලා මේ ව්‍යාපෘතිය ආරම්භ කළ බව සභාපතිවරයා කීය.නාන කාමරද වෙනත් උපාංගයන්ද සහිතව සුපිරි තත්ත්වයක වැසිකිළි පද්ධතිය ඉදිකිරීමෙන් පසුව එය පරිහරණය කරන අයගෙන් එක් අයකුගෙන් රු. 50ක ගාස්තුවක් අය කිරීමට නියමිත බවද සභාපතිවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r14031513</link>
    <topic>භික්ෂුන් වහන්සේට රක්ෂණ වන්දි ලබා දීමට බුද්ධ ශාසන අමාත්‍යාංශයේ අවධානය</topic>
    <author>මහරගම විශේෂ - වේහැල්ලේ පියතිලක</author>
    <content>රට පුරා පිහිටි විහාරස්ථානවල වැඩ වාසය කරන බෞද්ධ භික්ෂුන් වහන්සේ සඳහා රක්ෂණ ක්‍රමයක් ක්‍රියාත්මක කිරීමට බුද්ධශාසන අරමුදල කටයුතු කරමින් සිටින බවත් මේ අනුව භික්ෂුන් වහන්සේලාගේ හදිසි අනතුරක දී රෝග පීඩා හා අපවත්වීමක දී වන්දි මුදල් ලබා දිය හැකි බව බුද්ධශාසන හා ආගමික කටයුතු අමාත්‍යාංශයේ ලේකම් එම්. කේ. බී. දිසානායක මහතා අගමැති ආචාර්ය දි. මු. ජයරත්න මහතා වෙත දන්වා යවා තිබේ.බුද්ධශාසන අරමුදල තර කර ගනිමින් බෞද්ධ පුනරුදයක් ඇති වන ආකාරයේ වැඩසටහන් හඳුනාගෙන ඒවා ක්‍රියාත්මක කළ යුතු බවත් එවැනි වැඩසටහන් පිළිබඳ පූර්ණ වාර්තාවක් බුද්ධශාසන අරමුදලේ පාලක සභාවට ඉදිරිපත් කර අනුමැතිය ලබා ගැනීමට කටයුතු කරන ලෙසත් අගමැතිවරයා ලේකම්වරයාට උපදෙස් දී ඇත.මේ අනුව නව රක්ෂණ ක්‍රමය ක්‍රියාත්මක කරන බවද ලේකම්වරයා සඳහන් කරයි. මෙම වැඩපිළිවෙළේදී දුෂ්කර හා අඩු ආදායම් සහිත විහාරස්ථානවල වැඩ වාසය කරන භික්ෂුන් වහන්සේ සඳහා ප්‍රමුඛතාව ලබා දෙන බවද ලේකම්වරයා සඳහන් කරයි.බුද්ධ ශාසන හා ආගමික කටයුතු අමාත්‍යාංශයේ ලේකම් එම්. කේ. බී. දිසානායක මහතා. - බුද්ධශාසන අරමුදලින් සාමණේර භික්ෂුන්වහන්සේගේ සිව්පස ලබා ගැනීම වෙනුවෙන් වසරකට රුපියල් ලක්ෂ 65ක් පමණ වැය කරන බව ද වියපත්ව සසුන්ගත වන භික්ෂුන්වහන්සේ ධර්ම ප්‍රචාරක කටයුතු සඳහා පුහුණු කිරීමට පියවර ගෙන ඇති බවත් එහි මුල්ම නේවාසික පුහුණු පාඨමාලාව කෑගල්ලේ දී පසුගිය ජනවාරි මාසයේ පැවැත්වුණා.මීට අමතරව නිකාය ග්‍රන්ථ සරල සිංහල භාෂාවට පරිවර්තනය කිරීම සඳහා ද බුද්ධශාසන අරමුදල වසරකට රුපියල් මිලියන 10ක් පමණ වැය කරනවා.මේ අතර බුද්ධශාසන අරමුදල සඳහා රජයේ සේවකයන්ගේ මාසික වැටුපෙන් රු. 10ක් අය කර ගැනීමට රාජ්‍ය පරිපාලන අමාත්‍යාංශයේ එකඟතාව ලැබී ඇති බවද ඒ අනුව රාජ්‍ය සේවකයාගේ කැමැත්ත පරිදි රු. 10ක් තම වැටුපෙන් අඩු කර බුද්ධශාසන අරමුදලට බැර කළ හැකි බවද ලේකම්වරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r14031514</link>
    <topic>පල්ලෙකැලේ වසා දැමූ දෙමළ විදුහලේ ගොඩනැගිල්ල දිරාපත් වෙනවා</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>පල්ලේකැලේ වාණි දෙමළ විදුහල කලින් පවත්වාගෙන ගිය ගොඩනැගිල්ල කිසිදු ප්‍රයෝජනයකට නොගෙන අභාවයට යමින් පවතී. මෙය නිසි කටයුත්තකට යොදා ගන්නැයි ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=r14031515</link>
    <topic>උතුරු පයාගල දුම්රිය ස්ථානයේ අබලන් වේදිකාවට පිළියම්</topic>
    <author>කටුකුරුන්ද සමූහ කපිල කුලසිංහ</author>
    <content>මුහුදුබඩ දුම්රිය මාර්ගයට සම්බන්ධ උතුරු පයාගල දුම්රිය ස්ථානයේ ගිලා බසිමින් පවතින දුම්රිය වේදිකාව ප්‍රතිසංස්කරණය කෙරේ.දුම්රිය මාර්ගය අලුත්වැඩියාවත් සමග සංවර්ධනය කොට තිබූ වේදිකාව ගිලා බසිමින් පවතින බව පසුගියදා දිනමිණ මගින් හෙළි කරන ලදි. එයට පුතිචාර ලෙස දුම්රිය දෙපාර්තමේන්තුව කඩිනම් ප්‍රතිචාර දැක්වීම කෙරෙහි දුම්රිය මගීහු සිය සතුට පළ කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=s1403151</link>
    <topic>2017 යොවුන් ක්‍රීඩා උළෙල සාර්ථක වනු නියතයි</topic>
    <author>ප්‍රින්ස් ගුණසේකර</author>
    <content>ජනාධිපති මහින්ද රාජපක්ෂ මහතා ප්‍රමුඛ රජය ක්‍රීඩාවට දක්වන ආදරය හේතුවෙන් ශ්‍රී ලංකාවේ පැවැත්වීමට නියමිත 2017 ආසියානු යොවුන් ක්‍රීඩා උළෙල සාර්ථක වනු ඇතැයි විශ්වාස කරන බව ආසියානු ඔලිම්පික් කමිටු නියෝජිතයෝ පවසති.ආසියානු යොවුන් ක්‍රීඩා උළෙල පැවැත්වීමේ සුදානම සොයා බැලීමට පැමිණි ආසියානු ඔලිම්පික් උපසභාපති වෙයි ජිස්හොන්ග් හා ආසියානු ක්‍රීඩා සංවර්ධන අධ්‍යක්ෂ හෙයිඩර් ෆර්මාන් යන මහත්වරු හම්බන්තොට ප්‍රදේශයේ නිරීක්ෂණ චාරිකාවකට එක්වීමෙන් අනතුරුව මහ බැංකු අධිපති අජිත් නවාඩ් කබ්රාල් මහතා හමුවුණි.අනතුරුව ඔලිම්පික් නිවහනේ පැවැති මාධ්‍ය හමුවකදී එම නියෝජිතයෝ පැවැසුවේ ඉදිරි සති දෙකක කාලයේදී ක්‍රීඩා උළෙලේ ප්‍රධාන සැලස්ම හා අයවැය ලේඛණය ආසියානු ඔලිම්පික් කමිටුව වෙත ලබාදීමට ශ්‍රී ලංකාව පොරොන්දුවු බවයි.එම සැලසුම් හා ලේඛණ පිළිබඳ අප්‍රේල් මාසයේ මුහුණට මුහුණ සාකච්ඡාවක් පවත්වා ජත්‍යන්තර ක්‍රීඩා සැලසුමක් නිර්මාණය කිරීමට අවශ්‍ය සහයෝගය ලබාදෙන බව ආසියානු ඔලිම්පික් කමිටු නියෝජිතයෝ පැවැසුහ.“අපට හමුවුනා ක්‍රියාශීලී නායකත්වයක් ලබාදෙන මහ බැංකු අධිපති අජිත් නවාඩ් කබ්රාල් මහතා.ඔහු පළකළ අදහස් ඉතාම ධනාත්මකයි. ජනාධිපතිතුමා ආසියානු යොවුන් ක්‍රීඩා උළෙලේ සංවිධාන කටයුතුවලට දක්වන උනන්දුව හොඳ ප්‍රගතියක්.එතුමා මුදල් ඇමැතිවරයාද වන නිසා මුදල් ආයෝජනය පිළිබඳ ගැටලුවක් මතු නොවන බව විශ්වාස කරනවා. මේ ක්‍රීඩා උළෙල ශ්‍රී ලංකාවේ ජීවන තත්ත්වය නංවාලන හැරවුම් ලක්ෂයයි. සෑම පුරවැසියෙකුම එයට සහයදීම යුතුකමක්” වෙයි ජිස්හොන්ග් මහතා පැවැසීය.වසර 2012දී ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතාගේ මැදිහත්වීමෙන් 2017 ආසියානු යොවුන් ක්‍රීඩා උළෙලේ සත්කාරකත්වය ශ්‍රී ලංකාවට පිරිනැමුණේ ලංසු තැබීමකින් තොරව අස්සන් කළ ගිවිසුමකින් බවත්, අභියෝග ජය ගැනීමට මෙරට බලධාරීන් සමත්වනු ඇති බවත් ආසියානු ඔලිම්පික් උපසභාපතිවරයා පැවැසීය.“සැලසුම් ආරම්භ කිරීම තරමක් ප්‍රමාදවී තිබෙනවා. රටවල් 45කින් ක්‍රීඩක ක්‍රීඩිකාවන් හා නිලධාරීන් විශාල පිරිසක් පැමිණෙනවා.ස්වෙච්ඡා සේවකයින් 3000ක් පමණ පුහුණු කළ යුතුයි. මේ සියලු දෙනාට නවාතැන් ගන්න ක්‍රීඩා ගම්මානයක් අලුතෙන්ම ඉදිකළ යුතුයි.ක්‍රීඩා 16කට ක්‍රීඩාංගණ පහසුකම් අවශ්‍යයි. ගෘහස්ථ ක්‍රීඩාංගණ කිහිපයක් ඉදිකළ යුතුයි. මේ සියලු දේවල් නවීන තාක්ෂණයෙන් සමන්විත වීම අනිවාර්ය වෙනවා. ඒකයි අපි අවධාරණය කරන්නේ දැන් සිටම සියල්ල පටන් ගත යුතු බව” ආසියානු ක්‍රීඩා සංවර්ධන අධ්‍යක්ෂ හෙයිඩර් ෆර්මාන් මහතා පැවැසීය.ක්‍රීඩා උළෙලේදී ක්‍රීඩා 16ක් පැවැත්වීමට තීරණයවී ඇති අතර ඒ පිළිබඳ අවසන් තීන්දුව ඉදිරි දිනවල ප්‍රකාශ කරන බව ජාතික ඔලිම්පික් කමිටු සභාපති හේමසිරි ප්‍රනාන්දු පැවැසීය. ක්‍රීඩා උළෙලට තාක්ෂණ නිලධාරීන් 1500ක් අවශ්‍ය හෙයින් විදෙස් පුහුණුකරුවන් ගෙන්වා ශ්‍රී ලංකාවේ තාක්ෂණික නිලධාරීන්ට පුහුණුව ලබාදීම ඉතා ඉක්මනින් අරඹන බවද ප්‍රනාන්දු මහතා පැවැසීය.ආසියානු යොවුන් ක්‍රීඩා උළෙලේ සියලු ස්වෙච්ඡා සේවකයින් විශ්වවිද්‍යාල හා පාසල් සිසුන් විය යුතු හෙයින් සුදුසු දරුවන් සෙවීමේ වැඩපිළිවෙළක්ද ඇරැඹිය යුතු බව ඔලිම්පික් කමිටු සභාපතිවරයා පෙන්වා දුන්නේය.“මේ ක්‍රීඩා උළෙල ශ්‍රී ලංකාවට ලබාගන්නා ලෙස මට දැනුම් දුන්නේ ජනාධිපතිතුමායි. රට බේරාගත් නායකයා ඉදිරි ඕනෑම අභියෝගයක් ජයගන්න සුදානම්. අප කළ යුත්තේ ඒ අභියෝග ජය ගැනීමට ජනාධිපතිතුමාට අවංකව ශක්තියක් ලබාදීමයි” හේමසිරි ප්‍රනාන්දු මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=s1403152</link>
    <topic>ශ්‍රී ලංකා ක්‍රිකට් පිල හෙට බංග්ලාදේශය බලා පිටත් වෙයි</topic>
    <author/>
    <content>බංග්ලාදේශයේ පැවැත්වෙන විස්සයි20 ලෝක කුසලාන ක්‍රිකට් තරගාවලියට සහභාගි වන ශ්‍රී ලංකා කණ්ඩායම හෙට පෙරවරුවේ දිවයිනෙන් පිටත්ව යයි. ශ්‍රී ලංකා කණ්ඩායමේ පළමු තරගය ලබන 22 වැනිදා දකුණු අප්‍රිකාව සමග චිතගොංහි පැවැත්වේ.ශ්‍රී ලංකාව මේ තරගාවලියේ ඇතුළත්ව සිටින්නේ 1 කොටසටය. දකුණු අප්‍රිකාවට අමතරව එංගලන්තය, නවසිලන්තයද එම කොටසට ඇතුළත්ව සිටිති.ශ්‍රී ලංකා කණ්ඩායමේ දෙවැනි තරගය පැවැත්වෙන්නේ මේ තරගාවලියේ ‘සුපිරි දහය’ වටයට ඇතුළත් වීමේ සුදුසුකම් ලබා ගැනීමේ තරග වටයේ ‘බී’ කොටසේ ජයග්‍රාහකයන් සමගය. එම තරගය ලබන 24 වැනි දින පැවැත්වේ.ශ්‍රී ලංකාව හා එංගලන්තය අතර තරගය ලබන 27 වැනිදාත්, ශ්‍රී ලංකාව හා නවසිලන්තය අතර තරගය ලබන 31 වැනිදාත් පැවැත්වෙන අතර මේ සියළු තරග පැවැත්වෙන්නේ චිතගොංහිදීය.ඊට පෙර ශ්‍රී ලංකා කණ්ඩායම අනිද්දා (17) ඉන්දියාව සමගත් ලබන 19 වැනිදා බටහිර ඉන්දීය කොදෙව් කණ්ඩායම සමගත් පෙරහුරු තරග දෙකකට සහභාගි වීමට නියමිතය. එම තරග මිර්පූර්හිදී පැවැත්වේ.මේ තරගාවලියට සහභාගි වීම වෙනුවෙන් අමෙරිකානු ඩොලර් 500,000ක් ශ්‍රී ලංකා කණ්ඩායමට පිරිනැමීමට ශ්‍රී ලංකා ක්‍රිකට් විධායක කමිටුව තීරණය කර තිබේ. මීට අමතරව කණ්ඩායම තරගාවලියේ අවසන් තරගයට පිවිසියහොත් අමෙරිකානු ඩොලර් 250,000ක්ද, අවසාන තරගය ජයග්‍රහණය කළහොත් තවත් අමෙරිකානු ඩොලර් 250,000ක මුදලක්ද ප්‍රදානය කිරීමට විධායක මණ්ඩලය තීරණය කර තිබේ.විස්සයි20 ලෝක කුසලාන තරගාවලියට සහභාගි වන කාන්තා ක්‍රිකට් කණ්ඩායමද හෙට බංග්ලාදේශය බලා පිටත්ව යනු ඇත. කණ්ඩායම තරගාවලියේ අවසන් පූර්ව වටයට ඒමට සමත් වුවහොත් අමෙරිකානු ඩොලර් 50,000ක් පිරිනැමීමටද ශ්‍රී ලංකා ක්‍රිකට් විධායක කමිටුව තීරණය කර ඇත. මීට අමතරව අවසාන තරගයට සුදුසුකම් ලබා ගතහොත් අමෙරිකානු ඩොලර් 25,000ක් හා අවසාන තරගය ජය ගතහොත් තවත් අමෙරිකානු ඩොලර් 25,000ක්ද කාන්තා කණ්ඩායමට හිමිවනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=s1403156</link>
    <topic>බංග්ලාදේශ-ඇෆ්ගනිස්තාන ගැටුමෙන් විස්සයි20 ලෝක කුසලාන සැණකෙළිය හෙට ඇරැඹේ</topic>
    <author>වර්නන් ගුණසේකර</author>
    <content>සත්කාරක බංග්ලාදේශය හා පෙරැළිකාර ඇෆ්ගනිස්තානය අතර තරගයෙන් 5 වැනි විස්සයි20 ලෝක කුසලාන ක්‍රිකට් තරගාවලිය බංග්ලාදේශයේ මිර්පූර්හිදී හෙට (16) ආරම්භ වෙයි.මෙවර තරගාවලියේ සත්කාරක රට වන බංග්ලාදේශයට අද තරගයේදී විශේෂ කටයුත්තක් තිබේ.ඒ, මීට දින කිහිපයකට පෙර බංග්ලාදේශයේම පැවැති ආසියානු කුසලාන තරගාවලියේදී ඇෆ්ගනිස්තානය වෙතින් ලත් පරාජයේ පළිය ගැනීමයි. එම තරගයේදී බංග්ලාදේශය ලකුණු 32ක නින්දාසහගත පරාජයක් ලැබීය.“අපි වගේම ඇෆ්ගනිස්තානයත් පීඩනයට හසුවෙලා ඉඳීවි.මේ වගේ ලොකු තරගාවලියක අමුතු දෙයක් කරන්න ඔවුන් කැමති වේවි. නමුත් ආසියානු කුසලාන තරගයේ ලැබූ පරාජයේ පළිය ගැනීමට අපට වුවමනායි. අපේ පළමු ඉලක්කය තරගාවලියේ පළමු වටය පසු කිරීමයි. නමුත් වැඩියෙන් වැදගත් වන්නේ ඇෆ්ගනිස්තානයට එරෙහි පළමු තරගයයි.අපි ඒ ගැන දැඩි අවධානයක් යොමුකර තිබෙනවා” යැයි බංග්ලාදේශ නායක මුෂ්ෆිකර් රහිම් පවසයි.“අපි මෑතකදී ඇෆ්ගනිස්තාන කණ්ඩායම ගැන වැඩි විස්තර සොයා ගත්තා. ඒ අය අපි ගැනත් සෑහෙන දේවල් දන්නවා ඇති. නමුත් ෂකිබ් (අල් හසන්), මෂ්රෆි (මොටාසා) හා ටමිම් (ඉක්බාල්) ඇෆ්ගනිස්තානයට එරෙහි ආසියානු කුසලාන තරගයට ක්‍රීඩා කළේ නැහැ.ඔවුන් මේ ක්‍රීඩකයන්ව රූපවාහිනියේ දැකලා ඇති. නමුත් ඔවුන් එක්ක ක්‍රීඩා කරන කොට ඒක සම්පූර්ණයෙන්ම වෙනස් දෙයකි” රහිම් කියයි.මේ අතර ෂකිබ් අල් හසන් බංග්ලාදේශ ක්‍රීඩා ලෝලීන්ගෙන් ඉල්ලීමක් කරයි. “මේ ලෝක කුසලාන තරගාවලියේදී බංග්ලාදේශයේ ‘චාන්ස්’ එක ගැන සාධාරණව සිතන්න” යන්න එම ඉල්ලීමයි. “තරගාවලිය පැවැත්වෙන්නේ අපේ රටේ නිසා අපිට ‘සපෝට්’ එක තියේවි.නමුත් වුවමනාවට වඩා අපි ගැන බලාපොරොත්තු තියා ගන්න එපා. ‘කුසලානය අපේ රටේම තිබුනාවේ’ කියලා මිනිස්සු කියනවා මට ඇහිලා තියෙනවා. නමුත් ඒ හඬ බාල කළ යුතුයි කියලයි මම හිතන්නේ” ෂකිබ් ප්‍රකාශ කරයි.“කරුණාකර අපට සහාය වන්න. කණ්ඩායම හොඳින් ක්‍රීඩා කරාවි. නමුත් සියළු දෙනාම අවසන් ප්‍රතිඵලය ක්‍රීඩාශීලීව බාර ගත යුතුයි. ප්‍රමාණයට වඩා තබා ගන්නා බලාපොරොත්තුවලින් කණ්ඩායමට පීඩනයක් එල්ල වෙනවා.” ඇෆ්ගනිස්තාන නායක මොහමඩ් නබි පවසන්නේ ඔවුන්ගේ වැඩි ශක්තිය තිබෙන්නේ විස්සයි20 තරගවල බවයි.බංග්ලාදේශ දේශීය තරග බිමේ ක්‍රීඩා කිරීම නිසා කණ්ඩායමේ ක්‍රීඩකයන් කිහිප දෙනෙකුටම එහි ක්‍රීඩා තත්ත්වයන් ගැන පළපුරුද්දක් තිබෙන බවත් එය කණ්ඩායමට ලොකු හයියක් බවත් නබි කියයි.“එක්දින තරගවලට වඩා විස්සයි20 තරගවලට අපි කැමතියි. විස්සයි20 තරගවලදී ඕනෑම දෙයක් සිදුවිය හැකියි. අපි කිසිම දෙයක් ඉලක්ක කර ගන්නේ නැහැ.අපි තරග බිමට ගිහින් ධනාත්මක ක්‍රීඩාවක් කරනවා. අපි අපේ ස්වභාවික ක්‍රීඩාව කරනවා.” තරගාවලියේ ආරම්භක වටයේ ඇෆ්ගන් සාර්ථකත්වය නබි, වේගයෙන් ලකුණු රැස් කරන කඩුලු රකින පිතිකරු මොහමඩ් ෂසාඩ්, අස්ගාර් ස්ටැනික්සායි හා පා දඟ පන්දු යවන තුන් ඉරියව් ක්‍රීඩක සමිඋල්ලා ෂෙන්වාරි මත රැඳී තිබේ.මේ ක්‍රීඩකයන් සියළු දෙනාම බංග්ලාදේශයේ අන්තර් සමාජ ඕවර 50 තරගවලට ක්‍රීඩා කර තිබේ. සංචිතයේ සිටින ක්‍රීඩකයන් අතරින් පිතිකරු නජිබුල්ලා සඩ්රාන් හා ගුල්බඩින් නයිබ් එක්දින තරගාවලියටද සහභාගි වෙති. වේග පන්දු යවන හමිඩ් හසන් බංග්ලාදේශයේ විස්සයි20 තරගාවලියට ක්‍රීඩා කරයි.“විස්සයි20 පන්දු යැවීම, පිතිකරණය හා පන්දු රැකීම අතින් අපේ කණ්ඩායම ශක්තිමත්. තරගාවලියේ දෙවැනි වටයට යන්න අපි අපේ උපරිම උත්සාහය දරනවා” යැයි ඇෆ්ගන් නායකයා තරයේ කියා සිටී.විස්සයි20 ලෝක කුසලාන තරගාවලියේ හෙට ආරම්භක දිනයට නියමිත අනෙක් තරගය හොංකොං හා නේපාලය අතර චිතගොංහිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=s1403153</link>
    <topic>ඔලිම්පික් කමිටුව මෙහෙයවනක්‍රීඩා කළමනාකරණයට අයැදුම්පත්</topic>
    <author/>
    <content>සිවුවැනි වරටත් පවත්වනු ලබන ඔලිම්පික් සහයෝගීතා උසස් ක්‍රීඩා කළමනාකාර පාඨමාලාව මැයි 2වැනිදා පැවැත්වීමට කටයුතු යොදා ඇත.මෙය තුන්දින වැඩමුළුවකින් සමන්විත වන අතර ඔලිම්පික් ක්‍රීඩා සංවිධානය, උපාය මාර්ග, මානව සම්පත් කළමනාකරණය, මූල්‍ය පාලනය, වෙළෙඳ කළමනාකරණය හා ප්‍රධානතම ක්‍රීඩා තරග සංවිධානය යන මාතෘකා අධ්‍යායනට ලක් කෙරේ.සහ‍භාගිවීමට කැමැති අයට www.srilankaolympic.org ඔස්සේ අන්තර්ජාලයෙන් අයැදුම්පත් ලබාගත හැක. එම අයැදුම්පත් ශ්‍රී ලංකා ඔලිම්පික් කමිටු ලේකම් වෙත 100/9 F ඔලිම්පික් නිවස කොළඹ 07 ලිපිනයට මාර්තු 24ට පෙර එවිය යුතුය. අයැදුම්පත සමග ක්‍රීඩා සංවිධානයේ නි‍ර්දේශ ලිපියක්ද එවිය යුතුවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=s1403154</link>
    <topic>මන්චි ජාතික වොලිබෝල් අවසන් තරග අද-හෙට</topic>
    <author/>
    <content>ශ්‍රී ලංකා වොලිබෝල් සම්මේලනය හා සිලෝන් බිස්කට් සමාගම එක්ව සංවිධාන කරන මන්චි ජාතික වොලිබෝල් ශූරතාවලි අද (15) සහ හෙට ගොඩකවෙල කුලරත්න මධ්‍ය මහා විදුහල් ක්‍රීඩාංගණයේදී පැවැත්වේ.තරගාවලියේ අවසන් තරගය හෙට ප.ව.5.00ට ආරම්භ වේ.'ජාතික ක්‍රීඩාව රුවන්පුරයේ නව ජවයකින් ඉදිරියට' යන තේමාව පෙරදැරි කරගනිමින් තරගාවලියේ සත්කාරකත්වය රත්නපුර දිස්ත්‍රික් වොලිබෝල් සංගමය හා‍ ගොඩකවෙල ප්‍රාදේශීය සභාව විසින් දරනු ලබයි.ඇමැති ඩිලාන් පෙ‍රේරා, ඇමැති ජෝන් සෙනවිරත්න හා ඇමැති පවිත්‍රා වන්නිආරච්චි යන මහත්ම මහත්මීහු සමාරම්භක උත්සවයට එක්වෙති‍.ශ්‍රී ලංකා වොලිබෝල් සම්මේලනයේ උපසභාපති සබරගමු පළාත් සභාවේ සභාපති කංචන ජයරත්න මහතා පැවැසුවේ මේ තරගාවලිය උතුරු-නැ‍ඟෙනහිර ඇතුලු දිවයිනේ දක්ෂතම කාන්තා සහ පිරිමි කණ්ඩායම් 36ක් එකම තරග බිමකදී හමුවීම විශේෂත්වයක් බවයි. තරගාවලි­ෙය් මූලික වටයට කලාප හා මැතිවරණ කොට්ඨාස මට්ටමින් කණ්ඩායම් 2118ක් එක්ව සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=s1403155</link>
    <topic>විස්සයි20 නායකයන්ගේ තරගයක් ද?</topic>
    <author/>
    <content>ඉබ්බෙකුට ගැසෙල් මුවෙකු මෙන් පැන පැන යාහැකියැයි සිතීම විස්සයි20 ක්‍රිකට් තරග ගැන සැලකීමේදී අපේක්ෂා සහගත වන්නක් බව හිටපු එංගලන්ත නායක මයික් බ්‍රෙයාර්ලේ වරක් පවසා තිබුණේ විස්සයි20 තරගාවලියේ කෙටි ඉතිහාසයේදි ඉබ්බන් ගැසල් මුවන් අභිබවනු දුටු නිසා බව පැවසී තිබේ.ඊට උදාහරණ වශයෙන් ඔහු සිහිගන්වන්නේ 2008 සමාරම්භක අයි.පී.එල් තරගාවලියේදී රාජස්තාන් රෝයල් කණ්ඩායම ජයග්‍රහණය කරා මෙහෙයවූ ෂේන්වෝන්ය. පා-දඟ පන්දු යවන්නකු වන ඔහුගේ කුසලතාවන් හා උපායාත්මක පන්දු යැවීම හමුවේ ලෝකයේ අතිදක්ෂ ක්‍රීඩකයින්ගෙන් සමන්විත වූ කණ්ඩායම් පවා පසු බැස්සවිමට හැකිවූ බව ඔහු පෙන්වා දී තිබේ.ෂේන් වෝන්ද පවසන්නේ විස්සයි20 තරග ටෙස්ට් තරග වලට වඩා නායකයන්ගේ මනස වෙහෙසවන්නක් බවය. මෙහිදී හිඩැස් අතරින් පහර දීම සිදුකළ යුත්තක් සේම නායකයා වෙත දැඩි පීඩනයක් ඇතිකරන්නක් නමුදු උපායශීලිත්වය පෙරදැරි කරගත්තක් බැවින් තමා ඊට බෙහෙවින් ප්‍රිය කරන බවද ඔහු කිවේය.විස්සයි20දී පන්දුව ඉහට උඩින් ඇදීයද්දී කළ යුත්තේ කුමක්ද යන්න පිළිබඳ නායකයාට මනා අවබෝධයක් තිබිය යුතු ‍සේම පිතිකරු දවාලීම සඳහා පන්දුව යොමුකළ යුත්තේ කොතැනටද යන්න පිළිබඳ ක්ෂණිකව තීරණය කිරිමේ හැකියාවක් තිබිය යුතුය. කවරකු අවසන් පන්දුවාර සඳහා රඳවා ගතයුතුද කවරකු බැහැර කළයුතුද යන්න නායකයා තීරණය කළ යුතු අතර තීරක වරදකින් හෝ දුර්වල පන්දුවාරයක්‍ හෝ දෙකක් මතින් තරගය පහසුවෙන්ම ජයග්‍රහණය කරා‍ යොමුකළ හැකි වන්නේය.සෙසු තරග වලදිමෙන් නොව විස්සයි20දී සිත සිතා සිටීමට කාලයක් නැත. කෙටි කාලයකදී සියල්ල නිමකළ යුතුය. නායකයා කණ්ඩායමට නායකත්වය දීම සේම සාර්ථකව ක්‍රීඩා කිරීමේ වගකීමෙන්ද බැඳි සිටී හැමවිටම නායකයා ක්‍රියාකාරි විය යුතුය. ටෙස්ට් තරගවලදී හා එක්දින තරගවලදී ආපසු ඒමට වරම් ඇතත් විස්සයි20දී එවන් වරමක් නොලැබෙන අතර ඒබව සිහියේ තබාගෙන ක්ෂණික තීරණ ගැන්මට සිදුවන්නේය.බංග්ලාදේශ හිටපු ක්‍රිකට් නායක හබිබල් බෂාර් පවසන්නේ තරගයේ ආධිපත්‍ය පවත්වා ගෙන ගියද දුර්වල පන්දු වාර එක දෙකකදී සියල්ල කණ පිට පෙරළිය හැකි බවය. මේ අනුව විස්සයි20 නායකයාගේ තරගයක් බවට පත්වන්නේ යැයි පැවසී ඇතත් තුන් ඉරියව්වේම දක්ෂ ඉන්දියාවේ හිටපු ක්‍රීඩක සන්‍ජේ බැන්ගර් ඒ බව ප්‍රතික්ෂේප කරන්නේ එය කණ්ඩායම් ප්‍රයත්නයක් බව පවසමිනි. නායකයා කොතරම් හොඳ වුවත් තරගය මුළුමනින්ම ඔහු මත රඳාපවතින බවට ඇති මතය පිළිකෙව් කරන ඔහු, 11දෙනකු ක්‍රීඩා කරන බැවින් එය සියල්ලන්ගේ සාමුහික ප්‍රයත්නයක් බව කියා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>15</day>
    </date>
    <link>http://www.dinamina.lk/2014/03/15/_art.asp?fn=f1403151</link>
    <topic>සන්ධානය උගුල්වලපැටලෙන්නේ නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>සංස්කෘතික හා කලා කටයුතු විෂය සඳහා අමාත්‍යාංශය විසින් ඉටුකර ඇති කාර්යභාරය, දකුණු හා බස්නාහිර පළාත් සභා මැතිවරණය පිළිබඳ සන්ධානයේ දැක්ම කෙ‍සේද සහ තවත් කාලීන හා සමාජ කරුණු පිළිබඳව, ඇමැති ටී. බී. ඒකනායක මහතා සමඟ සිදුකළ සාකච්ඡාවකි මේ.* මැතිවරණ ව්‍යාපාරය අවසන් සති කිහිපයට එළැඹීමත් සමඟ මැතිවරණ ව්‍යාපාරය තුළ යම් උණුසුම් තත්ත්වයක් ඇතිවිය යුතුයි. එහෙත් සමාජය තුළ එවැනි වාතාවරණයක් දක්නට නැහැ. මේ ගැන ඔබේ අදහස පැහැදිලි කළ හැකිද?මැතිවරණ ව්‍යාපාරයක් උණුසුම් වීමට විපක්ෂයේත් තරඟකාරීත්වයක් තිබිය යුතුයි. විපක්ෂයක් ප්‍රබල තත්ත්වයක තිබිය යුතුයි. එහෙත් අද එහෙම තරගකාරීත්වයක් දක්නට නැහැ. සමාජය තුළ මැතිවරණ උණුසුමක් ඇති නොවීමට ප්‍රබලම හේතුව බවට පත්වෙලා තිබෙන්නේ මේ වාතාවරණයයි. අද ‍යම් උණුසුමක් තිබේ නම් ඒ පක්ෂය ඇතුළත මනාප තරඟයක් ඇතිවීම නිසයි. එහෙම නැතිව සමාජය තුළ මැතිවරණය ගැන උනන්දුවක් නැහැ. ප්‍රියතාවයක් නැහැ කියලා කවුරුන් හෝ කියනවා නම් ඒක වැරැදි මතයක් විතරයි.* පසුගිය මැතිවරණවලදී ආණ්ඩු පක්ෂය විශාල ඡන්ද ප්‍රතිශතයක් ලබාගත්තා. එම ප්‍රතිශතය ඇතැම් දිස්ත්‍රික්කවලදී 70% ඉක්මවා ගියා. මෙවරත් ආණ්ඩුවට එම ප්‍රතිශතය ආරක්ෂා කර ගැනීමට පුළුවන් ද?අප කළ සියලු සමීක්ෂණ වාර්තා මගින් හොඳින් තහවුරු වෙලා තිබෙනවා එක්සත් ජනතා නිදහස් සන්ධානය විශිෂ්ට ජයග්‍රහණයක් ලබනවා කියලා. පසුගිය මැතිවරණවලදී ලැබූ ඡන්ද ප්‍රතිශතයට වඩා ඉහළ ඡන්ද ප්‍රතිශතයක් අනිවාර්යෙන්ම ලබාගැනීමට පුළුවන්. මම ඒ දේ කියන්නේ අතිශයෝක්තියෙන් නොවෙයි. අප කළ ස්වාධීන සමීක්ෂණවල ප්‍රතිඵල විදිහටයි.* ඔබ කියන විදිහට ඡන්ද ප්‍රතිශතය ඉහළ යාමට මොන විදිහේ කරුණු ද බලපා තිබෙන්නේ?අත්‍යවශ්‍ය කරුණු සියල්ල ම පාහේ සපිරීමට පුළුවන් වෙලා තිබෙනවා. අද ඇත්තෙන්ම විපක්ෂයක් නැහැ. බෝඩ් ලෑලි කිහිපයක් පමණයි ඉතිරි වෙලා තිබෙන්නේ. මේ විදිහේ බෝඩ් ලෑලිවලට බැහැ තරඟයක් නිර්මාණය කිරීමට. අනෙක අද විපක්ෂයට තම කාර්ය භාරය ඉටුකිරීමට බැරිවෙලා තිබෙන්නේ එහි නායකත්වයේ දුර්වලතා හා අසමත්කම් නිසයි. එපමණක්ම නොවෙයි, විපක්ෂයේ වේගවත් බිඳවැටීමට මූලික කරුණ වෙලා තිබෙන්නේ අද වෙනකොට ජනාධිපතිතුමා ප්‍රමුඛ ආණ්ඩුව විශාල කාර්ය භාරයක් ඉෂ්ට කර තිබීමයි.ග්‍රාමීය සංවර්ධනය රටේ යටිතල පහසුකම් ඉහළ දැමීම ඇතුළු සියලු කරුණු නිසා ජනතාව තුළ විශාල ප්‍රසාදයක් ආණ්ඩුව පිළිබඳ ඇතිවෙලා තිබෙනවා. නිසා තමයි අවුරුදු නවයක් ගතවෙලත් එක්සත් ජනතා නිදහස් සන්ධානය පිළිබඳ තිබූ ජනතා ආකර්ෂණය බිඳ නොවැටී තිබෙන්නේ.ඒ වගේම මේ මොහොතේදී අප රටත්, රජයත්, ‍රණවිරුවාවත් ආරක්ෂා කරගත යුතුයි. අන්තර්ජාතිකව ඇතිව ඇති කුමන්ත්‍රණය පරාජය කළ යුතුයි. ඒ සඳහා අප සියල්ලම එක්සත් ජනතා නිදහස් සන්ධානය වෙනුවෙන් ඡන්දය පාවිච්චි කළ යුතුයි. එමඟින් පමණයි රටේ එකමුතු බව අපට තහවුරු කර ගැනීමට පුළුවන්කම තිබෙන්නේ.* ඔබ ඔවැනි මතයක් ඉදිරිපත් කළත් රට තුළ ඇතිවී ඇති සංවර්ධනයෙන් පොදු ජනතාවට නිසි ප්‍රතිඵල ලැබී නැතැයි විපක්ෂය චෝදනා කරනවා. මේ ගැන ඔබේ අදහස පැහැදිලි කළ හැකිද?ඕනෑම දෙයක් වැරැදියි කියන සම්ප්‍රදාය තමයි අද විපක්ෂයේ පුරුද්ද වෙලා තිබෙන්නේ. ඒත් රටක ප්‍රජාතන්ත්‍රවාදී විපක්ෂයකට විශාල වගකීමක් තිබෙනවා හොඳ දේට හොඳයි කීමටත්, නරක දේට නරකයි කීමටත්. ඒත් අද විපක්ෂයට ඒ සම්ප්‍රදාය අමතක වෙලා තිබෙන්නේ. ඒ ගැන අපට විශාල කනගාටුවක් වගේම විශ්මයකුයි තිබෙන්නේ.උදාහරණයකට ගනිමු බ්‍රිතාන්‍ය නැතිනම් ඉන්දියාව. ඒ රටවල විපක්ෂය නිතරම වගකීම් සහගතව හා රටට හිතවත්වයි තම දේශපාලනය කරගෙන යන්නේ. ඔවුන් නිතරම මූලිකත්වය ගන්නේ තමන්ගේ දේශපාලනය න්‍යාය නොවෙයි රටේ න්‍යාය පත්‍රයයි. ඒත් අපේ විපක්ෂය නිතරම මුලට ගන්නේ රට නොවෙයි, තමන්ගේ දේශපාලන මතවාදයයි. මේක රටකට සුදුසු දෙයක් නොවෙයි.* ඔබ මීට පෙර සඳහන් කළ‍ා සම්ප්‍රදායික විපක්ෂය වන එක්සත් ජාතික පක්ෂය තුළ විශාල බිඳවැටීමක් හා පසුබැස්මක් ඇති බව. ඒත් අද විකල්ප දේශපාලන පක්ෂ විදිහට ප්‍රජාතන්ත්‍රවාදී පක්ෂයත්, ජනතා විමුක්ති පෙරමුණත් තහවුරු වෙමින් තිබෙනවා යයි විචාරකයන් මත පළකරනවා. මේ ගැන ඔබේ මතය මොන වගේද?මැතිවරණයකදී 2%, 3% නැතිනම් 4% ගත්තට එම පක්ෂය විකල්ප දේශපාලන පක්ෂයක් යැයි හැඳින්වීම වැරැදියි. එහෙනම් අතීතයේදී ලංකා සමසමාජ පක්ෂය, කොමියුනිස්ට් පක්ෂය වැනි පක්ෂ මැතිවරණ කොට්ඨාස මට්ටමින් මන්ත්‍රී ධුර පවා ජයග්‍රහණය කළා. එපමණක් නොවෙයි, ජාතික මට්ටමින් ඡන්ද ප්‍රතිශතය ගත්තාම 15%, 20% තරම් ඉහළ අගයක් ඇති ඡන්ද ප්‍රතිශත පවා ලබා ගත්තා. එදා විපක්ෂ දේශපාලන පක්ෂ ලබාගත්තේ එවැනි විශාල ඡන්ද ප්‍රතිශත.ඒත් අද ජනතා විමුක්ති පෙරමුණට හෝ ප්‍රජාතන්ත්‍රවාදී පක්ෂයට ඉදිරි මැතිවරණයේදී 5% තරම් ඡන්ද ප්‍රතිශතයක් හෝ ලබාගැනීමට හැකියාවක් නැහැ. ඉතින් මේ පක්ෂවලට විකල්ප දේශපාලන පක්ෂ කියලා හඳුන්වන්නේ කොහොමද.අනෙක මේ වන විටත් ප්‍රජාතන්ත්‍රවාදී පක්ෂයේ ගල් එකිනෙක ගැලවෙමින් තිබෙන්නේ. මාධ්‍ය ලේකම්වරයාගේ සිට විශාල ක්‍රියාකාරිකයන් පිරිසක් එම පක්ෂය අතැර ගිහින් තිබෙන්නේ. මේ පක්ෂයට ඉදිරි ගමනක්, ඉදිරි දැක්මක් ඇතැයි සිතීමට බැහැ.ජනතා විමුක්ති පෙරමුණ නායකයා කියන මුහුණ මාරු කරලා අලුත් අත්හදා බැලීමක් කිරීමට උත්සාහ කළත් එම උත්සාහයත් මේ වන විට පුස්සක් බවට පත්වෙලා තිබෙනවා.* ඔබ අනෙක් දේශපාලන පක්ෂවල ආරවුල් පිළිබඳව කතා කළත් ආණ්ඩුව තුළ කටයුතු කරන මුස්ලිම් කොංග්‍රසය වැනි දේශපාලන පක්ෂ ආණ්ඩුවෙන් ඉවත් වන බවට ආරංචි පැතිරෙනවා. මේ තත්ත්වය පිළිබඳව ඔබේ මතය කුමක්ද?එක්සත් ජනතා නිදහස් සන්ධානය කියන්නේ එක් දේශපාලන පක්ෂයක් නොවෙයි, පක්ෂ දහසයකින් යුතු දේශපාලන සන්ධානයක්. මේ සන්ධානය තුළ කටයුතු කරන විවිධ දේශපාලන පක්ෂවලට විවිධ දේශපාලන මතවාද ප්‍රතිපත්ති තිබෙන්න පුළුවන්. ඒත් අපට එක්සත් ජනතා නිදහස් සන්ධානය තුළ තිබෙන්නේ එකම ප්‍රතිපත්තියක් පමණයි. අපේ සියලු දේශපාලන පක්ෂ ඒ පොදු ප්‍රතිපත්තියට අනුගතවයි කටයුතු කරන්නේ. මුස්ලිම් කොංග්‍රසය වුණත්, ජාතික හෙළ උරුමය වුණත් ‍ශ්‍රී ලංකා නිදහස් පක්ෂය වුණත් අනුගමනය කරන්නේ සන්ධානයේ ප්‍රතිපත්තියයි. ඒත් අද ඇතැම් අයට ඕනවෙලා තිබෙනවා සන්ධානයේ සමඟිය හා ඒකාබද්ධතාවය බිඳ දැමීමට. ඒත් එක්සත් ජනතා නිදහස් සන්ධානය සහෝදර පක්ෂ කිසිවක් මේ උගුල්වල නොපැ‍ටලෙන බව විශ්වාසයි.* කලාකරුවන් සක්‍රීය දේශපාලනයට පිවිසීම පිළිබඳව පසුගිය කාලයේදී දේශපාලන ක්ෂේත්‍රය තුළ විශාල කතාබහක් ඇතිවුණා පමණක් නොවෙයි කලාකරුවන්ගේ ආගමනය ගැන ඇති වූ අදහස් උදහස් ගැන ඔබේ මතය පැහැදිලි කළ හැකිද?කලාකරුවන් දේශපාලනයට පිවිසීම අලුත් දෙ‍යක් නොවෙයි. ජ්‍යෙෂ්ඨ වාමාංශික නායකයෙකු වූ ඇන්. ඇම්. පෙරේරා මහතාත් නළුවෙක් විදිහට සිටි අයෙක්. ඉන්පසු විජය කුමාරතුංග මහතාත් දේශපාලනය තුළ විශාල ඉඩක් වෙන්කර ගත්තා. අද වුණත් ආණ්ඩු පක්ෂය හා විපක්ෂය තුළ කලාකරුවන් රාශියක් මන්ත්‍රීවරු විදිහටත් ඇමැතිවරු විදිහටත් කටයුතු කරනවා. ජීවන් කුමාරතුංග, රන්ජන් රාමනායක, මාලිනි ෆොන්සේකා, උපේක්ෂා ස්වර්ණමාලි, ජයන්ත කැටගොඩ වගේ අය ඉන්නවා. ඒ නිසා කලාකරුවන්ට දේශපාලනය කියන එක අමුතු දෙයක් නොවෙයි. ඒත් දේශපාලනයට එන කලාකරුවා තුළ දේශපාලනය ගැන අවබෝධයක් තිබිය යුතුයි. කලාකරුවන් භාර ඇමැතිවරයා ලෙස මට ඒ ගැන ප්‍රකාශ කිරීමට ඇත්තේ එපමණයි. අනෙක මට කියන්න බැහැ කලාකරුවන්ට දේශපාලනය නුසුදුසුයි කියලා.* කලා ක්ෂේත්‍රයේ දියුණුව හා ඉදිරිය ශක්තිමත් කිරීමට ආණ්ඩුව ගෙන ඇති පියවර පිළිබඳව පැහැදිලි කිරීමක් කළ හැකිද?නෙළුම් පොකුණ රඟහල ඉදිකළා. ඊට අමතරව ප්‍රාදේශීය මට්ටමින් මේ විදිහේ රඟහල් ඉදිකිරීමට කටයුතු කර තිබෙනවා. ඒ එක්කම ජෝන් ද සිල්වා රඟහල, එල්ෆින්ස්ටන් රඟහල අලුත් යුගයට ගැළපෙන විදිහට වැඩිදියුණු කිරීමට කටයුතු කර තිබෙනවා.මේ කාලය තුළ නාට්‍ය ක්ෂේත්‍රය තුළ දියුණුවක් පමණක් නොවෙයි නාට්‍යකරුවන්ගේ ජීවන තත්ත්වය ඉහළ දැමීමට අප කටයුතු කර තිබෙනවා. නාට්‍යකරුවන්ට වාහන ණයක් ලබාදීමටත්, එහි පොලිය රජය මඟින් ගෙවීමටත් අප කටයුතු කර තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n140317_br2</link>
    <topic>කැමරා ශිල්පි එම්.ඒ ගෆූර් අභාවප්‍රාප්තවෙයි</topic>
    <author/>
    <content>ප්‍රවීණ සිනමා කැමරා ශිල්පි එම්.ඒ ගෆූර් මහතා අභාවප්‍රාප්ත වී තිබේ.දේශීය සිනමාවේ වැඩිම චිත්‍රපට සංඛ්‍යාවක කැමරා අධ්‍යක්ෂකවරයා වූ ඔහු අද (17) අලුයම මිය යන විට 80 වන වියේ පසුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n140317_br1</link>
    <topic>ප්‍රවීණ රංගන ශීල්පි මර්සි එදිරිසිංහ අභාවප්‍රාප්තවෙයි</topic>
    <author/>
    <content>ප්‍රවීණ ගායන ශිල්පිණියක,රංගන ශීල්පිණියක වූ මර්සි එදිරිසිංහ මහත්මිය අභාවප්‍රාප්ත වී තිබේ. අද(17) උදෑසන ගම්පහ පිහිටි පෞද්ගලික රෝහලකදී ඇය අභාවප්‍රාප්ත වූ බව වාර්තා වෙයි. පසුගිය දිනවල ඇය දැඩිලෙස රෝගාතුරවීම හේතුවෙන් රෝහල්ගත වී ප්‍රතිකාර ලබමින් සිටියාය. එතුමිය මිය යන විට 68 වන වියේ පසුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n1403171</link>
    <topic>සංවර්ධනයේ ගමන කඩාකප්පල් කරන්නට ඉඩ තබන්න එපා රට වෙනු‍ෙවන් යුක්තිය දිනවන්නට ශක්තිය ධෛර්යය ලැබේවා</topic>
    <author>ධනුෂ්ක ගොඩකුඹුර මාතර සිට</author>
    <content>ලෝකයේ ඉහළම දියුණුවක් කරා රට ගොඩනඟන සංවර්ධනයේ ගමන කඩාකප්පල් කරන්නට හෝ අතරමඟ නතර කරන්නට හෝ ඉඩ නොතබන ලෙස ජනාධිපති මහින්ද රාජපක්ෂ මහතා ජනතාවගෙන් ඉල්ලා සිටියේය.රට ගොඩනඟන ගමන ඉදිරියට ගෙන යන්නට ජනතාව රජයත් සමඟ සිටිනු තමාට විශ්වාස බවත් මේ රට වෙනුවෙන් යුක්තිය දිනවන්නට ජනතාවට ශක්තිය ධෛර්ය ලැබෙනු ඇති බවත් ජනාධිපතිවරයා පැවසීය.මේ රටේ අනෙකුත් දේශපාලන පක්ෂවල න්‍යාය පත්‍රවලට දමන්නට සංවර්ධන යෝජනා ක්‍රම අද ඉතිරිව නැති බව පැවසූ ජනාධිපතිවරයා සංවර්ධනය වෙනුවෙන් කරන්නට කිසිදු යෝජනාවක් නැති තත්ත්වයට රට පත් කළ පසු ඔවුන් අපේ සංවර්ධනය බාල්දු කරමින් කථා කරන බව ප්‍රකාශ කළේය.පොරොන්දුවලින් බංකොලොත් වූ දේශපාලනඥයන්ට අද අවශ්‍යව ඇත්තේ මේ සංවර්ධනය නතර කරන්නට බව පෙන්වා දුන් ජනාධිපතිවරයා ඒ සඳහා විදේශ බලවේග අප රටට බලපෑම් කරන තුරු බලා සිටින බවත් පැවසීය.ජනාධිපති මහින්ද රාජපක්ෂ මහතා මේ අදහස් පළ කළේ දක්ෂිණ අධිවේගී මාර්ගයේ දෙවැනි අදියර ගාල්ල පින්නදූව සිට මාතර ගොඩගම දක්වා කොටස ජනතා අයිතියට පත් කිරීමේ අවස්ථාවට මාතරදී පෙරේදා (15) එක්වෙමිනිකොළඹ ගෝල්ෆේස් පිටිය ඉදිරියේ මුහුද ගොඩ කර අක්කර සිය ගණනක් අලුතෙන් රටට ලබා දෙන විට එවැන්නක් කරන්නට තබා හිතන්නටවත් නොහැකි වූ පිරිස් ඒ දෙස ඊර්ෂ්‍යාවෙන් හො ක්‍රෝධයෙන් බලන බවත් ජනාධිපතිවරයා පැවසීය.දේශප්‍රේමය විකුණා කටයුතු කරන්නට සූදානම් වන බවට ඇතැමුන් චෝදනා කළත් අපි මේ රටේ ජනතාවට මාතෘ භූමියට ආදරය කරන්නට හැකි වන අන්දමට දේශප්‍රේමය ජනතා සිත්වල වැපිරූ බවත් ජනාධිපතිවරයා පැවසීය.මාතෘ භූමියට ආදරය කිරීම වරදක් නොවන බව පෙන්වා දුන් ජනාධිපතිවරයා එය තමන් ඉපදුණු, ජීවත් වන, මිය යන මාතෘ භූමියට ආදරය කිරීම සියලු ජාතීන්ගේ වගකීමක් බවත් අවධාරණය කළේය. අපේ රටේ යහපාලනයක් නැතැයි කියන අය මැතිරවණ පැවැත් වූ ආකාරය ජනතාවට මතක ඇති බවත් කියන්නට දෙයක් නොමැති තැන ලෝකයෙන් අප රටට බලපෑම් එල්ල වන තෙක් බලා සිටින බවත් ජනාධිපතිවරයා පැවසීය.අපේ විදේශ ප්‍රතිපත්තිය වැරැදි යැයි චෝදනා කරන්නේ එදා උතුරට පරිප්පු දමන්නට, විදේශ හමුදා පැමිණ අපේ හමුදා බැරැක්කවලට කොටු කරන්නට, සටන් විරාම ගිවිසුම්වලින් රට බෙදන්නට කටයුතු කළ අය බව පෙන්වා දුන් ජනාධිපතිවරයා ඒ ආකාරයේ විදේශ ප්‍රතිපත්ති නම් අපට එපා යැයි ප්‍රකාශ කළේය.සිතුල්පව්ව රජ මහා විහාරාධිපති මැටරඹ හේමරතන හිමියන් ප්‍රමුඛ මහා සංඝරත්නයත් සර්වාගමික පූජ්‍ය පක්ෂයත් අගමැති දි. මු. ජයරත්න, දකුණු පළාත් ආණ්ඩුකාර කුමාරි බාලසූරිය, ඇමැතිවරුන් වන ඩලස් අලහප්පෙරුම, මහින්ද යාපා අබේවර්ධන, චන්ද්‍රසිරි ගජධීර, මහින්ද අමරවීර, ලක්ෂ්මන් යාපා අබේවර්ධන, ව්‍යාපෘති ඇමැති නිර්මල කොතලාවල,මහින්ද අමරවීර, ශ්‍රී ලංකාවේ චීන තානාපති වූ ජියන් ආවෝ යන මහත්ම මහත්මීන් ඇතුළු පිරිසක් ද මේ අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n1403172</link>
    <topic>දක්ෂිණ අධිවේගී මග දෙවැනි අදියර ජනපති ජාතියට තිළිණ කරයි</topic>
    <author>ධනුෂ්ක ගොඩකුඹුර, මාතර දිසා විශේෂ, මාතර විශේෂ, තිහගොඩ සමූහ මාතර සිට</author>
    <content>ඉතිහාසයේ පටන් කොළඹත් මාතරත් අතර තිබුණු ඵෙතිහාසික දුර මිනිත්තුවලට සීමා කළ දක්ෂිණ අධිවේගී මාර්ගයේ දෙවැනි අදියර වන පින්නදූව- ගොඩගම අතර අධිවේගී මාර්ගය ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (15) ජාතියට තිළිණ කෙරිණි.ශ්‍රී ලාංකේය මාර්ග සංවර්ධන ඉතිහාසයේ ස්වර්ණතම පිටුවක් පෙරළමින් ජනාධිපතිතුමා දක්ෂිණ අධිවේගී මාර්ගයේ පින්නදූව අන්තර් හුවමාරුවෙන් අධිවේගි මාර්ගයට සිය රථය පදවා ගොඩගම පිවිසුම දක්වා පැමිණ මෙම ඵෙතිහාසික අවස්ථාවට සනිටුහන් කළේය.රටට නිදහස උරුම කර දුන් අභීත නායකයා සංවර්ධනයේ යෝධ පියවරක් තබමින් අධිවේගයේ ගමන් කරනු දකින්නට පින්නදූව සිට ගොඩගම දක්වා වූ ජනතාව අධිවේගී මාර්ගය දෙපස රැස්ව සිටි අතර ජනාධිපතිවරයා රැගයත් රිය එහි ගමන් කරත්ම ඔල්වරසන් දෙමින් ප්‍රීතිඝෝෂා කළහ.දක්ෂිණ අධිවේගි මාර්ගයේ කොට්ටාව සිට පින්නදූව දක්වා කිලෝමීටර් 95. 3කින් යුක්ත වන ප්‍රථම අදියර 2011 වසරේදී ජනාධිපතිතුමාගේ අතින් විවෘත කෙරුණු අතර පෙරේදා ජාතියට තිළිණ කෙරුණේ පින්නදූව සිට ගොඩගම දක්වා වන කිලෝමීටර් 30. 8කින් සමන්විත දෙවැනි අදියරයි.කොට්ටාව සිට ගොඩගම පිවිසුම දක්වා කිලෝමීටර් 126කින් යුත් දුර ගෙවන්නට දැන් ගත වන්නේ මිනිත්තු 90ක වූ සුළු කාලවේලාවක් පමණක් වන අතර ආරම්භයේ සිට පිළිවෙළින් කොට්ටාව, කහතුඩුව, ගැලණිගම, දොඩන්ගොඩ, වැලිපැන්න, කුරුඳුගහහැතැප්ම, බද්දේගම, පින්නදූව, ඉමදූව, කොක්මාදූව සහ ගොඩගම අන්තර් හුවමාරු පිහිටා ඇත.කොට්ටාව සිට ගොඩගම දක්වා දිවෙන දක්ෂිණ අධිවේගී මාර්ගයට අමතරව කොළඹ පිටත වටරවුම් මාවතේ ප්‍රථම අදියර වශයෙන් කොට්ටාව සිට කඩුවෙල දක්වා අධිවේගී මාර්ගයත් කොළඹ සිට කටුනායක දක්වා දිවෙන අධිවේගී මාර්ගයත් මේ වන විට ජාතියට හිමි කර දී අවසානය.දක්ෂිණ අධිවේගී මාර්ගයේ දෙවැනි අදියර විවෘත කරන්නට පින්නදූව අන්තර් පිවිසුම වෙත පැමිණි ජනාධිපතිතුමා වෙත ජනතාවගෙන් උණුසුම් ප්‍රතිචාර හිමි විය. මහා සංඝරත්නයේ ආශිර්වාද මධ්‍යයේ අධිවේගය විවෘත කළ ජනාධිපතිතුමා අවට සිරි නරඹමින් තමන් උපන් බිමට නුදුරුව පිහිටි ගොඩගම අන්තර් හුවමාරුවෙන් ප්‍රවේශ පතට මුදල් ගෙවා දක්ෂිණ අධිවේගයේ දෙවැනි අදියරේ ප්‍රථම මඟියා ලෙස ගමන නිමා කළේය.අනතුරුව ජනාධිපතිතුමාගේ ප්‍රධානත්වයෙන් ගොඩගම අන්තර් හුවමාරුව අසළදී දැවැන්ත ජන ගඟකින් සමන්විත ජන හමුවක් ද පැවැත් වුණු අතර ජනාධිපතිතුමා, යෞවන කටයුතු සහ වෘත්තීය පුහුණු ඇමැති ඩලස් අලහප්පෙරුම, චීන තානාපති ශ්‍රී ලංකාවේ චීන තානාපති වූ ජියන් ආවෝ මහත්වරු මෙහිදී සුබපැතුම් එක් කළහ.සිතුල්පව්ව රජ මහා විහාරාධිපති මැටරඹ හේමරතන හිමියන් ප්‍රමුඛ මහා සංඝරත්නයත් සර්වාගමික පූජ්‍ය පක්ෂයත් අගමැති දි. මු. ජයරත්න, දකුණු පළාත් ආණ්ඩුකාර කුමාරි බාලසූරිය, ඇමැතිවරුන් වන මහින්ද යාපා අබේවර්ධන, චන්ද්‍රසිරි ගජධීර, මහින්ද අමරවීර, ලක්ෂ්මන් යාපා අබේවර්ධන, ව්‍යාපෘති ඇමැති නිර්මල කොතලාවල,මහින්ද අමරවීර යන මහත්ම මහත්මීන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n1403173</link>
    <topic>හංවැල්ල තුන්නානේ කලහකාරයෝබොරැල්ලේ අයි. පී. මරාදමති</topic>
    <author>රක්ෂණ ශ්‍රියන්ත, අවිස්සාවේල්ල විශේෂ, හෝමාගම සංචාරක, බුලත්කොහුපිටිය සමූහ</author>
    <content>ජිනීවා මානව හිමිකම් සමුළුව පැවැත්වෙන අතර තුර දෙමළ ඩයස්පෝරාවට සහය ලබාදීම සඳහා හංවැල්ල තුන්නාන ප්‍රදේශයේ ප්‍රදේශවාසීන් කුපිත කරවමින් මිනීමරු දේශපාලනයෙන් බලයට ඒමට තැත් කරන කඩාකප්පල්කාරි සංවිධානයක් විසින් ඊයේ (16) අලුයම මෙහෙයවූ උද්ඝෝෂණයකදී, එම කඩාකප්පල්කාරීන් විසින් කපා දැමූ ගසකට යටවීමෙන් බොරැල්ල පොලිස් ස්ථානාධිපති ප්‍රධාන පොලිස් පරීක්ෂක ප්‍රසාද් සිරිවර්ධන මහතා මිය‍ගොස් තවත් පොලිස් නිලධාරීහු හත්දෙනෙක් තුවාල ලැබූහ. ප්‍රකෝපකාරී ලෙස හැසිරුණු උද්ඝෝෂකයන් මාර්ගයේ ටයර් පුළුස්සමින්, ගස් කපාදමමින් විශාල ප්‍රමාණයේ කලුගල් දමා මාර්ගය හරස් කරමින් උද්ඝෝෂණයේ නියලුණහ.තුන්තාන ප්‍රදේශයේ රබර් ආශ්‍රිත කර්මාන්තශාලාවකට විරෝධය පා එම ප්‍රදේශවාසීන් විරෝධතාව ආරම්භ කර තිබුණි.මේ කර්මාන්ත ශාලාව සම්බන්ධව පොලිසිය අධිකරණයට වාර්තා කර තිබූ අතර මේ කර්මාන්ත ශාලාව පිළිබඳ අධිකරණය විවිධ වාර්තා 13ක් කැඳවා තිබියදීත් මේ විරෝධතාව ආරම්භ කර ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පැවැසීය.මෙවැනි තත්ත්වයක් තිබියදීත් යම්කිසි සංවිධානාත්මක කඩාකප්පල්කාරී පිරිසක් මේ ගම්වාසීන් කුපිත කරවා, රතුපස්වල සිද්ධිය ආදර්ශයට ගනිමින් හයිලෙවල් මාර්ගයේ පහත්ගම, මීපේ කොටස සම්පූර්ණයෙන් අවහිර කොට උද්ඝෝෂණයේ යෙදී ඇති අතර මේ හේතුවෙන් කිලෝමීටර් හයක් හතක් දිග වාහන පෝලිමක් මාර්ගයේ දෙපැත්තටම ඇතිවී ඇති අතර, ලක්ෂ සංඛ්‍යාත පිරිසක් අපහසුතාවට පත්ව සිටියහ.මේ අවහිරතාව ඉවත්කිරීම සඳහා විවිධ පොලිස් ස්ථානවලින් පොලිස් නිලධාරීන් කැඳවා තිබූ බවත්, මීපේ සිට පාදුක්ක දෙසට ඇති බාධක ඉවත් කරමින් බොරැල්ල පොලිසියේ ස්ථානාධිපති ප්‍රධාන පොලිස් පරීක්ෂක ප්‍රසාද් සිරිවර්ධන මහතා යමින් සිටියදී විරෝධතාකරුවන් විසින් අඩක් කපා තිබූ ගසක් ඒ මහතා වෙතට තල්ලු කිරීමෙන් හෙතෙම එම ගසට යටවී තිබෙන බව පොලිස් මාධ්‍ය ප්‍රකාශකවරයා පවසයි. අනතුරින් තුවාල ලැබූ බොරැල්ල පොලිස් ස්ථානාධිපතිවරයා අවිස්සාවේල්ල රෝහලට ඇතුළත් කිරීමෙන් පසු මියගොස් තිබේ.මේ උද්ඝෝෂණකරුවන් පහරදීම හේතුවෙන් පොලිස් කැරලි මර්දන ඒකකයේ නිලධාරීන් පස්දෙනකු හා පාදුක්ක පොලිසියේ නිලධාරීන් දෙදෙනකු තුවාල ලබා තිබේ. පොලිසියේ කැබ් රථයකට රුපියල් ලක්ෂ එකහමාරක පමණ අලාභයක් සිදුවී ඇති බවද පොලිස් මාධ්‍ය ප්‍රකාශකවරයා කියයි.ජල ප්‍රහාර හා කඳුළු ගෑස් ප්‍රහාර හා අවම බලය පාවිච්චි කරමින් පිරිස විසුරුවා හැර ඇති අතර සිද්ධියට සම්බන්ධ පිරිමි 40ක් හා කාන්තාවන් 7 දෙනකු පොලිස් භාරයට ගෙන ඔවුන්ගේ ප්‍රකාශ සටහන් කර ගැනීමෙන් අනතුරුව මුදාහැර ඇති බවද හෙතෙම සඳහන් කරයි. සාමකාමී උද්ඝෝෂණ කිරීමට නීතියෙන් කිසිදු බාධාවක් නොමැති බව පවසන පොලිස් මාධ්‍ය ප්‍රකාශකවරයා, රජය හා පොලිසිය අපකීර්තියට පත්කිරීමට විවිධ කඩාකප්පල්කාරීන් ගන්නා කූඨ උපක්‍රමවලට ජනතාව හසු නොවී කල්පනාකාරී වන ලෙසටද ඉල්ලා සිටී.යුද්ධයෙන් පසු මියගිය හයවන පොලිස් නිලධාරියා වන ප්‍රධාන පොලිස් පරීක්ෂක ප්‍රසාද් සිරිවර්ධන මහතා 1989 ඔක්තෝබර් 8 වැනිදා උප පොලිස් පරීක්ෂකවරයකු ලෙස පොලිස් සේවයට එක්වී තිබේ. 1997 වසරේ පොලිස් පරීක්ෂකවරයකු ලෙස උසස් වීම් ලැබූ සිරිවර්ධන මහතා යුද්ධය පැවති සමයේ සෙට්ටිකුලම පොලිස් ස්ථානාධිපතිවරයා ලෙස සේවය කර ඇත.පොලිස් මත්ද්‍රව්‍ය කාර්යාංශයේ ස්ථානාධිපතිවරයා ලෙස මත්ද්‍රව්‍ය ජාවාරම්කරුවන්ට එරෙහිව විශාල සේවයක් ද සිදුකර ඇති හෙතෙම වව්නියාව, මෝදර, කටුනායක, ගුවන්තොටුපල, බොරැල්ල යන ‍පොලිස් ස්ථානවල ස්ථානාධිපතිවරයා ලෙස කටයුතු කොට තිබේ. වසර 25ක් පොලිස් සේවයේ යෙදී ඇති ඒ මහතාට පොලිසියට කළ සේවාව වෙනුවෙන් උපහාර හා ත්‍යාගවලින් 451 වතාවක් පිදුම් ලබා ඇත. වයස අවුරුදු 11ක දියණියක් ද වයස 12ක පුතෙකුගේද ආදරණීය පියෙකි.මේ වනවිට තුන්තාන ප්‍රදේශයේ තත්ත්වය සමනය කර ඇති අතර, සාමය හා ආරක්ෂාව සඳහා 1500ක පමණ පොලිස් හා විශේෂ බලකාය යොදවා ඇති අතර පිරිස ප්‍රකෝපකරමින් කඩාකප්පල්කාරී කටයුතුවල යෙදුන හා පොලිස් ස්ථානාධිපතිවරයා ඝාතනය කළ පිරිස අත්අඩංගුවට ගැනීමට විශේෂ පොලිස් පරීක්ෂණ කණ්ඩායම් යොදවා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n1403174</link>
    <topic>අස්ගිරි මහ නා හිමි 85 වන ජන්ම දිනය අද ජනපතිගෙන් සුභාශිංසන</topic>
    <author>අසේල කුරුළුවංශ</author>
    <content>සියම් මහ නිකායේ අස්ගිරි විහාර පාර්ශවයේ මහ නායක අග්ග මහා පණ්ඩිත අතිපූජ්‍ය උඩුගම ශ්‍රී බුද්ධරක්ඛිත මහ නායක ස්වාමින්ද්‍රයන් වහන්සේගේ 85 වන ජන්ම දිනය අදට (17) යෙදී ඇත.ජනාධිපති මහින්ද රාජපක්ෂ මහතා උන්වහන්සේට සුබාසිරි පතමින් මෙසේ කියයි.පුරා හැට නව වසරක් මුළුල්ලේ ශ්‍රී සම්බුද්ධ ශාසනයේ චිරස්ථිතිය පතා සියලු නිකායන්හි ගෞරවනීය වූ මහ සඟරුවන සමගින් එක්ව හරවත් යමක් සමාජයට දායාද කරන්නට අස්ගිරි මහනායක මාහිමිපාණන් වහන්සේ නිරන්තරයෙන් ගන්නා උත්සාහය අගය කළ යුතු බව ජනාධිපති මහින්ද රාජපක්ෂ මහතා පවසයි.ජාතියේ නාමයෙන්, රටේ අනාගත පරපුරේ නාමයෙන් ශ්‍රී විභූතිය උදෙසා කරනු ලබන ජාතික කර්තව්‍යයන්වලදී ඒ ස්ථානයන් කරා තමන් වහන්සේගේ ශරීර සෞඛ්‍ය ගැන ද නොසිතමින් අස්ගිරි මහනාහිමියන් වැඩම කර ආශිර්වාදයන් එක් කිරීම, තමන් පරම පූජනීයත්වයෙන් අපේක්ෂා කරන අසිරිමත් දිරියක් බව ජනාධිපතිතුමා අවධාරණය කර සිටී.ජනාධිපතිතුමා මේ බව සඳහන් කර සිටින්නේ, මහා විහාර වංශික ස්‍යාමෝපාලි මහා නිකායේ අස්ගිරි පාර්ශ්වයේ මහානායක, අස්ගිරි මහා විහාරය, විජයසුන්දරාරාමය, රංගිරි දඹුලු රජමහා විහාරය යන විහාරත්‍රයාධිපති, මහෝපාධ්‍යාය, අග්ගමහා පණ්ඩිත අතිගෞරවාර්හ උඩුගම ශ්‍රී ධම්මදස්සී රතනපාල බුද්ධරක්ඛිතාභිධාන මහානායක මහා ස්වාමීන්ද්‍රයාණන් වහන්සේගේ අදට (17) යෙදෙන 84 වෙනි ජන්ම දිනය නිමිත්තෙන් ශුභාශිංසන පණිවුඩයක් නිකුත් කරමිනි.දශක තුනක් පුරාවට ගිනිගනිමින් බියෙන් ඇළලී ගිය දේශය, ඉන් මුදාගෙන සතර දිග්භාගයේම වෙසෙන සියලු ජාතීන්ට නිදහස්ව නිවහල්ව වාසය කරන්නට අවැසි පරිසරය උදාකර ගැනීම සඳහා තමන් විසින් දියත් කළා වූ ඒ දැවැන්ත වැඩපිළිවෙළට අස්ගිරි මහනාහිමියන් වහන්සේ නිරන්තරයෙන් ආශිර්වාද පළ කිරීමත්, තමන්ව දිරිමත් කිරීමත් පින් සිත් පෙරදැරිව සිහිපත් කරන බව ජනාධිපතිතුමාගේ ශුභාශිංසන පණිවුඩයේ වැඩිදුරටත් සඳහන් වේ.දහම් දැනුමෙන් පරිපූර්ණව, දැන උගත් හෙළයේ මහා පඬිරුවනක් ලෙසින් අපේ මහානායක මාහිමිපාණන් වහන්සේ, මතු සඟ පරපුරට දෙනු ලබන උතුම් ආදර්ශය වචනයෙන් කියා නිම කළ නොහැකි තරම් අගනා බවත් ජනාධිපතිතුමා සඳහන් කර සිටී.“මිනිසා භෞතික වශයෙන් පමණක්ම නොව, ආධ්‍යාත්මික වශයෙන් ද ගොඩනැගීම සඳහා පුද්ගලයාට ශ්‍රද්ධාව මෙන්ම ප්‍රඥාව ද ලබා දිය යුතුය” යන්න තේමා කර ගනිමින් මීට වසර නවයකට පෙරාතුව මේ රටේ අනාගත සුරක්ෂිතතාවයත්, සිල්වත් සාදු ජන සමාජයත් ඇති කරලීම වෙනුවෙන් තමන් දුටු ඒ සුබ සිහිනය යථාර්ථයක් කර ගැනීම සඳහා සැමවිටම අස්ගිරි මහනාහිමියන් වහන්සේගෙන් ලද අවවාද අනුශාසනා මහා පිටිවහලක් වූ බව සමස්ත ජාතියේ ම උත්තුංග පූජෝපහාරයක් පිරිනමමින් ජනාධිපතිතුමා සිය ශුභාශිංසන පණිවුඩය ඔස්සේ සිහිපත් කර සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n1403175</link>
    <topic>කොත්මලේ මහවැලි සෑයේසර්වඥ ධාතූන් තැන්පත් කිරීම අද</topic>
    <author>චින්තා රණසිංහ</author>
    <content>කොත්මලේ මහවැලි මහා සෑරඳුන් ගර්භයේ ශ්‍රී සර්වඥ ධාතූන් වහන්සේලා සහ නිදන් වස්තු තැන්පත් කිරීමේ මහෝත්සවය අද (17) උදෑසන පැවැත් වේ.මෙරට විශාලම ස්තූපය ලෙස සැලකෙන දුටුගැමුණු නිරිඳුන්‍ ඉදි කළ රුවන්වැලි මහා සෑරඳුන්ට අඩි තුනක් උසින් අඩු මහවැලි සෑරඳුන්ගේ උස අඩි 289 ක් ද අඩි 268 ක වට ප්‍රමාණයකින් ද සමන්විත විශ්මිත ස්තූපයකි. සෑ මුදුනේ තැන්පත් කොට ඇති කොත් වහන්සේ අඩි 13 ක් උසින් ද අඩි 21 ක් පමණ උස චූඩා මාණික්‍යයක් ද සහිතව පළමු අදියරේ වැඩකටයුතු මේ වන විට ‍බොහෝ දුරට අවසන්ව ඇත.සම්පූර්ණයෙන්ම ලක් ඉන්ජිනේරුවන් අතින් නිර්මාණය කෙරුණු මහවැලි සෑරදුන්ගේ ගර්භය වානේ සැකිල්ලකට කොන්ක්‍රීට් යොදා නිමවා ඇති ඉතා ශක්තිමත් ස්තූපයක් බව රාජ්‍ය කළමනාකරණ ප්‍රතිසංස්කරණ ඇමැති මහවැලි සංස්කෘතික පදනම භාරයේ සභාපති නවීන් දිසානායක මහතා පවසයි.සිය පියාණන් වන දිවංගත ගාමිනී දිසානායක මහතා‍ගේ සංකල්පයක් මත මෙහි ඉදි කිරීම් කටයුතු ආරම්භ වූ බවත් ජනාධිපති අරමුදල,ඩී.ඒ රාජපක්ෂ අරමුදල, ශ්‍රී ලංකා පොලීසිය, වරාය අධිකාරිය, ශ්‍රී ලංකා යුද හමුදාවේ බෞද්ධ සංගමය, ශ්‍රී ලංකා රේගුව, මහවැලි අධිකාරියේ කාර්ය මණ්ඩලය, ශ්‍රී ලංකාවේ ව්‍යාපාරික ප්‍රජාව සහ රාජ්‍ය නොවන සංවිධාන හා නියෝජිතයන්ගේ පින්බර දායකත්වයෙන් සෑරදුන්ගේ ඉදි කිරීම් කටයුතු කළ බවත් ඇමැතිවරයා පැවැසුවේය.සමස්ත ව්‍යාපෘතිය සඳහා වැය වෙතැයි අපේක්ෂා කරන මුදල රුපියල් මිලියන 120 ක් යැයි ද ඇමැතිවරයා කීය. මහවැලි සංස්කෘතික පදනම විසින් රුපියල් 8,300,000,00 ක මුදලක් තැන්පත් කැර තිබූ අතර එවකට අගමැතිව සිටි ජනාධිපති මහින්ද රාජපක්ෂ මහතා මුදල් ආධාර රැස්කිරීමට දායක වීමෙන් පසු 2008 වර්ෂ අවසානය වන විට රුපියල් මිලියන 32.2 ක මුදල් ආධාර ලැබුණු බව ද ඇමැතිවරයා සිහිපත් කෙළේ ය.මීට අමතරව දේශපාලඥයන්, විද්වතුන්, ව්‍යාපාරිකයින් මෙන්ම කම්කරුවන් ද මහවැලි සෑරදුන් ඉදිකිරීම වෙනුවෙන් මූල්‍යමය දායකත්වය ලබා දුන් බව ද සිහිපත් කෙළේ ය.‍ශ්‍රී සර්වඥ ධාතූන් වහන්සේලා සහ නිදන් වස්තු තැන්පත් කිරීමේ මහෝත්සවය අගමැති දි.මු. ජයරත්න, වාරිමාර්ග හා ජල සම්පත් කළමනාකරණ, පාර්ලිමේන්තු සභානායක නිමල් සිරිපාල ද සිල්වා, සෞඛ්‍ය ඇමැති, ශ්‍රී ලංකා නිදහස් පක්ෂයේ මහ ලේකම් මෛත්‍රීපාල සිරිසේන, උසස් අධ්‍යාපන ඇමැති එස්.බී. දිසානායක, සංස්කෘතික හා කලා කටයුතු ඇමැති ටී.බී. ඒකනායක, මධ්‍යම පළාතේ ආණ්ඩුකාර ටිකිරි කොබ්බෑකඩුව, මධ්‍යම පළාතේ මහ ඇමැති සරත් ඒකනායක යන මහත්වරුන්ගේ සහභාගිත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n1403176</link>
    <topic>මානව හිමිකම් ගැටලු විසඳීමටශ්‍රී ලංකාව දරණ ප්‍රයත්නයට පූර්ණ සහාය</topic>
    <author>මහින්ද අලුත්ගෙදර</author>
    <content>මානව හිමිකම් සහ නීතිය ක්‍රියාත්මක කිරීම සම්බන්ධයෙන් මතුවන ගැටලු විසඳා ගැනීම සඳහා ශ්‍රී ලංකාව දරණ ජාතික ප්‍රයත්නයට පූර්ණ සහාය ලබාදෙන බවද ඒ වෙනුවෙන් පෞද්ගලිකවම සහාය ලබාදීමට තමාට බලය පැවරී තිබෙන බවද පොදුරාජ්‍ය මණ්ඩලීය මහ ලේකම් කමලේෂ් ෂර්මා මහතා අවධාරණය කරයි.සාමය සහ සංවර්ධනය සමඟින් ඉදිරියට ගමන් කරන ශ්‍රී ලංකාවට එරෙහිව එල්ලවන ඕනෑම අභියෝගයක් ජයගැනීම සඳහා පූර්ණ සහාය ලබාදෙන බවද ඒ මහතා ප්‍රකාශ කරයි.ශ්‍රී ලංකාව තුළ සාමය සහ සංහිඳියාව පවත්වාගෙන යමින් කටයුතු කිරීම සඳහා අවශ්‍ය සහය නිරන්තරයෙන් ලබාදෙන බව පවසන ඒ මහතා ශ්‍රී ලංකාවේ සංවර්ධනය වෙනුවෙන් රජය ගෙන තිබෙන වැඩපිළිවෙළ අගය කරන බවද ප්‍රතිසන්ධානය සහ මානව හිමිකම් සුරැකීම සම්බන්ධයෙන් පැන නැගී ඇති ගැටලු නිරාකරණය කර ගැනීම සඳහා ශ්‍රී ලංකාවට සහය ලබාදීමට සුදානම් බවද සඳහන් කරයි.බ්‍රිතාන්‍යයේ ලන්ඩන් නුවර පැවැති අමාත්‍ය ක්‍රියාකාරී කණ්ඩායම් සැලැස්ම අවසානයේදී පැවැති ප්‍රවෘත්ති සාකච්ඡාවකදී මහ ලේකම්වරයා මේ බව ප්‍රකාශ කර තිබෙන බව විදේශ කටයුතු අමාත්‍යාංශය පවසයි.ශ්‍රී ලංකාව දිඟින් දිඟටම පොදුරාජ්‍ය මණ්ඩලීය වටිනාකම් උල්ලංඝනය කරමින් ක්‍රියාකරන බවටත් ඒ සම්බන්ධයෙන් පොදුරාජ්‍ය මණ්ඩලයේ ස්ථාවරය කුමක්ද යන්න පිළිබඳවත් මාධ්‍යවේදියෙකු නැඟූ ප්‍රශ්නයට පිළිතුරු දෙමින් පොදුරාජ්‍ය මණ්ඩලීය මහලේකම් කමලේෂ් ෂර්මා මහතා මේ බව පෙන්වාදී තිබේ.එහිදී දීර්ඝ ලෙස කරුණු දක්වා තිබෙන ඒ මහතා පවසා ඇත්තේ ශ්‍රී ලංකාව සම්බන්ධයෙන් චෝදනා කිරීමට තම සංවිධානයට කිසිඳු අවශ්‍යතාවක් නොමැති බවත් අභියෝග ජයගැනීම සඳහා ශ්‍රී ලංකාව ගන්නා උත්සාහයට සහයෝඟය ලබාදීම තම අරමුණ වී තිබෙන බවත්ය.පසුගිය 2013 වසරේ ශ්‍රී ලංකාවේදී පැවැති පොදුරාජ්‍ය මණ්ඩලීය රාජ්‍ය නායක සමුළුව සම්බන්ධයෙන් අදහස් පළකරමින් පොදුරාජ්‍ය මණ්ඩලීය මහලේකම්වරයා සඳහන්කර ඇත්තේ එම සැසිවාරයේදී ක්‍රියාත්මක කළයුතු ඉදිරි සැළසුම් 10ක් පිළිබඳ ක්‍රමවේදයන් සැකසූ බවත් එයින් අත් කරගෙන ඇති ප්‍රගතිය සම්බන්ධයෙන් මේ වනවිට පොදුරාජ්‍ය මණ්ඩලීය නිල වෙබ් අඩවියේ සඳහන්කර තිබෙන බවත්ය.මේ අතර ඒ මහතා පෙන්වාදී තිබෙන්නේ ඒ සම්බන්ධයෙන් තම පූර්ණ අවධානය යොමුකරන බවයි. පොදුරාජ්‍ය මණ්ඩලයේ ප්‍රධාන අරමුණ වන්නේ සාමාජික රටවල උද්ගත වන ගැටළු විසඳා ගැනීමට දිඟින් දිඟටම උපකාර කිරීම බව පෙන්වාදී තිබෙන කමලේෂ් ෂර්මා මහතා එය අඛණ්ඩව සිදුකිරීමේ ප්‍රතිපත්තිය පොදුරාජ්‍ය මණ්ඩලය අනුගමනය කරන බැවින් සියලු පාර්ශව ඒ සම්බන්ධයෙන් දැඩි අවධානය යොමු කළයුතු බවද සඳහන්කර තිබේ. ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස්, ඉන්දීය විදේශ ඇමැති සල්මන් කුර්ෂිඩ් මහත්වරුද මේ අවස්ථාවට එක්ව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n1403177</link>
    <topic>මධ්‍යම පළාත් සභා මන්ත්‍රී සංජීව කවිරත්න අභාවප්‍රාප්ත වෙයි</topic>
    <author>අසේල කුරුළුවංශ</author>
    <content>මධ්‍යම පළාත් සභා මන්ත්‍රී සංජීව කවිරත්න මහතා ඊයේ (16) අභාවප්‍රාප්ත විය. මියයන විට ඒ මහතා( 44) වන වියේ පසුවිය.හෘද සැත්කමකට ලක්ව මහනුවර මහ රෝහලේ හෘද රෝග අංශයේ දැඩි සත්කාර ඒකකයේ ප්‍රතිකාර ඒකකයේ ප්‍රතිකාර ලබමින් සිටියදී මියගිය කවිරත්න මහතා දෙදරු පියෙකි.හිටපු සංස්කෘතික රාජ්‍ය අමාත්‍ය පී.බී කවිරත්න මහතාගේ කණිටු පුතු වන ‍ඒ මහතා මියයන විට එජාප දඹුල්ල ආසන සංවිධායක ලෙස කටයුතු කළේය. කලක් රත්තොට එජාප සංවිධායක ධූරය හෙබවූ කවිරත්න මහතා 1991 වසරේ සිට අකන්ඩව පළාත් සභාව නියෝජනය කරයි.ඒ අතර කාලය තුළ වසර 2001-2003 දක්වා ඔහු මාතලේ දිස්ත්‍රික් මන්ත්‍රීවරයෙකු ලෙස පාර්ලිමේන්තුව නියෝජනය කළේය.කලක් මාධ්‍යවේදියෙකු ලෙස ලේක්හවුස් ආයතනයේ දිනමිණ හා ජනතා පුවත්පත්වලට අනුයුක්ත‍ව කතෘ මණ්ඩල මාධ්‍යවේදියෙකු ලෙස සේවය කළ කවිරත්න මහතා පරිසර සුරැකීමේ වැඩසටහන්වලදී පෙරමුණ ගෙන ක්‍රියා කළ පරිසර හිතකාමියෙකි.දේහය මහජන ගෞරවය සඳහා රත්තොට කම්බිඅඩිය නිවසේ තැන්පත් කර ඇත. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n1403178</link>
    <topic>තැපැල් ඡන්ද ලකුණු කිරීමට අතිරේක දිනයක් 20දා</topic>
    <author>නිරූෂි විමලවීර</author>
    <content>මෙතෙක් තැපෑලෙන් ඡන්දය සලකුණු කිරීමට නොහැකි වූ තැපැල් ඡන්ද දායකයන්ට මෙම මස 20දා අතිරේක දිනයක් ලබා දෙන බව මැතිවරණ මහ ලේකම්කාර්යාලය පවසයි.කොළඹ දිස්ත්‍රික් තැපැල් ඡන්ද දායකයන්ට රාජගිරිය මැතිවරණ මහ ලේකම් කාර්යාලයෙන්ද ,ගම්පහ ,කළුතර ,ගාල්ල,මාතර හා හම්බන්තොට ආදි දිස්ත්‍රික් තැපැල් ඡන්ද දායකයන්ට ඒ ඒ දිස්ත්‍රික් මැතිවරණ කාර්යාලයෙන්ද 20 දා ඡන්දය භාවිතා කළ හැකි බව නියෝජ්‍ය මැතිවරණ කොමසාරිස් එම්.එම්. මොහමඩ් මහතා අනාවරණය කෙළේය.මෙම මස 29 දා පැවැත්වෙන බස්නාහිර හා දකුණු පළාත් සභා මැතිවරණයේ ඡන්ද පත්‍රකා 21 දාට පෙර බෙදා අවසන් කෙරෙන බවද ඡන්ද පත්‍රකා නොලැබෙන ලියා පදිංචි ඡන්ද දායකයන්ට තැපැල් කාර්යාලයට වලට ගොස් අනන්‍යතාව තහවුරු කොට ඡන්ද පත්‍රකා ලබා ගත හැකි බවද නියෝජ්‍ය මැතිවරණ කොමසාරිස්වරයා අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n1403179</link>
    <topic>ලොව ප්‍රථම රජයේ බන්ධනාගාර පාසල අද වටරැකදී ඇරේ</topic>
    <author>බන්ධුල ගුණසේකර</author>
    <content>බන්ධනාගාර ගතව සිටින රැඳචියන් සඳහා ඉදි කරනු ලැබූ ලොව ප්‍රථම රජයේ බන්ධනාගාර පාසල අද (17 දා) වටරැක බන්ධනාගාර පරිශ්‍රයේදී විවෘත කෙරෙන බව බන්ධනාගාර පුනරුත්තාපන අමාත්‍ය චන්ද්‍රසිරි ගජධීර මහතා පවසයි.මේ සඳහා වෙන්කර ඇති මුදල රුපියල් එක් කෝටි අනූ ලක්ෂයක් (1,90,00000) පමණ වේ. 8 වසර හා 9 වසර සඳහා තෝරා ගත් රැඳවියන් එකසිය අසූ තුන් දෙනෙකුට (183) ප්‍රථමයෙන්ම නේවාසිකව අධ්‍යාපනය ලැබී‍මේ අවස්ථාව මෙහිදී මුල් වරට හිමි වෙයි.නව බන්ධනාගාර පාසල රැඳවියනට සිය අධ්‍යාපන කටයුතු නිසි පරිදි සිදු කර ගෙන යාමට වඩාත් සුදුසු පරිසරයක ඉදිකර තිබේ.මෙහි අධ්‍යාපනය ලබන පිරිසට අවශ්‍ය නිල ඇඳුම් රජයෙන් නොමිලේ සැපයේ. අධ්‍යාපන නිර්දේශ වලට අනුකූලව රජයේ ගුරුවරුන් මෙහිදී අධ්‍යාපනය ලබා දෙයි.මෙම පාසල මහින්දෝදය විද්‍යාගාරයකින් සහ පරිගණකාගාරයකින්ද සමන්විතය. උසස් අධ්‍යාපනය දක්වාද මෙම පාසලේදී රැඳවියන් යොමු කෙරෙති. විශේෂිත අවස්ථාවක් වන මෙය බන්ධනාගාර තුළ සිදු කරනු ලබන පුනරුත්තාපන ක්‍රියාවලිය ඉදිරියේදී පුළුල් ලෙස ක්‍රියාවට නැංවීමට ගනු ලැබූ තවත් එක් පියවරක් බවද අමාත්‍ය චන්ද්‍රසිරි ගජධීර මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n14031710</link>
    <topic>යතුරුපැදිය ගසක හැපීතරුණයෙක් මිය යයි</topic>
    <author>දිඹුලාගල සමූහ</author>
    <content>14 දින රාත්‍රියේ අරලගංවිල-දෙහිඅත්තකණ්ඩිය මාර්ගයේ සිදුවූ යතුරුපැදි අනතුරකින් එක් අයකු එම ස්ථානයේදීම මියගොස් ඇත.තවත් පුද්ගලයකු බරපතළ තුවාල ලබා රෝහල්ගත කර ඇත.මෙසේ මියගොස් ඇත්තේ දෙහිඅත්තකණ්ඩිය, හුංගමාලගම, අංක 04 හි පදිංචිව සිටි කේ. අනිල් පුෂ්ප කුමාර නමැති අවුරුදු 21 තරුණයෙකි.ත්‍රිරෝද රථයක අංක තහඩු රුගෙන ඒමට අම්පාරට ගොස් නැවත එන ගමනේදී වීරලන්ද , වලස්ගල ප්‍රදේශයේදී යතුරුපැදිය මාර්ගයෙන් ඉවතට පැන ගසක හැපී ඔවුන් මේ අනතුරට මුහුණපා ඇත. අරලගංවිල පොලිස් ස්ථානාධිපති ලලිත් රාජමන්ත්‍රී මහතාගේ උපදෙස් මත අනතුර පිළිබඳ වැඩි දුර පරීක්ෂණ සිදුවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n14031711</link>
    <topic>පාසලක් ඉහළට එසවීම හෝ පහතට දැමීම සිදුවන්නේ විදුහල්පතිගේ පාලනය අනුවයි</topic>
    <author>ඉන්දික පොල්කොටුව</author>
    <content>ක්‍රීඩා ක්ෂේත්‍රයේ ජාත්‍යන්තර මට්ටමින් ඉහළම ස්ථානයකට අපේ රටේ දරු දැරියන් ගෙන ඒමට හැකිවීම තුළින් රටට එරෙහි ජාත්‍යන්තර බලවේගයනට කදිම පිළිතුරක් ඉන් ලබා දිය හැකි යැයි ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙලිය රඹුක්වැල්ල මහතා පැවසීය.අපට කෙණහිලිකම් කරන බලවත් යැයි කියන රටවලට ක්‍රීඩාවෙන් නිසි පිළිතුරු ලබාදීමට හැකි හොඳම ක්‍රීඩක ක්‍රීඩිකාවන් පිරිසක් බිහි කිරීම රටේ අවශ්‍යතාවය බවද, වලල ඒ. රත්නායක ක්‍රීඩා පාසලේ වාර්ෂික නිවාසාන්තර ක්‍රීඩා උළෙලේ දී අමාත්‍යවරයා මේ බැව් පැවසීය.ලෝක කුසලානය අපේ රටට ලබා ගැනීම හරහා මෙරට ක්‍රිකට් ක්‍රීඩාව ලෝකයේ අවධානයට ලක් වුණා පමණක් නොව අපේ රට පිළිබඳව ලෝකයේ ම අවධානය යොමුවුණු බව හෙතෙම කීය.මේ රට ආසියාවේ ආශ්චර්ය කරා ගෙන යන ගමනේ දී ක්‍රීඩාව හරහා ලෝකය ජයගැනීම එයට මහත් ශක්තියක් වන බවත් ඒ වෙනුවෙන් පාසල් මට්ටමින් ක්‍රීඩාව ඉහළට ගෙන ආ යුතු බවත් රඹුක්වැල්ල මහතා පැවසීය.මෙහිදී වැඩිදුරටත් කතා කළ අමාත්‍යවරයා මෙසේද කීය.වලල ඒ. රත්නායක විදුහල මලල ක්‍රීඩා ක්ෂේත්‍රයේ අද ඉහළින්ම සිටිනවා පමණක් නොව අනෙක් ක්‍රීඩා අතින්ද ඉහළ මට්ටමක සිටිනවා. අද වනවිට මේ විදුහල තුළින් ජාත්‍යන්තර මට්ටමේ ක්‍රීඩක ක්‍රීඩිකාවන් රැසක් බිහිව තිබෙනවා.පාසලක් හුදෙක් ඉහළට ගෙන යාම මෙන්ම පහළට ඇද දැමීම සිදුවන්නේ විදුහල්පතිවරයාගේ පාලනය ඔස්සේය. බොහෝ විදුහල්වල ස්වර්ණමය යුගයන් ලියවෙන්නේ දක්ෂ විදුහල්පතිවරුන්ගේ වකවානුවලය. අදක්ෂ විදුහල්පතිවරුන් සිදුකරන්නේ පාසල් පහළට ඇද දැමීමය. අද මේ විදුහල බොහෝ අංශවලින් ඉදිරියට විත් තිබෙනවා.හෙට දවස ගැන බලාපොරොත්තුවක් නැතිව මරණ වරෙන්තුව අතේ තියාගෙන සිටි ජනතාවක් පසුගිය කාලයේ අපේ රටේ ජීවත් වුණේ. නමුත් 2009 මැයි 19 දායින් පසු රට නිදහ‍සේ අලුත් මාවතකට ප්‍රවිෂ්ට වුණා. එදා පාසල්වලට ළමයින් යැවූ දෙමාපියන් බියෙන් ගැහි ගැහී ජීවත්වුණා. දෙමාපියන්ට තමන්ගේ රැකියා අමතක කැර පාසල් මුර කිරීමට යාමට සිදුවුණා. ඒ අමිහිරි යුගයට තිත තැබුවේ ජනාධිපති මහින්ද රාජපක්ෂ මහතාය.අද අපේ දරුවන්ට නිදහසේ අධ්‍යාපනය කිරීමට හැකියාව තිබෙනවා මෙන්ම ඕනෑම විෂය බාහිර ක්‍රියාකාරකමකට නිදහසේ යෙදීමට පරිසරය උදාවී තිබෙනවා. ඒ නිසා අධ්‍යාපනය, ක්‍රීඩාව මෙන්ම සෑම ක්ෂේත්‍රයකින් ම ලෝකයේ කිසිවකුට නොදෙ‍වනි දරුවන් බිහි කිරීම අපේ අරමුණයි.ජනමාධ්‍ය හා ප්‍රවෘත්ති අමාත්‍ය ජ්‍යෙෂ්ඨ උපදේශක මධ්‍යම පළාත් සහකාර අධ්‍යාපන අධ්‍යක්ෂ කහගල සීලානන්ද හිමියන්ද මෙම අවස්ථාවට වැඩම කැර සිටි අතර, මධ්‍යම පළාත් සභා මන්ත්‍රීවරුන් වන අධිනීතිඥ සුනිල් කිත්සිරි අමරතුංග, ලින්ටන් විජේසිංහ යන මහත්වරු ද මෙහිදී කතා කළ අතර, වලල ඒ රත්නායක ක්‍රීඩා පාසලේ විදුහල්පති ධම්මික හේරත් මහතා මෙහි පිළිගැනීමේ කතාව ඉදිරිපත් කළේය.මෙම ක්‍රීඩා උළෙලේ ලකුණු 1275ක් ලබාගත් විජය නිවාසය සමස්ත ශූරතාවය ලබාගත් අතර ලකුණු 1146ක් ලබාගත් ගැමුණු නිවාසය අනුශූරතාවය ලබාගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n14031712</link>
    <topic>විදේශගත කතුන් හා සමාන ආදායමක්වතුකරයේ කාන්තාවනුත් ලබන බව හෙළිවෙයි</topic>
    <author/>
    <content>විදේශගතව ගෘහ සේවිකාවන් වශ‍ෙයන් කටයුතු කරන ශ්‍රී ලාංකික කාන්තාවන් ලබන ආදායම හා අනෙකුත් ප්‍රතිලාභයන්ට බොහෝ ‍ෙසයින් සමාන ආදායමක් වතු ක්ෂේත්‍රයේ නියැළෙන කාන්තාවන් ලබන බව සමීක්ෂණයකින් හෙළිවී තිබේ.මේ සමීක්ෂණය සඳහා වටවල වැවිලි සමාගමට අයත් වතු හයක සේවක සේවිකාවන් 11700කගෙන් පමණ මෙම පිරිස තෝරාගෙන ඇති අතර මෙහිදි සියයට 45ක් පමණ ප්‍රකාශකර ඇත්තේ විදේශ සේවයෙන් ලබන ආදායමට වඩා වැඩි ආදායමක් වතු ක්ෂේත්‍රයෙන් ලබන බවයි.කාන්තාවන් විදේශයන් හි සේවය කිරීම වඩා වාසිදායක ලෙස බොහෝ දෙනා පිළිගනු ලැබුවද, කාන්තාව විදේශ ගතවීම නිසා ඇතිවන සමාජ සංස්කෘතික ගැටලු එනම් දරුවන් අපයෝජනයට ලක්වීම, පවුල් ඒකක බිඳවැටීම, ස්වාමිපුරුෂ භාර්යා ගැටලු ආදිය ඇතිවන බව මෙම සමීක්ෂණයෙන් හෙළිවී තිබේ.නිවාස ඉදිකිරීම, ණය ගෙවීම් හා දූ දරුවන්ගේ අධ්‍යාපනය විදේශගතවීමේ මූලික අරමුණු වුවද, විදේශගතවීමේ ප්‍රතිඵල ලෙස පවුල තුළ ඇතිවන සමාජීය බිඳවැටීම් විශාල වශයෙන් ගැටලුකාරී තත්ත්වයන් ඇතිකරන බවත් විදේශ සේවය හා වතුසේවය සසඳා බැලීමේදී වතු සේවයෙහි ඇති රැකියා ස්ථිර බව, ස්ථිර වැටුප් හා විවිධ සුභසාධක සේවා, තවදුරටත් වඩාත් යෝග්‍ය තේරීමක් බවත් මෙම සමීක්ෂණ වාර්තාවේ වැඩිදුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n14031713</link>
    <topic>චනල් 4 වීඩියෝ පටය බොරුවක් බව රජය අවධාරණය කරයි</topic>
    <author>මහින්ද අලුත්ගෙදර</author>
    <content>අසත්‍ය කරුණු මත පදනම් කරගනිමින් ශ්‍රී ලංකාව සම්බන්ධයෙන් නිෂ්පාදනය කළ බ්‍රිතාන්‍ය චනල් 4 වීඩියෝ පටය අසත්‍ය බව ස්ථිරවම ප්‍රකාශ කිරීමට ශක්තිය තිබෙන බව රජය අවධාරණය කරයි.යුද්ධයෙන් අනතුරුව ශ්‍රී ලංකාව තුළ ක්‍රමවත් සංවර්ධනයක් සිදුවෙමින් පැවතියදී බ්‍රිතාන්‍ය චැනල් 4 නාලිකාව කිසිඳු තොරතුරු සොයා බැලීමකින් තොරව සිදුකරන ක්‍රියාකාරකම් තරයේ ප්‍රතික්ෂේප කරන බවද ශ්‍රී ලංකාව සම්බන්ධයෙන් වැඩි අවධානයක් යොමු කරමින් දේශපාලන වාසි මුදුන්පත් කර ගැනීම සඳහා බ්‍රිතාන්‍ය චනල් 4 වීඩියෝ දර්ශන ප්‍රයෝජනයට ගැනීමට බොහෝ දෙනා උත්සාහ ගන්නා බවද විදේශ කටයුතු ඇමැති මහාචාර්ය ජී.එල්.පීරිස් මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n14031714</link>
    <topic>කොන්ක්‍රීට් ග්‍රේඩරය එකපාරටමමේ තිදෙනාගේ ඇඟට පෙරළුනා</topic>
    <author>මල්වාන සමූහ මහානාම විතානගේ හා දෙල්ගොඩ සමූහ සුදත් පුබුදු කීර්ති</author>
    <content>ට්‍රොලි මත කොන්ක්‍රීට් ග්‍රේඩරය පොලවේ සිට අඩි දෙකක් පමණ උඩින් තිරස් අතට තිබෙන විට එය එකපාරට මබිමට පෙරළුනා.එහිදී එයට යටවූ සේවකයින් තිදෙනා මිය ගිය බව මට දැනුනා.ඉකුත් සිකුරාදා (14 වැනිදා) පස්වරුවේ බියගම හරහා ඉදිකරනු ලබන අධිවේගී මාර්ගයේ රග්ගහවත්ත වැඩබිමේ ඉදිකිරීම් කටයුතුවල නියළෙමින් සිටියදී කොන්ක්‍රීට් ග්‍රේඩරයක් පෙරළීමෙන් එයට යටවී මියගිය සේවකයින් තිදෙනාගේ මරණ පරීක්ෂණයේදී සිව්ටෙක් පුද්ගලික ආයතනයේ වැඩ කාර්මිකයෙකු වූ අරලගන්විල, රුහුණුගම, වරාපිටිය පදිංචි ආර්.එච්. ලක්ෂ්මන් ජයකොඩි මහතා (32) සාක්කි දෙමින් එසේ කීය.මේ මරණ පරීක්ෂණය රාගම රෝහලේ හදිසි මරණ පරීක්ෂක ප්‍රියංකර ලාල් මහතා විසින් පෙරේදා (15 වැනිදා) පස්වරුවේ එම ‍රෝහලේදී පවත්වන ලදී.මේ සිද්ධියෙන් තායි කෝපරේෂන් පුද්ගලික ආයතනයේ සේවය කළ ඌරගස්මංඩිය, ආවාස හන්දිය පදිංචිව සිටි තිදරු පියෙකු වූ කේ.ජී.ඩී. රත්නසිරි (48) , නාවදගල, හිපන්කන්ද පදිංචිව සිටි තරුණයෙකු වූ ආර්.එම්. සුදන් සම්පත් කුමාර (22) හා අරලගංවිල පදිංචිව සිටි එක්දරු පියෙකු වූ ඩී.පී. ක්‍රිශාන්ත කුමාර (40) යන සේවකයින් තිදෙනා මෙසේ මරුමුවට පත්වූහ.මේ සිද්ධිය වූ ස්ථානයට මහර මහේස්ත්‍රාත් දර්ශිකා විමලසිරි මෙනෙවිය ද පැමිණ නිරීක්ෂණය කළාය.සාක්කිකරු මෙසේද කීය.ඉකුත් සිකුරාදා (14 වැනිදා) පස්වරු 5.50ට පමණ මා රග්ගහවත්ත වැඩබිමේ සේවය කළා. මෙම කොන්ක්‍රීට් ග්‍රේඩරය පෙරළෙන අවස්ථාවේ මා එම ස්ථානයේ සේවය කළා. මියගිය තිදෙනාද ඒ අසල වැඩ කළා. මට තිබුනේ මෙම කොන්ක්‍රීට් ග්‍රේඩරයේ හිල් අටක් මැෂිං එකෙන් විදින්නනට යි. මා සමඟ පිලිපීන ජාතිකයෙකුද සිටියා.මෙම කොන්ක්‍රීට් ග්‍රේඩරය ට්‍රොලිමත රදවා තිබුණා. පොලවට අඩි දෙකක් පමණ උඩින් තිරස් අතට එය තිබුණා. එය ඔසවන්නට කටයුතු කළා. එය එකවරම බිමට පෙරළුනා. මා ඉක්මනටම එතැනින් පැන ගත්තා. නමුත් ඒ අසල සිටි සේවකයින් පස් දෙනෙක් එයට යටවුනා. ඒත් හරියටම යටවුනේ තුන් දෙනායි.පසුව ක්රේන් දෙකක් ගෙනවිත් එයට යටවී සිටි තුන් දෙනා ඉවතට ගත්තා එසේ ගන්නට පැය එකහමාරක පමණ කාලයක් ගත වුණා. ඔවුන් ඉවතට ගන්නා විට එම තිදෙනාම මිය ගිහින් සිටිය බව මට දැනුනා. ඉවතට ගත් මේ තිදෙනා රෝහල වෙත රැගෙන ගියා.මියගිය රත්නසිරිගේ බිරිඳ ශ්‍රීමතී මුනසිංහ (44) මියගිය සදුන්ගේ මාමා වන ලලිත් මුනගොඩ (54) හා මියගිය ක්‍රිශාන්ත කුමාර ගේ බිරිඳ වන අනුෂා සංජීවනී (30) යන අයවලුන් ඇතුඵ තවත් කීප දෙනෙක්ම සාක්කි දුන්හ.මේ මළ සිරුරු රාගම රෝහලේ අධිකරණ වෛද්‍ය නිලධාරීන් වන බුද්ධික තාබුගල, සමන් ගම්මන්පිල හා කේ.පී.එස්. බණ්ඩාර යන මහත්වරුන් කපා පරීක්ෂා කළ අතර සපුගස්කන්ද පොලිසියේ සැරයන් ගුරුගේ (21396), ‍ෙපා.කො. සරත් (48158) හා බණ්ඩාර (61170) යන නිලධාරීහු සාක්කි මෙහෙයවූහ.මරණ පරීක්ෂකවරයා විසින් මෙහි වැඩිදුර විභාගය ලබන 24 වැනි දිනට කල් තබමින් එදිනට ඇසින් දුටු සාක්කිකරුවන් හා ඒ අවස්ථාවේ ආරක්ෂක රාජකාරියේ යෙදී සිටි අය ඉදිරිපත් කරන ලෙසට ‍පොලිසියට නියෝග කෙළේය.සපුගස්කන්ද පොලිස් ස්ථානාධිපති පොලිස් පරීක්ෂක පී.ජී. එස්.ආර්. සංජීව හා අපරාධ විමර්ශන අංශයේ ස්ථානාධිපති පොලිස් පරීක්ෂක තුසිත ජයකොඩි යන නිලධාරීහු මේ සිද්ධිය ගැන පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n14031715</link>
    <topic>කල් ඉකුත් වූ සීනි කිලෝ හැත්තෑපන්දහසක් වෙළඳ පොළට ගේන්න සිටියදී අත්අඩංගුවට</topic>
    <author>අසේල කුරුළුවංශ</author>
    <content>කල් ඉකුත්වූ සීනි කිලෝග්‍රෑම් හැත්තෑපන්දහසක් වෙළෙඳ පොළට නිකුත් කිරීම සඳහා මහනුවර ප්‍රධාන පෙළේ තොග වෙළෙඳ ව්‍යාපාරිකයකුට අයත් මැණික්හින්නේ පිහිටි ගබඩාවක සූදානම් කැරමින් තිබියදී පාරිභෝගික සේවා අධිකාරියේ මහනුවර දිස්ත්‍රික් කාර්යාලයේ නිලධාරීන් කණ්ඩායමක් විසින් එම ස්ථානය වටලා සීනි තොග ඔවුන්ගේ භාරයට ගෙන ඇත.ජගත් පාරිභෝගික දිනය වූ පෙරේදා (15) අත්අඩංගුවට ගත් මෙම කල් ඉකුත් වූ සීනි තොගයේ වටිනාකම රුපියල් ලක්ෂ 80ක් පමණ වන බව පාරිභෝගික සේවා අධිකාරිය පවසයි.වසර 2012 නිෂ්පාදිත මෙම සීනි 2013 වසරේ දෙසැම්බර් මස කල් ඉකුත්වී ඇති අතර අදාළ ව්‍යාපාරිකයා ඒවා අඩංගු බෑග් ඉවත්කර ඒ වෙනුවට කල් ඉකුත් වූ දිනය මෙම වසරේ අගභාගය දක්වා සඳහන් මලු වලට එම සීනි අසුරා වෙළෙඳ පොළට නිකුත් කිරීමට සැලසුම් කැර ඇත.අදාළ සීනි තොගය කිලෝග්‍රෑම් 50 මිටි 1600කට අසුරා ලොරි වලට පැටවීමට සූදානම් කැර තිබියදී පාරිභෝගික සේවා අධිකාරියේ මහනුවර දිස්ත්‍රික් ප්‍රධානි නිශාන්ත මදාරාගොඩ මහතාට ලද තොරතුරක් මත ඔහු සමඟ ගිය කණ්ඩායමක් මෙම වැටලීම සිදුකර සීනි තොග ඔවුන් භාරයට ගෙන තිබේ.දුර්වර්ණවී දියවී ගාස් තිබෙන සීනිවලට මොවුන් කිසියම් රසායනික ද්‍රව්‍යයක් මුසුකර ඇත්ද යන්න පිළිබඳවද වැටලීම් කණ්ඩාය‍ෙම් සැකය යොමුවී ඇත.අදාළ ව්‍යාපාරිකයා මහනුවර දිස්ත්‍රික්කයේ හොඳම ව්‍යාපාරිකයා බවට සම්මාන හිමිකර ගත් අයෙකු වන අතර ව්‍යාපාරික ක්ෂේත්‍රයේ අත්කරගත් දියුණුව හේතුවෙන් ඔහුට ගෞරව සම්මාන රැසක්ද විවිධ ආයතනවලින් පිරිනමා තිබේ.පාරිභෝගික පනත උල්ලංඝණය කැරමින් කල් ඉකුත්වූ ද්‍රව්‍ය පාරිභෝගිකයන්ට නිකුත් කිරීමේ චෝදනාව යටතේ මෙම ව්‍යාපාරිකයාට නඩු පවරන බව පාරිභෝගික සේවා අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n14031716</link>
    <topic>බස් රථ-යතුරු පැදි අනතුරින් අයෙක් මරුට: අයකුට තුවාල</topic>
    <author>බුලත්කොහුපිටිය සමූහ</author>
    <content>කෑගල්ල නගරයේ දී පුද්ගලික බස් රථයක් හා යතුරු පැදියක් පෙරේදා රාත්‍රියේ (15) ගැටීමෙන් යතුරු පැදියේ ගමන් කළ පුද්ගලයන් දෙදෙනකු තුවාල ලබා කෑගල්ල ශික්ෂණ රෝහලට ඇතුළත් කැර ඇත.මෙහිදී කෑගල්ල රංවල ප්‍රදේශයේ පදිංචි (26) වතුර රුක්ෂාන් බරණගල නැමති අය මියගොස් ඇත. බස් රථයේ රියදුරු කෑගල්ල පොලිසිය මඟින් අත්අඩංගුවට ගෙන ඇති අතර වැඩිදුර පරීක්ෂණ කෑගල්ල පොලිසිය පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=n14031717</link>
    <topic>රුසියානු කත පැද වූ මෝටර් රථයඅනතුරින් දෙකඩ වෙයි</topic>
    <author>ඉංගිරිය මධ්‍යම සමූහ</author>
    <content>පිටකෝට්ටේ, බැද්දගාන ප්‍රදේශයේ සිදු වූ රිය අනතුරකින් කාර් රථයක් දෙකඩ වී ඇත.කාර් රථය පැදවූවා යැයි පැවසෙන රුසියානු ජාතික කාන්තාවක් සහ ඇය සමඟ එම රථයේ සිටි ඇයගේ පුත්‍රයා මෙම අනතුරින් තුවාල ලබා ඇත.ඔවුන් ගමන් ගත් මෝටර් රථය මාර්ගයේ තිබූ විදුලි කණුවක ගැටීමෙන් පසු මෝටර් රථයේ ඉදිරිපස කොටස වෙන්ව ගොස් තිබේ.අනතුරින් රුසියානු ජාතික කාන්තාවට බරපතළ තුවාල සිදුවී නොමැති අතර ඇයගේ පුත්‍රයාට බරපතළ තුවාල සිදුව ඇති බව පොලිසිය පවසයි.විදේශීය කත සහ ඇයගේ පුත්‍රයා ප්‍රතිකාර සඳහා කළුබෝවිල රෝහලට ඇතුළත් කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=r1403171</link>
    <topic>ඇල්පිටිය සරණංකර විහාරයේලොකු හාමුදුරුවෝ කපා කොටා දාලා</topic>
    <author>ඇල්පිටිය විශේෂ - ඩී. ජේ. විජේසිංහ සහ අැල්පිටිය සමූහ</author>
    <content>ඇල්පිටිය 9 කණුව ශ්‍රී සරණංකර විහාරාධිපති ශාස්ත්‍රාචාර්ය වෑත්තෑවේ පඤ්ඤාකිත්ති ස්වාමින් වහන්සේ ලැඟුම්ගත් ධර්ම ශාලාවට ඇතුළුවූ පුද්ගලයකු විසින් පෙරේදා (15) අලුයම උන්වහන්සේ තියුණු ආයුධවලින් කපා කොටා තිබියදී ඇල්පිටිය මූලික රෝහලට ඇතුළත් කළ බවත් ඉන් අනතුරුව තත්ත්වය බරපතළ බැවින් ගාල්ල කරාපිටිය රෝහලට මාරුකර යැවූ බවත් ඇල්පිටිය පොලිසිය කියයි.පෙරේදා අලුයම විහාරස්ථානයේ ඝණ්ටාරය නොනවත්වා ශබ්ද කිරීමෙන් කලබලයට පත්වූ සතරපේරුවේ දායක පිරිස විහාරස්ථානයට ගොස් බලද්දී විහාරාධිපති ස්වාමින් වහන්සේ ධර්ම ශාලාවේ ලේ විලක් මැද සිටියදී ඇල්පිටිය මූලික රෝහලට ඇතුළත් කර ඇත.සිද්ධිය පිළිබඳව පරීක්ෂණ පවත්වන ඇල්පිටිය පොලිසිය, පොලිස් සුනඛයින් යොදා ස්ථාන පරීක්ෂණයක් කරත්දී ස්වාමින් වහන්සේ කපා පොටා දැමූ පිහිය ද සොයාගත් අතර විහාරස්ථානයේම වැඩ සිටි සැක සහිත ස්වාමින් වහන්සේනමක් ද 15දා (පෙරේදා) ඇල්පිටිය පොලිසිය මඟින් අත්අඩංගුවට ගෙන පරීක්ෂණ පවත්වයි.  .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=r1403172</link>
    <topic>13 වියැති දියණිය ලිපියක් ලියා‍ගෙල වැලලාගෙන</topic>
    <author>රත්නපුර දිසා විශේෂ නිරෝෂන පෙරේරා</author>
    <content>වයස අවුරුදු 13ක පාසල් සිසුවියකගේ මරණය සම්බන්ධයෙන් කහවත්ත පොලිසිය පරීක්ෂණ සිදුකරයි.මෙම සිසුවියගේ සිරුර නිවසේ කාමරයක් තුළ එල්ලෙමින් තිබියදී (16) දා උදේ හමු වූ බව පොලිසිය කියයි. සිසුවිය විසින් ලියන ලද ලිපියක් ද සොයාගෙන ඇත. තාත්තාගේ පහරදීම් ඉවසා ගන්නට නොහැකි නිසා තමා මිය යන බව එම ලිපියේ සඳහන් වී තිබූ බව පොලිසිය අනාවරණය කළේය.කනගරත්නම් නිරෝෂා නම් සිසුවියකගේ මරණය ගැන මහේස්ත්‍රාත් පරීක්ෂණ පැවැත්වීමට නියමිතව තිබිණි. රන්තපුර මහ රෝහලේ දී පශ්චාත් මරණ පරීක්ෂණය පැවැත්වීමට නියමිත අතර එය හෙට (17) සිදු‍ෙකරෙන බව පොලිසිය කියයි.මෙම මරණය සියදිවි නසා ගැනීමක් බවට සැකකරණ අතර පශ්චාත් මරණ පරීක්ෂණයේ දී මරණයට හේතුව අනාවරණය වෙනු ඇතැයි කහවත්ත පොලිසියේ නිලධාරියකු කිවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=r1403173</link>
    <topic>සූරියපුර මහවැලිගම විද්‍යාලයේඅහිංසක දරු පැටවු ටික අනාථයි</topic>
    <author>කන්තලේ සමූහ</author>
    <content>මේ ජනවාරි මාසයේ විදුහලට පැමිණි විද්‍යා ගුරුවරුන් තිදෙනාම ඉකුත් සිකුරාදා (14) වනවිට දේශපාලන හයිය මත වෙනත් ප්‍රදේශවලට මාරුවීම් ලබාගෙන ගොස් ඇති අතර මේ වසරේ සා.පෙළ විභාගය සඳහා පෙනී සිටින තම දරුවන්ගේ අනාගතය අවිනිශ්චිත වීඇති බැවින්, මීට වහා පිළියම් යොදන ලෙසට කන්තලේ සූරියපුර මහවැලිගම විද්‍යාලයේ පාසල් සංවර්ධන සමිතියේ නිලධාරීන් පිරිසක් ඉකුත් දා කන්තලේ කලාප අධ්‍යාපන කාර්යාලයට පැමිණ එහි වගකිව යුත්තන්ට කරුණු ඉදිරිපත් කළහ.ඉන් අනතුරුව දිනමීණට අදහස් දැක් වූ පාසල් සංවර්ධන සමිතියේ ලේකම් තක්ෂිලා දේශප්‍රිය මහතා මෙසේ කීය.ජනවාරිවල විද්‍යා ගුරුවරුන් 3ක් ආවා. මෙවර සාමාන්‍ය පෙළ විභාගයට යන ළමයින්ට පළමු පාඩමෙනුත් බාගයයි උගන්වලා තියෙන්නේ. කිසිම දෙයක් උගන්වලා නෑ. මේ පිළිබඳව අපි බලධාරින්ට දැනුම් දුන්නා. මේ සම්බන්ධයෙන් අපි උද්ඝෝෂණ ව්‍යාපාරයක් දියත් කරනවා. ඊට කලින් මේ අද (17) අපි අපේ ළමයි කිසිම කෙනෙක් පාසල් නොඑවීමට තීන්දුවක් ගත්තා.සමිතියේ සාමාජිකා බී.පී. දිල්ශාන්තිනි කුමාරි (30) -මගේ පුතා 6 ශ්‍රේණියේ ඉගෙනුම ලබන්නේ. පළමු වාරය ඉවරයි.මේ වාරයේ මේ වනවිට විද්‍යාව පොතේ එක පාඩමක්වත් උගන්වලා නෑ.ලබන 25 දා වාර විභාගය.ළමයි මොනවද ලියන්නේ.ජී. රේණුකා පද්මකාන්ති මහත්ම්ය (36)- මගේ දරුවා ඉගෙන ගන්නේ 9 වන ශ්‍රේණියේ. පසුගිය වසර නිකම්ම ගියා. මේ වසරේ දැන් වාර විභාගය අත ළඟ. ආපු ගුරුවරුන් විද්‍යා පන්තිවලට කිසිම වැඩක් කරලා නෑ.ගුරුවරු දේශපාලනයෙන් පාලනය කරනවා නම් අපි මේවා කාට කියන්නද? අපි දරුවන් මේ සඳුදා පාසල් නොයැවීමට සාමූහික තීන්දුවක් ගත්තා.මේ පිළිබඳව අප මහවැලිපුර විදුහල්පති කේ.සී.විජේරත්න මහතා ගෙන්ද ඊයේ (16) විමසීමක් කළෙමු.ගුරුවරුන් 3ක් ජනවාරිවල ආවා.මේ වනවිට දෙන්නෙක් පත්වීම් දාලා ගිහින්. අනෙක් එක්කෙනා පහසුකම් සහිත කනතලේ අගිබෝපුර විද්‍යාලයට ගිහින්. දැන් විද්‍යාව ගුරුවරුන් එක්කෙනෙක්වත් විද්‍යාලයේ නෑ.සඳුදා (17) පාසලට ළමයි නොඑවන බවත් මට මවුපියන් දැනුම් දීලා තියෙනවා. කොහොම වුණත් මම පාසල අරිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=r1403174</link>
    <topic>රිය අනතුරින්තරුණයෙක් මරුට</topic>
    <author>සබරගමුව සමූහ</author>
    <content>කොළඹ සිට මහනුවර බලා ධාවනය වූ පුද්ගලික බස් රථයක් පසුගිය 15 දා රාත්‍රී 11.30ට පමණ කෑගල්ල නගරයේ සිසිලගම හන්දිය ආසන්නයේ දී යතුරු පැදියක ගැටීමෙන් යතුරු පැදිකරු බරපතළ තුවාල ලබා මියගොස් ඇත.මෙසේ මියගොස් ඇත්තේ W.P/UR 3920 දරන යතුරු පැදියේ පැමිණි කෑගල්ල රංවල අංක 328 දරන ස්ථානයේ පදිංචි චතුර රුක්ෂාන් බරණගල නම් 28 හැවිරිදි තරුණයෙක් බවට හඳුනාගෙන තිබේ.අනතුරු සම්බන්ධයෙන් වැඩිදුර පරීක්ෂණ පවත්වන කෑගල්ල පොලිසි‍යේ රථවාහන අංශයේ නිලධාරීන් අනතුරට ලක් වූ අංක W.P/M.D දරන පුද්ගලික බස් රථයේ රියැදුරු වන දිනේෂ් සුරංග විජේපාල නම් අයෙක් අත්අඩංගුවට ‍ෙගන තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=r1403175</link>
    <topic>මන්ත්‍රීට නෙලූසැකකරු හිරේ</topic>
    <author>සබරගමුව සමූහ</author>
    <content>කෑගල්ල - ගලිගමුව ප්‍රාදේශීය සභාවේ සන්ධාන මන්ත්‍රී සිරිපාල රාජපක්ෂ මහතා ඇතුළු තවත් දෙදෙනෙකුට කඩු, පොලුවලින් පහර දී බරපතළ තුවාල සිදුකිරීමේ සිද්ධියට සම්බන්ධ සැකකරුවකු කෑගල්ල මහේස්ත්‍රාත් අධිකරණය වෙත ඉදිරිපත් කිරීමෙන් පසු ලබන 28 දක්වා රක්ෂිත බන්ධනාගාර ගත කර ඇත.විවාහ මංගල උත්සවයකට ගොස් ආපසු එමින් සිටියදී පසුගිය 14 දා පසුවරු 4.30ට පමණ දේව‍ාලේගම නගරයේදී ප්‍රාදේශීය සභා මන්ත්‍රී සිරිපාල රාජපක්ෂ මහතා ඇතුළු පිරිස ගමන්ගත් වාහනය ඉදිරියෙන් පැමිණි ටිපර් රථයක් ගමන් මඟ හරස්කර මේ පහරදීම සිදුකර පලාගිය බව ද ‍සැකකරුවන් හඳුනාගත් බව ද සිද්ධියට මුහුණ දුන් පිරිස කෑගල්ල පොලිසියට පැමිණිලිකර තිබුණි.පහර දී පලාගිය සැකකරුවන් අත්අඩංගුවට ගැනීමට කෑගල්ල පොලිසිය වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=r1403176</link>
    <topic>කළුතර සංවර්ධන වැඩටදස ලක්ෂ 365ක් බැරවෙයි</topic>
    <author>නාගොඩ විශේෂ එන්. විජේරත්න</author>
    <content>ආර්ථීක සංවර්ධන අමාත්‍යාංශය මඟින් මේ වසර වෙනුවෙන් ‍ක්ෂේත්‍ර කීපයක් ඔස්සේ කළුතර දිස්ත්‍රික්කයේ සංවර්ධන කටයුතු සඳහා ලබා දී ඇති මූල්‍ය ප්‍රතිපාදන ප්‍රමාණය රුපියල් ලක්ෂ 36480කි. (දස ලක්ෂ 365ක්)ඒ අනුව කළුතර දිස්ත්‍රික්කයට අයත් ප්‍රාදේශීය ලේකම් කොට්ඨාස 14ක පිහිටි ග්‍රාම නිලධාරී වසම් 76ක සංවර්ධන කටයුතු ක්‍රියාත්මක වේ.මූල්‍ය ප්‍රතිපාදන වෙන්කර ඇත්තේ දිවිනැඟුම සඳහා රුපියල් ලක්ෂ 16000ක් ය. ග්‍රාම සේවා වසමකට රුපියල් ලක්ෂ 10 බැගින් රුපියල් ලක්ෂ 7620ක් ද ගම නැඟුම සඳහා රුපියල් ලක්ෂ 4390ක් පළාත් නැඟුම සඳහා රුපියල් ලක්ෂ 14770ක් වශයෙනි.එමෙන්ම සුළු වාරි මාර්ග සඳහා රුපියල් ලක්ෂ 950. ග්‍රාමීය මාර්ග ජල සම්පාදන ඇතුළු ව්‍යාපෘති සඳහා රුපියල් ලක්ෂ 3200. පාසල්වල සනීපාරක්ෂක කටයුතු සඳහා රුපියල් ලක්ෂ 800. අමතර විමධ්‍යගත ප්‍රතිපාදන යටතේ රුපියල් ලක්ෂ 650 සහ මහජන නියෝජිතයින්ගේ විශේෂ යෝජනා සඳහා රුපියල් ලක්ෂ 2500ක් වශයෙන් මේ මූල්‍ය ප්‍රතිපාදන ‍වෙන් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=r1403177</link>
    <topic>පොල්ගහවෙල කහගමුව වැවේසොරොව්ව කඩලා</topic>
    <author>වයඹ පළාත් සංචාරක</author>
    <content>රුපියල් ලක්ෂ පහකට ආසන්න මුදලක් වැය කරමින් ඉකුත් සමයේ වැව් දසදහසක් වැඩසටහන යටතේ ඉදිකරන ලදැයි කියන පොල්ගහවෙල මැතිවරණ කොට්ඨාසයට අයත් මහපිටිය කහගමුව වැවේ සොරොව්ව ප්‍රදේශයේ ඇතැම් පිරිස් විසින් කඩා බිඳ දමා ඇතැයි ප්‍රදේශවාසීහු පවසති.වැව් සොරොව්ව මෙසේ කඩා බිඳ දැමීම නිසා වැවේ ජලය ද මුළුමනින්ම සිඳී ගොස් ඇත. ගවයෙකුට බීමට තරම්වත් ජලය වැවේ නොමැත.මේ වැව යටතේ ප්‍රදේශයේ කුඹුරු අක්කර ගණනාවකට ජලය සපයා ගැනීමේ පහසුකම් ඇත.ත්‍රිවීලර් රථවලින් එන ඇතැම් පිරිස් වැව් කණ්ඩිය අසල ගස් යටට වී මත්පැන් පානය කර හිස් බෝතල්, බියර් ටින් ආදිය වැවට විසිකර පරිසරය අපවිත්‍ර කරන බවටත් ගම්වැසියෝ චෝදනා කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=r1403178</link>
    <topic>පොල් ඵලදාව වැඩි කරන්නකප්රුක - පරපුර එයි</topic>
    <author>හොරණ සමූහ - බන්ධුල ආර්. ගුලවත්ත</author>
    <content>2014 වසර ඇතුළත දී පොල් වගාව සංවර්ධනය කිරීම උදෙසා කප්රුකයි - පරපුරයි නමින් නව වැඩසටහන් හඳුන්වා දී ඇති අතර ප්‍රදේශයේ මහජන සෞඛ්‍ය නිලධාරීන් සම්බන්ධ කර ගනිමින් එම වැඩසටහන ක්‍රියාත්මක කරන බව පොල් සංවර්ධන නිලධාරී අමල් වල්පිට මහතා කීය.මාතෘ සායනයට එන ගැබිනි මවුවරුන්ට පොල් පැළ දෙක බැගින් ලබා දෙනවා. විස්තර සඳහන් කරන්නට කාඩ්පතක් ද දෙනවා. දරුවෝ වගේ පොල් පැළ දෙකක් වැඩීමට සලස්වනවා. අවුරුදු පහෙන් පොල් ඵලදාව ලබාගන්නට පුළුවන්. ඉන්පසු පොල් ගෙඩි 120 ක් මසකට ලබාගන්නට පුළුවන්.දරුවාගේ වැඩීමත් සමඟ පොල් ඵලදාවත් ලැබෙනවා.පොල් පැළ සායන මධ්‍යස්ථානය හරහා උපදෙස් සහ පොහොර සහනාධාරය ලබා දෙනවා. හය වසර සිසුන් සඳහා ද පොල් පැළ දෙක බැගින් ලබා දෙනවා. පොල් ඵලදාව වැඩි කිරීම සඳහායි මේ වැඩසටහන් ක්‍රියාත්මක කරනු ලබන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=r1403179</link>
    <topic>අලුත් කහඉර නොතකා මගීහු පුරුදු තැනින්ම පාර මාරු වෙති</topic>
    <author>හොරණ සමූහ - බන්ධුල ආර්. ගුලවත්ත</author>
    <content>හොරණ - රත්නපුර මාර්ගයේ නගර සභා රථගාලට ඉදිරිපසින් තිබුණු කහඉර ගැටලුකාරී තත්ත්වයක් නිසා වෙනස් කර බස් නැවතුම්පොළ ඉදිරිපසින් යොදා ඇතැයි රථවාහන පොලිසියේ නිලධාරිහු පවසති.එම වෙනස් කළ කහඉර තිබූ තැන පදික මාරුව ඉදිරියෙන් යැයි සඳහන් දැන්වීමක් ද ඇත. පාර දෙපස යකඩ බම්බු වැටකින් හරස් කළ යුත්තේ නගර සභාවෙන් බව රථවාහන පොලිස් නිලධාරිහු පවසති.මේ අතර බෝගස හන්දියේ සිට හොරණ - අඟුරුවාතොට, හොරණ - පානදුර, හොරණ - රත්නපුර පාරට මීටර් 50ක් දුරින් කහඉර සළකුණු කර ඇති බව ද රථවාහන පොලිසිය පවසයි. එහෙත් බහුතරයක් පදික මගීහු තහනම් කර ඇති කහඉර දිගටම පුරුද්දට භාවිතා කරන බව පොලිස් නිලධාරිහු පවසති.අනතුරක් සිදුවන්නට කලින් පරණ කහ ඉර තිබුණු ස්ථානයෙහි දෙපැත්තේ යකඩ බම්බු වැට සවිකරන්න යැයි පොලිස් රථවාහන අංශයේ නිලධාරිහු නගර සභාවට දන්වති.නගර මධ්‍යයේ කහ ඉරි පහක් පාලනය කරන්නට පොලිසිය යොමු කිරීමද අපහසු බව ජනතාවද පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=s1403171</link>
    <topic>කොන්ත්‍රාත් ගිවිසුම්  අස්සන් නොකොටශ්‍රී ලංකා ක්‍රිකට් පිල බංග්ලාදේශයට යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනය සමග වාර්ෂික කොන්ත්‍රාත් ගිවිසුම අස්සන් කිරීම ප්‍රතික්ෂේප කළ ක්‍රිකට් ක්‍රීඩකයෝ බංග්ලාදේශය බලා ඊයේ පිටත්ව ගියහ.විස්සයි20 ලෝක කුසලාන තරගාවලියට සහභාගිවීම උදෙසා ගිය ක්‍රිකට් ක්‍රීඩකයෝ වාර්ෂික කොන්ත්‍රාත් ගිවිසුම අස්සන් කිරීම ප්‍රතික්ෂ්ප කර ඇත්තේ ක්‍රිකට් ආයතනය ලබාදීමට එකඟවු දීමනා ප්‍රමාණවත් නොවන බව පවසමිණි.ලෝක කුසලාන ක්‍රිකට් තරගාවලිවලදී ශ්‍රී ලංකා ක්‍රිකට් ආයතනයට හිමිවන මුදලින් සියයට දොලහක් මුදලක් ගෙවන බවට ක්‍රීඩකයන්ගේ වාර්ෂික කොන්ත්‍රාත් ගිවිසුමට ඇතුළත් කළ යුතු බව ක්‍රීඩකයන්ගේ ඉල්ලීම වී තිබුණි.එහෙත් ශ්‍රී ලංකා ක්‍රිකට් ආයතනයේ ස්ථාවරයවී ඇත්තේ විස්සයි20 ලෝක කුසලාන තරගාවලියේදී සහභාගීත්වය වෙනුවෙන් ක්‍රීඩකයන්ට අමෙරිකානු ඩොලර් ලක්ෂ 5ක්, එහි අවසන් පූර්ව වටයට පිවිසියහොත් අතිරේකව අමෙරිකානු ඩොලර් ලක්ෂ 2.5ක් හා අවසන් මහා තරගයට පිවිසියහොත් තවත් අමෙරිකානු ඩොලර් ලක්ෂ 2.5ක් හා අවසන් තරගය ජයගතහොත් අතිරේකව අමෙරිකානු ඩොලර් ලක්ෂ 2.5ක් පිරිනැමීමට කටයුතු කරන බවයි.එවිට ශ්‍රී ලංකා ක්‍රිකට් පිලට රුපියල් කොටි 20ක පමණ මුදල් හිමිවන බව දැනුම්දී ඇත.මෙයට අමතරව වසර 2015දී පැවැත්වෙන ලෝක කුසලාන එක්දින ක්‍රිකට් තරගාවලියේදී සහභාගීත්වය වෙනුවෙන් අමෙරිකානු ඩොලර් ලක්ෂ 7ක් හිමිවේ.විස්සයි20 ලෝක තරගාවලියේදී මෙන්ම අවසන් පූර්ව තරගයට, අවසන් මහා තරගයට සුදුසුකම් ලැබිමේදී අතිරේකව අමෙරිකානු ඩොලර් ලක්ෂ 2.5 බැගින්ද අවසන් තරගයේ ජයග්‍රහණය වෙනුවෙන් තවත් අමෙරිකානු ඩොලර් ලක්ෂ 2.5ක් පිරිනැමීමට ශ්‍රී ලංකා ක්‍රිකට් එකඟතාව පළ කළේය.පසුගියදා නිමාවු ආසියානු කුසලානය ජයගැනීම වෙනුවෙන්ද ශ්‍රී ලංකා ක්‍රිකට් ක්‍රීඩකයන්ට අමෙරිකානු ඩොලර් ලක්ෂයක් හිමිකර දුන් බව ක්‍රිකට් ප්‍රකාශකයකු 'දිනමිණ'ට පැවැසීය.වාර්ෂික ක්‍රිකට් ගිවිසුම පිළිබඳ ක්‍රිකට් නිලධාරීන් හා ක්‍රීඩකයන් අතර සාකච්ඡා වට කිහිපයක්ම පැවැති අතර සියයට 12ක දීමනාව අවශ්‍ය බව ක්‍රීඩක පිරිසගේ දැඩි ස්ථාවරය වී තිබේ.බංග්ලාදේශයේ පැවැත්වෙන විස්සයි20 ලෝක කුසලාන තරගාවලියෙන් අනතුරුව මේ දීමනා පිළිබඳ නැවැත සාකච්ඡා ඇරැඹීමට දෙපාර්ශවයම එකඟවී ඇතැයි ද වාර්තා වේ.දැනට ජගත් ක්‍රිකට් කවුන්සිලය සමග ගිවිසුම් අස්සන් කොට ඇති හෙයින් ශ්‍රී ලංකාවට ලෝක තරගාවලියට සහභාගිවීම අනිවාර්ය වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=s1403174</link>
    <topic>බංග්ලාදේශයට පහසු ජයක්</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලිය ආරම්භ කරමින් ඇෆ්ගනිස්තානය සමග මිර්පූර්හී ශ්රේ බංග්ලා ක්‍රීඩාංගණයේදී ඊයේ පැවැති තරගයෙන් කඩුලු 9ක පහසු ජයක් හිමිකර ගැනීමට සත්කාරක බංග්ලාදේශය සමත්විය.බංග්ලාදේශ පන්දු බලඇණිය හමුවේ පළමුව පන්දුවට පහරදුන් ඇෆ්ගනිස්තානය ලකුණු 72කට දැවී ගිය අතර ජයග්‍රාහී ඉලක්කය එක් කඩුල්ලක් දැවී ඕවර 12ක් තුළ සපුරාලීමට බංග්ලාදේශයට හැකිවිය.පිළිතුරු ඉනිම ඇරැඹු බංග්ලාදේශ පිලේ පළමු කඩුල්ලට ලකුණු 45ක් එක්කිරීමට ටම්මි ඉක්බාල් හා එනාමුල් හක් සමත්විය. ලකුණු 21ක් ලබාසිටි ඉක්බාල්, සමියුල්ල ශින්වාරිගේ පන්දුවකට කඩුල්ල මුවා කිරීමේ වරටද හසුව දැවී ගියේය.එනාමුල් හක් පන්දු 33කින් නොදැවී ලකුණු 44ක් රැස්කළේ හතරේ පහර 4ක් හා හයේ පහර 3ක් සමගිනි. ෂකිබ් අල් හසන් නොදැවී ලකුණු 10ක් රැස් කළේය.බංග්ලාදේශ පිලේ ආරාධනයෙන් පළමුව පන්දුව පහරදීමට පැමිණි ඇෆ්ගනිස්තාන පිලේ පළමු කඩුල්ල ආරම්භක පන්දුවෙන්ම දවාගැනීමට මෂ්රෆ් මොර්ටාසා සමත්විය.නජීබ් ටාරක් සමගින් එක්වු ගුලාබ්දින් නබි ලකුණු 36 දක්වා මුළු ලකුණු සංඛ්‍යාව ඉදිරියට ගෙන ගියේය. ෂකිබ් අල්හසන් යැවු හයවැනි ඕවරයේ දෙවැනි හා තෙවැනි පන්දුවලින් ඉනිමේ වැඩිම ලකුණු ලාභියා වු නබි දෙවැනි කඩුල්ල ලෙස ලකුණු 21ක‍‍ටත් ටාරක් ලකුණු 7කටත් දැවී ගියේය. නබි, සබීර් රහමාන් අතට උඩ පන්දුවක් දෙමින් දැවී ගිය අතර එම ඕවරයේ පළමු පන්දුවට ලබාදුන් උඩ පන්දු රහමාන් අතින් ගිලිහුණි.සිවුවැනි කඩුල්ල ලෙස නව්රෝස් මංගල් ලකුණු ලබාගැනීමට පෙර දුවද්දී දැවී යෑමට හසුවු අතර ඇෆ්ගනිස්තාන ඉනිමේ කඩුලු 3ක් ලකුණු 36දී බිඳ වැටිණි. සෆියුල්ලා ලකුණු 16ක් හා කරිම් සාදික් ලකුණු 10ක් රැස්කළ අතර සෙසු පිතිකරුවන්ට ලකුණු 10 සීමාව ඉක්මවීමට නොහැකි විය. පන්දු යැවීමේදී ෂකිබ් අල්හසන් කඩුලු 3ක් හා අබ්දුර් රසාක් කඩුලු 2ක් දවාගත්හ.ඇ‍ෆ්ගනිස්තානය-72 (ඕවර 17.1) ගුලාබ්දින් නබි 21, සෆියුල්ලා 19 (ෂකිබ් අල්හසන් 8/3, අබ්දුර් රසාක් 20/2)බංග්ලාදේශය-78/1 (ඕවර 12) එනාමුල් හක් නොදැවී 44.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=s1403179</link>
    <topic>නේපාලය ලකුණු 80කින් ජයගනී</topic>
    <author/>
    <content>හොංකොං කණ්ඩායම සමග චිතගෙං හිදී ඊයේ පැවැති විස්සයි20 ලෝක කුසලාන ක්‍රිකට් තරගාවලියේ දෙවැනි තරගයෙන් ලකුණු 80ක විශිෂ්ට ජයක් හිමිකර ගැනීමට නේපාල කණ්ඩායම සමත්විය.නේපාලය ලබාදුන් ලකුණු 150ක ජයග්‍රාහී ඉලක්කය හඹාගිය හොංකොං කණ්ඩායමට ඕවර 17කදී සියල්ලන් දැවී ලබාගත හැකිවුයේ ලකුණු 69ක් පමණි.පිළිතුරු ඉනිම ඇරැඹු හොංකොං පිලේ පළමු කඩුල්ල පළමු පන්දුවෙන්ම බිඳ වැටිණි.නේපාල පන්දු යවන්නන් හමුවේ දැඩි පීඩනයකට ලක්වු හොංකොං පිතිකරුවන් සිවුදෙනකු මුළු ලකුණු 58දී දැවී ගියේය. බාබර් හයට් 20, වකාස් බ්‍රාක්ට් 18 හා මාර්ක් චැප්මන් 13 බැගින් ලකුණු රැස් කළේය.හොංකොං ඉනිමේ අවසන් කඩුලු 7 ලකුණු 11ක් තුළ බිඳ දැමීමට ශක්ටි ගවුචන් ප්‍රමුඛ නේපාල පන්දු යවන්නෝ සමත්වුහ. විශිෂ්ට පන්දු යැවීමක නිතරවු ශක්ටි ගවුචන් හා බෙසන්ට් රිග්මි කඩුලු 3 බැගින් දවාලුහ. ගයෙන්ද්‍ර මල්ලා හා පාරස් ඛාකා තෙවැනි කඩුල්ලට එක්කළ ලකුණු 80ක සබඳතාව හේතුවෙන් පළමුව පන්දුවට පහරදුන් නේපාලය කඩුලු 8ක් දැවී ලකුණු 149ක් රැස් කළේය.ගයෙන්ද්‍ර මල්ලා පන්දු 41කදී හතරේ පහර 4ක් හා හයේ පහරක් සමගින් ලකුණු 48ක් රැස්කළ අතර පාරස් ඛාකා ලකුණු 41ක් රැස් කළේය. ඊ‍ට පන්දු 37කදී හතරේ පහර 4ක් ඇතුළත් විය. දෙදෙනා එක්ව මුළු ලකුණු සංඛ්‍යාව 116 දක්වා ඉදිරියට ගෙන ගියේය. නේපාල ඉනිමේ අවසන් කඩුලු 4 ලකණු 2ක් තුළ බිඳ වැටුණු අතර අවසන් ඕවරයේ අවසන් පන්දු 3න් කඩුලු 3 බිඳ වැටිණි.පන්දු යැවීමේදී හසීබ් අම්ජාඩ් කඩුලු 3ක් දවාගත් අතර නදීම් අහමඩ් කඩුලු 2ක් දවාගත්තේය.නේපාලය-149/8 (ඕවර 20) ගයෙන්ද්‍ර මල්ලා 48, පාරස් ඛාකා 41 (හසීබ් අම්ජාඩ් 25/3, නදිම් අහමඩ් 26/2)හොංකොං-69 (ඕවර 17) බාබර් හයට් 20 (ශක්ටි ගවුචන් 9/3, බෙසන්ට් රිග්මි 14/3).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=s1403175</link>
    <topic>ලෝක කුසලානයෙන් පසු විස්සයි20න් සමුගන්නවා</topic>
    <author/>
    <content>බංග්ලාදේශයේදී ඊයේ ආරම්භවු විස්සයි20 ලෝක කුසලාන ක්‍රිකට් තරගාවලියෙන් පසු තමා ජාත්‍යන්තර විස්සයි20 තරග බිමෙන් සමුගන්නා බව ශ්‍රී ලංකා ජ්‍යෙෂ්ඨ පිතිකරු කුමාර් සංගක්කාර කියාසිටි.තිස්හය හැවිරිදි කුමාර් සංගක්කාර මෙවනවිට විස්සයි20 තරග 50කට ක්‍රීඩාකර තිබේ. 2006 වසරේ එංගලන්තයට එරෙහිව පළමු විස්සයි20 තරගයට එක්වු සංගක්කාර තරග 50 තුළදී ඉනිම 48කින් නොදැවී 8ක්ද සමග ලකුණු 1311ක් රැස්කරගෙන සිටි.ඊට අර්ධ ශතක 7ක් ඇතුළත් වන අතර වැඩිම ලකුණු සංඛ්‍යාව වාර්තා වන්නේ ඉන්දීය පිලට එරෙහිව රැස්කළ ලකුණු 78කි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=s1403172</link>
    <topic>යෝෂිත යළි ජාතික කණ්ඩායමට</topic>
    <author>ෆවුස් මොහොමඩ්</author>
    <content>හොංකොං සෙවන්ස් රගර් තරගාවලිය ඉලක්ක කරමින් සංචිත ගත කළ ක්‍රීඩකයන් 15දෙනකුගෙන් සමන්විත ශ්‍රී ලංකා කණ්ඩායමට නාවික හමුදාවේ සහ ශ්‍රී ලංකා රගර් කණ්ඩායමේ හිටපු නායක යෝෂිත රාජපක්ෂ යළි කැඳවා ඇත.ආබාධයකට ලක්ව කලක් රගර් පිටියෙන් ඉවත්ව සිටි යෝෂිත සිය ශාරිරික යෝග්‍යතාව නැවතත් යථා තත්ත්වයට පත්වීමෙන් අනතුරුව පසුගියදා පැවැති ඩයලොග් ක්ලිෆර්ඩ් කුසලාන රගර් තරගාවලියේ දී නාවික හමුදා පිල නියෝජනය කරමින් දස්කම් දැක්වීයජාතික සත් සාමාජික රගර් පිලේ හිටපු නායක යෝෂිත නැවතත් කණ්ඩායමට එක් කර ගැනීමට ජාතික රගර් තේරීම් කමිටුව තීරණය කළේ ඉන් අනතුරුවය. යෝෂිතට අමතරව මහනුවර ක්‍රීඩා සමාජයේ ගයාන් වීරරත්න ද යළි කණ්ඩායමට එක්වී සිටියි.මීට අමතරව හැව්ලොක්ස් ක්‍රීඩා සමාජයේ ක්‍රීඩක ධනුෂ්ක රංජන්ට පළමුවරට ජාතික කණ්ඩායමේ දොරටු විවර වී තිබේ. ඩයලොග් අන්තර් සමාජ ලීග් රගර් තරගාවලියේ ඔහු පෑ විශිෂ්ට දස්කම් මත මේ තෝරාගැනීම කර තිබේ.පසුගිය වසරේ පැවැති ආසියානු සත් සාමාජික රගර් තරගාවලියේ දී සාර්ථක ලෙස ශ්‍රී ලංකාව මෙහෙයවූ මහනුවර ක්‍රීඩා සමාජයේ ෆසීල් මරිජාට නැවතත් නායකත්වය හිමිවී ඇත.ලබන 28වැනිදා ඇරැඹෙන හොංකොං සෙවන්ස් රගර් තරගාවලියට ශ්‍රී ලංකාව සුදුසුකම් ලැබුවේ ආසියානු සත් සාමාජික රගර් තරගාවලියේ දී ශ්‍රී ලංකාව ඉතිහාසයේ පළමුවරට තුන්වැනි තැනට පත්වීම හේතුවෙනි. හොංකොං සෙවන්ස් තරගාවලියට යන ශ්‍රී ලංකා පිලේ පුහුණුවීම් අද සිට නිලූෆර් ඉබ්‍රාහිම් යටතේ ආරම්භ කෙරෙන අතර අවසන් 12දෙනාගේ කණ්ඩායම මේ සතියේ තෝරාගැනේ.ශ්‍රී ලංකා සත් සාමාජික රගර් සංචිතය -ෆසීල් මරිජා (නායක- මහනුවර ක්‍රී.ස.), යෝෂිත රාජපක්ෂ, දිනූෂ චතුරංග (නාවික), ධනුෂ්ක රංජන්, සඳුන් හේරත්, ෂෙනාල් ඩයස්, මිතුන් හපුගොඩ, සුදර්ශන මුතුතන්ත්‍රී, ශෙහාන් පතිරණ (හැව්ලොක්ස්), සාලිය කුමාර, ගයාන් වීරරත්න, ලවංග පෙරේරා, අනුරාධ විල්වර (මහනුවර ක්‍රී.ස.), නයිජල් රත්වත්ත, ශ්‍රීනාත් සූරියබණ්ඩාර (අප්කන්ට්‍රි ලයන්ස්).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=s1403173</link>
    <topic>ක්‍රීඩාවේ දියුණුවට අකුල් හෙලන පිරිසක් පෙත්සම් ගහනවා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා අත්තනෝමතිකව ක්‍රියාකරන බව පවසමින් විධායක කමිටු සාමාජිකයන් හයදෙනකු ජගත් පාපන්දු සම්මේලනයට ලිපියක් යොමු කරයි. විධායක කමිටුවට නොදන්වා තීන්දු ගැනීමෙන් පාපන්දු ක්‍රීඩාව පහළට යන බව ඔවුහු චෝදනා කරති.මේ පිළිබඳව පාපන්දු සභාපති රංජිත් රුද්‍රිගු මහතා පවසන්නේ පාපන්දු ක්‍රීඩාව දියුණුවට පත්වෙමින් තිබියදී කඩාකප්පල්කාරී පිරිසක් කුමන්ත්‍රණයක් දියක් කර ඇති බවයි. පාපන්දු ලීග් 76දක්වා ඉහළ දැමීම හා රටපුරා ක්‍රීඩා සමාජ ඇතිකොට පාපන්දු ක්‍රීඩාවේ නව ප්‍රබෝදය ඉවසාගත නොහැකිවු පිරිසකගේ කුමන්ත්‍රණ පරාජය කරන බව රුද්‍රිගු මහතා පැවැසීය.දැනගන්නට ඇති පරිදි ජගත් පාපන්දු සම්මේලනයට ලිපියක් යවා ඇත්තේ විධායක කමිටු සාමාජිකයන් ලෙස කටයුතු කරන හිටපු පාපන්දු සභාපතිවරුන් වු තිළිණ පන්ඩිතරත්න, හර්ලි සිල්වේරා, සරත් වීරසේකර, උපලේකම් රෝහිත ප්‍රනාන්දු, උපසභාපති මනිල් ප්‍රනාන්දු හා සේපාල පෙරේරා යන මහත්වරුන් විසිනි.ඔවුන්ගේ ලිපිය මගින් දන්වා ඇත්තේ ශ්‍රී ලංකා පාපන්දු සම්මේලනය ඉදිරියේදී සිදුකිරීමට නියමිත ව්‍යවස්ථා සංශෝධනය වැරදි එකක් බවයි. එමෙන්ම මේ 22දා පැවැත්වෙන මහා සභා රැස්වීමට අදාළ ගිණුම් වාර්තා විගණනයට ලක්කොට නොමැති බවද ඔවුහු පෙන්වා දෙති.රටපුරා අලුතින් පාපන්දු ලීග් ඇති කිරීම ව්‍යවස්ථාවට පටහැනි බවත්, නව පාපන්දු ලීග් ලියාපදිංචියට පෙර වසරක කාලයක් ක්‍රියාකාරිත්වය සොයා බැලිය යුතු බවත් ලිපිය මගින් පෙන්වා දී ඇත.එහෙත් පාපන්දු සභාපති රංජිත් රුද්‍රිගු මහතා පවසන්නේ පාපන්දු විධායක සභාව දැනුවත් නොකොට කිසිදු තීරණයක් තම හිතුමනාපයට නොගත් බවයි.“මා සභාපතිවී වසරක් ගෙවී යනවා. කළුතර හා වෙන්නප්පුව පාපන්දු ලීග් හැර සියලු පාපන්දු ලීග් ඉදිරි වසරේදීත් මා සභාපති තනතුරට පත් කරන්න විශ්වාසය පළ කළා. මේ නිසා කඩාකප්පල්කාරී පිරිස් කළබලවී තිබෙනවා. ශ්‍රී ලංකාවේ පාපන්දු ලීග් මා සමග සිටින නිසා මට මඩගහන්න ජගත් සමුළුවට ලියනවා. ඒකෙන් මා සැලෙන්නේ නැ” රුද්‍රිගු මහතා පැවැසීය.පාපන්දු ලීග් හා ක්‍රීඩා සමාජ බිහිවීමෙන් පාපන්දු ක්‍රීඩාවට අයහපතක් නොවන බව පාපන්දු සභාපතිවරයා සඳහන් කළේය.“අලුත් පාපන්දු ලීග් හරහා ක්‍රීඩා සමාජ 574ක් බිහිවුණා. ක්‍රීඩකයෝ 15000ක් එකතුවෙලා තියෙනවා. අක්කරපත්තු, කාත්තන්කුඩි, වාලච්චෙනේ, කල්කුඩා, කින්නියා, මුතූර්, වඩමාරච්චි, මුලතිව්, වලිකාමම් දරුවන් පාපන්දු ක්‍රීඩාවට යොමු කිරීම මා කළ වරදක්ද?අලුත් පාපන්දු ලීග්වලට විධායක සභාවේ අනුමැතිය තියෙනවා. ඒක කවුන්සිලයෙන් අනුමත වුණා. ලබන 22දා මහ සභාවට දැනුම් දෙනවා ඒ අලුත් ලීග් ගැන. ඒවාට ඡන්ද අයිතිය ලැබෙන්නේ අවුරුද්දකින් පසුවයි” රුද්‍රිගු මහතා පැවැසීය.පාපන්දු ව්‍යවස්ථාවේ සංශෝධන සිදු කිරීම විශේෂ කමිටුවක් මගින් අනුමත වුවක් බවද පැවැසේ. පාපන්දු ව්‍යවස්ථා සංශෝධන කමිටුවේ තිළිණ පන්ඩිතරත්න මහතා කටයුතු කළ බවත් සංශෝධන කිරීම සුදුසුබව ඒ මහතා අනුමත කොට ඇති බවත් වාර්තා වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=s1403176</link>
    <topic>තංගල්ල අන්තර් පාසල් නෙට්බෝල් අද ඇරැඹේ</topic>
    <author>ඒ.ටී කහඳුගොඩ වීරකැටිය සමූහ</author>
    <content>තංගල්ල අධ්‍යාපන කොට්ඨාසයේ අන්තර් පාසල් නෙට්බෝල් තරගාවලිය අද (17) සිට 20 වැනිදා දක්වා තංගල්ල මහා විද්‍යාලයීය ක්‍රීඩාංගණයේදී පැවැත්වේ.තංගල්ල අධ්‍යාපන කලාපයේ ක්‍රීඩා විෂය බාර අධ්‍යාපන අධ්‍යක්ෂ ඊ. ඒ සමන් කීර්ති මහතාගේ මූලිකත්වයෙන් මේ තරගාවලිය සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=s1403177</link>
    <topic>නිකවැරටිය අධ්‍යාපන කලාප ක්‍රීඩා අද සිට</topic>
    <author>කටුපොත විශේෂ</author>
    <content>නිකවැරටිය අධ්‍යාපන කලාපයට අයත් නිකවැරටිය, වාරියපොල, කොටවෙහෙර සහ කොබෙයිගනේ අධ්‍යාපන කොට්ඨාස තරගවලින් ජයගත් කණ්ඩායම් අතර පැවැත්වෙන කලාප තරගාවලිය මේ මස 17දා සිට ආරම්භ වේ.තුඹුල්ල මහා විද්‍යාලයීය ක්‍රීඩාංගණයේදී මේ මස 17-18 දිනවල එල්ලේ බාලක/බාලිකා තරග පැවැත්වෙන අතර 19-20 දිනවල බාලක/බාලිකා ක්‍රිකට් තරග නිකවැරටිය මහසෙන් ක්‍රීඩාංගණයේදී පැවැත්වේ.21වැනිදා නිකවැරටිය මුස්ලිම් විද්‍යාලයේදී පාපන්දු තරගත්, 24 කොබෙයිගනේ සියඹලාගස් වැටිය ම.විද්‍යාලයේදී නෙට්බෝල් තරගත් පැවැත්වීමට කටයුතු යොදා ඇතැයි නිකවැරටිය කලාප අධ්‍යාපන කාර්යාලය පවසයි.තරගාවලිය නිකවැරටිය කලාප අධ්‍යාපන අධ්‍යක්ෂ ඩබ්.එම්.අරුණ ශාන්ත මහතාගේ උපදෙස් පරිදි සෞඛ්‍ය හා ශාරීරික අධ්‍යාපන සහකාර අධ්‍යපන අධ්‍යක්ෂිකා සාගරිකා රාජපක්ෂ මහත්මියගේ මෙහෙයවීමෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=s1403178</link>
    <topic>ඩී.එස්.සේනානායක අනුස්මරණ පළිහ ජනාධිපති ආර්යාව අතින් රාජකීය විදුහලට...</topic>
    <author>ඡායාරූපය-ලලිත් වැලිවිටිගොඩ</author>
    <content>රාජකීය-සා.තෝමස් විදුහල් අතර පැවැති 135 වරට නිල් මහ සටනේ ඩී.එස්.සේනානායක අනුස්මරණ පළිහ ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය අතින් රාජකීය විදුහල් කණ්ඩායමේ නායක චාමික කරුණාරත්නට පිරිනැමු අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=f1403171</link>
    <topic>සම්බාධක බිල්ලන්ටත් නැවත හිතන්න වෙනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>ජිනීවාහිදී මේ දිනවල පැවැත්වෙන එක්සත් ජාතීන්ගේ මානව හිමිකම් කවුන්සිල සැසිවාරයට විශේෂ අවධානයක් යොමුකරමින් අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය හා නියෝජ්‍ය මුදල් අමාත්‍ය ආචාර්ය සරත් අමුණුගම මහතා සමඟ කළ සංවාදයකි.* එක්සත් ජාතීන්ගේ මානව හිමිකම් කවුන්සිලයේදී උද්ගතවී ඇති තත්ත්වය දෙස ඔබේ දැක්ම කුමක් ද?මේ සැසිවාරයට අමෙරිකාව මුල්වී තවත් රටවල් කිහිපයකුත් එකතුකරගෙන ශ්‍රී ලංකාවට එරෙහිව යෝජනා කෙටුම්පතක් ඉදිරිපත් කර තිබෙනවා.මේකෙන් කියන්නෙ ලංකාවෙ මානව හිමිකම් ප්‍රශ්නයක් ගැන. යුරෝපා සංගමයට අයත් රටවල් ඔය යෝජනාවට සහාය දෙයි කියල අපට සිතාගන්න පුළුවනි. මේකෙ ඇතුළාන්තය මොකක්ද කියල අපි බොහොම සාවධානව විග්‍රහකරගත යුතුයි.මේක ගේන්නෙ මෙතෙක් කල් එක්සත් ජාතීන්ගේ සංවිධානය හරි නවනීදන් පිල්ලෙ හරි අපේ උගත් පාඩම් හා ප්‍රතිසංවිධානය සඳහා කොමිෂමේ (LLRC) වාර්තා හරි මුල්කරගෙන යම් යම් ක්‍රියාදාමයන්ට යන්න කියල ලංකාවට බලපෑම් කරන්න. එපමණකුත් නෙවෙයි. ඒ ක්‍රියාදාමය පෙරට ගෙන යාමට සුදුසු ආයතන ව්‍යුහයක් ඇති කරගන්න. හැබැයි, මෙතැනදි අපේ තර්කය පැහැදිලියි.අපි කියන්නෙ අපි පත්කළ එල්. එල්. ආර්. සී. එකේ වාර්තාව අනුව අපි ඒ නිර්දේශ ක්‍රියාවට නංවමින් සිටිනවා. කිසිම පිටස්තර අතපෙවීමක් ඒකට අවශ්‍ය නෑ කියල. ඒ වගේම අමෙරිකාව සහ බටහිර රටවල් යෝජනා කරන අන්තර් ජාතික පරීක්ෂණ හෝ කොමසාරිස්වරයෙක් හෝ එවැනි කාර්යාලයක් කිසිසේත්ම අවශ්‍ය නැති බවත් අප කියා තිබෙනවා.* මේ යෝජනාව පිටුපස දේශපාලන බල අරගලයකුත් තිබෙනවා විය හැකි ද?අමෙරිකාවේ මූලිකත්වයෙන් ඉදිරිපත්වෙන මේ යෝජනාවත් එක්ක ඉන්නෙ බ්‍රිතාන්‍ය, යුරෝපා සංගමය සහ ඔවුන් වටා සිටින රටවල්. ඒ පිරිස අපට එරෙහි වෙනකොට රුසියාව, චීනය, අප්‍රිකාව සහ ලතින් අමෙරිකා රටවල් වගේම මැද පෙරදිග රටවලුත් අපත් සමඟ සිටිනවා. ලොකුම ප්‍රශ්නය ඉන්දියාව. එය වෙනම විග්‍රහ කළ යුතුයි. මෙහෙම බලනකොට පැහැදිලිව පෙනෙන්නෙ මේක පිටුපස දේශපාලන බල අරගලයකුත් ඇති බවයි‍‍.* මේ යෝජනාව පිළිබඳ අපේ ප්‍රතිචාරය කොපමණ දුරට තර්කානුකූලද?මේ යෝජනාව පිළිබඳ තර්කානුකූල එළැඹුම් තුනක් ඔස්සේ අපට දකින්න පුලුවන්. පළමුවැන්න, මේ යෝජනාව පිළිගැනීම රටක් හැටියට අපට කරන්න බෑ වගේම රාජ්‍ය තාන්ත්‍රිකවත් ඒක කරන්න බෑ. මේකෙ අවංකභාවය ගැන සිතුවොත් ඒත් ඒක පිළිගන්න බෑ. මේක නිකම්ම තගරි ක්‍රමයට ගෙන ආ එකක්. ඒ නිසා මේ කොයි විදිහට බැලුවත් අපට ඒක පිළිගන්න බෑ. දෙවැන්න, අපට ඔය කිසිවක් එපා. අපි ලෝකයේ තනිවම ඉන්නවා කියන එළැඹුම. හැබැයි, ‍ ලංකාව වගේ මධ්‍යස්ථ රටකට ඒකත් කරන්න බෑ. එහෙම නම් තුන්වැන්න ගොඩනැඟෙන්නෙ ඒ මධ්‍යස්ථ භාවය ඔස්සේ. අපට උදවු අවශ්‍ය වුණත් කිසිම බලපෑමක් ඇතිකරන්න බෑ.රජයක් හැටියට අප මේ දිහා බලන්නෙ මෙන්න මේ මධ්‍යස්ථ එළැඹුම ඔස්සේයි.මෙතැනදි අපට කරුණු කිහිපයක් ගැන අවධානය යොමුකරන්න සිදුවෙනවා. සාමාන්‍යයෙන් එ.ජා. සංවිධානය රටක් නම් කරල යෝජනා ඉදිරිපත් කරන්නෙ නැතිතරම්. ප්‍රතිපත්ති ගැන වාද, විවාද ඇති වුණත් රටක් නම් කරන්නෙ කලාතුරකින්. එහෙම නම් කරනවා නම් අපිව නෙවෙයි, ඉන්දියාවේ කාශ්මීර ප්‍රශ්නය, පාකිස්තානයේ ඇතැම් ප්‍රාන්තවල ප්‍රශ්න, අප්‍රිකානු රටවල් සමහරක ප්‍රශ්න ගැන වුණත් සිතන්න වෙනවා. හැබැයි එ.ජා. පරමාර්ථවලිනුත් පිටපැනලා ශ්‍රී ලංකාව ගැන මේ විදිහට කටයුතු කරන්නෙ පළිගැනීමේ චේතනාවෙන්. හේතුව පැහැදිලියි. අපට බලපෑම් කරන්න හදන ඔය රටවල් වැඩි ගණනක ඩයස්පෝරාව බලවත් යුද්ධ කාලයේදී ඔවුන් රැස්කළ විශාල මුදල් යෙදව්වෙ අවි ආයුධවලට.රජයක් එක්ක තකට තක හිඳිමින් සටන්කරන තැනට එල්.ටී.ටී.ඊ.ය ‍ගොඩබිමින්, මුහුදෙන් සහ ගුවනෙන් බලයක් ගොඩ නඟාගත්තෙ ඔය මුදල්වලින්. දැන් යුද්ධය අවසන් වුණත් ඔය විශාල මුදල් කන්දරාව ඔවුන් අපට එරෙහිව යොදවනවා. බටහිර ලෝකයේ යම් බලපෑමක් කරන්න නම් එක්කෝ ඡන්දබලයක් ඕන. නැත්නම් මුදල් ඕන. ඔය දෙක නැතිව කිසිවක් කරන්න බෑ. අවාසනාවකට ඔය දෙකම තියෙන සතුරකුට අපට මුහුණ දෙන්න වෙලා තියෙනවා. මෙතැනදි අපට පිළිගන්න වෙනවා. අපට හිතැති ප්‍රජාවට ඒ මට්ටමින්ම බටහිර රටවලට බලපෑමක් ඇතිකිරීම පහසු නැති බව. එහෙම නම් මෙතැනදි අපට බුද්ධිය පාවිච්චි කරල වැඩකරන්න වෙනවා. ඔය රටවල් අපට විරුද්ධවීමට එක් ප්‍රබල හේතුවක් තමයි ඩයසපෝරාව.අනෙක ලෝක බලතුලනය. සෝවියට්දේශය, චීනය, කියුබාව, වියට්නාමය ආදී සමාජවාදී රටවල්, එ වගේම විශේෂයෙන් මුස්ලිම් රටවල්, අප්‍රිකානු රටවල් ඒ අතරිනුත්විශේෂයෙන් මුස්ලිම් බලය වැඩි රටවල් අපට ප්‍රබල සහායක් දෙනවා. පසුගිය දිනවල මං උගන්ඩාව, කෙන්යාව සහ ඉතියෝපියාව කියන රටවල් 3ටම ගියා. මේ රටවල් තුනේම මුස්ලිම් ප්‍රජාව බලවත්. මේ රටවල් අපත් සමඟ සිටිනවා. මානව හිමිකම් කවුන්සිලයේ නියෝජනය නොවුණත්, දකුණු අප්‍රිකාව, සෙනගාලය වගේ රටවලත් මුස්ලිම් තලය කැපීපෙනෙන සාධකයක්. අපි මේ කාරණා සැලකිල්ලෙන් තේරුම්ගත යුතුයි.* ඉන් අදහස් කෙරෙන්නේ ඇතැම් පාර්ශවයන් දේශීයව හැසිරෙන ආකාරය ගැන වැඩි සැලකිල්ලක් දැක්විය යුතු බවද?මේ රටේ සිංහල, දෙමළ, මුස්ලිම් ආදී මේ සෑම ජනකොටසක්ම සමඟියෙන් - සහයෝගයෙන් ජීවත් වෙනවා. අපි එකට සිටිය යුතුයි. භේද භින්නවුණොත් සතුරු අභියෝගවලට වාසි සහගතයි. පන්සල් - පල්ලි - කෝවිල් ආදී ඔය කොතැනක වුණත් ගැටලුවක් ඇතිවුණොත් ඒකෙ අවාසිය අපටයි. ප්‍රශ්න හදාගෙන ඉදිරියට යාමට බැරිබව අන්තවාදීව කල්පනාකරන අය තේරුම්ගත යුතුයි. ජාත්‍යන්තර වශයෙන් අපේ මිතුරු රටවලින් ලැබෙන සහාය ඉතාමත් ‍වැදගත්.* යුද්ධය අවසන්වූ පසු ගෙවීගිය වසර 4කට ආසන්න කාලසීමාව තුළ අප කර ඇති දේවල් පිළිබඳ සෑහීමකට පත්විය හැකිද?මේ අවුරුදු 4ට අපි මොනතරම් වැඩ කොටසක් කළාද? බිම් බෝම්බ ඉවත් කිරීම ගත්තොත් මං හිතන්නෙ ඒක ලෝක වාර්තාවක් විය යුතුයි. රජය ඊට විශාල වියදමක් දැරුවා. මොනම රටක හමුදාවක්වත් නොකරන තරමට අපේ හමුදා මේ වැඩේට දායක වුණා. එන්.ජී.ඕ. වලින් උදව් ලැබෙනකල් බලාගෙන හිටියෙ නෑ. මේ වැඩේ කරගෙන ගියා. ඒ අතරෙදි විදේශීය සහායත් ලැබුණා. අපි ඉතාම හොඳින් මේක කළා. අපි, උතුර සහ නැඟෙනහිර සිවිල් පාලනය ස්ථාපිත කළා. මේ පළාත් දෙකේම පළාත් සභා මැතිවරණ පැවැත්වූවා. දේශපාලන විමධ්‍යගතකරණය හුඟාක් දුරට සිදුවෙලා.මෙහිදී ගරු ජනාධිපතිතුමාට මේ ගැනත් විශාල ප්‍රශංසාවක් හිමිවිය යුතුයි. ඊළඟට මේ පළාත්වල යටිතල පහසුකම් විශාල ලෙස දියුණු කළා. ඇත්තටම ,යුද්ධය ඇතිවීමට කලින් තිබුණාටත් වඩා ඉතා දියුණු උතුරු පළාතක් දැන් තියෙනවා.මේ පළාත්වල ඇතිවී තිබෙන දියුණුව අදහන්නත් බැරිතරම්. මහාමාර්ග, වාරිමාර්ග, විදුලිය ආදී පහසුකම් ලබාදුන්නා.මේ අවස්ථාවේ අමෙරිකාව ජිනීවා වලදී අන්තවාදී පිළිවෙතකට නොගිහින් මේ දිහා බලාවි කියල අපි හිතනවා. අපි අවධාරණයෙන් කියන්නේ අන්තර්ජාතික පර්යේෂණ, විශේෂ කොමසාරිස්වරයෙක් හෝ වෙනම ආයතනයක් අවශ්‍ය නෑ.එල්.එල්.ආර්.සී. නිර්දේශ අනුව අපි ක්‍රියාකරමින් ඉන්නවා කියලයි.යුද්ධයක් ඉවර වුණාම සමාජ ජීවිතය යථා තත්ත්වයට ගේන්න අවුරුදු 7, 8ක් 10ක් යනවා. නැගෙනහිර යුරෝපයේ පෝලන්තය වගේ රටවල් 1945 දෙවෙනි ලෝක යුද්ධය ඉවර වෙලා අවුරුදු 25ක් විතර ඒකට කල්ගත්තා. වියට්නාමයටත් යුද්ධයෙන් පස්සෙ අවුරුදු 10ක් විතර ගියා. අපි කියන්නෙ අපටත් කාලයක් අවශ්‍යයයි කියලා.අපි කර ඇති වැඩකොටස අනුව මේකට සාධාරණ කාලයක් අවශ්‍ය බව ඕනෑම මධ්‍යස්ථ විචාරකයකුට පෙනෙනවා.* ජිනීවා යෝජනාවලට අනුව ශ්‍රී ලංකාවට යම් ආර්ථික බලපෑමක් එල්ල වේවිද?නෑ, සම්බාධක පැනවීමක් වෙයි කියල සිතන්න බෑ. එ.ජා. මානව හිමිකම් කවුන්සිලයට ඒක කරන්න බෑ. එහෙම පුළුවන් නම් ලෝකයේ හැම රටකටම ඒ අය සම්බාධක පනවයි. සම්බාධක පනවනවා නම් ඒක එ.ජා. ආරක්ෂක මණ්ඩලය හරහා විය යුතුයි. එවැනි යෝජනාවක් ආ‍වොත් ඊට එරෙහිව රුසියාව, චීනය වගේ රටවල් බලය යොදවනවා. හැබැයි, අමෙරිකාව, බ්‍රිතාන්‍ය , යුරෝපා සංගමය ආදී පාර්ශවයන්ට සම්බාධක, පනවන්න පුළුවන්.ඒත් එහෙම කරයි කියල හිතන්න අමාරුයි. මොකද ඒ අයගෙ වෙළෙඳ පොළටත් ඒක බලපානවා. අපි අපේ තර්කය හරියාකාරව තහවුරු කරගැනීමයි කළ යුතු.දැන් අපේ ආර්ථිකය ඉතා හොඳින් ඉදිරියට යනවා. විදේශයන්හි රැකියා කරන ශ්‍රී ලාංකිකයන්, ඇඟලුම් වෙළෙඳපොළ , සංචාරක ව්‍යාපාරය ආදී මාර්ග ඔස්සේ අපට විශාල විදේශ විනිමයක් ලැබෙනවා. 2013 දී අපේ ආර්ථිකයේ හොඳ වර්ධනයක් තිබුණා. දැන් විශාල ආයොජන ගලා එන ව්‍යාපෘති සිදුවෙනවා. කොළඹ වරාය නගරය ව්‍යාපෘතියට පමණක් ඇ. ඩො.බිලියන 2ක ආයෝජන රටට ගලා එනවා. මේ හෙ‍ාඳ තත්ත්වය අභ්‍යන්තර වශයෙන් රට තුළ ප්‍රශ්න හදාගෙන අවුල් නොකළ යුතු බව සෑම පාර්ශ්වයක්ම කල්පනා කළ යුතුයි.* ජිනීවාවලදී ඉන්දියාව කිනම් ස්ථාවරයක් ගනීවිද?ඉන්දීය දේශපාලනයේ සිදුවන වෙනස්කම් දිහා බලාගෙන අපට ඇස් පියාගෙන ඉන්න බෑ. දැන් එළැඹිලා තියෙන්නෙ මැතිවරණ කාලයක්. අපි තීරණ ගන්න ඕන කාලයේ යථාර්ථයට අනුවයි. ඉන්දීයාවේ ළඟ එන පාර්ලිමේන්තු මැතිවරණයේදී විචාරකයන් කියන හැටියට කොන්ග්‍රසයට අසීරු තත්ත්වයක් තියෙන්නෙ. ඔවුන්ට ආසන 80ක් වත් ගන්න ලැබේවිදැයි සැකයි. බී.ජේ.පී. එමෙන් දෙගුණයක් ගනීවි කියලා, ඔවුන් සිතනවා.මේ තත්ත්වය යටතේ ආණ්ඩුවක් පිහිටුවන්න ප්‍රාන්තවල සහාය අවශ්‍ය වෙයිද ජයලලිතා හෝ කරුනානිධි සමඟ සන්ධානගත වෙයිද වගේ කාරණා අපට සිතන්න වෙනවා. පෙනෙන හැටියට මේ දෙන්නම මෝඩිට සහාය දක්වනවා. මෝඩිට අවශ්‍ය ඡන්ද ප්‍රමාණය නොලැබුණොත් ජයලලිතාට විශාල බලපෑමක් කළ හැකියි. මෙවැනි පසුබිමක ඉන්දියාව ප්‍රතිචාර දක්වන්නේ හුඟක් පරෙස්සමෙන්. ඒ නිසා ඉන්දියාවත් එක්ක හොඳ සම්බන්ධතාවක් පවත්වා ගැනීම මේ අර්බුදයේ විශේෂ ලක්ෂණයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=f1403172</link>
    <topic>කබරගොයා තලගොයා කරන බටහිර න්‍යාය</topic>
    <author>ධම්මික සෙනෙවිරත්න</author>
    <content>එක්සත් ජාතීන්ගේ මානව හිමිකම් මණ්ඩලයේ 25 වැනි සැසිවාරය ස්විට්සර්ලන්තයේ ජිනීවා නුවරදී මේ දිනවල පැවැත්වෙයි. එල්.ටී.ටී.ඊ. ත්‍රස්තවාදයට එරෙහිව ශ්‍රී ලංකාව සිදුකළ මානුෂීය මෙහෙයුමේ අවසන් දින කිහිපය තුළ මානව හිමිකම් උල්ලංඝනය වීම් සිදුවූ බව කියමින් යෝජනා කෙටුම්පතක් අමෙරිකාව විසින් බ්‍රිතාන්‍ය සහ තවත් රටවල් කිහිපයක සහාය ඇතිව ප්‍රකාශයට පත්කර ඇත්තේ එය අරමුණු කරමිනි.ශ්‍රී ලංකාව යුද අපරාධ සිදුකර ඇතැයි කියමින් ඒ පිළිබඳ සොයා බැලීම සඳහා ජාත්‍යන්තර පරීක්ෂණයක් ඉල්ලා සිටීම මේ නව අධිරාජ්‍යවාදී බලවතුන්ගේ වුවමනාවයි. ඊට අවශ්‍ය පසුබිම සකසමින් මානව හිමිකම් පිළිබඳ එ.ජා. මහකොමසාරිස් නවනීදන් පිල්ලේ ජිනීවා සැසිය ආරම්භයේ දී ම සිය වාර්තාව ඉදිරිපත් කරමින් ලංකාවට එරෙහිව අදහස් දැක්වූවාය.තමා දරන තනතුරට හා එක්සත් ජාතීන්ගේ පරමාර්ථවලට කෙසේ වෙතත් මේ වනවිට ඇය පෙනී සිටිමින් ඇති වුවමනාවන්ට හා දේශපාලන න්‍යාය පත්‍රයට ඇය කොපමණ පක්ෂපාතී ද යන්න එමඟින් යළිත් තහවුරු කෙරිණි. ශ්‍රී ලංකාව සම්බන්ධයෙන් සොයා බලා එ.ජා. මහලේකම් බෑන්කී මූන්ට උපදෙස් ලබාදීමට යැයි පවසමින් පත් කළ කමිටුවේ වාර්තාව දරුස්මාන් වාර්තාව යනුවෙන් කලකටපෙර ප්‍රසිද්ධ විය. එය මහලේකම්වරයාට උපදෙස් ලබාදෙන වාර්තාවක් නොව ශ්‍රී ලංකාව පිළිබඳ අප්‍රමාණ වෛරයකින් යුතුව පිළියෙල කළ අතිශයින් පක්ෂපාතී ලියැවිල්ලක් බව පැහැදිලි විය. ඒ අනුව එහි රචකයෝ කවුරුන් දැයි සිතා ගැනීම අපහසු නැත.නව අධිරාජ්‍යවාදී බලවතුන් එ.ජා. මානව හිමිකම් කොමිසම දඩමීමා කරගනිමින් ශ්‍රී ලංකාව බෙදුම්වාදී ත්‍රස්තවාදය පරාජය කිරීමේ වාඩුව ගැනීමට පටන්ගත්තේ මානුෂීය මෙහෙයුම නිමාවී සතියක් ගතවීමටත් කලිනි. මානව හිමිකම් පිළිබඳ මහකොමසාරිස්වරිය ශ්‍රී ලංකාවට එරෙහිව මානව හිමිකම් අවිය පළමුව භාවිත කළේ 2009 මැයි මාසයේදී ම ය. කෙසේ වෙතත් ශ්‍රී ලංකාවට එරෙහිව මේ බලවත් ජාතීන්ගේ ක්‍රියාන්විතය ඇරැඹුණේ ඊටත් කලිනි. හිටපු මහකොමසාරිස්වරිය ලුවිස් ආබර් ද මානව හිමිකම් පිළිබඳ සොයා බැලීමට යැයි පවසමින් ශ්‍රී ලංකාවේ සංචාරය කළාය. යුද්ධය තිබිය දී අමෙරිකාව සහ බටහිර බලවතුන් වෑයම් කළේ එය ආපසු හරවා එල්.ටී.ටී.ඊ. නායකත්වය බේරා ගැනීමටයි.කොටින්ම ශ්‍රී ලංකාව තුළ බෙදුම්වාදී ත්‍රස්තවාදී ව්‍යාපාරයකට තවදුරටත් පැවැතීමට ඉඩ හැරීමටයි, එය ශක්තිමත් කිරීමටයි. අවසන් මොහොත දක්වාම ඔවුන් තම වෑයම අත්නොහැරියත්, කිසිවකුටත් සිතා ගැනීමට නොහැකි අන්දමින් යුද්ධය අවසන් කෙරුණේ ශ්‍රී ලංකාව තුළ එල්.ටී.ටී.ඊ. ත්‍රස්තවාදය පරාජය කරමිනි. ශ්‍රී ලංකාව සිදුකළ බලවත්ම වරද බව පෙනෙන්නට ඇත්තේ තිස් අවුරුද්දක් තිස්සේ මෙරට සියලු ජාතීන් පීඩාවිඳි, සියලු ජාතීන්ට අයත් දස දහස් සංඛ්‍යාත මිනිසුන් ත්‍රස්තවාදයේ ගොදුරු බවට පත්වූ රටේ ආර්ථිකය දශක ගණනාවකින් ආපස්සට හැරවූ යුද්ධය අවසන් කිරීමයි, ඒ අනුව බලනවිට මානව හිමිකම් ආරක්ෂා වනු ඇත්තේ යුද්ධය තවදුරටත් පවත්වාගෙන ගියා නම්ය.යුද්ධය තිබිය දී බටහිරින් ආ ඩොලර්වලින් සාක්කු පුරවා ගනිමින් යුද්ධයට එරෙහිව කෑගැසූ යුද විරෝධීහු යුද්ධය අවසන්වීමෙන් පසු අද සිටගෙන සිටින්නේ කොතැනද? “යුද්ධය නිසා කලාව කිරීමට නිදහසක් නෑ”, “බංකර් නිසා පාරක නිදහසේ ඇවිදීමට ඉඩක් නෑ” කියමින් කෑ ගැසූ අය අද පෙනී සිටින්නේ කා වෙනුවෙන් ද?ජිනීවා නුවර මානව හිමිකම් කවුන්සිලය රැස්වූ සෑම අවස්ථාවකදී ම එය ආසන්න වනවිට ශ්‍රී ලංකාවට එරෙහිව අසත්‍ය තොරතුරු, ඡායාරූප වීඩියෝ ආදිය ඇතුළත් කරමින් වාර්තා චිත්‍රපට නිර්මාණය කිරීම චැනල් -4 මෝස්තරයක් බවට පත්කරගෙන ඇත.ශ්‍රී ලංකාවට එරෙහිව යුද අපරාධ චෝදනා එල්ල කිරීමට අවශ්‍ය අඩුම කුඩුම සපයා දීමට කැලම් මැක්රේ වැනි අයට ඇති වුවමනාව එල්.ටී.ටී.ඊ.ය කෙරෙහි ඔවුන්ට ඇති අනුකම්පාවට හේතු පැහැදිලි කරගැනීමෙන් දැනගත හැකි ය.දරුස්මාන් වාර්තාව, නවනීදන් පිල්ලේගේ වාර්තාව, චැනල් - 4 වාර්තා චිත්‍රපට සහ අමෙරිකාව කෙටුම්පත් කර ඇති යෝජනාව යන මේ සියල්ල ශ්‍රී ලංකාව තරයේ ප්‍රතික්ෂේප කර තිබේ. මේ සෑම එකක්ම පිළිබඳ ශ්‍රී ලංකා රජයේ පැහැදිලි ස්ථාවරය දැනටමත් දන්වා තිබේ.ඒ සමඟම එමඟින් ශ්‍රී ලංකාව අස්ථාවර කිරීමටත්, සුවපත් වෙමින් ඇති තුවාල යළි පෑරවීමටත්, ජාතීන් අතර එක්සත්බව, සංහිඳියාව බිඳ දැමීමටත් දරනු ලබන වෑයම දැඩිව පිළිකෙව් කැර ඇත.සන්සන්දනාත්මකව බලනවිට දීර්ඝ කාලීන යුද ගැටුමකින් පසු ස්ථිරසාර සාමයක් උදෙසා මෙන්ම ජාතිය ගොඩනැඟීම උදෙසා මේතරම් විශාල වැඩ කොටසක් මෙවැනි කෙටි කාලසීමාවක් තුළ ඉටුකළ වෙනත් රටක් තිබේ ද? සියල්ල සම්පූර්ණ නැති බව සැබෑය. තවදුරටත් කළ යුතු දේවල් තිබේ. ඒ දේවල් සපුරාලීමට යම් සාධාරණ කාලයක් ගතවෙයි.ශ්‍රී ලංකාව දැඩිව කියා සිටින්නේ සියල්ල සම්පූර්ණ කිරීමට තවත් කාලයක් ගත වන බවයි. එකී කාල රාමුව පිළියෙලකළ යුත්තේ ද ශ්‍රී ලංකාව මිස ජාත්‍යන්තර බලවතුන් නොවේ. මේ සියල්ල සමඟ ශ්‍රී ලංකාව වේගයෙන් සංවර්ධනය කරා පිය නඟමින් ඇත. මෙහි දී භෞතික සංවර්ධනය පමණක් අදහස් නොකරේ. මැදහත්ව කල්පනා කරන ඕනෑම මිනිසකුට යුද්ධයෙන් පසු ශ්‍රී ලංකාව ආ ගමන්මඟ පිළිබඳ සාධාරණ තක්සේරුවක් කළ හැකිය.එහෙත්, ප්‍රශ්නය ඇත්තේ මේ කිසිවක් දරුස්මාන්, නවනීදන් පිල්ලේ, කැලම් මැක්රේ, අමෙරිකාව, බ්‍රිතාන්‍ය ආදී පාර්ශ්වයන්ට නොපෙනීමයි. ඔවුන් තුළ ඇති වෛර සහගත මෙන්ම දේශපාලන වුවමනාව හෙළිදරව් වන්නේ එතැනදීය.මේ වටයේ දී ශ්‍රී ලංකාවට තනි කර පහර දෙන ඔවුන් ඊළඟ වටයේ දී අත තියන්නේ ආසියානු කලාපයටම බව මේ වුවමනාවේ ඇතුළාන්තයයි. එක ගලෙන් කුරුල්ලන් දෙදෙනකු නොව රංචුවක්ම බිම දැමීමට නව අධිරාජ්‍යවාදී හාම්පුතුන්ට අවශ්‍ය වී ඇත. ඒ වුවමනාව ක්‍රියාත්මක කිරීමේ දී ශ්‍රී ලංකාව කේන්ද්‍රස්ථානයක් කරගැනීම ඔවුන්ගේ ඉලක්කයයි.ශ්‍රී ලංකාවේ පිහිටීම අනුව භූ දේශපාලනික වශයෙන් ඊට ඇති වැදගත්කම යැංකි උකුසු ඇස්වල ගිජු බැල්මට හසුවූයේ අද ඊයේ ‍ෙනාවේ.දශක ගණනාවක් මුළුල්ලේ ත්‍රිකුණාමලය වරාය වැනි රටේ මර්මස්ථාන ඔවුන්ගේ යුද සිතියම්වල දිදුලන තරු ලකුණු විය. දැනට ලෝකයේ රටවල් කීයක අමෙරිකා යුද කඳවුරු තිබේ දැයි විමසා බලන්නෙකුට මේ වුවමනාව පැහැදිලි කර ගැනීම අසීරු නැත. චීනය, ඉන්දියාව වැනි කලාපීය බලවතුන් අඩපණ කිරීම සඳහා ශ්‍රී ලංකාවේ ප්‍රශ්නයක් ඇති කර එතැනින් දොරටුවක් විවර කර ගැනීම නව අධිරාජ්‍යවාදීන්ගේ උපායමාර්ගයයි. එහෙත්, ශ්‍රී ලංකාවේ වත්මන් නායකත්වයත්, පාලනයත් යටතේ එය කළ නොහැකි බව ඔවුන් සක්සුදක් සේ දනී.මානව හිමිකම්, යුද අපරාධ ආදී කෙළවරක් නැති චෝදනා එල්ල කොට රටට බලපෑම් කිරීම මඟින් රට අස්ථාවර කිරීමට ඔවුන් උත්සාහ දරන්නේ එබැවිනි. රටට පීඩනයක් එල්ල කිරීම මඟින් රටේ ජනයා ආණ්ඩුවට එරෙහිව මෙහෙයවීම මේ බලපෑම්වල තේරුමයි. එමඟින් පාලනයේ වෙනසක් ඇති කළ හැකි බව ඔවුහු කල්පනා කරති. සිය වුවමනාකම් සපුරා ගැනීමට නම් හැමදේටම තමන්ට එහෙයි කියන රූකඩ පාලනයක් මෙහි ඇටවිය යුතු බව ඔවුන් දනී.වෙනත් රටවල දී ගැසූ වසන්ත කැරැළිවල සැබෑ අරුතද එයයි. එහෙත්, රටේ වාසනාවකට මේ රටේ ජනයා සිටින්නේ වත්මන් නායකත්වයත්, රජයත් සමඟ බව ඔවුන් පෙන්වා දී ඇත්තේ වරෙක දෙවරක් නොවේ. ජනබලය තමන් සමඟ ඇති තාක් කවර සතුරු බලවේගයකට වුවද රටක්, නායකයෙක් හෝ ආණ්ඩුවක් බිම දැමීම අසීරු බවට ඉතිහාසය සාක්ෂි දරයි.දැන් කාලය එළැඹ ඇත්තේ, නව අධිරාජ්‍යවාදී හාම්පුතුන් අතළොස්සකට අවශ්‍ය පරිදි ලෝකය හැසිරවීම සඳහා සෙසු ලෝක ජාතීන් ඉඩ දෙනවාද යන්න තීරණය කිරීමටයි. පැහැදිලි ලෙසට දැන් ලෝක බල තුලනයක් නැත. සෝවියට් සංගමය බිඳ වැටීමෙන් පසු ලෝක පොලිස්කාරයා වූ අමෙරිකාව සිතූ හැටියට සෙල්ලම් පෙන්නීමට පටන් ගත්තේය. මානව හිමිකම් අධිරාජ්‍යවාදයක් ක්‍රියාත්මක වෙමින් තිබේ.එහෙත් 90‍’ දශකයේ හෝ ඊට පෙර අමෙරිකාවට තිබූ ආර්ථික ආනුභාවය තවදුරටත් ඒ සමඟ නැත. ලෝක ආර්ථික බලවතා වශයෙන් චීනය වේගයෙන් ඉදිරියට එමින් සිටී. ගෝලීය යුද බලවතා වූවද අමෙරිකාවට අභිමත පරිදි සියල්ල තීරණය වීමට ඉඩ හැරිය යුතු නැති බව චීනය, රුසියාව, ඉරානය වැනි රටවල් දැන් කල්පනා කරයි. සිරියාවේ දී නව අධිරාජ්‍යවාදී බලවතුන්ගේ න්‍යාය පත්‍රයට අනුව සියල්ල විසැඳුණේ නැත. යුක්‍රේනයේදී ද තමන්ගේ වුවමනාව මුළුමනින් පිරිමසා ගැනීමට ඔවුන්ට හැකිවූයේ නැත. ජනාධිපති වික්ටර් යනුකොවිච්ගේ පාලනය වෙනස් කිරීමට ඔවුන්ට අවශ්‍ය වූයේ ස්වභාවික සම්පත්වලින් අනූන යුක්‍රේනයට අත තැබීමට බව රහසක් නොවේ.එහෙත්, සෝවියට් සංගමයට අයත්ව තිබූ යුක්‍රේනයේ උද්ගත වූ තත්ත්වය හමුවේ රුසියාව මැදිහත් විය. ක්‍රිමියාව යළි රුසියාවත් සමඟ එක්විය යුතු ද නැති ද යන්න තීරණය කිරීමට ජනමත විචාරණයක් පැවැත්විණි. ක්‍රිමියාවට එරෙහිව බලය යෙදවීමට බටහිර බලවතුන්ට නොහැකිව තිබිය දී යුක්‍රේනයේ ඉතිරි ප්‍රදේශවල අන්තර් පාලනයක් ගොඩනැඟී ඇත.ඇෆ්ගනිස්තානය හා ඉරාකය ආක්‍රමණය කරමින් ලිබියාව, සිරියාව ආදී සෑම තැනෙකම කැරැලිකරුවන්ට අවි ආයුධ ආදී පහසුකම් සපයමින් හමුදාමය මැදිහත්වීම් කළ අ‍මෙරිකාව මෙහිදී කියා සිටියේ රුසියාව යුක්‍රේනයට හමුදා යෙද වුවහොත් එය බරපතළ වරදක් වනු ඇති බවයි. රුසියාව සමඟ හමුදාමය සහයෝගීතාව අත්හිටුවන බව කී අමෙරිකාව ආර්ථික සම්බාධක ඔස්සේ බලපෑම් කරන බවක් ද ඇඟවීය.එහෙත්, රුසියාව ඊට ප්‍රතිචාර දැක්වූයේ එවැන්නක් කළහොත් එය අමෙරිකාවට පාරාවළල්ලක් වනු ඇති බව කියමිනි. යුක්‍රේනයට හමුදා යැවීම අනුමත කළ රුසියානු පාර්ලිමේන්තුව ජනාධිපති පුටින්ට කියා සිටියේ අමෙරිකාවත් සමඟ රාජ්‍ය තාන්ත්‍රික සබඳතා ද නතර කළ යුතු බවයි. අමෙරිකාවත් සමඟ එක්ව ඉරාකය ආක්‍රමණය කළ සෙසු මැදිහත්වීම්වල දී ද එකට සිටි බ්‍රිතාන්‍ය ද ක්‍රිමියාවෙන් ඉවත්වන ලෙසට රුසියාවට අනතුරු අඟවා ඇත. බ්‍රිතාන්‍ය විදේශ ලේකම් විලියම් හේග් කියා ඇත්තේ යුක්‍රේනය 21 වෙනි සියවසේ යුරෝපයේ විශාලම අර්බුදය වනු ඇති බවයි. ප්‍රශ්නය, මෙවැනි අර්බුද නිර්මාණය කරන්නේ කවුද? යන්නයි. දැනට ලොව ඇති යුද ගැටුම් වැඩි ප්‍රමාණයකට මේ නව අධිරාජ්‍යවාදී බලවතුන් අඩු වැඩි වශයෙන් වගකිව යුතුය. එමෙන්ම ඔවුන් තවදුරටත් ඒවාට සම්බන්ධ වීද සිටී.ලෝක පොලිස්කාරයා ශ්‍රී ලංකාවේ මානව හිමිකම් ගැන කියමින් ඇඟිලි දිගු කරන්නේ මෙවැනි පසුබිමකයි. එසේ ශ්‍රී ලංකාව ගැන ප්‍රශ්න කරන අමෙරිකාවේ මානව හිමිකම් කැරැට්ටුව දැනගත හැකි උදාහරණ ඕනෑ තරම් ලෝකය දෙස බැලීමෙන් සපයා ගත හැකිය. අමෙරිකාව කත්‍රිනා-රීටා වැනි ස්වභාවික ව්‍යසනවලින් අනතුරුව නිව්ඔර්ලියන්, ලුයිසියානා ආදී ප්‍රාන්තවල විපතට පත් ජනයාට අවශ්‍ය සහන සැලැසීමට සහ ඔවුන්ගේ විනාශයට පත් නිවාස ආදී දේපළ යළි ගොඩ නඟා ගැනීමට උපකාරී වීමට කොපමණ කාලයක් ගත කළාද?වසර ගණනාවක් යනතුරු ඔවුන්ගේ ජීවිත අතිශයින් කටුක වූයේ ඔවුන්ට කළු සමක් තිබූ නිසා නොවේද? දිනපතා පාහේ පුද්ගල ඝාතන ගණනාවක් වාර්තා වන අමෙරිකාවේ වාර්ෂිකව ඒ අන්දමින් මරා දැමෙන පුද්ගලයන්ගෙන් කළු ජාතිකයන් කොපමණ සංඛ්‍යාවක් සිටී ද? අමෙරිකානු බන්ධනාගාරවල සිරගතව සිටින අයගෙන් බහුතරය කළු ජාතිකයන් හා ලතින් අමෙරිකානුවන් නොවන්නේ ද? පුද්ගල නිදහස ගැන ඉහළින් කතා කරන අමෙරිකාවේ ජාතික ආවේක්ෂණ ඒජන්සිය (NSA) අමෙරිකානුවන්ගේ සහ ලොව පුරා මිනිසුන්ගේ පුද්ගලිකත්වය තුට්ටුවක වැඩක් නැති දෙයක් බවට පත්කර ඇත්තේ ඇයි? විනාඩියක දී අමෙරිකාවේ සිදුවන ස්ත්‍රී දූෂණ ගණන කීය ද?මේ ඇතැම් ප්‍රශ්නවලට ‍අමෙරිකාව දැනටමත් පිළිතුරු ලබා දී තිබේ. ඒ, තම රටේ ජාතික ආරක්ෂාව සඳහා තමන්ට ඕනෑ දෙයක් කළ හැකි බව පෙන්වා දෙමිනි. එපමණක් නොව R2P නමින් නව ආරක්ෂක න්‍යායක්ද පසුගිය කාලයේ අමෙරිකාව ඉදිරිපත් කළේය. එහි තේරුම ආරක්ෂාවීම සඳහා තමන්ට අයිතියක් ඇති බවයි. (Right to Protect) ඒ ඔස්සේ ඉදිරියට යමින් තම ජාතික ආරක්ෂාවට තර්ජනයක් එල්ල වන්නේ නම් ලොව ඕනෑම රටකට එරෙහිව යුදමය ක්‍රියාමාර්ගයක් ගැනීමට තමන් පසුබට නොවන බව ද අමෙරිකාව කියා ඇත. තමන්ට පහරදීමට පෙර තමන් පහරදීම තම න්‍යාය බව ඔවුන් කීවේ එය පැහැදිලි කරමිනි. ජාතික ආරක්ෂාව උදෙසා මේ තරම් දේවල් කිරීමට හැකි අමෙරිකාව සෙසු රටවල් ජාතික ආරක්ෂාව සඳහා ගනු ලබන මීට වඩා බොහෝ අඩු මට්ටමකින් යුතු පියවර ප්‍රශ්න කරන්නේ කවර යුක්ති ධර්මයකට අනුවද?ශ්‍රී ලංකාව වැනි රටවල් ජාතික ආරක්ෂාව සඳහා පියවර ගත්තේ තවත් රටවලට පහරදී නොවේ. ඒවා ආක්‍රමණය කොට එම රටවල් සතු සම්පත් කොල්ලකාගෙනත් නොවේ. අප ජාතික ආරක්ෂාව උදෙසා අවශ්‍ය පියවර ගත්තේ අපේ ව්‍යවස්ථාවට අනුකූලවයි. මේ රටේ මූලික නීතියට අනුව රට දෙකඩ කිරීම සඳහා කිසිදු ආකාරයකින් ක්‍රියාකිරීමට මේ ‍රටේ පුරවැසියකුට රට තුළ හෝ රටින් පිටත සිට ක්‍රියා කළ නොහැකිය. ශ්‍රී ලංකාව ආණ්ඩුක්‍රම ව්‍යවස්ථාවෙන්ම පැවරී ඇති බලතල ක්‍රියාවට නංවනවිට එය කාගේවත් මානව හිමිකම් උල්ලංඝනය කිරීමක් වන්නේ කෙසේ ද? එය යුද අපරාධයක් වන්නේ කවර සම්මුතියකට අනුවද? එය යුද අපරාධයක් නම් අමෙරිකාව, බ්‍රිතාන්‍ය ආදී රටවල් ලොව පුරා තැන තැන සිදුකරන අපරාධ හැඳින්විය යුත්තේ කවර නමකින් ද? මෙවැනි ප්‍රශ්න පැන නැ‍ඟෙන්නේ අප තුළ පමණක් නොවේ. අමෙරිකානුවන් පවා දැන් ඒ ප්‍රශ්න මතු කරයි.ශ්‍රී ලංකාවට එරෙහි අමෙරිකාවේ ක්‍රියා පිළිවෙත පසුගියදා අමෙරිකා සෙනෙට් මණ්ඩලයේ දී පවා දෝෂ දර්ශනයට ලක්විය. ශ්‍රී ලංකාවට එරෙහිව ඩිමොක්‍රටික් මන්ත්‍රීවරු 06 දෙනෙකු යෝජනාවක් රැගෙන එනවිට රිපබ්ලිකන් මන්ත්‍රීවරු 11 දෙනෙකු අමෙරිකානු පිළිවෙත ප්‍රශ්න කරමින් ශ්‍රී ලංකාව වෙනුවෙන් යෝජනාවක් රැගෙන ආවේය. තවත් වැදගත් කාරණයක් වන්නේ මුල් යෝජනාවට අත්සන් කළ ඩිමොක්‍රටික් මන්ත්‍රීවරයකු ද දෙවන යෝජනාවට පක්ෂපාතීව ඉදිරිපත් වීමයි.බ්‍රිතාන්‍යයේ දී පවා ඇතැම් පාර්ලිමේන්තු නියෝජිතයන් ශ්‍රී ලංකාව වෙනුවෙන් අදහස් දක්වා ඇත. පසුගියදා ශ්‍රී ලංකාවේ සැබෑ තත්ත්වය තම මව් රටට කියන්නට ‘ද ලාස්ට් පේස්’ වාර්තා චිත්‍රපටයත් රැගෙන එහි ගිය බ්‍රිතාන්‍ය ජාතික රිචඩ් මන්ඩ් ගැන ද මෙහි දී සඳහන් කළ යුත්තේ ඔහුට ගෞරවයක් වශයෙනි. අමෙරිකාවට මානව හිමිකම් ගැන කතා කිරීමට තිබූ සදාචාරාත්මක අධිකාරිත්වය තවදුරටත් නැති බව කීවේ අමෙරිකාවේ හිටපු ජනාධිපතිවරයකු වන නොබෙල් සාම ත්‍යාගලාභී ජීමි කාටර්ය. මානව හිමිකම් පිළිබඳ විශ්ව ප්‍රකාශනයේ වගන්ති 30න් අවම වශයෙන් 10 ක් වත් අමෙරිකාව උල්ලංඝනය කරමින් ඇති බව ඔහු පෙන්වා දී තිබුණේ ‘නිව්යෝර්ක් ටයිම්ස්” පුවත්පත සමඟ පැවැති සාකච්ඡාවකදී ය.සන්නිවේදන තාක්ෂණය උපයෝගී කර ගනිමින් දුරකතනවලට රහසේ සවන්දීම, ඒවා පටිගත කිරීම ආදිය මඟින් පුද්ගල අයිතිවාසිකම් ද උල්ලංඝනය කරන බව ඔහු කියා තිබිණි. ඩ්‍රෝන ප්‍රහාරවලදී මියයන සෑම අයෙකුම ත්‍රස්තවාදීන් ලෙස සැලකීම හා ඒවායේදී කාන්තාවන්, දරුවන් මියයාම පවා නොවැළැක්විය හැකි අනතුරු ලෙස සලකා ක්‍රියා කිරීම පිළිබඳ හිටපු ජනාධිපති කාටර්, අ‍ෙමරිකානු පිළිවෙත දෝෂ දර්ශනයට ලක්කරයි. කාටර් ජනාධිපතිවරයාට එලෙස කතා කිරීමට සිදුව ඇත්තේ නොබෙල් සාම ත්‍යාගලාභී ඔබාමා ජනාධිපතිවරයාගේ පාලනය ගැනයි. ජිමී කාටර් අවධාරණය කර ඇති කාරණයක් වන්නේ මේ අන්දමින් අමෙරිකාව සිදුකරන මානව හිමිකම් උල්ලංඝනය කිරීම් නිසා සතුරන් ශක්තිමත් වී මිතුරන් දුරස් වනු ඇති බවයි.කියුම් කෙසේ වෙතත් කෙරුවාව මෙසේ වෙන අමෙරිකාව මුල්වී ශ්‍රී ලංකාවට එරෙහිව ගෙන ඒමට සැ‍රසෙන මානව හිමිකම් චෝදනාව හා ජාත්‍යන්තර පරීක්ෂණය ගැන අපට කීමට ඇත්තේ මහත්වරුනි, ඔබ අපේ ඇසේ පොල් කෙන්දක් ඇතැයි කියන්නේ ඔබේ ඇසේ හරස් වී ඇති පොල් පරාලය අතරින් බලා බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>17</day>
    </date>
    <link>http://www.dinamina.lk/2014/03/17/_art.asp?fn=f1403173</link>
    <topic>චන්ද්‍රිකාගේ ආගමික සංහිඳියා විහිළුව</topic>
    <author>ජනතා මිත්‍ර</author>
    <content>චන්ද්‍රිකා බණ්ඩාරනායක කුමාරතුංග හිටපු ජනාධිපතිනිය ගේ් වර්තමාන දේශපාලන ක්‍රියාකාරීත්වය පසුගිය සතියේ කතා කෙරිණි. ඉන් පසුව ඇතිවූ තත්ත්වය සමඟ හිටපු ජනාධිපතිනියගේ ක්‍රියාකලාපය දෙස බලන විට ඇය පිළිබඳ පසුගිය ‘කතිරය’ දේශපාලන ලිපියෙන් කතා කළ දේවල් බොහෝ විට අසාධාරණ නොවන බව ඕනෑම කෙනෙකුට තේරුම් ගැනීම එතරම් අපහසු නොවේ.ඊට ආසන්නතම හේතුව වී ඇත්තේ ආගමික සංහිදියාවක් පිළිබඳ කතාකරමින් හිටපු ජනාධිපතිනිය, කරළියට පැමිණ මෙවර රඟදැක්වීමට සූදානම් වන්නේ කුමන නාටකයක්දැයි යන ප්‍රශ්නය සමාජය තුළ මතුවන නිසය.නින්දෙන් ඇහැඇරුණු ලෙස එකපාරටම හිටපු ජනාධිපතිනියට ආගමික සංහිඳියාවක් මතක් වී ඇත්තේ ඇයි? මේ පිටුපස තිබෙන අවශ්‍යතාව කුමක්ද? ඊට සම්බන්ධවී සිටින්නේ කවුරුන්ද? යන කරුණු සොයාබැලීම ඉතා වැදගත් වන්නේ, මේ පිටුපස විවිධ න්‍යාය පත්‍ර රැසක් ක්‍රියාත්මක වන නිසායි.එම න්‍යාය පත්‍ර බොහෝමයක් රටට අහිතකර වන බවද අප ඉතා හොඳින් සිහි තබා ගත යුතු යි.දකුණු ආසියානු ප්‍රතිපත්ති සහ පර්යේෂණ ආයතනයේ සභාපතිනි වශයෙන් කටයුතු කරන හිටපු ජනාධිපතිනිය ප්‍රකාශ කරන්නේ, සියලු ආගම් එකතු වී කටයුතු කළහොත් රටට සංවර්ධනය උදාකළ හැකි වැඩපිළිවෙළක් තමන් සතු බවයි. මානව ගරුත්වයෙන් යුත් ජීවත්විය හැකි සමාජයක් ගොඩනැඟීම සඳහා ආගමික සංහිඳියාවක් ඇතිකළ යුතු බව චන්ද්‍රිකා බණ්ඩාරනායක කුමාරතුංග මහත්මිය පවසයි. ජාතීන් හා රටවල් අතර විශ්වාසය ගොඩනැංවීම සඳහා වැදගත් වන්නා වූ ප්‍රතිපත්ති සම්පාදනයකට සහාය දැක්විය යුතු බවද ඇය පෙන්වා දෙයි.පසුගිය අවුරුදු කිහිපය තුළ බෞද්ධ නොවන අනෙකුත් ආගම්වලට හිරිහැර සිදු වූ බව දකුණු ආසියානු ප්‍රතිපත්ති සහ පර්යේෂණ ආයතනයට වාර්තා වූ බවත්, ඒවා ගැන සොයා බලා විවිධ ක්‍රියාමාර්ග ගත් බව හිටපු ජනපතිනිය පවසන්නීය.හිටපු ජනාධිපතිනිය මේ ප්‍රකාශ කරන්නේ කුමක්ද? ඇය කරන මේ ප්‍රකාශ හා දෙමළ ඩයස්පෝරාව හා ශ්‍රී ලංකාවට එරෙහිව පෙළ ගැසී සිටින බලවේග අතර එතරම් වෙනසක් නැත. දෙමළ ජාතික සන්ධානය, ශ්‍රී ලංකා මුස්ලිම් ‍ෙකාංග්‍රසයද ප්‍රකාශ කරන්නේ හිටපු ජනාධිපතිනියගේ මේ ප්‍රකාශයමය.මාර්තු 28 වැනිදා ශ්‍රී ලංකාව සම්බන්ධයෙන් යෝජනාවක් ජිනීවා මානව හිමිකම් සමුළුවට ගෙන ඒමට සූදානම් වන අවස්ථාවේදී හිටපු ජනාධිපතිනිය හැසිරෙන ආකාරය ඉතා අපූරුය. ජිනීවා නුවරට ගොස් ශ්‍රී ලංකාවට එරෙහිව සාක්ෂි දෙන පිරිස අතරට චන්ද්‍රිකා කුමාරතුංග හිටපු ජනාධිපතිනිය එක්වුවද, එයද පුදුමයට කරුණක් නොවේ.ජිනීවා මානව හිමිකම් කවුන්සිලය මෙවර රැස්වන අවස්ථාවේද අමෙරිකාව, එංගලන්තය යන රටවලට කෙසේ හෝ අවශ්‍ය වී ඇත්තේ කොටි නායක ප්‍රභාකරන් ඝාතනයට ලක් වූ පළිය කෙසේ හෝ ශ්‍රී ලංකාවෙන් ලබාගැනීමටය.ඒ සඳහා මහින්ද රාජපක්‍ෂ ජනාධිපතිතුමාගෙන්, ආරක්ෂක ලේකම්වරයාගෙන් හා රණවිරුවන්ගෙන් පළිය ලබාගත යුතුය. ඒ සඳහා අවශ්‍ය කරන්නේ එක්සත් ජනතා නිදහස් සන්ධාන ආණ්ඩුව ගෙදර යැවීමය. ඒ සඳහා දෙමළ ඩයස්පෝරාව, කොටි හිතවාදී බලවේග, ඇතැම් රාජ්‍ය නොවන සංවිධාන, දෙමළ ජාතික සන්ධානය, ජයලලිතා ඇතුළු එකී නොකී පාර්ශ්ව රැසක් දත් විලිස්සාගෙන සිටින බව රහසක් නොවේ.ශ්‍රී ලංකාවට එරෙහිව යෝජනාව ගෙන ඒම සඳහා අති විශාල භූමිකාවක් රඟ දැක්වූයේ එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් නවනීදන් පිල්ලේ මහත්මිය විසිනි. නවනීදන් පිල්ලේ මහත්මිය අසත්‍ය තොරතුරු රැසක් එල්ල කළේ තම න්‍යාය පත්‍රය වෙනුවෙනි. ඒ සඳහා ඇයට ලැබෙන තුටු පඬුරු ප්‍රමාණය දන්නේ ඇය පමණි.ශ්‍රී ලංකාවට එරෙහි අසත්‍ය චෝදනා ගොනුකරමින් මේ යෝජනාවලිය සකස් කිරීම සඳහා ඇයට උදව් කළේ ශ්‍රී ලංකාවේ විරුද්ධ පක්ෂයයි. දෙමළ ජාතික සන්ධානයට සමානවම එක්සත් ජාතික පක්ෂය හා ජනතා විමුක්ති පෙරමුණ තරගයට මෙන් ශ්‍රී ලංකාවට එරෙහිව ඕනෑ තරම් පිල්ලේ නෝනාට ගතු කේලම් කියූ බව නොරහසකි.පටු දේශපාලන වාසි ලබාගෙන කරන ලද ප්‍රකාශවලින් සිදුවූයේ ශ්‍රී ලංකාවට එරෙහි එම අසත්‍ය චෝදනා ගොනු කිරීම සඳහා පිල්ලේ නෝනලාට තව තවත් අවස්ථාව උදාවීමයි. චන්ද්‍රිකා කුමාරතුංග හිටපු ජනාධිපතිනිය එකපාරටම නින්දෙන් අවදිවූවා සේ ආගමික සංහිඳියාවක් ගැන ජිනීවා මානව හිමිකම් සමුළුව ආරම්භ වූ විගස මෙසේ කතාකරන්නේ, පිල්ලේ නෝනලාට අවශ්‍ය තව තවත් හේතු සාධක ලබාදීමට මිසක් වෙන කුමකටද?ආගමික සංහිඳියාව වෙනුවෙන් වැඩපිළිවෙළක් සකස් කිරීම සඳහා රනිල් වික්‍රමසිංහ විපක්ෂ නායකවරයා මුණගැසුණු චන්ද්‍රිකා හිටපු ජනාධිපතිනිය ප්‍රකාශ කරන්නේ තම වැඩපිළිවෙළ සාකච්ඡා කිරීම සඳහා මහින්ද රාජපක්‍ෂ ජනාධිපතිවරයා තවමත් වේලාවක් නොදුන් බවයි. හිටපු ජනාධිපතිනිය ප්‍රකාශ කරන මේ හතර බීරි කතාව කුමක්ද? ආගමික සංහිඳියාව, රටේ යහපාලනය හා සංවර්ධනය ඉතා යහපත් මට්ටමක තිබියදී හිටපු ජනාධිපතිනියට එකවරම පහළ වී තිබෙන මේ සත්ව කරුණාව කුමක්ද?දේශපාලනයට යළි පිවිසීම සඳහා පසුගිය කාලය තුළ හිටපු ජනාධිපතිනිය සිටියේ ඇඟිලි ගනිමින්ය. ඇයට අවශ්‍ය වී තිබුණේ ඒ සඳහා පොටක් පාදා ගැනීමටය. ඒ සඳහා ඇය දේශපාලන ක්ෂේත්‍රයේ කිහිපදෙනෙකු හමු වූ බවත් කිහිප දෙනෙකු සමඟ හොර රහසේ සාකච්ඡා කළ බවත් රහසක් නොවේ. එවැනි තත්ත්වයක් යටතේ යළි කරළියට පිවිසීම සඳහා ඇය තෝරාගෙන තියෙන්නේ ආගමික සංහිඳියාවයි. එවැනි මාතෘකාවක් හරහා පැමිණෙන විට මතුපිටින් පෙනෙන්නේ එය ඉතා සද්භාවයෙන් සිදුකරන දෙයක් බවයි.එහෙත් ඒ යටින් දිවෙන භයානක දේශපාලන න්‍යාය පත්‍රයෙන් ප්‍රයෝජන ගන්නේ ශ්‍රී ලංකාවට එරෙහි බලවේගයන්ය. ශ්‍රී ලංකාව තුළ මානව හිමිකම් සුරැකීම තබා ආගමික සංහිඳියාවක් නොමැති බව පෙන්වීමටද දැඩි උත්සාහයක් ශ්‍රී ලංකාවට එරෙහි සංවිධාන විසින් ගනු ලබමින් සිටී. ශ්‍රී ලංකාව සහ මුස්ලිම් රටවල ඇති මිත්‍රත්වය පලුඳු කිරීමේ වැඩපිළිවෙළක්ද එම බලවේග විසින් ඉතා සූක්ෂම ලෙස ආරම්භ කර තිබෙන බවටද තොරතුරු වාර්තා වේ. එවැනි අවස්ථාවකදී ශ්‍රී ලංකාවේ හිටපු රාජ්‍ය නායිකාවක් “ශ්‍රී ලංකාව තුළ ආගමික සංහිඳියාවක් නැහැ.එය ඇතිකිරීම සඳහා ජනාධිපතිතුමාගෙන් ප්‍රතිචාරයක් නැහැ” යනුවෙන් ප්‍රකාශ කරන විට එමඟින් ගම්‍ය වන කරුණු ජිනීවා මානව හිමිකම් කවුන්සිලයට කරනු ලබන බලපෑම සුළුපටු නොවන බව, හිටපු ජනාධිපතිනියට අමතක වීම කනගාටුවට කරුණකි. හිටපු ජනාධිපතිනිය මේ ආගමික සංහිඳියා කතාවෙන් සේවය සිදුකිරීමට බලාපොරොත්තු වන්නේ ශ්‍රී ලංකාවට හෝ ශ්‍රී ලංකාවේ පොදු මහජනතාවට නොවේ. සේවය කිරීමට බලාපොරොත්තුවන්නේ ශ්‍රී ලංකාවට එරෙහි බලවේග සඳහාය. ඇමෙරිකාව, බ්‍රිතාන්‍ය යන රටවලට ශ්‍රී ලංකාවට එරෙහිව තව තවත් යෝජනා ඉදිරිපත් කිරීම සඳහා අවශ්‍ය පසුබිම මේ මගින් තවදුරටත් සකසා දෙයි. ඊට අමතරව හිටපු ජනාධිපතිනිය ඉටු කරමින් සිටින්නේ දෙමළ ඩයස්පෝරාවට, කොටි හිතවාදී බෙදුම්වාදී බලවේගවලට, ඊළාම්වාදීන්ට, දෙමළ ජාතික සන්ධානයට, තමිල්නාඩුවට, ජයලලිතාට අවශ්‍ය කරුණු කාරණාය.වසර 30 කට අධික කාලයක් තිස්සේ මේ රටේ ක්‍රියාත්මක වූ කොටි ත්‍රස්තවාදය නිසා මෙරට පොදු මහජනතාවට, භෞතික දේපළවලට සිදු වූ හානිය මෙතෙකැයි කිව නොහැකි ය. ආගමික සංහිදියාව නැත්තටම නැති කළේ කොටි ත්‍රස්තවාදයයි. ආගමික නායකයන් අමු අමුවේ මරාදැමුවේ කොටි ත්‍රස්තවාදය නොවේද? අම්පාර අරන්තලාවේදී මහා සංඝයාවහන්සේලා 30කට අධික සංඛ්‍යාවක් අමු අමුවේ කපා කොටා ඝාතනය කළේ කොටි ත්‍රස්තවාදීන් බව හිටපු ජනාධිපතිනියට මතක් කර දිය යුතුව ඇත. අනුරාධපුර ජයශ්‍රී මහා බෝධිය අසල සිල් සමාදන්ව සිටි උපාසක උපාසිකාවන් සිය ගණනක් වෙඩි තබා අමු අමුවේ ඝාතනය කළේ කවුරුන්ද?බෞද්ධයන්ගේ මුදුන් මල්කඩ සේ සැලකෙන මහනුවර ශ්‍රී දළඳා මාලිගාව දෙසට බෝම්බ පැටවූ ලොරියක් ධාවනය කරමින් මහා විනාශයක් සිදුකළේ කවුරුන්ද? කාත්තන්කුඩියේ මුස්ලිම් පල්ලියේ යාඥා කරමින් සිටි මුස්ලිම් බැතිමතුන් සිය ගණනක් වෙඩි තබා, කපා කොටා අමු අමුවේ ඝාතනය කළේ කවුරුන්ද? එවැනි ත්‍රස්තවාදී සංස්කෘතියක් මුළුමනින්ම පරාජයකර රටට මුළුමනින්ම නිදහස ලබාදුන්නේ මහින්ද රාජපක්‍ෂ ජනාධිපතිවරයායි. එම නිසා වසර තිහකට අධික කාලයක් තිස්සේ මේ රටේ නොතිබුණු ආගමික සංහිඳියාව මහින්ද රාජපක්‍ෂ ජනාධිපතිවරයාගේ කාලය තුළ දී යළි ඇතිවූ බව ප්‍රකාශ කරන්නේ් මහා සංඝරත්නය ප්‍රමුඛ ආගමික නායකයන්ය. ඒ පිළිබඳ වැඩිදුරටත් අවශ්‍ය නම් හිටපු ජනාධිපතිනියට ආගමික නායකයින්ගෙන්ම එම තොරතුරු දැනගත හැකිය.ආගමික සංහිඳියාව ගැන කතාකරන හිටපු ජනාධිපතිනිය තමාගේ ධුර කාල දෙක තුළ ආගමික සංහිඳියාවක් ඇතිකිරීමට කරන ලද කාර්යයන් මොනවාදැයි දැනගැනීමට බොහෝ දෙනෙක් කැමැත්තෙන් සිටිති. මහා සංඝරත්නය පාගමනින් සංදේශ බාරදීමට පැමිණෙනවිට කොල්ලුපිටිය ලිබර්ටි වට රවුම අසලින් අරලියගහ මන්දිරයට පැමිණීමට ඉඩ දුන්නේ් නැත. හිටපු ජනාධිපතිනියගේ ජනාධිපති ආරක්ෂක අංශයේ නිලධාරීන් එදා රතු කුරුස හංදියේදී මාධ්‍යවේදීනට එල්ල කළ ප්‍රහාරය ඇතැම් මාධ්‍යවේදීන්ට අමතක වූවාට මේ ලියුම්කරුට නම් ඉතා හොඳින් මතකය.එම නිසා ආගමික සංහිඳියාව ගැන කතා කරමින් නැති ප්‍රශ්න ඇතිකරනවාට වඩා, රනිල් වික්‍රමසිංහ මහතා සමඟ කැලණි විහාරය වැදපුදාගෙන කරන ලද අකුසල් කර්ම නැතිකරගන්නා ලෙස හිටපු ජනාධිපතිනියට යෝජනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n1403183</link>
    <topic>ජනතාව ජනපති සමඟ බව ලොවට කියන්න හක්මන වැසියෝ එක් රොක් වෙති</topic>
    <author>ධනුෂ්ක ගොඩකුඹුර මුලටියන සිට</author>
    <content>ජාති, ආගම්,පක්ෂ, පාට භේදයකින් තොරව මේ රටේ සියලු ජනතාව සිටින්නේ තිස් වසරක යුද ගැටුම් නිමා කර සාමයේත්, සංවර්ධනයේත් දේශයක් ජාතියට තිළිණ කර දුන් නායකයා සමඟ බව ලොවටම කියා පාමින් මාතර දිස්ත්‍රික්කයේ හක්මන ආසනයේ ජනතාවගෙන් ජනාධිපති මහින්ද රාජපක්ෂ මැතිතුමාට ඉහළ පිළිගැනීමක් හිමි වෙයි.සංවර්ධන ව්‍යාපෘති රැසක් විවෘත කිරීමට ඊයේ (17) දිනය පුරා මාතර, හක්මන ප්‍රදේශයේ සංචාරය කළ ජනාධිපතිතුමාට මෙතෙක් කිසිදු රාජ්‍ය නායකයකු නොලද අන්දමේ සුවිශේෂී පිළිගැනීමක් එහිදී හිමි විය.සිය සදාදරණීය රාජ්‍ය නායකයා පැමිණෙන වග සැලවූ දහස් සංඛ්‍යාත ජනතාව ප්‍රධාන මාර්ගදෙපස රැස්ව සිටි අතර ජාතික ධජ ඔසවාගත් පාසල් දරු දැරියන්, තරුණ තරුණියන්, වැඩිහිටියන් ජය ඝෝෂා නඟමින් ජනාධිපතිතුමා වෙත සිය හදවත්වල ඇති ලෙංගතුකම කියා පෑහ.පුළුල් කර වැඩිදියුණු කරන ලද මුලටියන - කොටපොල මාර්ගය ජනතා අයිතියට පවරා දෙනියාය ප්‍රදේශයේ පැවති විවෘතකිරීම් රැසකට සහභාගිවීමට යන අතරතුර සිය අවිවේකී කාල සටහන මධ්‍යයේ වුවද මඟ දෙපස රැස්ව සිටි ජනතාව මඟ හැර නොගිය ජනාධිපතිතුමා එම ජනතාව අතරට ගොස් මෙලෙස සුහද කථා බහක නිරත විය.ආදලුව මංසන්ධියේදී, පස්ගොඩ නගරයේ දී දහස් සංඛ්‍යාත ජනතාවක් මඟ දෙපස රැස්ව සිට ජනාධිපතිතුමා වෙතසිය උපහාරය පුද කළේය.බෙංගමුව ප්‍රාථමික විද්‍යාලය අසළදී එම විද්‍යාලයේ පාසල් දරුවන් ජනාධිපතිතුමාව පිළිගත්තේ මහත් ආදරයෙනි. එම දරුවන්ගේසුව දුක් විමසූ ජනාධිපතිතුමා ඔවුන්ගේ අධ්‍යාපන කටයුතු පිළිබඳවද තොරතුරු විමසා සිටියේ ය.ඉන්දොළ මං සන්ධියටද ජනාධිපති මහින්ද රාජපක්ෂ මැතිතුමාපිළිගැනීමට විශාල ජනතාවක් එක්ව සිටි අතර දම්පහල කණිෂ්ඨ විද්‍යාලය අසළදීද ජනාධිපතිතුමාට ජනතාවගෙන් හිමි වූයේ ඉහළ ප්‍රතිචාරයකි. ඌරුබොක්ක තුසිත පිරිවෙන අසළදී මෙන්ම උරුබොක්ක නගරයේ තවත් ස්ථාන කිහිපයකදී ජනාධිපතිතුමා ජනතාව සමඟ සුහද කථා බහක නියැළුණේය.මේ අතර ඌරුබොක්ක ශ්‍රී මේධංකර පිරිවෙන් විහාරස්ථානය වෙතද ගිය ජනාධිපතිතුමා එහි විහාරාධිපති හිමියන් බැහැ දැක කෙටි පිළිසඳරක නිතර විය. අතීත සිදුවීම් කිහිපයක්ද සිහිපත් කරමින් උන්වහන්සේ සමඟ ටික වේලාවක් රැඳී සිටි ජනාධිපතිතුමා එහිදී හකුරු කෑල්ලක් සමඟින් කහට කෝප්පයකද රස වින්දේ ය.විහාරස්ථානයටද ප්‍රදේශයේ අතිවිශාල ජනතාවක් එක් රැස්ව සිටි අතර ජනාධිපතිතුමා ඔවුන් සමඟද සුහද කථා බහක නිරත විය.ඌරුබොක්ක සමුකිරණ පෙර පාසල් දරුවන් ද ජාතියේ ආදරණීය පියාණන්ව පිළිගැනීමට පෙර මඟ බලා සිටියහ. එම දරුවන් සමඟද ඉතා සතුටින් යුතුව ටික වේලාවක් රැඳී සිටි ජනාධිපතිතුමා එහි රැස්වසිටි ජනතාව සමඟද සුහද කථා බහක නිරතවීමට අමතක නොකළේය.පස්ගොඩ ප්‍රාදේශීය සභාව, පට්ටිගල කනිෂ්ඨ විද්‍යාලය, බෙරලපනාතර නගරය ආසන්නයේද ජනතාව ජනාධිපතිතුමා එනතුරු පෙරමඟ බලා සිටියහ. බෙරල පනාතර මහා විද්‍යාලය අසළ, මොරගල කිරිලිපන කනිෂ්ඨ විද්‍යාලය අසළ, කොටපොළ ජාතික පාසල අසළදී පාසල් දරුවන් හමුවූ ජනාධිපතිතුමා ඔවුන්ගේ අධ්‍යාපන කටයුතු පිළිබඳ විමසීය.කොටපොළ මං සන්ධිය මෙන්ම හිඟුරුපනාගල නගරයද මහා ජන ගඟකින් පිරී තිබුණි. දෙනියාය නගරයටද රැස්ව සිටි පෙර පාසල් දරුවන් පිරිසක් ජනාධිපතිතුමාව දැක මහත් සතුටින් සිටිනු දක්නට ලැබුණු අතර මහත් සෙනහසින් යුතුව එම දරුවන් අතරටද ගිය ජනාධිපතිතුමා ඔවුන්ගේ සුව දුක් විමසීය.දෙනියාය මධ්‍ය මහා විද්‍යාලය වෙත අති විශාල ජනතාවක් රැස්ව සිටිනු දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n1403182</link>
    <topic>‘බල පෙරළියට කොළ එළියක්’ ප්‍රතිපත්ති ප්‍රකාශය එජාපයේ පුටු පෙරළිය ඉලක්ක කරගත් එකක්</topic>
    <author>සිතාරා සේනානි,</author>
    <content>එළැඹෙන පළාත් සභා මැතිවරණය වෙනුවෙන් එක්සත් ජාතික පක්ෂය ඉදිරිපත් කැර ඇති "බල පෙරළියට කොළ එළියක්" ප්‍රතිපත්ති ප්‍රකාශය රට හමුවේ තැබූ එකක් නොව මැතිවරණ ප්‍රතිඵල නිකුත්වීමෙන් පසු සිරිකොත පක්ෂ මූලස්ථානයේ සිදුවීමට නියමිත පුටු පෙරළිය ඉලක්ක කැර ගෙන තමන්ගේ ම පක්ෂය හමුවේ තැබූ එකක් බව පෙනී යන්නේ යැයි ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.ඇමැතිවරයා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන නව ශ්‍රවණාගාරයේ ඊයේ (17) පැවැති මාධ්‍ය හමුවේදී ය.සජිත් ප්‍රේමදාස මහතා නායකත්ව මණ්ඩලය විසුරුවා ලබන 30වැනිදා වනවිට පක්ෂ නායකත්වය තමන් වෙත පවරා ගැනීමේ උත්සාහයක නිරතව සිටින නිසා ඔහු එයින් ඉවත් කැර තැබීම බල පෙරළියට කොළ එළියක් ප්‍රතිපත්ති ප්‍රකාශයේ අරමුණ බව තමන් විශ්වාස කරන්නේ යැයිද අලහප්පෙරුම මහතා මෙහිදී පෙන්වා දුන්නේය.එක්සත් ජාතික පක්ෂය වගකීමකින් යුතුව මැතිවරණ ව්‍යාපාරයට යොමුව සිටින බවක් දක්නට නොලැබෙන බවද කීවේය. රනිල් වික්‍රමසිංහ මහතා පක්ෂ නායකත්වයට පත්වීමෙන් පසු විවිධ මැතිවරණ ඉලක්ක කැර ගෙන මැතිවරණ ප්‍රකාශ නවයක් ඉදිරිපත් කිරීමෙන් ම පක්ෂයේ අසාර්ථකත්වය රට හමුවේ මනාව පෙන්නුම් කර තිබෙන බවද කී ඇමැතිවරයා, අතීතයේ මෙරට දැවැන්ත දේශපාලන පක්ෂයක්ව තිබූ එක්සත් ජාතික පක්ෂය රනිල් වික්‍රමසිංහ මහතාගේ නායකත්වය යටතේ ඉතා බොළඳ තත්ත්වයට පත් කැර තිබෙන බවද කීවේය.මෙසේ එක්සත් ජාතික පක්ෂය මැතිවරණ ප්‍රකාශ අටක් ඉදිරිපත් කළද, එක්සත් ජනතා නිදහස් සන්ධානයේ ප්‍රතිපත්ති ප්‍රකාශය මැතිවරණයෙන් මැතිවරණයට වෙනස් නොවන එකක් යැයිද කීය.මනා ස්ථාවරත්වයක් හා විධිමත් ක්‍රියාකාරී සැලැස්මක් සහිත එක්සත් ජනතා නිදහස් සන්ධානය මහින්ද රාජපක්ෂ මහතා 2005 වසරේ ජනාධිපති ධුරයට පත්වූ දා සිට සියලු මැතිවරණවලට ඉදිරිපත් වන්නේ මහින්ද චින්තන ප්‍රතිපත්ති ප්‍රකාශය සමඟ බවද පෙන්වා දුන්නේය.ශ්‍රී ලංකා නිදහස් පක්ෂයේ ජ්‍යේෂ්ඨ උප සභාපති, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහතා-එක්සත් ජනතා නිදහස් සන්ධානයට අභියෝගයක් වන පරිදි මැතිවරණ ව්‍යාපාරයේ යෙදීමට එක්සත් ජාතික පක්ෂය අසමත්ව සිටිනවා. සෑම මැතිවරණයකදීම ඔවුන් කියන්නේ එජාප ආණ්ඩුවක් පිහිටුවීමේ පළමු වෙඩිමුරට පත්තු කරන බව වුවත්, අන්ත පරාජයෙන් හැකිළී යනවා මිස කිසිදා රජයක් පිහිටුවීමේ ලකුණු එම පක්ෂයෙන් දකින්න ලැබුණේ නැහැ. ජනතාව ඡන්දයෙන් රට, ජාතිය හා සංවර්ධනය වෙනුවෙනුයි.කඩා වැටී තිබෙන ආර්ථිකය නඟාසිටුවන බව නිරන්තයෙන් ප්‍රකාශ කරන එජාපය ඒ සඳහා විධිමත් වැඩපිළිවෙළක් රට හමුවේ ඉදිරිපත් කළ යුතුයි. ජිනීවා මානව හිමිකම් කොමිසම හමුවට රට ගෙන යන බව පවසමින් ආණ්ඩුව මැතිවරණ දිනා ගැනීමට උත්සාහ දරන බවට රජයට චෝදනා කරනවා. ඒ විදිහට මැතිවරණ දිනන්න අපිට අවශ්‍ය නෑ. පරාජයට පත්වුවත් අපි අධිරාජ්‍යවාදීන්ට හිස නැමුවේ නැහැ.ලංකා ජාතික කොංග්‍රසයේ නායක, පාර්ලිමේන්තු මන්ත්‍රී පී. දිගම්බරම් මහතා ද අදහස් දැක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n1403184</link>
    <topic>ශ්‍රී ලංකාවට බොරු බලපෑම් නතර කරන්නැයි ඉතාලියේ ශ්‍රී ලාංකිකයෝ පෙළගැසෙති</topic>
    <author>මහින්ද අලුත්ගෙදර</author>
    <content>සාමය සහ සංවර්ධනය සමඟ ඉදිරියට ගමන් කරන ශ්‍රී ලංකාවට යුද අපරාධ චෝදානා එල්ල කරමින් සිදුකරන ක්‍රියාකාරකම් වහාම නවත්වන්නැයි බල කරමින් සංවිධානය කළ දැවැන්ත උද්ඝෝෂණයක් ඉතාලියේ මිලාන් නගරයේදී ද පැවැත්විණි.ශ්‍රී ලංකාවට එරෙහිව අමෙරිකා එක්සත් ජනපදය සහ බ්‍රිතාන්‍යය ප්‍රමුඛ රටවල් විසින් ජගත් මානව හිමිකම් කවුන්සලය වෙත ඉදිරිපත් කරන යෝජනාවට සහාය නොදෙන්නැයි ඉතාලි රජයට බලකිරීම මූලික අරමුණ කරගනිමින් ඉතාලියේ වෙසෙන සිංහල, දෙමල හා මුස්ලිම් ශ්‍රී ලාංකික එකමුතුව විසින් සංවිධානය කළ මේ දැවැන්ත උද්ඝෝෂණය සඳහා දේශප්‍රේමී ශ්‍රී ලාංකිකයෝ දෙදහසකට අධික පිරිසක් සහභාගි වූහ.බස්රථවලින් සහ දුම්රියෙන් මිලාන් නගරය වෙත පැමිණි ශ්‍රී ලාංකිකයෝ මෙහිදී විවිධ සටන් පාඨ ප්‍රකාශ කරමින් දැවැන්ත උද්ඝෝෂණයක නිරත වූ අතර ශ්‍රී ලංකාවේ සහ ඉතාලි ධජ ඔසවාගෙන මිලාන් නගරයේ වීථිවල ගමන් කරමින් ඔවුහු සිය විරෝධය පළ කළහ. වීථි පුරා ගමන් කොට අවසානයේ මිලාන් නුවර පිහිටි දුම්රිය චතුරස්‍රය වෙත පැමිණි ශ්‍රී ලාංකිකයෝ ශ්‍රී ලංකාවේ අභ්‍යන්තර කටයුතුවලට කිසිඳු ලෙසකින් හෝ මැදිහත් නොවන ලෙසට ජාත්‍යන්තරයට ප්‍රකාශ කළහ.ඒ සමඟම ත්‍රස්තවාදය සඳහා දිරිදීමක් නොකරන ලෙස ඉල්ලීමක් කළ ඔවුහු ජිනීවා හි ජගත් මානව හිමිකම් කවුන්සලයේදී ශ්‍රී ලංකාවට එරෙහි නොවන ලෙසට ඉතාලි රජයෙන් ඉල්ලීමක්ද කර තිබේ.ශ්‍රී ලංකාවේ අභ්‍යන්තර කටයුතුවලට මැදිහත් නොවන්නැයි සහ ත්‍රස්තවාදයට රුකුල් නොදෙන්නැයි බලවත් රටවලින් ඉල්ලා සිටින වැකි ඇතුළත් පෝසටර් සහ කොඩි ඔසවාගෙන උද්ඝෝෂණයේ නිරත වූ අතර මානව හිමිකම් කවුන්සල යෝජනාවට එරෙහිව විදෙස්ගත ශ්‍රි ලංකා ප්‍රජාව මෙවන් උද්ඝෝෂණ පවත්වමින් ශ්‍රි ලංකාවේ සාමය සහ ප්‍රතිසංධාන වැඩපිලිවෙළ තහවුරු කිරීමට සහාය දක්වන ලෙස ඉල්ලා ඇත.ත්‍රස්තවාදීන්ට එරෙහිව ශ්‍රී ලංකාවේ පැවැති මානුෂීය මෙහෙයුම් අවසන් අදියරේදී සිදුවූ බව පවසන මානව හිමිකම් කඩවීම් සම්බන්ධයෙන් ජගත් මානව හිමිකම් කවුන්සලය වෙත ගෙනඒමට නියමිත යෝජනාවන්ට විරෝධය පාමින් යුරෝපය පුරා විසිරී සිටින ශ්‍රී ලාංකික එකමුතුව දැවැන්ත උද්ඝෝෂණ මාලාවක් සංවිධානයකර තිබෙන අතර ඉදිරි දින කිහිපය ඇතුළත ස්විට්සර්ලන්තයේ ජිනීවාහි පිහිටි ජගත් මානව හිමිකම් කවුන්සලය ඉදිරිපිටදී ද දැවැන්ත විරෝධතාවක් පැවැත්වීමට සියලු කටයුතු සංවිධානය කර තිබේ.‍මෙලෙස විදේශගත ශ්‍රී ලාංකිකයෝ සංවිධානය කළ දැවැන්ත උද්ඝෝෂණ ව්‍යාපාර ඉතාලි පාර්ලිමේන්තු සංකීර්ණය ආසන්නයේදී මෙන්ම බ්‍රිතාන්‍ය අගමැති කාර්යාලය අභියසදීද පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n1403185</link>
    <topic>හොරෙන් මාලු ඇල්ලූ ඉන්දීය ධීවරයන් 126කට නිදහස</topic>
    <author>නලින් දිල්රුක්ෂ සහ නුවන් කොඩිකාර කන්කසන්තුරේ සිට...</author>
    <content>මෙරට මුහුදු සීමා උල්ලංඝනය කරමින් ධීවර කටයුතුවල නිරතවෙමින් සිටියදි නාවික හමුදාව විසින් අත්අඩංගුවට ගෙන අධිකරණයට ඉදිරිපත් කරනු ලැබූ ඉන්දීය ධීවරයින් 126 දෙනෙකු (17) නිදහස් කෙරේ.මොවුන් සමඟ අත්අඩංගුවට ගනු ලැබූ බෝට්ටු 26ක් ද මේ අනුව නිදහස් කරනු ලබන බව උතුරු ප්‍රදේශයේ භාර අඥාපති රියද් අද්මිරාල් සරත් දිසානායක මහතා පැවැසීය.ශ්‍රී ලංකා නාවික හමුදාව විසින් මෙම පිරිස ඉන්දිය ශ්‍රී ලංකා මුහුදු සීමාවේදි අද (17) දහවල් ඉන්දිය වෙරළ ආරක්ෂක බලකාය වෙත බාරදීම සිදුකරන බවද රියද් අද්මිරාල් සරත් දිසානායක මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n1403186</link>
    <topic>අස්ගිරි මහා නාහිමිජන්ම දිනය වෙනුවෙන්දළදා මාලිගාවටරිදී කැටයම් දොරක්</topic>
    <author>අසේල කුරුළුවංශ</author>
    <content>සියම් මහ නිකායේ අස්ගිරි මහ විහාර පාර්ශ්වයේ මහානායක උඩුගම ශ්‍රී බුද්ධරක්ඛිත මහනාහිමියන්ගේ 85වන ජන්ම දිනය නිමිත්තෙන් ශ්‍රී දළදා වහන්සේ උදෙසා රිදියෙන් කැටයම් කළ දොරක් පූජා කිරීම ආරක්ෂක ලේකම් ගෝඨාභය රාජපක්ෂ මහතාගේ සහභාගිත්වයෙන් ඊයේ (17) සිදු කෙරිණි.ඓතිහාසික ශ්‍රී දළදා මාලිගාවේ දළදා සමිඳුන් වැඩසිටින මාලයේ වම්පස පිවිසුම් ද්වාරයේ එක් පැති දොරක් ලෙස මෙම රිදී දොර භාවිත කිරීමට නියමිතය.අස්ගිරි මහානායක ස්වාමින්ද්‍රයන් වහන්සේගේ හා ශාසනාභිමානි ලංකාපුත්‍ර ධම්මික ගමගේ මහතාගේ දායකත්වය ඇතිව රිදී කිලෝ ග්‍රෑම් 20ක් යොදවා අදාළ දොර ජීවික ස්වර්ණාභියා කලාශිල්පියා විසින් කැටයම් කැර නිර්මාණය කැර ඇත.මෙම රිදී දොර පූජා කිරීමේ අවස්ථාවට ශ්‍රී දළදා තේවාව භාර තිබ්බටුවාවේ මේධංකර නාහිමි, පූජ්‍ය දරනාගම කුසලධම්ම යන හිමිවරුද මධ්‍යම පළාත් ආණ්ඩුකාර ටිකිරි කොබ්බෑකඩුව, දියවඩන නිලමේ ප්‍රදීප් නිලංග දෑල යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n1403187</link>
    <topic>මිය ගිය පොලිස් පරීක්ෂක ප්‍රසාද් සිරිවර්ධන පොලිස් අධිකාරී ධුරයට</topic>
    <author>විජයානි එදිරිසිංහ</author>
    <content>හංවැල්ල තුන්තාන ප්‍රදේශයේ දී පසුගිය දා (16) ඇතිවූ උද්ඝෝෂණයක් අවස්ථාවේ රාජකාරී කටයුතුවල නියැලෙමින් සිටිය දී උද්ඝෝෂකයන් විසින් කපා දමන ලද ගසකට යට වී ජීවිතක්ෂයට පත්වූ බොරැල්ල පොලිස් ස්ථානාධිපති ප්‍රධාන පොලිස් පරීක්ෂක ප්‍රසාද් සිරිවර්ධන මහතා පොලිස් අධිකාරී තනතුරට උසස් කර තිබේ.පෙරේදා (16) සිට ක්‍රියාත්මක වන පරිදි එම උසස්වීම ඔහුට හිමි වෙයි.නීතිය හා සාමය පිළිබඳ අමාත්‍යාංශයේ ලේකම් මේජර් ජෙනරාල් නන්ද මල්ලවආරච්චි මහතා විසින් කරන ලද නිර්දේශයකට අනුව පොලිස්පති එන්.කේ. ඉලංගකෝන් මහතාගේ අනුමැතියෙන් වීර වික්‍රමාන්විත සේවයක යෙදුණ ප්‍රසාද් සිරිවර්ධන මහතාට එම උසස්වීම ලැබී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n1403188</link>
    <topic>ප්‍රවීණ රංගන ශිල්පිනි මර්සි එදිරිසිංහ ජීවිත රඟමඬලෙන් සමු ගනී</topic>
    <author/>
    <content>ප්‍රවීණ වේදිකා, සිනමා, රූපවාහිනී, ගුවන්විදුලි නාට්‍ය ශිල්පිනියක වූ මර්සි එදිරිසිංහ මහත්මිය ‍ඊයේ (17) ගම්පහ පෞද්ගලික රෝහලක දී අභාවප්‍රාප්ත වූවාය. කලක් රෝගාතුරව සිටි එදිරිසිංහ මහත්මිය මිය යන විට 69 වියේ පසුවූවාය.ගුවන්විදුලියේ හන්දියේ ගෙදර නාට්‍යයේ ජුලිට්ල් නෝනගේ චරිතය, තාරාවෝ ඉගිල්ලෙති වේදිකා නාට්‍යයේ 'මඩේ ලගින තාරාවෝ' ගීතයෙන් ඉතා ජනප්‍රියත්වයට පත්වූ ඇය සෑම මාධ්‍යයක ම රංගනයෙන් හා කට හඬින් දායකත්වය ලබා දෙමින් ශ්‍රී ලාංකික ජනතාව කුල්මත් කළාය. 1964 දී නවක මඬල ගීත වැඩසටහනින් කලා දිවිය ඇරඹූ එදිරිසිංහ මහත්මිය 1967 දී වේදිකා නාට්‍ය ක්ෂේත්‍රයට අවතීර්ණ වී තිබේ. එතැන් සිට ශ්‍රී ලංකා කලා අඹරේ ඇය කාගේත් සිත්ගත් ශිල්පිනියක් විය.ඇයගේ මෘත දේහය ඊයේ සවස 4.00 සිට අද (18) දහවල් 12.00 දක්වා කොළඹ 07 කලාභවනේ තැන්පත් කර තැබෙන අතර ඉන් පසුව මෘත දේහය එදිරිසිංහ මහත්මිය පදිංචිව සිටි අංක 451, නුවර පාර, අඹේපුස්ස, වරකාපොළ නිවසේ තබන අතර අවසන් කටයුතු (19) දින සවස 4.00ට වරකාපොළ කතෝලික පොදු සුසාන භූමියේ දී සිදු කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n1403189</link>
    <topic>ප්‍රවීණ කැමරා ශිල්පී එම්.ඒ. ගෆූර් මිය යයි</topic>
    <author/>
    <content>දේශීය සිනමාවේ චිත්‍රපට රැසක් ම නිර්මාණය කිරීමට කැමරාකරණයෙන් දායක වූ ප්‍රවීණ කැමරා ශිල්පී එම්.ඒ. ගෆූර් මහතා ඊයේ (17) අභාවප්‍රාප්ත විය.ඒ මහතා මිය යන විට අසූතුන්වන වියේ පසු වූ අතර දේශීය සිනමාවේ චිත්‍රපට දෙසීයකට අධික ප්‍රමාණයක් නිර්මාණය කිරීමට කැමරා අධ්‍යක්ෂණයෙන් දායක වී තිබේ.'ටැක්සි ඩ්‍රයිවර්' සිනමා පටයෙන් චිත්‍රපට කැමරාකරණයට පිවිසි ගෆූර් මහතා අවසන් වරට 'කෝරළේ මහත්තයා' ටෙලි නාට්‍යයේ කැමරාකරණ කටයුතුවලට සහභාගී වී තිබේ.ඒ මහතාගේ මෘත දේහය ඔහු පදිංචිව සිටි අංක 237, ජයවර්ධන මාවත, වාරණ පාර තිහාරිය යන ලිපිනයේ තැන්පත් කර තිබූ අතර ඊයේ (17) සවස 4.00 තිහාරිය ගොඩැල්ල මුස්ලිම් දේවස්ථානයේ දී අවසන් කටයුතු සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n14031810</link>
    <topic>හැටන් වටවල රක්ෂිතයේ ගින්නකින් අක්කර 20ක් විනාශයි</topic>
    <author>අසේල කුරුළුවංශ</author>
    <content>හැටන් වටවල රක්ෂිතයේ පෙරේදා (16) ඇතිවූ ගින්නකින් අක්කර 20ක පමණ භූමි ප්‍රමාණයක් විනාශ වී ඇත.වටවල දුම්රිය ස්ථානය ආසන්නයේ 168වන සැතපුම් කණුව ආසන්නයේ ඇතිව තිබෙන මෙම ගින්නෙන් දුම්රිය දෙපාර්තමේන්තුවට අයත් ඉඩම් කොටසකට ද දැඩි හානි සිදුව තිබේ.අධික වියළි කාලගුණික තත්ත්වය ප්‍රයෝජනයට ගෙන ඇතැම් පිරිස් සතුන් දඩයම් කිරීම සඳහා වනයට ගිනි තබන බව නුවරඑළිය දිස්ත්‍රික් ලේකම් ඩී.පී.ජී. කුමාරසිරි මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n14031811</link>
    <topic>මැතිවරණයේදි මාධ්‍ය මොකද කරන්නෙ!</topic>
    <author/>
    <content>එළඹෙන පළාත් සභා මැතිවරණය සම්බන්ධයෙන් මාධ්‍ය ආයතන ප්‍රධානීන් දැනුවත් කිරීමේ විශේෂ සාකච්ඡාවක් ප්‍රවෘත්ති හා ජනමාධ්‍ය අමාත්‍යාංශයේදී ඊයේ (17) පැවැති අතර එහිදී මැතිවරණ කොමසාරිස් මහින්ද දේශප්‍රිය මහතා කරුණු දැක්වූ අයුරු.ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර, ශ්‍රී ලංකා රූපවාහිනී සංස්ථාවේ සභාපති විමල් රූබසිංහ, ස්වාධීන රූපවාහිනී සේවයේ සභාපති රොස්මන්ඩ් සේනාරත්න මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n14031812</link>
    <topic>ශ්‍රී ලංකාවට එරෙහි මානව හිමිකම් යෝජනාව සාධාරණ සහ යුක්ති සහගත නැහැ</topic>
    <author>සිතාරා සේනානි,</author>
    <content>ශ්‍රී ලංකාවට එරෙහිව එක්සත් ජාතීන්ගේ මානව හිමිකම් කවුන්සිලයට යෝජනාවක් ඉදිරිත් කළ අමෙරිකා එක්සත් ජනපදයේ වුවමනාව සාධාරණ සහ යුක්ති සහගත නොවන බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.අමෙරිකාව මෙම යෝජනාව ගෙනඑන්නේ සැබෑ ලෙසම ශ්‍රී ලංකාවේ මානව හිමිකම් කඩවීම් සිදුව තිබෙනවායැයි කියන මතයේ සිටදැයි ප්‍රශ්න කරන බවත්, තමන්ගේ මිත්‍ර රටවල ගල්ගසා පුද්ගලයන් ඝාතනය කරන විට මානව හිමිකම් කඩවන බව අමෙරිකාවට සිතෙන්නේ නැතිදැයි විමසිය යුතු බවත් ඇමැතිවරයා පවසයි.ඒ මහතා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන නව ශ්‍රවණාගාරයේ ඊයේ (17) පැවැති මාධ්‍ය හමුවේදී ඒ සම්බන්ධයෙන් මාධ්‍යවේදියකු මතු කළ ප්‍රශ්නයකට පිළිතුරු දෙමිනි. 21වැනි ශතවර්ෂයේ පළමුවැනි දශකයේ ලෝකයේ සිදුවූ අසිරිමත් ම සිදුවීම වන්නේ උතුරේ ත්‍රස්තවාදය පරාජය කිරිම යැයිද, දෙවැනි දශකයේ සිදුවූ අසිරිමත් ම සිදුවීම වන්නේ උතුරේ වපුරා තිබූ බිම් බෝම්බ ඉවත් කර එම ප්‍රදේශවල ප්‍රජාතන්ත්‍රවාදය වැපිරීම යැයිද කී ඇමැතිවරයා එහෙත් අවාසනාවකට අමෙරිකාව ඒවා පිළිබඳ අවධානය යොමු නොකරන බවද පැවැසීය.ශ්‍රී ලංකාව සම්බන්ධයෙන් ජාත්‍යන්තර පරීක්ෂණයකට යාම වෙනුවට අභ්‍යන්තර පරීක්ෂණයකට යායුතු බවට ජිනීවා යෝජනාට කර තිබෙන තිබෙන සංශෝධනය සම්බන්ධයෙන් කළ විමසුමකට පිළිතුරු දුන් ඇමැතිවරයා පැවැසුවේ රජය උගත් පාඩම් හා ප්‍රතිසන්ධාන කොමිසම හා අතුරුදහන් වූවන් පිළිබඳ තොමිසම පත්කළේ ඒ සඳහා බවයි.ඇමැතිවරයා මෙසේද පැවැසීය.එදා තමන් සාර්ක් සමුළුවට පැමිණි අවස්ථාවේ කොළඹ රැඳී සිටීම බිය ජනක කරුණක් බවත්, යුද්ධය අවසන් විමෙන් පසු දකුණු ආසියාවේ වඩාත්ම ආරක්ෂිත නගරය බවට කොළඹ නගරය පත්ව තිබෙන බවත්, ශ්‍රී ලංකාවට පසුගියදා පැමිණි ඇෆ්ඝනිස්ථාන ජනාධිපති මොහොමඩ් කර්සායි මහතා ප්‍රකාශ කළා. බටහිර බලවතුන් මේවා දෙස බලන්නේ නැද්ද? මේවා කියන්නේ අමෙරිකා එක්සත් ජනපදය මේවනවිට යුදමය මෙහෙයුම්වල යෙදි සිටින ඇෆ්ඝනිස්ථානයේ ජනාධිපතිතුමායි. සාමයේ නරකම සතුරා වන්නේ යුද්ධය බවත්, ශ්‍රී ලංකාවේ ජනාධිපතිතුමා එම නරකම සතුරා වන යුද්ධය පරාජය කර සාමය උදාකැර තිබෙන බවත් එතුමා ප්‍රකාශ කළා.ඊශ්‍රායලය පරමාදර්ශී රටක් කියා කිව නොහැකි වුවත් එම රටට එරෙහිව මානව හිමිකම් චෝදනා එල්ලවු අවස්ථාවේ එරට ප්‍රධාන පක්ෂ දෙකම එයට එරෙහිව එකට සිටීම අප අගය කළ යුතුයි. එම අවස්ථාවේ විරුද්ධ පක්ෂය පැවැසුවේ මානව හිමිකම් කවුන්සිලයෙන් ඉවත් වන ලෙසයි. ඔවුන් ඒ අවස්ථාවේ රටක් ලෙස එක්ව කටයුතු කළා. නමුත් අවාසනාවකට අපේ ඇතැම් පක්ෂ එලෙස කටයුතු කළේ නැහැ.ශ්‍රී ලංකා නිදහස් පක්ෂයේ ජ්‍යේෂ්ඨ උප සභාපති, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්‍.ඩී.ජේ. සෙනෙවිරත්න මහතා-උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක කිරීම නතර කර නෑ. රජය එහි සඳහන් සියලු නිර්දේශ ක්‍රියාත්මක කරනවා. එම කොමිසම පත් කළේ අභ්‍යන්තර පරීක්ෂණයක් සඳහායි. මෙහි නිර්දේශ ක්‍රියාත්මක කරන්නේ නම් බොහෝ එයට එකඟයි. එහෙත් අමෙරිකා එක්සත් ජනපදය සහ එංගලන්තය අප එට යම් පමණකට පීඩාවට පත්කිරීමට උත්සාහ දරමින් සිටිනවා. එංගලන්තය කටයුතු කරන්නේ එරට මැතිවරණ කොට්ඨාස කිහිපයක දෙමළ ඩයස්පෝරාවේ ඡන්ද දෙස බලාගෙනයි. නවනීදන් පිල්ලේ මහත්මියගේ වාර්තාවේ ඩයස්පෝරාවේ මතය ඉදිරිපත් වන විට එය පිල්ලේ මහත්මි‍යගේ වාර්තාවක් වන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n14031813</link>
    <topic>අධ්‍යාපන වීසා උපයෝගී කරගනිමින් විදේශ රැකියා සඳහා නොයන්න</topic>
    <author>මහින්ද අලුත්ගෙදර</author>
    <content>අධ්‍යාපන වීසා උපයෝගී කරගනිමින් විදේශ රැකියා සඳහා නොයන්නැයි ශ්‍රී ලංකා විදේශ සේවා නියුක්ති කාර්යාංශය මහජනතාවගෙන් ඉල්ලීමක් කරයි.අධ්‍යාපන වීසා යොදා ගනිමින් ඩුබායි හා මැලේසියාවට රැකියා සඳහා පුද්ගලයන් යැවූ තවත් ජාවාරමක් හෙළීකර ගැනීමට ශ්‍රී ලංකා විදේශ සේවා නියුක්ති කාර්යාංශය සමත්වීමත් සමඟ ඒ සම්බන්ධයෙන් විශේෂ අවධානය යොමු කරන බව කාර්යාංශය පවසයි.පුවත්පත්වල දැන්වීම් පළ කරමින්, අධ්‍යාපනය සඳහා පුද්ගලයන් විදේශ ගත කරන ඒජන්සි ආයතනයක් හවුල් කර ගනිමින් මේ ජාවාරම මෙහෙයවා තිබෙන බව පෙන්වා දෙන ශ්‍රී ලංකා විදේශ සේවා නියුක්ති කාර්යාංශය මුදල් රැගෙන පුද්ගලයන් විදේශ ගතකර එහිදී කිසිඳු රැකියාවක් ලබානොදී ඔවුන්ව අතරමං කරන බවද එසේ විදේශ ගත වූවන්ගෙන් ලද පැමිණිලි මත ඉදිරි විමර්ශන කටයුතු සිදුකරන බවද විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී හා මාධ්‍ය ප්‍රකාශක මංගල රන්දෙණිය මහතා පවසයි.පසුගිය කාලය පුරාවට මෙවැනි නීතිවිරෝධී ක්‍රියාවන් රැසක් අනාවරණය කර ගැනීමට එම කාර්යාංශයේ විශේෂ විමර්ශන ඒකකයට හැකියාව ලැබී තිබෙන බව පෙන්වාදෙන ඒ මහතා මෙවැනි නීති විරෝධීව විදේශ ගතවු පසු එහිදී සිදුවන කරදරයන්ට කාර්යාංශය කිසිඳු ලෙසකින් වග නොකියන බවද කියාසිටී.එසේම මෙවැනි කූට ව්‍යාපාරිකයන්ට හසුවීමෙන් මුදල් හා ලිංගික සූරාකෑමට ඔවුන් ලක්වන බවද එවැනි වංචනික ක්‍රියාවන් සඳහා කිසිඳු ලෙසකින් ආධාර උපකාර ලබා නොදෙන ලෙසද හෙතෙම මහජනතාවගෙන් ඉල්ලීමක් කරයි. එවැනි පුද්ගලයන් සම්බන්ධයෙන් තොරතුරු දන්නේ නම් ඒ පිළිබඳ කාර්යාංශය දැනුවත් කිරීමට කටයුතු කරන ලෙසද ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n14031814</link>
    <topic>තාවකාලික ජයග්‍රහණ පතා බොරු ප්‍රචාර ගෙනයන්නන්ගෙන් රට රැකගැනීමට එක්වෙමු</topic>
    <author># ධනුෂ්ක ගොඩකුඹුර මාතර සිට</author>
    <content>තාවකාලික ජයග්‍රහණ බලාපොරොත්තුවෙන් අසත්‍ය ප්‍රචාර ගෙන යන්නන්ගෙන් මාතෘ භූමිය රැක ගැනීමට සියලු ජන කොටස් එකමුතුව කටයුතු කළ යුතු බව ජනාධිපති මහින්ද රාජපක්ෂ මහතා ප්‍රකාශ කළේය .අපගේ මාතෘ භූමිය විනාශ කිරීමට කිසිවකුටත් ඉඩ තැබීමට නොහැකි බව අවධාරණය කළ ජනාධිපතිවරයා මාතෘ භූමිය රැක ගැනීම සියලු ජාතීන්ගේ යුතුකමක් බවත් පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ ගාල්ල දිස්ත්‍රික් මුස්ලිම් ප්‍රජාව සමඟ ගාල්ල තනිපොල්ගහ ප්‍රදේශයේ දී 14 වැනි දා පැවති සුහද හමුවකට එක්වෙමිනි.සංවර්ධනය කෙරුණු ගාල්ල, තනිපොල්ගහ හන්දිය මාර්ගය ජනතා අයිතියට පත් කිරීමෙන් අනතුරුව පැවති මෙම ජනහමුව ගාල්ල දිස්ත්‍රික්කයේ මුස්ලිම් ජනතාව වෙනුවෙන් රාජ්‍ය නායකයකු සහභාගී වූ ප්‍රථම හමුව වේ.ජනාධිපතිවරයා එහිදී වැඩිදුරටත් මෙසේ ද පැවසීය.මාව පිළිගන්න කතා කළ පුතා ඉතා චතුර ලෙස සිංහල හසුරුවමින් හොඳ අදහස් මාලාවක් ඉදිරිපත් කළා. මම ඔහුට මුලින්ම අපේ සුබ පතනවා. අද අවුරුදු තිහක දරුණු ත්‍රස්තවාදයකට පස්සේ අපි සංවර්ධනය කරා ගමන් කරමින් සිටිනවා. ඔබත් අත්දැකීම් ලබලා තිබෙනවා උතුරේ යාපනයේ පමණක් නොවෙයි මේ දකුණේ ඉස්සරහ තිබෙන වරායටත් ගහපු යුගයක් තිබුණා. අද ඒ යුගය අවසන් වෙලා. එදා අවුරුදු විසි තුනක් උතුරේ හිටපු මුස්ලිම් ජනතාවත්, ඊටත් වඩා කාලයක් හිටපු සිංහල ජනතාවත්, දකුණේ පුත්තලමේ අනාථයින් වශයෙන් ජීවත් වෙන්න සිදු වුණා.එක යුගයක් තිබුණා ආගම අදහන්න නිදහසක් නැති යුගයක්. කාත්තන්කුඩි පල්ලියේ ආගම අදහමින් හිටපු 125 දෙනෙක්ව මරා දමන්න තරම් ත්‍රස්තවාදීන් එදා කුරිරු වුණා. ඒක මුස්ලිම් ජනතාවට පමණක් නොවෙයි අනෙකුත් ජාතීන්ටත් බලපෑවා. මට ආශිර්වාද කළා කියලා මඩකළපුවේ හින්දු පූජකතුමෙක්ව ඝාතනය කළා. ශ්‍රී මහා බෝධීන් වහන්සේට, දළදා වහන්සේට පහර දීලා දහස් ගණනක් ස්වාමීන්වහන්සේලා සහ බැතිමතුන් ඝාතනය කළා.ආගමික හැඟීමක් නැහැ ත‍්‍රස්තවාදයට. ජාතික හැඟීමකුත් නැහැ. ඔවුන් විසින් දමිළ ජාතිකයින් වැඩි පිරිසක් මරා දැමුවා. සිංහල, දෙමළ දේශපාලන නායකයින් මරා දැමුවා. ත්‍රස්තවාදය, බෙදුම්වාදය ඔවුන් කි‍්‍රයාත්මක කළා. කුරිරු ත්‍රස්තවාදය අවසන් කර දැන් රට සංවර්ධනය කරා යනවා. 2005 දී අපි බලයට ඇවිත් 2009 දී ත්‍රස්තවාදය අවසන් කළා. මේ කෙටි කාලය තුළ අපි ත්‍රස්තවාදයට සම්බන්ධවූවන් පුනරුත්ථාපනය කළා. ජනතාව නැවත පදිංචි කෙරුවා.ඒ වැඩ කටයුතු කරන ගමන්ම රට සංවර්ධනය කිරීමත් ආරම්භ කළා. මම ඉගෙන ගන්න කාලේ ඉඳලා මේ පාරවල්වල හොඳට ඇවිදලා තිබෙනවා. අද මේ පාරවල් වෙනදාට වඩා සංවර්ධනය වෙලා තිබෙනවා. ඒ වගේම නගරය සංවර්ධනය වෙලා. පළාත සංවර්ධනය වෙලා. රෝහල් සංවර්ධනය කළා. පාසල් සංවර්ධනය කළා. සියයට 98කට විදුලිය ලබාදුන්නා. විදුලිය ලබා දීලා තිබෙන්නේ සිංහල, මුස්ලිම් හෝ දෙමළ ජනතාවට කියලා නොවෙයි.මේ සියලූ ජාතීන්ට එක හා සමානව සංවර්ධනය භුක්ති විඳින්න පුළුවන්. ඒ සඳහා අපි කටයුතු කර තිබෙනවා. මම විශ්වාස කරනවා ඔබගේ දරුවා තමයි අපි සියලු දෙනාට වැදගත්. මොකද ඒ දරුවා තමයි අනාගතයේ මේ රට භාර ගෙන රට පාලනය කරන්නේ. ඒ සඳහා ඔවුන්ට හොඳම අධ්‍යාපනයක් අපි ලබාදෙන්න ඕනෑ. මෙතෙක් කල් අපේ රටේ තිබුණේ විද්‍යා, කලා, වාණිජ විෂය ධාරා පමණයි. ඒ විෂය ධාරාවන් තුනෙන් අධ්‍යාපනය ලබා විශ්වවිද්‍යාලයට යනවා. විශ්වවිද්‍යාලවලින් වැඩිපුර පිටවෙන්නේ කලා උපාධිධාරීන් කියලා අධ්‍යාපන ක්‍රමයට චෝදනා කරනවා. හැබැයි මේ අයට රැකියා අවස්ථා ලබාගන්න කොට ගැටලු ඇතිවෙනවා.අපි දැන් ලෝකයට යන්න ඕනෑ. ඒ නිසා අපි දරුවන්ට අලුත් තාක්ෂණ විෂය ධාරාව හඳුන්වා දුන්නා. එදා මුස්ලිම් ජනතාව වැඩිපුර සිතුවේ අධ්‍යාපනයට වඩා දරුවන්ට ව්‍යාපාර ආරම්භ කරලා දෙන එක හොඳයි කියලා. එදා 1970 යුගයේ තරුණ මන්ත්‍රීවරයෙක් වශයෙනුත්, ඊට පසුවත් මුස්ලිම් ජනතාව හමුවන හැම වෙලාවේම මම පැවසුවේ ඔබ දරුවාව ව්‍යාපාරයකට යොමු කරන්න පෙර දරුවන්ට හොඳ අධ්‍යාපනයක් ලබාදෙන්න කියලා. අධ්‍යාපනය තමයි අපෙන් උදුරගන්න බැරි.දරුවන්ට ලබාදෙන අධ්‍යාපනය හොරුන්ට, සතුරන්ට උදුර ගන්න බැහැ. හැබැයි ව්‍යාපාර හොරු බිඳින්න පුළුවන්. රජයට පවරාගන්න පුළුවන්. එයයි සත්‍යය. ඒ නිසා අපට තිබෙන්නේ දරුවන්ට හොඳ අධ්‍යාපනයක් ලබාදෙන්න . ඒ සඳහා අපේ රජය කැපවෙලා ඒ සඳහා ඔවුන් යොමු කර තිබෙනවා.අපි අධ්‍යාපනය ලබාදුන්නත්, රට සංවර්ධනය කළත් අපේ දරුවන්ට අයාලේ යන්න පටන් ගත්තොත් එයින් වැඩක් වෙන්නේ නැහැ. සමාජයට වැඩකුත් නැහැ. මවුපියන්ට වැඩකුත් නැහැ. එහෙම නම් අපි දරුවා හරිමඟ යවන්න ඕනෑ. අපි මවුපියන් වශයෙන්, සහෝදර සහෝදරියන් වශයෙන් අපෙන් විය යුතු ඒ යුතුකම ඒ සියලු දෙනාට ඉටුකරන්න. ඒකට අවශ්‍ය සියලු පහසුකම් මේ රජය කිසිදු අඩුවක්, භේදයක් නැතිව දෙන්න කටයුතු කරනවා. එයයි අපේ බලාපොරොත්තුව.අද ගුවන්විදුලියේ දිනකට පස් වතාවක් ඔබ වෙනුවෙන් මුස්ලිම් ආගම කියවනවා. එය වෙනත් මුස්ලිම් නොවන කිසිදු රටක කියන්නේ නැහැ. සියයට 72ක් බෞද්ධයින් ඉන්න රටක ඔබට ඒ නිදහස අපි ලබාදී තිබෙනවා. එය සිදුකළේ වෙන කිසිවෙකුත් නොවෙයි අපයි. අද සමහරුන් ලෝකයට බොරු වාර්තා ඉදිරිපත් කරනවා. අපේ රජය මුස්ලිම් පල්ලි කඩනවා කියලා. මුස්ලිම් ජනතාවට ආගම කියන්න ඉඩ දෙන්නේ නැහැ කියලා. මීට පෙරත් එහෙම කිව්වා. නමුත් අපි හැම වෙලාවේම කියනවා බොරුවට ආයුෂ නැහැ කියලා. අපි අද ඊටත් එහා ගිහින් තමයි ගුවන් විදුලියේ ආගම කියවන්නේ .දැන් ලොකු පෙත්සමක් අත්සන් කර භාරදීලා ජිනීවාවලට. මේ රට අප සියලු දෙනාගේම රටයි. ඔබ මියගියාම මිහිදන් කරන්නේ ලංකාවේ මිසක් වෙන රටක නොවේ. ඔබ අපි සියලු දෙනා ඉපදුනේ, හැදෙන්නේ, වැඩෙන්නේ, අධ්‍යාපනය ලබන්නේ මේ රටේ. මේ අපි හැමෝගෙම මාතෘ භූමිය. මෙය විනාශ කරන්න කිසිදු බලවේගයට ඉඩ දෙන්න බැහැ.අපි සන්තෝෂ වෙනවා ලෝකයේ සියලු මුස්ලිම් රටවල් අපව ආරක්ෂා කරන්න එකම හඬකින් අද නැඟී සිටිනවා. අද එයත් කඩන්න හදනවා. නමුත් ඒ අය දන්නවා අපි කවුද කියලා. අපි අද ඊයේ නොවෙයි ජාත්‍යන්තර ලෝකයත් සමග ගනුදෙනු කළේ. මම හැත්තෑව යුගයේ ඉඳලා පලස්තීන මිත්‍ර සංගමයේ සභාපතිවරයා. අර්ෆත් මහතා මට හමුවුණේ දැන් ඉන්න ලෝක නායකයෝ ඒ මහතාව දැකලාවත් නැති කාලයේ. ඒ යුගයේ ඉඳලා අපත් සමග සම්බන්ධවෙලා හිටියා. ලිබියාව, ඉරාකය, ඉරානය මේ සියලු රටවල් සමග අපි සම්බන්ධ වෙලා හිටියා.මේ රටවල් සාධාරණය වෙනුවෙන් කතා කරනවා. සත්‍යය සොයලා කතා කරනවා. මේ බොරු ප්‍රචාර නොයෙක් යුගවල එනවා. නොයෙක් විදිහේ හොල්මන් කරනවා. ඒ ඔවුන්ගේ තාවකාලික ජයග්‍රහණය බලාපොරොත්තුවෙන්. මේ රටේ සියලු ජනතාව එකට ඉඳලා මේ මාතෘභූමිය රැකගන්න කටයුතු කරන්න ඕනෑ. අද මෙය සංවිධාන කළ ඔබ සියලු දෙනාට අපගේ ස්තූතිය පිරි නමනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n14031815</link>
    <topic>ජිනීවා ගැටලුව ජයගැනීමට අප සැ‍ෙවාම එක්විය යුතුයි</topic>
    <author>උපාලි කරුණාරත්න</author>
    <content>මානව හිමිකම් පිළිබඳ ශ්‍රී ලංකාවට උපදෙස් දෙන රටවල් මානව හිමිකම් සුරකිනවාදැයි විදේශ කටයුතු ඇමැති මහාචාර්ය ජී . එල් පීරිස් මහතා ප්‍රශ්න කර සිටී. මානව හිමිකම් වර්තමානයේ ක්‍රියාත්මක වනුයේ දේශපාලන ආයුධයක් ලෙස බව ද ඒ මහතා කියා සිටී.යම් කිසි විමර්ශනයක් කිරීමට බාරදිය යුත්තේ විවෘත මනසකින් ක්‍රියා කරන්නකුට බව ප්‍රකාශ කළ ඇමැතිවරයා මානව හිමිකම් පිළිබඳ අප රටේ පරීක්ෂණ පැවැත්වීමට මානව හිමිකම් කොමසාරිස්වරියට අයත් කාර්යයක් නොවන බව ද පැවසීය.ජිනීවා ගැටලුවේ දී රට වෙනුවෙන් සමස්ත ජනතාව එක්විය යුතු යයි ද ඒ මහතා කීය.ඇමැති මහාචාර්ය ජී . එල් පීරිස් මහතා මේ අදහස් පළ කළේ ඊයේ ( 17 ) ජාතික විද්වත් සභාව කොළඹ මහවැලි කේන්ද්‍රයේ පැවැත්වූ කතිකාවතකට සහභාගි වෙමිණි. ජිනිවා මානව හිමිකම් චෝදනාවන්ට අපෙන් පිළිතුරු මැයෙන් මෙය පැවැත්විණ. මෙහි මුලසුන දක්ෂිණ ලංකාවේ ප්‍රධාන සංඝනායක අග්ග මහා පණ්ඩිත පල්ලත්තර සුමනජෝති නාහිමියන් හොබවන ලදී.ජිනීවා ගැටලුව පිළිබඳ ජාතික විද්වත් සභාව සංවිධානය කළ මේ කතිකාවත අතිශයින්ම කාලෝචිතයි. මෙවැනි ගැටලුවක දී විවිධ විද්වතුන් , ජනතාව තම අදහස් දැක්වීම ඉතා වැදගත්. මානව හිමිකම් දේශපාලන උපක්‍රමයක් බවට පත් වෙලා.මම පසුගිය දින කීහිපයේ ජිනිවා ගැටලුව විසඳා ගැනීම සම්බන්ධයෙන් උත්සාහයක යෙදුනා. එහිදී විදෙස් රටක ඇමැතිවරයෙක් ප්‍රශන කළේ විශාල ලෙස මානව හිමිකම් කඩවූ රටවල් තිබිය දී ශ්‍රී ලංකාව පිළිබඳ මානව හිමිකම් පිළිබඳ දැඩි අවධානය යොමු කරමින් ක්‍රියා කරන්නේ ඇයිද යන්නයි. ඉන්දියන් සාගරය ජාත්‍යන්තරයට ඉතා වැදගත්.අපේ රටේ අභ්‍යන්තර කටයුතු සම්බන්ධයෙන් විවිධාකාරයෙන් මැදිහත්වන්නයි ජිනිවා හරහා බටහිර රටවල් උත්සාහ කරන්නෙ. අපේ රටේ ඉරනම තීරණය කරන්නයි අමෙරිකාව උත්සාහ කරන්නෙ. මේක හරියට ජයවර්ධනපුර පාර්ලිමේන්තුව සහ ජිනිවා පාර්ලිමෙන්තුව වශයෙන් රටට ආණ්ඩු දෙකක් තිබෙන ලෙසයි පෙනෙන්නෙ.බොහෝ රටවල් මානව හිමිකම් සම්බන්ධයෙන් කියා සිටින්නෙ අපේ රට ලුහු බැඳ යාමේ අවශ්‍යතාවක් නොමැති බවයි. අවුරුදු තිහක යුද්දයෙන් පසු විශාල ප්‍රගතියක් ඇතිවි තිබෙන බව ඔවුන් පිළිගන්නවා. මම ඔවුන්ගෙන් ඇහුවා ඇයි එහෙනම් අපට ඡන්දය නොදෙන්නෙ කියල. ඔවුන් ප්‍රකාශ කළේ අමෙරිකා එක්සත් ජනපදය සමග කිසියම් විරසකයක් ඇති කරගැනීමට නොහැකි බවයි. බොහෝ රටවල් විවිධ වරප්‍රසාද එක්සත් ජනපදයෙන් ලබා ගන්නවා. මෙවැනි කාරණාවලින් පිළිඹිබු වන්නේ ජිනීවා ඡන්දය අසාධාරණ වැඩ පිළිවෙළක් බවයි.අප රටට එරෙහිව වාර්තාවක් ඉදිරිපත් කිරීම ඉතා අශෝභන දෙයක් ලෙස සලකන්න පුළුවන්. මේ ගැටලුවට නිවැරැදිව මුහුණ දීමට දැඩිව අධිෂ්ඨාන කර ගත යුතු යයිද ඇමැතිවරයා පැවසීය.බස්නාහිර පළාත් හිටපු අමැති උදය ගම්මන්පිල - අප බලය බෙදනවා කියල කිසිම ජාත්‍යන්තර සම්මුතියකට අත්සන් කරල නැහැ. ඒ නිසා බලය බෙදීමක් පිළිබඳ කිසිම කෙනකුට ප්‍රශ්න කරන්න බැහැ. එක්සත් ජනපදයේ සංකේතය කක්කුට්ටා ලෙස වෙනස් කළ යුතුයි. එක්සත් ජනපදය ඇදේට යමින් අනික් අයට කෙලින් යන්න කියනවා.ඇමැරිකාව විසින් ඉරානයේ ඇෆ්ගනිස්ථානයේ විශාල ලෙස මානව හිමිකම් කඩ කළා. ලෝකයේ ලොකුම මානව හිමිකම් අපරාධ කරු තමයි අප රටට එරෙහිව මානව හිමිකම් චෝදනා එල්ල කරන්නෙ. අප කියන්නෙ ඉන්දියාවේ කාශ්මීරයේ පොළොව තුළ තිබෙන ඇට සැකිලි ගොඩ ගත යුතු බවයි. මුහුදේ පාවුන කොටින්ගේ ආයුධ ගබඩා පිළිබඳ අපට තොරතුරු දුන් අමෙරිකාව ඇයි අද අපට එරෙහිව කටයුතු කරන්නෙ කියල සිතා බලන්න ඕනෙ.තලේබාන් සංවිධානයට ගුවන් බලයක් නැහැ. කොටි සංවිධානයට ගුවන් බලයක් තිබුනා. අපි එවැනි ප්‍රබල ත්‍රස්තවාදී කණ්ඩායමක් පරාජය කළා.මේක අමෙරිකාවට ඉවසන්න නොහැකි වුණා. ජනාධිපතිතුමාව ඔවුන්ගේ ඉල්ලීම්වලට නවාගන්න නොහැකි වුණා. මේක බටහිර බලවතුන්ට ලජ්ජාවක් වුණා. මෙවැනි හේතුන් නිසා තමයි ඔවුන් අපට පහර දෙන්නෙ.මෙවර පළාත් සභා මැතිවරණයේ බස්නාහිර පළාත් සභා අපේක්ෂක නිශාන්ත ශ්‍රී වර්ණසිංහ මහතා - බෙදුම්වාදය පරාජය කර වසර පහක් ගතවෙලා. මේ කාලය තුළ රටේ කොතනකවත් ත්‍රස්තවාදී ක්‍රියාවක් සිදුවෙලා නැහැ.මේ සාමය රැක ගන්න අප කටයුතු කරන්න ඕනෙ. අද ලෝකයේ ඇතිවී තිබෙන දේහපාලන කැළඹිලි දෙස බැලීමේදි අපේ රටේ දේශපාලන ස්ථාවරත්වය ඉතා වැදගත් වෙනවා. ඉතිහාසය තුළින් අපට විශාල පාඩම් ඉගෙන් ගැනිමට තිබෙනවා.සිංහල විශ්ව කෝෂයේ කර්තෘ ආචාර්ය අකුරැටියේ නන්ද නාහිමි - මේ රටේ ජනතාවට මානව හිමිකම් රැක දුන් ජනාධිපතිතුමාව , ත්‍රිවිද හමුදාව අප රැක ගත යුතුයි. අපේ රටේ ගැටලුව පිළිබඳව ‍මෙරට සිටින ථේරවාදි බෞද්ධ රටවල භික්ෂූන් වහන්සේලා දැනුවත් කරන්න ඕනෙ.ජිනීවා ගැටලුවට එරෙහිව සිංහල බෞද්ධ ජනතාව අතඅවැල් බැඳ ගත යුතුයි.මෙහිදී නිශාන්ත ශ්‍රී වර්ණසිංහ මහතා විසින් ජිනීවා අභියෝගය ජය ගැනීමට ඉවහල්වන යෝජනා 18 ක් අඩංගු ප්‍රකාශයක් නායක හිමිවරුන්ට , මහාචාර්ය ජී .එල් පීරීස් අමැතිවරයාට පිළිගන්වන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=n14031816</link>
    <topic>යුද්ධය අවසන් වීමෙන් පසුව රණවිරුවන්ට සැලකූ එකම රට ශ්‍රී ලංකාවයි</topic>
    <author/>
    <content>යුද්ධය අවසන් වූ පසු රණවිරුවන්ට සැලකූ එකම රට ශ්‍රී ලංකාව බව ඛනිජ තෙල් සම්පත් සංවර්ධන අමාත්‍ය අනුර ප්‍රියදර්ශන යාපා මහතා පවසයි. ඔහු අවධාරණය කරන‍ුයේ ලෝකයේ බොහෝ රටවල් යුද්ධය අවසන් වූ පසු සිය රණවිරුවන් ගෙදර යැවූ බවයි. එහෙත් ආණ්ඩුව ඔවුන්ගේ හැකියාව රටේ යහපත වෙනුවෙන් යොදාගත් බවද යාපා මහතා පෙන්වා දෙයි.බස්නාහිර පළාත් සභා හිටපු ප්‍රධාන අමාත්‍ය ප්‍රසන්න රණතුංග මහතාගේ ජයග්‍රහණය වෙනුවෙන් ගම්පහ දී පසුගිය දා (16) පැවැති ජන හමුවේ දී ඒ මහතා මේ බව සඳහන් කළේය.මෙහිදී වැඩිදුරටත් අදහස් දැක්වූ ඇමැතිවරයා“අපේ ර‍ට අභියෝග රැසකට මුහුණදුන් රටක් දශක 3ක යුද්ධය තමයි අපි මුහුණදුන් ලොකුම අභියෝගය.ඒ අභියෝගය ජයගත් නායකයා අපේ ජනාධිපතිතුමා.යුද්ධය අවසන් කළාට පස්සෙ තමයි හැමෝටම මතක් වුණේ තමන්ගේ ගමේ පන්සල්, පාසල්, රෝහල්වල අඩුපාඩු තියෙනවා කියලා.ඒවා හදාගන්න ඕන කියලා හැමෝටම මතක් වුණේ ඊට පස්සේ. අපි ඒ අභියෝගයට මුහුණ දෙන්න පටන් අරගෙන. ඒකත් අපි සාර්ථකව ජය ගනිමින් ඉන්නවා.අපි පසුගිය කාලේ රටේ සංවර්ධනය නව මාවතකට යොමු කලා. සංවර්ධනය වේගවත් කළා. සංවර්ධනය ක්‍රියාකාරී කළා. අපි ඔබේ ගමේ පාසල හැදුවා. පාර හැදුවා. රෝහල හැදුවා. ඔබට ඔබේ ජීවන වෘත්තිය නංවන්න උදව් කළා. මේ රටේ තමයි කිසිඳු කප්පාදුවකින් තොරව විදුලිය දෙන එකට රට, සෞඛ්‍ය සේවය නොමිලේ ලබා දෙන එකම රට, අධ්‍යාපනය නොමිලයේ ලබා දෙන එකම රට. පොඩි ප්‍රශ්න තියෙන්න පුළුවන්. ඕනම තැනක එහෙම තියෙනවා.අපිව විදුලි පුටුවේ ඉන්දවලා අපේ රටට දඬුවම් කරන්න හිතන් ඉන්න බටහිර ජාතිකයන්ට කේලාම් කිවුවේ වෙන කවුරුත් නෙමෙයි. අපේම අය. අපේ අය කේලාම් කියපුවා තමයි අද ඔය ජිනීවාවලින් එළියට එන්නේ. අද අපිට ජාත්‍යන්තරය එක්කත් සටන් කරන්න වෙලා තියෙනවා. ඔය ජිනීවා හරහා මොනවා කීවත් මේ රටේ ජනතාව ජනාධිපතිතුමා එක්කයි ඉන්නේ කියලා මේ 29 වනදා වන විට ඔප්පු කරනවා. ඒක ස්ථීරයි.ගම්පහ දිස්ත්‍රික් පාර්ලිමේන්තු මන්ත්‍රී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය.අපේ මානව හිමිකම් ගැන කතා නොකරපු අය තමයි අද කොටින්ගේ මානව හිමිකම් ගැන කතා කරන්නේ. අපේ රටට එරෙහි සතුරු කුමන්ත්‍රණ තමයි මේ විවිධ විදිහට එන්නේ. මේ කුමන්ත්‍රණකරුවන්ට දෙන්න තියන හොඳම පිළිතුර තමයි මේ රටේ ඉන්න ජනතාව ජනාධිපතිතුමා එක්ක ඉන්න බව පෙන්නන එක.එදා ජෙයරාජ් ආයුධ අරන් යුද්ධ කරන්න ගිහින් ඉන්න වෙලාවේ නෙමෙයි ඔහුව ඝාතනය කළේ. මැරතන් තරගයක් ආරම්භ කරන්න ගිහින් ඉන්න කොට. ජාත්‍යන්තර සම්මුතිය පවා තියනවා එහෙම තැනකදී ප්‍රහාර එල්ල නොකරන්න සියලු ජාත්‍යන්තර සම්මුතින් පවා උල්ලංඝනය කළ කොටි ත්‍රස්තවාදීන්ට යළි ඔක්සිජන් දෙන්නයි මේ අය උත්සාහ කරන්නේ.බස්නාහිර පළාත් හිටපු ප්‍රධාන අමාත්‍ය ප්‍රසන්න රණතුංග මහත‍ා.අද අපිට සංගීත සංදර්ශන, මහජන රැස්වීම් කරන්න පුළුවන් වෙලා තියෙන්නේ ජනාධිපතිතුමා රටට නිදහස ගෙනත් දුන් නිසා. එහෙම රටට නිදහස දිනා දුන් නායකයව තමයි මේ රටට එරෙහි බලවේග විදුලි පුටුවේ ඉන්දවන්න හදන්නේ. අපි ඒකට ඉඩ තියන්නේ නැහැ. අපි කවදාවත් අපේ නායකයාව පාවා දෙන්නේ නැහැ. රට පාවා දෙන අයට ජනතාව දෙන්න ඕන උපරිම දඬුවම් දේවි.ගම්පහ නගරාධිපති එරංග සේනානායක මහතා ද රැස්වීම ඇමතුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=r1403181</link>
    <topic>ඉඩම් ආරවුලකට බහින් බස් වීමාමාගේ පිහිපහරින් පුතා එතැනමයි</topic>
    <author>ඌව පළාත් සමූහ ප්‍රසන්න බණ්ඩාර</author>
    <content>ඉඩම් ආරවුලක් සම්බන්ධයෙන් ඇති වූ බහින්බස්වීමක් දුරදිගයාමෙන් තම මාමාගේ පිහි පහරකට ලක් වූ පුතකු එම ස්ථානයේම මියගොස් අනෙක් පුතා බරපතළ තුවාල ලබා රෝහල් ගත කළ බව පොලිසිය කියයි.ලුණුගල අරවාකුඹුර උඩගම පදංචි ආර්. එම්. ගයාන් දම්මික (17) යන අය මියගිය අතර ආර්. එම්. වසන්ත කුමාර (20) බරපතළ තුවාල ලබා බදුල්ල මහ රෝහලට ඇතුළත් කර තිබේ.මියගිය හා තුවාල ලැබූ අයගේ මවගේ මල්ලී වන සැකකරු සමඟ පෝය දින (16) රාත්‍රී ඉඩමකට ඇති වූ බහින්බස්වීමක් අවසානයේ මාමාගේ පිහි පහරට පුතාලා දෙදෙනා ලක්ව ඇත. සිද්ධිය සිදුවූ අවස්ථාවේදීම ලුණුගල පොලිසියේ නිලධාරීන් පිරිසක් එම ස්ථානයට ගොස් සැකකරු අත්අඩංගුවට ගෙන තිබෙන අතර ඔහු පස්සර මහේස්ත්‍රාත් අධිකරණයට ඉදිරිපත් කිරීමට නියමිතව ඇත.ලුණුගල පොලිස් ස්ථානාධිපති පොලිස් පරීක්ෂක ප්‍රදීප් මානියංගම මහතාගේ උපදෙස් පරිදි නිලධාරීහු මේ පිළිබඳ වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=r1403182</link>
    <topic>රෝසා සහ බෙලා කැලේ පීරා කඩුගන්නාවේ කසිප්පු පොළට පනී</topic>
    <author>අසේල කුරුළුවංශ</author>
    <content>කඩුගන්නාව බලන උඩරම්මන ප්‍රදේශයේ කාලයක් තිස්සේ පොලිස් ඇසට වැලි ගසමින් ඉතා රහසිගතව පවත්වාගෙන ගිය නීති විරෝධී මත්පැන් ජාවාරමක් පිළිබඳ තොරතුරු අනාවරණය කැර ගැනීමට පොලිස් නිල සුනඛ රෝසා හා බෙලා සමත් වූහ.වන ලැහැබක් තුළ සඟවා තිබූ ගෝඩා මිලි ලීටර් තුන් ලක්ෂ ‍ෙදදහසක ප්‍රමාණයක් මේ සුනඛයන් විසින් පෙරේදා (16) සොයා ගනු ලැබූහ.අදාළ ප්‍රදේශයේ මත්පැන් ජාවාරමක් සිදුවන බවට පොලිසියට නිතර තොරතුරු ලැබුණත් වැටලීම් සිදු කරන අවස්ථාවේ සැකකටයුතු කිසිවකුත් අත්අඩංගුවට ගැනීමට පොලිසියට නොහැකි වී තිබිණි.කඩුගන්නාව පොලිස් ස්ථානාධිපති පොලිස් පරීක්ෂක නිමල් චන්ද්‍රසිරි මහතා මධ්‍යම පළාත් නියෝජ්‍ය පොලිස්පතිවරයාගෙන් කරන ලද ඉල්ලීමකින් පසු පොලිස් නිල සුනඛ අංශ ප්‍රධානී පොලිස් අධිකාරි සිසිර වීරකෝන් මහතාගේ අධීක්ෂණය යටතේ රෝසා සහ බෙලා අදාළ ප්‍රදේශයට පිටත් කර හරිනු ලැබීය.මේ නිල සුනඛයන් උඩරම්මන ප්‍රදේශයේ කැලෑවක් තුළට ගොස් සඟවා තිබූ ගෝඩා තොගය සොයා‍ෙගන තිබෙන අතර සැකකරුවන් පලා ගොස් ඇත.පොලිස් නිල සුනඛ අංශයේ පොලිස් පරීක්ෂක කොළුගල මහතා හා පොලිස් කොස්තාපල්වරුන් වන මහවිදාන, විකුම් යන නිලධාරින් මේ වැටලීම කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=r1403183</link>
    <topic>ගිරිඋල්ල පොලිසියෙන් අත්අඩංගුවට ගත් සැමියා මාසයකට පසු දැන් අතුරුදන් වෙලාලු</topic>
    <author>රඹුක්කන විශේෂඔස්වල්ඩ් ගොඩකුඹුර</author>
    <content>නිවසේ රාත්‍රී ආහාරය ගනිමින් සිටියදී ගිරිඋල්ල පොලිසියේ නිලධාරීන් පිරිසක් විසින් අත්අඩංගුවට ගත් තම සැමියා මාසයකටත් අධික කාලයක් අධිකරණයට ඉදිරිපත් නොකර දැඩි ලෙස පහර දී ‍රඳවාගෙන සිටි බවද ඉකුත් 12 දින සිට, ගිරිඋල්ල පොලිසියේ සිටි ඔහු දැන් අතුරුදහන්ව ඇති බව ද ඔහුගේ බිරිය වන වයි. බී. එම්. රමණී දිසනායක (30) පැවසූවාය.පසුගිය පෙබරවාරි 7 දින රඹුක්කන දී අත්අඩංගුවට ගන්නා අවස්ථාවේදී ද එම නිලධාරීන් තම සැමියාට පහරදුන් බව පවසන ඇය ගිරිඋල්ල පොලිසියට ගෙනයෑමට පෙර කුරුණෑගල ප්‍රදේශයේ වත්තකට ගෙන ගොස් පහරදුන් බව සැමියා පැවසූ බව ද ඒ හේතුවෙන් ඔහු ආබාධයට ලක්ව ගිරිඋල්ල පොලිසියේ සිටින විට තමන් දුටු බව ද කීවාය.දැනට තම මව හා තෙමස් හැවිරිදි දරුවා සමඟ ජීවත්වන ඇය මෙසේද කීවාය.නොවැම්බර් 20දා මට දරුවා ලැබුණා. 21 ටිකට් කපලා ගෙදර ආවා. ඒ වන විට අපේ බෝඩිමේ සිටි යාළුවෙකු‍ගේ මල්ලි කෙනෙක් වෙන සමන් කියන කෙනෙක් එයාගේ බිරිය එක්ක අපේ ගෙදර සිටියා. බණ්ඩාරත් සමඟ සමන් යතුරු පැදියෙන් යනවිට පාරේ සිටි කෙනෙකුට පහර දීල‍ා. අපි දරුවා අරගෙන ගිහින් හිටියේ පොල්පිතිගම නිවසකයි. සතියකට විතර පස්සේ ගිරිඋල්ල පොලිසියෙන් බණ්ඩාර හොයන්න ආවා. පොලිසියෙන් එනවිට බණ්ඩාර ගෙදර හිටියේ නැහැ. වයරින් වැඩකට ගිහිල්ල‍ා. ම‍ගේ හැඳුනුම්පතයි, ටෙලිෆෝන් එකයි, ඩොංගල් එකයි පොලිසියෙන් අරගෙන ගියා. බණ්ඩාර පොලිසියට ඉදිරිපත් කරන්න කියලා.අපි බයටම රඹුක්කන බණ්ඩාරගේ මාමලාගේ ගෙදර ආවා. පොලිසියෙන් හොයපු බව මේ අය දන්නේ නැහැ. මාමලාගේ ගෙදර ඉඳලා කුලියට ගෙයක් අපි අරගෙන ඒ ළඟම පදිංචි වුණා. පසුගිය පෙබරවාරි හත්වැනිදා එයා රත්නායක මාමලාගේ ගොයම් කපලා ඇවිත් රෑට බත් කමින් සිටියා. එතකොට තමයි ගිරිඋල්ල පොලිසියේ ජෝති රාලහාමි තවත් හතර දෙනෙක් එක්ක යුනිෆෝම් නැතිව ගෙට පැනලා බණ්ඩාරට පහරදීලා මාංචු දමලා අරගෙන ගියේ. මම ටීවී එකේ පිස්තෝල දැකලා තියෙනවා. රාලහාමි පිස්තෝලයක් පෙන්නලා දුවන්න එපා වෙඩි ති‍යනවා කියලා බණ්ඩාරට ම‍ාංචු දැමුවා. රාලහාමි දණහිසෙන් බණ්ඩාරගේ යටිබඩට ගැහුවා.බුදු සර් සමන් ගැහුවේ මට ගහන්න එපා කියලා එයා විලාප දුන්නා. මම බණ්ඩාරව කොහේද ගෙනියන්නේ කියලා ඇහුවාම කුණුහරුපෙන් බැන්නා.පසුවදාම අම්මා ගිරිඋල්ල පොලිසියට ගිහිල්ලා අහද්දී බණ්ඩාරව ගෙනාවේ නැහැ කීවා. පෙබරවාරි 15 හවස 5ට බණ්ඩාර ටෙලිෆෝන් එකෙන් කතා කළා. ගිරිඋල්ල පොලිසියෙ එයා ඉන්නෙ 17 උදේ උසාවි දමනවා කීවා. සල්ලි අරගෙන ඇප දෙන්න බලාගෙන එන්න කීවා.අපි උදෙන්ම පොලිසියට ගියා. ඒත් ඒ අය බණ්ඩාරව උසාවියට ගෙන ගියේ නැහැ. උදේ 10ට විතර කැන්ටිමට එක්ක ගියා. බණ්ඩාර මැදිකරගෙන පොලිසියේ ‍මහත්වරු දෙදෙනෙක් එතැන වාඩිවෙලා හිටියා. එක්කෙනෙක් ජෝති රාලහාම, අනෙක් කෙනා දන්නේ නැහැ.මෙයාව උසාවි දමන්න ඕන නැහැ. අනික් එකා අල්ල ගන්නකම් එයාට මෙහේ නිදහසේ ඉන්න පුළුවන්. හිරගෙදර තෙරපි තෙරපි ඉන්නවට වඩා කියලා ජෝති රාලහාමි කීවා. බණ්ඩාරගේ අතක් උස්සන්න බෑ කියලා කීවා. එයා හිටියේ දැඩි අපහසු බවකින්. පොලිසියේ අය සිටි නිසා එයා මොකුත් ඒ ගැන කීවේ නැහැ.පසුව දවසක බලන්න ගියවිට අත්අඩංගුවට ගත් දවසේ කුරුණෑගල පාළු වත්තකට ගෙන ගොස් එල්ලා පහරදුන් බව එයා කීවා. යටිපතුල්වලට ගහලා බොන්න වතුරවත් නොදී හිරිහැර කළ බව කීවා. අපි කාටවත් වරදක් කරලා නැහැ. මගේ මහත්තයා වැරැද්දක් කරලා තිබෙනවා නම් උසාවියට ඉදිරිපත් කරන්න ඕනෑ. දැන් එයා පොලිසියේ නැහැ කියනවා. අපි මේ ගැන කියන්නේ කාටද? මගේ පුංචි දරුවාට තාත්තෙක් ඕනෑ. බණ්ඩාර පොලිසියේ හිටියේ ගොඩාක් අමාරුවෙන්. මුත්‍රා සමඟ ලේ යන බවත් එයා කීවා.නැන්දනිය වන ජේ. ඒ. සීලවතී මහත්මිය,මාර්තු 11 එයාට බේත් ගන්න කුරුණෑගලට එක්ක ඇවිත් තියෙනවා. එතැනින් නුවර යවන්න ඕනෑ කියලාත් කීවා. බණ්ඩාර පුතාගෙන් ටෙලිෆෝන් එක ඉල්ලාගෙන අමරසිංහ මහත්තයා මගෙන් ඇහුවා පුතා අල්ලාගෙන අපි තියාගෙන ඉන්නවා කියලා කාටහරි පැමිණිලි කළාද? පැමිණිල්ලක් කොළඹට ගිහින් තියෙනවා. ඒක වහාම අස්කරගන්න. පැහිච්ච වැඩ කරන්න එපා. නැතිනම් බණ්ඩාර ඔයාලට අහිමිවෙයි කියලා. බණ්ඩාර අහිමිවෙයි කියලා කීවේ ඇයි කියලා මම ඇහුවා. අහිමි වෙනවා කියන්නේ හිරගෙදර යවනවා කියලා, ඒ මහත්තයා කීවා. මට ඒ අහිමිවෙනවා කී එක ගැන බයක් දැනුණා. පසුවදා උදෙන්ම ගිරිඋල්ල පොලිසියට ගියා. ඒත් බණ්ඩාර පුතා හිටියේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=r1403184</link>
    <topic>මහනුවර නගරයට නව උමං මාර්ගයක්</topic>
    <author>මහානාම ගලහිටියාව මහනුවර උතුර විශේෂ</author>
    <content>මහනුවර නගරය තුළ කාලයක් තිස්සේ පවතින අධික රථවාහන තදබදයට පිළියමක් වශයෙන් නගරය හරහා නව උමං මාර්ගයක් ඉදිකිරීම සඳහා මාර්ග සංවර්ධන අධිකාරිය සැලසුම් සකස් කර ඇත.ජනාධිපති මහින්ද රාජපක්ෂ මහතා මහනුවර නගරයේ සංචාරයක යෙදුණු අවස්ථාවකදී මේ රථවාහන තදබදයට විසඳුම් සෙවීමට දුන් උපදෙස් පරිදි මේ උමං මාර්ගය ඉදිකිරීමට පියවර ගැනේ. මහා මාර්ග දෙපාර්තමේන්තුවේ සම්බන්ධීකරණයෙන් පේරාදෙණිය විශ්වවිද්‍යාලය මුල් වී සිදුකළ සමීක්ෂණයක ප්‍රතිඵලයක් ලෙස ඉදිකිරීමට යෝජිත උමං මාර්ගය මහනුවර නගරයේ සුදුහුම්පොළ, අම්පිටිය, ගල්හිඳවත්ත සහ තැන්නේකුඹුර යන ප්‍රදේශ ආවරණය වන පරිදි ඉදිකිරීමටද තීරණය කර ඇත.උමං මාර්ගයට පිවිසුම් ස්ථාන පිළිබඳ යෝජනා හතරක් මේ වනවිට ඉදිරිපත් වී ඇති අතර, ඒ අතරින් වඩාත් යෝග්‍ය ස්ථානය ඉදිරියේදී තෝරාගැනෙණු ඇත. මේ සඳහා අදාළ ශක්‍යතා අධ්‍යයනයන්ද ඉදිරියේදී සිදු කිරීමට නියමිතය.මාර්ග සංවර්ධන අධිකාරියේ නියෝජ්‍ය අධ්‍යක්ෂිකා (සැලසුම්) ඩී.එන්. සියඹලාපිටිය මහත්මිය මහනුවර දිස්ත්‍රික් ලේකම් කාර්යාලයේ පැවැති විශේෂ සාකච්ඡාවකදී මේ තොරතුරු හෙළි කළාය. ක්‍රීඩා ඇමැති මහින්දානන්ද අළුත්ගමගේ මධ්‍යම පළාත් ප්‍රධාන ඇමැති සරත් ඒකනායක , මහනුවර දිස්ත්‍රික් පාර්ලිමේන්තු මන්ත්‍රී දිළුම් අමුණුගම මහත්වරු සහ මහනුවර දිස්ත්‍රික් ලේකම් එච්.එම්. ගාමිණී සෙනෙවිරත්න මහතා මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=r1403185</link>
    <topic>සංවේදී හිත් රවටන කපටි යාචකයා</topic>
    <author>අතුරුගිරිය විශේෂ වික්‍රම සමරසිංහ</author>
    <content>කොළඹ ප්‍රධාන පෙළේ පෞද්ගලික ‍ රෝහලක් ඉදිරිපිට විවිධ කෑම වර්ගපිරි ආපනශාලාවකි. මාර්ගයේ ගමන්කරන අය මෙන්ම රෝහලට එන නොයෙක් තරාතිරම්වල පිරිස්ද මෙතුලින් කෑම වර්ග ගනිති. මල්ලක්ද අතැතිව ඒ අසල රැඳී දුර්වල අසරණ තත්ත්වයකින් පෙනී සිටින සිහින් සිරුරැති යාචකයෙකි.ඔහු ජනයාගෙන් ඉල්ලා සිටිනුයේ මුදල් නොව කුසගින්න නිවා ගැනීමට කෑම වේලකි. පිනට ලැදි බොහෝ සංවේදී පිරිස් රුපියල් 120ක් හෝ ඊට වැඩි මුදලක් ගෙවා එම වෙළෙඳසලෙන්ම මස් මාංශ සහිතව දැවටුම් පෙට්ටියකින්ද යුත් කෑම එකක් ඔහුට ගෙන දෙයි.බැගෑපත්ව ඒවා ලබාගන්නා ඔහු තම බෑගයට කෑම පැකට් 5 - 6ක් එක් වූ පසු වහාම ඉවත්ව ගොස් ඒ අවට රෝහල් ආරක්ෂක අංශයට හෝ යාචකයා දන්නා හඳුනන සුපුරුදු අයට ඒ කෑම පාර්සලයක් රුපියල් 70, 80, 100 වැනි මිල ගණන්වලට අලෙවි කර නැවත එම ආපනශාලාව අසලටම පැමිණෙයි.යළි යළිත් ජනතාවගෙන් කෑම පාර්සල් පිනට ඉල්ලාගෙන ඒවාද ඔහුගේ සුපුරුදු ගනුදෙනුකරුවන්ට අලෙවි කරනු දැකිය හැක. ඔහුගේ ආයාචනයට අනුව බොහෝ අය ඔහුට කෑම පැකට්වලට අමතරව මුදල් ද පරිත්‍යාග කරති. එම යාචකයා කරනුයේ ඉතා සාර්ථකව මුදල් ඉපයීමේ ජාවාරමකි.නැති බැරිකමට ඔහු ජනතාවගෙන් පිනට මුදලක් අයැදසිටියේ නම් ඔහුට ලැබෙනුයේ රුපියල් 5, 10,20 වැනි මුදලකි. ඒත් කුසගින්නට කන්න ඉල්ලූවිට පිංපව් දන්නා කිසිවෙක් අහකබලන් යන්නේ නැතිව 100 කොළ වැයකර රසවත් කෑම පාර්සල් ලබාදෙන බව හොඳින් දන්නා හෙයින් මෙලෙස උපක්‍රමශීලීව හැසිරෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=s1403181</link>
    <topic>ඉන්දියාව සමග පුහුණු තරග‍යෙන් ශ්‍රී ලංකාවට ජය</topic>
    <author/>
    <content>ලසිත් මාලිංගගේ විශිෂ්ට පන්දු යැවීම හේතුවෙන් විස්සයි 20 ලෝක කුසලාන ක්‍රිකට් තරගාවලියට පෙර ශ්‍රී ලංකාව ඊයේ සහභාගීවු පළමු පුහුණු තරගයෙන් ඉන්දියාට එරෙහිව ලකුණු 5ක ජයක් වාර්තා කිරීමට සමත්විය.ශ්‍රී ලංකා පිල ඕවර 20 තුළදී කඩුලු 6කට ලකුණු 153ක් රැස්කළ අතර ජයග්‍රාහී ඉලක්කය හඹාගිය ඉන්දියාවට සියල්ලන් දැවී ලබාගත හැකිවුයේ ලකුණු 148ක් පමණි.පිළිතුරු ඉනිම ඇරැඹු ඉන්දිය ආරම්භක පිතිකරු යුගලය ශිකාර් ධාවන් (2), රෝහිත් ශර්මා (4) අඩු ලකුණු ගණනට දැවීගිය අතර සුරේෂ් රයිනා හා යුවරාජ් සිංහ ඉන්දිය ඉනිම ‍ගොඩනැගීමේ සටනක නිතරවිය.‍අජන්ත මෙන්ඩිස්ගේ පන්දුවක් හමුවේ තෙවැනි කඩුල්ල ලෙස සුරේෂ් රයිනා දැවී යනවිට ලකුණු 41ක් රැස්කරගෙන සිටියේය. ඊට පන්දු 31කදී හතරේ පහර 5ක් හා හයේ පහරක් ඇතුළත් විය. යුවරාජ් සිං ලකුණු 33ක් රැස්කළේ පන්දු 28කට මුහුණදෙමිනි.විරාට් කෝලි ලකුණු 17ක් හා රවිචන්ද්‍ර අශ්වින් ලකුණු 19ක් රැස්කළේය. අවසන් ඕවරයේදී කඩුලු 3ක් දවාගනිමින් ඉන්දීය පිල ජයග්‍රහණය කරාගිය ගමන නවතාලීමට ලසිත් මාලිංග සමත්විය. ලසිත් මාලිංග කඩුලු 4ක් දවාගත් අතර නුවන් කුලසේකර කඩුලු 2ක් දවාගත්තේය.තිසර පෙරේරා සමගින් හත්වැනි කඩුල්ලට එක්වු නුවන් කුලසේකර වේගවත් ලකුණු 34ක් රැස්කරමින් පළමුව පන්දුවට පහරදුන් ශ්‍රී ලංකා පිල ලකුණු 153ක් දක්වා ඉදිරියට ගෙන ගියේය.ඉන්දීය නායකයාගේ ආරාධනයෙන් කුසල් ජනිත් සමගින් ඉනිම ඇරැඹු තිලකරත්න ඩිල්ෂාන්ට පළමු කඩුල්ලට එක්කළ හැකිවුයේ ලකුණු 25ක් පමණි.කුසල් ජනිත්, වරුන් අරොන්ගේ පන්දුවකට පළමු කඩුල්ල ලෙස දැවී යනවිට හතරේ පහර 3ක් සමගින් ලකුණු 21ක් රැස්කරගෙන සිටියේ පන්දු 15කට මුහුණ දෙමිනි‍.ශ්‍රී ලංකා ඉනිමේ දෙවැනි හා තෙවැනි කඩුලු ලකුණු 65දී බිඳ වැටිණි. මහේල ජයවර්ධන ලකුණු 30ක් ලබාසිටියදී පන්දු යැවු අමිත් මිෂ්රා අතට උඩ පන්දුවක් දෙමින් දෙවැනි කඩුල්ල ලෙස දැවී ගියේය. ඔහුගේ ඉනිම පන්දු 20කදී හයේ සහ හතරේ පහර 2බැගින් ඇතුළත් විය.තෙවැනි කඩුල්ල ලෙස ඩිල්ෂාන් දැවී ගියේ ලකුණු 9ක් පමණක් රැස්කරගෙන සිටියදීය.ලකුණු 77දී සංගක්කාර (4) දැවී යෑමෙන් ශ්‍රී ලංකා පිල පීඩනයකට හසුවිණි. නායක දිනේෂ් චන්දිමාල් ලකුණු 29ක් හා ඇන්ජලෝ මැතිව්ස් ලකුණු 9ක් රැස් කළේය.17 වැනි ඕවරයේ අවසන් පන්දුවට චන්දිමාල් හයවැනි කඩුල්ල ලෙස දැවී යනවිට මුළු ලකුණු සංඛ්‍යාව 119ක් විය. අවසන් ඕවර 3 තුළදී තිසර හා කුලසේකර එක්ව ලකුණු 34ක් රැස්කිරීමට සමත්විය.කුලසේකර පන්දු 14කදී හතරේ පහරක් හා හයේ පහර ‍2ක් සමගින් නොදැවී ලකුණු 21ක් රැස්කළ අතර තිසර පන්දු 11කින් නොදැවී ලකුණු 18ක් රැස් කළේය.පන්දු යැවීමේදී රව්චන්ද්‍ර අශ්වින් කඩුලු 3ක් දවාගත් අතර වරුන් අරෝන්, අමිත් මිෂ්රා හා සුරේෂ් රයිනා කඩුල්ල බැගින් බිඳ හෙලුහ.ශ්‍රී ලංකාව-153/6 (ඕවර 20) මහේල ජයවර්ධන 30, දිනේෂ් චන්දිමාල් 29, නුවන් කුලසේකර නොදැවී 21 (රවිචන්ද්‍ර අශ්වින් 22/3)ඉන්දියාව-148 (ඕවර 20) සුරේෂ් රයිනා 41, යුවරාජ් සිං 33 (ලසිත් මාලිංග 30/4)පුහුණු තරගයේ ජය පාකිස්තායනටවිස්සයි20 ලෝක කුසලාන ක්‍රිකට් තරගාවලියේ නවසීලන්ත කණ්ඩායම සමග පැවැති පුහුණු තරගයෙන් කඩුලු 6ක ජයක් හිමිකර ගැනීමට පාකිස්තාන කණ්ඩායම සමත්විය.‍නවසීලන්තය පළමුව පන්දුවට පහරදෙමින් කඩුලු 9ක් දැවී ලකුණු 145ක් රැස්කළ අතර පාකිස්තානය කඩුලු 4ක් දැවී තරගයේ ජය හිමිකර ගත්තේය.පාකිස්තානය ජයග්‍රහණය කරාගෙන ගිය මොහොමඩ් හෆීස් ලකුණු 55ක් රැස්කළ අතර කම්රන් අක්මාල් ලකුණු 52ක් රැස් කළේය. පන්දු 39ක් වැයවු හෆීස්ගේ ඉනිම හතරේ පහර 3ක් හා හයේ පහර 5ක් ඇතුළත් විය. කම්රන් ලකුණු 52 ලබාගැනීමට හතරේ පහර 6ක් හා හයේ පහර 2ක් එල්ල කළේ පන්දු 45කදීය.පළමුව පන්දුවට පහරදුන් නවසීලන්තය වෙනුවෙන් නායක බ්‍රෙන්ඩන් මැකලම් නෙදැවී ලකුණු 59ක් රැස් කළේය. ඊට පන්දු 45කදී හතරේ පහර 3ක් හා හයේ පහර 4ක් ඇතුළත් විය. කොලින් මුන්රෝ ලකුණු 20ක් රැස් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=s1403182</link>
    <topic>දියතලාව ෆොක්ස්හිල් ධාවන තරගාවලිය අප්‍රේල් 19දා‍</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා යුද හමුදා විද්‍යාපිඨය, මෝටර් රථ ධාවකයන්ගේ සංගමය සමග එක්ව සංවිධාන කරන 'ෆොක්ස්හිල්' සුපර්ක්‍රොස් මෝටර් රථ හා යතුරුපැදි ධාවන තරගාවලිය ලබන මස 19වැනිදා දියතලාවේදී පැවැත්වේ.1913 වසරේදී 'HMS FOX' නෞකාවේ කාපිතාන් ඇතුලු පිරිස විසින් දියතලාව කදුමුදුනක සිහිවටනයක් ලෙස නැවේ ලාංඡනය වු නරියකුගේ රුව ඉදිකිරීමෙන් බිහිවු නරියා කන්දේ දී ධාවන තරගාවලිය පැවැත්වෙන්නේ 22වැනි වරටය.ශ්‍රී ලංකාවේ පැවැත්වෙන දැවැන්ත මෝටර් රථ හා යතුරු පැදි ධාවන තරගාවලියක් වන ෆොක්ස්හිල් සුපර්ක්‍රොස් තරගාවලිය සංවිධානය කිරීමේ මූලික අරමුණ වන්නේ ශ්‍රී ලංකා යුද හමුදා විද්‍යාපිඨයේ යටිතල පහසුකම් වැඩි දියුණු කිරීම බව තරගාවලියේ සංවිධායක කමිටු සභාපති බ්‍රිගේඩියර් ඉඳුනිල් රණසිංහ මහතා පැවැසීය.තරගාවලිය පිළිබඳ දැනුවත් කිරීම සඳහා පසුගියදා කොළඹ ගලධාරි හෝටලයේදී පැවැති මාධ්‍ය හමුවේදී ඒ මහතා වැඩි දුරටත් සඳහන් කළේ විශේෂයෙන් මෙවර තරගාවලියට ලෝක යතුරුපැදි ධාවන තරගවල මුල් පෙළ ක්‍රීඩකයකු වන එක්සත් ආරාබි එමීර් රාජ්‍යයේ මොහොමඩ් බාලුෂි, රෙඩ්බුල් කණ්ඩායමේ අනුග්‍රහයෙන් මෙරටට පැමිණෙන බවයි‍.“බාලුෂිගේ මුලික කාර්ය වන්නේ නරියා කන්ද යතුරු පැදි ධාවන පථයේ නවීකරණ කටයුතු සිදු කරමින් මෙවර තරගාවලියට නව මුහුණුවරක් එක් කිරීමයි. ඊට අමතරව මෙරට යතුරු පැදි ධාවකයින් සඳහා ධාවන වැඩමුලුවක් හා ධාවන නිදර්ශන පැවැත්වීමටද ඔහු කටයුතු කරනවා” රණසිංහ මහතා පැවැසීය.මෙවර තරගාවලියේ ප්‍රධාන අනුග්‍රාහකයා ලෙස ශ්‍රී ලංකා ඛනිජ තෙල් නීතිගත සංස්ථාව කටයුතු කරන අතර සියැට් ශ්‍රී ලංකා, කෝකාකෝලා බෙවරේජ් ඇතුලු ආයතන 35ක් පමණ සහයෝගය ලබාදෙයි.මේ වසරේ විශිෂ්ඨතම රියදුරන් හා ධාවයකයන් තෝරා ගැනීමේ තරගද ඇතුලු මෝටර් රථ ධාවන තරග 12ක් හා යතුරු පැදි ධාවන තරග 12ක් සඳහා ප්‍රධාන පෙලේ ඉන්දීය මෝටර් රථ ධාවකයන් දෙදෙනකු, යතුරුපැදි ධාවකයන් තිදෙනකු ද ඇතුලුව දෙස්-විදෙස් තරගකරුවන් 200කට අධික සංඛ්‍යාවක් නරියා කන්දේ දී තරග වැදීමට නියමිතය.මෝටර් රථ තරග එන්ජින් ධාරිතාව 3500 හා 1600 ලෙසත් යතුරුපැදි ධාවන තරග එන්ජින් ධාරිතාව 125-250 ලෙසත් වර්ග කර ඇති අතර අවුරුදු 16 සපිරෙන (2013-12.31 දිනට) ක්‍රීඩකයන් සඳහා එන්ජින් ධාරිතාව 85 ලෙස තරග වර්ග කර තිබේ.තරගාවලියේ උද්වේගය හා ත්‍රාසය වැඩි කිරීම සඳහා ඩිසල් ට්‍රක් සහ ජිප් රථ එන්ජින් ධාරිතාව 5500 ලෙසත්, කාර් එන්ජින් ධාරිතාව 1100 ලෙසත් විශේෂ තරග එක් කර තිබේ.මෝටර් රථ ධාවක ක්‍රීඩක සංගමයේ සභාපති යෝගා පෙරේරා, ශ්‍රී ලංකා ඛනිජතෙල් නීතිගත සංස්ථාවේ කළමනාකාර අධ්‍යක්ෂ සුසන්ත සිල්වා මහත්වරුන් ඇතුලු පිරිසක්ද මාධ්‍ය හමුවේදී අදහස් දැක්වුහ. අනුග්‍රාහක ආයතනවල චෙක්පත් පිරිනැමීමද එහිදී සිදුවිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=s1403183</link>
    <topic>අයර්ලන්තය කඩුලු 3කින් සිම්බාබ්වේ පරදවයි</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලියේ 'බී' කාණ්ඩය යටතේ ඊයේ බංග්ලාදේශයේ සිල්හෙට් හිදී පැවැති තරගයෙන් සිම්බාබ්වේ කණ්ඩායමට එරෙහිව කඩුලු 3ක තියුණු ජයක් හිමිකර ගැනීමට අයර්ලන්ත කණ්ඩායම සමත්විය.සිම්බා‍බ්වේ කණ්ඩායම කඩුලු 5කට ලකුණු 163ක් රැස්කළ අතර ජයග්‍රාහී ඉලක්කය කඩුලු 7ක් දැවී තිබියදී අවසන් පන්දුවෙන් සපුරාලීමට අයර්ලන්තයට හැකිවිය.ජයග්‍රාහී ඉලක්කය හඹායෑමට සාර්ථක අඩිතාලමක් දැමු අයර්ලන්ත නායක විලියම් පොටර්ෆීල්ඩ් හා පවුල් ස්ට්‍රිලිංග් පළමු කඩුල්ලට ලකුණු 80ක් එක් කළේය. පොටර්ෆීල්ඩ් ලකුණු 31කට දැවී යෑමෙන් එම සබඳතාව බිඳ වැටුණි. ඔහුගේ ඉනිමට පන්දු 23කදී හතරේ පහර 3ක් හා හයේ පහරක් ඇතුළත් විය. වේගවත් ඉනිමක් දියත් කරමින් අයර්ලන්ත පිලට ජය මාවත විවර කරදුන් ස්ට්‍රිලිංග් පන්දු 34කින් ලකුණු 60ක් රැස් කළේ හතරේ පහර 9ක් හා හයේ පහරක් සමගිනි. ස්ට්‍රිලිංග් දෙවැනි කඩුල්ල ලෙස දැවී යනවිට ලකුණු සංඛ්‍යාව 100ක් විය. ඇන්ඩෘ පොයන්ටර් ලකුණු 23ක්, එඩ් ජෝෂ් ලකුණු 22 රැස්කරමින් අයර්ලන්තය ජයග්‍රහණය කරා ගෙන ගියේය. පන්දු යැවීමේදී ටිනාෂ් පැන්යංගර් කඩුලු 4ක් දවාගත්තේය.අයර්ලන්ත කණ්ඩායමේ ආරාධනයෙන් පළමුව පන්දුවට පහරදුන් සිම්බාබ්වේ කණ්ඩායම ඕවර 20 අවසානයේ ලකුණු 163ක් රැස්කළේය. ඉනිමේ වැඩිම ලකුණු ලාභියා වු නායක බ්‍රෙන්ඩන් ටේලර් ලකුණු 59ක් රැස් කළේය. ඔහුගේ ඉනිම පන්දු 46කදී හතරේ පහර 6ක් හා හයේ පහර 2ක් ඇතුළත් විය. ටේලර් සමග දෙවැනි කඩුල්ලට ලකුණු 32ක් එක් කිරීමට හැමිල්ටන් මසකඩ්සා සමත්විය. මසකඩ්සා ලකුණු 21කට දැවී ගියේය. එල්ටන් චිගුම්බුරා නොදැවී ලකුණු 22ක් රැස්කළ අතර ඊ‍ට පන්දු 13කදී හයේ පහර2ක් ඇතුළත්විය. පන්දු යැවීමේදී ජෝජ් ඩොක්රෙල් හා ඇන්ඩි බැක්බ්‍රිනි කඩුලු 2 බැගින් බිඳ හෙලීමට සමත්වුහ.සිම්බාබ්වේ-163/5 (ඕවර 20) බ්‍රෙන්ඩන් ටේලර් 59, එල්ටන් චිගුම්බුරා නොදැවී 22, හැමිල්ටන් මසකඩ්සා 21 (ජෝජ් ඩොක්රෙල් 18/2, ඇන්ඩි බැක්බ්‍රිනි 26/2)අයර්ලන්තය-164/7 (ඕවර 20) පවුල් ස්ට්‍රිලිංග් 60, විලියම් පොටර්ෆීල්ඩ් 31, ඇන්ඩෘ පොයන්ටර් 23 (ටිනාෂ් පැන්යංගර් 37/4).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=s1403184</link>
    <topic>මහේලත් විස්සයි20ට සමුදෙයි</topic>
    <author/>
    <content>හිටපු ශ්‍රී ලංකා ක්‍රිකට් නායක මහේල ජයවර්ධන බංග්ලාදේශයේ දැන් පැවැත්වෙන විස්සයි20 ලෝක කුසලාන තරගාවලියෙන් පසුව ජාත්‍යන්තර විස්සයි20 ක්‍රිකට් තරග බිමෙන් සමුගන්නා බව ඊයේ ප්‍රකාශ කළේය.මහේලගේ ළඟම කණ්ඩායම් සගයා වන කුමාර් සංගක්කාරද ලෝක කුසලාන තරගාවලියෙන් පසුව ජාත්‍යන්තර විස්සයි20 තරග බිමෙන් ඉවත් වන බව පෙරේදා කියා සිටියේය. “මගේ සමුගැනීමට හේතුවත් සංගාගේ හේතුවමයි” ජයවර්ධන කියයි. “මීළඟ විස්සයි20 ලෝක කුසලාන තරගාවලියට මම ක්‍රීඩා නොකරන බව මට පැහැදිලිවම පෙනෙනවා නම් කණ්ඩායමේ රැඳී සිටීමේ තේරුමක් නැහැ. තරුණ ක්‍රීඩකයෙක් සෙසු ක්‍රීඩකයන් සමග මිශ්‍ර වී කණ්ඩායමේ ස්ථාවර වීම වැදගත්” යැයි ජයවර්ධන පවසයි.තිස්හය හැවිරිදි මහේල ජයවර්ධන මේ දක්වා විස්සයි20 ජාත්‍යන්තර තරග 49කට ක්‍රීඩා කර ඇති අතර විස්සයි20 තරග බිමේ ශ්‍රී ලංකාවේ වැඩිම ලකුණුලාභියා බවට පත්ව සිටී. ඔහු 31.78ක සාමාන්‍යයකින් යුතුව ලකුණු 1335ක් රැස්කර ගෙන සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=s1403185</link>
    <topic>පුහුණු තරගයේ ජය පාකිස්තායනට</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලියේ නවසීලන්ත කණ්ඩායම සමග පැවැති පුහුණු තරගයෙන් කඩුලු 6ක ජයක් හිමිකර ගැනීමට පාකිස්තාන කණ්ඩායම සමත්විය.‍නවසීලන්තය පළමුව පන්දුවට පහරදෙමින් කඩුලු 9ක් දැවී ලකුණු 145ක් රැස්කළ අතර පාකිස්තානය කඩුලු 4ක් දැවී තරගයේ ජය හිමිකර ගත්තේය.පාකිස්තානය ජයග්‍රහණය කරාගෙන ගිය මොහොමඩ් හෆීස් ලකුණු 55ක් රැස්කළ අතර කම්රන් අක්මාල් ලකුණු 52ක් රැස් කළේය. පන්දු 39ක් වැයවු හෆීස්ගේ ඉනිම හතරේ පහර 3ක් හා හයේ පහර 5ක් ඇතුළත් විය. කම්රන් ලකුණු 52 ලබාගැනීමට හතරේ පහර 6ක් හා හයේ පහර 2ක් එල්ල කළේ පන්දු 45කදීය.පළමුව පන්දුවට පහරදුන් නවසීලන්තය වෙනුවෙන් නායක බ්‍රෙන්ඩන් මැකලම් නෙදැවී ලකුණු 59ක් රැස් කළේය. ඊට පන්දු 45කදී හතරේ පහර 3ක් හා හයේ පහර 4ක් ඇතුළත් විය. කොලින් මුන්රෝ ලකුණු 20ක් රැස් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=f1403181</link>
    <topic>ලෝක ආර්ථික බලවතුන්ටත් ශ්‍රී ලංකාව ගැන විශ්වාසයක් තිබෙනවා</topic>
    <author/>
    <content>දකුණු ආසියාතික රටවල් අතරින් කැපීපෙ‍ෙනන ආර්ථික වර්ධනයක් හා ස්ථාවර බවක් ළඟාකරගත් ප්‍රමුඛතම රට ශ්‍රී ලංකාව ලෙසට ජාත්‍යන්තර මූල්‍ය අරමුදලේ පවා පැසසුම් හිමිවී ඇති බව මහ බැංකු අධිපති අජිත් නිවාඩ් කබ්රාල් මහතා පවසයි. මේ පිළිබඳවත් රටක් වශයෙන් ජයගත යුතු ඉදිරි ආර්ථික අභියෝග පිළිබඳවත් ඒ මහතා සමඟ කළ සාකච්ඡාවකි මේ.මහ බැංකු වාර්තා සකස් කිරීම මෙන්ම, ආර්ථිකය පිළිබඳ ගණනය කිරීම් සියල්ල සිදුකරන්නේ ආර්ථික විද්‍යාත්මක සිද්ධාන්තයන්ට අනූකූලවයි. ආර්ථික වර්ධන වේගය වැනි අගයන් ගණනය කිරීමේදී කරුණු රාශියක් පිළිබඳව සැලකිලිමත් වෙනවා. ඒකපුද්ගල ආදායම, ආනයන අපනයන පරතරය, උද්ධමනය මේ සියල්ල පිළිබඳව සැලකිලිමත් වෙනවා. ගණනය කිරීම් සිදුකරන්නේ ජාත්‍යන්තර ප්‍රමිතීන්ට අනුව ඒ පිළිබඳව විශේෂඥ දැනුමකින් යුතුවයි. ආණ්ඩුවකට හෝ රජයකට ඇති පක්ෂපාතීත්වය මත මේ දත්ත වෙනස් කිරීමට හෝ සකස් කිරීම කිසිවෙකුටත් කළ නොහැකියි. විපක්ෂය චෝදනා කරන්නේ පදනම් විරහිතවයි. ඔවුන් සත්‍ය දන්නවා. නමුත් නොදන්නා ලෙසින් බොරු ප්‍රචාර ගෙනයනවා. මම අභියෝග කරනවා අපගේ සංඛ්‍යාත්මක දත්ත වැරදි නම් ඒ බව ඔප්පු කරන්න කියලා.ප්‍රතිපත්ති රාශියක් ක්‍රියාත්මක වෙනවා. මහින්ද චින්තන ඉදිරි දැක්මට අනුව ජනපතිතුමන් මූලික ක්ෂේත්‍ර පහක් යටතේ රටේ ආර්ථික දැක්ම සකස් විය යුතුබව අවධාරණය කර තිබෙනවා. ඒ අනුව නාවික, ගුවන්, බලශක්ති, දැනුම හා වාණිජ ක්ෂේත්‍ර පදනම් කරගෙන රටේ ආදායම් වැඩි කරගැනීමේ වැඩපිළිවෙළ ක්‍රියාත්මක වෙනවා. සංචාරක ක්ෂේත්‍රයත් මීට ඇතුළත්. බාධක සියල්ල ජයගනිමින් ඒ අංශයන්ගේ දියුණුවත් ළඟා කර ගැනීමට අපිට හැකිවී තිබෙනවා. දැනට වසර අටකට පෙර පැවති ඒකපුද්ගල ආදායම වූ ඇමරිකානු ඩොලර් 600 දැන් ඇමරිකානු ඩොලර් 1200 බවට පත්වී තිබෙනවා. 2016 වනවිට මෙම මට්ටමත් දෙගුණයක් බවට පත්කිරීම අපගේ ඉලක්කයයි. පසුගිය කාලයේ රටේ යටිතල පහසුකම් ඉතා ශීඝ්‍රයෙන් සංවර්ධනය වුණා. රටට අලුත් වරාය, ගුවන්තොටුපළ එකතුවුණා. රටේ විදුලිබල ව්‍යාප්තිය වැඩිවී තිබෙනවා.මේ සියල්ලේම ප්‍රතිඵලයක් ලෙස 2016 වනවිට ඒකපුද්ගල ආදායම ඇමරිකානු ඩොලර් 2400, 2500ක් බවට පත්කිරීමේ හැකියාවක් පවතිනවා.අද ලෝකයේ ආර්ථික බලවතා වන්නේ චීනයයි. ඔවුන් අප රටේ ආයෝජනය කරන්නේ රටේ ආර්ථික ස්ථාවර බව පිළිබඳ විශ්වාසය නිසයි. ලෝකයේ ප්‍රබලම ආර්ථික බලවතාගෙන් ආධාර ලබාගැනීමට අපිට හැකියාව ලැබී තිබීම ගැනම විපක්ෂය සතුටුවිය යුතුයි. අපි පමණක් නොවෙයි. ලෝක ආර්ථික බලවතුන් පවා චීනයෙන් ආධාර ලබාගන්නවා. චීනය ඇමරිකාවේ පමණක් ආයෝජනය කර ඇති මුදල ඇමරිකානු ඩොලර් බිලියන 1200ක් පමණ වෙනවා. ආධාර ගැනීම හා දීම ලෝක ආර්ථික ක්‍රියාදාමයේ එක් කොටසක් පමණයි. ණය ලබාගන්නා රට වගේම ආධාර ලබාදෙන රටත් එම ක්‍රියාවලියේදී ගිවිසුම්වලට එළඹෙනවා. රටක් වශයෙන් අපි උත්සාහ ගන්නේ අපගේ ආර්ථික දැක්මට අනුව වඩාත් වාසිසහගත කොන්දේසිවලට එළඹීමට යි.ග්‍රාමීය ආර්ථිකය ශක්තිමත් කිරීම පිළිබඳ මෙන්ම දැනුමින්, තාක්ෂණයෙන්, පුහුණුවෙන් ඔවුන් සවිබල ගැන්වීම අපගේ ආර්ථිකයේ විශේෂ අංගයක් බවට දැනටමත් පත්වී තිබෙනවා. ලංකා පුත්‍ර වැනි බැංකු ආරම්භවූයේ මේ අරමුණ ජයගැනීමටයි. ප්‍රාදේශීයව ආරම්භ වී ඇති ප්‍රාදේශීය සංවර්ධන බැංකු මෙන්ම සමිති සමාගම් පදනම්ව ආරම්භ වී ඇති නව බැංකු රාශියක්ම තිබෙනවා. ග්‍රාමීය මට්ටමින් සිදුකෙරෙන ඉතුරුම් පදනම් කරගෙනයි ඒවා ක්‍රියාත්මක වෙන්නේ. එවැනි බැංකු පදනම්ව සිදුකෙරෙන ආර්ථික කටයුතුවලට දිරිදීම සඳහාත් ශක්තිමත් කිරීම සඳහාත් මහ බැංකුව වශයෙන් නව මූල්‍ය ප්‍රතිපත්ති රාශියක්ම හඳුන්වාදී තිබෙනවා.ණය පොලී මත දඩ පොලී අයකිරීමේ පොලී අනුපාත පහළ හෙළීමට කටයුතු කළේත් මේ පිළිබඳව සැලකිලිමත් වීම නිසයි. ඒකාබද්ධව බැංකු කටයුතු මෙහෙයවීමේ අවස්ථාව බැංකුවල අභිමතය පරිදි සිදුකිරීමේ හැකියාවක් දැන් හඳුන්වාදී තිබෙනවා. උදාහරණයක් විදිහට සම්පත් බැංකුවටත්, කොමර්ෂල් බැංකුවටත් එක්ව කටයුතු කළ හැකියි. ඔවුන්ගේ ප්‍රාග්ධනය එක්වූවිට මූල්‍ය ක්ෂේත්‍රයේ කටයුතු කිරීමේ ශක්තිය තවදුරටත් වර්ධනය වෙනවා. මෙපමණක් නොවෙයි. මහ බැංකුවේ මැදිහත්වීමකින් තොරවම මේ බැංකුවටම ලොව මූල්‍ය ආයතන, සමාගම් සමඟ ගනුදෙනු කිරීමේ හැකියාවත් දැන් උදාවී තිබෙනවා. ඊට අවශ්‍ය නීතිමය අවකාශයන් දැන් සකස්කර තිබෙනවා.කාටත් ජීවත්වීම අමාරු බව හැඟෙන්නේ විපක්ෂ‍යේ සිටින විටයි. දේශපාලන වේදිකාව ඒ පිළිබඳව සාකච්ඡාවට ගන්නේ තමන්ගේ පාක්ෂිකයින් වඩ වඩාත් සතුටු කිරීම සඳහායි.ජීවත්වීමට අමාරුයි යන්නෙන් අදහස් වන්නේ උපයන ආදායම වියදමට සරිලන්නේ නැති බවට ඇති චෝදනාවයි. රටේ ආදායම් ව්‍යාප්තියේ යම් විෂමතාවක් තිබුණත් පොදුවේ ආර්ථික වර්ධනය සෑම ක්ෂේත්‍රයකටම බලපා තිබෙනවා.මේ නිසා සෑම කෙනෙකුගේම ජීවන තත්ත්වයේ වෙනසක් ඇතිවී තිබෙනවා. දැනට අවුරුදු හය හතකට පෙර ඇඳපු විදිහට නොවෙයි අද අපි අඳින්නේ. අපේ ගෙවල් දොරවල්, කන බොන දේවල්, ගෘහ භාණ්ඩ මේ සියල්ල යම් ආකාරයකින් වෙනස් වී තිබෙනවා. රටේ සෑම ජන කොටසකගේම අවශ්‍යතා පිළිබඳව සැලකිලිමත් වෙමින් දරිද්‍රතාව අවම කිරීම සඳහාත් රජය වැඩසටහන් රාශියක් ක්‍රියාත්මක කරනවා. සියලු අංශ පිළිබඳව ඉතා සාධාරණ විනිශ්චයකට එළඹිය හැකිනම් රටේ ආර්ථිකය දියුණු වී ඇති බවට හෘද සාක්ෂියට අනුවම පිළිගත යුතු වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>18</day>
    </date>
    <link>http://www.dinamina.lk/2014/03/18/_art.asp?fn=f1403182</link>
    <topic>චිත්‍රපට 300කට තරම් කැමරාව මෙහෙයවූ ප්‍රවීණ ශිල්පියා ගෆූර් අද නිහඬයි</topic>
    <author>ගම්පහ සංචාරක - නිමල් ජයසිංහ</author>
    <content>දිවයිනේ සුප්‍රසිද්ධ සිනමා කැමරා ශිල්පියකු වූ ඇම්. ඇම්. ඒ. ගෆූර් මහතා 17 දින අළුයම 1.00ට පමණ වතුපිටිවල රෝහලේදී අභාවප්‍රාප්ත විය.ගෆූර් මහතා 1950 වසරේ සිටම ශ්‍රී ලංකා සිනමාවේ කැමරා ශිල්පියකු ලෙස චිත්‍රපටි 300කට ආසන්න සංඛ්‍යාවක ප්‍රධාන කැමරා ශිල්පියකු ලෙස කටයුතු කර ඇත.මන්නාරමේ උපත ලැබූ ගෆූර් මහතා පසුව කොළඹ වැල්ලවත්ත ප්‍රදේශයේ පදිංචිව සිටිමින් කැමරා ශිල්පියකු ලෙස වෘත්තිය අරඹා ඇත. ගැහැනු දරුවන් පස්දෙනකුගේ සහ එක් පිරිමි දරුවකුගේ පියෙක් වූ ගෆූර් මහතා මියයනවිට 78 වැනි වියේ පසුවී ඇත.වසර දෙකක සිට තරමක අසනීපයෙන් පසුවී ඇති ගෆූර් මහතා මියයනවිට පදිංචිව සිටියේ තිහාරියේ බාල දියණියගේ නිවසේය.මෙම ප්‍රවීණ කලාකරුවා තිහාරිය ප්‍රදේශයේ පදිංචිවී සිටින වගක් ප්‍රදේශයේ කලාකරුවන් හෝ ගම්වාසීන් ද එතරම් දැනීමක් නොතිබූ වග එම නිවසට ගිය මොහොතේදී දැනගන්නට ලැබුණි.ජීවිතයේ අවසන් කාලයේ ආර්ථික අපහසුතා මධ්‍යයේ පසුවුවද ඒ බැව් කිසිවකුට දැන්වූයේ නැතැයි ගෆූර් මහතාගේ ඥාතියෙක් පැවසීය.වයස අවුරුදු 20 සිට කැමරා ශිල්පියකු ලෙස වෘත්තිය කළ ගෆූර් මහතා වයස 78 වනවිට ජනාධිපති සම්මාන ඇතුළු විවිධ අවස්ථාවලදී ලබා ඇති සම්මාන, කුසලාන තුන්සියයකට අධිකය.ගෆූර් මහතා වැල්ලවත්තේ සිට තිහාරියට පදිංචියට පැමිණි කාලයේදී තම නිවසට එන සැමට ජාති, ආගම් භේදයෙන් තොරව ආධාර උපකාර කළ බවත්, ප්‍රදේශවාසින් අතර හිත හොඳ කලාකරුවෙක් හැටියට මතයක් තිබූ බවද ගෆූර් මහතාගේ අවසන් කාලයේ දුක සැප බැලූ ඔහුගේ දයාබර බාල දියණියගේ සැමියා වූ මොහොමඩ් පිරාස් (43) පැවසීය.පසුගිය දිනක අමාත්‍ය ඒ. එච්. එම්. ෆවුසි මහතා පැමිණි බවද, විශේෂයෙන් ජනාධිපති මහින්ද රාජපක්ෂ මහතාද විටින් විට තොරතුරු සුවදුක් විමසා බැලූ බවත් කෘතවේදිව සිහිපත් කළහ.ගෆූර් මහතා ගැන තොරතුරු කියූ ඔහුගේ බෑණා වූ මොහොමඩ් තිරාස් පැවසූවේ ගෆූර් මහතා කතාබහේදී නිතර කීවේ මම සිංහල චිත්‍රපටි කැමරා ශිල්පියා කියාය. තමාගේ සිංහල, මුස්ලිම්, දෙමළ භේදයක් නැති බවත් අපි සැවොම එකම රටේ මිනිස්සු යැයි කියූ බවද සිහිපත් කළේය.අවසන් කාලයේ කැමරා ශිල්පියකු ලෙස “කෝරලේ මහත්තයා” - මුවන්පැලැස්ස යන රූපවාහිනී නාට්‍ය කැමරාගත කළ බවද ගෆූර් මහතාගේ පවුලේ අය පැවසූහ.චිත්‍රපටි 300කට ආසන්න සංඛ්‍යාවක්, විදේශරටවල පවා නිෂ්පාදිත චිත්‍රපටි කිහිපයකත් කැමරා කරණයට දායකවී ඇති ගෆූර් මහතාගේ කැමරා කරණයේ අන්තිම දෙමළ චිත්‍රපටිය ‘ඔරේ නාදන්’ බවත් ප්‍රථම සිංහල චිත්‍රපටිය ‘ටැක්සි ඩයිවර්’ බවත් ගෆූර් මහතාගේ බිරිඳ වූ රසිදා ගෆූර් (70) පැවසුවාය.ප්‍රථම සිංහල චිත්‍රපටිය කැමරාකරණය කොට ඇත්තේ 1950 වර්ෂයේ ය. මෙම ප්‍රවීණ කලාකරුවාගේ අවසන් කටයුතු මුස්ලිම් ආගමික චාරිත්‍ර අනුව 17 දින තිහාරියේ සුසාන භූමියේදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n1403191</link>
    <topic>වැඩට වඩා කතාවට දක්ෂ වැඩක් කළ නොහැකි පිරිස සෑම දෙයක් දෙසම බලන්නේ අවිශ්වාසයෙන් හා උපහාසයෙන්</topic>
    <author>ධනුෂ්ක ගොඩකුඹුර මුලටියන සිට</author>
    <content>රටේ ඉදිරි ගමන වැළක්වීමට ගන්නා සෑම පියවරක්ම රටට ජාතියට කරන ද්‍රෝහිකමක් බව ජනාධිපති මහින්ද රාජපක්ෂ මහතා අවධාරණය කළේය.අපගේ මිත්‍ර රටවල් අප සමඟ සිටින තුරු ජනතා අවශ්‍යතා ඉටු කරමින් රජය යන ඉදිරි ගමන කිසිවකුටත් වළක්වන්නට පුළුවන්කමක් නැති බවත් ජනාධිපතිවරයා පැවසීය.ජනාධිපති මහින්ද රාජපක්ෂ මහතා මේ අදහස් පළ කළේ සංවර්ධනය කෙරුණු තිහගොඩ, කඹුරුපිටිය, මාවරළ, කොටපොළ මාර්ගය විවෘත කිරීමේ උළෙලට මුලටියන දී පෙරේදා (17) එක්වෙමිනි.වැඩක් කළ නොහැකි පිරිස රටේ සංවර්ධනය දෙස වපර ඇසින් බලමින් අපහාසයට කතා කරමින් සිටින විට රජය ජනතා අවශ්‍යතා වෙනුවෙන් තව තවත් වැඩ කරමින් ඉදිරියට යන බව ජනාධිපති මහින්ද රාජපක්ෂ මහතා පැවසීය.වැඩට වඩා කතාවට දක්ෂ මේ පිරිස සෑම දෙයක් දෙසම බලන්නේ අවිශ්වාසයෙන් හා උපහාසයෙන් බවපැවසූ ජනාධිපතිවරයා රජයට නම් කථා කරනවාට වඩා කරන්නට වැඩ තිබෙන බව ප්‍රකාශ කළේය.අද මේ රට සීඝ්‍රයෙන් වෙනස් වෙමින් පවතින බව සිහිපත් කළ ජනාධිපතිවරයා ඒ වෙනස් වන යුගයට අප කවුරුත් එකතු විය යුතුව තිබෙන බවත් පැවැසීය.රටේ සංවර්ධනයට මෙතරම් මුදල් වෙන් කරන්නේ කුමකටදැයි ඇතැම් පිරිස් ප්‍රශ්න කළත් මාර්ග, පාලම්, බෝක්කු ඉදිකිරීමෙන් රටක් සංවර්ධනය බව මොවුන් නොදන්නා බවත් ජනාධිපතිවරයා ප්‍රකාශ කළේය.ඇමැති ලක්ෂ්මන් යාපා අබේවර්ධන, චින නියෝජ්‍ය තානාපති රේ ෆාෂියෑන් මහත්වරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n1403192</link>
    <topic>අතුරුදන් මැලේසියානු යානය සොයා</topic>
    <author>මහින්ද අලුත්ගෙදර</author>
    <content>අතුරුදන්ව ඇති මලයාසියානු ගුවන් යානය සම්බන්ධයෙන් පරීක්ෂණ සිදුකරන ගුවන් යානා සඳහා ශ්‍රී ලංකා ගුවන් සීමාවට ඇතුළුවීමට අවසර ලබා දී ඇතැයි රජය ප්‍රකාශ කරයි.ඒ අනුව කොළඹ පිහිටි මැලේසියානු මහකොමසාරිස් කාර්යාලය ශ්‍රී ලංකා රජයෙන් කළ ඉල්ලීම පරිදි පැය 72 ක කාලයක් වෙනුවෙන් මෙය බලපැවැත්වෙන බව විදේශ කටයුතු අමාත්‍යාංශය ප්‍රකාශ කරයි.මැලේසියාවට අයත් බෝයිං 777 වර්ගයේ එම්.එච්. 370 යානය සම්බන්ධයෙන් සිදුකෙරෙන පරීක්ෂණ කටයුතුවලට සහාය වෙමින් මලයාසියානු,  ඕස්ට්‍රේලියානු, නවසීලන්ත, අමෙරිකානු ගුවන් යානාවන්ට ශ්‍රී ලංකා ගුවන් සීමාවට ඇතුළු වීමට අවසර ලබාදී ඇති බව විදේශ කටයුතු අමාත්‍යංශ සන්නිවේදන අංශයේ අධ්‍යක්ෂ ජනරාල් ඒ.එම්.ජේ සදික් මහතා දිනමිණ ට පැවසීය.මලයාසියාවේ ක්වාලාලාම්පූර් සිට චීනයේ, බීජිං දක්වා පියාසර කරමින් තිබියදී පසුගිය 8 දා අතුරුදන් වූ මේ ගුවන් යානය මඟීන් 227 දෙනෙකු සහ කාර්ය මණ්ඩලය 12 දෙනෙකු සමන්විත වූ අතර මේ සම්බන්ධයෙන් සිදුකෙරෙන පරීක්ෂණ සිදුකරන ගුවන් යානා සඳහා ශ්‍රී ලංකා ගුවන් කලාපයට ඇතුළු වීමට අවසර ලබාදී තිබේ.අතුරුදන් ගුවන් යානය සෙවීම සඳහා ශ්‍රී ලංකා ගුවන් තලය භාවිතා කිරීමට අවසර ලබාදෙන ලෙස මැලේසියානු රජය ඉල්ලීමක් කර තිබෙන අතර ඒ අනුව මෙලෙස අවසර ලබාදීමට ශ්‍රී ලංකා රජය පියවර ගෙන තිබේ.මේ ගුවන් යානය අතුරුදන් වූ අවස්ථාවේ සිට මේ දක්වා කාලය තුළ මලයාසියාව, චීනය, අමෙරිකාව, රුසියාව, වියට්නාමය, අමෙරිකාව, ඔස්ට්‍රේලියාව හා ඉන්දියාව ඇතුළුව රටවල් රැසක් එය සෙවීමේ කටයුතුවල නිරතව සිටින අතර එකී ගුවන් යානයට කුමක් සිදුවී ද යන්න සම්බන්ධයෙන් මේ දක්වා නිශ්චිත වශයෙන් තහවුරු කරගෙන නොමැත.අමෙරිකානු එක්සත් ජනපදය විසින් ද අතුරුදන්වු මලයාසියානු ගුවන් යානය සෙවීම සඳහා විශේෂ නෞකාවක් සහ ආවේක්ෂණ ගුවන් යානයක් බෙංගාල බොක්ක ආශ්‍රිත ප්‍රදේශයට, අන්දමන් මුහුද සහ ඉන්දියන් සාගරය ආශ්‍රිත ප්‍රදේශයන්ට යවා ඇත. අදාළ යානය අතුරුදන් වු වේලාවෙන් පසු පැය 05 ක පමණ කාලයක් ගුවනේ තිබු බවට ද විවිධ වාර්තා පළ වී තිබේ.අතුරුදන්ව ඇති මැලේසියානු ගුවන්යානයේ නියමුවාගේ නිවසේ තිබී සොයාගන්නා ලද ගුවන් සිමියුලේටරයේ මෘදුකාංගයකින් ශ්‍රී ලංකාවේ ගුවන් පථයක්ද අධ්‍යයනය කර ඇති බවට ‍තොරතුරු අනාවරණය වී තිබේ.අදාළ සිදුවීම පිළිබඳ විමර්ශනය කිරීමේදී ඉන්දු-ශ්‍රී ලංකා ගුවන්පථ 3ක්ද, අමෙරිකානු කේන්ද්‍රීය දියාගෝ ගාර්ෂිවේ ගුවන්පථයක්ද, මාලදිවයින් ජාත්‍යන්තර ගුවන්පථයක්ද , එම ගුවන් නියමුවා විසින් අධ්‍යයනය කර ඇති බවට හෙළිදරව් වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n1403193</link>
    <topic>තුන්නාන රබර් කර්මාන්තයට 2001 වසරේ සිට BOI අනුමැතිය</topic>
    <author>ශීලා උඩුවර</author>
    <content>හංවැල්ල තුන්නාන ප්‍රදේශයේ ජල අර්බුදයට හේතුවී ඇතැයි කියන රබර් කර්මාන්ත ආයතනය 2001 වසරේ සිට ශ්‍රී ලංකා ආයෝජන මණ්ඩලයේ ලියා පදිංචි කර්මාන්තයක් ලෙස පවත්වාගෙන යන අතර අපද්‍රව්‍ය විධිමත් පරිදි පරිසරයට මුදා හැරීම සඳහා මධ්‍යම පරිසර අධිකාරියේ එකඟතාව මත ශ්‍රී ලංකා ආයෝජන මණ්ඩලය මගින් පරිසර ආරක්ෂණ බලපත්‍රයක් නිකුත් කර ඇතැයි මධ්‍යම පරිසර අධිකාරිය කියයි.මේ කර්මාන්ත ශාලාව පිළිබඳ ප්‍රදේශවාසීන්ගෙන් වරින් වර අධිකාරියට ලැබුණු සෑම පැමිණිල්ලක්ම පරික්ෂාවට ලක් කළඅතර ළිං ජලයේ ආම්ලිකතාව,වැඩිවී ඇති බවට , මල අපදුව්‍ය බැක්ටීරියා හා ඇමෝනියා නයිට්‍රජන් ප්‍රමාණයන් වැඩිවි ඇති බවටත් ඹවුන් පැමිණිළි කර තිබිණි.මේ පිළිබඳ මධ්‍යම පරිසර අධිකාරියේ රසායනාගාරය මගින් විධිමත් පරික්ෂණ පැවැත්වූ අතර එම තත්වයන්ට කර්මාන්තශාලාවෙන් බලපෑමක් ඇති නොවන බව සනාථ වූබවත් අධිකාරිය කියයි.මේ පිළිබඳ ප්‍රදේශවාසීන්ට පැහැදිලි කර දීම සඳහා අදිකාරියේ අධ්‍යත්ෂ ජනරාල්වරයා සියලු පාර්ශව කැඳවා ඹවුන්ට කරුණු පැහැදිලි කර දුන් බවත් එම සාකච්ඡාවට සහභාගි වු නියෝජිතයන් ප්‍රකාශ කර සිටියේ එම කර්මාන්තශාලාව එම ස්ථානයෙන් ඉවත් තළ යුතු බවත් යැයි මධ්‍යම පරිසර අධිකාරිය කියයි.මධ්‍යම පරිසර අධිකාරිය සැම විටම පරිසරය ආරක්ෂා කරමින් ජාතික පාරිසරික පනතට අනුකුලව කටයුතු කරන අතර, යම් කර්මාන්ත ක්‍රියාවලියක් මගින් පරිසරය ආරක්ෂා වන අයුරින් කටයුතු නොකරන්නේ නම් කවර ආකාරයක කර්මාන්තයක් වු වද, එය විධිමත් කිරිමට හෝ එසේ කළ නොහැකි නම් ක්‍රියාකාරිත්වය නිත්‍යානුකුල ලෙසනැවැත්විමටත් කටයුතු කරන බව දන්වා සිටී.එම ක්‍රියාවන් හේතු රහිතව බලහත්කාරයෙන් සිදු කිරිමට අධිකාරිය එකඟ නෙවන බවද සඳහන් කරයි.සත්‍ය වශයෙන්ම මේ කර්මාන්තශාලාව තුළින් කිසියම් පරිසර ගැටළුවක් පවතින්නේ නම් ඒ සඳහා නිතිමය අකාරයට කටයුතු කරන ලෙසත් අවාසනාවන්ත තත්ත්වයන් ඇතිවීමට කටයුතු නොකරන ලෙසත් මධ්‍යම පරිසර අධිකාරිය ප්‍රදේශවාසින්ගෙන් ඉල්ලා සිටි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n1403194</link>
    <topic>පාරිභෝගිකයන් ආරක්ෂා කර ගැනීමටසහල්වලට වහාම පාලන මිලක්</topic>
    <author>විජයානි එදිරිසිංහ</author>
    <content>කූට වෙළෙඳ ව්‍යාපාරිකයන් පාරිභෝගිකයා දැඩි ලෙස ගසා කෑමකට ලක් කරමින් මේ දිනවල වෙළෙඳ පළේ සහල් මිල ඔවුන්ට ඕනෑ පරිදි තීරණය කර අලෙවි කිරීම නිසා වහාම ක්‍රියාත්මක වන පරිදි සහල් සඳහා පාලන මිලක් ගෙන ඒමට සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශය තීරණය කර තිබේ.ඒ අනුව සම්බා රුපියල් 75, රතු කැකුළු සහ නාඩු රුපියල් 64 පාලන මිලකට යටත්ව අලෙවි කිරීමට තීරණය වී ඇති බව එම අමාත්‍යාංශයේ අභ්‍යන්තර ආරංචි මාර්ග සඳහන් කරයි.සහල් සඳහා පාලන මිලක් නැවත ඇති කිරීමට අදාළ සාකච්ඡාවක් ඊයේ (18) ඇමැති ජොන්ස්ටන් ප්‍රනාන්දු මහතාගේ ප්‍රධානත්වයෙන් එම අමාත්‍යාංශයේදී පැවැත්විණි.එහිදී කූට වෙළෙඳුන් හිතූ මිල ගණන්වලට සහල් අලෙවි කරන බවට පාරිභෝගික අධිකාරිය වෙළෙඳපළේ සමීක්ෂණයක් සිදු කර ලබාගන්නා ලද තොරතුරු ද ඉදිරිපත් කෙරිණි.එහිදී ඇතැම් ව්‍යාපාරිකයන් සම්බා සහල් විවිධ ආකාරයට වර්ගීකරණය කර රුපියල් 75 - 80, 110 ආදී වශයෙන් අලෙවි කරන අතර නාඩු සුදු සහ රතු කැකුළු රුපියල් 70ට වඩා වැඩියෙන් අලෙවි කරන බවටත් බොහෝ සහල් වර්ග ප්‍රමිතියෙන් තොරව සකස් කර ඇති බවටත් තොරතුරු හෙළිවී ඇත.මේ අතර වෙළෙඳ පළේ සහල් මිල ඉතා ඉහළ බවත් ඇතැම් පළාත් වල සහල් හිඟයක් ඇති බවටත් අමාත්‍යවරයාටද තොරතුරු ලැබී තිබිණ.උත්සව සමයත් සමඟ සහල් තොග සඟවා මිල තවත් වැඩියෙන් විකිණීමට ඇතැම් කළුකඩ මුදලාලිලා කටයුතු කිරීමට ඉඩ ඇති බැවින් වහාම ක්‍රියාත්මක වන පරිදි සහල් සඳහා පාලන මිලක් ගෙන ආ යුතු බවටත් කිසිසේත් පාරිභෝගිකයා ගසා කෑමකට ඉඩ නොතැබිය යුතු බවටත් අමාත්‍යවරයා එම සාකච්ඡාවේදී පවසා ඇත.ඒ අනුව අද හෙටම සහල් සඳහා වූ එම නව පාලන මිල ක්‍රියාත්මක වනු ඇත. මීට පෙර සම්බා සහල් සඳහා රුපියල් 70 නාඩු, රතු කැකුළු සහ සුදු කැකුළු රුපියල් 60 පාලන මිලකටත් යටත්ව තිබිණ.එහෙත් දේශීය වී ගොවියන්ගේ වී කිලෝවකට ගෙවන මිල රජය මඟින් ඉහළ දැමූ නිසා සහල් සඳහා වූ පාලන මිල අක්‍රීය විය.එහෙත් ඒ හරහා කළුකඩ මුදලාලිලාට සහල් මිල අනවශ්‍ය ලෙස ඉහළ දමා පාරිභෝගිකයා ගසා කෑමට ඉඩ තැබීමක් සිදු නොවන ආකාරයට වී සඳහා වූ මිල වැඩි කර තිබිණ.පාලන මිල එසේ අක්‍රිය වීමත් සමඟ වෙළෙන්දෝ පාරිභෝගිකයා ගසා කෑමට විශාල ලෙස ආරම්භ කර තිබේ.‍තවද වෙළෙඳ පළේ එසේ සහල්මිල වැඩිවී තිබුණත් ස.තො.ස. සහ ලක් ස.තො.ස. වෙළෙඳ සැල් වල සහල් තවමත් සම්බා රුපියල් 70 සහ නාඩු රුපියල් 60ටත් රතු කැකුළු සහ සුදු කැකුළු රුපියල් 45- 54 ආදී වශයෙනුත් අලෙවි කෙරේ.මෙවර කන්නයද වී අස්වැන්න විශාල ලෙස ඉහළ ගොස් තිබේ. වී අලෙවි මණ්ඩලය මෙන්ම පෞද්ගලික වෙළෙඳුන්ද වී සඳහා ඉහළ මිලක් ගෙවනු ලබයි.රජයේ වී සංචිතය තවමත් මෙට්‍රික් ටොන් එක්ලක්ෂ අසූදහසකට ආසන්න ප්‍රමාණයක් ඇත. දැනට සිදු කෙරෙන මිලදී ගැනීම් සිදු කෙරෙන බැවින් තවත් කන්න 4 - 5 කටවත් මෙරටට සහල් හිඟයක් ඇතිනොවන පරිදි වී සංචිතයක් පවතියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n1403195</link>
    <topic>මර්සි අද සමුගනියි</topic>
    <author/>
    <content>ප්‍රවීණ වේදිකා, සිනමා, රූපවාහිනී, ගුවන්විදුලි නාට්‍ය ශිල්පිනී මර්සි එදිරිසිංහ මහත්මියගේ දේහය පිළිබඳ අවසන් කටයුතු අද (19) සවස 3ට අඹේපුස්ස රෝමානු ‍කතෝලික සුසාන භූමියේ දී සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n1403196</link>
    <topic>නාරම්මල දී ත්‍රිරෝද රථයක්‍බස් රථයක ගැටී 4ක් මරුට</topic>
    <author>අලව්ව විශේෂ ඒ. කීර්තිසිංහ සහ නාරම්මල සමූහ චමින්ද විදානගේ</author>
    <content>නාරම්මල මැටියගනේ පල්ලිය අසල දී ලංගම බස් රථයක් හා ත්‍රිරෝද රථයක් එකිනෙක ගැටීමෙන් ත්‍රි‍රෝද රථයේ ගමන්ගත් තරුණයන් සිවු දෙනෙක් එම ස්ථානයේ දීම මිය ගොස් ඇත.ඊයේ (18) උදෑසන 6.05ට පමණ සිදුවූ මෙම අනතුරින් මියගොස් ඇත්තේ මාතලේ උකුවෙල වරකාමුර පදිංචි මොහොමඩ් පවුසර් මොහොමඩ් සකීර් (22) මොහොමඩ් පවුසර් පවුසාල් අමීන් (21) මොහොමඩ් අඩුමේ මොහොමඩ් අලිමිඩීන් (22) නකීෆ් මහමුදු නාසික් (21) යන අයයි.කටුනායක ගුවන් තොටුපොළේ සිට විදේශගතව පැමිණි යහළුවකු රැගෙන ත්‍රිරෝද රථයකින් පැමිණ ඇති මේ පිරිස මැටිය‍ගනේ පල්ලිය අසල කන්ද පාමුලදී නාරම්මල සිට ගිරිඋල්ල බලා ධාවනය වූ කොළඹ කුරුණෑගල ලංගම බස් රථයක ගැටී එම ස්ථානයේදීම මිය ගොස් සිටි බව නාරම්මල පොලිසිය කියයි.මිය ගිය අයගෙන් දෙදෙනෙක් සහෝදරයින් වන අතර ඉතිරි තිදෙනා ඔවුන්ගේ මිත්‍රයන් බවද මෙතෙක් කරන ලද පරීක්ෂණ වලින් අනාවරණය වූ බවද පොලිසිය පවසයි.ලංගම බස් රථය කොළඹ කුරුණෑගල අංක 05 මාර්ගයේ මෙම අනතුර සිදුවූ ස්ථානයේ කෙළවරටම ගැනීමට රියදුරා කටයුතු කර ඇතත් ත්‍රිරෝද රථය බස් රථයේ ගැටී ඇත.මිය ගිය අයගේ සිරුරු නාරම්මල දිසා රෝහලට ගෙන ගොස් ඇති අතර පශ්චාත් මරණ පරීක්ෂණය දිස්ත්‍රික් වෛද්‍ය නිලධාරී ඩී.එස්. දුනුවිල මහතා විසින් සිදු කර ඇත.උදෑසන හයට පමණ විශාල ශබ්දයක් ඇසුණ බවත් මහා මාර්ගයට ගොස් බැලීමේදී බස් රථයක ඇතුලට ගමන් කර තිබූ ත්‍රිරෝද රථය දුටු බවත් අසල්වාසීහු පවසති.ත්‍රි‍රෝද රථයේ ගමන්ගත් අයගේ සිරුරු කොටස් ඇඹරී ගොස් තිබූ අයුරු ප්‍රදේශවාසීහු දැක ඇත. කුලියාපිටිය සහකාර පොලිස් අධිකාරී (III) කීර්ති බණ්ඩාර මහතාගේ මෙහෙයවීම යටතේ නාරම්මල පොලිසියේ රථ වාහන අංශයේ ස්ථානාධිපති පො.ප. ජයතිලක මහතා ඇතුළු නිලධාරීන් විසින් ඉදිරි පරීක්ෂණ කටයුතු සිදු කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n1403197</link>
    <topic>එජාපය විකුණාගෙන කාපු ආයතනරැක ගත්තේ ජනපති ඇතුළු ආණ්ඩුවයි</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>පොදු ආයතන හා දේපළ විකුණාගෙන කාපු එක්සත් ජාතික පක්ෂ ආණ්ඩුවලින් සමුපකාරය හා සතොස වැනි පුංචි මිනිසා වෙනුවෙන් නිර්මාණය වූ ආයතන බේරාගත්තේ ජනාධිපති මහින්ද රාජපක්ෂ මහතා ප්‍රධාන වත්මන් ආණ්ඩුව යැයි හොරොව්පොතාන ශ්‍රී.ල.නි.ප. සංවිධායක පුනරුත්ථාපන හා බන්ධනාගාර කටයුතු නියෝජ්‍ය ඇමැති චන්ද්‍රසිරි මුතුකුමාරණ මහතා ප්‍රකාශ කළේය.ඒ මහතා එම ප්‍රකාශය කළේ ගලෙන්බිදුණුවැව ප්‍රාදේශීය ලේකම් කාර්යාලයේ පැවැති හුරුළුවැව ගොවි සමූපකාර සමිතියේ රැස්වීමක් අමතා කතා කරමිනි.තවදුරටත් කථා කළ ඒ මහතා ලේ පිපාසයෙන් හා මිනිස් ඝාතනවලින් දේශපාලන වශයෙන් ජරාජීර්ණ වී ගිය ජනතා විමුක්ති පෙරමුණට හා එක්සත් ජාතික පක්ෂයට රටේ බලය කෙසේ වුනත් පළාත් සභාවක නො‍වඩුව වශයෙන් ප්‍රාදේශීය සභාවක බලයක් දීමට අද ජනතාව සූදානම් නැතැයි ද කීය.අද රට යන සංවර්ධන ගමන් මග නිසා ජනතාවගේ ඡන්දයකින් බලයට එන්න බැරි බව දන්නා ඔය පක්ෂ එක් වී විදේශීය අධිරාජ්‍යවාදීන්ට දේශපාලන වශයෙන් බැළමෙහෙවරකම් හා ගතු කියා රජය පෙරළන්න කුමන්ත්‍රණ කළාට ජනාධිපතිතුමා ඉන්න තුරා මේ රජය හොල්ලන්නටවත් ජනතාව ඉඩක් දෙන්නේ නැතැයි ද කීය.මේ අවස්ථාවට සමුපකාර අමාත්‍යාංශයේ ලේකම් කේ.බී. හෙට්ටිආරච්චි, සමුපකාර සංවර්ධන කොමසාරිස් නදීකා දිල්රුක්ෂි, ගලෙන්බිදුණුවැව ප්‍රාදේශීය ලේකම් මාග්‍රට් පී. කුඹුරගේ යන මහත්ම මහත්මීන් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n1403198</link>
    <topic>‘නායකත්වය’ ‘මුල්’ සමඟ එළි දකී</topic>
    <author/>
    <content>කොළඹ මහවැලි කේන්ද්‍ර ශ්‍රවණාගාරයේදී ඊයේ සවස විශේෂිත ග්‍රන්ථ දෙකක් එළිදැක්විණි.මහාචාර්ය රොහාන් ජයසිංහ හා වඩනම්බි ජයසිංහ විසින් රචිත “නායකත්වය” ඉන් එක් කෘතියකි.ප්‍රවීණ ලේඛිකා ඊවා පී. වික්‍රමගේ විසින් “මුල්” යනුවෙන් පරිවර්තනය කරන ලද අනෙක් ග්‍රන්ථය අමෙරිකානු ලේඛක ඇලෙක්ස් හේලි විසින් රචිත රූට්ස් (Roots) නමැති ජනප්‍රිය කෘතියයි.මහාචාර්ය උදිත ලියනගේ හා මහාචාර්ය කුසුමා කරුණාරත්න යන විද්වතුන් මෙහිදී මුඛ්‍ය දේශන පවත්වන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n1403199</link>
    <topic>මාතර කොට්ටාව අධිවේගයේරිය අනතුරින් අයෙක් මරුට</topic>
    <author>දොඩන්ගොඩ විශේෂ</author>
    <content>මාතර කොට්ටාව දක්ෂිණ ලංකා අධිවේගී මාර්ගයේ ඊයේ (18) උදේ සිදුවූ මාරක රිය අනතුරකින් එක් අයෙක් මිය ගොස් තවත් 8 දෙනෙකු බරපතළ තුවාල ලබා සිටිති.තුවාල ලැබූ පිරිස පානදුර, බණ්ඩාරගම සහ නාගොඩ රෝහල්වලට ඇතුලත් කර ඇතැයි පොලිසිය කියයි.මාතර කොට්ටාව දක්ෂිණ ලංකා අධිවේගී මාර්ගයේ දොඩන්ගොඩ පිවිසුමේ සිට කොළඹ දෙසට කිලෝමීටර් දෙකකට පමණ නුදුරින් පිහිටි වැවලගොඩ ප්‍රදේශයේදී ලොරි රථයක් සහ වෑන් රථයක් එකිනෙක ගැටීමෙන් අනතුර සිදුවී තිබේ.ගාල්ල රිච්මන්ඩ් කන්ද පදිංචි මාපලගම හේවගේ නවරත්න සහ ඔහුගේ බිරිය වන අනෝජා ප්‍රියදර්ශනී, අකුරැස්ස තල්ගස්වල පදිංචි විමුක්ති මුණසිංහ ඇතුළු අට දෙනෙක් මෙහිදී තුවාල ලබා සිටිති.මෙහිදී මිය ගොස් ඇත්තේ හත්හැවිරිදි දියණියක් බවපැවසේ. ඇය ගාල්ල හීනටිගල පළඳුගොඩ අංක 21 දරන නිවසේ පදිංචිව සිටි වාසනා නැමැති අය වෙයි.අනතුර සිදුවූ ලොරි රථයේ රියදුරු හා සහායක පොලිස් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n14031910</link>
    <topic>යකඩ බඩු කඩය කඩාලක්ෂ 2ක තඹ සොරාගෙන</topic>
    <author>මල්වාන සමූහ මහානාම විතානගේ</author>
    <content>මල්වානේ වල්ගම, උලහිටිවල ප්‍රදේශයේ පරණ යකඩ ඇතුළු අබලි ද්‍රව්‍ය අලෙවි කරන අංගණයකට ඊයේ (18) වැනිදා අලුයම ත්‍රිරෝද රථයකින් කඩා වැදුන තිදෙනකු විසින් එහි මුරකරු බැඳ දමා එහි තිබූ රුපියල් ලක්ෂ දෙකක් පමණ වටිනා තඹ වයර් තොගයක් පැහැර ගෙන පලා ගොස් ඇත.මොවුන් පලායාමෙන් පසුව මුරකරු එම බැමි ලිහා ගෙන අසල නිවෙසකට ගොස් එම නිවසේ දුරකථනයෙන් අංගණයේ හිමිකරුට මේ සිද්ධිය දන්වා තිබෙන අතර මේ මංකොල්ලකරුවන් පලා යන විට මුරකරු ළඟ තිබූ ජංගම දුරකථනයද රැගෙන ගොස් ඇත.මේ සිද්ධිය සම්බන්ධව කීප දෙනෙකුම සැකපිට අත්අඩංගුවට ගෙන ප්‍රශ්න කරගෙන යන අතර බියගම පොලිසිය පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n14031911</link>
    <topic>මිනිස් පරිභෝජනයට නුසුදුසුඅයිස්ක්‍රීම් ලීටර් 15,000ක් සොයාගනී</topic>
    <author>විජයානි එදිරිසිංහ</author>
    <content>වසරකටත් වඩා වැඩි කාලයක් කල් ඉකුත් වූ රසකාරක, සීනි, කිරිපිටි, ආදිය යොදා මිනිස් පරිභෝජනයට කිසිසේත් නුසුදුසු අයිස්ක්‍රීම් නිපදවූ කම්හලක් වැටලූ පාරිභෝගික අධිකාරිය එහි තිබී රුපියල් දහඅට ලක්ෂයක් පමණ වටිනා අයිස්ක්‍රීම් ලීටර් පහළොස් දහසක් පමණ සොයාගෙන තිබේ.වැලිවේරිය හඳුන්ගහහේන ප්‍ර‍ෙද්ශයේ එම කම්හල පිහිටා තිබේ. මෙම රසකාරක සහ අයිස්ක්‍රීම් නිෂ්පාදනයට ගන්නා සෙසු ද්‍රව්‍ය 2013 වසරේ කල් ඉකුත්ව ඇති බවයි.එසේ සඳහන්ව තිබියදී ඒ බව නොතකා එම කර්මාන්ත ශාලාවේ කූඨ ව්‍යාපාරිකයන් කාලයක සිට අයිස්ක්‍රීම් නිෂ්පාදනය කර රටපුරා අලෙවිකර තිබේ. පාරිභෝගික අධිකාරියට ලැබුණ තොරතුරක් මත මේ වැටලීම සිදුකළ අතර එහි හිමිකරුට එරෙහිව නීති මගින් ක්‍රියා කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n14031912</link>
    <topic>බොහෝ ප්‍රදේශවලටවැසි සමඟ අකුණු</topic>
    <author>උදුලා පීරිස්</author>
    <content>දිවයිනේ බොහෝ ප්‍රදේශවල අද (19) වැසි ඇතිවන බවත් වැසි සමඟ ප්‍රබල අකුණු අනතුරු ඇතිවීමේ අවදානමක් ඇතිවිය හැකි බවත් ඒ සම්බන්ධයෙන් අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව අනතුරු හඟවයි.නැ‍ඟෙනහිර, ඌව, හම්බන්තොට ප්‍රදේශවල අහස වළාකුළුවලින් බරව පවතින බවත් එම ප්‍රදේශවල වැසි ඇතිවිය හැකි බවත් කාලගුණ විද්‍යාඥ ජීවන් කරුණාරත්න මහතා කියයි.බොහෝ ප්‍රදේශවල විශේෂයෙන් කඳුකරයේ, නැ‍ඟෙනහිර හා මධ්‍යම පළාත්වල තරමක තද සුළං ඇතිවිය හැකි බවද එම දෙපාර්තමේන්තුව කියයි.ත්‍රිකුණාමලය සිට පොතුවිල් හරහා ගාල්ල දක්වා මුහුදු ප්‍රදේශ තැනින් තැන වැසි හා බස්නාහිර මුහුදු ප්‍රදේශ‍ෙය් රාත්‍රි‍ෙය් ගිගුරුම් සහිත වැසි ඇතිවිය හැකි බවත් කොළඹ, පුත්තලම, මන්නාරම, පොතුවිල්, ගාල්ල, යන මුහුදු ප්‍රදේශ තරමක රළු බවද කාලගුණ විද්‍යා දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n14031913</link>
    <topic>දෙපිරිසක් අතර ඇතිවූගැටුමෙන් අයෙක් මරුට</topic>
    <author>අනුර ප්‍රේමලාල් ,පණ්ඩුක සමරසේකර</author>
    <content>මැතිවරණ සැරසිලි කටයුතු කරමින් සිටි දොම්පේ ප්‍රදේශයේ දෙපිරිසක් අතර ඇති වූ ගැටුමකින් එක් පුද්ගලයෙක් මරණයට පත් වී ඇති බව පොලිස් මාධ්‍ය ප්‍රකාශක කාර්යාලය සඳහන් කරයි.මේ ගැටුමෙන් මියගොස් ඇත්තේ ඩී.කේ. පියසේන නමැති 62 හැවිරිදි පුද්ගලයකු වන අතර සැකකරු මේ වන විට ප්‍රදේශයෙන් පැනගොස් ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා දිනමිණට පැවැසීය.මියගිය පුද්ගලයාගේ මළ සිරුර පශ්චාත් මරණ පරීක්ෂණය සඳහා ගම්පහ රෝහලේ මෘත ශරීරාගාරයේ තැන්පත්කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n14031914</link>
    <topic>මර්සි එදිරිසිංහ මහත්මියගේ දේහයට ජනාධිපති අවසන් ගෞරව දැක්වූ අයුරු</topic>
    <author>ඡායාරූපය - නලීන් හේවාපතිරණ</author>
    <content>අභාවප්‍රාප්ත ප්‍රවීණ රංගන ශිල්පිනී මර්සි එදිරිසිංහ මහත්මියගේ දේහයට ජනාධිපති මහින්ද රාජපක්ෂ මහතා අවසන් ගෞරව දැක්වූ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n14031915</link>
    <topic>විජේවීරගේ මස්සිනාට දඩ සහ අත්හිටවු සිරදඬුවම්</topic>
    <author>සිරන්ජනි කුමාරි</author>
    <content>සිය කිර්තිනාමයට අපහාසයක් වු බව පවසමින් පුවත්පත් ආයතනයකට බලහත්කාරයෙන් ඇතුළු වී ප්‍රධාන කර්තෘවරයාට බැණ වැදී රුපියල් 1.50.000ක අනර්ථයක් සිදු කිරීමේ චෝදනාවට අධිකරණය හමුවේ වරද පිළිගත් ජනතා විමුක්ති පෙරමුණේ නිර්මාතෘ රෝහණ විජේවීර මහතාගේ මස්සිනාට රුපියල් තුන්දහස් පන්සීයක දඩයක් හා වසර පහකට අත්හිටවු වසර තුනක සිරදඩුවමක් කොළඹ අතිරේක මහෙස්ත්‍රාත් නිශාන්ත පිරිස් මහතා ඊයේ (18) නියම කෙළේය.මීට වසර 14කට පෙර සිදු වු සිද්ධියක් සම්බන්ධයෙන් මෙලෙස ඊයේ දඩුවම් නියම කරනු ලැබුවේ සැකකරු වරෙන්තු කොට තිබිය දී එතෙක් පොලිසියට ඔහු අත්අඩංගුවට ගැනීමට නොහැකි වු නිසා වෙනි.ඉකුත් 21වැනි දින සිහළ රා‍වයේ හිමිවරු වෙත සැකකාර සුභාෂ් චන්ද්‍ර ප්‍රනාන්දු මහතාකොළඹ ප්‍රධාන මහේස්ත්‍රාත් අධිකරණය ඉදිරිපිට දී බැණ තර්ජනය කිරීමේ සිද්ධියක් සම්බන්ධයෙන් පොලිසිය ඔහු අත්අඩංගුවට ගෙන අධිකරණයට ඉදිරිපත් කිරිමෙන් අනතුරුව වසර 14කට පසු මෙම වරෙන්තුවට පොලිසිය ඔහු අධිකරණය වෙත ඉදිරිපත් කොට තිබිණ..2000/12/28 ආසන්න දිනක දී ගාමිණි අබේවීරකෝන් මහතාගේ පාලනය යටතේ තිබෙන පුවත්පත් ආයතනය වෙත බලහත්කාරයෙන් ඇතුළු වී පුවත්පතේ ප්‍රධාන කර්තෘ ලෙස සේවය කළ ඔහුට බැණ වැඳීම හා සිය පැජරෝ ජිප් රථ‍ය ප්‍රධාන ගේට්ටුවේ හප්පා 1.50.000ක් අනර්ථයක් සිදු කිරිම යන චෝඳනා පොලිසිය ගොනු කැර තිබිණ.සැකකාර චන්ද්‍ර ප්‍රනාන්දු මහතා ඊයේ මෙම චෝදනාවට අධිකරණය හමුවේ වරද පිළිගැනීම නිසා මහේස්ත්‍රාත්වරයා දඩුවම් නියම කෙළේය.මේ අනුව පළමු චෝඳනාවට රුපියල් 1000ක් එය නොගෙවන්නේ නම් මාස හයක සිරදඩුවමක් ද දෙවන චෝඳනාවට රුපියල් 1000ක් එය නොගෙවන්නේ නම් මාස හයක සිරදඩුවමක් ද තෙවන චෝදනාවට රුපියල් 1500ක් එය නොගෙවන්නේ නම් මාස හයක සිරදඩුවමක් නියම වන පරිදි මහේස්ත්‍රාත්වරයා දඩුවම් නියම කළ අතර මෙම දඩයට අමතරව එක් එක් චෝදනාවට වසරක් බැගින් වසර තුනක සිරදඩුවමක් වසර පහකට අත්හිටවුවේය.හිමිවරුන්ට තර්ජනය කිරීමේ සිද්ධිය සම්බන්ධයෙන් අධිකරණය සැකකරුට ඇප නියම කර තිබුණ ද ඇපකරුවකු අධිකරණය වෙත ඉදිරිපත් කිරීමට නොහැකි වු ඔහු මාස කිහිපයක් තිස්සේ තවමත් රක්ෂිතබන්ධනාගාරගතව සිටී...</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n14031916</link>
    <topic>සිහළ රා‍ව‍ය සංවිධානයේ හිමිවරු දෙ‍නමක් පෞද්ගලික ඇප මත මුදා හරී</topic>
    <author>සිරන්ජනි කුමාරි</author>
    <content>අගමැති කාර්යාලයට අයුතු ලෙස ඇතුළු වීමට තැත් කිරීමේ සිද්ධිය සම්බන්ධයෙන් පොලිසියට භාර වු සිහළ රා‍ව‍ය සංවිධානයේ තවත් හිමිවරු දෙ‍නමක් අධිකරණයට ඉදිරිපත් කිරිමෙන් පසු රුපියල් 25.000ක පෞද්ගලික ඇප මත මුදා හැරීමට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (18) නියම කෙළේය.මෙසේ ඇප මත මුදා හළ හිමිවරුන් නැවත නීතිවිරෝධි විරෝධතාවන්ට සහභාගි වුවහොත් ඇප අවලංගු කොට රක්ෂිත බන්ධනාගාරගත කරන බව පවසමින් කොළඹ ප්‍රධාන මහේස්ත්‍රාත් ගිහාන් පිලපිටිය මහතා සැකකාර හිමිවරුන්ට තරයේ අවවාද කෙළේය.මෙසේ ඇප ලබා දුන්නේ පුජ්‍ය පුලියද්දේ සුධම්ම හා වේරගම සෝභිත යන හිමිවරුන්ටය.. මෙම උද්ඝෝෂණය හේතුවෙන් පැය හයක කාලයක් පාර වසා තබමින් මහජනතාවගේ සාමාන්‍ය ජිවිත කටයුතුවලට බාධා ඇති වු බව පැවසූ පොලිසිය සැකකරුවන් මං මාවත් පනතේ 59 (1) වගන්ති ප්‍රකාරව වරදක් සිදු කැර ඇති බව පැවසීය.නීතිවිරෝධි රැස්විමක් පවත්වමින් මහජනයාගේ සාමාන්‍ය කටයුතුවලට බාධා පමුණුවමින් පොලිස් නිලධාරින්ගේ රාජකාරියට බාධා කිරිම,අගමැති කාර්යාලයට අයුතු ලෙස ඇතුළුවිමට තැත් කිරීම,පොලිස් නිලධාරින්ට අතින් හා වතුර බෝතල්වලින් පහර දීම ,යන චෝදනා යටතේ පොලිසිය අධිරණයට කරුණු දක්වා තිබිණ.කොළඹ දකුණ පොලිස් අධිකාරි කාර්යාලයේ පොලිස් අධිකාරි ලෙස්ලි හැමිල්ටන් ග්‍රෙගරී කුරේ මහතා මෙම සිද්ධියේ පැමිණිලිකරු වේ.මෙම සිද්ධිය සම්බන්ධයෙන් අධිකරණයට සැකකරුවන් 20දෙනකු ඉදිරිපත් කොට ඇති අතර ඔහුන් නැවත නීති විරෝධි උද්ඝෝෂණයන්ට සහභාගි වු බවට පැමිණිල්ලක් අධිකරණයට ඉදිරිපත් වුවහොත් ඇප අවලංගු කොට රක්ෂිත බන්ධනාගාරගත කරන ලෙස පවසමින් සැකකරුවන්ට මහේස්ත්‍රාත්වරයා තරයේ අවවාද කෙළේය.පැමිණිල්ල වෙනුවෙන් ස්ථානාධිපති ප්‍රධාන පොලිස් පරික්ෂක නේවිල් සිල්වා ,පොලිස් පරික්ෂක කළුආරච්චි යන අය පෙනී සිටියහ.සැකකරුවන් වෙනුවෙන් නීතිඥ නවින්හෙට්ටියාදුරේ මහතා අධිකරණය හමුවේ පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n14031917</link>
    <topic>බැංකොක් බලා යාමට පැමිණි දෙපිරිසක් ගුවන් යානය අසළ දී ගුටිබැට හුවමාරුවක</topic>
    <author>ගුවන් තොටුපොළ වාර්තාකරු</author>
    <content>බැංකොක් බලා යාමට පෙරේදා (17) සවස කටුනායක ගුවන් තොටුපොළට පැමිණි දෙපිරිසක් ගුවන් යානය අසළදී එකිනෙකාට බරපතල ලෙස පහර දුන් බව එහි සිටි ගුවන් මගියෙක් දිනමිණ ට පැවසීය.ග්‍රෑන්ඩ්පාස් හා මාළිගාවත්ත පෙදෙස් වල පදිංචිකරුවන් කීපදෙනකු පැරැණි කෝන්තරයකට මෙසේ ගුටිබැට හුවමාරු කැර ගනිමින් ගුවන් තොටුපොළ තුළ කලහකාරී ලෙස හැසිරී ඇත.ගුවන් තොටුපොළ පොලීසිය මෙම පිරිස අත් අඩංගුවට ගෙන ඊයේ (18) අධිකරණයට ඉදිරිපත් කළබව පොලීසිය කියයි.මෙසේ අත් අඩන්ගුවට පත්ව ඇත්තේ මොහමඩ් අබ්දුල් කාදර් මොහමඩ් රිෂ්, මොහමඩ් නිෂාම් මොහමඩ් පාස්, මොහමඩ් රිම්සාන් මොහමඩ් රුසායින්, මොහමඩ් සලාම්දීන් මොහමඩ් හා මොහමඩ් පායිස් මොහමඩ් පර්සාන් යන මුස්ලිම් ජාතික ගුවන් මගීන් පස් දෙනෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=n14031918</link>
    <topic>ප්‍රසාද් සිරිවර්ධන මහතාගේ දේහයට ජනාධිපතිගෙන් අවසන් ගෞරව</topic>
    <author/>
    <content>හංවැල්ල තුන්තාන ප්‍රදේශයේ ඇති වු උද්ඝෝෂණ අවස්ථාවේ රාජකාරීයේ යෙදී සිටියදී ජීවිතක්ෂයට පත් වු පොලිස් අධිකාරී ප්‍රසාද් සිරිවර්ධන මහතාගේ කැලණිය පිහිටි නිවසට ඊයේ (18)ගිය ජනාධිපති මහින්ද රාජපක්ෂ මහතා සිරිවර්ධන මහතාගේ දේහයට අවසන් ගෞරව දැක් වු අයුරු. පාර්ලිමේන්තු මන්ත්‍රී මනූෂ නානායක්කාර, පොලිස්පති එන් .කේ ඉලංගකෝන් මහත්වරුන්ද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r1403191</link>
    <topic>යතුරු පැදි -ලොරි අනතුරින්දෙදරු මවක් මරුට</topic>
    <author>බළපිටිය සමූහ</author>
    <content>කොස්ගොඩ දූවේමෝදර පාලම අසලදී පෙරේදා (17) සිදු වූ රිය අනතුරකින් හතලිස් පස් හැවිරිදි දෙදරු මවක් මිය ගිය බව කොස්ගොඩ පොලීසිය පවසයි.කොළඹ සිට ගාල්ල දෙසට එකම දිසාවට ගමන් ගත් යතුරු පැදියක් හා ලොරි රථයක් ගැටීමෙන් අනතුර සිදුව ඇතැයි පොලීසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r1403192</link>
    <topic>මහ පාරේ උද්ඝෝෂණය කළකාන්තාව ඇතුළු පිරිසකට නඩු</topic>
    <author>මාතලේ දිස්ත්‍රික් සමුහ</author>
    <content>ගලේවෙල අධ්‍යාපන කලාපයට අයත් දිගංපතහ කනිටු විදුහලේ කළමනාකාරිත්වයට එරෙහිව උද්ඝෝෂණයක් මෙහයවමින් දඹුල්ල--හබරණ මාර්ගයේ රථවාහන ධාවනයට හානිවන අයුරින් හැසුරුණ කාන්තාවක් ඇතුළු පුද්ගලයන් සය දෙනෙකු සිගිරිය පොලිසිය විසින් අත්අඩංගුවට ගෙන සිගිරිය සංචාරක මහේස්ත්‍රාත් අධිකරණයේ වැඩබලන මහේස්ත්‍රාත් ජයමිපති රත්නදිවාකර මහතා ඉදිරිපත් කරන ලදි.මෙහිදි පොලිසිය කියා සිටියේ සැකකරුවන් දඹුල්ල-හබරණ මාර්ගය හරස්කරමින් පැය ගණනාවක් පුරා උද්ඝෝෂණයක් පැවැත්වු බැවින් එම කාලය ඇතුළත වාහන ගමනාගමනයට බාධා ඇතිවු බවය.එමෙන්ම සැකකරුවන් එම පාසල් සංවර්ධන සමිතියේ සාමාජිකයන් බවද මෙහිදි වැඩිදුරටත් අණාවරණය විය. මහේසුත්‍රාත්වරයා විසින් එක් අයකුට රු.50000/= බැගින් ශරිර ඇප නියමකර නඩුවේ මිළග දිනය ලබන ජුනි මස 05 වන දිනට කල්තබනලදි. සිගිරිය පොලිසිය විසින් මෙහි පැමිණිල්ල මෙහය වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r1403193</link>
    <topic>බිය ගන්වා තැපැල් ඡන්ද පත්‍රිකා 144ක් පැහැර ගත්තැයි බොරු පැමිණිල්ලක් දාලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පිහියක් පෙන්වා පහර දී තැපැල් ඡන්ද පත්‍රිකා 144ක් පැහැරගත් බවට බොරු පැමිණිල්ලක් කළ අකුරැස්ස විල්පිට තැපැල් කාර්යාලයේ ලියුම් බෙදන්නකු සහ ඔහුගේ මව අකුරැස්ස පොලිසිය විසින් අත්අඩංගුවට ගෙන ති‍ෙබ්. සිද්ධිය මෙසේය.පසුගිය 17 වැනි දින සාමාන්‍ය තැපැල් බෙදීමෙන් පසු මොහු සවස් කාලයේ ඡන්ද කාඩ් පත් බෙදන අවස්ථාවේ අකුරැස්ස විල්පිට විද්‍යා පීඨය අසලදී යතුරු පැදියකින් පැමිණි දෙදෙනකු පිහියක් පෙන්වා පහර දී ඡන්ද පත්‍රිකා තොගය පැහැරගත් බවට 119 දුරකතන අංකය යටතේ පැමිණිල්ලක් සිදුකර ඇත.ඒ අනුව පොලිස් පරීක්ෂණ ආරම්භ වීමෙන් පසු බියට පත් ලියුම් බෙදන්නා පවසා ඇත්තේ මේ කාඩ්පත් නිවසේ තිබියදී මානසික රෝගයකින් පෙළෙන මව විසින් ගිනි තබා විනාශ කර ඇති බවත් මව බේරාගැනීම සඳහා මෙවන් අසත්‍ය පැමිණිල්ලක් කළ බවත්ය‍.සිද්ධිය සම්බන්ධයෙන් අත්අඩංගුවට ගත් ලියුම් බෙදන්නා සහ ඔහුගේ මව 18 දින මාතර මහේස්ත්‍රාත් අධිකරණයට ඉදිරිපත් කිරීමට නියමිතව ඇත. අකුරැස්ස පොලිසිය සිද්ධිය පිළිබඳව වැඩිදුර පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r1403194</link>
    <topic>පාසල් දැරියකට වධ හිංසා කළ කට්ටඩියා උසාවියට බාර වෙලා</topic>
    <author>අනුරාධපුර මධ්‍යම විශේෂ</author>
    <content>බාල වයස්කාර පාසල් සිසුවියක් කෘරත්වයට පත් කළ බවට චෝදනා ලැබ හොරොව්පතාන පොලීසිය මඟහරිමින් සිට නීතීඥයන් මාර්ගයෙන් අධිකරණය හමුවට ඉදිරිපත් වු කට්ටඩියෙකු යැයි කියා ගන්නා හොරොව්පතාන මොරකෑව විද්‍යාලයේ ගුරු උපදේශකවරයකු මේ මස 21 වන දින දක්වා රක්ෂිත බන්ධනාගාර ගත කරන ලෙස කැබිතිගොල්ලෑව දිසා මහේස්ත්‍රාත්වරයා නියෝග කළේය.සැකකාර ගුරු උපදේශකවරයා බාලවයස්කාර දැරියක් කෘරත්වයට පත් කර තුවාල සිදුකිරීමේ චෝදනාව මත හොරොව්පතාන පොලීසිය මගින් අත්අඩංගුවට ගැනීමට සොයමින් සිටි අයෙකු වන අතර ඔහු අත්අඩංගුවට ගෙන අධිකරණයට ඉදිරිපත් කරන ලෙස කැබිතිගොල්ලෑව දිසා මහේස්ත්‍රාත්වරයා විසින් වරෙන්තුද නිකුත් කර තිබුණි.දියණියට අදුෂ්‍යමාන බලවේගයක් ශරීර ගතව තිබෙන පවසමින් දැරියගේ මවුපියන් අදාළ ගුරුඋපදේශකවරයා විසින් මොරකෑව පිහිටි නිවසේ පවත්වාගෙන යන දේවාලයට මීට සති කිහිපයකට උඩදී දැරියව රැගෙන ගොස් ඇති අතර එහිදී ශරීරගතවී සිටින යක්ෂයා එළවා දැමීම සදහා යකදුරා (සැකකාර ගුරුඋපදේශකවරයා) යකඩ කම්බි කූරක් කපුරු සහ පොල්කටු ගින්නෙන් රත්කර දැරියගේ කකුලේ යටිපතුල් මත තබා පුළුස්සා වේවැලකින් අමානුෂික ලෙස පහර දී ශාන්තිකර්මය සිදුකර ඇත.මේ ශාන්ති කර්මය සිදුකරන අවස්ථාවේ දැරියට සිහිසුන්වී ඇති අතර පසුව පිළිස්සුම් තුවාල සදහා ප්‍රතිකාර ලබා ගැනීමට දැරියව අනුරාධපුර ශික්ෂණ රෝහලටද ඇතුලත් කර ඇත. දැරියගේ යටිපතුල්වලට බරපතළ ලෙස තුවාල සිදුවීම නිසා මේ සම්බන්ධයෙන් හොරව්පතාන පොලිසියට ලැබුණු පැමිණිලි මත සැකකරුව අත්අඩංගුවට ගැනීමට පරීක්ෂණ සිදුකරත් ඔහු ප්‍රදේශයෙන් පළා යාම නිසා අත්අඩංගුවට ගැනීමට හැකියාව ලැබී නැත.සැකකාර ගුරු උපදේශකවරයා පසුගිය 14 වනදා කොළඹ ප්‍රදේශයෙන් නිතීවරු සමඟ අධිකරණයට භාරවු අතර ඔහුට ඇප ලබා ගැනීමට උත්සහ කළත් ඔහු 21 වන දින දක්වා රක්ෂිත බන්ධනාගාර ගත කරන ලෙස මහේස්ත්‍රාත්වරයා නියෝග කළේය. හොරව්පතාන පොලීසියේ අපරාධ විමර්ශන අංශය මඟින් සිද්ධිය සම්බන්ධයෙන් අධිකරණයට කරුණු වාර්තා කර සැකකරු අත්අඩංගුවට ගැනීම සදහා පරීක්ෂණ සිදු කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r1403195</link>
    <topic>මහජනතාවට කරදර කළැයියාචකයෝ 5ක් රිදියගමට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>අශෝභන ලෙස මගී ජනතාවට හිරිහැර වන අයුරින් සිඟමන් ඉල්ලමින් සිටි‍ෙය් යැයි චෝදනා ලැබ අධිකරණයට ඉදිරිපත් කළ පුද්ගලයන් පස් දෙනකු රිදියගම රජයේ පුනරුත්ථාපන මධ්‍යස්ථානයට භාර දෙන ලෙස මීගමුව අතිරේක මහේස්ත්‍රාත් තිලකරත්න බණ්ඩාර මහතා මීගමුව පොලිසියට නියෝග කළේය.අධිකරණයට ඉදිරිපත් කළ පස්දෙනාම කොණ්ඩා සහ රැවුල වැවුණ වයස අවුරුදු 50ත් 70ත් අතර අය වෙති. මේ අය භාර ගැනීමට ඥාතීන් හෝ භාරකරුවන් සිටීදැයි අධිකරණයෙන් විමසූ විට කිසිවෙකු ඉදිරිපත් වූයේ නැත.මීගමුව පොලිසියේ රථවාහන අංශය මඟින් මේ යාචකයන් අත්අඩංගුවට ගෙන සිටි අතර පාරිසරික ඒකකයේ පොලිස් සැරයන් පී. එච්. බන්ධුල මහතා මෙම අය අධිකරණයට ඉදිරිපත් කරමින් කරුණු වාර්තා කළෝය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r1403196</link>
    <topic>සුරැකුම් මධ්‍යස්ථානයෙන් පැන ආ ළාබාල ගැබිනිමවුවරු දෙදෙනෙක් මාම්පූරි බස් නැවතුම් පොළක</topic>
    <author>මුන්නේශ්වරම සමුහ ඊ.සි.ප්‍රනාන්දු</author>
    <content>අධිකරණ නියෝගයන් මත මොරටුව ළමා සුරැකුම් මධ්‍යස්ථානයේ රදවා සිටි ලාබාල ගැබිනි මාතාවන් දෙදෙනෙකු එම මධ්‍යස්ථානයෙන් හොර රහසේ පලාවිත් මාම්පුරි නාරක්කලිය බස් නැවතුම් පොළක සිටියදීකල්පිටිය පොලිසිය විසින් අත් අඩංගුවට ගෙන තිබේ.බාල වියේ තරුණියන් දෙදෙනකු සැකකටයුතු අයුරින් රැදි සිටින බවට ගම්වාසීන් මාම්පුරි නාරක්කලිය පොලිස් මුරපළේ නිලධාරින්ට දන්වා තිබු නිසා එම නිලධාරින් වහාම ගොස් අවේලාවේ එතැන සිටි තරුණියන් දෙදෙනා අත් අඩංගුවට ගන්නා ලදි.පසුව ප්‍රශ්න කිරිමේ දි හෙළිවි ඇත්තේ මින් එක් තරුණියක් මදුරගම පදිංචිකාරියක බවත් අනෙක්තැනැත්තිය උඩුගම මොරගහයායේ පදිංචි 14 වියේ පසුවන්නියක් බවත් හෙළිවි ඇත.ඔවුන් දෙදෙනා සිය පෙම්වතුන් නිසා ගැබ් ගැනිම නිසා අධිකරණ මඟින් තමන් මොරටුව ළමා සුරැකුම් මධ්‍යස්ථානයේ රැදවු බවත් මාසතුනක ගැබිනියන් වන තමන්ට තම පෙම්වතුන් නිතරසිහි වන බැවින් ඔවුන් හා පවුල් ජිවිත ගත කිරිම පිණිස එම ළමා සුරැකුම් මධ්‍යස්ථානවලින් පලා ආ බවත් පාර වැරදි බසයක් එනතුරැ බස් හෝල්ට් එකට වි සිටි බවත් පොලිසියට කියා ඇත.අත් අඩංගුවට ගත් ලාබාල ගැබිනියන් දෙදෙනා පුත්තලම අධිකරණය හමුවට ඉදිරිපත් කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r1403197</link>
    <topic>කතකට ලිංගික අතවර කළ ග්‍රාම සේවකට අධි චෝදනා</topic>
    <author>අනුරාධපුර මධ්‍යම විශේෂ</author>
    <content>තරුණ කාන්තාවකට ලිංගික හිරිහැර සිදුකළ බවට චෝදනා ලැබ සිටි ග්‍රාම නිලධාරිවරයකුට උතුරු මැද පළාත්බද මහාධිකරණ විනිසුරු සුනන්ද කුමාර රත්නායක මහතා ඉදිරියේදී අධිචෝදනා පත්‍ර භාරදෙනු ලැබීය.මෙසේ අධිචෝදනා පත්‍ර භාරදෙනු ලැබුවේ ගලේගොඩ කුඹුක්වැව , නෑගම්පහ ලිපිනයේ පදිංචි අයකුටය.2010 වසරේ දෙසැම්බර් මස 01 වන දින හා 2011 වසරේ ජනවාරි මස 31 අතර කාලය ඇතුළතදී ඇලපාර අවුකන ප්‍රදේශයේදි වලස්වැවපාර නෑගම්පහ ලිපිනයේ පදිංචි විවාහක තරුණ කාන්තාවක් හට විත්තිකාර ග්‍රාම නිලධාරිවරයා ඇය සිප වැළද ගැනිමෙන් ඇයට ලිංගික හිරිහැරයක් සිදුකර ඇති බවට නීතිපතිවරයා විසින් ලංකා දණ්ඩ නීතී සංග්‍රහයේ 345 වගන්තිය යටතේ අනුරාධපුර මහාධිකරණය හමුවේ විත්තිකරුට එරෙහිව අධිචෝදනා ගොනු කර තිබුණි.මේ සිද්ධියේ පැමිණිලිකාරිය විසින් ගල්නෑව පොලිසියට කළ පැමිණිල්ලක් මත ග්‍රාම නිලධාරිවරයා අත්අඩංගුවට ගෙන කැකිරාව දිසා මහේස්ත්‍රාත් අධිකරණය වෙත ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r1403198</link>
    <topic>කෑගල්ල දිස්ත්‍රික්කයේ පාසල් 22ක මහින්දෝදය විද්‍යාගාර සිසු අයිතියට</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>දැනුම කේන්ද්‍රීය අධ්‍යාපනයක් වෙත අප රටේ දූ දරුවන් යොමු කරමින් කෑගල්ල දිස්ත්‍රික්කයේ අධ්‍යාපන කලාප තුනක පාසල් 22කට මහින්දෝදය විද්‍යාගාර ඉදිකර සිසු අයිතියට පත්කිරීම පසුගියදා සිදුවිය.මේ ව්‍යාපෘතිය වෙනුවෙන් රුපියල් දසලක්ෂ 176ක් වැය වී ඇත. මේ ව්‍යාපෘතිය යටතේ මාවනැල්ල අධ්‍යාපන කලාපයේ විද්‍යාගාර 4ක වැඩ නිමවෙමින් පවතී. ඒ අනුව අල් අෂ්රා මුස්ලිම් මහ විද්‍යාලය, රඹුක්කන අශෝක මහ විද්‍යාලය, නගරගිරි මහ විද්‍යාලය සහ මානදී මහ විද්‍යාලවල ඉදිවෙන මහින්දෝදය විද්‍යාගාර සිසු අයිතියට පත් කිරීමට නියමිතය.මේ යටතේ දෙහිඕවිට අධ්‍යාපන කලාපයේ විද්‍යාගාර 11ක්, කෑගල්ල අධ්‍යාපන කලාපයේ විද්‍යාගාර 07ක් ලෙස දිස්ත්‍රික්කයේ මහින්දෝදය විද්‍යාගාර 22ක් ඉදිකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r1403199</link>
    <topic>වත්තල පමුණුගම ‍රෝහලේ යටිතල පහසුකම් සීමිතයි</topic>
    <author/>
    <content>පමුණුගම රෝහලේ කිසිම රෝගියකු නෑ යන මැයින් පසුගිය 14 වැනිදා දිනමිණ පුවත්පතේ 20 වැනි පිටුවේ පළවූ ප්‍රවෘත්තිය පිළිබඳ එම රෝහලේ කාර්ය භාර වෛද්‍ය නිලධාරිනී වෛද්‍ය පී. සමරධීර මහත්මිය විසින් කරුණු පැහැදිලි කිරීමක් අප වෙත එවා ඇත. එහි මෙසේ දැක්වේ.මෙම රෝහල යටිතල පහසුකම් අඩු කුඩා පර්යන්ත රෝහලකි. අවට ඇති රාගම හා මීගමුව වැනි යටිතල පහසුකම් වැඩි රෝහල්වලට වඩා හොඳ ගුණාත්මක රෝගී සත්කාරයක් බලාපොරොත්තුවෙන් ගැබිනි මව්වරුන් ඇතුළත් වීම සිදුවේ.මෙම රෝහලේ ඇති යටිතල පහසුකම්වලින් සුව කළ නොහැකි රෝගීන් වැඩිදුර ප්‍රතිකාර සඳහා රාගම රෝහලට යැවීම සිදුකළ යුතු අත්‍යවශ්‍ය කාර්යයකි. මෙම රෝහලේ රසායනාගාර පහසුකම් නැත.වෛද්‍ය නිලධාරීන්ගේ ස්ථාන මාරුවීම් දෙපාර්තමේන්තු නීතිරීති යටතේ සිදුවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r14031910</link>
    <topic>මාවනැල්ලේ හෝටල්වල නරක් වූ කෑම විනාශ කරයි</topic>
    <author>මාවනල්ල සමූහ පී. සෙනවිරත්න</author>
    <content>මාවනැල්ල, කෑගල්ල, වරකා‍ෙපාළ හෝටල් සහ වෙනත් වෙළෙඳශාලාවල මහජනයාට අලෙවි කිරීමට ඇති ආහාරපාන සහ පලතුරු බීම ආදිය පිළිබඳව විධිමත්ව සොයා බලා සෞඛ්‍ය තත්ත්වයට හා ආහාර සඳහා අලෙවි කිරීමට නිසි ප්‍රමිතියකින් නොමැති දේ අත්අඩංගුවට ගෙන ඒවා විනාශ කිරීමටත් අහිතකැර දේ විකුණු වෙළෙඳුන්ට විරුද්ධව නීතිමය පියවර ගැනීමටත් සෞඛ්‍ය සේවා නිලධාරින් පියවර ගනී.මෙහිදී සිල්ලර බඩු වෙළෙඳශාලාවල ආහාරයට නුසුදුසු පරිප්පු අල හා වෙනත් බොහෝ දේ විවෘතව අලෙවි කිරීමට තබා තිබූ ඒවාද අත්අඩංගුවට ගෙන විනාශ කළේය.මෙහිදී එම සිද්ධීන් දුටු පාසල් ගුරුවරුන් පවසා ඇත්තේ එම වෙළෙඳශාලාවල අලෙවි කළ සෞඛ්‍යයට නොගැලපෙන ආහාර, කැවිලි කෑමට ගත් පාසල් දරු දැරියන් රෝගිවී ඉකුත් දිනවල ප්‍රතිකාර ලබාගෙන ඇති බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r14031911</link>
    <topic>මා‍බෝපිටිය-නිල්ඔලුව පාලම නවීකරණයට</topic>
    <author>බුලත්කොහුපිටිය සමූහ ඩබ්ලිව්. රෝහණ</author>
    <content>කෑගල්ල, මාබෝපිටිය, නිල්ඔලුව දුනුපාලම කලක සිට අබලන්ව ඇත. 1897 දී පමණ ඉදිකළ මේ පාලම පුරාවිද්‍යා දෙපාර්තමේන්තුව සතු වූවකි.එය රුපියල් ලක්ෂ 8ක වියදමින් මේ වනවිට ප්‍රතිසංස්කරණය කර ඇත. එම නිසා උඩාරඹ, තෙලිජ්ජගොඩ, උඩෝවිට, තියඔරාහේන වැනි ගම්මානවල ජනතාවට තම ගම්මානවලට කෙටි මාර්ගයකින් ගමන් කිරීමේ පහසුව සැලසී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=r14031912</link>
    <topic>කන්දවීදියේ පහන් කණුවපදිකයන්ට අවහිරයක්</topic>
    <author>ඡායාරූපය - මධ්‍යම පළාත් විශේෂ පාලිත අලකේශ්වර</author>
    <content>මහනුවර අස්ගිරිය මාර්ගයත්, යටිනුවර වීදිය හා ඩී.එස්. සේනානායක (ත්‍රිකුණාමල) වීදියත් මහනුවර-යාපනය A-9 මාර්ගයත් සම්බන්ධ කෙරෙන කන්දේ වීදිය පදික වේදිකාව මධ්‍යයේ පිහිටුවා ඇති පහන් කණුව පදිකයින්ට මහත් හිරිහැරයක් වී ඇත.වාහන බහුල මහා මාර්ගයත් පදික වේදිකා යකඩ වැටත් පසෙකින් වූ තාප්පයත් නිසා පාසල් දරු දැරියන් ඇතුළු පදිකයින් මෙම කණුව හේතුවෙන් නිරන්තරයෙන් අසීරුවට පත්වෙති.මේ විදුලි පහන් කණුව මේ ආසනයේම වෙනත් සුදුසු ස්ථානයක පිහිටුවාලන ලෙස ජනතාව මහනුවර මහ නගර සභාවෙන් හා ලංකා විදුලිබල මණ්ඩලයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s1403191</link>
    <topic>නෙට්බෝල් සංගම් නිලවරණයට අතුරු තහනම් නියෝගයක්</topic>
    <author/>
    <content>ශ්‍රී ලංකා නෙට්බෝල් සංගමයෙහි තනතුරුවලට නව නිලධාරී මණ්ඩලයක් පත් කර ගැනීම සඳහා මේ මස 22 දින පැවැත්වීමට නියමිතව තිබූ නිලවරණය වළක්වන අතුරු තහනම් නියෝගයක් අභියාචනාධිකරණය විසින් ඊයේ (18) නිකුත් කරන ලදි.ක්‍රීඩා නීතියට පටහැනිව යමින් එම නිලවරණය සහ මහා සභා රුස්වීම පැවැත්වීමට ක්‍රීඩා බලධාරින් කටයුතු කරන බවට පැමිණිලි කරමින් ශ්‍රී ලංකා නෙට්බෝල් සංගමයෙහි හිටපු සභාපතිනයක සහ ශ්‍රී ලංකා රාජ්‍ය සේවා දැල්පන්දු සංගමයෙහි සභාපතිනී ට්‍රික්සි ජයන්තා නානායක්කාර මහත්මිය විසින් ගොනු කළ පෙත්සමක් සලකා බැලූ අභියාචනාධිකරණය මේ තහනම් නියෝගය නිකුත් කෙළේ දින දහහතරකට බලපාන පරිදිය.අභියාචනාධිකරණ විනිසුරු සිසිර ද ආබෲ මහතා ඉදිරියෙහි මේ පෙත්සම කැඳවන ලදි. ක්‍රීඩා අධ්‍යක්ෂ ජෙනරාල් රංජනී ජයකොඩි, ක්‍රීඩා ඇමැතිවරයා ශ්‍රී ලංකා නෙට්බෝල් සංගමය එහි සභාපතිනිය ඇතුළු තිස් දෙදෙනකු පෙත්සම මලින් වගඋත්තරකරුවන් කොට සිටියහ.ශ්‍රී ලංකා නෙට්බෝල් සංගමයෙහි නිලධාරින්ගේ නිලකාලය මෙම මාර්තු මස 31 වැනිදායින් අවසන් විමට නියමිතව ඇති අතර 2014 වසරේ මහ සභා රැස්වීමේදී නව නිලධාරී මණ්ඩලයක් පත් කර ගැනිමට නියමිතව තිබුණි. පෙත්සම් කාරිය එහි සභාපති ධූරය සඳහා තරඟ කරන බව දන්වා යවා තිබේ , එහෙත් ඒ පිළිබඳව තැකීමක් නොකළ ක්‍රීඩා බලධාරීන් දැනට සිටින සභාපතිනියම නිතරඟයෙන් එම තනතුරට පත් කිරිමට කටයුතු කරන බවට පෙත්සම්කාරියට දැනගැනිමට ලැබී තිබේ.වාර්ෂික මහා සභා රැස්විම මේ මස 22 දින පවත්නව බවට දන්වා පෙත්සම්කාරියටද ලිපි ලැබී තිබේ.සාමාන්‍ය ක්‍රීඩා නීතිය යටතේ නිලවරණය පවත්වන වාර්ෂික මහා සභා රැස්විම පැවැත්වීමට දින 40කට පෙර ඒ බව දැනුම් දිය යුතුය.එහෙත් මෙවර ඒ බව තම සංගමයට දන්වා ඇත්තේ දින 19 කට පෙර බව පෙත්සම්කාරිය සඳහන් කර ඇත. එබැවින් නීතිවිරෝධී ලෙස පැවැත්වීමට යන මේ නිලවනරණය පැවැත්වීම වළක්වන රිට් ආඥාවක් නිකුත් කරන ලෙස පෙත්සම්කාරිය අධිකරණයෙන් ඉල්ලා සිටියාය. නීතිඥ සංජීව කලුආරච්චි මහතාගේ උපදෙස් මත නිතිඥ ජේ.සී වැලි අමුණ මහතා පෙත්සම්කාරිය වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s14031910</link>
    <topic>ඇෆ්ගනිස්තානය - බංග්ලාදේශය ජය ගනිති</topic>
    <author/>
    <content>විස්සයි 20 ලෝක කුසලාන ක්‍රිකට් තරගාවලියේ ඊයේ පැවැති මූලික වටයේ තරගවලින් ජයග්‍රහණ හිමිකර ගැනීමට ඇෆ්ගනිස්තානය හා බංග්ලාදේශ කණ්ඩායම සමත්වුහ. ඇෆ්ගනිස්තානය කඩුලු 7කින් හොංකොං කණ්ඩායම පරාජයට පත්කළ අතර බංග්ලාදේශය හමුවේ නේපාලය කඩුලු 8කින් පරාජයට පත්විය.මොහම්මඩ් ෂෙසාඩ් හා සෆියුල්ලාගේ විශිෂ්ට පිතිහරඹයන් හේතුවෙන් චිතගොං හිදී ඊයේ දිනයේ පළමුව පැවැති තරගයෙන් හෙංකොං පිලට එරෙහිව කඩුලු 7ක ජයක් ඇෆ්ගනිස්තානයට හිමිවුණි.හොංකොං පිල ලබාදුන් ලකුණු 154ක ජයග්‍රාහී ඉලක්කය හඹාගිය ඇෆ්ගනිස්තානය තරගය ජයගත්තේ කඩුලු 3ක් දැවී තිබියදී තවත් පන්දු 12ක් ඉතිරිකර ගනිමිනි.ඇෆ්ගනිස්තානය වෙනුවෙන් මොහම්මඩ් ශෙසාඩ් පන්දු 53කින් ලකුණු 68ක් රැස්කිරීමට සමත්විය. තරගයේ වීරයාද වු ඔහු ඊට හතරේ පහර 6ක් හා හයේ පහර 3ක් එල්ල කර තිබිණි.ලකුණු 116දී තෙවැනි කඩුල්ල බිඳ වැටීමෙන් පසු පිටියට පිවිසි සෆියුල්ලා වේගවත් පිතිහරඹයක් දියත් කරමින් ඇෆ්ගනිස්තානයට ජයගෙන ආවේය.පන්දු 24කට මුහුණදුන් සෆියුල්ලා හතරේ පහර 5ක් හා හයේ පහර 3ක් සමගින් නොදැවී ලකුණු 51ක් රැස්කළේ තම ප්‍රථම මංගල විස්සයි20 අර්ධ ශතකය වාර්තා කරමිනි.පළමුව පන්දුවට පහරදුන් හොංකොං පිලේ වැඩිම ලකුණුලාභියාවු මාක් චැප්මන් ලකුණු 38ක් රැස්කළ අතර වකුස් බර්කට් ලකුණු 32 හා ජෙමි ඇටිකිංසන් ලකුණු 31ක් රැස්කළහ. පන්දු යැවීමේදී සයුර් ශද්රාන්, හමිසා හොටැක් හා මොහම්මඩ් නබි කඩුලු 2 බැගින් දවාලුහ.මේ අතර ඊයේ රාත්‍රියේ නේපාලය සමග ධකාහිදී පැවැති තරගයෙන් කඩුලු 8ක පහසු ජයක් හිමිකර ගැනීමට බංග්ලාදේශ පිල සමත්විය. බංග්ලාදේශයේ ආරාධනයෙන් පළමුව පන්දුවට පහරදුන් නේපාලය කඩුලු 5ක් දැවී ලකුණු 126ක් රැස්කළ අතර ඕවර 15.3කදී කඩුලු 2ක් දැවී තරගයේ ජය හිමිකර ගැනීමට බංග්ලාදේශයට හැකිවිය.ලකුණු 127 ඉලක්කය හඹායෑම ඇරැඹු බංග්ලාදේශ පළමු කඩුල්ලට ලකුණු 63ක් එක් කිරීමට ටම්මි ඉක්බාල් (30) හා අනාමුල් හක් සමත්විය. එනාමුල් හක් දැවී ගියේ පන්දු 33කදී ලකුණු 42ක් රැස් කිරීමෙනි.එනාමුල් දැවී යෑමෙන් අනතුරුව පිටියට පිවිසි ෂකිබ් අල් හසන් වේගවත් ඉනිමක් දියත් කරමින් බංග්ලාදේශයට ජය හිමිකර දුන්නේය. ශක්ති ගුචන් යැවු 15 ඕවරයෙන් හයේ පහර 3ක් සමගින් ලකුණු 20ක් උදුරාගැනීමට ෂකිබ් සමත්විය. හතරේ පහරක් හා හයේ පහර 4ක් එල්ල කරමින් නොදැවී ලකුණු 37ක් රැස්කළ ෂකිබ් ඒ සඳහා වැය කළේ පන්දු 18ක් පමණි.නේපාලය වෙනුවෙන් නායක පාරස් කඩ්කා ලකුණු 41ක් හා ශාරද් වෙසවිකාර් ලකුණු 40ක් රැස් කළේය. දෙදෙනා එක්ව සිවුවැනි කඩුල්ලට ලකුණු 75ක සබඳතාවක් පිහිටුවීම හේතුවෙන් නේපාලයට ලකුණු 126ක සීමාවට ලගාවීමට හැකිවිය. පන්දු යැවීමේදී අල් අමීන් හොසේන් කඩුලු 2ක් දවාගත්තේය. තරගයේ වීරයා ලෙස අල් අමීන් හොසේන් නම් කෙරිණි.ලකුණු සාරාංශයහොංකොං-153/8 (ඕවර 20) මාක් චැප්මන් 38, වකුස් බර්කට් 32, ජෙමි ඇටිකිංසන් 31ඇ‍ෆ්ගනිස්තානය-154/3 (ඕවර 18) මොහම්මඩ් ශෙෂාඩ් 68, සෆීයුල්ලා නොදැවී 51නේපාලය-116/5 (ඕවර 20) පාරස් කච්කා 441, ශාරද් වෙසවිකාර් 40බංග්ලාදේශය-132/2 (ඕවර 15.3) අනාමුල් හක් 42, ෂකිබ් අල් හසන් නොදැවී 37පුහුණු තරගවිස්සයි20 ලෝක කුසලාන ක්‍රිකට් තරගාවලියට පෙර බංග්ලාදේශයේ ධකා හිදි ඊයේ පැවැති පුහුණු තරගවලින් ජයග්‍රහණ හිමිකර ගැනීමට බටහිර ඉන්දීය කොදෙව් හා දකුණු අප්‍රිකානු කණ්ඩායම් සමත්විය.එංගලන්තය සමග ඊයේ පස්වරුවේ පැවැති තරගයේදී කොදෙව් කණ්ඩායම කඩුලු 7ක පහසු ජයක් හිමිකර ගත්තේය. පළමුව පන්දුවට පහරදුන් එංගලන්ත කණ්ඩායම කඩුලු 7ක් දැවී ලකුණු 131ක් රැස්කළ අතර කොදෙව් කණ්ඩායම ඕවර 16.1කදී කඩුලු 3ක් දැවී පහසු ජයක් හිමිකර ගත්තේය.ක්‍රිස්ගේල් නොදැවී ලකුණු 58ක් රැස්කළ අතර ඊට පන්දු 38කදී හතරේ පහර 6ක් හා හයේ පහර 2ක් ඇතුළත් විය. ඩෙවේන් ස්මිත් ලකුණු 36ක් රැස් කළේය. පළමුව පන්දුවට පහරදුන් එංගලන්තය වෙනුවෙන් නායක ඉයන් මෝගන් පන්දු 42කින් ලකුණු 43ක් වාර්තා කළේය.බංග්ලාදේශ ඒ කණ්ඩායම සමග ඊයේ රාත්‍රියේ පැවැති තරගයෙන් කඩුලු 5ක ජයක් හිමිකර ගැනීමට දකුණු අප්‍රිකාව සමත්විය.බංග්ලාදේශ ඒ කණ්ඩායම සියල්ලන් දැවී ලකුණු 116ක් රැස්කළ අතර දකුණු අප්‍රිකාව තරගයේ ජය හිමිකරගත්තේ කඩුලු 5ක් පමණක් අහිමිකර ගනිමිනි.ෆර්හාන් බෙහර්ඩීන් ලකුණු 36ක් රැස්කළ අතර ඇල්බි මෝකල් පන්දු 12කින් නොදැවී ලකුණු 27ක් රැස්කිරීමට සමත්විය.දකුණු අප්‍රිකානු පිලේ ආරාධනයෙන් පළමුව පන්දුවට පහරදුන් බංග්ලාදේශ ඒ කණ්ඩායම වෙනුවෙන් වැඩිම ලකුණු රැස්කිරීමට මුක්තාර් අලි සමත්විය. ඔහු පන්දු 20කින් නොදැවී ලකුණු 35ක් රැස් කළේ හතරේ පහර 4ක් හා හයේ පහර 2ක් සමගිනි. ජුනයිඩ් සිද්දික් ලකුණු 29ක් රැස් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s1403192</link>
    <topic>සියනෑ තරු ආරාධිත වොලිබෝල් අවසන් පූර්ව තරග 22දා</topic>
    <author/>
    <content>ගම්පහ සියනෑතරු වොලිබෝල් ක්‍රීඩා සමාජය මෙහෙයවනු ලබන ජේ.ජී ජිනදාස අනුස්මරණ ආරාධිත වොලිබෝල් තරගාවලියේ අවසන් පූර්ව තරග ලබන 22 දා පැවැත්වේ.වරාය අධිකාරි පිල, දුම්රිය දෙපාර්තුමේන්තු කණ්ඩායම, ගුවන් හා යුද හමුදා කණ්ඩායම් මෙවර අවසන් පූර්ව තරග සඳහා සුදුසුකම් ලබා සිටිති.මෙහි අවසන් මහා තරගය ලබන 23දා පස්වරුවේ පැවැත්වීමට නියමිතය. මේ තරගාවලියේ ජයග්‍රාහී කණ්ඩායමට ජේ.ජී.ජිනදාස අනුස්මරණ කුසලානය සමග මුදලින් රුපියල් 50,000ක මුදලක් හිමිවන අතර අනුශූරයන්ට රුපියල් 30,000ක් ද, තෙවැනි ස්ථානයට රුපියල් 20,000ක් ද හිමිවේ.තරගාවලියේ සිවුවැනි ස්ථානයට ද රුපියල් 15,000ක මුදලක් පිරිනැමීමට සංවිධායක මණ්ඩලය කටයුතු යොදා තිබේ. මීට අමතරව තරගාවලියේ විශේෂ දක්ෂතා දක්වන ක්‍රීඩකයන්ට ද ත්‍යාග පිරිනැමෙන බව සංවිධායක මණ්ඩලය දැනුම් දෙයි. සියලු තරග ගම්පහ ඔරුතොට පාරේ සියනෑතරු ක්‍රීඩා පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s1403199</link>
    <topic>සහන් විජේරත්නගෙන් ශතකයක්</topic>
    <author/>
    <content>ශ්‍රී ලංකා ක්‍රිකට් ආයතනය මෙහෙයවන අන්තර් සමාජ ප්‍රිමියර් ලීග් තරගමාලාවේ පළඟ ශූරතා තරග වටයේ බදුරඑළිය ක්‍රීඩා සමාජයට එරෙහිව විශිෂ්ට ශතකයක් රැස් කිරීමට හලාවත මේරියන්ස් ක්‍රීඩා සමාජයේ නායක සහන් විජේරත්න සමත්විය.නායකත්වයේ ඉනිමක් ක්‍රීඩා කළ සහන් හලාවත මේරියන්ස් පළමු ඉනිමේ දී ලකුණු 156ක් රැස් කළේය. ඔහුගේ ඉනිමට හතරේ පහර 21ක් සහ හයේ පහර2ක් ඇතුළත් විය. ඔහුට අනගි සහයක් ලබාදුන් කංචන ගුණවර්ධන ලකුණු 115ක් රැස් කිරීමට සමත්විය.හලාවත මේරියන්ස් දෙවැනි ඉනිමේ දී ද ලකුණු 78ක් රැස් කිරීමට සහන් විජේරත්න සමත්විය. මේ තරගයෙන් හලාවත මේරියන්ස් පිලට පළමු ඉනිමේ ජයක් අත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s1403193</link>
    <topic>සංචිතගත ක්‍රීඩකයන්ගේයෝග්‍යතා පරික්ෂණ 22දා</topic>
    <author/>
    <content>ශ්‍රී ලංකා මලල ක්‍රීඩා සංගමයේ සියළුම මලල ක්‍රීඩා පුහුණු සංචිතවලට අයත් ක්‍රීඩක ක්‍රීඩිකාවන් සඳහා පවත්වන ශරීර යෝග්‍යතා පරික්ෂණය මේ මස 22වැනිදා දියගම මහින්ද රාජපක්ෂ ක්‍රීඩා සංකීර්ණයේදී පෙ.ව.7.00 ආරම්භ වේ.මෙදිනට සංචිතගත ක්‍රීඩක ක්‍රීඩිකාවන්ගේ සහභාගිත්වය අනිර්වාර්යය බව ශ්‍රී ලංකා මලල ක්‍රීඩා සංගමය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s1403194</link>
    <topic>සර්ෆින් අවසන් තරගය අරුගම්බේ දී</topic>
    <author>අහංගම සමූහ සහ ඉමදූව සමූහ</author>
    <content>කොළඹ රෙඩ්බුල් ආයතනයේ මෙහෙයවීමෙන් නැ‍ඟෙනහිර ආරුගම්බේ කණ්ඩායමක් සහ දකුණේ කණ්ඩායමක් අතර දියමත පිහිනීමේ තරගයක් (සර්ෆින්) පසුගියදා අහංගම කබලාන මුහුදු තීරයේ දී පැවැත්වුණි.මේ කණ්ඩායම් දෙක අතර අවසාන තරගය මේ වසරේ අගෝස්තු මාසයේදී ආරුගම්බේ මුහුදේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s1403195</link>
    <topic>මාතලේ අන්තර් විද්‍යාලයීය බාලිකා ක්‍රිකට් හෙට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ අධ්‍යාපන කලාපීය අන්තර් විද්‍යාලයීය බාලිකා සැහැල්ලු පන්දු ක්‍රිකට් තරගාවලිය හෙට (20) මාතලේ හින්දු විද්‍යාලයීය ක්‍රීඩාංගණයේදී පැවැත්වේ.මාතලේ කලාප අධ්‍යාපන අධ්‍යක්ෂ මහින්ද එස්.යාපා මහතාගේ උපදෙස් මත සහකාර අධ්‍යාපන අධ්‍යක්ෂ (ක්‍රීඩා) ධම්මික හේවාවසම් සහ ක්‍රීඩා සම්බන්ධීකරණ නිලධාරි දන්ත මාරපන මහත්වරුන්ගේ අධීක්ෂණයෙන් ක්‍රීඩා උපදේශිකා මලික් නිහාර් මහත්මිය විසින් මේ තරගාවලිය සංවිධාන කරයි.ශ්‍රී සංඝමිත්තා නිවාස ක්‍රීඩාමාතලේ ශ්‍රී සංඝමිත්තා බාලිකා ජාතික පාසලේ නිවාසාන්තර ක්‍රීඩා උළෙල හෙට (20) මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ. තරගාවලියේ ප්‍රධාන ආරාධිතයා ලෙස විශ්‍රාමික ජ්‍යෙෂ්ඨ නියෝජ්‍ය පොලිස්පති ඩබ්.එම්.එම්.ඩබ්.ධර්මරත්න වීරතුංග සහ විශේෂ ආරාධිතයා ලෙස මාතලේ කලාප අධ්‍යාපන අධ්‍යක්ෂ මහින්ද එස් යාපා මහත්වරු සහභාගි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s1403196</link>
    <topic>කෞෂාල්, කිත්රුවන්, දිල්රුවන්අද පානදුරෙන් උපහාර ලබති</topic>
    <author/>
    <content>පාකිස්තානය හා බංග්ලාදේශය සමග පසුගියදා ශ්‍රී ලංකා කණ්ඩායම සහභාගි වූ ටෙස්ට් තරගවල දී විශිෂ්ට දස්කම් දැක්වූ ක්‍රීඩකයන් වන කෞෂාල් සිල්වා, දිල්රුවන් පෙරේරා සහ කිත්රුවන් විතානගේට උපහාර පිරිනැමීමේ උත්සවය අද (19) පස්වරු 3.00ට පානදුර නගර ශාලාවේ දී පැවැත්වේ.පානදුර ක්‍රිකට් පුහුණු පාසලෙන් සිය ක්‍රිකට් දිවිය ඇරැඹූ මේ ක්‍රීඩකයන් පසුව පානදුර ශ්‍රී සුමංගල විදුහලෙන් සිය ක්‍රිකට් දිවිය ඔප් නංවා ගත්හ.ඔවූහූ පානදුර ක්‍රිකට් පුහුණු පාසලේ අධ්‍යක්ෂක හා ශ්‍රී සුමංගල විදුහලේ ක්‍රිකට් පුහුණුකරු ලෙස වසර 25කට අධික කාලයක් සේවය කළ ක්‍රිකට් විශේෂඥ පුහුණුකරු පී.පී.සිල්වා මහතා යටතේ පුහුණුව ලැබූහ. අනතුරුව කෞෂාල් සිල්වා ගල්කිස්ස සාන්ත තෝමස් විදුහලට එක්වූ අතර කිත්රුවන් විතානගේ කොළඹ රාජකීය විදුහලට එක්විය.පානදුර ක්‍රිකට් සමාජයේ විධායක කමිටුව සංවිධානය කරන මේ උපහාර උත්සවයේ දී එම ක්‍රීඩා සමාජයේ සභාපති අසෝක ගුණරත්න, ලේකම් අතුල වීරසිංහ මහත්වරුන් විසින් ක්‍රීඩකයන් පිළිගනු ලබන අතර නගර මධ්‍යයේ සිට නගර ශාලාව වෙත කැටුව යාමට නියමිතය.අනතුරුව පානදුර නගර සභාවේ හිටපු සභාපති නන්දන ගුණතිලක හා වැඩ බලන සභාපති රියන්සි ප්‍රනාන්දු මහත්වරුන් ක්‍රීඩකයන් පිළිගැනීමට නියමිතය. හිටපු ක්‍රීඩකයන් වන තිස්ස ඉලේපෙරුම, රවීන් වික්‍රමරත්න, දොන් අනුරසිරි හා චාමර සිල්වා සමග ක්‍රිකට් පුහුණුකරුවන් වන නෙල්සන් මෙන්ඩිස් මහතා ද, පානදුර ක්‍රීඩා සමාජය නියෝජනය කළ අනුරුත් අබේරත්න, සමන් කුමාර හා විජිත දේශප්‍රිය මහත්වරුන් ද මේ අවස්ථාවට එක්වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s1403197</link>
    <topic>රුහුණු නිල් මහ සටන 21දා ඇරැඹේ</topic>
    <author>ජයසිරි පේදුරුආරච්චි - ගන්දර සමූහ මාතර විශේෂ, මාතර ක්‍රීඩා</author>
    <content>මාතර සාන්ත ‍තෝමස් විදුහල සහ සාන්ත සර්වේශස් විදුහල අතර 114 වැනි වරට පැවැත්වෙන “රුහුණු නිල් මහා සටන“ තුන්දින ක්‍රිකට් තරගය මේ මස 21,22 හා 23 දිනයන්හි මාතර උයන්වත්ත ක්‍රීඩාංගණයේදී පැවැත්වේ.ශ්‍රී ලංකා 19න් පහළ කණ්ඩායමේ සාමාජිකයකු හා තුන්වන වසරේ වර්ණලාභියෙකු හෂාන් විමර්ශන සාන්ත තෝමස් කණ්ඩායමේ නායකත්වය දරයි. දකුණතින් පිතිකරුවකු මෙන්ම දකුණතින් වේගපන්දු යවන ඔහු මෙවර තරගමාලාවේ තරග 5 කදී කඩුළු 23 ක් හා ලකුණු 201 ක් ලබාගෙන ඇත. සාන්ත සර්වේශස් පිලේ නායකයා ලෙස ඩිල්ශාන් සංජික රිද්ම කටයුතු කරයි.පස්වන වසරේ වර්ණලාභියෙකු ඔහු මෙවර තරගවාරයේදී ශතක දෙකක් හා අර්ධ ශතක තුනක් සමග ලකුණු 696 ක් ලබා ඇති අතර පන්දු යැවීමේදී කඩුළු 05 බැගින් අවස්ථා 03 ක ලබා කඩුළු 52ක් ලබා ඇත.සාන්ත තෝමස් පිලේ උප නායකත්වය දරණ නෙවිදු උදේශ් තුන්වන වසරේ වර්ණලාභියෙකි. ඔහු තුන් ඉරියව් දක්ෂතා දක්වන ක්‍රීඩකයෙකි.දකුණතින් පාදඟ පන්දු යවන අතර දකුණතින් පිත්ත හසුරුවයි. මෙවර තරග මාලාවේදී කඩුළු 23 ක් හා ලකුණු 434 ක් ලබා ඇත. මෙවර තරගාවලියේ ලකුණු 1285ක් රැස්කරගෙන සිටින ලසිත් ලක්ෂාන් කණ්ඩායමේ සිටින ජ්‍යෙෂ්ඨතම ක්‍රීඩකයායි.විදත් ජයනිදු, රුසිරු අක්ෂය, ඔසඳ චමුපති, මොහොමඩ් සස්නි, ප්‍රින්ස් දළුගොඩ පිතිකරන අංශය ශක්තිමත් කරයි. නිමන්ත කවීෂ්වර, දිෂ්මි ක්‍රිෂාන් තුන්ඉරියව් දක්ෂතා සහිතව කණ්ඩායමට එක්වෙති. දිලීප් තාරක කඩුලු 77ක් ලබාගනිමින් පන්දු යැවූමේ අංශය ශක්තිමත් කරයි.පළමු වසරේ වර්ණලාභින් වන හේෂාන් හසංක, සසිදු නිශංක, තරුෂ කාවින්ද, අකිල තිවංක හා නිපුන් අඛලංක කණ්ඩායමේ සෙසු ක්‍රීඩකයෝය.සාන්ත සර්වේසස් පිලේ උප නායක රුචිර ජයතුංග කණ්ඩායමේ අරම්භක පන්දු යවන්නාය. පස්වැනි වසරේ වර්ණලාභී ක්‍රීඩකයකු වන රුචිර පන්දු යැවීමේදී කඩුළු 20ක් බිඳහෙලා ඇති අතර පිතිකරුවෙකු ලෙසින් ලකුණු 300 සීමාව පසුකර ඇත.තුන් ඉරියව් ක්‍රීඩක අශේන් දිමන්ත තුන්වන වසරේ වර්ණලාභියෙකි. අරම්භක පිතිකරු ලෙස කටයුතු කරන මොහු අර්ධ ශතක 03ක් සමග ලකුණු 450 සීමාවට ලගාවී ඇති අතර කඩුළු 05 බැගින් අවස්ථා තුනක් ඇතුළු කඩුළු 46 ක් බිඳහෙලා ඇත. ලෝචන රුවීන් මොහොට්ටි, දිල්ෂාන් මධුසංක, රමේෂ් නිමන්ත, විශ්ව මයන්ත, තුශාන් එරංග, රන්දික පිතිකරුණ අංශයෙන් දායක වෙති.තුන්වන වසරේ වර්ණලාභී චානුක දිල්ශාන්, දෙවන වසරේ වර්ණලාභී රජන්ත චන්දුල හා පළම වසරේ වර්ණලාභීන් වන තිලාන් ප්‍රසන්න තුමාර, චතුර ජයවික්‍රම, යුරාන් රමේෂ්, ගිහාන් දිල්රුක්, නිමන්ත පෙරේරා, චමිල් ධනංජය, සචිරු ධනංජය, ඉසුරු උදයංග එක්වන අතර රමේෂ් මධුෂාන්, සඳරු නෙත්මිණ හා මනුක ප්‍රභාත් කණ්ඩායමේ සෙසු ක්‍රීඩකයෝ වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=s1403198</link>
    <topic>ඌවේ රන් ගැටුම 21-22 බණ්ඩාරවෙල දී</topic>
    <author>සොරණාතොට සමූහ සහපස්සර සමූහ</author>
    <content>බණ්ඩාරවෙල මධ්‍ය මහා විදුහල සහ බණඩාරවෙල සාන්ත ජෝශප් විදුහල අතර 17 වැනි වරට පැවැත්වෙන 'ඌව රන් ගැටුම' මහා ක්‍රිකට් තරගය මේ මස 21-22 දෙදින බණඩාරවෙල නගර සභා ක්‍රීඩාංගණයේදී පැවැත්වේ.මෙතෙක් පැවැති තරග 16න් තරග දෙක බැගින් ජයගැනීමට විදුහල් දෙක සමත්ව ඇති අතර අනෙක් තරග 12 ජය පරාජයෙන් තොරව නිමාවට පත්වී තිබේ.සාන්ත ජෝශප් කණ්ඩායමේ නායකයා ලෙස ජී.නාලන්ද කටයුතු කරන අතර කණ්ඩායමේ නිත්‍ය කඩුලු රකින්නා වේ. සිවුවැනි වසරේ වර්ණලාභියකු වන අකිල සමන්ප්‍රිය උපනායකයා ලෙස කටයුතු කරයි.දකුණත් මද වේගපන්දු යන්නකු මෙන්ම වමත් පිතිකරුවකු වන සහන් පසිඳු ජයසිංහ බණඩාරවෙල මධ්‍ය මහා විදුහල් කණ්ඩායම මෙහෙයවන අතර තේමිය භන්රශ්මි පටබැඳි උපනායකත්වය දරනු ලබයි.බුද්ධික චාමර, සුජිත් කල්ප තුන් ඉරියව්වෙන් සාන්ත ජෝශප් පිල ශක්තිමත් කරන අතර ප්‍රසාද් ඉඳුනිල් ප්‍රධාන වේග පන්දු යවන්නා වේ.මධ්‍ය මහා විදුහලේ දෙමින්ත ප්‍රභාත්, කසුන් අන්ජන, නිලුපුල් එදරිසූරිය තුන් ඉරියව් දක්ෂතා සමගින් ඉදිරියෙන් පසුවෙති.  .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=f1403191</link>
    <topic>අපි කාටවත් යටත් වෙන්නේ නැහැ</topic>
    <author>සාකච්ඡා කෙළේ උමේෂා සිරිවර්ධන</author>
    <content>හම්බන්තොට දිස්ත්‍රික්කයෙන් පාර්ලිමේන්තුවට පිවිස වර්තමාන ආපදා කළමනාකරණ ඇමැති ධූරය උසුලන මහින්ද අමරවීර මහතා දකුණේ සංවර්ධනය රටේ දේශපාලන වාතාවරණය හා පළාත් සභා මැතිවරණයේ වත්මන් මුහුණුවර ගැන දිනමිණ සමග සිදුකළ සංවාදයකි මේ* දකුණ සහ බස්නාහිර පළාත් සභා මැතිවරණයට තව දින කිහිපයයි. මෙතෙක් පැවැති මැතිවරණවලදී ලබාගත් ඡන්ද ප්‍රතිශතයට වඩා ඉහළ ප්‍රතිශතයක් ලබාගැන්ම ආණ්ඩුවේ උත්සාහයයි. මේ සඳහා විශේෂ වැඩපිළිවෙළක් දියත් කළාද...?“මේ රට උගත්, බුද්ධිමත් ජනතාවක් ඉන්න රටක්. ජනතාව දන්නවා ‍ රටට ආදරය කරන ජනතා නියෝජිතයන් කවුද කියලා. ඒ අනුව ජනතාව තීරණය කරනවා තවදුරටත් මේ රට බාරදිය යුත්තේ කුමන දේශපාලන පක්ෂයට ද කුමන ජනතා නියෝජිතයන්ට ද කියලා. වත්මන් රජයට වඩා පෙර පැවැති කිසිදු රජයක් මේ තරම් රට සංවර්ධනය කළේ නැහැ.එහෙම වුණානම් අපි අද ඒ සංවර්ධන ප්‍රතිඵල බුක්තිවිඳින්න ඕන. ජනතාව දන්නවා මේ රට සංවර්ධනය වුණේ වත්මන් රජය යටතේ බව. රටට ආදරය කරන ජනතාව පෙරට වඩා අපි සමඟ අත්වැල් බැඳගන්න බව අපි දන්නවා. ඒ නිසාම මැතිවරණ ඉලක්ක කරගත් විශේෂිත වූ වැඩපිළිවෙළක් ක්‍රියාත්මක කිරීමට ආණ්ඩුවට කිසිම වුවමනාවක් නැහැ.”* සංවර්ධනය හම්බන්තොටට පමණක් සීමාවෙලා කියලා විපක්ෂය කියනවා. හම්බන්තොට නියෝජනය කරන ජනතා නියෝජිතයකු ලෙස මේ පිළිබඳ ඔබගේ අදහස.....“මීට කලකට පෙර ඇතැම් දඬුවම් පත්වීම් පවා ලබාදුන්නෙ හම්බන්තොට දිස්ත්‍රික්කයට.ඒ තරමටම එදා හම්බන්තොට දුෂ්කරයි. අපේ වචනයෙන් කියනවානම් ඉස්සර ගමට කැකිරි තමයි. හම්බන්තොට දිස්ත්‍රික්කය කේන්ද්‍ර කරගනිමින් දැවැන්ත සංවර්ධනයක් සිදුවුණා. බදුල්ල, පොළොන්නරුව වගේ පළාත්වල වරායක් හදන්න බැහැ. අනෙක එක්සත් ජාතික පක්ෂය තමයි හම්බන්තොට වරායකට සුදුසු බව මුලින්ම තීරණය කළේ.ඒ යෝජනාව අවුරුදු තිහකට වඩා පැරණියි. එක්සත් ජාතික පක්ෂය අපිව පාර්ලිමේන්තුවට ගෙන්වලා වරාය සැලසුම් පිළිබඳව අපිව දැනුවත් කළා. අපි ඒ වනවිට විරුද්ධ පක්ෂයේ හිටියත් රටේ සංවර්ධන වැඩකටයුතුවලට පූර්ණ සහයෝගය ලබා දුන්නා. අද විරුද්ධ පක්ෂය වගේ රටේ සංවර්ධන වැඩකටයුතුවලට අපි එදා එරෙහි වුණේ නැහැ.”“නමුත් එදා ඒ සැලැස්ම ක්‍රියාත්මක කරන්නට ඔවුන්ට හැකියාවක් ලැබුණෙ නැහැ. වත්මන් ජනාධිපතිතුමා ඒ සියලු සැලසුම් ඉතා සාර්ථකව ප්‍රායෝගිකව ක්‍රියාවට නැංවූවා.ඒක තේරුම් නොගත් පිරිසක් මේවා විවේචනය කළාට බුද්ධිමත් ජනතාවට ඉතා හොඳින් ඒ හැමදේම තේරෙනවා. අන්තර් ජාතික ගුවන්තොටුපළ සහ ක්‍රීඩාංගණය ප්‍රදේශයේ පවතින සම්පත් ප්‍රයෝජනයට අරගෙන ඉදිකෙරුණා.”“යුද්ධය අවසන්වීමත් සමඟ නැගෙනහිර උදානය, උතුරු වසන්තය වැනි ව්‍යාපෘතී ආරම්භ කළා. ඊට සමඟාමීව රටේ සියලු පළාත්වල සංවර්ධන වැඩපිළිවෙළ ආරම්භ කළා. රට මැදින් අධිවේගී මාර්ග පද්ධතියක් නිර්මාණය කරලා තියෙනවා. සෑම දිස්ත්‍රික්කයකම ප්‍රධාන සංවර්ධන ව්‍යාපෘති ක්‍රියාත්මක වනවා. ඒ මඟින් මුළු රටම සංවර්ධනය වන බව පැහැදිලිවම කිවයුතුයි. ඒ අනුව කිසිවකුටත් කියන්න බැහැ සංවර්ධනය හම්බන්තොටට පමණක් සීමා වූ බව.”* විපක්ෂය නගන චෝදනාවක් තමයි පාරවල් හැදුනට රටේ කිසිදු සංවර්ධනයක් නැහැ කියන එක...“අපේ රටේ ඇතැම් දේශපාලන නායකයන් අහනවා පාරවල් හදන්නෙ කන්නද කියලා. හැබැයි එහෙම අහලා ඔවුන් එම මාර්ග පද්ධතිවලින් බොහෝ පල ප්‍රයෝජන ගන්නවා.”“පසුගිය කාලවකවානුවේ රටේ ඉතා ශීඝ්‍රයෙන් මහාමාර්ග පද්ධතිය සංවර්ධනය කෙරුණා. ඕනෑම රටක මාර්ග පද්ධතිය සංවර්ධනය කළේ නැත්නම් කිසිදු සංවර්ධන සැලැස්මක් ගමට ගෙනියන්න බැහැ. කොරියාවෙ මාර්ග පද්ධතිය සංවර්ධනයේදී විශාල ලෙස විරෝධතා එල්ල වුණා. ඇතැම් පුද්ගලයන් පවුල් පිටින් මාර්ගවල නිදා ගනිමින් විරෝධතා පළ කළා.නමුත් එම පාලකයන් ඒ රටේ සංවර්ධනය අතරමඟ නතර කරලා දැම්මෙ නැහැ. අද ඒ විරුද්ධ වුණ ජනතාවම සංවර්ධනයට ප්‍රශංසා කරනවා. කවුරු මොනවා කිව්වත් ජනතාව දන්නවා රට තුළ ශීඝ්‍ර දියුණුවක් සිදුවෙලා තිබෙනවා කියලා.”“කොළඹ නගර අලංකරණ ව්‍යාපෘති, අඩු ආදායම්ලාභී පවුල් සඳහා නව නිවාස ලබාදීම් අඛණ්ඩව සිදු කෙරෙනවා. ඇත්ත ඇති සැටියෙන් දකින්නට නොහැකි විපක්ෂය රටේ සංවර්ධන වැඩ පිළිවෙළ විවේචනය කරනවා. නමුත් රටට ආදරය කරන පුද්ගලයින් නම් ඒවා විකෘති කරන්න උත්සාහ ගන්නෙ නැහැ”* ආණ්ඩුවේ ඇමැතිවරුන්ට පොදු මතයක් නැහැ කියන එක විපක්ෂයේ තවත් චෝදනාවක්...?“ආණ්ඩුව නිර්මාණය වෙලා තිබෙන්නෙ පක්ෂ කිහිපයක එකතුවකින් ඔවුන්ට තම තමන්ගෙ පෞද්ගලික මතවාද ඉදිරිපත් කරන්නට අයිතියක් තිබිය යුතුයි. ඒ නිසා මම හිතන්නෙ නැහැ පොදු මතයක හිඳිමන් ඔවුන් කටයුතු කළ යුතු බවට. විවිධ මාධ්‍ය ආයතනයන්ට ප්‍රකාශ නිකුත් කරමින් ආණ්ඩුව විවේචනය කරන ඇතැම් ඇමැතිවරුන් කැබිනට් රැස්වීම්වලදී ගැටලු සම්බන්ධව කිසිදු කතා බහක් නැහැ. යම් ගැටලුවක් තිබෙනවා නම් එවැනි අවස්ථාවක ඒ පිළිබඳ කතා කළ යුතුයි. ඔවුන්ට යුතුකමක් තිබෙනවා ජනාධිපතිතුමා සමඟ හිඳිමින් ඒ සංවර්ධන ව්‍යාපෘති පිළිබඳ අදහස් හුවමාරුවකට.* එළඹිලා තිබෙන්නෙ නියං සමයක්. තව දින කිහිපයකින් වර්ෂාව ලැබෙන්න පුළුවන්. ඒ අනුව නියං ආධාර ලැබෙන්නෙ වැසි සමයට.... ජනතාව තුළ තිබෙන මේ මතය විෂයභාර ඇමැතිවරයා විදියට විග්‍රහ කරන්නෙ කොහොමද?“යම් ආපදාවකදී පළමුවෙනි කෑමවේල සිටම ජනතාවට සහනාධාර ලබලා දෙන්න මේ වෙනකොටත් ප්‍රතිපාදන වෙන්කරලා තිබෙනවා. ඒ දිනය රජයේ නිවාඩු දිනයක් නම් පෞද්ගලික ආයතනයකින් හෝ භාණ්ඩ මිලදී ගෙන ජනතාවට ලබාදෙන්න කියලා අපි බලධාරීන්ට උපදෙස් දීලා තිබෙනවා.”ආපදාවනට පත්වූවන්ට නැවත නිවාස ලබාදීමේදී යම් ප්‍රමාදයක් සිදුවෙන බව අපි පිළිගන්නවා. ඒකට හේතුවක් තිබෙනවා. යම් ආපදාවකදී පූර්ණ ලෙස නිවාස අහිමිවූ, අර්ධහානි වූ නිවාස හිමියන්ගේ තොරතුරු ලබාගැනීමේදී කාලයක් ගතවනවා. පසුව එම තොරතුරු ප්‍රාදේශීය ලේකම්වරු මඟින් කොළඹ ගෙනැවිත් ඊට අදාළ ප්‍රතිපාදන වෙන්කරවා ගැනීමේදී යම් ප්‍රමාදයක් සිදුවනවා. ඒ හැරෙන්නට ජනතාවට ලබාදෙන සහනාධාරවල කිසිදු ප්‍රමාදයක් නැහැ.”* ශ්‍රී ලංකාවත් කලාපීය වශයෙන් අස්ථාවර කරන්න බටහිර මතවාදයක් ගොඩනැගිලා තිබෙනවා. රජයක් විදිහට එයට මුහුණ දෙන්නෙ කොහොමද?“යුද සමයේ දොළොස්දහසක පමණ ත්‍රස්ත සාමාජිකයන් ආරක්ෂක හමුදා වෙත බාර වුණා. බටහිර රටවල් කියන ආකාරයට අපට පාවිච්චිකළ යුතුව තිබුණෙ උණ්ඩ දොළොස් දහසක් පමණයි. නමුත් අපි එහෙම කළේ නැහැ. ආරක්ෂක හමුදා වෙත බාරවුණ සියලු ත්‍රස්ත සාමාජිකයන් පුනරුත්ථාපනය කළා. ඔවුන්ට දේශීය විදේශීය වශයෙන් රැකියා ලබාදෙන්නට කටයුතු කළා. ස්වයංරැකියා ආරම්භ කිරීමට සහයෝගය දැක්වූවා”“ලෝකයම පිළිගත් ත්‍රස්ත සංවිධානයක් වූ එල්.ටී.ටී.ඊ.ය පරාජය කරන්න පුළුවන් කියලා කිසිවකුත් සිතුවෙ නැහැ. නමුත් ජනාධිපතිතුමා ඒ අභියෝගය බාරගෙන එය සාර්ථකව අවසන් කළා. අපි මුළු ලෝකෙටම පාඩමක් කියලා දුන්නා. ඇමරිකාව වගේ ප්‍රබල රටකටවත් අල්කයිඩා වැනි ත්‍රස්ත සංවිධාන නවත්වන්නට තවමත් නොහැකිවී තිබෙනවා.”“අපේ රටේ සිංහල, දෙමළ, මුස්ලිම් කියලා බේදයක් නැහැ. රටක් වශයෙන් එකමුතුව අපි ජීවත්වනවා. නැවතත් රටේ ජාතිවාදය අවුස්සන්න බටහිර බලවේග ක්‍රියා කරනවා. ඔවුන්ට ඕනෙ අපිව යටත් කරගන්නට. අපේ ආරක්ෂක හමුදා සිරබාරයට ගන්න, බස් එකේ දුම්රියේ හැමතැනම බෝම්බ පිපිරවූ එල්.ටී.ටී.ඊ.යෙන් මේ රට මුදාගත් අවසන් දවස් කිහිපයේ පරීක්ෂණ වාර්තා ඔවුන් ඉල්ලනවා. අපේ ආරක්ෂක හමුදා ඔවුන්ට අත්අඩංගුවට ගන්න අපි ඉඩ තියන්නෙ නැහැ. යුද්ධයක් අවසන් කරලා රට තුළ සිදුවන දැවැන්ත සංවර්ධනය ඔවුන්ට දරාගන්නට බැහැ. කලාපීය වශයෙන් රට අස්ථාවර කිරීමයි ඔවුන්ගේ මූලික අරමුණ. අපි ඔවුන්ට යටත් වෙන්නෙ නැහැ. මේ හැම අභියෝගයකටම මුහුණ දෙන්න අපට ශක්තිය තියෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=f1403192</link>
    <topic/>
    <author>සංවාද සටහන සමදරා ජයසිංහ</author>
    <content>ජන්ම වාසනා ගුණය, ප්‍රතිභාව සහ සතතාභ්‍යාසය ඒකරාශි කොට ගනිමින් වෘත්තීය මාධ්‍ය ජීවිතයේ 21 වැනි වසර සපුරාලන ඔහු නුවන් නයනජිත් කුමාර ය. පුවත්පත් කලාවේදියකු, සිනමා ගවේෂකයකු, නිර්මාණකරුවකු සහ ලේඛකයකු ලෙස සමාජයේ උන්නතිය වෙනුවෙන් උඩුගංබලා පිහිනන මොහු වර්තමාන මාධ්‍ය කලාව නව දිශානතියකට යොමු කිරීමට උත්සාහ ගනිමින් සිටී. ඔහු වසර කිහිපයක් පුරා තමා ලබාගත් දැනුම අන්‍යයන් වෙනුවෙන් සමාජගත කිරීමේ ක්‍රියාදාමයේ 11 වැනි පියවර ලෙස සාහිත්‍ය කලා සංකතිකා’ දශක ද්වයක පත්‍ර කලා දිවියේ තෝරාගත් සංලාප සංහිතාව කෘතිය මේ මස 25 වැනිදා ජනගත කිරීමට සැදී පැහැදී සිටී. මේ කතාබහ ඒ නිමිත්තෙනි.* සාහිත්‍ය කලා සංකතිකා කිනම් විෂයක් කේන්ද්‍ර කරගත් කෘතියක් ද?පත්‍රකලාවේදියකු ලෙස 1992 – 2012 යන විසි වසර ඇතුළත මා පුවත්පත්වලට ලියූ සංලාප අතරින් තෝරාගත් ලිපි හතලිස් නවයක් එක්රැස් කර කළ කෘතියක් ලෙසයි මෙය පාඨකයා අතරට යන්නේ. එක් විෂයකට හෝ කිහිපයකට සීමා නොවී, විවිධ විෂයන් හි ප්‍රාමාණිකයන් ඒ ඒ විෂයන්ට අදාළව කළ සංලාප මෙහි ඇතුළත් වී තිබෙනවා. ඒ අතරින් බුදුදහම හා බෞද්ධ දර්ශනය, කිතුනු සාහිත්‍යය, හින්දු සමය, සාහිත්‍ය, කලා විචාර හා ඉතිහාසය, කලාව සහ දේශපාලනය, සිනමාව, සමාජ විද්‍යාව හා මානව විද්‍යාව සහ තවත් මාතෘකා රැසක් යටතේ කළ සාකච්ඡා මෙහි අන්තර්ගතයි.* පුවත්පතක පළවූ ලිපි, නැවත කෘතියකට ගැනීම කාලෝචිතද?මගේ විශ්වාසයට අනුව නම් එවැනි දෙයක් කිරීම වර්තමානයට අනුව වඩාත් වැදගත්. පුවත්පත් කලාවේ නියැළී සිටින්නකු ගැඹුරින් හැදෑරිය යුතුයි. එය ඕනෑම කලාවකට පොදුයි. ඕනෑම කලාවකට ආවේණික වූ ඥාන දහරාවන් තිබෙනවා. එහි රැඳී සිටින්නන් මෙය හැඳින ගත යුතුයි. එහෙත් අද සිදුවී තිබෙන්නේ එහි අනෙක් පැත්ත. අද කිසිදු නිර්මාණ කාර්යයක් නිවැරැදිව ඉටු කරගත නොහැකි, ස්වාධීන පෞරුෂයක් නොමැති විෂයට අදාළ දැනුම නොමැති අය විවිධ ක්ෂේත්‍රවල සිටිනවා.විශේෂයෙන්ම පුවත්පත් ඇතුළු ජනමාධ්‍ය කලාව තුළ. රටක මාධ්‍ය කියන්නේ වගකිවයුතු ක්ෂේත්‍රයක්. සමාජයක සිතුම් පැතුම්, ආකල්ප වෙනස් කළ හැකි, සමාජයක් උඩු යටිකුරු කළ හැකි ප්‍රබල දෙයක් ලෙසයි මම මාධ්‍ය දකින්නේ.එවැනි මාධ්‍ය කලාවක් තුළ පාඨකයා කියන්නේ දරුවන් වගේ. මාධ්‍යවේදියා කියන්නේ මේ දරුවන් යහමඟ ගෙනයන මවුපියන් වගේ. ඒත් අද තරුණ පරපුරේ මාධ්‍යවේදීන් මේ දේ අවබෝධ කරගෙන නැහැ. භාෂාව, ව්‍යාකරණානුකූලව, නිර්මාණශීලීව හැසිරවීම ගැන දන්නේ නැහැ.තමන් ලියන දේ ගැනවත් හරිහැටි අවබෝධයක් නැහැ. මේ නිසා අවසාන ප්‍රතිඵලය වන්නේ පාඨකයාට නීරස වූ, සාරවත් කරුණුවලින් තොර ලිපියක් කියවීමට ලැබීම පමණයි.ඒ නිසා පුවත්පත් සංලාපයක් මෙහෙයවිය යුත්තේ කෙසේද? අදාළ විෂය මතු කළ යුත්තේ කෙසේද? ශාස්ත්‍රීය ලෙස එම ලිපිය ලිවිය යුත්තේ කෙසේද? යන්න අවබෝධ කරගැනීම සඳහා මේ ග්‍රන්ථය උපකාරී වේවි. පුවත්පතක පළවූ ලිපියක් දිගුකල් පවතින්නේ නැහැ.කාලයත් සමඟ එය දුර්වර්ණ වී විනාශ වෙනවා. පත්‍රය පළවන මොහොතේ කියවා දැනුම ලබා ගැනීමට මිස දිගුකලක් සුරක්ෂිතව තබාගෙන සුරැකීමට පත්‍ර මාධ්‍ය උචිතවන්නේ නැහැ. ඒ නිසා හරවත් ලිපි එක්රැස් කරලා ග්‍රන්ථාරූඪ කිරීමෙන් මේ ලිපි සංරක්ෂණය ‍ෙවනවා. දැනුම හෝ තොරතුරු ලබා ගැනීමට අවශ්‍ය මොහොතක මේ කෘති කිරීමට පාඨකයාට අවකාශ ලැබෙනවා.* අද පරපුරේ මාධ්‍යවේදීන්ගේ දැනුම ප්‍රමාණවත් නැති බවට ඔබ චෝදනා කරනවා. ඔබත් නියෝජනය කරන්නේ ඒ පරපුරමයි.....අද තරුණ පරපුරේ මාධ්‍ය‍ෙව්දීන්ට දැනුම ලබා ගැනීමට ඕනෑකමක් නැහැ. පොතපත පරිශීලනය කරන අයත් අවමයි. භාෂාව පිළිබඳ නිවැරැදි අවබෝධයක් නැහැ. මේ නිසා අද මාධ්‍ය පරම්පරාව, කිසිවක් නොදන්නා පිරිසක් ලෙස හංවඩු ගැසිලා. පෙර පරම්පරාව අලුත් පරපුරට එසේ චෝදනා කළත් එය පරම්පරාවේ වරදක් නොවෙයි. කාලයක් තිස්සේ අපේ අධ්‍යාපන ක්‍රමයත් සමඟ වූ වරදක් ලෙසයි මා එය දකින්නේ. ජනමාධ්‍ය තුළ විතරක් නොවෙයි. අද බොහෝ ක්ෂේත්‍රවල සිටින අයට ඒ පිළිබඳ නිවැරැදි දැනුමක් නැහැ. මාධ්‍ය කලාව කියන්නේ උසස් කලාවක්. මනාව දයාවෙන් පිරිපුන් කලාවක්.ඒත් අද එය විනාශ වෙමින් පවතිනවා. තමන්ගේ රටේ භාෂාව ගැන හීනමානයක් ඇති එකම රට අපේ රට වෙන්න ඇති. ඒ තරම් භාෂාව විනාශ කරන අයයි වැඩිපුර ඉන්නේ.අද තරුණ මාධ්‍යවේදීන්ගේ ප්‍රධාන දුර්වල කමක් විදිහට ඉවසීම හා කැපවීම නැතිකම කිවහැකියි. තමන්ගේ ජනප්‍රියත්වය වෙනුවෙන් හෝ ලාභ අපෙක්ෂාවෙන් වගකීමක් නැතිව ඕනෑම දෙයක් කරාවි. ඒත් මතක තබා ගත යුතුයි. මාධ්‍යවේදීන් ලෙස කියන හෝ ලියන හැම වචනයකටම ‍ෙපාදු ජනතාවට අප වගකිව යුතුයි. අද ලියන ලිපිවල ශාස්ත්‍රීය ගැඹුරක් ඇත්තේම නැහැ. අද මාධ්‍ය කලාවට කඳ තිබුණාට ඔළුව අයින් කරලා තිබෙන්නේ.තරුණ පරපුර නියෝජනය කරන්නකු ලෙස අද පරපුර ගැන මට තිබෙන්නේ විශාල වේදනාවක්. ඇතැම් පත්‍ර කලාවේදීන් විද්වතුන් සමඟ සම්මුඛ සාකච්ඡාවට යන්නේ අදාළ විෂය ගැන හෝ විද්වතා ගැනවත් මෙලෝ හසරක් නොදැනයි. මෙයින් සිදුවන්නේ පත්‍ර කලාවේ වෘත්තීය ගෞරවයට විශාල හානියක්. පාඨකයා ඥානනය කළ හැකි ලිපියක් සහෘදයාට තිළිණ කිරීමට නම් පත්‍ර කලාවේදියා දැනුමෙන් සන්නද්ධ විය යුතුයි. කරුණු හදාරා තිබිය යුතුයි.වසර 21ක් පුරා මම කරන්නේ මෙහෙයුමක්. මේ පවතින ක්‍රමය වෙනස් කර සමාජයට යථාර්ථය පෙන්වා දෙන, මිනිස් සමාජයේ ඉදිරි ගමනට දැනුමෙන් මඟ පෙන්වන පිරිසක් බිහි කිරීම මගේ ඒ මෙහෙයුමයි.* ‘සාහිත්‍ය කලා සංකතිකා’ ඒ සඳහා උපකාරී වෙයි කියා ඔබ හිතනවාද?මේ මගේ 11 වැනි කෘතිය. මෙයට පෙර මා රචනා කළ කෘතිවලින් බොහෝ පිරිසක් ප්‍රයෝජන ලබා ගත්තා. මේ සමාජයේ විවිධ පැතිකඩ පිළිබඳ ඒ කෘති හරහා සමාජගත කරන්න මට හැකිවුණා. ඒ නිසා මා පළ කළ සියලු කෘති පිළිබඳ මට තිබෙන්නේ විශාල තෘප්තියක්.මේ කෘතිය මඟිනුත්, ලේඛන කාර්යයෙහි නියැළෙන්නන්ට මෙන්ම සමස්ත පාඨකයන්ටම බුද්ධියෙන් දැනුමෙන්, රසඥතාවෙන් ඉහළට ඔසොවා තැබීමට හැකිවන බව මගේ විශ්වාසයයි. මම ලියන සෑම ලිපියකින්ම ජාති, ආගම්, කුල, පක්ෂ භේදවලින් තොර මෙරට ජනතාවට මම වගකියනවා.* ඔබ මේ කරන්නේ අරගලයක්ද?එක්තරා විදිහකින් අරගලයක් ලෙසත් සලකන්න පුළුවන්. මට අවශ්‍ය සමාජය මේ පවතින විකෘතියෙන් ගලවාගන්න. සාහිත්‍යයට, කලාවට නැවැත සුවිශේෂී තැනක් ලබා දෙන්න. සමස්ත ප්‍රජාවටම හරවත් දෙයක් ලබා දෙන්න. මම අරගල කරන්නේ විප්ලව කරන්න නෙවෙයි. මට දැනෙන දේ අනුව මිනිස්සුන්ගේ ප්‍රගතිය සඳහා කළ හැකි හොඳම දේ කරන්න. ඒ සඳහා හැකි සෑම විටම බෞද්ධ දර්ශනය ඉවහල් කර ගන්නවා. බොහෝ දෙනා විචාර සඳහා උපයෝගී කරගන්නේ පිටරටින් ආ මාක්ස්වාදය වැනි වාදයන්. එහෙත් බෞද්ධ දර්ශනය තරම් විචාර කලාවක් ලෝකේ කොහේවත් නැහැ. රෝහණ විජේවීර අරගල කළේ තුවක්කුවෙන්, ධර්මසේන පතිරාජ සිනමාවෙන්. මම අරගල කරන්නේ බෞද්ධ දර්ශනයෙන්.* ඔබේ ලිපි ශාස්ත්‍රිය බවින් පරිපූර්ණ වුවත් සාමාන්‍ය ජනතාවට එය අව‍බෝධ කර ගැනීමට හැකි වේවිද?ලෝකයේ බුද්ධිමතුන් ඉන්නේ ටික දෙනයි. එහෙත් උපාධිය කියන්නේ උගත්කම මනින සාධකයක් නොවෙයි. ජීවන පරිඥානය තමයි උගත්කම කියන්නේ. අතීතයේ සමාජය තුළ ජීවන පරිඥානය තිබුණා. ඒ අය ශාස්ත්‍රීය කලාව ආරක්ෂා කළා. අපිත් මේ යන රැල්ලට අනුන්ගේ කුණු ලියන්නයි, බාල බොළඳ හරසුන් වචන ලියන්නයි ගියොත් ඉතිරි වී ඇති සාහිත්‍ය කලාවත් විනාශ වී යාවි. ජනතාව සුකිරි බටිල්ලන් නොකළ යුතුයි. ඔවුන් තුළ විචාරශීලී පෞරුෂයක් ගොඩනගන්න නම් අපි හරවත් දේ නිවැරැදි භාෂාවෙන් ලිවිය යුතුයි.* ශාස්ත්‍රීය බව වැඩිපුර යොදාගනිමින් ඔබ ජනප්‍රිය වීමට යම් උත්සාහයක් දරන බවට මා චෝදනා ක‍ළහොත්...එයට මා එකඟ වන්නේ නැහැ. ජනප්‍රිය වනවා නම් එය සිදුවන්නේ ඉ‍බේ. එය සිදුකරන්නේ ජනතාව. මට විශේෂයෙන් ජනප්‍රිය වීමට අවශ්‍ය නැහැ. මගේ පියාගෙන් මා උගත් දේ තිබෙනවා. පුවත්පත් කලාවේදියකු වුවත් මම පත්‍ර කලාව හැදෑරුවේ ස්වෝත්සාහයෙන්. ව්‍යුත්පත්තිය, ප්‍රතිභාව හා සතතා අභ්‍යාසය කිසියම් කෙනකුගේ සාර්ථකත්වයට බලපාන සාධක. මම කර්මය විශ්වාස කරනවා. මගේ හැකියාව මට ලැබුණේ ජන්මයෙන් ලැබූ පෙර වාසනාව නිසා. මට විවිධ ක්ෂේත්‍ර ගැන ලියන්න හැකි වුණේ ඒ සඳහා තිබූ කැපවීම හා උනන්දුව නිසයි. පුංචි කාලේ ඉඳන්ම මිනිසාට හා විශ්වයට අදාළ, අතට හසුවන ඕනෑම පොතක් කියවීම මම පුරුද්ද කරගෙන තිබුණේ. ඒ වගේම කෘතහස්ත ලේඛකයන්ගේ ‍ෙල්ඛන කලාව පිළිබඳ අධ්‍යයනය කර ඒ මාර්ගය ඔස්සේ ගමන් කිරීමට මට හැකි වුණා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=f1403193</link>
    <topic/>
    <author>සංවාදය කමල් මහේන්ද්‍ර මීගොඩ</author>
    <content>ලලිත් ප්‍රියංකර නිදහස් මාධ්‍යවේදියෙකි. රූපවාහිනී පිටපත් රචකයෙකි. ගත්කතුවරයෙකි. නවකතා රචකයෙකි. සුභාචිත සිංහල ගීතය පිළිබඳ නිරන්තර පර්යේෂණයෙහි නිරතවන්නෙකි‍. ඔහුගේ නවතම කෘතිය 'මහාචාර්ය පාතේගම ඤාණිස්සර හිමි පුවත්පත් සේවනයයි'. කෝ‍ට්ටේ නාග විහාරාධිපති මාදුළුවාවේ සෝභිත නාහිමියන්ගේ ප්‍රධානත්වයෙන් මේ 28 වැනිදා ප.ව. 3.00ට කොළඹ නිදහස් මාවතේ පුස්තකාල සේවා මණ්ඩල ශ්‍රවණාගාරයේ දී දොරට වඩින මේ කෘතිය අලළා ලලිත් ප්‍රියංකර සමඟ පැවැත්වූ සම්මුඛ සාකච්ඡාවකි මේ.* ඔබගේ කෘතියේ අන්තර්ගතය පිළිබඳ මුලින් කතා කළොත්?මේ කෘතිය නම් කොට තිබෙන්නේ 'මහාචාර්ය පාතේගම ඤාණිස්සර හිමි පුවත්පත් සේවනය' යනුවෙනුයි. අනුරාධපුර බුද්ධශ්‍රාවක විශ්වවිද්‍යාලයේ ‍ජ්‍යෙෂ්ඨ කථිකාචාර්ය මහාචාර්ය පාතේගම ඤාණිස්සර හිමියන් මෙරට ජාතික පුවත්පත් හා කළ සම්මුඛ සාකච්ජා ඇසුරෙන් මෙය සංග්‍රහගත කොට තිබෙනවා. උන් වහන්සේ 2013 වසරේ මැද භාගය දක්වා රටේ ජාතික පුවත්පත් සමඟ කරනු ලැබූ සම්මුඛ සාකච්ඡා රැසක් මෙහි ඇතුළත්.මෙය ඤාණිස්සර හිමියන්ගේ පුවත්පත් සන්නිවේදන කාර්යාවලියේ එක් කොටසක්. ඤාණිස්සර හිමියන් ලියූ අකුරක්වත් මෙහි නැහැ. සියල්ල උන්වහන්සේ සමඟ විවිධ මාධ්‍යවේදීන් පැවැත්වූ සම්මුඛ සාකච්ඡා. මාධ්‍යවේදියාගේ නමත්, පළ වූ පුවත්පත සහ දිනයත් ලේඛනය අවසානයේ මෙහි දක්වා තිබෙනවා.* ලිපි තෝරා ගැනීම සිදු කළේ කුමන පදනමකින්ද?ඤාණිස්සර හාමුදුරුවන් ක්ෂේත්‍ර රැසක විසුරුණු පැතිරුණු දැනුවත් මහ තෙර නමක්. උන්වහන්සේ විශ්වවිද්‍යාලයේ උගන්වනවා. බණ දෙසනවා. ගීත ලියනවා. තීරු ලිපි ලියනවා. ඒ සමඟ ම ඒ ගැන කතා කරනවා. මේ සියල්ල සිදුවන්නේ යම් හැදෑරීමක් එක්කයි.එනිසා මේ කෘතිය මූලික වශයෙන් ‍කොටස් කිහිපයකට බෙදා ලිපි ලේඛන සංග්‍රහගත කළා.ඤාණිස්සර හාමුදුරුවන් ධර්ම සන්නිවේදකයකු හැටියට පුවත්පත් සමඟ කළ සාකච්ඡා වෙනමත්, උන්වහන්සේ ගීත රචකයකු හැටියට සිංහල ගීතය පිළිබඳ, පළ කළ විවාදාත්මක අදහස් වෙනමත්, සාහිත්‍ය විචාරකයකු හැටියට පුවත්පත් සමඟ කළ සාකච්ඡාත් මෙහි වෙන වෙනමත් දක්වා තිබෙනවා. පුවත්පත් තීරු ලිපි යන සන්නිවේදන මාධ්‍ය වඩාත් ප්‍රබල ලෙස ජනමාධ්‍ය ක්ෂේත්‍රයට යොදාගත් කෙනෙක් තමයි ඤාණිස්සර හාමුදුරුවෝ. උන්වහන්සේ තීරුලිපි ලියනවා විතරක් නොව තීරු ලිපි පිළිබඳ දැඩිව කතා කරනවා. පුවත්පත් සමඟ ඒ සම්බන්ධයෙන් කරනු ලැබූ සාකච්ඡා මේ කෘතියට ගොනු කොට තිබෙනවා.* ක්‍රික‍ට් ක්‍රීඩකයකු‍ට ඔහුගේ මුල්ම ලකුණ- මුල්ම කඩුල්ල සදානුස්මරණීයයි. ලේඛකයකු‍ට ඔහුගේ මුල්ම ලිපිය-මුල්ම කෘතියත් ඒ වගේමයි. ඒත් ඤාණිස්සර හිමියන්ගේ ප්‍රථම පුවත්පත් සම්මුඛ සාකච්ඡාව මේ කෘතියට ඇතුළත් වී නැහැ?ඤාණිස්සර හිමියන් සිය කුළුදුල් කෘතිය අලළා කළ 'අපේ ළමා ගීතය තවමත් ළමා වියේ' මැයෙන් වූ (1995. 04. 29) එම සම්මුඛ සාකච්ඡාව මඟ හැරීම අප අතින් සිදු වූ වරදක්. අනාගත සංස්කරණයකදී එය නිවැරැදි කරනවා. ඉදිරියේ දී මෙවැනි අඩුපාඩු මඟ හැර ගැනීමට වග බලා ගන්න බව නිහතමානිව කිව යුතුයි. මේ කෘතියේ දී අප පුවත්පත්වල පළ වූ ලිපිවලට කිසිදු හානියක් කළේ නැහැ. ඒවායේ සුළු සුළු දෝෂ නිවැරැදි කළා පමණයි.* මේ වගේ කෘතියක් අපට වැදගත් වන්නේ ඇයි?පුවත්පත්වල පළවන ලිපි පොතක් හැටියට පළකිරීම වැඩකට නැති කාර්යයක් හැටියට ඇතැම් අය දකිනවා ඇති. ඇත්ත පුවත්පත්වල පළවන ප්‍රවෘත්ති, වෙ‍ෙළඳ දැන්වීම් හා වෙනත් ඕපාදූප, මංගල දැන්වීම් ආදිය ඒ පුවත්පතේ පමණක් පළවීම ප්‍රමාණවත්. ඒත් ඇතැම් විශේෂාංග තියෙනවා ඓතිහාසික වශයෙන් යම් වැදගත්කමක් ගන්නවා. ප්‍රඥාව වැඩිදියුණු කරන කරුණු හැටියටත් වැදගත්. ඤාණිස්සර හාමුදුරුවන් පුවත්පත්වලට කළ සාකච්ඡාත් ඒ වගෙයි. ඒවා ඥාන කෝෂ්ඨාගාරයක් වගෙයි.තැන තැන විසිරිලා තිබුණු මේ සියල්ල කෘතියක් වශයෙන් පළවීම අධ්‍යයනයට පහසුවක්. ඉන් සාහිත්‍ය පෝෂණයත් සිදු වෙනවා.මෙතෙක් පළවූ පුවත්පත් හා සම්බන්ධ කෘති අධ්‍යයනය කර බලන විට 'මහාචාර්ය පාතේගම ඤාණිස්සර හිමි පුවත්පත් සේවනය' කෘතිය විශේෂයි. එය‍ට හේතුව තමයි මෙබඳු වර්ගයේ කෘතියක් සාහිත්‍යයට එකතු වන පළමු අවස්ථාව මෙය වීම. බෞද්ධ භික්ෂූන් වහන්සේ නමකගේ පුවත්පත් සම්මුඛ සාකච්ඡා එකතුවක් කෘතියක් හැටියට මෙසේ එළි දකින්නේ පළමු වතාවටයි. ඒ නිසා මේ වගේ කාර්යයකට සම්බන්ධ වීමට ලැබීම මාගේ ලේඛන දිවියේත් භාග්‍යයක් හැටියටයි මම කල්පනා කරන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=f1403194</link>
    <topic>තවත් තකතීරු නවකතාවක් !</topic>
    <author>රන්ජන් අමරරත්න</author>
    <content>මා ද ශ්‍රී ලංකාවේ ප්‍රවීණ පත්‍රකලාවේදියකු ද අතර පැය ගණනක උණුසුම් සංවාදයක් පැවැත්විණි. ඒ කලාකරුවාට අයත් ප්‍රතිභාව හා පරිකල්පනය ගැන ය. මිතුරාගේ තර්කය වූයේ ප්‍රතිභාව හා පරිකල්පනය මනුෂ්‍යයකු උපතින් ම රැගෙන එන බව ය. මගේ තර්කය වූයේ විද්‍යාත්මක අධ්‍යාපනයෙන් ප්‍රතිභාව ගොඩනඟා ගත හැකි බව ය.අම්මාගේ කුස තුළ වැඩෙන කළලයකට සංගීතය ඇසෙන්නට සැලැස්වීමෙන් රස-භාව ගොඩනැඟිය හැකි යැයි මම තර්ක කළෙමි. ලෝකයේ පවතින එබඳු සත්‍යය අත්දැකීම් කිහිපයක් ද නිදසුන් ලෙස දැක්වූයෙමි.මගේ මිතුරා ඊට එරෙහිව තර්ක කළේය. ඉංග්‍රීසි උද්ධෘත දක්වමින් ද, පාලි - සංස්කෘත පාඨ දක්වමින් ද මම තරමක් ඉදිරියට ගියෙමි. මට යම් ජයග්‍රහණයක් අත්පත් වූ බව අවට සිටි පුද්ගලයෝ විශ්වාස කළහ.එහෙත් දින දෙකකට එක් සිංහල නවකතාවක්වත් කියවන මට දැන් හැඟී ඇත්තේ මගේ මිතුරාගේ තර්කය නිවැරැදි බව ය. ප්‍රතිභාව නම් සංකල්පය තුළ රැ‍ඳෙන බුද්ධිය, තර්ක ශක්තිය, අමුතු නිර්මාණ කිරීමේ හැකියාව උපතින් ම රැගෙන ආ යුතු යැයි මට ද දැන් සිතේ. ප්‍රතිභාව සංසාරගත පුරුද්දක් යැයි කියන මතය පිළිගැනීමට ආසන්න තැනෙක මම දැන් පසුවෙමි.මේ පූර්විකාව ලියා තබන්නට සිත් වූයේ බණ්ඩාර වැවගෙදරගේ අලුත් ම නවකතාව වූ “අලුත් දවසක් ඇවිත්” නම් කෘතිය කියැවීමෙන් පසු ය. සිංහල නවකතා ලියන පිරිසෙන් 75% කට වැඩි අයට සමාජය නිරීක්ෂණය කිරීමේ බුද්ධිමය හැකියාවක්, හෝ කතාන්දරයක් රසාලිප්ත ලෙස ඉදිරිපත් කිරීමේ කලාත්මක ආවේශයක් හෝ නැත. ඔව්හු නොයෙක් කෑලි පූට්ටු කරමින් ද, සිහින ගොඩනඟමින් ද වැල්වටාරම් ඉදිරිපත් කරති. මේ පිරිසට ජීවන දර්ශනයක් ඇත්තේ ම නැත.ජීවිතය අග්ගිස්සේ ඉන්න අයට පවා ජීවිත පරිඥානයක් නැත. හැබෑවට ම සිංහල නවකතාව ගුණාත්මක හා කලාත්මක අතින් පරිහානියට යන්නේ එම කලාව තුළ රැඳෙන මෝඩයන් නිසා ය.බණ්ඩාර වැවගෙදර ලියා ඇති නවකතාව මුළුමනින් ම විකාරයෙකි. ඔහු කතා කලාව ගැනවත් එහි සූක්ෂ්ම ලක්ෂණ ගැනවත් ශත පහක අවබෝධයක් නැති මිනිසකු බව පෙනී යයි. ඔහු චරිත කිහිපයක් ගෙන ඔවුන්ගේ හැසිරීම් නිරූපණයට ප්‍රයත්න දරයි. එය මුළුමනින් ම අසාර්ථක ය. ඔහු එම චරිත අභිභවා ගොස් සමාජ විවේචනයක් ඉදිරිපත් කිරීමට ද උත්සුක වෙයි.ඒ කර්තෘ ඉදිරියට පනිමින් ය. එය නීරස ය. සාකල්‍යයෙන් ම අසාර්ථක ය. ඔහු බාල පොත්වල ඇති කුණුහරුප ටිකක් ප්‍රදර්ශනය කරමින් කියැවීමේ රුචිය වර්ධනය කිරීමට උනන්දු වෙයි. එය දකින අපට හිනා යයි.සාර්ථක නවකතාවක දක්නට ලැබෙන ප්‍රධාන ලක්ෂණය වන්නේ සූක්ෂ්ම හා සංකීර්ණ චරිත නිරූපණය යි. චරිත නිරූපණය සම්බන්ධයෙන් ලියැවුණු විශාල පොත් ප්‍රමාණයක් බටහිර සාහිත්‍යය තුළ තිබේ. ඒ හැරෙන්නට සෑම සාර්ථක නවකතාකරුවෙක් ම බරපතළ චරිත ගවේෂණයක යෙදෙයි. දෙවන වැදගත් ම සාධකය වන්නේ කථා - වස්තුවක් ගොඩනැඟීම ය. සාර්ථක කථා - වස්තුවක් ගොඩනැඟීමෙන් පසු නවකතාවක නිර්මාණ කාර්යයෙන් අඩක් අවසන් බව කියනු ලැබේ.මේ ලේඛකයා චරිත නිරූපණය යන විෂයය මුල පටන් උගත යුතු ය. ඔහු වරෙක චරිත දියාරු කරයි. යථාර්ථයෙන් බැහැර කරයි. ඔහු කිසි විටෙක චරිතයක ඇතුළාන්තයට පිවිසෙන්නේ නැත. ඒ වෙනුවට කතුවරයා මැදට පැන බණ හා විවේචන ඉදිරිපත් කරයි. චරිත හා සිදුවීම් අතර සම්බනධය බොහෝ විට ම අතාර්කික ය. කතුවරයාට සමාජය ගැන විචාරාත්මක දෘෂ්ටියක් නැති බවත්; ජීවිත ගැන පරිණත වැටහීමක් නැති බවත් මේ පොතෙන් ප්‍රකට වෙයි.නවකතාව ආරම්භ වන්නේ ද කථාන්දරයෙන් ය. මිථ්‍යා කතා, දේව කතා, සුරංගනා කතා, උපදේශන කතා ආදිය ඊට මුල් විය. කථාන්දරය යන්න සංකීර්ණ ස්වරූපයක් ගෙන ඊට අලුත් හැඩතල දෙන්නට නවකතාව සමත් විය. එහෙත් හැම විටම පාහේ යටින් දිවෙන කථාන්දරයක් නවකතාවට තිබේ. සිද්ධි ගැළපීම හෙවත් කතා - වස්තු ගොඩනැඟීම නූතන නවකතාවේ ඇති කථාන්දරය යි. එය සාර්ථකව නිමා කර ගත නොහැකි තැන හොඳ නවකතාවක් බිහිවන්නේ නැත. බණ්ඩාර වැවගෙදර සිද්ධි ගළපන්නේ නැත. චරිත තර්කානුකූල ලෙස හසුරවන්නේ නැත. ඔහුගේ නවකතාව යනු ඉබාගාතේ යන පල්හෑල්ලකි.පළමුව අපට හැඟෙනුයේ තිලක් හා ජයනෙත්ති යන දෙමස්සිනාලා ගැන කතාවක් මේ මගින් කියැවෙන බව ය. දෙවනුව අපට හැ‍ඟෙනුයේ ජයනෙත්තිගේ දූවරුන් වන දුලාරී හා අපර්ණා ගැන කතාවක් මේ මගින් කියැවෙන බව ය. එහෙත් ඒ එකක්වත් පරිපූර්ණ නැත. මේ කතාවට හිටිහැටියේ චරිත කඩාපාත් වෙති. එම චරිතවලින් මුල් කතාවට එකතුවන දෙයක් ද නැත. මාජි අක්කා බලහත්කාරයෙන් කතාවට එකතු කරගෙන ඇති අතර ඈ ඔස්සේ කුණුහරුප ටිකක් කීමට කතුවරයාට අවස්ථාව ලැබී තිබේ.විසිරුණු චරිත ඔස්සේ නවකතා ලියන ක්‍රමයක් ද තිබේ. එහි දී චරිතවල අභ්‍යන්තරයට පිවිසෙන කර්තෘ ජීවිතය ගැන බොහෝ දෑ අති සාර්ථක ලෙස නිරූපණය කරයි. දොස්තවුස්කි එබඳු චරිත නිරූපණයක යෙදුණු ප්‍රබන්ධ කථාකරුවෙකි. බණ්ඩාර වැවගෙදර වැනි කබල් නවකතාකාරයකු ගැන කියන්නට දොස්තවුස්කි වැනි සම්භාව්‍ය ලේඛකයන් යොදා ගැනීම වරදකි. ඒ හැරත් ඔහුගේ මේ පල්හෑල්ල විධිමත් විග්‍රහයකට ලක් කිරීම ද කාලය නාස්ති කිරීමකි. මෙබඳු අය නවකතා නො ලියා වෙනත් වැඩකටයුත්තක යෙදෙන්නේ නම්; එය සමාජයට කරන විශාල යහපතකි.මේ කතුවරයාට සමාජය පිළිබඳ බරපතළ විවේචනයක් ඇති බව පෙනී යයි. විවේචනයක් තිබීම නරක නැත. එහෙත් එය ඉදිරිපත් කරන්නේ අන්තිම තකතීරු ලෙස ය.“සංඝ උපාධියා ගම වනසනවා ගෑනු තියාගෙන සැප වළඳනවා බුදු පැටවුන් ඒ ගෑනි වදනවා බුද්ධශාසනේ ජයට දිලෙනවාඅනිකුත් ආගම් ගරහාලන්නේ බුද්ධාගම විතර ද ලොකු වන්නේ ඉන්දියානුවෙකි බුදු හාමුදුරුවො මැද පෙරදිගයෙකි ජේසු ස්වාමියෝ (168 – 169 පිටු)“ලෝකෙට බුදු බණේ - වාගෙටය මද කිපුණේසුරාවත් සමඟිනේ - නයනතාරගෙ තනේ හැපුණේ” (180 - පිටුව)බුදුදහම හා එහි භාවිතය ගැනත් සංඝ සමාජය ගැනත් විවේචනයක් ඇතොත් එය කලාත්මකව හා ශික්ෂණයකින් යුතු ව නිරූපණය කළ යුතු ය. මේ මෝඩ කතුවරයා කරන්නේ තමන්ගේ සිතෙහි පැසවන කෝපය ගෙඩි පිටින් මුදාහැරීම ය. ගංගොඩේ ජීවත්වන මෝඩ අප්පුහාමි කෙ‍නකුවත් මෙතරම් අමු - අමුවේ වචන පාවිච්චි කරන්නේ නැත. කතුවරයා සිය තකතීරු විවේචනය ඉදිරිපත් කරන්නේ එය වීරකමක් සේ සලකාගෙන ය. එහෙත් ප්‍රදර්ශනය වන්නේ ඔහුගේ ගොන්කම ය.මේ කතාවට ගීතදේව සෑර් නම් චරිතයක් ද පූට්ටු කර ඇත්තේ කිසිදු අර්ථයකින් තොරව ය. ඔහු එක්තරා ඉස්කෝලයක සාහිත්‍යය ගුරුවරයා ය. ඔහු තිලක්ට උගන්වා ඇති අතර පසුව දෙදෙනා එකතුව අඩි ගසති. ගීතදේවගේ චරිතය ගොඩනැගී ඇත්තේ අභව්‍ය හා අතාර්කික විලාසයකින් ය. ඔහු අන්තිම කැමැති පත්‍රයක් ලියා දරුවන් අත තබයි* මාගේ මරණය සිදු වී දිනයක් හෙවත් පැය 24 ක් තුළ අවසන් කටයුතු සිදුකළ යුතු ය. * මළ මිනිය සැරසිලි නො කළ යුතු ය. පරණ කළිසම, කමිසය දැවටීම හොඳට ම සෑහේ. * සැරසිලි නැති මිල අඩු ලෑලි පෙට්ටියක් භාවිත කළ යුතුය. මල්වඩම් අනවශ්‍ය ය. ඇත්දළ, පාට ලයිට්වැල්, මල්වාස් අනවශ්‍ය ය. පාවාඩ, උඩු වියන්, වටතිර අනවශ්‍යය. * මිනිය එම්බාම් නො කළ යුතු ය. එය මේ මිහිතලය යට විනාශ වී යා යුතු ය. ඒ නිසා ෆෝමලීන් ගසා කරවල නොකළ යුතු ය. * ආගමික වතාවත් අනවශ්‍ය ය. ඒවා විවිධ සමාජ කොට්ඨාසවල විශ්වාස පමණි.මේ පොත පුරාවට ම ඇත්තේ ඉතා නීරස විස්තර හා වගවිභාගයන් ය. මිනී පෙට්ටි හදන ආකාරය ගැන විස්තර කරන්නට ද කතුවරයා සැලැකිය යුතු ඉඩක් වෙන් කරයි. ඒවා චරිත නිරූපණය සමඟ හෝ සිදුවීම් සමඟ හෝ ගැළපෙන්නේ නැත. කතුවරයා නවකතා කලාවේ ශිල්පීය අංශ ගැන වැටහීමකින් තොරව හිතට නැඟෙන සෑම දෙයක් ම වමාරයි. මේ පොත පුරා ඇති දේවල් නවකතාවකට කිසිසේත් ම ගැළපෙන්නේ නැත.ලෝකයේ සාර්ථක නවකතාකරුවන් සමාජ විවේචන ඉදිරිපත් කරනුයේ රස- භාව සහිතව සූක්ෂ්ම ආකාරයෙනි. බණ්ඩාර වැවගෙදර සමාජ විවේචන ඉදිරිපත් කරනුයේ තමා ඉදිරියට පනිමින් ඕලාරික ලෙස ය.”කන්තෝරුවේ බඩ තඩි මූණ මහත පිටි මුට්ටියක් වැනි රෝසා ප්‍රනාන්දු හැම වෙලාවෙම කියන්නේ් තමන්ගේ තට්ටු දෙකේ නිවාස වරුණාව ය. ළමයින් දෙන්නට පළමු මහලේ කාමර වෙන්කර ඇති අයුරුත්, බිම් මහල තමන්ගේත්, මහත්තයාගේත් පාවිච්චියට වෙන්කරගෙන ඇති අයුරුත් ඇය කියන්නේ මහත් උජාරුවෙනි. තට්ටු දෙකට අවශ්‍ය සෑම ලැට් බාත්රූම් බැල්කනි පහසුකමක් ම ඇටෑච්කර ඇතැ’යි ඇය කියන්නේ එවැනි මන්දිරයක් ඒ අහල – පහළ කිසිම තැනක නැතැ’යි කියමිනි.” (පිටුව 117)අලුත් දවසක් ඇවිත් යැයි කතුවරයා කියා සිටින්නේ වුව ඔහු තව ම පසුවන්නේ පරණ දවස තුළම ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=f1403195</link>
    <topic>රටක් හිනැස්සු ඒ හඬ ‍අද නිහඬයි !</topic>
    <author/>
    <content>(ප්‍රවීණ රංගන ශිල්පිණි මර්සි එදිරිසිංහ මහත්මියගේ අභාවය වෙනුවෙනි.)'කවදා හෝ රසිකයන්ට එපා වනතුරු මම රඟපානවා' මේ ඇයගේ මුවින් නිරතුරුව පිට වූ වදනකි. එහෙත් රසිකයන්ට නම් ඇය කෙඳිනකවත් එපා වූයේ නැත. 'මඩේ ලගින තාරාවන් නහවන්නද මං; ඌරු දළෙන් මොන ගජමුතු අරගන්නද මං' ඇයගේ හඬින් ගැයූ මේ ගීතයට බොහෝ දෙනා ඇලුම් කළේය. එහෙත් අද ඒ ගීතවත් හඬ සදාකාලයටම නිහඬ වී ඇත. මුළු රටක් සැනැසූ ඇයගේ සිනහව යළි කිසිදා අපට ජීවමානව දක්නට නොලැබෙන්නේය.චරිතාංග නිළියක් ලෙස රසික හදවත් පිනවූ ඇයගේ රංගනය අවසන්ව තිබේ. 'මර්සි එදිරිසිංහ' ශ්‍රී ලාංකේය කලා කෙතට වට පිනි වැස්සක් විය. සිය කලා දිවියේ ඉතා කෙටි කාලයක් තුළ රසික හදවත් දිනා ගැනීමට ඇය භාග්‍යවන්ත විය. ජීවන ගමනේ ඇයට තවදුර යන්නට අප වෙනුවෙන් රංගනයේ යෙදෙන්නට දෛවය විසින් මං අහුරා දැමුවත් 70 දශකයට පෙර සිටම මෙතුවක් කාලයක් ඇය කළ රංගනය තව බොහෝ කාලයක් අපගේ මතකය තුළ රැඳෙනු ඇත.විශ්වයට අපූර්වත්වය එක් කරන කලාව කිසිවකුට පිහිටන්නේ කලාතුරකිනි. එය උත්පත්තියෙන් ලැබෙන වාසනා ගුණයත්, කැපවීමත්, කලාව වෙනුවෙන් ඇති ගෞරවය නිසාත් වැඩි දියුණු වී සුවිශේෂී කුසලතාවයක් බවට පත් වේ. මර්සි විශ්වයේ ඒ අපූරු නිමැවුමට උරුමකම් කී වාසනාවන්තියකි.උපතින්ම රෝමානු කතෝලික වූ ඈ පල්ලියත්, පල්ලියේ ගීතිකා කණ්ඩායමත් සමඟ සමීපව හැදී වැඩිණි. ගීතිකා ගායනයට එක්වූ ඇයට කලාවේ දිගු ගමනක් යාමට දෙවියන් වහන්සේගේ ආශිර්වාදය නිරන්තරයෙන් ලැබූ බව ඈ නිරතුරු සිහිපත් කළාය.ඒ 1967 වසරේ දීය. කෑගලු දිස්ත්‍රික්කයේ අඹේපුස්ස ග්‍රාමයේ උපන් මර්සි දැරියට කලා ලොවට පා තැබීමට මංපෙත් විවර වූයේ අර්නස්ට් පෝරුතොට පියතුමාගේ මඟ පෙන්වීමෙනි.අර්නස්ට් පෝරුතොට පියතුමා මේ කුඩා දැරිවිගේ සහජ කලා කෞෂල්‍ය මනාව හඳුනාගත්හ. එතුමන්ගේ මාර්ගෝපදේශකත්වයෙන් කලා ලොවට පා තැබූ මර්සිට 1967 දී සිය කුළුඳුල් නිර්මාණයට එක් වීමට වාසනාව උදා විය. ඒ වැලිකල රත්නගේ 'උගුරට හොරා බෙහෙත්' නාට්‍යයෙනි.එහි ද්විත්ව චරිත නිරූපණයක යෙදුණු ඇය එතැනින් නොනැවතී නිළියන් අවශ්‍ය යැයි කියා සඳහන් වූ පුවත්පත් දැන්වීමකට අනුව සම්මුඛ පරීක්ෂණයකට ඉදිරිපත් විය. දෛවය ඇයට සරදම් කළේ නැත. ඇයගේ පැතුම ඉටු විය. සුගතපාල ද සිල්වා ගේ 'නිල් කට්රෝල් මල්' නාට්‍යයේ රඟපෑමට ඇය වරම් ලද්දාය. ඉන්පසු සුගතපාල ද සිල්වාගේ 'දුන්න දුනු ගමුවේ' හි ප්‍රධාන නිළි චරිතයට එක්වූ ඇය තම දරුවා වෙනුවෙන් මුළු දිවියම කැප කළ ආදරණීය මවකගේ චරිතයට පණ දුන්නේ අන් හදවත්ද සංවේදී කරමිනි.පසු කලෙක හාස්‍ය චරිත රංගනයෙන් රසිකයන් හිනැස්සූ ඇයට හාස්‍ය මෙන්ම ඕනෑම චරිතයක් නිරූපණය කළ හැකි රංගන ශිල්පිනියක් බව තහවුරු කළාය.1970දී රටේ මහත් ආන්දෝලනයට තුඩු දුන් චන්ද්‍රසේන දසනායකගේ 'රන් කද' වේදිකා නාට්‍යයේ ට්‍රික්ෂි දෙනගම යන ප්‍රධාන චරිතයට පණ දුන් මර්සිට ඒ වෙනුවෙන් ලැබූ ප්‍රේක්ෂක ප්‍රතිචාර ඉමහත්ය. එයින් විසි වසරකට පසුවත් නව මුහුණුවරකින් ඉදිරිපත් වූ 'රන්කඳ'ට යෞවනියක් සේ රංගනයෙන් එක්වීමට හැකි වූයේ ඇයගේ ජවසම්පන්න හා ධෛර්ය සම්පන්න බවට එක්වූ විශේෂ රංගන කුසලතාව නිසාය.ඇයගේ කට හඬේ ඇති ජවසම්පන්න බව වැනසීමට කාලයට ඉඩක් ලැබුණේම නැත. ඒ නිසාම ඇය ගිලන් වන තුරුම ගැයුවේය, රැඟුවේය, රඟමින් ගැයුවේය. රංගනයත් සමඟ ගායනය තරමක් අසීරු වුවත් මර්සිට නම් කවදාවත් එය එතරම් ගැටලුවක් වූයේ නැත. ඇය රඟපාමින් ගයන්නට බිය වූයේ නැත. ඒ ඇයගේ හැකියාව ගැනත්, තමා ගැනත් තිබූ දැඩි විශ්වාසයයි.ලුෂන් බුලත්සිංහලයන්ගේ 'තාරාවෝ ඉගිලෙති' එබැව් තහවුරු කළ නාට්‍යයකි. තාරාවෝ ඉගිලෙති නාට්‍යයෙහි දෙවැනි නිෂ්පාදනයට එක්වීමට මර්සිට අවස්ථාව ලැබුණේද අහම්බෙනි.ඒ පළමු නිෂ්පාදනයේ රංගන ශිල්පින්ගේ ඉවත්වීම නිසා ලුෂන් බුලත්සිංහලයන්ට වෙනත් රංගන ශිල්පීන් යොදා ගැනීමට වු නිසාය. එහි පළමු නිෂ්පාදනයේ ප්‍රධාන නිළියට ගී ගැයීමට තිබුණේ නැත. මර්සිගේ හැකියාව ගැන දැන සිටි නාට්‍ය නිර්මාණකරුවා ප්‍රධාන නිළියට ගීතයක් එක් කළේය. 'මඩේ ලගින තාරාවන් නහවන්නද මං' මර්සිගේ හඬින් ජීවය ලද්දේ එලෙසිනි. ඉන්පසු අද වනතෙක් මර්සිව දුටු විගස බොහෝ දෙනෙක්ට මේ ගීතය සිහිපත් විය. 'තාරාවෝ ඉගිලෙති' නාට්‍යයේ ජනප්‍රියත්වයටද මර්සි ගැයූ ගීතය ඉවහල් විය.ඇයගේ වාසනාවට ඇයට රඟපෑමට ලැබුණේද සුගතපාලද සිල්වා, එස්. කරුණාරත්න, පතිරාජ එල්. එස්. දයානන්ද, චන්ද්‍රසේන දසනායක, දයානන්ද ගුණවර්ධන, ආර්.ආර්. සමරකෝන් වැනි ප්‍රවීණ නාට්‍ය නිර්මාණකරුවන් යටතේය. එයින් ලැබූ ආභාෂය සහ මඟ‍පෙන්වීම ඇයගේ කලා දිවිය පෝෂණය වීමට මහත් රැකුලක් විය. එමෙන්ම ප්‍රේමසිරි කේමදාසයන්ගෙන් සංගීතයත්, ජයතිස්ස අලහකෝන්ගෙන් වාදනයත් ප්‍රගුණ කළ ඇය 'මිසිස් ඩු ලිට්ල්' බවට පත්වූයේ ගුවන් විදුලිය හරහාය.මුවන්පැලැස්ස, වජිරා ඇතුළු ගුවන් විදුලි නාට්‍ය විශාල සංඛ්‍යාවක හඬ රංගනයෙන් එක්වූ මර්සි විශිෂ්ට ශ්‍රේණියේ ගුවන් විදුලි නාට්‍ය ශිල්පිනියක්ද වේ. ඇය රංගනයෙන් එක්වූ සෑම වේදිකා නාට්‍යයක්ම දර්ශන වාර 50 පසු කරමින් වේදිකාගත විය. ඇයගේ රඟපෑම් දුටු නාට්‍ය නිෂ්පාදකවරු ඔවුනගේ නිර්මාණ සඳහා ඇය සහභාගී කර ගත්තේ ඉතා කැමැත්තෙනි. මර්සි වේදිකා නාට්‍ය සියයකට අධික ප්‍රමාණයකට රංගනයෙන් දායක වූ අතරම විකට චරිත සඳහා ඇය නැතිවම බැරි චරිතයක් බවට පත් විය. අදටත් මර්සි යනු රසිකයා හිනැස්සීමට දක්ෂ නිළියක් ලෙස සලකන්නේ එබැවිනි. අහඹු ලෙස එක්වූ විනෝද සමය එයට කදිම උදාහරණයකි. ඇනැස්ලි ඩයස්, සැමුවෙල් රුද්‍රිගු, බර්ටි ගුණතිලක යන තුන් කට්ටුවට එක්වූ සතරවැනියා මර්සිය. විනෝද සමයේ රඟපෑ නිළිය නොපැමිණීමෙන් හිස්වූ නිළි අඩුව පිරවීමට ඇනස්ලිගෙන් මර්සිට ආරාධනා ලැබිණ.වේදිකා නාට්‍ය, ගුවන් විදුලියත් ඔස්සේ රසිකයන්ට සමීප වූ ඇයට රූපවාහිනිය හා සිනමාව හරහා කලා ක්ෂේත්‍රයේ තවත් පැතිකඩක් ස්පර්ශ කිරීමට හැකි විය. පහන් තරුව, සාමනදී, ගමේ විත්ති ආදී පැරැණි නාට්‍ය වල මෙන්ම වර්තමානයේ අප දුටු මැඩම් සොභා ඇතුළු නාට්‍ය රැසකටද ඇය රංගනයෙන් එක් විය. සිනමාවෙන් චරිතාංග නිළියක් ලෙස ගමන් ඇරැඹීමට වසන්ත ඔබේසේකරගේ දියමන්ති චිත්‍රපටයට එක් විය. අනතුරුව පලඟැටියෝ, නුවන් රේණු යන චිත්‍රපටවලද ප්‍රේක්ෂක හදවතට සමීප චරිත රඟපෑ ඇය ඔක්කොම රජවරු, හොඳින් නැත්නම් නරකින්, බජාර් එකේ චණ්ඩියා, ඇතුළු චිත්‍රපට කිහිපයකට හාස්‍යොත්පාදක චරිත හරහා රංගනයෙන් එක් විය. ජිනදාස පෙරේරාගේ අල්ලපු ගෙදර නාට්‍යය මර්සි නිළියක් ලෙස සිය අනන්‍යතාවත් සමග කළ නාට්‍ය නිර්මාණයකි.ආර්ථික වාසි ‍තකා කලාව පාවාදීමට මර්සි කවදාවත් සූදානම් වූයේ නැති බව ඇය හඳුනන බොහෝ දෙනා හොඳින්ම දන්නා කරුණකි.බාල මහලු කොයි කවුරුත් සතුටු සයුරේ ගිල්වමින් දක්ෂ ලෙස රංගනයේ යෙදුණු ඇයගේ මුවින් සිනහව ගිලිහී ගියේ අනපේක්ෂිත ලෙස ඇය ගිලන් වූ නිසාය. එදා සිටම ඇය ප්‍රිය කළ ඇයට ආදරය කළ සුවහසක් රසිකයෝ ඇයට නිරෝගී සුව ප්‍රාර්ථනා කළෝය. එහෙත් දෛවය විසින් සදාකාලිකවම ඇය නිහඬ කරවීය. ඔබ අද නිහඬ වූවත් ඔබගේ රුව සජීවීව නොපෙනුණත් ඔබ ඉතිරි කළ මතකය අප අතර සදහටම රැඳී තිබෙනු ඇත.අප හැරදා යන මර්සි දෙව්මව් තුරුලේ සමාදානයෙන් සැතපෙන ඔබට අප මොක් සුව ප්‍රාර්ථනා කරන්නෙමු.කලා කෙතට පැයූ තරුවක් වූවා මුවඟට සිනහා නංවන්නට හැකි වූවා ඔබේ මතකය දෙනතට කඳුළක් වූවා හැකිනම් යළිත් අප අතරම ඉපදේවා !.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>19</day>
    </date>
    <link>http://www.dinamina.lk/2014/03/19/_art.asp?fn=f1403196</link>
    <topic>සංවර්ධනයේ හිරු කිරණින් නැහැවෙන දකුණ</topic>
    <author>ප්‍රභාත් විතානාච්චි – දකුණු පළාත් විශේෂ  </author>
    <content>ජනාධිපති මහින්ද රාජපක්‍ෂ මැතිතුමා මෙම රටට සාමය, සංවර්ධනය හා සියලු ජනයාට නිදහසේ ජීවත් වීමේ වටපිටාවක් ගොඩ නැගීමෙන් පසු දකුණු පළාත ද අති විශාල ලෙස සංවර්ධනය වෙමින් පවතී.කොළඹට කිරි – අපට කැකිරි යන තේමාව ඉවත දමා වත්මන් ආණ්ඩුව නගරයේ තියෙන සෑම පහසුකමක්ම ගමට ගෙන යාමේ වැඩපිළිවෙළ තුළ ගාල්ල – මාතර – හම්බන්තොට පමණක් නොව මුළු ලංකාවේම අති දැවැන්ත වූ සංවර්ධන ක්‍රියාවලියක් මෙම වකවානුව තුළ ක්‍රියාත්මකව පවතී.මේ අතර දකුණු පළාත ගැන සඳහන් කිරීමේ දී මහාමාර්ග, අධ්‍යාපන, සෞඛ්‍ය, විදුලිය, වතු යටිතල පහසුකම්, සංචාරක, කෘෂිකර්ම, වාරිමාර්ග, ධීවර, වෙළඳ ආදී සෑම අංශයක ම පැහැදිලි වෙනසක් ඇති වී ඇත.දකුණු පළාත් ප්‍රධාන ලේකම් කාර්යාලයේ ද දත්තයන් ට අනුව 2011, 2012, 2013 වර්ෂ වල සංවර්ධන සැලැස්ම සලකා බැලීමේ දී සෞඛ්‍ය අංශය සඳහා ව්‍යාපෘති අටසිය හැත්තෑපහක් සඳහා රුපියල් මිලියන හත්සිය හැට හතක් වියදම් කර ඇත.ඒ තුළින් ග්‍රාමීය රෝහල් වල යටිතල පහසුකම් නැන්වීම, නව රෝහල් ඉදිකිරීම, අවශ්‍ය වෛද්‍ය උපකරණ ආදිය මිලදී ගැනීම සඳහා යොදවා තිබේ. මේ තුළින් දකුණු පළාතේ ජනතාවට යහපත් සෞඛ්‍ය සේවාවක් ලබා දීම ඒකායන අපේක්ෂාවයි.ඒ වගේම දේශීය වෛද්‍ය ක්‍රමයට ද රුපියල් මිලියන අනූ නමයක් වියදම් කර ඒ සඳහා ව්‍යාපෘති දෙසිය තිස් හතරක වැඩ නිමකොට ඇත.මහින්ද චින්තන ඉදිරි දැක්ම යථාර්ථයක් බවට පත් කරමින් දකුණු පළාතේ දරුවන්ට උසස් අධ්‍යාපන මට්ටමක් ලබා දීම සඳහා පසුගිය වසර තුන තුළ රුපියල් මිලියන 1255.3 ආයෝජනය කර ඇත. ඒ තුළින් ව්‍යාපෘති 627 වැඩ නිම කර ඇත. මෙම ප්‍රතිපාදන වල ප්‍රතිඵල ලෙස පසුගිය වසර කිහිපය තුළ මුළු ලංකාවෙන්ම ශිෂ්‍යත්වය, අ.පො.ස සාමාන්‍ය පෙළ, අ.පො.ස උසස් පෙළ ප්‍රතිඵල දකුණු පළාතේ ප්‍රමුඛ තැන හිමිකර ගැනීමට සමත් වූ බව දකුණු පළාත් අධ්‍යාපන ලේකම් වයි. වික්‍රමසිරි මහතා පවසයි.වර්ග කිලෝ මීටර් 5383 ගොඩ බිමකින් යුත් දකුණු පළාතෙහි කෘෂිකාර්මික හා වාරිමාර්ග සඳහා රුපියල් මිලියන 272.5 ක් ව්‍යාපෘති 684 වෙනුවෙන් වැය කොට ඇත. මේ තුළින් ගෙවතු වගා ආශ්‍රිත, එදිනෙදා පවුලට අවශ්‍ය එළවළු පලතුරු ගෙවත්තේම වගා කිරීමට දිරි දීමක් මේ තුළින් බලාපොරොත්තු වී ඇත.දකුණු පළාත් ප්‍රධාන ලේකම් කාර්යාලයේ දත්තයන් ට අනුව පළාතේ මුළු නිවාස සංඛ්‍යාව 627657 වේ. ඒ අතරින් 92.9% පමණ විදුලිය භාවිත කරන අතර, ඉතිරි නිවාස සඳහා විකල්ප බලශක්ති හා ග්‍රාමීය විදුලිය වෙනුවෙන් රුපියල් මිලියන 51 වැය කොට ව්‍යාපෘති 66 ක්‍රියාත්මක කර ඇත.මේ පිළිබඳව සලකා බලන කල පසුගිය වසර දෙක – තුන තුළ දකුණු පළාත අති විශාල ලෙස සංවර්ධනය වී ඇත. ජනාධිපති මහින්ද රාජපක්ෂ මැතිතුමාගේ උපදෙස් මත ආර්ථික සංවර්ධන අමාත්‍ය ග බැසිල් රාජපක්‍ෂ මහතා සහ දකුණු පළාත් ආණ්ඩුකාර කුමාරි බාලසූරිය මහත්මියගේ අධීක්‍ෂණය යටතේ සංවර්ධනය කරා පියමන් කරන දකුණ අද සැබෑ ලෙසම දියුණුවක් වෙමින් පවතී.උගතුන් බුද්ධිමතුන් රටට දායාද කිරීමේ දී දකුණ පෙරමුණ ගෙන ඇත. අද දකුණ සංවර්ධනයේ නියමුවා වූ ජනාධිපතිතුමා 1970 වර්ෂයේ දී බෙලිඅත්ත ආසනයෙන් පාර්ලිමේන්තුවට පිවිස වර්තමානයේ ශ්‍රී ලංකා නිදහස් පක්‍ෂයේ නායකයා වූයේත්, මුළු ලංකාවට සාමය ඇති කරන්නට හැකි වූයේත්, තර්ජන, ගර්ජන, කැපිලි, කෙටිලි, අවලාද, අපහාස මැද ඒ සියලු අභියෝග අභිභවා ජනාධිපති ධුරයට පත් වූයේ ද රිදී බන්දේසියක තබා පිළිගැන්වීමෙන් නොවේ.එම ආ ගමනේ ප්‍රතිඵල ලෙස අද කුඩම්බාගේ සැලකිලි ලැබූ දකුණ සංවර්ධනයේ හිරු කිරණ පොළොව මත පතිත වෙමින් පවතී.කවුරු කෙසේ අවලාද, අපහාස නැගුව ද හම්බන්තොට ඉදිකර ඇති දැවැන්ත වරාය අද යථාර්ථයක් බවට පත්ව ඇත. මෙම වරාය ඉන්දියාව, අප්‍රිකාව, ඕස්ට්‍රේලියාව, මලයාසියාව වැනි රටවල නිෂ්පාදන නිෂ්පාදිත භාණ්ඩ අපනයනය සඳහා ප්‍රධාන නැව් මාර්ගය මේ හරහා තෝරා ගෙන ඇත.එපමණක් නොව හම්බන්තොට, මත්තල ගුවන් තොටුපල දකුණු පළාතට විදේශ විනිමය උපදවන තෝතැන්නක් බවට පත් ව ඇත. පැය එකහමාරකින් කොළඹ සිට මාතර දක්වා වූ අධිවේගී මාර්ගය දිගින් කිලෝ මීටර් 126 පමණ වේ.මේ තුළින් දකුණු පළාත ඉතා සීග්‍ර ලෙස දියුණු වෙමින් පවතී.මීට අමතරව දකුණු පළාත තුළ ක්‍රියාත්මක මහා පරිමාණ සංවර්ධන ව්‍යාපෘති අතර, හම්බන්තොට ජාත්‍යන්තර සම්මන්ත්‍රණ ශාලාව, හම්බන්තොට ජාත්‍යන්තර වෙළඳ වරාය, මිරිජ්ජවිල වියලි කලාපීය උද්භිද උද්‍යානය වේ.විශේෂයෙන් ම මීට දින කිහිපයකට පෙර ජනාධිපතිතුමන් අතින් විවෘත වූ ගාල්ල – ලබුදූව පිහිටි “දක්‍ෂිණ පාය” ගාල්ල දිස්ත්‍රික්කයට මහත් ආඩම්බරයක් වී ඇත. පළාතේ සියලුම රාජ්‍ය ආයතන එකම වහලක් යටතට ගෙන ඒම මේ තුළින් අපේක්‍ෂා කරන අතර ජනතාව එදිනෙදා තම අවශ්‍යතාවයන් සඳහා එකම ස්ථානයෙන් විසඳාගැනීමට මේ තුළින් හැකි වේ.දකුණු පළාතේ පළාත් මාර්ග සඳහා දකුණු පළාත් මාර්ග සංවර්ධන අධිකාරිය හා හම්බන්තොට රුපියල් මිලියන 989 වියදම් කර පසු ගිය වසර දෙක – තුන තුළ මාර්ග 301 ප්‍රතිසංස්කරණය කර ඇත.මෙවැනි අති විශාල මුදල් සම්භාරයක් වියදම් කර දකුණු පළාත සංවර්ධනය වීම අද වන විට සමහර දේශපාලකයින්ට අදහා ගන්නට ද බැරිය. ඔවුන් ඒ සඳහා කරනුයේ අවලාද, අපහාස නැගීම පමණි. ජාතියේ පිනට පහල වූ ජනාධිපතිතුමන්ට ශක්තියක් වන්නට ඉදිරි මැතිවරණයේ දී ජයග්‍රහණය කිරීමට වත්මන් ආණ්ඩුවට ඡන්ද ගුණ්ඩු අවශ්‍ය නැත. ගෙදර හිටියත් ඉදිරි මැතිවරණය විශිෂ්ට ජයක් අත්වන බව දකුණේ ජනතාව ආණ්ඩුවට පෙන්වා දෙති.වැහි දවස්වල රෑට එක ඩිංගිත්තක්වත් ඇහැ පියවෙන්නේ නෑ. දරුවො දෙන්න දිහා ඇහැගහගෙනයි ඉන්නේ මහ වැස්සට කුණු ඇළ උතුරලා ගෙට වතුර දානවා. එහෙම දවසට බිත්තියේ ලෑලි අතරින් සර්පයෝ ගෙට එනවා. සමහර දවස්වලට ගෝනුස්සෝ, කුණකටුවෝ, ගරුඩෝ වගේ සත්තු ගෙට ඇවිත් තියෙනවා. ඒ කාලෙත් එක්ක බලද්දී දැන් අපිට ලැබිල තියෙන මේ ගෙය සුරවිමනක් වගේ”“පාස්පෝට් කන්තෝරුවට, නෝනා වාට්ටුවට, නැත්නම් කාසල් රෝහලට ගිය සමහර දවස්වල ටොයිලැට් එකට යන්න වෙනවා. එහෙම වෙලාවට බැරිවෙලාවත් කො‍මොඩ් එකක් තියෙන එකකටනම් යන්නේ නෑ. ඒක අපිට නුහුරුයි මොකක් හරි වැරදීමක් වෙයි කියලා බයත් හිතෙනවා. මිහිදු සෙත්පුරින් අපිට ගෙවල් දෙන්න.කලින්ම නාගරික සංවර්ධන අධිකාරියේ නෝනලා මහත්තුරු කට්ටියක් ඇවිත් ගෙයි සැලසුම ගැන කියලා දුන්නා. කොමඩ් වැසිකිලි පාවිච්චි කරන විදිහ කුස්සිය පිළිවෙළට කියාගන්න.විදිහ විතරක් නොවෙයි කුස්සියේ එකතුවන කුණු ටික දිරන නොදිරන විදිහට වෙන්කරගන පො‍ෙහාර හදාගන්න විදිහත් පුහුණුකළා. මෙතැනට ආවහමයි තේරුනේ අපි එදා ජීවත්වුණේ අපායක කියලා.“මේ තරම් පහසුකම් ඇති ගෙදරක් රජයෙන් අපිට ලබාදෙයි කියලා. අපි නම් හීනෙකින්වත් විශ්වාස කළේ නෑ. මතක ඇති අවුරුදු 50ක කාලය පුරාම නොයෙක් නිවාස යෝජනා ක්‍රම ආවත් ඒවායින් ගෙවල් ලැබුනේ ඒ ඒ ආණ්ඩු වෙනුවෙන් වැඩකළ හෙන්චයියන්ට විතරයි.ඒ අතින් ජනාධිපතිතුමා කී දෙය කරන නායකයෙක් ගෝඨාභය මහත්තයත් එහෙමයි. කිසිම අසාධාරණයක් නැතිව හැමෝටම ගෙවල් දෙන්න කටයුතු කළා. මිහිඳුසෙන්පුර මහල් නිවාස සංකීර්ණයෙහි පදිංචිකරනු ලැබූ පැල්පත්වාසීන් වැඩි පිරිසක් අප සමඟ එසේ පැවසීය..වසර ගණනාවක් පැල්පත්වල ජීවත්වූ ඔවුන්ගේ ජීවිතේ පළමු වරට සුවපහසු නිවසක් ලැබීම ජීවන රටාව වෙනස් කළ අලුත් ජීවිතයක ඇරඹුමක් බව පවසන්නේ නිවාසලාභින්මයි. අඩු ආදායම්ලාභි පවුල් නඟාසිටුවීම සඳහා ඔවුන් ජීවත්වන පැල්පත් සංස්කෘතිය අවසන් කිරීම මහින්ද චින්තන ඉදිරි දැක්මෙහි ප්‍රධාන වැඩපිළිවෙළකි.නාගරික සංවර්ධන අධිකාරියේ නාගරික පුනර්ජීව හා ප්‍රතිස්ථාපන වැඩසටහන ඔවුන් වෙනුවෙන්ම සකස් වූවකි. හරිහැටි වහලක් නැති, ජීවත්වීමට තරමි නොවන අනවසර භූමිවල ජීවත්වන පැල්පත්වාසීන්ට නිවාස ලබාදීමේ විසල් ව්‍යාපෘතින් ගණනාවක් දැනටමත් කොළඹ නගරයේ ඉදිවෙමින් පවතී.ජනාධිපති මහින්ද රාජපක්ෂ මහතා අතින් ඉකුත් දින විවෘත කෙරුණු දෙමට ගොඩ මිහිදු සෙත්පුර නිවාස සංකීර්ණ‍යේ නිවාස‍ නිවෙසකට අවශ්‍ය සියලු අංග වළින් සපිරිය. විසිත්ත කාමරය, නිදන කාමර දෙකක්, මුළුතැන්ගෙය, නාන කාමරය, ජලය, විදුලිය පහසුකම් සමඟ සුවපහසු නිවස සැබවින්ම පුංචි මාළිගාවකි. නිවසක් වෙනුවෙන් රජය මිලියන 3ක පිරිවැයක් දරා තිබේ.මුළු වටිනාකම මිලියන 5ක් පමණ වේ. නිවසක වර්ග අඩි 400කින් සමන්විත වේ. ප්‍රජාශාලා, ළමා උයනක්, ක්‍රීඩාපිටියක්, වෙළෙඳසල් ඇතුළුව පොදු පහසුකම් ගණනාවකි.හුදෙක් නිවසක් ලබාදීම පමණක් නොව පැල්පත්වාසින් පවුල් 70,000ක පමණ පිරිසක් රටේ ආර්ථිකය ශක්තිමත් කිරීමේ වැඩපිළිවෙළට දායක කර ගැනීමේ පුනර්ජීව ව්‍යාපෘතියක් ලෙසද රජය ක්‍රියාත්මක කර තිබීම විශේෂත්වයකි. එහි නිර්මාතෘ ආරක්ෂක ලේකම් ගෝඨාභය රාජපක්ෂ මහතායි.ටකරන්, තහඩු කැබලි, ඉටිරෙදි, කාඩ්බෝඩ් වැනි අවිධිමත් සෙවිලිවලින් එකිනෙකට බැඳුණු මුඩුක්කු, පැල්පත්, වතු නිවාස වෙනුවට සුවපහසු නිවාස වැසි ජලයෙන් යට නොවෙන, හිල් හැදුණු සෙවිලි වෙනුවට, කොන්ක්‍රීට් මැදුරකි. සුබවාදී අරුණළු ‘මිහිඳුසෙන්පුර’ ට වැටී තිබේ. ඉදින් හෙට දවසේ තවත් එවන් වූ සියලු පවුල්වලට නිවාසයක් හිමිවනු ඇත.පැහැසරණිය මිණි පැමිණිය කොත් අගට බඳ කිකිනිය දඳ ගිහිනිය විමන් වට නොවපැරණිය වන රමණිය විටින් විට සැළලිහිණිය වදු කැලණිය පුරවරටසැළලිහිණි සදෙස් කවියා පවසන්නේ දිව්‍ය විමනක් බඳු කැලණි පුරවරය කිසිදා පැරණි නොවන නැවුමි බවින් යුතු නගරයක් බවයි . කැලණි විහාරය සේම ඒ හා බැඳි ආගමික හා දේශපාලන සංස්කෘතිය හේතුවෙන් සියවස් ගණනාවක් පුරා කැලණිය බස්නාහිර පළාතට පමණක්නොව රටටම ආලෝකයක්වු පුරයකි.ගම්පහ දිස්ත්‍රික්කයට අයත් කැලණිය මැතිවරණ කොට්ඨාසයේ සංවර්ධන ව්‍යාපෘතීන් සලකා බලන විට සෞඛ්‍ය, අධ්‍යාපන, මංමාවත්, විදුලිය, දිවි නැඟුම සංවර්ධන වැඩසටහන් යනාදියෙන් ඉතා ඉහළ මට්ටමක පවතී. මෙහි මුළු ජනගහනය 186,300ක් වන අතර හෙක්ටයාර් 6,062.20ක භූමි ප්‍රමාණයකින් යුක්තය.මෙම ආසනයේ සෞඛ්‍ය ක්ෂේත්‍රයේ ප්‍රගතිය ගැන කතා කරනවිට දැනට මාතෘ හා ළමා සායනයන් 12ක් ද මහජනතාවගේ සෞඛ්‍ය කෙරෙහි වැඩි අවධානයක් යොමු කරමින් මූලික රෝහලක් සහ ආයුර්වේද රෝහලක් ද ඉදිකර තිබේ.මාතෘ හා ළමා සායනදළුගම්ගොඩ මාතෘ හා ළමා සායනය දැනට විවෘතව පවති.MOH කාර්යාලය හා සිංහාරමුල්ල සායනය ද අඟහරුවාදා දිනවල පවත්වාගෙන යයි. පෑලියගොඩ මාතෘ හා ළමා සායනය බදාදා දිනවල පවත්වාගෙන යයි. හුණුපිටිය සායනයේ ගොඩනැගිල්ලේ වැඩ කටයුතු අවසන් කිරීම සඳහා වැයවී ඇති ඇස්තමේන්තු ගත මුදල රුපියල් මිලියන 44කි. සිංහාරමුල්ල මාතෘ හා ළමා සායනය සඳහා රුපියල් මිලියන 14.36ක මුදල් ප්‍රමාණයක් වැය කර ගොඩනැගිල්ලේ වැඩ අවසන් කර ඇත.තවද මානෙල්ගම වනවාසල මාතෘ හා ළමා සායනය වෙනුවෙන් රුපියල් මිලියන 13.01ක් වැයකර තිබෙන අතර තව මාසයකින් පමණ වැඩ නිම කිරීමට නියමිතය. මෙම සායන සියල්ලෙහිම වැඩ නිමව සෞඛ්‍ය කටයුතු පවත්වාගෙන යාමට පටන් ගත් විගස කැලණියේ ගැබිනි මාතාවන්ගේ හා ළමයින්ගේ සෞඛ්‍ය ගැටලු සියයට සියයකින් ම අවසන් වනු ඇත.පෑලියගොඩ සායනයේ වෛද්‍යවරු දෙදෙනෙක් හා හෙදියන් 04 දෙනෙක් ද සේවයේ නිරත වෙයි. මෙහි බහුසායන, මධ්‍යය හා සුවනාරි සායන, විශේෂ සායන, පාසල් ළමුන් සඳහා පැවැත්වෙයි. තවද සිකුරාදා හා සෙනසුරාදා දිනවල OPD සායන පැවැත්වීමෙන් මහජනතාවට විශාල සහනයක් ලබාදී ඇත.මෙම ආසනය තුළ ශරීර සුවතා මංතීරු සංවර්ධනය යටතේ කිරිබත්ගොඩ ශරීර සුවතා මංතීරුව කිලෝමීටර් 02 රුපියල් මිලියන 92ක වියදමින් නිමකොට ඇත.කැලණිය මැතිවරණ කොට්ඨාසයේ දිවි නැඟුම ජාතික වැඩසටහන හා ගෘහ ආර්ථික ඒකක සැලසුම් කිරීමේ ප්‍රගති වැඩසටහන් යටතේ 2012 හා 2013 වර්ෂයන් තුළදී ඉතා ඉහළ මට්ටමක සාර්ථකත්වයක් ළඟාකරගෙන තිබීම මෙහි ජනතාව ලද ජයග්‍රහණයකි.දිවි නැඟුම ගෙවතු සංවර්ධන වැඩසටහන් උපාධිධාරි සංවර්ධන නිලධාරින් හරහා සැළසුම් කිරීම අධීක්ෂණය සිදුකරමින් පවතී. දැනට කෘෂි පර්යේෂණ නිලධාරි ලවා මේවා අධීක්ෂණය කරනු ලැබේ.වසමකට 02 බැගින් ආදර්ශ ගෙවතු සංවර්ධනය කරමින් දිවි නැඟුම ව්‍යාපෘතිය කැලණිය ප්‍රාදේශීය ලේකම් කාර්යාලය හරහා සාර්ථකව සිදු කෙරෙමින් පවතී.කැලණිය ආසනයේ යටිතල පහසුකම් සංවර්ධනය යටතේ රන් අරුණ 3 අදියර මගින් මංමාවත් විශාල සංඛ්‍යාවක් වැඩ අවසන් කර විවෘත කිරීමට නියමිත දලුගම, කැලණිය පාර, දිප්පිටිගොඩ පළමු පටුමග පාර, හුණුපිටිය ධර්මාරාම පාර, හුණුපිටිය රාජසිංහ මාවත වැඩ නිමවී විවෘත කිරීමට නියමිතය. වනවාසල පාර, බුලුගහ හන්දිය සිට වනවාසල දුම්රියපළ පාර, වරාගොඩ සිට බියගම මාර්ගයේ වීරසිංහ මාවත, පෑලියගොඩ දුටුගැමුණු මාවත ඉදිකරමින් පවතින මාර්ගයන් ය.ගම්පහ රන් අරුණ මහින්ද චින්තන ඉදිරි දැක්ම 2013 අයවැය යෝජනා යටතේ ග්‍රාමීය මාර්ග කාපට් කිරීමේ ව්‍යාපෘතිය ආර්ථික සංවර්ධන අමාත්‍ය ගරු බැසිල් රාජපක්ෂ මැතිතුමාගේ නායකත්වයෙන් ආරම්භ කොට ඇත.පාසල් සංවර්ධන ව්‍යාපෘතිය යටතේ පෑලියගොඩ ධර්මදාස ප්‍රාථමික විද්‍යාලය හා ඊරියවැටිය සුමංගල ප්‍රාථමික විද්‍යාලය සඳහා දළ ඇස්තමේන්තු සකස් කර වැඩ අරඹා ඇත. මෙම හිත මිතුරු පාසල් සංවර්ධන ව්‍යාපෘතිය යටතේ කැලණිය ආසනය තුල ආර්ථික සංවර්ධන අමාත්‍යාංශය හරහා වැඩසටහන් රාශියක් ක්‍රියාතමක වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n1403201</link>
    <topic>පිරිවෙන් යටිතල පහසුකම් නංවන්නඅයවැයෙන් මිලියන 350ක් වෙන් කළා</topic>
    <author>මානෙල් පුෂ්ප කුමාරි</author>
    <content>මෙරට ඉතිහාසයේ ප්‍රථම වරට පසුගිය අයවැයෙන් රුපියල් මිලියන තුන්සිය පනහක් පිරිවෙන්වල යටිතල පහසුකම් සංවර්ධනය කිරිම සඳහා වෙන් කර ඇති බවත් සිල්මාතාවන්ගේ අධ්‍යාපනය ඉහළ නැංවීම වෙනුවෙන් රුපියල් මිලියන විස්සක මුදලක් වෙන් කර ඇති බවත් පිරිවෙන් නියෝජ්‍ය අධ්‍යාපන අධ්‍යක්ෂ වටිනාපහ සෝමානන්ද හිමියෝ පැවසූහ.මේ ක්‍රියාමාර්ග මඟින් සෙත සැලසෙන මුළු පිරිවෙන් ගණන 750ක් වන අතර ඉගෙනුම ලබන ගිහි පැවිදි සිසුන් ගණන 64000ක් පමණ වන බව මේ හිමියෝ සඳහන් කළහ.උන්වහන්සේ මේ බව ප්‍රකාශ කළේ ඊයේ (19) ප්‍රවෘත්ති දෙපාර්තමේන්තු ශ්‍රවණාගාරයේ පැවැති මාධ්‍ය හමුවේදී ය.පිරිවෙන් ගුරු සේවයට පාසල් ගුරු සේවය හා සමාන වරප්‍රසාද ලබා දීමේ චක්‍රලේඛය මේ මස21 වැනි දින පස්වරු 2.30 ට සුගතදාස ගෘහස්ථ ක්‍රීඩාංගණයේ පැවැත්වෙන සමාරම්භක උත්සවයේදී නිකුත් කිරීමට මේ වන විට සියලු කටයුතු සූදානම් කර ඇත. මේ සමාරම්භක උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්විමට නියමිත බව සෝමානන්ද හිමියෝ කීහ.මෙතෙක් පිරිවෙන් ගුරුවරු නොලැබූ උත්සව අත්තිකාරම්, රජයේ සේවක දේපළ ණය, නිදහස් දුම්රිය වාර ප්‍රවේශ පත්‍ර, මැතිවරණ සහ විභාග කටයුතුවලට සහභාගිවීමට නව චක්‍රලේඛය මඟින් හිමි වනු ඇත.පිරිවෙන්වල පහසුකම් වැඩි දියුණු කිරීම වෙනුවෙන් සකස් කළ චක්‍රලේඛය මඟින් තෝරාගත් පිරිවෙන් සඳහා රුපියල් ලක්ෂ පහ දක්වා ප්‍රතිපාදන ලබා දීමට සලසා ඇති අතර ගොඩනැඟිලි හා උපකරණ ලබා දීම, සනීපාරක්ෂක පහසුකම් වැඩි දියුණු කිරීම, නවීන ලෝකයට මුහුණදීමට හැකි වන පරිදි නවීන තාක්ෂණික දැනුම ලබා දීම සඳහා පරිගණක වැනි උපකරණ ලබා දීම ආදිය සිදු කිරීමට අපේක්ෂිත බවත් ඒ හිමියෝ කීහ.මේ යටතේ එම ක්ෂේත්‍රය සංවර්ධනය කිරිම සඳහා වැදගත් ක්‍රියාමාර්ග රැසක් ක්‍රියාවට නංවා තිබේ. ඒ අනුව මේ දක්වා පැවිදි පිරිවෙන් ශිෂ්‍යයෙකුට ලබාදුන් රුපියල් 1250 ක වාර්ෂික දීමනාව රුපියල් 2500 දක්වා ඉහළ නංවා ඇත. ගිහි ශිෂ්‍යයෙකුගේ දීමනාව රුපියල් 250 සිට 500 දක්වා වැඩි කර ඇති බවත් උන්වහන්සේ ප්‍රකාශ කළහ.මේ අවස්ථාවේදී සංඝයා වහන්සේ පිරිසක් සහභාගි වූ අතර අදහස් ද දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n1403202</link>
    <topic>ජ්‍යෙෂ්ඨ ඇමැති රත්නසිරිටමැතිසබේ දී ජනපති සුබ පතයි</topic>
    <author>රන්ජිත් පද්මසිරි, සුභාෂිණි සේනානායක සහ චින්තා රණසිංහ</author>
    <content>පාර්ලිමේන්තු නියෝජිත දිවියේ 54 වන වසර ඊයේ (19) සම්පූර්ණ කළ ජ්‍යෙෂ්ඨ ඇමැති රත්නසිරි වික්‍රමනායක මහතාට ජනාධිපති මහින්ද රාජපක්ෂ මහතා සිය සුබ පැතුම් එක් කළේය.පාර්ලිමේන්තුවට ඊයේ (19) දහවල් පැමිණි ජනාධිපති මහින්ද රාජපක්ෂ මහතා මුලසුනේ සිටි කතානායක චමල් රාජපක්ෂ මහතාගේ අවසරය මැද නැගී සිටියේ වික්‍රමනායක මහතාට සුබ පැතීමටය.දෙපාර්ශ්වයේම අත්පොලසන් මැද සිය සුබ පැතුම් එක් කළ ජනාධිපතිවරයා වික්‍රමනායක මහතා අද වගේ දිනක මාර්තු 19 දින මේ පාරලිමේන්තුවට තේරී පත්ව පැමිණි බව සිහිපත් කළේය.අදට වසර 54 කට පෙර මේ සභාවට පැමිණි වික්‍රමනායක මහතා දැනට මේ සභාවේ සිටින ජ්‍යෙෂ්ඨතම මන්ත්‍රීවරයා බව කී ජනාධිපති මහින්ද රාජපක්ෂ මහතා වික්‍රමනායක මහතාට සුබ පැතීය.ඒ සමගම නැගී සිටි විපක්ෂ නායකරනිල් වික්‍රමසිංහ මහතා රත්නසිරි වික්‍රමනායක මහතාට සුබ පැතීමට තමන්ද ජනාධිපතිතුමා සමග එක් වන බව කීය. දීර්ඝ දේශපාලන ඉතිහාසයක් වික්‍රමනායක මහතාට හිමි වන බව පෙන්වා දුන් වික්‍රමසිංහ මහතා 1960 වසරේදී මේ සභාවට පැමිණ මන්ත්‍රීවරයකු ලෙසත් සිරිමා බණ්ඩාරණායක අගමැතිණියගේ රජයේ ඇමැතිවරයකු ලෙස කටයුතු කළ වික්‍රමනායක මහතා පසුව පළාත් සභාවට ගොස් යළිත් මේ සභාවට පැමිණ ඇමැතිවරයකු, සභානායකවරයකු හා අගමැතිවරයකු ලෙස විශිෂ්ඨ සේවයක් කළ බව කීය.වික්‍රමසිංහ මහතා අපට ආදර්ශයක් බව පෙන්වා දුන් වික්‍රමසිංහ මහතා එතුමා මන්ත්‍රී වුන සමයේ පැවතියේ එජාප ආණ්ඩුවක් බවත් තමන් රාජකීය විද්‍යාලයට බැදුනේද එම වසරේදී යැයිද කීය.එතුමා සිටි කාලය තුළදීම නැවත එජාප ආණ්ඩුවක් එන බවට විහිලුවක්ද කළ වික්‍රමසිංහ මහතා වික්‍රමනායක මහතාට සුබ පැතීය.මෙහිදී කතානයක චමල් රාජපක්ෂ මහතා ද සිය සුබ පැතුම් වික්‍රමනායක මහතාට එක් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n1403203</link>
    <topic>පළාත් නවයට උද්භිද උද්‍යාන 9ක්</topic>
    <author>රක්ෂණ ශ්‍රියන්ත</author>
    <content>ශ්‍රී ලංකාවේ පළාත් නමයේ උද්භිද උද්‍යාන නමයක් ආරම්භ කිරීමට පියවර ගෙන ඇති අතර, හම්බන්තොට රිදියගම සෆාරි උද්‍යානය අගෝස්තු මාසයේත්, පින්නවල වාගොල්ල සත්වෝත්ද්‍යානය ඉදිරි මාස තුන ඇතුළතත් විවෘත කරන බව උද්හිද උද්‍යාන හා පොදු විනෝදාත්මක කටයුතු පිළිබඳ ඇමැති ජයරත්න හේරත් මහතා පවසයි. මේ වනවිට හම්බන්තොට රිදියගම සෆාරි උද්‍යානයේ ඉදිකිරීම් කටයුතු සියයට අසූවකින් නිමවී ඇතිබවත් පින්නවල වාගොල්ල ‍සත්වෝත්ද්‍යානයේ කටයුතු සියයට අනූපහකින් නිමකර ඇතිබවත් ඇමැතිවරයා පෙන්වා දෙයි.ඇමැතිවරයා මේ බව පැවසූවේ ඊයේ (19) එම අමාත්‍යාංශයේ පැවැති විශේෂ මාධ්‍ය හමුවකට එක්වෙමිනි.මෙහිදී වැඩිදුරටත් අදහස් දැක්වූ අමාත්‍ය ජයරත්න හේරත් මහතා , ශ්‍රී ලංකාවේ පළාත් නමයේ ආරම්භ කරන උද්භිද උද්‍යාන නමයෙන් පළමුවැන්න කිළිනොච්චියේ අක්කර 150 ක භුමියක ඉදිකරන අතර එහි එම පළාතට ආවේණික වෘක්ෂලතා මගින් අලංකාර කරනු ලබනවා. ශ්‍රී ලංකාවට සංචාරකයන්ගේ පැමිණීම වැඩිවීමත් සමග උද්භිද උද්‍යානවල ආදායම පසුගිය වසරට සාපේක්ෂව සියයට හතලිස් පහකින් වැඩිවී තිබෙනවා. තවද පින්නවල අලි අනාථාගාරයේද ආදායම වැඩිවී තිබෙනවා.අමාත්‍යාංශය ආරම්භ කර කෙටිකාලයක් උවද සංචාරක කර්මාන්තය ප්‍රවර්ධනයට රැකුලක් ලෙස අපගේ විෂය පථය පුළුල් කර අලුතින් උද්භිද උද්‍යාන හා සත්වෝත්ද්‍යාන ආරම්භ කිරීමට පියවර ගෙන තිබෙනවා.කොළඹට නුදුරු පිළියන්දල මඩපාත අක්කර අසූවක භුමිභාගයක් තුළ සත්ව අභිජනන මධ්‍යස්ථානයක් හා සත්වෝත්ද්‍යානයක් ආරම්භ කරා. මේ සඳහා සතුන් ලබා ගැනීම සඳහා සතුන් හුවමාරු වැඩසටහනට ප්‍රමුඛත්වය දී ක්‍රියා කරනවායැයිද ඇමැතිවරයා වැඩිදුරටත් පැවසීය. මේ අවස්ථාවට අමාත්‍යාංශ ලේකම් ආචාර්ය විලී ගමගේ මහතාද එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n1403204</link>
    <topic>මත්තල ගුවන් තොටුපොළේ ඉන්ධන සැපයුම් මෙහෙයුම් ළඟදීම ඇරඹෙනවා</topic>
    <author>බන්දුල ගුණසේකර</author>
    <content>ගුවන් යානා සඳහා වන ඉන්ධන ලබාදීම වෙනුවෙන් රුහුණේ මත්තල ගුවන් තොටුපොළ ආශ්‍රිතව ඉදිවන ගුවන් යානා ඉන්ධන සැපයුම් පද්ධතියේ මෙහෙයුම් කටයුතු ළඟදීම ආරම්භ කිරීමට නියමිත බව ඛණිජ තෙල් සංවර්ධන ඇමැති අනුර ප්‍රියදර්ශන යාපා මහතා “දිනමිණ“ට පැවසීය.මෙම ඉන්ධන සැපයුම් පද්ධතිය අමෙරිකානු ඩොලර් දසලක්ෂ හතලිහක (ඇ:ඩො: මිලියන 40) වියදමින් ඉදිවෙයි. එකවර ඉන්ධන ලීටර් තිස් ලක්ෂයක් (ලීටර් 30,00000) ගබඩා කළ හැකි වන පරිදි මෙහි ටැංකි ඉදි කර ඇති අතර ඉදි කිරීම් කටයුතු නිම කිරීමෙන් පසු ලොව විශාලතම ගුවන් යානාවලට වුවද අවශ්‍ය ඉන්ධන ප්‍රමාණයන් ලබා දීමට හැකි වන බව ද ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n1403205</link>
    <topic>සරසවිය-තරුණි සුපර් නයිට් සංගීත ප්‍රසංගය නාමල් රාජපක්ෂ ගේ ප්‍රධානත්වයෙන් අද</topic>
    <author>රක්ෂණ ශ්‍රියන්ත</author>
    <content>‘සරසවිය-තරුණි සුපර් නයිට්’ සංගීත ප්‍රසංගය මාතර සනත් ජයසූරිය ක්‍රීඩාංගණයේදී අද (20) රාත්‍රී 7.30 ට පැවැත්වේ.ලංකාවේ සීමාසහිත එක්සත් ප්‍රවෘත්ති පත්‍ර සමාගම මඟින් සංවිධානය කරන මෙය පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් හා දකුණු පළාත් හිටපු ඇමැති චන්දිමා රාසපුත්‍ර මහතා ඇතුළු ‍පළාතේ දේශපාලන නායකයන්ගේ සහභාගීත්වයෙන් පැවැත්වීමට කටයුතු සූදානම් කර ඇත.‘සරසවිය-තරුණි සුපර් නයිට්’ සංගීත ප්‍රසංගය සඳහා පර්පල් රේන්ජ් සංගීත කණ්ඩායම සංගීතය සපයන අතර ශ්‍රී ලංකාවේ ජනප්‍රිය ගායක ගායිකාවන් රැසක් ගීත ගායනා කරති. නොමිලයේ පැවැත්වෙන මේ සංගීත ප්‍රසංගය වර්ණවත් කිරීම සඳහා ප්‍රදීපා ආරියවංස රංගායනනයේ නර්තන ශිල්පීන් නර්තනයෙන් දායක වෙති.සරසවිය-තරුණි දීපව්‍යාප්ත ප්‍රචාරක වැඩසටහන් මාලාවේ තවත් පියවරක් වන මේ සංගීත ප්‍රසංගය සඳහා ලේක්හවුස් ආයතනයේ අධ්‍යක්ෂ මණ්ඩලය සහ ජේෂ්ඨ නිලධාරීහු ඇතුළු පිරිසක්ද එක්වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032021</link>
    <topic>දිනමිණ කතුවැකියමැතිසබයේ ඇගැයුමට</topic>
    <author>රන්ජිත් පද්මසිරි, සුභාෂිණී සේනානායක සහ චින්තා රණසිංහ</author>
    <content>දිනමිණ කර්තෘ ගාමිණී ජයලත් මහතා පසුගිය සඳුදා, අඟහරුවාදා දිනමිණ කතුවැකියේ පොලිස් කොමිසමේ කාර්යභාරය පිළිබඳව ඉදිරිපත් කර තිබූ කරුණු පත්කළ මන්ත්‍රී ඒ.එච්.එම්. අස්වර් මහතා ඊයේ පාර්ලිමේන්තුවේදී අගය කළේය.වඩාත් ‍ෙහාඳ පොලිස් සේවයක් ඇති කර ක්‍රියාත්මක කිරීම සඳහා එම කතු වැකියෙන් ඉදිරිපත් කළ කරුණු අස්වර් මහතාගේ ප්‍රසංශාවට ලක්විය. පොලිසිය නැතිනම් රටේ ජනජීවිතය අඩාල වන බව පෙන්වා දුන් අස්වර් මහතා පොලිස් නිලධාරීන් කරනසේවය අගය කළේය.පොලිස් නිලධාරීන් කැපවීමෙන් සිදුකරන රාජකාරිය අගෞරවයට ලක් කිරීම හෙළා දුටු ඒ මහතා පොලිස් මාධ්‍ය ප්‍රකාශක නීතිඥ අජිත් රෝහණ මහතාගේ සේවය ප්‍රසංශාවට ලක් කළේය.උගත් බුද්ධිමතකු වූ රෝහණ මහතා සත්‍ය තොරතුරු නිසි පරිදි රටට ලබාදීම විපක්ෂයේ බාලප්‍රචාරක කටයුතු වලට බාධාවක් වීම නිසා ඒ මහතාට දැඩි විවේචනයක් එල්ල කිරීම අසාධාරණ බව අස්වර් මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032022</link>
    <topic>අමෙරිකාවේ ආකල්ප රජය පිළිගන්නේ නෑ</topic>
    <author/>
    <content>අපේ රටේ මානව හිමිකම් පිළිබඳ අමෙරිකා එක්සත් ජනපදයේ ආකල්ප රජය පිළිගන්නේ නැති බව විදේශ කටයුතු ඇමැති මහාචාර්ය ජී එල් පීරිස් මහතා ඊයේ (19) පාර්ලිමේන්තුවේ දී ප්‍රකාශ කළේය.අපේ රට කුඩා රටත් බවත් විශාල රටක් නොවූවත් අපට අභිමානයක් තේජාන්විත භාවයක් ඇති බවත් කී මහාචාර්ය ජී එල් පීරිස් මහතා 2010 මැයි 28 වන දින අමෙරිකා එක්සත් ජනපද රාජ්‍ය ලේකම් හිලරි ක්ලින්ටන් මහත්මිය හමුවූ අවස්ථාවේ දී එල් එල් ආර් සී වාර්තාවේ නිර්දේශ ක්‍රියාත්මක කිරීම ගැන ලබා ඇති ප්‍රගතිය ගැන සෑහීමකට පත් වන බව කියා සිටි බව ද කීවේය.කොළඹ දිස්ත්‍රික් මන්ත්‍රී රවී කරුණානායක මහතා ඇසූ ප්‍රශ්නයකට පිළිතුරු දෙමින් එසේ කී මහාචාර්යවරයා උතුරේ මැතිවරණ පැවැත්වීම ගැන ක්ලින්ටන් මහත්මිය අගය කළ අතර එය යහපත් පියවරක් ලෙසට අගය කළ බව කී මහාචාර්ය පීරිස් මහතා මානව හිමිකම් කවුන්සිලයට යෝජනාවක් ගෙනෙන බවත් එහිදී ඇය ප්‍රකාශ කළ බව ද කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n1403206</link>
    <topic>මෙදා දකුණෙන් එ.ජ.නි. සන්ධානයටඅතිවිශිෂ්ට ජයග්‍රහණයක් ලැබෙනවා</topic>
    <author>බන්ධුල ගුණසේකර</author>
    <content>මෙවර දකුණු පළාත් සභා මැතිවරණයෙන් එක්සත් ජනතා නිදහස් සන්ධානය නියත වශයෙන්ම අති විශිෂ්ට ජයග්‍රහණයක් අත් කර ගන්නා බව යෞවන කටයුතු ඇමැති ඩලස් අලහප්පෙරුම මහතා පවසයි.මේ අනුව දකුණේ මාතර - ගාල්ල හා හම්බන්තොට යන දිස්ත්‍රික්ක තුනම විශාල වැඩි ඡන්ද සංඛ්‍යාවකින් එක්සත් ජනතා නිදහස් සන්ධානය ජය ලබන බව ද නොබෝදා සිදුකළ විශේෂ සමීක්ෂණයකින් මේ බව අනාවරණය වී ඇති බවද ඇමැතිවරයා කියයි.ගතවූ වසර කිහිපය තුළ දකුණු පළාතේ ක්‍රියාත්මක වූ යෝධ සංවර්ධන ක්‍රියාවලියෙන් දක්ෂිණ දේශයට නවෝදයක් උදා වී ඇති බව ද එමගින් දකුණේ ජන ජීවිතයේ නවමු පිබිදීමක් මතින් දකුණු ලක ජනතාව තුළ ජනාධිපති මහින්ද රාජපක්ෂ මහතා ප්‍රමුඛ එ.ජ.නි. සන්ධාන රජය කෙරෙහි අසීමිත ප්‍රසාදයක් ගොඩනැගී ඇති බව ද එම සමීක්ෂණයේ දී වැඩි දුරටත් ‍හෙළි වී තිබේ.මේ අතර බස්නාහිර පළාත් සභාවේ ජයග්‍රහණය ද එ.ජ.නි. සන්ධානයට හිමි වන බව මේ දක්වා සිදු කර ඇති සමීක්ෂණ වාර්තා පෙන්නුම් කරන අතර එහි සමීක්ෂණ කටයුතු නිම කිරීමත් සමග එම විජයග්‍රහණයේ තොරතුරු අනාවරණය කළ හැකි බව ද අමාත්‍ය ඩලස් අලහප්පෙරුම මහතා වැඩි දුරටත් පෙ‍න්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n1403207</link>
    <topic>දිනුදා ඇත් පැටවා ගැන සෙවීමේ කමිටු වාර්තාව දෙසතියකින්</topic>
    <author>රක්ෂණ ශ්‍රියන්ත</author>
    <content>අන්දෝලනයට තුඩු දුන් "දිනුදා" ඇත්පැ‍ටවා සම්බන්ධ සිද්ධිය පිළිබඳ සොයා බැලීමට කමිටුවක් පත්කර ඇති බවත් දෙසතියක් ඇතුළත මේ සම්බන්ධ වාර්තාව තමා වෙත ලබා දෙන ලෙස එම කමිටුවට නියෝග කර ඇතැයි උද්හිද උද්‍යාන හා පොදු විනෝදාත්මක කටයුතු පිළිබඳ ඇමැති ජයරත්න හේරත් මහතා පවසයි.මේ ඇත්පැටවා සම්බන්ධව පැන නැගී ඇති ගැටලුකාරී තත්ත්වය පිළිබඳ යම්කිසි සත්‍යාසත්‍යතාවක් ඇත්නම් එය මෙලෙස පත්කළ කමිටු වාර්තාවෙන් පසු ජනතාවට හෙළිදරව් කරන බවද ඇමැතිවරයා අවධාරණය කරයි. ඇමැතිවරයා මේ බව පැවසූවේ ඊයේ (19) එම අමාත්‍යාංශයේ පැවැති විශේෂ මාධ්‍ය හමුවකට එක්වෙමිනි.මෙහිදී වැඩිදුරටත් අදහස් දැක්වූ ඇමැති ජයරත්න හේරත් මහතා , සතුන් හුවමාරු කරගැනීමේ වැඩසටහන යටතේ කොරියාව සමඟ ඇත් පැටවුන් දෙදෙනෙකු හුවමාරු කරගැනීමට සිටි අතර මේ සඳහා කොරියාවෙන් ‍සිංහ පැටව් දෙදෙනෙකුත් බෙංගාලි ව්‍යාඝ්‍රයන් දෙදෙනෙකුත් අපට ලබාදිමට සාකච්ඡාකර තිබුණා. ඒ යටතේ කොරියාවෙන් සිංහ පැටව් දෙදෙනා හා ව්‍යාඝ්‍රයන් දෙදෙනා මේ වනවිටත් ලංකාවට භාර දී ඇති අතර එම සිංහ පැටව් දෙදෙනා ‍හම්බන්තොට සෆාරි උද්‍යානයේත්, ව්‍යාඝ්‍රයන් දෙදෙනා දෙහිවල සතුන් වත්තේත් මේ වනවිට රඳවා තිබෙනවා.දිනුදා ඇත් පැටවා මේ වනවිට ජනාධිපති මහින්ද රාජපක්ෂ මහතාගේ නියෝගයෙන් හුවමාරු කිරීම නවතා තිබෙනවා. එම ඇත්පැටවා යුද්ධය දිනුදා උපත ලබා ඇති බැවින් දිනුදා ලෙස නම් තබා ඇතැයි පැවසෙනවා. මේ ඇත්පැටවා හුවමාරුවේදී මුල්‍ය වංචාවක් සිදුවී ඇතිබව පැවසෙන අතර එසේ සිදුවී ඇතිදැයි ‍මේ පරීක්ෂණයෙන් පසු අපට අනාවරණය කර ගත හැකියි.අපේ රටේ සත්වෝද්‍යාන සඳහා සතුන් ලබාගැනීමට සතුන් හුවමාරු වැඩසටහනට ප්‍රමුඛත්වයක් දී ක්‍රියා කරනවා. රජයේ මුදල් වියදම් කරමින් මා හෝ ලේකම්වරායා හෝ කිසිදු විදේශ සංචාරයක නිරතව නොමැති බවද ඇමැතිවරයා පැවසිය.අප විදේශ ගතව ඇත්තේ අපේ පෞද්ගලික මුදල්වලිනුයි. සත්ව හුවමාරු වැඩසටහන යටතේ ඉදිරියේදී චීනය, චෙක් ජනරජය, දකුණු අප්‍රිකාව, නවසීලන්තය යන රටවල් සමඟ ද සතුන් හුවමාරු කරගැනීමට අදහස් කර සිටිනවා යැයිද ඇමැතිවරයා වැඩිදුරටත් පැවසීය. මේ අවස්ථාවට අමාත්‍යාංශ ලේකම් ආචාර්ය විලී ගමගේ මහතාද එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n1403208</link>
    <topic>ජාත්‍යන්තර මත් ජාවාරම්කරුපාකිස්තාන චාලි හා මෙරට නියෝජිතයාපොලිසියට කොටු වෙති</topic>
    <author>විජයානි එදිරිසිංහ සහ මහින්ද අලුත්ගෙදර</author>
    <content>කාලයක් තිස්සේ මෙරටට මහා පරිමාණයෙන් මත්ද්‍රව්‍ය ගෙන්වූ ජාත්‍යන්තර මත්කුඩු ජාලයේ ප්‍රධාන ජාවාරම්කරුවකු වූ පාකිස්තාන් ජාතික මොහොමඩ් චාලි සහ ඔහුගේ මෙරට ප්‍රධාන ජාවාරම්කරු වූ අලිසබීර් යන දෙදෙනා මත්ද්‍රව්‍ය නාශක අංශය මඟින් ඊයේ (19) අත්අඩංගුවට ගෙන තිබේ.පසුගිය පස්වැනිදා රේගුව මඟින් අත්අඩංගුවට ගත් මත්කුඩු කිලෝ 36 මෙරටට ගෙන්වා ඇති මොහොමඩ් චාලි ඉන් පසු පලාගොස් මහනුවර ප්‍රදේශයේ සැඟවී සිටියදී අත්අඩංගුවට ‍ගත් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය.මොහු අත්අඩංගුවට ගෙන ප්‍රශ්න කිරීමේදී මොහු මෙරටට එවන මත්කුඩු තොග බාරගන්නා ප්‍රධාන ජාවාරම්කරු වූ අලි සබීර් පිළිබඳව තොරතුරු හෙළිවූ අතර ඊයේ ඔහු වැල්ලවත්ත ප්‍රදේශයේදී කොටු කර ගැනීමට හැකිවූ බව පවසයි.රේගුව මඟින් අත්අඩංගුවට ගන්නා විට එම මත්කුඩු කිලෝ 36 යකඩ ඇණවල දවටා ඉතා සූක්ෂ්ම ලෙස අසුරා තිබිණි. එහෙත් එම මත්ද්‍රව්‍ය තොගය ගෙනා මෙම සැකකරු එම භාණ්ඩ නිදහස් කර ගැනීමට නොපැමිණ මෙරටින් පලායාමේ අරමුණ ඇතිව සැඟවී සිටියදී මත්ද්‍රව්‍ය නාශක අංශය රටපුරා මෙහෙයුම් කරමින් මොහු කොටුකර ගැනීමට කටයුතු කළේය.එහි ප්‍රතිඵලයක් වශයෙන් මොහු මහනුවර ප්‍රධාන පෙළේ හෝටලයක ආහාර ගනිමින් සිටියදී අත්අඩංගුවට ගැනීමට හැකි විය. අනතුරුව මත්ද්‍රව්‍ය නාශක අංශය උපක්‍රමිකව ඔහු ලවා අලි සබීර්ට කතා කර වැල්ලවත්තේදී ඔහු අත්අඩංගුවට ගෙන තිබිණි. සැකකරුවන් දෙදෙනාම රඳවාගෙන ප්‍රශ්න කරගෙන යන අතර මේ වන විටත් මෙම මත්ද්‍රව්‍ය ජාලයට සම්බන්ධ මෙරට සහ ජාත්‍යන්තර ජාවාරම්කරුවන් රැසක් පිළිබඳ තොරතුරු හෙළිවී තිබේ.මේ අනුව ඉදිරි දින කිහිපය තුළ තවත් ජාවාරම්කරුවන් රැසක් කොටු කර ගැනීමට මෙහෙයුම් සිදු කෙරේ. ඔවුන්ට මෙරටින් පැන ගැනීමට නොහැකිවන පරිදි ආරක්ෂක විධිවිධානද යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n1403209</link>
    <topic>ජල මට්ටම පහළ ගියත් පැරැණි මස්කෙලිය වනමලින් අලංකාර වෙයි</topic>
    <author>අසේල කුරුළුවංශ</author>
    <content>වියළි කාළගුණික තත්ත්වයත් සමඟ මාඋස්සාකැලේ ජලශයේ ජලමට්ටම පිටාර ම‍ට්ටමේ සිට 15% දක්වා පහත වැටීමත් සමඟ ජලාශය පතුළේ වූ රොන් මඩ තට්ටුව මත නෙක පැහැයෙන් යුත් විවිධ වර්ගයේ මල් පිපී සුන්දර දසුනක් නිර්මාණය වී තිබේ.වැසි නොමැතිව ජල විදුලිය නිපදවීමට ගැ‍ටලු ඇති වන මට්ටමක් දක්වා ජලාශ‍යේ ජල මට්ටම අඩුවීම බරපතළ තත්ත්වයක් වුවත් මේ සුන්දර දසුන දැක ගන්නට පිට පළාත්වල ජනතාව පමණක් නොව ප්‍රදේශ වාසීන්ද දක්වන්නේ මහත් උනන්දුවකි.දිය යටින් මතුවූ පැරැණි මස්කෙළිය නගරයේ වූ පන්සල, පල්ලිය හා හින්දු කෝවිළ වටා මෙලෙස මල් පිපී තිබෙනු මෙයට පෙර ප්‍රදේශවාසීන්ද දැක නොමැත. මෙහි කෑමට ගන්නා නොයෙක් පළා වර්ගද වැවී තිබේ. ඇතම් පිරිස් සිරිපා වන්දනාවේ පැමිණෙන පි‍ට පළාත්වාසීන්ට මේ අලංකාර මල් හා පළා වර්ග ඉහළ මිල ගණන්වලට විකුණන බව ‍වාර්තාවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032010</link>
    <topic>මෙරට බෝට්ටු කර්මාන්ත ක්ෂේත්‍රයසංවර්ධනය කිරීමේ වැඩපිළිවෙළක්</topic>
    <author>නුවන් කොඩිකාර</author>
    <content>මෙරට බෝට්ටු කර්මාන්ත ක්ෂේත‍්‍රය සංවර්ධනය කිරීමේ වැඩපිළිවෙළක් ක්‍රියාත්මක කිරීමට ආයෝජන ප‍්‍රවර්ධන මණ්ඩලයේ අවධානය යොමුව තිබේ.ජාත්‍යන්තරව සිදුකෙරුණු සමීක්ෂණයකට අනුව 2010 වසරේ සිට 2015 දක්වා කාලය තුළ බෝට්ටු කර්මාන්තය අත්‍යාවශ්‍ය කර්මාන්තයක් බවට පත්වනු ඇති හෙයින් ඊට අවධානය යොමු කිරීමට මණ්ඩලය තීරණය කර ඇත.මෙරට භූගෝලීය පිහිටීම අනුව බෝට්ටු කර්මාන්තය අතින් ආසියානු කලාපයේ කේන්ද්‍රස්ථානයක් ලෙස ශ‍්‍රී ලංකාව සංවර්ධනය කළ හැකි බවත් එමගින් මෙරට තරුණයන්ට තාක්ෂණික දැනුම මෙන්ම ඉහළ රැකියා අවස්ථා හිමිවනු ඇති බව ආයෝජන ප්‍රවර්ධන මණ්ඩලය පවසයි.එමෙන්ම බෝට්ටු කර්මාන්තය මෙරට සංචාරක කර්මාන්තය සඳහා සහායක අංගයක් වනු ඇති බවත්, දැනටමත් බෝට්ටු අපනයනය අතින් ශ‍්‍රී ලංකාව විශාල විදේශ විනිමයක් උපයනු ලබන බවත් එම මණ්ඩලය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032011</link>
    <topic>උතුරු මැද පළාත් සභාව ජපානයේ රැකියාලබාදෙන බවට ගෙන යන ප්‍රචාර බොරු</topic>
    <author>තෙන්නකෝන් කුලසේකර</author>
    <content>උතුරු මැද පළාත් සභාව විසින් ජපන් රජයේ රැකියා ලබාදීමක් දැනට සිදුනොකරන බවත් රැකියා ලබා ගැනීම පිළිබඳ සාකච්ඡා පවත්වමින් සිටින බවත් ජපන් රජයේ රැකියා ලබා දෙන බව පවසමින් ඇතැමුන් කූට ලෙස මුදල් එකතු කරමින් සිටින බවට තොරතුරු ලැබී ඇති හෙයින් උතුරු මැද පළාත් සභාවෙන් ජපන් රැකියා ලබා දෙන බවට කරන බොරු ප්‍රචාරවලට නොරැවටෙන ලෙස උතුරු මැද පළාත් මහ ඇමැති එස්. එම්. රංජිත් සමරකෝන් මහතා නිවේදනයක් නිකුත් කරමින් කියා සිටී.එම නිවේදනයේ මෙසේ ද සඳහන් වේ.2020 ජපානයේ පැවැත්වීමට නියමිත ඔලිම්පික් තරගය වෙනුවෙන් ඉදිකැරෙන නගරය සඳහා රැකියා ඇබෑර්තු ඇති බැවින් තමන් පසුගියදා ජපානයේ කරන ලද සංචාරයේදී එම නගර නිර්මාණ සමාගම් කීපයක් සමඟ රැකියා ලබා ගැනීම පිළිබඳ සාකච්ඡා කළ බවත් ජපන් සමාගම් නියෝජිතයින් ශ්‍රී ලංකාවට පැමිණ ඒ පිළිබඳව අනුරාධපුරයේ දී තමන් සමඟ සාකච්ඡා කළ බවත් එම සාකච්ඡා තවමත් පැවැත්වෙමින් පවතින බවත් සඳහන් කරන මහ ඇමැතිවරයා තවමත් කිසිසේත්ම ජපන් රැකියා ලබාදීමක් සිදුනොකරන බවත් ජපන් රැකියා ලබාදීමට බව පවසමින් ඇතැම් පුද්ගලයන් කූට ලෙස මුදල් ලබා ගනිමින් සිටින බවට තමන් වෙත තොරතුරු අනාවරණය වී ඇති බැවින් ඔවුන්ට නොරැවටී එවැනි පුද්ගලයන් පිළිබඳ තමා වෙත දැනුම් දෙන ලෙසත් මහජනතාවගෙන් ඉල්ලා සිටී.ඔලිම්පික් නගරය ඉදිකිරීම සඳහා පුහුණු කාර්මිකයන් තෝරාගෙන ජපන් විශේෂඥයන් උතුරු මැදට පැමිණ තෝරාගත් වෘත්තිය පිළිබඳ මාස අටක පුහුණුවක් ලබාදීමට නියමිතව ඇති බවත් දේශපාලන හෝ හිතවත්කම මත එම ජපන් රැකියා කිසිවකුට ලබාගත නොහැකි වනු ඇතිබවත් එම නිවේදනයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032012</link>
    <topic>ප්‍රසාද් සිරිවර්ධන වැන්නන් අපෙන් ඈත්වීම විශාල පාඩුවක්</topic>
    <author>ලයනල් පී. පෙරේරාකැලණිය විශේෂ</author>
    <content>ප්‍රසාද් සිරිවර්ධන යනු කැලණිය රජමහා විහාරස්ථ ශ්‍රී කල්‍යාණී දහම් පාසලේ දහම් අධ්‍යාපනය ලද විනයගරුක පුද්ගලයකු බවත්, මේ විනයගරුක දරුවාට දහම් අධ්‍යාපනය ලබාදීමට මුල්වූ ගුරුවරයකු වන තමන්වහන්සේගේ මේ ශිෂ්‍යයා පොලිස් දෙපාර්තමේන්තුවේද අවංකව ‍හා විනයගරුකව සේවය කළ උසස් නිලධාරියකු බවත්, කැලණිය රජමහා විහාරාධිපති මහාචාර්ය කොල්ලුපිටියේ මහින්ද සංඝරක්ඛිත නාහිමියෝ පැවසූහ.උන්වහන්සේ එසේ පවසා සිටියේ හංවැල්ල තුන්තාන ප්‍රදේශයේ ඇතිවූ සිද්ධියකින් ජීවිතක්ෂයට පත්වූ බොරැල්ල පොලිස් ස්ථානාධිපති ප්‍රසාද් සිරිවර්ධන මහතාගේ අවමංගල්‍ය උත්සවයේ පාංශුකූලය පවත්වමින් එහිදී අනුශාසනාවක් කරමිනි.කැලණිය, ගෝනවල ඒ මහතාගේ දේහය තිබූ එම නිවසේදී තවදුරටත් කතාකළ මහින්ද හිමියෝ මෙසේ ද කීහ.මේ නිලධාරියාගේ අභාවය මුළු දෙපාර්තමේන්තුවටම සිදුවූ පාඩුවකි. සිරිවර්ධන මහතා තුළ විශිෂ්ට ලක්ෂණ තිබුණි. ඒ මහතා යුක්තිය හා සාධාරණත්වය මැනැවින් ඉටුකළ නිලධාරියෙකි. එවන් ගුණවත් මිනිසුන්ගේ බැහැරවීම රටට ද විශාල පාඩුවකි.අසාධාරණය, සමාජ පීඩනය වෙනුවෙන් එතුමා නිර්භයව කටයුතු කළා. ඊට නොබියව මූණ දුන්නා. මෙවැනි යහපත් නිලධාරීන් පොලිස් දෙපාර්තමේන්තුවේ තවත් සිටිය ද සිරිවර්ධන මහතා ඒ අය අතරින් ද විශිෂ්ටයෙකි.ඒ මහතාගේ සුවිශේෂ ලක්ෂණය වූයේ වගකීම මනාලෙස ඉටුකිරීමය. ජීවිතයක වටිනාකම දැනෙන්නේ කළ සේවාව හේතුවෙනි. සිර්වර්ධන මහතාගේ සේවාවේ අකලංක, උත්තරීතර භාවය බොහෝසේය.මේ නිසා වගකීම පැහැර නොහැරි, හරියට සේවය කළ, විනය, කැපවීම ඕනෑවටත් වඩා තිබූ මෙවැන්නන් වෙනුවෙන් ශෝකවිය යුතු නැත. මන්ද ඔවුන් මේ රටට බරක් වී නැත.දහමේ උගන්වන කරුණු අනුව මෙදියත ජීවත්වන සැමටම මරණය උරුමය. මේ පිළිබඳව යථාර්ථ වාදීව බැලිය යුතුය. එතුමාගේ රාජකාරී කටයුතු පිළිබඳව අතිශයින්ම සතුටු විය හැකි නිසා ශෝඛවීමෙන් පලක් නැත.මෙහිදී පොලිස් දෙපාර්තමේන්තුව වෙනුවෙන් කතාකළ බස්නාහිර පළාත උතුර නියෝජ්‍ය පොලිස්පති එල්. ජී. කුලරත්න මහතා මෙසේ කීය.“ප්‍රසාද් මා හඳුනාගත්තේ බොහෝ කලක සිටය. ඔහු රාජකාරිය හරියට කළ විනයගරුක නිලධාරියෙකි.බස්නාහිර පළාත උතුර නියෝජ්‍ය පොලිස්පති වශයෙන් මා වැඩභාරගත්විට ඉන්නට නිවෙසක් නොතිබුණි. එවකට රත්නපුර ප්‍රදේශයේ සේවය කළ මගේ පදිංචිය ද එහිමය.එහෙත් ප්‍රසාද් මා අමතා සිය නිවෙස මවෙත ලබාදීමට තරම් නිහතමානීවූ නිලධාරියෙකි. මට වෙන නිවෙස් සොයාගැනීමට බාධා කළ ප්‍රසාද් තමාගේ නිවෙස මට දුන්නේ බොහෝ සෙනෙහේ සිතිනි.ප්‍රසාද් මිනිස්කම දෝතින් දරා පැමිණි පුද්ගලයෙකි. ඔහුගේ වියෝව මාවද සසල කලෙහිය. ඔහු සේවය කළ සෑම ප්‍රදේශයකම අවංකවම සේවය කිරීම විශේෂත්වයකි. මේ වියෝව සමස්ත පොලිස් දෙපාර්තමේන්තුවටම විශාල පාඩුවකි. මෙවැනි උසස් මනසින් සිතන නිලධාරීන් පොලිස් දෙපාර්තමේන්තුවේ සිටිය යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032013</link>
    <topic>ඉදිරි අධිකරණ ක්‍රියාමාර්ග ගැනනීතිපති උපදෙස් පතා තිබෙනවා</topic>
    <author>මල්වාන සමූහ - මහානාම විතානගේ</author>
    <content>බියගම විලේජ් හොටෙල් අධිපති කෝටිපති ව්‍යාපාරික බර්නාඩ් ජයරත්න (65) නමැති අය ඝාතනය කිරීමේ සිද්ධිය සම්බන්ධව ගතයුතු ඉදිරි අධිකරණ ක්‍රියාමාර්ග සම්බන්ධව නීතිපති උපදෙස් පතා එය නීතිපතිට යොමුකර තිබෙන බවත්, එම උපදෙස් තවම ලැබී නැති බවත් අපරාධ පරීක්ෂණ දෙපාර්තමේන්තුවේ සැරයන් නිශ්ශංක මහතා ඊයේ (19 වැනිදා) පූගොඩ මහේස්ත්‍රාත් අධිකරණයට දන්වා සිටියේය. පූගොඩ මහේස්ත්‍රාත් ඉන්දිකා කාලිංගවංශ මහත්මිය හමුවේ මේ නඩුව ඊයේ (19 වැනිදා) යළි කැඳවූ අවස්ථාවේ සැරයන්වරයා එසේ දැන්විණි.නාරන්වල පදිංචි පොලිස් විශේෂ කාර්ය බළකායේ සුදත් වික්‍රමසිංහ හා බියගම පදිංචි මියගිය අයගේ පුත් සුරංග ජයරත්න යන දෙදෙනා මේ ඝාතන සිද්ධියේ සැකකරුවෝ වෙති.මේ සැකකරුවන් දෙදෙනාට එරෙහිව ගිනි අවි හා පුපුරණ ද්‍රව්‍ය ළඟ තබා ගැනීමේ චෝදනාව මතද මේ සිද්ධියට සම්බන්ධ නඩුවක් පවරා තිබෙන අතර එම නඩුවද මෙදින යළි විභාගයට ගැනිණි.මෙහිදී අපරාධ පරීක්ෂණ දෙපාර්තමේන්තුවේ සැරයන් නිශ්ශංක මහතා අධිකරණයට කරුණු දක්වමින් මේ ඝාතන සිද්ධිය සම්බන්ධව මෙතෙක් සිදු කරන ලද විමර්ශන කටයුතුවල වැඩිදුර වාර්තාවක් අධිකරණයට ඉදිරිපත් කරනවා. මඩකලපුවේ සිට පුපුරණ ද්‍රව්‍ය ප්‍රවාහනය කළ බව කියන ජීප් රථය තවම සොයාගෙන නැහැ. මේ සිද්ධිය සම්බන්ධව ඉදිරි ගතයුතු ක්‍රියාමාර්ග ගැන නීතිපති උපදෙස් පතා තිබෙනවා. නමුත් එය තවම ලැබී නැහැ.සැකකරුවන් වෙනුවෙන් පෙනී සිටි නීතිඥ අසිත් සිරිවර්ධන මහතා අධිකරණය හමුවේ කියා සිටියේ මේ ඝාතන සිද්ධිය සම්බන්ධ මෙම සැකකරුවන් දෙදෙනාට එරෙහිව නිවැරදි සාක්කියක් ඉදිරිපත් වී නැහැ. ඒ නිසා මෙතෙක් සිදුකරන ලද සාක්කිවල සාක්කි සම්පින්ඩනයක් ඉදිරිපත් කරන ලෙසට අපරාධ පරීක්ෂණ දෙපාර්තමේන්තුවට නියෝගයක් ලබාදෙන්න.දෙපාර්ශ්වයෙන්ම ඉදිරිපත්වූ කරුණු කෙරෙහි අවධානය යොමු කළ මහේස්ත්‍රාත්වරිය මේ සිද්ධිය සම්බන්ධව නීතිපති උපදෙස් ඉක්මනින්ම ලබා ගැනීමට කටයුතු කරන ලෙසට අපරාධ පරීක්ෂණ දෙපාර්තමේන්තුවට නියෝග කර මේ සැකකරුවන්‍ දෙදෙනා තවදුරටත් ලබන 02 වැනිදා දක්වා රක්ෂිත බන්ධනාගාර ගත කරන ලෙසට නියම කළාය.වැඩිදුර විභාගය ලබන අප්‍රේල් මස 02 වැනි දිනට කල් තැබීය.අපරාධ පරීක්ෂණ දෙපාර්තමේන්තුව පැමිණිල්ල මෙහෙයවූ අතර, සැකකරුවන් ‍වෙනුවෙන් නීතිඥවරුන් වන අසිත් සිරිවර්ධන හා සංජය රණතුංග යන මහත්වරුන් ද මියගිය අයගේ දියණියගේ අයිතිවාසිකම් වෙනුවෙන් නීතිඥ ලලිත් දහනායක මහතා ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032014</link>
    <topic>ප්‍රභූන්ගේ තොරතුරු රැස් කළැයිඑල්ටීටීඊ සාමාජිකයාගෙන් රහස් ප්‍රකාශයක්</topic>
    <author>සිරන්ජනි කුමාරි</author>
    <content>ඉහළ පෙළේ ප්‍රභූවරුන් ඉලක්ක කොට ප්‍රහාර එල්ල කිරීමේ අරමුණෙන් තොරතුරු රැස්කළ බවට අත්අඩංගුවට ගෙන සිටි එල්.ටී.ටී.ඊ. සාමාජිකයෙක් ඊයේ (19) කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය හමුවේ රහස් ප්‍රකාශයක් ලබා දුන්නේය.විදේශගතව සිට මෙරටට පැමිණ ඇති එල්ටීටීඊ ත්‍රස්තවාදි සංවිධානයේ ක්‍රියාකාරී සමාජිකයකු වන කජීපන් පොන්නයියා සෙල්වනායගම් නොහොත් ගෝබී විසින් මේ මෙහෙයුම ක්‍රියාත්මක කර ඇති බව පවසන ත්‍රස්ත කොට්ඨාසය ස්විස්ටර්ලන්තයේ සිටින එල්.ටී.ටී.ඊ සංවිධානයේ ක්‍රියාකරුවකු වන කුහන් සහා පරමනාදන් යාදවන් නොහොත් සන්තෝෂන් මාස්ටර් නමැත්තා මෙහි මූලිකත්වය ගෙන ක්‍රියාකරන බවට අධිකරණයට දන්වා තිබිණ. මේ සැකකරුට ජී.පී.එස් යන්ත්‍ර භාවිතය සම්බන්ධයෙන් පුහුණුවක් ලබා දීමට ද සංතෝෂන් මාස්ටර් නමැත්තා සැලසුම්කරමින් තිබුණු බවට අධිකරණයෙන් කරුණු අනාවරණය විය.අංක 219, ගාලුපාර , දෙහිවල ලිපිනයේ පිහිටි බේකරියේ සේවයේ කරන මුවාවෙන් සැකකරු මේ දත්ත රැස් කර ඇති අතර ජෙයන්ති නගර් පදිංචි කනගලිංගම් භවානන්දන් නොහොත් ආනන්දන් යන සැකකරු කිළිනොච්චියට ගොස් සිටිය දී ඉකුත්11දින ත්‍රස්ත විමර්ශන කොට්ඨාසය අත්අඩංගුවට ගෙන ඇත.රැකියා විරහිත ද්‍රවිඩ තරුණයන් හා එල්ටීටීඊ සංවිධානයේ හිටපු සමාජිකයන් යොදවා 2009 වසරේ දී ආරක්ෂක හමුදාවන් විසින් සිදු කළ මානුෂිය මෙහෙයුම් අවසන් වීමට පෙර එල්ටීටීඊ සංවිධානය විසින් විවිධ ස්ථානවල සුක්ෂම ලෙස සඟවන ලද අවි ආයුධ හා යුද උපකරණ නැවත ගොඩගෙන කිසියම් ත්‍රස්ත ක්‍රියාවක් සඳහා අවශ්‍යවු විට පහසුවෙන් ලබා ගත හැකි පරිදි නැවත ස්ථානවල සඟවා ඇති බවට තොරතරු අනාවරණය වී තිබේ.මේවන විට තරුණයන් 50කට අධික සංඛ්‍යාවක් මේ කටයුතු සඳහා යොදවා ඇති බවත් ඔහුන් උතුරු නැගෙනහිර හා කොළඹ තදාසන්න ප්‍රදේශවලට යොමු කර ඇති බවට තොරතුරු හෙළි ව ඇති බව පවසන පොලිසිය කොළඹ ප්‍රදේශයේ ක්‍රියාකාරකම් සඳහා යොදවා සිටි එල්ටීටීඊ සැකකරු එලාලේ උතුර, එලාලේ , චුන්නාගම් පදිංචි නාගරාජා හරන් යන අය ඉකුත් 11 වන දින අත්අඩංගුවට ගත් බව පැවසීය.මේ ක්‍රියාකාරකම් මෙහෙයවන ප්‍රබල කොටි සමාජිකයා වන ගෝබී නමැත්තා අත්අඩංගුවට ගැනීමට පරික්ෂණ පවත්වන බවත් ඔහු භාවිත කරනු ලැබු දුරකථන අංක සම්බන්ධයෙන් විශ්ලේෂණයක් සිදු කොට අංක56/2 කොට්ටේඅඩි, විශ්වමඩු ලිපිනයේ පදිංචි රවින්ද්‍රන් මදිනි නමැත්තිය ඉකුත් 11 වැනි දින අත්අඩංගුවට ගත් අතර ඇයගේ ප්‍රකාශ මත ඉඩමේ වළ දමා තිබු පුපුරන ද්‍රව්‍ය තොගයක් සොයා ගත් බවට පොලිසිය අධිකරණයට කරුණු වාර්තා කර තිබිණි.ජංගම දුරකථන පහක් ,‍ බෝම්බ ඇති ස්ථාන හඳුනා ගන්නා යන්ත්‍ර, ආර්.පී.ජී ජීව උණ්ඩ දෙකක්, මෝටාර් ජීව උණ්ඩ තුනක්, තමිලන් ගුණ්ඩු වර්ගයේ අත්බෝම්බ තුනක්, පැති බෝම්බ එකක්, ටී.56 ජිව උණ්ඩ 375, පොලිසිය විසින් සොයා ගෙන තිබේ.මේ නඩු භාණ්ඩ විශේෂ කාර්යය බළකායේ නිලධාරින් ලවා නිශ්ක්‍රිය කරවා වාර්තාවක් අධිකරණයට ඉදිරිපත් කරන ලෙසට අධිකරණය විසින් නියෝගයක් ද නිකුත් කෙරිණි.මේ ක්‍රියාකාරකම්වලට සම්බන්ධ තවත් සැකකරුවන් වන එලාලේ උතුර, එලාලේ, චුන්නාගම් පදිංචි සුන්දරලිංගම් අගිලන්, නො 339, ජෙයන්ති නගර් පදිංචි තම්බයියා කනගලිංගම් බවානන්දන් නොහොත් ආනන්දන්, නො 395, ජෙයන්ති නගර්, පදිංචි පුබාලසිංහම් නිශාන්තන්, නො 28/04 වැල්ලවත්ත පදංචි කිරුබාරත්නම් පරමගුරුනාදන්, අංක 1106 පාලතුර් ත්‍රිකුණාමලය පදිංචි කජිබන් ෂර්මිලා මුලතිව් පදිංචි අගස්තියන් ජෙස්ටින් ප්‍රබාකරන් නොහොත් සුමන් සැකකරුවන් අත්අඩංගුවට අධිකරණ නියෝග මත කොළඹ ත්‍රස්ත විමර්ශන විමර්ශන ඒකකයේ රැඳවුම් නියෝග මත රඳවා වැඩිදුර පරික්ෂණ මෙහෙය වන බවට පොලිසිය අධිකරණයට කරුණු වාර්තා කොට තිබිණි.මේ සැකකරුවන් අතරින් අගස්තියන් ඥානසිලන් හා කනගලිංගම් භාවානන්දන් නොහොත් ආනන්දන් යන අය මෙසේ මහෙස්ත්‍රාත්වරිය හමුවේ ප්‍රකාශයන් ලබා දීමට අධිකරණයෙන් ඉල්ලිම් කොට තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032015</link>
    <topic>ආබාධිත 125කට රියැදුරු බලපත්‍ර</topic>
    <author>නිමල් රාජපක්ෂ</author>
    <content>ආබාධිත වු 125 දෙනකු මුලතිව් ප්‍රදේශයේ පසු ගියදා පැවැති වෛද්‍ය සායනයකදී රියදුරු බලපත්‍ර ලබා ගැනීමට පැමිණ ඇතැයි මෝටර් රථ ප්‍රවාහන දෙපාර්තමේන්තුව පවසයි.මුලතිව් දිසාපතිවරයාගේ ප්‍රධානත්වයෙන් පැවැති සායනයේදී ආබාධිත වුවන්ගේ ආබාධ තත්ත්වයන්ට අනුව ඉදිරිපත්වු අයගෙන් 105 ක් රියදුරු බලපත්‍ර ලබා ගැනීමට සුදුසුකම් ලැබූ බව මෝටර්රථ ප්‍රවාහන කොමසාරිස් එස්.එච්. හරිස්චන්ද්‍ර මහතා පවසයි.ජාතික ප්‍රවාහන වෛද්‍ය ආයතනයේ වෛද්‍ය නිලධාරීහු ආබාධිත ජනතාව වෛද්‍ය පරීක්ෂණයට භාජනය කර තිබිණි.පසුගිය වකවානුවේ පැවැති යුද්ධයෙන් ආබාධිත වු ජනතාව මේ වෛද්‍ය සායනයට ඉදිරිපත්වී තිබිණි. එහිදී බොහෝ පිරිසක් පැමිණ ඇත්තේ යතුරු පැදි හා ත්‍රීරෝද රථ සඳහා රියදුරු බලපත්‍ර ලබා ගැනීමට බව සහකාර මෝටර්රථ කොමසාරිස් (කාර්මික )එස්.ඒ. ප්‍රේමරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032016</link>
    <topic>වෘත්තීයවේදීන් පුහුණුවන පාසල්වල ඉගැන්වීමේ කටයුතු නැවැත්වීමට පියවර</topic>
    <author>සන්ධ්‍යා කරුණාරත්න</author>
    <content>පරිපූරක සේවාවන්ට අයත් වෘත්තීයවේදීන් පුහුණු කිරීම සඳහා පවතින පුහුණු පාසල්වල ඉගැන්වීමේ කටයුතු මේ මස 24 වැනිදා සිට නැවැත්වීමට පරිපූරක වෛද්‍ය සේවා වෘත්තීය සමිති ඒකාබද්ධ බලමණ්ඩලයේ මෙහෙය වීමෙන් පුහුණු ආචාර්යවරු තීරණය කර ඇත.‍මේ පුහුණු කිරීම් සිදු කරන කිසිදු පාසලකට විදුහල්පතිවරයකු පත් නොකිරීම, ස්ථිර ආචාර්යවරුන් බඳවා නොගැනීම, ආචාර්ය හිඟය හේතුවෙන් ඇතැම් විෂය ධාරා මේ දක්වා ආරම්භ වී නොමැති වීම, පුහුණුවට අවශ්‍ය ප්‍රායෝගික සම්පත් නොසැපයීම, ආචාර්යවරුන්ට ලැබිය යුතු දීමනා නොගෙවීම යනාදී ගැටලු හේතුවෙන් මේ තීරණය ගෙන තිබේ.වෛද්‍ය පර්යේෂණාගාර තාක්ෂණ විද්‍යාඥ, ඖෂධවේදී, විකිරණ විද්‍යා තාක්ෂණවේදී, භෞත චිකිත්සක හා වෘත්තීය චිකිත්සක සේවාවන්ට අයත් පුහුණු පාසල් හතක පාඨමාලා හා ආචාර්යවරුන්ට අඳාළ ගැටලු විසඳීම සෞඛ්‍ය අමාත්‍යාංශය මඟින් කල් දැමීම නිසා මේ තීරණය ගත් බව බලමණ්ඩලයේ ප්‍රධාන ලේකම් සමන් ජයසේකර මහතා පවසයි‍.රට පුරා රෝහල්වල පරිපූරක වෛද්‍ය සේවා නිලධාරීන්ගේ බරපතළ හිඟයක් පවතිද්දී වසර ගණනාවකට පසුව බඳවා ගත් අභ්‍යාසලාභීන්ගේ ඩිප්ලෝමා පාඨමාලා පවත්වාගෙන යාම මේ වන විට අර්බුදයකට ලක්ව ඇති බව ද ඔහු පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032017</link>
    <topic>එජාප පළාත් පාලන මන්ත්‍රීවරුන්ගෙන් මූලික අයිතිවාසිකම් පෙත්සම් දහයක්</topic>
    <author>ශිරෝමි අබයසිංහ</author>
    <content>එක්සත් ජාතික පක්ෂයේ පළාත් පාලන මන්ත්‍රීවරුන් දස දෙනකුගෙන් පුරප්පාඩු වී ඇති මන්ත්‍රිධුර සඳහා වෙනත් අය පත් කිරීම වළක්වාලමින් කොළඹ පළාත්බද මහාධිකරණය මඟින් අතුරු තහනම් නියෝගයක් පනවා තිබියදීත් එම මන්ත්‍රීධුර පුරප්පාඩු වී ඇති බවට, තේරීම් භාර නිලධාරිවරුන් නිකුත් කර ඇති ගැසට් නිවේදන බල රහිත කරන ලෙස ඉල්ලමින් එම මන්ත්‍රීවරුන් දස දෙනා ශ්‍රේෂ්ඨාධිකරණය හමුවේ ඊයේ (19) මූලික අයිතිවාසිකම් පෙත්සම් දහයක් ගොනු කළහ.මැතිවරණ කොමසාරිස් මහින්ද දේශප්‍රිය, අදාළ තේරිම් භාර නිලධාරිවරුන් ,එ.ජා‍.ප‍. මහ ලේකම් තිස්ස අත්තනායක,මහත්වරුන් සහ නීතීපතිවරයා වගඋත්තරකරුවන් කරමින් පෙත්සම් ඉදිරිපත් කර තිබේ‍.ජේ.එම්.කේ.බි.ජයසුන්දර,එස්.ඒ.ඩි.වී.ප්‍රේමලාල්,එම්.එම්.ඩී.එම්.කේ.එදිරිසිංහ,බී.ඒ.එන්.අලසූරිය,එම්.ඒ.බී.එස්.සි.බණ්ඩාර ,ටි.එස්.පිරිස්,ජේ.එම්.ඒ.ජයලත්,ඒ.එස්.කුමාරසිංහ,යූ.එච්.ඩී,ජේ.තිලකසිරි සහ ඒ.බී.නවරත්න මහත්වරු පෙත්සම්කරුවෝ වෙති.එක්සත් භික්ෂු පෙරමුණ පැවැත්වූ රැස්වීමකට සහභාගි වීම සහ 2013 පැවැති උතුරු මැද පළාත් සභා මැතිවරණයේදි එක්සත් ජනතා නිදහස් සන්ධානයේ මැතිවරණ ව්‍යාපාරයට සහයෝගය දුන් බව සඳහන් කරමින් අවස්ථා දෙකකදි තමන් පක්ෂයෙන් ඉවත් කළ බව සඳහන් කරන පෙත්සම්කරුවෝ මුල් අවස්ථාවේදී තමන්ට එරෙහිව පියවරක් නොගත් නමුදු දෙවන අවස්ථාවේදී පක්ෂයෙන් ඉවත් කර ඇති නිසා පළාත් පාලන මැතිවරණ පනත අනුව මන්ත්‍රී ධුර පුරප්පාඩු වී ඇති බවට තේරිම් භාර නිලධාරිවරුන් ගැසට් නිවේදන පළ කර ඇතියි පෙත්සම්කරුවෝ සඳහන් කරති.2013 වසරේ මුල්වරට පක්ෂයෙන් ඉවත් කළ අවස්ථාවේදී පක්ෂ නායකත්වයේ තීරණ අනුව ක්‍රියා කරන බවට පොරොන්දු වුවහොත් වසරකට පසුව පක්ෂයෙන් ඉවත් කිරීම පිළිබඳ සළකා බලන බවට පක්ෂයේ මහ ලේකම්වරයා දැනුම් දුන‍් හෙයින් තමන් පොරොන්දුවකට අත්සන් කළ බවත් දෙවන වර 2014 ජනවාරි මස තමන් එම පොරොන්දුව උල්ලංඝණය කර ඇති හෙයින් පක්ෂයෙන් නෙරපන බව මහ ලේකම්වරයා ලිපි මඟින් දැනුම් දුන් බවත් පෙත්සම් සඳහන් කරයි.තේරිම් භාර නිලධාරියා නිකුත් කළ ගැසට් නිවේදනයට එරෙහිව තමන් දිසා අධිකරණය හමුවේ නඩුවක් පැවරෑ අතර එමගින් අතුරු තහනම් නියෝගයක් ලබා නොදුන් නිසා මහාධිකරණයට අභියාචනයක් ඉදිරිපත් කළ බවත් එම අධිකරණය මඟින් පෙත්සම්කරුවන් ගෙන් පුරප්පාඩු වී ඇති මන්ත්‍රී ධූරයන් සඳහා වෙනත් අය පත් නොකරන ලෙස අතුරු තහනම් නියෝගයක් නිකුත් කළද තේරිම් භාර නිලධාරිවරුන් පෙබරවාරි 18 දා ගැසට් නිවේදන නිකුත් කර ඇතැයි පෙත්සම්කරුවෝ සඳහන් කරති.එම නිවේදනය මඟින් සිය මූලික අයිතිවාසිකම් උල්ලංඝණය වී ඇතැයි ප්‍රකාශයක් නිකුත් කරන ලෙසත් ගැසට් නිවේදන බල රහිත කරන ලෙසත් අධිකරණය මඟින් ඉල්ලති..</content>
  </post></root>