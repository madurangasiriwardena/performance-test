<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=s1210021-2</link>
    <topic>කොදෙව්වන්ට සුපිරි ඕවරයේ ජයක්නවසිලන්ත බලාපො‍ෙරා්ත්තු බිදවැටේ</topic>
    <author>වර්නන් ගුණසේකර පල්ලෙකැලේ සිට...</author>
    <content>පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ ඊයේ පැවැති පළමු ‘සුපිරි අට’ තරගයෙන් බටහිර ඉන්දීය කොදෙව් පිල සුපිරි ඕවරයේ ජයක් හිමිකර ගත් අතර නවසිලන්තය විස්සයි20 ලෝක කුසලාන තරගාවලියෙන් ඉවතට වීසි විය.ලකුණු 140ක ජයග්‍රාහී ඉලක්කය හඹා ගිය නවසිලන්තය ද කොදෙව් පිල ලබා ගත් ලකුණු 139 ම වාර්තා කළ බැවින් තරගය සමව අවසන් වීම හේතුවෙන් සුපිරි ඕවරයක් ක්‍රීඩා කෙරිණි. එහිදී නවසිලන්තය ලකුණු 17ක් ලබා ගත් අතර කොදෙව්වෝ පන්දු පහකින් ලකුණු 19ක් රැස් කර ගනිමින් තරගය ජයග්‍රහණය කළේය.සුපිරි ඕවර තරගයේදී නායක රොස් ටේලර් හතරේ පහරක් හා හයේ පහරක් එල්ල කරමින් නොදැවී ලකුණු 14ක්ද බ්‍රෙන්ඩන් මැකලම් නොදැවී ලකුණු 1ක්ද ලබා ගත් අතර අතිරේක ලකුණු 2ක්ද නවසිලන්තයට එක්විණි. පන්දු යවන්නා වූයේ මාලන් සැමුවල්ස් ය.කොදෙව් සුපිරි ඕවරයේදී ක්‍රිස් ගේල් හයේ පහරක්ද සමග නොදැවී ලකුණු 8ක්ද සැමුවල්ස් හයේ පහරක්ද සමග නොදැවී ලකුණු 9ක්ද ලබා ගත්හ. අතිරේක ලකුණු 2ක්ද කොදෙව් ඉනිමට එක්විණි.නවසිලන්තය වෙනුවෙන් අගනා පිතිහරඹයක නියැළුනු ටේලර් හතරේ පහර 3ක් හා හයේ පහර 3ක් එල්ල කරමින් පන්දු 40කින් නොදැවී ලකුණු 62ක් රැස් කළේය. ලකුණු 20කට කඩුලු 3ක් ලබා ගත් කොදෙව් දඟ පන්දු යවන ක්‍රීඩක සුනිල් නාරයින් ‘තරගයේ වීරයා’ ලෙස නම් කෙරිණි.නවසිලන්ත කණ්ඩායම ‘පවර් ප්ලේ’ ඕවර 6 අවසානයේ එක් කඩුල්ලක් දැවී ලකුණු 34ක් රැස්කර ගෙන සිටියේය. දැවී ගිය පිතිකරුවා වූයේ රොබ් නිකොල් (3) ය. තෙවැනි ඕවරයේ රවි රාම්පෝල්ගේ පන්දුවකට කඩුල්ල මුවා කිරීමේ වරදට හසුව ඔහු දැවී ගියේය.මාටින් ගප්ටිල් හා බ්‍රෙන්ඩන් මැකලම් දෙවැනි කඩුල්ල වෙනුවෙන් ලකුණු 33ක් එක් කරමින් සිටියදී බ්‍රෙන්ඩන් අනුවණ ක්‍රීඩාවක යෙදෙමින් දැවී ගියේය. සැමුවල් බද්රීගේ දඟ පන්දුවකට ඉදිරියට පැමිණ පහරක් එල්ල කරද්දී ඔහු පැරදවූ පන්දුව කඩුල්ලේ වැදීමෙන් බ්‍රෙන්ඩන් දැවී යන විට රැස්කර ගෙන සිටියේ ලකුණු 22ක් පමණි. ඒ පන්දු 18කිණි. හතරේ පහර 3ක් ඔහු එල්ල කළේය.මුළු ලකුණු 52දී ගප්ටිල් දැවී යන විට මුළු ලකුණු සංඛ්‍යාව 52ක් විය. හතරේ පහර 2ක් සමග පන්දු 27කින් ලකුණු 21ක් ලබා ගත් ඔහු ඩැරන් සැමීගේ පන්දුවට ‘පොයින්ට්’හි මාලන් සැමුවල්ස් වෙත පහසු උඩ පන්දුවක් දෙමින් දැවී ගියේය. ඕවර 10ක් අවසානයේ නවසිලන්තය කඩුලු 3කට ලකුණු 56ක් රැස්කර ගෙන සිටි අතර කොදෙව් පිල ඕවර 10 අවසානයේ කඩුලු 3කට ලකුණු 86ක් ලබා ගෙන සිටියේය.රොස් ටේලර් හා ජේම්ස් ෆ්‍රෑන්ක්ලින් සිවුවැනි කඩුල්ල වෙනුවෙන් ඕවර 4කදී ලකුණු 33ක් එක් කළහ. ක්‍රිස් ගේල්ගේ දක්ෂ උඩ පන්දු රැකීමකින් ෆ්‍රෑන්ක්ලින් ලකුණු 14කට දැවී ගියේය. පන්දු යවන්නා වූයේ සුනිල් නාරයින් ය. ඒ අනුව 13 වැනි ඕවරය අවසන් වන විට නවසිලන්ත කඩුලු 4ක් ලකුණු 85කට බිඳ වැටී තිබිණි. ඕවර 15 අවසානයේ මුළු ලකුණු ප්‍රමාණය 99ක් වී තිබිණි. ජයග්‍රහණය සඳහා තව ලකුණු 41 යි.අවසාන ඕවරයේදී ජයග්‍රහණය සඳහා නවසිලන්තයට ලකුණු 14ක් අවශ්‍යව තිබිණි. පිට දඟ පන්දු යවන මාලන් සැමුවල්ස් යැවූ එම ඕවරයේදී ටේලර් හයේ පහරක් ද සමග ලකුණු 10ක් ලබා ගැනීමට සමත් විය. ඩග් බ්‍රේස්වල් අවසාන පන්දුවට පහරක් එල්ල කොට දෙවැනි ලකුණ – ජයග්‍රාහී 140 වැනි ලකුණ – කරා දිව යද්දී ‘ඩීප් ස්කුවෙයාර් ලෙග්’හි සිට කෙළින් ම කඩුල්ල වෙත එල්ල වීමෙන් දැවී යාමෙන් තරගය සම සමව අවසන් විය. ඒ අනුව තරගය ‘සුපිරි ඕවරය’ට ගියේය. කොදෙව් දඟ පන්දු යවන ක්‍රීඩක සුනිල් නාරයින් ලකුණු 20කට කඩුලු 3ක් ලබා ගත්තේය.කාසියේ වාසිය දිනා ගත් නවසිලන්තයේ ආරාධනයෙන් පළමුව පන්දුවට පහර දුන් කොදෙව් පිලේ කඩුලු 2ක් ‘පවර් ප්ලේ’ ඕවර 6 ඇතුළත ලකුණු 60කට බිඳ වැටිණි. මේ කඩුලු දෙක ම ලබා ගත්තේ වේග පන්දු යවන ඩග් බ්‍රේස්වල් ය. මුළු ලකුණු 14ක්ව තිබියදී ජොන්සන් චාල්ස් (8), බ්‍රේස්වල්ගේ පන්දුවකට ඔහු අතට ම උඩ පන්දුවක් දෙමින් දෙවැනි ඕවරයේදී දැවී ගිය අතර මුළු ලකුණු 36දී ඇන්ඩ්‍රි රසල් (6) ‘ෂෝට් ෆයින් ලෙග්’හි පන්දු රකිමින් සිටි ජේම්ස් ෆ්‍රෑන්ක්ලින් වෙත උඩ පන්දුවක් දෙමින් සිවුවැනි ඕවරයේදී දැවී ගියේය.කොදෙව් සුපිරි පිතිකරු ක්‍රිස් ගේල් ට මේ තරගයේදීද විශාල ලකුණු සංඛ්‍යාවක් කරා යාමට නොහැකි විය. හතරේ පහර 3ක් හා හයේ පහර 2ක් එල්ල කළ ඔහු ලකුණු 30ක් රැස්කර ගෙන සිටියදී පිත්තේ යාන්තමින් ගෑවී ගිය ටිම් සවුතීගේ පන්දුව කඩුලු රකින බ්‍රෙන්ඩන් මැකලම් විසින් රැක ගැනීමෙන් දැවී ගියේය. ඒ වන විට මුළු ලකුණු ප්‍රමාණය 61ක් වූ අතර යැවෙමින් තිබුනේ 7 වැනි ඕවරයයි.ඕවර 15ක් අවසන් වන විට කොදෙව් කඩුලු 6ක් මුළු ලකුණු 108කට බිඳ වැටී තිබිණි. මාලන් සැමුවල්ස් ලකුණු 24කටත්, ඩැරන් බ්‍රාවෝ ලකුණු 16කටත්, ඩෙනෙෂ් රම්ඩින් ලකුණු 1කටත් දැවී ගියහ.ඉතිරි කඩුලු 4 ඕවර 4යි පන්දු 3ක් ඇතුළත ලකුණු 31කට බිඳ වැටිණි. කිරන් පොලාඩ් ලකුණු 28ක් (හතරේ පහර 3) ලබා ගත් අතර මුළු ලකුණු 139කට කොදෙව් ඉනිම අවසන් විය.‘පවර් ප්ලේ’ ක්‍රීඩාවේදී ඕවරයකට ලකුණු 10ක වේගයක් පවත්වා ගෙන ආ කොදෙව් පිල ට මේ ලකුණු ප්‍රමාණය මහත් කලකිරීමකි. නවසිලන්ත දඟ පන්දු යවන්නෝ මැනැවින් ඔවුන්ගේ කාර්යය ඉටු කළහ. නේදන් මැකලම් ලකුණු 19කට කඩුලු 2ක් ලබා ගත්තේය. වේග පන්දු යවන්නන් වන ඩග් බ්‍රේස්වල් හා ටිම් සවුතී කඩුලු 3 බැගින් ලබා ගත්හ.බටහිර ඉන්දීය කොදෙව්: ලකුණු 139 යි. ගේල් 30, සැමුවල්ස් 24, පොලාඩ් 28 (බ්‍රේස්වල් 31 ට3, සවුතී 21 ට3, එන්. මැකලම් 19 ට 2, ජේකබ් ඕරම් 17 ට 1, රොනී හිරා 24 ට 1)නවසිලන්තය: කඩුලු 7 ට ලකුණු 139 යි. ටේලර් නොදැවී 62, බී.මැකලම් 22, එම්.ගප්ටිල් 21 (නාරයින් 20 ට 3).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=s1210021</link>
    <topic>මලල ක්‍රීඩා සුපිරි සංචිතයේ ‍නේවාසිකාගාරයටසුවිශේෂී ආරක්ෂක වැඩ පි‍ළිවෙළක්</topic>
    <author>ප්‍රින්ස් ගුණසේකර</author>
    <content>ජාතික මලල ක්‍රීඩා සුපිරි සංචිතයේ ක්‍රීඩක ක්‍රීඩිකාවන් 38 දෙනෙකුට ලබන සතියේ සිට වෙනම විශේෂ නේවාසික පහසුකම් ලබාදෙන ලෙස ක්‍රීඩා ඇමැති මහින්දානන්ද අලුත්ගමගේ මහතා ශ්‍රී ලංකා මලල ක්‍රීඩා සංගමයට දැනුම් දී ඇත. එමෙන්ම නේවාසිකව සිටින කාලය අතරතුර රාත්‍රී 7සිට පසුදා පෙරවරු 7දක්වා ක්‍රීඩක ක්‍රීඩිකාවන්ට ජංගම දුරකථන භාවිතය තහනම් කිරීමට ද තීරණය වී ඇත.ලබන වසරේ නවදිල්ලි නුවර පැවැත්වෙන දකුණු ආසියා ක්‍රීඩා උලෙළ ඉලක්ක කරගෙන මේ නේවාසික පුහුණු සංචිතය ක්‍රියාත්මක වේ.දැනට ක්‍රීඩක ක්‍රීඩිකාවන් 100ක් පමණ ටොරින්ටන් පෙදෙස ක්‍රීඩා අමාත්‍යාංශ නේවාසිකාගාරයේ සිටින අතර, එහිදී ඇතිවන ඇතැම් අහිතකර තත්ත්වයන් වහාම නැවැත්විය යුතු බව ක්‍රීඩා ඇමැතිවරයා අදාල අංශ වෙත උපදෙස් දී ඇත.මලල ක්‍රීඩා සංචිතයේ සිටින ඇතැම් ක්‍රීඩක ක්‍රීඩිකාවන් උදැසන ක්‍රීඩා පුහුණුවීම්වලින් අනතුරුව දහවල් කාලයේ දීර්ඝ නින්දකට යෑම වළකා පොත්පත් කියැවීමට හුරු කරවීමත් අධ්‍යාපන කටයුතුවල නිරත කරවීමත් අනිවාර්ය බව ද පෙන්වා දී තිබේ.එමෙන්ම පරිගණක දැනුම සඳහා කාලයක් වෙන් කිරීම හා ඉංග්‍රීසි දැනුම ලබාදීම මලල ක්‍රීඩා සංචිතයට අනිවාර්ය බව ඇමැතිවරයා මලල ක්‍රීඩා සංගමයට දැනුම් දී තිබේ.මලල ක්‍රීඩා සංචිතයේ ඇතැම් ක්‍රීඩක ක්‍රීඩිකාවන් රාත්‍රී කාලයේ නේවාසිකාගාරයෙන් පිටතට ගොස් නැවැත ‍නේවාසිකාගාරයට නොපැමිණීම පිළිබඳව වාර්තාවී ඇති බැවින් මේ පියවර ගත් බව ක්‍රීඩා ඇමැති මහින්දානන්ද අලුත්ගමගේ මහතා 'දිනමිණ'ට පැවැසීය.'මලල ක්‍රීඩා සංචිතයට රජයෙන් විශාල වියදමක් දරනවා. ඒ වියදමෙන් උපරිම ප්‍රයෝජන ගැනීම ක්‍රීඩක ක්‍රීඩිකාවන්ගේ යුතුකමක්. ඔවුන් කැපවීමෙන් කටයුතු කර රට දිනවීමට අධිෂ්ඨාන කරගත යුතුයි.' ඇමැතිවරයා පැවැසීය.‍නේවාසිකව සිටින ක්‍රීඩක ක්‍රීඩිකාවන්ට ක්‍රීඩා වෛද්‍ය ආයතන ප්‍රධානී මහාචාර්ය අර්ජුන ද සිල්වා මහතාගේ නිර්දේශ මත ආහාර වට්ටෝරුවක් පි‍ළියෙල කිරීමට ද කටයුතු යොදා ඇත.මේ පිළිබඳව ශ්‍රී ලංකා මලල ක්‍රීඩා සංගමයේ සභාපති යුද හමුදා මාණ්ඩලික ප්‍රධානී මේජර් ජෙනරාල් දයා රත්නායක මහතාගෙන් කළ විමසුමකදී පැවැසුවේ ක්‍රීඩා ඇමැතිවරයාගේ උපදෙස් මත සුපිරි මලල ක්‍රීඩා සංචිතයට විශේෂ නේවාසික පහසුකම් ඉදිරි දින කීපයේ දී ලබාදෙන බවයි.'මේ දිනවල තැන් කීපයක්ම අප නිරික්ෂණය කළා. හොඳම පහසුකම් ඇති තැනක් ලබාදීම අපේ අරමුණයි.' රත්නායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=s1210022</link>
    <topic>ක්ලිෆර්ඩ් බොක්සිං කිරුළ ස්ලිම්ලයින් පිලට</topic>
    <author>ෆවුස් මොහොමඩ්</author>
    <content>මෙරට බොක්සිං ඉතිහාසයේ පැරැණිතම තරගාවලිය වන ක්ලිෆර්ඩ් කුසලාන බොක්සිං තරගාවලියේ වසර ගණනාවක යුද හමුදා අධිපත්‍ය බිඳ දමමින් පිරිමි ශූරතා අත්කරගැනීමට ස්ලිම්ලයින් ක්‍රීඩා සමාජයේ 'ඒ' පිල සමත්විය. ක්ලිෆර්ඩ් කුසලාන තරග ඉතිහාසයේ වැඩිම වාර ගණනක් ශූරතාව දිනූ පසුගිය වසරේ ශූරයන් වන යුද හමුදාවට මෙවර හිමිවූයේ අනුශූරතාවය.මේ තරගාවලියේ කාන්තා ශූරතාව දිනාගනු ලැබුවේ මාස් සදර්න් 'ඒ' කණ්ඩායම විසිනි. මාස් හෝල්ඩිංග්ස් අනුබද්ධිත කණ්ඩායම් 2ක් එකම බොක්සිං තරගාවලියක කාන්තා සහ පිරිමි ශූරතා දිනූ පළමු අවස්ථාව මෙයවේ. කාන්තා තරගාවලියේ අනුශුරතාව හිමිවූයේ ද මාස් සදර්න් 'බී' පිලටය.බර පන්ති 10 ක තරග ඉසව්වලින් සමන්විත පිරිමි තරගාවලියේ බර පන්ති 6කම රන්පදක්කම් දිනාගැනීමට ස්ලිම්ලයින් පිල සමත්විය. යුද හමුදාව රන් පදක්කම් 2ක් දිනූ අතර ගුවන් හමුදාව සහ පොලිසිය රන් පදක්කම් 1බැගින් දිනාගත්හ. කාන්තා තරගාවලියේ දී බර පන්ති 8ක තරග ඉසව්වලින් බර පන්ති 5කම රන් පදක්කම් දිනාගැනීමට මාස් සදර්න් 'ඒ' පිල සමත්වූ අතර මාස් සදර්න් 'බී' පිල, යුද හමුදාව සහ පොලිසියට එක් රන් පදක්කම බැගින් හිමිවිය. පසුගියදා සුගතදාස ගෘහස්ත ක්‍රීඩාංගණයේ දී පැවැති මේ තරගාවලියේ හොඳම ක්‍රීඩකයා ලෙස ගුවන් හමුදාවේ එම්.වයි.එම්.ඩිල්ෂාන් සම්මාන දිනූ අතර හොඳම ක්‍රීඩිකාව ලෙස මාස් සදර්න් පිලේ නිරංජලා සේනානායක සම්මාන දිනාගත්තාය. ඇය 2010 වසරේ දී ආසියානු ක්‍රීඩා උලෙළ නියෝජනය කළ ක්‍රීඩිකාවකි. හොඳම පරාජිත ක්‍රීඩකයා වූයේ යුද හමුදා‍වේ සී.අයි.පෙරේරාය. යුද හමුදාවේ එච්.එස්.ප්‍රියදර්ශනී හොඳම පරාජිත ක්‍රීඩිකාව වූවාය. ප්‍රියදර්ශනී පරාජයට පත්වූයේ 2005 වසරේ දි ආසියානු ශූරතාවලියේ රන් පදක්කම්ලාභී අනූෂා කොඩිතුවක්කු වෙතිනි.ක්‍රීඩා සමාජ 21ක් නියෝජනය කරමින් ක්‍රීඩකයන් 142ක් සහ ක්‍රීඩිකාවන් 43ක් තරග වැදුණු මෙවර ක්ලිෆර්ඩ් කුසලාන ‍බොක්සිං තරගාවලියේ ප්‍රධාන ආරාධිතයා වූයේ ඔලිම්පික් ක්‍රීඩා උලෙළ නියෝජනය කළ හිටපු බොක්සිං ශූරයෙකු වන විශ්‍රාමික නියෝජ්‍ය පොලිස්පති සුමිත් ලියනගේ මහතාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=s1210023</link>
    <topic>දකුණු ආසියා පාපන්දු පිටියේ විකසිතමලියදේව බාලිකාවේ සකුරා මල</topic>
    <author>-ෆවුස් මොහොමඩ්</author>
    <content>මෙරට පාසල් ක්‍රීඩාපිටියේ ජයකෙහෙළි නැංවූ ක්‍රීඩිකාවන් අපමණය. බොහෝ පාසල් ක්‍රීඩිකාවන්ගේ ක්‍රීඩාදිවිය පාසලටත්, ජාතික මට්ටමේ ක්‍රීඩාවටත් පමණක් සීමාවෙයි. පාසල් ක්‍රීඩාපි‍ටියෙන් අන්තර්ජාතික කෙළිබිමට පා තැබූ ක්‍රීඩිකාවන් සිටින්නේ අතලොස්සකි. ජාතික කණ්ඩායම් නියෝජනය කරමින් අන්තර් ජාතික කෙළිබිමට යාමට තරමට ස්වකීය ක්‍රීඩා කෞශල්‍යය ‍ඔප් නංවාගත් එවැනි පාසල් දැරියක් කුරුණෑගල මලියදේව බාලිකාවෙන් අපට හමුවෙයි. මලියදේව බාලිකාවේ 12වැනි වසරේ ඉගෙනුම ලබන ඇය 17හැවිරිදි සකුරා සෙව්වන්දි ය.2005 වසරේ පන්නල ජාතික පාසලේ පස්වැනි ශ්‍රේණියේ ඉගෙනුම ලබමින් සිටියදී නෙට්බෝල් ක්‍රීඩාවට පිවිසි ඇය සිය ක්‍රීඩා හැකියාවන් ඔප මට්ටම් කරගනු ලැබුවේ මලියදේව බාලිකාවෙන්ය. පාසලේ පාපන්දු පුහුණුකරුවූ එස්. සත්‍යරාස් මහතාගේ මඟපෙන්වීම අනුව පාපන්දු ක්‍රීඩාවට යොමුවී දැල් රකින්නිය ලෙස පුහුණුව ලැබූ සකුරා තම පළමු පාපන්දු තරගාවලිය වූ 2009 වසරේ සමස්ත ලංකා අවුරුදු 15න් පහළ පාසල් පාපන්දු තරගාවලියේ දීම හොඳම දැල් රකින්නිය ලෙස සම්මානයට පාත්‍රවූවාය. ඇයගේ පාපන්දු තරග දිවියේ තවත් විශේෂ සිදුවීමක් වන්නේ පසුගිය ජූලි මස සී.ආර්. පිටියේ දී නිමාවට පත්වූ දකුණු ආසියානු කාන්තා පාපන්දු තරගාවලියේ දක්ෂතම දැල් රකින්නිය සම්මානය දිනාගැනීමය. ජාතික කාන්තා පාපන්දු කණ්ඩායම නියෝජනය කරමින් එසේ විශිෂ්ට දස්කම් පෑ සකුරා සෙව්වන්දි පසුගියදා අනුරාධපුරයේ බන්ධනාගාර ක්‍රීඩාපිටියේ පැවැති සමස්ත ලංකා අවුරුදු 19න් පහළ බාලිකා පාපන්දු තරගාවලියේදීත් හොඳම දැල් රකින්නිය ලෙස සම්මාන ලැබුවාය. මේ වනවිට සකුරා සෙව්වන්දි අවුරුදු 19න් පහළ ජාතික නෙට්බෝල් කණ්ඩායමේ ද සාමාජිකාවකි.එම කණ්ඩායම නියෝජනය කරමින් ලබන මාසයේ මලයාසියාවේ තරග සංචාරයකට ද ඇය එක්වී සිටින්නීය. ක්‍රීඩා අමාත්‍යාංශය මගින් මෙහෙයවන ක්‍රීඩා ශක්ති වැඩසටහනෙන් තෝරාගනු ලැබූ ජාතික කාන්තා පාපන්දු කණ්ඩායමේ දැල් රකින්නිය ලෙස කටයුතු කරන ඇගේ වත්මන් පුහුණුකරු වන්නේ ජාතික කණ්ඩායමේ හිටපු දැල් රකින්නෙකු වන රාජා චන්ද්‍රසිරි මහතාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=s1210024</link>
    <topic>කල්මුණේ ට සහ ඔක්කම්පිටියට ක්‍රිකට් ශූරතා</topic>
    <author>එස්.ආර්.පියදාසවාද්දූව සමූහ</author>
    <content>අධ්‍යාපන‍ දෙපාර්තමේන්තු සමස්ත ලංකා අන්තර් පාසල් ජවන හා පිටිය මලල ක්‍රීඩා උලෙළේ සැහැල්ලු පන්දු ක්‍රිකට් බාලක ශූරතාව නැඟෙනහිර පළාත් කල්මුණේ අස්සිරාජ් මහා විදුහල් කණ්ඩායමත්, බාලිකා ශූරතාව ඌව පළාතේ ඔක්කම්පිටිය මහා විදුහල් පිලත් දිනාගත්හ.බාලක සහ බාලිකා කණ්ඩායම් 27 බැගින් සහභාගීවු මේ තරගාවලියේ අනුශූරතා පි‍ළිවෙළින් වාද්දූව මධ්‍ය මහ විදුහල සහ යාපනය චුල්ලිපුරම් වික්ටෝරියා මහා විද්‍යාලයට හිමිවිය.කළුතර අධ්‍යපන කලාපයේ පානදුර ශාන්ත ජොන්, ශ්‍රී සුමංගල පිරිමි, වාද්දූව මධ්‍ය මහා විදුහල, පොතුපිටිය මහා විදුහල සහ පානදුර ප්‍රාදේශීය සභා ක්‍රීඩාංගණය යන ස්ථානවලදී පසුගියදා මේ තරගාවලිය පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=s1210025</link>
    <topic>ඉන්දියාව හමුවේපාකිස්තානයට දරුණු පරාජයක්</topic>
    <author>ප්‍රින්ස් ගුණසේකර</author>
    <content>සුපිරි අට තරගවටයේ මුල්ම තරගයෙන් පරාජය වී සිටි ඉන්දියාව පෙරේදා කොළඹ ආර්.ප්‍රේමදාස පිටියේදී පාකිස්තානයට එරෙහි දෙවැනි තරගයෙන් කඩුලු 8ක ජයක් ලබා අවසන් පූර්ව වටයේ බලාපොරොත්තු ඇතිකර ගනිමින් නැවැත හිස එසවිය. මුල් පෙළේ කඩා වැටීම හමුවේ පාකිස්තානය ඕවර් 19.4කදී ලකුණු 128ක් ලබාගත් අතර, ඕවර් 17කදී කඩුලු 2ක් පමණක් බිඳ වැටී ලකුණු 129ක් ලබා ඉන්දීය ක්‍රීඩකයෝ පහසු ජයග්‍රහණයක් සැමරූහ.ඉන්දීය ක්‍රිකට් පිලට කවදත් ශක්තියක් වන විසිතුන් හැවිරිදි විරාට් කෝලී වාර්තා කළ අගනා ලකුණු 78 හේතුවෙන් ජයග්‍රහණය කඩිනම්වී ඉන්දීය පිලේ දළ ලකුණු වේගයද ඉහල ගියේය. කෝලී පන්දු 61කදී හතරේ පහර 8ක් හා දැවැන්ත හයේ පහර 2ක් සමඟ නොදැවී ලකුණු 78ක් ලබා ගැනීමට සමත් විය.මේ වේගවත් බව හෙට පැවැත්වෙන දකුණු අප්‍රිකාව සමග තරගය ජය ගැනීමේ හැකියාව මත ඉන්දියාවට අවසන් පූර්ව තරගයේ දොරටු විවරවීමට පහසුවක් වනු ඇත. තරගාවලියේ ඇෆ්ගනිස්තානයට එරෙහි තරගයෙන් පසුව කණ්ඩායමට එක් නොකළ විරේන්ද්‍ර ෂෙවාග් පෙරේදා තරගයේදී පන්දු 24කදී හතරේ 4ක් සමග ලකුණු 29ක් ලබා ආරම්භක පිතකරණයේ භූමිකාවට ජීවයක් දුන්නේය. යුවරාජ් සිං නොදැවී ලකුණු 19ක් ලබා ගත්තේය.ඉන්දීය මුල් කඩුල්ල ලකු‍ණු එකක්ව තිබියදී දවා ගැනීමට පළමු ඕවරය යැවූ දඟ පන්දු යවන රාසා හසන් සමත් විය. ගම්බීර් ලකුණු නොලබා දැවී ගියේ පන්දු යැවූ රාසා වෙතටම උඩ පන්දුවක් ලබා දීමෙනි. කාසියේ වාසිය දිනාගත් පාකිස්තාන පිල මුලින් පන්දුවට පහරදීමට තීරණය කළ අතර මොහොමඩ් හෆීස් හා ඉම්රාන් නසීර් වේගවත් ආරම්භයක් ලබා දුන්හ. නසීර් ලකුණු 8කට දැවී ගියද අෆ්රීඩි පැමිණ මුල් ඕවර් දෙකේදී ලකුණු 26ක් පාකිස්තාන ලකුණු පුවරුවට එක් කළේය. අංක එක පිතිකරු ලෙස පිටියට පිවිසි අෆ්රිඩි බලාජීගේ පන්දුවකට යෝධ පුල් පහරක් එල්ල කරද්දී ඩීප් ස්කුවෙයාර් ලෙග් හී සිටි රයිනා උඩ පන්දුවක් බවට පෙරලා ගැනීමෙන් ලකුණු 8කට දැවී ගියේය. ලකුණු 6ක් තුලදී, ජෑම්ෂෑඩ් හා කම්රන් අක්මාල් දවා ගැනීමට යුවරාජ් සිං සමත්වීම පාකිස්තානයේ ලකුණු වේගය සීග්‍ර ලෙස පහළ යෑමට ප්‍රධානතම හේතුවකි. උමාර් අක්මාල් හා ෂොයිබ් මලික් හයවැනි කඩුල්ලට පන්දු 33කදී ලකුණු 47ක සම්බන්ධතාවක් ගොඩනැගීම පාකිස්තාන ඉනිමට ශක්තියක් විය. මලික් ලකුණු 28ක් හා උමාර් ලකුණු 21ක් ලබා ගත්තේය. පාකිස්තාන ඉනිමට හතරේ පහර 10ක් හා හයේ පහර 2ක් පම‍ණක් ඇතුළත් විය.සුපිරි පන්දු යැවීමක නිරත වූ බලාජී කඩුලු 3ක්, යුවරාජ් හා අශ්වින් කඩුලු 2ක බැගින් බිඳ හෙලූහ.පාකිස්තානය ලකුණු 128 (19.4) හෆීස් 15, අෆ්රිඩි 14, මලික් 28, උමාර් 21, ගුල් 12 (පතාන් 30/1, බලාජී 22/, අශ්වින් 16/2, යුවරාජ් 16/2 )ඉන්දියාව කඩුලු 2කට ලකුණු 129 (17) ෂෙවාග් 29, කෝලී නොදැවී 78, යුවරාජ් සං නොදැවී 19 (රාසා 32/1, අෆ්රීඩි 34/1 ).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=s1210026</link>
    <topic>ඩී.එස්.අයි.සුපර් ස්පෝර්ට්ස් වොලිබෝල් . . . . .</topic>
    <author>ඡායාරූපය-තිලක් පුෂ්පකුමාර සේනානායක</author>
    <content>ඩී.එස්.අයි.ආයතනය සංවිධානය කළ ඩී.එස්.අයි.සුපර් ස්පෝර්ට්ස් වොලිබෝල් තරගාවලියේ මධ්‍යම පළාත් අවුරුදු 12න් පහළ බාලක ශූරතාව හිමිකර ගැනීමට මාතලේ දිස්ත්‍රික්කයේ ග‍ලේවෙල අධ්‍යාපන කළාපය නියෝජනය කළ අකුරම්බොඩ කනිටු විද්‍යාල පිල සමත්විය. ජයග්‍රාහී කණ්ඩායම (වමේ සිට) සම්පත්,ශමිල,පුමුදිත මධුශංක, සංදීප, මංජිත (නායක), භානුක, උදාර, දිල්ශාන්, ක්‍රීඩාභාර ආචාර්ය ආර්.එම්.චමින්ද ජයසිංහ, විදුහල්පති කේ.එල්.ලලිත් රත්නසිරි මහත්වරුන් සමඟ.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=s1210027</link>
    <topic>වොට්සන්ගේ සුපිරි දස්කම් ඔස්ට්‍රේලියාවට යළිත් ජයගෙනේ</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක කුසලාන තරගාවලියේ කැපී පෙණෙනම ක්‍රීඩකයා බවට මේවන විට පත්ව සිටින ෂේන් වොට්සන්ගේ තුන් ඉරියව් දක්ෂතාවෙන් දකුණු අප්‍රිකාව පැරැදවූ ඔස්ට්‍රේලියාව සුපිරි අට වටයේ පහසු ජයක් වාර්තා කරමින් අවසන් පූර්ව වටයට පිවිසීමේ බලාපොරොත්තු ශක්තිමත් කර ගත්තේය.කොළඔ ආර්.ප්‍රේමදාස පිටියේ පෙරේදා පැවැති තරගයේ කාසියේ වාසිය දිනාගත් ඔස්ට්‍රේලියාවේ ආරාධනයෙන් මුලින් පන්දුවට පහරදුන් දකුණු අප්‍රිකාව ඕවර් 20කදී කඩුලු 5කට ලකුණු 146ක් ලැබූ අතර ඔස්ට්‍රේලියාව ඕවර් 17.2කදී කඩුලු 2කට ජයග්‍රාහී සීමාව පසු කළේය. මේ ප්‍රතිඵලය සමග විස්සයි 20 ලෝක ශ්‍රේණිගත කිරීමේ අංක එකේ සිටින දකුණු අප්‍රිකාව සුපරි අට වටයේ දෙවැනි පරාජයටද ලක්වී තරගාවලියේ ඉදිරියට යෑමේ අසීරුතාවට ලක්ව සිටී. මෙවර තරගයේ වීරයා සම්මානය තෙවැනි වරටත් දිනාගත් වොට්සන් පෙරේදා පන්දු 47කදී හයේ පහර 2ක් හා හතරේ පහර 8ක්ද සමග ලකුණු 70ක් ලබා ගත් අතර පන්දු යැවීමේදී ලකුණු 29කට දකුණු අප්‍රිකා කඩුලු 2ක් බිද හෙලා දස්කම් දැක්වීය.වොට්සන් මෙවර තරගාවලියේ තරග 4කදී අර්ධ ශතක 3ක් සමග ලකුණු 234ක් රැස්කර සිටින අතර කඩුලු 10ක් බිද හෙළා පළමු තැන සිටී. ඔහු හයේ පහර 15ක් එල්ල කර ඉදිරියෙන් සිටීමද විශේෂත්වයකි.වොට්සන් හා හසී දෙවැනි කඩුල්ලට පන්දු 63කදී ලකුණු 99ක සම්බන්ධතාවක් ගොඩනගා තිබියදී වොට්සන් පීටර්සන් එවූ පන්දුවකට ලෝන් ඕන්හී සිටි පාර්නෙල් අතට උඩ පන්දුවක්දී දැවී ගිය අතර හසී නොදැවී ලකුණු 45ක් ලබා තරගය නිම කළේය. දකුණු අප්‍රිකානු පිතිකරණය පෙරේදා දුර්වල මට්ටමක පැවැති අතර ආරම්භක කඩුලු 2ක් ලකුණු අටකට දැවී ගියේය. ජැක් කලීස් හා රිචඩ් ලෙවී දැවී ගිය පසු ඔස්ට්‍රේලියානු පන්දු යවන්නෝ තව තවත් පීඩනය වැඩි කළහ. ඩොහොටී ඕවර් 4කදී ලකුණු 20කට කඩුලු 3ක් බිද හෙලීම දකුණු අප්‍රිකා පිතිකරුවන්ට හිසරදයක් විය.දකුණු අප්‍රිකාව කඩුලු 5කට ලකුණු 146 (20) අම්ලා 17, ඩුමිනි 30, විලියර්ස් 21, බෙහාර්ඩීන් නොදැවී 31, පීටර්සන් නොදැවී 32 (ඩොහොටී 20/3, වොට්සන් 29/2)ඔස්ට්‍රේලියාව කඩුලු 2කට ලකුණු 147 (17.4) වොට්සන් 70, හසී නොදැවී 45, වයිට් නොදැවී 21 (මෝර්කල් 23/1, පීටර්සන් 41/1).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=f1210021</link>
    <topic>වර්ජන පිටුපස ඉන්නේකුමන්ත්‍රණකාරයෝ</topic>
    <author>සාකච්ඡා කෙළේ උදිත ගුණවර්ධන</author>
    <content>මේ තත්ත්වය අර්බුදයක් කියලා කවුරුන් හෝ හිතනවා නම් එය ඔහුගේ් වැරැදි ආකල්පයක් හා මතවාදයක් විදිහට හඳුන්වන්න පුළුවන්. ඒ හැර ඔබ කියන විදිහේ අර්බුදකාරි තත්ත්වයක් විශ්වවිද්‍යාල පද්ධතියේ නැහැ. මොවුන් රටේ අර්බුදයක් ඇති කිරීමට විශාල උත්සාහයක යෙදෙනවා. අද වනවිට මේ ගැන අපට තොරතුරු අනාවරණය වෙමින් තිබෙනවා. එබැවින් සරසවිවල වර්ජනය ස්වාභාවිකව ඇති වූ දෙයක් විදිහට හඳුන්වා දීමට බැහැ. ඇත්තටම මෙය කෘත්‍රිමව ඇති කළ අර්බුදයක්.මේ වර්ජනය රටක් විදිහට හොඳ ගමනක් යන මොහොතක සිදුවන කුමන්ත්‍රණකාරි දෙයක් විදිහට හඳුන්වන්න පුළුවන්.අපි මීට පෙර වර්ජන දැකලා තිබෙනවා. බස් වර්ජන, තැපැල් වර්ජන , තෙල් වර්ජන, වෛද්‍ය වර්ජන තිබුණා. මේ හැම වර්ජනයක්ම දවස් තුනක් , සතියක් යද්දී අවසන් වී යම් විසඳුමකට එළඹෙනවා. ඒත් මේ වර්ජනය එහෙම නොවෙයි දින, සති ගතවෙලා මාස තුනකුත් ගෙවී අවසන්. ඔවුන්ට වැටුප් ලැබෙන්නේ නැහැ. ඒත් අද වෙනකම් පඩි නෑ, සල්ලි නෑ කියලා දිවිනසාගෙන තිබෙනවාද? එයින් මට පැහැදිලි වෙන්නේ මේ වර්ජනය පිටුපස අදිසි බලවේගයක්, කුමන්ත්‍රණයක් තිබෙන බවයි. මේ වර්ජනයට විදේශයන්ගෙන් මුදල් ලැබෙන බව මේ මඟින් පැහැදිලියි.මේ වර්ජනය නිසා දුකට, අපහසුතාවට පත්වන්නේ ගමේ ගොඩේ අප්පුහාමිලාගේ, බණ්ඩලාගේ දූ දරුවෝ. එහෙම නැතිව කොළඹ කුල්ටූර් පැලැන්තිය නියෝජනය කරන ටයි කෝට් කාරයන්ගේ දූ පුතුන් නෙවෙයි. මොකද මේ අයට රජයේ විශ්වවිද්‍යාලවලට යන්න ඕනැ නැහැ. පිටරට විශ්වවිද්‍යාලවලට යන්න පුළුවන්. ඒ වගේම පුද්ගලික විශ්වවිද්‍යාලවලටත් යන්න පුළුවන්. ඒත් මේ අවස්ථාව ගමෙන් ආපු අහිංසකයන්ට නැහැ. හැබැයි මේ පුද්ගලික විශ්වවිද්‍යාලවල ඉගැන්වීමට නම් මහජන මුදලින් අධ්‍යාපනය ලැබූ ආචාර්යවරුන්ට පුළුවන්කම තිබෙනවා. මේ විදිහේ අයුක්තිසහගත වාතාවරණයක් තමයි අද තියෙන්නේ. අන්න ඒකයි මම කියන්නෙ බුද්ධිමත් ලෙස මේ ප්‍රශ්නය දෙස බැලිය යුතු බව.අද වර්ජනය කරන විරෝධතා පළ කරන ආචාර්යවරු ගැන කල්පනා කරද්දී ඔවුන්ට ඇති පහසුකම් හා වැටුප් වෙනත් කිසිදු වෘත්තිකයකුට ලැබී නැහැ. රජයේ බලපත්‍ර මත වාහන, ඉහළ වැටුප් වෙනත් වෘත්තිකයකුට නොලැබෙන තරම්. ඒ වගේ තත්ත්වයක් තිබියදී වැටුප් වැඩි කරන ලෙස ඉල්ලා සිටීම අසාධාරණයක් විදිහට හඳුන්වන්න පුළුවන්.ඔවුන් මේ තත්ත්වය තුළ සමාජය ඉදිරියේ හෑල්ලුවකට ලක්වීමටත් වෛරයකට බඳුන්වීමටත් ඉඩ තිබෙනවා. ඒ තත්ත්වය වහන්කර ගැනීමට තමයි සියයට 6ක් අධ්‍යාපනය සඳහා දළ දේශීය නිෂ්පාදිතයෙන් වෙන් කරන්න කියලා ඉල්ලීමක් කරන්නේ. ඔවුන් මුලින් මේ ඉල්ලීම ඉදිරිපත් කළේ ඇත්ත වුවමනාවකට නොවෙයි.මටනම් තේරෙන්නේ නැහැ නම්‍යශීලී වීම කියන්නේ මොකක්ද කියලා. ජනතා වරමෙන් කිහිප වතාවක් පත් වූ ආණ්ඩුවක් විදිහට මේ ආණ්ඩුවට හැමෝටම ඕන විදිහට නම්‍යශීලි වෙන්න බැහැ.මේ විදිහෙ අදහස් දක්වන අය කියන නම්‍යශීලීත්වය මොකක්ද කියලා මටනම් තේරෙන්නේ නැහැ. ආණ්ඩුව මුල ඉඳලාම ඇත්ත තත්ත්වය මොකක්ද කියලා ආචාර්යවරුන්ට පෙන්වාදී තිබෙනවා. මෙතැනදි ආචාර්යවරුන්ගෙන් බහුතරය සිටින්නේ නිහඬ පිළිවෙතක. සුළුතරයක් තමයි වර්ජනයට ක්‍රියාකාරි ලෙස දායකත්වය ලබා දෙන්නේ. ඒ නිසා වර්ජනය හා ආණ්ඩුවේ නම්‍යශීලිත්වය ගැන කතා කරන පිරිස් කතා කරන්නේ මොකක්ද කියන එක තමයි ප්‍රශ්නය වෙලා තිබෙන්නේ.මම හැම වර්ජනයක්ම කුමන්ත්‍රණයක් විදිහට හඳුන්වන්නේ නැහැ. සමහර වෙලාවට සාධාරණ ඉල්ලීම් සහිත වර්ජනත් තිබෙනවා. ඒත් මේ ආචාර්යවරුන්ගේ වර්ජනයේ කිසිම සාධාරණත්වයක් මා දකින්නේ නැහැ. ‍ෙමතැන කුමන්ත්‍රණයක් වගේම ආණ්ඩු විරෝධි වැඩපිළිවෙළකුත් ක්‍රියාත්මක වෙනවා. මම එහෙම කියන්නෙ පදනම් විරහිතව නොවෙයි, ඇත්ත හේතු ඇතිවයි.බලන්න ආචාර්යවරුන්ගේ පා ගමන දෙස. මෙතැනට විවිධ අරමුණු ඇතිව කටයුතු කරන දේශපාලන පක්ෂ රැසක් පැමිණ සිටියා. මේ හැමෝගෙම අරමුණවෙලා තිබෙන්නේ තම තමන්ගේ දේශපාලන න්‍යාය පත්‍ර ක්‍රියාත්මක කිරීමයි. විශ්වවිද්‍යාල ආචාර්යවරුන්ගේ සංගමයේ ඉහළ නිලධාරිනුත් මේ දේශපාලන අරමණු වලට අනුගත වෙමින් තමන්ගේ වෘත්තිය ගරුත්ව පවා නැති කර ගනිමිනුයි සිටින්නේ. ඒ ගැන අප කනගාටුවට පත්වෙනවා.ගුරුවරුන් කියන්නේ අතීතයේ සිටම ගරුත්වයට හා නැමැදීමට පත් වූ පිරිසක්. ගුරුවරයා කියන්නේ රුපියල් සත පසුපස හඹා යන්නෙක් නොවෙයි. ඒත් අද ගුරුවරුන්ගේ වෙස්ගත් ඇතැමුන් මේ වගකීම අමතක කර කටයුතු කරනවා.මෙහෙම දේවල් කියනවා මමත් අහලා තිබෙනවා. ඒත් ඒ තර්ක විතර්කවල කුහකත්වය හා දුෂ්ටත්වය පමණයි තිබෙන්නේ. තමන් මොන විදිහේ දේශපාලන මතයක් දැරුවත් මොන විදිහේ දේශපාලනයක නියැළුනත් කමක් නෑ. ඇත්ත ඇති සැටියෙන් දකින්න ඕනෑ.අද විපක්ෂය ජනතාවගෙන් දුරස්ථ වූ ජනතාවගේ පිළිගැනීමෙන් දුරස් වූ දේශපාලන ව්‍යාපාරයක් බවට පත් වෙලා තිබෙන්නේ ඒ නිසයි. ඔවුන්ගේ මේ මෝඩ හැසිරීම් නිසා තමයි එජාපය දුර්වල දේශපාලන ව්‍යාපාරයක් බවට පත්වෙලා තිබෙන්නේ.මේ රටේ ගම් මට්ටමේ වගේම නගර මට්ටමේත් විශාල සංවර්ධනයක් වෙලා තිබෙනවා. ඒ තත්ත්වය දේශපාලන භේදයකින් තොරව මුළු රටම පිළිගන්නවා. ගමට ගිහින් යූ.ඇන්.පී.කාරයකුගෙන් ඇහුවොත් ඔහු හදවතට එකඟව පිළිගන්නවා. මේ රටට මහින්ද රාජපක්ෂ යුගයේදී විශාල සංවර්ධනයක් සිදුවුණා කියාල. ඒත් ගමේ මිනිහාට තේරෙන මේ ඇත්ත විපක්ෂයේ නායකත්වයට නොතේරීම කනගාටුවටත් විශ්මයටත් හේතුවක් විදිහට හඳුන්වන්න පුළුවන්.තරුණ පරපුරට එදා ප්‍රබලම ගැටලුව බවට පත්ව තිබුණේ රැකියා හිඟකම ගැන ප්‍රශ්නයයි. එදා උපාධිධාරින්ට පවා රැකියා නොමැතිව ගෙදරට වෙලා සිටීමට සිදුවුණා. ඒත් මේ ආණ්ඩුව බලයට පත් වූ පසු උපාධිධාරින්ට රැකියා ලැබුණා. පෞද්ගලික අංශයෙනුත් රැකියා ලැබුණා. මේ තරම් රැකියා ප්‍රමාණයක් තරුණ පිරිසට ලබාදුන් ආණ්ඩුවක් මීට පෙර බිහිවෙලා නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>02</day>
    </date>
    <link>http://www.dinamina.lk/2012/10/02/_art.asp?fn=f1210022</link>
    <topic>ගල් කුළකට ජීවය දුන් අරුම පුදුම බුදුරුව</topic>
    <author/>
    <content>අද අපගේ පතායා සංචාරයේ අවසාන දිනයයි. ඒ අනුව අප ලැගුම්ගෙන සිටි Platinaum හෝටලයෙන් සවස 3ට නික්ම යෑමට නියමිතය. සංචාරක කාලසටහනට අනුව උදයවරුවේ පතායාහි සිට කිලෝමීටර් 22 ක දුම්රිය ගමනකින් පසු චොන්බුරි ප්‍රදේශයේ (Chonburi) පිහිටි කෝ චි චාන් (KhaoChi Chan) නමැති අති දැවැන්ත ගල් කුලක නිර්මාණය කළ බුදුරුවක් නැරැඹීමට යා යුතුව ඇත.කඩිමුඩියේ අප රැගෙන ආ බඩු බාහිරාදිය එක්රැස් කර බෑග් මළු තුළ බහා ලක ලෑස්ති වූයේ උදෑසන ආහාර වේල ගැනීමටය. ක්ෂණයකින් අප ලැඟුම්ගෙන සිටි හෝටල් කාමරයේ දුරකථනය නාද විණි. දුරකතනයේ අනෙක් අන්තයෙන් අප හා ඇමැතුයේ සංචාරක මඟ පෙන්වන්නියවූ සරාය. සරා කීවේ දුම්රිය ගමනට තව ඇත්තේ විනාඩි 20ක් පමණක් බවත් උදෑසන ආහාරයද නොගෙන ඉක්මණින්ම පැමිණ සංචාරක බසයට ගොඩවන ලෙසය. ඒ අනුව නලිනුත් මමත් බෑග් මළුද ඔසවාගෙන දිව ගියේ විදුලි සෝපානයටය. හෝටල් කළමනාකරු සන්තකයේ තබා ගෙන තිබූ හැඳුනුම්පත් දෙකද ක්ෂණයෙන් ඉල්ලා ඔහුටද එහි කාර්ය මණ්ඩලයටද ස්තූති කර සංචාරක බසයට ගොඩ විණි. බස් රථයේ සිටි පිරිස අතර වැඩිමනක් ඉන්දීය ජාතිකයෝ ය. ඔවුහු ද සුහදව අප පිළිගත් අතර විනාඩි 10ක පමණ ගමනකින් පසු සුකුම්විත් ප්‍රදේශයේ විසල් දුම්රිය පොළට ළඟා වූහ. අහෝ!..... අදහා ගැනීමටත් නොහැකිය. දුම්රිය මැදිරිය දිව්‍ය ලෝකයක් බඳුය. සැප පහසු ආසන, බඩු බාහිරාදිය තබා ලීමට පිළිවෙළට සැකසූ රාක්ක, මද සිසිලසක් ගෙන දුන් වායු සමනය අප කුල්මත් කළහ.දුම්රිය පණ ගැන්විණි. විසල් තට්ටු ගොඩනැගිලි පසු කරමින් ඇසිපිය හෙළන පමණින් දුම්රිය ඇදෙයි. මේ වූ අති සුඛෝපභෝගි දුම්රිය ගමන අප දෙදෙනා තව තවත් දිරි ගැන්වූ කරුණෙකි. ඒ මන්දයත් කුසගින්නේ සිටි අප හට උදෑසන ආහාර වේලත් දුම්රිය කාර්ය මණ්ඩලය විසින් එහිදී පිළිගැන්වීමයි.විනාඩි 30ක පමණ වේගවත් අති සුඛෝපභෝගි දුම්රිය ගමනකින් පසු චොන්බුරිහි විසල් බුදුරුව අභියසට අපි පැමිණියෙමු. ඉදිරිපස වූ දොරටුවෙන් ඇතුල්වනවාත් සමඟම ගතට සිතට නෙතට දැනුණේ දිව්‍යමය ආස්වාදයකි. දැල්වුණු හඳුන්කූරු බඳුන්වලින් එන සුගන්ධවත් දුමාරය සුදුවන් වූ සේලපටලයක් බඳුය. සැදැහැවත් සිතින් එහි එන සංචාරකයෝ සුදුවතින් සැරැසීගෙනය. කලබලයක් ඇත්තේ ම නැත. බොහෝ සන්සුන්ය. ශාන්තය.විසල් ශෛලමය බුදුරුව අභියසට ගිය අප නෙත් වික්ෂිප්ත වූහ. මන්ද මේ බුදුරුව ගලෙහි කෙටූ රේඛාවන් සමූහයකින් සුසැදි නිමැයුමකි. නැග එන හිරුගේ රෂ්මි කදම්භය ප්‍රතාපවත් ශෛලම බුදුරුවෙහි පතිත වී පරාවර්තනය වෙයි. ඉන් නැගෙන ආලෝකයෙන් බුදුරුව හොඳින් ඉස්මතුවී පෙනෙයි.මේ විශ්ම කර්ම නිර්මාණයෙහි වගතුග අප සරාගෙන් විමසූවෙමු. ඇයට අනුව මේ බුදුරුව නෙළීමේ කටයුතු පියවර 4කින් සිදුවී ඇත. පරිගණක මෘදුකාංග මඟින් පළමුව සිතුවම් කර ඇති අතර ඉන්පසුව ලේසර කිරණ යොදාගෙන රත්ත්‍රන් පැහැයෙන් බුදුරුව නිර්මාණය කර ඇත. ලෙසර් කිරණවල ඇති ප්‍රතිදීප්තිය මඟින් රාත්‍රී කාලයේදී බුදුරුව වඩාත් ස්මතුවී පෙනෙන බව සරා අප හා පැවැසුවාය. දල වශයෙන් උසින් මීටර් 109ක් සහ පළලින් මීටර් 70ක් පමණ වූ මේ බුදුරුව ගල් තලාවේ මෙලෙස සිතුවම් කිරීම අාශ්චර්යයකි. අක්කර 200ක පමණ භූමි භාගයක විහිදෙන මේ ශෛලමය බුදුරුවට පිටුපා ඇති ප්‍රදේශයෙහි හොඳින් වැඩුණු ලිලී පුෂ්පයන් සමූහය මනහර දසුන් ගෙන දෙන්නෙකි. තවද ඊට ආසනයේ ඇති විසල් විලද එහි ඔබමොබ යන හංසයන්ගෙන්ද මැවෙන දසුන සංචාරක නෙත් ඇදබැඳ තබයි. කෙසේ වුවද සංචාරකයනට විල ආසනයට හෝ යාමට අවසර නොමැති අතර කිසිදු සංචාරකයකුට බුදුරුව නැරඹීමට වෙන්කර ඇති සීමාවෙන් ඔබ්බට යා නොහැකිය.මන්ද සෑම දිශාවකම අවවාදාත්මක පුවරු සවිකර ඇත. එසේ වීමට හේතු වී ඇත්තේ ගල් කුලෙහි බිඳීගිය ගල් පතුරු පහළට ඒමේ ප්‍රවණතාව වැඩි බැවින්ද ඉන් නරඹන්නන්ට අනතුරු වීම වළක්වා ගැනීමට ය.Khao Chi Chan කිහිපවරක්ම අලුත්වැඩියා කටයුතු සිදුකර ඇති අතර ඒ සඳහා පරායැන් සැංග් (Phara Yan Sang) නමැත්තකු ඊට දායකත්වය ලබා දී ඇත. තවද ඔහුගේ 50 වැනි සංවත්සරය සැමරීම වෙනුවෙන් බුමිබොල් මහ රජු (Majesty King Bhumibol) විසින් මෙලෙස මේ බුදුරුව සංවර්ධනය කර ඇති බව සරා අප සමඟ පැවැසුවාය.මේ බුදුරුව උදෑසන 6 සිට රාත්‍රි 7 වනතුරු නැරැඹීම සඳහා විවෘත කර ඇති අතර ඒ සඳහා කිසිදු මුදලක් අයකරනු නොලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n121003_br1</link>
    <topic>ක්‍රොඒෂියාවේ 19 වැනි ජාතික සැමරුම</topic>
    <author>මහින්ද අලුත්ගෙදර</author>
    <content>(2012-10-02 14:20) යුද ගැටුම් අවසන් කිරීමත් සමඟ ආර්ථික අතින් ශක්තිමත්ව නැඟී සිටින රටවල් දෙකක් වශයෙන් ශ්‍රී ලංකාව සහ ක්‍රොඒෂියාව අති සබඳතා තවදුරටත් ශක්තිමත් කිරීම අත්‍යවශ්‍ය බව ජාත්‍යන්තර මූල්‍ය සහයෝගීතා‍ව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා අවධාරණය කරයි. දැනටමත් ශ්‍රී ලංකාව සහ ක්‍රොඒෂියාව අතර සබඳතා පවතින බව පෙන්වාදෙන ඇමැතිවරයා එම සබඳතා තවදුරටත් ශක්තිමත්ව ඉදිරියට ගෙන යමින් ඒ හරහා දෙරටේ සංවර්ධනයක් ඇතිකර ගැනීම අවශ්‍ය බවද ඒ වෙනුවෙන් අවස්ථාව තිබෙන බවද සඳහන් කරයි. ඇමැතිවරයා මේ බව සඳහන් කළේ කොළඹදී අද පැවැති ක්‍රොඒෂියානු ජාතික දින සැමරුම් උළෙලේ ප්‍රධාන ආරාධිතයා වශයෙන් සහභාගි වෙමිනි. ක්‍රොඒෂියාවේ 19 වැනි ජාතික සැමරුම නිමිත්තෙන් මේ උළෙල සංවිධානයකර තිබිණි. එහිදී වැඩිදුරටත් අදහස් දක්වමින් ආචාර්ය සරත් අමුණුගම මහතා සඳහන් කළේ ශ්‍රී ලංකාව සහ ක්‍රොඒෂියාව දරුණු යුද ගැටුම් වලින් අනතුරුව මේ වනවිට ආර්ථික වශයෙන් මෙන්ම සෑම අංශයකින්ම නැඟිටින රටවල් දෙකක් බවයි. සාමයට වඩා ක්‍රොඒෂියාවේ යුද්ධය පැවැති බව පෙන්වාදුන් ඇමැතිවරයා මේ වනවිට තත්ත්වය ඉතාම යහපත් බවද එරට ජනගහනය මෙන් සිවු ගුණයක් සංචාරකයන් පැමිණෙන බවද පැවසීය. මේ අතර ආචාර්ය සරත් අමුණුගම මහතා සඳහන් කළේ ක්‍රොඒෂියාව යුරෝපා සංගමයේ සාමාජිකත්වය ලබා ගැනීම ආසන්නනේ සිටින බවත් එය ශ්‍රී ලංකාවට අතිශයින්ම වැදගත්වන බවත්ය. යුරෝපා සංගමයේ ඇතැම් රටවල තීරණ හේතුවෙන් යුරෝපා වෙළෙඳ පොළට ඇතුළුවීමට නොහැකි අවස්ථාවන්හිදී ක්‍රොඒෂියාව හරහා ඒ අවස්ථාව උදාකරගත හැකි බවත් එය අපේ රටට වාසිසහගත තත්ත්වයක් බවත් ජාත්‍යන්තර මූල්‍ය සහයෝගීතා‍ව පිළිබඳ ජ්‍යෙෂ්ඨ ඇමැතිවරයා සඳහන් කළේය. මෙහිදී අදහස් දක්වමින් ශ්‍රී ලංකාවේ ක්‍රොඒෂියානු කොන්සල් ජනරාල් තිලක් ද සොයිසා මහතා සඳහන් කළේ නෙටෝ සංවිධානයේ සාමාජිකත්වය ලැබූ ක්‍රොඒෂියාව අද වනවිට යුරෝපා සංගමයේ සාමාජිකත්වය ලබා ගැනීම සම්බන්ධයෙන් කටයුතු කරන බවත් දැනටමත් ක්‍රොඒෂියාවේ ආර්ථික වර්ධනය ඉතා ඉහළ මට්ටමක පවතින බවත්ය. වාර්ෂික ඒක පුද්ගල ආදායම ඇමෙරිකානු ඩොලර් 18,000 ක් බව සඳහන්කළ ඒ මහතා ශ්‍රී ලංකාව සමඟ සංස්කෘතික, විදේශ කටයුතු මෙන්ම මත්ද්‍රව්‍ය, මත්කුඩු හා ත්‍රස්තවාදය පිටුදැකීම ආදිය සම්බන්ධයෙන් ගිවිසුම් තුනකට අතසන් තබා තිබෙන බවද ප්‍රකාශ කළේය. ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, ලංකා බැංකුවේ සභාපති ආචාර්ය ගාමිණී වික්‍රමසිංහ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n1210032</link>
    <topic>ගැහුවේ කවුද දන්නවාඔක්කොම අල්ලනවා</topic>
    <author>විජයානි එදිරිසිංහ ඉමදූව විශේෂ ලංකින්ද නානායක්කාර භක්ති මෙන්ඩිස් සහ ගාල්ල දිසා විශේෂ</author>
    <content>ගාල්ල විද්‍යාලෝක විද්‍යාලයේ විදුහල්පති තනතුරට පත් බන්දුල ජයසිංහ මහතාට එල්ල වූ ප්‍රහාරය කල්තියා සැලසුම් සහගතව සිදුවූවක් බැවින් ඊට සම්බන්ධ සෑම පුද්ගලයකුම අත්අඩංගුවට ගැනීමට ක්‍රියා කරන බව පොලිසිය පවසයි.මේ සම්බන්ධව දැනටමත් 65 දෙනකුගෙන් පමණ කටඋත්තර ලබාගෙන තිබේ. තවද කොළඹ අධ්‍යාපන අමා්‍යාංශ නිලධාරීන් පිරිසක් ගාල්ලට ගොස් සිද්ධිය සම්බන්ධව පරීක්‍ෂණයක් පවත්වා එම විද්‍යාලයේ හිටපු විදුහල්පතිවරයාගේ වැඩ තහනම් කිරීමට ද පියවර ගෙන තිබේ.ගුරුවරුන්, මවුපියන්, පාසල් ළමුයින් ඇතුළු සෑම කෙනකුගෙන්ම කටඋත්තර ලබා ගැනේ‍. ප්‍රහාර එල්ල කළ විශාල පිරිසක් මේ වන විටත් හඳුනාගෙන ඇත. විදුහල්පතිවරයාට මීට පෙර එම පාසලේ වැඩ බාර නොගන්නා ලෙසට තර්ජන ද එල්ල වී තිබේ. මේ විදුහල්පති බන්දුල ජයසිංහ මහතා විදුහල්පති ධුරයට පත්කර ඇත්තේ මීට මාස දෙකකට පමණ පෙරය.හිටපු විදුහල්පතිවරයා ගාල්ල අධ්‍යාපන ලේකම් කාර්යාලයට ස්ථාන මාරුකර තිබුණි. එහෙත් ඔහු එම ස්ථාන මාරුව ලබාගැනීම ප්‍රතික්‍ෂේප කර තිබී ඇත. මේ ප්‍රහාරයේ සැලසුම පිටුපස හිටපු විදුහල්පතිවරයාගේ හිතවතුන් විශාල පිරිසක් සිටි බව ද හඳුනාගෙන ඇත.ප්‍රහාරයට සම්බන්ධ වූ සෑම කෙනකුම සිද්ධියට අදාළව රූගත කරන ලද වීඩියෝ දර්ශනවල අන්තර්ගතව තිබේ. ප්‍රහාරයට සම්බන්ධ පිරිස අත්අඩංගුවට ගැනීමේදී එම වීඩියෝ දර්ශන ද උපයෝගී කරගන්නා බව පොලිසිය පවසයි. ගාල්ල ප්‍රදේශය භාර ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් සහ අධීක්‍ෂණය යටතේ පරීක්‍ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n1210033</link>
    <topic>තොරතුරු සන්නිවේදන තාක්ෂණය වෛරය වපුරන්න යොදා ගන්න එපා</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>වෛරය වැපිරවීම හෝ පටු පරමාර්ථ මුදුන් පත් කර ගැනීම සඳහා තොරතුරු සන්නිවේදන තාක්ෂණය යොදා නොගත යුතු බව ජනාධිපති මහින්ද රාජපක්ෂ මහතා අවධාරණය කරයි.තාක්ෂණයේ වර්ධනයත් සමඟ සිදුවන අකටයුතුකම් වළක්වා ගැනීමට මෙන්ම ප්‍රචණ්ඩත්වය,අන්තවාදීත්වය හා සංස්කෘතිය විනාශ කිරීම යනාදියට තාක්ෂනය යොදා ගැනීමේ ඉඩ ඇහිරීමට මේ ක්ෂේත්‍රයේ ප්‍රතිපත්ති සම්පාදකයන් කටයුතු කළ යුතු බවත් ජනාධීපතිවරයා පෙන්වා දෙයි.අධිවේගී අන්තර්ජාල සබඳතාවන් පාලනය කිරීම සඳහා ජාතික ප්‍රතිපත්තියක් මේ වසර අවසන් වීමට පෙර හඳුන්වාදීමට කටයුතු කරන බවත් ජනාධිපතිවරයා පවසයි. මනුෂ්‍යත්වය හා සාරධර්ම විනාශ කරන ආයුධයක් බවට තොරතුරු තාක්ෂණය යොදා ගැනීමට ඉඩ නොතැබිය යුතු බවත් ජනාධිපතිවරයා ‍කියයි.ජනාධිපතිවරයා මෙසේ ප්‍රකාශ කළේ ජාත්‍යන්තර විදුලි සංදේශ සංගමයේ විදුලි සංදේශ නියාමකයන් පිළිබඳ ගෝලීය සමුළුවේ (2012) සමාරම්භක සැසියට කොළඹ හිල්ටන් හෝට‍ලයේදී ඊයේ (02) එක්වෙමිනි.තොරතුරු සන්නිවේදන තාක්ෂණ ක්ෂේත්‍රය නියෝජනය කරමින් රටවල් 120 ක නියෝජිතයෝ 500 දෙනකු පමණ එක්ව සිටින මේ සමුළුව අදාළ තොරතුරු හා සන්නිවේදන නියාමකයන් හා ප්‍රතිපත්ති සම්පාදකයන් එකට එකතු වන විශිෂ්ටතම සමුළුව වේ.සංස්කෘතික හා සදාචාරාත්මක බැඳීම්වලින් දරුවන් ඈත් කිරීමට නොව දරුවන්ගේ සිතීමේ හා දක්ෂතාවන්ගේ දියුණුවට තොරතුරු සන්නිවේදන තාක්ෂණය යොදා ගැනීමේ වැදගත්කමත් ජනාධිපතිවරයා මෙහිදී පෙන්වා දුන්නේය.තොරතුරු සන්නිවේදන තාක්ෂණය ශ්‍රී ලංකාවේ සංවර්ධනයට දායක වී ඇති ආකාරය පැහැදිලි කර දුන් ජනාධිපතිවරයා ජාතීන්, ආගම් හා භූගෝලීය බාධක ඉක්මවාලීමට එය උපකාරී වන බව කියා සිටියේය. ජ්‍යෙෂ්ඨ ඇමැති ආචාර්ය සරත් අමුණුගම, ඇමැතිවරුන් වන කෙහෙළිය රඹුක්වැල්ල, රංජිත් සියඹලාපිටිය, අන්තර්ජාතික විදුලි සංදේශන සංගමයේ මහලේකම් ආචාර්ය හමාඩෝන් අයි‍ ටෝරේ, ශ්‍රී ලංකා විදුලි සංදේශ නියාමන කොමිසමේ සභාපති, ජනාධිපති ලේකම් ලලිත් වීරතුංග, අධ්‍යක්ෂ ජෙනරාල් අනූෂ පැල්පිට මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n1210034</link>
    <topic>අමද්‍යප දිනය අදසියලු සුරාසල් වසයි</topic>
    <author>භක්ති ධර්මප්‍රිය මෙන්ඩිස්</author>
    <content>දිවයින පුරා පිහිටි සියලුම සුරාසල් අද (3) වසා තැබීමට සුරාබදු කොමසාරිස් ජනරාල් බී. ඩී. ජේ. එම්. බී. හපුආරච්චි මහතා පියවර ගෙන තිබේ.ලෝක අමද්‍යප දිනය අදට යෙදී ඇති බවත් ඒ වෙනුවෙන් සුරාසල් වසන බවත් සුරාබදු දෙපාර්තමේන්තුවේ මාධ්‍ය ප්‍රකාශක සුරාබදු අධිකාරි ප්‍රභාත් ජයවික්‍රම මහතා ‘දිනමිණට’ පැවසීය.අද (03) දිනයේ මත්වතුර අලෙවි කරන්නන් අත්අඩංගුවට ගැනීමට සුරාබදු නිලධාරීන් විශේෂ මෙහෙයුමක් සිදු කරන බවද ජයවික්‍රම මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n1210035</link>
    <topic>සංස්ථා තෙල් මිලඉහළ දැමීමේ තීරණයක් නැහැ</topic>
    <author>සුභාෂිනි සේනානායක</author>
    <content>ඩීසල් මිල ඉහළ දැමීමේ කිසිදු තීරණයක් ගෙන නැතැයි ලංකා ඛනිජ තෙල් නීතිගත සංස්ථාව පවසයි.ලංකා ඉන්දියානු තෙල් සමාගම ඩීසල් මිල ඉහළ දැමුවද සංස්ථාව එවැනි තීරණයක් ගෙන නැති බවත්, ඉතාම අවම මට්ටමකින් ලංකා ඉන්දියානු තෙල් සමාගම ඩීසල් අලෙවි කරන බවත් වෙළෙඳපළේ 95% ක් ඩීසල් අළෙවි කරන්නේ තමන් බවත් ලංකා ඛනිජ තෙල් නීතිගත සංස්ථාව පවසයි.ලංකා ඉන්දියානු තෙල් සමාගම ඩීසල් මිල ඉහළ දැමීමෙන් සාමාන්‍ය ඉන්ධන පාරිභෝගිකයාට බලපෑමක් නොවන බව පවසන සංස්ථාව මෙරට ඩීසල් අවශ්‍යතාව සම්පූර්ණයෙන් සැපයීමට අවශ්‍ය ඩීසල් තොග සංස්ථාව සතුව ඇති බවද අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n12100313</link>
    <topic>දිවි නැඟුම පනත් කෙටුම්පතමධ්‍යම-නැ’ හිර පළාත්හිදී සම්මතයි</topic>
    <author>මහින්ද අලුත්ගෙදර සහ ඉන්දික පොල්කොටුව</author>
    <content>යෝජිත දිවි නැඟුම පනත් කෙටුම්පත මධ්‍යම සහ නැඟෙනහිර පළාත් සභාවන්හිදී වැඩි ඡන්දයෙන් සම්මත වෙයි.ඊයේ (2) පස්වරුවේදී මේ පනත් කෙටුම්පත අදාළ පළාත් සභාවන් වෙත ඉදිරිපත් කෙරුණු අතර එහිදී මධ්‍යම පළාත් සභාවේදී වැඩි ඡන්ද 19 කින් සහ නැඟෙනහිර පළාත් සභාවේදී වැඩි ඡන්ද 6 කින් සම්මත වූ බව ආර්ථික සංවර්ධන අමාත්‍යාංශය පවසයි.මධ්‍යම පළාත් සභාවේදී පනතට පක්ෂව ඡන්ද 36 ක් ලැබුණු අතර ඡන්ද 17 ක් විපක්ෂව ලැබුණි. මේ සඳහා එක්සත් ජනතා නිදහස් සන්ධානය අදාළ පනත් කෙටුම්පතට පක්ෂව ඡන්දය ලබාදුන් අතර එක්සත් ජාතික පක්ෂය විරුද්ධව ඡන්දය ලබාදුන්නේය.ඊට අමතරව නැඟෙනහිර පළාත් සභාවේදී යෝජනාවට පක්ෂව ඡන්ද 21ක් ලැබුණු බවද විපක්ෂව ඡන්ද 15 ක් ලැබී ඇති බවද ආර්ථික සංවර්ධන අමාත්‍යාංශයේ ජ්‍යෙෂ්ඨ ප්‍රකාශ‍කයෙක් දිනමිණ ට පැවසීය.ශ්‍රී ලංකා මුස්ලිම් කොංග්‍රසය, ජාතික නිදහස් පෙරමුණ ඇතුළුව එක්සත් ජනතා නිදහස් සන්ධානයට සම්බන්ධ පක්ෂ දිවිනැඟුම පනත් කෙටුම්පතට පක්ෂව ඡන්දය ලබාදුන් අතර එක්සත් ජාතික පක්ෂය හා ද්‍රවිඩ ජාතික සන්ධානයේ මන්ත්‍රීවරු ඊට විරුද්ධවව ඡන්දය ප්‍රකාශ කළහ.ඒ අනුව දිවි නැඟුම සංවර්ධන දෙපාර්තමේන්තුව ස්ථාපිත කිරීම සඳහා වන මේ පනත් කෙටුම්පත මේ දක්වා ඉදිරිපත් කළ සියලු පළාත් සභාවන්හිදීම සම්මත කරගැනීමට හැකිවී තිබෙන බවද එම ප්‍රකාශකයා සඳහන් කළේය.ඌව පළාත් සභාව සඳහා ඉදිරිපත් කළ දිවි නැඟුම පනත් කෙටුම්පත වැඩි ඡන්ද 17 කින් සම්මත වූ අතර එය වයඹ පළාත් සභාවේදී වැඩි ඡන්ද 36 කින් සම්මත විය. ඊට අමතරව වැඩි ඡන්ද 40 ක් ලබා ගනිමින් බස්නාහිර පළාත් සභාව සඳහා ඉදිරිපත් කළ පනත කෙටුම්පත සම්මත විය.උඩරට සංවර්ධන අධිකාරිය, දක්ෂිණ සංවර්ධන අධිකාරිය, ශ්‍රී ලංකා සමෘද්ධි අධිකාරිය, සමෘද්ධි කොමසාරිස් ජනරාල් කාර්යාලය හා උඩරට ගැමි පුනරුත්ථාපන දෙපාර්තමේන්තුව යන ආයතන සියල්ල ඒකාබද්ධ කොට මේ දිවිනැඟුම සංවර්ධන දෙපාර්තමේන්තුව ස්ථාපිත කිරීමට රජය තීරණයකර තිබෙන අතර ඒ මඟින් එක් එක් ආයතනයන්හි සේවය කරන සහ ප්‍රතිලාභ ලබන සියලු දෙනාටම ප්‍රතිලාභ හිමිවන බවද ආර්ථික සංවර්ධන අමාත්‍යාංශය කියාසිටී.මේ ආයතනයන්හි සේවකයන්ගේ රැකියාව සහ සමෘද්ධිලාභීන්ගේ ප්‍රතිලාභ සුරක්ෂිත වන බව පෙන්වාදෙන ආර්ථික සංවර්ධන අමාත්‍යාංශය එක් එක් සේවකයන් දෙපාර්තමේන්තුවට බැඳුණු දිනයේ සිට විශ්‍රාම වැටුප් හිමිකම මෙන්ම වැන්ඳඹු හා අනද්දරු විශ්‍රාම වැටුප් හිමිවන බවද ප්‍රකාශ කරයි.ඊට අමතරව සියයට 4 ක පොළී අනුපාතය යටතේ ණය පහසුකම් ලබාගැනීමට හැකිවන අතර මාණ්ඩලික සේවකයන් සඳහා තීරුබදු සහන මත වාහන ගෙන්වා ගැනීමටද හැකියාව ලැබේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n1210036</link>
    <topic>උතුරු මැද පක්‍ෂ විපක්‍ෂ සැමට විමධ්‍යගත සල්ලි සමසේ</topic>
    <author>ස්වර්ණා විජේකෝන් සහ අමිල ප්‍රභාත් වනසිංහ</author>
    <content>උතුරු මැද පළාත් සභාව සඳහා 2013 වසර වෙනුවෙන් වෙන් කරන විමධ්‍යගත ප්‍රතිපාදන පක්‍ෂ විපක්‍ෂ සියලු මන්ත්‍රීවරුන්ට එක හා සමානව වෙන් කිරීමට පියවර ගන්නා බව එම සභාවේ මහ ඇමැති එස්. එම්. රංජිත් මහතා දිනමිණට ප්‍රකාශ කළේය.රජරට සමස්ත ප්‍රජාව ඉලක්ක කරගනිමින් සංවර්ධන වැඩසටහන් ගණනාවක් ක්‍රියාත්මක කිරීමට සැලසුම් කර ඇති බවත් සමස්ත ජනතාවගේ ආර්ථිකය ශක්තිමත් කිරීම සඳහා පළාත් සභාවෙන් ඉටු කළ හැකි උපරිම සේවාව ඉටු කරන බවත් මහ ඇමැතිවරයා සඳහන් කළේය.එමෙන්ම උතුරු මැද පළාත් සභාවට සභාපතිවරයකු පත් කර ගැනීම සඳහා එක්සත් ජනතා නිදහස් සන්ධාන මන්ත්‍රීවරයකුගේ් නම යෝජනා කළේ විපක්‍ෂයේ මන්ත්‍රීවරයකු බවත් පළාත් සභාවේ සහයෝගිතාව සඳහා මෙය පූර්වාදර්ශයක් බවත් අමාත්‍යවරයා සඳහන් කළේය.උතුරු මැද පළාත් සභාව ජනතා අවශ්‍යතා හඳුනාගෙන අවශ්‍යතා ඉටුකිරීමට සහ රජරට ගොවි ජනතාව නගා සිටුවීම වැව් අමුණු ප්‍රතිසංස්කරණය ආදිය සඳහා ප්‍රමුඛතාවක් ලබා දෙන බවද හේ කීය.උතුරු මැද පළාත වෙනුවෙන් මේ වන විටත් රජය ආර්ථික සංවර්ධන අමාත්‍යාංශය ආදිය මගින් සංවර්ධන ව්‍යාපෘති රැසක් අවසන් කර තිබේ.පළාතේ සංවර්ධනය සහ ජනතා සුබසාධනය වෙනුවෙන් පක්‍ෂ විපක්ෂ සියලු මන්ත්‍රීවරුන්ගේ දායකත්වයෙන් වැඩපිළිවෙළක් ක්‍රියාත්මක කිරීම සිය අපේක්ෂාව බවත් මහ ඇමැතිවරයා වැඩිදුරටත් පැවසීය.උතුරු මැද පළාත් සභාවේ නව සභාපතිවරයා ලෙස පළාත් සභා මන්ත්‍රී ටී. එම්. ආර්. සිරිපාල මහතා තේරී පත් විය.උතුරු මැද පළාත් සභාවේ ප්‍රථම සැසිවාරය ඊයේ (02) පෙරවරු 9.30ට ආරම්භ කෙරිණි. එහිදී හය වන (06) පළාත් සභාපති ධුරය සඳහා එක්සත් ජනතා නිදහස් සන්ධානයේ පළාත් සභා මන්ත්‍රී ටී.එම්.ආර්. සිරිපාල සහ පළාත් සභා මන්ත්‍රී අමර කීර්ති අතුකෝරාල මහත්වරුන්ගේ නම් යෝජනා විය.ඒ අනුව සභාපතිවරයා තෝරා පත් කිරීම රහස් ඡන්දයකින් සිදු විය. පළාත් සභා සැසිවාරය සඳහා පක්ෂ විපක්ෂ මන්ත්‍රීවරුන් තිස් දෙදෙනකු (32) සහභාගි වූ අතර එයින් මන්ත්‍රීවරුන් විසි එක් (21) දෙනකු ටී.එම්.ආර්. සිරිපාල මහතා හට ඡන්දය ලබාදී තිබිණි. පළාත් සභා මන්ත්‍රී අමරකීර්ති අතුකෝරාල මහතා හට ඡන්ද දහයක් (10) ලැබිණි. එක් මන්ත්‍රීවරයකු කිසිවකුටත් ඡන්දය ප්‍රකාශ කර නොමැත.පසුගිය පස්වන (05) පළාත් සභාව මෙන් මෙවරද පළාත් සභාපතිවරයා සඳහා එක්සත් ජාතික පක්ෂයෙන් යෝජනා කරනු ලැබූ මන්ත්‍රීවරයා තේරී පත්වීම විශේෂත්වයකි.සභාපති ධුරය සඳහා උතුරු මැද පළාත් අධ්‍යාපන ඇමැති පේෂල ජයරත්න මහතා පළාත් සභා මන්ත්‍රී අමරකීර්ති අතුකෝරාල මහතාගේ නම යෝජනා කළේය. එක්සත් ජාතික පක්ෂයේ අනිල් රත්නායක මහතා එජනිස පළාත් සභා මන්ත්‍රී ටී.එම්. ආර්. සිරිපාල මහතාගේ නම යෝජනා කළේය.නව සභාපති ටී.එම්.ආර්. සිරිපාල මහතා, උතුරු මැද ප්‍රධාන ඇමැති එස්.එම්. රංජිත් මහතා ඇතුළු පක්‍ෂ විපක්‍ෂ මන්ත්‍රීවරුන් සමග සහයෝගයෙන් කටයුතු කරන බව සඳහන් කළේය. ව පළාත් සභාවේ නියෝජ්‍ය සභාපතිවරයා ලෙස එජනිස පළාත් සභා මන්ත්‍රී ජයන්ත මාරසිංහ මහතා තේරී පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n1210037</link>
    <topic>පොළොන්නරුව රෝහලෙන්නිදි පෙති පැහැරගෙන</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුව මහ රෝහලේ බාහිර රෝගීන්ගේ බෙහෙත් ශාලාවට රාත්‍රී ඇතුළුවූ කිහිපදෙනකු එහි තිබූ නිදි පෙති හා වේදනා නාශක බෙහෙත් වර්ග පැහැරගෙන තිබේ.රෝගීන්ට ලබා දෙන ට්‍රැමඩෝල් සහ ඩයිසිපැන් නමැති බෙහෙත් වර්ගවලින් විශාල ප්‍රමාණයක් මේ පුද්ගලයන් පැහැරගෙන ඇතැයි පොලිස් පරීක්‍ෂණවලදී හෙළිවී ඇත. පොළොන්නරුව පොලිසිය වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n1210038</link>
    <topic>අවිහිංසාවාදී සංවිධානයක් හාල්මැස්සන් කෑමත් එපා කරවලා</topic>
    <author>සන්ධ්‍යා කරුණාරත්න</author>
    <content>පාසල් දරුවන්ට රක්තහීනතාව වැළඳීමේ දැඩි අවදානමක් පවතින බව සෞඛ්‍ය අමාත්‍යාංශය ප්‍රකාශ කරයි.අවිහිංසාවාදී සංවිධානයක් මඟින් පාසල් තුළ ක්‍රියාත්මක කරන වැඩසටහනක් හේතුවෙන් දරුවන්ගේ පෝෂණ තත්ත්වය මෙසේ පහළ මට්ටමකට වැටී ඇති බව හෙළි වී තිබේ."හාල්මැස්සත් ගිය ආත්මයේදී ඔබ‍ලාගේ සහෝදරයකු ‍වෙන්නට ඇති" යන මතය දරුවන්ගේ මොළයට ඇතුළු කරමින් හාල්මැස්සන් ආහාරයට ගැනීම පවා මේ සංවිධානය දරුවන්ට එපා කර ඇති බව පවුල් සෞඛ්‍ය කාර්යාංශයේ ප්‍රජා වෛද්‍ය විශේෂඥ අයේෂා ලොකුබාලසූරිය මහත්මිය පැවැසුවාය.මස්, මාළු ආහාරයට ගැනීම එපා කරවන දර්ශන ඇතුළත් සංයුක්ත තැටි දරුවන්ට ප්‍රදර්ශනය කරමින් මේ අවිහිංසාවාදී සංවිධානය එක්තරා පෞද්ගලික අරමුණක් මුල් කරගෙන කටයුතු කරන බවට හෙළි වී ඇතැයි ද ඇය ප්‍රකාශ කළාය.මස් අනුභව නොකිරීම සිදු කළත් අනිවාර්යයෙන්ම මාළු අනුභව කිරීම දරුවන්ට අත්‍යවශ්‍ය බවත් එසේ නොකිරීමෙන් වැඩෙන දරුවන් රෝග ගණනාවකට ගොදුරු විය හැකි බවත් වෛද්‍ය ලොකුබාලසූරිය මහත්මිය පැවැසුවාය. දරුවන්ගේ ශරීරය තුළ පවතින අහිතකර කොලෙස්ටරෝල් ප්‍රමාණය අවම කිරීමටත්, සිරුරට අවශ්‍ය යකඩ අවශෝෂණය වැඩි කිරීමටත් මාළු අනුභව කිරීම අත්‍යවශ්‍ය වේ.දරුවන් නිර්මාංශ වීම නිසා ඔවුන්ගේ වැඩෙන සිරුරට අවශ්‍ය යකඩ හා ප්‍රෝටීන් එළවලුමය ආහාරවලින් පමණක් ලබා ගත නොහැකි බව ද විශේෂඥ වෛද්‍යවරිය අවධාරණය කරයි. අධ්‍යාපන අමාත්‍යාංශය මේ බව වටහා‍ගත් නිසා එම සංවිධානය මඟින් මේ වන විට පාසල් තුළ ක්‍රියාත්මක කරන වැඩසටහන් නතර කිරීමට පියවර ගෙන ඇත.එහෙත් මේ අවිහිංසාවාදී සංවිධානය දහම් පාසල් දරුවන් ඉලක්ක කර ගනිමින් කටයුතු කරන්නට සූදානම් වන බවට හෙළි වී තිබේ. දරුවන් නිර්මාංශ කිරීම මඟින් ඔවුන් මන්දපෝෂණයෙන් පෙළෙන කොට්ඨාසයක් බවට පත් කර අනාගත පරපුර රෝගී ජනතාවක් බවට පත්කිරීමේ කුමන්ත්‍රණයක් මේ සංවිධානය හරහා ක්‍රියාත්මක කරන්නේද යන්න සැක සහිත බව ආරංචි මාර්ග ප්‍රකාශ කරයි.සතුන්ට කරුණාව දැක්වීම පසෙක තබා දරුවන්ගේ පෝෂණ මට්ටම අවම කර ඔවුන් රෝගීන් පිරිසක් බවට පත්කිරීම මේ සංවිධානයේ අරමුණක් බවට පත්ව ඇතැයි ද එම ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n1210039</link>
    <topic>කාන්තාවක දූෂ්‍ය කළරුවන්වැල්ලේ සෝභිත වසර 20ක් හිරේට</topic>
    <author>සබරගමුව සමූහ</author>
    <content>රැකියාවක් ලබාදෙන බව පවසා රවටාගෙන ගෙනගොස් කාන්තාවක් දූෂ්‍ය කළ රුවන්වැල්ල ප්‍රදේශයේ යන්ත්‍ර - මන්ත්‍ර ගුරුකම් හා ඡ්‍යොතිෂ්‍ය කටයුතුවල නියුතුව සිටි ඒ. සෝභිත සහ අගතියට පත් කාන්තාව රැගෙන ගිය ඇගේ ඥාති නැන්දා සහ මාමා වන ඊ. එච්. හේමචන්ද්‍ර හා එච්. බී. අනෝමා යන විත්තිකරුවන් තිදෙනාටම වසර 20ක සිරදඬුවම් හා රුපියල් විසිදහස බැගින් දඩයක් ද අගතියට පත් කාන්තාවට තිදෙනාම රුපියල් ලක්ෂ දෙක බැගින් වන්දි මුදලක් ගෙවීමට ද ඔක්තෝම්බර් 2දා කෑගල්ල මහාධිකරණ විනිසුරු මේනකා විජේසුන්දර විනිසුරුතුමිය නියෝග කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n12100311</link>
    <topic>විදේශයක නිෂ්පාදිතජීව අත්බෝම්බ 2ක්නවගිරියාවෙන් සොයා ගැනේ</topic>
    <author>ඇඹිලිපිටිය විශේෂ සිරිල් ජයවීර</author>
    <content>පොලිස් විශේෂ බළකා නිලධාරීන් විසින් ඉකුත් 01 දින අම්පාර දිස්ත්‍රික්කයේ රජගලතැන්න නවගිරියාව ප්‍රදේශයේදී කළ සෝදිසි මෙහෙයුමකදී විදේශ නිෂ්පාදිත ජීව අත්බෝම්බ දෙකක් සොයා ගත්හ.නවගිරියාගම කැලෑබදව ග්‍රිස් තවරා මනාලෙස ආවරණය කළ කවරවල බහා පසුව යටකර තිබූ මෙම බෝම්බ දෙක ඉ.ජ්.ට්. 87 ඊධ්ර්‍ථඡ් 82 වර්ගයට අයත් වේ.මේ වැටලීම විශේෂ බළකායේ පොතුවිල් සේනාංකයේ අණදෙන නිලධාරී ස.පො.අධිකාරි විදුර දිසානායක මහතාගේ අධීක්ෂණයෙන් සියඹලාණ්ඩුව කඳවුරේ අණදෙන නිලධාරී ප්‍ර.පො.ප. හේරත් ආරච්චි මහතාගේ උපදෙස් පරිදි එම කඳවුරේ උ.පො.ප. ඒ.එම්.ජි.එස්. අත්තනායක, පො.කො. වරුන් වන 34447 බණ්ඩාර 66814 දේවප්‍රිය යන නිලධාරීන් විසින් වැටලීම ඉකුත් 01 දින සිදු කර බෝම්බ අත්අඩංගුවට ගනු ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n12100312</link>
    <topic>අල්ලස් ගත්තැයි සැකකොස්තාපල් කොටු වෙයි</topic>
    <author>මහනුවර සංචාරක ගාමිණී සමරනායක</author>
    <content>රියැදුරු බලපත්‍රයක් රහිතව යතුරු පැදියක් ධාවනය කළ පුද්ගලයෙකුට එරෙහිව නීතිමය පියවර නොගැනීම සඳහා මුදල් අල්ලසක් ගත්තේ යැයි කියන මහනුවර පොලිස් රථවාහන අංශයේ පොලිස් කොස්තාපල්වරයෙකු, අල්ලස් හා දූෂණ මර්දන අංශය මඟින් අත්අඩංගුවට ගෙන ඇත.සැකකාර පොලිස් කොස්තාපල්වරයා, මහනුවර මහේස්ත්‍රාත් අධිකරණයට ඉදිරිපත් කිරීමෙන් පසු මේ මස 10 දා දක්වා රක්ෂිත බන්ධනාගාර ගත කිරීමට නියෝග කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=n12100315</link>
    <topic>හෙරොයින් වරදට මරණ දඬුවම</topic>
    <author>කුමුදු හෙට්ටිආරච්චි</author>
    <content>හොරොයින් ග්‍රෑම් 3.8ක් සන්තකයේ තබා ගැනීම හා රෙරොයින් ජාවාරම් කිරීම සම්බන්ධයෙන් වරදකාරිය වූ කාන්තාවකට කොළඹ මහාධිකරණ විනිසුරු ප්‍රීති පද්මන් සූරසේන මහතා විසින් ඊයේ(2) මරණ දඬුවම නිවම කරන ලදී.කේ.එච් දම්මිකා ස්වර්ණමාලි නමැති මෙම චූදිත කාන්තාවට එරෙහිව වූ චෝදනා, පැමිණිල්ල විසින් සාධාරණ සැකයකින් තොරව ඔප්පු කර ඇති බව තීරණය කරමින් විනිසුරුවරයා විසින් විත්තිකාරියට මරණ දඩුවම නියම කරන ලදී.2002 නොවැම්බර් මස 18 වැනිදා මාළිගාවත්තේදී හෙරොයින් ග්‍රෑම් 3.8 ක් ලඟතබාගත් බවට චූදිත කාන්තාවට එරෙහිව නීතීපතිවරයා විසින් අධිචෝදනා ගොනුකර තිබුණි.පොලිස් මතිද්‍රව්‍ය නාශක කාර්යාංශයේ සහකාර පොලිස් අධිකාරී ප්‍රියන්ත ලියනගේ මහතා‍ට ලඳ තොරතුරක් මත මාළිගාවත්ත ඛෙත්තාරාම පිටියට හැරෙන වටරවුම අසලදී මෙම කාන්තාව පරීක්ෂා කිරීමේදී කවර 7ක අසුරා තිබූ මෙම හෙරොයින් හමු වී තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r1210031</link>
    <topic>අතුරුගිරියේ සුපිරි නිවාස සංකීර්ණයක සොරකමකට ආ සැකකරුවකු අල්ලයි</topic>
    <author>අතුරුගිරිය විශේෂ වික්‍රම සමරසිංහ</author>
    <content>අතුරුගිරිය මිලේනියම් සිටි නිවාස යෝජනා ක්‍රමයේ ‘ඔලිම්පස් නිවාස කලාපයේ’ ආරක්ෂිත තාප්පයකින් පැන අනවසරයෙන් නිවෙසකට ඇතුළුවීම සඳහා උත්සාහ ගත් සැකකටයුතු පුද්ගලයෙක් එම නිවාසවල අයිතිකරුවන් සහ ආරක්ෂක නිලධාරීන් විසින් මහත් පරිශ්‍රමයකින් අල්ලාගෙන අතුරුගිරිය පොලිසියට භාර දී ඇත.වයස අවුරුදු විසි දෙකක් පමණ වන එම සැකකරු එම නිවාස යෝජනා ක්‍රමයේම අලුතින් ඉදිකරන නිවාසයක උප කොන්ත්‍රාත් කරුවකුගේ අත් උදව් කරුවෙක් බව හෙළි වී තිබේ.ඔහු මීට පෙර මාතර වැලිගම ඇඟලුම් කම්හලක සේවය කර පසුගිය දෙසැම්බරයේ සිට එම ආයතනයට නොදන්වා එහි හැඳුනුම් පතද රැගෙන පලා ආ අයෙකි.කලින් ඔත්තු බැලීමෙන් පසු එම නිවෙසේ කිසිවෙක් නැතැයි යන අදහසින් ඔහු එම නිවෙසට පැමිණියත් නිවෙස් හිමියා අහම්බෙන් මෙන් එවෙලෙහිම නිවසට පැමිණීමෙන් පසු අදාළ සැකකරු දැක තිබේ. මෙම සැකකරු පොලිසියට භාරදීමෙන් අනතුරුව පොලිස් ප්‍රශ්න කිරීම් වලින් පසුව කඩුවෙල මහේස්ත්‍රාත් අධිකරණයට ඉදිරිපත් කර ඇත. ඔහු රක්ෂිත බන්ධනාගාර ගතකර තිබේ.මේ නිවාස යෝජනා ක්‍රමයේ බොහොමයක් නිවාස දිවා කාලයේ සහ ඇතැම් දිනවල දවස පුරා කිසිවෙක් නැතිව වසා දමා ඇති අතර, එවැනි නිවාසවල මුදල් මෙන්ම වටිනා රන් ආභරණ සහ විදුලි උපකරණ ආදිය ඇති හෙයින් මීට පෙරද බොහෝ අවස්ථාවලදී විවිධ හොර කණ්ඩායම්වල ග්‍රහණයට ලක්ව ඇත.ඒවාට සම්බන්ධ හොරුන් පොලිසිය විසින් වරින් වර අල්ලා නීතියේ රැහැනට ද අසුකර ඇතත් එහි හොරකම් වලින් අඩුවක් නැත.එයට පිළියම් ලෙස නිවාස හිමියන් සහ ආරක්ෂක නිලධාරීන් දැඩි විමසිල්ලෙන් සිටින හෙයින් බොහෝ හොරකම් අල්ලා ගැනීමට හැකිව තිබේ.නිවෙස් හිමියන් පවසන අන්දමට බොහෝ හොරකම්වලට සම්බන්ධ වනුයේ එම නිවාස ඉදිකිරීමට සම්බන්ධ වූ වඩු/පෙදරේරු වැනි කාර්මිකයන් හා ඔවුන්ගේ අත් උදව්කරුවන්ය. සිවිල් ආරක්ෂක කමිටු ආදිය වැඩි වැඩියෙන් පිහිටුවීමෙන් මෙම හොරකම්වලට පහසුවෙන් වැට බැඳිය හැකි බව ඒ අයගේ මතය සහ ඉල්ලීම වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r1210032</link>
    <topic>කපුවත්ත බතලේගල මාර්ගය අබලන්</topic>
    <author>අරණායක විශේෂ</author>
    <content>අරණායක ප්‍රාදේශීය සභාව මඟින් පාලනය වන හත්ගම්පල කටුපැලැල්ල මුල්ල සිට කපුවත්ත හරහා බතලේගල දක්වා වැටී ඇති කෙටි මාර්ගයයි මේ.එහෙත් මෙම මාර්ගයෙහි ආරම්භ කොටසෙහි කිලෝමීටර් කාලක පමණ ප්‍රමාණයක් කොන්ක්‍රීට් කර ඇතත් ඉන් ඔබ්බට ඉහළ කොටසෙහි ගමන් කිරීමට පවා දැඩි දුෂ්කරතාවයකින් පැවතීම නිසා ගම්වාසීන්ට හා සංචාරකයන්ටද දැඩි අපහසුතාවයකින් ගමන් කිරීමට සිදුව ඇත.මෙම මාර්ගයෙහි ආරම්භ කොටසෙහිද මෙසේ වල්බිහිවී තිබීම නිසා වාහනයකට අයින්වීමට පවා මාර්ග දෙපසෙහි හැකියාවක් නොමැත.මෙවැනි තත්ත්වයක් උදාවී ඇත්තේ මෑත කාලයකද පිළිසකර කිරිමට වගකිය යුත්තන්ගේ අවධානය යොමු නොවීම බව ප්‍රදේශවාසීහු කියා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r1210033</link>
    <topic>පොතුහැර නගරයට නළ ජලය ‍ඕනෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>සැමදා උග්‍ර ජල හිඟයකට මුහුණ පා සිටින පොතුහැර නගරවාසීන්ගේ ජල පහසුව සඳහා ජල නළ පද්ධතියක් ලබා දෙන මෙන් නගරවාසීහු අදාළ බලධාරීන්ගෙන් ඉල්ලා සිටිති.පොල්ගහවෙල බන්දාව සිට පොතුහැර නගරයට ඇත්තේ කිලෝ මීටර් 6ක පමණ කෙටි දුරකි. පොල්ගහවෙල සිට බන්දාව දක්වා දැනට ඇති ජල නළ පද්ධතිය පොතුහැර නගරය දක්වා දීර්ඝ කළොත් මෙම ජල හිඟය මග හැරෙනු ඇත.මෙම ජල නළ පද්ධතිය ක්‍රියාත්මක වෙතොත් පොල්ගහවෙල ප්‍රාදේශීය සභාවටද ආදායමක් ලැබෙන බවත් නගරවාසීන්ගේ ජල අවශ්‍යතාව ඉටු වනු බව ඔවුහු පෙන්වා දෙති.තද නියඟය පවතින කාලයට පොතුහැර ප්‍රදේශයේ ජල උල්පත් පවා සිඳෙන බවත් පානීය ජලය පවා සපයා ගැනීම අසීරු බවත් නගරවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r1210034</link>
    <topic>දොම්පේ ජංගම සේවයෙන් සමාජ සත්කාරක සේවා රැසක්</topic>
    <author>මල්වාන සමූහ මහානාම විතානගේ</author>
    <content>දොම්පේ මැතිවරණ කොට්ඨාසය ආවරණය වන පරිදි ජංගම සේවයක් පසුගියදා කිරිඳිවැල මධ්‍ය මහා විද්‍යාලයේදී පැවැත්විණි.නැදුන්ගොල්ල නේත්‍ර්‍රා යෞවන සමාජය, කිරිඳිවැල සිංහ සමාජය හා කිරිඳිවැල වෙළඳ සංගමය එක්වී මෙය සංවිධානය කරන ලදී.ලේ් දන්දීමක් පියයුරු පිළිකා හඳුනා ගැනීමේ සායනයක්, දන්ත සායනයක්, අක්ෂි සායනයක්, දියවැඩියාව පිළිබඳ සායනයක් ආයුර්වේද වෛද්‍ය සායනයක් හා මුඛ සෞඛ්‍ය පිළිබඳ දේශනයක් ද ඇතුළත් විණි. මීට අමතරව පාසල් සිසු දරු දැරියන් 200 කට අභ්‍යාස පොත් හා ප්‍රදේශවාසීන් 250 කට පොල් පැළ ද නොමිලේ බෙදා දුන්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r1210035</link>
    <topic>කළුතර නාගොඩ ගොරකගහවෙල යාය මැදින්පාර හැදුවොත් අපේ ගම් බිම් ජලයෙන් යට වෙනවා</topic>
    <author/>
    <content>කළුතර ප්‍රාදේශීය සභා බල ප්‍රදේශයට අයත් නාගොඩ ගොරකගහවෙල කුඹුරු යාය හා යාබද වෙන්දේසි ඉඩමකට ප්‍රවේශ මාර්ගයක් ඉදකිරීමට ඇති සූදානමක් පිළිබඳව විරෝධයක් මතුව තිබේ.කළුතර මතුගම ප්‍රධාන මාර්ගයට සම්බන්ධ කරමින් ගොරකගහවෙල කුඹුරු යාය ගොඩකර ඒ හරහා මෙම ප්‍රවේශ මාර්ගය එම වෙන්දේසි ඉඩම දක්වා ඉදිකිරීම මේ තත්ත්වය ඇතිවීමට හේතුව වී ඇත.යල මහ දෙකන්නයේම වගා කරනු ලබන කුඹුරු යායක් හරහා අඩි 20 ක මාර්ගයක් ඉදිකිරීමෙන් තමන්ගේ වගාවන්ට වන හානිය හා ප්‍රදේශවාසීන් පත්වන අසීරුතාවන් පිළිබඳව වගකිවයුත්තන්ගේ අවධානය යොමු කළ යුතුව තිබේ.මේ සම්බන්ධයෙන් ප්‍රදේශයේ මහ සංඝරත්නය, ගොවි සංවිධාන නිලධාරීන්, ගොවීන් හා ප්‍රදේශවාසීන් සියලුම වගකිවයුතු ආයතන වෙත දැනුම් දී ඇත.මේ සම්බන්ධයෙන් දිනමිණට අදහස් දැක්වූ නාගොඩ විජේමාන්න බෞද්ධ මධ්‍යස්ථානය හා නාගොඩ ශ්‍රී සන්දර්ශනාරාමය යන උභය විහාරාධිපති හා නාගොඩ මහ විද්‍යාලයේ නියෝජ්‍ය විදුහල්පති දම්බුළුවන සුමංගලයන් මෙසේ පැවසූහ.කළුතර නාගොඩ ගොරකගහවෙල කුඹුර උඩින් වෙන්දේසි වත්තට පාරක් ඉදිකිරීම ප්‍රශ්න කීපයක් ඇති කිරීමට හේතු වෙනවා.වගා කරන කුඹුරු යායත් අවට නිවාස ගංවතුරක් පැමිණි අවස්ථාවකදී යටවීමට පුළුවන්.මේ සම්බන්ධයෙන් ප්‍රදේශවාසීන් විරෝධය පළ කරනවා. ඊට හේතුව කුඹුර ගොඩකර වෙන්දේසි කරනු ලබන වත්තට ඉදිකිරීමට යෝජිත මාර්ගය නිසා නිසියාකාරව ජලය බැස යාමක් සිදු නොවන බවට ඔවුන් තුළ ඇති සැකයයි.නාගොඩ විජිත ගොවි සංවිධානයේ හිටපු උප සභාපති හා ගොරකගහවෙල කුඹුරුයායේ ගොවි මහතෙක් වන එච්. අයිවන් සිල්වා මහතා මේ සම්බන්ධයෙන් අදහස් දැක්වූයේ මෙසේය.කුඹුරු අක්කර 50 කින් පමණ යුත් මෙම ගොරකගහයායේ යල මහ දෙකන්නයේ වැඩි කුඹුරු ප්‍රමාණයක් වගා කරනවා.වෙන්දේසි කිරීමට නියමිත මෙම කුඹුරු යායට ආසන්න ඉඩමට යාම සඳහා මාර්ගය ඉදිකිරීමට යනවා. මේ ආසන්නයෙන්ද එම ඉඩමට යාමට මාර්ගයක් තිබියදී මීටර් 50 ක දුරින් තවත් මාර්ගය ඉදි කරන්නේ ඒ ඉඩමේ වටිනාකම වැඩි කර ගැනීමටයි.මේ මාර්ගය ඉදි කළ හොත් මාර්ගයෙන් මේ පැත්තෙ කුඹුරු යාය ජලයෙන් යට වෙනවා. එහෙම වුණොත් මේ කුඹුරු වගා කිරීමට නොහැකි වෙනවා. ගොවීන් ඇතුළු ප්‍රදේශවාසීන් පමණක් නොව දින දෙක තුනක් වැස්සොත් කුඹුරු යාය හා ප්‍රදේශයම යට වෙනවා. ප්‍රධාන මාර්ගයත් ජලයෙන් යට වෙනවා.ගංවතුර තත්වයක් ඇතිවුවහොත් සති ගණන් ගංවතුර බැස යාමක් නොවීමෙන් අපි මහත් අසිරු තත්වයට පත් වෙනවා. මේ පිළිබඳව වගකිවයුතු සියලු දෙනාට ගොවීන් හා ප්‍රදේශවාසීන්ගේ අත්සන් ලේඛන සහිතව විරෝධය දැනුම් දී තිබෙනවා. ගොරකගහයාය හරහා මාර්ගයක් ඉදිකිරීම ගැන අපේ විරෝධය දක්වා සිටින බව කිව යුතුයි.මේ පිළිබඳව අදහස් දැක්වූ ප්‍රදේශවාසියෙකු වන ඊ. ආර්. එස්. ඒ. පෙරේරා මහතා මෙසේ පැවසීය.මේ වෙන්දේසි ඉඩමට යා හැකි මාර්ග දෙකක් දැනටමත් තිබෙනවා. ප්‍රදේශවාසීන්ගේ විරෝධය නොතකා කුඹුර හරහා මාර්ගය ඉදිකිරීමෙන් ඇති වන්නේ ඉතාම කනගාටුදායක තත්වයක්. මින් සිදු වන්නේ මේ ප්‍රදේශයේ ගේ දොර සියල්ල වර්ෂා කාලවලදී මෙන්ම සුළු ගංවතුරකදී පවා ජලයෙන් යට වීමයි.පසුගිය දවසක අදාළ ආයතන වලින් අවසර ලැබුන බව පවසා වෙන්දේසි ඉඩමේ පස් බැකෝ එකකින් කපා කුඹුරු ගොඩ කර මාර්ගය හදන්න සූදානම් වුණා. ඒ සඳහා කළුතර ප්‍රාදේශීය සභාවේ කිසිදු අනුමැතියක් ලැබී තිබුණේ නැහැ. අපි ප්‍රදේශවාසින් එතැනට ගිහින් එය නතර කිරීමට කටයුතු කළා. කළුතර ප්‍රාදේශීය සභාවේ සභාපතිතුමාත් ඒ ස්ථානයට පැමිණ ප්‍රාදේශීය සභාවේ අවසරයකින් තොරව කරන එම ක්‍රියාවන් නතර කිරීමට කටයුතු කළා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r1210036</link>
    <topic>කිරි හරක් මිලට ගන්න පැමිණිඅයෙක්අයිතිකරුගේ දියණියට හිතවැටී විවාහ කරගෙන</topic>
    <author>පොල්ගහවෙල සමූහ එල්. පී. තිලකරත්න</author>
    <content>කිරිහරකෙකු මිලදී ගැනීම සඳහා ගොවි ගෙදරකට පැමිණි පුද්ගලයකු අවසානයේදී ගොවි මහතාගේ දියණිය ‘කරකාර’ බැඳ ගැනීමේ පුවතක් පසුගියදා ඇතුගල් පුරවරයේ ග්‍රාමීය ප්‍රදේශයකින් වාර්තා විය.සුනිමල් ප්‍රදේශයේ කා අතරත් ජනප්‍රිය තරුණයෙකි. ඔහුගේ ප්‍රධාන ජීවනෝපාය වූයේ කිරි හරක් ඇති කිරීමයි. මෙයින් ඔහු ලද මාසික ආදායම ඉතා විශාලය. කිසිවෙකු විසින් කිරිහරක් විකුණන්නේ්නම්, එම කිරි හරකුන් මිලදී ගැනීම ද සුනිමල් ගේ කටයුත්තකි.තමන්ගේ නිවෙසේ සිට සැතපුම් දෙක – තුනක දුරින් පදිංචි සිරිපාල මාමාගේ් කිරි හරකුන් දෙදෙනා විකුණන බවට ලද ආරංචියත් සමගම සුනිමල් අදාළ නිවෙසට ගියේ තමන්ගේ යතුරුපැදියෙනි.“සිරිපාල මාමේ මම ආවේ කිරි හරකුන් දෙදෙනා මිලදී ගන්න. මාමාගේ ගාණ කීයද...” යැයි විමසන්නට විය.සුනිමල් පුතා වාඩිවෙන්නකෝ. මම පුතා ගැන දන්නවා. අපි තේ ටිකක් බීලාම කතා කරමුකෝ කියූ සිරිපාල මාමා...“දුවේ මේ සුනිමල් ළමයාට තේ එකක් අරන් එන්න” යැයි පැවැසීය.පසුව තේ එකක් රැගෙන සුනිමල් හමුවට පැමිණි සිරිපාල මාමාගෙ රූමත් දුව දුටු සුනිමල්ට උන් හිටි තැන් අමතක විය.“...ආ මාමේ මේ දුවද? කසාද බැඳලද...” යැයි සුනිමල් විමසන්නට විය.“නෑ... පුතේ... හොඳ කෙනෙක් අපිත් හොයනවා...” කියා සිරිපාල මාමා උත්තර දෙන්නට විය. කිරිහරක් මිලදී ගැනීමට පැමිණි සුනිමල්, සිරිපාල මාමාගේ දුව සමග ඇති කර ගත් ප්‍රේම සම්බන්ධය අවසන් වූයේ විවාහයකිනි.මිලදී ගැනීමට සිටි කිරි හරක් ද දෑවැද්ද වශයෙන් නොමිලේ සුනිමල්ට ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r1210037</link>
    <topic>මහනුවර අවට ආක්‍රමණශීලි ශාක ව්‍යාප්ත වෙලා: ගොවි බිම්-ඇළ දොළ විනාශවීමේ අවදානමක්</topic>
    <author>මහනුවර සංචාරක – ගාමිණි සමරනායක</author>
    <content>විදෙස් රටවලින් මෙරට බෝවී ඇති ආක්‍රමණශීලි ශාක වර්ග 15 ක් පමණ මහනුවර ප්‍රදේශයේ ඇළ, දොළ ගංගා හා ගොවිබිම්වල පැතිර පවත්නා බැව් පරිසර සංවිධාන පවසති.සැල්වීනියා, ජපන් ජබර, යෝධ නිදිකුම්බා, දියගෝවා වැනි ජලජ ශාක ජලාශ ආක්‍රමණය වෙමින් පවතින අතර, අරුන, දේපා මානා, ගඳපාන වැනි ශාක ගොවිබිම් ආක්‍රමණය කරයි.මහවැලි ගඟේ ඉවුරු ආශ්‍රිතව මුලින්ම දකින්නට ලැබුණු යෝධ නිදිකුම්බා ශාකය මේ වනවිට වැලි, මඩ, ජලය හා පස් සමඟ මුසුවීමෙන් ප්‍රදේශයේ අනෙකුත් ගම්බද පළාත්වලටද පැතිර ගොස් තිබේ.ආක්‍රමණික ශාක පාලනය සඳහා කෘෂිකර්ම දෙපාර්තමේන්තුව මඟින් හා පාරිසරික සම්පත් අමාත්‍යාංශය මඟින් මේ වනවිටත් විශේෂ වැඩසටහන් රැසක් ක්‍රියාත්මක කළද ඒවා වඳ කිරීම ඉතා අසීරු කරුණක් වී ඇතැයි කියති.මහනුවර පොල්ගොල්ල ජලාශයේ දකුණ ඉවුර, හා ජලජ දූපත් ආශ්‍රිතව ජපන් ජබර් හා සැල්වීනියා වැනි ශාකවලින් වැසී පවතී. මහවැලි ගං ඉවුරේ පමණක් නොව දුම්බර හා ඒ අවට ප්‍රදේශවල ඇති වැව් ආශ්‍රිතව ද මේ යෝධ නිදිකුම්බා ශාකය ශීඝ්‍රයෙන් පැතිර යමින් පවතී. මේ ආක්‍රමණික ශාක වඳ කිරීමට කඩිනම් පියවර ගන්නා ලෙස පරිසර සංවිධාන ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r1210038</link>
    <topic>මීගමුව නිවෙසක අපවිත්‍ර ජලයනළ මාර්ගයකින් මහපාරට</topic>
    <author>කොච්චිකඩේ විශේෂ ඩී. මිහිදුකුල</author>
    <content>රජයට අයත් මහාමාර්ගවල අනවසරයෙන් වළවල් කපා නළ මාර්ගයෙන් නිවෙසක අපද්‍රව්‍ය බැහැර කළ පුද්ගලයකු ගැන මීගමුව ප්‍රදේශයෙන් වාර්තාවේ.මේ පුද්ගයාට මහා මාර්ගයට ජලය බැහැර කිරීම නවත්වන ලෙස මීගමුව අතිරේක මහේස්ත්‍රාත් දුලානි එස්. වීරතුංග මහත්මිය රු 3500ක දඩයක් නියම කරමින් නියෝග කෙරිණි.මෙසේ නියෝග ලැබුවේ නිමල මරිය පාර බෝලවලාන පදිංචි නිවැසියකුටය. මීගමුව පොලිසියේ පාරිසරික ඒකකයේ පොලිස් සැරයන් බන්දුල මහතා සැකකරු අධිකරණයට ඉදිරිපත් කර පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r1210039</link>
    <topic>වාද්දුව ඇසිඩ් ගසා කතක් ඝ‍ාතනය කළාට සැක කතට සිර දඬුවම්</topic>
    <author>වාද්දුව සමුහ එස්. ආර්. පියදාස</author>
    <content>කාන්තාවකට ඇසිඩ් ගසා මරණයට පත් කිරීමේ වරදට තවත් කාන්තාවකට පානදුර මහාධිකරණ විනිසුරු සරෝජනී කුසලා විජේවර්ධන මහත්මිය බරපතළ වැඩ ඇතිව වසරක සිර දඬුවමක් නියම කළාය.මෙසේ සිර දඬුවම් නියම වුයේ හොරණ යාලගල කාන්තාවකටය.සිර දඬුවමට අමතරව රුපියල් දස දහසක දඩයක්ද එය නොගෙවන්නේ නම් ලිහිල් වැඩ සහිත හය මසක සිර දඬුවමක්ද මියගිය කාන්තාවගේ මව සහ පියාට රුපියල් 50,000 බැගින් රුපියල් ලක්ෂයක වන්දි මුදලක්ද එය නොගෙවන්නේ නම් ලිහිල් වැඩ සහිත මාස දොළහක සිර දඬුවමක්ද චූදිත කාන්තාවට නියම කළාය.2004 ජුලි මස 14 වැනි දින හොරණ පොලිස් වසමේ යාලගල වතුරගහවත්තේදී කාරියවසම් ඉදිකොලගේ තිසර එරාන් සෙව්වන්දි නැමැති කාන්තාවගේ ඇඟට ඇසිඩ් විසිකර ඇගේ මරණය සිදුකිරීම නිසා නීතිපතිවරයා විසින් පානදුර මහාධිකරණය හමුවේ මේ නඩුව පවරා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=r12100310</link>
    <topic>රැස්වීමේදී ඇසූ ප්‍රශ්නයට පිළිතුරු නැති වූ නිලධාරියකු විදුලිය විසන්ධි වූ අවස්ථාවේ ශාලාවෙන් පිටවෙලා</topic>
    <author>පොල්ගහවෙල සමුහ එල්. පී. තිලකරත්න</author>
    <content>ගැටලුවකට පිළිතුරු ලබාදීමට නොහැකිවූ නිලධාරියකු, රැස්වීම් පැවැති ශාලාවේ හදිසියේ සිදුවු විදුලි විසන්දිවීමත් සමඟම අඳුරේම ශාලාවෙන් පිටතට පැන යෑමේ සිද්ධියක් සත්කෝරළයෙන් වාර්තා වේ.සිද්ධිය මෙසේය.එය මැති ඇමැතිවරුන් ඇතුළු දිස්ත්‍රික්කයේ ඉහළම නිලධාරින්ගේ ප්‍රධානත්වයෙන් පැවැත්වෙන මාසික රැස්වීමකි. දිස්ත්‍රික්කයට අදාළ ගැටලුව නොවිසඳුණු ප්‍රශ්න හා සංවර්ධනය ගැන මෙහි දී දීර්ඝ ලෙස සාකච්ඡා කෙරිණි.වැවක් ඉදිකිරීම ගැන ගැටලුවක් සභාවේ සාකච්ඡාවට ගැනිණි. මේ පිළිබඳව කොමසාරිස්ගේ අදහස මොකක් දැයි රැස්වීමේ ප්‍රධානත්වය දැරූ නිලධාරියා අදාළ ආයතන ප්‍රධානියාගෙන් විමසන ලදී.සර්.... ඔය ගැටලුව මතුවුනේ හිටපු කොමසාරිස්තුමාගේ කාලයේ වත්මන් කොමසාරිස්වරයා පිළිතුරු දුන්නේය.හිටපු කොමසාරිස්වරයා මේ සභාවේ හිටියා නේද? මොකක්ද මේකට දෙන උත්තරය යනුවෙන් විමසනවාත් සමඟම ශාලාවේ විදුලිය විසන්ධි විය. ශාලාව පුරා එකවරම අඳුරක් මතුවිය.අදාළ ප්‍රශ්නයට පිළිතුරක් දීමට නොහැකි බැවින් හිටපු කොමසාරිස්වරයා අඳුරේම ශාලාවෙන් පිටතට ගියේය. ටික වේලාවකින් විදුලි ආලෝකය ලැබුණි. එවිට ප්‍රධානියා විසින් කෝ කෝ මේ හිටපු කොමසාරිස්තුමා යැයි විමසීය.සර්... දැන්නම් නැහැ. ටිකකට කලින් නම් හිටියා තවත් නිලධාරියෙක් කීවේය.කළුවරේම මාරුවෙලා යැයි පවසත්ම සැමට සිනායන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=s1210031</link>
    <topic>මහේල අයි.සී.සී.යේ කනින් රිංගයි</topic>
    <author>වර්නන් ගුණසේකර පල්ලෙකැලේ සිට</author>
    <content>එංගලන්තයට එරෙහිව පෙරේදා පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැති විස්සයි20 ලෝක කුසලාන ‘සුපිරි අට’ තරගයේදී මහේල ජයවර්ධන ශ්‍රී ලංකා කණ්ඩායමේ නායකයා ලෙස කටයුතු නොකළේ ශ්‍රී ලංකා කඳවුරේ පහළ වූ ගණදෙවි නුවණ ප්‍රයෝජනයට ගනිමිණි.බටහිර ඉන්දීය කොදෙව් පිල සමග පෙර පැවැති තරගයේදී නියමිත වේලාවට ඕවර සම්පූර්ණ නොකිරීම හේතුවෙන් නායක මහේල ජයවර්ධන හා ශ්‍රී ලංකා කණ්ඩායමට ජගත් ක්‍රිකට් කවුන්සලය (අයි.සී.සී.) විසින් දඩ ගසා තිබිණි.කවුන්සලයේ නීති රීතිවලට අනුව ඉදිරි දොළොස් මසක කාලය තුළ මහේලගේ නායකත්වය යටතේ නැවත වතාවක් එම වැරැද්ද සිදු වුවහොත් මහේල ට එක් තරගයක තහනමකට මුහුණ දීමට සිදුවනු ඇත. උප නායක ඇන්ජලෝ මැතිව්ස් ද හම්බන්තොටදී පාකිස්තානයට එරෙහිව පැවැති තරගයේදී මේ වැරැද්ද කර ඇති බැවින් ඔහු ට ද මේ දඬුවම ට ලක්වීමේ අවදානම තිබේ.මැතිව්ස් පෙරේදා නායකයා ලෙසින් කටයුතු නොකලේ එබැවිණි. කාසියේ වාසිය උරගා බැලීම පිණිස නායකයා ලෙසින් පිටිය ට පිවිසියේ කුමාර් සංගක්කාර ය.“ඕවර යැවීමේ වේගය පිළිබඳව මට අනතුරු ඇඟවීමක් ලැබුණා. එවැන්නක් යළි සිදුවුනොත් මට තරගයක් අහිමි වන බව දැනගන්න ලැබුණා. ඒ නිසා අපි අපේ නිළ නායකයා ලෙසින් කුමාර් සංගක්කාරව පත් කළා.අපේ අරමුණ වැරදියි කියා මා හිතන්නේ නැහැ. මෙය අසීරු ක්‍රමයක්. විශේෂයෙන් මෙවැනි ආකාරයේ තරගාවලියකදී පැයකුත් මිනිත්තු විස්සක් ඇතුළත ඕවර විස්සක් යැවීම අසීරු කාර්යයක්. අපි අපේ උපරිමයෙන් උත්සාහ කරනවා. නමුත් දඬුවම් දරුණුයි. ලොකු තරග නැති කර ගන්න අපට වුවමනා නැහැ. ඒ නිසා අපි ඒ දෙය කළේ හරි අරමුණකිනුයි” මහේල තරගයෙන් පසුව කියා සිටියේය.“ඇන්ජලෝත් හම්බන්තොටදී පාකිස්තානයට එරෙහිව පැවැති තරගයක මේ වැරැද්දට හසුව ඉන්න නිසා ඔහුගේ නායකත්වය යටතේ යළි එය සිදුවුනොත් එයාටත් තරගයක් අහිමි වෙනවා. වැරදි වාර්තාවක් නැති කෙනෙක් සොයා ගන්න අපට සිදුව තිබුණා. කුමාර් ඒකට ගැලපුණා” යනුවෙන් මහේල ජයවර්ධන කියා සිටියේය.මේ උපක්‍රමය සිතුවේ කණ්ඩායමේ කළමනාකරු චරිත් සේනානායක බවත් එය ක්‍රියාත්මක කිරීමට පෙර කණ්ඩායම ජගත් ක්‍රිකට් කවුන්සලයේ නීති රීති පිළිබඳ අධ්‍යයනය කළ බවත් මහේල ප්‍රකාශ කළේය. “මීට පස්සේ ඔවුන් නීති වෙනස් කරාවි කියලා මට විශ්වාසයි. නමුත් ඒක මේ තරගාවලියේදී සිදු නොවේවි කියා මා බලාපොරොත්තු වෙනවා” යි ද මහේල ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=s1210036</link>
    <topic>පාකිස්තානය ගොඩ එයි: ඉන්දියාව ගෙදර යයි</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක කුසලාන ක්‍රිකට් තරගාවලියේ සුපිරි අට වටයේ අවසන් තරගයේ දී දකුණු අප්‍රිකාව පරදා ලකුණු එකක ජයක් ලැබූවද, ඉදිරියට යෑමට අවශ්‍ය දළ ලකුණු වේගය රදවා ගැනීමට අපොහොසත්වූ ඉන්දියාව තරගාවලියෙන් ඉවතට විසි විය.එබැවින් ශ්‍රී ලංකාව සමග හෙට (4) පැවැත්වෙන පළමු අවසන් පූර්ව තරගයට එක්වීමේ වාසනාව පාකිස්තානයට උදා විය. ඊයේ ආර් ප්‍රේමදාස ක්‍රීඩාංගණයේ විදුලි ආලෝක ධාරා මැද පැවැති තරගයේදී දකුණු අප්‍රිකාව ලකුණු 121කට අඩුවෙන් දවා ගැනීම ඉන්දියාවට අත්‍යාවශ්‍යම වුවද එය ඉටුකර ගැනීමට නොහැකි වීමෙන් මෙවර තරගාවලිය අතරතුරදී “හුස්ම හිරවීමේ ඉරණමට“ මුහුණදීමට සිදුවිය.දකුණු අප්‍රිකාවේ නවක ක්‍රීඩක ෆැෆ් ඩූප්ලෙසීෂ්ගේ අගනා ඉනිම ඉන්දීය පිළ අසීරුතාවට පත් කිරීමේ ප්‍රධානතම සාධකය බවට පත් කළේය. ඩුප්ලෙසීෂ් ඉනිමක ලැබූ වැඩිම ලකුණු ප්‍රමාණය හා ඔහුගේ පළමු අර්ධ ශතකය වාර්තා පොතට එක් කරමින් පන්දු 38කදී හයේ පහර 2ක් හා හතරේ පහර 6ක් සමග ලකුණු 65ක් ලැබීය.ඉන්දියා - දකුණු අප්‍රිකා තරගයේ කාසියේ වාසිය දිනාගත් දකුණු අප්‍රිකාවේ ආරාධනාවෙන් ඉන්දියාව මුලින් පන්දුවට පහරදී කඩුලු 6කට ලකුණු 152ක් ලබාගත් අතර දකුණු අප්‍රිකාව ඕවර් 19.5කදී ලකුණු 151කට සීමා විය.මාසයකටත් අඩු කාලයකදී විස්සයි 20 ජාත්‍යන්තර ක්‍රිකට් පිටියට පිවිසි ෆැෆ් ඩූප්ලෙසීස් ඊයේ සහභාගීවූ සිවුවැනි තරගයේදී පෙරැළිකාර ක්‍රීඩකයෙකු බව පෙන්වමින් ඉන්දීය බලාපොරෙත්තු සුන් කළේය. දකුණු අප්‍රිකා මුල් කඩුලු දෙකම ලකුණු 16කට බිද වැටී අසීරඅතාවට පත්ව තිබියදී ෆැෆ් ඩූප්ලෙසීස් හා නායක ඒබී ඩී විලියර්ස් එක්ව තෙවැනි කඩුල්ලට ලකුණු 30ක සම්බන්ධතාවක් ගොඩ නැගූහ.විලියර්ස් පන්දු 13කදී ලකුණු 13ක් ලබා තිබියදී යුවරාජ්ගේ පන්දුවක් කෙලින්ම කඩුල්ලේ වැදීමෙන් දැවී ගියේය. අනතුරුව ඩුප්ලෙසීෂ් සමග එක්වූ ඩුමිනි හතරවැනි කඩුල්ලට ලකුණු 49ක සම්බන්ධතාවක් ගොඩනැගීය.තරගයේ වීරයා සම්මානය දිනා ගත් යුවරාජ් සිං ලකුණු 23 කඩුලු 2ක් බිඳ හෙලීය.ඉන්දීය ඉනිමේ වැඩිම ලකුණු ලබාගත් සුරේෂ් රයිනා පන්දු 34කදී හතරේ පහර 5ක් සමග රැස් කළ ලකුණු 45 හේතුවෙන් ඉන්දීය ලකුණු පුවරුව ඉහළ ගියේය. රයිනා ලකුනු 36ක් ලබා සිටියදී මිඩ් විකට් වෙත එල්ල කළ උඩ පන්දුවක් ෆර්හන් බෙහාර්ඩීන් අත හැරීම ඉන්දියාවට වාසනාව ගෙන දුන්නේය.නායක දෝනීට අවශ්‍ය වූයේ කෙසේ හෝ වැඩි ලකුණු ප්‍රමාණයක් බැවින් හය වැනි කඩුල්ලට රයිනා සමග එක්වූ ඔහු පැමිනි විගස “පොල් අඩි “ පහරවල් කිහිපයකින් ලකුණු වේගය වැඩි කිරීමට උත්සහ ගත්තේය.වෙලාවේ හැටියට උපරිම යුතුකම කළ දෝනී පන්දු 13කදී හතරේ පහර 3ක් සමග නොදැවී ලකුණු 23ක් ලබා ගත්තේය.දෝනී හා රයිනා පන්දු 24කදී ලකුණු 40ක සම්බන්ධතාවක් ගොඩ නැගූ අතර පස්වැනි කඩුල්ලට රයිනා හා රෝහිත් ෂර්මා ලකුණු 44ක සම්බන්ධතාවක් ගොඩ නැගූහ. ෂර්මා පන්දු 27කදී ලකුණු 25ක් ලබා ගත්තේය.ගම්බීර් ලකුණු 8කට හා කෝලී ලකුණු 2කට දැවී ගොස් ඉදිරිපෙළ දැවී නොයන්නට ඉන්දියාව තවත් ස්ථාවර වීමට හැකියාව ලැබෙන් ඇත.මෝර්කල් හා පීටර්සන් කඩුලු 2ක බැගින් බිඳ හෙලීමට සමත් වූහ.ඉන්දියාව කඩුලු 6කට ලකුණු 152 ( 20) ෂෙවාග් 17, ෂර්මා 25, යුවරාජ් 21, රයිනා 45, දෝනී නොදැවී 23 (මෝර්කල් 2/28, පීටර්සන් 25/2)දකුණු අප්‍රිකාව ලකුණු 151 (19.5) ඩුප්ලෙසීෂ් 65, ඩි විලියර්ස් 13, ඩුමිනි 16 (සහීර් 22/3,බලාජී 37/3,යුවරාජ් 23/2 ).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=s1210037</link>
    <topic>ඔස්ට්‍රේලියාව පැරදුනත් දිනුම්</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක කුසලාන ක්‍රිකට් තරගාවලියේ සුපිරි අට වටයේ අවසන් තරගයෙන් පාකිස්තානය හමුවේ ලකුණු 32ක පරාජයක් ලැබුවද ඔස්ට්‍රේලියාව දළ ලකුණු ලැබීමේ වේගය මත අවසන් පූර්ව වටයට පිවිසියේය.ඊයේ ආර් .ප්‍රේමදාස ක්‍රීඩාංගණයේ පැවැති මේ තරගයේ කාසියේ වාසිය දිනාගත් ඔස්ට්‍රේලියාවේ ආරාධනාවෙන් පාකිස්තානය මුලින් පන්දුවට පහර දී කඩුලු 6ක් දැවී ලකුණු 149ක් ලබාගත් අතර ඔස්ට්‍රේලියාව කඩුලු 7කට ලකුණු 117ක් ලබා ගත්තේය.මෙවර තරගාවලියේදී ඕස්ට්‍රේලියාව ලැබූ පළමු පරාජය මෙයවූ අතර අඩුම ලකුණු ගණනද විය. දරුණු පසුබැසීමකට ලක්වූ ඔස්ට්‍රේලියානු පරාජයට ප්‍රධානතම හේතුව වූයේ පාකිස්තානු දඟ පන්දු බල ඇණිය ඉදිරියේ අසරණ වීමය.මොහොමඩ් හෆීස්, හසන් රාසා හා ෂහීඩ් අජ්මාල් බිඳ වැටුණු කඩුලු හතම බිඳ හෙලා ගත්හ. මේ පිට දඟ පන්දු යවන්නන් තිදෙනා ඔස්ට්‍රේලියානු ඉනිම පුරා ලකුණු 57ක් දී කඩුලු 7ක් ලබා ගැනීම කැපී පෙනුණි. හුදකලා සටනක නිරතවූ මයික් හසී පන්දු 47කදී හයේ පහරක් හා හතරේ පහර 4ක් සමග නොදැවී ලකුණු 54ක් ලබා ගත් අතර නායක බේලී ලකුණු 15ක් ලබා ගත්තේය.වෙනදා ඔස්ට්‍රේලියානු ඉනිම පන ගන්වන වොට්සන් හා වෝනර් ලකුණු පුවරුව 19ක් වෙද්දී ක්‍රීඩාගාරයට යැවීමෙන් ඔස්ට්‍රේලියානු ඉනිමේ කඩා වැටීම ආරම්භ විය.පාකිස්තාන පිල පන්දුවට පහර දීමේදීද එවැනිම ඉරණමකට ලක්විය. ආරම්භක පිතිකරු මොහොමඩ් හෆීස් හා ඉම්රාන් නසීර් දෙදෙනාම ලකුණු පුවරුව 29ක් වෙද්දී දැවී ගියහ. එහෙත් තෙවැනි කඩුල්ලට ලකුණු 79ක සම්බන්ධතාවක් ගොඩනැගීමට නසීර් ජැම්ෂේඩ් හා කම්රන් අක්මාල් සමත් වූහ.ජැම්ෂේඩ් පන්දු 46කදී හයේ 2ක් හා හතරේ 4ක් සමග ලකුණු 55ක් ලබා ගත් අතර කම්රන් අක්මාල් පන්දු 17කදී හයේ පහරක් හා හතරේ පහර 2ක් සමග ලකුණු 22ක් ලබා ගත්තේය.පාකිස්තානය කඩුලු 6කට ලකුණු 149 (20) නෂීර් ජැම්ෂේඩ් 55, කම්රන් අක්මාල් 32, අබ්දූල් රසාක් 22 (ස්ටර්ක් 20/3)ඔස්ට්‍රේලියාව කඩුලු 7කට ලකුණු 117 (20) හසී 53,බේලී 15 (හෆීස් 22/3, හසන් 14/2, අජ්මාල් 17/3).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=s1210032</link>
    <topic>මාලිංග තවමත් හපනෙක් බව ලෝකෙට පෙන්නුවා</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකාවේ සුපිරි වේග පන්දු යවන්නා වන ලසිත් මාලිංග තවමත් තමන්ගේ උපරිම දක්ෂතාවේ සිටින බව ජගත් ක්‍රිකට් ලෝකයට ප්‍රදර්ශනය කර ඇතැයි නායක මහේල ජයවර්ධන පෙරේදා පැවසීය.පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැති 4 වැනි විස්සයි20 ලෝක කුසලාන තරගාවලියේ තීරණාත්මක ‘සුපිරි අට’ තරගයේ වීරයා වෙමින් ලකුණු 31කට කඩුලු 5ක් ලබා ගෙන ලෝක ශූර එංගලන්තය තරගාවලියෙන් ඉවත් කිරීමට මාලිංග සමත් විය.“සමහරු සිතාගෙන හිටියේ මාලිංගට දැන් ඉස්සර වගේ දස්කම් දක්වන්න බැහැ කියලයි. නමුත් එය වැරදි බව ඔහු ඔප්පු කළා. මාලිංග කියන්නේ කණ්ඩායම් හැඟීමක් තියෙන ක්‍රීඩකයෙක්. ‘අපි දැන් මොනවද කරන්නේ?’ කියලා එයා නිතරම අපෙන් අහනවා” මහේල කීවේය.අකිල ධනංජය යළි යථා තත්ත්වයට පැමිණ සිටින බවත් ඔහු ඉතා හොඳින් පන්දු යවන බවත් ශ්‍රී ලංකා නායකයා සඳහන් කළේය. තිසර පෙරේරාව පන්දු යැවීම සඳහා තමා තවමත් යොදා ගෙන නැතැයිද අවශ්‍ය වේලාවට ඔහුගෙන් ප්‍රයෝජන ගන්නා බවත් මහේල ප්‍රකාශ කළේය. “ජීවන් මෙන්ඩිස් තුන් ඉරියව්වෙන්ම දක්ෂයෙක්.තරගයෙන් තරගයට වඩාත් හොඳින් ක්‍රීඩා කරන්න ඔහු ඕනෑම වෙලාවක කැමැත්තෙන් ඉන්නවා.”එංගලන්තය දක්ෂ කණ්ඩායමක් බවත් නමුත් ක්‍රිකට් ක්‍රීඩාවේදී සිදුවන්නට යන්නේ කුමක්ද කියා අනාවැකි පළ කළ නොහැකි බවත් මහේල කීවේය.“අපි කණ්ඩායමක් හැටියට ක්‍රීඩා කළා. අපි සැමවිටම ක්‍රීඩා කරන්නේ ජයග්‍රහණයක් වෙනුවෙනුයි. ප්‍රතිවාදී පිල කවුරු වූනත් අපි කිසිම තරගයක් කවදාවත් සැහැල්ලුවට ගන්නේ නැහැ. මේ තරගයේදී හොඳින් ලකුණු රැස් කරලා පෙන්නන්න මැද පිතිකරු පෙලට අවස්ථාවක් ලැබුණා. ඔවුන් එය සාර්ථකව ඉටු කළා.”පල්ලෙකැලේදී ශ්‍රී ලංකාව ක්‍රීඩා කළ ‘සුපිරි අට’ තරග නැරඹීම සඳහා අති විශාල පිරිසක් පැමිණ සිටියහ. “ඔවුන් එසේ පැමිණීමෙන් අපට පීඩනයක් ගෙන දෙන්නේ නැහැ. අපි එය බාර ගන්නේ මහත් ප්‍රබෝධයක් හා අපව උනන්දු කරවීමක් ලෙසිනුයි. ලොව ඕනෑම රටක ඒ රටේ ක්‍රීඩා ලෝලීන් ඇවිත් එයාලගේ කණ්ඩායමට ‘චියර්’ කරනවා. අපේ රටේදීත් එහෙමයි” මහේල ජයවර්ධන වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=s1210033</link>
    <topic>ආසියානු විස්සයි 20 තරගාවලියටකාන්තා පිල නම් කෙරේ</topic>
    <author>ෆවුස් මොහොමඩ්</author>
    <content>ආසියානු කුසලාන විස්සයි20 කාන්තා ක්‍රිකට් තරගාවලිය සඳහා ක්‍රීඩිකාවන් 15දෙනකුගෙන් යුතු ශ්‍රී ලංකා සංචිතය පසුගියදා නම් කරනු ලැබීය. ශෂිකලා සිරිවර්ධනගේ නායකත්වයෙන් යුත් මේ කණ්ඩායමට මෙවර විස්සයි20 ලෝක කුසලාන කාන්තා තරගාවලියට ඇතුළත් නොකළ පා දඟ පන්දු යවන සෙරීනා රවිකුමාර් එක් ‍කොට තිබේ.විස්සයි20 ‍ලෝක කුසලාන තරගාවලිය නියෝජනය කළ ශ්‍රී ලංකා පිලේ ක්‍රීඩිකාවන් 14දෙනකුම මේ සංචිතයට එක්වී සිටින අතර ඉවත් කොට ඇත්තේ නවක ක්‍රීඩිකා නිලක්ෂි සිල්වා පමණි. එම තරගාවලියේ දි ශ්‍රී ලංකා කාන්තා පිලේ දුර්වල ක්‍රීඩා විලාශය හේතුවෙන් අවසන් පූර්ව වටයට පිවිසීමට අසමත්විය.නමුත් තරගාවලියේ දී අසාර්ථක වූ ක්‍රීඩිකාවන්ට පවා ආසියානු කුසලාන සංචිතයට එක්වීමට හැකි වූයේ ආසියානු කුසලාන සංචිතය නම් කිරීමේ අවසන් දිනය විස්සයි20 ‍ලෝක කුසලාන තරගාවලිය අතරතුරදීම යෙදී තිබීමේ හේතුවෙනි. එබැවින් දස්කම් සපිරි නවක ක්‍රීඩිකාවන් කීපදෙනකුටම ආසියානු කුසලාන සංචිතයට එක්වීමේ අවස්ථාව අහිමිවිය.චීනයේ ගුවැංෂූ නගරයේ දී ලබන 22වැනිදා සිට 31වැනිදා දක්වා පැවැත්වෙන ආසියානු කුසලාන කාන්තා විස්සයි20 ක්‍රිකට් තරගාවලියට ශ්‍රී ලංකාව සමග ඉන්දියාව, පාකිස්තානය, බංග්ලාදේශය, නේපාලය, හොං‍කොං, තායිලන්තය සහ චීනය තරග වදිති.ආසියානු කුසලාන සංචිතය - ශෂිකලා සිරිවර්ධන (නායිකා), සඳමාලී දොලවත්ත (උප නායිකා), චමරී අතපත්තු, ඉනෝකා ගලගෙදර, දිලානී මනෝදරා, ඊෂානී ලොකුසූරිය, චාමනී සෙනෙවිරත්න, ශ්‍රීපාලී වීරක්කොඩි, උදේශිකා ප්‍රබෝධනී, ප්‍රසාදීනී වීරක්කොඩි, දීපිකා රසාංගිකා, ඉ‍‍නෝකා රණවීර, මධුරි සමුද්‍රිකා, සෙරීනා රවිකුමාර්අතිරේක ක්‍රීඩිකාවෝ - ඕෂධී රණසිංහ, නිලක්ෂි සිල්වා, චන්දිමා ගුණරත්න, ලෂාන්ති මධූෂානී, චමරි පොල්ගම්පොල.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=s1210034</link>
    <topic>ශ්‍රී ජ’පුර මහ විදුහලට ක්‍රිකට් ජයක්</topic>
    <author>නන්ද ඒකනායක කෝට්ටේ මධ්‍යම සමූහ</author>
    <content>අන්තර් පාසල් අවුරුදු 15න් පහළ ක්‍රිකට් තරගාවලියේ පසුගියදා පැවැති තරග දෙකකින් කෝට්ටේ සාන්ත තෝමස් විදුහල සහ බොරැල්ල සී.ඩබ්.ඩබ් කන්නංගර විදුහල පරාජය කිරීමට ශ්‍රී ජයවර්ධනපුර මහ විදුහල් කණ්ඩායම සමත් විය. කෝට්ටේ සා. තෝමස් පිල සමග පැවැති තරගයේ කඩුලු 6ක ජයක් ද, බොරැල්ල සී.ඩබ්.ඩබ්.කන්නංගර විදුහල් පිලට එරෙහිව කඩුලු 2ක් ජයක් ද හිමිකර ගැනීමට ශ්‍රී ජයවර්ධනපුර මහ විදුහල සමත්විය.සා.තෝමස් පිල-ශ්‍රී ජයවර්ධනපුරසාන්ත තෝමස්- 143 (ඕවර 34.5) ඩී.එම්.ඩේමියන් 76 (කසුන් කල්පන 28/5, බුද්ධික රුවන් 33/2)ශ්‍රී ජයවර්ධනපුර මහ විදුහල – 148/4 (ඕවර 25.5) කෝසල ලක්මාල් නොදැවී 38, ඩී.ඩිල්ෂාන් නොදැවී 27 (ඩී.රුක්ෂාන් 19/1)කන්නංගර - ශ්‍රී ජයවර්ධනපුරසී.ඩබ්.ඩබ්.කන්නංගර-178 (ඕවර 44.5) ඩබ්.එල්.පී.ප්‍රසාද් 78, මධුශංක 13 (කෝසල ලක්මාල් 39/2) ශ්‍රී ජයවර්ධනපුර මහ විදුහල – 179/8 (ඕවර 47.5) ඩී.ඩිල්ෂාන් 36, බුද්ධික රුවන් 22අන්තර් පාඨශාලා ක්‍රිකට් තරගයකින් මාතලේ සාන්ත තෝමස් විදුහල පරදා කඩුලු 9ක ජයක් ලබාගැනීමට මහනුවර ධර්මරාජ විද්‍යාලය සමත්විය.සාන්ත තොමස් පිල පළමු ඉනිම ලකුණු 126කට සීමාවූ අතර දෙවන ඉනිමට ලකුණු 156ක් රැස් කළේය.ධර්මරාජ විදුහල පළමු ඉනිමේ දී ලකුණු 230ක් වාර්තා කළ අතර දෙවන ඉනිමේ එක් කඩුල්ලක් දැවී ලකුණු 54ක් ලබා ජයග්‍රහණය අතකර ගත්තේය. මහනුවර ධර්මරාජ විදුහලේ චන්දිමාල් සිල්වා පළමු ඉනිමේදී ලකුණු 106ක් රැස් කළේය.සාන්ත තෝමස් පළමු ඉනිම-126 (ඕවර 63.2) පන්ඩුල 27 (චන්දිමාල් සිල්වා 10/2) සහ දෙවන ඉනිම -156 (ඕවර 52) සචිත්‍ර ජයවීර 43 (ලක්ෂාන් සිල්වා 32/4)ධර්මරාජ පළමු ඉනිම 230 (ඕවර 47) චන්දිමාල් සිල්වා 106 (ඉෂාර කුමාරසිරි 67/2) සහ දෙවන ඉනිම 54/1 (ඕවර 14.1) ලෝචන විජේසිරි නොදැවී 25.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=s1210035</link>
    <topic>කොළඹ අහස ගිගුම් දෙන ‘කලම්බු නයිට් රේසස්’දෙසැම්බරයේ දී</topic>
    <author>‍ෆවුස් මොහොමඩ්</author>
    <content>මෙරට ක්‍රීඩා ‍‍‍ලෝලීන්ට නව අත්දැකීමක් ලබාදෙමින් පසුගිය වසරේ දී කොළඹ පැවැති රාත්‍රී මෝටර් රථ සහ යතුරු පැදි ධාවන තරගාවලිය දෙවැනි වරටත් ලබන දෙසැම්බර් මාසයේ 14 සහ 15වැනිදා කොළඹදී පැවැත්වේ. 14වැනිදා කාල ගණනය කිරීමේ තරග පැවැත්වෙන අතර 15වැනිදා පස්වරු 7.00ට තරග ආරම්භ වේ.කාල්ටන් මෝටර් ධාවන ක්‍රීඩා සමාජය මෙහෙයවනු ලබන මේ තරගාවලිය විදේශීය සංචාරකයන්ට ශ්‍රී ලංකාව ඉතා මනරම් ගමනාන්තයක් කිරීමෙහිලා ප්‍රබල සාධකයක් බවට පත්වී තිබේ. සංචාරකයන්ගේ පැමිණීමත්, අනුග්‍රාහකත්ව සමාගම් සහ වෙනත් ආයෝජකයන‍් මගින් මේ රාත්‍රී ‍මෝටර් රථ ධාවන තරගාවලිය මෙරටට විදේශ විනිමය විශාල ප්‍රමාණයක් උපයාගැනීමේ මංපෙතක් ද වනු නිසැකය.පසුගිය වසරේදී නරඹන්නන් ලක්ෂ 3කට ආසන්න ප්‍රමාණයක් තරගාවලියේ සාක්ෂිකරුවන් ‘කලම්බු නයිට් රේසස්’ මෙවර ඊට වැඩි ප්‍රේක්ෂක සංඛ්‍යාවක් ග්‍රහණය කරගනු ඇත. තරග ආරම්භ‍යේ සිට අවසානය දක්වා කැමරා 30කින් කෙරෙන සජීවි රූගත කිරිම සී.එස්.එන්. නාලිකාවෙන් සජීවිව විකාශය කෙරේ.තරගාවලියට නව මුහුණුවරක් ලබාදීමේ අරමුණින් අන්තර් ජාතික තරග නීතිරීතිවලට අනුකූලව මෙවර තරගාවලියේ ගමන් මාර්ගය කිලෝමීටර් 4 දක්වා දීර්ඝ කර තිබේ. එය පසුගිය වසරේදී කි‍ලෝමීටර් 2.2ක් විය. මෙවර කිලෝමීටර් 2කින් ගමන් මාර්ගය වැඩිවූයේ ගාලුමුවදොර සිට ටාජ් සමුදා හෝටලය අසළ පිහිටි ප්‍රතිමාව දක්වා ගමන් මාර්ගය දීර්ඝ කිරීමේ හේතුවෙනි.මෙමගින් ධාවන මාර්ගය අසළ සිටිමින් නරඹනවාට වඩා ආරක්ෂාකාරීව තරගය නැරුඹීමේ අවස්ථාව ක්‍රීඩාලෝලින්ට උදාවනු ඇත. ‘කලම්බු නයිට් රේසස්’ තරගාවලිය පසුගිය වසරේ දී පෙරවරු 6දක්වා පැවැත්වූවද මෙවර ක්‍රීඩාලෝලින්ගේ සහ ප්‍රදේශයේ විවිධ කාර්යාල සහ ආයතනවල පහසුව තකා පෙරවරු 1.00ට නිමා කෙරේ. ඒ හේතුවෙන් තරග සංඛ්‍යාව 22සිට 10 දක්වා අඩුකොට ඇත.ඊට අමතරව ප්‍රෙක්ෂකයන්ගේ සහ තරගකරුවන්ගේ උපරිම ආරක්ෂාව පිණිස මෙවර ද වෛද්‍ය පහසුකම් ප්‍රථමාධාර පහසුකම් සලසා තිබේ. ඒ අතරට මෝටර් රථ ධාවන තරග 7ක් සහ යතුරුපැදි ධාවන තරග 3ක් ඇතුලත්ය.ජී.ටී‍.3 සහ ජී.ටී.4 කාණ්ඩයේ තරග2ක්, පෝලෝ කුසලාන තරග 2ක්, එස්.එල්. එච්. අශ්ව බල 1600 තරගයක් , එස්.එල්. ජී‍.ටී.3500 තරගයක් සහ ෆෝමියුලා 1300 කාණ්ඩයේ තරගයක් මෝටර් රථ ධාවන තරගාවලියට ඇතුළත් වන අතර යතුරු පැදි ධාවන තරගාවලියට සුපර් මෝටර්ඩ් විවෘත , අශ්වබල 125, සහ අශ්ව බල 1000 සුපිරි යතුරු පැදි විවෘත තරගයක් ඇතුළත්ය.මේ වස‍රේදිත් මලයාසියාව, ඉන්දුනීසියාව, ඔස්ට්‍රේලියාව, ජපානය සහ මැකාවෝ රාජ්‍යයෙන් සුපිරි ජී.ටී.3 සහ ජී.ටී‍. 4 අධිවේගී මෝටර් රථ කණ්ඩායම් හා ඉන්දියාවෙන් වී.ඩබ්ලිව්.පෝලෝ මෝටර් රථ පැමිණීමට නියමිතය.සෑම ඉසව් 3කට වරක් අවට සංචාරක හෝටල්වල අමුත්තන්ගේ සහ නේවාසිකයන්ගේ ගමන් පහසුව සඳහා පැය භාගයක් මාර්ගය විවෘත කර තැබීමට නියමිතය. ඒ කාලසීමාවේ දී තෝරගත් ස්ථාන 2කදී ත්‍රාසජනක මෝටර් රථ ක්‍රීඩා පැවැත්වේ. මේ සඳහා ඉන්දියාවේ සිට ස්ටන්ට් ශූරයන් පැමිණෙනු ඇත. මේ තරගාවලිය සම්බන්ධව රථවාහන සැලැස්මක් ඉදිරියේ දී නිකුත් කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=f1210031</link>
    <topic>ආචාර්ය පදවිය ගැන අද මට ලැජ්ජයි</topic>
    <author>සාකච්ඡා කළේ චන්දන ජයවීර ඡායාරූප රොෂාන් පිටිපන</author>
    <content>විශ්වවිද්‍යාල ආචාර්යවරුන් අරඹා තිබෙන වර්ජනය කිසිසේත් සාධාරණ ක්‍රියාමාර්ගයක් නොවන බව සඳහන් කරන ආචාර්ය මර්වින් සිල්වා නම්‍යශීලිව ක්‍රියාකර එකඟතාවට එන ලෙසත් දේශපාලන පක්ෂවල අතකොලු බවට පත් නොවන ලෙසත් පවසයි. එයට අමතරව මාධ්‍යයේ හැසිරීම ගැන හා කාලීන දේශපාලන ප්‍රශ්න ගැන ඔහු මෙසේ අදහස් දැක්වූයේ ය.* ඔබ සම්බන්ධ කරගෙන නැවත වරක් මාධ්‍යවල පුවත් පළවෙනවා. අලුත් කතාවට අනුව ඔබ පුවත්පතකට තර්ජනය කළ බව කියනවා. මේ අරෝවට හේතුව මොකක්ද?මාධ්‍යයත් එක්ක මගේ කිසිම අරෝවක් නැහැ. මම මාධ්‍යවල මිතුරෙක්.මගේ පොටෝ එකයි, මම ගැන විස්තරයි මිනිස්සු බලන්න කැමතියි. ඒ විත්තිය පුවත්පත්වල අයිතිකාරයෝ, පත්තරවලට ලියන මහත්තුරු, නෝනල දන්නව. ඉතින් ඒක නිසා මම ගැන දාන එකෙන් ඒ අයටත් කිසියම් උදව්වක් වෙනවා. මිනිස්සු පත්තර වැඩියෙන් බලනවට ටී.වී.වැඩියෙන් බලනවට මම විරුද්ධ නැහැ.* ඔබ ගැන මාධ්‍යවල තොරතුරු පළවෙන්නේ ඔබ යම් යම් සිදුවීම්වලට මුල්වෙන නිසා නෙවෙයිද?චිත්තරපටයක් වුණත්, ටෙලි ඩ්‍රාමා එකක් වුණත් බලන්න කලින් මිනිස්සු හොයනවා රඟපාන නළුවෝ කවුද කියලා. නළුවා හොඳනම් චිත්තරපටය කන්ටිනිව් කරනවා. මම ගැනත් දිගින් දිගටම විස්තර යන්නෙ මම හොඳ නිසා වෙන්න ඇති.මම ඒක මෙහෙම පැහැදිලි කරන්නම්. ඉස්සර ගාමිණී -මාලනී, විජය-ගීතා වගේ හොඳ නළුනිළියෝ හිටියා.මුලින්ම මිනිස්සු චිත්තරපටය බලන්න එන්නේ නමටනේ. ෆිල්ම් එක බැලුවට පස්සෙන් පහු හොඳ නරක පෙනෙන්න ගන්නවා.සමහර පත්තර මගේ පොටෝ එක අලි ලොකුවට දානවා. කියවලා බැලුවම ඕවයේ ඇති දෙයක් නැහැ. පත්තරයක නම ගෞරවනීය දෙයක්නේ. සමහර පත්තර ඒක ඇතුලෙත් හෙඩින් දාලා පුවත්පත් කලාවම පහතට දානවනේ.* ඔබ කියන්නේ පුවත් පත් සිදුවීම් නිර්මාණය කරනව කියලද?පත්තරවලට හැමදාම සිදුවීම් වුවමනායිනේ. දැන් යුද්දෙත් නැති නිසා මාධ්‍යට ප්‍රවෘත්ති හිඟයක් තියෙනවනේ. ඉතින් සමහර පත්තර අතේ රෝල් ගොතනවා.දැන් ඔය සිද්ධිය හොඳට බලන්න. මොකක්දෝ කැලෑ පත්තරයක් කියනව මම ඒ අයට තර්ජනය කළයි කියලා. අඩු ගානේ බොරුවක් ගොතන කොට ඒකවත් සවිස්තරාත්මකව ලියන්න එපායැ. හෙඩිමයි පින්තූරයයි අතහැරපුවහම මේ ප්‍රවෘත්තියෙ වෙන මොනවත් නැහැනේ.* මේ පත්තරවලට ඔබ කැලෑ පත්තර කියන්නේ ඔවුන් ඔබට විරුද්ධව ප්‍රවෘත්ති පළ කරන නිසාද?මම මුලින්ම කිව්වනේ මට විරුද්ධව ප්‍රවෘත්ති දාලා පත්තර විකුණ ගත්තට මගේ කිසිම අහිතක් නැහැයි කියලා. ඒ මිනිස්සුත් ජීවත් වෙන්න වුවමනායි.මම මේ වට කැලෑ පත්තර කියන්නේ.... කවුද කිව්වෙ?....කොහේදිද කිව්වෙ?... මොනවද කිව්වෙ වගේ විස්තර පළ කළ යුතුයිනේ. නමක්, ගමක්, අගක්, මුලක් නැතිව හිතුණ හිතුණ දේවල් ලියන එකට ගමේ බාසාවෙන් කියන්නේ කැලෑ පත්තර ගහනව කියලයි. මේ විදිහට වඳවීගෙන යන පත්තර ටිකක් ලංකාවේ තිබෙනවා. ඒවා පත්තර සීයයි ගහන්නේ.* ඔය මොනව කිව්වත් මේ තැනට ඔබව ගෙනාවේ මාධ්‍ය නෙමෙයිද? මාළුවට ජලය නැතිව බැහැ වගේ ඔබටත් මාධ්‍ය නැතිව බැහැ නේද?එහෙම දෙයක් මට නැහැ. මම මාළුවෙක් නෙවෙයි. කතා කරන ඔයා මාළුවෙක් වෙන්න පුළුවන්. මම මනුෂ්‍යයෙක්.* මාළුවා කියන්නේ උදාහරණයක්? වෙනත් දෙයක් කියන්නයි ඒ උදාහරණය ගත්තේ?ඒක මට අදාළ උදාහරණයක් නෙමෙයි. ඒ උදාහරණය මම ප්‍රතික්ෂේප කරනවා. ඒ වගේ නිදසුන් මා සම්බන්ධයෙන් යොදන්න එපා. මාළු ගණයට ඔයා වැටෙයි.* මම ඔබෙන් අහන්නේ....?ඒ වගේ උදාහරණ උපහැරණ දෙන්න වෙන නෝංජල් මිනිස්සුන්ට මම ඒවට කැමති නැහැ.* ඔබට මෙතැනට එන්න මාධ්‍ය උදව් කළේ නැත්ද?මම ගමෙන් ආපු මනුස්සයෙක්. මම හම්බන්තොට දිස්ත්‍රික්කයේ මැතිවරණ කරලා තිබෙනවා. ඒ හැම තැනකම මිනිස්සු මට කැමතියි. පත්තරවලින් මට ජනප්‍රියත්වයක් ලැබුණේ නැහැ. මට මෙතැනට එන්න උදව් කළේ ජනතාවයි. මමත් මිනිස්සුන්ට උදව් කරනවා. මම යන යන තැන්වලට මිනිස්සු එනවා. ඒකනේ මාධ්‍යයෙන් මා කරන කියන දේවලට ප්‍රචාරයක් දෙන්නේ.* ඔබට කොළඹ දිස්ත්‍රික්කයෙන් ඡන්දෙ කරලා ලබා ගන්න බැරි වූ ජනප්‍රියත්වය පසුව ගම්පහින් ලැබුණේ මාධ්‍ය නිසා නෙමෙයි නේද?ජනතාව මට පළමුවැනි. මාධ්‍ය දෙවෙනි. ස්වර්ණවාහිනියෙන් ප්‍රචාරය වූ ‘මෙගා ස්ටාර්’ වැඩසටහන නිසා මට ලොකු ප්‍රචාරයක් ලැබුණා. මම ඒ වැඩසටහනට ගියේ නොමිලේ. සිරස ඒ කාලේ මට දොස් කිව්වා. දැන් නම් එහෙම කියන්නේ නැහැ. ඒකෙන් මට ප්‍රචාරයක් ලැබුණා.* ඒකාලේ ඔබව විවේචනය කළ මාධ්‍ය දැන් ඔබට හොඳ ද?මාධ්‍යයේ සිරිතක් තිබෙනවා. දේශපාලඥයන් හැටියට අපි එය දැන ගතයුතුයි. ඔවුන් අපිව කාලෙක විවේචනය කරනවා. ඒක ඉවර වුණහම ආරංචි මාර්ගවලින් නිවැරැදි තත්ත්වය දැන ගත්තයින් පසු වර්ණනා කරනවා. මම ඔය දෙකින් එකකටවත් සැලෙන්නේ නැහැ. සන්තෝෂයෙන් පිළිගන්නවා. එහෙම නැතිව දේශපාලනය කරන්න බැහැ. මේක තේරුම් ගන්න ටිකක් කල් යනවා.‍ෙද්ශපාලකයන් වගේම මාධ්‍යයත් එය තේරුම් ගත යුතුයි. ඔවුන්ට රටේ දියුණුවට හොඳ සේවයක් කරන්න පුළුවන්. යුද්ධය තිබුණ කාලේ ඔවුන් හොඳ සේවයක් කළා. මම එයට ගරු කරනවා.* එතකොට ඔබ අර කාටද කිව්වා බළලගෙයි මීයගෙයි කතාවට මොකද වෙන්නෙ?ඒක මෙහෙමනේ මනුස්සයො අතරත් ඉන්නවනෙ තිරිසන් වැඩ කරන අය.* විශ්වවිද්‍යාල ආචාර්යවරුන් දළ දේශීය නිෂ්පාදනයෙන් 6%ක් අධ්‍යාපනය සඳහා වෙන් කරන්න කියලා වර්ජනයක් ආරම්භ කර තිබෙනවා. ආණ්ඩුව ඔවුන් සමඟ සාකච්ඡා නොකරන්නේ ඇයි ?කතා කරන්න නම් එදිරිවාදිකම් නවත්වන්න එපැයි. 6%ක කතාවක් ඉස්සරහට දාගත්තට ආචාර්යවරුන් කෑගහන්නේ ඔවුන්ගේ පඩිය වැඩි කරන්න කියලනේ. ඕක කෙලින් කියන්න නිකම් ලැජ්ජයි ලැජ්ජයි වගේ නිසානේ 6%ක කතාවක් ඉස්සරහට දාගෙන එන්නේ.විශ්වවිද්‍යාල ආචාර්යවරුන් හැමෝම වර්ජන ක්‍රියාමාර්ගයේ නැහැ. ටික දෙනෙක් සියයක් විතර බංකොලොත් වෙච්ච පක්ෂ ඉස්සරහට දාගෙන අසරණ ළමයින්ට උගන්වන්නේ නැතිව පාරේ ඉබාගාතේ පා ගමන් යනවා. මේ ඇදුරො කරන වැඩ දැක්කම මටත් දැන් ආචාර්ය පට්ටම පාවිච්චි කරන්න ලැජ්ජයි. මාස තුනක් ගියා. අපි මාස නවයක් යන තෙක් බලාගෙන ඉන්නවා ලැබෙන ළමයා කොයි වගේද කියලා බලන්න. ඊට පස්සෙ බලමු ළමයා අංගවිකල ද නැත්නම් ගබ්සා වෙයිද කියලා.* දැනුම් ආර්ථිකයක් ගොඩනැඟීම ආණ්ඩුවෙ මූලික පරමාර්ථයක්. අධ්‍යාපනය වෙනුවෙන් කරන වියදම අඩුකර එම ඉලක්කයට ළඟාවෙන්නේ කොහොමද?මේ රජය රාජ්‍ය සතු සම්පත් රැක ගැනීමට කැපවෙනවා. ඒ නිසා රාජ්‍ය විශ්වවිද්‍යාල ආරක්‍ෂා කිරීම ගැන හෝ නිදහස් අධ්‍යාපනය රැකගැනීම ගැන කවුරුවත් අපිට කියා දිය යුතු නැහැ.ආචාර්යවරුන්ගේ සංගමයේ ක්‍රියාකාරී කමිටුවෙ ඉන්නෙ පැටලුන මනසක් තියෙන අය. සමහරු සමලිංගිකත්වය ඕනෑ කියනවා. තවත් අය ඊළාම්වාදීන්. සමහරු මස් පිඬු පෙන්නන්න දඟලනවා. ස්වාමීන් වහන්සේ කෙනෙකුගෙ තැන්පත්කම නැහැ. මම හිතන්නේ මේ අයගෙ ෆියුස් ගිහිල්ලා. වයරින් එකේ පොඩි දෝෂයක් වෙන්න ඇති. ඔක්කොම ගැන නෙවෙයි සමහරු ගැන මම කියන්නේ. ඒකට අපිට උදව් කරන්න විදිහක් නැහැ. ගිය ෆිවුස් එක දාගන්න වෙන්නෙ ඒගොල්ලන්ටමයි.* “ලබන ආත්මෙ ඇමති පුතෙක් වෙන්න එපා” කියලා ඔබේ පුතා කියලා තිබුණා. ඒ කියමනට ඔබ එකඟ ද?මම නම් එහෙම කියන්නෙ නැහැ. මට පිනක් තියෙනව නම්, මගේ දක්‍ෂකම් තියෙනව නම් ඉපදෙන ආත්මයක් පාසා රටේ ඉහළ තැන්වලට යයි.* ඇමති පුතුන්ට විශේෂ වරප්‍රසාද ලැබෙනව නේද?ඇමති පුතාලට දුවලට වෙනම දීමනා ලැබෙන්නේ නැහැනේ. එගොල්ලො හම්බ කරගන්න දේවල් ඒ අය වියදම් කර ගනී. හැබැයි ඉතින් දේශපාලන විරුද්ධවාදීන් හැදෙන එක නම් කොහොම කළත් වළක්වන්න බැහැ.* ඔය කතා ඇරුණහම ඔබේ අමාත්‍යාංශයෙන් කෙරෙන වැඩ පේන්නෙ නැහැනේ?මට ලැබිලා තිබෙන අමාත්‍යංශය නිසා ඕන තැනක, ඕන වෙලාවක, ඕන ප්‍රශ්නයක් වෙනුවෙන් පෙනී ඉන්න පුළුවන්. ඒත් මම ඒ වැඩ ගැන කිය කිය යන්නේ නැහැ.දැන් සජිත් ප්‍රේමදාස පන්සලකට රු. 50,000 ක් දීලා ඒක ලොකුවට ප්‍රචාරය කරනවා. මම එක පන්සලකට පමණක් කෝටි ගණනින් උදව් කරලා තිබෙනවා. ඒවා මම කියන්නේ නැහැ. දුප්පත් මිනිස්සුන්ට අනන්ත උදව් කරලා යනවා. මේ ඔක්තෝම්බර් 16 වෙනිදට දිගම්පතන කඳවුරේ නාවික සොල්දාදුවන් 106 දෙනා දිවි පුදලා වසර හයක් වෙනවා. මම එදාට ලංකාවෙ නොහිටියත් ඔවුන් වෙනුවෙන් දානමය පුණ්‍යකර්මයක් පවත්වන්න කටයුතු යොදලා තිබෙනවා. ඒවා අපි කිය කිය යන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=f1210032</link>
    <topic/>
    <author>සංවාද සටහන කාංචනා අමිලානි</author>
    <content>ගීතයේ බුහුටි බව අතැඹුලක් මෙන් දන්නා ඔහු 2012 වසරේ ප්‍රශස්තම ගීත රචනා සංග්‍රහය වෙනුවෙන් රාජ්‍ය සාහිත්‍ය සම්මානයෙන් සාඩම්බර ලෙස පුද ලැබීය.ප්‍රකට ගීත රචකයකු සහ ප්‍රවීණ මාධ්‍යවේදියකු වන සමන් චන්ද්‍රනාත් වීරසිංහයන් සමඟ ගීත කලාව සහ සබැඳි නොයෙකුත් ඉසව් පිළිබඳ කළ හෘද සංවාදයකි මේ.* ඔබේ පළමු ගීත රචනා එකතුව නිකුත් කර ඇත්තේ මීට වසර 10 ට පමණ පෙරයි. දෙවැන්න මුද්‍රණය කරන්න තවත් වසර 10 ක් ගත කළේ ඇයි?මගේ පළමුවැනි ගීත රචනා එකතුව 1990 දි යි නිකුත් කළේ. ඒකත් මගේ වියදමින් මුද්‍රණය කර ගත්තේ. අද කාලෙ හැටියට ගීත රචනා පොතක් ප්‍රකාශනය කරගන්න ප්‍රකාශකයෙක් කැමති කරවා ගැනීමත් ප්‍රාතිහාර්යක්. ඒත් ‘සඳුනි'පොත මුද්‍රණය කරන්න ප්‍රේම් දිසානායක එකඟ වුණා. අනිත් එක මේ කෘතියේ තියෙන්නෙ ගැයූ ගී විතරයි. අද කාලෙ ගීත රචනා කෘතිවල වැඩි වශයෙන් තියෙන්නෙ ගීත රචනා විතරයි.ඒවා ගීත වෙලා නෑ. ගැයිලා නෑ. නමුත් මගේ අදහස ගැයුණු ගී අන්තර්ගත කෘතියක් කරන එකයි. මේ සඳහා ගී ‍තෝරා ගන්නකොට විවිධ සංකල්පනා,විවිධ ශෛලීන් යටතේ ගායක,ගායිකාවන් හා සංගීතවේදීන් වැඩි ප්‍රමාණයක් මගේ නිර්මාණවලට දායක වෙලා තිබීම. මතු කරන්න මට උවමනා වුණා. ඒ නිසා මම යම් ‍තෝරා ගැනීමකුත් කළා. යුග කිහිපයක් ‍තෝර ගත්තා. 1990 පස්සෙ ලියපු හැම ගීතයක්ම මේ පොතට ඇතුළත් කළෙත් නෑ.* ගීතය කියලා ඔබ අර්ථ දක්වන්නේ කුමක්ද?ගීතය ගැන කතා කරන්න කලින් මම කැමතියි කවිය ගැන කතා කරන්න. අද අපි කවිය කියනෙක අර්ථ දක්වන්නෙ පැදියට විතරයි. ගැදි,පැදි,චම්පු කියන විශේෂ අපි අමතක කරලා දානවා. හැබැයි හැම නිර්මාණයක්ම කවියක් වෙන්නෙත නෑ. හැම ගීතයක්ම කවියක් වෙන්නෙත් නෑ. ඒ වගේම සමහර ගීතවල කාව්‍යමය ලක්ෂණ තියෙනවා. කවියට විවිධ අය විවිධ අර්ථ දීලා තියෙනවා. සෝරත හාමුදුරුවන්ගෙ සිංහල ශබ්ද කෝෂයේ තියෙනවා ග්‍යෙයපද නැත්නම් ගේය පද කියලා.ඒ කියන්නෙ ගායනයට සුදුසු,සුඛනම්‍ය පද කියලා. පද්‍ය රචනාවක විරිතක් තියෙන්න පුළුවන්,නැතිවෙන්නත් පුළුවන්. නිසදැස් පද්‍යක් ඇතුළෙ කවියක් තියෙන්න පුළුවන්,ඒත් එහි විරිතක් නැති වෙන්න පුළුවන්. එතකොට සංගීතාත්මක පද මාලාවක් තමයි ගීත රචනාවක් වෙන්නෙ. ගීතාත්මක සංගීතයක් තමයි ගීතයකට පදනම වෙන්නෙ.පේළි බලලා,කියවලා ගීතයේ ගුණ,අගුණ කියන්න බෑ. ගීත කියන්නෙ ශ්‍රවණ මාධ්‍යයක්. ශ්‍රවණ මාධ්‍යයට ගෝචර වෙන නිසා මේක අහන්නම වෙනවා. අහල බලල ම තීරණය කරන්න වෙනවා.* ගීතය සම්බන්ධයෙන් ඇයි අද අපට ශක්තිමත් විචාර කලාවක් ගොඩනැඟිලා නැත්තෙ? කොතනද වැ‍රැද්ද තියෙන්නෙ?පදමාලා මත පදනම් වෙච්ච විචාරකයො ඉන්න නිසයි අපිට හොඳ විචාර කලාවක් නැති වෙලා තියෙන්නේ. මේ නිසා විසාල අසාධාරණයක් සිද්ධ වෙනවා තනු නිර්මාණකරුවන්ට. ඒ හින්දම අපි සමහර ගායක,ගායිකාවන් වර්ග කරන්න යනවා ඔවුන් ගැයූ ගීතවල අර්ථය විතරක් අරගෙන.නමුත් මේක ඉන්දියාවෙ වෙන්නෙ නෑ. ‘චෝලී කේ පීචේ ක්‍යා හේ’ සිංදුවෙ තේරුම බැලුවොත් ඒක ටිකක් අසභ්‍යයි. නමුත් ඒ ගීතය ගායනා කරපු ගායිකාවට තමයි ඒ අවුරුද්දෙ හොඳම ගායිකාව සම්මානය ලැබුණේ.ඒ මොකද ඒ ගායිකාව කටහඬවල් දෙකකින් තමයි ඒ සිංදුව කිව්වෙ. මේ චිත්‍රපට ගීතයක්. ඒ චිත්‍රපටයෙ දර්ශනයට ගැලපෙන්න තමයි ඈ සිංදුව කියලා තිබ්බෙ. මේ සිංදුවෙ තිබ්බ අර්ථ රසය ඒ ජවනිකාවට ගැලපෙන නිසා ඔවුන් එය නොසලකා හැරලා ඈට සම්මානය දුන්නා. වැඩියෙන් වැදගත් වෙන්නෙ ඒකයි.දැන් බලන්න ‘මේක ගුණෙ අයියගෙ බජව් දාන කාමරේ’ කියලා කිව්වම කෙනෙක් කියන්න පුළුවන් ඒකෙ තේරුම ඒ තරම් හරි නෑ කියලා. මේකට කියන්නෙ ඖචිත්‍යය කියලා.මේක ‘ගුණෙ අයියගෙ බජව් දාන කාමරේ’ නොකියා මේක ගුණේ සහොදෝදරයගෙ ගීත සංදර්ශන පවත්වන තැනය කිව්වොත් ඒකෙ ජීවමාණ ගුණයක් මතු වෙන්නෙ නෑ. ඒක ගීත රචකයො දැනගෙන ඉන්න ඕනා. අපි හුඟක් වෙලාවට සංකල්ප රචනා තමයි ගීත රචනා විදිහට වර්ග කරන්නෙ. හුදු ගීත සංකල්පනාවක් ගීතයක් බවට පත් වෙන්නෙ නෑ. ඒක නාද රටාවලට සුඛනම්‍ය වෙන්න හදන්න ඕනා. ගීතයක් කියලා කියන්නෙ හුදු සාහිත්‍යයක් විතරක් නෙවෙයි. ගීත සාහිත්‍යයක් වෙනමම තියෙනවා. ඒත් සාහිත්‍යයෙන් ගීතයකට නතර වෙන්න බෑ. ඒකට සංගීතයක් තියෙනවා. ගීතයේ පද එකතු කළාට පස්සෙ ගායනයක් තියෙනවා.* වර්තමාන ගීත සාහිත්‍යය ගැන ඔබ දරන්නේ කුමන අදහසක්ද?ගීත සාහිත්‍යය කියනවට වඩා මම කැමතියි ගීත කලාව කියන්න. අපේ ගීත සාහිත්‍ය පදමාලා සාහිත්‍යයට පටලවාගෙනයි තියෙන්නේ. මේකෙ පලවිපාක අතීතයේ හිටපු ප්‍රසිද්ධ ගායකයන්ට විඳින්න වුණා. හොඳම උදාහරණය තමයි එච්.ආර්.ජෝතිපාල. ජෝතිපාල කියන ගායකයා ගැන හොයන්නෙ නැතිව ජෝතිපාලගෙන් සාහිත්‍යකාරයෙක් හොයන්න ගියා. ඊළඟට ඔහු ගායනා කරපු හොඳ ගීත නොසලකා හැරියා. ඩෝල්ටන් අල්විස්ගේ පද රචනාවල විශිෂ්ටත්වය ගැන කියන්න පාවිච්චි කරන්නෙ ‘සසර වසන තුරු’ සිංදුව.ඒත් සසර වසන තුරු පදමාලාව මට නම් ශ්‍රේෂ්ට නෑ. අනිත් පැත්තෙන් ඩෝල්ටන් අල්විස්ගේ සසර වසන තුරු ගීතයට පණ දෙන්නේ අමරදේවගේ ගායනය සහ තනුවයි. එතැනදීත් පෙනෙන්නේ සංගීතය සහ ගායනයේ පෞරුෂය යි.විචාරයේදී බොහෝ විට මේ කාරණාව මඟ හැර පද මාලව මත ම කරකැවෙනවා. මෙන්න මේ වගේ ප්‍රශ්න රාශියක් ගීත කලාව ගැන කතා කරන්න යද්දි අපිට හම්බ වෙනවා. ඒවා මග ඇරලා යන්න බෑ.* 2012 වසරේ 55 වැනි රාජ්‍ය සාහිත්‍ය සම්මාන උ‍ලෙළේ ප්‍රශස්තම ගීත රචනා එකතුවට හිමි සම්මානය ‘සඳුනී'කෘතියට හිමි වෙනවා. ඔබ ඒ ගැන සතුටින්ද?ඒක අනිවාර්ය සතුටක්. මට මේ වෙලාවෙ අතීත සිද්ධියක් මතක් වෙන එක වළක්වන්න බෑ. මීට අවුරුදු 10 ට පමණ කලින් රාජ්‍ය සාහිත්‍ය උලෙළට මගේ පළමු ගීත කෘතිය ‘අපේ කාලයේ සරස්වතී’ ඉදිරිපත් වෙලා තිබුණා. එතකොට මම සාහිත්‍ය අනු මණ්ඩලේ ඉන්නවා. මොනිකා රුවන්පතිරණත් ඒ වෙලාවෙ මට කිව්වා අනු මණ්ඩලෙන් අයින් වෙලා තරඟයට ගීත කෘතිය තියන්න කියලා. මම ඒ වැඩේට කැමති වුණේ නෑ.එතකොට සංස්කෘතික ඇමති වෙලා හිටියෙ විජමු ලොකුබණ්ඩාර. අනු මණ්ඩලේ හිටපු කේ.එන්.ඕ ධර්මදාසත් මේ ගැන විජමු ලොකුබණ්ඩාරයන්ට කියලා තිබ්බා. නීතිමය පැත්තෙන් බැලුවම කිසි ගැටලුවක් නෑ මගේ පොත තර‍ඟෙට තියන්න කියලයි හැමෝම කිව්වෙ. ඒත් මම අනු මණ්ඩලෙන් අස් නොවී මගේ පොත් තර‍ඟෙන් අයින් කර ගත්තා.මේ සම්මානෙ ගන්නකොට මට මුලින්ම මතක් වුණේ ඔය සිද්ධිය.මගේ ගීත පොතත් එක්ක නිර්දේශ වෙලා තිබ්බෙ ආනන්ද හේවාරංහිදගේ ලියපු පොතක්. නමුත් අවාසනාවකට ඔහු අද ජීවතුන් අතර නෑ. ඔහු ඉතාම දක්ෂ තරුණයෙක්. ඔහුට තව අවස්ථාවක් නෑ. මේ තමයි අවසාන අවස්ථාව. ඒකත් ඔහුගෙන් ගිලිහිලා ගියා. මෙන්න මේ වේදනාවත් එක පාරටම මට දැනුණා.මේ වෙලාවෙ මගේ පද රචනා ගායනා කරපු සියලුම ගායක,ගායිකාවන් සහ සංගීතවත් කරපු සංගීතඥයන් සියලුම දෙනාට මගේ කෘතඥතාවය පළ කරන්න ඕනා.ඒ වගේම තිලකරත්න කුරුවිට බණ්ඩාර ගේ උනන්දු කිරීම නැත්නම් මම මේ වගේ කෘතියක් නොකරන බවත් කියන්නම ඕනා. මගේ ප්‍රාණසම භාර්යාව දයාලතා සහ මගේ දූවරු දෙපළ සහ පුතාවත්,සංගීත අධ්‍යක්ෂ සරත් ද අල්විස්වත් මතක් කරනවා. මගේ ලොකු මිණිබිරී ගඟුලි මන්දාකිනීවත් මං මේ වෙලාවෙ ආදරෙන් මතක් නොකළොත් ඒක ලොකු අඩුපාඩුවක්. ඈටත් බොහෝම ස්තූතියි.ලේක්හවුස් කර්තෘ මණ්ඩලයේ අරුණි මුතුමලී,හේමමාලා රන්දුණු මේ ගී පොත ලියන්න මට අත්වැලක් වුණා. මා වෙනුවෙන් පවත්වපු උපහාර උළෙලේ ගී ගායනා කළ සියලුම දෙනාව මතක් කරන්නත් ඕනා. රෝගීව අමාරුම තත්ත්වයක වැටිලා ඉන්නකොට මා ‍රැක ගත්ත සහෝදර කලාකරුවන් සියල්ලමත් මං මතක් කරන්න ඕනා. මොකද ඒ අය නැත්නම් මෙහෙම සම්මානයක් ගන්න අද මං මෙතන නොඉන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=f1210033</link>
    <topic>කැත්ලීන්ගේ අත්දැකීම් ඉවරයි</topic>
    <author>රන්ජන් අමරරත්න</author>
    <content>“ඇඳ මත එරමිණියා ගොතාගෙන සිටි ඔහු පසු වූයේ සිහිනය ලේඛනගත කරමිනි. සිහින විමසීමේ, ගවේෂණය කිරීමේ හා සිහිනවලට අර්ථ සම්පාදනය කළ හැකිදැ’යි විමසා බැලීමේ අභිලාෂයක් බොහෝ කලක සිට ම ඔහු තුළ පැලපදියම් වී තිබිණ.”(ධවල නිම්නය - පූර්විකාව)“ඔහු මහිරාණ නම් වුවේ ය. එහෙත් මිතුරන් ඔහු ඇමතුවේ සුපින කියා ය. මේ නම ඔහුට පට බැඳුණේ සිහින පිටපත් කිරීමේ පුරුද්දට අනුව ය. ඒ ඇබ්බැහිකමට ප්‍රසිද්ධියක් ලබා දෙමින් සුපින නාමය සරසවිය කරා ද රැගෙන යනු ලැබූයේ ශ්‍රීධර විසිනි. සරසවි අධ්‍යාපනය ලබමින් කලක් ඔහු නුවර දංගොල්ල පාරේ ඇනෙක්සියක් කුලියට ගෙන සිටියේ විශ්වවිද්‍යාලයේ කථිකාචාර්ය පදවියක් දැරූ ඥාාති සොහොයුරු ශ්‍රීධර සමඟ හවුලේ ය.”(ධවල නිම්නය - 01 පරිච්ඡේදය - 01 පිටුව)විස්මයකි! සිංහල මාර්කේස් කෙනකු පහළ වී ඇත. මාර්කේස් ජීවිතයට දෙන අලුත් අර්ථ හා ඔහුගේ ආඛ්‍යානයෙහි පවත්නා “ජෙමික්ස්” හරි අපූරුවට හොරකම් කර තිබේ. එහෙත් මෙය විශාල බොරුවකි. පාඨකයා මුළාවේ දමන ව්‍යාජයකි. මේ ව්‍යාජයක කිසිවකු රැවටිය යුතු නැත.ධවල නිම්නය ඔස්සේ ප්‍රධාන ප්‍රවාද දෙකක් ගොඩනැගිය හැකි ය.(i) ශ්‍රී ලාංකේය ජීවිතයේ අලුත් අර්ථ නිරූපණය කිරීම සඳහා ලතින් අමෙරිකානු සාහිත්‍ය වෙත යා යුතු ය. (ii) ශිල්ප ක්‍රම කුමක් වුව ජීවිත විවරණයක යෙදීම නවකතාකාරයාගේ කාර්යය විය යුතු ය.පළමු ප්‍රවාදය බොරු දෙසාබාන බක පණ්ඩිත විචාරකයන් වෙත භාර කරමු. මම දෙවන ප්‍රවාදය වෙත ඇදී යමි.අප හිතවත් කැත්ලීන් ජයවර්ධන නම්; ප්‍රවීණ ලේඛිකාවගේ “ධවල නිම්නය” යන අභිනව කෘතිය මුළු දවසක් පුරා ම කියැවීමි. මගේ කියැවීමේ වේගය සාමාන්‍ය වන අතර පිටු තුන්සිය ගණනක් කියවා හමාර කිරීම සඳහා පැය හයක්වත් ගත වේ. ඒ අතර විනාඩි විස්සෙන් - විස්සට; විනාඩි දෙකක විරාමයක් ද තැබිය යුතු වේ.එහෙත්; යම් කෘතියක් ඉතා රසවත් වේ ද; ඉතා ආකර්ෂණීය වේ ද; විරාම ගැනීම ඉබේ ම නවතී. කැත්ලීන්ගේ ධවල නිම්නය කෙතරම් රසවත් ද යත්; පළමු ව විනාඩි දහයෙන් - දහයට විරාම ගතිමි. දෙවනුව විනාඩි පහෙන් - පහට විරාම ගතිමි. තෙවනුව පරිච්ඡේදයක පිටු ගණන් කරමින් කියවන්නට වීමි. අවසානයේ සම්පූර්ණ දිනයක් තුළ දී මගේ ආයාසකර ප්‍රයත්නය නිමා කරන්නට හැකි විය.මම දැන් හෙම්බත් ව කබල් පුටුවක් මත වක ගැසී සිටිමි.... අහෝ සිංහල ප්‍රබන්ධ කථාව !?මගේ සිහියට නැඟෙනුයේ අපගේ ගුරුදේව මහාචාර්ය සුචරිත ගම්ලත් මහතා ය. එතුමා මෑතක දී කියා තිබුණේ සිංහල නවකතා කියැවීම සම්පූර්ණයෙන්ම නවතා දැමූ බව ය. ගම්ලත් මහතාගේ ප්‍රකාශය කෙතරම් නිවැරැදි දැයි මට දැන් හැඟේ. නවකතා නමින් දැන් පළවන පල්හෑලි කියැවීමෙන් කිසිදු ජීවිතා’වබෝධයක් ලද නො හැකි ය. කිසිදු වින්දනයක් ද ලද නො හැකි ය. සිංහල නවකතා යනු නිකම් ම කඩදාසි ගොඩවල් ය. උගත්හු ඒවා කියැවීමෙන් වැළකී සිටිති.විරාම ය අවසන්; රැඳී සිටියාට ස්තුතියි! දැන් නැවත ධවල නිම්නය දෙසට හැරෙමු.ඉතිහාසය, දේශපාලනය, ආගම, ලිංගිකත්වය, මහා පුරුෂයන්ගේ චරිත ගවේෂණය, සදාචාරය යන විෂය ක්ෂේත්‍රයන් හි පිහිටමින් ජීවිතය පිළිබඳ පුළුල් විවරණයක යෙදීම කතුවරියගේ මුඛ්‍යාර්ථය වී තිබේ. ලෝකයේ විශිෂ්ට ම නවකතාකරුවෝ ද ජීවිත විවරණයෙන් බැහැර නො වෙති. ප්‍රබල සිදුවීම්, සුවිශේෂී චරිත හා මනා කතා වින්‍යාස ඔස්සේ ජීවිත විවරණයට ඉඩ සැලසීම සාර්ථක නවකතාකරුවන්ගේ සිරිත ය. එහෙත් කැත්ලීන් ඇතුළු සිංහල නවකතාකරුවන් කරනුයේ බලහත්කාරයෙන් ජීවිත විවරණයක යෙදීම සඳහා කරුණු ගැට ගැසීම ය.කතුවරියගේ ප්‍රයත්නය මුළුමනින් ම අසාර්ථක ය. මේ පොත් ගෙඩිය කියැවීමෙන් ලද හැකි අලුත් ජීවන දර්ශනයක් නැත. මෙය කියැවීමෙන් ලද හැකි අමුතු රසා’ස්වාදයක් ද නැත. කඩදාසි පිටු 335 ක් පුරාවට ඇත්තේ කතුවරිය විසින් ජීවිත කාලයක් පුරාවට කියවන හා අසන ලද කථාන්දරවල කොටස් ය. ඒ පිළිබඳ මත දැක්වීම් ය. “ධවල නිම්නය” යනු නව ප්‍රබන්ධයක් නො ව; පරණ උද්ධෘත අලුතෙන් ලියන ලද දුෂ්ප්‍රයෝගයක් යැයි කීම වඩාත් යුක්ති සහගත ය.“සම්භාව්‍ය සාහිත්‍යය දෙපයින් පාගා ගනිමින් ශිෂ්ටාචාරය මත නැඟී තොණ්ඩුව ගෙලෙහි ලා ගන්නා හැනා...සම්භාව්‍ය සාහිත්‍ය කෘති පාදයෙන් පෙරළා දමා මරණය වැළඳ ගන්නා හැනා...කෑම, බීම හා රමණය වැනි අති මූලික මිනිස් අවශ්‍යතා සමඟ පමණක් ගනුදෙනුවේ යෙදෙමින්, සුපිරිසුදු ආර්ය ජාතියක් බිහි කිරීමේ ගම්බීර ප්‍රයත්නයට වෘත්තීය වශයෙන් දායක වන හැනා...ඉතිහාසයේ එක්තරා යුගයක මහා බලවතුන්ගෙන්, ආගමික නායකයන්ගෙන් පවා ගෞරව බහු මානයෙන් පිදුම් ලැබූ හිට්ලර් නම් ඒකාධිපතියාගේ අපකීර්තිමත් නාසි කඳවුරක ආරක්ෂක නිලධාරිනියක වශයෙන් සේවයේ යෙදෙන හැනා...තම වෘත්තීය ගෞරවය නුසුන්ව පවත්වා ගෙන යෑම හේතු කොටගෙන ඒ ඉතිහාසය විසින් ම වැරදිකාරියක බවට පත් කරනු ලැබ, දිවි ඇති තෙක් සිපිරි ගෙයට නියම කෙරෙන හැනා...ඉතිහාසය .... ? නීතිය ... ? සාරධර්ම ... ? චිත්‍රපටය ... ? හැනා... ? ඊශා ... ? සිහින .... ?(අට පරිච්ඡේදය - 83 පිටුව - ධවල නිම්නය)හිට්ලර්, මුසොලිනී, නැපෝලියන්, ඉඩි අමීන්, සදාම් හුසේන්, මුගාබේ යන කව්රු - කව්රු ගැනත් කීමට දේ තිබේ. ඔවුන්ගේ සහායකයන්, පෙම්වතියන් පමණක් නො ව එම අයවලුන්ගේ කියුම් - කෙරුම් මගින් ද හොඳ - හොඳ දේ උකහා ගත හැකි ය. එහෙත් නවකතාවකට එය පිරිද්දිය යුත්තේ ගැළපෙන ලෙස ය. චරිතවලට හා සිදුවිම වලට සම්බන්ධ ලෙස ය. කැත්ලින් ප්‍රයත්න දරනුයේ ඉහත කී සුවිශේෂී චරිත ඇසුරු කොට ජීවිතය විවරණය කිරීමට ය. එය නවකතාවකට නො ගැළ පේ.කැත්ලීන්ට ඇත්තේ නවකතා පිළිබඳ වැරැදි නිර්ණායකයන් ය.කැත්ලීන් ජයවර්ධන යනු මා ඉතා හොඳින් හඳුනන ඉතා වේගයෙන් ලියන කඩිසර ගැහැනියෙකි. අප එක්තරා කාලයක එක ම කන්තෝරුවේ වැඩ කර ඇත. මම දීර්ඝ කාලයක් තිස්සේ ම ඇයගේ පාඨකයෙක් මි. කැත්ලීන්ගේ “දාදු කැට” නම් වූ නවකතාවට ම විසින් ලියන ලද විචාරයක් 1991 නොවැම්බර් 21 දා දිනමිණෙ හි පළ වී ඇත. ජීවිත කාලය පුරාවට ම නවකතා, කෙටි කතා, ගුවන් විදුලි නාට්‍ය විශාල ප්‍රමාණයක් රචනා කර ඇති කැත්ලීන් ජයවර්ධනගේ අත්දැකීම් සිඳී ඇත. කොළඹ ජනාකීර්ණ කලාපයක රාමුගත ජීවිතයක් ගත කරන ඇයට අලුත් අත්දැකීම් නැත. දැන් ඇය කරනුයේ පරණ දේවල් ම අලුත් විලාසයකින් පුනරුච්ඡාරණය කිරීම ය.නූතන සිංහල නවකතාකරුවන් කරනුයේ තමන් දන්නා දේ හා තමන් දකිනා සිහින බස - බස ගා ලියා පොත් ගෙඩි ලෙස පළ කිරීම ය. පාඨකයා පිළිබඳ හා ඔහුගේ බුද්ධිය පිළිබඳ අබමල් රේණුවක හැඟීමක් මේ කතාකාරයන් ළඟ නැත. අමෙරිකාවේ පුලිට්සර් ත්‍යාගය ද ලබාගත් “Michael Chaton” නම් නවකතාකාරයා 2012 ඔක්තෝබර් 01 “ටයිම්” සඟරාවේ 10 Questions තීරයට කියා සිටින්නේ කියවන්නාගේ අවශ්‍යතා උපකල්පනය කිරීම බරපතළ අභියෝගයක් බව ය. ඒ සඳහා ඔහු විශාල පරිශ්‍රමයක යෙදෙන බව ය.2011 වසරේ නවකතාව සඳහා පුලිස්ටර් ත්‍යාගය දිනා ගත් “gennifer egan” අත්දැකීම් ලබන ආකාරය හා ඒවා ප්‍රතිනිර්මාණය කරන ආකාරය ව්‍යාපෘති ගත කොට පෙන්වා දෙනු ලැබේ. 2012 දී නවකතාව පිළිබඳ පුලිස්ටර් ත්‍යාගය ඉදිරියේ “No Award” යන්න සටහන් වී තිබේ. සිංහල නවකතාවට මෙන් ම අමෙරිකන් නවකතාවට ද නරක කල දසාවක් උදාවී ඇත. කෙසේ වුව ජෙනිෆර්ගේ “A VISIT FROM THE GOON SQUAD” යන ප්‍රබන්ධය කැත්ලීන් ජයවර්ධන වැනි අය කියවා බැලීම වටී.නවකතාවක් යනු බලවත් පරිශ්‍රමයකින් වෙළෙඳ පොළට දැමිය යුතු බුද්ධිමය භාණ්ඩයක් බව අපේ කතාකරුවන් වටහාගෙන නැත. තමන්ගේ විෂය සඳහා පර්යේෂණ කිරීම, වාර්තා තබා ගැනීම, නැවත ලිවීම, පරීක්ෂණ මණ්ඩලයක අදහස් ලබා ගැනීම වැනි දේ මේ කතාකරුවන් විසින් විහිළුවට ලක් කරනු ලැබේ. තමන් බුද්ධිමත් ය; ප්‍රඥාාවන්ත ය; නිර්මාණශීලී ය යනුවෙන් මමංකාරයකට යන ඔව්හු නිෂ්කාරණේ පොත්ගෙඩි ලියති. ඒවායෙහි ඇත්තේ කතුවරුන්ගේ හීන හා ප්‍රවාද ය. සමාජ යථාර්ථයන් ස්පර්ශ කිරීමක් ඇත්තේ ම නැත.ලෝක නවකතාව ආරම්භ වී සියවස් තුනක් ගෙවී ගොස් නැත. මේ කාල පරාසය තුළ එකී විෂය සම්බන්ධයෙන් හොඳම විග්‍රහ හා සංවාද පැවතී ඇත්තේ එංගලන්තයේ හා අමෙරිකාවේ විශ්වවිද්‍යාල තුළ ය. එහි ම විකාශයක් ලෙස පසු කලෙක නයිජීරියාව, ජපානය, චීනය, ඉන්දියාව වැනි රටවල ද නවකතාව පිළිබඳ සාකච්ඡා වී ඇත. එහි සාරාංශයක් ගතහොත් නවකතාව ප්‍රධාන ක්ෂේත්‍ර තුනක් ඔස්සේ විග්‍රහයට ලක් වී ඇත.(i) නවකතාව යනු ඉතිහාසය ප්‍රති නිර්මාණය කිරීමකි. (ii) නවකතාව යනු ජීවන යථාර්ථය හෙළිදරව් කිරීමකි. (iii) නවකතාව යනු දේශපාලන ප්‍රවාදයක් ගොඩනැගීමෙකි.කුමන තත්ත්වයක් යටතේ වුව නවකතාව යනු බුද්ධිවිෂය නිර්මාණයකි. ඒ ඔස්සේ යහපත් සමාජ පරිවර්තනයකට මග පෑදු අවස්ථා විශාල ප්‍රමාණයක් ලෝක ඉතිහාසයෙහි සටහන් වී ඇත.ශ්‍රී ලංකාවේ නවකතාකාරයාට ඉන් පලක් නැත.ඔව්හු තව ම සිහින ලියති. විකාර කරති.කැත්ලීන් ජයවර්ධන ඇත්තේ ද එම කණ්ඩායමේ ය.කැත්ලීන් මෙතෙක් සිය ජිවිත කාලය පුරාවට ම පරිපූර්ණ නවකතාවක් ලියා නැත. ඇයට ජීවන දැක්මක් හෝ දේශපාලන දැක්මක් හෝ නැති බැවින් ඉදිරියට ද එවැන්නක්නො ලියන බව සටහන් කරමින් මේ තීරුව නිමා කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=f1210034</link>
    <topic>කුමන වන පෙත සැදුණ දෙව් විමන කුඩා කැබිලිත්ත</topic>
    <author>සටහන සහ ඡායාරූප සුදම් ගුණසිංහ</author>
    <content>නැඟෙන හිරු, රැස් දහර විහිදුවමින් කුමනට පායා ඇත. වැසි පොදක් නොලත් කර්කෂ වූ මහ පොළොව හිස් අහස දෙස බලා වැසි යදී. සතා සිවුපාවෝ පැන් පොදක් සොයා ගැන්මට කුමන අභය භූමිය පුරා ඔබ මොබ ඇවිදිති. කුමන අභය භූමිය මැදින් කුඩා කැබිලිත්තට පිවිසියේ මහ කැබිලිත්තට යාමට අවසර නොලද හෙයිනි. කුඩා කැබිලිත්ත මහ කැබිලිත්ත සේම හාස්කම්වලින් පිරිපුන් ය.අධිවේගී ගමන් මඟක අධිවේගීව ගිය ද, මහ කැබිලිත්තට යාමට කුඹුක්කන් ඔයෙන් එතෙර වී පැය 09 ක පමණ දුෂ්කර ගමන් මඟක් තරණය කළ යුතුව ඇත. කුඹුක්කන් ඔයෙන් ගලා යන ජල දහරින් පත්තිනි මෑණියන් වැඩ හිඳින කුටිය ඇතුළු මේ පුදබිම සිසිලස කරවයි. සියලු බැතිමතුන්ගේ බලාපොරොත්තු ස්ථිර වන අටියෙන්, පඬුරු බැඳි ගස හිස් අහස් තලයට නිරාවරණයව ඇත.පුදබිමේ සියුම් වැලි කැට ඈතට පෙනෙන්නේ සුදු පළසක් මෙනි. කරුණා පෙරදැරිව පේවී මේ පුදබිමට එන බැතිමතුන්ට, වන සතුන්ගෙන් හිරිහැරයක් නොමැත. පත්තිනි මෑණියන් වැඩ හිඳින මේ පුද බිමට ද වන සතුන්ගේ ආරක්‍ෂාව නිරන්තරයෙන් ම ලැබෙන බව ඒකාන්ත ය.බොහෝ දෙනා පුද පූජා දී පඬුරු බඳින්නේ පත්තිනි මෑණියන් කෙරෙහි තිබෙන අචල භක්තිය හේතුවෙනි. විටින් විට බොහෝ පිරිස් මේ පුදබිම කරා සේන්දු වුව ද, වන සතුන්ගෙන් පීඩාවක් සිදු වී ඇති බවට මෙතෙක් වාර්තා වී නොමැත. අනවසරයෙන් ඔවුන්ගේ දේශය පසුකර ගිය ද, ඒ පිළිබඳ කිසි විටෙකත් උදහස් නොවන්නේ, නොදැන හෝ දැන හෝ පත්තිනි මෑණියන් කෙරෙහි පවතින ගෞරවය නිසාවෙනි.කුමන පසුකර කුඩා කැබිලිත්ත දෙවොලට පිය මනින ඕනෑම කෙනෙකුට, පරිසර සිරිය නිතැතින්ම විඳින්නට ලැබේ. දැකුම්කළු වන පෙත සිත් සේ නරඹමින්, පරිසරය හා සම්බන්ධ වීමෙන් මනසේ විඩාව පහව යයි. වේලී ගිය ගස් අතු පතර රෑන් වශයෙන් ගැවසෙන කුඩා කුරුල්ලන් ගේ කිචි බිචිය අපට කරච්චලයක් වුවත්, පරිසරවේදියකුට නම් එය මහත් වින්දනයකි.එහාට මෙහාට ඉගිලෙන මොනර කැළ කුමන වර්ණවත් කරන්නේ නිරායාසයෙනි. විහිදූ පිල් කළඹ අලංකාර බව වැඩි කරයි. මිනිස් ලොව මෙන් ම සත්ත්ව ලොව ද එකිනෙකාට සතුරු වන අවස්ථා සුලබ ය. සතුරාට එරෙහිව කපුටන්ගේ අරගලය අපේ සිත් තරමක් කැළඹීය. කපුටන් එකිනෙකා කැඳවමින්, ඇතිවන්නට යන උකුසු ප්‍රහාරයට ඔවුන් පෙළ ගැසුණේ, තම භාෂාවෙන් අදහස් හුවමාරු කර ගනිමිනි. සන්නිවේදන ක්‍රියාවලිය වඩාත් වේගවත් හා යහපත් වීම නිසා, විශාල කපුටු සමූහයක් ඈත තුරු පතර සිට එකිනෙකා ආමන්ත්‍රණය කර ගන්නා අයුරු අපූරු ලෙස අත්විඳිය හැකි විය.වෙහෙස මහන්සි වූ ඔවුනොවුන්ගේ විඩා බව සන්සිඳුවා ගැන්මට දිය කඩිත්තක් වත් නොමැත. වියළි පොළොව කර්කෂය. කෝපය සහ සිත් තැවුල නිවා ගැනීමට දිරා ගිය අතු පතර හොටය ඇතිල්ලූ කපුටන් එකිනෙකා, ක්‍රමයෙන් විසිරී යන චිත්‍රය අයස්කාන්තය. සාමය, සතුට දනවන කුරුලු ලොවේ එක්සත් බව බොහෝ විට ඔප්පු වන්නේ ක්‍රියාවෙනි.කුමන ස්ථිර වාසභූමිය කර ගත් කුරුල්ලන් හැරුණු විට, පිටරටවලින් පැමිණෙන ආගන්තුකයන්ට පවා කුමන නිවහනේ ඉඩ ඇත. මිනිස් ලොව මෙන් ම, ආගන්තුක සත්කාර කුරුල්ලන්ට ද හොඳට හුරු ය. අදහස් උදහස් අතින් වෙනස් වුව ද, සාමුහික ක්‍රියාදාමයන්ට එක්වීමට එකිනෙකා අතර පවතින උනන්දුව නිරීක්‍ෂණයෙන්ම තේරුම් ගත යුතුය. හිරු රශ්මියේ දැඩි බවට වඩා, වෙහෙස කර වුවද, තම දෛනික පිළිවෙත් කිසිසේත් අමතක කිරීම ඔවුන්ට නම් නුහුරුය.උදය කාලයට කැදැලිවලින් පිටවී යන කුරුලු දෙමහල්ලෝ, අඳුර වැටෙත්ම කැදලි කරා පියාඹා යාම සුලභ දසුනකි. කුමන හැඩරුව හොඳට දැක ගැනීමට හැකි වන්නේ සවස් කාලයටයි. නිවී සැනසී යන තුරුවැල් විවේකයට සූදානම් වේ. සවස් කල දෙවොලට යන්නෙකුට නම් දහවලේ කර්කෂ බව අත් විඳිය නොහැකිය. පරිසරය හමා එන සුළඟ වියළි වුව ද, සිරුරට සැපදායක ය. වන්දනාවට පැමිණෙන බැතිමතුන් අවබෝධයෙන් යුතුව කුඹුක්කන් ඔයෙන් පේවී, පුද පූජා කිරීමට සැරසෙන අයුරු සුවිශේෂිය.කර්කෂ වූ පොළොව මත දහවලේ ඔබ මොබ ගමන් කිරීමට සිදුවූයේ, වනජීවී නියාමක අජිත් කුමාර මහතා සමඟ ය. කුමන ගැන කියූ කතා බොහෝ රසවත්ය. කුරුලු නවාතැනට අනාරාධිතව පැමිණි අප දැක ඇති වූ කලබලය, ඔවුන්ගේ සන්නිවේදන මාර්ගවලින් එකිනෙකා කෙරෙහි මුදාහැරියේ අපට බාධාවක් නොවන පිණිස ය. ඈතින් තිබුණු කුඩා දිය වළට අපේ ඇස ගැසුණේ හදිස්සියෙනි. මියගිය මුව පොව්වකුගේ කැබැලි කිහිපයක් දියවළ සමීපයේ තිබුණේ නැවුම් රුධිරය බේරෙමිනි.මුවා ග්‍රහණය කර ගත්තේ කවුරුන්ද යන ප්‍රශ්නය අප තුළ චකිතය ඇති කළ බැවින්, අපි ට්‍රක් රථයෙන් බැස විමසිලිමත් වීමු. වතුර වළ පිරෙන තෙක් එකිනෙකා පරයමින් පිටතට අයාගෙන සිටින කිඹුල් කටවල් සිය වික්‍රමයේ භයානකකම අපට පැහැදිලි කළේ, මා තනි නොතනියට සිටි ගමන් සගයා වූ නාලක ය. අන්තරායේ භයානකකම ගැන සැලකිලිමත් වූ අප, නැවත ට්‍ර‍ක් රථයට නැඟුණේ ඔවුන් කෙරේ විශ්වාසය නොතැබිය හැකි බැවිනි. තවමත් මුව මස්වල රසවිඳින කිඹුල් රංචුව, නැවත ගොදුරක් ලැබෙන තෙක් විවේක සුව භුක්ති විඳීම භයානක බව අපට පැහැදිලි විය.දහවලට තදින් රත්වෙන මහ පොළොව, රාත්‍රියට සිසිලය. කාලගුණ අරියාදුව තදින්ම සිතට දැනුණද, ගමනේ සොඳුරු බව ඒ සියල්ල අභිබවා සිතට කාන්දු වුණි. තවමත් අහස නිහඬ ය. පොළොව වෙහෙසකර ය. කාලය වේගවත් ය. සමුගැනීමේ හෝරාව එළැඹ ඇත. පත්තිනි මෑණියන්ගේ දේවාශීර්වාදය ලත් කුඩා කැබිලිත්තෙන් අප සමුගන්නා විට, සැඳෑ යාමය එළැඹ තිබුණි. දුහුවිලි කකාරවමින් ඉදිරියට ඇදෙන ට්‍රක් රථයෙන් නාලක පසුපස බලා සිටියේ අපේ මේ සොඳුරු සිත්තම අතීතයට ඇදෙන අයුරුය. මාස 06 කට අධික කාලයක් වැසි නොලත් වැලි කතරට ධාරාණිපාත වර්ෂාවක් ඇද හැලී, අක්කර 89,000 ක භූමි භාගය පුරා නැවුම් සුවඳ පැතිරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>03</day>
    </date>
    <link>http://www.dinamina.lk/2012/10/03/_art.asp?fn=f1210035</link>
    <topic>රට කරවන දෙවන වරාය</topic>
    <author>චන්ද්‍රානි මාරසිංහ</author>
    <content>වරාය යනු රටක ආර්ථිකයේ හදවත ය. තව අතකින් දියුණුවේ දොරටුව ය. ශ්‍රී ලංකාවේ පළමු අගනුවර ලෙස සලකන අනුරාධපුරය අතීත වරායන් තුනක් සම්බන්ධ කළ ආර්ථික කේන්ද්‍රස්ථානයක් වූ බව ඉතිහාසයේ සඳහන් වේ. එදා අගනුවර වරායන් සමඟ යා-වූයේ මහාමාර්ග ඔස්සේ ය. අනුරාධපුර ජම්බුකෝලපට්ටන මාර්ගය, අනුරාධපුරය - ගෝකණ්ණ මාර්ගය, අනුරාධපුර – මහාතිත්ථ මාර්ගය ඊට නිදසුන්ය. ඈත අතීතයේ සිට ම ශ්‍රී ලංකාව ලෝක ආර්ථිකය සමඟ බද්ධ වූ බව ඒ මඟින් සනාථ වේ.මහින්ද රාජපක්ෂ පාලන යුගයත් සමඟ අතීත ශ්‍රී විභූතිය හා ආර්ථික සංවර්ධනය යළිදු රට වෙත ළඟාවෙමින් තිබේ. එහි එක් ප්‍රධාන සාධකයක් වන්නේ වරාය සංවර්ධනයට විශේෂ කැපවීමක් සිදුකිරීම ය.කොළඹ, හම්බන්තොට, ඔළුවිල් වරායයන් සක්‍රීය කිරීම යනු ශ්‍රී ලංකාවේ වාණිජ නාවුක කර්මාන්තයේ විප්ලවීය ආරම්භයයි. එනම් මුහුදු සේද මාවතේ නාවුක කේන්ද්‍රස්ථානය බවට ශ්‍රී ලංකාව පත්කිරීමය.මහින්ද චින්තන ඉදිරි දැක්මෙහි සඳහන් දැවැන්ත සංවර්ධන ව්‍යාපෘති අතර, හම්බන්තොට වරාය සිය සේවාවන් සැපයීම ආරම්භ කර තිබේ. අභ්‍යන්තර ප්‍රවාහන කටයුතු සහ සංචාරක ප්‍රවර්ධනය ඉලක්ක කරගත් ඔළුවිල් වරාය සිය සේවාවන් සැපයීමට සූදානමින් සිටී.ඔළුවිල් වරාය ශ්‍රී ලංකාවේ ප්‍රථම ද්විතිය වරාය ලෙස ඉතිහාසයට එක්වෙනු ඇත. එනම් ධීවර ක්ෂේත්‍රයට නව ජීවයක් ගෙනෙන ධීවර වරායක් සහ ජාත්‍යන්තර මුහුදු මාවතේ යාත්‍රා කරන සංචාරක නෞකාවල මෙහෙයුම් කටයුතු සිදුකෙරෙන ජාත්‍යන්තර වරායක් ලෙසින්ය.ඔළුවිල යනු ශ්‍රී ලංකාවේ ඉහළ සශ්‍රිකත්වයකින් පිරුණු කෙත්වතු පිහිටි පෙදෙසකි. දිගාමඩුල්ල පෙනෙන තෙක් දුර එක දිගට නිල්වන් ගොයම් යායකි. එකල මේ පෙදෙස මෙරට සහල් නිෂ්පාදනයේ කේන්ද්‍රස්ථානය විය.අම්පාර සහ මඩකලපුව දිසාවල කෘෂිකාර්මික වී ගොවිතැන රටේ ජාතික සහල් නිෂ්පාදනයට සියයට 20ක දායකත්වයක් ලබාදුන්නේය. අම්පාර, පොතුවිල්, පානම, ලාහුගල, දමන, සමන්තුරේ, කල්මුණේ සහල් නිෂ්පාදනයේ ප්‍රධාන කලාපයන්ය.රට එක්සේසත් කරගැනීම උදෙසා යුදමය තත්ත්වයකට පිවිසි දුටුගැමුණු රජතුමාට ශක්තිය දුන් පිය රජ කාවන්තිස්ස යුද්ධයට කලින් රට සහලින් ස්වයංපෝෂිත කළ යුතු යැයි කෙත් වතු අස්වැද්දීමට කනිටු පුත් සද්ධාතිස්ස වෙත යොමුකළ බව ඉතිහාසයේ සඳහන් වේ.දිගාමඩුල්ල ගොවිබිමක් වූයේ ඒ අනුව යැයි කියැවේ.බැලූ තෙක් මානයේ කෙත්වතු සශ්‍රික වූයේ ගොවි දෑතින්, ගවයින් උපයෝගී කර ගනිමින්ය. කෘෂිකාර්මික රටාව නවීකරණයට අනුව ඔළුවිල ඔළුවිල් විය.ඔළුවිල එක් පසෙක සාරවත් කෙත්යායකි. අනෙක් පස වෙරළබඩ තීරයයි. ඔළුවිල මෑත කාලයේ වඩාත් ප්‍රකට වූයේ වැදගත් ධීවර වරායක් ලෙසින්ය. මෙම ප්‍රදේශයෙන් ධීවර ඔරු සහ බෝට්ටු සිය ගණනින් දිනපතා මහමුහුද කරා ඇදෙයි. මෙම යාත්‍රා ගාල් කරන තොටුපළ ඔළුවිල් වේ.ඔළුවිල් වරාය සිය සේවාවන් ආරම්භ කිරීමෙන් අන්තර්ජාතික නෞකාවලට සේවා සහ පහසුකම් සැපයීමත් ටොන් 10,000 දක්වා නෞකාවල මෙහෙයුම් කටයුතුත් සිදුකරනු ඇත. ධීවර වරාය මඟින් ට්‍රෝලර් යාත්‍රා 400 කට නැංගුරම්ලා හැකි ධීවර තොටුපළක්, අධිශීතාගාර පහසුකම් සහ වරාය ජල ද්‍රෝණියක් සකස් කෙරේ.අනාගතයේදී මහා පරිමාණයේ වරායත් ඉදිකිරීම සඳහා අවකාශ සැලසෙන සේ ඉදිකිරීම් කටයුතු සිදුකෙරේ.මේ ව්‍යාපෘතියේ ප්‍රධාන පරමාර්ථය වෙරළ තීර පහසුකම් සහිත වරායක් ඉදිකිරීමය. වෙරළාසන්න මගී ප්‍රවාහන සේවා පහසුකම්, ප්‍රදේශයේ මංමාවත් අවශ්‍යතා සැපයීමේ ඉදිකිරීම් කටයුතු අවසන් කොට තිබේ.කොළඹ සිට නැඟෙනහිර ප්‍රදේශයට සහ නැඟෙනහිර සිට කෘෂිකාර්මික හා ධීවර නිෂ්පාදන වෙනත් නගර වෙත ගොඩබිමින් ප්‍රවාහනය කිරීමේදී ඇතිවන තදබදය අවම කිරීම ද අරමුණකි.නැගෙනහිර නිෂ්පාදනවලට ඉහළ වෙළෙඳපොළක් සම්ප්‍රදායික නැව් බඩු මෙහෙයුම් කටයුතු ව්‍යාප්ත කිරීමෙන් සැලසෙනු ඇත.ඔළුවිල් නාවික වරායක් ලෙසට පුළුල් කිරීමේ ව්‍යාපෘතිය රජයයන් කීපයක දේශපාලන න්‍යාය පත්‍රවලට එක් කොට තිබිණි. එහෙත් වසර 20 කට ආසන්න කාලයක් ක්‍රියාත්මක නොවී දේශපාලන මතයකට පමණක් සීමා විය.ජනාධිපති මහින්ද රාජපක්ෂ මහතා ඔළුවිල් වරාය ඉදිකිරීම් කටයුතු ආරම්භ කළේ නැඟෙනහිර පළාත ත්‍රස්තවාදීන්ගෙන් මුදාගැනීමත් සමඟින්ය. අපේ රට අසලින් යන නැව්වලට සේවාවන් සැපයීමේ මධ්‍යස්ථානයක් බවට පත්කිරීමේ ඉදිරි දැක්මක් ඇතිව මහින්ද චින්තනයට ඇතුළත් කෙරුණු ඔළුවිල් වරායේ සංවර්ධන කටයුතු අවසන් අදියරේ පවතියි.දශකයක් ඉලක්ක කර ගනිමින් වූ මහින්ද චින්තන ඉදිරි දැක්මෙහි සඳහන් පරිදිම දැවැන්ත ව්‍යාපෘති ගණනාවක ප්‍රතිලාභ මේ වනවිටත් ජනතාව ලබමින් සිටිති. තෙවසරක් ගත වෙන්නටත් පෙර ප්‍රතිලාභ ජනතාව වෙත හිමිකර දෙමින් මහින්ද චින්තන ප්‍රතිඥාව යථාර්ථයක් කර තිබේ.ඔළුවිල් වරායේ ඉදිකිරීම් කටයුතු ආරම්භ කරනු ලැබුවේ නැඟෙනහිර නවෝදය අලුතින් නිර්මාණය කරමින්ය. ව්‍යාපෘතියට මූල්‍යමය පහසුකම් ඩෙන්මාර්ක් රජයෙනි. පිරිවැය යුරෝ මිලියන 46.1 කි.ශ්‍රී ලංකා වරාය අධිකාරිය සහ ඩෙන්මාර්ක් (හෝගාර්ඩ්) ඉදිකිරීම් සමාගමක් වන එම්. ටී. හෝගාර්ඩ් සමාගම ඉදිකිරීම් භාරව කටයුතු කරයි.ශ්‍රී ලංකාවේ නැඟෙනහිර ප්‍රදේශයේ අක්කරෙයිපත්තුව සිට කිලෝමීටර් 8 ක් උතුරු දෙසින් ද කල්මුණේ ප්‍රදේශයේ සිට කිලෝමීටර් 17ක් දකුණු ‍ෙදසින් ද වන තැන ඔළුවිල්ය. මේ වරායට කොළඹ සිට කිලෝමීටර් 370 කි.අක්කරෙයිපත්තු සිට කල්මුණේ දක්වා දිවෙන ඒ-4 නව මාර්ගය ඔස්සේ වරායට පිවිසිය හැකිය.අවසන් කොට ඇති ප්‍රථම අදියරට අනුව වරායේ වර්ග ප්‍රමාණය ගොඩ ඉඩම් හෙක්ටයාර් 60කි. අවසන් අදියර වනවිට එය හෙක්ටයාර් 105ක් වනු ඇත. වරායේ ජල ද්‍රෝණිය හෙක්ටයාර් 16කි. එම දියඹ වෙරළ තීරය දිගේ කිලෝමීටර 1.2ක ප්‍රදේශයක් පුරා විහිදෙනු ඇත.උතුරු දිග දියකඩනයේ දිග මීටර් 475කි. එය ඉදිකොට ඇත්තේ සක්ක ගල්වලිනි. දකුණු දියකඩනය දිග මීටර් 740කි. මෙම දියකඩනවලින් ආවරණය වන ජල ප්‍රදේශය පළමුවන අදියරේදී හෙක්ටයාර් 16ක් පමණ වේ. ජල ප්‍රදේශයෙන් හෙක්ටයාර් 10ක් පමණ වාණිජ කටයුතු සඳහා ද, ඉතිරි කොටස ධීවර කටයුතු සඳහා ද උපයෝගී කර ගැනෙති. පළමුවන අදියරේදී තනි බර ටොන් 5000 දක්වා වන යාත්‍රාවන්ට නැංගුරම් ලෑමට හැකිවනු ඇත. ඒ සඳහා වාණිජ වරායේ ජල ද්‍රෝණිය මීටර් 8 ක් දක්වා ගැඹුරු කෙරෙති.නැව් බඩු මෙහෙයවීම සහ තෙල් මෙහෙයුම් කටයුතු සඳහා කුලුනු බැම්මකි. මීටර් 330ක් දිග වානේ තහඩුවලින් සමන්විත කුලුනු බැම්ම දක්ෂිණ දියකඩනය දිගේ ඉදිකොට ඇත.ඔළුවිල් ධීවර වරාය සහ වාණිජ වරාය වෙන්කරනු ලබන්නේ වේල්ලක් ඉදිකිරීමෙනි. මේ වෙරළ ඛාදන වැළකුම් වේල්ල මීටර 260ක දිගකින් යුක්තය.ධීවර වරායේ ජල ද්‍රෝණිය මීටර් 3 ක් දක්වා ගැඹුර කෙරෙති. ධීවර නිෂ්පාදන ගොඩ බෑම සඳහා කුලුනු තටාක බැම්මකි. වානේ තහඩුවලින් සමන්විත එහි දිග මීටර් 200 කි. අයිස්, ඉන්ධන, ජලය යනාදිය සැපයුම් පැටවීම් හා ධීවර නිෂ්පාදන ගොඩබෑම සඳහා මේ කුලුනු බැම්ම භාවිත කෙරේ.ඉදිකිරීම් කටයුතු ආරම්භ කරමින් 2008 මැයි මාසයේ ජනාධිපති මහින්ද රාජපක්ෂ මහතා කළ ප්‍රකාශය 2009 මැයි මාසයේදී සැබෑ යථාර්ථයක් වූයේ මුළු ලොවම විස්මයට පත් කරමින්ය. මුළු රට පුරා සාමය ඇති කිරීම සඳහාත් ත්‍රස්තවාදයෙන් සිවිල් ජනතාව මුදාගැනීම සඳහාත් නැඟෙනහිර මුදාගෙන මෙතෙක් පැමිණි ගමන ආපසු හරවන්නේ නැති බව එතුමා එදා පැවසුවේ උතුරු දෙසට ඇඟිල්ල දිගු කරමිනි.රටේ අහිංසක සිවිල් ජනතාව මැති ඇමැතිවරුන් ඝාතනය නොකොට තමා සමඟ හැප්පෙන ලෙස ද එතුමා එදා ත්‍රස්තවාදීන්ට අභියෝග කළේය. වසරක කාලයකින් එම අභියෝගය ජය ගනිමින් ද, ජනතාවට දුන් ප්‍රතිඥාව සපථ කරමින් අද්විතීය නායකත්වය ලොව විස්මයට පත් කෙළේය.වරාය කටයුතු සහ ධීවර යන ක්ෂේත්‍ර දෙකක කාර්යයන් සිදු කෙරෙන ඔළුවිල්හි ප්‍රධාන පරමාර්ථ ගණනාවකි. වෙරළ තීරයක් සහිත වරායයක් ඉදි කිරීම මුලික අරමුණකි. ත්‍රිකුණාමලය සිට වැලිගම දක්වා මෙතෙක් ධීවර තොටුපළක් නොතිබිණ. ධීවර කටයුතු සහ වෙරළ තීරය පසුබිම් වු සේවාවන් හා කර්මාන්ත සඳහා මෙමගින් පහසුකම් සැපයෙනු ඇත. එමෙන්ම දැඩි අවශ්‍යතාවක් පවතින වෙරළාන්ත මගී ප්‍රවාහන පහසුකම් සැපයීමට සමුද්‍රිත ප්‍රවාහන පහසුකම් සැලසීමට ද සැළසුම් කර තිබේ.ධීවර කර්මාන්ත ක්ෂේත්‍රයට අවශ්‍ය පහසුකම් රැසකි. මත්ස්‍ය අස්වැන්න කල් තබා ගැනීම සඳහා ශීතාගාර කීපයකි. ටොන් 500 කින් සමන්විත අයිස් නිෂ්පාදනාගාරයකි. මත්ස්‍ය අලවි මධ්‍යස්ථානයක් හා පරිපාලන ගොඩනැගිල්ලක් ද වේ. ඊට අමතරව ටූනා මසුන් සහ එම වර්ගයේ මසුන් ඇතුළුව ධීවර කර්මාන්තය සඳහා ද විදේශ විනිමය උපයන රැකියා අවස්ථා ගණනාවක් ඉපයීම ද ඉහළ මට්ටමකට ගෙන ඒමට වරාය ක්‍රියාත්මක වීමත් සමඟ අපේක්ෂා කරයි.එමෙන්ම ගැඹුරු මුහුදේ මසුන් ඇල්ලීමේ යාත්‍රා මෙහෙයවීම සම්බන්ධයෙන් පැවැති බාධක ද්‍රෝණිය ගැඹුරු කිරීමත් සමඟ ඉවත් වෙනු ඇත. සිමෙන්ති, පොහොර, පිටි යනාදිය ඇඹරීම, මලුගත කිරීම හා දියඹේ යාත්‍රා කරන යාත්‍රා සඳහා තෙල් පහසුකම් සැලසීමට දැනටමත් ආයෝජකයින්ගේ ඉල්ලීම් ලැබී ඇති බව වරාය හා මහාමාර්ග අමාත්‍යාංශය පවසයි.මේ ව්‍යාපෘතිය සඳහා ඔලුවිල් ප්‍රදේශයේ වෙන් කොට ඇති ගොඩ ඉඩම් හෙක්ටයාර් 60ට අමතරව අපනයන සැකසුම් කලාපය සඳහා හෙක්ටයාර් 45ක ඉඩම් ප්‍රමාණයක් වෙන්කර තිබේ. ආයෝජකයින් සඳහා මෙම භූමි ප්‍රමාණය වෙන්කර ඇත.ප්‍රදේශයට ආවේණික වූ වී ගොවිතැන, කිරි නිෂ්පාදන ඇතුළු ප්‍රදේශයේ නිෂ්පාදකයන්ට ඉහළ වෙළෙඳ පොළ ලබාදීම කෙරෙහි ද විශේෂ අවධානයට ‍ෙයාමුකර තිබේ. රටට ඉහළ ආදායම් ගෙනෙන ධීවර ක්ෂේත්‍රය නංවාලීමටද ප්‍රමුඛතාවක් හිමිවේ. මේ සියලු නැඟෙනහිර නිෂ්පාදන ප්‍රවාහනය සමුද්‍රිත ප්‍රවාහනය මගිනි.ඔලුවිල් වරාය ව්‍යාපෘතිය පිළිබඳව අදහස් දැක් වු වරාය සහ මහාමාර්ග නියෝජ්‍ය ඇමැති රෝහිත අබේගුණවර්ධන මහතා,ශ්‍රී ලංකා නාවුක ක්ෂේත්‍රයේත්, ධීවර ක්ෂේත්‍රයේත් අද්විතීය ජයග්‍රහණයක් වන ඔලුවිල් වරාය මගින් නැඟෙනහිර පළාත ශීඝ්‍ර සංවර්ධනයකට මුලපුරන බවද සෘජු හා වක්‍ර රැකියා අවස්ථා දස දහස් ගණනක්, යටිතල පහසුකම් ඇතුළුව ප්‍රදේශයේ සමාජ, සංස්කෘතික දියුණුව සිදුවන බවද පවසයි.ඉන්දියානු සාගර කලාපයේ මත්ස්‍ය කර්මාන්තකරුවන්ට සේවා හා පහසුකම් සැලසීමෙන්, ජාතික ආර්ථිකයට විනිමය ගෙන එනු ලබන බවද, නැඟෙනහිර නවෝදය වැඩසටහනේ වේගවත් සංවර්ධනයේ ප්‍රතිලාභ පක්ෂ පාට, ජාති ආගම් භේදයෙන් තොරව සමස්ත ජනතාවටම බවද ඇමැති අබේගුණවර්ධන මහතා ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n1210041</link>
    <topic>පොලිසියට අවුරුද්දකටඅල්ලස් චෝදනා 500ක්</topic>
    <author>විජයානී එදිරිසිංහ</author>
    <content>පොලිස් නිලධාරීන්ට එරෙහිව අවුරුද්දක‍ට අල්ලස් චෝදනා 500ක් පමණ එල්ල වන අතර ඉන් වැඩි හරියක් ලිංගික අල්ලස් ගැනීම් බව දිනමිණ කළ සොයා බැලීමක දී අනාවරණය විය. පොලිසිවලින් රාජකාරී කටයුතු කර ගැනීමට එන කාන්තාවන්ට ඒවා ඉටුකර දීම සඳහා පොලිස් නිලධාරීන් විශාල වශයෙන් ලිංගික අල්ලස් ලබා ගන්නා බව හෙළිදරව් වෙයි.ලිංගිකව අල්ලස් ලබා දෙන කාන්තාවන්ගේ කටයුතු කිසිදු බාධාවකින් තොරව කර දෙන ඇතැම් පොලිස් නිලධාරීන් ඊට අකැමැති වන අය දැඩි පීඩාවකට ලක් කරන බවටද තොරතුරු ලැබී තිබේ.මෙසේ ලිංගික අල්ලස් ලබා ගන්නා පොලිස් නිලධාරින් පිළිබඳව අල්ලස් කොමිසමට ද පැමිණිලි ලැබී තිබේ.එම පැමිණිලිවලට අදාළව කළ වැටලීමකදී පොලොන්නරුව පුලස්තිගම පොලීසියේ සහ එප්පාවල පොලීසියේ නිලධාරින් දෙදෙනකු කාන්තාවන් සමඟ හෝටල්වලට ගිය අවස්ථාවේ අල්ලස් නිලධාරින්ගේ අත්අඩංගුවට පත්ව තිබේ. පොලිස් නිලධාරීන් විශාල වශයෙන් විවිධ ජාවාරම්වල යෙදෙන පුද්ගලයන් සහ කාන්තාවන්ට එරෙහිව නීතිය ක්‍රියාත්මක නොකර සිටීමට ලිංගික අල්ලස් ලබා ගන්නා බව හෙළිදරව් විය. ප්‍රාදේශීය පොලීසිවල මේ වැරැද්ද විශාල වශයෙන් සිදුවෙයි.පොලීසිවල, සුළු නිලධාරින් පමණක් නොව ඇතැම් ස්ථානාධිපතිවරුද මේ අල්ලස් ගැනීමේ යෙදී සිටිති. අල්ලස් කොමිසම ඔවුන් කොටුකර ගැනීමට මේ වනවිටත් වැටලීම් කරයි.මෙම තත්ත්වයට මුහුණ දෙන ඇතැම් කාන්තාවන්ට මේ සම්බන්ධ පැමිණිලි කිරීමට තරම් හැකියාවක් නොමැති වූ අවස්ථා ද විශාල වශයෙන් වාර්තා වෙයි.මත්ද්‍රව්‍ය හා වෙනත් නීති විරෝධි ජාවාරම්වල යෙදෙන පුද්ගලයන් පොලීසියේ ආවරණය ලබාගෙන එම ජාවාරම කරගෙන යාම සඳහා ඔවුන්ගේ බිරියන් ලිංගික අල්ලස් වශයෙන් ලබා දෙන බව අනාවරණය විය. බොහෝ ප්‍රදේශවල ඇතැම් පොලිස් නිලධාරින්ගේ එම ක්‍රියාව ප්‍රදේශයේ ජනතාව අතර ප්‍රසිද්ධ රහසක්ව පවතී.ඇතැම් පොලිස් නිලධාරින් කරන මෙම වරද පොලිස් දෙපාර්තමේන්තුවටම කරන විශාල වැරැද්දක් බැවින් ඔවුන්ට එරෙහිව පොලිස් දෙපාර්තමේන්තු විනය සංග්‍රහය යටතේ දැඩි දඬුවම් පමුණුවන බව පොලිස් මාධ්‍ය ප්‍රකාශක නීතිඥ අජිත් රෝහණ මහතා පැවසීය.ඒ අනුව ඔවුන් අල්ලස් චෝදනාවෙන් නිදහස් වුවත් පොලිස් විනය සංග්‍රහය යටතේ වෙනම පරීක්ෂණයක් පවත්වා ඔහු පොලිස් සේවයෙන් පහ කිරීමට පියවර ගන්නා බවද අජිත් රෝහණ මහතා පැවසීය. පොලිසිය විශාල වශයෙන් අල්ලස් ගැනීම්වල යෙදෙන බවට තොරතුරු ලැබී ඇති හෙයින් අල්ලස් කොමිසම මේ වන විට රට පුරා දැනුවත් කිරීමේ වැඩමුළු පවත්වා පොලීසිය අල්ලස් ගැනීමෙන් වළක්වා ගැනීමට විශාල වැඩ කොටසක් කරගෙන එන බව අල්ලස් හෝ දූෂණ විමර්ශන කොමිසමේ නිලධාරියෙක් කීය.මෙවැනි අල්ලස් ඉල්ලීම් නිසා යම් පුද්ගලයකුගේ හෝ කාන්තාවකගේ හෝ රාජකාරී කටයුත්ත පොලිසිය මඟ හරිමින් සිටියි නම් ඒ පිළිබඳව නොපැකිළිව ප්‍රදේශයේ සහකාර පොලිස් අධිකාරි පොලිස් අධිකාරි හෝ නියෝජ්‍ය පොලිස්පතිවරයා වෙත දැනුම් දෙන ලෙස පොලිස් මාධ්‍ය ප්‍රකාශකවරයා දැනුම් දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n1210042</link>
    <topic>ලොව අඩුම වියදම් සංචාරක ගමනාන්තය ශ්‍රී ලංකාව</topic>
    <author>මහින්ද අලුත්ගෙදර</author>
    <content>ලෝකයේ අඩුම පිරිවැය සහිත සංචාරක ගමනාන්තය සහිත රට වශයෙන් ශ්‍රී ලංකාව නම් කර ඇත.බ්‍රිතාන්‍යයේ පෝස්ට් ඔෆිස් සංචාරක ආයතනය සිදුකළ සමීක්ෂණයක ප්‍රතිඵල අනුව ශ්‍රී ලංකාවට මේ ස්ථානය හිමිව තිබේ.දවසේ ප‍්‍රධාන ආහාර වේලක වියදම මෙන් ම විනිමය අනුපාතය අනුව සංචාරකයන්ට සැලසෙන වාසිය එහිදී සැලකිල්ලට ගෙන තිබෙන බව වාර්තා වෙයි. ඒ අනුව ශී‍්‍ර ලංකාවේ සංචාරක පැකේජය පිරිවැය බි‍්‍රතාන්‍ය පවුම් 43.85 ක් ලෙසට ඇස්තමේන්තු කර ඇත.එවැනි සංචාරක පැකේජයක පිරිවැය බි‍්‍රතාන්‍ය පවුම් 52.37ක් වන වියට්නාමය ලෝකයේ අඩුම පිරිවැය සහිත ගමනාන්ත අතර දෙවන රට ලෙස පෝස්ට් ඔෆිස් සංචාරක ආයතනය සිදුකළ සමීක්ෂණ වාර්තාව මඟින් නම්කර තිබේ.ඊට අමතරව එහි තෙවැනි ස්ථානයට නම් කර ඇත්තේ සංචාරක පැකේජයක පිරිවැය බි‍්‍රතාන්‍ය පවුම් 53.48 ක් වන බාලි දූපතයි. මෙක්සිකෝව 4 වැනි ස්ථානයටද, තායිලන්තය පස්වැනි ස්ථානයටත් නම් කර ඇත.මේ අතර බි‍්‍රතාන්‍යයේ මිරර් සඟරාවෙන් කෙරුණු විචාරයක දැක්වෙන්නේ 2012 වසර ආරම්භයට සාපේක්ෂව ශී‍්‍ර ලංකාවේ ආහාරපාන සහ නිවාඩුවකට සැපයෙන වෙනත් සේවා සඳහා වියදම මේ වනවිට තුන් ගුණයකින් පමණ අඩු වී තිබෙන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n1210043</link>
    <topic>ඇමැති බැසිල්-මුදල් ලේකම් සරසවි ඇදුරු හමුවක් අද</topic>
    <author>නුවන් කොඩිකාර සහ පණ්ඩුක සමරසේකර</author>
    <content>වර්ජනයට එක්ව සිටින විශ්වවිද්‍යාල ආචාර්යවරුන් සමඟ ආර්ථික සංවර්ධන ඇමැති බැසිල් රාජපක්‍ෂ සහ මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහත්වරුන් අද (4) සාකච්ඡාවක් පැවැත්වීමට තීරණය කර ඇත.විශ්වවිද්‍යාල ආචාර්යවරුන්ගේ සංගමය ඊයේ කොළඹ පදනම් ආයතනයේදී පැවැත්වූ රැස්වීමකදී මේ බව අනාවරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n1210044</link>
    <topic>ජාතික අධිවේගි අන්තර්ජාල ප්‍රතිපත්ති පනත් කෙටුම්පත කඩිනමින් අනුමතයට</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ජාතික අධිවේගී අන්තර්ජාල ප්‍රතිපත්ති පනත් කෙටුම්පත කඩිනමින් අමාත්‍ය මණ්ඩල අනුමතය සඳහා ඉදිරිපත් කිරීමට පියවර ගන්නා බව ශ්‍රී ලංකා විදුලි සංදේශ නියාමන කොමිෂන් සභාවේ සභාපති සහ ජනාධිපති ලේකම් ලලිත් වීරතුංග මහතා අවධාරණය කරයි.එය මේ වනවිට සකස් කරමින් පවතින බව පවසන ඒ මහතා මේ සඳහා විශ්ව විද්‍යාල ආචාර්යවරුන් මෙන්ම විදුලි සංදේශ ක්ෂේත්‍රයට සම්බන්ධ ආයතන ප්‍රධානීන් ඇතුළු විශාල පිරිසකගෙන් අදහස් ලබාගෙන තිබෙන බවද එසේම එය ජාතික ප්‍රතිපත්තියන් ලෙස සැකසීමේ අරමුනින් මහජන අදහස් ලබා ගැනීමට වැඩපිළිවෙළක් ක්‍රියාත්මක කරන බවද සඳහන් කරයි.ජනාධිපති ලේකම්වරයා මේ බව සඳහන් කළේ කොළඹදී පැවැත්වෙන ජාත්‍යන්තර විදුලි සංදේශ සංගමයේ විදුලි සංදේශ නියාමකයන් පිළිබඳ ගෝලීය සමුළුව අමතමිනි. මෙහිදී ශ්‍රී ලංකාවේ විදුලි සංදේශ හා තොරතුරු තාක්ෂණ ක්ෂේත්‍රයේ ප්‍රගතිය මෙන්ම ඒ වෙනුවෙන් වත්මන රජය ගෙන තිබෙන වැඩපිළිවෙල ආදී කරුණු රැසක් සම්බන්ධයෙන් දීර්ඝ ලෙස අදහස් පළකළ ජනාධිපති ලේකම්වරයා මෙවැනි කෙටුම්පතක් ශ්‍රී ලංකාවට අතිශයින්ම වැදගත් බවද පෙන්වා දුන්නේය.කොළඹ ඇතුළු නාගරික ජනතාවට පමණක් නොව රටේ සියලු ප්‍රදේශයන්හි ජනතාව වෙත අධිවේගී අන්තර්ජාල සේවා සැපයීමේ අරමුණින් මෙම කෙටුම්පත සකස්කර ඇති බව සඳහන්කළ ලලිත් වීරතුංග මහතා ඒ මඟින් ඈත ප්‍රදේශවල පාසල් දරු දැරියන්ටද අන්තර්ජාලය වෙත ප්‍රවේශ වී දැනුම ලබා ගැනීමට මෙන්ම එය රටේ ආනාගත සංවර්ධනයට දායක කරගත හැකි බවද පෙන්වා දුන්නේය. ජනාධිපති මහින්ද රාජපක්‍ෂ මහතාගේ ප්‍රධානත්වයෙන් කොළඹ දී ආරම්භ වූ 12 වන ජාත්‍යන්තර විදුලි සංදේශ සංගමයේ විදුලි සදේශ නියමකයන් පිළිබඳ ගෝලීය සමුළුව ලබන අද (04) අවසන් වීමට නියමිත අතර ‘ජාලගතකරණ සමාජයක් නියාමනය කළ යුත්තේ ඇයි’ යන්න මෙවර තේමාවයි. මේ අතර ලේකම්වරයා සඳහන් කළේ කොළඹදී පැවැත්වෙන සමුළුව ශ්‍රී ලංකාවේ විදුලි සංදේශ ක්ෂෙත්‍රයේ හෙට දවස වෙනුවෙන් ඉතාම වැදගත්වනු ඇති බවයි.එක්සත් ජාතීන්ගේ තොරතුරු සහ සන්නිවේදන තාක්ෂණ නියෝජිතායතනය වන ජාත්‍යන්තර විදුලි සංදේශ සංගමය මඟින් සංවිධානය කරන මෙම සමුළුව තොරතුරු සහ සන්නිවේදන තාක්ෂණ නියාමකයන් සහ ප්‍රතිපත්ති සම්පාදක ප්‍රජාව එක්රැස් වන විශිෂ්ට සමුළුවක් වන අතර ශ්‍රී ලංකාවේ පැවැත්වෙන සමුළුව සඳහා සාමාජික රටවල් 120කට වැඩි ප්‍රමාණයකින් නියෝජිතයන් 350 දෙනෙක් පමණ සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n1210045</link>
    <topic>‘දිවි නැඟුම’ පළාත් අටෙන්ම සම්මතයි</topic>
    <author>ජයසිරි මුණසිංහ</author>
    <content>“දිවිනැඟුම” පනත් කෙටුම්පත ඊයේ (03) දහවල් වනවිට පළාත් සභා අටේදීම වැඩි ඡන්දයෙන් සම්මත විය.දිවිනැඟුම පනත් කෙටුම්පත පළමුව වැඩි ඡන්දයෙන් සම්මත වූයේ බස්නාහිර පළාත් සභාවෙනි. එහිදී පනතට පක්‍ෂව ඡන්ද 64ක් ලැබිණි. විපක්‍ෂව ලැබුණේ 24කි. වයඹ පළාත් සභාවේදී පනතට පක්‍ෂව ඡන්ද 37ක්ද, විපක්‍ෂව එක් ඡන්දයක් ලැබී වැඩි ඡන්ද 36කින් සම්මත වීම සුවිශේෂී කරුණකි. ඌව පළාත් සභාවේදී පනතට පක්‍ෂව ඡන්ද 23ක්ද විපක්‍ෂව ඡන්ද 6ක්ද ලැබිණි. දකුණු පළාත් සභාවේදී දිවිනැගුම පනතට ඡන්ද 36ක් පක්‍ෂව ද ඡන්ද 15ක්ද ලැබී තිබුණි. නැඟෙනහිරින් පනතට පක්‍ෂව ඡන්ද 21 ක් ද විපක්‍ෂව ඡන්ද 15ක්ද ලැබිණි.මධ්‍යම පළාතින් ද දිවිනැඟුම පනත සම්මත වූයේ වැඩි ඡන්ද 19කිනි. එහිදී පනතට පක්‍ෂව ඡන්ද 36ක්ද විපක්‍ෂව ඡන්ද 17ක් ද ලැබී තිබුණි.සබරගමුව පළාත් සභාවේ දිවි නැඟුම පනතට පක්‍ෂව ඡන්ද 27ක් ද විපක්‍ෂව ඡන්ද 12ක් ලැබිණි. වැඩි ඡන්ද 15කින් පනත සම්මත විය.මේ අන්දමට පළාත් සභා අටේම දිවිනැඟුම පනත වැඩි ඡන්දයෙන් සම්මත වීම රටේ මහජනතාව ලැබූ සුවිශාල ජයග්‍රහණයකැයි දේශපාලන විචාරකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n1210046</link>
    <topic>උතුර-නැ‍ඟෙනහිර නිවාස 50,000 ව්‍යාපෘතියේ දෙවැනි අදියර ඇරැඹේ</topic>
    <author>මහින්ද අලුත්ගෙදර</author>
    <content>උතුරු නැඟෙනහිර ජනතාවගේ අවශ්‍යතාව වෙනුවෙන් ඇමෙරිකානු ඩොලර් මිලියන 270 ක (රුපියල් කෝටි 3510) ඉන්දියා රජයේ ආධාර මත ක්‍රියාත්මක කෙරෙන නිවාස 50,000 ව්‍යාපෘතියේ දෙවන අදියර නිල වශයෙන් ආරම්භ වෙයි.ඒ ඒ ප්‍රදේශයන්හි අවතැන්වූ ජනතාව වෙනුවෙන් මේ නිවාස ඉදි කෙරෙන අතර ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් එහි දෙවැනි අදියරේ ඉදිකිරීම් කටයුතු මන්නාරම, මුලතිව් සහ යාපනය යන දිස්ත්‍රික්කයන්හිදී ආරම්භ කෙ‍රිණි.දෙවන අදියර යටතේ නිවාස 43000 ක් ඉදිකෙරෙන අතර මේ අදියරේ ඉදිකිරීම් කටයුතු මහත්මා ගාන්ධිතුමන්ගේ 143 වන ජන්ම සංවත්සරය වෙනුවෙන් සංවිධානය කර තිබුණි. 2010 වසරේ ජුනි මාසයේදී ඉන්දියාවේ නිල සංචාරයක නිරතවූ ශ්‍රී ලංකා ජනාධිපති මහින්ද රාජපක්‍ෂ මහතා විසින් ඉන්දියානු අගමැති ආචාර්ය මන්මෝහන් සිං මහතාගන් කළ ඉල්ලීමකට අනුව නිවාස 50,000 ව්‍යාපෘතිය ආරම්භ කිරීමට පියවර ගෙන ඇතැයි ආර්ථික සංවර්ධන අමාත්‍යාංශය පවසයි.මන්නාරම දිස්ත්‍රික්කයේ පෙරියමඩු මහා විද්‍යාලයේදීත්, මුලතිව් දිස්ත්‍රික්කයේ පාලි නගර මහා විද්‍යාලයේදී සහ යාපනය දිස්ත්‍රික්කයේ එලුතුමඩුවල් මහා විද්‍යාලයේදී මෙම උත්සව පැවැති අතර එහිදී නිවාස ප්‍රතිලාභින්ට සහතික පත් පිරිනැමීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් සිදුවිණි.ලෝකයේ විමුක්තිවාදීන්ට අවිහිංසාවාදයෙන් ඉල්ලීම් ලබා ගැනීමට ඉගැන්වූ මෙන්ම අවිහිංසාවාදයෙන් හිරු නොබසින මහා අධිරාජ්‍ය මෙල්ල කිරීමට හැකිවූ මහත්මා ගාන්ධි වැනි භාරතයේ උපත ලද ශ්‍රේෂ්ඨ පුද්ගලයකුගේ ජන්ම සංවත්සරය යෙදී ඇති දිනයක උතුරේ අවිහිංසක ජනතාවට නිවාස ලබාදීම සුවිශේෂී කටයුත්තක් යැයි මෙහිදී අදහස් දැක්වූ ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේය.මේ ජනතාව නැවත පදිංචි කිරීම ආරම්භ කළේ සෑම බිම් අඟලක්ම පරීක්‍ෂා කරමින් ඒ භූමිය තුළ වළලා තිබූ බිම් බෝම්බ ඉවත් කිරීමෙන් පසුව සහ ඉන් පසු ඔවුන්ට අවශ්‍ය මාර්ග, ජලය, සනීපාරක්‍ෂක පහසුකම් ආදී සියලුම යටිතල පහසුකම් ලබාදීමෙන් අනතුරව බව සඳහන් කළ ඇමැතිවරයා ඒ සඳහා ශ්‍රී ලංකා රජය මඟින් විශාල මුදලක් වැය කළ බවත් එසේ පදිංචි කරනු ලැබූ ජනතාගේ ජීවනෝපාය සංවර්ධනය කිරීම සඳහා කෘෂිකර්ම, වාරි කර්මාන්තය, පශු සම්පත් වැනි අදාළ ව්‍යපෘති ක්‍රියාත්මක කිරීම සඳහාද රජය ක්‍රියාකළ අතර ඒ සඳහා විශාල මුදලක් වැය කිරීමට සිදුවූ බවද පෙන්වා දුන්නේය.මේ වන විට නැවත පදිංචි කිරීමට හැකිවී ඇත්තේ යුද්ධයෙන් අවතැන්වූ පුද්ගලයන් ලක්‍ෂ තුනකට අධික සංඛ්‍යාවක් වුවද තවත් විශාල සංඛ්‍යාවක් පදිංචි කිරීමට ඇති බව ප්‍රකාශ කළ ඇමැතිවරයා ඒ සියලු දෙනාම නැවත පදිංචි කරන බවත් ඔවුන්ට අවශ්‍ය නිවාස ඇතුළු සියලුම පහසුකම් ලබාදීමට ජනාධිපති මහින්ද රාජපක්‍ෂ මහතාගේ රජය වෙනුවෙන් සහතික වන බවත් කියා සිටියේය.මේ අවස්ථාවට එක්වූ ශ්‍රී ලංකාවේ ඉන්දීය මහ කොමසාරිස් අශෝක් කේ කාන්ත මහතා ප්‍රකාශ කළේ දෙවන අදියර යටතේ ආරම්භ කළ නිවාස 43,000 වසර තුනන් ඇතුළත් සාදා නිම කරන බවත් පළමු වසර තුළ ඉන් නිවාස 9000 ක් ඉතා කඩිනමින් සාදා නිම කරන බවත්ය.උතුරු ප්‍රදේශයට නිවාස 40,000 ක් සහ නැඟෙනහිර ප්‍රදේශයට නිවාස 3000 ක් වශයෙන් අලුතින් ඉදිකිරීම සඳහා නිවාස 38,000 ක් සහ ප්‍රතිසංස්කරණය කිරීම සඳහා නිවාස 5,000 ක් මෙම ව්‍යපෘතියට ඇතුළත් බව ප්‍රකාශ කළ ඒ මහතා අත්තිවාරම දැමීම, බිත්ති බැදීම, වහළ සැකසීම සහ නිවස සම්පූර්ණ කිරීම යන අදියරයන් යටතේ ප්‍රතිලාභින්ට මුදල් ලබා දෙන බවද සඳහන් කළේය.පළමු නියාමක ව්‍යපෘතිය යටතේ නිවාස 1000 ක් 2011 වසරේ අප්‍රේල් මස ජනතා අයිතියට පවරණ ලදී. කිලිනොච්චිය සහ මුලතිච් යන දිස්ත්‍රික්කයන්ට නිවාස 250 බැඟින් ද වවුනියාව සහ මන්නාරම යන දිස්ත්‍රික්කයන්ට නිවාස 175 බැඟින්ද යාපනය දිස්ත්‍රිකයන්ට නිවාස 150 ක්ද ඊට අයත් විය. මේ සම්පූර්ණ ව්‍යාපෘතිය සඳහා වැය වෙතැයි ඇස්තමේන්තු කර ඇති මුළු මුදල ඇමෙරිකානු ඩොලර් මිලියන 270 කි.ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, වාණිජ හා කර්මාන්ත කටයුතු ඇමැති රිෂාඩ් බදියුදීන්, සාම්ප්‍රදායික කර්මාන්ත හා කුඩා ව්‍යවසාය සංවර්ධනන ඇමැති ඩග්ලස් දේවානන්ද මහත්වරු ඇතුළු පිරිසක් මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n1210047</link>
    <topic>මිස් කෝල්වලින් ජිවිත මිස් කරගන්නා වැඩි දෙනා ගැහැනු ළමයි</topic>
    <author>සන්ධ්‍යා කරුණාරත්න</author>
    <content>ගැහැනු දරුවන් අතවරවලට ලක්වීමට බහුලව බලපා ඇත්තේ ජංගම දුරකතනය සහ අන්තර්ජාලය බව සෞඛ්‍ය අමාත්‍යාංශය කළ සමීක්ෂණයකින් හෙළි වී ඇත. සෞඛ්‍ය අමාත්‍යාංශයේ පවුල් සෞඛ්‍ය කාර්යාංශය හා එක්සත් ජාතීන්ගේ සංවර්ධන අරමුදල එක්ව කළ සමීක්ෂණයකදී මේ බව හෙළි වී තිබේ.අතවරවලට ලක්වූ ගැහැනු දරුවන්ගෙන් සියයට 70ක්ම එම තත්ත්වයට පත්ව ඇත්තේ ජංගම දුරකථන මඟින් ලැබුණු වැරදි ඇමතුම් (මිස් කෝල්) මඟින් බව මේ සමීක්ෂණයෙන් අනාවරණය වී ඇත.වැරදි අංකයකින් ලැබුණු මිස් කෝල් එකක් මඟින් ගොඩනඟා ගත් අනියම් සම්බන්ධතා ඔස්සේ ගැහැණු දරුවන් අතවරවලට ලක්ව තිබේ. එසේ ගොඩනඟා ගත් බොහෝ සම්බන්ධතා විවාහක පිරිමින් සමඟ බව ද මේ සමීක්ෂණයෙන් හෙළිව තිබේ.විශේෂයෙන්ම අනුරාධපුරය, මඩකලපුව ප්‍රදේශවල ගැහැණු දරුවන් මේ තත්ත්වයට වැඩිපුරම ගොදුරුව ඇති බවත් දිස්ත්‍රික්ක තුනක් ඇසුරෙන් මේ සමීක්ෂණය සිදු කළ බවත් සෞඛ්‍ය අමාත්‍යාංශය ප්‍රකාශ කරයි‍.දරුවකුට ජංගම දුරකථනයක් ලබාදෙන විට එමඟින් දරුවා කුමක් කරන්නේද යන්න පිළිබඳ දෙමාපියන් විමසිලිමත් විය යුතු බවත් ජංගම දුරකථනය හා අන්තර්ජාලය දරුවන් භාවිතා කරන ආකාරය පිළිබඳ විමසිලිමත් විය යුතු බවත් අමාත්‍යාංශය දෙමාපියන්ට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n1210048</link>
    <topic>ජනාධිපතිතුමා විශ්වාසයි: අපි මස් රාත්තලම ඉල්ලන්නේ නෑ</topic>
    <author>අනුර ප්‍රේමලාල්</author>
    <content>අපි මස් රාත්තලම ඉල්ලන්න සූදානම් නැහැ. ජනාධිපතිතුමාගේ උපදෙසින් යම් වැඩපිළිවෙළක් සකස්කොට කරන ඕනෑම සාකච්ඡාවකට ඉදිරිපත්වීමට සූදානම්. එතුමා අපට විශ්වාසයි යැයි ආචාර්යවරුන්ගේ වෘත්තීය සමිති සම්මේලනයේ සභාපති ආචාර්ය නිර්මාල් රංජිත් දේවසිරි ප්‍රකාශ කරයි.ඒ මහතා මේ බව සඳහන් කෙළේ ලංකා වෙළඳ කාර්මික සහ පොදු කම්කරු සංගම් (සි.එම්.යූ.) ප්‍රධාන කාර්යාලයේ ඊයේ (3) පැවැති මාධ්‍ය හමුවකට එක්වෙමිනි.එම සංගමයේ ප්‍රධාන ලේකම් බාලාතම්පො මහතා ආචාර්යවරුන්ගේ වෘත්තීය සමිති සම්මේලනයට රුපියල් ලක්ෂ පහක ආධාරයක් ලබාදීම නිමිත්තෙන් මේ මාධ්‍ය හමුව පැවැත්විණි. මෙහිදී වැඩිදුරටත් කථාකළ ආචාර්ය දේවසිරි මහතා අපි කිසි දිනෙක දැඩි ස්ථාවරයක නොසිටි අතර අප විසින් ඉල්ලා සිටින ඉල්ලීම් සියල්ල දිය යුතුයි යන්න ස්ථාවරයේද නැති බව පැවසීය.සාකච්ඡාවක් සඳහා අපි කිසිදු කොන්දේසියක් නොදමන අතර පිට පළාත්වල සිටින ආචාර්යවරුන් ගෙන්වා ගැනීම සඳහා යම් කාලයක් ඉල්ලා සිටීම පමණක් සිදු කර ඇතැයි පෙන්වා දුන්නේ ය.අපට කිසිදු වෙනත් ආධාරයක් නොමැති අතර මාස තුනක් තිස්සේ අපි ගෙන යන සටන සඳහා බාලතම්පො මහතා අපටත් වඩා අඩු වැටුප් ගන්නා සේවකයන්ගෙන් ලබා ගත් මුදල් මෙසේ පරිත්‍යාග කිරීම පිළිබඳ ස්තූති කරන බව කීවේ ය.රජයේ සුළු පිරිසක් මේ ගැටලුව වෙනත් පැත්තකට තල්ලු කරන් ගියත් ජනාධිපති මහින්ද රාජපක්ෂ මහතාගේ උපදෙස් අනුව සැකසුනු යම් වැඩපිළිවෙළක් මත සාකච්ඡාවක් ආරම්භ කළොත් මේ ගැටලුව විසඳෙයි යන අරමුණින් සාකච්ඡාවට ඉදිරිපත් වන බව ඒ මහතා අවධාරණය කළේ ය.බාලතම්පො මහතා පෙන්වා දුන්නේ මේ ගැටලුව විසඳා ගැනීමට ජනාධිපති මහින්ද රාජපක්ෂ මහතාගේ අනුග්‍රහයක් ලැබෙනවා නම් යහපත් බව යි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n1210049</link>
    <topic>පීඨ රැසක ආචාර්යවරුවර්ජනයෙන් ඉවත් වෙති</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල රැසක විවිධ පීඨවල ආචාර්යවරුන් මේ වන විට වැඩවර්ජනයෙන් ඉවත් විමට තීරණය කර තිබේ.රුහුණු විශ්වවිද්‍යාලයේ වර්ජනයට එක්ව සිටි වෛද්‍ය පීඨයේ ආචාර්යවරු ද කොළඹ විශ්වවිද්‍යාලයේ පීඨ රැසක ආචාර්යවරු ද මේ ද මේ වන විට වර්ජනයෙන් ඉවත් වී සිටිති.මීට අමතරව ශ්‍රී ජයවර්ධනපුර, පේරාදෙණිය, කැලණිය විශ්වවිද්‍යාලවල පීඨ රැසක ආචාර්යවරුන් ද වැඩ වර්ජනයෙන් ඉවත් වීමට සාකච්ඡා කරමින් සිටින බව පැවසේ.විශ්වවිද්‍යාල ආචාර්යවරුන්ගේ වෘත්තීය සමිති සම්මේලනය  ආරම්භ කර තිබෙන වැඩවර්ජනයෙන් ඉවත් වී අධ්‍යයන කටයුතු වලට සහභාගී වන බවට රුහුණු විශ්වවිද්‍යාලයේ වෛද්‍ය පීඨයේ ආචාර්යවරුන් තමන්ට දැනුම් දුන් බව උපකුලපති මහාචාර්ය සුසිරිත් මෙන්ඩිස් මහතා "දිනමිණ"ට පැවසීය. ඒ අනුව එම ආචාර්යවරුන් ඉකුත් 2 දා සිට වෛද්‍ය පීඨයේ අධ්‍යයන කටයුතු සඳහා එක්ව සිටින බවත් උපකුලපතිවරයා කීවේය.සේවයට වාර්තා කර ඇති ආචාර්යවරුන්ට උසස් අධ්‍යාපන ඇමැති එස්.බී.දිසානායක මහතා පොරොන්දු වී තිබෙන පරිදි වර්ජනයේ නිරත මාස තුනෙහි හිඟ වැටුප් ගෙවීමට කටයුතු කරන බව ද හෙතෙම ප්‍රකාශ කළේය.‍කොළඹ විශ්වවිද්‍යාලයේ පීඨ රැසක ආචාර්යවරුන් ද මේ වන විට වැඩවර්ජනය අත්හැර අධ්‍යයන කටයුතුවලට එක්ව සිටින නිසා එම පීඨවල අධ්‍යාපන කටයුතු ආරම්භ කර තිබෙන බව උපකුලපතිනි මහාචාර්ය ක්‍ෂණිකා හිරිඹුරේගම මහත්මිය ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n12100410</link>
    <topic>ගැහැනුදරුවන්ටත්ජගත් දිනයක්</topic>
    <author>සන්ධ්‍යා කරුණාරත්න</author>
    <content>ගැහැනු දරුවන් සඳහා ජගත් දිනයක් ප්‍රකාශයට පත් කිරීමට එක්සත් ජාතීන්ගේ සංවිධානය තීරණය කර තිබේ.ලෝකයේ ප්‍රථමවරට ප්‍රකාශයට පත් කළ ගැහැණු දරුවන් සඳහා වූ දිනය මේ මස 11 වැනිදාට යෙදී ඇති බව සෞඛ්‍ය අමාත්‍යාංශය ප්‍රකාශ කරයි. "ඔබ අපේ දියණියයි" ප්‍රථම ලෝක ගැහැණු දරුවන්ගේ දිනයේ තේමාව වේ.එක්සත් ජාතීන‍්ගේ කොමිසමේ 55 වැනි සැසිවාරයේදී ඉදිරිපත් කළ යෝජනාවට අනුව මේ ජගත් දිනය ප්‍රකාශයට පත්කිරීමට තීරණය කර තිබේ.ලෝක ජනගහනයෙන් මිලියන 130ක් පාසල් යන යොවුන් වියේ පසුවන දරුවන් වන අතර ඔවුන්ගෙන් සියයට 70ක්ම ගැහැණු දරුවන් ය.ගැහැණු දරුවන් පිළිබඳ දැනට වඩා වැඩි අවධානයක් හැම රටක්ම යොමු කළ යුතු බව එක්සත් ජාතීන්ගේ කොමිසමේ අදහස වී ඇත. අධ්‍යාපනය, සෞඛ්‍ය, පෝෂණය, දරිද්‍රතාව, භාෂාව, ආගම, ජාතිකත්වය, වාර්ගිකත්වය, වර්ණය, පවුල් ඒකකය, මාපිය සෙනෙහස, සමාජමය රැකවරණය, ලිංගිකත්වය, මාතෘත්වය, ක්‍රීඩාව හා නවීන තාක්ෂණය යනාදී කරුණු ගැහැණු දරුවන් මුහුණදෙන ප්‍රබල ගැටලු බවට පත්ව තිබේ.ළමා සංවර්ධන හා කාන්තා කටයුතු අමාත්‍යාංශ‍යේ උපදෙස් පරිදි සෞඛ්‍ය අමාත්‍යාංශය ගැහැණු දරුවන්ට බලපාන සෞඛ්‍ය, පෝෂණය, ලිංගිකත්වය හා මාතෘත්වය යන අංශ කෙරෙහි වැඩි අවධානයක් යොමු කරමින් කටයුතු කළ යුතු බව සෞඛ්‍ය ඇමැති මෛත්‍රීපාල සිරිසේන මහතා පවසයි. මෙරට ක්‍රියාත්මක කරන වැඩසටහන් පිළිබඳ සෞඛ්‍ය අතිරේක ලේකම් (මහජන සෞඛ්‍ය) වෛද්‍ය සුජාතා සේනාරත්න මහත්මියගේ ප්‍රධානත්වයෙන් සාකච්ඡාවක් ද පෙරේදා (02) පැවැත්විණි.රට පුරා පිහිටි සෑම සෞඛ්‍ය වෛද්‍ය නිලධාරි කොට්ඨාසයක්ම ආවරණය වන පරිදි එක් පාසලක් තෝරාගෙන එම පාසල්වල ගැහැණු දරුවන්‍ට පවතින ගැටලු හා ඒවාට මුහුණදෙන ආකාරය ගැන වැඩපිළිවෙළක් ආරම්භ කිරීමට පියවර ගෙන තිබේ.සෞඛ්‍ය ඇමැති ප්‍රධානත්වයෙන් කොළඹ සිරිමාවෝ බණ්ඩාරනායක විද්‍යාලයේදී ප්‍රධාන වැඩසටහන පවත්වන අතර එවැනි වැඩසටහන් 324ක් රට පුරා පැවැත්වීමට ද කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n12100411</link>
    <topic>ඉඹුල්ගොඩ දී මියගිය තරුණයන්ගේමරණ පරීක්‍ෂණ දෙවැනි වරටත්</topic>
    <author>ගම්පහ සංචාරක – නිමල් ජයසිංහ ගම්පහ මධ්‍යම සමූහ – ඔලිවර් පෙරේරා</author>
    <content>ඉඹුල්ගොඩ දී පසුගිය 27 දින යතුරුපැදිය විදුලි කණුවක හැපී මිය ගිය විශ්වවිද්‍යාල සිසුන් දෙදෙනා පිළිබඳ මහේස්ත්‍රාත් පරීක්‍ෂණ දෙවන වතාවටත් ඊයේ (3)) ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය ඉදිරියේ සාක්‍ෂි විමසීම සිදු කළාය.එහිදී සිද්ධියට සම්බන්ධ 3 වන හතරවන සාක්‍ෂිකරුවන් ගෙන් සාක්‍ෂි විමසීම සිදු කළ අතර වැඩිදුර සාක්‍ෂි විමසීම ඔක්තෝබර් 8 දින දක්වා කල් තබන ලදී.මෙදින සාක්‍ෂි ලබා දුන්නේ කැලණිය විශ්වවිද්‍යාලයේ නිලාන් ප්‍රනාන්දු සහ එම විශ්වවිද්‍යාලයේ සේවය කරන ඇස්. පී. ආර්. නෝමන් ජයතිස්ස නැමැත්තෙකි. මෙම අනතුරින් මිය ගොස් තිබුණේ කොළඹ මෝදර අලුත් මාවතේ පදිංචි එච්. ඒ. සිසිත ප්‍රියංකර සිල්වා (22) සහ ඊ. එච්. ජනක බණ්ඩාර (24) මාතලේ පදිංචි අයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=n12100412</link>
    <topic>ද්විතීයික පාසල්වලට රූපවාහිනී යන්ත්‍ර</topic>
    <author>නිහාල් ජයවර්ධන</author>
    <content>ද්විතියික පාසල් දහයක් නඟා සිටුවීමේ ජාතික වැඩසටහන යටතේ මධ්‍යම පළාතේ පාසල් 121 ක් සඳහා රූපවාහිනි යන්ත්‍ර බෙදාදීම අද (4) පෙරවරු 09.00 ට අධ්‍යාපන ඇමති බන්දුල ගුණවර්ධන මහතාගේ ප්‍රධානත්වයෙන් මහනුවර මහාමායා බාලිකා විදුහල් ශ්‍රවණාගාරයේ දී සිදු කෙරේ. “නැණස” රූපවාහිනි වැඩසටහනට අදාලව ඩයලොග් ආයතනය මේ සඳහා අනුග්‍රහය දක්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=r1210041</link>
    <topic>කැනඩාවේ රැකියා දෙන මුවාවෙන් එකොළොස් ලක්ෂයක් වංචා කරලා</topic>
    <author>පාණදුර සමූහ කපිල සෝමරත්න</author>
    <content>කැනඩාවේ රැකියා ජාවාරමකට සම්බන්ධ රාජ්‍ය නොවන සංවිධානයක් පවත්වාගෙන යමින් තරුණයන්ගෙන් මුදල් වංචාකළ බවට සැකකරන එම සංවිධානයේ විධායකයකු පාණදුර මහේස්ත්‍රාත් ආර්. එස්. ඒ. දිසානායක මහතා විසින් ලබන මස 11 දක්වා රක්‍ෂිත බන්ධනාගාරගත කරන ලදී.බෙලිඅත්තේ පදිංචි ඔහු තම කාර්යාලය පවත්වාගෙන ගොස් ඇත්තේ රත්මලාන ප්‍රදේශයේ යැයි පොලිසිය අධිකරණයට පැවසීය.පාණදුර පොලිසියේ විශේෂ අපරාධ සහ වංචා විමර්ශන අංශයේ පොලිස් නිලධාරීන් විසින් අත්අඩංගුවට ගෙන අධිකරණයට 27.09.12 දින ඉදිරිපත් කළේ කැනඩාවේ රැකියාවකට යන බවට පොරොන්දු දී ගිවිසුමක් අස්සන් කර රුපියල් එකොළොස් ලක්‍ෂ හත්දහසක මුදලක් වංචා කිරීම ගැනය.පැමිණිලිකාරිය ද අධිකරණයට නීතිඥවරයකු මඟින් පැමිණ කරුණු කියා සිටියාය.ප්‍රදීප් කුමාර අබේවික්‍රම නැමැති මෙම සැකකරුට එරෙහිව නඩු මොරටුව සහ ගල්කිස්ස අධිකරණවල විභාග වෙමින් පවතී. කැනඩාවේ රැකියා ලබාදෙන බවට පොරොන්දුවී ඔහු මුදල් වංචා කිරීම ගැන මෙම නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=r1210042</link>
    <topic>බිරිය විදේශ ගතව සිටි‍යදී සමියා තරුණියක සහ හාදවෙලා:</topic>
    <author>කොච්චිකඩේ විශේෂඩී. මිහිදුකුල</author>
    <content>කෙස්වැටි අල්ලාගෙන එක් පුරුෂයකු බෙදාගැනීම සඳහා මීගමුව පොලිසිය ඉදිරිපිට කලහකාරී ලෙස හැසිරෙමින් දබරකරගත්තේ යැයි කියන සිද්ධියක් සම්බන්ධයෙන් චෝදනා ලැබ සිටි කාන්තාවන් දෙදෙනකු අගෝස්තු 4 දක්වා රක්‍ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.කාන්තාවන් දෙදෙනාගෙන් එක් අයකු එම පුරුෂයාගේ නීත්‍යානුකූල බිරිය වන අතර ඇය කොච්චිකඩේ පදිංචිකාරියකි. එක්දරු මවක් වන ඇය දැනට ගැබිනියකි. අනෙක් තැනැත්තිය අනුරාධපුර ප්‍රදේශයේ පදිංචිව සිට පැමිණ කටුනායක නිදහස් වෙළෙඳ කලාපයේ රැකියාව කරන්නීය.පුරුෂයාගේ විවාහක බිරිය විදේශ රැකියාවකට ගොස් සිටියාය. ඒ කාලය තුළ මේ තැනැත්තා කටුනායක ඇඟළුම් සේවිකාව සමඟ අනියම් ඇසුරක් පවත්වා තිබේ. විවාහක බිරිය විදේශගතව සිට පැමිණි පසු පුරුෂයා ඇඟළුම් සේවිකාව සමඟ තිබූ ඇසුර නවතා ඇත. එහෙත් එම කාන්තාව මේ තැනැත්තා සොයා නිතරම ඒමට පටන්ගෙන තිබුණි. මෙය කරදරයක් කොට සැලකූ පුරුෂයා ඇයට පහරදී ඇත.කොච්චිකඩේ පොලිසිය ඔහුට එරෙහිව මීගමුව මහේස්ත්‍රාත් අධිකරණයේ පැමිණිල්ලක් ගොනුකර තිබේ. එම නඩුවට පෙනීසිටීමට දෙපාර්ශ්වයේම අය පැමිණ ඇත.නඩු කටයුත්ත නිමාකොට නිවෙස් බලා යමින් සිටියදී දෙපාර්ශවය අතර මෙම ගැටුම හටගෙන තිබේ.විවාහක බිරිය හා පුරුෂයා පැමිණ ඇති වාහනයට පුරුෂයා සමඟ අනියම් ඇසුර පැවැත්වූ කාන්තාව පහරදී අලාභ සිදුකළ බවට විවාහක බිරිය පොලිසියට පැමිණිලි කළ අතර අනියම් බිරිය පොලිසියට කළ පැමිණිල්ලේ සඳහන් වූයේ ඇගේ ජංගම දුරකථනය උදුරාගෙන පොළොවේ ගසා දැමූ බවය. දෙදෙනාම එකින් එකා ගුටිබැට හුවමාරු කරගත් බව පොලිසියේදී පිළිගත්හ.මීගමුව පොලිසියේ උප පොලිස් පරීක්‍ෂක රංජිත් පේ‍්‍රමසිරි මහතා සැකකාරියන් දෙදෙනා අධිකරණයට ඉදිරිපත් කර තොරතුරු වාර්තා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=r1210043</link>
    <topic>‘දැයට ජවය’ අධ්‍යාපන වෙළෙඳ ප්‍රදර්ශනයයක්කල අනුර මහා විද්‍යාලයේ දී</topic>
    <author>ගම්පහ සංචාරක නිමල් ජයසිංහ</author>
    <content>ජනාධිපතිතුමන් සෑම වසරකම අයවැය යෝජනා තුළින් ද දරුවන්ගේ අධ්‍යාපනය නංවාලීමට විශාල මුදලක් ප්‍රතිපාදන වෙන්කර දෙන බවත් පාසල් දරුවන්ගේ දක්ෂතා නංවාලීමට නොයෙකුත් අයුරින් ආධාර ලබාදෙන බවත් දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා පැවසීය.ඒ මහතා එසේ පැවසුවේ යක්කල අනුර මධ්‍ය මහා විද්‍යාලයීය ආදි ශිෂ්‍ය සංගමයේ මෙහෙයවීමෙන් එම පාසලේ ආරම්භ කළ “දැයට ජවය” අධ්‍යාපන කර්මාන්ත සහ වෙළෙඳ ප්‍රදර්ශනය විවෘත කිරීමේ උත්සවයට ප්‍රධාන අමුත්තා වශයෙන් සහභාගි වෙමිනි. යක්කල අනුර මධ්‍ය මහා විද්‍යාල භූමියේ දී මේ ප්‍රදර්ශනය පැවැත්විණි.ප්‍රදර්ශනය දේශීය වෛද්‍ය කෘෂිකර්ම සහ කර්මාන්ත, ජනමාධ්‍ය සහ රණවිරු කලා සහ සාහිත්‍ය වශයෙන් ප්‍රධාන තේමා හතරකින් සමන්විතව සකසා තිබිණි.නියෝජ්‍ය ඇමැති පණ්ඩු බණ්ඩාරනායක මහතා මෙසේ ද පැවසීය.ව්‍යවසායකත්ව සංවර්ධනය යන දැක්ම තුළින් ආරම්භ මෙම “දැයට ජවය” ප්‍රදර්ශනය සඳහා දායක වූ විදුහලේ ආදි ශිෂ්‍ය සංගමයට ද, ව්‍යවසාය සංවර්ධන පදනම ඇතුළු පාසල නඟාසිටුවීමේ කමිටුව, විද්‍යාලයීය ආචාර්ය මණ්ඩලය ඇතුළු ශිෂ්‍යයන්ට ද ස්තුතිය පුද කරනවා.බස්නාහිර පළාත් සභාවේ සභාපති සුනිල් විජේරත්න මහතා:-මධ්‍යම රජය අධ්‍යාපනය වෙනුවෙන් ප්‍රතිපාදන වෙන් කරන්නාසේ බස්නාහිර පළාත් සභාව ද ගම්පහ දිස්ත්‍රික්කයේ පාසල් සංවර්ධනයට, අධ්‍යාපනය නංවාලීමට ප්‍රතිපාදන වෙන්කර ඇතැයිද, විශේෂයෙන් දිස්ත්‍රික් නායක ආර්ථික සංවර්ධන ඇමැති බැසිල් රාජපක්ෂ මහතා පාසල් සංවර්ධනයට ප්‍රතිපාදන ලබාදී ඇති බවද පැවසීය.රජයෙන් කෙරෙනතුරු බලා නොසිට ඇතැම් පාසල්වල සංවර්ධන සමිති, ආදි ශිෂ්‍ය සංගම් තම පාසල්වල සංවර්ධනයට නොයෙකුත් අයුරින් දායක වීම අගේ කරන බවද පැවසීය.ගම්පහ පුරපති එරංග සේනානායක මහතා ද කතා කළේය. විදුහල්පති පී. ඩී. ඒ. කුලතුංග මහතා ස්තුති කතාව කළ අතර මෙම අවස්ථාවට ගම්පහ පාසල් කිහිපයකම විදුහල්පතිවරුන් සහ වීරඟුල පොලිස් ස්ථානාධිපතිතුමන් ඇතුළු පොලිස් නිලධාරීන්, හමුදා නිලධාරීන් ද සහභාගි වී සිටියහ. අනුග්‍රහ දක්වන ප්‍රාදේශීය සංවර්ධන බැංකුවේ ජ්‍යෙෂ්ඨ නිලධාරීහු ද එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=r1210044</link>
    <topic>ව්‍යාපාරික කතක් ලක්ෂ 9ක භාණ්ඩ මිලට ගෙනමුදල් වෙනුවට අගරු චෙක්පත් නිකුත් කරලා</topic>
    <author>කොච්චිකඩේ විශේෂ ඩී. මිහිදුකුල</author>
    <content>ව්‍යාපාර ස්ථානයකින් විවිධ භාණ්ඩ මිලදී ගෙන ඒ සඳහා ගෙවිය යුතු මුදල් වෙනුවට අගරු චෙක්පත් දුන්නේ යැයි කියන සිද්ධියක් සම්බන්ධයෙන් චෝදනා ලැබ සිටි කාන්තාවක් රක්‍ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේය.කොස්වත්ත ප්‍රදේශයේ පදිංචි සුරේඛා පුෂ්පකුමාරි මේ සිද්ධියේ පැමිණිලිකාරිය වේ. සැකකාරිය හා පැමිණිලිකාරිය ව්‍යාපාරික මිතුරන්ය.රු. 650000ක් වටිනා ආහාරපාන ඇතුළු විවිධ භාණ්ඩද, නැවත ගනු දෙනුවක් වශයෙන් රු. 25000ක්ද සැකකාරිය ලබාගෙන ගෙවිය යුතු ලක්ෂ 9 වෙනුවට වරින්වර දී ඇති චෙක්පත් අක්‍රීය ගිණුම් වලින් දුන් අගරු චෙක්පත් බව පැමිණිල්ලේ සඳහන්ය.මේ මුදල් ලබාගෙන ඇත්තේ සීයට පහළොවක පොලියට බවත් එයින් කොටසක් ඇය ගෙවා ඇති බවත් සැකකාරිය පොලිසියට ප්‍රකාශ කර තිබුණි. පෑලියගොඩ පොලිසියේ විශේෂ විමර්ශන ඒකකයේ පොලිස් සැරයන් හේරත් මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=r1210045</link>
    <topic>බිරිය සහ දරුවන් මගුල් ගෙදර සිටියදී සැමියා සූර්පිට වාහනයෙන් තනියම ගෙදර ගිහින්</topic>
    <author>මිනුවන්ගොඩ සමූහ සිරිසේන අත්තනායක</author>
    <content>ඥාතියකුගේ මංගල උත්සවයකට දරු තිදෙනා සහ බිරිය සමඟ සහභාගි වූ පුද්ගලයකුට බිරියත් දරු තිදෙනාත් මංගල සාදයේ තබා සිය වාහනයෙන් පැමිණෙද්දී අනතුරකට මුහුණ දී පොලිස් අත්අඩංගුවට පත්වීමේ සිද්ධියක් මිනුවන්ගොඩින් වාර්තා වේ.සිද්ධිය මෙසේය. ඔහු දයානන්ද නමින් හඳුන්වමු. දයානන්ද සිය බිරිය හා දියණියන් සමඟ ඥාතියකුගේ මංගල සාදයකට සහභාගි වූයේ තමන්ගේ වාහනයෙනි.මංගල සාදයේදී හොඳ හැටි මධුවිත තොලගාද්දී ඔහුට උන්හිටි තැන් අමතක විය.මංගල සාදය නිමා වන්නටත් පෙර ඔහු පිටවූයේ දරුවන් හා බිරියද අමතක කරමිණි. බමන ගතිය නිසා වාහනය පාලනය කරගත නොහැකිව පාපැදි කරුවකු වාහනයේ හැපි අනතුරට ලක්විය.රාජකාරියේ යෙදී සිටි පොලිස් නිලධාරියකු ඔහුව අත් අඩංගුවට ගෙන පොලිසියේ රඳවා ගනු ලැබිය. මංගල සාදයේ සිටි බිරිය හා දරුවන් සැමියා ආ ගිය අතක් නොමැති වීම නිසා කලබලවී පොලිසියට පැමිණියේ ඔහු ගැන පැමිණිල්ලක් කිරීමටය. වාහනය පොලිසියේ තිබෙනු දැක විමසීමේදී සැමියා පිළිබඳව තොරතුරු හෙළිවිය. රථවාහන ස්ථානාධිපතිවරයා දයානන්දට අවවාද කර නිදහස් කළ අතර වරදට අධිකරණයේ නඩුවක්ද පවරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=s1210041</link>
    <topic>ශ්‍රී ලංකා - පාකිස්තාන අවසන් පූර්ව තරගයදඟ පන්දුවත් පිත්තත් අතර සටනක්</topic>
    <author>වර්නන් ගුණසේකර</author>
    <content>සුපිරි දඟ පන්දු යවන්නන් හා ආක්‍රමණශීලී පිතිකරුවන් අතර ප්‍රබල සටනක් වනු ඇතැයි අපේක්ෂා කෙරෙන ශ්‍රී ලංකාව හා පාකිස්තානය අතර 4 වැනි විස්සයි20 ලෝක කුසලාන තරගාවලියේ අවසන් පූර්ව තරගය කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී අද පස්වරු 7.00 ට ආරම්භ වෙයි.නවසිලන්තය, බටහිර ඉන්දීය කොදෙව් හා එංගලන්තය අභිබවා මෙතෙක් දුර පැමිණි මහේල ජයවර්ධනගේ කණ්ඩායම අද පාකිස්තානය පරදවා අවසාන මහා තරගයට පිවිසීම පිණිස බලසම්පන්න ක්‍රිකට් ක්‍රීඩාවක නිරත වනු ඇත. අනුකම්පා නැති සටනක් දියත් කරනු ඇත.කාසියේ වාසිය අද තරගයේ තීරණාත්මක සාධකය වනු ඇත. තණතීරුව දෙවැනියට පන්දුවට පහර දෙන කණ්ඩායමට අපහසුතාවක් ගෙන එන බැවින් දෙපිලේම නායකයෝ කාසියේ වාසිය දිනා ගෙන පළමුව පන්දුවට පහර දීමේ බලාපොරොත්තුවෙන් සිටිනු ඇත.කණ්ඩායම් දෙක ම පිතිකරණය ශක්තිමත් ය. වේගයෙන් ලකුණු රැස් කිරීමට හපන් පිතිකරුවෝ දෙපිළේ ම සිටිති. එබැවින් පළමු පන්දුවේ සිට ම ආක්‍රමණශීලී පිතිහරඹ අද තරගයේදී ප්‍රදර්ශනය වනු ඇත.ආරම්භක පිතිකරුවන් වන නායක මහේල ජයවර්ධන හා තිලකරත්න ඩිල්ෂාන් මේ තරගාවලියේ පෙර තරගවලදී කළාක් මෙන්ම අද තරගයේදීද ශ්‍රී ලංකාවට හොඳ ආරම්භයක් ලබා දිය යුතුය. අනතුරුව පිටියට පිවිසෙන කුමාර් සංගක්කාර, ඇන්ජලෝ මැතිව්ස්, ජීවන් මෙන්ඩිස්, ලහිරු තිරිමාන්න හා තිසර පෙරේරා යන ක්‍රීඩකයන් අතර ශ්‍රී ලංකාව විශාල මුළු ලකුණු ප්‍රමාණයක් කරා ගෙන යා හැකි පිතිකරුවෝ සිටිති.දඟ පන්දුවලට සාර්ථකව මුහුණ දීමට සමත් පිතිකරුවන් දෙපිලේ ම සිටියද ලෝක මට්ටමේ සිටින මේ දඟ පන්දු යවන්නන්ගේ දක්ෂතා මත අද තරගයේ තීරණය රැඳී තිබෙන්නට බොහෝ දුරට ඉඩ තිබේ.ශ්‍රී ලංකාව ට අජන්ත මෙන්ඩිස්, අකිල ධනංජය හා ජීවන් මෙන්ඩිස් සිටිති. පාකිස්තානය ට සයීඩ් අජ්මාල්, නායක මොහමඩ් හෆීස්, හසන් රාසා හා ෂහිඩ් අෆ්රිඩි සිටිති. උමාර් ගුල් නව පන්දුව දක්ෂ ලෙස හසුරුවයි.පාකිස්තාන පිතිකරු පෙලේ කම්රාන් හා උමාර් අක්මාල් සොහොයුරෝ වේගයෙන් ලකුණු රැස් කරති. මීට අමතරව ෂහිඩ් අෆ්රිඩි, හෆීස් වැනි ආක්‍රමණශීලී පිතිකරුවෝ ද සිටිති. අෆ්රිඩි ට මෙතෙක් මේ තරගාවලියේදී දස්කම් දැක්වීමට නොහැකි වී තිබේ.මෙවර තරගාවලියේ ඔහු දැනට සහභාගි වී ඇති තරග පහේදී රැස්කර ගෙන ඇත්තේ ලකුණු 30ක් පමණි. ලබා ගෙන ඇත්තේ කඩුලු 3ක් පමණි. එනමුදු අද තරගය ඔහුගේ දවස වීමට ඉඩ තිබේ. එබැවින් ඔහු ඉක්මනින් හා අඩු ලකුණු සංඛ්‍යාවකට දවා ගැනීම ට අපේ පන්දු යවන්නන් මෙන්ම පන්දු රකින්නන්ද වගබලා ගත යුතුය.ලසිත් මාලිංග යළි ඔහුගේ සුපිරි දක්ෂතා අතර ට පිවිස සිටීම ශ්‍රී ලංකා කඳවුරට ඉමහත් ශක්තියකි. නුවන් කුලසේකර ද හොඳින් වේග පන්දු යවමින් සිටී. පාකිස්තානය ට එරෙහිව අවසන් වතාවට පැවැති විස්සයි20 තරග දෙකේ පළමු තරගයේදී මාලිංග, කුලසේකර හා ඇන්ජලෝ මැතිව්ස් කඩුලු 2 බැගින් ලබා ගෙන ශ්‍රී ලංකාව ජයග්‍රහණය කරා ගෙන ගියහ. දෙවැනි තරගයේදීද කඩුලු 2ක් ලබා ගැනීමට කුලසේකර සමත් විය.ශ්‍රී ලංකා පන්දු රැකීම පසුගිය තරගවලදී උසස් මට්ටමක පැවතිණි. අද තරගයේදීත් එය එම තත්ත්වයේම පැවතුනොත් ප්‍රතිවාදී පිතිකරුවන් ට ප්‍රබල අභියෝගයකට මුහුණ දීමට සිදුවනු ඇත.ශ්‍රී ලංකා මැද පෙළ පිතිකරුවන්ද ලකුණු රැස් කිරීමට හපන් බව එංගලන්තය සමග තරගයේදී ප්‍රදර්ශනය විණි.මේ සියලු කාරණා දෙස බලන විට ශ්‍රී ලංකාව අද තරගය ජයග්‍රාහීව අවසන් කිරීමේ නොහැකියාවක් පෙනෙන්නට නැත.පාකිස්තානය මෙතෙක් මේ තරගාවලියේදී තරග වැදුනු ආකාරය නිරීක්ෂණය කරන විට ඔවුන් තුළ දස්කම් එක දිගට රඳවා ගෙන ඒමේ දුර්වලතාවක් දක්නට ලැබේ. ‘සුපිරි අට’ වටයේ ඉන්දියාව ට පැරදුනු තරගයේදී පාකිස්තාන පළමු කඩුලු 5 ලකුණු 59කට බිඳ වැටිණි. දකුණු අපි‍්‍රකාව සමග තරගයේදී පාකිස්තාන කඩුලු 7ක් ලකුණු 76කට බිඳ වැටුනද අවසානයේ තරගය ජය ගැනීමට තරම් ඔවූහු වාසනාවන්තයෝ වූහ.පෙරේදා ඔස්ට්‍රේලියාව පැරද වූ තරගයේදී පමණක් පාකිස්තානය ලකුණු 29 ට කඩුලු 2 සිට ලකුණු 108 ට කඩුලු 3 දක්වා හිස එසවීමට සමත් විය. ඔවුනට මේ තරගයේදී ලකුණු 32ක ජයක් හිමි විය. පළමුව පන්දුවට පහර දුන් පාකිස්තානය කඩුලු 6කට ලකුණු 149ක් රැස්කළ අතර පිළිතුරු වශයෙන් ඔස්ට්‍රේලියාවට ලබා ගත හැකිවූයේ කඩුලු 7ක් දැවී ලකුණු 117ක් පමණි. කෙසේ වෙතත් ඔස්ට්‍රේලියාව දළ ලකුණු ලබා ගැනීමේ වේගය මත තරගාවලියේ අවසන් පූර්ව වටයට පිවිසියේය.පෙරේදා පැවැති අවසාන ‘සුපිරි අට’ තරගයේදී ඉන්දියාව එක් ලකුණකින් දකුණු අප්‍රිකාව පරාජය කළද දළ ලකුණු වේගය ගණනයේදී තරගාවලියෙන් ඉවතට වීසි විය. මේ නිසාවෙන් පාකිස්තානයට අවසන් පූර්ව වටයේ දොරටු විවිර විණි. ඉන්දියාව කඩුලු 6කට ලකුණු 152ක් රැස් කළ අතර දකුණු අප්‍රිකාව ට ලබා ගත හැකිවූයේ ලකුණු 151ක් පමණි.ශ්‍රී ලංකාව හා පාකිස්තානය මීට පෙර අවසන් වතාව ට ජාත්‍යන්තර විස්සයි20 තරග බිමේ මුණගැසුනේ පසුගිය ජූනි මාසයේ හම්බන්තොට දී ය. එහිදී පැවැති ද්විත්ව තරගමාලාව සම ව අවසන් වෙමින් ශ්‍රී ලංකාව පළමු තරගය ලකුණු 37කින්ද, පාකිස්තානය දෙවැනි තරගය ලකුණු 23කින්ද ජය ගත්තේය.මේ දෙවතාවේදී ම ජයග්‍රාහකයන් වූයේ කාසියේ වාසිය දිනා ගෙන පළමුව පන්දුවට පහර දුන් කණ්ඩායම ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=s1210042</link>
    <topic>වාසලකෝට්ටේ සා.අන්තෝනි සහ මැදබැද්ද විදුහල17න් පහළ බාලක-බාලිකා හෑන්ඩ්බෝල් ශූරතා දිනති</topic>
    <author>ෆවුස් මොහොමඩ්</author>
    <content>නියෝ අභියෝගතා කුසලාන අන්තර් පාසල් අවුරුදු 17න් පහළ හෑන්ඩ්බෝල් තරගාවලියේ බාලක ශූරතාව අත්කර ගැනීමට වාසලකෝට්ටේ සාන්ත අන්තෝනි විදුහල සමත්විය. අවසන් තරගයේදී ඔවුන් වෙතින් ගෝල 14-10ක් ලෙස පරාජයට පත්වූයේ ඉසිපතන විදුහලය.‍ගෝල 6-1ක් ලෙස කොටහේනේ යහපත් එ‍ඬේරාගේ කන්‍යාරාම කණ්ඩායම පරාජය කළ ගලේවෙල මැදබැද්ද මහා විද්‍යාලයට නියෝ කුසලාන බාලිකා ශූරතාව හිමිවිය.පාසල් හෑන්ඩ්බෝල් සංගමයේ මෙහෙයවීමෙන් කෝට්ටේ ආනන්ද ශාස්ත්‍රාලයීය ක්‍රීඩාංගණයේ දී පසුගියදා පැවැති මේ තරගාවලියට පාසල් බාලක කණ්ඩායම් 27ක් සහ බාලිකා කණ්ඩායම් 15ක් සහභාගි වූහ.නියෝ හෝම්ස් පුද්ගලික සමාගමේ අනුග්‍රහයෙන් පැවැති මේ තරගාවලිය කුසලාන, පළඟ ශූරතාව සහ බඳුන ශූරතාව ලෙස කොටස් 3කින් සමන්විත විය.සෙසු අවසන් තරග ප්‍රතිඵල -පළඟ ශූරතාව (බාලක අවසන් තරගය ) ඩී.එස්.සේනානායක විදුහල -අනුශූරතාව - ලලිත් ඇතුලත්මුදලි විදුහල (බාලිකා අවසන් තරගය) කොළඹ බෞද්ධ කාන්තා විදුහල් 'ඒ' පිල අනුශූරතාව- කොළඹ බෞද්ධ කාන්තා 'බී' පිල.බඳුන ශූරතාව (බාලක අවසන් තරගය) අනුරාධපුර වලගම්බා මහා විද්‍යාලය -අනුශූරතාව – නාලන්දා විදුහල (බාලිකා අවසන් තරගය) අනුරාධපුර වලගම්බා මහා විද්‍යාලය -අනුශූරතාව – නුගේගොඩ අනුලා විදුහල් 'බී' පිල..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=s1210043</link>
    <topic>ආසියා ඔරු පැදීමේ තරගාවලියේ දී වේල්ස් කුමර විදුහලට පදක්කම් 15ක්</topic>
    <author>රෝහන ද සිල්වාරාවතාවත්ත සමූහ</author>
    <content>පාකිස්තානයේ කරච්චි නුවර ඔරු පැදීමේ තටාකයේ පසුගියදා පැවැති ආසියා පාසල් ඔරු පැදීමේ තරගාවලියට සහභාගීවු මොරටුව වේල්ස් කුමර විදුහල් කණ්ඩායම පදක්කම් 15ක් දිනා ගැනීමට සමත්විය.ක්‍රීඩකයන් 9කගෙන් සමන්විත වේල්ස්කුමර කණ්ඩායම දිනාගත් පදක්කම් අතරට රන් පදක්කම් 2ක්, රිදී පදක්කම් 4ක් සහ ලෝකඩ පදක්කම් 9ක් ඇතුළත් විය.කණ්ඩායම් නායක ‍දෙව්ශාන් බුද්දරගේ රන් සහ රිදී පදක්කම් එක බැගින්ද, කවිශ්ක නාවිමන රන්, රිදී සහ ලෝකඩ පදක්කම් එක බැගින්ද හිමිකර ගත්තේය. හෂේල් මෙලෝන් රිදී 1ක් සහ ලෝකඩ 2ක් ලබාගත් අතර නිසල් ‍බොතේජු රිදී පදක්කමක් හිමිකර ගත්තේය. තරගාවලියේදී ලෝකඩ පදක්කම බැගින් හිමිකර ගැනීමට හෙෆ්ට්‍රන් වනිගසුරිය, පසිඳු නිපුනජිත්, උදේශ් ගලප්පත්ති, තේනුක ද අල්විස් සමත්වූ අතර නාරද ජයසේකර ලෝකඩ පදක්කම් 2ක් දිනා ගත්තේය.මේ ජයග්‍රහණය ක්‍රීඩාවෙන් ඉදිරියට යන වේල්ස්කුමර විදුහලට මහත් ගෞරවයක් බවත්, එය ඉතා සුවිශේෂි එකක් බවත් ජයග්‍රාහී කණ්ඩායම පිළිගැනීම සඳහා එම විද්‍යාලයේ පැවැති උත්සවයේ දී විදුහල්පති සම්පත් වේරගොඩ මහතා ප්‍රකාශ ‍කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=s1210044</link>
    <topic>විශේෂිත දරුවන්ගේ පාසලට රු.මිලියනයක්</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලියේ විනිසුරු කටයුතු කරමින් සිටින අන්තර් ජාතික ක්‍රිකට් කවුන්සිලයේ විනිසුරු මඩුල්ල ඊයේ චිත්‍රා පටුමගේ විශේෂිත දරුවන් සඳහා වන පාසලේ නිරික්ෂණ චාරිකාවක නිරතවූ විනිසුරු මඩුල්ල රුපියල් මිලියනයක් පරිත්‍යාග කළහ‍.‍චිත්‍රා පටුමගේ පිහිටි විශේෂිත දරුවන් සඳහා වන පාසල නැරැඹීමට ලැබීම සතුටක් බවත්, එහි දරුවන් වෙනුවෙන් කෙරෙන සේවාව ඉතා ප්‍රශංසනීය බවත් අයි.සී.සී. විනිසුරු මඩුල්ලේ ප්‍රකාශකයෙක් පැවැසීය.1968 වසරේ ආරම්භ කරන ලද මේ පාසලේ මේ වනවිට 2000 කට අධික කුඩා සහ යොවුන් වියේ පසුවන දරුවන් ප්‍රමාණයක් අධ්‍යාපන කටයුතුවල නිරතවෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=s1210045</link>
    <topic>විස්සයි 20 කාන්තා අවසන් පූර්ව වටය අද ඇරුඹේ</topic>
    <author/>
    <content>විස්සයි20 ‍ලෝක කුසලාන කාන්තා තරගාවලියේ අවසන් පූර්ව වටය අද (4) ආරම්භවේ. තරගාවලියේ පළමු අවසන් පූර්ව තරගය අද එංගලන්තය සහ නවසීලන්තය අතරත්, දෙවැනි අවසන් පූර්ව තරගය හෙට ඔස්ට්‍රේලියාව සහ බටහිර ඉන්දියා කොදෙව් පිල සමගත් ආර්.ප්‍රේමදාස ක්‍රීඩාංගණයේ දී පැවැත්වේ. මේ තරග පස්වරු 2.30ට ආරම්භවේ.ගාල්ලේ පැවැති මූලික වටයේ තරගාවලියේ 'ඒ' කාණ්ඩයෙන් තරග වැදුණු එංගලන්තය සහභාගි වූ තරග 3ම ජයගැනීමට සමත්වූ අතර එම කාණ්ඩය නියෝජනය කළ ඔස්ට්‍රේලියාව තරග 2ක් ජය‍ගත්තේය. 'බී' කාණ්ඩයෙන් තරග වැදුණු බටහිර ඉන්දියා කොදෙව් පිල සහ නවසීලන්තය තරග 2බැගින් ජයග්‍රහණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=s1210046</link>
    <topic>බොලොස්සගම විදුහලට ත්‍රෝබෝල් ශූරතාවක්</topic>
    <author/>
    <content>මහනුවර කිංස්වුඩ් මහා විදුහල් ක්‍රීඩාංගණයේදී පසුගියදා පැවැති සමස්ත ලංකා පාසල් අවුරුදු 19න් පහළ ත්‍රෝබෝල් තරගාවලියේ බාලක ශූරතාව හිමිකර ගැනීමට කළුතර බොලොස්සගම මහා විද්‍යාලයීය කණ්ඩායම සමත්විය.. මෙහි බාලිකා තරගාවලියේ තුන්වැනි ස්ථානය හිමිවූයේ ද බොලොස්සගම විදුහල් බාලිකා කණ්ඩායමටය. ජයග්‍රාහී බාලක කණ්ඩායම - ඉදිරි පෙළ (වමේ සිට)-ඩී.පසන් භානුක, අසංක ගිහාන්, උත්පල බුද්ධික, පී.ජී.මල්ලිකා (ක්‍රීඩා උපදේශිකා), කේ.ඒ.ඩී.පියරත්න (විදුහල්පති), ජේ.ආරියපාල (නි.විදුහල්පති), නලිඳු අශේන් (නායක), ඉසුරු සම්පත්, රජිත ජීවන් - පසු පෙළ (වමේ සිට)- තිවංක ප්‍රභාෂ්, අසංක ප්‍රසාද්, සුමුදු ලක්මාල්, සඳරුවන් දිනේෂක, අකිල, එරන්ද ශ්‍රීමාල් ඡායාරූපය-එච්.එල්.සුනිල් ශාන්ත.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=f1210041</link>
    <topic>තැපැල් දිනයත් එක්කඅප අලුත් වෙනවා</topic>
    <author>සාකච්ඡා කළේඋදිත ගුණවර්ධන ඡායාරූප – දුෂ්මන්ත මායාදුන්න</author>
    <content>තැපෑල කියන්නේ කීර්තිමත් අතීතයකට හිමිකම් කියන ආයතනයක්. මේ ආයතනය දීර්ඝ කාලයක සිට ජනතා සේවයට කැප වූ ආයතනයක්. එහෙත් පසුගිය කාලයේදී විවිධ හේතු නිසා මේ ආයතනය බිඳවැටුණා. මෙයට එක් එක් පාර්ශවයන්ගේ දුර්වලතා බලපෑවා. එහෙත් අද වන විට තැපැල් දෙපාර්තමේන්තුව දියුණු හා වර්තමාන යුගයට ගැළපෙන නූතන ආයතනයක් බවට පත්කර තිබෙනවා. මේ තැපැල් දිනය වන විට තැපැල් දෙපාර්තමේන්තුවේ ව්‍යූහාත්මක හා ගුණාත්මක වෙනසක් සිදුකිරීමට පුළුවන්වෙලා තිබෙනවා. මා මෙම අමාත්‍යාංශයට පැමිණ වැඩ ආරම්භ කරද්දී තිබූ තත්ත්වයට වඩා විශාල දියුණුවක් අද වන විට සිදු කිරීමට අපට පුළුවන් වෙලා තිබෙනවා. ඒ කාර්ය භාරයට තැපැල් සේවා අමාත්‍යාංශයේ ලේකම්තුමා ඇතුළු කාර්ය මණ්ඩලයේ විශාල සහයෝගයක් ලැබුණා. තැපැල් දෙපාර්තමේන්තුව කියන්නේ ලියුම් යවන ලියුම් බෙදන සම්ප්‍රදායික දෙපාර්තමේන්තුවක් විදිහටයි අතීතයේදී පැවැතුණේ. එය අද අලුත් යුගයට ප්‍රතිඵලදායක බහුවිධ ආයතනයක් ලෙසට පරිවර්තනය සිදුකරමින් තිබෙන්නේ.මෙහෙමයි තැපැල් දෙපාර්තමේන්තුව කියන්නේ දීප ව්‍යාප්තව පැතිරී ඇති ශාඛා ඡාලයක් ඇති ප්‍රබල ආයතනයක්. මේ ආයතනය මඟින් ලියුම් බෙදීමට වඩා විශාල කාර්ය ප්‍රමාණයක් ඉටු කරන්න පුළුවන්. බැංකු කටයුතු, බිල්පත් ගෙවීම් සිදු කරන්න පුළුවන්. ඒ විතරක් නොවෙයි ඉතිරි කිරීම් කටයුතුවලටත් තැපැල් සේවය එක්කර ගැනීමට පුළුවන්. ගමේ බොහෝ සමාජ කාර්ය ප්‍රමාණයකට තැපැල් කාර්යාලය සම්බන්ධ කරගැනීමට පුළුවන්. ඒ සඳහා තැපැල් දෙපාර්තමේන්තුව අවශ්‍ය වෙනස්කම් වෙත මෙහෙයවමින් සිටින්නේ.ඒ ප්‍රමාදය වැළැක්වීමට අපට පුළුවන් වෙලා තිබෙනවා. අද තැපෑල වේගවත් සේවයක් බවට පත් කිරීමට පුළුවන් වෙලා තිබෙනවා. ඒ වගේම වේගවත් තැපැල් සේවයක් ඇති කිරීමට කටයුතු කර තිබෙනවා. මේ වේගවත් තැපැල් සේවය මඟින් මහ කොළඹ ප්‍රදේශය තුළ පැය හතරක් තුළ ලිපියක් ප්‍රවාහනයට කටයුතු සූදානම්ව තිබෙනවා.අපට පුළුවන් වෙලා තිබෙනවා වේගවත් කුරියර් සේවයක් විදිහට මේ සේවය හඳුන්වා දෙන්න. මා උදාහරණයක් විදිහට පෙන්වා දෙන්නම් යාපනය ප්‍රදේශයේ පුද්ගලයකුට අවශ්‍ය වෙලා තිබෙනවා පංචිකාවත්තේ වාහන අමතර කොටසක් ලබා ගැනීමට. ඔහුට මේ අමතර කොටස මිලදී ගැනීමට කොළඹ එනවා නම් විශාල මුදලක් වගේම මිල කළ නොහැකි කාලයක් නිකරුනේ නාස්ති වෙනවා. ඒත් ශ්‍රී ලංකා තැපැල් කුරියර් සේවය ප්‍රයෝජනයට අරගෙන කාලය, මුදල වගේම ශ්‍රමයත් ආරක්ෂා කරගෙන තමන්ගේ කාර්ය ඉටුකර ගැනීමට පුළුවන් වෙලා තිබෙනවා.ටෙලිග්‍රෑම් හෙවත් විදුලි පුවත් සේවය ශ්‍රී ලංකා තැපැල් සේවය මෙහෙයවන දෙයක් නොවෙයි. ශ්‍රී ලංකා ටෙලිකොම් ආයතනය මඟිනුයි තැපැල් සේවය සිදු කළේ මේ සඳහා පහසුකම් සැපයීම පමණයි. මේ ක්‍රමය විසැඳුමක් විදිහට ශ්‍රී ලංකා තැපැල් දෙපාර්තමේන්තුව ‘ටෙලිමේල්’ නමින් සේවාවක් ආරම්භ කර තිබෙනවා. ඒ නිසා ටෙලිග්‍රෑම් සේවය අහෝසි වුණත් එහි පාඩුව පාරිභෝගිකයාට සිදුවන්නේ නැහැ.අද දියුණුම තැපැල් සේවයක් බවට උතුරේ තැපැල් සේවය අප විසින් පත් කර තිබෙනවා. යුද්ධයෙන් පසු තැපැල් සේවය සාර්ථක ලෙස උතුරේදී ක්‍රියාත්මක වෙනවා. ඒ ගැන අප අතිශය සතුටට පත් වෙනවා.මා, මේ අමාත්‍යාංශය භාර ගනිද්දි තිබුණු ගැටලු සහගත තත්ත්වය අද වනවිට සමනය කර ගැනීමට පුළුවන් වෙලා තිබෙනවා. වෘත්තීය සමිති හා අප නිලධාරින් අතර හොඳ අවබෝධයක් ඇති වෙලා තිබෙනවා. ඒ ගැන අප සතුටට පත්වෙනවා. අද වෘත්තීය සමිති පවා තේරුම්ගෙන තිබෙනවා තැපැල් දෙපාර්තමේන්තුව දියුණු කිරීමට සියලුදෙනා එක් විය යුතුයි කියලා. පසුගිය දිනවල බොහෝ තැන්වල වර්ජන ඇතිවුණා. ඒත් තැපැල් දෙපාර්තමේන්තුව තුළ කාර්මික සාමය ආරක්ෂා වුණා. මෙයට හේතුව විදිහට අප දකින්නේ වෘත්තීය සමිති හා බලධාරින් අතර එකඟතාවක් හා අවබෝධයක් ඇති වීමයි.අද තැපැල් දෙපාර්තමේන්තුව යම් ස්ථාවර තත්ත්වයකට පත්වෙලා තිබෙනවා. මම කියන්නේ නැහැ සියයට සියයක් තත්ත්වය පාලනය කර ගන්න පුළුවන් වෙලා කියලා. ඒත් අද යම් ස්ථාවර තත්ත්වයක ඉන්නේ. ඉදිරියේදී තැපැල් ගාස්තු සංශෝධනයකට එළැඹීමටත් රජයෙන් ඉල්ලීමක් කර තිබෙනවා. ඒත් එම සංශෝධනය සේවාව ලබා ගන්නා අයට හානිකර තත්ත්වයක් බවට පත්වන්නේ නැහැ.විපක්ෂය හැමදාම මේ දේ කියනවා. ඔන්න ලබන මාසේදි ආණ්ඩුව ඉවරයි කියනවා. නැතිනම් මාස හයකින් ඉවරයි කියනවා. ඒත් තාමත් ආණ්ඩුව ස්ථාවර ලෙස ඉදිරියට ගමන් කරනවා. බලන්න පසුගිය පළාත් සභා මැතිවරණ ප්‍රතිඵල දෙස අවාසිදායක තත්ත්වයකදී පවා උතුරුමැද පළාත් සභාව ඇතුළු සෙසු තැන්වලදී ආණ්ඩුව විශාල බහුතරයකින් ජය ගත්තා. එය 60% ට ආසන්න ප්‍රතිශතයක්. මේ විදිහේ ඉහළ ප්‍රතිශතයක් ලබාගත් ආණ්ඩුවක් අස්ථාවරයි කියලා කවුරුන් හෝ කියනවා නම් ඒක මහ මෝඩ කතාවක්. ජනතාව තාමත් ආණ්ඩුවට, ජනාධිපතිතුමාට සලකනවා. ඔවුන් දන්නවා ජනාධිපතිතුමා තරම් මෙරටට සේවයක් ඉටුකළ සංවර්ධනය වෙත මඟ විවෘත කළ ‍ෙවනත් නායකයෙක් නොමැති බව..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=f1210042</link>
    <topic>මගේ එකම පුද්ගලික ගමනජය ශ්‍රී මහ බෝධිය වැඳීමයි</topic>
    <author>-නිලූකා ඩී. තිලකරත්න</author>
    <content>ඒ විද්‍යාලංකාරයට ආ මුල් අවධියයි. මා උන්නේ පිරිවෙන් අධ්‍යක්ෂක ධූරය හෙබ වූ යක්කඩුවේ නායක හාමුදුරුවනගේ ලැගුම් කුටියෙහි ය. කාක්ක පල්ලියේ අනුරුද්ධ හාමුදුරුවෝත් වැලමිටියාවේ ධම්ම රක්ඛිත හාමුදුරුවෝත් මෙවක පිරිවෙනෙහි ආදි ශිෂ්‍යයෝව උන්හ. මල්වෙඩි තරගයක් නැරඹීමට යාමේ අදිටනින් හුන් මෙ දෙනම මටද ඊට ඇරයුම් කළහ.කිසි කලෙක එවන් අත්දැකීමක් නොලත් මා ද ඊට එක්කාසු වූයේ ගල්මුරුවේ පඤ්ඤාරතන හාමුදුරුවන්ගෙන් ලද අවසරය ද ඇතිවය.“අපි රාත්‍රී 11 වෙද්දි ආපසු එනවා. වැඩි ඈතක නෙවෙයි මේ වනවාසල පන්සලේ.”“හොඳයි මම ලොකු හාමුදුරුවන්ට දන්වන්නම්” ඒ හල්මුරුවේ පඤ්ඤාරතන හාමුදුරුවන්ගේ අවසරයයි.වනවාසල පංසල සෙනඟින් පිරී ඉතිරී ගොසිනි. පළමුව ධර්ම දේශනාවය. දෙවනුව සල්පිලය. සංදර්ශනය පැවැත්වීමට නියමිත වේලාව පසු වී බොහෝ වේලා ගත වී ගොසිනි. පොරොන්දු වූ රාත්‍රී එකොළහේ කෑලිත් නැත.ඒ ගිනි මල් සංදර්ශනය හමාර වී ඉර මල පිපෙන්නටත් ආසන්නය. ආපසු ගමනේ දී සිල්පර කොටන් මත තැබෙන මගේ පා එසවෙන්නේ තරමක චකිතයකිනි. පාන්දර පහටත් ආසන්න මොහොතක යක්කඩුවේ ලොකු හාමුදුරුවෝ නොනිදා සිටිනු පෙනේ. අඩවල් දොරෙන් ඇතුළුවන්නට හිතට දිරි ඇත්තේ නැත. ඇස් පාරාගෙන එළියට පනින නිදිමත දැරිය නොහැකිය. ඇතුළු වම්දෝ නොවම් දෝ හෝයි තීන්දුවක් ගත නොහී ගැහෙන හදින්ම දොරගුලට ඇස ළං කළෙමි. නායක හාමුදුරුවන් වහන්සේ කවිච්චියේ හිඳගෙන දැහැත්විටක් කොටති.එකත් එකටම මා එනතුරා මඟ බලා සිටිනවා විය හැකි ය. නොඑසේ නම් මේ උන්වහන්සේ සැතපෙන හෝරාවය. ඉද්ද ගැසුවා සේ එක්වනම මගේ මතකයට ආයේ ධාතු මන්දිරයයි. එහි එක් ජනේලයක පොල්ලක් ගැලවී ඇත. නායක හාමුදුරුවන්ගේ උදහසට ලක්වනවාට වඩා එහි යාම උචිතය. හීසීරුවට ජනෙල් කවුළුවෙන් ඇතුළට රිංගා ගත් මම පැදුරු ගොඩේ හොඳ හැටි නිදා ගත්තෙමි. පසුදා උදේ මා ඇමතූ යක්කඩුවේ හාමුදුරුවෝ ,“උඹ කොහෙද ඊයේ හිටියේ” යි ඇසූහ.“ධාතු මන්දිරේ නායක හාමුදුරුවනේ”“ම්හ් එහෙනම් එහාටම පලයං”මට දැනෙන්නේ අහස කඩා වැටුණා හා සමාන හැඟීමකි. නිදහසට කරුණු වුවමනා නැත. මා අසා ඇති පරිදි යක්කඩුවේ නායක හාමුදුරුවෝ කිවු වචනයක් මුද්දරයක් උඩ අස්සන් තැබුවා හා සමානය. යා යුතු වේගය, යන වේගය ගැන නොතකාම හැල්මේ දිවූ මම නතර වුණේ ගුරුකුලේය. ඒ ගල්මුරුවේ හාමුදුරුවන් සොයා ය. සියලු විස්තර ක්ෂණයකින් සැලකළ මට හාමුදුරුවන් දුන් උපදෙස් දුන්නේ මෙසේ ය.“තමුසෙ සමාව ගන්නවා”සමාව ගන්නවා කියන්නේ කුමක්දැයි මට අදහසක් නැත. යන්තම් වයස අවුරුදු 11 නොඉක්මවු මම ගෙදර යනවා”යි අන්තිමට තීන්දු කළෙමි. යකඩ එහාට මෙහාට ඇද ලහි ලහියේ ට්‍රන්ක පෙට්ටිය සුරුවම් කරගතිමි. දැන් ඇත්තේ මේ බව නායක හාමුදුරුවන්ට දැනුම් දීමය. මම උන්වහන්සේගේ කාමරය ළඟට ගියෙමි. බැලුවෙමි. ආපසු හැරුණෙමි. යළි යළිත් එකම ක්‍රියාවමයි. දැන් රාත්‍රී දෙකටත් ආසන්නය. අවසානයේ හිතට දිරි ගතිමි. ඉදිරියට ගියෙමි. පොත පතේ වැඩ රාත්‍රී පහන්වනතුරුත් සිදුකරන අපේ නායක හාමුදුරුවෝ සැතපෙන්නේ පාන්දර 5ටය. දැනුදු උන්වහන්සේ මොනවාදෝ ලියති. මා දෙස වරක් බැලූ උන්වහන්සේ යළි බිම බලාගත්වනම මෙසේ ඇසූහ.“මොකද?”“ගමට යන්ඩ ඕන”“මොකටද”“බෙහෙත් ගන්ඩ ඕන” මේ වනවිටත් තරමක සෙම් ගතියකින් පෙළුණු මා මුසාවක් කී බව උන්වහන්සේ ඉඳුරා නොසිතූහ. එවෙලෙහි දීර්ඝ අවවාදයක් දුන් නායක හාමුදුරුවෝ මම විද්‍යාලංකාරයට ආ හැටි තෝරා දුන්හ. මගේ මතකයේ හැටියට උන්වහන්සේ ගේ වචනවලින් ම මෙසේ ය.ඔය ළමයා මම දැක්කෙ සිරි අරහත්ත රජමහා විහාරෙදි. මම ඔය ළමයා නායක හාමුදුරුවන්ගෙන් ඉල්ලුවා. උන්වහන්සේ කිව්වා බෑ මේ ළමයා සපුවලානට දෙන්නැයි ඉන්නේ කියලා. මගේ සිරිත තමයි යමෙකුට යමක් කියලා බෑ කීවොත් ආයෙ ඒ ගැන නැවත නැවත අහන්නෙ නෑ. නමුත් ඔය ළමයා ගැන ඒ හාමුදුරුවන්ට මම ලිවුම් ලිව්වා. අන්තිමේ මී වැවේ පඬිතුමාට කිව්වා. එතුමා තමයි ඔය ළමයා මෙහාට ගේන්න කරුණු සලසලා දුන්නේ, මොකටද, මහණ කරන්න. පිරිවෙන පවත්වාගෙන යන්ඩ හදන්ඩ. ඉතිං හිතුවක්කාර විදිහට වැඩ කරනවානම් කොහොමද මම මේක කරන්නෙ.“බස් එකට කීයක් ඕනද?”වෙනත් අවස්ථාවලදී ගමට යන ඕනෑම මොහොතක රුපියල් දෙකක් හෝ තුනක් අත තැබීම හාමුදුරුවන්ගේ සිරිතය. එහෙත් අද?“රුපියක් දෙකක් විතර යනවා නායක හාමුදුරුවනේ”“එහෙම බෑ හරියට ගණන් හදලා කියන්ඩ ඕනෑ”පිරිවෙනේ සිට පිටකොටුවට සත දහයයි. එතැන් සිට ගමට රුපියල් 1.50 කි.“එකයි හැටයි හාමුදුරුවනේ”“මෙතන සත 5 ක් වැඩිපුර තියෙනවා. බස් එක නවත්තපු තැනකින් තේ එකක් බොමු.”ගමනට එළැඹි මා බසයෙන් බැස ගත්තේ කුරුණෑගල දිස්ත්‍රික්කයේ දඹදෙනි ආසනයේ උඩුකහ උතුරු කෝරළයේ වැලමිටියාවේදීයි. ඒ මගේ උපන් ගමයි. එක් පසෙකින් රුවන්ගිරි කඳු යායත් අනෙක් පසින් වලගම්බා රජ තැණූ සිරි අරහත්ත රජමහා විහාරයේ කඳු යායත් අක්කර දහස් ගණනක කුඹුරු යායත් ඊට ඔබ්බෙන් පිහිටි හුරුක්ගමු කන්දත් එදා මෙදාතුර වැලමිටියාවේ සුන්දර අතීතය කැටිකොට සිටී. ගමේ ආදර්ශමත් ගොවි පවුලක් ලෙස කාගෙත් නම් දිනා සිටි අපේ පවුලෙහි සාමාජිකත්වය ගණනින් නව දෙනෙකි. පලිහවඩන ආරච්චිගේ ජෝන් අප්පුහාමි මගේ පියතුමා හොඳ ගොවියෙකි. මව රත්නායක මුදියන්සේලාගේ ගුණමල් එතනාය. වැඩිහිටි සහෝදරිියන් දෙදෙනකුගේත්, අයියා, නංගී සහ බාල සොහොයුරන් දෙදෙනකුගෙන් යුතු පවුලෙහි මා සිව්වැනියා ය.අඟහිගකම් තිබුණද දරුවන්ගේ බඩ වියත පුරවා ශේෂ වූ දෙයකින් දෙවනුව තම කුස පුරවා ගත් මගේ මවුපියෝ ඉන් සෑහීමකට පත්වූහ. බෙහෙවින් ධාර්මිකව ජීවත් වූ අප මවුපියෝ ඒ ආභාෂය අපට ද දායාද කළහ. අවුරුදු අසූවක් ආයු වැළඳූ ම’ පියාණෝ ඉන් වසර 36ක කාලයක් සුදුවතින් සැරසී බණ භාවනායෝගීව ජීවත්වූහ. අම්මා වසර 47ක එලෙස සුදුවතින් සැරසී හුදු ආගමික ජීවිතයක් ගත කළාය. දවසකට ඈ පුරා පැය 5ක් භාවනායෝගීව සිටින්නීය. ඕ අවුරුදු 90ක් ආයු වැළඳුවාය. හතර පෝයටම සිල්ගත් අම්මා මා ද ඊට එක්කාසු කර ගත්තාය. යන්තම් වයස අවුරුදු 7/8 ක් නොයික් වූ කොලු ගැටයකු වූ මමද ඒ වතාවත් මැනවින් උගත්තෙමි. මා පන්සලට නැවතීමට ගියේ අහම්බෙනි. මගේ මතකයේ හැටියට ඒ දවස සෙනසුරාදා දවසක් විය යුතුය. ගෙයි මිදුලෙ සෙල්ලමට වැටී සිටි මා නතර වූයේ පන්සලේ ලොකු හාමුදුරුවන්ගේ දර්ශනයෙනි.“යං පන්සලට” උන්වහන්සේ කීහ.“අනේ අපෙ හාමුදුරුවනේ” ඒ පසුපසින් හුන් අම්මායි.”“නෑ නෑ මං කොල්ලව ආපසු එවන්නම්.”සිද්ධිය උදේ දහයට පමණය. මම ගමේ පන්සලේ ලොකු හාමුදුරුවන්ගේ පසුපස්සේ වැටුණෙමි. උන්වහන්සේ මට නෑමට වතුර ඇද දුන්හ. වැළඳූ පසු මටද කෑමට දුන්හ. මුරකාරයට කතා කළ පන්සලේ ලොකු හාමුදුරුවෝ මේ ළමය ගෙදරට ගිහින් ඇරලවපං” යැයි කීහ. යළි මා වෙත හැරී. “ලබන සෙනසුරාදාත් එන්නැයි” කීහ. මා පන්සලට ඇබ්බැහි වූයේ එසේ ය. පහු පහු වෙද්දී මම පන්සලේ නතර වෙන්නටම ගියෙමි. මා දැන් අකුරු කරන්නේ පන්සලේ සිටය. ශතක පොත් සියල්ලම උගත් මම ඒවා උනන්දුවෙන් අධ්‍යයනය කළේ ය. ගෙදර උන් කාලෙදීත් අපට යන්නට ගමේ පාසලක් තිබුණේ නැත. පන්සලේ බණ මඩුව අපේ පාසලයි. විදුහල්පති වහන්සේ හුරුක්ගමුවේ ගුණරතන ලොකු හාමුදුරුවෝයි. ඩැස් බංකු පුටු නොතිබූ එහි පාසල් ළමුන් වාඩි ගත්තේ පැදුෙර්ය. අපි ලියනවා වෙනුවට ඔලිද ඇටයෙන් ඇටය තබා අකුරු සෑදිමු. අද එය වැලමිටියාවේ රජයේ විදුහලයි.මේ අතරතුර දවසක වෙනත් පංසලක ලොකු හාමුදුරුනමක් පන්සලට වැඩියහ. ඒ විදයාලංකාර පිරිවෙනේ ගොඩනැඟිලි සඳහා ලී දඬු සොයා ගනු වස්ය. ඒ හාමුදුරුවෝ විද්‍යාලංකාර පරිවේණාධ්‍යක්ෂක යක්කඩුවේ නායක ස්වාමීන් වහන්සේ බව මම පසුව දැන ගතිමි.බසයෙන් බැස ගුරු පාර දිගේ ඇවිද යන මට ඒ අතීතය සිහිවෙයි. හා හා පුරා කියා යක්කඩුවේ හාමුදුරුවෝ දුටු දාම මා විද්‍යාලංකාරයට ඉල්ලූ බව මම දැන් දනිමි. සිදු වූ කිසිවක් ගෙදරට නොකී මම නිවාඩු ආවා යි මුසාවක් දෙඩීමි. දින කිහිපයක් කෙළි දෙලෙන් ගත විය. අපි කොල්ලො කුරුට්ටෝ වෙල්යාය පුරා සෙල්ලම් කළෙමු. එක්වනම ඇසුණේ කාරයක ශබ්දයයි. එකම කාරයක් වත් නැති අපේ ගමට එන මේ කාරය ඇදෙන්නේ පංසලටය. කාරය සැකවින් හඳුනා ගත් මම ත් සෙස්සොත් කාරයට සමගමීවම දැක බලා ගනු වස් අපි පන්සලේ පඩි පෙළ දිගේ ගොඩ වීමු. කාරය පන්සලේ මිදුලෙහි තිරිංග තද කළේය. අංකය z-1740 ය. ඔස්ටින් කාරයකි. මේ අපේ විද්‍යාලංකාරයේ කාරයයි. දෙකක් නෑ යක්කඩුවේ නායක හාමුදුරුවෝ. ඒත් සමග හුරුක්ගමුවේ නායක හාමුදුරුවෝ ආවාස ගෙයි සිට එළියට ආහ.“ගෝලයෝ බලන්ඩ ආවානෙ” යක්කඩුවේ හාමුදුරුවන්ගේ ඒ ස්වරයෙන්ම කිසි ප්‍රශ්නයක් නැතැයි මා වටහා ගතිමි.කතා බස් අතර ලෙඩ දුක් ගැන ඇසූ යක්කඩුවේ හාමුදුරුවන්ගේ ප්‍රශ්නවැලටම පිළිතුරු දුන්නේ ගුණරතන හාමුදුරුවෝයි. ඔය යකාට වෙදකම් කළාට වැඩක් නෑ ගිනි‍පෙන්දෙ උන්නාන්සෙ කියනවා අව්වේ යන්ඩ එපා සෙම නරක් වෙනවා කියලා. මට පේනවා කොච්චරවත් ගමන අර බයිසිකලේමයි. තව බස්නයක් කන්න තියෙනවා. “එහෙනම් බස්මෙත් කාලා ඇල්වතුරත් නාල වරෙන්” යැයි යක්කඩුවේ කීහ. එදා මගේ ඉහේ මලක් පිපුණා හා සමානය. එදා ඒ ආ දෙවැනි ගමන අදත් මම විද්‍යාලංකාර පිරිවෙනෙහි රැඳීමට තරම් ප්‍රබල වීය. . එවක විද්‍යාලංකාර පිරිවෙනෙහි පරිවේණාධිපති ධුරය හෙබ වූ අප උපසම්පදා ගුරුදේවයන් වහන්සේ වන පණ්ඩිතාචාර්ය කිරිවත්තුඩුවේ ශ්‍රී පඤ්ඤාසාර ස්වාමීන් වහන්සේ අප දහ දෙනෙකු එකවර පැවැදි කරන්නට නම නියම කළහ. ඒ බව නිවෙස්වලට දැනුම් දිය යුතු බවත් ඒ සඳහා ගමන් අවසරය ලැබෙන බවත් උන්වහන්සේ අපට දැනුම් දුන්හ. යළි මා උපන් ගමට යන්නේ අලුත් ආරංචියක් රැගෙනය. එය මට සුබ ආරංචියකි. . රාත්‍රී අහර ගෙන නිමවී ආගිය වග කතා කරන්නට වූ මම ආ කාරණය දන්වා සිටියෙමි.“උඹට මහණ වෙන්ඩ බෑ. මං කැමැති නෑ.” තාත්තා කීවේ තිර අදිටනිනි.“මම අහල තියෙනවා දෙමව්පියෝ කැමති නැත්නම් මහණ වෙන්ඩ බෑ කියලා. ඉතින් අපේ තාත්ත කැමැති නැත්නම් මට මහණ වෙන්ඩ බෑ. එහෙනම් මම පිරිවෙනේ ඉන්නෙත් නෑ ගෙදර ඉන්නෙත් නෑ කොහෙහරි යනවා.” මෙච්චර කල් මට වියපැහැදම් කළේ නායක හාමුදුරුවෝ. උන්වහන්සේ මට මහණ වෙන්න කියනවා. බෑ කියන්ඩ බෑ මට. ඒ නිසා මම කොහේ හරි යනවා! බිඳුණු හිතින් මම තාත්තාට කීවෙමි. . එකල ‘කොහෙ හරි යනවා’යි කෙනකු කී විටෙක මවුපියෝ බොහොම බියසුළුය. එනිසාමදෝ මගේ අම්මා,“මගේ පුතා මහණ වුණොත් මට ඉන්නවනෙ පුතෙක්. කොහෙ හරි ගියොත් මට පුතෙක් නෑනේ” ඒ නිසා පුතේ උඹ මහණ වෙයං” කියලා අම්මා අවසර දුන්නීය. එහෙත් මහණ පිංකමටවත් උපසම්පදාවටත් මගේ පියා ආවේ නැත. පිරිවෙන් අධ්‍යාපනය හමාර කරමින් මා විශ්වවිද්‍යාල අධ්‍යාපනයට පිවිසියේ මේ කාලවකවානු සියල්ල පසු කරමින්ය. ගෙවෙන සතියකට සැරයක් අම්මා අප්පා බැලීමට යාම මගේ සිරිතය. මගේ වයස අවුරුදු 21කි. එක්තැන්ව සිටින පියාට සාත්තු සප්පායම් සියල්ල කරදීම එවක මගේ එක් ප්‍රධාන කාරියකි. එදිනද මා පියා නාවා පිරිසුදු කළේය. අතරතුර වාරයකදී,“තාත්තා මං මහණ වෙනවට විරුද්ධ වුණා නේද? දැන් මොකද කියන්නේ” තරමක නිහැඬියාවකි. මේ වෑහෙන්නේ පියාගේ කඳුළුවැල්ය.”ඔහු දුක්වන බව හැබෑය. මේ අතර සරසවි ජීවිතයටත් මම බෙහෙවින් ඇලීමි. අධ්‍යයන කටයුතු නොපමාවම කළෙමි. මම හැදෑරුවේ සිංහල ගෞරව උපාධියයි. නායක හාමුදුරුවෝ පිරිවෙනට ප්‍රයෝජනවත් වන ලෙස එකිනෙක ශිෂ්‍යයන්ට හැදෑරිය යුතු විෂය නියම කළහ. මගේ අනුවිෂය අභිධර්මයයි. ඒ 1962 අවුරුද්දයි. උපාධිය අවසන් විභාග ප්‍රතිඵල ආ දවසෙ යක්කඩුවෙ නායක හාමුදුරුවෝ මා අමතා සිටියහ.“කුසල විශ්වවිද්‍යාලෙ වැඩ කරනවාද? පිරිවෙනේ වැඩ කරනවද?”“අපේ හාමුදුරුවනේ ඔබ වහන්සේ විශ්වවිද්‍යාලෙ බලධාරියෙක් හැටියට ඉන්නතුරු මම විශ්වවිද්‍යාලයේ වැඩ කරන්න කැමති නෑ.“ඒ වනවිටත් පන්නිපිටියේ පිරිවන ආරම්භයට අවශ්‍ය ගොඩනැඟිලි සාදා නිමව තිබූ නිසා එහෙනම් කුසල අපි පන්නිපිටියෙ පටන් ගම්මුයි නායක හාමුදුරුවෝ යෝජනා කළහ.එදා 1963 මගේ අධ්‍යක්ෂකත්වයෙන් ඇරඹි එම පන්සල අද කොළඹ දිස්ත්‍රික්කයේ විශාල සේවයක් කරන හොඳ පිරිවෙන් අධ්‍යාපනයක් ලබාදෙන ආයතනයක්. පිරිවෙනෙහි ඉදිරි ගමන සඳහා පරිවේණාධිපති වශයෙන් මා පත් පත්වූයේ1988දීය. විද්‍යාලංකාර පිරිවෙනින් ඇරඹූ කැලණිය විශ්වවිද්‍යාලය අද පිරිවෙනින් දුරස් වී ඇතැයි පවසමින් හිටපු ජනාධිපතිනි චන්ද්‍රිකා බණ්ඩාරනායක මැතිනිය මා එහි කුලපති තනතුරට පත්කළාය. ඒ සබැඳියාව පවත්වනු සඳහා මහින්ද රාජපක්ෂ ජනාධිපතිතුමා ඒ තනතුර ඉදිරියටත් පවත්වනු සඳහා දිගුකිරීම් සිදුකළේය. මේ අතරතුර මහනුවර මල්වතු මහා විහාර උපාධ්‍යාය තනතුර , කොළඹ හලාවත දෙදිසාවේ නායක පදවිය , ඒ වගේම පණ්ඩිත උපාධි, ආචාර්ය උපාධි ද ලැබීමි. සාහිත චක්‍රවර්තී ගෞරව උපාධියත්. බුරුම රාජ්‍යයෙන් අග්ගමහා සද්ධම්මජෝතික ධජ ගෞරව උපාධියත් ලැබිණි. මේ හැරුණු කොට ලංකාවේ නොයෙක් පොදු සංවිධානවලින් විවිධ ගෞරවනාම ලැබීමි.මගේ ජීවිතයේ වැඩි කාලයක් වැය වන්නේ් රටේත් සමාජයේත් ආගම දහමේත් කටයුතු සඳහාය. මසකට ධර්ම දේශනා 20 ආසන්න සංඛ්‍යාවකින් මගේ දිනපොත පිරෙයි. මේ අතරවාරයේ මා යන එකම පුද්ගලික ගමනෙක් ඇත. ඒ ජයශ්‍රී මහා හාමුදුරුවෝ වදින්න යෑමයි. නොකඩවා හැම මාසයකම යන ඒ ගමනට මේ ගත වන්නේ 37 වැනි වසරයි. උන්වහන්සේගේ පිරිත් නුලක් ගැට ගසා නළල හොවා වැඳ පැයක් පමණ ඒ වන්දනාවේ යෙදීම මගේ සිරිතයි.ලොව ප්‍රබල බෞද්ධ සම්මේලනයක් වන ලෝක බෞද්ධ සංඝ සම්මේලනයේ මව් සංගමයේ උප සභාපති ලෙස මට කටයුතු කරන්නට ලැබීමත් ජාත්‍යන්තර බුද්ධ රංසි සංවිධානයේ ලංකා ශාඛාවේ සභාපති වීමත් ලෝකයටම බුද්ධ ධර්මය ගෙනයාමට මා ලැබූ මහගු අවස්ථාවන්මේ කතාවේ තවත් නොලියැවුණු තැනෙක් ඇත. “සාමනේර ආයතන” අධීක්ෂණය සඳහා අප අනුරාධපුරයට ගමන් කළෙමු. කාරය පිරී ගියේ අපි සිවුදෙනෙකුගෙනි. රාමඤ්ඤ නිකායේ අනුනායක මාපලගම සෝමිස්සර හිමිත්, මමත්, බුද්ධ ශාසන අමාත්‍යාංශයේ ජ්‍යෙෂ්ඨ සහකාර ලේකම්වරයාත් රියදුරු තැනත් ඊට ඇතුළත්. ප්‍රදේශය තලාව නගරයට ආසන්න තැනකදී ය. ගමන් ගත් රිය රූස්ස කුඹුක් ගහක වැදී පොඩි පට්ටම් වී ගියේය. මා සමඟ හුන් සියල්ලෝ ජීවිතක්ෂයට පත්වී සිටියහ. ඇඟිල්ලක් අහිමිව තවත් ශල්‍යකර්ම සිදුකරමින් ජීවිතය ගලවා ගන්නට සමත් වුයේ මා හට පමණි. මට තාම මතකයි එදා වැලමිටියාවෙන් ඇරඹි ගමන යන්තම් හය හතර නොතේරුණු කොලු ගැටයෙක් වුණු මට දැන් වයස අවුරුදු 76කි් සපිරෙමින් ඇත. එදා මෙදා තුර සිදුකරන සමාජ මෙහෙවරත් ආගමික ශාසනික මෙහෙයත් මගේ සිත නිවන්නටම සමත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>04</day>
    </date>
    <link>http://www.dinamina.lk/2012/10/04/_art.asp?fn=f1210043</link>
    <topic>අහිගුණ්ඨිකයෝ</topic>
    <author/>
    <content>මෙය 1900 දී ගන්නා ලද පිංතූරයකි. දකුණු ඉංදීය සම්භවයක් සහිත මෙම අහිගුණ්ඨික ජනතාව ට ඇත්තේ දිගු ඉතිහාසයකි. තෙළිඟු බස කතා කරන මොවුහු ශාස්ත්‍ර කියමින් නයි නැටවීම ආදී වෘත්තීන්හි නිරත වෙති. තැනින් තැන කූඩාරම් ගසාගෙන ජීවත් වන මෙම ජන කොටස වඳ වී යාමේ තර්ජනයට බඳුන්ව ඇත. -නන්දි.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n1210051</link>
    <topic>එදා කුණු ගොඩක් වූ නගරය අද පියකරු පුරයක්</topic>
    <author>ගාමිණී ජයලත්</author>
    <content>කොළඹ නගරය සහ අවට ප්‍රදේශවල මේ දිනවල සිදුවන සංවර්ධන වැඩකටයුතු සහනගරය පිරිසුදුව තබා ගැනීමේ ක්‍රියාවලියට රජයේමුදල් සත පහක්වත් වැය නොකළ බව ආරක්ෂක ලේකම් ගෝඨාභය රාජපක්‍ෂ මහතා ‘දිනමිණ’ ට කීය.කොළඹ නගර සභාව නගරය පිරිසුදු කිරීමේ කටයුතුවලට මුදල් වෙන් කළද ඒ මුදලින් නිසි ප්‍රයෝජනයක් නොගැනීම නිසා මීට පෙර කොළඹ ජනතාවට උරුමවූයේ කුණුවලින් පිරුණු නගරයකි. වෙන්කරන මුදල් නිසි පරිදි කළමනාකරණය කිරීම නිසා කොළඹ නගරය කුණුවලින් තොර අලංකාරකොළඹ නගරයේ සිදුවන මේ නවීකරණ ක්‍රියාවලියට ආරක්ෂක හමුදාවේද සහාය විශාල ලෙස ලැබෙන බව කී ආරක්ෂක ලේකම්වරයා නගර සභාවද වෙනදාට නැති උනන්දුවකින් මේ ක්‍රියාවලියට දායක වී ඇතැයි කීය.නාගරික සංවර්ධන අමාත්‍යාංශය සිදුකරන මේ සංවර්ධන ක්‍රියාවලියට රජයෙන් මුදල් ගන්නා බවට යම් මතයක් ඇති බවද, ඒ මතය සම්පූර්ණයෙන් අසත්‍යයක් බවද ආරක්ෂක ලේකම්වරයා පවසයි.වර්තමාන කොළඹ නගරයේ පවතින තත්ත්වය පිළිබඳව දෙස් - විදෙස් ජනතාවගේ නොමද ප්‍රසංසාවට ලක්ව ඇති අතර එදා කුණුවලින් හා දුඟඳින් පිරුණු කොළඹ නගරය අද පවතින තත්ත්වය විස්මය ජනක බව ජනතාව පවසති.මෑතකදී කොළඹ නගරයේ සංචාරයක නිරත වූ සිංගප්පූරුවේ මාධ්‍යවේදියකු කොළඹ නගරය කුණු ගොඩවල් වලින් තොර පවිත්‍ර නගරයක්ව පැවතීම හා ඒ සම්බන්ධයෙන් ජනතාව කෙරේ පවත්නා දැනුම මහත් ප්‍රසාදයට ලක්කර තිබේ.“ටෑන් - කොක් - ටිම්” නම් මාධ්‍යවේදියා කොළඹ නගරයේ සිදු කළ සංචාරයෙන් පසු සිංගප්පූරුවේ “ටුඩේ” පුවත්පතේ කතුවරයාට යොමු කළ ලිපියකින් මේ බව අනාවරණය කර ඇත.මෑතක දී තමා සංචාරය කළ ශ්‍රී ලංකාවේ කොළඹ නගරයෙන් සිංගප්පූරුවේ පවත්නා කුණු ප්‍රශ්නයට විසඳුම් සොයාගත හැකි වනු ඇතැයි ඔහු සඳහන් කර ඇත.“කොළඹ නගරයේ වීදිවල කුණු දක්නට නැත. සිගරට් කොට පවා දක්නට නැත. එපමණක් නොව වීදිවල කුණුගෙන යන රථ හෝ කුණු දමන බඳුන් හෝ දක්නට නැත. ජනාකීර්ණ මධ්‍යම දුම්රිය පොළ අවට ප්‍රදේශයේ පවත්නා තත්ත්වයද මෙයයි. මේ නිසා තැනින් තැන කුණු දැමීමේ පුරුද්ද කොළඹ ජීවන රටාවට අයත් වූවක් නොවන බව පෙනේ යැයි ඔහු තවදුරටත් ලියා තිබිණ.ඒ සමඟම සිංගප්පූරුවේ පාරිසරික හා ජල සම්පත් ඇමැති විවියන් බාලක්‍රිෂ්ණන් ඇමැතිවරයාට හා ජාතික පාරිසරික ඒජන්සියේ නිලධාරීන් කොළඹ නගරයේ සංචාරයක නිරතවීමෙන් මේ සම්බන්ධ තොරතුරු වඩාත් තහවුරු කර ගත හැකි බවද ඔහු පෙන්වාදී තිබිණ.තවද අපද්‍රව්‍ය තොර පවිත්‍ර නගර සංකල්පය පාසල් දරුවන් තුළ වර්ධනය කෙරෙන අයුරු ද වටහාගත හැකි බවත් මේ සම්බන්ධයෙන් ජනතාව කෙරේ පවත්නා දැනුම සිංගප්පූරු ජාතිකයන්ට වඩා බෙහෙවින් ඉහළ අගයක් ගන්නා බවත් ඔහු පුවත්පතට ලියන ලද ලිපියේ සඳහන් කර ඇත.අදාළ ‘ටුඩේ’ පුවත්පත දෛනිකව පිටපත් 700,000ක් බෙදා හැරෙන එරට දෙවැනියට පාඨක අවධානය දිනාගෙන ඇති පුවත්පතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n1210052</link>
    <topic>උසස් පෙළ උත්තර පත්‍ර බැලීම වැළැක්වීම නීති විරෝධීයි</topic>
    <author>නුවන් කොඩිකාර</author>
    <content>උසස් පෙළ උත්තර පත්‍ර බැලීම වැළැක්වීමට කවුරුන් හෝ ක්‍රියා කරන්නේ නම් එය වෘත්තීය සමිති ආඥා පනතට අනුව නීති වීරෝධි ක්‍රියාවක් බව මහාචාර්ය නලින්ද සිල්වා මහතා පැවසීය.ආචාර්යවරුන්ගේ සමිති සම්මේලනයේ ව්‍යවස්ථාව අනුව එවැනි කටයුතු සඳහා ඉඩක් නොමැති බවද හෙතෙම කීවේය.ශ්‍රී ලංකා පදනම් ආයතනයේ පෙරේදා (03) පැවැති මාධ්‍ය හමුවේ දී මහාචාර්යවරයා එසේ ප්‍රකාශ ක‍ළේය.ආචාර්යවරුන්ගේ සමිති සම්මේලනය බිහි කිරිමේ පුරෝගාමී වු කිහිප දෙනා අතර තමන්ද සිටින බව පැවසු ඒ මහතා අද සිටින ඇතැම් අය එහි ව්‍යවස්ථාව හරි හැටි කියවා ඇද්දැයි ප්‍රශ්නයක් පැන නගින බව කීවේය.ඩබ්ලිව්. එස් කරුණාරත්න, දොරකුඹුර, ඕස්මන් ජයරත්න වැනි කීර්තිමත් මහාචාර්යවරුන් ආචාර්ය සංගමයේ සභාපතිත්වය දරූ බවත්, ඔවුන් කිසි දවසත කිසිවකු පීඩනයකට හෝ අපහසුතාවයකට පත්කර ඉල්ලීම් දිනා ගැනීමට කටයුතු නොකළ බවත් සිල්වා මහතා පැවසිය.තමන් අචාර්යවරුන්ගේ සංගමයේ සභාපතිත්වය උසුලන අවධියේ කිසිවතු පීඩනයකට පත්නොකර ඉල්ලීම් දිනාගත් බව පවසන නලින්ද සිල්වා මහතා එම වැටුප් වැඩිකිරිම දැනට සිටින අචාර්යවරුන්ද භුක්ති විදින බව ප්‍රකාශ කළේය.වත්මන් ආචාර්යවරුන් ගෙන යන වෘත්තීය ක්‍රියා මාර්ගය පිටුපස ඇතැම් දේශපාලන පක්ෂ, රාජ්‍ය නොවන ආයතන හා ජාත්‍යන්තර ගැත්තන් සිටින බවත් දවසින් දවස එය පෙන්නුම් කරමින් සිටින බවත් මහාචාර්යවරයා කීවේය.අධ්‍යාපනය සඳහා රජයදළ දේශිය නිෂ්පාදනයෙන් සියයට 6ක් වෙන් කළ යුතු බවට යුනිස්කෝ වාර්තාවේ කිසිම තැනක සදහන් වී නොමැති බව පවසන ඒ මහතා එය ඉලක්ක කරගෙන වෘත්තීය ක්‍රියා මාර්ගයන්වල නිරත වන්නේ නම් එය අසාධාරණ බව මහාචාර්ය නලින්ද සිල්වා මහතා පැවසීය.මේ අවස්ථාවට උසස් අධයාපන ඇමැති එස්. බී දිසානායක, ලේකම් ආචාර්ය සුනිල් ජයන්ත නවරත්න, විශ්වවිද්‍යාල ප්‍රතිපාදන කොමිසම් සභාවේ සභාපති මහාචාර්ය ගාමිණි සමරනායක මහත්වරුන් ඇතුළු ආචාර්ය මහාචාර්යවරු රැසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n1210053</link>
    <topic>දිවි නැඟුම පනතට උතුරේ අනුමැතිය ව්‍යවස්ථාවට අනුව</topic>
    <author>සිතාරා සේනානි සහ ස්වර්ණා විජේකෝන්,</author>
    <content>දිවි නැඟුම පනත් කෙටුම්පතට උතුරු පළාතේ අනුමැතිය ලබා ගැනීමේ දී රජය ව්‍යවස්ථාවට අනුකූලව කටයුතු කරන බව රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.පළාත් සභාවක් පිහිටුවා නැති අවස්ථාවක යම් යම් කටයුතු ක්‍රියාත්මක විය යුතු අන්දම පිළිබඳ ආණ්ඩුක්‍රම ව්‍යවස්ථාවේ පැහැදිලිව සඳහන්ව ඇති බැවින් ව්‍යවස්ථාවට අනුකූලව මිස ව්‍යවස්ථා විරෝධීව කටයුතු කිරීමට රජය මෙහිදී කිසිසේත් කටයුතු නොකරන බවද ‍හෙතෙම පැවැසීය.උතුරේ පළාත් සභාවක් නැතැයි කියා මුළු රටේම ක්‍රියාත්මක විය යුතු වැඩපිළිවෙළක් නතර කළ නොහැකි බවද ඇමැතිවරයා ‍අවධාරණය කළේය.ඇමැති මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (4) පැවැති මාධ්‍ය හමුවේ දී මේ සම්බන්ධයෙන් මාධ්‍යවේදියකු මතු කළ ප්‍රශ්නයකට පිළිතුරු දෙමින් ඇමැතිවරයා මේ බව සඳහන් කෙළේය.දිවි නැඟුම පනත් කෙටුම්පතට පළාත් සභාවල විරෝධතාවක් නැති බව පෙන්වන්නැයි ශ්‍රේෂ්ඨාධිකරණය රජයට දැනුම්දී ඇති බවත් කීවේය.දිවි නැඟුම පනත් කෙටුම්පත පළාත් සභා අටක දී මේ වන විට සම්මතවී තිබේ.අතිරේක ප්‍රවෘත්ති අධ්‍යක්ෂ ජනරාල් චන්ද්‍රපාල ලියනගේ, රජයේ ප්‍රවෘත්ති අධ්‍යක්ෂ වසන්තප්‍රිය රාමනායක මහත්වරු ද මේ අවස්ථාවට සහභාගී වූහ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n1210054</link>
    <topic>ජගත් තරුණ සමුළුව 2014 දී ශ්‍රී ලංකාවේ</topic>
    <author>චමීර ඇල්ලදෙණිය</author>
    <content>ලෝක තරුණ සමුළුව 2014 වසරේදී ශ්‍රී ලංකාවේ පැවැත්වීමට එක්සත් ජාතීන්ගේ සංවිධානය යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාට නිල වශයෙන් දැනුම් දි තිබේ.අමෙරිකාවේ නිව්යෝර්ක්හි දී පසු ගිය දා පැවැති එක්සත් ජාතීන්ගේ මහ මණ්ඩල සමුළුවේ දී ඇමැතිවරයාට මේ බව නිලවශයෙන් දැනුම් දී ඇත. ලෝක තරුණ සමුළුව ආසියාතික රටක පවත්වන පළමු අවස්ථාව මෙය බවත් එය ශ්‍රී ලංකේය තරුණ පරපුර ලැබූ විශාල ජයග්‍රහණයක් බවත් යෞවන හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.ප්‍රජාතන්ත්‍රවාදය හා ජාතීන් අතර සාමය තහවුරු කර ගැනීමේ දී මහින්ද රාජපක්ෂ මහතා ප්‍රමුඛ රජය ගෙන ගිය සාධනීය මෙහෙවර ලෝක තරුණ සමුළුව ශ්‍රී ලංකාවේ පැවැත්වීමට බලපෑ බව එක්සත් ජාතීන්ගේ සංවිධානයේ සමාජ ප්‍රතිපත්ති හා සංවර්ධන අංශයේ අධ්‍යක්ෂ ඩැනියෙලා බාන්ස් මහත්මිය අවධාරණය කරයි.යොවුන් පාර්ලිමේන්තුව ගොඩනැඟීමෙන් තරුණ ප්‍රජාව සවිබල ගැන්විම ඉතාම ප්‍රසංශනීය බව ද බාන්ස් මහත්මිය පැවසුවාය.පශ්චාත් යුද සමයයේ ශ්‍රී ලංකාව ලබා ඇති ප්‍රගතිය පිළිබඳ ලෝකයේ සෙසු රටවලට ද ආදර්ශයක් බව පැවසු බාන්ස් මහත්මිය ලෝක තරුණ සමුළුවේදී එම අත්දැකීම් බෙදා ගත හැකි බවද කීවාය.ඇය මේ අදහස් පළ කළේ එක්ස් ජාතීන්ගේ සංවිධානයේ මහා මණ්ඩල රැස්වීමෙන් අනතුරුව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා හමු වු අවස්ථාවේ දීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100518</link>
    <topic>පාරිභෝගිකයන්ගේ දායකත්වයෙන් ගිගාවොට් පැය 91.8 ක විදුලි ඉතිරියක්</topic>
    <author>චමීර ඇල්ලදෙණිය</author>
    <content>විදුලි පාරිභෝගිකයන් ලක්ෂ 21 ක් සෘජුවම දායක වී, ගිගාවොට් පැය 91.8 ක විදුලිබල ප්‍රමාණයක් ජාතික පද්ධතියට ඉතිරිකර ඇති අතර එහි වටිනාකම රුපියල් මිලියන 438 ක් බවත් විදුලිබල හා බලශක්ති ඇමැති පාඨලී චම්පික රණවක මහතා පවසයි .අද වනවිට ශ්‍රී ලංකාව පමණක් නොව, සමස්ත ලෝකයම මුහුණදෙමින් සිටින ප්‍රධානතම ප්‍රශ්න ගොන්න අතර බලශක්ති අර්බුදයද පවතන බවත් මේ සඳහා පවතින එකම විකල්පය වන්නේ කාර්යක්ෂමව සහ සකසුරුවමින් සුරක්ෂිත කිරීම වෙනුවෙන් වැඩපිළිවෙලේ සමාරම්භක උත්සවය අමතමිනි.දැනට පවතින සහ ඉදිරියේදී ඇතිවන ස්වාභාවික ආපදාවන් හෝ කාලගුණික විපර්යාසයන් හේතුවෙන් ජල විදුලි උත්පාදනය සඳහා අසාමාන්‍ය ලෙස එල්ලවන බලපෑම කිසිවිටෙකත් වැළැක්විය නොහැක. මේ අසාමාන්‍ය තත්ත්වය හේතුවෙන් ජල විදුලි උත්පාදනය අසාමාන්‍ය ලෙස පහත බැස ඇත. අද වනවිට දෛනික විදුලි අවශ්‍යතාව ගිගාවොට් පැය 30 - 35 අතර අගයක් ගන්නා අතර ඒ සඳහා ජල විදුලියෙන් ලැබෙන දායකත්වය ගිගාවොට් පැය 4 කට සීමා වී තිබේ. ඉතිරි විදුලිබල අවශ්‍යතාව සපුරාගැනීම සඳහා තෙල් ආශ්‍රයෙන් නිපදවන තාප විදුලිය භාවිත කිරීමට සිදුවේ. එයත් දීර්ඝ කාලීනව ලාබදායී නොවන අතර ඒ සඳහාද විකල්ප ආදේශකයන් හඳුනාගැනීමට කටයුතු කරමින් සිටී.වැඩි දුරටත් අදහස් දැක්වූ ඇමැති පාඨලී චම්පික රණවක මහතා...අපේ රටේ මුළු විදුලි පාරිභෝගික සංඛ්‍යාව ලක්ෂ 50 ක්. ඒ අතරින් පාරිභෝගිකයන් 21 ලක්ෂයක් බලශක්ති සංරක්ෂණ වැඩසටහනේ පළමු අදියරට දායකවුන නිසා විදුලිය ගිගාවොට් පැය 91.8 ක් ඉතිරිකරගන්න හැකිවුණා. වසරක කාලයක් මේ වගේ විදුලිය සංරක්ෂණය කළොත්, වික්ටෝරියා බලාගාරයෙන් වසරකට ලබාගන්න ගිගාවොට් පැය 360ක් ඉතිරිකරගන්න පුළුවන්. ලයිට් නිවන්න නම් මොකටද ආණ්ඩුවක්, ලයිට් නිවන්න නම් මොකටද ඇමතිවරයෙක් කියලා මිනිස්සු හිනාවෙනවා. නමුත් මේක ලයිට් නිවීමක් නෙමෙයි. අනිසි ලෙස විදුලිය පාවිච්චි කිරීමෙන් වැළකීමක්.විදුලිබලය අරපිරිමැස්මෙන් පාවිච්චි කිරීමක්. එහෙම විදුලිය ඉතිරිකරගත්තොත් තමන්ගේ විදුලි බිලත් අඩුවෙනවා. අනාගතය වෙනුවෙන් විදුලියත් ඉතිරි වෙනවා යැයි පැවසීය. මෙවැනි අර්බුද අපේ රටේ පමණක් නෙමෙයි, වෙනත් රටවලත් තියෙනවා. අපේ අසල්වැසි රට වන ඉන්දියාවේ විදුලි අර්බුදය හේතුවෙන් දිනකට පැය ගණනක් විදුලිය කපනවා. නමුත් අපි එහෙම කරන්නේ නැහැ.ඒ නිසයි අපි කියන්නේ මේ ලබාදෙන විදුලිය අරපිරිමැස්මෙන් පාවිච්චි කරන්න කියලා. මේ වනවිට බලශක්ති සංරක්ෂණ වැඩසටහනට පාසල් 2300 ක් පමණ එකතුවෙලා ඉන්නවා. රටේ සියලුම ජනතාව මේ වෙනුවෙන් පෙලගැසුනොත්, රාත්‍රි 6.30 ත් 9.30 ත් අතර කාලයේ තමන්ගේ නි‍වෙසේ දැල්වෙන එක විදුලි බුබුළක් හෝ නිවාදමලා මේ වෙනුවෙන් සහයෝගය දැක්වූවොත්, මොන අභියෝගය ආවත් අඛණ්ඩව විදුලිය ලබාදෙන්න අපට පුළුවන් යැයි සඳහන් කළේය.මේ අවස්ථාවට ලංකා විදුලිබල මණ්ඩලයේ සභාපති මහාචාර්ය විමලධර්ම අබේවික්‍රම, ශ්‍රී ලංකා සුනිත්‍ය බලශක්ති අධිකාරියේ සභාපති ආචාර්ය කිත්සිරි දිසානායක, විදුලිබල හා බලශක්ති අමාත්‍යාංශයේ වැඩබලන ලේකම් එම්.අයි.එම්. රෆීක් මහත්වරුන් ඇතුළු අමාත්‍යාංයේ ජ්‍යෙෂඒඨ නිලධාරීන් පිරිසක් සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100519</link>
    <topic>විදුලි සංදේශ නියාමක ගෝලීය සමුළුවේ සභාපති ලලිත් වීරතුංග</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>විදුලි සංදේශ නියාමකයන් පිළිබඳ ගෝලීය සමුළුවේ සභාපතිත්වය ශ්‍රී ලංකාවට හිමි වෙයි.ශ්‍රී ලංකාවට ඉමහත් කීර්තියක් අත්කර දෙමින් කොළඹදී ඊයේ (4) නිමාවට පත්වූ විදුලි සංදේශ නියාමකයන් පිළිබඳ 12 වැනි ගෝලීය සමුළුවේදී ශ්‍රී ලංකා විදුලි සංදේශ නියාමන කොමිෂන් සභාවේ සභාපති සහ ජනාධිපති ලේකම් ලලිත් වීරතුංග මහතා වෙත මේ තනතුර පිරිනමන ලද අතර ඊට අමතරව එම සංගමයේ ආචාර ධර්ම සඳහා වන තානාපතිවරයා වශයෙන්ද ඒ මහතා පත්කර ගත් බව ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා දිනමිණ ට පැවසීය.ලෝකයේ සෑම රටකම විශේෂ අවධානය ශ්‍රී ලංකාව කෙරෙහි නැඹුරු කරගත් මේ සමුළුව ජනාධිපති මහින්ද රාජපක්ෂ මහතාගේ ප්‍රධානත්වයෙන් පසුගිය 2 දා ආරම්භ කෙරුණු අතර ඒ සඳහා ලෝකයේ රටවල් 120 කට අයත් විදේශ කටයුතු ඇමැතිවරුන්, තොරතුරු තාක්ෂණ ඇමැතිවරුන් හා විදුලි සංදේශ නියාමකයන් ඇතුළු 350 කට අධික පිරිසක් සහභාගි වූ බවද ඒ මහතා සඳහන් කළේය."ජාලගතකරණ සමාජයක් නියාමනය කළ යුත්තේ ඇයි" යන්න තේමාව කරගනිමින් පැවැති විදුලි සංදේශ නියාමකයන් පිළිබඳ ගෝලීය සමුළුවේදී ලෝකයේ සෑම රටකටම බලපාන කරුණු රැසක් කෙරෙහි මෙහිදී විශේෂ අවධානය යොමු කෙරුණු අතර නියාමනය සම්බන්ධයෙන් මධ්‍යස්ථව කටයුතු කිරීම, ඩිජිටල් ජංගම ලෝකය පිළිබඳ ප්‍රතිපත්ති සැකසීම, බ්‍රෝඩ් බෑන්ඩ් ආර්ථිකයක් තුළ අන්තර්ජාතික සබඳතාව, ගෝලීය හා ප්‍රාදේශීය අන්තර් සබඳතා, පරිගණක සම්බන්ධ අවස්ථාවන් හා අභියෝග, ජාලයේ ආරක්ෂාව හා සුරක්ෂිතතාව සහ බ්‍රෝඩ් බෑන්ඩ් පද්ධතිය සමීප කරවීමේ ක්‍රමෝපායන් ඒ අතර වෙයි.දත්ත මධ්‍යස්ථකරණය, රැහැන් රහිත සේවාවන් සඳහා පවත්නා ඉහළ ඉල්ලුමට සහාය වන නව සංඛ්‍යාත කළමනාකරණ ප්‍රතිපත්ති සහ දත්ත හිමිකම මෙන්ම අවම සංවර්ධිත වෙළෙඳපල සඳහා වන අධිවේගී අන්තර්ජාල සේවා ක්‍රියාකාරී ක්‍රමෝපායන් ඇතුළු තොරතුරු සහ සන්නිවේදන තාක්ෂණ ක්ෂේත්‍රයේ උණුසුම් මාතෘකා මේ සමුළුවේදී සාකච්ඡාවට ගනුලැබූ අතර නියාමකයන්, ප්‍රතිපත්ති සම්පාදකයන් සහ විදුලි සංදේශ ක්ෂේත්‍රයේ නායකයන් අතර ඵලදායී සාකච්ඡා පැවැත්වීම සඳහා දිරිමත් කිරීමද මෙහි අරමුණ විය.ශ්‍රී ලංකා විදුලි සංදේශ නියාමන කොමිෂන් සභාව සත්කාරත්වය දැරූ මෙවර සමුළුවේදී විවිධ වෙළඳපල පරාසයන් ඔස්සේ අධිවේගී අන්තර්ජාල සේවා භාවිතය වර්ධනය කිරීම සඳහා සුදුසු වෙළඳපල තත්ත්වයන් නිර්මාණය කරන්නේ කෙසේද යන්න සම්බන්ධයෙන් අවධානය‍ යොමු කෙරුණු අතර මේ සමුඵව තොරතුරු සහ සන්නිවේදන තාක්‍ෂණ නියාමන සහ ප්‍රතිපත්ති සම්පාදක ප්‍රජාව ඒකරාශී වූ සම්භාවනීය ගෝලීය සමුඵවක් වශයෙන් කීර්තියක් අත්පත් කර ගතතේය.ශ්‍රී ලංකා විදුලි සංදේශ නියාමන කොමිෂන් සභාවේ සභාපති සහ ජනාධිපති ලේකම් ලලිත් වීරතූංග මහතා මෙම සමුඵවේ මුලසුන හොබවන ලද අතර ජනාධිපති මහින්ද රාජපක්ෂ මහතා ප්‍රධාන දේශනය පැවැත්වීය.විදුලි සංදේශ නියාමකයන් පිළිබඳ මීළඟ සමුළුව ලබන 2013 වර්ෂයේ පෝලන්තයේ වෝර්ෂෝ නගරයේදී පැවැත්වීමටද මෙහිදී තීරණය විය.ජාත්‍යන්තර විදුලි සංදේශ සංගමයේ මහ ලේකම් ආචාර්ය හැම්ඩන් අයි ටුරේ, ජාත්‍යන්තර විදුලි සංදේශ සංගමයේ නියෝජ්‍ය මහ ලේකම් හඔලින් සාහෝ, ජාත්‍යන්තර විදුලි සංදේශ සංගමයේ විදුලි සංදේශ සංවර්ධන කාර්යාංශයේ අධ්‍යක්ෂ බ්‍රහිමා සානෝ සහ ජාත්‍යන්තර විදුලි සංදේශ සංගමයේ ගුවන් විදුලි සන්නිවේදන කාර්යාංශයේ අධ්‍යක්ෂ ප්‍රැන්සිස් රැන්සි ඇතුළු ඉහළ පෙලේ නිලධාරීන් රැසක් මේ සමුළුවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n1210055</link>
    <topic>වැල්ලවාය සතොසට අගුලු දමා යතුර ප්‍රා. සභාපති අරන් ගිහින්</topic>
    <author>විජයානි එදිරිසිංහ</author>
    <content>වැල්ලවාය සමුපකාර තොග වෙළෙඳ සංස්ථාව (සතොස) පිහිටි ගොඩනැඟිල්ලට අදාළ කුලිය ප්‍රාදේශීය සභාවට ගෙවා නැති නිසා සහ බදු ගිවිසුම ලබා නොදීම නිසා එම ගොඩනැඟිල්ලට ඉබි යතුරු දමා වසා දැමීමට කටයුතු කළ බව වැල්ලවාය ප්‍රාදේශීය සභාවේ සභාපති රෝහණ වන්නිආරච්චි මහතා පැවසීය.වැල්ලවාය සතොස පිහිටි ගොඩනැඟිල්ල එම ප්‍රාදේශීය සභාවට අයිති එකකි. සතොසේ ඉදිරිපස දොර ඉබි යතුරු දමා වසා තිබුණු අතර ජගත් පුෂ්පකුමාර මහතා එම ස්ථානයට ගොස් සේවකයන්ගෙන් විමසීමේදී ඔවුන් කියා ඇත්තේ ප්‍රාදේශීය සභා සභාපතිවරයා එය වසා දැමූ බවයි.අනතුරුව ඇමැතිවරයා ප්‍රාදේශීය සභා සභාපති කැඳවා එසේ වසා දැමීමට හේතුව විමසා ඇත. දෙදෙනා අතර ඇතිවූ සුළු සාකච්ඡාවකින් පසු ජගත් පුෂ්පකුමාර අමාත්‍යවරයා නැවතත් එය විවෘත කළේය.ඇමැතිවරයා ගිය පසු ප්‍රාදේශීය සභා සභාපතිවරයා පැමිණ යළිත් සතොසේ දොර වසා දමා තිබේ. යළි විවෘත නොකරන ලෙස ද සේවකයන්ට පවසා ඇත. ගොඩනැඟිල්ල සතොසට දී ඇත්තේ ජගත් පුෂ්පකුමාර ඇමැතිවරයාගේ ඉල්ලීමක් අනුව ලක්‍ෂ 150 ක පාඩුවකටය.සතොස සභාපතිවරයා ගොඩනැඟිල්ලට කුලිය ගෙවීම මඟහැර ඇති අතර බදු ගිවිසුම ද මෙතෙක් ලබා දී නැත. ඒ පිළිබඳව තීරණයක් ගැනීමට පෙර සතොස සභාපති නලින් පෙරේරා මහතා දුරකතනයටවත් සම්බන්ධ කර ගැනීමට නොහැකි වී ඇත. එමනිසා ප්‍රාදේශීය සභා මන්ත්‍රී මණ්ඩල පොදු තීරණය මත සතොස වසා යතුර ගත් බව සභාපතිවරයා කීය.අනතුරුව පළාත් සභාවේ ප්‍රධාන අමාත්‍යවරයා මේ ගැටලුව සතියකින් විසඳාලීමට පොරොන්දු වීම නිසා එම ගොඩනැඟිල්ල ඊයේ (4) යළි විවෘත කර දුන් බව ද වන්නිආරච්චි මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n1210056</link>
    <topic>ඖෂධ ගෙන්වන ඉන්දියා සමාගම් දෙකක් තහනම්</topic>
    <author>සන්ධ්‍යා කරුණාරත්න</author>
    <content>මෙරටට ඖෂධ ගෙන්වන ඉන්දියානු සමාගම් දෙකක ලියාපදිංචිය තහනම් කිරීමට අවශ්‍ය කටයුතු යොදා ඇති බව ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.ඖෂධ සපයන සමාගම්වල ගුණාත්මක බව පිළිබඳ පරීක්ෂා කිරීමට ඉන්දියාවට ගිය අවස්ථාවේ අඳාළ සමාගම් දෙක මෙරටට ලබා දී තිබෙන තොරතුරු අසත්‍ය බවට හෙළි වීමෙන් පසුව සමාගම්වල නිෂ්පාදන මෙරටට ගෙන්වීම තහනම් කිරීමට කටයුතු කළ බව ඔහු කීය.ඖෂධවල ගුණාත්මක බව, ආරක්ෂිත බව, ප්‍රමිතිය පිළිබඳ ඖෂධ නිෂ්පාදන සමාගම්වල ක්‍රියාකාරිත්වය පරීක්ෂා කිරීමේ වැඩපිළිවෙළක් ජාතික ඖෂධ අධිකාරිය මඟින් ක්‍රියාත්මක කෙරේ.මේ වසරේ දී ආරම්භ කළ ඖෂධ සමාගම් පරීක්ෂා කිරීමේ වැඩපිළිවෙළ යටතේ සමාගම් 13ක් පරීක්ෂා කළ බවත් ඉන් දෙකක් නිසි ප්‍රමිතියට නොමැතිව ඖෂධ නිෂ්පාදනය කළ බවත් හෙතෙම කීය.ජාතික ඖෂධ අධිකාරියේ ඖෂධවේදීන්, ජාතික ඖෂධ තත්ත්ව පරීක්ෂණායතනයේ නිලධාරීන්, ඖෂධ පිළිබඳ ජ්‍යෙෂ්ඨ පරිපාලන නිලධාරීන් ඇතුළු කණ්ඩායමක් මේ පරීක්ෂා කිරීම්වලට සහභාගී වී ඇත.‍ඖෂධ සමාගම් පරීක්ෂා කිරීම් සඳහා වැය වන සම්පූර්ණ මුදල අඳාළ සමාගම් මඟින් දැරිය යුතු වේ. මුදල් වියදම් කිරීමේ විනිවිද බව රැකීමට වියදම් කරන මුදල ජාතික සෞඛ්‍ය සංවර්ධන අරමුදලට යොමු කරන බව ද වෛද්‍ය බෙනරගම මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n1210057</link>
    <topic>ලක්ෂ 70ක විදේශ මුදල් සමඟ 4ක් ගුවන්තොටේ දී කොටු වෙති</topic>
    <author>සුභාෂිණී සේනානායක සහ කුමාරසිරි ප්‍රසාද් කටුනායක සමූහ</author>
    <content>රුපියල් ලක්ෂ 70කට ආසන්න විදේශ මුදල් තොගයක් සමඟ පුද්ගලයන් 4දෙනෙකු කටුනායක ගුවන්තොටුපොළේ දී ශ්‍රී ලංකා රේගු නිලධාරින් අත්අඩංගුවට ගෙන තිබේ.ඔවුන් සතුව තිබී අමෙරිකානු ඩොලර් 54,800ක් ගුවන්තොටුපොළ රේගුව සොයා ගෙන ඇත.මේ පුද්ගලයන් කටාර් රාජ්‍ය හරහා මොසැම්බියාවට‍ යාමට සූදානමින් සිටි බව ගුවන්තොටුපොළ රේගුව සඳහන් කළේය.අත්අඩංගුවට ගත් සැකකරුවන් බේරු‍වල ප්‍රදේශයේ මැණික් ව්‍යාපාරිකයන් බව අනාවරණය වී තිබේ.ගුවන්තොටුපොළ රේගුව මේ සම්බන්ධයෙන් වැඩිදුර පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100521</link>
    <topic>ඉදිකෙරෙන මහල් නිවාස සංකීර්ණ මගින් කොළඹ දිළිදු පවුල් 7000කට නිවාස ලැබෙනවා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>පසුගිය තෙවසර තුළ ක්‍රියාත්මක කර ඇති බොහෝ ව්‍යාපෘති මෙන්ම කොළඹ නගරයේ ක්‍රියාත්මක පස් අවුරුදු නාගරික සංවර්ධන ව්‍යාපෘතිය මඟින් ප්‍රශ්න රැසකට පිළිතුරු ලබා දීමට හැකි වුණු බව ආරක්ෂක ලේකම් ගෝඨාභය රාජපක්ෂ මහතා පැවසීය.කොළඹ නගරයේ දිළිඳු පවුල් නැවත පදිංචි කිරීමේ වැඩපිළිවෙළ යටතේ ඉදිකෙරෙන මහල් නිවාස සංකීර්ණ වලින් පවුල් 7000 කට පමණ නව නිවාසවල හිමිකම ලැබෙන රාජපක්ෂ මහතා කීවේය.නාගරික පරිසරය තුළ පවත්නා යටිතල පහසුකම් දියුණු කරමින් ශ්‍රී ලංකා‍ව ලෝකයේ වේගයෙන් දියුණු වන ආර්ථිකයක් බවට පත් කිරීමට කටයුතු කරමින් පවතින බව රාජපක්ෂ මහතා කීවේය.රටේ පවත්නා සංවර්ධන හැකියාවන් පූර්ණ ලෙස භාවිතා කරමින් හරිතමය හා පවිත්‍රමය නගර ඇති කරන අතරම ජනතාවට ප්‍රමෝදය ගෙන එන විවෘත අවකාශයන් ඇති කිරීම මෙහි ප්‍රමුඛාංගයක් බවත් රාජපක්ෂ මහතා ප්‍රකාශ කළේය.ඒ මහතා මෙසේ ප්‍රකාශ කළේ නාගරික ප්‍රතිඋත්පාදනය හා පාරිසරික සමතුලිතතාව තේමාව යටතේ බත්තරමුල්ල වෝටර්ස් එජ් හි පැවැති ශ්‍රී ලංකාවේ පාරිසරික වෘත්තිකයන්ගේ ආයතනයේ වාර්ෂික සැසියට එක්වෙමිනි.බොහෝ කලක් අතහැර දමා තිබූ බේරේ වැව පුනරුත්ථාපනය කර අනවසර පදිංචිකරුවන් නිසා ඇති ව තිබූ ගැටලුවලට විසැඳුම් දුන් පසු බේරේ වැව හා ඒ ආශ්‍රිත ප්‍රදේශ දැන් පවත්නා තත්ත්වයට වඩා බෙහෙවින් දියුණු වී ප්‍රතාපවත් නගරයක මධ්‍ය කේන්ද්‍රය වනු ඇතැයි හෙතෙම විශ්වාසය පළ කළේය.පදිකය‍න්ගේ සතුටට හේතුවන පරිදි හා ආරක්ෂාව තහවුරු වන පරිදි මාර්ග සියල්ලක්ම වැඩිදියුණු කරමින් පවතින බවත් රාජපක්ෂ මහතා කීවේය.මහජන පහසුකම් හා එළිමහන් ප්‍රදේශ ආදිය නඩත්තු කිරීම හා සුරැකීම සම්බන්ධයෙන් රාජ්‍ය නොවන සංවිධාන, පරිසර සංවිධාන අවධානය යොමු කළ යුතු බවත් හෙතෙම ප්‍රකාශ කළේය.මෑතකදී සිංගප්පූරුවේ සඟරාවක පළ වූ වාර්තාවකින් කොළඹ නගරයේ පවිත්‍රතාව ප්‍රසාදයට ලක් කර තිබුණු බව පෙන්වා දුන් රාජපක්ෂ මහතා මෙය රජය විසින් කරන මහජන දැනුවත් කිරීම්වල ප්‍රතිඵලයක් බව පැවසීය.ශ්‍රී ලංකාවේ පාරිසරික වෘත්තිකයන්ගේ ආයතනයේ සභාපති මහාචාර්ය හේමන්ති රණසිංහ, හිටපු සභාපති හෙස්ටර් බස්නායක මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n1210058</link>
    <topic>උතුරු මැද නව මහ ඇමැතිගෙන් කළුවිල පාසලටළමා දිනයේ අපූරු තෑග්ගක්</topic>
    <author>තෙන්නකෝන් කුලසේකර සමග අනුරාධපුර දිසා විශේෂ</author>
    <content>උතුරු මැද මහ ඇමැති එස්.එම්.රංජිත් සමරකෝන් මහතා නව පදවියට පත් වූ පසු සහභාගි වූ ප්‍රථම නිල උත්සවයේදී අනුරාධපුර කළුවිල සේන මහා විදුහලට රුපියල් පහළොස් ලක්ෂයක මුදලක් පිරිනැමීමට තීරණය කළේ ය. ඒ පාසල් ගොඩනැඟිල්ලක් පිළිසකර කිරීම සඳහා ය.ලෝක ළමා දිනය හා ලෝක ගුරු දිනයට සමගාමීව ඊයේ (04) අනුරාධපුර කළුවිල සේන මහ විදුහලේ උත්සවයකට නව මහ ඇමැතිවරයා ප්‍රධාන ආරාධිතයා ලෙස සහභාගිවිය.උත්සවය පැවැත් වූ පාසල් ගොඩනැගිල්ල වසර හැටක් පමණ පැරැණි විය. සෙවිලි තහඩු දිරා ගොස් තිබිණ. වැසි දිනවලදී පාසල් දරුවන් වැස්සෙත් තෙමෙමින් අධ්‍යාපන කටයුතුවල යෙදී සිටින බව ද පැවසී ය. එහිදී අදහස් දැක්වූ නව මහ ඇමැතිවරයා තමා නිල වශයෙන් සහභාගි වූ පළමු උත්සවය මෙය බැවින් මේ ගොඩනැගිල්ල ප්‍රතිසංස්කරණයට රුපියල් පහළොස් ලක්ෂයක මුදලක් වහාම නිදහස් කරන ලෙස අදාළ නිලධාරින්ට නියෝග කළේ ය.පාසල් දරුවා හෙට මේ රටේ පාලනය බාර ගන්නා පුරවැසියා ය. ලෝක ළමා දිනයේ අරමුණ වන්නේ හෙට ලෝකයට අද පාසල් දරුවා යොමු කිරීමයි. ලෝක ගුරු දිනයේ තේමාව වන්නේ අද පාසල් දරුවා හෙට රටට ජාතියට ආදරය කරන උගතකු, බුද්ධිමතකු හා විද්වතකු බවට පත් කිරීම බව පැවසූ මහ ඇමැතිවරයා වසරේ මාස නවයක් දැඩි නියඟයෙන් පීඩා විඳින උතුරු මැද ප්‍රදේශයේ ගොවි දරුවන් දැයේ සංවර්ධනයට දායක කැර ගෙන ඔවුන්ට ජාතියේ අනාගතය බාර දීම ජනපති අරමුණ බැවින් තමා මහින්ද චින්තනය මල් ඵල ගැන්වීමට කටයුතු කරන බව කීය.උතුරු මැද ආණ්ඩුකාර කරුණාරත්න දිවුල්ගනේ, කළුවිල සේන මහ විදුහල්පති ඒ.එම්. උපාලි මහත්වරුන් ඇතුළු තවත් කීප දෙනෙක් මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n1210059</link>
    <topic>බිරියගේ දෙපා ගිනිපෙනෙල්ලකින් පුළුස්සලා</topic>
    <author>සොරණාතොට සමූහ</author>
    <content>ගිනිපෙනෙල්ලකින් සිය බිරියගේ දෙපා පුලුස්සා දමා පොල්ලකින් පහරදී තුවාල සිදුකළ බව කියන සැමියකු අත්අඩංගුවට ගැනීම සඳහා මහියංගණය පොලිසිය පරීක්ෂණ පවත්වයි.මහියංගණ 50 කණුව කුඩාඔය පදිංචි 21 හැවිරිදි තුවාල ලැබූ කාන්තාව මහියංගණය රෝහලට ඇතුළත් කැර ඇත.මැය දෙදරු මවක බවත් දරුවන් දෙදෙනා බිරියගේ පියාගේ නිවසේ සිටින බවද පොලිසිය කියයි.අඹුසැමි යුවළ අතර ඇතිවූ ආරවුලක් මත මෙසේ සැමියා බිරියට පහරදී පුළුස්සා දමා ඇතැයි පොලිසිය සඳහන් කෙළේය.සැකකරු අත්අඩංගුවට ගැනීමට මහියංගණ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100510</link>
    <topic>ඕස්ට්‍රේලියාවට පලායමින් සිටි දේශීය සංක්‍රමිකයන් 802ක් නාවික හමුදාව මසක් තුළ දී අත්අඩංගුවට අරන්</topic>
    <author>චන්ද්‍රිකා පෙරේරා හා මහින්ද අලුත්ගෙදර</author>
    <content>නීති විරෝධී ලෙස ඕස්ට්‍රේලියාවට පලායමින් සිටි දේශීය සංක්‍රමිකයින් 802ක් නාවික හමුදාව මගින් ගත වූ මසදී පමණක් අත්අඩංගුවට ගෙන තිබේ. මොවුන් ගමන්ගනිමින් සිටි බහුදින යාත්‍රා 13ක් ද නාවික හමුදා බාරයට ගෙන ඇත.මෙසේ අත්අඩංගුවට පත්වූවන් අතර පිරිමි 650ක්, කාන්තාවන් 100ක් හා ළමයි 52ක් සිටින බව නාවික හමුදාව පවසයි. ද්‍රවිඩ 520ක් මොවුන් අතර සිටිති. අනෙක් අය සිංහල හා මුස්ලිම් ජාතිකයෝ වෙති.ත්‍රිකුණාමලය, ගාල්ල පරෙවි දූපත, මීගමුව, කොඩුවකට්ටු, ඩොන්ට්රා හා තොඩුවාව ප්‍රදේශවලදී සහ ආසන්න මුහුදේදී මොවුන් අත්අඩංගුවට පත්ව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100511</link>
    <topic>ලක්ෂ 5ක් වංචා කැර සැඟව සිටි කත දැලේ</topic>
    <author>අනුරාධපුර මධ්‍යම විශේෂ</author>
    <content>රට රැකියාවක් ලබාදෙන පොරොන්දුව මත කාන්තාවක රවටා රුපියල් ලක්ෂ පහකට වැඩි මුදලක් වංචා කැර සැඟවී සිටියැයි තවත් තරුණ කාන්තාවක් අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව මේ මස 08 වැනිදා තෙක් රක්ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්දිකා මාරපන මහත්මිය නියෝග කළාය.සැකකාරිය අධිකරණයට ඉදිරිපත් කළ අනුරාධපුර මූලස්ථාන පොලිසිය විවිධ පැමිණිලි අංශය කියා සිටියේ සැකකාරිය සාලියපුර ප්‍රදේශයේ තරුණියකට සයිප්‍රස් රටේ රැකියාවක් ලබාදෙන බව පවසා රුපියල් 324,000 මුදලක් ලබාගෙන රැකියාව ලබානොදී වීරඹුගෙදර පොලිස් වසමේ සැඟව සිටිය දී පොලිස්ථානවලට ලබාදී තිබූ පොලිස් පණිවිඩවලට අනුව අත්අඩංගුවට ගැනීමට හැකි වූ බවයි.සැකකාරියට වංචාව සඳහා උපකාර කළ තවත් අයකු සිටින බවත් ඔහු අත්ඩංගුවට ගැනීමට පරීක්ෂණ කරන බවත් පොලිසිය අධිකරණයට දන්වා සිටියේය. දැනට ප්‍රදේශයෙන් පලාගොස් සිටින සැකකරු වහාම අත්අඩංගුවට ගෙන අධිකරණයට ඉදිරිපත් කරන ලෙස පොලිසියට මහේස්ත්‍රාත්වරිය නියෝග කළාය.රක්ෂිත බන්ධනාගාර ගත කෙරුණේ පී. එම්. හේමමාලි දිසානායක යන සැකකාරියයි. අනුරාධපුර මූලස්ථාන පොලිසියේ නඩු මෙහෙයවීම් අංශයේ සැරයන් (377635) කරුණාසේන (41694) කොස්තාපල් කල්දේරා යන මහත්වරු සැකකාරිය අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100512</link>
    <topic>ඔහිය රහන්ගල රක්ෂිතයේ හදිසි ගින්නක්</topic>
    <author>වැලිමඩ විශේෂ</author>
    <content>ඔහිය රහන්ගල අධිරක්ෂිතයේ ඇති වූ හදිසි ගින්නක් හේතුවෙන් අක්කර 6ක පමණ රජයේ වන වගාව ගින්නෙන් විනාශ වී ගොස් ඇති බව හපුතලේ අඩවි වන නිලධාරි කාර්යාලයේ නිලධාරියෙක් පැවසීය.පෙරේදා (03) රාත්‍රී 7 ට පමණ ඇති වූ මෙම ගින්නෙන් රජයේ වන වගාවට අයත් ටර්පන්ටයින් ගස් රැසක් විනාශ වී ගොස් ඇති අතර හපුතලේ අඩවි වන කාර්යාලය ප්‍රදේශවාසීන්ගේ සහය ඇතිව මෙම ගින්න නිවා දැමීමේ උත්සාහයක යෙදී සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100513</link>
    <topic>විවාහක කතගෙන් ලිංගික අල්ලසක් ඉල්ලූ පොලිස් සැරයන් රිමාන්ඩ් භාරයට</topic>
    <author>අනුරාධපුර මධ්‍යම විශේෂ</author>
    <content>විවාහක කාන්තාවකගෙන් ලිංගික අල්ලසක් ඉල්ලූ බවට චෝදනා ලැබ අල්ලස් කොමිසමේ නිලධාරීන් සැක පිට අත්අඩංගුවට ගෙන අධිකරණයට ඉදිරිපත් කළ පොලිස් සැරයන්වරයකු මේ මස 16 වැනි දින දක්වා රක්ෂිත බන්ධනාගාර ගත කරන ලෙස (03) අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්දිකා මාරපන මහත්මිය නියෝග කළාය.සැකපිට අත්අඩංගුවට ගැනීමෙන් අනතුරුව රක්ෂිත බන්ධනාගාරගත කෙරුණේ එප්පාවල පොලිසියට අනුයුක්තව සේවය කළ සුගාල හකුරු සුසිල් රත්න යන සැරයන්වරයායි.එප්පාවල පොලිසියේ විභාග කෙරෙන පැමිණිල්ලක විත්තිකාර සැමියාට උදවු උපකාර කරන්නම් යැයි කියා සැරයන්වරයා අදාළ විවාහක කාන්තාවගෙන් ලිංගික අල්ලස් ඉල්ලා ඇති බවත් සැරයන්වරයා ලිංගික අල්ලස් ලබා ගැනීමට තැත් කරද්දී අත්අඩංගුවට ගත් බවත් අල්ලස් කොමිෂම අධිකරණයට දැන්වීය.අත්අඩංගුවට ගත් සැකකාර පොලිස් සැරයන්වරයා ඉදිරි නඩු දිනයේදී කොළඹ ප්‍රධාන මහේස්ත්‍රාත් අධිකරණයට ඉදිරිපත් කරන ලෙස මහේස්ත්‍රාත්වරිය කොමිසමට නියෝග කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100514</link>
    <topic>හොරණ ගිනි නිවන රථයක් තවත් රථ තුනක ගැටී තිදෙනකුට බරපතළ තුවාල</topic>
    <author>බණ්ඩාරගම බිමල් එස්.ජයසිංහ සහ හල්තොට සමූහ</author>
    <content>හොරණ නගර සභාවට අයත් ගිනි නිවන රථයක් හොරණ කුළුපන දී ඊයේ (04) උදේ නවතා තිබූ බස් රථයක හා ගමන් කරමින් තිබූ වෑන් රථයක හා යතුරුපැදියක ගැටීමෙන් තිදෙනකු බරපතළ තුවාල ලබා ඇතැයි හොරණ පොලිසිය කියයි.තුවාල ලැබූවන් අතර ගිනි නිවන රථයේ රියදුරා හා යතුරුපැදියේ ගමන් ගත් දෙදෙනා ද වන බව පොලිසිය කියයි.අනතුරින් ගිනි නිවන රථයට වෑන් රථයට හා යතුරුපැදියට බරපතළ හානි සිදු වී ඇත.කැස්බෑව පොල්ගස්ඕවිට ප්‍රදේශයේ කර්මාන්ත ශාලාවක හටගත් ගින්නක් නිවීම සඳහා හොරණ නගර සභාවට අයත් ගිනි නිවන රථ දෙකක් ගමන් කර ඇති අතර පිටුපසින් ගිය ගිනි නිවන රථය මාර්ගයේ විරුද්ධ දිශාවට ගොස් මායිම් කණුවක ගැටී හොරණ දෙසට ගමන් කරමින් තිබූ වෑන් රථයේ හා යතුරු පැදියේ ගැටී මාර්ගය මැද පෙරළී මේ අනතුර වී ඇතැයි පොලිසිය කියයි. අනතුරින් වෑන් රථයේ වම් පස සිටි කාන්තාව රිය පදවමින් සිටි තම සහෝදරයා දෙසට එකවරම පැනීම නිසා දිවි බේරා ගෙන ඇතැයි පොලිසිය කියයි.තුවාල ලබා රෝහල් ගත කළ යතුරුපැදිය පැදවූ පුද්ගලයාට ඊයේ (04) ශල්‍යකර්මයක් සිදු කිරීමට කටයුතු යෙදූ බව හොරණ රෝහලේ ප්‍රකාශකයෙක් පැවසීය.අනතුර සිදුවන අවස්ථාවේ ගිනි නිවන රථයේ තිදෙනෙකු ගමන් කර ඇත. පානදුර කොට්ඨාස භාර ජ්‍යෙෂ්ඨ පොලිස් අධිකාරී එච්.එම්. ධර්මසේන සහකාර පොලිස් අධිකාරී රංජිත් සිල්වා මහත්වරුන්ගේ උපදෙස් මත හොරණ පොලිසියේ ස්ථානාධිපති ප්‍රධාන පොලිස් පරීක්ෂක එම්.ටී.බී.පත්මකුමාර රථවාහන අංශයේ ස්ථානාධිපති උප පොලිස් පරීක්ෂක රංජිත් ජයන්ත මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100515</link>
    <topic>රාගම දෙමහල් නිවෙසේ ගින්නට දස හැවිරිදි ෂෙහාර බිලි</topic>
    <author>චන්ද්‍රිකා පෙරේරා, ජා-ඇළ මධ්‍යම ලෙස්ලි පෙරේරා</author>
    <content>රාගම තේවත්ත පාරේ පිහිටි දෙමහල් නිවෙසක ඊයේ (04) අලුයම හදිසියේ ඇති වූ ගින්නක් හේතුවෙන් දස හැවිරිදි දරුවකු මියගොස් තවත් තිදෙනකු තුවාල ලබා තිබේ.පිළිස්සීමෙන් මියගොස් ඇත්තේ ෂෙහාර ෂිමන්ත මෙන්ඩිස් නමැති පිරිමි ළමයෙකු බව පොලිසිය පවසයි.එකම පවුලේ මව පියා හා දුව පුතා සිව් දෙනා මෙසේ ගින්නට හසුව ඇති අතර මියගොස් ඇති දස හැවිරිදි දරුවා රෝහල් ගත කිරීමෙන් පසු මරණයට පත්ව තිබේ. පිළිස්සීමට ලක්වූ අනෙක් තිදෙනා රාගම රෝහලේ ප්‍රතිකාර ලබන බව පොලිසිය කීය. මොවුන්ගේ තත්ත්වය බරපතළ නොවන බව රෝහල් ආරංචි මාර්ග පවසයි.රාගම, තේවත්ත පාරේ අංක 186 දරන ස්ථානයේ පිහිටි නිවසක් මෙසේ ගිනිිගෙන ඇති අතර, ගින්නට හේතුව මෙතෙක් අනාවරණය වී නැත.පහත මාලයේ හදිසියේ ගින්න හට ගැනීමත් සමඟම නිවැසියන් උඩු මහලට දිවගොස් තිබේ. නිවැසියන්ගේ කෑගැසීම ඇසී අසල්වාසීන් පැමිණ ගින්න නිවා පොලිසියට ද දැනුම් දී තුවාලකරුවන් රෝහල්ගත කිරීමට පියවර ගෙන ඇත. රාගම පොලිසිය සිද්ධිය පිළිබඳ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100516</link>
    <topic>විහාරාසන්න කුඹුරක් මැද නිදන් හාරන්නට ගිය අය හසුවේ</topic>
    <author>සබරගමුව සමූහ</author>
    <content>කෑගල්ල පොලිස් වසමේ යට්ටෝගොඩ යටාලතිස්ස රජමහා විහාරය ආසන්නව වෙලක් මැද පිහිටි ගල් තලාවක නිධානයක් ගැනීමට උත්සාහ කළ පිරිසක් වැටලූ කෑගල්ල නාරන්බැද්ද පොලිස් විශේෂකාර්ය බලකායේ නිලධාරීන් කණ්ඩායමක් එහි සිටි සැකකරුවන් දෙදෙනෙක් ඔවුන් ගෙන ආ ආයුධ උපකරණ රැසක් සමඟ පසුගිය 3 දා මධ්‍යම රාත්‍රියේ අත්අඩංගුවට ගෙන ඇත.අත්අඩංගුවට පත් සැකකරුවන් දෙදෙනා හක්මන සහ හපුතලේ පදිංචිකරුවන් වන අතර, තවත් සැකකරුවන් කීප දෙනෙක් මෙහි සිට පැනගොස් ඇති බව ද පැවසේ.නීතිමය කටයුතු සඳහා සැකකරුවන් දෙදෙනා කෑගල්ල පොලිසියට භාරදී තිබුණු අතර, වැඩි දුර පරීක්ෂණ කෑගල්ල මූලස්ථාන පොලිසිය මගින් සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100517</link>
    <topic>උපාධි අපේක්‍ෂිකාවගේ මරණයට විවෘත තීන්දුවක්</topic>
    <author>මතුගම සංචාරක</author>
    <content>උපාධි අපේක්‍ෂිකාවගේ මරණය පිළිබඳව කොළඹ මහ රෝහලේ පැවැති පශ්චාත් මරණ පරීක්‍ෂණයෙන් පසු විවෘත තීන්දුවක් ප්‍රකාශ කොට සිරුරේ කොටස් රජයේ රස පරීක්‍ෂක දෙපාර්තමේන්තුව වෙත යැවීමට කොළඹ මහ රෝහලේ ප්‍රධාන අධිකරණ වෛද්‍ය නිලධාරී ආනන්ද සමරසේකර මහතා නියෝග කළේය.මතුගම වැලිපැන්නේ ඇල්ලනමුල්ලෙ පදිංචිව සිටි බාහිර උපාධි අපේක්‍ෂිකාවක් වූ ඉරේෂා හර්ෂනි රන්දෝඹේ (28) මහත්මියගේ ළිඳේ වැටී මියයාම සම්බන්ධයෙන් මේ පරීක්‍ෂණ පැවැත්විණි.මියගිය කාන්තාවගේ මව වන ජේ. එච්. ශි‍්‍රයාලතා මහත්මිය තම දියණිය ළිඳ තුළ මියයාම සම්බන්ධයෙන් සැකයක් ඇති බවට වැලිපැන්න පොලිසියට පැමිණිලි කළාය.වැලිපැන්න පොලිස් ස්ථානාධිපති කපිල අධිකාරි මහතා පවුලේ අයගෙන් කටඋත්තර ලබාගෙන පරීක්‍ෂණ පවත්වා මතුගම අධිකරණයට කරුණු ඉදිරිපත් කළේය.මතුගම අතිරේක මහෙස්ත්‍රාත්් නිලුපුලි විදුරංගී ලංකාපුර මෙනවිය ඇල්ලගමුල්ලට ගොස් පශ්චාත් මරණ පරීක්‍ෂණය පැවැත්විණි.මහෙස්ත්‍රාත්තුමිය නිවසට යනවිට ආදාහන කටයුතු සූදානම් කර තිබුණත් එය වහාම නතර කොට වැඩිදුර පරීක්‍ෂණ ආරම්භ කිරීමට කටයුතු කළේය.කොළඹ ජාතික රෝහල වෙත ගෙනගොස් පශ්චාත් මරණ පරීක්ෂණය පවත්වන ලෙස වැලිපැන්න පොලිසියට උපදෙස් ලබා දුන්නේය.මේ මරණය සම්බන්ධ දෙවන පශ්චාත් මරණ පරීක්ෂණයයි.මේ කාන්තාව ළිඳේ වැටී සිටියදී පළමුව මතුගම රෝහල වෙත ගෙන යන ලදී.වැලිපැන්න ප්‍රදේශයේ හදිසි මරණ පරීක්ෂණ නිහාල් ජයරත්න මහතා මතුගම රෝහලේදී මරණ පරීක්ෂණය පවත්වා පවුලේ අයගේ සාක්කි සටහන් කර ගත්තේය.නාගොඩ රෝහලේ අධිකරණ වෛද්‍ය එල් ජයසිංහ මහතා පශ්චාත් මරණ පරීක්ෂණය පවත්වා දියේ ගිලී හුස්ම හිරවීමෙන් සිදු වූ මරණයක් ලෙස තීරණය කළේය.මියගිය කාන්තාව තම මවගේ යෝජනාවක් අනුව ගයාන් ප්‍රසන්න තරුණයා විසින් විවාහ මංගල උත්සවයක් පවත්වා විවාහ කර ගෙන ඇත්තේ 2012 මැයි මස 17 වැනි දිනයි. මොහු ශ්‍රී ලංකා යුධ හමුදාවේ පොල්හේන්ගොඩ කඳවුරේ සේවය කරයි.මියගිය කාන්තාව තම ස්වාමිපුරුෂයාටත් පවුලේ අයටත් ඉතාමත් හිතවත් ලෙස ප්‍රීතිමත්ව සිටි බව සඳහන්විය.දෙවන වර කොළඹදී පශ්චාත් මරණ පරීක්ෂණය පැවැත්වීමෙන් පසු දේහය 3 දා අල්ලනමුල්ලට ගෙනවිත් මිහිදන් කරන ලදී.වැලිපැන්න පොලිස් ස්ථානාධිපති කපිල අධිකාරී, සුළු පැමිණිලි අංශයේ ස්ථානාධිපති එස්.ඒ.ජේ.එන්. විජේතුංග, අපරාධ අංශයේ ස්ථානාධිපති එස්. ධර්මසේන යන මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100520</link>
    <topic>අල්ලස් චෝදනාවලට අත්අඩංගුවට ගෙන ඇත්තේ 59යි</topic>
    <author/>
    <content>පොලිස් මූලස්ථාන දත්ත වලට අනුව මෙතෙක් අල්ලස් වැටලීම්වලින් අත්අඩංගුවට ගෙන ඇති පොලිස් නිලධාරීන් සංඛ්‍යාව පනස් නවයක් බව පොලිස් මූලස්ථානය නිවේදනයක් නිකුත් කරමින් පවසයි.ඒ අතර ලිංගික අල්ලස් චෝදනා ලබා අත්අඩංගුවට ගෙන ඇත්තේ නිලධාරීන් දෙදෙනෙකු බවද එම නිවේදනයේ සඳහන් වෙයි.“පොලිසියට අවුරුද්දකට අල්ලස් චෝදනා පන්සීයක් යනුවෙන්” දිනමිණ ඊයේ (04) ප්‍රධාන ශීර්ෂ පාඨයෙන් පළ කළ ප්‍රවෘත්තිය සම්බන්ධව කරුණු ඉදිරිපත් කරමින් පොලිස් මූලස්ථානය මෙම නිවේදනය නිකුත් කර තිබේ.අල්ලස් හෝ දූෂණ විමර්ශන කොමිසම වෙත ලැබෙන පැමිණිලි අතරින් වැඩිම ප්‍රමාණයක් පොලිස් නිලධාරීන් සම්බන්ධව පැමිණිලි බව අල්ලස් හෝ දූෂණ විමර්ශන කොමිසම ප්‍රකාශ කරයි. පසුගිය මාස නවයට පමණක් පොලිසියට එරෙහිව පැමිණිලි දෙසිය පනස් අටක් ලැබී තිබේ. දිනමිණ ප්‍රවෘත්තියේ 500 යනුවෙන් සඳහන් කර ඇත්තේ පසුගිය වසර කීපයේ ද පොලිස් නිලධාරීන්ට එරෙහිව අල්ලස් කොමිසමට ලැබී ඇති පැමිණිලි සංඛ්‍යාවේ එකතුව ද සමඟ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=n12100522</link>
    <topic>ජාතික රෝහලේ සැත්කම් නවතියි</topic>
    <author>සන්ධ්‍යා කරුණාරත්න</author>
    <content>කොළඹ ජාතික රෝහලේ රෝගීන්ගේ සැත්කම් අද (05) දිනයේදී නතර කිරීමට රෝහලේ ශල්‍ය වෛද්‍යවරුන් තීරණය කර ඇත.සෞඛ්‍ය අමත්‍යාංශයේ ලේකම් වෛද්‍ය නිහාල් ජයතිලක මහතා විසින් වෛද්‍යවරුන්ට ස්ථාන මාරු ලබාදීමට නිකුත් කර ඇති චක්‍රලේඛයට විරෝධය පළ කරමින් වෛද්‍යවරුන් මේ තීරණය ගෙන ඇත.විශේෂඥ ‍ශල්‍ය ඒකකවල රාජකාරි කටයුතු කරන පුහුණු වෛද්‍යවරයෙකු එම ඒකකයෙන් මාරු වීමට මාසයකට පෙර නවක වෛද්‍යවරයකු ඒ සඳහා පුහුණු කළ යුතුය.නව චක්‍රලේඛයට අනුව වෛද්‍යවරුන්ට එසේ පුහුණුව ලබානොදී ස්ථාන මාරු ලබාගත යුතු දිනයේදීම වෛද්‍යවරයා අදාළ ශල්‍ය ඒකකයෙන් ඉවත් විය යුතු අතර නව වෛද්‍යවරයා එහි රාජකාරි ආරම්භ කළ යුතුය.මේ තත්ත්වය මත කිසිදු පුහුණුවක් හෝ ප්‍රධාන ශල්‍යකර්ම පිළිබඳ පුළුල් දැනුමක් නොමැතිව වෛද්‍යවරයකුට ශල්‍ය ඒකකවල රාජකාරි කිරීමට සිදුව තිබේ.එමඟින් රෝගීන්ගේ ජීවිත දැඩි අවදානමකට ලක්වන බව කොළඹ ජාතික රෝහලේ රජයේ වෛද්‍ය නිලධාරින්ගේ සංගමයේ ශාඛා කමිටු රැස්වීමේදී හෙළි වී ඇත.ඉදිරි දිනවලදී රට පුරා පිහිටි සෙසු රෝහල්වල ශල්‍ය වෛද්‍යවරුන්ද මේ ක්‍රියාමාර්ගයට සම්බන්ධ කර ගැනීමට මේ වන විට සාකච්ඡා පවත්වමින් සිටින බව ද එම සංගමය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=r1210051</link>
    <topic>හාරිස්පත්තුව ගොහාගොඩ ජයන්ති කනිටු විදුහලේදොර-ජනෙල් ඇතුළු දේපළ රැසක් හොරු ගෙනෙහින්</topic>
    <author>මහනුවර දිසා සමූහ - කේ. චන්ද්‍රරත්න</author>
    <content>හාරිස්පත්තුව ගොහාගොඩ ජයන්ති කනිටු විදුහල වැසී ගොස් දැනට වසර පහකි. පාසලේ ගොඩනැගිලි හා අක්කරයකට ආසන්න භූමිය කැලෑවට වැසීයාමට ඉඩහැර වගකිවයුතු අය බලා සිටීම කනගාටුවට කරුණක් බව අවට ගම්වැසියෝ කියති.ගොඩනැගිලිවල දොරවල් ජනෙල් වගේම සරනේරු ඇතුළු තවත් වටිනා කොටස් මේ වන විටත් ගලවාගන ගොස් තිබේ.ජලනළ වගේම විදුලි රැහැන්, සුර්ය බලයෙන් ක්‍රියාත්මක කරන ලද සූර්ය කෝෂද ගලවාගන ගොස් ඇත.විදුහලට අයත් ගුරු නිවෙස විනාශවී ගොසිනි. මෙහි රාත්‍රි කාලයේදී නොයෙක් අපචාර ක්‍රියා සිදුවෙන බවද ප්‍රදේශවාසීහු කියති.දැනට මේ භූමියේ අයිතිය හාරිස්පත්තුව ප්‍රාදේශීය ලේකම් කාර්යාලයට අයත්වන බැවින් භූමිය හා භූමියට අයත් භෞතික සම්පත් ආරක්ෂා කරදීමේ වගකීම ප්‍රාදේශීය ලේකම් කාර්යාලයට පැවරෙන බව ප්‍රදේශවාසීහු කියති.රුපියල් කෝටි ගණනක් වටිනා මේ පාසල් ගොඩනැගිලි ආරක්ෂා කිරීමට යම් ක්‍රමවේදයක් අනුගමනය කළයුතු බවද ඔව්හු කියති.වසර පහකට වැඩි කාලයක් ගොහාගොඩ ජයන්ති විදුහල අනාරක්ෂිත තත්ත්වයට පත්ව තිබෙන ආකාරය ගැන ප්‍රාදේශීය මහජන නියෝජිතයන් හෝ රාජ්‍ය නිලධාරීන්ගේ අවධානයට ලක්නොවීම ගැනද ඔව්හු චෝදනා කර සිටිති.ගොහාගොඩ ජයන්ති කනිටු විදුහල අදටත් සුරක්ෂිතව තිබෙන්ට ඉඩකඩ තිබුන බවද මහජනතාව කියා සිටිති.මේ සම්බන්දව හාරිස්පත්තුව ප්‍රාදේශීය ලේකම් පසන් රත්නායක මහතාගෙන් කළ විමසුමකදී හෙතෙම කීවේ ප්‍රාදේශීය ලේකම් කාර්යාලයට මෙම වැසිගිය පාසල හා ගොඩනැගිලි ආරක්ෂා කරදීමට හෝ වෙනත් කටයුත්තකට බලෙන් පවරදීමට හැකියාවක් නොමැති බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=r1210052</link>
    <topic>හලාවත කාන්තා බල මණ්ඩලයේ සාමාජිකාවන් 20කට විසිතුරු භාණ්ඩ නිෂ්පාදන පුහුණුව</topic>
    <author>මාදම්පේ සමූහ – ඒ. පී. ගුණරත්න</author>
    <content>හලාවත ප්‍රාදේශීය ලේකම් කොට්ඨාසයේ ඒකාබද්ධ කාන්තා බල මණ්ඩලයේ තෝරාගත් සාමාජිකාවන් විසිදෙනකුට පොල් ඉරටුවලින් විසිතුරු භාණ්ඩ නිෂ්පාදනය පිළිබඳව දින පහක වැඩමුළුවක් හලාවත ප්‍රාදේ්ශීය ලේකම් කාර්යාලයීය රැස්වීම් ශාලාවේ දී පවත්වන ලදී.මෙහිදී පොල් ඉරටුවලින් කාන්තා අත් බෑග්, විසිතුරු මල් පෝච්චි, අපවිත්‍ර ද්‍රව්‍ය බහාලන කූඩ, නිෂ්පාදනය පිළිබඳව දැනුමක් ලබා දුන්නේ ය. ඒකාබද්ධ කාන්තා බල මණ්ඩලයේ සාමාජිකාවන් ජීවනෝපාය මාර්ගයකට යොමුකර ඔවුන්ගේ ආර්ථිකය නංවාලීම මෙහි අරමුණයි.හලාවත ප්‍රාදේශීය ලේකම් කාර්යාලයේ වනිතා සංවර්ධන නිලධාරිනි කමනි මංජුලා පීරිස් සහ විද්‍යා සහ තාක්‍ෂණ නිලධාරිනි එච්. සී. හඳුන්ගොඩ යන මහත්මින් එක්ව මේ වැඩමුළුව සංවිධාන කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=r1210053</link>
    <topic>ගම්පොළ රතනඝර විහාරයේ දහම් පාසලේ සම්මාන උත්සවය</topic>
    <author>ගඟඉහළ කෝරළේ සමූහ – ජගත් ජනප්‍රිය</author>
    <content>ගම්පොළ රතනඝර විහාරයේ ශ්‍රී ධර්මරක්‍ෂමි දහම් පාසලේ 2012 සහතික සම්මාන උළෙල යටිනුවර ආසනයේ ශ්‍රී ලංකා නිදහස් පක්‍ෂ ප්‍රධාන සංවිධායක වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා අතින් පසුගියදා සිදුවුණි.එහිදී නියෝජ්‍ය ඇමැතිවරයා මෙසේ කීවේය.මම පොළොන්නරුව ආසනයේ වසර 17ක් පොදු ජනතාවට සේවය කළ මන්ත්‍රීවරයෙක්. ජනාධිපති මහින්ද රාජපක්ෂ මහතා සමඟ එකතුවී එතුමා යන ගමන් මග ශක්තිමත් කිරීමට යටිනුවර ආසනයේ සංවිධායකත්වයට පත්වී කන්දඋඩරට ජනතාවට මාගේ සේවය ලබා දෙනවා.අර්ල් ගුණසේකර අධ්‍යාපන පදනම මගින් කන්ද උඩරට දරු දැරියන්ගේ නුවණ පෑදීමට කටයුතු කරනවා. ඒ අනුව අදින් පසු එම විහාරයට මාගේ උපරිම සහය ලබාදෙමින් යාවජීව සාමාජිකයකු ලෙස කටයුතු කිරීමට ද බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=r1210054</link>
    <topic>මින්නේරිය ජලාශය පිළිසකර කරන්න කඩිනම් ව්‍යාපෘතියක් : වියදම දස ලක්ෂ 166යි</topic>
    <author>මාතලේ දිස්ත්‍රික් සමූහ</author>
    <content> මින්නේරි ජලාශය එදා මෙදාතුර වසර හැටකට ආසන්න කාලයක් ඇතුළත විධිමත් පිළිසකර කිරීමකට ලක් නොවූ නිසා ජල දොරටු සහ ජලාශය කඩිනමින් පිළිසකර කිරීමේ ව්‍යෘපෘතියක් ආරම්භ කර තිබේ. රුපියල් මිලයන 166ක වියදමින් එය ක්‍රියාත්මක වේ.මෙසේ දිගුකාලයක් මේ ජලාශය පිළිසකර නොකිරීම නිසා මෙහි ජලගේට්ටු දිරාපත්ව තැනින් තැන සිදුරු සැදී තිබේ. මේ ජලාශය ඔස්සේ වෙනත් ජලාශ වෙත ජලය නිකුත් කිරීම ගැටලුකාරි තත්ත්වයක් බව පවසන මෙහි සේවයේ නිරත ඇතැම් ඉංජිනේරුවන් මෙය කඩිනමින් පිළිසකර නොකළහොත් ඉදිරියේදී දැඩි අවදානමක් උද්ගතවිය හැකි බවද කියති.මින්නේරිය ජලාශය මගින් කවුඩුල්ල ජලාශය ඇතුළු වැව් ගණනාවක් පෝෂණයවන බැවින් මෙම ජලාශය ක්‍රමවත්ව පිළිසකර කළ යුතුව ඇත.මේ පිළිසකර කිරීම් යටතේ මෙහි වේලි පද්ධතියද සම්පූර්ණයෙන් ශක්තිමත් කරනු ලැබේ.මීට අමතරව මහවැලි කලාපයට අයත් කලා වැව, බලලු වැව , දඹුලුඔය, කංඩිලම, බෝවතැන්න ආදී ජලාශද මේ ව්‍යාපෘතිය යටතේ සම්පුර්ණයෙන් පිළිසකර කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=r1210055</link>
    <topic>‘පැල්පතට දියවර’ කලා ප්‍රසංගය හල්දුම්මුල්ල ප්‍රාදේශීය ලේකම් කාර්යාලයේදී</topic>
    <author>හල්දුම්මුල්ල සමූහ - සිරිල් සෙනෙවිරත්න</author>
    <content>හල්දුම්මුල්ල ප්‍රාදේශීය ලේකම් කාර්යාලයට අනුයුක්ත කර සිටින උපාධි අභ්‍යාසලාභි තරුණ තරුණියන් 32 ගේ “පැල්පතට දියවර” කලා ප්‍රසංගය බදුල්ල දිස්ත්‍රික් ලේකම් රෝහණ කීර්ති දිසානායක මහතා ගේ ප්‍රධානත්වයෙන් හල්දුම්මුල්ල ප්‍රාදේශීය ලේකම් කාර්යාලීය ශ්‍රවණාගාරයේ දී වේදිකා ගත විය.බදුල්ල දිස්ත්‍රික් ලේකම් රෝහණ කීර්ති දිසානායක මහතා එහිදී මෙසේ කීය.කලාව සමග ඇතිවන සංවේදි හදවත රාජ්‍ය නිලධාරීන්ට වඩාත්ම අවශ්‍ය දෙයක්. මේ නිසා දුප්පත් ජනතාවට හොඳ සේවයක් කළ හැකියි. තවද මේ අයගේ නිර්මාණ කුසලතාවලින් හොඳ රාජ්‍ය සේවයක් සලසන්න පුළුවන්.දැනට මේ කලා උත්සව වැලිමඩ, ඌවපරණගම, බදුල්ල, මහියංගණය, හපුතලේ කොට්ඨාසවල තිබුණා. මම ඒ ස්ථානවලට ගියා. මේ දක්ෂතා තමන්ට එන අභියෝග ජය ගැනීමට හේතු වෙනවාකැලිපනාවෙල ග්‍රාම නිලධාරීවරයා තමන් ගේ කොට්ඨාසයේ සියලුම දත්ත ඇතුළත්කර “වෙබ් අඩවියක්” නිර්මාණය කිරීම ඉතාම විශිෂ්ටයි. මෙය රටට ආදර්ශයක්. ඡායාරූපය –.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=r1210056</link>
    <topic>කොළඹ - වවුනියාව දුම්රිය මාර්ගයේ බඩගමුව හන්දියට ආරක්‍ෂිත ගේට්ටුවක් නෑ</topic>
    <author>කටුපොත විශේෂ බී. ඒ. එන්. එස්. කුමාර</author>
    <content>‍ෙකාළඹ සිට වවුනියාව දක්වා දිවෙන උතුරු මැද දුම්රිය මාර්ගයෙහි කුරුණෑගලත් මහවත් අතර දුම්රිය ස්ථානයක් වන වැල්ලව දුම්රිය ස්ථානය අසල ඇති මහ මුකලන්යාය සහ බඩගමුව දක්වා දිවෙන ප්‍රධාන මාර්ගයට දුම්රිය ධාවනය කරන අවස්ථාවේදී මාර්ගය හරහා වැසීමට ගේට්ටුවක් නොමැති නිසා කිහිප වතාවක් අනතුරු සිදුවී ඇති බව ප්‍රදේශවාසීහු පවසති.දුම්රිය දෙපාර්තමේන්තුවේ අවධානය යොමුකර මේ ස්ථානයට ආරක්ෂිත ගේට්ටුවක් සවිකර දෙන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=r1210057</link>
    <topic>නාගොඩ මහ විදුහලේ සඳිනි බ්රේල් ක්‍රමයෙන් ශිෂ්‍යත්වය සමත්</topic>
    <author>නාගොඩ විශේෂ එන් විජේරත්න</author>
    <content>බ්රේල් ක්‍රමයෙන් පහ වසර ශිෂ්‍යත්වයට පෙනී සිටි කළුතර - නාගොඩ මහ විද්‍යාලයේ ටී. තිලෝමා සඳිනි තිලකරත්න ශිෂ්‍යාව ලකුණු 157ක් ලබා ගනිමින් ශිෂ්‍යත්ව කඩඉම පසුකිරීමට සමත් වූවාය.තමන් ලැබූ ජයග්‍රහණය පිළිබඳව සඳිනි තිලකරත්න “දිනමිණට’ මෙසේ අදහස් දැක් වූවාය.මම බොහෝම මහන්සිවෙලා පාඩම් කළා. ශිෂ්‍යත්ව විභාගය කොහොම හරි පාස්වෙන්න මගේ ලොකු අධිෂ්ඨානයක් තිබුණා. ලොකු සතුටක් මට දැනෙනවා. මගේ පන්තිභාර ගුරුතුමිය, ඒ වගේම මගේ අම්මා, මගේ මිතුරියන් මට ශිෂ්‍යත්ව විභාගය සමත්වෙන්න ගොඩක් උදව් කළා.සඳිනි තිලකරත්නගේ මව වන මල්ලිකා තිලකරත්න මහත්මිය මෙසේ “දිනමිණට” අදහස් පළ කළාය.මම ගොඩක් සතුටුවෙනවා. මම දන්න තරමින් බ්රේල් ක්‍රමයට පහ වසර ශිෂ්‍යත්වයට පෙනී ඉඳල පාස් වුණ එකම දරුවා මගේ දුවයි. ඒ බව කලාප අධ්‍යාපන කාර්යාලයත් කිව්වා.බොහොම උත්සහවන්තයි. මම මේ අවස්ථාවේ නාගොඩ මහ විද්‍යාලයේ විදුහල්පතිතුමිය පහේ පන්තියේ ගුරුතුමිය ආචාර්ය මණ්ඩලයේ සියලුම මහත්ම මහත්මීන්ට ස්තූතිකරනවා.ඇගේ ගුරුතුමිය වන ශ්‍රියානි අමරසිංහ මහත්මිය ද ප්‍රකාශ කළේ සඳීනි ගොඩක් මහන්සියෙන් ඉගෙන ගෙන බ්රේල් ක්‍රමයෙන් ශිෂ්‍යත්ව විභාගයට ඉදිරිපත් වෙලා මේ ජයග්‍රහණය ලබාගත් බවයි.තම පවුලේ එකම දරුවා වන තිලෝමා සඳිනි තිලකරත්න දියණියගේ මේ ජයග්‍රහණය ගැන ඇගේ මව වන මල්ලිකා තිලකරත්න මහත්මිය මෙන්ම ඇගේ පියාවන ග්‍රාමනිලධාරිවරයකු ලෙස සේවය කරන ටී. තිලකරත්න මහතාත් බෙහෙවින් සතුටට පත්වී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=s1210051</link>
    <topic>පාකිස්තානය පරාජය කළ ශ්‍රී ලංකාව දෙවැනි වරටත් අවසන් ගැටුමට</topic>
    <author>ප්‍රින්ස් ගුණසේකර</author>
    <content>විස්සයි 20 ලෝක කුසලාන ක්‍රිකට් තරගාවලියේ වැඩිම පිරිසකගේ අවධානයක් යොමුව තිබූ ශ්‍රී ලංකා - පාකිස්තාන පළමු අවසන් පූර්ව තරගයෙන් ලකුණු 16ක අති විශිෂ්ට ජයක් ලැබූ ශ්‍රී ලංකාව අවසන් මහා තරගයට සුදුසුකම් ලැබීය. එය ශ්‍රී ලංකාව විස්සයි 20 ලෝක කුසලාන තරගාවලි ඉතිහාසයේ අවසන් තරගයට පැමිණි දෙවැනි අවස්ථාව විය.කාසියේ වාසිය දිනාගත් ශ්‍රී ලංකාව පළමුව පන්දුවට පහරදී කඩුලු 4කට ලකුණු 139ක් ලැබූ අතර දඟ පන්දු ඉදිරියේ අසරණ වූ පාකිස්තානය ඕවර් 20 කදී කඩුලු 7ක් දැවී ලකුණු 123ක් ලබා ගත්තේය. ජයග්‍රහණය උදෙසා පාකිස්තානය අවසන් ඕවරයේදී ලකුණු 23ක් ලබාගත යුතුව තිබුණද එය සිහිනයක් බවට පත් කිරීමට පන්දු යැවූ නුවන් කුලසේකර සමත් විය.කොළඹ ආර්.ප්‍රේමදාස ක්‍රීඩාංගණයේ ඊයේ රාත්‍රී විදුලි ආලෝක ධාරා මැද පැවැති මේ තරගයේදී ශ්‍රී ලංකා ඉනිමට එකම හයේ පහරක් හෝ ඇතුළත් නොවීම පුදුමයට හේතුවිය. පාකිස්තාන පිතිකරුවන් තිදෙනෙකු දවාගත් රංගන හේරත් තරගය ශ්‍රී ලංකාවට වාසි දායක නිමාවකට පත් කළේය. හේරත්ගේ අවසන් ඕවරයේදී පිට පිට කඩුලු දෙකක් දවා ගැනීම පාකිස්තාන පරාජයේ තීරණාත්මක අවස්ථාවක් විය. එවිට ලකුණු පුවරුව 91ක් වූ අතර ඉනිමේ වැඩිම ලකුණු ලැබූ හෆීස් හා ලොව භයානක පිතිකරුවකුවන අෆ්රීඩි හේරත්ට ගොදුරු වූහ.තරගයේ එකම හයේ පහර එල්ල කළ මොහොමඩ් හෆීස් පන්දු 40කදී හතරේ පහර 4ක් සහිතව ලකුණු 42ක් ලබාගත් අතර අෆ්රීඩි මුහුණදුන් පළමු පන්දුවෙන්ම බින්දුවට දැවී ගියේය.පාකිස්තාන ආරම්භක පිතිකරු ඉම්රාන් නසීර්ගේ කඩුල්ල බිඳ හෙලීමට අජන්ත මෙන්ඩිස් සමත් වූයේ තම විස්සයි 20 ක්‍රිකට් දිවියෙහි 50 වැනි කඩුල්ල බවට එය පත් කර ගනිමිනි. නසීර් පන්දු 21කදී හතරේ පහර 3ක් සමග ලකුණු 20ක් ලබා සිටියදී කඩුල්ල මුවා කිරීමේ වරදට හසුව දැවී ගියේය.පාකිස්තාන ඉනිමේ කඩුල් 2ක් 9වැනි ඕවරයේදී බිඳ හෙලීමට උප නායක ඇන්ජලෝ මැතිව්ස් සමත්වීම ශ්‍රී ලංකා බලාපොරොත්තු ඉහළ දැමීමක් විය. මැතිව්ස් කඩුල්ල කෙලින් එවූ පන්දු ඉදිරියේ ජැම්ෂෙඩ් (ලකුණු 4) හා කම්රන් අක්මාල් (ලකුණු 1) අසරණ වූහ.අනතුරුව රංගන හේරත්ගේ පන්දුවක් කෙළින්ම කඩුල්ලේ වැදීමෙන් ෂොහිබ් මලික් දැවී ගියේය.එම කඩුලු තුනම ලකුණු 9ක් තුළදී දවා ගැනීමට ශ්‍රී ලංකාවට හැකි විය..ඊයේ දිනයේ හේරත් හා මාලිංග අතින් උඩ පන්දු දෙකක් ගිලිහීම අවාසිදායක විය. ඊයේ මාලිංගට සුබ දිනයක් නොවූ අතර පන්දු යැවීමේදී වයිඩ් පන්දු 3ක් ද සමග ඕවර් හතරේදී කඩුලු නොලැබුණි.ශ්‍රී ලංකා ආරම්භක පිතිකරු ටී.එම්.ඩිල්ෂාන් පාකිස්තාන පන්දු යවන්නන් ඉදිරියේ දැඩි පීඩනයකට ලක් විය. මහේල ජයවර්ධන එම පීඩනයට ලක් නොවී සුපුරුදු රිද්මයෙන් ක්‍රීඩා කරමින් පන්දු 36කදී හතරේ පහර 7ක් සමග ලකුණු 42ක් ලබා ගත්තේය. මහේල අෆ්රිඩීගේ පන්දුවකට රාසා හසන් වෙත උඩ පන්දුවක් දී දැවී යද්දී ශ්‍රී ලංකා ලකුණු පුවරුව 63ක් විය. ඩිල්ෂාන් සමග එක්වූ සංගක්කාර පන්දු 11කදී හතරේ පහර 3ක් සමග ලකුණු 18ක් ලබා ගත්තේය.ශ්‍රී ලංකා පිතිකරුවන්ට ප්‍රබල පීඩනයක් ගෙන දුන් උමාර් ගුල්ගේ පන්දුවකට කඩුල්ල මුවා කිරීමේ වරදට හසුව ලකුණු 35කට ඩිල්ෂාන් දැවී ගියේ පන්දු 43කදී හතරේ පහර 3කට සීමා වෙමිනි.ලකුණු පුවරුව 118ක් වෙද්දී පීඩනයෙන් මිදෙන්නට කල්පනා කළ ජීවන් මෙන්ඩිස් ලොකු පහරක් සදහා ඉදිරියට පැන්නද පිත්තේ නොදැවටීමෙන් අක්මාල් කඩුල්ල බිඳ හෙලීය. එය වයිඩ් පන්දුවකට මෙන්ඩිස් ගත් දුර්වල උත්සහයක් විය. එයට පෙර අවස්ථාවකදී ද මෙන්ඩිස් කඩුල්ල මුවා කිරීමේ වරදට හසුවූ අතර උමාර් ගුල් යැවූ පන්දුව නිපන්දු බව රූපවාහිනී පුනරූපනවල දැකීමෙන් ඔහුට පිටියේ රැදී සිටීමේ වාසනාව හිමි විය. අවසන් ඕවර් 2ක් ඉතිරිව තිබියදී තිසර හා මැතිව්ස් එක්ව පස්වැනි කඩුල්ලට ලකුණු 21ක සම්බන්ධතාවක් ගොඩනැගූ අතර තිසර ප්‍රදර්ශනාත්මක ලකුණු 11ක් අලංකාර හතරේ 2ක් සමග ලබා ගත්තේය.තරගයේ වීරයා සම්මානය මහේල ජයවර්ධනට හිමි විය.ශ්‍රි ලංකාව කඩුලු 4කට ලකුණු 139 (20) මහේල 42, ඩිල්ෂාන් 35, සංගක්කාර 18, ජීවන් මෙන්ඩිස් 15, තිසර නොදැවී 11, මැතිව්ස් නොදැවී 10 (අජ්මාල් 33/1, අෆ්රීඩි 28/1, හෆීස් 12/1, ගුල් 26/1)පාකිස්තානය කඩුලු 7කට ලකුණු 123 (20 ) හෆීස් 42, නසීර් 20, උමාර් අක්මාල් නොදැවී 29 (හේරත් 24/3, මැතිව්ස් 27/2, අජන්ත 27/2,).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=s1210057</link>
    <topic>කැන්ගරු - කොදෙව් තරගය වොට්සන් සහ ගේල් අතර සටනක්</topic>
    <author/>
    <content>ඔස්ට්‍රේලියාව සහ බටහිර ඉන්දියා කොදෙව් පිල අද (5) ආර්.ප්‍රේමදාස ක්‍රීඩාංගණයේ දී විස්සයි20 ලෝක කුසලාන ත‍රගාවලියේ දෙවැනි අවසන් පූර්ව තරගයට පිවිසෙති.‍අද තරගය විශිෂ්ට තුන්ඉරියව් ක්‍රීඩක ෂේන් වොට්සන් සහ ප්‍රහාරාත්මක පිතිකරු ක්‍රිස් ගේල් අතර ද්වන්ධ සටනක් බවට පත්වෙනු ඇතැයි විචාරකයෝ දැනටමත් අනාවැකි පළකර තිබේ.ෂේන් වොට්සන් මෙවර තරගාවලියේ මේ වනවිට වැඩිම ලකුණු ලැබූ පිතිකරුවන්ගේ ලැයිස්තුවේ සහ වැඩිම කඩුලු ලැබූ පන්දු යවන්නන්ගේ ලැයිස්තුවේ පෙරමුණේ පසුවන අතර ගේල් පිතිකරුවන්ගේ ලැයිස්තුවේ 7වැනි ස්ථානයේ පසුවෙයි.මෙවර තරගාවලියේ ‍වැඩිම අවධානයකට ලක්වූ ක්‍රීඩකයන් දෙදෙනකු වන වොට්සන් සහ ගේල්ගේ සුපිරි ක්‍රීඩා විලාශය අනුව අද තරගයේ ජයග්‍රාහකයා තීරණය කෙරෙනු ඇත.දෙපිල අතර මේ වනවිට විස්සයි20 තරග 8ක් පවත්වා ඇති අතර ඉන් තරග 5ක ජය හිමිකර ගැනීමට ඔස්ට්‍රේලියාව සමත්විය. තරග 3ක ජය බටහිර ඉන්දියා කොදෙව් පිලට අත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=s1210052</link>
    <topic>සමස්ත ලංකා පාසල් ක්‍රීඩා උලෙළ 9දා සිට 13දක්වා බෙලිඅත්තේ දී</topic>
    <author>ෆවුස් මො‍හොමඩ්</author>
    <content>සමාප්ති උත්සවය ජනපති ප්‍රධානත්වයෙන්අන්තර් ජාතික මලල ක්‍රීඩා පිටියට ජාතික මට්ටමේ ක්‍රීඩා තරු බිහිකරන වසරේ විශිෂ්ටතම පාසල් මලල ක්‍රීඩා තරගාවලිය වන සමස්ත ලංකා පාසල් ක්‍රීඩා උලෙළ මේ මස 9වැනිදා සිට 13වැනිදා දක්වා බෙලිඅත්තේ ඩී.ඒ.රාජපක්ෂ ක්‍රීඩාංගණයේ දී පැවැත්වේ.අධ්‍යාපන අමාත්‍යාංශය විසින් මෙහෙයවනු ලබන මේ තරගාවලියට පලාත් මට්ටමේ තරගවලදී දක්ෂතා දැක්වූ ක්‍රීඩක ක්‍රීඩිකාවන් 5000කට අධික සංඛ්‍යාවක් පාසල් 1109ක් නියෝජනය කරමින් මෙවර ක්‍රීඩා උලෙළට සහභාගි වෙති. උතුරු පළාත සහ නැගෙනහිර පළාත නියෝජනය කරමින් බාලක බාලිකාවන් විශාල ප්‍රමාණයක් මෙවර තරගාවලියට එක්වී සිටිති.ක්‍රීඩා උලෙළේ සමාරම්භක උත්සවය ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් සහ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ ඇතුළු සම්භාවනීය අමුත්තන් විශාල පිරිසකගේ සහභාගිත්වයෙන් පැවැත්වේ. ක්‍රීඩා උලෙළේ සමාප්ති උත්සවය 13වැනිදා පස්වරු ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වීමට නියමිතය. ඊට අධ්‍යාපන අමාත්‍ය බන්දුල ගුණවර්ධන ඇතුළු මැති ඇමැතිවරු රැසක් සහභාගි වෙති.ක්‍රීඩා උලෙළට සහභාගිවන සියලුම ක්‍රීඩක ක්‍රීඩිකාවන්ට නවාතැන්, ආහාරපාන සහ ප්‍රවාහන පහසුකම් සපයා දීමට අධ්‍යාපන අමාත්‍යාංශය පියවර ගෙන ඇති අතර පළාත් අධ්‍යාපන අධ්‍යක්ෂවරුන්, කලාප අධ්‍යාපන අධ්‍යක්ෂවරුන් සහ විදුහල්පතිවරුන්ගේ සහයෝගය හා දායකත්වය ක්‍රීඩා උලෙළ සාර්ථක කරගැනීමට අධ්‍යාපන අමාත්‍යාංශය බලාපොරොත්තු වේ.28වැනි වරටත් පැවැත්වෙන මෙවර සමස්ත ලංකා පාසල් ක්‍රීඩා උලෙළ සාර්ථක කරගැනීමට තාරුණ්‍යයට හෙටක් සංවිධානයේ දායකත්වය ලැබී ඇත. එම සංවිධායනයේ සභාපති පාර්ලිමේන්තු මන්ත්‍රී නාමල් රාජපක්ෂ මහතාගේ මඟපෙන්වීම යටතේ ක්‍රීඩක ක්‍රීඩිකාවන්ට නවාතැන් සහ ප්‍රවාහන පහසුකම් සලසාදීමට තාරුණ්‍යයට හෙටක් සංවිධානය මේ වනවිටත් කටයුතු සූදානම් කරමින් සිටියි. එමෙන්ම තරග පැවැත්වෙන දින 5දීම සී.එස්.එන්. රූපවාහිනි නාලිකාව ක්‍රීඩා උලෙළ සජීවීව විකාශය කිරීමට ද පියවර ගෙන තිබේ. තරග පැවැත්වෙන සෑම දිනකම අවසානයේදී ක්‍රීඩක ක්‍රීඩිකාවන්ට මත්තල අන්තර් ජාතික ගුවන් තොටුපළ, හම්බන්තොට වරාය, සූරියවැව අන්තර් ජාතික ක්‍රිකට් ක්‍රීඩාංගණය සහ හුම්මානය වැනි වැදගත් ස්ථාන ‍නොමිලයේ නැරැඹීමේ පහසුකම් සලසා දීමට ද තාරුණ්‍යයට හෙටක් සංවිධානය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=s1210053</link>
    <topic>ඉන්දියා මාධ්‍යයෙන් දෝනිට ප්‍රහාර</topic>
    <author/>
    <content>විස්සයි20 ලෝක කුසලාන තරගාවලියේ අවසන් පූර්ව වටයට සුදුසුකම් ලැබීමට අසමත්වූ ඉන්දියා කණ්ඩා‍යමේ නායක මහේන්ද්‍ර සිං දෝනිට නායකත්වයෙන් ඉවත්වන ලෙස බලපෑම් එල්ලවෙමින් තිබේ. ඉන්දියා ක්‍රිකට් විශාරදයන්ට අනුව සුපිරි අට වටයේ දී නායකයා ලෙස දෝනි ගත් බොහෝ තීරණ අසාර්ථකය. එමෙන්ම ඔහුගේ තීරණය අනුව නම් කළ මුල්පෙළ පිතිකරුවන්ට ලකුණු අතරට පැමිණීමට ද නොහැකිවිය.'ඕනෑම ක්‍රිකට් නායකයෙකුගේ කාලය වසර 5කට පසුව පසුබෑමකට ලක්වෙනවා. ‍දෝනිටත් දැන් එවැනි එළැඹී ඇත්තේ එවැනි කාලයකුයි.' එසේ පවසන ඉන්දියාවේ මේල් ටුඩේ පුවත්පත වැඩිදුරටත් සඳහන් කර ඇත්තේ දකුණු අප්‍රිකාව සමග පැවැති තීරණාත්මක තරගය සම්පූර්ණයෙන්ම දෝනිගේ වැරැදිවලින් පිරුණු එකක් බවය.ඒ තරගයට ඉන්දියාවේ සුපිරි දඟපන්දු යවන්නා වන හර්බජන් සිං ඇතුළත් නොකිරීම පිළිබඳවත් දෝනිට විවේචන එල්ලවී ති‍බේ.පාකිස්තානය විසින් ඔස්ට්‍රේලියාවට එරෙහිව දඟපන්දු 4දෙනකු යොදාගත් තණතීරුවේදීම ඉන්දියාව සිය ප්‍රවීණ දඟපන්දු යවන්නා වූ හර්බජන් යොදා ‍නොගැනීම විමතියට කරුණක් බව ඒ පුවත්පතේ සඳහන් වෙයි.විස්සයි20 සමස්ත තරගාවලිය පුරාම දෝනි පිතිකරුවකු ලෙස ලැබූ වැඩිම ලකුණු සංඛ්‍යාව 23කි. ලකුණු අතරේ සිටි විරාත් කෝලි හැරුණුවිට ඉන්දියාවේ පිතිකරුවන්ගෙන් වාර්තාවුයේ එක් අර්ධ ශතකයක් පමණි.ඉන්දියන් එක්ස්ප්‍රස් පුවත්පත සහ ද ටයිම්ස් ඔෆ් ඉන්දියා පුවත්පත ද දෝනීගේ නායකත්වය ඉතා බරපතළ ලෙස විවේචනයට ලක් කොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=s1210054</link>
    <topic>මහනුවර ක්‍රී.ස‍.-හැව්ලොක්ස් අවසන් මහා තරගයට</topic>
    <author>ෆවුස් මොහොමඩ්</author>
    <content>පොලිස් ක්‍රීඩා සමාජයට එරෙහිව ලකුණු 53-8ක දැවැන්ත ජයක් වාර්තා කළ මහනුවර ක්‍රීඩා සමාජයත් අප්කන්ට්‍රි ලයන්ස් කණ්ඩායමට එරෙහිව ලකුණු 32-31ක තියුණු ජයක් අත්කරගත් හැව්ලොක්ස් ක්‍රීඩා සමාජයත් අන්තර් සමාජ ඩයලොග් ක්ලිෆර්ඩ් කුසලාන රගර් තරගාවලි‍යේ අවසන් මහා තරගයට සුදුසුකම් ලැබීමට සමත්විය. දෙපිල අතර අවසන් මහා තරගය ලබන 7වැනිදා බෝගම්බර පිටියේ දී පැවැත්වේ.‍මහනුවර පිල සහ පොලිසිය අතර ‍බෝගම්බර පිටියේ පැවැති තරගයේ පළමු භාගය නිමාවනවිට ලකුණු 17-8ක් ලෙස ඉදිරියෙන් සිටි මහනුවර කණ්ඩායමේ සම්පූර්ණ ලකුණු සංඛ්‍යාවට ‍‍ගෝල් 6ක්, උත්සාහක දිනුමක් සහ දඬුවම් පහර 2ක් ඇතුලත් විය.පොලිසිය රැස් කළ ලකුණු සංඛ්‍යාවට උත්සාහක දිනුමක් සහ දඬුවම් පහරක් ඇතුළත් විය.හැව්ලොක්ස් පිටියේ පැවැති හැව්ලොක්ස් පිල සහ අප්කන්ට්‍රි ලයන්ස් පිල අතර තරගය ආරම්භයේ සිටම තියුණු මුහුණුවරක් ගත් අතර තරගයේ පළමු භාගය නිමාවනවිට හැව්ලොක්ස් පිල ලකුණු 20-18ක් ලෙස පෙරමුණේ සිටියේය. හැව්ලොක්ස් පිල ලැබූ ලකුණු සංඛ්‍යාවට ගෝල් 3ක්, උත්සාහක දිනුමක් සහ දඬුවම් පහර 2ක් ඇතුලත් වූ අතර ගෝලයක්, උත්සාහක දිනුම්3ක් සහ දඬුවම් පහර3ක් මගින් අප්කන්ට්‍රි ලයන්ස් පිලේ ලකුණු සංඛ්‍යාව සම්පූර්ණ විය.පිලිමලුන් පිටුදැකීමේ ක්‍රමයට පැවැත්වෙන මෙරට ඉපැරැණිතම රගර් තරගාවලිය වන ක්ලිෆර්ඩ් කුසලාන තරග ඉතිහාසයේ මේ දක්වා අවස්ථා 17කදී ශූරතාව අත්කර ගැනීමට මහනුවර කණ්ඩායම සමත්වී ඇත. හැව්ලොක්ස් පිල අවස්ථා 10කදී ක්ලිෆර්ඩ් කුසලානය දිනාගත් අතර එක් අවස්ථාවකදි සමශුරයන් බවට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=s1210055</link>
    <topic>හේවාහැට මධ්‍ය විද්‍යාලයට ලකුණු 391ක විශිෂ්ට ජයක්</topic>
    <author>පී.ඒ.කපුරුබණ්ඩාර ආරච්චි-තලාතුඔය විශේෂ</author>
    <content>ලෙමනේඩ් ක්‍රිකට් තරගාවලියේ අවුරුදු 17න් පහළ තුන්වැනි කොටසේ තරගයකින් නුවරඑළිය ගාමිනී ජාතික පාසල පරාජය කරමින් ලකුණු 391ක විශිෂ්ට ජයක් වාර්තා කිරීමට හේවාහැට මධ්‍ය විද්‍යාලයීය පිල සමත්විය.අධිකාරිගම වික්ටෝරියා ක්‍රීඩාංගණයේදී පසුගියදා පැවැති තරගයේ මුලින් පන්දුවට පහරදුන් හේවාහැට මධ්‍ය විදුහල් පිල ඕවර 49කදී සියළු දෙනා දැවී ලකුණු 474ක් රැස් කළේය.ආරම්භක පිතිකරු ලෙස පිටියට පිවිසි රුවන් කුමාර ලකුණු 158ක් වාර්තා කළ අතර ඊට හතරේ පහර 23ක් සහ හයේ පහර 8ක් ඇතුළත් විය. පිළිතුරු ඉනිම ක්‍රීඩා කළ ගාමිනී විද්‍යාල කණ්ඩායමට ඕවර 14ක් තුළ සියළු දෙනා ලකුණු 83කට දැවී ගියේය. පන්දු යැවීමෙන් රුවන් කුමාර ලකුණු 48කට කඩුලු 5ක් දවාලීය.හේවාහැට මධ්‍ය විද්‍යාලය - 474 (ඕවර 49) රුවන් කුමාර 158, සන්ජු දිල්ශාන් 61, රුසිත් අරවින්ද 53 (එස්.ලක්මාල් 63/3)ගාමිනී ජාතික පාසල - 83 (ඕවර 14) මේනක වික්‍රමරත්න 32 (රුවන් කුමාර 48/5).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=s1210056</link>
    <topic>හලාවත සා.මරියා මාරවිල සා.‍සේවියර් තරගය ජයපරාජයක් නෑ</topic>
    <author/>
    <content>හලාවත සාන්ත මරියා විදුහල සහ මාරවිල සාන්ත සේවියර් විදුහල අතර පැවැති අන්තර් පාසල් අවුරුදු 13න් පහළ රන් කැකුළු ක්‍රිකට් තරගාවලියේ දෙවැනි කොටසේ තරගය ජයපරාජයෙන් ‍තොරව නිමාවට පත්විය.කාසියේ වාසිය දිනූ සාන්ත මරියා විදුහල පළමුව පන්දුවට පහරදුන් අතර නායක අකලංක ද සිල්වාගේ විශිෂ්ට ශතකය ‍හේතුවෙන් සා.මරියා පිල කඩුලු 9කට ලකුණු 233ක් වාර්තා කිරීමට සමත්විය. ඔහුට අනගි සහයක් ලබාදුන් ඩී.එම්.ජේ. උදිත් නොදැවී ලකුණු 23ක් රැස් කළේය.අකලංක නොදැවී රැස්කළ ලකුණු 100ට පන්දු 236ක් වැයවී තිබිණි. පිළිතුරු ඉනිම ක්‍රීඩාකළ සාන්ත සේවියර් පිලට දිනය නිමාවනවිට ලබාගත හැකිවූයේ කඩුලු 4කට ලකුණු 66ක් පමණි. ඒ අනුව තරගය ජයපරාජයෙන් තොරව නිමාවට පත්වූවද තරගයේ වැඩි ගෞරවය සාන්ත මරියා විදුහලට අත්විය.සා.මරියා පිල- 233/9 - අකලංක ද සිල්වා නොදැවී 100, ඩී.එම්.ජේ. උදිත් නොදැවී 23 (ආර්.යූ.මෙන්ඩිස් 54/3, පී.ඒ.ඩී.රවිඳු 34/2)සා.සේවියර් පිල- 66/4 - ඒ.කේ.රශ්මික ‍27, ආර්.යූ.මෙන්ඩිස් නොදැවී 13 (එම්.චලන 24/2).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>05</day>
    </date>
    <link>http://www.dinamina.lk/2012/10/05/_art.asp?fn=f1210051</link>
    <topic>මස් රාත්තලම ඉල්ලන්න එපා!</topic>
    <author/>
    <content>ජනපති කතාවෙන් ඇදුරු මතය වෙනතකට...සතියක දේශපාලනය පිළිබඳ සටහන පත්‍රයේ පළවන විටත් සරසවි ඇදුරන්ගේ වර්ජනය නිමාවීමේ ඉඩකඩ සහ වාතාවරණය සකස් වී තිබුණි. ඒ නිසා මාස තුනකට අධික කාලයක් දිග්ගැසෙමින් පැවැති ආචාර්යවරුන්ගේ එම වර්ජනය සරසවි සිසුන්ගේ නාමයෙන් නිමාවූයේ නම් අප සියලු දෙනාටම සැනසුම් සුසුමක් හෙළන්නට හැකි වනු ඇත.ප්‍රධාන ඉල්ලීම් යයි පවසමින් සරසවිවල ජ්‍යෙෂ්ඨ කථිකාචාර්යවරු - මහාචාර්යවරු - ආචාර්යවරු සහ කථිකාචාර්යවරු මීට මාස තුනකටත් වැඩි කාලයක සිට වර්ජනයක් ආරම්භ කළහ. අපට මතක හැටියට බණ්ඩාරනායක ආණ්ඩුව යටතේ පැවැති තැපැල් සේවක වර්ජනයවත් මෙපමණ කාලයක් පැවතුණේ් නැත.තැපැල් වැඩ වැරුමඒ තැපැල් සේවකයන්ගේ අවසාන සටන් පාඨය වූයේ සාකච්ඡා ආරම්භ කරනතුරු වර්ජනය නතර නොකිරීමය. ආණ්ඩුව කියා සිටියේ වර්ජනය නතර නොකරනතුරු සාකච්ඡා ආරම්භ නොකරන බවයි. මේ තර්කය මත තවදුරටත් දිග්ගැස්සුණ තැපැල් වර්ජනය නතර කරන්නට මූලික වූයේ ප්‍රජාචාරය විෂය පිළිබඳ දැනුමක් ඇති ගුරු වෘත්තීය සමිතියකට සම්බන්ධව සිටි පීටර් සිල්වා ඉදිරිපත් කළ විසැඳුමයි. ඔහු ඉතා සාධාරණව කියා සිටියේ වර්ජනය නතර කිරීමත්, සාකච්ඡා ආරම්භ කිරීමත් යන දෙකම එකවර සිදුවිය යුතු බවයි. වර්ජනයෙන් බිඳ වැටී තිබුණ තැපැල් සේවය යළි සක්‍රීය වීමත් වර්ජනයෙන් හෙම්බත් වී සිටි තැපැල් සේවකයන් නම්බුකාර විදියට සේවයට වාර්තා කිරීමත් සිදුවීම නිසා කවුරු කවුරුත් සෑහීමකට පත්වූහ.ආචාර්යවරුන්ගේ වැඩ වර්ජනය සමථයකට පත්කර ගැනීමට ජනාධිපති, ජනාධිපති ලේකම් ලලිත් වීරතුංග, උසස් අධ්‍යාපන ඇමැති එස්. බී. දිසානායක යන අය ආරම්භ කළ සියලු සාකච්ඡා බිඳ වැටුණි. සරසවිවලට ගිය අහිංසක දූ දරුවෝ ඇදුරන් එනතුරු දේශන ශාලාවල දෑස් විවර කරගෙන බලා සිටියහ.ප්‍රථම වතාවට ආචාර්යවරු ගාල්ලේ සිට පාගමනක් ද ආරම්භ කළහ. හයිඩ් පිටියේ මහා රැලියක් ද පැවැත්වූහ. දේශපාලන වශයෙන් සටන් පාඨ නැතිව අනාථ වී සිටි දේශපාලන නායකයෝ ද ආචාර්යවරුන්ගේ වර්ජනයෙන් හා පා ගමනින් බංකොළොත් සංදර්ශන ද පැවැත්වූහ. මේ සියලු කාරණා අස්සේ ආචාර්යවරුන්ගේ සමිති සම්මේලනයට දේශපාලන කුමන්ත්‍රණ චෝදනා ද එල්ල විය. එකිනෙකා යටපත් වන්නට අකමැති වූ නිසා ඇමැතිවරයාත්, ඇදුරු සංගමයේ නිර්මාල් රංජිත් දේවසිරි ඇතුළු කීප දෙනකුත් වාග් ප්‍රහාර එල්ල කර ගත්හ.මේ සියලු අර්බුද – ගැටුම් මැද ජනාධිපතිතුමා ඉතාමත් සාධාරණ වූත්, වැදගත් වූත්, අදහස් කීපයක් ඉදිරිපත් කළේය. ගුරු සේවය වැටුප් ලැබෙන වෘත්තීයක් නොවන නමුත් අද ජීවත්වීමට මුදල් නැතිව බැරි බව එතුමා ප්‍රකාශ කළේය. එහෙත් මස් රාත්තලම ඉල්ලා සිටින්නට එපා යයි ද ජනාධිපතිතුමා ප්‍රසිද්ධියේම ප්‍රකාශ කළේය.සරසවි ආචාර්යවරුන්ගේ වර්ජනය මාස තුන ඉක්මවද්දී එයට මැදිහත් වීමට තමන්වහන්සේ කැමැති බව මල්වතු - අස්ගිරි මහ නාහිමිවරු ලිඛිතව දැනුම් දුන්හ. ඒ අනුව ආචාර්යවරු මහනාහිමිවරුන් හමුවූහ. උන්වහන්සේ ඉතා පැහැදිලිව කීවේ ආචාර්යවරුන් පමණක් නොව උසස් අධ්‍යාපන ඇමැතිවරයා ද නම්‍යශීලී විය යුතු බවය. එමෙන්ම අධ්‍යාපනයට රටේ ආදායමෙන් සියයට හයක් වෙන්කරන ලෙස කරන ඉල්ලීම වැඩි නොවේදැයි උන්වහන්සේ ආචාර්යවරුන්ගෙන් ප්‍රශ්න කළහ. එමෙන්ම උසස් අධ්‍යාපන ඇමැති එස්. බී. දිසානායක මහතා ද මහ නාහිමිවරුන් මුණගැසී සිය මතය ඉදිරිපත් කළේය.මේ අතරතුර සියලු මහාචාර්යවරුන් – ආචාර්යවරුන් - ජ්‍යෙෂ්ඨ කථිකාචාර්යවරුන් – කථිකාචාර්යවරුන්ගේ වැටුප ද ඔක්තෝබර් 01 වෙනිදා සිට වැඩි කෙරිණ. එය රුපියල් 60,000 සිට එක්ලක්‍ෂ හැත්තෑදහස දක්වා විය. රජයේ කිසිම සේවකයකු නොලබන වැටුපක් සරසවි ඇදුරන්ට ලැබෙන බවට රජය තර්ක කළේය. ඒ අතරතුර ආචාර්යවරුන් සේවයට වාර්තා කරන ලෙස උසස් අධ්‍යාපන අමාත්‍යාංශය පුන පුනා ඉල්ලා සිටියේය. උසස් පෙළ උත්තර පත්‍ර ඇගයීමට වාර්තා කරන ලෙසට ද බල කළේය.මේ අතරතුර පසුගිය බදාදා ආචාර්යවරුන්ගේ සංගමය විශේෂ මාධ්‍ය සාකච්ඡාවක් පවත්වා සරසවි දරුවන්ගේ සිතට සැනසීම ගෙන දෙන ප්‍රකාශයක් කළේය. එනම් ජනාධිපතිතුමා සමඟ සාකච්ඡාවට කැමති බවය. එම මාධ්‍ය සාකච්ඡාවට මේ රටේ පැරැණි හා ජ්‍යෙෂ්ඨතම වෘත්තීය සමිති නායකයෝ ද කීප දෙනෙක් සහභාගි වී සිටියහ. මේ රටේ වෘත්තිය සමිති ක්ෂේත්‍රයේ මහා පතාක යෝධයකු වන බාලා තම්පෝ සහෝදරයා ද එයට එක්වී සිටීම මහා ශක්තියක් විය. ඔහු කිසිවක් ප්‍රසිද්ධියේ ප්‍රකාශ කර නොසිටියත් වර්ජනය මෙහෙයවූ ආචාර්යවරුන්ට බාලාතම්පෝ පෙනී සිටීම දැවැන්ත ශක්තියක් විය. වර්ජනයකදී ක්‍රියා කළ යුතු ආකාරය බාලා තම්පෝ නොකීවත් ඔහුගේ අතීත සටන්වලට සිත යොමුවීම ඉබේම සිදුවන්නට ඇත.කෙසේ හෝ මේ සටහන තබද්දී එක්කෝ වර්ජනය නිමාවට පත්වී තිබෙන්නට පුළුවන. එසේත් නැත්නම් නිමවන තැනට පසුබිම සකස් වී තිබෙන්නට ද පුළුවන. මේ සියලු සන්සිද්ධීන්වලින් සතුටට පත්වන්නේ දේශන ශාලාවල මාස තුනකට අධික කාලයක් නිකරුණේ කාලය ගෙවූ සරසවි දූ පුතුන් ය. සරසවි යන්නට පෙරුම් පුරන උසස් පෙළ සිසුන්ගේ උත්තර පත්‍ර ඇගයීමට සරසවි ඇදුරන් එක්වීම අනෙක් ජයග්‍රහණයයි.දිවි නැඟුම සම්මතයිඅධිකරණය විසින් පළාත් සභාවලට යොමුකළ දිවි නැඟුම පනත පළාත් සභා කීපයක වැඩි ඡන්දයෙන් සම්මත වීම ද ගෙවුණ සතියේ තවත් වැදගත් සිද්ධියක් විය. දිවි නැඟුමත්, සමෘද්ධි ව්‍යාපාරයත්, දෙපාර්තමේන්තුවක් කිරීමට සකස් කෙරුණ දිවි නැඟුම පනත අධිකරණයට යොමු කළේ එය ව්‍යාවස්ථාවට අනුකූල ද නැතිනම් අනනුකූල ද යන්න දැන ගැනීමටය. එහිදී අධිකරණය සුවිශේෂී වූ තීරණයක් ගෙන එම පනත පාර්ලිමේන්තුවේ සම්මත කර ගැනීමට පෙර පළාත් සභාවලට යොමු කළ යුතු බව කියා සිටියේය.ආණ්ඩුව අධිකරණ නියෝගයට ගරු කරමින් එම පනත පළාත් සභාවලට අනුමැතිය සඳහා යොමු කළේය. නැඟෙනහිර ඇතුළු පළාත් සභා අටක එය වැඩි ඡන්දයෙන් සම්මත වීම ද විශේෂ ජයග්‍රහණයකි. එක්සත් ජාතික පක්‍ෂ නායකයා සුපුරුදු පරිදි දිවි නැඟුම පනත ගැන අනිසි බියක් පළකිරීම ද මෙහිලා සැලකිල්ලට ගත යුතුය. ආණ්ඩුව ඉදිරිපත් කරන හැම දේටම විරුද්ධ වීම විපක්‍ෂ නායකයාගේ සුපුරුදු කාර්ය භාරය වෙයි. එම විරෝධය එසේ පළවෙද්දී ආණ්ඩුවට අවශ්‍යව ඇත්තේ සමෘද්ධිය සහ දිවි නැඟුම දෙපාර්තමේන්තුවක් බවට පත් කිරීමය. ඒ නිසා ඇතිවන යහපත ගැන විපක්‍ෂ නායකයා කතා කරන්නේම නැත.විපක්‍ෂයට පුංචි සතුටක්මේ සතියේ තවත් විශේෂ සිදුවීමක් ගැන මාධ්‍ය ලොකුවට වාර්තා කළේය. ජනතාව මොහොතක් අවධානය යොමුකරවීමට එම සිද්ධිය හේතු විය. උතුරුමැද පළාත් සභාවට නව මහ ඇමැතිවරයකු පත්කරන තුරු ජනතා අවධානයත්, මාධ්‍ය මෙහෙයුමත් උතුරුමැද වෙනුවෙන් වෙන් වී තිබුණි. මේ සතියේ යළිත් වරක් උතුරුමැද පළාත් සභාව ගැන කතා කරන්නට ඉඩ ලැබුණේ සභාවට සභාපතිවරයකු පත්කරන්නට පැවැති රහස් ඡන්දයෙන් ආණ්ඩුව යෝජනා කළ අපේක්‍ෂකයා පරාජයට පත්වීම නිසාය. ආණ්ඩුවෙන් යෝජනා කළ නමට අමතරව එක්සත් ජාතික පක්‍ෂයෙන් ද සන්ධානයේම වෙනත් කෙනෙකු යෝජනා කර තිබුණි. කෙසේ හෝ රහස් ඡන්දයෙන් එක්සත් ජාතික පක්‍ෂය යෝජනා කළ සන්ධාන අපේක්‍ෂකයා ජයග්‍රහණය කළේය.මෙය විපක්‍ෂයට කිසියම් අමන්දානන්දයක් ගෙන දීමට හේතු විය. තමන් කැමති අය ඡන්දයෙන් පත්කර ගැනීම ප්‍රජාතන්ත්‍රවාදී අයිතියයි. විපක්‍ෂය අමන්දානන්දයට පත් කිරීමට නොව සන්ධානය ඡන්දය දුන් ජනතාව අමන්දානන්දයට පත් කිරීම උතුරු මැද පළාත් සභාවේ කාර්ය භාරය විය යුතු බව අපි නිහතමානීව ප්‍රකාශ කර සිටිමු. පළාත් සභාවේ කටයුතු දෙතුන් දෙනෙකුගේ අවශ්‍යතාවට අවුල් කිරීම කිසිසේත් සුදුසු නොවේ. දැන් උදා වී ඇත්තේ සාමූහිකව වැඩ කළ යුතු කාලයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n1210061</link>
    <topic>එකිනෙකාගේ බලය රකිනු නොවජනතා පරමාධිපත්‍යය රැකිය යුතුයි</topic>
    <author>ධනුෂ්ක ගොඩකුඹුර රත්නපුරයේ සිට</author>
    <content>විධායකය, ව්‍යවස්ථාදායකය හා අධිකරණය කටයුතු කළ යුත්තේ ජනතා පරමාධිපත්‍යය සුරැකීමට මිස එකිනෙකාගේ බලය රැකීමට නොවන බව ජනාධිපති මහින්ද රාජපක්ෂ මහතා අවධාරණය කරයි.ජනතා පරමාධිපත්‍යය උදුරා ගැනීමට හෝ පාගා දැමීමට හෝ කිසිවකුටත් අයිතියක් නොමැති බව පවසන ජනාධිපතිවරයා රට සංවර්ධනය කිරීමේදී ජනතා පරමාධිපත්‍යය ආරක්ෂා කළ යුතු බවත් කියයි.ජනාධිපතිවරයා මේ ප්‍රකාශය කළේ රත්නපුර දිස්ත්‍රික් විශේෂ සංවර්ධන කමිටු රැස්වීමට සබරගමුව පළාත් සභා ශ්‍රවණාගාරයේ දී ඊයේ (05) එක්වෙමිනි. අධ්‍යාපන, සෞඛ්‍ය, මහාමාර්ග, ජලසම්පාදන, නිවාස, විදුලිය, කර්මාන්ත යනාදි සියලු ක්ෂේත්‍රවල රත්නපුර දිස්ත්‍රික්කය ඇතුළත මෙතෙක් ක්‍රියාත්මක සංවර්ධන ව්‍යාපෘති, ඒවායේ ප්‍රගතිය හා ඉදිරි වැඩපිළිවෙළ සම්බන්ධයෙන් මෙහිදි සාකච්ඡා කෙරිණ.අතරමඟ නතරව ඇති ව්‍යාපෘති සම්බන්ධයෙන් කරුණු විමසූ ජනාධිපතිවරයා ඒවා වහාම අවසන් කරන ලෙස උපදෙස් දුන්නේය.ගංඟා නිම්න සංවර්ධන මණ්ඩලය වසා දැමිමේදී මහවැලි අධිකාරියට අනුයුක්ත කෙරුණු නිලධාරීන් 65 දෙනකු නිල නිවාසවලින් ඉවත් කිරීම සම්බන්ධයෙන් මහජන නියෝජිතයකු නැඟූ ප්‍රශ්නයකට පිළිතුරු වශයෙන් ජනාධිපතිවරයා කියා සිටියේ එම කටයුත්ත වහාම නතර කරන ලෙසයි.විශාල ඉඩකඩම් එක රැයින් පවරා දුන් නිලධාරීන් දුප්පත් අහිංසකයන් මෙසේ එළවා දැමීම පිළිබඳ දැඩි විරෝධය පළ ජනාධිපතිවරයා ඒ සම්බන්ධ වාර්තාවක් ලබන බදාදා දිනයට පෙර කැබිනට් මණ්ඩලයට ලැබෙන්නට සලස්වන ලෙස නියෝග කළේය.දේශපාලනඥයන් හා නිලධාරීන් සිය වගකීම් නිසි ලෙස හඳුනාගෙන කටයුතු කළ යුතු අතර ඔවුන්ගේ අතපසුවිම් හේතුවෙන් රජය ජනතා සුබසෙත උදෙසා ගෙන යන වැඩපිළිවෙළ අඩපණ විය දිය නොහැකි බවත් ජනාධිපතිවරයා අවධාරණය කළේය.මනාප ක්‍රමය අහෝසි කරන්නට යන නිසා සෑම දේශපාලනඥයකුම තම තමන්ගේ ආසන කෙරෙහි වැඩි අවධානයක් යොමු කළ යුතු බව පැවසූ ජනාධිපතිවරයා මනාපවලට වඩා ජනතා සුබසෙතට මුල්තැන දෙන ලෙස ඉල්ලා සිටියේය.රත්නපුර දිස්ත්‍රික්කය පුරා සුළු පරිමාණ මැණික් ගැරුම්කරුවන්ට එල්ල වන නීතිමය බාධා පිළිබඳ අවධානය යොමු කළ ජනාධිපතිවරයා වඩා සහනදායී ලෙස ඒ දෙස බලන ලෙස පොලීසියට දැනුම් දුන්නේය. ගංඟා ආශ්‍රිතව උදලු යොදාගෙන කෙරෙන මැණික් ගැරීමට සහන දෙන නමුත් බැකෝ යන්ත්‍ර යොදාගෙන ගං ඉවුරු හෑරීමට ඉඩ නොදිය හැකි බව අවධාරණය කළ ජනාධිපතිවරයා මේ සම්බන්ධ වාර්තාවක් වහාම තමන්ට ලබා දෙන ලෙස නියෝග කළේය.සබරගමු පළාත් ආණ්ඩුකාර වි. ජ. මු. ලොකුබණ්ඩාර, ඇමැතිවරුන් වන ඩබ්ලිව්. ඩී. ජේ. සෙනෙවිරත්න, පවිත්‍රා වන්නිආරච්චි, බැසිල් රාජපක්ෂ, අනුර ප්‍රියදර්ශන යාපා, කුමාර වෙල්ගම, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්ම මහත්මීන් ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n1210062</link>
    <topic>දඹුල්ල උප නගරාධිපතිනගරය මැදදී ම අල්ලස් දැලේ</topic>
    <author>සීගිරිය විශේෂ සහ දේවහූව සමූහ</author>
    <content>දඹුල්ල මහ නගර සභාවේ නියෝජ්‍ය නගරාධිපති කුසුම්සිරි ආරියරත්න අල්ලස් හෝ දූෂණ විමර්ශන කොමිසමේ නිලධාරින් විසින් ඊයේ (05) පෙරවරුවේ දඹුල්ල නගර මධ්‍යයේ දී අත්අඩංගුවට ගනු ලැබීය.ප්‍රදේශයේ කොන්ත්‍රාත්කරුවකුගෙන් රුපියල් ලක්‍ෂයක මුදලක් අල්ලස් වශයෙන් ලබාගනිද්දී සැකකරු මෙසේ අත්අඩංගුවට පත්වී තිබේ. සැකකාර නියෝජ්‍ය නගරාධිපති ඊයේ (05) දඹුල්ල මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n1210069</link>
    <topic>‘සරසවි ආචාර්යවරුන්ගේ වර්ජනයටහිටපු උපකුලපතිවරුන්ගේ සහාය නෑ’</topic>
    <author/>
    <content>විශ්වවිද්‍යාල ආචාර්යවරුන්ගේ වර්ජනයට තමන් සහයෝගය දක්වන බවට පළව ඇති මාධ්‍ය වාර්තා හිටපු විශ්වවිද්‍යාල උපකුලපතිවරුන් විසින් ප්‍රතික්ෂේප කර ඇති බව රජයේ ප්‍රවෘත්ති දෙපාර්තමේන්තුව නිවේදනයක් නිකුත් කරමින් ප්‍රකාශ කර තිබේ.‘හිටපු උපකුලපතිවරුන් වර්ජක සරසවි ආචාර්යවරුන්ට සහයෝගය පළකරයි ’යන හිසින් සමහර මාධ්‍යයන්හි පළවු වාර්තා මුළුමනින්ම සාවද්‍ය බව මෙන්ම නොමඟ යවන සුළු බව මහාචාර්ය දයන්ත විජේසේකර විසින් නිකුත් නිවේදනයක සඳහන් බව එහි වැඩිදුරටත් සඳහන්ව ඇත.විශ්වවිද්‍යාල ආචාර්ය සංගම් සම්මේලනයේ නි‍යෝජිතයන් සිවුදෙනකු සමග මේ උපකුලපතිවරුන් මෑතදී සාකච්ඡාවක් පවත්වා ඇති නමුත් එය රටේ සමස්ත අධ්‍යාපනය කෙරේ අහිතකර ලෙස බල පා ඇති විශ්වවිද්‍යාල අර්බුදය විසඳාගැන්ම සඳහා ඔවුනට මැදිහත්විය හැකි ආකාරය සෙවීම අරමුණු කරගත්තක් පමණක් බවද උපකුලපතිවරුන් පවසා තිබේ.තවද එකිනෙක පාර්ශ්වයන්ට චෝදනා එල්ල කර ගැනීමෙන් වැළකී සිටීමේ වැදගත්කම මේ සාකච්ඡාවේදී අවධාරණය කළ බවත් ඒ සමගම රජය සමග යළි සාකච්ජා ඇරඹීම සඳහා තමන්ට මධ්‍යස්ත පිරිසක් ලෙස ඊට මැදිහත් විය හැකි බවත් පෙන්වාදුන් බවත් උපකුලපතිවරුන් පවසා ඇතැයි රජයේ ප්‍රවෘත්ති දෙපාර්තමේන්තු නිවේදනයේ දැක්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n12100610</link>
    <topic>රනිල්ගේ නායකත්වයට එරෙහි ඉල්ලීම ඉවතට</topic>
    <author>රෝෂන් තුෂාර</author>
    <content>විපක්ෂ නායක රනිල් වික්‍රමසිංහ මහතා එක්සත් ජාතික පක්ෂයේ නායකත්වය දැරීම තහනමට ලක්කරන්නැයි දකුණු පළාත් සභා මන්ත්‍රී මෛත්‍රි ගුණරත්න මහතා කළ ඉල්ලීම කොළඹ දිසා අධිකරණය ඊයේ (5) ගාස්තුවට යටත්ව නිශ්ප්‍රභ කළේය.රනිල් වික්‍රමසිංහ මහතා නායකත්වයට තෝරා පත්කර ගැනීම සඳහා පැවැති ඡන්ද විමසීම නීති විරෝධි බවත්, නීති විරෝධිව පත්වූ නායකත්වය තහනමට ලක්කරන ලෙසත් ඉල්ලා වික්‍රමසිංහ මහතාට හා පක්ෂ මහ ලේකම් තිස්ස අත්තනායක මහතාට එරෙහිව පැවරූ නඩුවේ අතුරු තහනම් ඉල්ලීම ප්‍රතික්ෂේප කරමින් කොළඹ ප්‍රධාන දිසා විනිසුරු ධම්මික ගනේපොල මහතා මේ නියෝගය නිකුත් කළේය.එජාප නායකයන් තොරා පත්කර ගැනීමේ ඡන්ද විමසීමේ දී තේරී පත්වූ නියෝජ්‍ය නායක, ජාතික සංවිධායක යන නිලධාරින්ගේ තනතුරු අභියෝගයට ලක් ‍නොකර නායකත්වයට පමණක් එරෙහිව නඩු පැවරීම ගැටලු කාරි බව සදහන් කර ඇති දිසා විනිසුරුවරයා එජාප සාමාජිකයකු ලෙස ගුණරත්න මහතා කරඇති ඉල්ලීම අසත්භාවයෙන් කර ඇති බව සිය නියෝගය නිකුත් කරමින් සඳහන් කළේය.එජාප නායකයන් තොරා පත්කර ගැනීමේ ඡන්ද විමසීම පසුගිය දෙසැම්බර් මස 19 දින සිරිකොත මන්දිරයේදී පැවැති අතර ඡන්ද පත්‍රිකා අංකනය කර තිබීමෙන් ඡන්දයේ රහස්‍ය භාවයක් නොවු බවත් , එජාප නායකත්වය මැර බලපෑම් එල්ලකර ඡන්දය ලබාගත් බවත් පැමිණිල්ලෙන් කරුණු ඉදිරිපත් කර තිබිණි.නිලවරණයේදී ඡන්ද අයිතියක් නොතිබූ පැමිණිලිකරු නායකත්වයට විරුද්ධව නඩු පැවරීමට ඇති අයිතිවාසිකම හෝ උනන්දුව අධිකරණය ඉදිරියේ තහවුරු කර නොමැති බවත් පක්ෂ සාමාජිකයකු ලෙස නඩු පවරන්නේ නම් ඊට අදාළව පක්ෂයේ කෘත්‍යාධිකාරි මණ්ඩලය හෝ එහි නිලධාරීන් නඩුවේ පාර්ශ්වකරුවන් කර නොමැති බවත් පෙන්වා දුන් විනිසුරුවරයා ඡන්ද පත්‍රිකා අංකනය කිරීම1981 අංක 01 දරන පාර්ලිමේන්තු මැතිවරණ පනත අනුව කළ යුතු බවත් එසේ කර ඇත්තේ ඡන්ද දුෂණ අවම කිරීමට බවට තහවුරුකර ඇති බවත් නියෝගය ප්‍රකාශයට පත්කරමින් සඳහන් කළේය.නඩුවේ වැඩිදුර විභාගය නොවැම්බර් 25 දිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n1210063</link>
    <topic>ගෝලීය ආහාර සුරක්ෂිතතාවෙන් දකුණු ආසියාවේ ප්‍රමුඛයා ශ්‍රී ලංකාව</topic>
    <author>මහින්ද අලුත්ගෙදර</author>
    <content>ගෝලීය ආහාර සුරක්ෂිතතා දර්ශකයට අනුව ශ්‍රී ලංකාව දකුණු ආසියා කලාපයේ ප්‍රථම ස්ථානයට පත්ව තිබේ. ලෝකයේ රටවල් 105ක් සම්බන්ධකර ගනිමින් මේ දර්ශකය සකස්කර තිබෙන අතර එහි දී ශ්‍රී ලංකාවට 62වැනි ස්ථානය හිමිව තිබේ.ලාභදායී ලෙස ආහාර මිලඳී ගැනීමට ඇති හැකියාව, ආහාර සුලබ වීම ගුණාත්මකබාව ආදී කරුණු සැළකිල්ලට ගෙන මේ ගෝලීය ආහාර සුරක්ෂිතතා දර්ශකය සකස්කර ඇත. එම දර්ශකයට අනුව අමෙරිකා එක්සත් ජනපදය, ඩෙන්මාර්කය, නෝර්වේ, ප්‍රංශය යන රටවල් දර්ශකයේ ඉහළම ස්ථානයට පැමිණ තිබෙන අතර කොංගෝ රාජ්‍යයට හිමිවී ඇත්තේ 105වැනි ස්ථානයයි.සංවර්ධිත රටවල් මෙන්ම ලෝකයේ සංවර්ධනය වෙමින් පවත්නා රටවල් ද සම්බන්ධකර ගනිමින් මේ දර්ශකය සකස්කර තිබෙන අතර ලොව පුරා ආහාර සුරක්ෂිතතාව කෙරෙහි තීරණාත්මක ලෙස බලපාන කරුණු රැසක් ද මෙහි දී සැළකිල්ලට ගෙන තිබේ.ගෝලීය ආහාර සුරක්ෂිතතා දර්ශකයට අනුව ඉන්දියාවට හිමිවී තිබෙන්නේ 66 වැනි ස්ථානයයි. කලාපීය රටවල් අතරේ තෙවැනි තැන හිමි පාකිස්තානයට දර්ශකයේ හිමිව ඇත්තේ 75වැනි ස්ථානයයි. ඊට අමතරව දකුණු ආසියානු කලාපයට අයත් බංග්ලාදේශය දර්ශකයේ 81වැනි ස්ථානයට පැමිණ ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n1210064</link>
    <topic>එස්.එම්. චන්ද්‍රසේන ගොවිජන සේවා නියෝජ්‍ය ඇමැති</topic>
    <author/>
    <content>ගොවිජන සේවා හා වනජීවී නියෝජ්‍ය ඇමැතිවරයා වශයෙන් එස්.එම්.චන්ද්‍රසේන මහතා ජනාධිපති මහින්ද රාජපක්ෂ මහතා ඉදිරියේ ඊයේ (5) දිවුරුම් දුන්නේය.පසුගිය දින පැවැති උතුරු මැද පළාත් සභා මැතිවරණයේදී අනුරාධපුර දිස්ත්‍රික්කයෙන් වැඩිම මනාප ලබා ගත් එස්.එම්. රංජිත් මහතාට මහ ඇමැතිධුරය ලබා දීමේ ජනතා අපේක්ෂාව ඉ‍ටු කිරීම සඳහා එස්.එම් චන්ද්‍රසේන මහතා තමන් දැරූ අමාත්‍ය ධුරයෙන් ඉල්ලා අස් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n1210065</link>
    <topic>ප්‍රථම බඩඉරිඟු අපනයන ගම්මානයගලෙන්බිඳුණුවැවට</topic>
    <author>සමන්මලී ප්‍රියශාන්ති</author>
    <content>ශ්‍රී ලංකාවේ ප්‍රථමවරට බඩඉරිඟු අපනයන ගම්මානයක් පිහිටුවීමට රජය පියවර ගෙන තිබේ.අනුරාධපුර ගලෙන්බිඳුණුවැව, මයිලගස්වැව, ගල්යාය ප්‍රදේශයේ මේ බඩඉරිඟු අපනයන ගම්මානය පිහිටුවන අතර අද (6) පෙරවරු 9.00 ට කෘෂිකර්ම ඇමැති මහින්ද යාපා අබේවර්ධන මහතා‍ගේ ප්‍රධානත්වයෙන් එය සිදු කෙරේ.මේ අවස්ථාවට කෘෂිකර්ම අමාත්‍යාංශයේ ලේකම් ඩබ්ලිව්. සකලසූරිය මහතා ඇතුළු පිරිසක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n1210066</link>
    <topic>පරිපාලන සේවා සංගමයේ පොඩ්ඩන්ට කුඩම්මාගේ සැලකිලි</topic>
    <author>විජයානි එදිරිසිංහ</author>
    <content>මෙරට රාජ්‍ය ආයතනවල ඉහළ පෙළේ තනතුරු හොබවන නිලධාරින්ගෙන් සමන්විත ශ්‍රී ලංකා පරිපාලන සේවා සංගමයේ ඇතැම් ජ්‍යෙෂ්ඨ නිලධාරින් දක්ෂතාවෙන් උසස් තැන්වලට පත්වන කනිෂ්ඨ නිලධාරීන්ට නොයෙක් කෙනෙහිලිකම් කරන බව එම සංගමයේ අභ්‍යන්තර ආරංචි මාර්ග සඳහන් කරයි.විශේෂයෙන් සංගමයේ තනතුරු ජ්‍යෙෂ්ඨත්වය නොව දක්ෂතා මත ලැබීම දැන් සිදුවෙයි. ඊට එරෙහිව සංගමය තුළ සිටින සෙසු නිලධාරින්ගෙන් මෙසේ විවිධ බලපෑම් එල්ල වන බව පැවසේ. ශ්‍රී ලංකා පරිපාලන සේවා සංගමය නිලධාරින් 2100 දෙනකුගෙන් සමන්විත වෙයි.පරිපාලන සේවා සංගමයක් ලෙස සිය සාමාජිකයන්ගේ වෘත්තිය අභිවෘද්ධිය සඳහා එහි නිලධාරි මණ්ඩලය ප්‍රමාණවත් සේවාවක් කර නැති බවද එම සංගමයේ සාමාජිකයෝ පවසති.නිලධාරි තනතුරු හොබවන එකම කණ්ඩායමක් බලතල රඳවාගෙන කටයුතු කරන බවටද ඔවුහු චෝදනා නඟති.ඒ අතර එම නිලධාරින් විසින් තමන්ට හිතවත් සුවිශේෂ සාමාජිකයන්ට එක් ආකාරයකටත් එවැනි සබඳකම් නැති අයට වෙනස් ආකාරයකටත් සලකන බවත් පැවැසේ.රාජ්‍ය සේවයේ ඉහළම තනතුරු දරන ශශ්‍රී ලංකා පරිපාලන සේවා සංගමය එහි ඇතැම් සාමාජිකයන්ට සංගමයේ රැස්වීම් පිළිබඳ පවා දැනුම් දීමක් නොකරන බව ද කියති.සංගමයේ නිලධාරින්ට මීට වඩා විශාල සේවයක් රාජ්‍ය සේවය හරහා මහජනතාවට කළ හැකි වුවත් බොහෝ නිලධාරින් ආත්මාර්ථකාමී ලෙස කටයුතු කරන බවටද එම සංගමයේ නිලධාරීහු පිරිසක් චෝදනා නඟති.මේ වන විට පරිපාලන සේවයේ පුරප්පාඩු 400ක් පමණ ඇතත් ඒවා පිරවීමට ගත හැකි පියවරක් පිළිබඳ ශශ්‍රී ලංකා පරිපාලන සේවා සංගමයට රජය සමඟ සාකච්ඡා කර රජයට සහයෝගය දැක්විය හැකි නමුත් සංගමය ඒ වගකීම මඟ හැර සිටින බවද සංගමයේ සාමාජිකයෝ පෙන්වා දෙති.පරිපාලන සේවයේ යොදා සිටින ඇතැම් නිලධාරින් ඔවුන්ගේ වාසියට පමණක් බලපාන පරිදි විවිධ චක්‍රලේඛ ආදියට යෝජනා ඉදිරිපත් කරතත් එයින් සිදුවන රාජ්‍ය මුදල් නාස්තිය ගැන අවධානය යොමු නොකරතියිද ඔවුහු පවසති.මේ වනවිට පරිපාලන සේවයේ 2 පන්තියේ නිලධාරින්ගේ විශාල හිඟයක් පවතින අතර ඉදිරියේදී එය පරිපාලන සේවාවට අහිතකර අන්දමින් බලපැවැත්විය හැකි නමුත් ඒ පිළිබඳව පරිපාලන සේවා සංගමය කිසිදු පියවරක් ගෙන නැතැයිද ඔවුහු කියති.ශ්‍රී ලංකා පරිපාලන සේවා සංගමයේ අභ්‍යන්තර ගැටලු තත්ත්වයන් සම්බන්ධව එහි ලේකම් චන්ද්‍රරත්න පල්ලේගම මහතාගෙන් විමසූ විට ඒ මහතා පැවසුවේ සංගමයේ සාමාජිකයන්ට කිසිදු ගැටලුවක් නොමැති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n12100611</link>
    <topic>පසුගිය වසර තුන ඇතුළත අල්ලස් චෝදනාවලට අත්අඩංගුවට ගෙන ඇත්තේ 59යි</topic>
    <author/>
    <content>පොලිස් මූලස්ථාන දත්ත වලට අනුව පසුගිය වසර 3 තුළ අල්ලස් වැටලීම්වලින් අත්අඩංගුවට ගෙන ඇති පොලිස් නිලධාරීන් සංඛ්‍යාව පනස් නවයක් බව පොලිස් මූලස්ථානය නිවේදනයක් නිකුත් කරමින් පවසයි.ඒ අතර ලිංගික අල්ලස් චෝදනා ලබා අත්අඩංගුවට ගෙන ඇත්තේ නිලධාරීන් දෙදෙනෙකු බවද එම නිවේදනයේ සඳහන් වෙයි.“පොලිසියට අවුරුද්දකට අල්ලස් චෝදනා පන්සීයක් යනුවෙන්” දිනමිණ පසුගියදා (4) ප්‍රධාන ශීර්ෂ පාඨයෙන් පළ කළ ප්‍රවෘත්තිය සම්බන්ධව කරුණු ඉදිරිපත් කරමින් පොලිස් මූලස්ථානය මෙම නිවේදනය නිකුත් කර තිබේ.කර්තෘ සටහනඅල්ලස් හෝ දූෂණ විමර්ශන කොමිසම වෙත ලැබෙන පැමිණිලි අතරින් වැඩිම ප්‍රමාණයක් පොලිස් නිලධාරීන් සම්බන්ධව පැමිණිලි බව අල්ලස් හෝ දූෂණ විමර්ශන කොමිසම ප්‍රකාශ කරයි.පසුගිය මාස නවයට පමණක් පොලිසියට එරෙහිව පැමිණිලි දෙසිය පනස් අටක් ලැබී තිබේ. දිනමිණ ප්‍රවෘත්තියේ 500 යනුවෙන් සඳහන් කර ඇත්තේ පසුගිය වසර කීපයේ ද පොලිස් නිලධාරීන්ට එරෙහිව අල්ලස් කොමිසමට ලැබී ඇති පැමිණිලි සංඛ්‍යාවේ එකතුව ද සමඟ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n1210067</link>
    <topic>කොරියානු භාෂා විභාගය 13-14</topic>
    <author>මහින්ද අලුත්ගෙදර</author>
    <content>දසවැනි කොරියානු භාෂා ප්‍රවීණතා විභාගය මේ මස 13 හා 14 දෙදින පැවැත්වීමට කටයුතු සංවිධාන කර ඇත.එම විභාගය වෙනුවෙන් මේ වනවිට සියලු කටයුතු සංවිධාන කර තිබෙන අතර මෙවර විභාගය සඳහා අයදුම්කරුවන් 34,261ක් සුදුසුකම් ලබා තිබෙන බව කොරියානු මානව සම්පත් සංවර්ධන සේවා ආයතනය පවසයි.විභාගය කොළඹ පිහිටි විභාග මධ්‍යස්ථාන නවයක දී පැවැත්වීමට කටයුතු සංවිධානයකර තිබෙන අතර ඉසිපතන විද්‍යාලය, විශාඛා විද්‍යාලය, තර්ස්ටන් විද්‍යාලය, හින්දු විද්‍යාලය, මහානාම විද්‍යාලය, ඩී.එස්. සේනානායක විද්‍යාලය, නාලන්දා විද්‍යාලය, ගෝතමී බාලිකා විද්‍යාලය හා අශෝක විද්‍යාලය යන මධ්‍යස්ථාන ඊට අයත් වන බව කොරියානු මානව සම්පත් සංවර්ධන සේවා ආයතනයේ මාධ්‍ය ප්‍රධානී ශානුකා ගුණවර්ධන මහත්මිය ට පැවසුවාය.ශ්‍රී ලංකා විභාග දෙපාර්තමේන්තුවේ පූර්ණ අධීක්ෂණය යටතේ පැවැත්වෙන කොරියානු භාෂා ප්‍රවීනතා විභාගය කොරියානු රැකියා හා කම්කරු අමාත්‍යාංශය, කොරියානු මානව සම්පත් සංවර්ධන සේවා ආයතනය, විදේශ රැකියා ප්‍රවර්ධන හා සුබ සාධන අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය එක්ව සංවිධාන කරයි.මෙවර පැවැත්වෙන විභාගයෙන් 5000ක් සමත් කිරීමට නියමිත අතර එයින් 3500ක් කර්මාන්ත අංශයේ රැකියා සඳහාද ඉතිරි 1500 ධීවර අංශයේ රැකියා සඳහාද යොමු කරන බව ශ්‍රී ලංකා විදේශ සේවා නියුක්ති කාර්යාංශය සඳහන් කරයි. පසුගිය වසරේ ඔක්තෝබර් මාසයේ දී පැවැති කොරියානු භාෂා ප්‍රවීනතා විභාගයෙන් 9998 දෙනෙකු සමත්වූ අතර එයින් විශාල පිරිසක් දැනටමත් කොරියාවේ රැකියා සඳහා පිටත්ව ගොස් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n1210068</link>
    <topic>පෞද්ගලික බසයකින්කප්පම් ගත් අයෙක් දැලේ</topic>
    <author>අනුරාධපුර මධ්‍යම විශේෂ</author>
    <content>පැරණි නගරයේ බස් නැවතුමක නවතාතිබූ පෞද්ගලික බස් රථයකින් කප්පම් ලබාගත් පුද්ගලයෙකු අනුරාධපුර මූලස්ථාන පොලිසිය මගින් අත්අඩංගුවට ගෙන ඇත.තුන්වනදා සවස 7 අනුරාධපුර සිට කොළඹ දක්වා ධාවනය කෙරෙන බස් රථයකින් සැකකරු රුපියල් 100ක කප්පම් මුදලක් ලබා ගනිද්දී අනුරාධපුර මූලස්ථාන පොලිසියේ සිවිල් ඇදුමින් සැරසුණු විශේෂ පොලිස් කණ්ඩායමක් විසින් ඔහුව අත්අඩංගුවට ගෙන ඇත.සැකකරු (04) දා අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n12100612</link>
    <topic>ඉදිකටු සෑය පොකුණේසංරක්‍ෂණ කටයුතු ඇරැඹේ</topic>
    <author>මිහින්තලේ - ප්‍රියදර්ශනී කරුණාරත්න</author>
    <content>සිංහල සංස්කෘතියේ නිජබිම වශයෙන් සැලකෙන මිහින්තලාවේ දෙවැනි අදියරේ කැණීම් කටයුතු ඇරඹුණේ මින් මාස කිහිපයකට ඉහතදීය. ඉදිකටු සෑයේ පොකුණ පංචාවාස සංකීර්ණය සංරක්‍ෂණය සඳහා පස් ඉවත් කිරීම මේ දිනවල කඩිනමින් සිදු කෙරේ.ඉදිකටු සෑයේ පොකුණේ අනෙකුත් විහාර පොකුණුවලට වඩා වාස්තු විද්‍යා වෙනස්කම් තිබෙන බව පුරාවිද්‍යා දෙපාර්තමේන්තුව මගින් සොයාගෙන ඇත. මේ පොකුණ 11 වන ශත වර්ෂයේ ඉදිකර ඇති බවට තොරතුරු තිබෙන අතර, මහායාන බුදුදහම ප්‍රචලිත වීමේ ප්‍රතිඵලයක් ලෙස මේ දේවල් ඉදිවුණ බවට සාක්කි සොයාගෙන ඇත.අනෙකුත් ගොඩනැඟිලිවල නිර්මාණවල වෙනසක් දක්නට ලැබේ. මෙම පංචාවාස පොකුණේ විශේෂය නම් අනෙකුත් පොකුණු හා ගොඩනැඟිලිවලට වඩා වාස්තු විද්‍යා අංශ වෙනස් බව පුරාවිද්‍යා දෙපාර්තමේන්තුව තහවුරු කරයි.ඉදිකටුසෑය පොකුණට පංචාවාස පරිශ්‍රයෙන් ගලා ආ ජලය එක්රැස් කැර තබාගැනීම සඳහා සාදා ඇති බවට නිගමනය කැර ඇත. මෙම පොකුණේ ජලය නෑමට හෝ බීමට සකසා ගත් බව තවම සොයාගෙන නැත. පංචාවාස සංකීර්ණය ප්‍රතිසංස්කරණය කිරීම සඳහා මිලියන 15 ක් පමණ වැයවෙන බව වාර්තා වෙයි.මිහින්තලේ පූජා නගරයේ භූමි ප්‍රමාණය අක්කර 582 කි. ලෝකයේ මුල්ම අභය භූ®මිය මිහින්තලය වුවත් ලංකාවේ ප්‍රථම ස්ථානය මිහින්තලේට හිමිවුවත් මේ කිසිදු රාජ්‍ය නායකයකුගේ රාජ්‍ය අනුග්‍රහය නොලැබූ තැනක් බවට පත් වූ බව වත්මන් විහාරාධිපති වලවාහැංගුණවැවේ ධම්මරතන හිමියෝ පවසා සිටිති.එහෙත් 2011 වර්ෂය අවසාන වන විට මෙම සියවසේ මිහින්තලේ නගරයට පා තැබූ ජනාධිපති මහින්ද රාජපක්‍ෂ මැතිඳුන්ගේ මැදිහත් වීමෙන් දැයට කිරුළට සමගාමීව වැඩසටහන් ක්‍රියාත්මක කිරීමේදී මිහින්තලේ පූජා නගරයට ලැබුණේ ප්‍රමුඛස්ථානයකි.මිහින්තලේ පූජා නගරයම ප්‍රතිසංස්කරණය කිරීම සඳහා මිලියන 35 ක මුදලක් රජයෙන් වැය කිරීමට අදහස් කැර තිබේ. මෙම කටයුතු සම්පූර්ණයෙන්ම මෙහෙයවනු ලබන්නේ ජනාධිපතිතුමාගේ උපදෙස් මත ජාතික උරුමයන් පිළිබඳ අමාත්‍යාංශය හා පුරාවිද්‍යා දෙපාර්තමේන්තුවේ පූර්ණ අනුග්‍රහය මතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n12100613</link>
    <topic>බහින්බස්වීමපිහි ඇනුමෙන් කෙළවර වෙයි</topic>
    <author>ඉමදූව සමූහ</author>
    <content>ගාල්ල කරාපිටිය රෝහල අසල පුද්ගලයන් දෙදෙනෙක් අතර සිදුවූ බහින්බස්වීමක් දුරදිග යෑමෙන් සිදු වූ පිහි ඇනුමකින් බරපතළ තුවාල ලබා ගාල්ල මාඉටිපේ පදිංචි අයකු කරාපිටිය රෝහලට ඇතුළත් කැර තිබෙන බව රෝහල් පොලිසිය කියයි.කලක් තිස්සේ මෙම පුද්ගලයන් දෙදෙනා අතර ඇති වූ ආරවුලක් දුරදිග යෑමෙන් බහින්බස්වීමක් සිදුව ඇත.ඒ අනුව 04 වැනි දින සන්ධ්‍යාවේ මෙම සිද්ධිය සිදුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n12100614</link>
    <topic>වාහන කොල්ල කල්ලියක 4ක් අත්අඩංගුවට</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>රුපියල් කෝටියකට අධික වටිනා මෝටර් රථ, ත්‍රීවීල් රථ, රන් භාණ්ඩ ඇතුළු දේපළ මංකොල්ල කා ඇති සංවිධානාත්මක කල්ලියකට අයත් පුද්ගලයන් 4 දෙනෙකු ඉකුත් 5දා මිරිහාන විශේෂ අපරාධ මෙහෙයුම් ඒකකය අත්අඩංගුවට ගෙන තිබේ.සැකකරුවන් කොටහේන, දෙහිවල, අතුරුගිරිය යන ප්‍රදේශවල පදිංචි වයස 25 – 35ක් අතර පුද්ගලයන්ය.අත්අඩංගුවට ගත් දේපළ අතර, රු: ලක්ෂ 65ක් පමණ වටිනා ටොයෝටා 200 කේ.ඩී.එච්. වර්ගයේ සුඛෝපභෝගි වෑන් රථයක්ද වන අතර මෙය නාවලපිටිය ප්‍රදේශයේ වාහන කුලියට දෙන ආයතනයකින් කුලී ගමනක් යන මුවාවෙන් ලබාගන ජාඇළ ප්‍රදේශයේ දී රියදුරුට පිහියක් එල්ල කර එළියට ඇද දමා පැහැරගෙන ගොස් වර්ණය පවා වෙනස් කර අලෙවි කිරීමට සූදානම් කර තිබිය දී ජාඇළ ප්‍රදේශයේ නිවසක දී අත්අඩංගුවට ගෙන ඇත.බජාජ් වර්ගයේ ත්‍රිරෝද රථය කඩුවෙල කොරතොට ප්‍රදේශයෙන් සොරා ගෙන අලෙවියට සූදානම් කර තිබිය දී සොයා ගෙන ඇත. සුඛෝපභෝගී කාර් රථයක් ද මිරිහාන ප්‍රදේශයේ දී කුලී රථ ලබාදෙන ආයතනයකින් කුලී පදනම මත රැගෙන වර්ණය වෙනස් කර රු. ලක්ෂ 03කට මිරිහාන ප්‍රදේශයේ පුද්ගලයකුට අලෙවි කර තිබිය දී සොයා ගෙන තිබේ.තවද සැකකරුවන් පාදුක්ක ප්‍රදේශයේ නිවසක් බිඳ සොරා ගත් රන් භාණ්ඩ තොගයක් ද උකස් මධ්‍යස්ථානවල තිබිය දී සොයා ගෙන ඇත.අපරාධ මෙහෙයුම් ඒකකයේ පොලිස් කොස්තාපල් විපුල මහතා වෙත ඔත්තුකරුවකුගෙන් ලැබුණු තොරතුරක් මත මෙම වැටලීම් කර කොල්ලකෑ දේපළ සොයා ගෙන තිබේ. සිද්ධියට සම්බන්ධ තවත් අපරාධ ගණනාවකට සම්බන්ධ පුද්ගලයකු දැනට පලාගොස් ඇති අතර ඔහු අත්අඩංගුවට ගැනීමට විශේෂ පොලිස් කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n12100615</link>
    <topic>බාල වයස්කාරියක සමඟ මංගල සාදයක් පැවැත් වූ තරුණයා පොලිස් දැලේ</topic>
    <author>රාවතාවත්ත සමූහ රෝහම් ද සිල්වා</author>
    <content>අවුරුදු 13ක බාල වයස්කාර දැරියක් සමඟ මංගල සාදයක් පවත්වමින් සිටි 19 හැවිරිදි තරුණයකු පසුගිය 27දා මොරටුව පොලිසිය අත්අඩංගුවට ගෙන තිබේ.මොරටුව මෝදර ජයගත්පුර පාරේ නිවෙසක බාලවයස්කාර දැරියක් සමඟ විවාහ මංගල්‍යයක් පැවැත්වෙන බවට පොලිස් හදිසි දුරකථන අංක 119ට ලැබුණු තොරතුරක් අනුව මොරටුව පොලිසියේ ළමා හා කාන්තා කාර්යාංශයේ ස්ථානාධිපති උප පොලිස් පරීක්ෂිකා නිලුකා ගයන්ති මෙනවිය ඇතුළු කණ්ඩායමක් ගොස් ඇත.ඒ වනවිටත් නිවස මඟුල් සිරියෙන් සරසා තිබී ඇති අතර බාලවයස්කාර දැරිය මංගල ඇඳුමෙන් සැරසී වේලයක්ද සහිතව මනාලයා සමඟ විනෝදයෙන් කාලය ගත කරමින් සිට තිබේ. නිවෙස අමුත්තන්ගෙන් පිරී තිබුණු බවද පොලිසිය කියයි.එහිදී උප පොලිස් පරීක්ෂකවරිය දැරියගේ මවගෙන් දැරියගේ උප්පැන්නය ඉල්ලා සිටි අතර, උප්පැන්නය ලබාදීමට ඇය අපොහොසත් වී තිබේ. කරුණු පරීක්ෂා කිරීමේ දී ඇය වයස අවුරුදු 12 මාස 10ක වයසේ පසුවන බාලවයස්කාර පාසල් යන දැරියක් බවත්, ඇය මේ තරුණයා සමඟ පෙම් සබඳතාවක් පවත්වාගෙන ගොස් ඇති අතර, දෙපැත්තේම මවුපියන්ට ආරංචි වීමෙන් පසුව දෙපාර්ශ්වයම එක්වී ඥාතීන්ට හා අසල්වාසීන්ට කියා ජයටම මංගල සාදයක් ගත් බවත් දැරිය බාලවයස්කාරියක බැවින් විවාහය නිත්‍යානුකූ®ල ලෙස ලියාපදිංචි කර නොමැති බවත් හෙළිවී ඇත.පසුව බාලවයස්කාර දරුවකු නිත්‍යානුකූල බාරකාරත්වයෙන් අපහරණය කිරීමේ වරදට තරුණයා අත්අඩංගුවට ගෙන තිබේ. දැරිය පොලිසිය වෙත රැගෙන ගොස් පසුව වෛද්‍ය පරීක්ෂණයක් සඳහා පානදුර අධිකරණ වෛද්‍ය නිලධාරී වෙත ඉදිරිපත් කර ඇත.එහිදී අතවරයක් හෝ ස්ත්‍රී දූෂණයක් සිදුව නොමැති බැවින් බාලවයස්කාර දැරියක් අපහරණය කිරීමේ චෝදනාව මත සැකකරු අධිකරණය වෙත ඉදිරිපත් කිරීමෙන් පසු ප්‍රධාන මහේස්ත්‍රාත් බී. ඒ. ආර්. සෝමසිංහ මහතා සැකකරු රක්ෂිත බන්ධනාගාරගත කෙරිණි. දැරියගේ පරිවාස වාර්තාවක් කැඳවන තෙක් බාරකාරත්වය මව වෙත පැවරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n12100616</link>
    <topic>මත්පැන් ජාවාරම්කරුවෝ දෙපිරිසක් ගැටී එක් අයෙක් මරුට</topic>
    <author>සබරගමුව සමූහ</author>
    <content>මත්පැන් ජාවාරමක යෙදුණු පිරිසක් අතර ඇති වූ බහින් බස් වීමකින් එක් අයකුට පිහිපහරක් වැදී මිය යාමේ සිද්ධියක් කෑගල්ල පොලිස් වසමේ නාමල්ගමුව ගම්මානයේ දී වාර්තා වෙයි.මේ සිද්ධියෙන් මිය ගොස් ඇත්තේ නාමල්ගමුවේ පදිංචි ගාමිණී සංජීව (22) නැමැති තරුණයෙකි.කෑගල්ල පොලිසිය හා කෑගල්ල විශේෂ කාර්ය බළකාය මේ පුද්ගලයන්ගේ නීති විරෝධී මත්පැන් ජාවාරම කීපවිටක්ම වැටලීම් කර තිබුණු අතර ඒවා පොලිසියට හසුවන්නේ ඔවුනොවුන් පොලිසියට තොරතුරු සැපයීම නිසා යැයි එකිනෙකාට චෝදනා කරගනිමින් ආරවුල අරඹා ඇත.අවසානයේ එක් අයෙකුගේ් වක්පිහි පහරකින් ගාමිණී සංජීව නැමැත්තා තුවාල ලබා එම ස්ථානයේදීම මියගොස් ඇත.කෑගල්ල පොලිස් අධිකාරි ප්‍රියලාල් දසනායක, මූලස්ථාන පොලිස් පරීක්ෂක කමල් පෙරේරා යන මහත්වරුන්ගේ උපදෙස් මත කෑගල්ල පොලිසියේ අපරාධ පරීක්ෂණ අංශයේ ස්ථානාධිපති ප්‍රධාන පොලිස් පරීක්ෂක දිසානායක මහතා ඇතුළු කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=n12100617</link>
    <topic>ඩීසල් හා ලිහිසි තෙල් හොරෙන් ඇද්දසැකකරුවන් තුන් දෙනා අත්අඩංගුවට</topic>
    <author>කුරුවිට සමූහ</author>
    <content>කලක් තිස්සේ එක්තරා ආයතනයකින් ඩීසල් හා ලිහිසි තෙල් සොරකම් කිරීමේ ජාවාරමක යෙදුණු සැකකරුවන් තිදෙනකු කුරුවිට පොලිසිය මඟින් අත්අඩංගුවට ගෙන අධිකරණට ඉදිරිපත් කිරීමෙන් පසු එක් අයකුට රුපියල් 5000.00 බැගින් රුපියල් 15000 ක මුදල් ඇප හා රුපියල් 50000ක ශරීර ඇප මත මුදාහරින ලෙස රත්නපුර අධිකරණය මඟින් නියම කැර තිබේ.ආයතනයක ආරක්ෂක නිලධාරියෙක් අවුරුදු 15ක පමණ පාසල් සිසුවකු හා තවත් පුද්ගලයකු සැකකරුවන් ලෙස අධිකරණයට ඉදිරිපත් කැර තිබිණි.කුරුවිට බල ප්‍රදේශයට අයත් නොවන ඩීසල් ත්‍රිරෝද රථයක් කුරුවිට ඒ දණ්ඩාවල හන්දියේ නතර කර තිබියදී රාත්‍රි මුරසංචාරයේ යෙදුණු පොලිස් නිලධාරින්ගේ පරීක්ෂාවට ලක්වී තිබේ.ප්‍රශ්න කිරීම්වලදී මේවා සොරකම් කරන ලද ඒවා බවට හෙළිවී ඇත. ඩීසල් ලීටර් 56ක්ද ලිහිසි තෙල් ලීටර් 90ක්ද අත්අඩංගුවට ගෙන ඇති අතර එහි වටිනාකම රුපියල් එක් ලක්ෂ තිස් දහසක් පමණ වන බව පොලිසිය කියයි.පොලිස් ස්ථානාධිපති පො.ප. ආර්. වී. සිරිවර්ධන මහතාගේ උපදෙස් පිට අපරාධ පරීක්ෂණ ස්ථානාධිපති උ.පො.ප. චන්ද්‍රසේකර, පො.සැ.ස. 557 සේනපාල, පො.කො. 42974 ධර්මපාල, පො.කො. 42976 පරණගම යන නිලධාරිහු පරීක්ෂණ සිදුකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=r1210061</link>
    <topic>ජීව අත් බෝම්බ සහ උණ්ඩ සන්තකයේ:මැදිරිගිරියේ කතකට අත්හිටවු සිර දඬුවම්</topic>
    <author>මීගමුව විශේෂ – එච්. ප්‍රනාන්දු</author>
    <content>ජීව අත් බෝම්බ දෙකක් සහ ජීව පතුරම් 14ක් ළඟ තබා ගැනීමට වරද පිළිගත් 30 හැවිරිදි තිදරු මවකට අවුරුදු 2ක බරපතළ වැඩ සහිත අවුරුදු 5කට අත්හිටවූ සිර දඬුවමක් සහ රුපියල් 10,000ක දඩයක් මීගමුව මහාධිකරණ විනිසුරු එම්. එම්. ඒ. ගෆූර් මහතා විසින් නියම කරන ලදී.අංක 90, යාය 5, නව නගරය, මැදිරිගිරිය යන ලිපිනයෙහි පදිංචි පී. ආර්. නිරෝෂනී පොඩි මැණිකේ (30) නමැත්තියට මෙසේ දඬුවම් නියම විය.2002 ඔක්තෝබර් මස 17 වැනි දින හෝ ඊට ආසන්න දිනයකදී කටුනායක දී අත් බෝම්බ 2ක් ළඟ තබා ගන්නා ලදැයි ද, ජීව පතරොම් 14ක් ළඟ තබා ගන්නා ලදැයි ද විත්තිකාරිය වූ නිරෝෂනී නඩුවෙන් චෝදනා ලැබ සිටියා ය.රජයේ නීතිඥ පද්මාල් වීරසිංහ ද සිල්වා මහතා නඩුවේ පැමිණිල්ල වෙනුවෙන් පෙනී සිටියේ ය. නීතිඥ මහේෂ් වෑවිට මහතා විත්තිය වෙනුවෙන් පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=r1210065</link>
    <topic>දියණියගේ අසනීපයට දානයක් දෙන්න ගමේ අය එකතුකර දුන් මුදලින් පියා මත්පැන් බීලා</topic>
    <author>නුගේගොඩ සමූහ - ඩබ්ලිව්. විදානපතිරණ</author>
    <content>මේසන් (පෙදරේරු) වැඩ සඳහා ලොකු බාස්උන්නැහේ එක්ක අත්වැඩ දෙන්නට යාම සාදිරිස්ගේ රැකියාව වුණා. දිනපතාම ලැබෙන මුදලින් සාදිරිස් හොර කසිප්පු තිප්පොළකින් අඩියක් ගහලා ගෙදර ඒම සිරිතක්. මොහුට පාසල් යන කුඩා දියණියක්ද ඉන්නවා.තම දියණිය ගැනවත් හිතලා බීමත්කම නවත්වන්න යැයි බිරිය කෙතරම් සාදිරිස්ට කීවත් පලක් වුණේ නැහැ.කුඩා දියණියද තාත්තේ බොන්නට එපා. මට පාසලේදීත් ළමයි විහිලු කරනව කිව්වා.එවිට සාදිරිස් මගේ පුතේ ඔන්න මම හෙට ඉඳල බොන්නෙ නැහැ කියල දියණියගේ ද හිස අතගානවා.ඒත් පසුදින හැන්දෑවට සාදිරිස් ගෙදර එන්නෙත් අඩියක් ගහලයි. වැඩකට නොගිය දිනවලටත් කෙසේ හෝ බීල වෙරි වෙලයි ගෙදර එන්නෙ.මේ අතරතුරේ දියණිය ඇදුම රෝගයෙන් අසනීපවුණා. බිරිය සිය දියණිය සමඟ දින කීපයක් රෝහලේ නැවතී ප්‍රතිකාර ලබාගෙන ගෙදර ආව. නැවතත් මාසයකින් පමණ දියණිය අසනීප වුණා.මේ පිළිබඳ සාදිරිස් හා බිරිඳ සාකච්ඡා කරල දියණියගේ කේන්දරය නක්‍ෂත්‍රකරුවකු ළඟට ගෙනගොස් බැලෙව්වා.ඔහු කේන්දරය බලා සාදිරිස්ට කීවේ වෛද්‍ය ප්‍රතිකාර ලබාදෙන අතරෙ දරුවගෙ අපල දුරුවෙන්න බීමත්කම නවත්වල පේවී දින කීපයක් බෝධිපූජාවක් කරල වැඩිහිටි දානයක් දෙන ලෙසයි.බෝධිපූජාව පැවැත්තුවා. නමුත් දානය දෙන්නට එතරම් මුදලක් නැතිව කල්පනාකරනවා.අවසානයේදී බිරියගේද කැමැත්ත අනුව මේ පිළිබඳ ගමේ අයට කියල සම්මාදම් කරල දානය දුන්න.කෙසේ හෝ බිරියට හොරෙන් දානයට ලැබුණු මුදලින් කොටසක් සාදිරිස් සඟවා තබාගත්තා.දිනක් පදමට වෙරිවෙලා සාදිරිස් ගෙදරට ආව පමණයි බිරිය ඔහුගේ ඇඟට ගොඩවුණා. එවිට සාදිරිස් අසභ්‍ය වචන කියමින් බිරියට පහර කීපයක් එල්ලකළා.දියණියද අම්මට ගහන්න එපා කියමින් කෑ ගහනව. අසල්වැසියන්ටත් සාදිරිස්ගේ මේ හැසිරීම මහා හිසරදයක් වුණා.සාදිරිස්ගේ නිවස අසල කීප දෙනෙක් එතනට ආවා. ඔවුන් ඔහුට කිව්වෙ උඹට අපි සල්ලි දුන්නෙ හැන්දෑවට අඩියගහන්න නෙවි, මේ අහිංසක දරුවගෙ අසනීපයට දානෙ දෙන්න.උඹ ඒකෙන් යටිමඩි ගහගෙන අඩිය ගහල ගෙදර ගෑණිටත් ගහනව. අපටත් නින්දක් නැහැ.මීට පස්සෙ ඔය වගේ වැඩවලට අපි සම්මාදම්කර ගන්නට එපා. ඔහොම වැඩවලට සම්මාදම් කරනව නම් හතරමංහන්දියට ගිහින් රෙදි කෑල්ලක් එලාගෙන හිඟාකාපන්, ඒත් සාදිරිස්ගේ බේබදුකම නම් තවමත් අඩුවෙලා නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=r1210062</link>
    <topic>හොරණ සති පොළ භූමියේපැරණි පොකුණ වල් බිහි වෙලා</topic>
    <author>ඡායාරූපය – කළුතර දිස්ත්‍රික් සමූහ</author>
    <content>මේ හොරණ නගරයේ සතිපොළ භූමියෙහි වසර සියයකට වඩා පැරණි පොකුණයි. දශක හත අටකට පෙර නගරයේ සහ ඒ අවට පදිංචි ජනතාව දිය නෑ මෙම පොකුණ මෙසේ කැලෑවෙන් වැසී විනාශ වෙමින් පවතී. මේ පිළිබඳව අවධානය යොමු කරන්නැයි නගරවාසීහු වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=r1210063</link>
    <topic>බීමත්ව රිය පැදවූ අයකුගේරියදුරු බලපත්‍රය අත්හිටුවයි</topic>
    <author>මිනුවන්ගොඩ සමූහ</author>
    <content>බීමත්ව රිය පැදවීමේ වරද පිළිගත් අයකුට රුපියල් පන්දහසක දඩයක් සහ රියදුරු බලපත්‍රය මාස තුනකට අත්හිටුවීමට මිනුවන්ගොඩ ප්‍රධාන මහේස්ත්‍රාත් රුවන් පතිරන මහතා නියෝග කළේය.සුරංග චතුරංග නම් වූ චුදිතයා අධිකරණයට ඉදිරිපත් කළේ මිනුවන්ගොඩ පොලිසියේ රථ වාහන අංශය යි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=r1210064</link>
    <topic>වැලිවේරිය හොරට කුවේට් යන්න හැදූ කතකට ඇප</topic>
    <author>කොච්චිකඩේ විශේෂ ඩී. මිහිදුකුල</author>
    <content>ව්‍යාජ ඉන්දියානු ගමන් බලපත්‍රයක් සන්තකයේ තබාගෙන කුවේට් යාමට තැත් කළේ යැයි බන්ධනාගාර ගතව සිටි කාන්තාවක් රු. 15000ක මුදල් ඇප හා ලක්ෂ 2ක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මුදා හැරියේ පොතුවිල් පාර කිලිනොච්චි පදිංචි මුරුගන් කාසි මලර් නමැති කාන්තාවකි.ඇය 2012.09.27 දින කනගරත්නම් වසන්ති නමැති තැනැත්තියගේ නීත්‍යානුකූල විදේශ ගමන් බලපත්‍රයකට සැකකාරියගේ ඡායාරූපය ඇතුළත් කර සකස් කළ ව්‍යාජ ගමන් බලපත්‍රයකින් කටුනායක ගුවන් තොටුපොළින් විදේශගත වීමට තැත් කළේ යැයි අපරාධ පරීක්‍ෂණ දෙපාර්තමේන්තුවේ කටුනායක ඒකකය චෝදනා ගොනු කර තිබුණි.ජ්‍යෙෂ්ඨ නීතිඥ ගොඩ්පි‍්‍ර කුරේ මහතා සැකකාරිය වෙනුවෙන් පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=s1210061</link>
    <topic>විස්සයි 20 ක්‍රිකට් ලෝක කුසලානයේශ්‍රී ලංකා-කොදෙව් අවසන් සටන හෙට</topic>
    <author> ප්‍රින්ස් ගුණසේකර</author>
    <content>පන්දුවෙන් පන්දුවට චමත්කාරය හා පීඩනය මුසුවන විස්සයි 20 ලෝක කුසලාන ක්‍රිකට් තරගාවලියේ අවසන් මහා තරගය ශ්‍රී ලංකාව හා බටහිර ඉන්දීය කොදෙව් අතර හෙට කොළඔ ආර්.ප්‍රේමදාස ක්‍රීඩාංගණයේදී විදුලි ආලෝක ධාරා මැද පැවැත්වේ. අවසන් පූර්ව වටයේදී කොදෙව් පිල ඊයේ ලකුණු 74කින් ඕස්ට්‍රේලියාව පැරදවූ අතර, ශ්‍රී ලංකාව වෙතින් පාකිස්තානය පෙරේදා ලකුණු 16කින් පරාජයට පත් විය.සුපිරි අට වටයේ සිට අපරාජිත ශ්‍රී ලංකාව විස්සයි 20 ලෝක තරගාවලියේ අවසන් මහා තරගයට පැමිණි දෙවැනි අවස්ථාව මෙය වේ. වසර 2009දී ශ්‍රී ලංකාවට අනු ශූරතාව හිමි විය. කොදෙව් පිල අවසන් මහා තරගයට පිවිසි මුල්ම අවස්ථාව මෙය වූ අතර මෙවර තරගාවලියේ සුපිරි අට වටයේදී තරගයකින් පරාජයට පත්වී තරග දෙකක් ජය ගත්තේය.ඊයේ පැවැති දෙවැනි අවසන් පූර්ව තරගයේ කාසියේ වාසිය දිනාගත් කොදෙව් නායක ඩැරන් සමී මුලින් පන්දුවට පහරදීමට තීරණය කළ අතර ඕවර් 20කදී කඩුලු 4කට ලකුණු 205ක් ලබා දැවැන්ත ඉලක්කයක් ඔස්ට්‍රේලියානු පිලට ලබා දුනනේය.ඕවරයකට 10.25ක් වූ දළ ලකුණු වේගයක් සහිත එම ඉලක්කය හඹා යෑමට ඔස්ට්‍රේලියානුවෝ අසමත් වූහ. ඔස්ට්‍රේලියාව ඕවර් 16.4කදී සියලු දෙනා දැවී ලකුණු 131ක් ලබා පරාජය භාර ගත්තේය.ඊයේ දවසේ වීරයා බවට පත්වූ විස්සයි 20 ක්‍රිකට් පිටියේ පෙරැළිකාර ක්‍රිස් ගේල් පන්දු 41කදී හයේ 6ක් හා හතරේ පහර 5ක්ද සමග පන්දු 41කදී නොදැවී ලබාගත් ලකුණු 75 ප්‍රේමදාස පිටියේ තරගය නැරැඹූ විසිදහසක පමණ ප්‍රේක්ෂක පිරිසට කිසිදා අමතක නොවනු ඇත.ගේල් වමතින් දඟ පන්දු යවන ෂේවියර් ඩොහොර්තීට ප්‍රේක්ෂකාගාර දෙසට දැවැන්ත හයේ පහර 3ක් එල්ල කළ අතර ස්ටාර්ක්, වොට්සන් හා හසීට ද එවැනි දැවැන්ත ප්‍රහාර එල්ල කළේය. ගේල් හා කිරාන් පොලාඩ් ඉනිමේ අවසන් ඕවරයේදී හයේ පහර 4ක් එල්ල කරමින් පන්දු යැවූ ඩොහොර්තී අසරණ කිරීම කොදෙව් ඉනිමේ උච්චතම අවස්ථාව විය. එම ඕවරයේ කොදෙව් පිලට ලකුණු 25ක් එකතු විය.ඕස්ට්‍රේලියානු ඉනිමේ සියලු වගකීම් පවරා ගත් නායක ජෝර්ජ් බේලී පන්දු 29කදී හයේ පහර 4ක් හා හතරේ පහර 6ක් සමග ලකුණු 63ක් ලබා ගත්තද අනෙක් පිතිකරුවන්ගෙන් ඔහුට හොද සහයෝගයක් නොලැබුණි. ඔස්ට්‍රේලියානු ඉනිමේ කඩුලු 6ක් ලකුණු 43කට බිඳ වැටී තිබියදී බේලී හා කමීන්ස් එක්ව 7වැනි කඩුල්ලට ලකුණු 68ක සම්බන්ධතාවක් ගොඩනැගීමට සමත් විය.කමීන්ස ලකුණු 13කට දැවී ගියේය. වෙනදා ලකුණු අතර සිටින වෝර්නර්, වොට්සන්, වයිට් වැනි මුල් පෙළේ පිතිකරුවන්ද, ඩේවිඩ් හසී හා වේඩ් වැනි මැද පෙළ පිතිකරුවන්ද දවා ගැනීමට කොදෙව් පන්දු යවන්නෝ සමත් වූහ.ක්‍රිස් ගේල් හා ජොන්සන් චාල්ස් කොදෙව් ඉනිම ආරම්භ කළ අතර ලකුණු පුවරුව 16ක් වෙද්දී චාල්ස් ලකුණු 10කට දවා ගැනීමට වේග පන්දු යැවූ ස්ටාර්ක් සමත් විය.කොදෙව් දෙවැනි කඩුල්ලට මාලන් සැමුවෙල්ස් හා ක්‍රිස් ගේල් එක්ව පන්දු 27කදී ලකුණු 41ක වේගවත් සම්බන්ධතාවක් ගොඩනැගූ අතර සැමුවෙල්ස්ගේ කඩුල්ල බිඳ හෙලා ගැනීමට වේග පන්දු යවන ක්‍රීඩක කමීන්ස් සමත් විය. එවිට කොදෙව් ලකුණු තත්ත්වය 57කි. අනතුරුව ගේල්ට එක්වූ බ්‍රාවෝ තෙවැනි කඩුල්ලට අගනා ලකුණු 83ක සම්බන්ධතාවක් ගොඩනැගීම කොදෙව් ඉනිමට විශාලතම ශක්තිය විය. බ්‍රාවෝ පන්දු 31කදී හයේ පහර 3ක් හා හතරේ පහරක් සමග ලකුණු 37ක් ලබා ගත් අතර වොට්සන්, කමීන්ස් හා බ්‍රැඩ් හොග්ගේ පන්දු වලට දැවැන්ත හයේ පහර එල්ල කළේය.බටහිර ඉන්දීය කොදෙව් පිල කඩුලු 4කට ලකුණු 205 (20) ගේල් නොදැවී 75, සැමුවෙල්ස් 26, බ්‍රාවෝ 37, පොලාර්ඩ් 38 (ස්ටාර්ක් 32/1, කමීන්ස් 36/2, ඩොහොර්තී 48/1)ඔස්ට්‍රේලියාව ලකුණු 131 (16.4) මයික් හසී 18, බේලී 63, කමීන්ස් 13,(බැඩ්රී 27/2, රම්පෝල් 16/3, පොලාර්ඩ් 6/2).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=s1210069</link>
    <topic>බටහිර ඉන්දීය කොදෙව් කාන්තා පිල පරදාඔස්ට්‍රේලියාව අවසන් තරගයට</topic>
    <author/>
    <content>විස්සයි 20 කාන්තා ලෝක කුසලාන ක්‍රිකට් තරගාවලියේ ‍පැවැති අවසන් පූර්ව තරගයෙන් බටහිර ඉන්දීය කොදෙව් පරදා ලකුණු 28ක ජයක් හිමිකර ගනිමින් අවසන් මහ තරගයට සුදුසුකම් ලබා ගැනීමට ඔස්ට්‍රේලියා කාන්තා පිල සමත්විය.ආර්.ප්‍රේමදාස ක්‍රීඩාංගණයේදී ඊයේ පැවැති තරගයේ කාසියේ වාසිය ලබා මුලින් පන්දුවට පහර දුන් ඔස්ට්‍රේලියාව ඕවර 20 අවසාන‍යේ කඩුලු 7කට ලකුණු 115ක් රැස් ‍කළේය. ලීසා ස්තාල්කර් ලකුණු 23ක් සහ ජුඩි ෆිල්ඩි නොදැවී ලකුණු 19ක් ලබා ගත්තේය. පන්දු යැවීමෙන් ශනෙල් ඩෙලි සහ ෂක්වානා ක්වින්ටින් කඩුලු 2 බැගින් බිඳ හෙළීය.ජයග්‍රහණය සඳහා ලකුණු 116ක ඉලක්කය හඹා යෑමට පිටියට පිවිසි බටහිර ඉන්දීය කොදෙව් කාන්තා පිලට නියමිත ඕවර 19.2ක් තුළ සියල්ලන් දැවී රැස් කළ හැකිවුයේ ලකුණු 87ක් පමණි. කොදෙව් ඉනිමේ ලකුණු 10 සීමාව ඉක්මවා යෑමට හැකිවුයේ පිතිකාරිණියන් දෙදෙනකුට පමණි.ජුලියානා නීරෝ 31 සහ ශනෙල් ඩෙලි 25. විශිෂ්ට පන්දු යැවීමක නිරතවු ජුලී හන්ටර් ඕවර 3.2ක් තුළ ලකුණු 22කට කඩුලු 5ක් බිඳ හෙළීමට සමත්විය. කාන්තා තරගාවලියේ අවසන් මහ තරගය හෙට ආර්.ප්‍රේමදාස පිටියේදී ඔස්ට්‍රේලියාව සහ එංගලන්තය අතර පැවැත්වේ.ඔස්ට්‍රේලියාව -115/7 (ඕවර 20) ලීසා ස්තාල්කර් 23, ජුඩි ෆිල්ඩ් නොදැවී 19 (ශනෙල් ඩෙලි 23/2, ෂක්වානා ක්වින්ටින් 23/2)බටහිර ඉන්දීය කොදෙව්- 87 (ඕවර 19.2) ජුලියානා නීරෝ 31, ශනෙල් ඩෙලි 25 (ජුලී හන්ටර් 22/5, එල්සි පෙරි 19/2).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=s1210062</link>
    <topic>ප්‍රේමදාස පිටියේ තණතිල්ල පිළිබඳ මහේල කතා කරයි</topic>
    <author>ප්‍රින්ස් ගුණසේකර</author>
    <content>කොළඹ ආර්.ප්‍රේමදාස අන්තර් ජාතික ක්‍රිකට් ක්‍රීඩාංගණයේ තණතිල්ල මන්දගාමී එකක් ‍බැවින් ලකුණු 135-145අතර ප්‍රමාණය කණ්ඩායමකට සෑහෙන බව ශ්‍රී ලංකා ක්‍රිකට් නායක මහේල ජයවර්ධන පැවැසීය.පාකිස්තානයට එරෙහි අවසන් පූර්ව තරගයෙන් අනතුරුව මාධ්‍ය වෙත අදහස් දැක්වූ ජයවර්ධන පැවැසුවේ ප්‍රේමදාස පිටියේ මෙතෙක් පැවැති සෑම තරගයකම විශාල ලකුණු ප්‍රමාණයක් වාර්තා නොවීමට හේතුව තණතිල්ලේ මන්දගාමී තත්ත්වය බවයි.‘අපේ සැලසුම වුණේ කඩුලු නොවැටී මුල් ඕවර් 10ක් ක්‍රීඩා කිරීමයි. ඩිල්ෂාන්ගේ ලකුණු වේගය අඩුවීමට හේතුවත් එයයි. මා හා සංගක්කාර දැවීගිය පසු ඩිල්ෂාන් සිටීමෙන් අවසන් ඕවර් කීපයේ ශ්‍රී ලංකාවට වාසියක් ඇතිවුණා.’‘පාකිස්තානය සමග තරගයට රංගන හේරත් යොදවා ගත්තේ ඔවුන් වමත් දඟපන්දු යවන්නන්ට දුර්වල නිසයි. පාකිස්තානය සතුව දකුණත් පිතිකරුවන් හතක් සිටියා. හේරත්ට ගහන්න ඒ අයට අපහසුයි. රංගන තරගයට යෙදවීමෙන් කණ්ඩායම අපේක්ෂා කළදේ සාර්ථක වුණා. ලසිත් උඩ පන්දු අතහැරියේ හිතා මතා නොවෙයි. කොහොම වුණත් එවැනි වැරැදි අනුමත කරන්න බෑ.ඒවා නිවැරැදි කරගෙන අවසන් තරගයට යා යුතුයි.’ ජයවර්ධන පැවැසීය.හෙට පැවැත්වෙන අවසන් මහා තරගයේ දී ශ්‍රී ලංකා පිලේ සැලසුම් පිළිබඳව මාධ්‍යවේදියකු නැගූ ප්‍රශ්නයකට පිළිතුරු දුන් මහේල පැවැසුවේ ‍කුමන කණ්ඩායම පැමිණිය ද හොඳ තරගයකට කණ්ඩායම සූදානම් බවයි.‘හොඳ විවේකයක්, පුහුණුවක් අරගෙන අපි අවසන් තරගයට එනවා. ජනතාව බලා‍පොරොත්තු වෙන්නේ අපේ ජයග්‍රහණය. අපි ඒ ගෞරවය රටට දෙන්න කැපවෙනවා.’ ජයවර්ධන පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=s1210068</link>
    <topic>උමාර් අක්මාල්ට දඩ</topic>
    <author/>
    <content>පාකිස්තාන පිතිකරු උමාර් අක්මාල් ශ්‍රී ලංකාව සමග පැවැති තරගයේදී පිටියේ විනිසුරුවන්ට ගෞරවය නොදැක්වීමේ වරදට හසුවී තරග ගාස්තුවෙන් 50%ක් කපා දැමීමට තීරණය කොට ඇත.තරගය අතරතුරදී විනිසුරුවන්ගේ නියෝග වලට එරෙහිව යමින් ජගත් ක්‍රිකට් කවුන්සිලයේ තරග නීති රීති උල්ලංඝණය කළ බවට තරග තීරක ජෙෆ් ක්‍රෝ තීරණය කිරීමෙන් අක්මාල් දඩුවමට යටත් කළේය.තරගයේ 17 වැනි ඕවර අතරතුරදී උමාර් අක්මාල් අත් ආවරණ මාරු කර ගැනීමට උත්සහ කළ අතර එහිදී විනිසුරුවන් දෙදෙනාටම පිටු පාමින් හිතුවක්කාරී ලෙස පිටතින් පැමිනි ක්‍රීඩකයාගෙන් එය ලබා ගැනීම මේ සිද්ධියට හේතු විය.ආර්.ප්‍රේමදාස ක්‍රීඩාංගණයේදී පැවැති විස්සයි 20 ලෝක කුසලාන අවසන් පූර්ව තරගයේදී පාකිස්තානය ලකුණු 16කින් ශ්‍රී ලංකාවට පරාජය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=s1210063</link>
    <topic>එංගලන්ත කාන්තා පිල අවසන් සටනට</topic>
    <author/>
    <content>විස්සයි 20 ලෝක කුසාලාන කාන්තා ක්‍රිකට් තරගාවලියේ අවසන් මහා තරගයට සුදුසුකම් ලබා ගැනීමට එංගලන්ත පිල සමත්විය.නවසීලන්තය සමග පෙරේදා ආර්.ප්‍රේමදාස ක්‍රීඩාංගණයේ පැවැති තරගයේ කඩුලු 7ක ජයක් අත්කර ගැනීමට එංගලන්ත කාන්තා පිලට හැකිවිය.මුලින් පන්දුවට පහර දුන් නවසීලන්තය ඕවර 20 අවසානයේ සියලු දෙනා දැවී ලකුණු 93ක් රැස් කළේය. පිළිතුරු ඉනිම ක්‍රීඩා කළ එංගලන්තය කඩුලු 3ක් දැවී ඕවර 17.2ක් තුළ අදාළ ඉලක්කය සපුරාලීමට සමත් විය.නවසීලන්තය -93 (ඕවර 20) එමි 30 (වයට් 15/2, කොල්වින් 15/2)එංගලන්තය - 94/3 (ඕවර 17.2) චාර්ලට් 33 (රුක් 22/2).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=s1210064</link>
    <topic>අන්තර් පාසල් වොලිබෝල් තරගාවලියඅද අම්බලන්තොටදී</topic>
    <author>වීරකැටිය සමූහ</author>
    <content>අම්බලන්තොට යෞවන සමාජ ප්‍රාදේශීය සම්මේලනය සහ ලිට්ල් ඒන්ජල් ළමා සමාජය එක්ව සංවිධානය කරන “අජිත් රාජපක්ෂ අභියෝගතා කුසලාන” අන්තර් පාසල් වොලිබෝල් තරගාවලිය අද (6) අම්බලන්තොට පල්ලෙරොට ප්‍රජාශාලා ක්‍රීඩාංගණයේදී පැවැත්වේ.“ජාතික ක්‍රීඩාවට පාසල් යෞවන සමාජ මට්ටමෙන් නව ජවයක්” යන මැයෙන් පාසල් මට්ටමෙන් වොලිබෝල් ක්‍රීඩාව නැංවීම සඳහා දකුණු පළාත් සභා මන්ත්‍රී අජිත් රාජපක්ෂ මහතාගේ උපදෙස් මත මේ තරගාවලිය පැවැත්වේ.තරගාවලියට සහභාගිවන සෑම පාසල් කණ්ඩායමකටම මන්ත්‍රීවරයාගේ ප්‍රතිපාදන යටතේ වොලිබෝල් ක්‍රීඩා උපකරණ කට්ටල ද පිරිනමන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=s1210065</link>
    <topic>‘මන්චි ග්ලූකෝෆිට් ක්‍රිකට් සික්සර්ස්’12 වැනිදා සිට වෙස්ලි පිටියේ දී  </topic>
    <author>ෆවුස් මොහොමඩ්</author>
    <content>පාසල් ක්‍රිකට් පිටියට නව මුහුණුවරක් එකතුකළ ‘මන්චි ග්ලූකෝෆිට් ක්‍රිකට් සික්සර්ස්’ අන්තර් පාසල් සය සාමාජික ක්‍රිකට් තරගාවලිය මේ මස 12, 13 සහ 14වැනිදා වෙස්ලි විද්‍යාලයීය ක්‍රීඩාංගණයේ දී පැවැත්වේ.වෙස්ලි විදුහල් ආදි ශිෂ්‍ය සංගමය සංවිධානය කරන අන්තර් පාසල් අතර පැවැත්වෙන එකම සය සාමාජික ලෙදර් පන්දු ක්‍රිකට් තරගාවලිය වන ‍මේ තරගාවලිය මෙවර පැවැත්වෙන්නේ 20වැනි වරටය. ‘මන්චි ග්ලූකෝෆිට් ක්‍රිකට් සික්සර්ස්’ තරගාවලියට සිලෝන් බිස්කට්ස් සමාගමේ අනුග්‍රාහකත්වය මෙවර ලැබී ඇත්තේ 5වැනි වතාවටය.ශ්‍රී ලංකා පාසල් ක්‍රිකට් සංගමයේ නීතිරීතිවලට අනුව වාර්ෂිකව පැවැත්වෙන මේ තරගාවලියට මෙවර පාසල් 36ක් කාණ්ඩ 4කින් තරග වදිති. මින් පාසල් 13ක් පිටපළාත් නියෝජනය කරන අතර යාපනය දිස්ත්‍රික්කයෙන් පාසල් 2ක්ද තරගාවලියට සහභාගිවෙයි.මෙවර තරගාවලියට වැඩි ආකර්ශනයක් ලබාදෙමින් අවුරුදු 19න් පහළ ක්‍රීඩිකාවන්ගෙන් සමන්විත බාලිකා විදුහල් කණ්ඩායම් 6ක් අතර ප්‍රදර්ශනාත්මක තරගාවලියක් පැවැත්වීමට ද කටයුතු ‍යොදා ති‍බේ.ශ්‍රී ලංකා පිලේ නායක මහේල ජයවර්ධන ඇතුළුව තිලකරත්න ඩිල්ෂාන්, දිනේෂ් චන්දිමාල්, තිසර පෙරේරා සහ ෆර්වේස් මහරූෆ් වැනි ප්‍රබල ක්‍රීඩකයන් රැසක් මේ තරගාවලිය නියෝජනය කර ඇති ‘මන්චි ග්ලූකෝෆිට් ක්‍රිකට් සික්සර්ස්’ තරගාවලියේ පසුගිය වස‍රේ ශූරයන් වූයේ මහනාම විදුහලය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=s1210066</link>
    <topic>දෙස් විදෙස් තරගකරුවන් 3500ක් සහභාගි වන කොළඹ මැරතන් තරගය හෙට</topic>
    <author>වර්නන් ගුණසේකර</author>
    <content>කොළඹත් මීගමුවත් යා කරමින් දෙස් විදෙස් තරගකරුවන් එක ම තරග බිමකට ගෙනෙන ශ්‍රී ලංකාවේ එක ම මැරතන් තරගය වන ‘කොළඹ මැරතන්’ තරගය හෙට (7) පෙරවරු 6.00 ට නිදහස් චතුරස්‍රයෙන් ආරම්භ වෙයි.‘ලංකා ස්පෝට්ස්රයිසන්’ ආයතනය 12 වැනි වතාවටත් සංවිධානය කරන මෙවර තරගය සඳහා විදේශිකයන් සිය දෙනෙකු ඇතුළුව මලල ක්‍රීඩකයන් 3500ක් පමණ සහභාගි වනු ඇතැයි අපේක්ෂා කෙරේ. කෙන්යාව, ඉතියෝපියාව, ජපානය, පලස්තීනය, එංගලන්තය, ජර්මනිය හා චිලී යන රටවලින් තරගාවලිය සඳහා අයැදුම් පත් ලැබී ඇතැයි සංවිධායකයෝ පවසති.තරගයේ ජයග්‍රාහක ජයග්‍රාහිකාවන්ට පිරිනැමෙන ත්‍යාග මුදල අමෙරිකානු ඩොලර් 12,500කි. තරගයට සිය උපරිම සහාය දක්වන ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත ශ්‍රී ලංකා සංචාරක ප්‍රවර්ධන කාර්යාංශය මගින් මෙම ත්‍යාග මුදල ලබා දෙයි.කොළඹ මැරතන් තරගය අංශ 6කින් පැවැත්වේ. කිලෝ මීටර 42.195ක දුරින් යුත් පිරිමි හා කාන්තා පූර්ණ මැරතන්, කිලෝ මීටර 21.097ක දුරින් යුත් අර්ධ මැරතන් හා විනෝද මැරතන් වශයෙන් තරග පැවැත්වේ. කොළඹ ටොරින්ටන් චතුරශ්‍රය අභියසින් ආරම්භ වන තරග බොරැල්ල, දෙමටගොඩ, පෑලියගොඩ, වත්තල, හැඳල, ජාඇල, සීදුව, කටුනායක, කුරණ ට පැමිණ මීගමුව දුම්රිය හරස් මාර්ගයට පෙර මීගමුව බස් නැවතුම්පල දෙසට වමට හැරී ලුවිස් පෙදෙස පසුකොට මීගමුව වෙරළ උද්‍යානයට පැමිණ අවසන් වේ.විනෝද තරග සඳහා පාසල් සිසුන් 2000ක් පමණ සහභාගි වනු ඇතැයි බලාපොරොත්තු වේ.පිරිමි හා කාන්තා පූර්ණ මැරතන් තරගයේ පළමු ස්ථානයට අමෙරිකානු ඩොලර් 2500 බැගින්ද, දෙවැනි ස්ථානයට අමෙරිකානු ඩොලර් 1500 බැගින්ද, තෙවැනි ස්ථානයට අමෙරිකානු ඩොලර් 1000 බැගින්ද, සිවුවැනි ස්ථානයට අමෙරිකානු ඩොලර් 500 බැගින්ද, පස්වැනි ස්ථානයට අමෙරිකානු ඩොලර් 250 බැගින්ද හයවැනි ස්ථානයේ සිට දහවැනි ස්ථානය දක්වා අමෙරිකානු ඩොලර් 100 බැගින්ද ත්‍යාග මුදල් පිරිනැමෙනු ඇත.මීට අමතරව මෙම තරග දෙකේ හා පිරිමි හා කාන්තා අර්ධ මැරතන් තරග දෙකේ පළමු හා දෙවැනි ස්ථාන ලබා ගන්නා ශ්‍රී ලාංකික ක්‍රීඩක ක්‍රීඩිකාවන්ට ශ්‍රී ලන්කන් ගුවන් සමාගමේ අනුග්‍රහයෙන් ගුවන් ප්‍රවේශ පත්‍ර හතරක් ප්‍රදානය කෙරෙනු ඇත.පසුගිය වසරේ පැවැති කොළඹ මැරතන් තරගයට ලොව මහාද්වීප 5ක් සහ රටවල් 27ක් නියෝජනය කරමින් විදේශීය තරගකරුවන් 97 දෙනෙක් ඇතුළුව තරගකරුවන් 2700කට අධික ප්‍රමාණයක් සහභාගි වූ අතර මේ වසරේ තරගයට විදෙස් තරගකරුවන් 200ක් පමණ ඇතුළුව තරගකරුවන් 3000ත් 3500ත් අතර ප්‍රමාණයක් සහභාගි වනු ඇතැයි තරගය සංවිධානය කරන ලංකා ස්පෝට්රයිසන් ආයතනය බලාපොරොත්තු වෙයි.ජලය හා ස්වභාව සෞන්දර්ය ආශ්‍රිත ක්‍රියාකාරකම්වලට ප්‍රසිද්ධ සංචාරක නියෝජිත ආයතනයක් වන ‘ලංකා ස්පෝට්රයිසන්’ සමාගම විසින් ශ්‍රී ලංකා ක්‍රීඩා ක්ෂේත්‍රයට හඳුන්වා දෙන ලද මෙම ‘එල්.එස්.ආර්. ජාත්‍යන්තර මැරතන්’ තරගය 1998 වසරේ ආරම්භ කිරීමෙන් පසුව ගාල්ල, මීගමුව, මහනුවර හා දඹුල්ල නගර ආශ්‍රිතව පවත්වන ලදී. තරගයේ තීරණාත්මක වෙනසක් සිදු කරමින් 2004 වසරේදී මෙය ලොව පුරා සුප්‍රසිද්ධ ලන්ඩන්, නිව්යෝර්ක්, හවායි හා සිංගප්පූරු ආදී මැරතන් තරග අනුව යමින් ‘එල්.එස්.ආර්.කොළඹ මැරතන් තරගය’ යනුවෙන් නම් කරන ලදී.ශ්‍රී ලංකා මලල ක්‍රීඩා සංගමය, බස්නාහිර පළාත් සංචාරක මණ්ඩලය, ශ්‍රී ලන්කන් ගුවන් සමාගම, ශ්‍රී ලංකා සංචාරක ප්‍රවර්ධන කාර්යාංශය, මීගමුව හෝටල්කරුවන්ගේ සංගමය, අධ්‍යාපන අමාත්‍යංශය, තරුණ කටයුතු අමාත්‍යංශය, ශ්‍රී ලංකා පොලිසිය, මීගමුව නගර සභා හා අනෙකුත් අදාල පළාත් පාලන ආයතන මේ තරගය සාර්ථකව පැවැත්වීම පිණිස ලංකා ස්පෝට්රයිසන් සමාගම හා අත්වැල් බැඳගෙන සිටිති.ආරම්භයේදී ලෝක මැරතන් නාමාවලියට ඇතුළත් කරන ලද මෙම තරගය දැන් මැරතන් සහ දුර ධාවන තරග පිළිබඳ ජාත්‍යන්තර සංගමයේ (ඒ.අයි.එම්.එස්.) ඡන්ද බලය හිමි සාමාජික තරගයක් බවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=s1210067</link>
    <topic>මාත‍ලේ දිස්ත්‍රික් හෑන්ඩ්බෝල් තරග අද සහ හෙට</topic>
    <author>සීගිරිය විශේෂ</author>
    <content>මාතලේ දිස්ත්‍රික්කයේ හෑන්ඩ්බෝල් කණ්ඩායම්වලට සහභාගි වියහැකි හෑන්ඩ්බෝල් තරගාවලියක් අද (6) සහ හෙට (7) දිගම්පතන මහවැලි ක්‍රීඩාංගණයේදී පැවැත්වේ.දිගම්පතන ලයන් රොක් සංචාරක නිකේතනයට වසර 5ක් පිරීම නිමිත්තෙන් සංවිධානය කළ මේ තරගාවලියේ ශූරයන්ට රුපියල් 30, 000ක මුදලක්ද, අනුශූරයන්ට රුපියල් 20,000ක මුදලක් ද පිරිනමන බව සංවිධායකයෝ දන්වා සිටිති.විදේශීය හෑන්ඩ්බෝල් කණ්ඩායමක් සහභාගිවන ප්‍රදර්ශනාත්මක තරගයක් පැවැත්වීමට ද සංවිධායකයෝ කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=f1210061</link>
    <topic>සංස්කෘතිය රකින්නගෙදරින් පටන් ගන්න</topic>
    <author>සාකච්ඡා කෙළේ උදිත ගුණවර්ධන ඡායාරූප ලලිත් සී. ගමගේ</author>
    <content>සංස්කෘතික ක්ෂේත්‍රයේ දියුණුවට හා සාරධර්ම ආරක්ෂා කර ගැනීමට අමාත්‍යාංශ මට්ටමින් ගෙන ඇති පියවර මොනවාද? අමාත්‍යාංශයකට පමණක් සංස්කෘතිය ආරක්ෂා කිරීමට පුළුවන්ද, කලා ක්ෂේත්‍රයේ ප්‍රවර්ධනයට ආණ්ඩුව ගෙන ඇති පියවර හා කාලීන දේශපාලන කරුණු පිළිබඳ ඇමැති ටී.බී. ඒකනායක මහතා සමඟ සිදුකළ සාකච්ඡාවකි මේ.* උතුරුමැද පළාත් සභාවේ ඇතිවී ඇති තත්ත්වය නිසා ආණ්ඩුව තුළ අර්බුදකාරී තත්ත්වයක් ඇති වී ඇතැයි විපක්ෂය කියනවා. මේ තර්කයට පදනමක් තිබෙනවාද?මේ තර්කය වැරැදි සහගතයි. ඒවා තමන්ගේ ආත්ම තෘප්තියට කියන කතා විතරයි. ඒ හැර මේ තර්කවලට කිසිදු පදනමක් නැහැ. උතුරුමැද දී සිදු වුණේ ආණ්ඩුවට විරුද්ධ දෙයක් නොවෙයි. මනාප ප්‍රශ්න උග්‍ර වීම මත සිදු වූ අමනාපකම් නිසා සිදු වූ දෙයක්. මෙය ආණ්ඩුවට හෝ ජනාධිපතිතුමාට එරෙහිව ඇරඹූ පෙළගැස්මක් නොවෙයි. අභ්‍යන්තරයේ වූ ගැටුමක් තමයි සිදුවුණේ. ඒ නිසා මේ ප්‍රශ්නයට ජාතික දේශපාලන අර්ථයක් ලබාදීම වැරැදියි. එය ජනතාව මුලා කිරීමට සිදුකරන උත්සාහයක් පමණයි. මා නම් සිතන්නේ මේ වැරැදි සහගත තත්ත්වය වැළැක්වීමට මනාප මැතිවරණ ක්‍රමය සම්පූර්ණ ප්‍රතිසංශෝධනයකට ලක් කළ යුතුයි.* මැතිවරණ ක්‍රමය සංශෝධනය විය යුතු යැයි කියන්නේ මොන විදිහේ ක්‍රමවේදයක් යටතේ ද?මනාප ක්‍රමය මූලිකවම වෙනස්විය යුතුයි. එදා සිටම මා පුද්ගලිකව ඒ මතය දරනවා. අනවශ්‍ය විදිහට ගැටුම් ඇතිවීමටත් පක්ෂයේ අයම ගහ මරාගැනීමටත් මේ වැරැදි මනාප ඡන්ද ක්‍රමය හේතු වුණා. ජනාධිපතිතුමා ඒ ගැන නිසි ලෙස තේරුම් ගෙන පළාත් පාලන මැතිවරණ ක්‍රමය සංශෝධනය කිරීමට කටයුතු සැලසුම් කර තිබෙනවා.එය පළාත් සභා ක්‍රමයටත් ගෙන ඒමට නියමිත බව ජනාධිපතිතුමා ප්‍රකාශ කර තිබෙනවා. එයත් හොඳ ප්‍රවේශයක් විදිහට හඳුන්වා දෙන්න පුළුවන්.ම දන්නවා මේ මනාප ක්‍රමය නිසා තාමත් කතා නොකරන එකම දිස්ත්‍රික්කයේ මැති ඇමැතිවරු ඉන්නවා. මේ සියල්ලට මූලික හේතුව තමයි මේ මැතිවරණ ක්‍රමයේ වැරැද්ද.* ඔබ ඔවැනි අදහසක් පළ කළත් සමානුපාතික දේශපාලන ක්‍රමයට සුළුජන දේශපාලන පක්ෂ කැමතියි. ඒ තත්ත්වය නිසා මැතිවරණ ක්‍රමය සංශෝධනය කිරීම එතරම් පහසු දෙයක් වෙන එකක් නොවන බවයි පෙනෙන්නේ.මෙතැනදි මිශ්‍ර ක්‍රමයක් ගැනත් අවධානය යොමුකිරීමට පුළුවන්. එවැනි ක්‍රමයකට සුළුජන පක්ෂ වගේම සුළු දේශපාලන පක්ෂත් අකැමැති වන එකක් නැහැ. 1977 දී ශ්‍රීලනිපය ලැබූ පරාජයේ 35% තරම් ප්‍රතිශතයක් ලබාගත්තා. ඒත් ආසන ලැබුණේ අටක් පමණයි. ඒත් සමානුපාතික ඡන්ද ක්‍රමයකදි ආසන පහසුවෙන්ම 75කට යන්න පුළුවන්. ඒ නිසා සමානුපාතික ඡන්ද ක්‍රමය සම්පූර්ණයෙන් ම අහෝසි කිරීම වෙනුවට කළ යුත්තේ මිශ්‍ර ක්‍රමයක් තමයි හොඳ ක්‍රමය විදිහට හඳුන්වන්න පුළුවන්කම තිබෙන්නේ.* රටේ සංස්කෘතික තත්ත්වය පිරිහීමකට ලක්ව ඇතැයි සමාජ විශ්ලේෂකයන් අදහස් පළකරනවා. මේ තත්ත්වය වැළැක්වීමට අමාත්‍යාංශ මට්ටමින් සිදුකළ හැකි කාර්ය භාරය කුමක්ද?සංස්කෘතිය රැකීම, සංස්කෘතිය ප්‍රවර්ධනයට ලක් කිරීම යන කරුණු රජයකට හෝ අමාත්‍යාංශයකට තනිව කරන්න පුළුවන් කමක් නැහැ. සංස්කෘතිය රැකීමේ කාර්යය භාරය ආරම්භ කළ යුත්තේ පවුල මඟින්. එහෙම නැතිව රාජ්‍ය මට්ටමින් සංස්කෘතිය රැකීමට කටයුතු කරන්න පුළුවන් කමක් ඇතැයි සිතෙනවා නම් එය වැරැදියි. මා දකින විදිහට ගෙදරින් පටන් ගත යුතු මේ කාර්ය අද නිවෙස්වලින් දුරස්වෙලා තිබෙනවා යැයි කීම අතිශයෝක්තියක් නොවෙයි. උදාහරණයක් විදියට ගනිමු ගාල්ල විද්‍යාලෝක විදුහලේ සිදුවීම. එහිදී සිසුන් හැසිරු‍ණේ ලජ්ජා සහගත විදිහටයි.ඔවුන්ව උසිගැන්වූයේ දෙමාපියන් විසිනුයි. මෙහෙම සංස්කෘතික හෝදා පාළුවක් තිබෙනවා. අපි කුඩා අවදියේදී නම් මවුපියන් මේ වගේ අවස්ථාවලදී තත්ත්වය සමහන් කිරීමටයි කටයුතු කළේ. ඒත් මෙතැන වුණේ එහෙම දෙයක් නොවෙයි. ඒ වගේම මේ විදිහේ දේවල්වලට අධික ප්‍රසිද්ධියක් ලබා නොදීමට ජනමාධ්‍යයත් කටයුතු කළ යුතුයි. අද තිබෙන්නේ තියුණු මාධ්‍ය තරගයක්. ඒ නිසා සිදුවීම් ඉස්මතුකර පෙන්වීමට උත්සාහ කරනවා. එයත් සංස්කෘතික හෝදා පාළුවට හේතුවක් විදිහට හඳුන්වන්න පුළුවන්.එක් ග්‍රාම නිලධාරි කොට්ඨාසයක සංස්කෘතිය භාර නිලධාරීන් ඉන්නවා සැලකිය යුතු ප්‍රමාණයක්. ඒත් මේ නිලධාරීන්ට විතරක් සංස්කෘතිය ආරක්ෂා කිරීමට බැහැ.* ජනමාධ්‍ය පැත්තෙන් සංස්කෘතිය ආරක්ෂා කිරීමටත් එය ප්‍රවර්ධනය කිරීමටත් පුළුවන් කමක් තිබෙනවා නේද?මාධ්‍යටත් විශාල වගකීමක් තිබෙන බව ඇත්ත. මෙහෙම ගනිමු “දඹරන් පිළිමයක් හමුවෙයි” කියලා ප්‍රවෘත්තියක් යනවා. එය අතිශයෝක්තියෙන් මවාපාන ලද ප්‍රවෘත්තියක්. ඇත්තෙන්ම මෙරට දඹරන් පිළිම නැහැ. ඒත් මේ විදිහේ ප්‍රවෘත්ති නිසා නිධන් හොරුන්ට අමුතු ගැම්මක් ලැබෙන්න පුළුවන්. අනියම් පෙම් සබඳතා ගැන අමුතුවෙන් උළුප්පා දැක්වීම හොඳ නැහැ. ඒත් අද සිදුවන්නේ ඒ විදිහේ දේවල්. මෙමඟින් සංස්කෘතියේ පිරිහීමක් වගේම වැරැදි මාර්ගයට ජනතාව යොමුවීමයි සිදුවෙන්නේ. ඒ නිසා ජනමාධ්‍යයට මේ වගේම ජනතාව යහපත් පැත්තට යොමුකිරීමට පුළුවන් කමක්ද තිබෙනවා.* නූතන තාක්ෂණය නිසාත් ඒ ආශ්‍රිතව ගොඩනැඟී ඇති මාධ්‍ය නිසාත් මෙරට සංස්කෘතිය පිරිහී යාමට හේතුවක් වී ඇතැයි අදහස් පළවෙනවා. මේ තර්කය හරිද?කවුරුත් කතා කරන්නේ ටෙලිවිෂන් ගැන, ගුවන්විදුලිය ගැන විතරයි. ඒත් අද එයට වඩා දේවල් සමාජගතවෙලා තිබෙනවා. අන්තර්ජාලය, යූ ටියුබ් වගේ දේවල් අද ගෙදර කාමරයටම ඇවිල්ලා තිබෙනවා. අප මූලිකව මේ ගැන සලකා බැලිය යුතුයි. අලුත් තාක්ෂණය මුසු වූ සන්නිවේදනය හොඳයි ඒත් මේ දේවල් අප කල්පනාකාරීව පරිහරණය කළ යුතුයි. ඒ සඳහා අපේ දරුවන්ටත් නිසි මඟ ඉදිරිය පෙන්වා දිය යුතුයි.* මෙරට ටෙලිනාට්‍ය පිළිබඳවත් එහි ප්‍රමිතිය ගැනත් විචාරකයන් එක් එක් අදහස් පළකරනවා. සංස්කෘතික හා කලා කටයුතු ඇමැතිවරයා ලෙස ඔබේ අදහස පැහැදිලි කළ හැකිද?ටෙලිනාට්‍ය කියන්නේ ජනතාවට ළංවිය හැකි කලා නිර්මාණයක්. එදා නිර්මාණශීලී ටෙලිනාට්‍යවලට හොඳ ඉඩක් තිබුණා. අද මෙගා ටෙලිනාට්‍ය නිසා මේ කලාවේ ප්‍රමිතිය හා ගුණාත්මකත්වය පහළ ගිහින් තිබෙනවා.මේ ගැන ජනාධිපතිතුමාගේත් රජයේත් අවධානය යොමු වී තිබෙනවා වගේම, ඒ ගැන නිර්මාණකරුවන් සමඟ අදහස් හුවමාරු කර ගැනීමටත් සූදානමින් ඉන්නේ.* රටකට යහමඟ පෙන්වීමට කලාකරුවන්ට හැකියාවක් තිබෙනවා නේද?අනිවාර්යෙන්ම කලාකරුවාට සාහිත්‍යධරයාට විශාල වගකීමක් වගේම පුළුවන්කමක් තිබෙනවා. උදාහරණයක් විදිහට ගනිමු මර්වින් වික්‍රමසිංහ මහතා. ඔහු 1956 සමාජ පෙරැළියට විශාල සහයෝගයක් සාහිත්‍යය පාර්ශ්වයෙන් ලබාදුන්නා. අදත් කලාකරුවාට සාහිත්‍යවේදියාට මේ සඳහා ලොකු අවස්ථාවක් තිබෙනවා. ඒ නිසා සාහිත්‍යවේදියා කලා කරුවා කියන්නේ විශාල සමාජ වටිනාකමක් ඇති පුද්ගලයෙක්.* සමාජ සබඳතා හා ජාතීන් අතර සමගිය තහවුරු කර ගැනීමට කලාවිෂය ධාරාවට මොන විදිහේ අවස්ථාවක් ද තිබෙන්නේ.?කලාව කියන්නේ සුන්දර විෂයක්. ඒ විෂයට පුළුවන් සමාජ සබඳතා තර කරන්න. මොකද මේ විෂයට ජාති ආගම් භේදයක් කුලමල භේදයක් නැහැ. සමඟිය ආදරය වගේම අවබෝධයක් ඇති කිරීමටත් කලාවිෂයටත් ප්‍රමුඛ ඉඩක් තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=f1210063</link>
    <topic>කැබිතිගොල්ලෑව හරිත උයනක් කරන සිවිල් ආරක්ෂක බළකාය</topic>
    <author>සටහන සලින්ද කුමාර ඡායාරූප අනිල් ලසත් පෙරේරා</author>
    <content>එදා තර්ජිත ගම්මාන, මායිම් ගම්මාන ලෙස හැඳින් වූ කැබිතිගොල්ලෑව, පදවිය, ශ්‍රී පුර, මයිලන්කුලම, ජයන්තිපුර ජීවත් වූවෝ, සවස් භාගයේදී සිය නිවෙස් අතහැර ජීවත් වූයේ මහ ඝන වනාන්තරයේය. සමහරු ගම්බිම් අතහැර දකුණට සංක්‍රමණය වූහ.දුප්පත්කම දිනෙන් දින උග්‍ර අතට හැරුණේය. ඒ, දිවා කාලයේදී ගොවිතැන් බත් කිරීමට හේනට හෝ කුඹුරට යෑමට තිබූ බිය නිසාය. කොයිවේලාවේදී හෝ කොටියාගේ වෙඩි උණ්ඩයට අසුවේදැයි යන මර බිය ඔවුන් ගේ හදවත්වල තිබිණි. දිනකට එක් වේලකින් ජීවිතය ගැට ගසා ගන්නා ඔවුහු, තවත් මාස කිහිපයක් නියඟය නිසා බැට කෑවෝය.2006 වසරේ ජුනි 15 වැනි දින කැබිතිගොල්ලෑව දෙසට ගමන් ගත් ලංගම බස් රථයක් ඉලක්ක කරගෙන ඇටවූ ක්ලේමෝ බෝම්බය පුපුරා ගියේ, බොහෝ දෙනෙකුට සිය සමීපතමයන් අහිමි කරමිනි.රටේ නායකයා ලෙස ජනාධිපති මහින්ද රාජපක්ෂ මහතා කැබිතිගොල්ලෑවේ බෝම්බයට හසුව මිය ගිය අයට ගෞරව කිරීමටත්, ඔවුන්ගේ ඥාතිවරු මුණගැසී රජයේ ආරක්‍ෂාව පිළිබඳ දැනුම්වත් කිරීමටත් ගියේ ය.කැබිතිගොල්ලෑව මුහුණ දුන් මේ බෝම්බ ප්‍රහාරය ඉදිරියේදී තර්ජිත ගම්මානවලට සිදුනොවීමට වග බලාගන්නා බව ජනාධිපතිවරයා එහිදී පොරොන්දු වීය. එවකට ග්‍රාමාරක්‍ෂක භටයින් ලෙස කටයුතු කළ සියලු දෙනාම, විධිමත් ලෙස සිය වෘත්තිය කිරීමට මඟ සකස් කෙරිණි.එම පොරොන්දුව කඩිනමින් ඉටු කෙරිණි. සිවිල් ආරක්ෂක දෙපාර්තමේන්තුව පිහිටුවන ලද්දේ එහි ප්‍රතිඵලයක් ලෙසය.මේස් බැනියම, සරම, රබර් සෙරෙප්පු යුගළය රාජකාරි භාවිතයෙන් ඉවත් විණි. ඉතා ක්‍රමවත් නිල ඇඳුම් දෙකක් බූට්ස් සපත්තු යුගලයක් සාමාන්‍ය අවස්ථාවේ ටී ෂර්ට් හා දිග කලිසමකට සරිලන ටෙනිස් සපත්තු යුගලයක් සියලු දෙනාටම ලැබුණි. ගමේ ආරක්ෂාව හා මායිම් ආරක්ෂාව සඳහා යුදහමුදාව, නාවික හමුදාව , ගුවන් හමුදාව අවශ්‍ය අවි පුහුණුව හා ආරක්ෂක භටයකුට අවශ්‍ය සියලුම පුහුණුවන් ලබා දුන්නේය.එදා ජනාධිපතිතුමාගේ නිවැරැදි මඟ පෙන්වීම මත , සිවිල් ආරක්ෂක දෙපාර්තමේන්තුව පිහිටුවීම පමණක් නොව , කොටින්ගේ තර්ජනවලට ලක් වූ ගම් සියල්ලක්ම දිවා රෑ නොබලා රැක බලා ගැනීමට සිවිල් ආරක්ෂක දෙපාර්තමේන්තුවේ සාමාජික සාමාජිකාවනට හැකිවිය.යුද්ධය ජයග්‍රහණය කළේය. දැනට වසර තුනක් සම්පූර්ණ වී අවසාන ය. යුද්ධය අවසාන වූ වහාම සිවිල් ආරක්ෂක සාමාජික සාමාජිකාවෝ බියට පත් වූහ. ඒ තමන් කරනු ලැබූ රාජකාරිය නවතා දැමීමට සිදුවන බැවිනි. ඒ සිතුවිල්ල සාධාරණ ය.රැකියාවේ අවිනිශ්චිත බව පිළිබඳ බියක් ඇති වුවත්, ඔවුන් උද්ඝෝෂණ කිරීමට ගියේ නැත. රජයට අභියෝග කිරීමට ගියේ නැත. එවකට සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් පදවිය ඉසිලු රියර් අද්මිරාල් ආනන්ද පීරිස් මහතා තම දෙපාර්තමේන්තුවේ නිලධාරීන් අමතා කියා සිටියේ, කැලෑවැදුණු ගොවිබිම් නැවැත සකස් කර, එම ප්‍රදේශවල පවත්නා සම්පත් අනුව රට සංවර්ධනයට ක්‍රියා කරමු යන්නයි.පසුගිය වසර තුනක කාලය තුළදී කැබිතිගොල්ලෑව ආශ්‍රිත බල ප්‍රදේශයේ සංවර්ධනය ඉතා ශීඝ්‍ර ලෙස ඉහළ ගොස් ඇත. මේ දිනවල තද නියඟය පැවැතියත් විකල්ප ක්‍රම මඟින් ජලය සපයා ගොවිබිම්වල හරිත වර්ණය විහිදී ඇත.සිවිල් ආරක්ෂක දෙපාර්තමේන්තුවේ කැබිතිගොල්ලෑව බලකා අණදෙන නිලධාරි, ලුතිනන් කර්නල් වයි. එම්. පුංචි බණ්ඩාර මහතාගේ අධීක්ෂණයෙන් සියලුම සංවර්ධන කටයුතු මෙහෙයවයි.සිවිල් ආරක්ෂක දෙපාර්තමේන්තුවේ ප්‍රධාන අරමුණ තර්ජිත ගම්මාන ආරක්ෂා කිරීමයි. මේ ප්‍රදේශය ඉතා දුෂ්කරය. ජනතාවට ස්ථිර රැකියාවක් කරන්න බැහැ. වසරෙන් වැඩි කාලයක් නියඟය නිසා ජලය නැහැ. වැව් කිහිපයක් තිබුණත්, පසුගිය කාලයේ යුද්ධය නිසා වල් බිහිවෙලා. ඒවා එකිනෙක ප්‍රතිසංස්කරණය කිරීමට රජයේ සහයෝගය අපේක්ෂා කරනවා.මේ ගම්වල ජනතාවගේ වැඩි පිරිසක් සිවිල් ආරක්ෂක දෙපාර්තමේන්තුවේ සාමාජික සාමාජිකාවෝයි. යුද්ධයෙන් පසු රැකියාව පිළිබඳ සාධාරණ බියක් ඔවුනට තිබුණා.ජනාධිපති මහින්ද රාජපක්ෂ මහතා ඔවුන්ගේ රැකියා ආරක්ෂාකර දීමටත්, ඔවුන් කළ මෙහෙය අගය කරමින් විශ්‍රාම වැටුප් ලබා දීමටත් කටයුතු කිරීම අගය කළ යුතු ක්‍රියාවක්.ශ්‍රී ලංකාව පුරා විසිදහසකට අධික පිරිසක් සිවිල් ආරක්ෂක දෙපාර්ත්මේන්තුවේ සේවයෙහි ඉන්නවා. කැබිතිගොල්ලෑව බලකායේ දෙදහස්් දෙසීයක් පමණ සිටිනවා. ඔවුන්ගේ කුසලතා අනුව විවිධ සංවර්ධන ක්‍ෂේත්‍ර සඳහා යොමුකර තිබෙනවා. මේ අනුව ඔවුන්ගේ උගත්කම අනුව ගුරු වෘත්තිය, පෙරපාසල් පාලිකා, පෙදරේරු කාර්මික, වඩු කාර්මික, සංස්කෘතික නැටුම් ශිල්පීන්, සංගීත හා ගායන ශිල්පීන්, ලිපිකරුවන්, කාර්මිකයින් වැනි ක්‍ෂේත්‍රවලට යොමු කරනවා.වෘත්තිය පුහුණු අධිකාරිය මඟින් වෘත්තිය පුහුණුව ලබාදී, අදාළ ක්‍ෂේත්‍ර සඳහා නිපුණතා ලබාගත් පෙදරේරු වඩුකාර්මික, විදුලි කාර්මික යන අය, ප්‍රදේශයේ් ජනතාවගේ නිවාස, ගොඩනැගිලි සාදා දීමටත්, පූජනීය විහාරස්ථාන නඟාසිටුවීමටත් යොදනවා. මේ සඳහා මුදල් අයකරන්නේ නැහැ. ශ්‍රමිකයින්ගේ සේවාව සියලු දෙනාටම නොමිලයේ ලබාදෙන්නේ. ගඩොල් නිෂ්පාදනය කරනවා. ඒවා ඉතා සහන මිලට විකුණනවා.කෘෂිකර්මාන්තය ඉතා දියුණු තත්ත්වයකට පත් කරන්න සියලු දෙනා වෙහෙසෙනවා. වී, බඩ ඉරිඟු, කුරක්කන් , කව්පි යන ධාන්‍ය වර්ගත් , කෙසෙල්, ගස්ලබු, අඹ, පේර වැනි පලතුරු වර්ගත්, පොල් වගාවත් සිදුකෙරෙනවා. ඉඩම් හිමියන්ගේ ඉඩම්වල ස්ථිර බෝග වගාවට උදව් ලබාදී, එම ඉඩම්වල යටිතල වගා හරහා වෙනත් ආදායම් ලැබීමට කටයුතු කරනවා. වී වගාව මනාව සිදුකරන නිසා, වී මෝලක් බදු ක්‍රමය යටතේ පවත්වාගෙන යනවා. දිනකට හාල් කිලෝ දහදහක් නිෂ්පාදනය කරනවා.සිවිල් ආරක්ෂක සේවයේ නියුතු අයට සහනදායි ක්‍රමයක් යටතේ අත්‍යවශ්‍ය ආහාර , රෙදිපිළි ඇඳුම් ආදිය මිලදී ගැනීමට සුබසාධක වෙළෙඳ මධ්‍යස්ථානයක් තිබෙනවා. ඕනෑ වේලාවක, ඕනෑම අවස්ථාවක ණය මත අවශ්‍යතා සපයනවා. සාමාන්‍ය වෙළෙඳ පොළේ මිලට වඩා සියයට පහක අඩුවෙන් ද්‍රව්‍ය විකුණනවා. පිට අයටත් සහනදායි මිලට මිලදී ගත හැකියි.දෙදහස් එකොළහ, දොළහ අගෝස්තු කාලයේදී වී, සහල් සහ අනෙකුත් බෝග විකිණීමෙන් රුපියල් තුන්කෝටි පන්ලක්ෂයක් රජයට බාර දී තිබෙනවා. ගඩොල් විකුණා රුපියල් හැත්තෑ නවදහසක් උපයාගෙන තිබෙනවා. මුදල් කිරීමට බලාපොරොත්තුවෙන් ගබඩාවල රුපියල් ලක්ෂ අසූවකට අසන්න වී සහ සහල් තොග තිබෙනවා. මේ අනුව උපකලාප දහසයක් ක්‍රියාත්මකයි.අපට අවශ්‍ය වූයේ අනෙකුත් උප කලාපවල තත්ත්වය සොයා බැලීමටය. මුලින්ම අපි දුටුවැව උපකලාපයට ගියෙමු. එහිදී ඔවුහු අක්කර තිහක පමණ භූමි භාගයක්, ඉදිරි මාස්කන්නය සඳහා වී වැපිරීමට සකස් කරමින් සිටියහ. වැසිජලය වී වගාවට අවැසි නිසා, වසරකට වී වපුරවන්නේ එක් වරකි. මේ වී අස්වැන්න සඳහා මාස හතරහමාරක් පමණ කාලය ගතවන බවත්, අස්වැන්න ඉතා වැඩි බවත් කියති. අනෙකු් කාලවලදී බඩ ඉරිඟු කව්පි, කුරක්කන් වපුරනු ලබති. දුටුවැව උපකලාපයේ ජේ්‍යෂ්ඨ නියාමක ලක්ෂ්මන් රාජපක්ෂ මහතා මේ පිළිබඳ පවසා සිටියේ මෙවැනි අදහසකි.“ යුද්ධය අවසන් වුණාම හැමෝම බය වුණා රැකියාව නැති වේවි කියලා. ඒත් අපේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා අපට සාධාරණ විසඳුමක් ලබා දුන්නේ, කවුරුත් නොසිතූ විදිහටයි. අපට වගාව සඳහා අවශ්‍ය උපකරණ ලබා දුන්නා. උපදෙස් ලබා දුන්නා. අපි ඒවා ක්‍රියාත්මක කරනවා. පසුගිය වාරයේ අස්වැන්න වාර්තාගත ලෙස ඉහළ ගියා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>06</day>
    </date>
    <link>http://www.dinamina.lk/2012/10/06/_art.asp?fn=f1210062</link>
    <topic>අඳුරින් ආලෝකය ලද ගමිපොල - උඩපළාත</topic>
    <author>සටහන හා ඡායාරූප ජගත් ජනප්‍රිය ගඟඉහළ සමූහ</author>
    <content>ශ්‍රී ලංකාවේ දළ දේශීය නිෂ්පාදනයට ඉහළ දායකත්වයක් ලබාදෙන මධ්‍යම පළාතේ ගම්පොළ ආසනයේ උඩපළාත ප්‍රාදේශීය සභා බල ප්‍රදේශය පසුගිය වසර 07ක් තුළ සංවර්ධනය ඇනහිටීම නිසා සිංහල, දෙමළ, මුස්ලිම් ලක්ෂ දෙකකට ආසන්න ජනතාවට දුෂ්කරතා රැසකට මුහුණදෙන්නට සිදු විය.2011 පළාත් පාලන මැතිවරණයෙන් තේරීපත් වූ එක්සත් ජනතා නිදහස් සන්ධාන මහජන නියෝජිතයන් විසින් වසර 07ක් නැවතී තිබූ සංවර්ධනය, මහින්ද චින්තන ඉදිරි දැක්ම යටතේ නැවත ආරම්භ කර ඇත. පක්ෂ විපක්ෂ මන්ත්‍රීවරු 22ක් සමඟ මෙම ගමන පටන් ගන්නා ලදී.මාස 17ක් වැනි කෙටි කාලයක් තුළ ජනතාව වෙනුවෙන් කර ඇති සේවය විස්තර කළ උඩපළාත ප්‍රාදේශීය සභා සභාපති ඩී. ගුණසේන මහතා, දොළුව ප්‍රාදේශීය ලේකම් කොට්ඨාසය හා උඩපළාත ප්‍රාදේශීය ලේකම් කොට්ඨාසය යනුවෙන් කොට්ඨාස දෙකක් තිබෙනවා. ග්‍රාම නිලධාරී වසම් 61ක් තිබෙනවා.සිංහල ජනතාව 73334ක් දෙමළ 32247ක් මුස්ලිම් 11144ක් පදිංචිවෙලා ඉන්නවා. 2007 පළාත් පාලන මැතිවරණයෙන් තේරීපත්වූ මාළුවා ලකුණෙන් තරග කර ස්වාධීන කණ්ඩායම ජය ලබා මෙම සභාව බාර ගත්තත් වසර 2ක් ඇතුළත දූෂණ, වංචා, අල්ලස් චෝදනා යටතේ කොමසාරිස් පාලනයට පත්වුණා. නමුත් මෙම ආයතනය ගතවූ කාලය තුළ ජනතාවගෙන් ඈත්වෙලයි තිබුණේ.2011.04.01 වැනිදා සිට අද දක්වා කළ සංවර්ධනය කෙටියෙන් හඳුන්වමින් ඔහු මෙසේ පැවසීය.ක්‍රීඩා ඇමැති මහින්දානන්ද අළුත්ගමගේ මහතාගේ මෙහෙයවීමෙන් ක්‍රීඩා අමාත්‍යාංශය රුපියල් විසිඑක්ලක්‍ෂ පනස්දහසකින් ක්‍රීඩාපිටි 100ක් සංවර්ධනය කර අවසානයි.ගම නැඟුම යටතේ දෙකෝටි අසූ ලක්ෂයකින් ග්‍රාමීය මාර්ග 28ක් සංවර්ධනය ආරම්භ කර අතර එය 90%ක් වැඩ අවසාන කර ඇත.පළාත් මාර්ග සංවර්ධනය යටතේ හැත්තෑලක්‍ෂ තිස්හත්දාහක මුදලින් මාර්ග 53ක් සංවර්ධනය කටයුතු ආරම්භ කර අතර එයින් 60%ක් සංවර්ධන වැඩ අවසාන කර ඇත.පළාත් නිශ්චිත ග්‍රාමීය යටිතල පහසුකම් සංවර්ධනය යටතේ ප්‍රජා ජල සම්පාදන යෝජනා ක්‍රම 03ක් ලක්ෂ 03කින් ආරම්භ කර ඇත.පළාත් පියස නිවාස යෝජනා ක්‍රමය යටතේ නිවාස නැති පවුල් දෙකකට නව නිවාස තනාදීමට කටයුතු ආරම්භ කළ අතර ප්‍රධාන ඇමැතිතුමාගෙන් රු. 25000/= ද පරිත්‍යාගශීලින්ගෙන් හා ප්‍රාදේශීය සභා ප්‍රතිපාදන ලබාගෙන ඇති අතර මෙම නිවාස දෙකට ලක්ෂ 20ක් පමණ වැය වී ඇත.කඩාවැටී තිබූ ළදරු පාසල් 61ක් නැවත ඉහළ මට්ටමක ගෙනවිත් එම පාසල් දරුවන්ගේ විවිධ ප්‍රසංගයක් 06 වැනි සෙනසුරාදා (අද) ග්‍රොහිල් විද්‍යාලයේදී පැවැත්වීමට කටයුතු සකසා ඇත.2012.10.06 වැනි දින මධ්‍යම පළාත් මහ ඇමැති සරත් ඒකනායක, ක්‍රීඩා ඇමැති මහින්දානන්ද අළුත්ගමගේ, පළාත් සභා මන්ත්‍රී නිශ්ශංක හේරත් හා ආනන්ද අළුත්ගමගේ යන මහත්වරු ඇතුළු උඩ පළාත ප්‍රාදේශීය සභා මන්ත්‍රීවරුන්ගේ ප්‍රධානත්වයෙන් ජාතික උත්සවයක් පැවැත්වීමට කටයුතු යොදා ඇත.මෙම ලිපිය සැකසීමේදී සංවර්ධන නිලධාරි බී. ටී. දිසානායක හා වැඩසටහන් හා තොරතුරු තාක්ෂණ නිලධාරිණී දිනූෂා සම්මානි, ලබාදුන් සහයට විශේෂ ස්තුතිය.සභාපතිගේ පණිවුඩය2011.04.01 මා සභාපති ලෙස වැඩ භාර ගන්නාවිට මෙම සභාව අර්බුද රැසකට මැදිවී තිබුණා කොමසාරිස් පාලනය යටතේ තිබූ මෙහි ඉඩම් දේපළ විකුණා තිබුණා. සමහර අය හිතුවේ මෙය මට කරගෙන යන්න බැරිවෙයි කියලා.නමුත් අගමැතිතුමා පළාත් මහ ඇමැතිතුමාගේ උපදෙස් මත සියලු මන්ත්‍රී මණ්ඩලය සමඟ සුහදව කටයුතු ආරම්භ කළා. පළමුව ගේට්ටුවේ සිට කම්කරුවා දක්වා වන දූෂණ අඩු කිරීමට පියවර ගත්තා. ඒ අනුව අද වනවිට 90%ක් සාර්ථකත්වයක් ලබා තිබෙනවා.වසර දෙකක් වසා තිබූ මාතෘ සායනය නැවත විවෘත කළා. අඩු පාඩුවක්ව තිබූ පුස්තකාලය, සභා ගොඩනැඟිල්ලට ගෙනවිත් සභා ශ්‍රවණාගාරය සංවර්ධනය කළා. ග්‍රොහිල් ගම්මානයේ නව පුස්තකාලයක් විවෘත කළා.මම හැමදාම උදේ 7.30ට මෙම ස්ථානයට එනවා ජනතාවගේ ප්‍රශ්නවලට උපරිම විසැදුම් ලබා දෙනවා. අගමැති දි. මු. ජයරත්න, ක්‍රීඩා ඇමැති මහින්දානන්ද අළුත්ගමගේ, මහා ඇමැති සරත් ඒකනායක, පළාත් සභා මන්ත්‍රීවරු නිශ්ශංක හේරත් හා ආනන්ද අළුත්ගමගේ යන මහත්වරු ඇතුළු මැති ඇමැතිවරුන්ගේ සහයෝගය නිසා වසර 7ක් අනාථවී සිටි උඩපළාත ජනතාව අද අඳුරෙන් ආලෝකය ලබමින් සිටිනවා.ජනපති මහින්ද රාජපක්ෂ මහතා රට ඉදිරියේ තබා ඇති මහින්ද චින්තන ඉදිරි දැක්ම යටතේ උඩ පළාත ජනතාවට ලබාදිය හැකි උපරිම සේවය ලබාදීමට මන්ත්‍රී මණ්ඩලය සමඟ කටයුතු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n1210082</link>
    <topic>ඇමැති බැසිල් සමඟ සාකච්ඡා සාර්ථකයි</topic>
    <author>මහින්ද අලුත්ගෙදර</author>
    <content>මාස තුනකට ආසන්න කාලයක් පැවැති විශ්වවිද්‍යාල ආචාර්යවරුන්ගේ වර්ජනය මේ සතිය අවසන් වනවිට සම්පූර්ණයෙන්ම නිමාවට පත් වී යළි සේවයට වාර්තා කිරීමට නියමිතව ඇත.ආර්ථික සංවර්ධන ඇමැති බැසිල් රාජපක්ෂ මහතාගේ මැදිහත්වීම මත පැවැති සාර්ථක සාකච්ඡාවකින් අනතුරුව සරසවි ආචාර්යවරුන්ගේ සමිති සම්මේලනය මේ සාධරණීය තීරණය ගෙන තිබේ.විශ්වවිද්‍යාල ආචාර්යවරුන්ගේ වැඩවර්ජනයට මාස තුනක කාලයක් ගතවී තිබෙන අතර එය සමස්ත සරසවි පද්ධතියේ ක්‍රියාකාරිත්වය අඩපණ කරන්නක් විය. ඒ අනුව මේ ගැටලුව නිරාකරණය කිරීම සඳහා මැදිහත්කරුවෙකු වශයෙන් ක්‍රියාත්මක වූ ආර්ථික සංවර්ධන ඇමැති බැසිල් රාජපක්ෂ මහතා ආචාර්යවරුන්ගේ සමිති සම්මේලනය සමඟ සාකච්ඡා කරන ලද අතර උසස් අධ්‍යාපන ඇමැති එස්.බී දිසානායක මහතාගේ සහ විශ්ව විද්‍යාල උප කුලපතිවරුන්ගේ සහායද ඒ වෙනුවෙන් ලැබිණි.මේ ගැටලුවට මැදිහත් වන්නැයි රජයේ මැති ඇමැතිවරුන් ඇමැති බැසිල් රාජපක්ෂ මහතාගෙන් ඉල්ලීමක් කරන ලද අතර එහි ප්‍රතිඵලයක් වශයෙන් ඒ මහතා සහ ආචාර්යවරුන්ගේ සමිති සම්මේලනය අතර සාකච්ඡාව පසුගිය සැප්තැම්බර් මාසයේ 17දා ආරම්භ විය.සරසවි ආචාර්යවරුන්ගේ වැටුප් වැඩිවීම සම්බන්ධයෙන් තීරණාත්මක සාකච්ඡාව මුදල් අමාත්‍යාංශයේ ලේකම් ආචාර්ය පී.බී ජයසුන්දර මහතා සරසවි ආචාර්යවරුන්ගේ සමිති සම්මේලනය අතර අද (8) පැවැත්වෙන බව එම සම්මේලනයේ සභාපති ආචාර්ය නිර්මාල් රංජිත් දේවසිරි මහතා පවසයි.මේ අතර දළ දේශීය නිෂ්පාදිතයෙන් සියයට 6ක ප්‍රමාණයක් අධ්‍යාපනය වෙනුවෙන් වෙන්කිරීමේ ඉල්ලීම ඉදිරියේදී සළකා බැලීමට රජය අදහස්කර තිබේ.අද්‍යාපනය සහ උසස් අධ්‍යාපනය නඟා සිටුවීම රජයේ ප්‍රතිපත්තිමය ස්ථාවරය බැවින් ආර්ථික සංවර්ධන ඇමැති බැසිල් රාජපක්ෂ හා උසස් අධ්‍යාපන ඇමැති එස්.බී දිසානායක මහත්වරු පසුගිය 29දා අමාත්‍ය මණ්ඩලය වෙත ඉදිරිපත් කළ කෙටුම්පත් වාර්තාවේ කරුණු සම්බන්ධයෙන් අමාත්‍ය මණ්ඩලයේ එකඟත්වය පළකර ඇත.‍‍ඒ අනුව විශ්වවිද්‍යාල ආචාර්ය මණ්ඩලය සමඟ අදාළ බලධාරීන් එකඟත්වය ඇතිකරගනු ලබන යෝජනා ක්‍රියාත්මක කිරීම පසු විපරම් කිරීම සඳහා විශේෂ කමිටුවක් පත් කිරීමටද විශ්ව විද්‍යාල පද්ධතියේ ස්වාධීනත්වය තහවුරු කිරීම පිණිස අනුගමනය කළයුතු පියවර පිළිබඳ පරීක්ෂාකර බලා නිර්දේශ ඉදිරිපත් කිරීම සම්බන්ධයෙන් ජනාධිපති කොමිෂමක් පිහිටුවීමටද ඇමැති මණ්ඩලය තීරණයකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100810</link>
    <topic>උ/පෙ උත්තර පත්‍ර ඇගැයීම් අද ඇරැඹේ</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර උසස් පෙළ - 2012 උත්තර පත්‍ර ඇඟයීම් කටයුතු අද (8) ආරම්භ වේ.විෂයන් 14ක උත්තර පත්‍ර ඇඟයීම් කටයුතු කොළඹ හා මහනුවර ඇඟයීම් මධ්‍යස්ථාන තුළ මණ්ඩල 54 කදී සිදු කරන බව විභාග කොමසාරිස් ජනරාල් ඩබ්ලිව්. එච්. එන්. පුෂ්පකුමාර මහතා පවසයි.උසස් පෙළ ඇඟයීම් කටයුතු සිදු කිරීමට නියමිතව තිබූ ආකාරයටම විශ්වවිද්‍යාල ආචාර්යවරුන්, මහාචාර්යවරුන් ඇතුළු පිරිස මේ සඳහා සහභාගි වන බවද ඒ මහතා සඳහන් කරයි.අදියර තුනකින් නිම කිරීමට නියමිතව තිබූ උත්තර පත්‍ර ඇඟයීම් කටයුතු අදියර දෙකකින් නිම කිරීමට උත්සාහ කරන බවත් කඩිනමින් ප්‍රතිඵල නිකුත් කිරීමට පියවර ගන්නා බවත් හෙතෙම සඳහන් කරයි.විශ්වවිද්‍යාල ආචාර්යවරුන් පිරිසක් ගෙන ගිය වර්ජනය හේතුවෙන් උසස් පෙළ විභාගයේ උත්තර පත්‍ර ඇඟයීම් කටයුතු ප්‍රමාද වී තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100811</link>
    <topic>විස්සයි20 සූරතාව කොදෙව්වන්ට</topic>
    <author>ප්‍රින්ස් ගුණසේකර</author>
    <content>වසර 33කට පසුව බටහිර ඉන්දීය කොදෙව් පිලට ලෝක ක්‍රිකට් ශූරතාවක් ඊයේ හිමි විය.කොළඹ ආර්. ප්‍රේමදාස ක්‍රීඩාංගණයේ විදුලි ආලෝක ධාරා මැද පැවැති විස්සයි20 ලෝක ක්‍රිකට් තරගාවලියේ අවසන් මහා තරගයේදී ශ්‍රී ලංකාව ලකුණු 36කින් පරාජය කළ කොදෙව් ක්‍රිකට් ශූරයන්ට අමෙරිකානු ඩොලර් දස ලක්ෂයක මුදලක් හා රන් ආලේපිත කුසලානය ප්‍රදානය කෙරුණි.වසර 1975 හා 1979 දී ලෝක ශූරතාව දිනාගත් කොදෙව් ක්‍රීඩකයෝ අනතුරුව ප්‍රධාන පෙළේ තරගාවලියක ශූරතාවක් දිනා ගත්තේ 2004දී අයි.සී.සී චැම්පියන් කුසලාන තරගාවලියේදීය.ශ්‍රී ලංකාවට ලෝක ක්‍රිකට් ශූරතාවක් ගිලිහුණු තුන්වැනි අවස්ථාව මෙය වීම විශේෂත්වයකි. 2007 හා 2011දී ලෝක කුසලානයත්, 2009 දී විස්සයි 20 ලෝක ක්‍රිකට් ශූරතාවත් අවසන් මහා තරගවලදී ලද පරාජ හේතුවෙන්, ශ්‍රී ලංකාවට අහිමි වී ගියේය. එයින් අවස්ථා දෙකකදී ශ්‍රී ලංකා පිලට නායකත්වය සැපයූවේ වත්මන් නායක මහේල ජයවර්ධන වීම තවත් විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n1210083</link>
    <topic>ජනතා සේවයට බාධා ගෙන දෙන සියලු පනත් සංශෝධනය කරන්න</topic>
    <author>ධනුෂ්ක ගොඩකුඹුර</author>
    <content>ජනතා සේවයට බාධා පමුණුවන සියලූ පනත් කඩිනමින් සංශෝධනය කළ යුතු බව ජනාධිපති මහින්ද රාජපක්ෂ මහතා පැවසීය.මෙරට ජනතාවගේ සුභ සිද්ධිය වෙනුවෙන් රජය ගෙන යන සංවර්ධන වැඩපිළිවෙළ ප්‍රායෝගික නොවන පනත් හේතුවෙන් අතරමඟ නවතා දැමිය නොහැකි බව ජනාධිපතිවරයා අවධාරණය කළේය.2013 වසරේ අයවැය සැකසීමට අදාළව පළාත් පාලන නියෝජිතයන්ගේ අදහස් සහ යෝජනා ලබා ගැනීම සඳහා අරලියගහ මන්දිරයේදී පැවැත් සාකච්ඡාවකට එක්වෙමින් ජනාධිපතිවරයා මෙසේ ප්‍රකාශ කළේය.ඒ ඒ පළාත්වල අඩුපාඩු පෙන්වා දෙමින් 2012 අයවැය සැකසීම සඳහා මෙහිදී දේශපාලන නියෝජිතයෝ අදහස් ඉදිරිපත් කළහ. ද්වීතීක හා පෝෂක පාසල් ලෙස හඳුනා නොගත් පාසල් නඟා සිටුවීම, කුඩා හා මධ්‍ය පරිමාණ කර්මාන්තකරුවන්ට සහ සංචාරක ව්‍යාපරය නඟා සිටුවීම වෙනුවෙන් පළාත් සභාවලට ලැබෙන මුදල් ප්‍රමාණය වැඩි කිරීම, නගර සභා සහ ප්‍රාදේශීය සභා මාර්ග සංවර්ධනයට ප්‍රතිපාදන වෙන්කිරීම, කාපට් මාර්ග නඩත්තුවට ප්‍රතිපාදන ලබා දීම, රට තුළ භෞතික සම්පත් සංවර්ධනයට සමගාමීම මානව සම්පත් සංවර්ධනය කිරීම, ක්‍රීඩා හා සංස්කෘතික වැඩසටහන් ක්‍රියාත්මක කිරීම, කුඩා විදුලි බල ව්‍යාපෘති සඳහා මුදල් ලබා දීම පිළිබඳ මෙහිදී අදහස් ඉදිරිපත් විය.යුද්ධයෙන් දිනා ගත නොහැකි වූ දේ වෙනත් මාර්ගවලින් දිනා ගැනීමේ එල්. ටී. ටී. ඊ හිතවාදී වැඩපිළිවෙළක් ක්‍රියාත්මක බව පැවසූ ජනාධිපතිවරයා ජනතා පරමාධිපත්‍යයට ඇඟිලි ගැසීමට කිසිවකුටවත් අයිතියක් නැති බව කීවේය.සෑම සතියකම බදාදා දිනයේ ඇමැතිවරුන් හා අමාත්‍යාංශ ලේකම්වරුන්, ප්‍රාදේශීය සභා සභාපතිවරුන් මහජනතාව හමු වීම සඳහා කාර්යාලවල රැඳී සිටීමේ අවශ්‍යතාව පෙන්වා දුන් ජනාධිපතිවරයා ඒ සඳහා වහාම චක්‍රලේඛයක් නිකුත් කරන ලෙස අදාළ නිලධාරීන්ට නියෝග කළේය.ඇමැතිවරුන් වන දිනේෂ් ගුණවර්ධන, නිමල් සිරිපාල ද සිල්වා, සුසිල් ප්‍රේමජයන්ත, බැසිල් රාජපක්ෂ, අනුර ප්‍රියදර්ශන යාපා, බන්දුල ගුණවර්ධන, මහින්ද සමරසිංහ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n1210084</link>
    <topic>එකකට ලක්ෂ 5 බැගින් කලාප කාර්යාල 95 ටමඅධ්‍යාපන පහසුකම් නංවන්න රජයෙන් ලක්ෂ 500ක්</topic>
    <author>ජයසිරි මුණසිංහ සහ සුභාෂිනී සේනානායක</author>
    <content>එක් කලාප අධ්‍යාපන කාර්යාලයකට රුපියල් ලක්‍ෂ පහ බැඟින් රටපුරා පිහිටි කලාප කාර්යාල 95 ම පහසුකම් ඉහළ නැංවීමට රජය රුපියල් ලක්‍ෂ 500 ට ආසන්න මුදලක් ලබා දී තිබේ.ලෝක ළමා දිනය සහ වැඩිහිටි දිනය සමරමින් මේ මස 1 දා සිට මාසය පුරා “මහින්දෝදය අධ්‍යාපන සංවර්ධන මාසය” නමින් වැඩසටහනක් ක්‍රියාත්මක කරන බවත්, ඊට මේ මුදල පිරිනැමූ බවත් අධ්‍යාපන අමාත්‍යාංශයේ ලේකම් එස්. එම්. ගෝඨාභය ජයරත්න මහතා “දිනමිණ” ට ප්‍රකාශ කෙළේ ය.මේ මුදල යොදා ගනිමින් රට පුරා සෑම කලාප අධ්‍යාපන කාර්යාලයක ම බාහිර පරිසරය සහ අභ්‍යන්තරය හි පහසුකම් සිත් ගන්නා සුළු අන්දමින් ඉහළ නංවාලීමට ක්‍රියා කරන්නැයි උපදෙස් දී ඇතැයි ද ලේකම්වරයා කීය.කලාප අධ්‍යාපන කාර්යාලවල බාහිර පෙනුම, අභ්‍යන්තර පෙනුම, වැඩිදියුණු කිරීම, එහි සේවා ලබා ගැනීමට පැමිණෙන පිරිසට පහසුකම් වැඩි කිරීම සහ පලදායි හා කාර්යක්‍ෂම සේවාවක් හිමිකරදීම අමාත්‍යාංශයේ අරමුණ බව ද ලේකම්වරයා සඳහන් කෙළේ ය.අධ්‍යාපනයේ පරිපාලන සේවා ඉතා උසස් ලෙස ඉටු කිරීමට අවශ්‍ය පහසුකම් සැපයීම ගුණාත්මක අධ්‍යාපනයක් ලබා දීමට ඍජුව බලපාන කරුණක් බව හැඳින ගෙන ඇතැයි ද, ඒ අනුව විදුහල්පතිවරුන් ගේ, ගුරුවරුන්ගේ මූලික පරිපාලන සේවා කටයුතු විධිමත් කිරීමට මේ මාසය පුරා කලාප කාර්යාලවල විවිධ වැඩසටහන් ක්‍රියාත්මක කරනු ඇතැයි ද ගෝඨාභය ජයරත්න මහතා විශ්වාසය පළ කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n1210085</link>
    <topic>ජගත් මූල්‍ය අරමුදලේ 2012 වාර්ෂික සැසිය අද ටෝකියෝහි ඇරැඹේ</topic>
    <author>මහින්ද අලුත්ගෙදර</author>
    <content>ජාත්‍යන්තර මූල්‍ය අරමුදලේ 2012 වාර්ෂික සැසිය ජපානයේ ටෝකියෝ නුවරදී අද (8) ආරම්භ වෙයි.ශ්‍රී ලංකාව නියෝජනය කරමින් මේ සඳහා සහභාගි වන ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා හෙට (9) ජපානයේ ටෝකියෝ නුවර බලා පිටත්ව යාමට නියමිතයි.ලබන 14 දක්වා පැවැත්වෙන මේ වාර්ෂික සැසියේදී ශ්‍රී ලංකාවේ වත්මන් ආර්ථික තත්ත්වය මෙන්ම ආර්ථික සංවර්ධනය, ඒ වෙනුවෙන් ලක් රජය ගෙන තිබෙන ක්‍රියාමාර්ග සහ ඉදිරි සැළසුම් ආදිය සම්බන්ධයෙන් විශේෂ දේශනයක් පැවැත්වීමට නියමිත බවද මුදල් හා ක්‍රම සම්පාදන අමාත්‍යාංශය පවසයි.මේ සඳහා ශ්‍රී ලංකාව නියෝජනය කරමින් මුදල් හා ක්‍රමසම්පාදන අමාත්‍යාංශයේ සහ ශ්‍රී ලංකා මහ බැංකුවේ නියෝජිත පිරිසක්ද සහභාගි වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n1210086</link>
    <topic>සැකකරුවන් වහාම නීතිය හමුවට පමුණුවන්න</topic>
    <author>ධනුෂ්ක ගොඩකුඹුර</author>
    <content>අධිකරණ සේවා කොමිෂන් සභාවේ ලේකම් මංජුල තිලකරත්න මහතාට එල්ල වූ මැර ප්‍රහාරය රජය සම්පූර්ණයෙන් හෙළා දකී.මේ සම්බන්ධයෙන් පරීක්ෂණ පවත්වා සැකකරුවන් නීතිය හමුවට ඉදිරිපත් කරන ලෙස ජනාධිපති මහින්ද රාජපක්ෂ මහතා පොලිස්පතිවරයාට නියෝග කර තිබේ. මේ සම්බන්ධයෙන් විධිමත් පරීක්ෂණයක් පැවැත්වෙන බව ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n1210087</link>
    <topic>ටච්වුඩ් වෙතින් ආයෝජන සැලැස්මක්</topic>
    <author/>
    <content>ටච්වුඩ් වන වගා ආයතනයේ “සවිතුරු” ආයෝජන සැලැස්ම පිළිබඳ දැනුවත් කිරිමේ වැඩසටහනක් අද දින පෙ. ව. 9.30 ට (ඔක්තෝබර් 08 දා) ලේක්හවුස් ආයතනයේදී පැවැත්වේ. ගසක් සිටුවීමට දායක වීම හරහා අනාගත ලෝකයේ පාරිසරික, සමාජීය හා ආර්ථිකමය වශයෙන් වන මහඟු ප්‍රතිලාභය “සවිතුරු” ආයෝජන සැලැස්මෙන් හඳුන්වා දීමට නියමිතය.ලේක්හවුස් ආයතනයේ සභාපති ප්‍රවීණ මාධ්‍යවේදී බන්දුල පද්මකුමාර සහ ටච්වුඩ් ආයතනයේ සභාපති රොස්කො මෙලෝනි යන මහත්වරුන් අතින් සඳුන් පැළයක් බැගින් රෝපණය කිරීමෙන් මේ අවස්ථාව සංකේතවත් කෙරේ. එදින “මිහිතුරු” 2 කලාපය ද දොරට වඩී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n1210088</link>
    <topic>මිහිතුරු ඔක්තෝබර් කලාපය දැන් වෙළෙඳපොලේ</topic>
    <author/>
    <content>යාපනය පිළිබඳ විශේෂ ගවේෂණාත්මක සංචාරක තොරතුරු රැසක් සමඟින් “මිහිතුරු” මාසික පාරිසරික සඟරාවේ ඔක්තෝබර් කලාපය දැන් වෙළෙඳපොලේ. “මිහිතුරු” ලේක්හවුස් ප්‍රකාශනයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n1210089</link>
    <topic>ව්‍යාජ ක්‍රෙඩිට් කාඩ් සමඟ අයෙක් රේගු දැලේ</topic>
    <author>රක්‍ෂණ ශ්‍රියන්ත</author>
    <content>ඉන්දියාවේ චෙන්නායි සිට පැමිණි ගුවන් යානයක සිටි ද්‍රවිඩ ජාතිකයෙකු ක්‍රෙඩිට් කාඩ් සෑදීමට ගන්නා හිස් මැග්නට් කාඩ් 110 ක් ඇතුළු ව්‍යාජ ලෙස ක්‍රෙඩිට් කාඩ් නිපදවිය හැකි උපකරණ සමඟ ගුවන්තොටුපළ මත්ද්‍රව්‍ය නාශක අංශය විසින් අත්අඩංගුවට ගෙන ඇත.මේ සැකකරු පසුගිය 4දා සවස 7.30 ට පමණ මෙරටට පැමිණ ඇති අතර ක්‍රෙඩිට් කාඩ් පත්වලට දත්ත ඇතුළත් කරන එන්කෝඩර් නමැති උපකරණයක් ද සොයාගෙන ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි.මේ සැකකරු වව්නියාව නෙළුන්කුªªලම මන්නාරම් පාරේ පදිංචි අවුරුදු 25ක් වයසැති ද්‍රවිඩ ජාතිකයෙකි. හිස් මැග්නට් කාඩ්වලට සැබෑ ක්‍රෙඩිට් කාඩ් වල දත්ත ඇතුළත් කර ඒ ආකාරයටම ගනුදෙනු කළ හැකි බව පොලිසිය විශ්වාස කරන හෙයින් සැකකරු පිළිබඳ අපරාධ පරීක්‍ෂණ දෙපාර්තමේන්තුව පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100812</link>
    <topic>ලෝක තැපැල් දිනය වෙනුවෙන් ජාතික මුද්දර ප්‍රදර්ශනයේදී නව මුද්දර 4ක්</topic>
    <author>උපාලි කරුණාරත්න</author>
    <content>ලෝක තැපැල් දිනය - 2012 නිමිත්තෙන් පවත්වන ජාතික මුද්දර ප්‍රදර්ශනය ඊයේ (07) ජනාධිපති ලේකම් ලලිත් වීරතුංග මහතා අතින් විවෘත විය.මේ ප්‍රදර්ශනය කොළඹ 10 ඩී. ආර්. විජේවර්ධන මාවතේ පිහිටි තැපැල් මූලස්ථාන පරිශ්‍රයේ මෙම 10 දින දක්වා පැවැත්වේ. පෙරවරු 9.00 සිට පස්වරු 7.00 දක්වා ජනතාවට මෙය නැරඹිය හැක.ඊයේ දිනයේ රුපියල් පහේ වටිනාකම්වලින් යුත් සපත්තු මල, අරලිය මල, බිනර මල, සූරියකාන්ත මල දැක්වෙන මුද්දර හතරක් නිකුත් කරන ලදී. එයට අමතරව රුපියල් පහක වටිනාකමින් යුත් ජනාධිපති ලේකම් ලලිත් වීරතුංග මහතාගේ රුව රැගත් පුද්ගල කාරක මුද්දරයක් ද නිකුත් කෙරිණි. පෙරේදා (6) දිනයේ මෙම ජාතික මුද්දර ප්‍රදර්ශනය තැපැල් සේවා ඇමැති ජීවන් කුමාරතුංග මහතාගේ ප්‍රධානත්වයෙන් ආරම්භ වූ අතර එහිදී රුපියල් පහක වටිනාකමින් යුත් ජීවන් කුමාරතුංග මහතාගේ රුව රැගත් මුද්දරයක්ද නිකුත් කෙරිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100813</link>
    <topic>බීමතින් සිටියායැයි වැඩතහනමට ලක්වූ ගිරිඋල්ල පොලිසියේ 7කට නැවත සේවය</topic>
    <author>සම්පත් අබේසිංහ</author>
    <content>ගිරිඋල්ල පොලිස්ථානයේ සේවයේ නියුතුව සිටියදී පසුගිය ජූලි මාසයේදී රාජකාරි අවස්ථාවක බීමත්ව සිටි බවට චෝදනා ලැබ සේවය අත්හිටවූ උප පොලිස් පරීක්ෂකවරයා ඇතුළු සත්දෙනෙකු නැවත සේවයෙහි පිහිටුවා ඇත.උසාවි රාජකාරි නිමවා නැවත පොලිස්ථානයට පැමිණෙමින් සිටින අතර මගදී දිවා ආහාරය සඳහා ගිමන් හලකට ගොඩවැදුන අවස්ථාවේදී මෙසේ ඔවුන් අත්අඩංගුවට පත්විය. එහිදී වයඹ පළාත් භාර ජ්‍යෙෂ්ඨ නියෝජ්‍ය පොලිස්පතිවරයාට රාජකාරි අවස්ථාවක නිලඇඳුමින් මත්පැන් පානය කරන බවට ලැබුනු ඔත්තුවක් මත මෙම වැටලීම කර තිබුණි. වැඩ තහනමට අමතරව ඒ අවස්ථාවට යොදාගත් ජීප් රථය කුලියාපිටිය මූලස්ථාන පොලිසියට බාරදීම, පොලිස්ථාන භූ®මියට අවසරයකින් තොරව ඇතුල්වීම තහනම් කිරීම ආදියට ඔවුන් යටත් කොට තිබිණි.පසුව ශ්‍රේෂ්ඨාධිකරණයේ ත්‍රි පුද්ගල විනිිසුරු මඩුල්ලක් විසින් කරුණු සලකා බලා ඔවුන්ව නැවත සේවයේ පිහිටුවීමටත් මුලින් ලබාදී තිබූ ස්ථාන මාරු වෙනස් කිරීමටත් නියෝගකර ඇත.ඒ අනුව ඔවුන් නැවත ගිරිඋල්ල පොලිස්ථානයේ රාජකාරි සඳහා අනුයුක්ත කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100814</link>
    <topic>ජාතික ඖෂධ ප්‍රතිපත්ති කෙටුම්පත අස්ථානගත වූයේ අමාත්‍යාංශයේ වරදින් නොවේ</topic>
    <author>සිතාරා සේනානි</author>
    <content>ජාතික ඖෂධ ප්‍රතිපත්තිය ඇතුළත් කෙටුම්පත අස්්ථාන ගත වූයේ සෞඛ්‍ය අමාත්‍යාංශයේ වරදක් නිසා නොව එය කෙටුම්පත් කිරීම බාරව සිටි නීති කෙටුම්පත් දෙපාර්තමේන්තුවේ නිලධාරිනිය විශ්‍රාම යද්දී එයත් රැගෙන ගිය නිසා සෞඛ්‍ය ඇමැති මෛත්‍රීපාල සිරිසේන මහතා පැවසීය.ආණ්ඩුවේ දෙපාර්තමේන්තුවක් පිළිබඳ මෙලෙස කතා කිරීමට සිදුවීම කනගාටුවට කරුණක් බව කී ඇමැතිවරයා පනත අතුරුදන් වූයේ සෞඛ්‍ය අමාත්‍යාංශයේ වරද නිසා යැයි ඇඟවෙන පරිදි මාධ්‍ය වාර්තා පළ වූ නිසා එහි ඇත්ත තත්ත්වය පෙන්වාදීමට තමාට සිදුවීම නිසා බවත් කීය.සෞඛ්‍ය ඇමැති මෛත්‍රීපාල සිරිසේන මහතා මේ බව පැවසුවේ රාජ්‍ය ඖෂධ සංස්ථාව හා රාජ්‍ය ඖෂධ නිෂ්පාදන නීතිගත සංස්ථාවේ නිර්මාතෘ මහාචාර්ය සේනක බිබිලේ මහතාගේ්35 වැනි ගුණ සමරු උත්සවයට සහභාගි වෙමිනි.ගුණ සමරුව කොළඹ ග්‍රෑන්ඩ් ඔරියන්ටල් හෝටලයේ දී පසුගියදා (5) පැවැත්විණි. මහාචාර්ය සේනක බිබිලේ අනුස්මරණ පදනම මෙය සංවිධානය කරනු ලැබීය.මහාචාර්ය සේනක බිබිලේ ගුණ සමරු දේශනය ජ්‍යෙෂ්ඨ ඇමැති ඩිව් ගුණසේකර මහතා විසින් පවත්වනු ලැබීය.එහිදී අදහස් දැක්වූ සෞඛ්‍ය ඇමැතිවරයා ජාතික ඖෂධ ප්‍රතිපත්ති පනත කෙටුම්පත් කිරීම නීති කෙටුම්පත් දෙපාර්තමේන්තුවට බාර දුන්නේ පසුගිය වසරේ මුල් භාගයේ දී බව ද කීය.නීති කෙටුම්පත් දෙපාර්තමේන්තුවේ වැඩ අධික බව නිසා එය මාස හයක් ඇතුළත දී වත් ලබාදෙනු ඇතැයි තමා මුලින් විශ්වාස කළ ද එසේ නොවූ නිසා සොයා බැලූ පසු ඉහත නිලධාරිනිය පනතේ දළ කෙටුම්පත පරීක්ෂා කර බැලීමට සෞඛ්‍ය අමාත්‍යාංශයට බාරදුන් බවත් සංශෝධන ඇතුළත් කර යැවූ පසු අවසන් කෙටුම්පත සති දෙකක් ඇතුළත ලබාදිය හැකි බව පැවසුව ද එසේ සිදු නොවූ බවත් කීය.ඉන්පසු ඖෂධ සංස්ථාවේ කටයුතු සම්බන්ධයෙන් මේ වසරේ ජනවාරි මස දී අරලියගහ මැදුරේ පැවැති ප්‍රගති සමාලෝචන රැස්වීමක දී ජනාධිපති මහින්ද රාජපක්ෂ මහතා ඊට සහභාගී වී සිටි ඉහත දෙපාර්තමේන්තුවේ නිලධාරීන්ගෙන් ;කටුම්පතේ ප්‍රගතිය පිළිබඳ කරුණු විමසූ විට පැවසුවේ ද සති දෙකක් ඇතුළත ලබාදෙන බව යැයි කී ඇමැතිවරයා අන්තිමේදී සති දෙක ගත වී මාසයක් වූ පසු එය බාරව සිටි නිලධාරිනිය විශ්‍රාම ගිය බවත් කීය. අලුතින් පත්වූ නිලධාරිනියට කතා කළ විට පනත් කෙටුම්පත සොයාගත නොහැකිව ඇතැයි පැවසූ නිසා පැරණි නිලධාරිනියට කතා කළ බවත්, එය තමාගේ පරිගණකයේ තිබෙන නිසා සතියකින් එවන බව ද ඇය පොරොන්දු වූ බවත් පැවැසීය.කෙසේ වෙතත් මේ වන විට ඉහත ප්‍රතිපත්තිය සම්බන්ධයෙන් අලුත් නිලධාරිනිය සමඟ අලුතින් කටයුතු කරමින් සිටින බව කී ඇමැතිවරයා නිලධාරීන්ගේ මෙවැනි කටයුතු නිසා අවසානයේ දී ආණ්ඩුව ලෙස තමාව චෝදනාවට ලක්වීමට සිදුවන බවත් කීවේය.තමා කටයුතු කරන්නේ ජනතාව පිළිබඳ හැඟීමක් හා අවංක චේතනාවක් ඇතිව බව කී ඇමැතිවරයා මේ නිසාම තමා සෞඛ්‍ය ඇමැතිවරයා ලෙස සිටියදීම ජාතික ඖෂධ ප්‍රතිපත්තිය සම්මත කරගැනීමේ අධිෂ්ඨානය ඇතිව ක්‍රියාත්මක කරන බවත් කීය.එසේම එම පනත සම්මත කරගැනීම මහාචාර්ය සේනක බිබිලේ මහතාට කළ හැකි උතුම්ම උපහාරය බවත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100815</link>
    <topic>මුදල් නෝට්ටු සමඟ ගනුදෙනු කිරීමේදී සැලකිලිමත් වන්න</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>මුදල් නෝට්ටු සමඟ ගණුදෙනු කිරීමේදී පරිස්සම් වන්නැයි පොලීසිය මහජනතාවගෙන් ඉල්ලීමක් කරයි..ඒ අනුව රුපියල් 500, 1000, 2000 සහ 5000 වටිනාකම්වලින් යුතු නෝට්ටු ව්‍යාජ ලෙස සකස් කොට ගනුදෙනු කරන බවට තොරතුරු සහ පැමිණිලි විශාල ප්‍රමාණයක් ලැබී තිබෙන බවද පොලිස් මාධ්‍ය ප්‍රකාශක කාර්යාලය සඳහන් කරයි..මෙවැනි නෝට්ටු සමඟ ගනුදෙනු කිරීමේදී කරුණු කිහිපයක් කෙරෙහි විශේෂ අවධානය යොමු කරන ලෙස පෙන්වාදෙන එම කාර්යාලය නෝට්ටුවල දිය සලකුණ, නොට්ටුව ආලෝකය වෙත යොමු කොට පාරදෘෂ්‍ය ලෙස බැලූ විට එහි වටිනාකම සිරස් අතට සඳහන්ව පැවතීම, නොට්ටුවේ හරස් පැති දෙකෙහි කුඩා ඉරි සහිත අතට හසුවන දාර දෙකක් තිබීම, නෝට්ටුවේ කළු පැහැති පටියක් තිබීම මෙන්ම ව්‍යාජ මුදල් නොට්ටුවක් ඝනකමින් වැඩිවීම ආදිය කෙරෙහි මෙහිදී අවධානය යොමු කළයුතු වේ.ඊට අමතරව නෝට්ටු බණ්ඩලයක් ගැනීමේදී එකකින් එක පරීක්ෂා කිරීම හා මෙවැනි සැක සහිත නෝට්ටු ලද විගස ඒ සම්බන්ධයෙන් පොලීසිය වෙත දැනුම්දීම ආදිය කෙරෙහි විශේෂ අවධානයක් යොමු කරන්නැයි පොලීසිය මහජනතාවගෙන් ඉල්ලීමක් කරයි..මේ අතර පොලීසිය පෙන්වා දෙන්නේ කන්තලේ අග්බෝපුර වෙළෙඳ සලකට පැමිණි පිරිසක් කරවල මිලඳී ගැනීම සඳහා ව්‍යාජ රුපියල් 1000 ක නෝට්ටුවක් ඉදිරිපත්කර තිබෙන බවත් ඒ සම්බන්ධයෙන් වෙළෙඳසල් හිමිකාරිය කන්තලේ පොලීසිය වෙත දැනුම් දී කිබෙන බවත්ය.ඒ අනුව කන්තලේ සහ හබරණ පොලීසිය එක්ව සිදුකළ මෙහෙයුමේදී සැකකරුවන් තිදෙනකු හබරණ - අනුරාධපුරය මාර්ගයේදී අත්අඩංගුවටගත් බවද ඔවුන් සතුව තිබූ ව්‍යාජ රුපියල් 1000 නෝට්ටු 150 ක් සොයා ගත් බවද පොලිස් මාධ්‍ය ප්‍රකාශක කාර්යාලය සඳහන් කරයි.මෙලෙස අත්අඩංගුවට ගත් සැකකරුවන් ගලේවෙල, මහනුවර සහ දවුලගල ප්‍රදේශයන්හි පදිංචිකරුවන් බවට අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100816</link>
    <topic>ගුණාත්මක අධ්‍යාපන සංවර්ධනයකට සේවා රැසක්</topic>
    <author>ජයසිරි මුණසිංහ</author>
    <content>ගුණාත්මක අධ්‍යාපන සංවර්ධනයක් සඳහා උපකාරි වන සේවා රැසක් මේ මාසයේ දී ක්‍රියාත්මක කරන බව කෑගල්ල කලාප අධ්‍යාපන අධ්‍යක්‍ෂිකා එච්. ඒ. හේමාවතී හාමිනේ මහත්මිය ප්‍රකාශ කළාය.ඒ අනුව කලාප අධ්‍යාපන කාර්යාලයේ දී පෙරේදා (6) ගුරු භවතුන්ගේ පෞද්ගලික ලිපි ගොනුවල පවතින අඩුපාඩු සකසා සම්පූර්ණ කිරීමේ එක්දින සහන සේවා වැඩසටහනක් පැවැත්වු බවද අධ්‍යක්‍ෂිකාව පැවසුවාය.විදුහල්පතිවරුන්ගේ ගුරුභවතුන්ගේ පෞද්ගලික ලිපි ගොනුවල පවතින අඩු පාඩු සකස් කිරීමට මෙලෙස අවස්ථාවක් ලැබීම සතුටට කරුණක් බව මේ අවස්ථාව ලැබු ගුරුවරු දිනමිණට ප්‍රකාශ කළහ.සබරගමුව පළාත් අධ්‍යාපන අධ්‍යක්‍ෂ ආර්. ඒ. අබේසිංහ මහතාසබරගමුව පළාතේ කලාප කාර්යාල 7 හිම මේ ක්‍රියාවලිය ක්‍රියාත්මක කරන බවද කියා සිටියේය. අධ්‍යාපන පරිපාලනයේ ශක්තිමත් බවක් ඇති කිරීම මේ තුළින් සිදුවන බව කී පළාත් අධ්‍යාපන අධ්‍යක්‍ෂවරයා මහින්දෝදය අධ්‍යාපන සංවර්ධන මාසය තුළ තවත් සේවා රැසක් ලබාදෙන බව කීය.කෑගල්ල කලාප කාර්යාලයේ ගුරු අංශ ප්‍රධානි එස්. එස්. සමරසිංහ සහකාර අධ්‍යාපන අධ්‍යක්‍ෂිකා ඩී. ඒ. ශාන්ති එස්. විජේසිංහ මහත්ම මහත්මීහු ඇතුළු ගුරුවරු රැසක් මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100817</link>
    <topic>මෝටර් රියෙන් ආ තිදෙනා ව්‍යාපාරිකයාට වෙඩි තබා පලා යති</topic>
    <author>කොටදෙනියාව සමූහසහ රක්ෂණ රණසිංහ</author>
    <content>පොලිසියෙන් යැයි පවසා ලොරියක් නවතා ව්‍යාපාරිකයකුට වෙඩි තබා මරා දැමීමේ සිද්ධියක් පිළිබඳව දිවුලපිටිය පොලිසිය පරීක්ෂණ පවත්වයි.පෙරේදා (6) උදේ 9.45 ට පමණ මෙසේ මරා දමා ඇත්තේ වල්පිට අගලෙගෙදර ප්‍රදේශයේ පදිංචිව සිටි පී. ඒ. රෙක්ස් ජානක (42) නම් සිවුදරු පියෙකි. මෙම අයගේ පියා ද ඉකුත් 89 භීෂණ සමයේදී කිසියම් අවිගත් කල්ලියක් මරා දමනු ලැබීය.මිය ගිය අය ව්‍යාපාරික කටයුත්තක් සඳහා ගොස් එමින් සිටියදී කුඩගම්මන ඇත්ගාල ප්‍රදේශයේදී සුදු පැහැති මෝටර් රියක් නවතා එහි ආ තිදෙනකු තමන් පොලිසියෙන් බව කියා ලොරියේ සහායකයා පන්නා දමා වෙඩි තබා පලාගොස් ඇතැයි හෙළිවී ඇත.සැකකාර කල්ලියේ සාමාජිකයකු පළමුවෙන් තෙවතාවක් ගිනි අවියේ කොකා ගස්සා ඇතත් වෙඩිල්ලක් පිටවී නැතැයි ද අනතුරුව එල්ල කළ වෙඩි පහර දෙකක් වැදී ඇති බව පෙනෙන්නට තිබූ බවද පොලිසිය කියයි. ප්‍රහාරයෙන් ලොරියේ ඉදිරිපස වීදුරුව පුපුරා ගොස් තිබිණි.මෝටර් රියේ ආ කල්ලිය පලායාමෙන් පසු ප්‍රදේශවාසීන් තුවාලකරු එම ලොරියෙන්ම දිවුලපිටිය දිසා රෝහලට ගෙන ගොස් ඇතත් ඔහු ඒ වන විටත් මියගොස් සිටි බව හෙළි වී ඇත. මූලික මහේස්ත්‍රාත් පරීක්ෂණයෙන් පසු ඊයේ (7) පශ්චාත් මරණ පරීක්ෂණය ගම්පහ මූලික රෝහලේදී පැවැත්වීමට නියමිතව තිබිණි.ව්‍යාපාරික ප්‍රශ්නයක් මුල් කරගෙන කොන්ත්‍රාත්තුවක් මත මෙම මිනී මැරුම සිදුවූවාදැයි සොයා ගැනීමට දිවුලපිටිය පොලිස් ස්ථානාධිපති පොලිස් පරීක්ෂක දේශබන්දු සේනාරත්න මහතාගේ මෙහෙයවීමෙන් පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100818</link>
    <topic>දිව යෑමට තැත්කළ පුද්ගලයා බසයට බිලි</topic>
    <author>අවිස්සාවේල්ල විශේෂ</author>
    <content>පහත්ගම නගර මධ්‍යයේ දී පසුගිය (6) ධාවනය වෙමින් තිබූ පෞද්ගලික බස් රථයකට යට වීමෙන් අවුරුදු 32ක් වයසැති විවාහක පුද්ගලයකු එම ස්ථානයේදීම මිය ගියේ ය. එසේ මිය ගොස් ඇත්තේ කොටිකාවත්ත ප්‍රදේ්ශයේ ස්ථිර පදිංචිය ඇති නල්ලපෙරුමගේ දුමින්ද ලක්මාල් නැමැත්තෙකි.මොහු විටින් විට පහත්ගම ප්‍රදේශයට ද පැමිණෙන අතර එදිනද බිරිය සමඟ පහත්ගම නගරයේ පයින් ගමන් කරමින් සිට ඇත. එකවරම බිරිය මඟ හැර දිවීමට යැමේදී ධාවනය වෙමින් තිබූ 122 අවිස්සාවේල්ල පිටකොටුව බස් රථයට යටවී එම ස්ථානයේදීම මිය ගොස් තිබේ.මත්කුඩුවලට ඇබ්බැහි වී සිටි මොහු පොලිස් ස්්ථානය පසුකර යෑමට ඇති බිය නිසා මෙසේ දුවගොස් ඇති බව මරණ පරීක්‍ෂණයේ දී හෙළි විය. මරණ පරීක්‍ෂණය පාදුක්ක රෝහලේ දී සිදු කෙරුණු අතර බස් රථයේ රියැදුරා පොලිස් අත්අඩංගුවට ගෙන ඇත.හංවැල්ල පොලිස් ස්ථානාධිපති එල්. කේ. යූ. එස්. ලියනගමගේ මහතාගේ අධීක්‍ෂණය යටතේ පො. ප. සේනාරත්න, පො. සැ. විමලසේන යන මහත්වරු සිද්ධිය පිළිබඳ වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=n12100819</link>
    <topic>දිනක් වයසැති බිලිඳිය කෙසෙල් පඳුරක් යටින් හමුවෙයි</topic>
    <author>හල්තොට සමූහ - බණ්ඩාරගම සමූහ</author>
    <content>දිනක් වයසැති බිලිඳු දැරියක් හොරණ දික්හේනගම නිවසක් පිටුපස කෙසෙල් පඳුරක් යට දමා ගොස් තිබියදී ඊයේ (07) දහවල් සොයා ගත් බව හොරණ පොලිසිය කියයි.පොලිස් හදිසි ඇමතුම් අංශයට ලද තොරතුරක් මත සොයා ගත් බිලිඳු දැරිය ප්‍රතිකාර සඳහා හොරණ රෝහලට ඇතුළත් කැර ඇත.මෙම සිද්ධිය වීමට පැය කිහිපයකට පමණ පෙර යුවළක් ඒ ආසන්නයේ රබර් වත්තක් අසල මෝටර් රථයක් තුළ සිටිය බවට තොරතුරු ලැබී ඇතැයි පොලිසිය කියයි.මෙම බිලිඳු දැරිය මුලින්ම දැක ඇත්තේ ඩී. විමලාවතී (60) මහත්මියයි.රෝහල් ගත කළ බිලිඳිය හොරණ මූලික රෝහලේ නොමේරු ළදරු ඒකකයේ ප්‍රතිකාර ලබමින් සුවෙන් සිටින බවට රෝහල් ප්‍රකාශිකාවක් පවසුවාය.පානදුර කොට්ඨාස භාර පොලිස් අධිකාරි එස්.එම්. ධර්මසේන - සහකාර පොලිස් අධිකාරි අබේරත්න දිසානායක මහත්වරුන්ගේ උපදෙස් මත හොරණ පොලිසියේ වැඩබලන ස්ථානාධිපති ප්‍රධාන පොලිස් පරීක්ෂක පොන්සේකා පානදුර, කොට්ඨාස ළමා හා කාන්තා කාර්යාංශයේ ස්ථානාධිපති පොලිස් පරීක්ෂක පී.එස්. සුභාෂිණී මහත්මිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=r1210081</link>
    <topic>ගිං ගඟ ව්‍යාපෘතියේ පොම්පාගාර කලකින් පිළිසකර කර නෑ</topic>
    <author>බද්දේගම මධ්‍යම විශේෂ ජස්ටින් පතිරගේ</author>
    <content>චීන රජයේ ආධාර මත හැම්මෑලිය සිට හෑගොඩ දක්වා ඉදිකළ ගිං ගඟ පළමු අදියරේ ව්‍යාපෘතියට අයත් පොම්ප සහ මෝටර් නිරන්තරයෙන් ක්‍රියා විරහිත වන බවත්, පසුගිය දින ගිං ගඟ පිටාර ගැලීමේදී වැඩි ජලය ඉවත් කිරීමට නොහැකිව ආරක්‍ෂක කලාපයේ ඇති නිවාස, ඉඩකඩම් , කුඹුරු සහ අනෙකුත් සියලු වගාවන් යට වීම නිසා අලාභ සිදුවුණු බවත් ප්‍රදේශවාසීහු පවසති.මෙම ගිං ගඟ යෝජනා ක්‍රමය ආරම්භ කොට වසර තිහකට වැඩි කාලයක් නිසා, මෙම ව්‍යාපෘතියේ පොම්පාගාර දහයක් තුළ පොම්ප තිස් හතක් තිබෙන අතර හෑගොඩ පොම්පාගාරයේ පොම්ප දෙකක් ක්‍රියා විරහිතවී ඇත.ගිං ගඟ ව්‍යාපෘතියේ සියලුම යන්ත්‍ර සූත්‍ර චීන රජයෙන් ලැබුණු චීනයේ නිෂ්පාදිත ඒවා වන අතර ඇතැම් අමතර කොටස් වෙළෙඳ පොළේ සොයා ගැනීමටද නැත.මෙම යන්ත්‍රවල තෙල් මාරු කිරීම හා තෙල් දැමීම වැනි සුළු කාර්මික දෝෂ පමණක් මෙහි සේවය කරන සේවකයින් විසින් කරනු ලැබුවත්, යන්ත්‍ර අලුත්වැඩියා කිරීමට සේවකයන් නොමැති වීම ගැටලුවක්.පොම්පාගාර දහයේ ඇති ආරක්‍ෂක කලාපයේ කුඹුරු අක්කර 7914ක් ඇති අතර, මෙම පොම්පාගාර ඉදිරි පස හා පසු පස ඇති බේසම් තුළ වසර ගණනාවක් තුළ රදා පැවැති රොන්මඩ තට්ටු ඉවත් කිරීමද සිදු කර නැත.මේ පිළිබඳ අදහස් දැක්වූ ඉඳිගස්කැටිය වාරිමාර්ග ඉංජිනේරු නිලධාරියෙක් සිය අදහස් මෙසේ පළ කළේය.මේ පොම්ප අලුත්වැඩියා නොකරන නිසා නිතර නිතර ක්‍රියා විරහිත වෙනවා. මේ පොම්පාගාර අලුත්වැඩියා කිරීමට රුපියල් මිලියන 950ක ඇස්තමේන්තු සකස්කොට ඉදිරිපත් කරලා තියෙනවා. විශාල ගංවතුර තත්ත්වයකදී වැඩි ජලය ඉවත් කිරීමේදී යම් යම් ගැටලු මතු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=r1210085</link>
    <topic>උපාසක අම්මාගේ වචනයක් වැරදී උපාසක මහතාට ‘උපාසක’ කමත් අමතක වෙලා</topic>
    <author>බූස්ස සමූහ දේව. දෙව්නිස් ද සිල්වා</author>
    <content>බාරොන් මාමා මෑතක සිට ගමේ පන්සලේ හතර පෝයටම සිල් ගන්නා හොඳ උපාසකයෙකි.එහෙත් ඔහුගේ ඉතිහාසය දන්නා බොහෝ දෙනෙකු පවසන්නේ බාරොන් මාමා හොස්ස ළඟින් මැස්සෙක් යන්නට බැරි ඉක්මන් කේන්ති කාරයෙකු බවයි.එකම ගමේ ජීවත්වන කිරිහාමි නැන්දා ද හතර පෝයටම සිල් ගන්නා හොඳ උපාසිකාවක් වුව ද ඇය නිතරම ගරු කරන්නේ පිට දේවල් වලට බව නොදන්නා අයෙකු නැත.ඇය සිල් ගන්නට යන්නේ ද සැතපුම් ගණනාවක් දුරින් පිහිටි සන්දරවල දුටුගැමුණු රජමහා විහාරස්ථානයට ය.පසුගිය දිනෙක බාරොන් මාමාත් කිරිහාමි නැන්දාත් අතර මගදී අහම්බෙන් මුණ ගැසිණි.“කිරිහාමි අක්කා හම්බවෙන්නමයි මං උන්නේ.”“ඇයි බාරොන් මල්ලියේ” කිරිහාමි නැන්දා ඇසුවා ය.“ඇයි කිරිහාමි අක්කේ මෙච්චර හොඳ පන්සලක් ගමේ තියෙද්දි සන්දරවල පන්සලටම සිල් ගන්න යන්නේ,” බාරොන් මාමා ඇසුවේ ය.“හරි ෂෝක් කතාවක් නේ මල්ලි කියන්නේ. යෝධයෝ කව්රුවත් මේ පන්සලේ නැහැනේ.” කිරිහාමි නැන්දා කීවාය.තමන්ට යෝධයා කීවා යැයි කෝපයට පත් බාරොන් මාමා උපාසකකම පැත්තකට දමා “උඹ දැනගනින් මට බාල එකෙක් නම් මං උඹව අල්ලලා පොළොවෙ ගහනවා” යැයි තරහෙන් කියමින් යන්නට සැරසුණේය.තරහ වෙන්න එපා මල්ලියේ මං යෝධයෝ යැයි කීවේ උඹට නෙවෙයි බුදු මල්ලියේ. සන්දරවල දුටුගැමුණු රජ මහා විහාරයේ තනා තිබෙන දසමහා යෝධයන්ගේ පිළිරූ අපේ ගමේ පන්සලේ නැහැනේ.ඒ නිසා ඒ පන්සල හුඟාක් වටිනවා. ඒකයි මං එහෙම කීවේ” කිරිහාමි නැන්දා කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=r1210082</link>
    <topic>ඉබ්බාගමුව කඳුලව සංචාරක උසාවි බිමේ ගොඩනැඟිලි ජරාවාස වී වල් වැදිලා</topic>
    <author>ඉබ්බාගමුව විශේෂ - චන්ද්‍රතිලක රත්නායක</author>
    <content>ඉබ්බාගමුව - මඩගල්ල මාර්ගයේ කඳුලව මංසන්ධියේ පිහිටි ඉපැරණි සංචාරක උසාවි ගොඩනැඟිල්ල ඇතුළු අනෙකුත් ගොඩනැඟිලි වසර හයක පමණ කාලයක සිට කඩාවැටෙමින් පවතී.ප්‍රධාන ගොඩනැඟිල්ලේ වහලය කඩා වැටෙමින් පවතී. දොර ජනෙල් උළුවහු සොරුන් ගලවා ගෙන ගොස් ඇත. ඇතැම් ඒවා දිරාපත් වෙමින් තිබේ. බිත්ති පුපුරා ගොස් ඇති අතර අසල ඇති වැසිකිළියෙහි දොර ද සොරුන් විසින් ගලවාගෙන ගොස් තිබේ.මෙහි නඩු භාණ්ඩ ආදිය ගබඩා කොට තිබූ ගබඩා ගෙය කඩා වැටී විශාල කැලෑවකින් වැසී තිබේ. ප්‍රධාන ගොඩනැඟිල්ල දෙපස ඇති තවත් කුඩා ගොඩනැඟිලි දෙකක් ද ජරාවාස වී වහලවල උළු ගැලවී දිරාපත් වෙමින් පවතී.මේ පිළිබඳව අදහස් දැක්වූ කඳුලව එච්. එම්. ලොකුබංඩා මහතා,1924 දී මෙතැන පාසලක් තිබුණා. 1931 සිට ප්‍රාථමික උසාවියක් ලෙස මෑතක් වනතුරු පවත්වාගෙන ගියා. පහසුකම් නැති නිසා උසාවිය වැහුණා. මේ භූමියේ ජලය නැහැ. ගොඩනැඟිලි ප්‍රතිසංස්කරණය කළේ නැහැ. ක්‍රි.ව. 1800 ගණන්වල සුදු ජාතික නිලධාරීන්ගේ සංචාරක බංගලාවක් ලෙස තමයි මෙය ප්‍රයෝජනයට ගෙන තිබෙන්නේ.මේ භූමිය ප්‍රයෝජනයට අරන් යහපත් වැඩ කරන්න කවුරුත් උනන්දු වන්නේ නැහැ. ගොඩනැගිලි හොඳටම දිරාපත් වෙලා. හදන්න පුළුවන් වෙයි ද දන්නේ නැහැ.ජේ. එම්. විමල් කුමාර මහතා - සංචාරක උසාවිය වසර පහකට හයකට ඉහත දී වසා දැම්මට පස්සේ කවුරුත් ඒක නඩත්තු කළේ නැහැ. ඒ නිසා කැලයට යටවෙලා ගියා. මේ භූමිය අක්කර 1 1/2ක් පමණ වෙනවා. අපි ඉල්ලා සිටින්නේ ගමට අයත් මෙම භූමිය ප්‍රදේශයේ ජනතාවගේ පොදු අවශ්‍යතා අනුව ප්‍රයෝජනවත් දෙයකට ගන්න කියලායි.ඉබ්බාගමුව ප්‍රාදේශීය ලේකම් ආර්. එම්. ආර්. එම්. රත්නායක මහත්මිය ,උසාවිය වසා දැමීමෙන් පසු මේ භූමි භාගය ප්‍රාදේශීය ලේකම් කාර්යාලයට පැවරුවා. දැන් මෙතැන සංස්කෘතික මධ්‍යස්ථානයක් ඉදිකිරීමට යෝජනාවී තිබෙනවා. මේ ගොඩනැඟිලි ප්‍රතිසංස්කරණය කරන්න බැහැ. හොඳටම අබලන් ;වලා තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=r1210083</link>
    <topic>‘සසුනෙන් සෙවණක්’ වැඩසටහනින් අසරණ පවුලට නව නිවහනක්</topic>
    <author>මහනුවර දිසා සමූහ කේ. චන්ද්‍රරත්න</author>
    <content>දෙදහස් හයසීය සම්බුද්ධත්ව ජයන්තිය සැමරුම් වැඩසටහනට සමගාමීව ‘සසුනෙන් සෙවණක්’ යන තේමාව යටතේ ජාතික මට්ටමින් ක්‍රියාත්මක අඩු ආදායම්ලාභී පවුල් සඳහා නව නිවාස ඉදිකරදීමේ වැඩ සටහනක් අරඹා ඇත.මෙමගින් අකුරණ ප්‍රාදේශීය ලේකම් කොට්ඨාසයට අයත් දුනුවිල උතුර ග්‍රාම සේවා වසමේ පදිංචි එම්. ජී. චන්ද්‍රාවතී මහත්මියගේ දරු පවුලට නව නිවසක් ඉදිකර පරිත්‍යාග කිරීම පසුගියදා සිදුකෙරිණි. නිවාස සංවර්ධන අධිකාරියේ මහනුවර දිස්ත්‍රික් කාර්යාලයේද සහාය ඇතිව නව නිවස ඉදිකර දීමේ කටයුත්තට නායකත්වය සපයන ලද්දේ දුනුවිල රජමහ විහාරාධිපති උඩන්ගමුවේ වජිරඥාන නාහිමියන් විසිනි.නිවාස සංවර්ධන අධිකාරිය නව නිවස ඉදිකරදීම සඳහා රුපියල් ලක්ෂයක මුදල් ප්‍රතිපාදන ලබාදී තිබේ. උඩන්ගමුවේ වජිරඥාන නාහිමියන් දායක සභාව දායක කරගෙන තවත් රුපියල් ලක්ෂ හතක් වැයකර ඉතා ආකර්ශනීය තත්ත්වයේ නව නිවසක් ඉදිකර දීමට සමත් වූහ.ඇයගේ ස්වාමිපුරුෂයා නොමැති අතර ඇය එක්දරු මවකි. සිය පුතු ද ආබාධිත තත්ත්වයේ පසුවේ. තම පියා ද ජීවත්වනුයේ ඇගේ පිහිටෙනි. මෙම තිදෙනා මීට පෙර දිවි ගෙවූයේ අනාරක්‍ෂිත අන්දමටය.ඇයට මෙසේ නිවසක් ලබාදීමට වජිරඥාන නාහිමියන් ගත් උත්සාහයට අකුරණ ප්‍රාදේශීය ලේකම්වරයා ඇතුළු කාර්ය මණ්ඩලය දැක්වූ අනුග්‍රහය අතිමහත් ය.මෙසේ තමාට නව නිවෙසක් ලබාදීම පිළිබඳ උඩන්ගමුවේ වජිරඥාන නාහිමියන් ඇතුළු දායක සභාවටද , නිවාස සංවර්ධන අධිකාරියට ද, ප්‍රාදේශීය ලේකම් කාර්යාලයට ද, ඇය සිය ප්‍රණාමය පිරිනමන බව එච්. ඒ. චන්ද්‍රාවතී මහත්මිය පළ කළා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=r1210084</link>
    <topic>අත්බෝම්බයක් පෙන්වා පෙම්වතුන් බයකර මුදල් ලබාගත් අයකුට වසර 5ක සිරදඬුවම්</topic>
    <author>ආරච්චිකට්ටුව සමූහ අතුකෝරළ යූ. ගුණපාල</author>
    <content>අත්බෝම්බයක් සන්තකයේ තබාගෙන පෙම්වතුන් බය කර මුදල් ලබාගත් අයකුට හලාවත මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මෙනවිය බරවැඩ සහිතව වසර 05ක සිරදඬුවමක් පසුගිය දින නියම කළාය.මාරවිල දී බෝම්බයක් සන්තකයේ තබා ගෙන සිටියේ යයි මාරවිල කුරුස පල්ලිය පාරේ පදිංචිව සිටි කුරුප්පු ආරච්චිගේ ඉල්ෂාන් ලක්ෂිත රොද්‍රිගු නම් අය අධි චෝදනා ලබා සිටියේය.විත්තිකරු චෝදනාවට නිවැරදිකරු බව කියා තිබුණෙන් නඩුව විභාගයට ගෙන තිබුණි.නඩුව විභාග වෙමින් තිබියදී විත්තිකරු චෝදනාවට වරද පිළිගන්නා බව කියා සිටියේ ය.මේ සිද්ධිය වන විට 24 හැවිරිදි වියේ සිටි විත්තිකරු විවාහක එක් දරු පියෙකුව සිට ඇත.මත්කුඩු පානයට ඇබ්බැහිව සිටි ඔහුට දිනපතාම මත්කුඩු අවශ්‍යව තිබුණෙන් ඒ සඳහා මුදල් සොයා ගැනීමට මාරවිල කුරුස පල්ලියට හා වෙරළට එන පෙම්වතුන්ට අත්බෝම්බය පෙන්වා බයකර මුදල් ලබාගෙන තිබේ.සිද්ධියට වසර 1 1/2 කට පෙර මුහුදු වෙරළේ තිබී අත්බෝම්බය හමුවූ බවත් තමා එය කිසිවෙකුටත් නොකියා ළඟ තබාගෙන සිටි බවත් විත්තිකරුගේ ප්‍රකාශයක සඳහන් වෙයි.විත්තිකරුට බරවැඩ සහිතව වසර 05 ක සිරදඬුවමක් නියම කරන ලද මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මෙනවිය රුපියල් 10,000 ක දඩයක් ද නියම කළාය.දඩ මුදල නොගෙවන්නේ නම් මාස හයක සාමාන්‍ය සිරදඬුවමක් ද නියම කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=s1210081</link>
    <topic>කලකට පසු ලෝක ශූරතාවක් දිනා කොදෙව් ක්‍රීඩකයෝ ජය පැන් බොති</topic>
    <author>ප්‍රින්ස් ගුණසේකර</author>
    <content>විස්සයි 20 ක්‍රිකට් කණ්ඩායම් වර්ගීකරණයේ අංක එකේ සිටින ශ්‍රී ලංකාව පරදවා බටහිර ඉන්දීය කොදෙව් ක්‍රීඩකයෝ බොහෝ කලකට පසුව ලෝක ක්‍රිකට් ශූරතාවක් දිනා ගත්තේය. වසර 1975දී හා 1979දී ලෝක කුසලානය දිනා ගැනීමෙන් අනතුරුව ඩැරන් සමී ගේ නායකත්වයෙන් යුතු කොදෙව්වෝ සෑම අංශයකින්ම පරිණතව ලකුණු 36ක විශිෂ්ට ජයක් ඊයේ වාර්තා කළහ.කොළඹ ආර්. ප්‍රේමදාස ක්‍රීඩාංගණයේ විදුලි ආලෝක ධාරා මැද පැවැති විස්සයි 20 ලෝක ක්‍රිකට් තරගාවලියේ අවසන් මහා තරගයේදී ජය ලැබූ කොදෙව් ක්‍රිකට් ශූරයන්ට ඇමෙරිකානු ඩොලර් දශ ලක්ෂයක මුදලක් හා රන් ආලේපිත කුසලානය ප්‍රදානය කෙරුණි. ඒ අනුව වසර 1996දී ලෝක ශූරයන් වූ ශ්‍රී ලංකාව හතරවැනි ලෝක ක්‍රිකට් ශුරතාව අහිමි කර ගත්තේය. මෙයට පෙර ශ්‍රී ලංකාවට එතෙරදී ලෝක ක්‍රිකට් ශූරතා තුනක් ගිලිහුණු අතර මාතෘ භූමියේදී ද ලෝක කිරුළක් දිනා ගැනීමේ ඓතිහාසික අවස්ථාවද ගිලිහී ගියේය. 2007 (බාර්බඩෝස්), 2011(මුම්බායි) ලෝක කුසලාන අවසන් මහා තරග හා, 2009 (එංගලන්තය) විස්සයි 20 ලෝක ක්‍රිකට් ශූරතා අවසන් මහා තරගය පරාජවීම හේතුවෙන්, ශ්‍රී ලංකාවට ක්‍රිකට් කිරුළ අහිමි වී තිබුණි. එයින් අවස්ථා දෙකකදී ශ්‍රී ලංකා පිලට නායකත්වය සැපයූවේ වත්මන් නායක මහේල ජයවර්ධන වීම තවත් විශේෂත්වයකි.විස්සයි20 ක්‍රිකට් තරග නායකත්වයෙන් ඉල්ලා අස්වන බව මහේල ජයවර්ධන ඊයේ තරගයෙන් පසු පැවැති මාධ්‍ය හමුවේදී පැවැසු අතර නායකත්වයෙන් අස්වන්නේ මේ තරගාවලියට කලින් තේරීමි කමිටුව සමග පැවැති සාකචඡාවක ප්‍රතිඵලයක් මත බවත් පැවැසීය. “විස්සයි 20 ක්‍රිකට් තරගවලදී ශ්‍රී ලංකාවට අලුත් නායකත්වයක් අවශ්‍යයි. එයට ඉඩදී සමුගැනීම මගේ යුතුකමයි" මහේල පැවැසීය.කාසියේ වාසිය දිනාගත් කොදෙව් පිල මුලින් පන්දුවට පහරදී ඕවර් 20කදී කඩුලු 6කට ලකුණු 137ක් ලබා ගත් අතර ශ්‍රී ලංකාව ඕවර් 18.4කදී ලකුණූ 101කට සීමා විය. පළපුරුදු ක්‍රීඩකයන් තම යුතුකම ඉටු නොකරද්දී නුවන් කුලසේකර පන්දු 12කදී ලකුණු 26ක් ලබා ඉනිම ගොඩගන්නට ප්‍රශංසනීය උත්සහයක් ගත් අතර නායක මහේල ජයවර්ධන පන්දු 52කදී ලකුණු 33ක් ලබා ගත්තේය. වමතින් දඟ පන්දු යැවූ නැරීන් ශ්‍රී ලංකාවට ප්‍රබල තර්ජනයක් ගෙන එමින් ලකුණු 9කට කඩුලු 3ක්ද, සමී ලකුණු 6කට කඩුලු 2ක්ද බිඳ හෙළීය.ශ්‍රී ලංකා ඉනිමේ පළමු කඩුල්ල ලකුණු හයේදී බිඳ වැටුණු අතර මහේල හා සංගක්කාර එක්ව දෙවැනි කඩුල්ලට පන්දු 50කදී ලකුණු 42ක සම්බන්ධතාවක් ගොඩනැගූහ. සංගක්කාර පන්දු 26කදී ලකුණු 22කට දැවී ගිය අතර මැතිව්ස් කඩුල්ල කෙළින් එන පන්දුවට කඩුල්ල හරහා ගොස් එල්ල කළ අසාර්ථක පහරෙන් කඩුල්ල පූජා කළේය.ලකුණු පුවරුව 60ක් වෙද්දී මහේල රිවර්ස් ස්විප් පහරක් එල්ල කරද්දී ෂෝර්ට් තර්ඩ් මෑන් හී සිටි නැරීන් අතට පහසු උඩ පන්දුවක් දී ලකුණු 33කට දැවී ගියේය. ජීවන් මෙන්ඩිස් හා තිසර පෙරේරා දුවද්දී යෑමකට හසුවීම බලාපොරොත්තු සුන් කිරීමක් විය.ළහිරු තිරිමාන්නටද වැඩි වේලාවක් සිටීමට නොහැකිවූ අතර සමී ගේ පන්දුවකට චාල්ස් අතට උඩපන්දුවක්දී දැවී ගියේය.ලකුණු 21ක් තුළදී ප්‍රබල පිතිකරුවන් 5ක් දැවී ගිය අතර ශ්‍රී ලංකා පිතිකරුවන් අටදෙනෙකු ලකුණු 5කට අඩුවෙන් දැවී යෑම අසීරුතාවට පත්කළ ප්‍රධානතම සාධකය විය.තරගයේ වීරයා සම්මානය දිනා කොදෙව් ඉනිමේ නියමුවා බවට පත්වූ දකුණත් පිතිකරු මාලන් සැමුවෙල් පන්දු 56කදී හයේ 6ක් හා හතරේ 3ක් සමග ලකුණු 78ක් ලබාගත් අතර ධනංජය එවූ පන්දුවකට ජීවන් මෙන්ඩිස් අතට උඩ පන්දුවක්දී ක්‍රීඩාගාරයට ගියේය. ගේල් දැවී ගිය පසු “කිඹුලා නැතත් හූනා සිටිනවා“ යන කියමන සිහි ගන්වමින් සැමුවෙල්ස් තම යුතුකම කොදෙව් පිලට ලබා දුනි.කොදෙව් පළමු කඩුල්ල ලකුණු බින්දුවේදී දවා ගැනීමට පළමු ඕවරය යැවූ ඇන්ජලෝ මැතිව්ස් සමත් විය. ඇන්ජලෝගේ ඕවරයේ පන්දු 4කදීම ලකුණු ලබා ගැනීමට නොහැකිව පීඩනයකට ලක්ව සිටි ජොන්සන් චාල්ස් පස්වැනි පන්දුවට දැවැන්ත ඩ්‍රයිව් පහරකට යෑමේදී මිඩ් ඔෆ් හී සිටි නුවන් කුලසේකරට පහසු උඩ පන්දුවක් දී දැවී ගියේය. පළමු ඕවර් තුනේදී කොදෙව් පිල රැස් කළේ ලකුණු දෙකක් පමණි.විස්සයි 20 භීතිකාවක් බවට පත්ව සිටි ක්‍රිස් ගේල් ඊයේ දිනයේ ශ්‍රී ලංකා පන්දු යවන්නන් ඉදිරියේ අසරණ තත්ත්වයට පත්වූ අතර පන්දු 16කදී ලකුණු 3ක් ලබා අජන්ත මෙන්ඩිස්ගේ පන්දුවකට කඩුල්ල මුවා කිරීමේ වරදට හසුව දැවී ගියේය. අනතුරුව සැමුවෙල්ස් සමග එක්වූ ඩෙවන් බ්‍රාවෝ ලකුණු 19ක් ලබා සිටියදී අජන්තගේ පන්දුවකට කඩුල්ල මුවා කිරීමේ වරදට හසුව දැවී ගියේය. බ්‍රාවෝගේ 29වැනි උපන් දිනයද ඊයේට යෙදී තිබීම විශේෂත්වයකි. බ්‍රාවෝ හා සැමුවෙල්ස් අතර 3වැනි කඩුල්ලට ලකුණු 59ක සම්බන්ධතාවක් ගොඩනැගීම ඉනිමේ හොඳම සම්බන්ධතාව විය.මෙන්ඩිස් කිරාන් පොලාර්ඩ්ගේ හා ඇන්ඩ්‍ර රසල්ගේ කඩුලු දෙකම පිට පිට ලබා ගැනීම මේ තරගයේ කැපී පෙනෙන සිදුවීම විය.නායක ඩැරන් සමී හා දිනේෂ් රාම්ඩීන් එක්ව අවසන් ඕවර් 3කදී ලකුණු 29ක සම්බන්ධතාවක් ගොඩ නැගූහ. සමී පන්දු 15කදී නොදැවී ලකුණු 26ක් ලබා ගත්තේය.ලසිත් මාලිංගගේ ඕවර් හතරේදී ලකුණු 54ක් වැදීම බලාපොරොත්තු නොවන සිදුවීමක් බවට පත්වූ අතර ධනංජය හා මැතිව්ස් කඩුල්ල බැගින් දවාලූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=s1210082</link>
    <topic>ඔස්ට්‍රේලියාව කාන්තා විස්සයි20 ශූරතාව රැකගනී</topic>
    <author/>
    <content>විස්සයි 20 කාන්තා ක්‍රිකට් තරගාවලියේ එංගලන්ත පිල ලකුණු 4කින් පරාජය කරමින් ශූරතාව රැකගැනීමට ඔස්ට්‍රේලියා කාන්තා පිල සමත්විය. පසුගියවර ශූරියන් වුයේද ඕස්ට්‍රේලියාවයි.ආර්.ප්‍රේමදාස පිටියේ ඊයේ පැවැති අවසන් තරගයේ කාසියේ වාසිය දිනාගත් එංගලන්ත පිලේ ආරාධනයෙන් ඉනිම ඇරැඹු ඔස්ට්‍රේලියාව ඕවර 20 අවසානයේ කඩුලු 4ක් දැවී ලකුණු 142ක් රැස් කළේය. තරගයේ වීරයා සම්මානය හිමිකරගත් ජෙස් කැමරන් ලකුණු 45ක් ලබාගැනීමට සමත්විය.පිළිතුරු සඳහා එංගලන්තයට කඩුලු 9කට ලකුණු 138ක් ලබා ලකුණු 4ක පරාජය විදගැනීමට සිදුවිය.තරගාවලියේ දක්ෂතම ක්‍රීඩිකාව ලෙස එංගලන්ත කණ්ඩායමේ චාලට් එඩ්වඩ්ස් සම්මානයට හිමිකම් කීය.ඔස්ට්‍රේලියාව-142/4 (ඕවර 20) ජෙස් කැමරන් 45, හෙලී 26 (කොල්වින් 21/2)එංගලන්තය-138/9 (ඕවර 20) චාලට් එඩ්වඩ්ස් 28, ජෙනී 19 (ජොන්සන් 25/3, ස්තලේකාර් 16/2).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=s1210083</link>
    <topic>ටෝෆූල් විනිසුරු දිවියෙන් සමු ගනියි</topic>
    <author>ප්‍රින්ස් ගුණසේකර</author>
    <content>වසර 12ක් ජාත්‍යන්තර ක්‍රිකට් පිටියේ මුල් පෙළේ විනිසුරුවෙකු ලෙස කටයුතු කළ ඔස්ට්‍රේලියානු ජාතික සයිමන් ජේම්ස් ආර්නොල්ඩ් ටෝෆූල් ඊයේ ක්‍රිකට් තරග බිමේ විනිසුරු දිවියෙන් සමු ගත්තේය.විස්සයි 20 ලෝක කුසලාන අවසන් මහා තරගයෙන් අනතුරුව තම බිරිඳ හා දරුවන් සමග වැඩි කාළයක් ගත කිරීමේ අපේක්ෂාවෙන් ඔහුගේ සමුගැනීම ප්‍රකාශ විය.ජගත් ක්‍රිකට් බිමේ ටෙස්ට් තරග 74කට, එක්දින තරග 174කට හා විස්සයි 20 තරග 34කට සයිමන් ටෝෆූල් මහතා විනිසුරුවෙකු ලෙස එක් විය.වයස අවුරුදු 29දී ප‍ළමු වරට ජගත් විනිසුරු බිමට පිවිසි ඔහු ලෝක ක්‍රිකට් තරගාවලි තුනක අවසන් තරග විනිශ්චය කිරීමේ වාසනාව උදා කර ගත්තේය. වසර 2009දී හා 2010දී ලොව හොදම විනිසුරුට හිමි සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=s1210084</link>
    <topic>කුසලානයට පැමිණි මඟ</topic>
    <author/>
    <content>* මූලික වටය – (සූරියවැව මහින්ද රාජපක්ෂ අන්තර් ජාතික ක්‍රිකට් පිටියේදී) සිම්බාබ්වේ පිල ලකුණු 82කින් පරාජයට පත්කළේය. දකුණු අප්‍රිකා කණ්ඩායමට ලකුණු 32කින් පරාජය විය.* සුපිරි අට වටය- (පල්ලෙකැලේ පිටියේදී) නවසීලන්තය සුපිරි ඕවරයේ දී පරාජයට පත්කළේය. බටහිර ඉන්දියා කොදෙව් පිල කඩුලු 9කින් පරාජය කළේය. ලකුණු 19කින් එංගලන්තය පැරැද‍වීය‍.* අවසන් පූර්ව තරගය – (ආර්.ප්‍රේමදාස පිටියේ දී) ලකුණු 16කින් පාකිස්තානය පැරැදවීය.* මූලික වටය – (ආර්.ප්‍රේමදාස පිටියේදී) ඔස්ට්‍රේලියාව හමුවේ (ඩක්වර්ත් ලුවිස් ක්‍රමයට) ලකුණු 17කින් පරාජයට පත්විය. අයර්ලන්තය සමග පැවැති තරගය වර්ෂාව හේතුවෙන් ජයපරාජයෙන් තොරව නිමාවට පත්විය.* සුපිරි අට වටය – (පල්ලෙකැලේ පිටියේදී) එංගලන්තය ලකුණු 15කින් පරාජයට පත්කළේය. ශ්‍රී ලංකාව හමුවේ කඩුලු 9කින් පරාජයට පත්විය. නවසීලන්තයට ‍එරෙහිව සුපිරි ඕවරයේ දී ජය අත්කර ගත්තේය.* අවසන් පූර්ව තරගය - ( ආර්.ප්‍රේමදාස පිටියේදී ) ඔස්ට්‍රේලියාව ලකුණු 74කින් පරාජය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=s1210085</link>
    <topic>2012 විස්සයි20 ලෝක කුසලාන වාර්තා</topic>
    <author/>
    <content>lවැඩිම කණ්ඩායම් ලකුණු - බටහිර ඉන්දියා කොදෙව් පිල – 205/4 (ඕවර 20) ඔස්ට්‍රේලියාවට එරෙහිව ආර්.ප්‍රේමදාස පිටියේ පැවැති අවසන් පූර්ව තරගයේදීlතරගාවලියේ වැඩිම ලකුණු - ෂේන් වොට්සන් (ඔස්ට්‍රේලියාව) තරග 6කදී ලකුණු 249යි. වැඩිම ලකුණු 72යි. අර්ධ ශතක 3යි. සාමාන්‍යය 49.89යි.lඉනිමක වැඩිම ලකුණු - බ්‍රෙන්ඩන් මැකලම් (නවසීලන්තය) පල්ලෙකැලේ පිටියේ දී බංග්ලාදේශයට එරෙහිව ලකුණු 123යි.lවැඩිම හයේ පහර – ක්‍රිස්ගේල් (බ.ඉ.කො.පිල) 16යි.lවැඩිම අර්ධ ශතක – ක්‍රිස්ගේල් (බ.ඉ.‍කො.පිල )3යි. ෂේන් වොට්සන් (ඔස්ට්‍රේලියාව) 3යි.lතරගාවලියේ වැඩිම කඩුලු - අජන්ත මෙන්ඩිස් කඩුලු 11යි. ෂේන් වොට්සන් කඩුලු 11යි.lඉනිමක හොඳම පන්දුයැවීම – අජන්ත මෙන්ඩිස් - සූරියවැව මහින්ද රාජපක්ෂ අන්තර් ජාතික පිටියේදි සිම්බාබ්වේ පිලට එරෙහිව ලකුණු 8කට කඩුලු 6යි.lහොඳම සම්බන්ධතාව – ෂේන් ‍වොට්සන් සහ ඩේවිඩ් වෝනර් - ඉන්දියාවට එරෙහිව ආර්.ප්‍රේමදාස පිටියේදී පළමු කඩුල්ලට ලකුණු 133යි.lවැඩිම දවාලීම් - ඒබී ඩිවිලියර්ස් (දකුණු අප්‍රිකාව) තරග 5කදී දවාලීම් 9යි. (උඩපන්දු 7යි.ස්ටම්ප් කිරීම් 2යි.) කුමාර් සංගක්කාර තරග 6කදී දවාලීම් 7යි. (උඩපන්දු 1යි. ස්ටම්ප් කිරීම් 6යි.).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=f1210081</link>
    <topic>ජේ.ආර්.ගේ ඡන්ද ක්‍රමය වෙනස් කළ යුතුයි</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන හා සමාජ වාතාවරණය, උපාධිධාරීන්ට රැකියා අවස්ථා ලබාදීම සඳහා රාජ්‍ය පරිපාලන අමාත්‍යාංශයේ වැඩපිළිවෙළ, අධිකරණ ක්ෂේත්‍රය පිළිබඳ ඇති කතාබහ සහ තවත් කරුණු පිළිබඳව ඇමැති ඩබ්ලිව්.ඩී.ජේ.සෙනෙවිරත්න මහතා සමඟ සිදුකළ සාකච්ඡාවකි මේ.මේ ආණ්ඩුවට අවංක ඕනෑ කමක් තිබෙනවා උපාධිධාරීන්ට ඔවුන්ගේ වටිනාකම්වලට ගැළපෙන විදිහේ රැකියා අවස්ථා ලබාදීමට. මේ ආණ්ඩුව තරම් උගතුන්ට බුද්ධිමතුන්ට රුකියා අවස්ථා ලබා දුන් වෙනත් ආණ්ඩුවක් නැති තරම්. 2005 දී උපාධිධාරීන් හතළිස්දහසකට ස්ථිර රැකියා අවස්ථා ලබා දුන්නේ මේ ආණ්ඩුව විසිනුයි. අපේ ආණ්ඩුුව හැමදාම උගතුන්ට බුද්ධිමතුන්ට අවශ්‍ය ගෞරවය ලබා දුන්නා. එ.ජා.ප.ය. කවදාවත් එවැනි ගෞරවයක් උගතුන්ට දුන්නෙ නැහැ.එහෙත් විරුද්ධ මතධාරි දේශපාලන බලවේග මේ තත්ත්වය සඟවමින් ජනතාව මුලා කිරීමට උත්සාහ ගන්නවා. ඒ වගේම අභ්‍යාසලාභී පදනම මත උපාධිධාරීන්ට ලබා දී ඇති පත්වීම් ඉදිරි කාලයේදී ස්ථිර පදනමට එක් කිරීමට කටයුතු කර තිබෙනවා. මේ යටතේ උපාධිධාරීන් පනස් දහසකට අවස්ථාව ලැබෙනවා. විපක්ෂය මේ වැඩපිළිවෙල ගැන නඟන චෝදනාවල කිසිිදු පදනමක් නැහැ.අද එජාපය, ජවිපෙ වගේ බංකොළොත් වූ දේශපාලන පක්ෂවලට කරන්න පුළුවන් එකම දේ තමයි මේ විදිහේ බොරු චෝදනා එල්ල කරමින් තමන්ගේ පැවැත්ම ආරක්ෂා කර ගැනීමට උත්සාහ දරමින් සිටීම.මෙය, ජනතාවට සැබෑ මඟ පෙන්වා දෙන විපක්ෂයක් කළ යුතු දෙයක් නොවෙයි. විපක්ෂය ජනතාව අතරින් ප්‍රතික්ෂේප වී තිබෙන්නේ ඒ නිසයි.ඒ කතාවත් විපක්ෂය තමන්ගේ වාසියට හදාගත් තර්කයක් හා මතයක් විතරයි. ඒ හැර මේ කතාවේ කිසිදු තාර්කික පදනමක් නැහැ. අපට රජයක් විදිහට අධිකරණය පිළිබඳව ගෞරවයක් වගේම විශ්වාසයක් තිබෙනවා. අප රජයක් විදිහට කිසිම අවස්ථාවක අධිකරණයට බලපෑම් කරන , තර්ජනය කරන තත්ත්වයකට පත්වන්නේ නැහැ. අපි නිතරම අධිකරණයේ ස්වාධීනත්වය ආරක්ෂා වන විදිහටයි කටයුතු කරන්නේ. ඒත් අධිකරණය අපහාස උපහාසයට ලක් කළ එජාපය තමයි අද අධිකරණ නිදහස ගැන මේ වැදි බණ කියන්නේ.ඒ වගේම නිතීඥ සංගම්වල මාධ්‍ය ආයතනවල සිටින ඇතැමුන් අධිකරණය හා ආණ්ඩුව අතර අරගලකාරී තත්ත්වක් ඇති කිරීමට උත්සාහ කරනවා.මෙය ආණ්ඩුවේ හෝ සන්ධානයේ අභ්‍යන්තර බෙදීමක් විදිහට හඳුන්වා දෙනවා නම් ඒක වැරැදියි. උතුරු මැද සිදු වුණේ මනාප ප්‍රශ්න හා පෞද්ගලික කරුණු මත සිදුවූ බෙදීමක්.මෙය කිසිසේත්ම එක්සත් ජාතික පක්ෂය හෝ විපක්ෂය ලැබූ ජයකග්‍රහණයක් විදිහට පෙන්වා දෙනවානම් වැරැදියි. අනෙක මෙතැන ආණ්ඩුව සම්බන්ධ දෙයක් නොවෙයි සිදුවුණේ. සභාපති අවුලෙන් පසු දිවිනැගුම පනත ඉතාමත් විශිෂ්ට ලෙස සම්මත වුණා. මේ කාරණාවෙන් වුණත් අපට තහවුරු කර ගැනීමට පුළුවන් ආණ්ඩුව උතුරුමැද පළාත් සභාව තුළ කිසිදු ආකාරයකින් අර්බුදයට පත්ව නොමැති බව. මේ හැර ඒ ගැන තව දුරටත් කතා කිරීමෙන් ප්‍රතිඵලයක් නැහැ.අද ජනතාවට අවශ්‍ය වෙලා නැහැ ආණ්ඩු පෙරළියක් සිදු කිරීමට හෝ ආණ්ඩුව ආරවුලකට පත් කිරීමට. රට සංවර්ධනයට පත් කිරීමටත් තමන්ගේ සමාජ තත්තවය ඉහළ දැමීමත් යන කරුණුයි ජනතාවට අවශ්‍ය වී තිබෙන්නේ. ජනතාව සහ විපක්ෂය බලාපොරොත්තු වන දේ අතර බන්නේ විශාල පරතරයක්.අනිවාර්යෙන්ම මේ මැතිවරණ ක්‍රමය පැහැදිලි වෙනසක් වෙත යොමු විය යුතුමයි. මේ රටේ ඇතිවී තිබෙන ආරවුල් සහගත දේශපාලන තත්ත්වයන්ට මූලික හේතුවක් වෙලා තිබෙන්නේ ජේ.ආර්. ජයවර්ධන මහතාගේ මැතිවරණ ක්‍රමයයි.අද උගත් බුද්ධිමත් දේශපාලන දැනුමක් තිබෙන තරුණයකුට ස්වශක්තියෙන් දේශපාලනයට එන්න බැහැ. අද පළාත් සභා මැතිවරණයකට තරග කරන්නත් රුපියල් කෝටියකට විතර කිට්ටු මුදලක් වියදම් වෙනවා.ඒ නිසා අද මැතිවරණයකට තරග කිරීමටත් ජයග්‍රහණය කිරීමටත් මූලික දේ බවට පත්වෙලා තිබෙන්නේ දක්ෂතා හා බුද්ධිමත් බව නොවෙයි. මුදල් පමණයි.මා නම් මේ ක්‍රමය හඳුන්වන්නේ ජේ. ආර්. ජයවර්ධනගේ විලම්බීත ඡන්ද ක්‍රමය විදිහටයි. අද මෙරට දේශපාලනය වැරැදි ගමනක යෙදෙනවා නම් එයට මූලික හේතුව වෙලා තිබෙන්නේ මේ මැතිවරණ ක්‍රමයයි. මා මුලින්ම මහ මැතිවරණයට තරඟ කළේ 1989 දී. සමානුපාතික ඡන්ද ක්‍රමයේ ආරම්භයට වඩා අද තත්ත්වය දරුණුයි. උගතුන් දේශපාලනයෙන් දුරස් වීමට මූලික වුණේත් මේ වැරැදි සහගත මැතිවරණ ක්‍රමයයි. මා පුද්ගලිකව විශ්වාස කරනවා මේ ජරාජීර්ණ ක්‍රමය වහා වෙනස් විය යුතුයි කියලා.ජනාධිපතිතුමා තීරණය කර තිබෙනවා මූලික වශයෙන් පළාත් පාලන ඡන්ද ක්‍රමය වෙනස් කර ඉන් පසු පළාත් සභා මැතිවරණ හා මහ මැතිවරණ ක්‍රියාදාමයටත් අවශ්‍ය සංශෝධන ගෙන ඒමට. මෙතැනදී මහ මැතිවරණ ක්‍රමය සංශෝධනයක දී මැතිවරණ ක්‍රමවල මිශ්‍ර ක්‍රමයකට යා හැකියි. මොකද මෙහිදී සුළු ජන හා කණ්ඩායම් වගේම විකල්ප දේශපාලන මත දරන්නන්ට ද සාධාරණය ඉටුවිය යුතුයි. ඒ නිසා රජය යම් තීන්දුවක් තීරණයක් ගත යුත්තේ මේ සියලු කරුණු දිහා හොඳ අවධානයක් යොමු කරලා.අද ඒක පුද්ගල ආදායම ඉහළ ගිහින් තිබෙනවා. රැකියාවල නියුතු වූවන්ගේ ප්‍රතිශතය වැඩිවෙලා තිබෙනවා. මේ හැමදේකින්ම අපට පැහැදිලිව පෙනෙන්නේ රටේ යම් ආර්ථික සංවර්ධනයක් ඇති වී තිබෙන බවයි. මේ ගැන විපක්‍ෂය මොන විදිහේ තර්කයක් ඉදිරිපත් කළත් ඇසට පෙනෙන මානයේ මෙරට සංවර්ධනයේ හා ආර්ථික වර්ධනයේ ප්‍රතිඵල දක්නට තිබෙනවා. ඒ නිසා එක් පැත්තකට බරව සිය විචාර එළිදක්වන්නන්ටත්, විපක්‍ෂයටත් මේ සත්‍ය නොපෙනීම ගැන පුදුමයක් නැහැ.අද තරම් මේ රටට අවශ්‍ය සංවර්ධන වැඩපිළිවෙළ රැසක් ක්‍රියාත්මක වූ කාලයක් නැති තරම්. ග්‍රාමීය සංවර්ධනය, නාගරික සංවර්ධනය ක්‍රියාත්මක වෙනවා. එහි ප්‍රතිලාභ ජනතාව වෙත ලැබී තිබෙනවා. ඒ නිසා කවුරුන් හෝ කියනවා නම් මේ සංවර්ධන කටයුතු මාධ්‍ය මගින් මවන චිත්‍ර කියලා ඒක සම්පූර්ණයෙන්ම වැරැදි අර්ථ කථනයක් විදිහට හඳුන්වන්න පුළුවන්.රාජ්‍ය පරිපාලනය භාර අමාත්‍යාංශයට විශාල කාර්ය භාරයක් පැවරිලා තිබෙනවා. රාජ්‍ය පරිපාලනය ඉහළ සිට ග්‍රාම නිලධාරීවරයා ඒ කියන්නේ ගම් මට්ටමට ගෙන යාම දක්වා පූර්ණ කාර්ය ප්‍රචාරණය භාර වී ඇත්තේ අපේ ආයතනයට යි. මේ දේවල් වර්තමාන යුගයට ගැළපෙන විදියට සිදු කිරීමයි අපේ සැලසුම වෙලා තිබෙන්නේ. ඒ වගේම ප්‍රාදේශීය ලේකම් කාර්යාල මඟින් සිදුවන අනවශ්‍ය ප්‍රමාදයන් පාලනය කිරීමත් අප විසින් සිදුකර තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=f1210082</link>
    <topic>බුද්ධාගමට නිගරු කිරීම අපාගත වෙන අකුසලයක්</topic>
    <author/>
    <content>බංග්ලාදේශයේ චිතගොන් ප්‍රදේශයේ පෞරාණික වටිනාකමින් යුත් බෞද්ධ සිද්ධස්ථානවලට එල්ල කෙරුණු ප්‍රහාර හේතුවෙන් මේ දිනවල බොදුණු සිත් කැළඹීමට පත්ව තිබේ. ආගමික සහජීවනයේ වටිනාකම වඩාත් තදින් දැනෙනා මේ මොහොතේ් එය වර්ධනය කරගත යුතු ආකාරය පිළිබඳ දිවුලපිටිය පින්නකැලේවත්ත ප්‍රියදර්ශනාරාම විහාරවාසී, කැනඩාවේ වෙස්ටර්න් බෞද්ධ මධ්‍යස්ථානවාසී දොරොව්වේ ඤාණරත්න හිමියන් සමඟ කළ සාකච්ඡාවකි මේ.බුදුරජාණන් වහන්සේ සමකාලීන සමාජය සමඟ කටයුතු කළ ආකාරය පිළිබඳ විමසීමෙන් උන්වහන්සේ කොයිතරම් ආගමික සහජීවනය අගය කළාද යන්න අපට අවබෝධ කරගන්න පුළුවන්. බුද්ධ කාලයේ විවිධ මතවාද 62ක් තිබුණා. නමුත් බුදුන් වහන්සේ කුමන අවස්ථාවකදීවත් ඒ මතවාද සමඟ ගැටුම් ඇති කර ගත්තේ නැහැ. උන්වහන්සේ ඒ මතවාදවලට ගරු කළා. ඒ නිසා ආගමික සහජීවනය පිළිබඳ අපිට හොඳම ආදර්ශය ලබාගත හැක්කේ බුදුරජාණන් වහන්සේගේ චරිතයෙන්. ධර්මය තුළ ඒ සඳහා උපමා ඕනෑතරම් තිබෙනවා. එදා සමාජයේ ආගමික සහජීවනය කොතරම් අගය කළාදයත් වෙනත් ආගම්වල පුද්ගලයන් බුදුරජාණන් වහන්සේ හැඳින්වූයේ ශ්‍රමණ භවත් ගෞතමයන් ලෙසයි. වර්තමානයේ අපි ලබාගත යුත්තේ ඒ ආදර්ශයයි.ආගම්වාදී , ජාතිවාදී ගැටුම් ඇති වන්නේ පුද්ගලයන් විවිධ මතවාදවල එල්බ සිටීම නිසයි. ඒ වගේම මිනිසුන් අතර සහජීවනයක් නොමැතිවීමත් ගැටුම් ඇතිවීමට හේතු වෙනවා. අද අන්‍යාගම් හෙළා දැකීමට සමහරු පුරුදු වී සිටිනවා. ආගමික සහජීවනය නොමැතිකමින් ලෝකයේ ආගම් අතරින් වැඩිම අපවාදයන්ට ලක්වන්නේ බුද්ධාගම. බුදුරජාණන් වහන්සේ ඉලක්ක කොටගෙන විවිධ කොටස් විවිධ ප්‍රචාර පතුරුවනවා. නමුත් මේ දේවල්වලට අපි කලබල විය යුතු නැහැ. මේ තිබෙන්නේ සත්‍ය හා අසත්‍ය අතර තිබෙන ගැටුමක්. එය අපි තේරුම්ගත යුතුයි. අපි කවර අවස්ථාවකවත් ජාති, ආගම් වශයෙන් බෙදී වෙන් විය යුතු නැහැ. අපි සියලු දෙනාම ජාතීන් අතර මනුෂ්‍යත්වය, එකමුතුව, අපේකම ඇති කර ගන්න කටයුතු කළයුතුයි. බුදුරජාණන් වහන්සේගේ දර්ශනයට අනුව මේ සියලු දේ ගොඩනඟා ගැනීමට සහජීවනය වැදගත් වෙනවා.කිසිම පුද්ගලයෙක් ආගම, දහම මුල් කරගෙන ගැටුමකට යායුතු නැහැ. ලෝක ඉතිහාසය ගතහොත් ඇතැම් ආගම් තම ආගම වෙනුවෙන් ලක්ෂ ගණනින් මිනිස්සු ඝාතනය කරලා තිබෙනවා. නමුත් කිසිම පුද්ගලයෙකුට බලපෑමක් නොකර අවිහිංසාවාදය අගය කරන්නේ බුදු දහම පමණයි. ඒ නිසා බෞද්ධයන් කිසිම විටෙක ගැටුම්වලට යායුතු නැහැ. බුදුරජාණන් වහන්සේ දේශනා කළේ “ අත්තානං උපමං කත්වා, නහනෙය්‍යනඝාතයෙ” තමන් උපමා කරලා අන් අයට ගරු කරන්න කියලයි. තමන්ට සිදු වෙනවාට අකමැති දෙයකට අන් අයත් අකමැතියි. මේ දේවල් ලෝකයේ හැම ආගමකටම පොදුයි. ඒ නිසා බෞද්ධයන් ලෙස අපි මේ සිදුවීම්වලට කලබල වී අන් අයට හිංසා පීඩා කළ යුතු නැහැ.එය කිසිමවිටෙක සිදු නොවන දෙයක්. ධර්මාශෝක රජතුමා අසුහාරදහසක් පමණ වෙහෙර විහාරස්ථාන ඉදි කළා. නමුත් පසු කාලීනව ඇති වූ ආක්‍රමණ හේතුවෙන් ඒවා විනාශ වුණත් බුදු දහම නැති කරන්න කිසිවෙකුට හැකි වුණේ නැහැ. ලංකාවේ පවා විවිධ අවස්ථාවලදී ඇති වූ සතුරු ආක්‍රමණවලින් වෙහෙර විහාර වගේම බෞද්ධ පොතපතත් විනාශ වුණා. නමුත් ඒ කිසිවකින් බුදු දහමේ හරය, දර්ශනය නැති කරන්න හැකි වුණේ නැහැ. බුදුදහම සත්‍යයයි. ඒ දර්ශනය බැබළෙනවා. බුදුදහමේ මූලික ඉගැන්වීම් ගතහොත් චතුරාර්ය සත්‍ය ඕනෑම කෙනෙකුට අවබෝධ කරගන්න පුළුවන්. ඒ වගේම පුද්ගලයන් ජරාවට යෑම, වයසට යෑම, ලෙඩ වීම, මරණය මේ ධර්මතාවයන් සෑම ආගමකම පුද්ගලයන්ට පොදුයි. ඒ නිසා බුදුදහම කියන්නේ සත්‍යය. වෙහෙර විහාර, බුදු පිළිමවලට හානි කිරීමෙන් කිසිවෙකුට බුදුන් වහන්සේගේ ශ්‍රී සද්ධර්මයට හානියක් කරන්න බැහැ.එක් එක් පුද්ගලයන් විවිධ අරමුණු ඇතිව බුදුපිළිම විනාශ කරනවා. ඇතැම් අය ඊර්ෂ්‍යාව, තණ්හාව හේතුවෙන් නිදන් ලබාගැනීමටත් බුදුපිළිම කඩනවා. ඒ වගේම අපි දැක්කා පහුගිය කාලයේ ඇෆ්ගනිස්ථානයේ බාමියන් බුදු පිළිමත් විනාශ කළා. එමඟින් ලෝකයටම තිබුණු අතීත උරුමයක් නැති වී ගියා. මෙවන් බුදුපිළිම විනාශ කිරීමෙන් සිදුවන්නේ අනාගත පරපුරට ලබාදෙන්න තිබෙන අපේ ප්‍රෞඩ ඉතිහාසය නැතිවෙන එකයි.ලාංකීය සමාජයේ බැලුවහොත් මිනිසුන්ගේ තිබෙන අධික තණ්හාව හේතුවෙනුත් නිදන් ලබා ගැනීමට බුදුපිළිම විනාශ කරනවා. අද මිනිස්සු සොයන්නේ ඉක්මනින් ධනය උපයන මාර්ගයක්. ඒවගේම සීමිත සම්පත්වලින් අසීමිත ආශාවන් පිනවන්න උත්සහ කරනවා. ඒ නිසා බුදුපිළිම විනාශ කිරීම ආදී පාපකාරී ක්‍රියාවන් සිදු කරනවා. නමුත් කිසිම තැනක පුද්ගලයාගේ මනස හදන වැඩපිළිවෙළක් නැහැ. ඒ නිසා මුස්ලිම්, කතෝලික , බෞද්ධ මේ සෑම ආගමකම දහම් පාසල් තුළින් කුඩා කළ පටන් දරුවන්ගේ මනස සකස් කළ යුතුයි.අපේ රටේ දිනපතා මාධ්‍ය හරහා බණ කියනවා. ඒ වගේම මිනිස්සු බණ අහනවා. අපේ රටේ මිනිස්සු කොච්චර බණ ඇහුවත් අපේ මිනිස්සුන්ගේ සිත් හැදිලා නැහැ. ඒ වගේම ධර්මයෙන් වැඩ ගන්නේත් නැහැ. බණ ආැහුවට ඒවාට අනුව මිනිස්සු හැදෙන්න උත්සහ කරන්නේ නැහැ. අද මිනිස්සු තුළින් ඉවසීම, කරුණාව, ආදරය, මනුෂ්‍යත්වය නැතිවෙලා ගිහින්. තව කෙනෙකුට ඇඟිල්ල දිගු කරන්න කලින් තමන් නිවරැදිද කියලා තමන්ගෙන්ම ඇසිය යුතුයි. තමන්ගේ වැරදි හදාගෙන තමන් නිවරැදි වෙන්න හැම කෙනෙක්ම උත්සහ කළ යුතුයි.මනස සකස් කරගන්න පැත්තකට වෙලා බණ භාවනා කළ යුතුම නැහැ. යම් කෙනෙක් බණ ඇහුවා නම් ඒ තුළ ති‍ෙබන දේවල් පිළිබඳ මෙනෙහි කරන්න. බණ 100 අහද්දි අඩුපාඩු 100ක් හදාගන්න පුළුවන්. අඩුපාඩු හදාගනිද්දී මනස හැදෙනවා. ධර්මය කොතරම් ඇහුවත් ඒවා ක්‍රියාත්මක කරන්නේ නැතිනම් ඒ අහන ධර්මයෙන් වැඩක් නැහැ. ඒ තුළින් පැහැදිලි වන්නේ සරුසාරුවත් ධර්මයේ රසය හඳුනාගෙන නොමැති බවයි. අපි සියලු දෙනාම අද බුදු දහම තුළ මංමුලා වෙලා. අාධ්‍යාත්මික ශක්තියක් නැහැ. ඒ නිසා ජීවිතේ හොඳ පදනමක් සකස් කරගත යුතුයි. එවැනි ශක්තිමත් පදනමක් බෞද්ධ වේවා අන්‍යාගමික මේවා සෑම කෙනෙකු ජීවිතේ යහපත් කරගන්න වැදගත් වෙනවා.වර්තමාන සමාජයේ තාක්ෂණය ඉතාමත් දියුණුයි. ඕනෑම පුද්ගලයෙකුට තාක්ෂණය හරහා හොඳ නරක දෙකම දෙන්න පුළුවන්. යම් ආගමකට නිගා කිරීමත් එවැනි දෙයක්. කෙනෙකු යම් වැරැද්දක් කළහොත් ඔහුට එහි ප්‍රතිවිපාකය විඳින්නට සිදුවෙනවා. ඒ නිසා බෞද්ධාගමට යම් කෙනෙක් නිගාවක් කරනවානම් ඔහුටත් එහි ප්‍රතිවිපාකය ලැබේවි. ඒ නිසා බෞද්ධයන් කලබල විය යුතු නැහැ. බෞද්ධයන් කළ යුත්තේ එවැනි දේවල් අමතක කොට බුදුන් වහන්සේ පෙන්වා දුන් ධර්ම මාර්ගයේ ගමන් කොට තමන්ගේ ආත්ම විමුක්තිය සලසා ගැනීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=f1210083</link>
    <topic>කුලියාපිටිය සාරානාත් මහ විදුහල</topic>
    <author/>
    <content>අධ්‍යාපනික කාර්යාවලියේ දී තිරසාර සංවර්ධනයක් උදෙසා සුවිශේෂී අරමුණු පදනම් කර ගත් අධ්‍යාපන ක්‍රමවේදයකින් සැදුම් ලත් කුලියාපිටිය සාරානාත් විද්‍යාලය අභිමානවත් වූ වසර 130ක පිරිපුන් අත්දැකීම් මුල් කර ගනිමින් සිය ගුරු දෙගුරු සිසු දරු දැරියන්ගේ හා සුබ පතන්නන්ගේ සහයෝගය ඇතිව නව මාවතකට එළඹ ඇති බව ඉතාමත් සතුටින් දැනුම් දෙනු කැමැත්තෙමි.වයඹ පළාත් සභාවට අයත් බහුතර ශිෂ්‍ය සංඛ්‍යාවකින් යුක්ත ප්‍රධානතම පාසල වන කුලි /සාරානාත් විද්‍යාලය ප්‍රදේශයේ පාසල් වෙත ආදර්ශයක් ලෙස නිර්මාණය විය යුතු යැයි මම විශ්වාස කරමි. එමෙන් ම යුගයට ඔබින ක්‍රමවේද ඔස්සේ ජාතික අධ්‍යාපන අරමුණු ළඟා කර ගනිමින් අනාගත ලෝකයට වැඩදායී සමාජ තලයක් නිර්මාණය කිරීමට අවශ්‍ය පරිසරය සාරානාත් විද්‍යාලය තුළින් නිර්මාණය කිරීමට අවශ්‍ය සියලු විභව්‍යතාවයන් ළඟා කර ගනිමින් සිටින්නෙමු.පාසලේ භෞතික සම්පත් සංවර්ධනය කිරීම උදෙසා පාසල් නගා සිටුවීමේ කමිටුවේ අරමුදල් තර කර ගැනීමේ සද්භාවී චේතනාවෙන් සාරාභිමානී 2012 අධ්‍යාපනික හා වෙළෙඳ ප්‍රදර්ශනය ඉදිරිපත් කර සිටියි. මෙම ප්‍රදර්ශනය තුළින් විද්‍යාලයේ මෙන් ම අවට විද්‍යාලවල ශිෂ්‍ය ප්‍රජාවට අවශ්‍ය අධ්‍යාපනික හා සෞන්දර්යාත්මක අත්දැකීමක් ලබා දීමට ඉඩ සැලසෙනු ඇත.විද්‍යාලීය කීර්ති නාමය ප්‍රගුණ කිරීමත්, සාරානාත් පාසල ළමා මිතුරු පාසලක් බවට පත් කිරීමත් සාරාභිමානී ප්‍රදර්ශනයේ අරමුණු ලෙස ඉදිරිපත් කර සිටින්නෙමු.වයඹ පළාතේ සියලුම ශිෂ්‍ය ශිෂ්‍යාවන්ට මෙන් ම ගුරු දෙගුරු ආදි ශිෂ්‍ය ප්‍රජාවන් වෙත සාරාභිමානී 2012 අධ්‍යාපනික හා වෙළෙඳ ප්‍රදර්ශනය සඳහා සංවිධායක කමිටුව විවෘත ආරාධනා කර සිටියි.මාගේ ඇදුරු මඩුල්ල, සිසු දරු දැරියන්, මවුපියන් ආදීන් මෙන් ම සුබ පතන්නන් හා අත්වැල් බැඳ ගනිමින් සංවිධානය කර ඉදිරිපත් කරන සාරාභිමානී 2012 දැවැන්ත අධ්‍යාපනික හා වෙළෙඳ ප්‍රදර්ශනය අභිමානනීය ආකාරයෙන් සාර්ථක වේවායි සුභාශිංසනය කරමි!සාරානාත් විද්‍යාලය වයඹ පළාතේ, කුරුණෑගල දිස්ත්‍රික්කයේ කුලියාපිටිය අධ්‍යාපන කලාපයේ පිහිටි කීර්තිමත් විදු පියසකි. වසර 130ක දීර්ඝ ඉතිහාසයකින් යුත් සාරානාත් විද්‍යාලයේ ගමන් මඟ, එදා මෙන් ම අදත්, හෙටත් එම පාසල් ප්‍රජාවගේ සිත් සතන් පුරා අභිමානවත් හැගුම් ජනිත කරන්නක් බැව් පසක් කොට තිබේ.එම්.ඇන්තනී ද සිල්වා ප්‍රධානාචාර්යතුමාගේ මූලිකත්වයෙන් සිසුන් 37 දෙනෙකුගෙන් යුතුව, 1882 දෙසැම්බර් පළමු වැනිදා ප්‍රදේශයේ පැරණි කුඩා නිවසක මෙම විදුහල ආරම්භ වී ඇත්තේ ‘ආණ්ඩුවේ කුලියාපිටිය ස්වභාෂා පිරිමි ළමුනගේ පාඨශාලාව ‘ යනුවෙන් නාමෝපගතවය.විදුහලේ බහුමානනීය ඉතිහාස වංශකතාව, මාහැඟි අර්ථවත් පරිච්ඡේදවලින් පෝෂණය කළ විදුහල්පතිවරුන් 25 දෙනෙකුගේ් නාමයන් ගෞරවනීය ලෙස ඒ වංශකතාවේ සනිටුහන්ව ඇත.‘ආණ්ඩුවේ කුලියාපිටිය පිරිමි පාඨශාලාව‘ යන්න පසුව ‘කුලියාපිටිය මහා විද්‍යාලය’ ලෙස වහරනු ලැබ 1989 දී ‘කුලියාපිටිය සාරානාත් මහා විද්‍යාලය’ ලෙස අභිෂේක ලද්දේ ය.මේ විදුහලේ ආදර්ශ පාඨය ‘පඤ්ඤ නරානං රතනං’ (ප්‍රඥාව මිනිසුනට වටිනා රත්නයකි) යන්නය. ප්‍රශස්ත අධ්‍යාපනය තුළින් විශිෂ්ට දරුවෙක්’ යන්න සාරානාත් දැක්මය. ‘ජාති , ආගම්, කුල භේදයෙන් තොරව සියලු දරු දැරියනට අධ්‍යාපනයේ සම අවස්ථා ලබා දෙමින් ජාතික අධ්‍යාපන අරමුණු කරා පිය නැඟීම අපගේ සාමුහික ප්‍රයත්නය වේ! යැයි සාරානාත් මෙහෙවර ප්‍රකාශයේ දැක්වේ.කුලියාපිටිය සාරානාත් විද්‍යාලයේ වත්මන් විදුහල්පති, ආර්.එම්.චමින්ද රන්දෙණි මහතා ය. නියෝජ්‍ය විදුහල්පතිවරුන් 3 කුගෙන්, සහකාර විදුහල්පතිවරුන් 7 කුගෙන් හා අංශ ප්‍රධානීන් තිදෙනෙකුගෙන් විදුහල් පරිපාලන ව්‍යූහය සමන්විතය. ආචාර්ය මණ්ඩලය 99කුගෙන් යුතු ය.විෂය සමගාමී ක්‍රියාකාරකම් 45ක් විදුහලේ ක්‍රියාත්මකය. පාසලේ ශිෂ්‍ය ප්‍රජාව වෙනුවෙන්, ශිෂ්‍ය මාර්ගෝපදේශන , බැංකු ශාඛාව , දන්ත සායන ඒකකය, ශිෂ්‍ය සුභ සාධක සංගමය, ප්‍රථමාධාර ඒකකය ද ක්‍රියාත්මකය.සුරංග ප්‍රදීප් කුමාර ප්‍රධාන ශිෂ්‍ය නායකයා ය. ප්‍රධාන ශිෂ්‍ය නායිකාව ජයත්‍රී ප්‍රදීපමාලිය.වසර 2015 වන විට විද්‍යාලයේ අධ්‍යාපන, විෂය සමගාමී සහ භෞතික සම්පත් කටයුතු පෙරදැරි කරගත් තිරසාර මෙන්ම සැලසුම්ගත ක්‍රියාවලියක් විදුහලේ වර්තමාන පරිපාලනය මගින් හඳුන්වා දී තිබේ.ඒ යටතේ අරමුණු ගතව එළඹ ඇති ඉදිරි ගමනේ සාරානාත් විදුහල් මාතාවගේ කීර්ති නාමය ලක් දෙරණෙහි බබළවා ලීමේ ඒකායන අපේක්ෂාව සාර්ථක කර ගැනීම උදෙසා ‘සාරාභිමානී’ නමින් අධ්‍යාපන හා වෙළඳ ප්‍රදර්ශණ සැණකෙළියක්, මෙම ඔක්තෝබර් මස 10 වැනි දා සිට 14 වැනිදා දක්වා වූ සතියක කාල පරාසය තුළ සාරානාත් විදුහල් පරිශ්‍රයේ දී පැවැත්වේ.සංගීත විශාරද දිනේෂ් උපේන්ද්‍ර සේරසිංහ මහතාට ස්තූතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>08</day>
    </date>
    <link>http://www.dinamina.lk/2012/10/08/_art.asp?fn=f1210084</link>
    <topic/>
    <author>ධනුෂ්කා නිෂාදි කුලරත්න</author>
    <content>ගෑනු බොහොම අමුතු සත්ව කොට්ඨාසයක්. අවුරුදු පනහක හැටක ජීවිත කාලෙ ඇතුළත කවදාවත් අපට උන්ව අඳුන ගන්න පුළුවන්කමක් ලැබෙන්නෙ නෑ. කවදාවත්ම නෑ. අනික් කාරණාව උන් අපට වඩා සපුරාම වෙනස්. ගෑනියෙක් සතුටු වෙන කාරණා තේරුම් ගන්න අමාරුයි. දුක් වෙන කාරණත් එහෙමමයි. එහා ගෙදර ගෑනිට තරම්ම තමන්ටත් ඉවිලි පිහිවිලි සහ දෑතෙ වැඩ පුළුවන් වීම ගැනියෙක්ට සෑහෙන කාලයක් සතුටු වෙන්න පුළුවන් කාරණාවක්. එහා ගෙදර ගෑනි ඇඳුමෙ පාටටම වූල් බෑන්ඩ් එකක් දාගෙන ඉද්දි තමන්ට නිකන්ම කොන්ඩෙ ගෙඩියක් ගහගෙන ඉන්ට වීම ගෑනියෙක්ට හත් අවුරුද්දක් විස්සෝප වෙන්න කාරණාවක් වෙනවා. සමහර ගෑනු ජීවිතෙන් හතරෙන් තුනක්ම දැලි කුණු අස්සෙ ගෙවාදාන්ට වීම ගැන මැරෙනකල් ම දුක් වෙනවා. අනිවාර්යෙන් මං දන්නවා ඒ අවස්ථාව නොලැබුණානං උං ඒකටත් දුක් වෙනවා.එහෙව් ගෑනියෙක් දරු දෙන්නෙකුත් එක්ක මයෙ කරේ එල්ලන්න අපෙ අම්ම වලි කන්නෙ අහිතකට නොවෙන බවත් මම දන්නවා. ඒත්??නින්ද. අපි වගේ මිනිස්සුන්ට දෙයියෝ දුන්න එකම සැනසිල්ල කියලයි කතාවට කියන්නෙ. ඒත් හැමදාම නිදාගෙන ,සදාකාලික නින්දට ගිහින් ,ධර්මෙ හැටියට වැඩ සිද්ධ වෙනවා නං එතනින් එහාටත් අපි කරන්නෙ නිදා ගැනිල්ල සහ අවදි වීම ම නෙ. කොහෙද එතන සැනසිල්ලක්? නිදාගන්නෙ හෙට මොනවා වෙයිද බයෙන් නං , අවදිවෙන්නෙ අද මොන තරම් හිස් දවසක්ද කියන කලකිරීමෙන් නං?මම හැමදාම වගෙ ඇඳට යන්නෙ දහයට. ස්වදේශීය සේවෙ ආරාධනා ස්වර දැහැන ගැන මට මුලින්ම කිව්වෙ ශ්‍රීමතී . එදා ඉඳන් මම නොවරදවා ඒ ටික අහන්නෙ හිත නිවා ගන්න පුලුවන් වෙන යමක් මේ බදනාගලින් මෙපිට නැති හින්දම නෙවෙයි. මටත් නොතේරෙන මොකක්දෝ සැනසීමක් ඒ කීකරුකම ඇතුළෙ තියෙනවා වගෙ දැනෙන නිසා.ඒ සින්දු ඇතුළෙන් මට කැම්ප් එක අයිනෙන් ශ්‍රීමතී වතුර ගේන්න වංගුවෙ වගා ළිඳට ගිය හැටි මැවිලා පේනවා. දහයයි කාලෙ බස් එකෙන් මම ගෙදර එන දවසට ලාම්පුවත් අල්ලගෙන වැට ළඟට ඇවිත් අත වනපු හැටි මතක් වෙනවා. උප්පුවේලි පොලීසියෙ වැඩ කරපු ශ්‍රීමතීගෙ අයියා අපෙ සම්බන්දෙ දැනගෙන වරා දන්ඩක් කැඩෙනකල් ගහපු දවසෙ ශ්‍රීමතී මාව හොයාගෙන ආව හැටි මතක් වෙනවා. එදා දෙකින් එකක් උනා නම් මෙලාකට අපිට ඉස්කෝලෙ යන වයසෙ පොඩි එවුන් දෙන්නෙක්වත් ඉන්නවා.තැම්බිලා තියෙන දෙයක් ගිල දාලා මං ඇඳට වැටෙන්නෙ නවේ හමාරට විතර වුණත් පැයක් හමාරක් ඇතුළත නින්දට ගිය කාලයක් මතකෙ නෑ. සමහරක් දාට කපපු කකුළ ඇදුං කන්න ගන්නවා. හුඟක්ම එහෙම වෙන්නෙ දවාලියෙ ටිකක් වැඩිපුර ඇවිද්ද දාට. එහෙම වේදනාව වැඩිම වුණ දාට ඇස් පුපුරන්නැහෙ කඳුළු ඇස් ඔල පොදි කනවා. කකුලක් නැතත් මං පිරිමියෙක්. හිතට එහෙම කියලා මං ඇඳේ අනිත් පැත්තට හැරෙනවා.“මා පුතා! මොකෝ උඹේ කකුල අමාරුද? “අම්මා එහෙම අහලා ඉහ අතගානවා වාගෙ මට දැනෙනවා සමහර දවස්වලට. ඉකිය හිර කරගන්නම අමාරු වෙන්නෙ එහෙම දාට.........දවල් වරුවට මං මල්පෝච්චි හදනවා. අම්ම නොවෙන්න මටත් රණ විරු සෙවන වගෙ තැනකට ගිහින් මොනම හරි දෙයක් කරාන ඉන්න තිබුණා. අඩුම ගානෙ එළවළු විකුනන්නවත්.මල් පෝච්චි හැදිල්ල නං අතිං පාඩුයි. මෙහෙ මල් වවාන ගෙවල් ලස්සන කරාන ඉන්ට තරං විවේක තියෙන ගෑනු කොයි? අවුරුදු දාහතර පාලහ වෙනකල් උන්ව හදා ගන්ට අම්මන්ඩිලා දහ දුක් විඳිනවා. ඊට පස්සෙ ඔමරියට අහු වෙන එකෙක් එක්ක කැලෑ කට්ටියක් සුද්ද කරාන පැල් ගැහෙනවා. එච්චරයි. එහෙමත් එකියක් තමයි ඔය බදනාගලින් එහාට යන්නෙ. එතනිං එහාට ළමයි වැදිල්ලයි,හේන් කුඹුරු එක්ක ඔට්ටුවිල්ලයි ඇර අහවල් මල් ද? මහවැලියට ලියලා ලියලා ලැබෙන ගොඩ මඩ අක්කර එකාමාර තමා ඉතින් ජීවිතේ.එතනිං එහාට මරණයක්, මගුලක්, දානයක්, සල්පිලක් ඇරුණම කදුරුවෙල ටවුමෙ මායිම වත් නොදත් අම්මන්ඩිලා මේකෙ ඉන්නවා ඕන පදං.“ශ්‍රීමතී”ශ්‍රීමතීටත් මෙහෙ ආවනම් වෙන්නෙ ඒ ටිකමයි.ඉන්න තැනක එයා මලක් වවාන , දරුවොත් බලාන සන්තෝසෙන් ඇති.ඒත්! කාටද හරියටම කියන්න පුළුවන් සන්තෝසෙ කියන්නෙ ඒකමයි කියලා????මං මල් පෝච්චි හදන්නෙ මනංපිටියෙ වැලි මුදලාලි කෙනෙක්ගෙ ඕඩරේකට. මිනිහා එක්ක බිස්නස් කෙරුවාවත් ලේසි කෙළියක් නෙවි. ඌ හදන්නෙ අනුකම්පාව පෙන්නගෙන මාව ගොනා කරගන්න. මුං ඔක්කොම එකයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n121009_br1</link>
    <topic>සබරගමුව පළාතට මෑතක සිට සංචාරක ආකර්ශනය වැඩියෙන්</topic>
    <author/>
    <content>(2012-10-0914:12) හෝටල් 22 ක් නිකේතන 10 ක් තානායම් 37 ක් ගිමන් නිමන මධ්‍යස්ථාන 17 ක්. යුද්ධය නිමා වීමත් සමඟ ශ්‍රී ලංකාව සංචාරකයන් සඳහා ලොව වඩාත්ම යෝග්‍ය රටවල් අතරට එක් විය. ශ්‍රී ලංකාවේ සංචාරක කර්මාන්තය වෙරළාසන්නයට සහ පුරා විද්‍යා ස්මාරක සහිත පැරණි නගර වලට සීමා වෙමින් පැවති අතර වත්මන් රජය යටතේ සංචාරක කර්මාන්තය මේ වන විට දිවයින අභ්‍යන්තරයේ පළාත් ගණනාවක ව්‍යාප්ත වෙමින් පවති .සබරගමුව ද මෑතක පටන් සංචාරක ආකර්ශනයට ලක් වූ පළාතකි. එහි රඹුක්කන අලි අනාථාගාරය නැරඹීමට වසරකට විදේශීය සංචාරකයන් පමණක් හාරලක්ෂයකට ආසන්න පිරිසක් පැමිණෙති. ඊට අමතරව උඩවලව ඇත් අතුරු සෙවණද දෙස් විදෙස් සංචාරකයන්ගේ ආකර්ශනය දිනා ගැනීමට සමත් වූ ස්ථානයකි.සබරගමුව පළාත් සභාව රත්නපුර සහ කෑගල්ල දිස්ත්‍රික් දෙකේ සංචාරක ප්‍රවර්ධන කලාප තුනක් නම් කර ඇති අතර ඒ මාඔය , සීතාවක සහ සමනල යන කලාපයන්ය.මේ අතුරින් සීතාවක සංචාරක කලාපයේ කැලණි ගඟ දිය යාත්‍රා සේවා (white water rafting) මේ වන විට දෙස් විදෙස් සංචාරකයන්ගේ මහත් ආකර්ශනයට ලක්ව ඇති අතර රත්නපුර අවිස්සාවේල්ල හරහා ගිනිගත්හේන මාර්ගයේ කිතුල්ගල සහ අවට මෙකී යාත්‍රා සේවා පවත්වාගෙන යෑම ස්වකීය ජීවනෝපා මාර්ගය බවට පත් කරගත් ප්‍රදේශවාසීන් රැසකි.කිතුල්ගල මාකන්දාව ස්වභාවික වැසි වනාන්තරය නැරඹීමට පැමිණෙන විදෙස් සංචාරකයෝ මෙන්ම දේශීය සංචාරකයන්ද මාකන්දාව ප්‍රවේශ මාර්ගයේදී හමුවන කැලණි ගඟේ නදී යාත්‍රා තරණයට එක් වෙමින් වික්‍රමාන්විත අත්දැකීම් සිය ශ්‍රී ලාංකීය සංචාරක මතකන්ට එක් කර ගනිති. මේ වන විට සබරගමුව පළාතේ දෙස් විදෙස් සංචාරකයන්ගේ ප්‍රයෝජනය පිණිස හෝටල් 22 ක් නිකේතන 10 ක් තානායම් 37 ක් ගිමන් නිමන මධ්‍යස්ථාන 17 ක් විවෘතව ඇතැයි සබරගමුව පළාත් සභාව සඳහන් කරයි.සබරගමුව පළාතේ සංචාරක කර්මාන්තයට අදාළ යටිතල පහසුකම් නංවාලීම සඳහා පළාත් සංචාරක අමාත්‍යාංශය 2011 වසරේ වැය කළ මුදල මෙන් දෙගුණයකට වැඩි මුදලක් වසර 2016 දී වැය කිරීමට අපේක්ෂිතයැයි සබරගමුව පළාත් සභාව වැඩි දුරටත් සඳහන් කරයි.වත්මන් අවශ්‍යතා සැළකිල්ලට ගනිමින් සබරගමුව පළාතේ සහ ඉන් බැහැර ජාතික හා ජාත්‍යන්තර අවශ්‍යතාවලට සපිරෙන පරිද්දෙන් සංචාරක කර්මාන්තයට අවශ්‍ය පුහුණ ශිල්පීන් බිහි කිරීම සඳහා ආර්ථික සංවර්ධන අමාත්‍යාංශය සබරගමුව පළාත් සභාව සමඟ එක්ව රත්නපුර නවනගරයේ ආරම්භ කල හෝටල් පාසලද මැනවින් ක්‍රියාත්මක බව පළාත් සභාව තව දුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n1210091</link>
    <topic>මාලබේ පෞද්ගලික වෙද විදුහලට එරෙහිමූලික අයිතිවාසිකම් පෙත්සම නිෂ්ප්‍රභයි</topic>
    <author>රෝෂන් තුෂාර</author>
    <content>මාලබේ පෞද්ගලික වෛද්‍ය විද්‍යාලය ස්ථාපිත කිරිමට එරෙහිව පැවරූ මුලික අයිතිවාසිකම් පෙත්සම ගාස්තු රහිතව නිෂ්ප්‍රභ කිරීමට ශ්‍රේෂ්ඨාධිකරණය ඊයේ (8) තින්දු කළේය. අගවිනිසුරු ශිරාණි බණ්ඩාරනායක, එස්.අයි. ඉමාම් හා පි.ඒ. රත්නායක ශ්‍රේෂ්ඨාධිකරණ විනිසුරු මඩුල්ල හමුවේ පෙත්සම කැඳවිණි.මාලබේ පෞද්ගලික වෛද්‍ය විද්‍යාලය පිළිගත් උපාධි පිරිනැමීමේ ආයතනයක් ලෙස නම් කිරීමට එරෙහිව වෛද්‍යවරුන් වන එස්. සංකල්ප මාරසිංහ, උපුල් එම්. ගුණසේකර සහ විශ්වවිද්‍යාල ආචාර්යවරුන් වන නිර්මාල් රංජිත් දේවසිරි, කේ.ආර්.ඒ ප්‍රදීප් පෙරේරා මහත්වරුන් මේ මූලික අයිතිවාසිකම් පෙත්සම ගොනු කර තිබිණි. ශ්‍රී ලංකා වෛද්‍ය සභාව, විශ්වවිද්‍යාල ප්‍රතිපාදන කොමිසම, එහි සභාපතිවරයා සහ සාමාජිකයෝ, උසස් අධ්‍යාපන ඇමැති එස්.බී. දිසානායක,  මාලබේ පිහිටි වෛද්‍ය විද්‍යාලය (South Asian Institute of Technology and Medicine (Privet) Limited) එහි සභාපති ආචාර්ය නෙවිල් ප්‍රනාන්දු, එහි ලේඛකාධිකාරීවරිය හා සෞඛ්‍ය ඇමැති මෛත්‍රීපාල සිරිසේන මහත්වරුන් ඇතුළු දහසය දෙනෙක් මෙහි වගඋත්තරකරුවෝ වෙති.මාලබේ වෛද්‍ය විද්‍යාලය එම්. බි. බි. එස්. (MBBS) වෛද්‍ය උපාධි පිරිනැමිමේ ආයතනයක් ලෙස නිවේදනය කරමින් 2011 අගෝස්තු 30 දින ගැසට් පත්‍රයේ දැන්වීම් පළකර ඇති බවත්, ආණ්ඩුක්‍රම ව්‍යවස්ථාව අනුව මූලික අයිතිවාසිකම් පෙත්සමක් ගොනු කිරිමේ දි එය මසක් ඇතුළත ගොනු කළ යුතු බවත් වගඋත්තරකාරකාර ‍වෛද්‍ය විද්‍යාලය ජනාධිපති නීතිඥ රොමේෂ් ද සිල් වා මහතා මඟින් ශ්‍රේෂ්ඨාධිකරණයට ඉදිරිපත් කළ මූලික විරෝධතාව සැලකිල්ලට ගනිමින් පෙත්සම මෙසේ නිශ්ප්‍රභ කෙරිණි.ආණ්ඩුක්‍රම ව්‍යවස්ථාවේ 126 වගන්තියේ 2 උප වගන්තිය යටතේ මූලික අයිතිවාසිකම් පෙත්සමක් මසක් ඇතුළත ගොනුකළ යුතු බවත් මේ පෙත්සම පසුගිය 11 දින පවරා ඇති බවත් පෙන්වා දුන් ජනාධිපති නීතිඥවරයා එය වසරක ප්‍රමාදයක් බවද විරෝධතා ඉදිරිපත් කරමින් සඳහන් කළේය.වෛද්‍ය උපාධි පිරිනැමීමේ ආයතනයක් ලෙස ප්‍රකාශයට පත් කරමින් 2011 අගෝස්තු මස 30 වැනිදා නිකුත් කළ ගැසට් නිවේදනය ක්‍රියාත්මක වීම අත්හිටුවන අතුරු තහනම් නියෝගයක් නිකුත් කරන්නැයිද එම පෙත්සම මගින් අධිකරණයෙන් ඉල්ලා තිබේ.වෛද්‍ය උපාධියක් පිරිනැමීමට තරම් ප්‍රමිතියක් මාලබේ පිහිටි වෛද්‍ය සහ කළමනාකරණ ආයතනයට නැතැයි පෙත්සමෙහි සඳහන් වේ.මාලබේ පිහිටි වෛද්‍ය සහ කළමනාකරණ ආයතනය පිළිගත් වෛද්‍ය උපාධි පිරිනැමීමේ ආයතනයක් ලෙස ශ්‍රී ලංකා වෛද්‍ය සභාව විසින් පිළි ගෙන නැතැයි පෙත්සමෙහි සඳහන් වේ. එසේම එම ආයතනය රුසියාවේ විශ්වවිද්‍යාලයක් සමඟ අනුබද්ධව උපාධි පිරිනැමීම සිදු කරන බව පැවසූ නමුත් එවැන්නක් සිදු නොවන බව වෛද්‍ය සභාව විසින් අනාවරණය කර ගෙන තිබේ. මෙම ආයතනය එම්.බී.බී.එස් උපාධිය සහ තවත් වෛද්‍ය උපාධියක් පිරිනැමීමට සූදානම් විය. ඒ සඳහා රජයේ වෛද්‍ය නිලධාරීන්ගේ සංගමය මෙන්ම වෙනත් ආයතන සහ ජනතා විරෝධයක් ද එල්ල විය. මෙලෙස ප්‍රමිතියකින් තොර ආයතනයක් මගින් වෛද්‍ය උපාධි පිරිනැමීම මගින් සෞඛ්‍ය කේෂ්ත්‍රෙයහි ගැටුම්කාරී වාතාවරණයක් ඇති විය හැකි බවට ද පෙත්සම්කරුවන් පෙන්වා දි තිබේ.පෙත්සම වෙනුවෙන් නීතිඥ කනිෂ්ක විතාරණ මහතා පෙනි සිටියේය. වග‍උත්තර කරුවන් වෙනුවෙන් නීතිඥ ජි ජි අරුල්ප්‍රගාසම් , ජනාධිපති නිතිඥ ෆයිස් මුස්තාපා, නීතිඥ සුගත් කල්දේරා මහත්වරුන් පෙනි සිටි අතර, ජ්‍යෙෂ්ඨ රජයේ නීතිඥ විවේකා ද සිල්වා මහත්මිය නීතිපතිවරයා වෙනුවෙන් පෙනි සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n1210092</link>
    <topic>සුළු හා මධ්‍ය ව්‍යාපාරිකයන්ටවාණිජ බැංකුවලින් 5%ක ණය</topic>
    <author>මහින්ද අලුත්ගෙදර</author>
    <content>වාණිජ බැංකු මඟින් නිකුත් කරනු ලබන ණය මුදල්වලින් සියයට 5ක ප්‍රමාණයක් සුළු හා මධ්‍ය පරිමාණ ව්‍යාපාරිකයන් වෙත නිකුත් කිරීමට මුදල් හා ක්‍රම සම්පාදන අමාත්‍යාංශය තීරණය කරයි.මෙරට සුළු හා මධ්‍ය පරිමාණ ව්‍යාවසායකයන් නඟාසිටුවීම අරමුණු කර ගනිමින් බැංකු ණය ලබාගැනීම පහසු කරවීම සඳහා මේ ක්‍රමවේදය හඳුන්වාදීමට තීරණය කර ඇති බව මුදල් හා ක්‍රම සම්පාදන අමාත්‍යාංශය සඳහන් කරයි.මහාපරිමාණයේ ව්‍යවසායකයින් මෙන්ම සුළු හා මධ්‍ය පරිමාණ ව්‍යවසායකයින් දිරිමත් කරමින් රටේ සංවර්ධනය සඳහා ඔවුන්ගේ දායකත්වය වැඩි වැඩියෙන් ලබා ගැනීමේ අරමුණින් මේ පියවර ගන්නා බවද එය කඩිණමින් ක්‍රියාවට නංවන බවද එම අමාත්‍යාංශය කියාසිටී.රටේ මුදල් සැපයුම පසුගිය කාලය තුළ සියයට 35 සිට සියයට 18 දක්වා අවමකිරීමෙන් අපහසුතාවට පත් වූ සුළු හා මධ්‍යම පරිමාණ ව්‍යාපාරිකයින්ට සහන සැළසීම අරමුණු කර ගනිමින් මෙම ණය ක්‍රමය ක්‍රියාත්මක කෙරේ. මේ වනවිට රටතුළ ක්‍රියාත්මක වන සමස්ත ව්‍යාපාරවලින් සියයට 70ක් පමණ සුළු හා මධ්‍ය පරිමාණ ව්‍යාපාර වන බව පෙන්වා දෙන මුදල් හා ක්‍රම සම්පාදන අමාත්‍යාංශය මෙම ව්‍යාපාර තවදුරටත් නැංවීමේ අරමුණින් අදාළ තීරණය ගෙන ඇත.ඒ ඔස්සේ තවදුරටත් සුළු හා මධ්‍ය පරිමාණ ව්‍යවසාකයින්ගේ ණය අයදුම්පත් ප්‍රතික්ෂේප කිරීම වැළැක්වීම රජයේ අපේක්ෂාව වන අතරම ඔවුන් ලබාගන්නා ණය පියවීම සම්බන්ධයෙන් බැංකුවලට සහතික වීම සදහා මෙහිදී නව ණය රක්ෂණ යෝජනා ක්‍රමයක්ද ක්‍රියාත්මක කෙරෙන බව එම අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n1210093</link>
    <topic>දැනුම සහ බාහිර ක්‍රියාකාරකම් සමව දීමෙන්විනයගරුක තරුණ පරපුරක් බිහි කළ හැකියි</topic>
    <author>භක්ති ධර්මප්‍රිය මෙන්ඩිස්</author>
    <content>පොත පතේ දැනුම මෙන්ම බාහිර ක්‍රියාකාරකම් එක හා සමානව ළමයින්ට ලබාදීම තුළින් ස්වාධීන තීරණ ගැනීමේ සහ විනය ගරුක තරුණ පරපුරක් අනාගතයට බිහි කළ හැකි බව ආරක්ෂක ලේකම් ගෝඨාභය රාජපක්ෂ මහතා පැවසීය.අද සමාජය තුළ ළමයින් බාහිර ක්‍රියාකාරකම්වලට යෙදවීම අඩුවී ඇති බවත් දිගින් දිගටම පොතපතට පමණක් සීමා වී සිටින බවත් ලේකම්වරයා අවධාරණය කෙළේය.ක්‍රීඩා කිරීම, ශිෂ්‍ය භටයකු ලෙස පුහුණුවීම පාසල් ළමයින් විසින් සිදුකළ යුතු බවත් ඒ තුළින් හොඳ නායකයකු තමන් තුළ බිහි වන බවත් ගෝඨාභය රාජපක්ෂ මහතා පෙන්වා දුන්නේය. ආරක්ෂක අමාත්‍යාංශයේ ඊයේ (08) උදෑසන පැවැති උත්සවයකට සහභාගි වෙමින් ආරක්ෂක ලේකම්වරයා එසේ කීය.අධ්‍යාපන පරිපාලන සේවයේ පළමුවැනි පන්තියේ නිලධාරීන්ට ‘බ්‍රවේ කර්නල්’ තනතුරු ප්‍රදානය කිරීම වෙනුවෙන් මේ උත්සවය පැවැත්වුණි.මෙහිදී විදුහල්පතිවරුන් 23 දෙනකුට කර්නල් තනතුරු පිරිනැමිණි. ජාතික ශිෂ්‍යභට බලකායේ අධ්‍යක්ෂ මේජර් ජනරාල් ගාමිණී ජයසුන්දර මහතා සහ තවත් පිරිසක් මේ අවස්ථාවට එක්වූහ.එහිදී පැමිණ සිටි පිරිසට ආරක්ෂක ලේකම්වරයා මෙසේ ද කීය.මම පාසල් යන දවස්වල අපට හිටියා ගුරුතුමෙක්, එතුමා කර්නල් රාජපක්ෂ. ඒ කාලයේ අපි ඔහුට ලොකු ගෞරවයක් තිබුණා. එතුමා නිරන්තරයෙන් අපට ආදර්ශයක් වන හැටියට පාසලේ වැඩ කළේ. අපි ඔහුගේ ගමන බිමනට පවා ලොකු අවධානයකින් හිටියා. ශ්‍රී ලංකාවේ අධ්‍යාපන ක්‍රමය තුළට බාහිර ක්‍රියාකාරම් තවත් ඇතුළත් කළ යුතුයි. අපි ඉකුත් වසරේදී සරසවි වරම් ලැබූ ළමයින්ට නායකත්ව පුහුණුව ලබා දුන්නා. එය සියයට අනූනවයක්ම සාර්ථක වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n1210094</link>
    <topic>රජයේ සංවර්ධන වැඩපිළිවෙළටසෑම සහායක්ම ලබා දෙනවා</topic>
    <author/>
    <content>රජයේ සංවර්ධන වැඩපිළිවෙළ සාර්ථක කර ගැනීමට හැකි සෑම සහායක්ම ලබාදීමට සූදානම් බව ඉදිකිරීම් ක්ෂේත්‍රයේ ප්‍රවීණයෝ පවසති.2013 අය වැය සැකසීම සඳහා ඉදිකිරීම් ක්ෂේත්‍රයේ නියුතුවන්නන්ගේ අදහස් හා යෝජනා ලබාගැනීමේ සාකච්ඡාවක් ඊයේ (8) පෙරවරුවේ අරලියගහ මන්දිරයේ දී ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් පැවැති අතර එහිදී ඔවුහු මේ බව අවධාරණය කළහ.ක්ෂේත්‍රය තුළ කටයුතු කිරීමේදී මතුව ඇති ගැටලුකාරී තත්ත්වයන් පිළිබඳ මෙහිදී ඔවුන් ජනාධිපතිතුමා දැනුවත් කළ අතර ඒ සඳහා විසඳුම් සෙවීමට 2013 අය - වැය සඳහා අදහස් හා යෝජනා රැසක් ද ඉදිරිපත් කළහ.දේශීය කර්මාන්තකරුවා සහ දේශීය ව්‍යාපාරිකයා රැක ගැනීමට අවශ්‍ය සෑම පියවරක්ම ගැනීමට රජය බැඳී සිටින බව ජනාධිපතිතුමා මෙහි දී කියා සිටියේය.අමුද්‍රව්‍ය හිඟයන්, විදේශ සමාගම් සමඟ තරග කිරීමේ දී මතුවන අභියෝග පිළිබඳව ද මෙහිදී නියෝජිතයෝ ජනාධිපතිතුමාව දැනුවත් කළහ. විශාල කර්මාන්තකරුවන් මුහුණ දී ඇති පුහුණු ශ්‍රමිකයන්ගේ හිඟය පිළිබඳ මෙහිදී විශේෂ අවධානය යොමු කෙරිනි. ඉදිකිරීම් ක්ෂේත්‍රයට තරුණයන් යොමුවීමේ ප්‍රවණතාව අඩු මට්ටමක පවතින බව ද ඔවුන් පෙන්වා දුන්නේ ය.නිසි වෘත්තීය ගරුත්වයක් ලබාදීම තුළින් ඒ සඳහා තරුණ ප්‍රජාව යොමු කරගත හැකි බව පෙන්වා දුන් ජනාධිපතිතුමා නිසි වැටුපක් සේම වෘත්තීය ගරුත්වයක් ද සියලු ශ්‍රමිකයන් අපේක්ෂා කරන බව කියා සිටියේ ය. සියලු ශ්‍රමිකයන්ට නිසි වෘත්තීය ගරුත්වයක් ලබාදීමට තමා කම්කරු අමාත්‍යවරයාව සිටියදී සිට අවධානය යොමු කළ බව ද පැවසූ අතර, නිල ඇඳුමක් ලබාදීම, ඇගයීම් වැඩසටහන් ක්‍රියාත්මක කිරීම ආදිය තුළින් ක්ෂේත්‍රය සඳහා තරුණයන් යොමු කර ගත හැකි බවද පෙන්වා දුන්නේ ය.ඉදිකිරීම් සහ ඉංජිනේරු සේවා අමාත්‍ය විමල් වීරවංශ, ජනාධිපති ලේකම් ලලිත් වීරතුංග, මුදල් අමාත්‍යාංශයේ ලේකම් ආචාර්ය පී.බී. ජයසුන්දර මහත්වරු ද, අමාත්‍යාංශ ලේකම්වරුන් සහ රජයේ නිලධාරීහු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n1210095</link>
    <topic>පරිපාලන සේවා සංගමයේවාර්ෂික සම්මේලනය අද</topic>
    <author/>
    <content>ශ්‍රී ලංකා පරිපාලන සේවා සංගමයේ 30 වන වාර්ෂික සම්මේලනය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අද (9) බත්තරමුල්ල වෝටර්ස් එජ් හිදී පැවැත්වේ.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න, ජ්‍යෙෂ්ඨ ඇමැති ආචාර්ය සරත් අමුණුගම ඇමැතිවරුන්ද මේ අවස්ථාවට සහභාගීවීමට නියමිතය. ‘මහින්ද චින්තන’ ඉදිරි දැක්ම යටතේ රටේ දැවැන්ත සංවර්ධනයකට රජය යොමු වී ඇති මේ වකවානුවේ පරිපාලන සේවයේ නියුතු නිලධාරීන්ගෙන් ලැබෙන මෙහෙය අතිමහත්ය.සංවර්ධන ක්‍රියාවලිය සැළැසුම් කිරීම හා පසු විපරම් කරමින් සංවර්ධන ක්‍රියාවලිය වේගවත් කිරීම උදෙසා විශාල දායකත්වයක් පරිපාලන නිලධාරීන් විසින් සපයන බව නොරහසකි. දෙසීය වසක වත්කම් එක නමැති කෘතිය ද එම උත්සවයට සමගාමීව දොරට වැඩීමට නියමිතය.එමෙන්ම ශ්‍රී ලංකා පරිපාලන සේවයේ විශිෂ්ටයන් අගයමින් සම්මාන ප්‍රදානයක්ද පැවැත්වීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n1210096</link>
    <topic>පරිපාලන සේවා තනතුරුවලටසාමාජිකයන්ටත් අවස්ථාව</topic>
    <author>විජයානි එදිරිසිංහ</author>
    <content>ශ්‍රී ලංකා පරිපාලන සේවා සංගමයේ තනතුරු සඳහා එම සංගමයේ ඕනෑම සාමාජිකයකුට අද (9) පැවැත්වෙන මහ සභා රැස්වීමේ දී ඉදිරිපත් වීමට අවස්ථාව ඇති බව එම සංගමයේ ලේකම් චන්ද්‍රරත්න පල්ලේගම මහතා පවසයි.දිනමිණ පසුගිය 6දා ඵල කළ පරිපාලන සේවා සංගමයේ පොඩ්ඩන්ට කුඩම්මාගේ සැලකිලි, මහපුටු හැමදා එකම පිරිසකට යන්න සම්බන්ධ ප්‍රවෘත්තියට පිළිතුරු දෙමින් ඒ මහතා පැවසීය.දිනමිණ පුවත පළ දරමින් එම පුවතේ සඳහන් කරුණුවලට  ලේකම්වරයා පිළිතුරු ඉදිරිපත් කළේය. ඒ අනුව එම සංගමයෙන් යම් අසාධාරණයකට ලක්වී ඇති ජ්‍යෙෂ්ඨ හෝ කනිෂ්ඨ නිලධාරීන් සිටියි නම් ඔවුන්ගේ එම ගැටලු ද මහ සභා රැස්වීමේ දී ඉදිරිපත් කිරීමට ඉඩ සලසා ඇති බව ලේකම්වරයා පැවසීය.මහ සභා රැස්වීම අද පෙරවරුවේ බත්තරමුල්ල වෝටර්ස්ඒජ් හෝටලයේ දී පැවැත්වෙයි. ශ්‍රී ලංකා පරිපාලන සේවා සංගමයේ මහ සභා රැස්වීම අද පැවැත්වෙන බවට එම සංගමයේ සාමාජිකයන්ගේ පෞද්ගලික ලිපිනවලට ආරාධනා පත් යවා තිබේ.මහ සභා රැස්වීමේ දී නව සභාපති, ලේකම් තේරීම සිදුවෙයි. මේ වනවිට සභාපති ධුරයට නම් දෙකක් ඉදිරිපත්ව තිබේ. ලේකම් ධුරයට කිසිම කෙනකු තවමත් ඉදිරිපත් වී නොමැත. ඉදිරිපත්ව සිටින නිලධාරීන්ගේ නම් එම සංගමයේ වෙබ් අඩවියේ සඳහන් කර ඇත.පරිපාලන සේවා සංගමය තුළ විවිධ දේශපාලන අදහස් ඇති නිලධාරීන්ගෙන් සමන්විත වෙයි. එහෙත් එම සංගමයේ නිලධාරීන් පවතින රජයට අනුව කටයුතු කරන බව චන්ද්‍රරත්න පල්ලේගම මහතා පවසයි.පරිපාලන සේවා සංගමයේ II ශ්‍රේණියේ විශාල පුරප්පාඩුවක් ඇති බව දිනමිණ පළ කළ කරුණ ලේකම්වරයා පිළිගෙන තිබේ. ඊට හේතුව වශයෙන් ඒ මහතා පෙන්වා දෙන්නේ එක්සත් ජාතික පක්ෂ පාලන කාලයේ දී පරිපාලන සේවයට නිලධාරීන් බඳවා නොගෙන කප්පාදු කළ නිසා එවැනි හිඟයක් ඇතිවී තිබෙන බවයි.ඊට පිළියම් වශයෙන් ජනාධිපති මහින්ද රාජපක්ෂ මහතා වසරකට දෙවරක් පරිපාලන සේවයට නිලධාරීන් බඳවා ගැනීම ආරම්භ කර ඇත. තවද පහළ ශ්‍රේණියේ නිලධාරියකු ඉහළ ශ්‍රේණියක තනතුරට පත්වූ විට සංගමය ඊට විරුද්ධ නැති බව ද ලේකම්වරයා පවසයි. එවැනි ගැටලුවකට මැදිහත්ව සිටින නිලධාරියකුට විධායක කමිටුව හරහා විසඳා ගත හැකි බව ද කියති. තව ද සෑම සාමාජිකයෙකුටම එක හා සමානව සළකන බව ද එම සංගමයේ ලේකම් චන්ද්‍රරත්න පල්ලේගම මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n1210097</link>
    <topic>අධිකරණ කටයුතුසාමාන්‍ය පරිදි</topic>
    <author>රෝෂන් තුෂාර</author>
    <content>කොළඹ අධිකරණ සංකීර්ණය ඉදිරිපිට විරෝධතා පැවති ඊයේ(8) දිනය තුළ ශේෂ්ඨාධිකරණයේ හා අභියාචනාධිකරණයේ නඩු විමසීම සාමාන්‍ය පරිදි සිදුවිය.අගවිනිසුරුතුමිය ප්‍රමුඛ විනිසුරු මඩුල්ල පෙත්සම් විභාග කිරීම සිදුකළ අතර එම අධිකරණවල කාර්ය මණ්ඩලය සංකේතාත්මකව අධිකරණ සංගමයේ ලේකම් වරයාට පහරදීමේ සිද්ධියට විරෝධතාව ප්‍රකාශ කළ බව ශේෂ්ඨාධිකරණ රෙජිස්ටාර් දුමින්ද මුදුන්කොටුව මහතා පැවසීය.අභියාචනාධිකරණයේ කටයුතු ද සාමාන්‍ය පරිදි සිදුවු බව පැවසූ අධිකරණ ලේඛකාධිකාරි සනත් පින්නදුව මහතා පෙත්සම්වල පවතින ප්‍රමුඛතාවන් සැලකිල්ලට ගෙන නඩු කටයුතු විමසීම හා පෙත්සම් කල් තැබීම සිදුකර ඇති බව පැවසීය.උපරිමාධිකරණයේ අද (9) දිනයේදි නඩු විමසීම පිළිබඳව විනිසුරුවරුන් මේ දක්වා ප්‍රකාශයක් කර නොමැති බවද එබැවින් නඩු විමසීම හෝ නොවිමසීම සම්බන්ධයෙන් ප්‍රකාශයක් කළ නොහැකි බවද එම නිලධාරින් ඊයේ දහවල් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n1210098</link>
    <topic>මුදල් ලේකම් පී.බී.ජයසුන්දර සහසරසවි ඇදුරු සාකච්ඡා සාර්ථකයි</topic>
    <author>සමන්මලී ප්‍රියශාන්ති</author>
    <content>මුදල් අමාත්‍යාංශ ලේකම් පී.බී.ජයසුන්දර මහතා සහ විශ්වවිද්‍යාල ආචාර්යවරුන්ගේ වෘත්තීය සමිති සම්මේලනයේ නියෝජිතවරු අතර සාකච්ඡා අන්න්‍යෝන්‍ය අවබෝධයෙන් යුතුව සාර්ථකව අවසන් වු බව උසස් අධ්‍යාපන අමාත්‍යංශයේ ලේකම් ආචාර්ය සුනිල් ජයන්ත නවරත්න මහතා ‘දිනමිණ’ට පැවසීය.විශ්වවිද්‍යාල ආචාර්යවරුන්ගේ වැටුප් සම්බන්ධ ගැටලුව විසඳීමට දිගුකාලින වැඩපිළිවෙළක් සකස් කිරීමට  මුදල් අමාත්‍යංශ ලේකම්වරයා හා ආචාර්ය සංගමය අතර මෙහිදී එකඟතාවට පැමිණි බවද නවරත්න මහතා කීය.මේ සම්බන්ධයෙන් අදහස් දක්වු විශ්වවිද්‍යාල ආචාර්යවරුන්ගේ වෘත්තීය සමිති සම්මේලනයේ ලේකම් ආචාර්ය ටෙරන්ස් මදුජිත් මහතා ප්‍රකාශ කළේ ආචාර්යවරු බඳවා ගැනීමේ හා රඳවා ගැනීමේ ස්ථරවලට අවම වැටුපක් හිමි වන පරිදි මුලික ප්‍රතිපත්ති රාමුවක් සකස් කරන බවට මුදල් අමාත්‍යංශ ලේකම්වරයා පොරොන්දු වු බවයි.එම ක්‍රම‍වේදයේ සැළැස්ම ලේකම්වරයා අද (9) විශ්වවිද්‍යාල ආචාර්යවරුන්ගේ සමිති සම්මේලනයට ලබා දෙන බවට ප්‍රකාශ කළ බවත් එය හෙට (10) පැවැත්වෙන සම්මේලනයේ විධායක සභාවට ඉදිරිපත් කරන බවත් මදුජිත් මහතා කීවේය.එයට සම්මේලනයේ සාමාජිකයන්ගේ එකඟතාව හිමි වුවහොත් වැඩවර්ජනය නතර කිරීමට තීරණය කරන බවත් හෙතෙම ප්‍රකාශ කළේය.මේ වන විට ආචාර්යවරුන්ගේ සමිති සම්මේලනය රජයට ඉදිරිපත් කර තිබෙන ප්‍රධාන ඉල්ලීම් ‍හයෙන් පහකට රජය එකඟතාව පළ කර තිබේ. වැටුප් වැඩි කිරීමේ යෝජනාවට රජය එකඟතාව පළ කර නැත. මේ වන විට වසරක කාලය තුළ රජය ආචාර්යවරුන්ගේ වැටුප් තුන් වරක් ම වැඩි කර තිබෙන අතර පසුගිය ඔක්තෝබර් 1 දා සිටද වැටුප් වැඩිවීමක් ලබා දී තිබේ.තමන්ගේ මූලික වැටුප සියයට 20 කින් වැඩි කරන ලෙස ආචාර්යවරු මෙවර ඉල්ලා ඇතැත් එම ඉල්ලීම රජය ප්‍රතික්ෂේප කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n1210099</link>
    <topic>පරණම බස් එකෙන් කොළඹ වටේ රවුමක්</topic>
    <author>ඡායරූපය - නිශ්ශංක විජේරත්න</author>
    <content>ගමනාගමනය අද මෙන් අතීතයේ සුඛෝපභෝගී නොවීය. අතීතයේදී මගී ප්‍රවාහනය සිදුවූයේ ලොරි රථ උපයෝගී කර ගෙනයි. ඒ සිදුවීම වත්මනේ අපට ඇස ගැසෙන අවස්ථාවක් උදාවනුයේ පැරැණි මෝටර්රථ හිමියන්ගේ සංගමය මෙහෙයවන මෝටර් රථ රැලිය තුළිනි.පසුගිය 7දා කොළඹ එස්.එස්.සී. ක්‍රීඩාංගණයෙන් ආරම්භ වූ මේ රැලිය ‍ගාලුමුවදොර ටාජ් සමුද්‍ර හෝටලය අසලින් නිමාවට පත්විය. 1945 වර්ෂයේ නිෂ්පාදිත මෙරට ඇති පැරැණිම බස්රථය වූ පාණදුරේ සමන්ත කරුණාරත්න මහතාට අයත් මේ මෝටර් රථය ගංගාරාම නවම් මාවතේ ගාමිණි මාතා වැඩිහිටි නිවාසයේ පියවරුන් රැගෙන රැලියට සූදානම් වූ අයුරු.‍ මේ රැලියේ මුද්‍රිත මාධ්‍ය අනුග්‍රහය ලංකාවේ සී/ස එක්සත් ප්‍රවෘත්ති පත්‍ර (ලේක්හවුස්) සමාගමෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n12100910</link>
    <topic>සමාජ සේවා දෙපාර්තමේන්තු චාරිකාවටමෙවර වැඩිහිටියෝ 5000ක්</topic>
    <author>දයා ගුණවර්ධනඅනුරාධපුර උතුර විශේෂ</author>
    <content>උතුරුමැද පළාත් සමාජ සේවා දෙපාර්තමේන්තුව වසරක් පාසා පවත්වන චාරිකා වැඩසටහන මෙවර අති සාර්ථක ලෙස වැඩිහිටියන් පන්දහසකගේ සහභාගීත්වයෙන් පැවැත්විණි. සේරුවිල, වෙල්ගම් වෙහෙර ඇතුළු පුජනීය ස්ථාන වැඳ පුදා ගැනීමට මෙම වැඩිහිටියන්ට අවස්ථාව උදා වූ බව පළාත් සමාජ සේවා අධ්‍යක්‍ෂ අජන්ත ගුණවර්ධන මහතා ප්‍රකාශ කරයි. වැඩිහිටි දිනයට පසුව ද ප්‍රාදේශීය ලේකම් කාර්යාල හා ඒකාබද්ධව විවිධ වු වැඩසටහන් ක්‍රියාත්මක කරන බව ද සඳහන්ය.ප්‍රාදේශීය ලේකම් කාර්යාල මට්ටමින් වැඩිහිටි බල මණ්ඩල පිහිටුවන අතර ධර්ම දේශනා, සීල ව්‍යාපාර, සංස්කෘතික වැඩසටහන් ද දියත් කැරේ. දක්‍ෂතා දක්වන වැඩිහිටියන් තෝරා ගැනීමට ද කටයුතු කෙරේ. නැ.නැ.ප. ප්‍රාදේශීය ලේකම් කොට්ඨාසයේ බල මණ්ඩලයත් දිඹුලාගල ප්‍රා. ලේ. බල මණ්ඩලයත් උතුරුමැද පළාතේ හොඳම වැඩිහිටි බල මණ්ඩලය ලෙස මෙවර තේරී තිබේ.ඊට අමතරව වැඩිහිටි දිවා සුරැකුම් මධ්‍යස්ථාන සෑම ප්‍රාදේශීය ලේකම් කොට්ඨාසයකම ආරම්භ කිරීමට ද බලාපොරොත්තු වන අතර, එය මේ වන විට ගල්නෑව සහ තලාවෙහි ආරම්භ කර තිබේ. මැදවච්චිය හා මහකුඹුක්ගොල්ලෑව වැඩිහිටි දිවා සුරැකුම් මධ්‍යස්ථාන ඉදිවෙමින් තිබේ. සමාජ සේවා දෙපාර්තමේන්තුවට මේ සඳහා ප්‍රජා දායකත්වය ලැබෙන අතර පළාත් සමාජ සේවා අමාත්‍ය එච්. බී. සේමසිංහ මහතාගේ උපදෙස් හා දායකත්වය ද නොමදව ලැබීමෙන් මෙම කටයුතු සාර්ථක වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n12100911</link>
    <topic>‘වන සංරක්ෂණ දෙපාර්තමේන්තු සේවකඝාතනය ගැන පරීක්ෂණයක් ඕනෑ’</topic>
    <author>අනුර ප්‍රේමලාල්</author>
    <content>වන සංරක්ෂණ දෙපාර්තමේන්තුවේ රියැදුරකු ලෙස සේවය කළ ඒ. ජී. ගුණදාස මහතාව මැර ප්‍රහාරයකට ලක් කොට ඝාතනය කිරීම සම්බන්ධව විධිමත් පරීක්ෂණයක් සිදු කරන්නැයි රාජ්‍ය සේවා වෘත්තිය සමිති සම්මේලනය රජයෙන් ඉල්ලා සිටියි.මේ සම්බන්ධයෙන් දිනමිණ වෙත අදහස් දැක් වූ ඒ සම්මේලනයේ ප්‍රධාන ලේකම් ජයතිලක පතිරණ මහතා ඉකුත් (28) මන්නාරමේදී මැර පිරිසක් විසින් කපා කොටා ගුණදාස මහතා ඝාතනය කිරීම සම්බන්ධයෙන් ඉතා පැහැදිලි පරීක්ෂණයක් පවත්වන ලෙස රජයෙන් ඉල්ලා සිටින බව පැවසීය.දරු තිදෙනකුගේ පියකු වන ඒ මහතා කා සමගත් සුහදත්වයෙන් කටයුතු කළ අයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=n12100912</link>
    <topic>ලොයිඩ්ස් සම්මාන ලාභී ෂෙරෝස් මවුබිමට</topic>
    <author>කුමාරසිරි ප්‍රසාද් - ගුවන්තොටුපළ සමූහ</author>
    <content>2012 ලොයිඩ්ස් ජාත්‍යන්තර ලැයිස්තු සම්මාන උළෙලේදී මුහුදේදී ජීවිත බේරාගැනීම වෙනුවෙන් වන Amver Assisted of Rescue at Sea Awardසම්මානය ලැබූ ශ්‍රී ලාංකික කපිතාන් විමර්ශන ෂෙරෝස් විදානගමගේ දිවයිනට පැමිණියේය.එංගලන්තයේ ලන්ඩන් නුවර ලොංඩස්ටර් හෝටලයේදී පසුගිය සැප්තැම්බර් 26 දින මෙම සම්මාන උලෙළ පවත්වා ඇත.පැපුවානිව්ගිනි මුහුදේ 2012 පෙබරවාරි 02 වන දින ගිලෙමින් තිබූ රාබවුල් ක්වීන් නැවේ මගීන් 246 දෙනෙකුගේ ජීවිත ගලවා ගැනීම සඳහා නායකත්වය දීම වෙනුවෙන් මෙම සම්මානය කපිතාන් විදානගමගේ වෙත ප්‍රදානය කර ඇත.කපිතාන් විදානගමගේ සේවය කළ Mv Kwangutng නැව අයත් මෙහි චයිනා නැවිගේෂන් සමාගම, එම නැවේ කාර්යමණ්ඩලය හා කපිතාන්වරයාගේ සේවය මෙම සම්මානය මගින් අගැයුමට ලක්කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=r1210091</link>
    <topic>යාචකයා ආදායමෙන් කොටස නොදුන්නාටබිරිය රණ්ඩු වී කිහිලිකරුව උදුරාගෙන</topic>
    <author>නුගේගොඩ සමූහඩබ්ලිව්. විදානපතිරණ</author>
    <content>තමුසෙ උදේ ඉඳලා හම්බ කරපු සල්ලි ටික තනියෙම මඩි ගහගන්නව. මට වියදමට කීයක්වත් දෙන්නෙ නැහැ. මමත් තමුසෙගෙ පස්සෙන් එල්ලිලා මේ හොර වැඩේට හවුල් වෙනව. දෙනව මටත් සල්ලි ටිකක්. නැත්නම් මම තමුසෙගෙ කිහිලි කරුව අරගෙන යනව.මේ සිද්ධිය වාර්තා වුණේ කළුතර දිස්ත්‍රික්කයේ ප්‍රසිද්ධ බස් නැවතුම් පොළකිනි. මේ යාචකයා කිහිලිකරුවක ආධාරයෙන් ගමන් කරමින් බස් නැවතුම්පළේ මගීන්ගෙන් තම දුක් ගැනවිලි ඉදිරිපත් කරමින් දින කීපයක්ම සිඟමන් යැදීම සිදු කළා. මෙම යාචකයාගේ පසුපස තම බිරියයි කිව හැකි කාන්තාවක්ද විය.පැය දෙකකට වරක් පමණ මුදල් එකතු කරගෙන බස් නැවතුම්පළේ අයිනකට වී කාන්තාව සමග මුදල් ගණන් කර සියල්ලම යාචකයාගේ ගමන් මල්ලෙහි සහ ඉනෙහි සඟවා ගන්නව. දිනක් සවස 3.00 පමණ එම කාන්තාව යාචකයාගෙන් කිසියම් මුදලක් ඉල්ලුවේ සවසට නිවසට යන විට මොනව හරි ගෙනියන්නට කියලයි.එවිට යාචකයා එම කාන්තාවට බැණ වැදුනෙ අද හරියම්ම ගණනක් ලැබුණෙත්නැහැ. ඒකත් තමුසෙට දුන්නම මට සිදු වෙන්නෙ බඩගින්නෙ බුදිය ගන්න.ඉන්නවකො තමුසෙට මම හොඳ පාඩමක් උගන්වන්නම් කියමින් එවිට කාන්තාව යාචකයාගේ කිහිලිකරුව උදුරාගෙන ගියේ කීප දෙනකුම බලා සිටියදීය.ටික වේලාවක් වාඩිවී සිටි යාචකයා මගීන් බස් රථවලට ගොඩ වන්නට ඒ මේ අත වේගයෙන් දුව යන අවස්ථාවක් බලා කිහිලිකරුව නැතිව ඔහුද වේගයෙන් ගියේ කාන්තාව සොයා ගෙනය. මෙයදුටු කීප දෙනෙක්ම යාචකයාගේ බොරු රඟපෑම දැක අනේ මේකට නේද අපිත් රැවටුණේ් කිව්වලු. දැන් කිහිලිකරු යසාචකයා බස් නැවතුම්පළේ දකින්නටවත් නැතිලු..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=r1210092</link>
    <topic>ගම්පහනගරය අපවිත්‍ර කරන්නන්ට එරෙහිව පොලිසියෙන් දැඩි ක්‍රියා මාර්ග</topic>
    <author>යක්කල විශේෂ රුවන් සමන්ත අධිකාරි</author>
    <content>ගම්පහ නගරය තුළ මහජනතාව පීඩාවට පත්වන අයුරින් කැළි කසළ බැහැර කිරීම්, අපිරිසිදු ලෙස සැකසු ආහාර පාන අලෙවි කිරීම, මදුරුවන් බෝවිය හැකි ලෙස ස්ථාන පවත්වාගෙන යාමාදී කටයුතු සිදු කරන්නන්ට එරෙහිව දැඩි ක්‍රියාමාර්ග ගන්නා බව ගම්පහ පොලිසියේ ප්‍රජා පොලිස් ඒකකය භාර ස්ථානාධිපති බී. එම්. කරුණාරත්න මහතා පැවසීය.ගම්පහ මහ නගර සභා බල ප්‍රදේශය තුළ සිදුකරන ලද පරීක්‍ෂා කිරීම් වලදී නොයෙකුත් ලෙඩ බෝ විය හැකි ලෙස පවත්වාගෙන යන ස්ථාන හා අපිරිසිදු ලෙස පවත්වාගෙන යන ආපනශාලා රැසක් පිළිබඳව තොරතුරු අනාවරණය වූ බව පවසන හෙතෙම ඔවුනට දැඩි ලෙස අවවාද කර එම ස්ථාන පිරිසිදුව පවත්වාගෙන යන ලෙසට උපදෙස් දුන් බව ද පැවසූ අතර, ඉදිරියේ දී මෙම ස්ථාන පරීක්‍ෂා කර බලා ඔවුන්ට විරුද්ධව නීතිය ක්‍රියාත්මක කරන බව ද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=r1210093</link>
    <topic>ගංජා ග්‍රෑම් 1500ක් ළඟ තබා ගත්තැයිසැකකරුට ලක්ෂ 2ක පුද්ගල ඇප</topic>
    <author>ගම්පහ සංචාරක-නිමල් ජයසිංහ</author>
    <content>ගංජා ග්‍රෑම් 1500 ක් ළඟ තබා ගැනීම එම ප්‍රමාණයක් ජාවාරම් කිරීම යන චෝදනාවට රක්ෂිත බන්ධනාගාරයේ සිටි පුද්ගලයකුට රුපියල් ලක්‍ෂ දෙක බැගින් වූ පුද්ගල ඇප දෙකක් නියම කළ ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය ඉදිරිපත් කරන ඇපකරුවන්ගේ පදිංචිය ග්‍රාම නිලධාරි මඟින් සනාථ කළ යුතු බවට ද නියෝග කළාය.මෙම සිද්ධියට අදාළව පෙරදී තබා ඇති මුදල් ඇපය මත මෙම අවස්ථාවේ මුදල් ඇපයක් නියම නො කරන බව ද මහාධිකරණ විනිසුරුවරිය පැවසුවාය.සැකකරු දැනට රක්‍ෂිත රිමාන්ඩ් භාරයේ සිටින්නේ කුමන නඩුවක් සඳහා දැයි විමසනු ලදුව ගංජා සන්තකයේ තබාගත් නඩුවකට බව සැකකරු පැවසීය.2010 ජුලි 10 දින සපුගස්කන්ද පොලිස් බල ප්‍රදේශයේ දී ගංජා ග්‍රෑම් 1500 ක් ළඟ තබා ගැනීම, ජාවාරම් කිරීම යන චෝදනා යටතේ නීතිපතිවරයා විසින් සැකකරුට එරෙහිව අධිචෝදනා ඉදිරිපත් කර තිබුණි.ඇප තබා යෑමෙන් පසු සෑම මසකම ඉරිදා දිනයන්හි 9-12 අතර කාලය තුළ සපුගස්කන්ද පොලිසියට වාර්තා කළ යුතු බවට ද නියෝග විය.ඇප නියමවූවේ සුනිල් දයාරත්න නැමැත්තෙකුට ය. පැමිණිල්ල වෙනුවෙන් රජයේ අධිනීතිඥ දම්තිනි ද සිල්වා මෙනවිය පෙනී සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=r1210094</link>
    <topic>කළුතර දිස්ත්‍රික් යෞවන සම්මාන උළෙලජාතික සෞඛ්‍ය විද්‍යායතන ශ්‍රවණාගාරයේ දී</topic>
    <author>නාගොඩ විශේෂඑන්. විජේරත්න</author>
    <content>කළුතර දිස්ත්‍රික් යෞවන සම්මාන උළෙල – 2012 සැප්තැම්බර් 22 වැනි දින කළුතර ජාතික සෞඛ්‍ය විද්‍යායතන ශ්‍රවණාගාරයේ දී පැවැත්විණි.ජාතික තරුණ සේවා සභභා කළුතර දිස්ත්‍රික් කාර්යාලයේ මූලිකත්වයෙන් සංවිධානය කර තිබූ මෙම යෞවන සම්මාන උළෙලේ ප්‍රධාන ආරාධිතයා ලෙස ජාතික තරුණ සේවා සභාපති ලලිත් පියුම් පෙරේරා මහතා සහභාගි වූ අතර කළුතර ප්‍රාදේශීය සභාවේ සභාපති ලක්ෂ්මන් විදානපතිරණ මහතා ඇතුළු ප්‍රදේ්ශයේ ප්‍රභූහු රැසක් ද සහභාගි වූහ.කළුතර ප්‍රාදේශීය සභා සභාපති - දේ්ශකීර්ති ලක්ෂ්මන් විදානපතිරණ මහතා එහිදී අදහස් දක්වමින් මෙසේ පැවසීය.අද කළුතර දිස්ත්‍රික් යෞවන සම්මාන උළෙල ඉතා උත්කර්ෂවත් ලෙසින් පැවැත්වෙනවා. යෞවන සමාජයෙන් ඉදිරියට ආ කෙනෙක් හැටියට මා සතුටු වෙනවා. ජාතික තරුණ සේවා සභාව නිසා දේශපාලන ක්‍ෂේත්‍රයේ කටයුතු කරන බොහෝ දෙනෙක් සිටිනවා.අද සමාජයේ නැඟිටින්න හදන තරුණයන් ගේ කකුලෙන් අදින අවස්ථා ද තිබෙනවා. පසුගිය කාලය තුළ තරුණයන් අමතක කර තිබුණා. අද නව වැඩපිළිවෙළක් ජාතික තරුණ සේවා සභාව හා ඒකාබද්ධ කර තිබෙනවා.ජාතික තරුණ සේවා සභාවේ සභාපති අධ්‍යක්‍ෂ ජෙනරාල් නීතිඥ ලලිත් පියුම් පෙරේරා මහතා මෙසේ පැවසීය.ජාතික තරුණ සේවා සභාව පොදුවේ රට වෙනුවෙන් තරුණයන් ඉදිරියට ගෙන ඒමේ වැඩපිළිවෙළක් ආරම්භ කර තිබෙනවා. ලබන වර්ෂයේ දී තරුණ සාහිත්‍ය උළෙලක් පැවැත්වීමට කටයුතු කරනවා. ජාති, කුල, ආගම් බේද කිසිවක් ජාතික තරුණ සේවා පියසේදී සලකන්නෙ නැහැ.ශ්‍රී ලංකා කුලකයට පමණයි ඔවුන් අයත් වන්නේ. මෑත ඉතිහාසයේ දෙවරක් තරුණ නැගිටීම් දකුණේ සිදු වුණා. වසර 30 ක් උතුරේ යුද්ධයක් පැවතුණා. නැවත මෙවැනි ප්‍රශ්න ඇති නොවන වැඩපිළිවෙළක් දේ්ශපාලනඥයන් ප්‍රතිපත්ති සම්පාදකයින් විසින් ඇති කරනු ලැබිය යුතු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=s1210091</link>
    <topic>අජිත් බණ්ඩාර ප්‍රබල සටනකින් පසුව කෙන්යානු ක්‍රීඩකයාට දෙවැනි වෙයි</topic>
    <author>වර්නන් ගුණසේකර</author>
    <content>ක්‍රීඩක ක්‍රීඩිකාවන් 3478 දෙනෙකුගේ සහභාගිත්වයෙන් අති සාර්ථකව පෙරේදා පැවැති 12 වැනි එල්.එස්.ආර්. කොළඹ මැරතන් තරගයේ පළමු හා තෙවැනි ස්ථාන කෙන්යානු ක්‍රීඩකයන් දිනා ගනිද්දී ශ්‍රී ලංකා මැරතන් ක්‍රීඩක අජිත් බණ්ඩාර දෙවැනි ස්ථානය හිමිකර ගත්තේය.මෙරට කිසිම මැරතන් තරගයක නුදුටු සහභාගිත්වයකින් යුතුව කොළඹ නිදහස් චතුරස්‍රය අසලින් තරගය ආරම්භ වූයේ ලොකු කුඩා දෙස් විදෙස් තරගකරුවන්ගේ ඉමහත් උද්යෝගයක් ප්‍රදර්ශනය වෙමිණි.කිලෝ මීටර 42ක් අවසානයේ මීගමුව වෙරළ උද්‍යානයෙන් කෙන්යාවේ බර්ගන් ජෙෆ්රි පැය 2යි මිනිත්තු 26යි තත්පර 40කින් තරගය ප්‍රථමයෙන් නිම කළේය. යුද හමුදාවේ අජිත් බණ්ඩාර පැය 2යි මිනිත්තු 28ක් සටහන් කරමින් දෙවැනියා වූ අතර කෙන්යාවේ කිප්රොප් ජෝන් සමොයී පැය 2යි මිනිත්තු 36යි තත්පර 45ක කාලයක් සටහන් කරමින් තෙවැනි ස්ථානයට පත්විය.අජිත් බණ්ඩාර කොළඹ මැරතන් තරගය මෙවර ජයග්‍රහණය කළේ සිවුවැනි වතාවට ය. “ අද මගේ කාලය ගැන සතුටු වෙන්න බැහැ. දේශගුණික තත්ත්වය නිසා. හරිම රස්නෙයි. හරියටම උදේ හයට තරගය පටන් ගත්ත එක හොඳයි” ඔහු තරගයෙන් පසුව කියා සිටියේය.“වැලිගම්පිටිය හන්දියේ අර්ධ මැරතන් තරගය අවසානයේ මමයි තරගය ජය ගත්ත කෙන්යා ක්‍රීඩකයායි ඉදිරියට ඇවිත් කිලෝ මීටර් තිහක් විතර එකට ආවා. ඊට පස්සේ එයා මගෙන් වෙන්වෙලා ඉදිරියට ගියා. මේ පාර තරගය පවත්වපු මාර්ගය හොඳයි. නරඹන්නන්ගේ උපරිම සහාය ලැබුණා.”2006 වසරේ දකුණු ආසියානු තරගාවලියේ රන් පදක්කම දිනා ගත් අජිත් බණ්ඩාර 2004 හා 2010 වසරවල එම ක්‍රීඩා උලෙළේ රිදී පදක්කම් ලාභියෙකි. “මම මේ වන විට ජාත්‍යන්තර තරග 31ක ශ්‍රී ලංකාව නියෝජනය කර තියෙනවා. ජයග්‍රහණ ලබා ගෙන තිබෙනවා. නමුත් මට තවම අනුග්‍රාහකයෙක් නැහැ. මට ලැබෙන එකම අනුග්‍රහය යුද හමුදාවෙන් විතරයි” තව මාස දෙකකින් පමණ හොංකොං මැරතන් තරගයට සහභාගි වීමට සිටින අජිත් බණ්ඩාර පවසයි.ලංකා ස්පෝට්ස්රයිසන් ආයතනය සංවිධානය කළ මේ තරගය වත්තල පසු කරද්දී එතෙක් කුරුළු රෑනක් මෙන් එක පොදියට වී සිටි තරගකරුවන්ගෙන් මිදී කෙන්යානු ක්‍රීඩකයන් දෙදෙනා, අජිත් බණ්ඩාර හා ඩබ්ලිව්.ඒ.එස්.චන්ද්‍රපාල තරගයේ පෙරමුණ ගෙන සිටියහ.වැලිගම්පිටිය හන්දියේදී චන්ද්‍රපාල අර්ධ මැරතන් තරගයේ ජයග්‍රාහකයා බවට පත්විය. ඔහුගේ කාලය පැයයි මිනිත්තු 11යි තත්පර 43ක් විය. ඒ.ආර්.එස්.කුමාර (පැය 1යි, මිනිත්තු 13යි, තත්පර 28යි) අර්ධ මැරතන් තරගයේ දෙවැනි ස්ථානයද, කේ.නිශාන් මදුරංග (පැය 1යි, මිනිත්තු 14යි, තත්පර 32යි) තෙවැනි ස්ථානයද හිමිකර ගත්හ.ඊට පෙර වත්තලදී, සඳුල් ලක්මාල් ප්‍රනාන්දු කිලෝ මීටර 10 තරගය ප්‍රථමයෙන් නිම කළේය. කේ.කේ.විජේරත්න දෙවැනි ස්ථානයද, සුපුන් ශවින්ද්‍ර රූපසිංහ තෙවැනි ස්ථානයද හිමිකර ගත්හ. මේ ජයග්‍රාහකයන් පිළිගනු ලැබුවේ 1966 සිට 1991 දක්වා වසර 25ක් ශ්‍රී ලංකා මැරතන් වාර්තාව (පැය 2, මිනිත්තු 22, තත්පර 5) හිමිකර ගෙන සිටි විමලසේන පෙරේරා මහතා විසිනි.මෙවර කොළඹ මැරතන් තරගයේ ජයග්‍රාහිකාව වූයේ ගුවන් හමුදාවේ රුවිනි දීපානි ය. ඇය සටහන් කළ කාලය පැය 2යි මිනිත්තු 55යි තත්පර 47කි. ගුවන් හමුදාවේ ම බී.වී. තිශාන්තනී (පැය 3, මිනිත්තු 4, තත්පර 52) දෙවැනි ස්ථානයත්, බකමූණේ එච්.එම්.හර්ෂමාලි ගුණරත්න (පැය 3, මිනිත්තු 11, තත්පර 15) තෙවැනි ස්ථානයත් හිමිකර ගත්හ.කාන්තා අර්ධ මැරතන් තරගයේ ජයග්‍රාහිකාව වූයේ ශ්‍රී ලංකා පොලිසියේ ඩබ්ලිව්.ඒ.ඩී.මල්ලිකා චන්ද්‍රකාන්ති ය (පැය 1: මිනිත්තු 31: තත්පර 36). අනුරාධපුරයේ ඩබ්ලිව්.ඒ.සම්‍යා උදයකාන්ති දෙවැනි ස්ථානයටද, පී.එම්. අයි.සරෝජනී තෙවැනි ස්ථානයටද පත්වූහ.එච්.ඩබ්ලිව්.එන්. කුමාරි කිලෝ මීටර 10 කාන්තා තරගය ජය ගත්තාය. ශ්‍යාමලි යාපාරත්න දෙවැන්නිය වූ අතර ඩී.එම්.ඩී.සඳරේනු තෙවැන්නිය වූවාය.මෙවර කොළඹ මැරතන් තරගයේ කැපී පෙනුණු විශේෂ සිදුවීම වූයේ තරගය සංවිධානය කළ ලංකා ස්පෝට්ස්රයිසන් ආයතනයේ ප්‍රධානියා වන තිලක් වීරසිංහ මහතා මෙන්ම තරගය මෙහෙයවූ ශ්‍රී ලංකා මලල ක්‍රීඩා සංගමයේ ජ්‍යෙෂ්ඨ උප සභාපති සුනිල් ජයවීර මහතා ද තරගකරුවන් සමග විටින් විට ධාවනයේ යෙදෙමින් ඔවුන් දිරිමත් කිරීම ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=s1210092</link>
    <topic>මහනුවර ක්‍රීඩා සමාජය ක්ලිෆර්ඩ් කුසලානය රැක ගනී‍</topic>
    <author>ෆවුස් මොහොමඩ්</author>
    <content>අන්තර් සමාජ රගර් ලීග් ශූරයන් වන හැව්ලොක්ස් පිල සමග පැවැති ඩයලොග් ක්ලිෆර්ඩ් කුසලාන අවසන් මහා තරගයේ දී ලකුණු 10-5ක ජයක් අත්කරගත් මහනුවර ක්‍රීඩා සමාජය පිට පිට 6වැනි වරටත් සුප්‍රකට ක්ලිෆර්ඩ් කුසලානය රැක ගැනීමට සමත්විය.බෝගම්බර පිටි‍යේ දී පසුගියදා පැවැති මේ තරගයේ පළමු භාගය නිමාවනවිට ලකුණු 7-5ක් ලෙස පෙරමුණේ පසුවූ මහනුවර කණ්ඩායම දෙවැනි භාගයේ දී දඬුවම් පහරක් එල්ල කළ අතර හැව්ලොක්ස් පිලට ලකුණු රැස් කිරීමට කිසිදු අවස්ථාවක් ලබාදුන්නේ නැත. තරගය නිමාවනවිට මහනුවර පිල ‍ගෝලයක් සහ දඬුවම් පහරක් වාර්තා කර තිබූ අතර හැව්ලොක්ස් පිල ලබා සිටියේ උත්සාහක දිනුමක් පමණි.මහනුවර කණ්ඩායම අවසන් මහා තරගයට සුදුසුකම් ලැබුවේ අවසන් පූර්ව තරගයේදී ලකුණු 53-8ක් ලෙස පොලිසිය පරාජය කරමිනි. අප්කන්ට්‍රි ලයන්ස් පිලට එරෙහිව ලකුණු 32-31ක ජයක් ලබා හැව්ලොක්ස් පිල අවසන් තරගයට පිවිසියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=s1210093</link>
    <topic>ත්‍රිත්ව-ඉසිපතන අවසන් තරගයට</topic>
    <author>ෆවුස් මොහොමඩ්</author>
    <content>ජනාධිපති කුසලාන පිළිමලුන් පිටුදැකීමේ පාසල් රගර් තරගාවලියේ අවසන් පූර්ව වටයේ දී වෙස්ලි විදුහල පරදවා ලකුණු 41-24ක ජයක් වාර්තා කළ ත්‍රිත්ව විදුහලත්, ධර්මරාජ විදුහල ලකුණු 27-15කින් පරාජය කළ ඉසිපතන විදුහලත් අවසන් මහා තරගයට සුදුසුකම් ලැබීමට සමත්විය.කොළඹ රාජකීය ක්‍රීඩා සංකීර්ණයේ පැවැති අවසන් පූර්ව වටයේ වෙස්ලි විදුහලට එරෙහි තරගයේ දී ‍ගෝල 4ක්, උත්සාහක දිනුම් 2ක් සහ දඬුවම් පහරක් වාර්තා කිරීමට ත්‍රිත්ව විදුහල සමත්විය. වෙස්ලි විදුහල් පිල රැස් කළේ ගෝල2ක් සහ උත්සාහක දිනුම් 2ක් පමණි. තරගයේ පළමු භාගය නිමාවනවිට ත්‍රිත්ව විදුහල ලකුණු 24-7ක් ලෙස ඉදිරියෙන් පසුවිය.ඉසිපතන සහ ධර්මරාජ විදුහල් අතර පැවැති දෙවැනි අවසන් පූර්ව තරගයේ පළමු භාගය නිමාවනවිට ලකුණු 5-5ක් ලෙස සම තත්ත්වයේ පසුවූවත් දෙවැනි භාගයේදී ඉසිපතන විදුහල් ක්‍රීඩකයන්ගේ විශිෂ්ට ක්‍රීඩා රටාව හමුවේ පසුබැසීමට ධර්මරාජ විදුහල් පිලට සිදුවිය. ඉසිපතන විදුහල රැස්කළ ලකුණු සංඛ්‍යාවට ගෝලයක් සහ උත්සාහක දිනුම් 4ක් ඇතුලත් වූ අතර ධර්මරාජ විදුහල් පිල ගෝලයක්, උත්සාහක දිනුමක් සහ දඬුවම් පහරක් වාර්තා කළේය.‍මේ අනුව ලබන 13වැනිදා පසුගිය වස‍රේ ශූරයන් වන ත්‍රිත්ව විදුහලත්, ඉසිපතන විදුහලත් ජනාධිපති කුසලානය අත්කර ගැනීමේ බලා‍පොරොත්තුවෙන් රාජකීය විදුහල් ක්‍රීඩා සංකීර්ණයේ දී තරග වැදීමට නියමිතය.ශ්‍රී ලංකා පාසල් රගර් සංගමය මෙහෙයවන මේ තරගාවලිය නෙස්ලේ සමාගමේ ‘මයිලෝ’ අනුග්‍රහයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=s1210094</link>
    <topic>මේ ජයග්‍රහණය කැරිබියන් ජනතාවටයි</topic>
    <author/>
    <content>“මේ ලෝක කුසලානය කැරිබියන් ජනතාවටයි. ලොව පුරා සිටින බටහිර ඉන්දීය කොදෙව්වන්ට සාර්ථකත්වය සඳහා දොළදුකක් තිබුණා. ජැමෙයිකාවේ සිට පහළ ගයානාව දක්වා ඔවුන් පාටි දමන බව මා දන්නවා. අපි පාටි දාන්න හොඳට දන්නවා. ඔවුන්ට බාර් සේවකයන් බොහෝ දෙනෙක් අවශ්‍ය වේවි කියා මා සිතනවා” යැයි 4 වැනි විස්සයි20 ලෝක කුසලානය දිනා ගැනීමෙන් පසුව බටහිර ඉන්දීය කොදෙව් නායක ඩැරන් සැමී කියා සිටියේය.“පැහැදිළිවම අපි මේ අවස්ථාව සැම විටම සමරනවා. සහතික වශයෙන්ම මම ඒක කරනවා. අපි අපේ ජීවිතවල සෑම දවසකම මේ ගැන මෙනෙහි කරනවා. ඕනෑම ක්‍රිකට් ක්‍රීඩාවක මගේ හොඳම අවස්ථාව මෙයයි” සැමී, කොළඹ ආර්.ප්‍රේමදාස ක්‍රීඩාංගණයේදී පෙරේදා ශ්‍රී ලංකාව පරදා ලෝක කුසලානය දිනා ගැනීමෙන් පසුව මාධ්‍යවේදීන් හමුවේ කියා සිටියේය.කොදෙව් කණ්ඩායමේ තම ස්ථානය පිළිබඳව එල්ල වී තිබූ විවේචන පිළිබඳවද කොදෙව් නායකයා මෙහිදී ඔහුගේ අදහස් දැක්වීය. “තරග විස්තර ප්‍රචාරකයන්ට කතා කරනවාට ගෙවනවා. කතාන්දර ලියනවාට මාධ්‍යට ගෙවනවා. ක්‍රිකට් ක්‍රීඩා කරනවාට මට ගෙවනවා. විවේචකයෝ හැමදාම සිටීවි. අපි දිනලා තියෙද්දීත් කවුරු හරි කෙනෙක් මම අද කරපු මොකක් හරි වැරැද්දක් සොයා ගන්න ඉඩ තියෙනවා. මම එයින් කලබල වෙන්නේ නැහැ. වඩා වැදගත් වෙන්නේ කණ්ඩායම හොඳින් ක්‍රීඩා කළා කියන කාරණයයි.”තමා ක්‍රීඩා කරන්නේ කීර්තිය පතා නොවන බවත් තමා ක්‍රීඩා කරන්නේ කැරිබියන් ජනතාව වෙනුවෙන් බවත් සැමී කීවේය.ඉනිම මැදදී ලකුණු 32කට කඩුලු 2ක් බිඳ වැටී සිටීමෙන් පසුව බටහිර ඉන්දීය කොදෙව් කණ්ඩායමට ජයග්‍රහණය අත්වූයේ කෙසේද කියා ඇසූ විට ඩැරන් සැමී මෙසේ පිළිතුරු දුන්නේය. “ අපි දෙවියන් වහන්සේව තදින් විශ්වාස කරනවා. ඔහු අමුතුම ආකාරයට ක්‍රියා කරනවා. ඔහු අරුම පුදුම දේවල් කරනවා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=s1210095</link>
    <topic>ශ්‍රී ලංකා පරාජය පිළිබඳමාලිංගට දොස් නැගීම වැරදියි</topic>
    <author>ප්‍රින්ස් ගුණසේකර</author>
    <content>විස්සයි - 20 ක්‍රිකට් ලෝක කුසලාන අවසන් තරගයේ පරාජය ලසිත් මාලිංගගේ දුර්වලතාවයක් හේතුවෙන් සිදුවූ බවට ඇති මතය වැරදි එකක් බව නායක මහේල ජයවර්ධන පවසයි.“ඒක තමයි ක්‍රිකට් මාලිංගට දොස් කියා වැඩක් නෑ. මාලිංග හිතා මතා වරදක් කරන කෙනෙක් නොවෙයි. ඔහු අපට සිටින හොදම වේග පන්දු යවන්නා. සැමුවෙල්ස් පහරවල්වලට යන වේලාවේ මාලිංග පන්දු යැව්වේ. ක්‍රිකට් ක්‍රීඩාවේ හැටි එහෙම තමයි.” මහේල ජයවර්ධන පැවැසීය.අවසන් තරගයට පෙර පල්ලෙකැලේදී පැවැති ශ්‍රී ලංකා කොදෙව් අතර තරගයේදී ලසිත් මාලිංගට මාලන් සැමුවෙල්ස් පරාජයට පත්වූ ආකාරයද මහේල සිහිපත් කළේ ය.“මාලන් සැමුවෙල්ස් නුවරදී ලසිත්ට හොදින් පහරදුන්නේ නෑ. මට ඕනෑ වුනේ විකට් එකක් එවලේ ගන්නයි. ඒකට හොදම පන්දු යවන්නා මාලිංග. නමුත් ඔහුට ඒ ඕවර් දෙකම පාලනය කරගන්න බැරි වුණා. ඒක දොස් නැගීමට හේතුවක් විය යුතු නෑ” මහේල පැවැසීය.කොළඹ ප්‍රේමදාස ක්‍රීඩාංගණයේ පැවැති කොදෙව් ශ්‍රී ලංකා අවසන් තරගයේදී මුලින් පන්දුවට පහරදුන් කොදෙව් පිල කඩුලු 6කට ලකුණු 137 ක් ලබාගත් අතර ශ්‍රී ලංකාව ඕවර් 18.4 කදී ලකුණු 101කට දැවී ගියේය.තරගයේ වීරයා සම්මානය දිනාගත් මාලන් සැමුවෙල්ස් මේ තරගයේදී ලකුණු 78 ක් වාර්තා කළ අතර මාලිංග යැවූ තරගයේ 13 වැනි ඕවරයේදී හයේ පහර 3ක් සමඟ ලකුණු 21 ද, 17 වැනි ඕවරයේදී හයේ පහර දෙකක් හා හතරේ පහරක් සමඟ ලකුණු 19ක්ද ලබා ගත්තේය. මාලිංගගේ ඕවර් හතරේදී ලකුණු 54 ක් දීම තරගයේ පරාජයට බලපෑ කරුණක් බවට ඇති මතය මහේල බැහැර කළේය.“අවසන් තරගය ආරම්භයේදී අප හොද තත්ත්වයක සිටියා. උඩ පන්දුවක් ගිලිහී යෑම යම් බලපෑමක් වුණා. කොදෙව් ඉනිමේ 12 වැනි ඕවරයෙන් පසු අපට ලැබුණු පීඩනය පාලනය කර ගැනීමට නොහැකිවීම පරාජයට ප්‍රධානතම හේතුවයි.” මහේල පැවැසීය.ලෝක ක්‍රිකට් කුසලාන අභියසටම පැමිණෙන ශ්‍රී ලංකාව අවසන් මහා තරගවලදී පරාජයවූ හතරවැනි අවස්ථාව ලෙසද මෙය ඉතිහාස ගත විය.“දිගින් දිගටම අවසන් තරගවලදී පරාජයට පත්වීමට එකම හේතුවක් බලපාන බව කියන්න අපහසුයි. මෙයට කලින් පරාජය වූ අවසන් තරගවලදී අපේ ආරම්භය හොද නොවීම පරාජයට බලපෑවා. මෙවර ආරම්භය හොද තත්ත්වයක තිබිලා අපි පරාජය වුණා. ක්‍රීඩාවේ ස්වභාවය එයයි.” නායකයාගේ පැහැදිලි කිරීම ඒ අයුරිනි.තරගයේදී වැරදි අඩුවෙන්ම කරන කණ්ඩායම ජයග්‍රාහකයා බව මහේල ජයවර්ධනගේ මතය විය.අවසන් තරගයේ පරාජයෙන් අනතුරුව මහේල ජයවර්ධන විස්සයි - 20 ක්‍රිකට් නායකත්වයෙන්ද සමුගත්තේය. එහෙත් එක්දින හා ටෙස්ට් කණ්ඩායම්වලට ඔහුගේ නායකත්වය මේ වසර අග දක්වා ලබාදෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=s1210096</link>
    <topic>ශ්‍රී ලංකා කාන්තා රගර් පිලආසියා බඳුන අනුශූරතාව දිනයි</topic>
    <author>ෆවුස් මොහොමඩ්</author>
    <content>වසර තුනකට පසුව අන්තර් ජාතික කාන්තා රගර් පිටියට පිවිසි ශ්‍රී ලංකා කණ්ඩායම ආසියානු කාන්තා රගර් ශූරතාවලියේ බඳුන අනුශූරතාව දිනාගැනීමට සමත්විය.ඉන්දියාවේ පූනේ නුවර දී පෙරේදා නිමාවට පත්වූ මේ තරගාවලියේ බඳුන ශූරතා අවසන් තරගයේ දී පිලිපීනය හමුවේ ලකුණු 22-7ක පරාජයක් ශ්‍රී ලංකාවට අත්විය. කෙසේවෙතත් රටවල් 16ක් තරග වැදුණු මේ ශූරතාවලියේ දී 10වැනි ස්ථානය හිමිකර ගැනීමට ශ්‍රී ලංකා ක්‍රීඩිකාවෝ සමත්වූහ.දෙදිනක් පුරා පැවැති මේ තරගාවලියේ දී ශ්‍රී ලංකාව වෙනුවෙන් විශිෂ්ට දස්කම් දැක්වීමට නායිකා තනූජා වීරක්කොඩි, අයේෂා මද්දුම, සන්දීපා රත්නායක, නිල්මිණී වීරසිංහ සහ රුක්ෂානී වතුහේන සමත්වූහ.තරගාවලියේ පළමු දිනයේ දී ෆීජී පිල හමුවේ ලකුණු 44-7ක පරාජයක් ලැබූ ශ්‍රී ලංකා පිල චීන තායිපේ හමුවේ ලකුණු 26-7කින් පරාජයට පත්විය. එහෙත් දකුණු ‍කොරියාවට ‍එරෙහිව ලකුණු 43-0ක විශිෂ්ට ජයක් වාර්තා කිරීමට ශ්‍රී ලංකා ක්‍රීඩිකාවෝ සමත්වූහ.තරගාවලියේ දෙවැනි දිනයේ දී එක්සත් අරාබි එමීර් රාජ්‍යයට එරෙහිව ලකුණු 20-10ක ජයක් වාර්තා කළ ශ්‍රී ලංකා පිල බඳුන ශූරතා අවසන් පූර්ව තරගයේදී ප්‍රබල ඉන්දියා පිල ලකුණු33-0කින් පරාජය කිරීමට සමත්විය. එහිදී නායිකා තනූජා උත්සාහක දිනුම් 4ක් වාර්තා කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=f1210091</link>
    <topic>අධිකරණයට පිටුපෑවේ එජාපයයි</topic>
    <author>සාකච්ඡා කළේ උදිත ගුණවර්ධන</author>
    <content>ජනාධිපතිතුමා පොල් සංවර්ධන හා ජනතා වතු සංවර්ධන විෂය භාර දුන්නේ මා ගැන තැබූූ විශාල විශ්වාසය නිසා විය යුතුයි. ඇත්තෙන්ම ඇතැමුන් සුළුවෙන් සැලකුවත් පොල් සංවර්ධන ක්ෂේත්‍රය කියන්නේ විශාල වපසරියක පැතිරී ඇති විශේෂ විෂයයක් විදියට හඳුන්වන්න පුළුවන්. ඒ නිසා විශේෂ විෂයයක් විදියට පොල් සංවර්ධන විෂය කෙරේ විශාල වැදගත්කමක් හා ප්‍රමුඛත්වයක් ලබාදිය හැකියි.මා වෙත මේ අමාත්‍යාංශයේ වගකීම භාර වෙද්දී පොල් මිල ඉතාමත් ඉහළ අගයකයි තිබුණේ. ඒ අගය කොතරම්ද යත් රුපියල් පනහ තරම් ඉහළ අගයකට පොල් මිල ඉහළ ගියා. මා සිතන්නේ පොල් මිල මේ තරම් ඉහළට ගියේ මේ යුගයේදීයි. ඒත් මට පුළුවන් වුණා මේ අභියෝගය ජය ගැනීමට. අද පොල් මිල පාලනය වීමට මූලික වෙලා තියෙන්නේ පොල් අස්වැන්න බහුල වීමත් පොල් වගාවට ඇති උනන්දුව ඉහළ යාමත් යන කරුණුයි. ඒ වගේම පොල් වගාකරුවන්ට අවශ්‍ය දිරි ගැන්වීම් අමාත්‍යාංශය හා පොල් මණ්ඩලය හරහා ලබාදීමට පුළුවන් වෙලා තිබෙනවා.කෙටි කලකින් පූදින පොල් පැළ බෙදාදීම මෙන්ම වගාවෙන් පසු උපදෙස් ලබාදීමත් සිදුකරනවා. පොහොර සහනාධාරය ලබාදීම තවත් පියවරක්. ඒ නිසා පොල් වගාව සඳහා අවශ්‍ය පොහොර සාමාන්‍ය කඩයකින් මිලදී ගැනීමට පුළුවන්. මේ වගේ දේවල් නිසා පොල් වගාකරුවාට විශේෂ දිරිමත් කිරීමක් ලැබෙනවා.අපට පුළුවන් වෙලා තිබෙනවා පොල් වගා ක්‍ෂේත්‍රයේ අලුත් පිබිදීමක් ඇතිකිරීමට. එය විශේෂ දෙයක් විදියට හඳුන්වා දෙන්න පුළුවන්. එදා අප පාසල් යන අවධියේදී මෙරට ප්‍රධාන අපනයන භෝගයක් විදියට සැලකුණේ පොල් වගාවයි. ඒත් ඒ දේ පසුකාලීනව නැතිව ගියා. ඒ නැතිවූ අවස්ථාව යළි ලබාගැනීමට මෙරට පොල් වගාකරුවන්ට පුළුවන් වෙලා තිබෙනවා.එජාප ආණ්ඩු කාලයේද විශාල ලෙස පොල් වතු විනාශ වුණා. දැන් ඒ තත්ත්වය වැළැක්වීමට පුළුවන් වෙලා තිබෙනවා. මහා පරිමාණයේ පොල් වතු කැබැලි කර වෙන්දේසි කිරීම නැවැත්වීමට පුළුවන් වෙලා තිබෙනවා.අද අපට පුළුවන් වෙලා තිබෙනවා මේ සමාගම් දෙකම ලාභ ලබන ආයතන බවට පත් කිරීමට. ඒ වගේම අද අපට භාණ්ඩාගාරයට ලාභාංශ ගෙවීමටත් හැකියාව ලැබිලා තිබෙනවා.අද අපි භාණ්ඩාගාරයට බරක් නොවූ ආයතනයක් වෙලා තිබෙනවා. ඒ ගැන අප නිලධාරීන්ටත් සෙසු සේවකයන්ටත් ගෞරවය හිමිවිය යුතුයි.යුද්ධයෙන් විනාශ වූ පොල් කර්මාන්තය නැවත උතුරු නැගෙනහිර පළාත් වල ඇති කිරීමට ආණ්ඩුව සැලසුම් සහගතව වැඩ කටයුතු ආරම්භ කර තිබෙනවා. මේ වන විට මේ පළාත්වල පොල්වගාවට අවශ්‍ය පහසුකම් හා උනන්දුව ඉහළ දැමීමට පුළුවන් වෙලා තිබෙනවා.පොල් පැළ නොමිලේ ලබාදීම වගේම අඩු මුදලට පොල් පැළ ලබාදීමට කටයුතු කර තිබෙනවා. පොල් පැළ නොමිලේ ලබාදීමෙන් පමණක් මේ කාර්ය නිමාවට පත් වන්නේ නැහැ. ඉන් පසු පොල් ගස රැක බලා ගැනීමත් අවශ්‍ය තාක්ෂණික උපදෙස් ලබා දීමත් සිදු කරනවා. අපේ මූලික අරමුණ හා පරමාර්ථය වෙලා තිබෙන්නේ පොල් කර්මාන්තය දියුණු හා ජනතාවගේ අවධානය සහිත කර්මාන්තයක් බවට පත් කිරීමයි.මේ මැතිවරණ ප්‍රතිඵලවලදී විපක්ෂය විවිධ ආකාරයෙන් අර්ථ කථන දෙන්න පුළුවන්. ඒත් මැදිහත්ව බලන ඕනෑම කෙනෙකුට තේරෙනවා ජනතාව අදත් සිටින්නේ ආණ්ඩුව සමග බව. ඉහළ ප්‍රතිශතයකින් සන්ධානය ජයග්‍රහණය වෙත ළඟා කරවීමට ජනතාව සිය මනාපය ලබාදී තිබෙනවා.එදා ආණ්ඩුවට විරුද්ධව විපක්ෂය විශාල ප්‍රචාරයක් කරගෙන ගියා නියඟය ජලය වැනි කරුණු ඉස්සරහට දැම්මා. ඒත් මේ කිසිදු දෙයක් ගැන ජනතාව අවධානය යොමු කළේ නැහැ. ජනතාවට මේ මොහොත වන විටත් ආණ්ඩුව ගැන ඇති විශ්වාසය බිඳකුදු පහළ ගිහින් නැහැ. ජනතාවට අවශ්‍ය වෙලා තිබෙන්නේ ආණ්ඩු පෙරැළි හෝ වෙනත් දේ නොවෙයි සාර්ථකව අතමිට සරු ජීවිතයක් ගත කිරීමයි. ඒ සඳහා වූ ජනතා ආශිර්වාදය මෙවර මැතිවරණ ප්‍රතිඵලය මගිනුත් තහවුරු කර ගැනීමට පුළුවන් වෙලා තිබෙනවා.මේ අය පුදුමාකාර විදිහේ තර්ක තමයි මතු කරන්නේ. අපි සාමාන්‍යයෙන් බැලිය යුත්තේ් සංසදනය කළ යුත්තේ මහ මැතිවරණයට මහ මැතිවරණයක්, පළාත් සභා මැතිවරණයට පළාත් සභා මැතිවරණයක්. ඒත් අද විපක්ෂය කියන්නේ එහෙම දෙයක් නොවෙයි. ඔවුන් සසඳන්නේ පළාත් සභා මැතිවරණය හා මහ මැතිවරණයයි. මෙය කිසිසේත්ම සාධාරණ ගණන් බැලීමක් නොවෙයි. ඔවුන් උත්සාහ දරන්නේ ජනතාව මුලා කිරීමටත් පාක්ෂිකයා ගොනාට ඇන්දවීමටත් විතරයි.දැන් තමයි උතුර නැවත යථා තත්ත්වයට පත් වෙමින් තිබෙන්නේ. නැවත පදිංචි කිරිම් අවසානයි. ප්‍රජාතන්ත්‍රවාදය තහවුරු වෙමින් තිබෙන්නේ. ජනාධිපතිතුමා ප්‍රසිද්ධියේ ප්‍රකාශ කළා උතුරු පළාත් සභාව සඳහා මැතිවරණය 2013 දී පැවැත්වීමට කටයුතු කර තිබෙන බව. ඒ නිසා ලබන අවුරුද්දේදී උතුරු පළාත් සභා මැතිවරණය සඳහා අනිවාර්යයෙන්ම දින නියම වෙයි.මීට පෙර උතුරු පළාතේ පළාත් පාලන මැතිවරණයේදී සන්ධානයට වඩා සෙසු දේශපාලන පක්‍ෂ ඡන්ද ලබා ගත්තෙ. ඒත් අප උතුරේ ශක්තිමත් ඡන්ද පදනමක් ඇති දේශපාලන පක්ෂයක් බවට පත් වෙලා තිබෙනවා. ඒ ගැන අපට සතුටුයි. අනෙක අපට අවශ්‍ය මැතිවරණ ජයග්‍රහණ පමණක් නොවෙයි. දෙමළ ජනතාව දිනා ගැනීමයි අපේ ප්‍රධාන අරමුණ. ඒ සඳහා ආණ්ඩුව කටයුතු කර තිබෙනවා.මේ තත්ත්වය සම්පුර්ණයෙන්ම මවාපාන ලද දෙයක්. මේ ආණ්ඩුව හැම මොහොතකම අධිකරණය හා එහි ස්වාධීනත්වය ආරක්ෂා කරනවා. එදා එජාපය තමයි අධිකරණ තීන්දුවලට පිටින් කටයුතු කළේ. විනිසුරුවන් නොතකා ඇරියේ. ඒත් මේ ආණ්ඩුව අධිකරණයට ගෞරව කරනවා. හැබැයි විපක්ෂයට ඕනෑ වෙලා තිබෙනවා මේ දෙපාර්ශවය අතර අවබෝධය නැති කර දැමීමට. මෙය ඉතාමත් කුමන්ත්‍රණකාරී වැඩපිළිවෙළක් විදිහට පෙන්වා දෙන්න පුළුවන්. ඒ නිසා අප මේ තත්ත්වය ගැන අවබෝධයෙන් වැඩ කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=f1210092</link>
    <topic>විනයගරුක රියැදුරන් බිහි කරන්නඔන් ලයින් ලකුණු ක්‍රමය ගේනවා</topic>
    <author>සටහන ශීලා උඩුවර</author>
    <content>අනතුරු අවම කිරීම සම්බන්ධයෙන් රියැදුරා වාහනය හා පරිසරය යන අංශ තුනම සතුටුදායක ලෙස තිබිය යුතුයි. වාහනය හා රියැදුරා සම්බන්ධ වගකීම මෝටර් රථ ප්‍රවාහන කොමසාරිස් දෙපාර්තමේන්තුවට පැවරෙනවා. පරිසරය නිසා සියයට 30 ක් පමණ අනතුරු සිදුවෙනවා. අනතුරු අවම කිරීමට මාර්ගයද සුදුසු තත්ත්වයක තිබිය යුතුයි. ආදායම් බලපත්‍ර ලබා ගැනීමේ දී එහි දුම් තත්ත්වය ගැන සෑහීමට පත්විය යුතුයි. අධික දුම් දමන වාහනවලට ප්‍රමිති සහතිතයක් ලබාදීමේ ක්‍රියාවලිය ඇරැඹුවේ ඒ නිසයි. ඒ යටතේ සමාගම් දෙකක් දුම් දමන වාහන පරීක්ෂාවට ලක් කරනවා. මේ වැඩපිළිවෙළ නිසා, මේ වනවිට පාරේ ධාවනය කරන දුම් දමන වාහන සංඛ්‍යාව අඩුවී තිබෙනවා. එය ජනතාවගේ සෞඛ්‍යයට හිතකර තත්ත්වයක්. වාහන දුම් ආශ්වාස, ප්‍රාශ්වාස වීමෙන් ශ්වසන ආබාධ ඇතුළු රෝගවලට ගොදුරු වෙනවා. මේ මගින් ඒ තත්ත්වය අවම කර ගැනීමට හැකිවෙලා.රියැදුරු බලපත්‍ර සඳහා ඔන් ලයින් (ඍජු සම්බන්ධතා) ක්‍රමය මේ වන විට හම්බන්තොට, ගම්පහ, අනුරාධපුරය, කුරුණෑගල, වේරහැර ක්‍රියාත්මක වෙනවා. ඉතිරි දිස්ත්‍රික්කවල තිබෙන කාර්යාල ද ‘ඔන් ලයින්’ ක්‍රමයට සම්බන්ධ කිරීමට නියමිත යි. රියැදුරු බලපත්‍ර ලබාදීමේ ක්‍රමය එකම ක්‍රමවේදයක් යටතට ගෙන ඒමට ඒ මගින් බලාපොරොත්තු වෙනවා.රියැදුරන් සඳහා ‘අභිවෘද්ධි ලකුණු දීමේ ක්‍රමය’ අරඹනවා. එය නොවැම්බර් මස අග භාගයේ සිට ක්‍රියාත්මක කිරීමට නියමිත යි. ලංකාවට නිදහස ලැබුණායින් පසු මේ දක්වාම වැරදි කරන රියැදුරන්ට දඩ ක්‍රමය ක්‍රියාත්මක කරනවා. ඒත් ඔවුන් දඩ මුදල් ගෙවලා නැවතත් එම වරදම කරනවා. එවැනි රියදුරන් නිසා මාර්ග අනතුරු සිදු වෙනවා. එහෙත් මෙවැනි රියැදුරන් පිට රටවලට ගියහම, එහි නීතිවලට අනුගතවෙලා ක්‍රියා කරනවා. දියුණු රටවල වරදක් කළ විට වරද සමඟ දඩය ගෙදරටම යනවා. මේ අනුව සාමාන්‍ය රියැදුරු බලපත් දරන්නෙකු මාස 24 ක් ඇතුළත රියැදුරු අභිවෘද්්ධි ලකුණු 24ක් ලබාගතහොත්, එම රියැදුරු බලපත්‍රය මාස 12ක කාලයක් අත්හිටුවනු ලබනවා.අභිවෘද්ධි ලකුණු 18 ට වැඩි 23 ට අඩු සංඛ්‍යාවක් ලබාගත් විට, එම ලකුණු 23 ඉක්මවා ගිය පසු, රියැදුරු බලපත්‍රය අවලංගු කරන බවට, මෝටර් රථ ප්‍රවාහන කොමසාරිස් ජනරාල් ලිපියක් මගින් අනතුරු හැඟවීමක් කළ යුතුයි. මාස 24 ක් ඇතුළත රියැදුරු අභිවෘද්ධි ලකුණු 24 ට අඩු ප්‍රමාණයක් ලබා, ඊළඟ වසර තුළ අභිවෘද්ධි ලකුණු ලබා නොගතහොත්, එම ලකුණුවලින් 6ක් අඩු කරනවා.ඉන්පසු එළැඹෙන අවුරුද්දේ ලකුණු තව දුරටත් නොලැබ සිටියහොත්, ඔහුගේ රියැදුරු බලපත්‍රය සඳහා සියලු අභිවෘද්ධි ලකුණු අහෝසි කිරීමට පියවර ගන්නවා. සාමාන්‍ය රියදුරු බලපත්‍රයක පරිවාස කාලය ඇතුළත රියැදුරු අභිවෘද්ධි ලකුණු 6 ක් ගතහොත්, එම පරිවාස කාලය තවත් වසරක් දීර්ඝ කරනවා. පරිවාස කාලය තුළ ලකුණු 6ට වැඩි සංඛ්‍යාවක් ලබාගත හොත්, එම රියැදුරු බලපත්‍ර අවලංගු වෙනවා. ඊට පසු නැවත එය ලබාගත යුතුයි.රියැදුරු උපදේශක බලපත්‍රය දරන්නෙකු මාස 24ක් ඇතුළත රියදුරු අභිවෘද්ධි ලකුණු 12 ක් ලබාගතහොත්, ඔහුගේ උපදේ්ශන බලපත්‍රය මාස 12ක කාලයකට අත්හිටුවනවා.වසර 4ක් තුළ අභිවෘද්්ධි ලකුණු 24 බැගින් ලබාගෙන, රියැදුරු උපදේශන බලපත්‍රය අත්හිටුවනු ලැබුවහොත්, එම උපදේශන බලපත්‍රය අවලංගු කරනවා.විනය ගරුක රියැදුරෙක් බිහි කිරීමේදී රියැදුරු පාසල්වලට විශාල වගකීමක් පැවරෙනවා. ශ්‍රී ලංකාවේ රියැදුරු පාසල් 600 ක් පමණ තිබෙනවා. ඒවා පිළිබඳ දත්ත ගබඩා කර, ඒවා නියාමනය කිරීමේ පුළුල් වැඩපිළිවෙළක් අරඹනවා.රියැදුරු පාසල්වල වාහනවල යාන්ත්‍රික තත්ත්වය පරීක්ෂාවට ලක්කර, සුදුසු වාහනවලට පමණක් ස්ටිකරයක් ලබා දෙනව. එම ස්ටිකරය නැති වාහනවලට රියදුරන් පුහුණු කරන්න බැහැ.එයට විසඳුමක් ලෙස වාහන පිළිබඳ අවශ්‍ය තොරතුරු මහජනතාවට ලබාදීමේ වැඩපිළිවෙළක් සකස් කරනව. ඒ යටතේ අන්තර්ජාලයෙන් තොරතුරු බලාගත හැකියි.ලිපි ගොනු ආශ්‍රිත ගැටලු සම්බන්ධයෙන් දැනට භාවිත වන ක්‍රමවේදය වෙනුවට, එම ලිපිගොනුවල අඩංගු දත්ත ස්කෑන් කිරීමේ ක්‍රමවේදයක් හඳුන්වා දෙනවා.වාහනයක් ලියාපදිංචි කළ විගස ඒ පිළිබඳ වාහන හිමියාට එස්.එම්.එස් මගින් දැනුම් දීමට සූදානම්. අංක තහඩු මුද්‍රණය කළ විගසත් එම ක්‍රමවේදයම අනුගමනය කිරීමට බලාපොරොත්තුවෙන් සිටින්නෙ.දෙපාර්තමේන්තුව මඟින් නිකුත් කරන ලියාපදිංචි ගරාජ්වලට හා වෙළෙඳුන්ට, වරායේ සිට වෙළෙඳ ආයතනයේ, නිවෙසට වෙළෙඳ ආයතනයේ සිට මෝටර් රථ ප්‍රවාහන කොමසාරිස් දෙපාර්තමේන්තුවට අලුත්වැඩියාවක් සඳහා ගරාජ් එකට, පරීක්ෂා ධාවනය සඳහා අදාළ ප්‍රාදේශීය ලේකම් කොට්ඨාසය තුළ පමණක් ධාවනය කළ හැකියි. ගරාජ් අංකවලින් මගීන් ගෙනයන්න බැහැ.අකුරු දෙක අවසන් වූ විට අකුරු 3 යොදනවා. දැනටත් එය ලබා දී තිබෙනවා. AAA (ඒ ඒ ඒ) අකුරු තුනෙන් වාහන ලක්ෂ 64ක් ලියාපදිංචි කළ හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>09</day>
    </date>
    <link>http://www.dinamina.lk/2012/10/09/_art.asp?fn=f1210093</link>
    <topic>අසීමිත තොරතුරු ලොව පුස්තකාල හමුවේ ඇති අභියෝග</topic>
    <author>නාලිනී මල්ලවආරච්චි අධ්‍යක්ෂ -ජාතික පුස්තකාල හා ප්‍රලේඛන සේවා මණ්ඩලය</author>
    <content>නූතන ලෝකයේ සාක්ෂරතා මට්ටම් හා අධ්‍යාපනික දියුණුවත්, මුද්‍රණ කර්මාන්තයේ හා තාක්ෂණ ක්‍රමවේදයන්ගේ සංවර්ධනයත් හේතුකොටගෙන, පොතපත බිහිවීම විශාල වශයෙන් වැඩි වී ඇත. කඩදාසි පමණක් නොව, වෙනත් තාක්ෂණික මෙවලම් මගින් ද දැනුම අඩංගු ලේඛන හා ශ්‍රව්‍ය දෘශ්‍ය මාධ්‍යයන් ද විස්මිත අයුරින් දිනෙන් දින ලොවට බිහි වේ. අද නවීන තාක්ෂණය හා පරිගණකගත තොරතුරු ගබඩා ඇසුරු කොට ගෙන නිර්මාණය වන දැනුම, පුස්තකාලවල එක්රැස් කිරීම මහා අභියෝගයක් වී ඇත. එබැවින් දැනුම පමණක් නොව, පුස්තකාල ද විවිධ අයුරින් වර්ගීකරණයකට ලක්කළ හැකිය.ජාතික පුස්තකාල සෑම රටක ම පුස්තකාල පද්ධතියේ නායකත්වය උසුලන ලෙස කටයුතු කෙරේ. 1998 අංක 51 දරන ජාතික පුස්තකාල හා ප්‍රලේඛන සේවා මණ්ඩල පනත මගින් පැවරී ඇති කාර්යභාරය යටතේ, ජාතියේ අනන්‍යතාව ඔප්නැංවෙන පරිදි දේශීය වශයෙන් බිහිවෙන සියලුම දැනුම මාධ්‍යයන් එක්රැස් කර, මතු පරපුර වෙනුවෙන් සංරක්ෂණය කර තැබීම හා ඒවා භාවිතයට පහසුකම් සැලැසීම මෙහි ප්‍රධාන කර්තව්‍යයකි. එමෙන් ම, ජාතික ග්‍රන්ථ නාමාවලිය හා වෙනත් ප්‍රලේඛන සේවා සම්පාදනය, ශ්‍රී ලංකාවේ සියලු පුස්තකාල ප්‍රවර්ධනය සඳහා ආධාර අනුබලදීම, පොත් ප්‍රකාශනය වැඩිදියුණු කිරීම, කියවීමේ ප්‍රවර්ධනය සඳහා විවිධ ව්‍යාපෘති ක්‍රියාත්මක කිරීම ද ජාතික වශයෙන් ම මේ මගින් සිදු වේ.ජාතික කියවීමේ මාසය වෙනුවෙන් දිවයිනේ සියලු පුස්තකාල හා පාසල් කේන්ද්‍ර කරගත් කියවීමේ ප්‍රවර්ධන වැඩසටහන් මෙහෙයවීමේ කටයුතු ජාතික පුස්තකාල හා ප්‍රලේඛන සේවා මණ්ඩලය මගින් සිදු වේ. අප රටේ පුස්තකාල මගින් පාඨක ප්‍රජාව සම්බන්ධ කරගෙන, කියවීම හා පොතපත භාවිතය ඉහළ නැංවීමට අදාළ ව්‍යාපෘති රැසක් දියත් කෙරේ. එම සේවා ඇගැයීම පැවරී ඇත්තේ ද ජාතික පුස්තකාල හා ප්‍රලේඛන සේවා මණ්ඩලයටයි.යුනෙස්කෝ ප්‍රඥප්තිය අනුව මහජන පුස්තකාල යනු සියලු ජාතීන් අතර අවබෝධය, බුද්ධි වර්ධනය, රසාස්වාදය සහ තොරතුරු හුවමාරු කර ගැනීම සඳහා පොදු ජනයාට උපකාරි වන ප්‍රජාතාන්ත්‍රික මධ්‍යස්ථානයකි. ජාති, ආගම්, කුල, භාෂා, වයස් අධ්‍යාපනික හා සමාජ තරාතිරම්, ස්ත්‍රී පුරුෂ වැනි භේද නොසලකා, සෑම අයෙකුට ම මහජන පුස්තකාල සේවා සපයනු ලැබේ. ඒවා විධිමත් හා අවිධිමත් අධ්‍යාපනයට උරදෙන ආයතන වශයෙන් ද ප්‍රයෝජනවත් වන, සම්බන්ධීකරණ වැඩසටහන් දියත් කරන ආයතන ලෙස හැඳින්විය හැකිය. කිසියම් ප්‍රදේශයක පළාත් පාලන බල සීමා ඇතුළත වෙසෙන ජනතාවට ආසන්න වශයෙන් ම පිහිටි තොරතුරු මධ්‍යස්ථාන ලෙස ක්‍රියාත්මක වන්නේ් මහජන පුස්තකාලයයි. මහජන පුස්තකාලවල භූමිකාව අංශ කිහිපයක් යටතේ පොදු මහජනතාවගේ දියුණුව උදෙසා ක්‍රියාත්මක වේ. ඒ,ඉහත භූමිකා ඔස්සේ පුස්තකාල මගින් පොත් සංචිත ගොඩනැගීම, පොතපත බැහැර ගෙන යාමට පහසුකම් සැලසීම, ජංගම පුස්තකාල සේවා මගින් දුරබැහැර ප්‍රදේශවල සිටින ජනතාවට කියවීමට අවස්ථාව සැලැසීම සහ සම්මන්ත්‍රණ, පාඨක සමාජ ක්‍රියාකාරකම්, තරග පැවැත්වීම්, කියවීමේ මාසය සඳහා පාඨක වැඩසටහන් මෙහෙයවීම වැනි කටයුතු ඉටු කරනු ලැබේ.ළමා සහ තරුණ පරපුර යහපත් පුරවැසියන් කිරීමට මෙන් ම, රටේ ශ්‍රම බලකාය හා අනාගත නායකයන් බිහිකරවීමේ තෝතැන්නක් වන පාසල් පද්ධතිය තුළ, පාසල් පුස්තකාල කාර්යභාරය අතිශය වැදගත් වේ. පාසල්, ශිෂ්‍ය කණ්ඩායම්වල ඉගෙනීමේ අවස්ථා වැඩි දියුණු කිරීමටත්, කියවීමේ පුරුදු වර්ධනය කර ගැනීමටත්, බුද්ධිමය ක්‍රියාකාරකම්වල නියැළීමටත් අවශ්‍ය පොත පත හා වෙනත් සේවා ලබාදීම, පාසල් පුස්තකාලයක මෙහෙවර වේ. පාසල් පද්ධතිය තුළ ඉටු කෙරෙන කාර්යයන් සඳහා පුස්තකාලය අත්‍යවශ්‍ය අංශයකි. මන්ද, ඉගැන්වීමත්, ඉගෙනීමත් සඳහා භාවිත වන පුස්තකාල සම්පත් විධිමත් ලෙස එක්රැස්කර, විමර්ශන, බැහැරදීම් හා වෙනත් සේවා සැපැයීම සිදුවන බැවිනි.පුස්තකාලවල සේවා ලබන පාඨකයන් විවිධ රුචි අරුචිකම් ඇති, විවිධ විෂයයන් හදාරන කණ්ඩායම් වේ. ඉහත කී පුස්තකාල මගින් ඒවාට ම ආවේණික වූ පාඨකයන්ගේ දැනුම වර්ධනය උදෙසා විශේෂ සේවාවන් ද ඉටු කරනු ලැබේ. ශ්‍රී ලංකාවේ පාසල් 10,000කට ආසන්න ප්‍රමාණයක් තිබෙන බව අධ්‍යාපන අමාත්‍යාංශයේ ලේඛනවලින් සනාථ වේ. වර්තමානයේ දී සපිරි පාසල් දහසක් පිහිටුවා ඉතා උසස් අන්දමේ පුස්තකාල පවත්වා ගෙන යාමට ද වැඩසටහනක් ක්‍රියාත්මක කර තිබීම සතුටට කරුණකි.විශ්වවිද්‍යාල හා විශේෂ ආයතන සතු පුස්තකාල උසස් අධ්‍යාපනය සහ පර්යේෂණ සඳහා සුවිශේෂ වූ වටිනා එකතු රැස්කර ඇති ආයතන වේ. දැනට ශශ්‍රී ලංකාවේ ජාතික පුස්තකාලය තරමට ම විශේෂිත වූ වටිනාකමක් ඇති පුස්කාලයක් වනුයේ පේරාදෙණි විශ්වවිද්‍යාල පුස්තකාලයයි. තව ද අනෙකුත් බොහෝ විශ්වවිද්‍යාලයන් හි පුස්තකාල සඳහා ම සුවිශේෂි වූ ගොඩනැගිලි ඉදි කර ඇති අතර, ඉහළ අධ්‍යාපනික හා වෘත්තීය සුදුසුකම් ලැබූ පුස්තකාලයාධිපතිවරුන් මෙන් ම, අනෙකුත් සහායක කාර්යමණ්ඩල මේවායේ සේවය කරනු ලැබේ.පුස්තකාල මගින් පහත සඳහන් ප්‍රයෝජන ලැබිය හැකිය.පුස්තකාල මගින් දුර්වලතා හඳුනාගෙන, නව ක්‍රම භාවිත කර වැඩි වැඩියෙන් පාඨකයන් හට සේවා ලබාදීමට කටයුතු කළ යුතුය. දුරස්ථ සේවා හා ජංගම පුස්තකාල වැඩසටහන් මගින් පුස්තකාලය වෙත නො පැමිණෙන පිරිසට කියවීමට අවස්ථාවක් දීමට ප්‍රමුඛත්වය දිය යුතුයි. එමෙන් ම තම පළාත් පාලන බල ප්‍රදේශයේ පදිංචි පිරිසට පමණක් සාමාජිකත්වය ලබාදීම දැනට සිදුවන ක්‍රියාවලියයි. එම සීමාව නිසා කියවීමට කැමැත්තක් තිබුණ ද, පුස්තකාල සාමාජිකත්වය ලැබීමට අපහසු නිසා කියවීමට කැමැති පාඨකයන්ට අවස්ථාවක් නොමැතිවීම ද කනගාටුවට කරුණකි. මෙවැනි යල්පැනගිය නීති සංශෝධනය කර, පුස්තකාල භාවිතයට ඉල්ලුම් කරන ශ්‍රී ලංකාවාසීන්ට මහජන පුස්තකාල සාමාජිකත්වය ලබාදීමට සුදුසු වැඩපිළිවෙළක්, පළාත් පාලන ආයතන මගින් සකස් කළ යුතුය.කියවීම වැඩිදියුණු කළ හැක්කේ, එවැනි සීමා හා තහංචි ඉවත් කර, ඒ සඳහා වෙනත් විකල්ප ක්‍රම හදුන්වා දී,  අවශ්‍ය පිරිසට පුස්තකාල පරිහරණයට ඉඩ ලබාදීම මගිනි. සියලු පළාත්වල මහජන පුස්තකාල ක්ෂේත්‍රයේ පුස්තකලයාධිපතිවරුන් බඳවා ගැනීම නිසි අයුරින් කලට වේලාවට සිදු නො වීම ද විශාල ගැටලුවකි. බොහෝ මහජන පුස්තකාල කළමනාකරණය කරනු ලබන්නේ පුස්තකාල සහායකයන් හෝ කම්කරුවන් විසිනි. විධිමත් පුස්තකාල සේවාවක් ලබා දීමට වෘත්තීය සුදුසුකම් සපුරාගත් පුස්තකාලයාධිපතිවරුන් බඳවා ගත යුතු ය. එසේ නැතහොත් එම සහායකයන් හට ස්වකීය වෘත්තීය දැනුම වර්ධනය කර ගැනීමට, පුස්තකාල විභාග හැදෑරීමට මූල්‍ය අනුග්‍රහයක් හෝ ලබාදිය යුතුයි. පාසල් පද්ධතිය තුළ ද දක්නට ඇත්තේ ශෝචනීය තත්ත්වයකි. ස්ථිර පුස්තකාලයාධිපතිවරුන් නො මැතිවීමත්, පුස්තකාල සහායකයන් මගින් පාසල් පුස්තකාල කටයුතු දියත් කරවීමත් බොහෝවිට දැකගත හැකිය. තව ද නිශ්චිත කාල වේලාවන් තුළ දී සහ අවම වශයෙන් විභාග ආසන්න කාලයේ දී හෝ පාසල් පුස්තකාල විවෘත කර නොතිබීම නිසා, දරුවන්ට පොතපත කියවීමට ප්‍රමාණවත් පහසුකම් නො ලැබේ. කියවීම ප්‍රවර්ධනය සඳහා ඉහත දැක්වූ ගැටලුකාරි තත්ත්වයන් ඉවත් කර, විධිමත් පුස්තකාල සේවාවක් ලබාදීම අත්‍යවශ්‍යයෙන් ම කඩිනමින් කළ යතු කාර්යයක් වනු නො අනුමානය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n121010_br1</link>
    <topic>අසරණ දෙදරු පියාට ඔබගේ උපකාරය ඕනෑ</topic>
    <author>දයාරත්න බණ්ඩාර කෑගල්ල දිස්ත්‍රික් සමූහ</author>
    <content>(2012-10-10-11:10) මීට වසර දහයකට පෙර රඹුක්කන සිදුවූ දුම්රිය අනතුරකින් බරපතළ ලෙස තුවාල ලැබූ වීරකන්දවත්තේ ඒ. එස්. රාජපක්‍ෂ මහතා ආබාධිත තත්ත්වයට පත්වී අන්ත අසරණ වී සිටියි. එවකට ගුවන් හමුදාවේ බලශක්ති සැරයන්වරයකු ලෙස සේවය කළ රාජපක්‍ෂ මහතා බිරිය සහ දරු දෙදෙනාත් සමඟින් දුම්රියෙන් ගමන් කරද්දී රඹුක්කනදී සිදුවූ අනතුරකින් පුතු හිරාන් විථිලංග මියගොස් ඇත. රාජපක්‍ෂ මහතාගේ බිරිය වන නාලිනි සමරසිංහ මහත්මිය සහ දියණිය ශානිකා රාජපක්‍ෂ බරපතළ ලෙස තුවාල ලබා රෝහල් ගත කෙරිණි. බිරිය සහ දියණිය කලක් ගතවී සුවය ලැබුවත් රාජපක්‍ෂ මහතා තවමත් ලෙඩ ඇෙඳහි පසුවෙයි. ඔහුගේ සුසුම්නාවට බරපතළ ලෙස හානි සිදුවීම නිසා දෙපයින් නැගී සිටීමට නොහැකිය. රෝගී තත්ත්වය සුව කිරීමට අමෙරිකානු ඩොලර් 26900ක් අවශ්‍ය බව රාජපක්‍ෂ මහතා පවසයි. කලක් ජීවිත පරිත්‍යාගයෙන් රට ආරක්‍ෂා කිරීමට උරදුන් ඔහුට සුවයක් ලැබීමට උපකාර කිරීමට යම් කිසිවකු බලාපොරොත්තු වන්නේ නම් එය මහඟු පුණ්‍යකර්මයකි. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n1210101</link>
    <topic>ශ්‍රේෂ්ඨාධිකරණය ආණ්ඩු ක්‍රම ව්‍යවස්ථාව උල්ලංඝනය කරලා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>දිවි නැඟුම පනත් කෙටුම්පතට එරෙහි පෙත්සමේ පිටපතක් කතානායකවරයාට බාර නොදී පාර්ලිමේන්තු මහ ලේකම්වරයාට බාර දීමෙන් ශ්‍රේෂ්ඨාධිකරණය, ආණ්ඩුක්‍රම ව්‍යවස්ථාව උල්ලංඝනය කර ඇතැයි කතානායක චමල් රාජපක්ෂ මහතා පාර්ලිමේන්තුවේදී ඊයේ (9) ප්‍රකාශ කළේය.කතානායකවරයා එසේ ප්‍රකාශ කළේ දිවි නැඟුම පනත් කෙටුම්පතට එරෙහිව ශ්‍රේෂ්ඨාධිකරණය ඉදිරිපත් කර තිබු පෙත්සමක පිටපතක් පාර්ලිමේන්තු ලේකම්වරයාට බාර දීම සම්බන්ධයෙන් සිය තීරණය ප්‍රකාශ කරමිනි.එම සිදුවීම සම්බන්ධයෙන් පාර්ලිමේන්තුවේ පක්ෂ නායකයන් සමඟ තමන් සාකච්ඡා කළ බවත් කතානායකවරයා පැවසීය.ආණ්ඩුක්‍රම ව්‍යවස්ථාවට අනුව යම් පෙත්සමක් අධිකරණයට ඉදිරිපත් කරන විට එහි පිටපතක් කතානායකවරයාට ලබා දිය යුතු බව ආණ්ඩුක්‍රම ව්‍යවස්ථාවේ 121 වගන්තියේ දැක්වෙන බව පැවසූ කතානායකවරයා එය වෙනත් පාර්ශවයකට ලබා දීම මඟින් කතානායකවරයාට නිසි පරිදි කටයුතු කිරීමට ඉඩ නොලැබෙන බවත් කීවේය.එමෙන්ම පනත් කෙටුම්පත සම්බන්ධයෙන් ව්‍යවස්ථානුකූලව කටයුතු කිරීමේදී ගැටලු මතුවන බවත් කතානායකවරයා සඳහන් කළේය.එහිදි වැඩිදුරටත් කතානායකවරයා මෙසේද සඳහන් කෙළේය.මේ සම්බන්ධයෙන් කිසිම තීරණයක් දීමට මා කැමැති නැහැ. එවැන්නක්, ශ්‍රේෂ්ඨාධිකරණ බලතල වලට අත ගැසීමක් වෙන්න පුළුවන්. ශ්‍රේෂ්ඨාධිකරණය මීට වඩා සැලකිල්ලෙන් කටයුතු කළ යුතුයි. ප්‍රජාතන්ත්‍රවාදී යහපාලන ක්‍රම රැක ගත යුතුයි. විධායකය, ව්‍යවස්ථාදායකය හා අධිකරණය සමගාමිව කටයුතු කළ යුතුයි. මගේ උත්තරීතර ධුරය අනුව ප්‍රජාතන්ත්‍රවාදය ආරක්ෂා කිරීමට කටයුතු කරනවා.ආණ්ඩුක්‍රම ව්‍යවස්ථාව අධ්‍යයනය කර මා කටයුතු කරනවා. පාර්මේන්තුවේ දීර්ඝ කාලීන ක්‍රියාමාර්ග හා පරිචයන් ද මා ඉවහල් කර ගත්තා. ශ්‍රේෂ්ඨාධිකරණ තීරණයක් පාර්ලිමේන්තුවේ කතානායකවරයාට බාර දිය යුතු වුවත්, පාර්ලිමේන්තු ලේකම්වරයාට බාරදීම පාර්ලිමේන්තු ක්‍රියාදාමයට බලපාන ගැටලුවක්. පාර්ලිමේන්තු මහ ලේකම්වරයාට කතානායකවරයා වෙනුවට කටයුතු කළ නොහැකියි. මහ ලේකම්වරයාට කතානායකවරයා වෙනුවෙන් පෙනි සිටිමට හැකි නම් ඒ සඳහා ආණ්ඩුක්‍රම ව්‍යවස්ථාවේ සංශෝධනයක් තිබිය යුතුයි.ආණ්ඩුක්‍රම ව්‍යවස්ථාවේ 121(1) වගන්තිය අනුව ජනාධිපතිවරයා විසින් කරන ලද යොමු කිරිමක් හෝ ශ්‍රේෂ්ඨාධිකරණයට ඉදිරිපත් කරන පෙත්සමක් පාර්ලිමේන්තු මහ ලේකම්වරයාට නොව කතානායකවරයාට භාර දිය යුතුයි. එවැනි පෙත්සමක් මහ ලේකම්වරයාට භාර දුන්නේ නම් එය පාර්ලිමෙන්තුවට භාරදිමක් ලෙස පිළි ගත නොහැකියි.දිවි නැගුම පනත් කෙටුම්පතට එරෙහි පෙත්සම ශ්‍රේෂ්ඨාධිකරණය විසින් පාර්ලිමේන්තු මහ ලේකම්වරායට ඉදිරිපත් කිරීම පිළිබඳ විශේෂ ප්‍රකාශයක් කරමින් තමා ලබා දුන් තීරණයේ පිටපතක් ජනාධිපතිවරයාට හා ශ්‍රේෂ්ඨාධිකරණයේ විනිශ්චයකාරවරුන්ට යොමු කරන ලෙස පාර්ලිමේන්තු මහ ලේකම්වරයාට මා නියෝග කරනවා. මහජනතාවට මෙම තීරණය ගැන දැන ගැනීම සඳහා හැන්සාඩ් වාර්තාවේ පළ කරන අතර, පාර්ලිමේන්තු වෙබ් අඩවියටද මෙය ඇතුලත් කරන ලෙසට නියෝග කරමි.ඊට අමතරව ජනමාධ්‍ය මඟින් පළ කරන ලෙසත් පාර්ලිමේන්තු වරප්‍රසාද හා පොත් පත්වලටද ඇතුලු කරන ලෙසත් මා නියෝග කරනවා.පාර්ලිමේන්තු බලතල සීමා කිරිමට ඉඩදිය නොහැකියි. එය ජනතා පරමාධිපත්‍යයයට මරු පහරක් වෙනවා. ජනාධිපතිතුමාට හා අගමැතිතුමාට පසුව බලතල තිබෙන්නේ කතානායකවරයාටයි. මහලේකම්වරයා යනු ජනාධිපතිවරයා විසින් පත් කරන ලද තනතුරක්.මහ ලේකම්වරයාගේ බල තල ස්ථාවර නියෝග අනුව ඉතා සීමිතයි. කතානායකවරයා හා මහ ලේකම්වරයාට ඇති බලතල වෙනස් බව ව්‍යවස්ථාවේ පැහැදිළිව දැක්වෙනවා. කතානායකවරයා වෙනුවෙන් කිසිම ලියවිල්ලක් භාර ගැනිමට මහ ලේකම්වරයාට බැහැ.යම් පෙත්සමක් ශ්‍රේෂ්ඨාධිකරණයට ඉදිරිපත් කළ පසු ඒ ගැන දින 21ක් ඇතුළත නියෝගයක් ගෙන එම තිරණය කතානායකවරයාට දිය යුතුයි. ආණ්ඩුක්‍රම ව්‍යවස්ථාවේ 121 (3) අනුව කතානායකරවයාට භාර දිම අනිවාර්ය කර තිබෙනවා. පනත ගැන කුමන පියවර ගත යුතුදැයි මන්ත්‍රිවරුන්ට දැන්විම මහ ලේකම්වරයා සතු කාර්යයක් නොවේ. එහි මූලික කරුණ ඇත්තේ කතානායකවරයාටයි. ශ්‍රේෂ්ඨාධිකරණ පෙත්සමක් කතානායකවරයාට ලබා දිය යුතුයි. ඒ ගැන ගතයුතු ක්‍රියා මාර්ග කතානායකවරයා තීන්දු කරනවා ඇති. අධිකරණය හා පාර්ලිමේන්තුව අතර ගැටුමක් නිර්මාණය විම වැලැක්විමටයි කටයුතු කළ යුත්තේ.පාර්ලිමේන්තුවේ උත්තරිතරභාවය රැකිම සම්බන්ධයෙන් ව්‍යවස්ථා සම්පාදකයින්ට ස්තුතිවන්ත වෙනවා. ජනාධිපතිවරයාට හෝ විනිසුරුවරයෙක් සඳහා දෝෂාභියෝගයක් වැනි අවදානමකදි ව්‍යවස්ථාවේ 107 (1) සඳහන් වන පරිදි ශ්‍රේෂ්ඨාධිකරණ තීන්දුවක් විශ්ලේෂණය කරන විට එවැනි දැනුම් දිමක් කතානායකවරයා වෙනුවෙන් පාර්ලිමේන්තු මහ ලේකම්වරයා විසින් භාර ගැනිම විශාල සංකීර්ණ ගැටලු ඇති කරන්නක්. එමගින් දරුණු ප්‍රතිඵල ඇති විය හැකියි. එවැනි දෝෂාභියෝගයකදී කතානායකවරයාට ඇති බලතලවලට ඇඟිලි ගසමින් ක්‍රියා කිරීමට මහලේකම්වරයාට බලයක් නැහැ.කතානායක බලතල කාටවත් ලබා ගත නොහැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n1210102</link>
    <topic>දිවි නැඟුම පනත් කෙටුම්පත සියලු පළාත් සභාවල සම්මතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>දිවි නැඟුම පනත් කෙටුම්පත සියලු පළාත් සභාවන්හි සම්මත වූ බවට ජනාධිපති මහින්ද රාජපක්ෂ මහතා පාර්ලිමේන්තුවට දැනුම් දී ඇති බව කතානායක චමල් රාජපක්ෂ මහතා පාර්ලිමේන්තුවේදී ඊයේ (9) ප්‍රකාශ කළේය.මේ පනත් කෙටුම්පත සියලු පළාත් සභාවන්හි සම්මත වු බවට ආණ්ඩුකාරවරුන් ජනාධිපතිවරයාට දුනුම් දී ඇත. ශ්‍රේෂ්ඨාධිකරණය ලබා දුන් තීරණය අනුව දිවි නැගුම පනත් කෙටුම්පත සම්මත කිරීම සඳහා පළාත් සභා වෙත යොමු කළ බවත් ඒ අනුව මේ කෙටුම්පත සියලු පළාත් සභාවලින් සම්මතවී ඇති බවත් ජනාධිපතිවරයා පාර්ලිමේන්තුවට දැන්වූ බවත් චමල් රාජපක්ෂ මහතා වැඩිදුරටත් කීය.දිනට නියමිත කටයුතු ආරම්භයට පෙර කතානායක නිවේදන ඉදිරිපත් කරමින් චමල් රාජපක්ෂ මහතා මේ බව කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n1210103</link>
    <topic>ද.ආසියා ගුරු සංවර්ධන මධ්‍යස්ථානය ජනපති අතින් මීපේ දී විවෘත කෙරේ</topic>
    <author>මහින්ද අලුත්ගෙදර</author>
    <content>දකුණු ආසියානු ගුරු සංවර්ධන මධ්‍යස්ථානය ස්ථාපිත කිරිම සහ තොරතුරු හා සන්නිවේදන තාක්ෂණ විද්‍යාගාරය විවෘත කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (9) සිදු කෙරිණි.අධ්‍යාපන ඇමැති බන්දුල ගුණවර්ධන මහතාගේ සංකල්පයකට හා යෝජනාවකට අනුව ක්‍රියාත්මක කරන ලද මේ මධ්‍යස්ථානය මීපේ ජාතික අධ්‍යාපන ආයතන පරිශ්‍රය තුළ ස්ථාපිත කර තිබේ. දකුණු ආසියානු ගුරු මධ්‍යස්ථානය ස්ථාපිත කිරිම සහ තොරතුරු හා සන්නිවේදන තාක්ෂණ විද්‍යාගාරය විවෘත කිරීම නිල වශයෙන් ප්‍රකාශයට පත්කළ ජනාධිපති මහින්ද රාජපක්ෂ මහතා සඳහන් කළේ දකුණු ආසියානු කලාපීය අධ්‍යාපනයේ ගුණාත්මක සංවර්ධන අරමුණු සාක්ෂාත් කරනු වස් මහින්ද චින්තන ඉදිරි දැක්මට අනුව ශ්‍රී ලංකා යුනෙස්කෝ ජාතික කොමිෂන් සභාවේ සහාය සහ අධ්‍යාපන ඇමැතිවරයාගේ මුල පිරීමෙන් කළ බවයි.ඊට අමතරව යුනෙස්කෝ ජාත්‍යන්තර සමුළුවේ අනුමැතිය සහ අනුග්‍රහය ඇතිව ශ්‍රී ලංකා රජයේ මූල්‍ය දායකත්වය යටතේ ලෝක ගුරු දිනයට සමඟාමීව පාදුක්ක ජාතික අධ්‍යාපන ආයතන පරිශ්‍රෙය්දී ස්ථාපිත කිරීමට හැකිවූ බවද සඳහන් කළේය. රුපියල් මිලියන 12 ක ප්‍රතිපාදන මත ඉදිකර තිබෙන සහ ප්‍රතිසංස්කරණය කිරීමකට ලක්වූ මේ තොරතුරු හා සන්නිවේදන තාක්ෂණ විද්‍යාගාරය පරිගණක 100 කින් සමන්විත වන අතර අති නවීන තාක්ෂණික උපකරණ වලින්ද සමන්විතයි.දකුණු ආසියානු ගුරු මධ්‍යස්ථානය ශ්‍රී ලංකාවේ ස්ථාපිත කිරීමෙන් මෙරට අධ්‍යාපන ක්ෂේත්‍රෙය් පර්යේෂණ සිදු කරන්නන්, විෂය සම්පාදකයන් ඇතුළු වෘත්තිමය ගුරුභවතුන් පුහුණු කිරීමට අවස්ථාව සැළසෙන අතර වැඩමුළු, පර්යේෂණ, සම්මන්ත්‍රණ මෙන්ම දේශීය හා විදේශීය ගුරුවරුන් පුහුණු කිරීම වෙනුවෙන් අවස්ථාව සැළසේ.ඊට අමතරව මේ මගින් අදාළ ක්ෂේත්‍රයට ප්‍රතිලාභ රැසක් අත්වන අතර ගුරු අධ්‍යාපනයේ ගුණාත්මකභාවය හා ප්‍රමිතීන් වැඩි දියුණු කිරීම, ගුරු අද්‍යාපනඥයන් උදෙසා ඉහළ මට්ටමේ වෘත්තීය සුදුසුකම් ලබා ගැනීමට අවස්ථාව උදාකර දීම, විෂය මාලා සම්පාදකයන් පුහුණු කිරීම තුළින් ගුණාත්මක අධ්‍යාපනය සංවර්ධනය, ගුරු අධ්‍යාපන ක්ෂේත්‍රය පිළිබදව විවිධ පර්යේෂණ හා නව සොයා ගැනීම් සිදු කිරීම ආදිය ඒ අතර වෙයි.මෙය කලාපයේ අධ්‍යාපනයට සුබවාදී පරිවර්තනයක් වන අතර ඒ වෙනුවෙන් යුනෙස්කෝ ආයතනයේ අනුමැතියද ලැබී තිබේ. මේ දකුණු ආසියානු ගුරු සංවර්ධන මධ්‍යස්ථානය අදියර තුනක් යටතේ ක්‍රියාත්මක කිරීමට නියමිත අතර එය ලබන 2015 වර්ෂයේදී අවසන් කිරීමට නියමිතයි. ඒ වෙනුවෙන් වැය කෙරෙන සමස්ත මුදල රුපියල් මිලියන 578 කි.ඒ අනුව දේශීය මෙන්ම දකුණු ආසියානු සෙසු රටවල ගුරුවරුන් සහ විදුහල්පතිවරුන් පුහුණු කිරීම සදහා මෙය යොදා ගැනෙන අතර 400 දෙනෙකුට එකවර පුහුණු කිරීමේ අවස්ථාව සැළසේ. ඊට අමතරව 500 දෙනෙකුට නේවාසික පහසුකම්ද ලබා දෙයි.අවුරුදු තුනක නේවාසික පුහුණුවක් වන මේ සදහා ශ්‍රී ලාංකිකයන් 200 දෙනෙකු හා විදේශිකයන් 200 දෙනෙකු තෝරා ගන්නා අතර අධ්‍යාපනවේදී කළමනාකරණ උපාධිය මෙන්ම අධ්‍යාපන විද්‍යාපති උපාධියද පිරිනැමීමට කටයුතු කෙරේ.ඇමැතිවරුන් වන ගාමිණී ලොකුගේ, බන්දුල ගුණවර්ධන, ඩලස් අලහපෙරුම, නියෝජ්‍ය ඇමැතිවරුන් වන ගීතාංජන ගුණවර්ධන, විජිත් විජයමුණි සොයිසා, පාර්ලිමේන්තු මන්ත්‍රීවරුන් වන මොහාන්ලාල් ග්‍රේරු, තිලංග සුමතිපාල, අධ්‍යාපන අමාත්‍යාංශයේ ලේකම් ගෝඨාභය ජයරත්න, ශ්‍රී ලංකාවේ පාකිස්තාන මහ කොමසාරිස් ෂීමා බාලොච් මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n1210104</link>
    <topic>‘දිනමිණ’ පුවතින් පසු</topic>
    <author>විජයානි එදිරිසිංහ</author>
    <content>ණය පොලී ප්‍රශ්නවලින් පීඩාවට පත්ව සිටින පුද්ගලයන් වෙනුවෙන් පෙනී සිටින ණය සහනදායක මණ්ඩලය පිළිබඳව පසුගියදා (3) දිනමිණ පළ කළ ප්‍රවෘත්තියට ප්‍රතිචාර දක්වමින් සතියක් වැනි කාලයක් තුළ පන්සියයක පමණ පිරිසක් එම මණ්ඩලයේ උපදෙස් ලබා ගෙන තිබේ.එපමණක් නොව ‘දිනමිණ’ කාර්යාලයට කතා කළ තවත් විශාල පිරිසක් එම මණ්ඩලය පිළිබඳ විස්තර ලබා ගත්හ. එය ලබාගෙන පීඩාවට පත්ව අසරණව සිටි මේ පිරිස අතරින් වැඩි දෙනකු ගේ දොර පවා උගසට තබා අසරණ වූවන්ය. සියයට විස්ස පහළොව ආදී වශයෙන් පොලියට මුදල් ලබාගෙන ඇති මේ පිරිස මෙවැනි ආයතනයක් පිළිබඳව ඔවුන් දැනුවත් කිරීම වෙනුවෙන් ‘දිනමිණ’ ට ස්තූතිය පළ කර සිටියහ.මේ මණ්ඩලයේ පිහිට පතා එන ණය බරින් මිරිකී සිටින පිරිස අතරින් අඩු ආදායම් ලබන නීතිඥ ගාස්තු ගෙවා ගැනීමට නොහැකි අය සඳහා නීති ආධාර කොමිසම යටතේ නොමිලයේ නීතිඥ ගාස්තු ලබා ගැනීමටද අවස්ථාව තිබෙන බව ණය සහනදායක මණ්ඩලයේ ලේකම් ඩබ්ලිව්. ඒ. ගුණදාස මහතා කීය. මේ සඳහා වැඩි විස්තර ලේකම්, ණය සහනදායක මණ්ඩලය, අංක 80, අධිකරණ මාවත , කොළඹ 12 යන ලිපිනයෙන් හෝ දුරකතන අංක 011 - 2334815 හෝ 2334816 විමසා සිටිය හැකිවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n1210105</link>
    <topic>මාලිනී යළි මැති සබයට</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>එක්සත් ජනතා නිදහස් සන්ධාන රජයට ජාතික ලැයිස්තුවෙන් තේරී පත්වූ මාලිනී ෆොන්සේකා මහත්මිය මන්ත්‍රීවරියක ලෙස පාර්ලිමේන්තුවේ දී කතානායක චමල් රාජපක්ෂ මහතා ඉදිරියේ ඊයේ (9) යළි දිව්රුම් දුන්නාය.ඉකුත් සැප්තැම්බර් 25 වන දින ඇය පාර්ලිමේන්තු මන්ත්‍රී ධුරයෙන් ඉල්ලා අස්වීමේ ලිපිය ජනාධිපතිවරයා වෙත භාර දුන්නාය. එසේ වුවද ජනාධිපතිවරයා විසින් ඇගේ ඉල්ලා අස්වීමේ ලිපිය ප්‍රතික්ෂේප කිරීමෙන් පසු යළි මන්ත්‍රී ධූරය ලබාගැනීමට ඇය සිය කැමැත්ත පළ කළාය.කතානායක චමල් රාජපක්ෂ මහතා ඉදිරියේ දිව්රුම් දීමෙන් අනතුරුව මාලනී ෆොන්සේකා මහත්මිය තමාට හිමි අසුනේ අසුන් ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n1210106</link>
    <topic>ලංකා පුවත් පතින්දළදා මාලිගාවට අපහාස කරලා</topic>
    <author/>
    <content>ජනතා විමුක්ති පෙරමුණේ නිල පුවත්පත වන ලංකා පුවත්පතේ ඔක්තෝබර් 7 වැනි දින පළ වූ පුවතක් මගින් බෞද්ධයන්ගේ මුදුන් මල්කඩ වන් මහනුවර ශ්‍රී දළදා මාලිගාවට අගෞරවයක් සිදු වී ඇති බැවින් එම ලිපිය පළකිරීම සම්බන්ධයෙන් සුදුසු පියවර ගන්නා ලෙස මල්වතු අස්ගිරි මහා නාහිමිවරු එම පක්‍ෂයේ නායක සෝමවංශ අමරසිංහ මහතා වෙත ලිපියක් යවමින් ඉල්ලා සිටිති.මහා නාහිමිවරුන් සෝමවංශ අමරසිංහ මහතා වෙත යවා ඇති ලිපියේ මෙසේ ද සඳහන් වේ.එම ලිපිය කියවන පාඨකයන් තුළ දියවඩන නිලමේවරයා සම්බන්ධයෙන් පමණක් නොව ශ්‍රී දළදා මාලිගාව හා දන්ත ධාතුන් වහන්සේ විෂයෙහි ද බලවත් අගෞරවයක් ජනිත වෙතැයි යනු අපගේ පිළිගැනීමයි. සමස්ත ලෝකවාසී බෞද්ධ ජනයා ජීවමාන බුදුරජාණන් වහන්සේ ලෙස සලකා වන්දනාමාන කරන අති උත්තම ශශ්‍රී දළදා වහන්සේ මෙම ලියුම්කරු හඳුන්වාදෙන්නේ “බුදුන් වහන්සේගේ යැයි සැලකෙන දන්ත ධාතුව හේතුවෙන් බෞද්ධයන්ගේ මුදුන් මල්කඩ ලෙස දළදා මාලිගාව පිළිගැනේ” යනුවෙනි.මෙම සටහන තුළින්ම ලියුම්කරු අති උතුම් ශ්‍රී දළදා වහන්සේ කෙරෙහි නිසි විශ්වාසයකින් හා ශ්‍රද්ධා භක්තියකින් යුතුව එම ලිපිය සම්පාදනය කොට ඇති බවක් අපට දක්නට නොලැබේ. ලිපියේ ආරම්භයේ සිටම ද්වේශ සහගත සිතින් අසත්‍ය කරුණු ඉදිරිපත් කරමින් රජයේ අණපනත් වැරදි ලෙස වටහාදෙමින් අධිකරණය දුන් තීන්දු අභියෝගයට ලක්කරමින් ප්‍රධාන වශයෙන් දියවඩන නිලමේවරයාට පෞද්ගලිකව අපහාසයක් සිදුකිරීමේ අරමුණින් ලිපිය සම්පාදනය කොට ඇති අතර, එමගින් ශ්‍රී දළදා මාලිගාව සම්බන්ධයෙන් බෞද්ධ ජනතාව තුළ පවත්නා අසීමිත ගෞරවාදරයට වන හානිය ගැන කල්පනා කර නොමැත. මේ ආකාරයෙන් ඔබ පුවත්පත ද්වේශසහගත ක්‍රියාවන්ට යොදාගැනීමට ඉඩ සැලසීම යුතු නොවේ.මෙසේ ඔබ පක්ෂයෙහි පුවත්පතක් තුළ සම්බුද්ධ ශාසනයේ හා ඉපැරණි බෞද්ධ සිද්ධස්ථානයන්හි චිර පැවැත්මට හානිකර අන්දමේ අසත්‍ය මඩ ප්‍රහාරක පුවත් පළවීම ඔබතුමා විසින් කිසිසේත් අනුමත නොකරනු ඇතැයි අපගේ විශ්වාසයයි. එබැවින් මෙම වාර්තාව පළකිරීම පිළිබඳව සුදුසු පියවර ගන්නා මෙන් ඉල්ලා සිටුම්හ. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n1210107</link>
    <topic>ගැහැනු දරුවාගේ අන්තර්ජාතික දිනය හෙට</topic>
    <author>බුද්ධිකා ඉඹුලාන</author>
    <content>‘ගැහැනු දරුවාගේ අන්තර්ජාතික දිනය’ හෙට (11) දිනට යෙදී තිබේ.ලොව ප්‍රථම වරට පවත්වන ‘ගැහැනු දරුවාගේ අන්තර්ජාතික දිනය’ නිමිත්තෙන් පැවැත්වෙන ජාතික උලෙළ හෙට(11) දා උදේ 9.00ට ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් බණ්ඩාරනායක අනුස්මරණ සම්මන්ත්‍රණ ශාලාවේදී පැවැත්වෙයි.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ උපදේශකත්වය යටතේඑම අමාත්‍යංශයේ මූලිකත්වයෙන් සංවිධානය කෙරෙන මේ උත්සවයේ මෙවර තේමාව වන්නේ 'ඔබ අපේ දියණියයි'යන්නයි.පසුගිය වසරේ නිව්යෝර්ක් නුවර පැවැති කාන්තාවන්ගේ තත්ත්වය පිළිබඳව එක්සත් ජාතීන්ගේ සංවිධානයේ 55 වන සභාවාරයේදී යෝජනා වී ,එම සංවිධානයේ සියලුම සාමාජික රටවල එකඟත්වයෙන් යුතුව එළඹෙන ලද තීරණයකට අනුව මේ දිනය සෑම වසරකමඔක්තෝබර් 11 දින සැමැරීමට එක්සත් ජාතීන්ගේ සංවිධානය විසින් තීරණය කරණ ලදි.මේ අනුව ලෝකයේ සෑම රටකම වාසය කරණ ගැහැනු දරුවන් මුහුණ දෙන ප්‍රබල ගැටළුවලට පාදක වී තිබෙන අධ්‍යාපනය, සෞඛ්‍යය, පෝෂණය, දරිද්‍රතාවය, භාෂාව ,ආගම, ජාතිය, වාර්ලගික තත්ත්වය, වර්ණය, පවුල් ඒකකය, මව්පිය සෙනෙහස, සමාජමය රැකවරණය, ලිංගිකත්වය, මාතෘත්වය, ක්‍රීඩාවහා නවීන තාක්ෂණයආදී විවිධ ක්ෂේත්‍රයන් තුළදී එම දරුවන් මුහුණ දෙන තත්ත්වයන් පිළිබඳ වැඩි අවධානයක් යොමු කරමින් කටයුතු කළ යුතු බව මේ දිනය පැවැත්වීමෙන් අරමුණු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n1210108</link>
    <topic>ශ්‍රී ලංකායුද හමුදාවටවසර 63යි</topic>
    <author>විජයානි එදිරිසිංහ</author>
    <content>ශ්‍රී ලංකා යුද හමුදාවට අද 10 වන දිනට හැටතුන් (63) වසරක් සපිරෙයි.අද අභිමානවත් ලෙස එම වර්ෂ පූර්ණය සැමරේ. 1949 වර්ෂයේ ස්ථාපිත ශ්‍රී ලංකා යුද්ධ හමුදාව රෙජිමේන්තු 27ක් පෙරටු කර ගනිමින් ඓතිහාසික ගමනක් ගොස් තිබේ. මේ අභිමානවත් සැමරීම සනිටුහන් කිරීම වස් පසුගිය ඔක්තෝබර් 01 වැනිදා සිට 06 වැනි දින දක්වා විවිධ ආගමික වතාවත් සිදු කරමින් යුද හමුදාපති ලුතිනන් ජෙනරාල් ජගත් ජයසූරිය මහතා ඇතුªළු සමස්ත යුද හමුදාවට සෙත් පැතීම සහ ආශිර්වාද සිදු කෙරුණි.2009 වර්ෂයේ මෙරට ත්‍රස්තවාදීන්ගෙන් මුදා ගැනීමෙන් පසු මේ කාලවකවානුවේ හමුදා විරුවෝ රටෙහි ජාතිය ගොඩනැංවීමේ සංවර්ධන කටයුතුවල නිරත වෙමින් සිටියි. 63 වන යුද හමුදා සංවත්සරයට සමගාමීව ඔක්තෝබර් 01 වන දින අනුරාධපුර ජය ශ්‍රී මහ බෝධීන් වහන්සේ අභියස දී යුද හමුදා ධජයට සහ අනෙකුත් ධජයන්ට සංකේතාත්මකව සෙත් පැතීම සිදු විය.ඊට අමතරව හින්දු, මුස්ලිම් සහ ක්‍රිස්තියානි ආගම්වල ආශිර්වාද ලබාගැනීම පසුගිය 2, 3 සහ 4 යන දිනයන්හිදී පොන්නම්බලම් විනේෂ්වර් කෝවිල දවටගහ ජුම්මා මස්ජිද් පල්ලිය සහ බොරැල්ල සියලු ශාන්තුවරයන්ගේ දේවස්ථානයන් වලදී සිදුකෙරුණි.ඔක්තෝබර් 05 වැනි දින පනාගොඩ යුද හමුදා බෝධිරාජාරාමයේ දී සංඝගත දක්ෂිණාව හා පිරිත් සජ්ඣායනාවක් සහ පසු දින උදෑසන හීල් දානය සහ සංඝයා වහන්සේ 63 නමකට දහවල් දානය පිරිනැමුණි.අද (10) කොළඹ 07 පිහිටි සී. ආර්. ඇන්ඩ් එෆ්. සී. ක්‍රීඩාංගණයේ දී සම්මාන පෙළපාලියක් පැවැත්වීමටද එහි ප්‍රධාන අමුත්තා ලෙස යුද හමුදාපතිවරයා සහභාගී වීමටද නියමිතව ඇත. යුද හමුදා ධජය එසවීම, රට වෙනුවෙන් දිවි පිදූ රණවිරුවන් සිහිපත් කිරීම, සම්මාන පෙළපාලිය පැවැත්වීමද අද දින සිදුකෙරේ.රට වෙනුවෙන් සටන් වැදී ආබාධිත තත්ත්වයට පත්ව සිටින අත්තිඩිය මිහිදු සෙත් මැදුරෙහි යුද හමුදාපතිවරයා සහ එම මැතිනිය, හමුදාවේ ජ්‍යෙෂ්ඨ නිලධාරීන් සමග සංචාරයක යෙදීමටද නියමිතව ඇත.අනතුරුව වසරක් පාසා ආබාධිත රණවිරුවන් වෙනුවෙන් සහ ඔවුන්ගේ පවුලේ සාමාජිකයන් වෙනුවෙන් පැවැත්වූ රංගන සාදය මෙවරද පැවැත්වීමට ඬයමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n1210109</link>
    <topic>කොරෙක්ස් තහනම්</topic>
    <author>සන්ධ්‍යා කරුණාරත්න</author>
    <content>කොරෙක්ස් (Corex) වෙළඳ නාමය සහිත කැස්සට ලබාදෙන සියලුම සිරප් වර්ග රට පුරා අලෙවිය හා භාවිතය වහාම තහනම් කිරීමට සෞඛ්‍ය අමාත්‍යාංශය තීරණය කර ඇත. ඊ‍ට අවශ්‍ය පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය ලේකම් වෛද්‍ය නිහාල් ජයතිලක මහතාට උපදෙස් ලබාදී තිබේ.ඒ අනුව කොරෙක්ස් සිරප් වර්ගය මෙරට අලෙවිය හා භාවිතය ඊයේ (9) සිට වහාම ක්‍රියාත්මක වන පරිදි තහනම් කරන බව ඖෂධ ව්‍යවස්ථාපන අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි. ඇස්ට්‍රොන් (Astron) සමාගමෙන් නිෂ්පාදනය කරන මේ සිරප් වර්ගය අධික ලෙස පානය කිරීම නිසා මේ වන විට පුද්ගලයන් හයදෙනකු මරණයට පත්ව තිබේ.වෛද්‍ය නිර්දේශයකින් තොරව පෞද්ගලික ඔසුසල්වලින් නිකුත් කරන මේ සිරප් වර්ගය අධි මාත්‍රාව වශයෙන් මත් වීම සඳහා පාවිච්චි කිරීම නිසා මේ මරණ සිදු වී ඇති බව සෞඛ්‍ය අමාත්‍යාංශය ප්‍රකාශ කරයි.මීට පෙර අධි මාත්‍රාව වශයෙන් මේ සිරප් වර්ගය භාවිත කිරීම නිසා පුද්ගලයන් පස්දෙනකු මරණයට පත්ව ඇත. හයවැනියා ඊයේ (9) දිනයේදී මරණයට පත්ව ඇති බවත් තවත් අයෙක් මේ වන විට කොළඹ ජාතික රෝහ‍ලේ 55 වාට්‍ටුවේ දැඩි සත්කාර ඒකකයේ ප්‍රතිකාර ලබමින් සිටින බවත් අමාත්‍යාංශය පවසයි.ඖෂධ ව්‍යවස්ථාපන අධිකාරියත්, ශ්‍රී ලංකා පොලීසියත් එක්ව ඔසුසල් වැටලීමේ වැඩසටහනක් ආරම්භ කර තිබෙන අතර මරණයට පත් වූ පුද්ගලයන් සම්බන්ධයෙන් පශ්චාත් මරණ පරීක්ෂණ පවත්වා එම වාර්තා වහාම ලබාදෙන ලෙස අදාළ පාර්ශ්වයන්ට දැනුම් දී ඇති බව ද අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n12101010</link>
    <topic>ඇදුරු වැඩ වැරුම හෙටින් අවසන්</topic>
    <author>සමන්මලී ප්‍රියශාන්ති</author>
    <content>මාස තුනකට අධික කාලයක් ක්‍රියාත්මක කළ වැඩවර්ජනය හෙට (11) දහවල් වන විට නතර කිරීමට හැකිවෙතැයි විශ්වාස කරන බව විශ්වවිද්‍යල ආචාර්යවරුන්ගේ වෘත්තීය සමිති සම්මේලනයේ ලේකම් ආචාර්ය ටෙරන්ස් මදුජිත් මහතා "දිනමිණ"ට පැවසීය.ආචාර්යවරුන‍්ගේ වැටුප් සම්බන්ධයෙන් වු ඉල්ලීමට මුදල් අමාත්‍යංශ ලේකම්වරයාලබා දුන් නව වැටුප් රාමුව සියලු විශ්වවිද්‍යාලවල කණිෂ්ඨ සංගම්වලට අද (10) දිනයේ යොමු කිරීමට බලාපොරොත්තු වන බවත් කණිෂ්ඨ සංගම්වල අනුමැතිය හිමි වු පසු එම ලියවිල්ල විධායක කමිටුවට යොමු කර අනුමත කරවා ගත යුතු බවත් මදුජිත් මහතා කීවේය. විධායක කමිටුවේ අනුමැතිය ප්‍රකාශයට පත් කළ පසු වැඩවර්ජනය නතර කිරීමට පියවර ගන්නා බව ද ඒ මහතා කීය.විශ්වවිද්‍යාල ආචාර්යවරු සඳහා සකස් කළ නව වැටුප් රාමුව සම්බන්ධයෙන් මුදල් අමාත්‍යංශය හා විශ්වවිද්‍යාල ආචාර්යවරුන්ගේ වෘත්තීය සමිති සම්මේලනය අතර එකඟතා ගිවිසුමක් ද අත්සන් කළ බව එම සංගමයේ උප සභාපති දඹර අමිල හිමියෝ පැවසුහ.වැඩවර්ජනය නතර කළ පසු මෙතෙක් අතපසු වු විභාග, පාඨමාලා හා දේශන ආදිය වැඩි කාලයක් යොදවා අධිවේගයෙන් පවත්වන්නට පියවර ගන්නා බවත් උසස් පෙළ උත්තර පත්‍ර ඇගයීමේ කටයුතු ද වෙනදාට වඩා වැඩි වේගයෙන් නිම කිරීමට කටයුතු කරන බවත් උන් වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n12101011</link>
    <topic>කන්ටේනරයේ ගැටීත්‍රිරෝද රියෙන් ගිය 3ක්නොඑන ගමන් යති</topic>
    <author>චන්ද්‍රිකා පෙරේරා</author>
    <content>නිට්ටඹුව, වේවැල්දෙණිය හන්දියේ දී ඊයේ (9) අලුයම ත්‍රිරෝද රථයක් හා කන්ටේනර් රථයක් මුහුණට මුහුණ ගැටීමෙන් ත්‍රිරෝද රියේ ගමන් ගත් තිදෙනම මිය ගියහ. ත්‍රිරෝද රියැදුරා වූ පිළියන්දල පදිංචිව සිටි ලොකු කොඩිකාරගේ බන්දුල ප්‍රදීප් (32) හා එහි ගමන් ගත් බටුවත්තේ පදිංචිව සිටි හැට හතර හැවිරිදි විජේසූරියගේ සිරිසේන, මාලබේ පදිංචිව සිටි හෙයියන්තුඩුවගේ විජේදාස (63) මහත්වරුන් මියගොස් ඇති බව පොලිසිය පවසයි. කන්ටේනර් රථය ත්‍රිකුණාමලයේ සිට කොළඹට යමින් සිට ඇති අතර ත්‍රිරෝද රිය කොළඹ සිට නුවර දෙසට ගමන් කරමින් තිබී ඇත.අනතුරවීමත් සමඟම තුවාල ලැබූ දෙදෙනකු වරකාපොළ රෝහලට ඇතුළත් කිරීමෙන් පසු මියගොස් තිබේ. අනෙක් තැනැත්තා කෑගල්ල රෝහලට ඇතුළු කිරීමෙන් පසු මහනුවර මහ රෝහල වෙත මාරුකර යවා තිබේ. ඔහු ඊයේ (09) සවස මියගිය බව පොලිසිය කීය.කන්ටේනර් රියැදුරා අත්අඩංගුවට ගෙන ඇත. නිට්ටඹුව පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=n12101012</link>
    <topic>ලෝක දෘෂ්ටි දිනය හෙට</topic>
    <author>සන්ධ්‍යා කරුණාරත්න</author>
    <content>ලෝක දෘෂ්ටි දිනය හෙටට (11) යෙදී ඇත. "දියවැඩියාව නිසා ඇති වන අන්ධභාවය වළක්වා ගනිමු" මෙවර ලෝක දෘෂ්ටි දිනයේ තේමාව වේ.දියවැඩියා‍ රෝගීන්ගේ ඇස් අන්ධ වීමේ ප්‍රවනතාව සාමාන්‍ය පුද්ගලයකුගේ මෙන් දෙගුණයකින් ඉහළ බව සෞඛ්‍ය අමාත්‍යාංශයේ අතිරේක ලේකම් විශේෂඥ වෛද්‍ය පාලිත මහීපාල මහතා පවසයි.කිසියම් පුද්ගලයකු දියවැඩියාව රෝගයෙන් පෙළෙන්නේ නම් වසරකට එක් වරක්වත් අක්ෂි පරීක්ෂාවක් සිදු කැර ගැනීමෙන් දෘෂ්ටි ආබාධ වළක්වා ගත හැකි යැයි ද ඒ මහතා ප්‍රකාශ ‍ෙකළේය.ලෝක දෘෂ්ටි දිනය නිමිත්තෙන් සෞඛ්‍ය අධ්‍යාපන කාර්යාංශයේ පැවැති මාධ්‍ය සම්මන්ත්‍රණය අමතමින් ඒ මහතා මේ බව ඊයේ (09) පැවැසුවේය. මාධ්‍යවේදීන්ගේ අක්ෂි පරීක්ෂාවක් ද මෙහිදී සිදුකෙරිණ. සෞඛ්‍ය අමාත්‍යාංශයේ විෂන් 2020 ලේකම් කාර්යාලය හා සෞඛ්‍ය අධ්‍යාපන කාර්යාංශය එක්ව මේ වැඩසටහන සංවිධානය කර ති‍බිණ.ලොව පුරා පුද්ගලයින් මිලියන 285 ක් අන්ධභාවයට පත්ව සිටියි. මේ අතරින් සියයට 80 ක් වළක්වා ගත හැකි හේතු නිසා අන්ධභාවයට පත්වූවන් ය. මෙසේ අන්ධභාවයට පත්වූවන්ගෙන් සියයට 90 ක්ම සංවර්ධනය වන රටවල ජීවත් වන්නන් ය.පවුලක පුද්ගලයකු අන්ධභාවයට පත්වීම පුද්ගලයාට, පවුලට සහ රටේ ආර්ථිකයට දැඩි බලපෑමක් එල්ල කෙරේ. අන්ධභාවයට ලක්වූවන් පුනරුත්ථාපනයට පහසුකම් සැලැස්වීම සහ අන්ධභාවයට ලක්වීම අවම කිරීම අරමුණු කරගෙන ලෝක දෘෂ්ටි දිනය සැමරීම සිදුකෙරේ.රට පුරා පවත්වන සියලුම දියවැඩියා සායනවල අක්ෂි පරීක්ෂාව සිදු කිරීමට පියවර ගත යුතු බව ද සෞඛ්‍ය අමාත්‍යාංශය ප්‍රකාශ කරයි.මේ අවස්ථාවට සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය අධ්‍යාපන කාර්යාංශයේ අධ්‍යක්ෂිකා විශේෂඥ වෛද්‍ය නීලමණී රාජපක්ෂ, ජාතික අක්ෂි රෝහලේ අධ්‍යක්ෂ වෛද්‍ය සිසිර ලියනගේ, රාගම ශික්ෂණ රෝහලේ විශේෂඥ ‍අක්ෂි වෛද්‍ය බිනර අමරසිංහ මහත්ම මහත්මිහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=r1210101</link>
    <topic>කුරුණෑගල වැව් විසිපහක්සංවර්ධනයට තෝරාගෙන</topic>
    <author>වයඹ පළාත් සමූහ - ආරියරත්න රණවැල්ල</author>
    <content>කුරුණෑගල දිස්ත්‍රික්කය තුළ දැනට කලක සිට වල් බිහිව යමින් පවතින වාරිමාර්ග වැව්වලින් වැව් 25ක් තෝරාගෙන, “ඒකාබද්ධ වාරිමාර්ග ජල කළමනාකරණ සංවර්ධන වැඩසටහන” යටතේ සංවර්ධනය කිරීමට, වයඹ පළාත් කෘෂිකර්ම, සුළු වාරිමාර්ග, ගොවිජන සංවර්ධන සහ සත්ත්ව නිෂ්පාදන හා සංවර්ධන අමාත්‍යාංශය පියවරගෙන ඇත.මේ සඳහා ගල්ගමුව, නිකවැරටිය, රඹේ, මහව, නාගොල්ලාගම , රස්නායක පුර, කොබෙයිගනේ, කොටවෙහෙර, කුඩාගල්ගමුව, අවුලේගම, වාරියපොල සහ පඬුවස්නුවර යන ගොවිජන සේවා කමිටු බල ප්‍රදේශවලින් වැව් 25ක් තෝරාගෙන තිබේ.එම වැඩපිළිවෙළ අනුව මෙම වැව්වල රොන්මඩ සහ වල් පැළ සියල්ල ඉවත්කර ගැඹුරුකොට ජලධාරිතාවය වැඩිකිරීමට කටයුතු යොදා ඇත.ඒ ඒ වැව් අයත් ගොවි සංවිධානවලද පූර්ණ සහාය ඇතිව කඩිනමින් මෙම සංවර්ධන කටයුතු නිම කිරීමටත්, එම වැව් යටතේ සිටින ගොවීන්ගේ කුඹුරුවල, යල කන්නයේදී අතිරේක භෝග වගා කිරීමට සහ මහ කන්නයේදී වී වගා කිරීමට අවශ්‍ය වාරිමාර්ග පහසුකම් සැලැස්වීමටත්, සැලසුම්කොට තිබේ.මේ අනුව, එම වැව් 25න්, පඬුවස්නුවර ගොවිජන සේවා කමිටු බල ප්‍රදේශයේ වැලිපිටිය මහවැව සංවර්ධන කටයුතු, පසුගියදා වයඹ කෘෂිකර්ම, සුළු වාරිමාර්ග, ගොවිජන සංවර්ධන සහ සත්ත්ව නිෂ්පාදන හා සංවර්ධන ඇමැති ඩී.බී. හේරත් මහතාගේ ප්‍රධානත්වයෙන් ආරම්භ විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=r1210102</link>
    <topic>දිවි නැඟුමෙන් නොමිලේ පැළ</topic>
    <author>හක්මන විශේෂ ආර්. පීරිස්</author>
    <content>හක්මන කොට්ඨාසයට අයත් දිවි නැඟුම වැඩසටහනෙහි තෙවන අදියර යටතේ මේ වන විට රුපියල් දොළොස් ලක්ෂ අසූ එක්දහස් අටසිය හැත්තෑ පහක් වටිනා විවිධ පැළ වර්ග දහනව දහස් නවසිය පණහක් ගම් මට්ටමින් වගා කරුවන් වෙත නොමිලේ ලබා දී තිබේ.ආර්ථික සංවර්ධන අමාත්‍යාංශය ඒ සඳහා වූ මූල්‍ය පහසුකම් ලබාදී තිබේ.බද්ධ කළ අඹ දොඩම් හා අලිගැටපේර ඇතුළු බීජ පැළ යටතේ දෙහි, මුරුංගා, පේර, ඇඹරැල්ලා, ගස් ලබු හා දොඩම් යන පැළ වර්ගත් අපනයන බෝග වගාව යටතේ ගම්මිරිස් පැළ ද මේ අනුව ලබාදී ඇත.වැඩිම පැළ සංඛ්‍යාවක් ලබාදී ඇත්තේ කොට්ඨාසය තුළ දිවිනැගුම තෙවන අදියර ඇරඹීමේ ප්‍රධාන උත්සවය පැවති උඩුපීල්ලෙගොඩ නැගෙනහිර ගම්මානයට අයත් ගෙවතු වගාව වෙනුවෙනි. අනෙකුත් පැළ වර්ගවලට අමතරව එම ගම්මානය වෙත ගම්මිරිස් පැළ 150ක් ද ලබාදී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=r1210103</link>
    <topic>සැමියකුගේ නීත්‍යානුකූල අයිතිය ඉල්ලා බිරියන් තිදෙනෙක් නීතිය හමුවට ඇවිත්</topic>
    <author>කේ. චන්ද්‍රරත්න මහනුවර දිසා සමූහ</author>
    <content>කතුන් තිදෙනෙක් බිරියන් ලෙස තබාගත් බස් කොන්දොස්තරවරයාගේ නීත්‍යානුකූල අයිතිය ඉල්ලා හතරලියද්ද පොලිස් බල ප්‍රදේශයට අයත් ගම්මානයක පදිංචි කතක් පසුගියදා හතරලියද්ද පොලීසියට පැමිණිල්ල ඉදිරිපත් කර ඇත්තේ හඬා වැලපෙමිනි.පැමිණිල්ල පිළිබඳ වහා ක්‍රියාත්මක වූ හතරලියද්ද පොලීසිය මෙම කාන්තාව බස් කොන්දෝස්තර්වරයා සහ සෙසු කාන්තාවන් දෙදෙනාද පොලීසිය වෙත ගෙන්වීය.මෙහි එක් අනියම් බිරියකට මොහුගෙන් දරුවකු සිටින බව ද පවසා තිබේ. මොවුන් තිදෙනාම සැමියා ඉල්ලා ගෝරනාඩු කළහ.කෙසේ හෝ මෙම ගැටලුව සමථයකට පත්කිරීමට පොලිස් නිලධාරින් මහත් ප්‍රයත්නයක් දැරුව ද එය නොහැකි වීමෙන් සිවිල් අධිකරණයක් වෙත ගොස් ප්‍රශ්නය නිරාකරණය කරගන්නා ලෙසද පොලිසියෙන් අවවාද ලැබිණි. මෙහිදී බස් කොන්දොස්තරවරයාට පොලිස් නිලධාරියාගෙන් තදින් අවවාද ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=r1210104</link>
    <topic>කොළඹ පාසල් 58ක සිසු සිසුවියෝලෝක ළමා දිනය සමරති</topic>
    <author>ඡායාරූපය - සුදම් ගුණසිංහ</author>
    <content>ලෝක ළමා දිනය නිමිත්තෙන් කොළඹ ළමා සෞඛ්‍ය කාර්යාලය විසින් සංවිධානය කරන ලද උත්සවයක් පසුගියදා කොළඹ ලුම්බිණි විද්‍යාලයීය ශාලාවේදී පැවැත්විණි.කොළඹ නාගරික සීමාවට අයත් පාසල් පනස් අටක පළමු ශ්‍රේණියේ සිසු සිසුවියන් දහසකගේ සෞඛ්‍ය හා අධ්‍යාපනික සංවර්ධනය සඳහා අවශ්‍ය භාණ්ඩ සහ පොත්පත් පිරිනැමීම එදින සිදු කැරිණි.ළමා දිනය තේමා කොටගත් පාසල් චිත්‍ර තරගයේ ජයග්‍රහාකයනට තෑගි සහ සහතික පත් පිරිනැමීමද සිදුකැරුණු අතර උත්සවයේ ප්‍රධාන ආරාධිතයා ලෙස සහභාගි වූ සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල, ළමා සෞඛ්‍ය කාර්යාලයේ ප්‍රධාන වෛද්‍ය නිලධාරිනී වෛද්‍ය චින්තා කරුණාරත්න සහ ළමා සෞඛ්‍ය කාර්යාලයේ වෛද්‍යවරු ඇතුළු කාර්ය මණ්ඩලය මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=r1210105</link>
    <topic>ගැබිනි කතකට අසුන පිරිනමන්න මැළිවූපුද්ගලයකුට කතකගෙන් දෝෂාරෝපණ</topic>
    <author/>
    <content>අම්පිටිය –අළු­්ගොලලේ මාලා දිනකට දෙවරක් මහනුවර නගරයට යන්නේ තමන්ගේ සැමියා කරගෙන යන කඩේට අවශ්‍ය බඩු ගෙන ඒමටය.දිනක් මාලා අවශ්‍ය බඩු ගෙන ඒමට නුවර බලා යන බසයකට ගොඩවූවාය. බස්රියේ තරමක් සෙනඟ සිටි අතර තුන්වැනි ආසනයේ අසුන් ගත්තාය.මාලා සිටි ආසනයේ එහා පැත්තෙන් සිටියේ හැඩි දැඩි පිරිමියෙකි. ගැබිනි මවක් දරුවකු වඩාගෙන බසයට ගොඩ විය.කොන්දොස්තර කොලුවා කවුරු හරි මේ අම්මට සීට් එකක් දෙන්නැයි කෑ ගැසීය.මාලාගේ අත බඩු ගෙන ඒමට ගෙන යන බෑග් මළු තෙල් කෑන් තිබූ අතර ඇය වටපිට බැලුවේ ගැබිනි මවට කවුරුන් හෝ අසුනක් දෙනු ඇතැයි බලාපොරොත්තුවෙනි.මාලාගේ අසුනේ සිටි හැඩිදැඩි පුද්ගලයා මාලාට වැලමිටෙන් ඇන ගැබිනි මවට අසුන පිරිනමන ලෙස ඉල්ලා සිටියේය.බඩ දරු අම්මෙකුට සීට් එකක් දෙන්න තමුන් මට වැලමිටෙන් ඇනලා මතක් කරන්න උවමනා නැහැ. අපිත් අම්මලානේ.ඒත් තමුන් පිරිමියෙක්ද ගෑණියෙක්ද තමුන් ඉඩ නොදී ගෑණියෙක් වෙච්ච මටම සීට් එක දෙන්න කියලා වැලමිටෙන් අනින්නේ යැයි කියනවාත් සමඟම හැඩදැඩි පිරිමියා ඊළඟ බස් නැවතුමෙන් බැස ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=r1210106</link>
    <topic>කළුතර ගල්ලස්සපුර කනිටු විදුහලසංවර්ධනය කෙරේ</topic>
    <author>නාගොඩ විශේෂඑන්. විජේරත්න</author>
    <content>කළුතර අධ්‍යාපන කලාපයේ දුෂ්කර විදුහලක් වන නාගොඩ – ගල්ලස්සපුර කනිෂ්ඨ විදුහල ප්‍රාථමික පාසල් 5000ක් සංවර්ධනය කිරීමේ වැඩසටහන යටතේ සංවර්ධනය කෙරේ.නාගොඩ - ගල්ලස්සපුර කනිෂ්ඨ විදුහලේ විදුහල්පති සමඟ ආචාර්ය මණ්ඩලය 18කි. සිසු සිසුවියන් 120ක් මේ පාසලේ ඉගෙනුම ලබති. පළමු වසරේ සිට එකොළහ වසර දක්වා පන්ති පැවැත්වේ.නාගොඩ – ගල්ලස්සපුර කනිෂ්ඨ විද්‍යාලය කටුකුරුන්ද ධර්මපාල විද්‍යාලයේ මිතුරු පාසලක් ලෙස එක්වීමත් සමඟ 5 ශ්‍රේණියෙන් පසුව මෙහි සිසු සිසුවියන්ට කටුකුරුන්ද ධර්මපාල විද්‍යාලයට එක්වී උසස් අධ්‍යාපනය කරගෙන යෑමේ අවස්ථාව හිමි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=s1210101</link>
    <topic>ක්‍රිකට් විනිසුරුවෝත් තරග පාවාදුන්නාද ?</topic>
    <author>ප්‍රින්ස් ගුණසේකර</author>
    <content>විස්සයි20 ලෝක කුසලාන ක්‍රිකට් තරගාවලියේදී සහ ශ්‍රී ලංකා ප්‍රිමියර් ලීග් තරගාවලියේදී තරග පාවාදීම්වලට විනිසුරුවන් සම්බන්ධ බවට ඔප්පු වුවහොත් දැඩි ක්‍රියාමාර්ග ගැනීමට ක්‍රීඩා ඇමැති මහින්දානන්ද අලුත්ගමගේ මහතා සූදානමින් සිටී‍.ඉන්දියාවේ රූපවාහිනී චැනලයක් මගින් අනාවරණය කර ඇති තොරතුරු අනුව ජාත්‍යන්තර ක්‍රිකට් කවුන්සලය මගින් ශ්‍රී ලංකාවට දැනුම්දීමක් කළහොත් කඩිනම් පරික්ෂණයක් අරඹා සත්‍යය හෙළිකර ගැනීමට අපේක්ෂා කරන බව අලුත්ගමගේ මහතා 'දිනමිණ්'ට පැවැසීය.“තරග පාවාදීම්වලට අපේ අය හවුල් වේවි කියා මා හිතන්නේ නැ. නමුත් එහෙම වෙලා තියෙනවානම් කිසිම සමාවක් ලැබෙන්නේ නැ.අයි.සී.සි ය අපට දැනුම්දීමක් කර නැ. එවැනි දැනුම්දීමක් නැතිව අපට පරීක්ෂණ අරඹන්න හැකියාවක් නැ” ක්‍රීඩා ඇමැතිවරයා පැවැසීය.ඉන්දියා රූපවාහිනී චැනලය පෙන්වා දෙන පරිදි ශ්‍රී ලංකාවේ විනිසුරුවන් තිදෙනකු, පාකිස්තානයේ විනිසුරුවන් දෙදෙනෙකු හා බංග්ලාදේශ විනිසුරුවරයෙකු මේ ක්‍රිකට් තරග පාවාදීම්වලට කැමැත්ත පළකොට තිබේ.එම රූපවාහිනී නාලිකාව සඳහන් කර ඇත්තේ තරග පාවාදීම්වලට විනිසුරුවන් කැමැත්ත දක්වන ආකාරය වීඩියෝ පට හා හඬ පටවලින් සනාථ කළ හැකි බවය.මෙවැනි චෝදනාවක් ශ්‍රී ලංකා ක්‍රිකට් විනිසුරුවන්ට එල්ලවු මුල්ම අවස්ථාව මෙය වේ.චෝදනාවලට ලක්වු ක්‍රිකට් විනිසුරුවන් විස්සයි20 ලෝක කුසලාන තරගාවලියේ ඉන්දියා-පාකිස්තාන පුහුණු තරගයේදී පාවාදීම්වලට හවුල්වු බවට කරුණු ඉදිරිපත්ව ඇත.එමෙන්ම එංගලන්ත-ඔස්ට්‍රේලියා පුහුණු තරගයේදීද තොරතුරු පිටස්තර පුද්ගලයෙකුට ලබාදීමට මුදල් ඉල්ලා සිටි බවට තොරතුරු ඇතැයි කරුණු ඉදිරිපත්ව ඇත.එම පාවාදීමට සම්බන්ධ වුයේ ශ්‍රී ලංකා විනිසුරුවකු බවට චෝදනා කර තිබේ.එස්.එල්.පී.එල් තරගාවලියේදී ද පාවාදීම් සිදු කිරීමට චෝදනා නැගී ඇති ශ්‍රී ලංකාවේ විනිසුරුවන් තිදෙනා කටයුතු කළ බවට කරුණු ඉදිරිපත්ව ඇත.එම තරගාවලියට ශ්‍රී ලංකාවේ විනිසුරු­‍ෙවා් 15ක් ශ්‍රී ලංකා ක්‍රිකට් ආයතනය විසින් යොදනු ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=s1210102</link>
    <topic>විස්සයි 20 ලෝක කුසලාන ජයග්‍රාහී බටහිර ඉන්දීය කොදෙව් ක්‍රීඩකයන්</topic>
    <author/>
    <content>විස්සයි 20 ලෝක කුසලාන ජයග්‍රාහී බටහිර ඉන්දීය කොදෙව් ක්‍රීඩකයන්කොළඹ නිදහස් චතුරස්‍රය ඉදිරිපිටදී.. ඡායාරූපය-ඒ.එෆ්.පී.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=s1210107</link>
    <topic>ඇසිදිසි ක්‍රිකට් කිරුළ සිවුවැනි වරටත් රජයේ මුද්‍රණ සංස්ථා පිලට</topic>
    <author/>
    <content>රාජ්‍ය හා පෞද්ගලික මාධ්‍ය ආයතනයන්හි අනෝන්‍ය මිත්‍රත්වය සහ සුහදත්වය වර්ධනය කිරීමේ අරමුණින් ජනමාධ්‍ය හා ප්‍රවෘත්ති අමාත්‍යංශය මාධ්‍ය ආයතන 37ක සහභාගීත්වයෙන් 5වැනි වරටත් සංවිධානය කළ ඇසිදිසි ක්‍රිකට් ශූරතාව ර‍ජයේ මුද්‍රණ නීතිගත සංස්ථා පිලට හිමිවිය. තරගාවලියේ ආරාධිතයා වශයෙන් ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතා ඇතුළු ආයතන ප්‍රධානීහු සහභගී වූහ.අවසාන මහා තරගය සඳහා සුදුසුකම් ලැබූ ස්වාධීන රූපවාහිනි සැහැල්ලු පන්දු ක්‍රිකට් කණ්ඩායම නියමිත ඕවර8 තුළදී කඩුලු 6කට ලකුණු 63ක් රැස් කළේය.පිළිතුරු ඉනිම ක්‍රීඩා කළ රජයේ මුද්‍රණ නීතිගත සංස්ථා පිල ඕවර 3.3කදී කිසිවකු‍ නොදැවී ශාලිකා තණතිල්ලේ දැකුම්කළු හයේ පහරවල් එල්ල කරමින් ඇසිදිසි කිරුළ සිවුවැනි වරටත් හිමිකර ගත්තේය.තරගාවලියේ වීරයා, අවසාන මහා තරගයේ වීරයා, තරගාවලියේ දක්ෂතම පන්දු යවන්නා සහ දක්ෂතම පිතිකරු ලෙසට විශේෂ සම්මාන 4ක් හිමිකර ගැනීමට රජයේ මුද්‍රණ නීතිගත සංස්ථාවේ සංජීව කරුණාරත්නට හැකිවිය.අවසන් තරග‍යේ දක්ෂතම පන්දු යවන්නා ලෙස ස්වාධීන රූපවාහිනි සේවයේ තරිදු චානක සම්මාන දිනාගත්තේය.ජයග්‍රාහී කණ්ඩායම මනෝජ් බන්නැහැක මෙහෙයවූ අතර ධනුෂ්ක ලක්මාල්, දර්ශන සුරංග, චාමින්ද උදයකුමාර, සංජීව කරුණාරත්න, සම්පත් ලලින්ද, සිදත් සමරසිංහ, චරිත් ප්‍රියදර්ශන, සම්පත්, චාමර මධුෂංඛ, ඩිලාන් කරුප්පු, සුරේෂ් කුමාර, ගයාන් සංජීව, තාරක, ප්‍රභාත් සමාජිකයන් වූහ. කණ්ඩායම් කළමනාකරු ලෙස එල්.ජී.‍හේවාවිතාරණ, පුහුණුකරු ලෙස චන්දන සමරසිංහ මහත්වරු කටයුතු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=s1210103</link>
    <topic>ගලෙන්බිඳුනුවැව ම.ම.විදුහලේ මධුශානිගෙන් උස පැනීමේ දස්කම්</topic>
    <author/>
    <content>උතුරු මැද පළාතේ ගලෙන්බිඳුනුවැව මධ්‍ය මහ විදුහලේ ඩබ්ලිව්.එම්.නිමේෂා මධුශානි ඇගේ ක්‍රීඩා දිවියේ හොඳම දක්ෂතාව වාර්තා කිරීමට ඊයේ බෙලිඅත්තේදී සමත් වූවාය.බෙලිඅත්ත ඩී.ඒ.රාජපක්ෂ ක්‍රීඩාංගණයේ පැවැත්වෙන සමස්ත ලංකා පාසල් ක්‍රීඩා උලෙළේ ඊයේ ආරම්භක දිනයේදී මධුශානි වයස අවුරුදු 19න් පහළ බාලිකා උස පැනීම ඉසව්වේ මීටර 1.63ක් සටහන් කළ අතර මෙය මේ ඉසව්වේ ඇයගේ හොඳම දක්ෂතාවයි.ක්‍රීඩා ඇමැති මහින්දානන්ද අලුත්ගමගේ හා පාර්ලිමේන්තු මන්ත්‍රී නාමල් රාජපක්ෂ මහත්වරුන්ගේ ප්‍රධානත්වයෙන් ක්‍රීඩා උලෙළේ සමාරම්භක උත්සවය පැවතියේ ඉතාමත් උත්කර්ෂවත් අයුරිණි.දුර පැනීම අවුරුදු 21න් පහළ බාලක ඉසව්වේදී මීටර 7.43ක් දුර පනිමින් ප්‍රථම ස්ථානය දිනා ගත්තේ ඒ.ඩී.ඒ.ප්‍රනාන්දු ය. ඔහු වයඹ පළාතේ වෙන්නප්පුව ජෝසප් වාස් මධ්‍ය මහ විදුහලේ ශිෂ්‍යයෙකි.ඊයේ පැවැති තවත් පිටිය ඉසව්වකදී හලාවත සාන්ත මරියා පිරිමි විදුහලේ (වයඹ) කේ.කුෂාන් ශෂික මීටර 14.43ක් දුරට යගුලිය දමමින් දස්කම් දැක්වීය. ඔහු තරග වැදුනේ වයස අවුරුදු 17න් පහළ අංශයෙනි.තරග ප්‍රතිඵල : උස පැනීම – අවුරුදු 19න් පහළ බාලිකා1.ඩබ්ලිව්.එම්.නිමේෂා මධුශානි. 2. ඩබ්ලිව්.ඩී.ටී.එච්.පියරත්න (රත්නපුර සුමනා බාලිකා විදුහල, සබරගමුව) – මීටර 1.57 යි. 3. ජේ.එම්.ටී.කුමාරි ජයසුන්දර (සිරිමාවෝ බණ්ඩාරනායක බාලිකා, මධ්‍යම පළාත) සහ කේ.එච්.ඒ.ඩී.කුලතුංග (සේවාමුක්ත කඳුවර මහ විදුහල) – මීටර 1.57 යි.දුර පැනීම – අවුරුදු 21න් පහළ බාලක1.ඒ.ඩී.ඒ.ප්‍රනාන්දු. 2. පී.ඒ.සන්ජය ප්‍රනාන්දු (තුඩැල්ල ක්‍රයිස්ට්කිං, බස්නාහිර) – මීටර 7.07 යි. 3.දිමුත් ජයනාත් (හේනෙගම මධ්‍ය මහ විදුහල, බස්නාහිර) – මීටර 6.88 යි.යගුලිය දැමීම – අවුරුදු 17න් පහළ බාලක1.කේ.කුෂාන් ශෂික. 2.එච්.එම්.ඩී.විජේගුණවර්ධන (හලාවත සාන්ත මරියා පිරිමි විදුහල, මධ්‍යම පලාත) – මීටර 13.75 යි. 3.ඩබ්ලිව්.ඒ.එම්.මලින්ද මධුසංක (වයඹ) – මීටර 13.48 යි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=s1210104</link>
    <topic>ස්පීඩ් ශූරතාවලියේ තුන්වන අදියර 14 වැනිදා පන්නල ධාවන පථයේදී</topic>
    <author/>
    <content>අදියර තුනකින් සමන්විත වූ ස්පීඩ් ශූරතාවලියේ අවසන් අදියර මේ 14 ඉරිදා පෙරවරු 8.00 සිට පන්නල ස්පීඩ් ඩ්‍රෝම් ධාවන පථයේ පැවැත්වේ.මේ තරගාවලිය ආසියානු මෝටර් රථ සංගමයේ ප්‍රධානත්වයෙන් මෝටර් ස්පෝර්ට්ස් සංගමය, ශ්‍රී ලංකා මෝටර් රථ සංගමය සහ කාල්ටන් මෝටර් ස්පෝට්ර්ස් යන සංගම් වල සහයෝගීත්වය ඇතිව සංවිධානය කෙරේ.‍මේ වන විට අදියර දෙකක් සාර්ථකව පවත්වා ඇති මේ තරගාවලියේ වැඩි අවධානයක් දිනා ගත් ඉසව්වක් වන SL-GT 3500cc මෝටර් රථ ඉසව්වේ පෙරමුණ ගෙන තිබෙන්නේ ප්‍රසාද ලකුණු 18ක් දිනා ඇති දිනේෂ් දෙහෙරගොඩ වන අතර තරගාවලියේ ප්‍රධානතම ඉසව්වක් ලෙස සැලකෙන මැක්ලරන්ස් ෆෝර්මියුලා 1300cc ඉසව්වේ ප්‍රසාද ලකුණු 25 ක් හිමි කරගෙන සිටින නවක ධාවක තරිදු ගමගේ පෙරමුණ ගෙන සිටී.එම ඉසව්වේම ප්‍රසාද ලකුණු 24ක් ලබා සිටින චන්දිම ගුණරත්න දෙවන ස්ථානයේ පසුවන අතර ඔවුන් දෙදෙනාටම හොඳ අභියෝගයක් ලබා දෙමින් රුමේෂ් රාජා කුලේන්ද්‍රන් සහ ක්ලෙමන් සෙනවිරත්න ඔවුන් පසුපසින් සිටිති.මේ තරගාවලියට අළුතෙන් හඳුන්වා දෙනු ලැබූ මෝටර් රථ ඉසව්වක් වන මැක්ලරන්ස් ඇල්ටො K10 ඉසව්වේ පෙරමුණ ලබා සිටින්නේ පසුගිය වර්ෂයේ මැක්ලරන්ස් ෆෝර්මියුලා 1300cc ඉසවුයේ දස්කම් දැක්වූ ප්‍රවීන් මුඩුගල්ල වන අතර එහි දෙවන ස්ථානයේ රැදී සිටින්නේ යනික් ලෝරන්ස් ය.එමෙන්ම මේ තරගාවලියේ ප්‍රබල ක්‍රීඩකයින් රැසක් සහභාගී වන ඉසව්වක් වන SL-H1600cc ඉසව්වේ පෙරමුණ ගෙන තිබෙන්නේ ඩිලාන් සෙනවිරත්න ය. ඔහුට පිටුපසින් සිටින්නේ දිනේෂ් ජයවර්ධනයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=s1210105</link>
    <topic>ධර්මරාජ-සිල්වෙස්තර තරගය ජය පරාජය නෑ</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ලේක්වීව් ක්‍රීඩාංගණයේදී පසුගියදා පැවැති මහනුවර ධර්මරාජ හා සිල්වෙස්තර විදුහල අතර ක්‍රිකට් තරගය ජය පරාජයෙන් තොරව අවසන් විය.ධර්මරාජ විදුහල පළමු ඉනිම ලකුණු 203 රමීශ් රණසිංහ 61, කේ.තිමූත් 37, දෙනෙත් ලංකා 37, ලෝචන විජේසිරි 23 (සුමේධ දිසානායක 59ට 6 යි, නිමේෂ් මෙන්ඩිස් 56 ට 3 යි) සහ දෙවන ඉනිම ඕවර 3 කදී කඩුලු 1 ට 33 යි දෙනෙත් ලංකා නොදැවී 10, කේ.තිමුත් 23සාන්ත සිල්වෙස්තර විදුහල පළමු ඉනිම ලකුණු 101 හන්සමාල් පෙරේරා 58, දුෂාන් මලලසේන 12, ඉඳුනිල් සමරනන්ද 12 (දෙනෙත් ලංකා 24 ට 4 යි, අරවින්ද විතානාච්චි 30 ට 3 යි, රජිත ලහිරු 17 ට 2 යි) සහ දෙවන ඉනිම ලකුණු 140 අකලංක දිසානායක 32, දුෂාන් මලලව 26, සුමේධ දිසානායක 14 (දෙනෙත් ලංකා 50 ට 3 යි, රජිත ලහිරු 17ට 2, අරවින්ද විතානාච්චි 20 ට 3 යි).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=s1210106</link>
    <topic>15න් පහළ පාසල් හොකීසම ශූරයෝ:කිංග්ස්වුඩ්-ජෝශප් වාස්</topic>
    <author>සුසිල් රත්නවීරපාණදුර උතුර සමූහ</author>
    <content>ශ්‍රී ලංකා හොකී සම්මේලනය මගින් පැවැත්වූ සමස්ත ලංකා අවුරුදු 15න් පහළ හොකී තරගාවලියේදී වෙන්නප්පුව ජෝශප් වාස් විදුහල සහ මහනුවර කිංග්ස්වුඩ් විදුහල සම ශූරතා දිනා ගත්තේය.බාලිකා ශූරතාවද මහනුවර සීතා දේවී හා මාතලේ ශ්‍රී සංඝමිත්තා බාලිකාව අතරේ බෙදී යාම විශේෂ සිදුවීමක් විය.පාසල් කණ්ඩායම් 63ක සහභාගිත්වයෙන් දින තුනක් පුරා පාණදුර ශ්‍රී සුමංගල (පිරිමි) මහ විදුහල් ක්‍රීඩා පි‍ටියේදී මේ තරගාවලිය පැවැත්විණි.මෙහි ආරමිභක උලෙළ ශ්‍රී ලංකා හොකී සම්මේලනයේ සභාපති නි‍යෝජ්‍ය පොලිස්පති සුමිත් එදිරිසිංහ මහතාගේ ප්‍රධානත්වයෙන් පැවැති අතර තරගාවලියේ සංවිධානය කළ කළුතර දිස්ත්‍රික් හොකී සංගමයේ සභාපති කේ.ඒ.සිසිර කුමාර, ජ්‍යෙෂ්ඨ උප සභාපති පී.විශ්වනාදන්, පාණදුර පොලිස් අධිකාරි එච්.එම්.ධර්මසේන, ශ්‍රී සුමංගල විදුහල්පති එල්.ඩබිලිව්.‍සෝමතිලක විතාන යන මහත්වරුන් ද එක් වූහ. තරගාවලියේ කුසලාන හා ත්‍යාග ‍ප්‍රදානෝත්සවය ක්‍රීඩා අමාත්‍යංශයේ හිටපු ලේකම් කැලණිය විශ්ව විද්‍යාලයේ කථිකාචාර්ය එස්.විරිත්තමුල්ල මහතාගේ ප්‍රධානත්වයෙන් සිදු කෙරිණි.බාලක සම ශූරතා: වෙන්නප්පුව ජෝශප් වාස්-මහනුවර කිංග්ස්වුඩ් විදුහලබෝල් ශූරතාව: පාණදුර ශ්‍රී සුමංගල (පිරිමි) විදුහලප්ලේට් ශූරතාව: කොළඹ ඩී.එස්.සේනානායක විදුහලබාලිකා සම ශූරතා: මහනුවර සීතා දේවී-මාතලේ ශ්‍රී සංඝමිත්තා බාලිකාබෝල් ශූරතාව: පාණදුර බාලිකා විදුහලප්ලේට් ශූරතාව: නාවල ජනාධිපති බාලිකා විදුහල.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=f1210101</link>
    <topic>ලංගම යෝධ පිම්මකට ලෑස්තියි</topic>
    <author>සාකච්ඡා කළේ පණ්ඩුක සමරසේකර</author>
    <content>රටක් සංවර්ධනය වීමේ දී ඊට බලපාන මූලික සාධකයක් වනුයේ ප්‍රවාහනය යි. එහිදී නිසි මාර්ග පද්ධතියක අවශ්‍යතාව ද ඉතා වැදගත් ය. රටේ මාර්ග පද්ධතියේ සිදුවෙමින් පවතින දියුණුව මෙරට වැසියන්ට අද අත් දකින්නට හැකි ය. එහෙත් ප්‍රවාහන පද්ධතියේ ඇති අඩු ලුහුඩුකම් රටේ ආර්ථිකයට ඍජුවම බලපාන බව පැහැදිලි ය. මගී ප්‍රවාහනය සම්බන්ධයෙන් ද නැගෙන චෝදනාවල අවසානයක් නැත. ඊට විසඳුමක් ලෙස ලංකා ගමනා ගමන මණ්ඩලයට බස් රථ 3000 ක් එක් කිරීමට ප්‍රවාහන අමාත්‍යාංශය තීරණය කර ඇති බවට පසුගියදා මාධ්‍ය වාර්තා පළ විය. ඒ සම්බන්ධයෙන් කරුණු විමසීමට අප ප්‍රවාහන නියෝජ්‍ය අමාත්‍ය රෝහණ දිසානායක මහතා හමුවීමු.රටේ මගී ප්‍රවාහන අවශ්‍යතා විධිමත් කිරීමට අලුතින් බස්රථ 3000 ක් ලංගමට ලබාදීමේ සූදානමක් ගැන පසුගියදා මාධ්‍ය වාර්තා පළ වුණා. මෙහි ප්‍රායෝගික තත්ත්වය කොහොම ද?ප්‍රවාහන අමාත්‍යාංශය හැටියට අපේ වගකීම තමයි නිසි කලට නිසි තැනට, බාධාවකින් තොරව මගියාගේ හෝ භාණ්ඩවල ප්‍රවාහන අවශ්‍යතාව සම්පූර්ණ කර දීම. මෙහිදී විශේෂයෙන්ම මගී ප්‍රවාහනය ගැන අවධානය යොමු කරන්න ඕනෑ.මගීන් වැඩි පිරිසක් පොදු ප්‍රවාහන සේවයෙන් සිය අවශ්‍යතාව සපුරා ගන්නවා. ඉතා අතළොස්සක් සිය පෞද්ගලික රථයෙන් ප්‍රවාහන අවශ්‍යතාවන් සපුරා ගන්නවා.අද ලංගම සතු බස්රථවලින් දැනට ධාවනයේ යොදවා තියෙන බස්රථ වැඩි ගණනක් නියමිත දුර ප්‍රමාණයන් ඉක්මවා ධාවනය කළ ඒවා. සාමාන්‍යනේ බස් රථයක් කිලෝ මීටර් ලක්ෂ 5ක පමණ දුර ධාවනය කළ පසු එහි ප්‍රශස්ත මට්ටම අඩුවෙන්න පටන් ගන්නවා.සමහර බස්රථ කිලෝ මීටර් ලක්ෂ 10 ත් ඉක්මවා ධාවනය කර තියෙනවා. අපේ ඉන්න ඉංජිනේරු කාර්මික පිරිසගෙ උනන්දුවත් උද්‍යෝගයත් මත තමයි මෙවැනි තත්ත්වයක් මත හෝ අද මේ ප්‍රවාහන සේවය පවතින්නෙ. ඉතින් අද මේ ධාවනයේ යොදවා තිබෙන බස් රථ වෙනුවට අලුතින් බස්රථ එකතු කරලා මගී ප්‍රවාහනයේ යෝධ පිබිදීමක් ඇති කිරීමේ අරමුණින් තමයි මේ බස්රථ ගෙන්වන්නට සැලසුම් කරල තියෙන්නෙ. ඒ සඳහා අපි දැන් මූලික සාකච්ඡා ආරම්භ කරලයි තියෙන්නෙ.හොඳයි. දැන් මේ බස් රථ 3000 ගෙනාවම පරණ බස්රථ කොපමණ ප්‍රමාණයක් ධාවනයෙන් ඉවත්වීමට නියමිත ද?බස්රථ 3000 ක් අලුතින් ගෙනාවට තවත් 3000 ක් ධාවනයෙන් ඉවත් වෙන්නෙ නැහැ. අපට හොඳ ධාවන තත්ත්වයේ බස්රථ තියෙනවා. නමුත් එයිනුත් 1500 ක් විතර අපි ධාවනයෙන් ඉවත් කරනවා.ධාවනයට සුදුසු බස්රථ 1500 ක් ඉවත් කිරීම මහා අපරාධයක් නෙවෙයි ද?මේ බස් රථ ධාවනයේ යෙදවීම ඊට වඩා පාඩුවක්. මොකද මේ බස් රථවල ඉන්ධන කාර්යක්ෂමතාව ඉතා අඩුයි. ඩීසල් ලීටරයකට ධාවනය කළ හැක්කේ කිලෝ මීටර දෙකහමාරක් වැනි දුරක්. මේ හේතුව නිසා ඉන්ධනවලට විශාල මුදලක් වැය කිරීමට සිදුවෙනවා. අලුත් බස් රථයක් එක ලීටරයකින් කිලෝ මීටර් හතරක් හෝ පහක් දුවනවා. ඉන් ඉතිරිවන ඉන්ධන වියදම සුළු පටු නැහැනෙ.අනෙක අලුත් බස්රථයක ගමන් කරන කොට ඇතිවන සුව පහසුවත් මගීයට වැදගත්. අලුත් බස්රථවල ඇති නවීන පහසුකම් තිබෙනවා. මගීන්ගේ විඩාව නිවන මිහිරි සංගීතය, වීඩියෝ දර්ශන මේ වගේ නවීන පහසුකම් සහිත නව ප්‍රවාහන සේවයක් ලංගමට එකතු වුණාම රටේ පෞද්ගලික වාහනවල ගමන් ගන්නා මගීන් පිරිසත් මේ නව ප්‍රවාහන සේවයට පුරුදු වෙනවා.ඔවුන්ගේ ප්‍රවාහන වියදම් අඩු වෙනවා. රටේ මාර්ග තද බදය අඩු වෙනවා. මගියාට නියමිත තැනට නියමිත වේලාවට යන්න ලැබෙනවා. මේවා ගැන තාර්කිකව හිතලා සමස්ත පොදු ජනතාවගේම යහපත උදෙසා ඉතා කඩිනමින් ඉටු කළ යුතු කාර්යක් හැටියට මේ බස් රථ ගෙන්වීම සිදුකළ යුතු වෙනවා.ඔබ කියන්නෙ නිසි තැනට නිසි වෙලාවට තම ප්‍රවාහන අවශ්‍යතා සපුරා ගන්නට මේ නව බස්රථ ගෙන්වනවා කියලා. නමුත් නියමිත කාල සටහනකට අනුව මේ දුම්රිය බස්රථ ධාවනය නොවුනොත් ඔය අරමුණ ඉටුවෙන්නෙ නැහැනෙ?අද ප්‍රවාහනයේ තිබෙන විශාල ගැටලුවක් තමයි මේ විධිමත් කාල සටහනක් අනුව ප්‍රවාහන සේවා ක්‍රියාත්මක නොවීම. ඒ ගැන විශේෂ අවධානය යොමු කළ යුතු වෙනවා. විශේ්ෂයෙන්ම පෞද්ගලික අංශය තම ලාභ පරමාර්ථයෙන් පමණක් ප්‍රවාහන සේවය පවත්වාගෙන යාම මීට මූලික හේතුවක්. ආණ්ඩුවේ බස්රථය වෙලාවට ගියේ නැත්නම් මොන තරම් සෙනඟක් මහමඟ රාත්‍රියේ පාළු පාරවල්වල අතරමං වෙනවද? ගොවියගෙ එළවළු ගෝනිය පවා නිසි තැනට ‍ෙගනියන්නෙ ලංගම බස් රථය.ලංගම හැමදාම ජනතා සේවයට කැප වුණා. මේ කැපවීම පෞද්ගලික අංශයටත් තිබිය යුතුයි. තම පවුල් නඩත්තු වන්නේ මගියාගෙන් ලැබෙන මුදලෙන් බව පෞද්ගලික බස් හිමියා මෙන්ම සේවකයා ද අමතක නොකළ යුතු කාරණයක්. පෞද්ගලික අංශය මේ යථාර්ථය තේරුම් ගත්තා නම් ඔබ ඔය කියන කාල කළමනාකරණ ගැටලුවක් ඇති වන්නේ නැහැ.නව බස් රථ ගෙන්වීම ගැන පෞද්ගලික බස් හිමියන් ගේ සංගමය ආණ්ඩුවට තරවටු කරනවා?අපි බලන්නෙ ජනතා සුබ සාධනය මිසක් මුදලාලිගෙ සුබ සාධනය නෙවේනෙ. සුව පහසු ප්‍රවාහන සේවයක් ගෙනෙද්දි ඔවුන් බය වෙනවා ඇති. ජනතාව ආණ්ඩුව පැත්තෙ ඉන්නකොට ඔය තරවටු හරියන්නෙ නැහැ.මහින්ද චින්තන ඉදිරි වැඩපිළිවෙළ යටතේ රටේ ප්‍රවාහන පද්්ධතියේ දියුණුව අත්‍යවශ්‍ය අංගයක් බවට පත් කරන පොරොන්දුවක් තියෙනවා. එහි මූලික අදියර දැන් නිමයි. ඒ තමයි රටේ මාර්ග පද්්ධතිය.අපිට තරවටු කරල වැඩක් නැහැ. ඔය තෙල් බොන පරණ අබලි වාහන, මගී ප්‍රවාහනයෙන් ඉවත් කළ යුතුයි. අපි සමඟ මගී සුබ සාධනයට එකතු වීමයි පෞද්ගලික ප්‍රවාහන සේවය දැන් කළ යුත්තෙ.හොඳයි මගී සුබ සාධනය සලසන ඔබේ ආයතනයේ සේවක පිරිසට ඔබ සලසා තියෙන සුබ සාධනය මොකක් ද?ඇත්තටම මම පිළිගන්නවා මේ වසරේ අප්‍රේල් මාසය වන තුරු මගේ අමාත්‍යාංශයේ සේවය කරන සේවක පිරිසට නිසි සුබ සාධනයක් තිබුණේ නැහැ කියලා.කොහොම හරි අප්‍රේල් මාසයේ තමයි ලංගම සේවකයකුට නිසි වැටුපක් ලබා දෙන්න ක්‍රියා කළේ. අඩුම ගණනේ රුපියල් 30,000ක තරම් වැටුපක් ලබා ගන්න තත්ත්වයට ඔවුන් පත් කළා. ඒ වගේම 2001 දෙසැම්බර් සිට වසර 07 ක පාරිතෝෂිතයක් අපි එකවර ගෙව්වා අමාත්‍යාංශයේ සේවක පිරිසට. ඇත්තෙන්ම එය ඔවුන්ගේ සුබ සාධනයේ විශාල ඉදිරි පිම්මක්.හොඳයි ඔබ කියලා තිබුණා ලංගම ඩිපෝ තව දුරටත් සොහොන් පිටි බවට පත් කරන්නෙ නැහැ මේ අබලි බස් රථ මෙන්ම යකඩ ගොඩවල් වෙන්දේසි කරනවා කියලා. ඒ මුදලින් නව බස්රථ 10 – 15 ක් වත් අලුතින් ධාවනයට එක් කරනවා කියලත්. දැන් එහි තත්ත්වය කොහොම ද?මේකයි ධාවනයෙන් ඉවත් කළ, ඉවත් කළ යුතු සහ විශේෂයෙන්ම බස්රථ වලින් ඉවත් කළ අමතර කොටස් මොන තරමක් තියෙනව ද කියල එක ඩිපෝවක් පරීක්ෂා කළොත් දැක ගන්න පුළුවන්. ඉතින් රට පුරා තියෙන සියලුම ඩිපෝවල ඇති මේ අබලි ද්‍රව්‍ය වෙන්දේසි කළොත් ඒවායිනුත් ගුණාත්මක ප්‍රවාහන සේවයකට අවශ්‍ය මුල්‍ය ප්‍රතිපාදන සම්පාදනය කර ගන්නට පුළුවන්.නව බස්රථ 3000 ගෙන්වීම ගැන මගී ජනතාව ගේ විශාල බලාපොරොත්තුවක් ඇතිවී තිබෙනවා. කවද්ද මේ දේ සිද්්ධ වෙන්නෙ?දැන් අපි මේ වැඩේට සූදානම්. එක දවසේ බස් 3000 ම එන්නෙ නැහැ. නිශ්චිත වශයෙන්ම ලබන වසරේ ලංගම බස් 3000ක් අලුතින් ධාවනයට එක් වෙනවා. ඒක ස්ථිරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=f1210102</link>
    <topic/>
    <author>සටහන  චතුරිකා ගමගේ</author>
    <content>සිළුමිණ පුවත්පතේ නියෝජ්‍ය විශේෂාංග කර්තෘවරිය වන සාගරිකා දිසානායක විසින් රචිත “පුංචි කාලෙ මං” කෘතිය ඔක්තෝම්බර් 11 වැනි දින, එනම් හෙට සවස 3.00ට මහවැලි කේන්ද්‍රයේ දී ජනගත කෙරේ. එම කෘතිය පිළිබඳ කතුවරිය සමඟ කළ සංවාදයකි මේ.'පුංචි කාලෙ මං' ඔබගේ කුළුඳුල් කෘතිය. එහි අන්තර්ගතය පිළිබඳ කතා කළොත්?මේ කෘතියේ අන්තර්ගතවෙලා තියෙන්නේ මා විසින් සිළුමිණ පුවත්පතට රචනා කළ ලිපි කිහිපයක එකතුවක්. සිළුමිණ පුවත්පතට සම්බන්ධ වීමෙන් පසු රටට දැයට වැඩ ඇති ප්‍රකට පුද්ගලයන්ගේ ළමා කාලය ගැන ලියන්නැයි සිළුමිණ ප්‍රධාන කර්තෘ කරුණාදාස සූරියආරච්චි මහතා මට ආරධනා කළා.ඒ අනුව එම ආරාධනාව ඉතාමත් සතුටින් බාරගෙන, ප්‍රකට චරිතවල අප්‍රකට යටගිය තොරතුරු ආශ්‍රයෙන් විශේෂාංග ලිපි පෙළක් රචනා කළා. දැන් කෘතියක් ලෙස එළි දක්වන්නේ ඒ ලිපි එකතුවයි.වර්තමානය වන විට බොහෝදෙනා මෙවැනි ලිපි ආශ්‍රයෙන් පොත් මුද්‍රණය කරනවා. මේ කෘතිය මඟින් ඔබත් ඒ රැල්ලට එකතු වෙනවද?මෙවැනි කෘතියක් කරන්න මුලදි මගේ අදහසක් තිබුණේ නැහැ. මෙවැනි නිර්මාණයක් ජනතාව අතරට කොයිතරම් යයිද කියලා පොඩි බයකුත් මගේ හිතේ තිබුණා. ඒත් මගේ ලිපි කියවන පාඨකයන්ගෙනුත් ඉල්ලීමක් තිබුණා මේ ලිපි පෙළ එකතු කරලා කෘතියක් නිර්මාණය කරන්න කියලා.ඒ වගේම අපේ කර්තෘතුමා වගේම, මගේ යාළුවොත් මේ සඳහා මාව දිරිමත් කළා. මෙය අනෙක් අය කරන නිසා කළ නිර්මාණයක් නොවෙයි. මේ කෘතියෙන් කුඩා දරුවන්ට වගේම, වැඩිහිටියන්ටත් ඉගෙනගන්න බොහෝ දේවල් තිබෙනවා.මේ රටේ ප්‍රකට චරිතවල ළමා කාලයන්හි තොරතුරු සොයා යාමේදී, ඔබ ලබාගත් අත්දැකීම් මොනවාද?ප්‍රසිද්ධ පුද්ගලයන්ගේ යටගිය තොරතුරු සොයා, ඒවා අන් අයට දැනගන්නට සැලැස්සීම ඇත්තෙන්ම අභියෝගයක්. මීට පෙරත් මං වෛද්‍යවරුන්ගේ, ව්‍යාපාරිකයන්ගේ සහ විදුහල්පතිවරුන්ගේ ජීවිත කතා පිළිබඳ ලිපි රචනා කළා. රටට නිහඬ සේවයක් කරන එම පුද්ගලයන් පිළිබඳ ලියවුණු ලිපිත් බොහෝ සේ ජනප්‍රිය වුණා. ඊටපසුව තමයි මට මේ ජනප්‍රිය චරිතවල ළමා කාලය පිළිබඳ ලිවීමේ අවස්ථාව උදාවුණේ. මේ පුද්ගලයන්ගේ ජීවිතවල බොහෝදෙනා නොදන්නා පැති බොහොමයක් තිබුණා.ඇතැම් වෙලාවට මම ඔවුන්ගේ කතාවලට පැය ගණන් සවන් දුන්නා. ඔවුන්ට සවන්දීම පිළිබඳ ඇතැම් අය බොහෝසේ සතුටු වුණා. ඒ සතුට ඇතැම්විට සිනහවෙනුත්, ඇස්වලින් ගලන කඳුළුවලිනුත් මං දැක්කා. එක් එක් පුද්ගලයන්ගේ අත්දැකීම් එකකට එකක් වෙනස්. මේ තොරතුරු සොයා පළාතෙන් පළාතට ගමන් කරද්දී, මං බොහෝ අත්දැකීම් ලැබුවා.බාහිරින් බැලූ කල මේ කෘතිය ළමා කෘතියක් වගෙයි. මෙය ළමයින් උදෙසා නිර්මාණය කරන ලද්දක්ද?මං මුලින් සඳහන් කළා වගේ මෙය ළමයින්ට වගේම වැඩිහිටියන්ටත් ආදර්ශ සපයන කෘතියක්. මේ චරිත කතා කියවන ඕනෑම කෙනෙකුට ජීවිතේට ගොඩාක් දේවල් එකතු කරගන්න පුළුවන්. පිටරටවල චරිත කතා බෙහෙවින්ම ජනප්‍රියයි.අපේ රටේ ඒ ප්‍රවණතාව ටිකක් අඩුයි. ඒත් මේ චරිත කතා ආශ්‍රයෙන් අපට ඉගෙන ගන්න බොහෝ දේ තිබෙනවා. එය ලොකු, පොඩි කාටත් පොදුයි. මං තෝරාගත් බොහොමයක් දෙනා ඉතාමත් පුංචි තැනකින් ආරම්භ කර ජීවිත ජයගත් පුද්ගලයන්. කුඩා කල ප්‍රශ්නවලට, අභියෝගවලට මුහුණදෙන ආකාරය පිළිබඳ හොඳ ආදර්ශයන් මේ චරිතවලින් ලබාගන්න පුළුවන්. විශේෂයෙන් ළමයින්ට මේ චරිත ආශ්‍රයෙන් ලබාගත හැකි ආදර්ශ බොහොමයි.මේ කෘතියෙහි තිබෙන වෙනත් විශේෂත්වයන් මොනවාද?මේ කෘතියෙහි අන්තර්ගත වන්නේ මෙරට ප්‍රකට චරිත කිහිපයක් පමණයි. ඒ චරිතවලින් ඇතැම් අයගේ ළමා කාලය පිළිබඳ මෙතෙක් කවුරුවත් කතා කරලා තිබුණේ නැහැ. ඔවුන්ගේ කතා හරිම සංවේදියි. මේ තොරතුරු සොයා යාමේදී ඇතැම් අය මට පින් දුන්නා. බොහෝ අයට ස්වයං චරිතාපදාන අඩුයි. ඒ නිසා ඒ පුද්ගලයන්ටත් මෙවැනි කෘතියක් මඟින් ඔවුන්ගේ තොරතුරු ඉදිරිපත් කිරීමට ලැබීම විශේෂ කරුණක්. මෙහි ඇතුළත් වන්නිලඇත්තන්ගේ කුඩා කාලය පිළිබඳ මෙතෙක් කවුරුවත් කතා කරලා තිබුණේ නැහැ. මේ කෘතියේ ඔහුගේ ජීවිතේ බොහෝදෙනා නොදන්නා කරුණු පිළිබඳ සඳහන් වෙනවා.ඒ වගේම මේ කෘතියේ ඒ ඒ කාලවලට අදාළ සමාජ පසුබිම, අත්දැකීම් සමඟ බැඳුණු සමාජ සාරධර්ම, ඒ කාලවල පරිසරය ආදිය පිළිබඳත් සඳහන් වෙනවා. මෙය කියවද්දී පාඨකයා තුළ චිත්ත රූප මැවෙන ආකාරයට රචනා කිරීමට මං උත්සහ ගත්තා. මේ කෘතියේ එන චරිත රටේ විවිධ ප්‍රදේශවල අය. ඒ නිසා කෘතිය රචනා කිරීමේදී ඒ ඒ ප්‍රදේශවලට අයත් භාෂාවට ළංවෙන්නත් මං උත්සහ කළා.පාඨකයන්ගේ පැත්තෙන් බැලුවහොත් මෙවැනි කෘතියක් කියවීමේ වැදගත්කම කෙබඳුද?හොඳ චරිත කතා මඟින් පාඨකයන්ට බොහෝ දෑ උගත හැකියි. තමන්ගේ කටයුතුවලට වේලාව සකස් කර ගන්නා ආකාරය, බාධක හමුවේ නොසැලී ජීවිතය ජයගන්නා ආකාරය වගේම, වර්තමාන ජනතාව අතරින් ඈත් වෙමින් යන පරිසරයට සතා සිවුපාවාට ආදරය කරන හැටිත් මේ චරිත මඟින් ඉගෙන ගන්න පුළුවන්. අද කාලේ කුඩා දරුවන්ට අත්දැකීම් අඩුයි.සමාජයේ පවතින තරගකාරී බව නිසා ඔවුන් යන්ත්‍ර බවට පත්වෙලා. ඔවුන් තුළ නිර්මාණශීලීත්වය හීනවෙමින් යනවා. ඒ නිසා මෙවැනි කෘතියක් කියවීමෙන් ඔවුන් දැක නැති සුන්දර පරිසරයක මිහිරියාව විඳගන්න පුළුවන්. ඔවුන්ට අලුතින් සිතන්න පුරුදු කරන්න පුළුවන්. ඒ වගේම යම්කෙනෙක් මේ චරිත ආදර්ශයට ගෙන තමන්ගේ ජීවිත සකස් කර ගන්නවා නම්, එය තමයි වැදගත් වන්නේ.අද කියවීම සම්බන්ධව ළමයින් තුළ හොඳ ප්‍රවණතාවක් දක්නට ලැබෙනවා. ඒ පිළිබඳ ඔබේ අදහස කෙබඳුද?දරුවෙකුට කියවීම මඟින් පරිපූර්ණ මිනිසෙකු වෙන්න පුළුවන්. දරුවන්ව පුළුවන් තරම් කියවීමට හුරු කළ යුතුයි. වයස අවුු. 10 ට පෙර දරුවා තුළ කියවීමේ පුරුද්ද ඇති කළහොත්, අද බොහෝ දරුවන් මුහුණදෙන තනිකම, හුදෙකලාබව නැති කර ගන්න පුළුවන්.ඒ වගේම ජීවිතේ අභියෝග ජයගන්නත් ඔවුන්ට හොඳ පන්නරයක් මේ මඟින් ලැබෙනවා. ඒ වගේම දරුවා කියවිය යුතු දේවල් නිවරැදිව තෝරා බේරා දීමත් මාපියන්ගේ වගකීමක්. අද දරුවන්ට ආදර්ශ ලබා ගතහැකි කෘති ඕනෑ තරම් තිබෙනවා. සරල ඉංග්‍රිසි පොත් කියවන්න දරුවා හුරු කරන්න. ඒවගේම පැරැණි සිංහල පොතපත අරන් දෙන්න. අද දරුවන් තුළ තිබෙන මානසික ව්‍යාකූලත්වය මඟහරවා ගන්න අපේ පැරැණි පතපොත උපකාර වෙනවා. ඒ වගේම ඒවා මඟින් අපේ සංස්කෘතිය, සභ්‍යත්වය, දේශීයත්වය පිළිබඳ යහපත් පණිවිඩ දරුවාට ගෙන එනවා.ඔබේ ලේඛන දිවියේ ඉදිරි බලාපොරොත්තු මොනවාද?ඉදිරියේ දී ස්වයං නිර්මාණයක් කිරීමේ අදහසක් මා තුළ තිබෙනවා. කාටහරි රසවිඳිය හැකි, වෙනස් ආකාරයේ නිර්මාණශීලි යමක් සිදු කරන්න බලාපොරොත්තුවෙන් ඉන්නේ. එය ඇතැම්විට පරිවර්තනයක් වෙන්නත් පුළුවන්. මගේ පළමු නිර්මාණය “පුංචි කාලෙ මං” පාඨකයන් අතරට ගෙනයාමට මට සහයෝගය ලබාදුන් ෆාස්ට් පබ්ලිෂින් ආයතනයටත්, මගේ කර්තෘතුමා ඇතුළු ලේක්හවුස් කාර්ය මණ්ඩලයටත්, නන් අයුරින් සහයෝගය ලබාදුන් සියලු දෙනාට මං මේ අවස්ථාවේ ඉතා කෘතවේදීව සිහිපත් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=f1210103</link>
    <topic>වතුර බොර වුණත් තිබහට නරක නෑ</topic>
    <author>රන්ජන් අමරරත්න</author>
    <content>බොහෝ කාලයක ට පසු යථාර්ථවා දී සිංහල නවකතාවක් කියෙව්වෙමි. ඒ මහානාම දුනුමාලගේ “බොර වතුර” නම් කෘතිය යි. මේ කතුවරයා සිංහල නවකතාවේ නූතන රැල්ලට හසු නො වී; යම් වගකීමකින් යුතු ව ප්‍රබන්ධකරණයෙහි යෙදෙන බවක් පෙනෙ යි.ඔහු ගේ නවකතා ව ඔස්සේ ප්‍රධාන වටිනාකම් දෙකක් මතු කර ගත හැකි ය. පළමුවන්න සිය ප්‍රස්තූතය සඳහා 1988 - 1991 භීෂණ සමය යොදා ගැනීම ය. නැත හොත් තෝරාගැනීම ය. දෙවැන්න ආකෘතිකවාදී නො වී සිය කතාව ට හා එහි සමාජ - සංවාදවලට මුල් තැන දීම ය.නිදහසින් පසු ශ්‍රී ලාංකේ ය සමාජය තුළ තරුණ නැගිටීම් තුනක් දකින්නට ලැබිණි. දකුණේ දෙකක් හා උතුරේ එකක් වශයෙනි. මෙයින් වඩාත් සංකීර්ණ තත්ත්වයක් උසුලනුයේ උතුරේ තරුණ නැගී සිටීම ය. එහෙත් මේ තරුණ නැගිටීම් තුන ම අපගේ කලාකරුවන්ගේ ප්‍රමාණවත් විශ්ලේෂණයකට හසු වී නැත.එබැවින් මහානාමගේ ප්‍රයත්නය අගය කළ යුතු ය. කර්තෘට 1988 තරුණ නැගිටීම පිළිබඳ සජීවී අත්දැකීම් ඇති බවක් පෙනෙන්නට තිබේ. එහෙත් ඔහු අලුත් උපමාන සහිත ව කැරැල්ල විග්‍රහ කරන්නට හෝ නිරූපණය කරන්නට හෝ සමත් වී නැත.අප්‍රිකාවේ ප්‍රබන්ධ කථාව තුළ මේ විෂය සම්බන්ධයෙන් නවකතා හා කෙටි කතා විශාල ප්‍රමාණයක් ලියැ වී ඇත. එම කතුවරුන්ගේ විශේෂත්වයක් වන්නේ ධනපති රෙජීමවල මර්දනකාරී ක්‍රියා පිළිවෙත සේ ම, තරුණ කැරලිකරුවන්ගේ මෝඩකම් ද සදය උපහාසය ට ලක් කිරීම ය.ඒ මඟින් තරුණ අරගල පිළිබඳ අලුත් අර්ථකථන නිර්මාණය විය. ශ්‍රී ලංකාව හා අප්‍රිකානු මහාද්වීපය අතර බරපතළ සමාජ වෙනස්කම් ඇතිමුත්, එම ප්‍රබන්ධ කථාවලින් ලබා ගත හැකි පාඩම් බොහොමයක් තිබේ.මහානාම දුනුමාලගේ සියුම් අවධානය යොමු ව ඇත්තේ දරුවන් අතුරුදන්වීම පිළිබඳ සංසිද්ධියට ය. එම ඛේදවාචකය 1988 සිට 1991 තෙක් වසර කිහිපය තුළ ජාතියේ ප්‍රධාන අත්දැකීමක් බවට පත් ව තිබිණි. මෙයින් බලවත් පීඩනයකට හා කම්පනයකට පත් වූවෝ අසරණ මාපියෝ ය.“පුණ්‍යා” නම් ගුරුවරියගේ ද, සුරේන්ද්‍ර නම් රාජ්‍ය සේවකයාගේ ද වැඩිමහල් පුත්‍රයා ඉහත සඳහන් ලෙස අතුරුදන් කරනු ලැබේ. ඔහු යළි කිසි දිනෙක ආපසු එන්නේ නැත. ගුරුවරිය හා රාජ්‍ය සේවකයා මාපියන් ලෙස සිය වැඩිමහල් පුත්‍රයා සොයා යන ඛේදවාචකය මේ නවකතාවෙන් නිරූපණය ‍ෙකරේ. ඒ අතර කැරැල්ලට සම්බන්ධ දෙපාර්ශ්වය ම විවේචනය කරන්නට ද කතුවරයා සමත් වේ.“කොහොමටත් අපි නම්; මේ දවස්වල කට අරින්නෙ බත් කන්නයි, වතුර බොන්නයි විතරයි.”(පිටුව - 69)ඉහත සංවාදය කරුණවෑමියකු හෙවත් බාබර් කෙනකු වෙතිනි. ෙම් සංවාදයෙන් උපහාසයට ලක් කෙරෙනුයේ මෝඩ කැරලිකාරත්වය යි. දැළි පිහියෙන් කට කැපීම, ගල්කටස් තුවක්කුවෙන් විරුද්ධ මතධාරින් ඝාතනය කිරීම, තුණ්ඩු කෑල්ලකින් ඇඳිරි නීතිය පැනවීම වැනි දේශපාලනයට අදාළ නො වන මෝඩ තීන්දු කැරලිකරුවන් අතර තිබිණි. ඒවා කතුවරයාගේ සියුම් නිරීක්ෂණයට ලක් ව තිබේ.“ඇයි මුදලාලි කලින් වහන්නෙ?ඉස්සර රෑටත් අරිනව නේ ද?”“ඒ ඉස්සර, අද කාලෙ රාත්තිරියෙකඩවල් අරින්නෙ කොහොම ද මහත්තය ?රාත්තිරියට වෙන්නෙ මොනවද කියලා දෙයියොවත් දන්නෙ නෑ. අනෙක් අතට ගෝලයකුට කොල්ලෙක් තියාගන්ටත් බෑබයයි”කතුවරයා ඒක පාර්ශ්වික නැත. ගැටුමට සම්බන්ධ දෙපාර්ශ්වය දෙස ම විවේචනාත්මක දෘෂ්ටියකින් බලන්නට ඔහු සමත් ය. නවකතාකරුවකු සතු විශේෂ ලක්ෂණයක් ලෙස එය හැඳින්විය හැකි ය. මහානාම දුනුමාල පුත්‍රයකුගේ අතුරුදන් වීම පිළිබඳ අතිශය බරපතළ ඛේදවාචකයක් ඉදරිපත් කරන අතර සියුම් දේශපාලන නිරීක්ෂණයක් වෙත ද ගමන් කරයි.නූතන සිංහල නවකතාව ඉදිරියට ගොස් ඇත්තේ පොත් පළ කරන සංඛ්‍යාවට අනුව මිස එහි සාහිත්‍යයික ලක්ෂණවලට අනුව හෝ සමාජයට කරන බලපෑම අනුව හෝ නො වේ. ප්‍රබන්ධ කථාව සමාජ කාර්යයක් ලෙස ගන්නා කල, අපේ කතාකරුවන් සිටිනුයේ වසර ගණනාවක් අතීතයේ ය.විශේෂයෙන් බලපෑම්කාරී සමාජ සංසිද්ධීන් නූතන සිංහල නවකතාකරුවාගේ සැලැකිල්ලට ලක් වන්නේ නැත. අද නවකතාකාරයෝ සිහිනවල පැටලී මනස් පුතුන් ගැන ලියති. ආකෘතිකවාදවල පැටලී නව ආක්‍යාන මෝස්තර සොයති. එහෙත් ඔවුන් තෝරා ගන්නා ප්‍රස්තූතයන් කිසිවකුට ප්‍රයෝජනයක් නැත. මහානාම ඉතා විශිෂ්ට හෝ පරිපුර්ණ හෝ නවකතාවක් ලියා නැතත්; සමාජයට හිතන්නට දෙයක් ඉතිරි කර තිබේ. එය වැදගත් ය.බොර වතුර නවකතාවේ වැදගත් ම ලක්ෂණය වන්නේ; දකුණේ පැවැති දෙවන කැරැල්ල පිළිබඳ අපක්ෂපාතී නිරීක්ෂණයක නිරත වීම ය. ඒ අතර පුණ්‍යා නම් ගුරුවරියගේ චරිතය විශේෂයෙන් හුවා දක්වා තිබේ. එය යථාර්ථයට සමීප ය.දරුවන් අතුරුදන්වීම පිළිබඳ සංසිද්ධියේ දී වඩාත් පීඩනයට පත් වූයේ ද, සියල්ල දරා සිටියේ ද ගැහැනිය යි. දරුවන් කිහිප දෙනකු ගැන බලන්නට අම්මාට සිදු විණි. පවුල් සංස්ථාව ඉදිරියට ගෙන යෑමට ද ඇයට සිදු විණි. අම්මා ඉන්ද්‍රඛීලයක් සේ පැවැතිය යුතු ය. එසේ නො වන්නට සියල්ල බිඳ වැටෙනු ඇත.මේ ඛේදවාචකයට මුහුණ දෙන මා - පියෝ මිථ්‍යා විශ්වාස පසුපස යති. කපටි ආරක්ෂකයනට හසු වෙති. පොලිස් හමුදාවේ ඉහළ නිලධාරීහු මේ තත්ත්වය යටතේ් තරුණ අම්මලා දූෂ්‍ය කළහ. ඒවා පිළිබඳ බරපතළ හෙළිදරව්වක් සිදු වූයේ නැත. එහෙත් එය ඛේදවාචකයේ ම කොටසකි.එම තත්ත්වයන් පවා කතුවරයාගේ නිරීක්ෂණයට ලක් වී ඇත. විදුහල්පති දන්තනාරායන එබඳු දූෂිත පුද්ගලයෙකි. පුණ්‍යා ඔහුට හසු නො වී සිටින්නේ බලවත් ආයාසයකින්ය. ශාස්ත්‍රකාරයන් හා පේන කියන්නන් ද අර්බුදය වවාගෙන කෑ පුද්ගලයන් අතර සිටින බව අපි දනිමු. කතුවරයා ඒ කෙරෙහි ද සැලැකිල්ල දක්වා තිබේ.ඇෆ්ඝනිස්ථානය ස්ත්‍රී හිංසනයට හා ගෘහස්ථ ප්‍රචණ්ඩත්වයට නම් දරා ඇති රාජ්‍යයෙකි. 2010 අගෝස්තු 09 ටයිම් සඟරාවේ කවරයේ කතා ව තුළ සටහන් වූයේ ඇෆ්ඝන් ගමක තරුණ කාන්තාවකගේ නාසය මුළුමනින් ම කපා දමා ඇති කථාන්දරයක් ගැන ය.මේ සිදුවීම ලෝකාවධානයට ලක් වූ අතර ප්‍රකට සමාජ විද්‍යාඥයෝ කිහිප දෙනෙක් ස්ත්‍රී හිංසනය ගැන විවෘත අදහස් දැක් වූ හ.ඔවුන්ගේ මතය ට අනුව ස්ත්‍රී හිංසනය ප්‍රචලිතවීමට බලපෑ ප්‍රධාන සාධක කිහිපයක් තිබේ. යුද්ධය, කැරලි, අර්බුද, ත්‍රස්තවාදය හා ජනමාධ්‍ය භාවිතය ඒ අතර ප්‍රධානය. ශ්‍රී ලංකාව ද මීට නිදසුනක් ලෙස ගත හැකි ය.මෙහි පැවැති යුද්ධය, ත්‍රස්තවාදය, කැරලි හා දැන් පවත්නා හැඟුම්බර ජනමාධ්‍ය භාවිතයන් ඊට අදාළ ය. මහානාම සිය කතාවේ දී සියුම් ඉඟි මඟින් ඒ තත්ත්වය හඟවයි. එය සාධනීය ලක්ෂණයක් ලෙස පෙන්වා දිය හැකි ය. කතුවරයා සමාජය අවදි කිරීමකට ලක් කරයි.විශිෂ්ට නවකතාවක් සමඟ “බොර වතුර” සැසඳීමට යෑම විහිළුවකි. ඒ අතින් ගතහොත් මේ නවකතාව අසාර්ථක කෘතියකි. එහෙත් එය පොත් ගෙඩියක් ලෙස ඉවත ලද නො හැක්කේ කතුවරයා මතු කිරීමට උත්සාහ කරන සමාජ සන්නිවේදනය නිසා ය. ඔහු තෝරාගන්නා ප්‍රස්තූතයේ සිට සියලු නිරීක්ෂණ ඉතා වැදගත් ය.ඔහු දුර්වල වන්නේ් චරිත නිරූපණය ආදි නවකතාවේ කලාත්මක ලක්ෂණයන් සමඟ ය. පුණ්‍යා නම් ගුරුවරිය බලවත් ඛේදවාචකයක් හමුවේ සිදු කරන දරා ගැනීම, මෙන් ම සුරේන්ද්‍රගේ මානසික ව්‍යාධිය ද ප්‍රබල ලෙස නිරූපණය වන්නේ නැත. එය බලවත් අඩුවක් ලෙස පවතී.සාර්ථක නවකතාකරුවා සැලකිය යුතු චරිත ගවේෂණයක් කරයි. චරිත නිරූපණය සම්බන්ධයෙන් අඛණ්ඩ අභ්‍යාසයක යෙදෙයි. කථා වින්‍යාසය ගොඩනැඟීමේ දී තෝරාගැනීම් කරයි. නවකතා රචනය යනු එක්තරා ව්‍යාපෘතියකි.එම ව්‍යාපෘතිය හඳුනාගෙන සැලැසුම් සහගත ව නවකතාකරණයෙහි යෙදෙන රචකයා සාර්ථක නිර්මාණයක් ඉදිරිපත් කරයි. අපගේ කර්තෘවරයාට එබඳු සැලැසුමක් හෝ එබඳු ව්‍යාපෘතියක් හෝ නැත. එබැවින් ඔහු සතු අත්දැකීම්වලින් උපරිම ඵල නෙළාගැනීම ගිලිහී ගොස් ඇත.නවකතාවක සීමාවන් තිබේ. එම සීමාවන් හා නවකතා කලාවේ සූක්ෂ්මතා නොදන්නා කතුවරයා, සිදුවීම් මාලාවක් ඔහේ කියාගෙන යයි. ඒ අතර තැනින් - තැන සාර්ථක නිරූපණයන් දකින්නට ලැබේ.එහෙත් මේ සියල්ල අතර කතුවරයාගේ දෘෂ්ටිය ප්‍රබල ලෙස මතුවේ. මහානාම දුනුමාල බලාපොරොත්තු තැබිය හැකි නවකතාකාරයෙකි. එබැවින් නිර්දය විචාර මගින් ඔහු නිෂේධනය නොකළ යුතු ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>10</day>
    </date>
    <link>http://www.dinamina.lk/2012/10/10/_art.asp?fn=f1210104</link>
    <topic>පැල්පත් වෙනුවට පුංචි ටජ්මහලක්</topic>
    <author>චන්ද්‍රානි මාරසිංහ</author>
    <content>කොළඹ පුංචි - පුංචි කාඩ්බෝඩ් හා ටකරන් ගෙවල් නැතහොත් මුඩුක්කු හෝ පැල්පත් ඉන්දියාවේ ටජ්මහල් මාලිගාවටත් වඩා සශ්‍රීක හා රටට ගැළපෙන ජිවිතයට ගැගුම්බර ස්ථාන ඉවට පත් කිරිමේ ශක්තිමත් වැඩ පිළිවෙලක් ආණ්ඩුවට ති‍‍බේ. එය විහිලුවක් නොවේ. එම පරිවර්තනයට මඟ පෙන්විම දී ඇත්තේ ශ්‍රී ලංකාවේ ත්‍රස්තවාදය පරාජය කළ ගෝඨාභය රාජපක්ෂ මහතා යැයි අපට සිතේ. අපි කොළඹ අස්සක් - මුල්ලක් නෑර ගමන් කළෙමු. පැල්පත් - මුඩුක්කු අතර දවස් ගණන් ගත කළෙමු. ඉනික්බිති අපට දැනුනු හෘදයාංගම විස්තරය මෙසේ සටහන් කර තබමු.කොළඹ ජනාවාස ජනතාවගේ ගැටලුව සංකීර්ණය. අසීමිත ඉඩ ප්‍රමාණයක අසීමිත ජන ඝනත්වයට සැබෑ විසඳුමක් ලබාදීම අත්‍යවශ්‍ය වේ. මූලික වශයෙන් නිවසක් සහ මූලික පහසුකම්, සෞඛ්‍ය, අධ්‍යාපන සේවා සැපයීම අත්‍යවශ්‍ය වේ.දරිද්‍රතාවයෙන් පෙළෙන කොළඹ නගරයේ ජනතාව හෝ අඩු ආදායම්ලාභී ජනතාව ලෙස සලකා විවිධ වැඩසටහන් ක්‍රියාවට නංවා තිබුණත් ඔවුනට ස්ථිරසාර විසඳුමක් ලැබී ඇති බව නොපෙනේ. තහඩු කැබලි, ඉටි රෙදි වැනි අවිධිමත් සෙවිලිවලින් එකිනෙකට බැඳී පවතින මුඩුක්කු, පැල්පත් සහ වතු නිවාස වශයෙන් වන මෙම සියලු ජනාවාසවල දිනෙන් දින වර්ධනය වී ඇත්තේ ජනගහනය පමණි.මෙම සියලු ජනාවාස අනවසර ඉදිකිරීම් ය. දුම්රිය, මහාමාර්ග, ඇළ මාර්ග, බේරේ වැව ආදියෙහි රක්ෂිත ලෙස නඩත්තු කළ යුතුව ඇති සියලුම ප්‍රදේශවල ද අනවසරයෙන් පදිංචිව සිටිති.වර්ග කිලෝමීටර් 650කට ආසන්න කොළඹ නගරයේ සියයට 10ක පමණ බිම් ප්‍රමාණයක ජනාවාස පවතී. නගරයේ කොට්ඨාස 47ක් 46කම ජනාවාස වෙති. වරාය සහිත සංවර්ධන ක්‍රියාවලිය හේතුවෙන් එම කොට්ඨාසයේ වූ ජනාවාස ඉවත් කර ඇත. ජනාවාස වැඩි ප්‍රමාණයක් ඇත්තේ කොළඹ උතුරු සහ මධ්‍යම කොට්ඨාසවලය.මෙම ජනාවාස නගර අලංකරණයට ගැටලුවක් වුව ද, රජය වඩාත් අවධානයක් යොමු කොට තිබෙන්නේ මෙම ජනාවාස ජනතාවගේ නිවාස ප්‍රශ්නයට නිශ්චිත පිළිතුරක් ලබාදීමට ය.නාගරික පුනර්ජීවන ව්‍යාපෘතිය එම ජනාවාස ජනතාවට ස්ථිර නිවාස ලබාදීම සඳහා රජය ආරම්භ කළ වැඩපිළිවෙළකි. නාගරික සංවර්ධන අධිකාරිය එය ක්‍රියාවට නංවයි. මෙම වැඩපිළිවෙළෙහි ඉලක්කගත ප්‍රජාව පවුල් 70,000කට ආසන්නය.මූලික හඳුනාගැනීමේදී ඒකක ලෙස නිවාස 68712ක් වුව ද පවුල් වශයෙන් ගැනීමේදී 140,000ක් පමණ වේ. නිවාසයක් ලෙස ගැනෙන කුඩා සීමාවක පවුල් කීපයක් ජීවත් වීම මෙම ගණනය කිරීම්වලදී මතුවූ තවත් සංකීර්ණ ගැටලුවකි.මෙම සමාජ කණ්ඩායටම වෙනස් වූ සංස්කෘතියක් තිබේ. ඇවතුම් – පැවතුම් සමාජ තත්ත්වය, ජීවන රටාව ඔවුන්ට ආවේනික වූවකි. ගැට කපන්නන්, තැරැව්කරුවන් කුලියට මිනී මරණ කණ්ඩායම් යන විවිධ නීත්‍යානුකූ®ල නොවන සමාජ විරෝධි අපචාර ක්‍රියාවල නිරත පුද්ගලයන්ගෙන් සියයට 90ක් පමණ බිහිවන්නේ මෙම අනවසර පදිංචිකරුවන් අතරිනි.සමාජ විරෝධී ක්‍රියාවල යෙදෙන පිරිමින් ඇතැම් පිරිසකගේ ජීවිත කාලයෙන් වැඩි දින ගණනක් ගතකරන්නේ බන්ධනාගාරවලය. බොහෝ කාන්තාවන් ගෘහ සේවය සඳහා විදේශගත වී ඇත. දරුවන් බලාගන්නේ ආච්චි අම්මලාය. ඔවුන්ට වැඩිහිටි රැකවරණයක් නැත.කුඩා දරුවෝ ඇතැම් අය පාසල් යති. පවුලේ බාල දරුවන් රැක බලා ගැනීම වෙනුවෙන් පාසල් ගමන අතරමග නවතා දැමූ බාල වයස් දරුවෝ ද වෙති. ඇතැම් දරුවන් සුළු රැකියාවලට යොමු කර ඇත.එහෙත් නිසි රැකවරණය නොමැති කුඩා ගැහැනු දරුවෝ අපයෝජනයට ලක්වෙති. මත්ද්‍රව්‍යවලට ඇබ්බැහි වූ ඇතැම් පියවරුන් සිය කුඩා දියණියන් සල්ලාලයන්ට අලෙවිකොට මුදල් උපයති. එවැනි අසම්මත ව්‍යාපාරවල යෙදෙන මව්වරු ද සිටිති. ඇතැම් දරුවන් අපයෝජනයට ලක්වන්නේ පියාගෙනි. මෙම බොහෝ අපචාර ක්‍රියා පිළිබඳව පොලිසියට පැමිණිලි නොවෙති.වරාය, රෝහල්, කොළඹ නගර සභාව, යන ආයතනවල, කම්කරුවන්ගෙන් වැඩි පිරිස මෙම ජනාවාස පදිංචිකරුවන්ය. මෙම ආයතනවල සේවා ලබාගැනීමේදී තැරැව්කරුවන් ලෙස ක්‍රියාකරන වැඩි පිරිස මේ අයයි.හිමිදිරියේ සියලුම පිරිමි අය නිවෙස්වලින් පිටත්ව ගිය පසු කාන්තාවෝ එක්වී අල්ලාප - සල්ලාපයෙහි යෙදෙති. ඔවුන් අතර ඇතිවන සුළු බහින්බස්වීම් අවසන් වන්නේ ආරවුලකිනි. මෙම ජනාවාස අයත් පොලිස් බලප්‍රදේශවල පොලිසියේ සුළු පැමිණිලි අංශය පිරි පවතින්නේ මෙම අනවසර පදිංචිකරුවන්ගේ සුළු ගැටුම්වලින්ය.නිවාස ඒකකයක් ලෙස ගැනුණද ඒවායෙහි ඇත්තේ කුඩා කාමර එකක් හෝ දෙකකි. මව්පියන් වැඩිහිටියන්, තරුණ තරුණියන්, කුඩා දරුවන්, සිඟිත්තන් මේ සියලුම අය ජීවත්වෙන්නේ මෙම කුඩා කොටස්වලය. ඒ නිසා ඔවුන්ට පෞද්ගලික ජීවිත නැත . දියුණු සාමාජයේ සදාචාරය, සමාජශීලිත්වය, ගරුත්වය, හික්මීම ඔවුහු නොදනිති.මෙම නිවැසියන් කැළිකසළ බැහැර කරන්නේ ඇළ මාර්ගයටය. කාලවර්ණ පැහැ ගන්නා මෙම ඇළමාර්ගවල අපවිත්‍රතාවය සහ දුර්ගන්ධය සෞඛ්‍ය ගැටලු රාශියකටම බලපාති. විදුලිය ලබාගන්නේ නීති විරෝධී අන්දමටය. පොදු ජල කරාමයේ ජල පාලනයක් නැත. නීති විරෝධී ක්‍රියාවන්ට එරෙහිව ක්‍රියා කිරීමට හෝ දැනුවත් කිරීමක් සඳහා කිසිම නිලධාරියෙකුට එම ජනාවාසවලින් විමසීමේ හැකියාවක් ද නැත. ඒ තරමටම බලවත්ය. එම සමාජ කණ්ඩායම මුළු මහත් සමාජයටම වෛර කරති.මෙම පදිංචිකරුවන්ගේ නිත්‍යානුකූල නොවන සමාජ විරෝධි ව්‍යාපාර කොළඹ නගරයේ පමණක් නොව මුළු රටටම අවබෝධයක් ඇති සාමාන්‍ය ජනතාව මෙවැනි ස්ථාන අසලින් ගමන් කිරීම ද ප්‍රතික්ෂේප කරති.ඒ අතර සාමාන්‍ය ජීවිත ගත කරන පිරිසක් ද සිටිති. එම පවුල්වල දරුවෝ පාසල් යති. තරුණ පිරිස් රැකියා කරති. මේ පිරිස් නිවාස අනන්‍යතාව හෝ පෙන්වීමට අකැමැතිය. මෙම සමාජයෙන් පමණක් නොව කොළඹ නගරයෙන්ම බැහැරවීමට උත්සාහ කරන පිරිසට නිවෙසක් ගොඩ නගා ගැනීමේ හැකියාවක් නොමැත.දිනෙන් දින සංකීර්ණ වන මෙම සමාජ ගැටලුව සැබෑ ලෙසම හඳුනා ගැනීමම පුණ්‍යවන්ත කටයුත්තකි. නාගරික පුනර්ජීව ව්‍යාපෘතිය අභ්‍යන්තරය සැබෑ ලෙසම ගවේෂණය කිරීමෙන් සකස් කරන ලද ක්‍රමෝපායකි. නිවාස ප්‍රශ්නයට විසඳුම් ලබාදීමෙන් ඒ සමඟ බැඳුණු බොහෝ ප්‍රශ්නවලට විසඳුම් ලබාදිය හැකි බව රජය අවබෝධය කරගෙන තිබේ.රටේ සියලු ජනතාවට වඩා හොඳ පරිසරයක හොද නිවාසයක ජීවත්වීමට අවස්ථාව සලසාදීම රජයේ අපේක්ෂාව බව ජනාධිපති මහින්ද රාජපක්ෂ මහතා ලෝක ජනාවාස සැමරුම් දින උත්සවයේදී පැවසීය.වර්තමාන වැඩිහිටියන් මුහුණ දෙන ගැටලු අනාගත පරපුර වෙත ඉතිරි නොකරන බව ජනාධිපතිතුමා පැවසුවේ උතුරු නැගෙනහිර යුදමය තත්ත්වයක් පැවැති කාලයේදීය. යුද්ධයෙන් පීඩා විඳී දරුවන්ට දැන් අනාගතයක් තිබේ. නිවැරදිව හඳුනා ගනිමින් හා නිවැරදි නායකත්වයෙන් ගැටලු නිරාකරණය කරන අයුරු ජනාධිපතිතුමා මුළු ලොවටම පෙන්වා දී තිබේ. දරිද්‍රතාවය සමඟ බැදුණු නිවාස ප්‍රශ්නයට විසඳුමක් ලබාදීම තවත් මෙහෙයුමකි.අනවසර පදිංචිකරුවන් වුව ද මෙම නිවැසියන් හා දරුවන් වෙනුවෙන් ඉටුකළයුතු සමාජ වගකීමක් තිබේ. අලුත් සංවර්ධන සැලැස්මට අනුව මහල් නිවාස 12ක නිවාස දසදහසක් මුල් අදියරේදී ඉදි කෙරෙති. මට්ටකුලිය,හේනමුල්ල, අළුත්වත්ත,පර්ගියුසන්,එදිරිසිංහවත්ත,දෙමටගොඩ 54 වත්ත, 66 වත්ත, බ්ලුමැන්ඩල් සිරිල් සී පෙරේරා මාවත, මාළිගාවත්ත, කොලොන්නාව, සාලමුල්ල, මහල් නිවාස ඉදි කෙරෙන ස්ථාන වේ.ජලය, විදුලිය, මූලික පහසුකම් සහිත එක් නිවෙසක වටිනාකම මිලියන 3 ක් පමණ වේ. මුළු නිවාස ව්‍යාපෘතිය සඳහා පිරිවැය බිලියන 300කි. අඩු පහසුකම් ඇති ජනතාවට මෙම ව්‍යාපෘතිිය මඟින් සැලසෙන වාසිදායක ගණනාවකි.මුලින්ම පවුලකට ස්ථිර නිවාසයක හිමිකම ලැබේ. නිත්‍යානුකූල අයිතිය පැවැරෙනු ඇත. විශේෂයෙන් දරුවන් කෙරෙහි අවධානයක් යොමුකර තිබේ. අධ්‍යාපන කටයුතු සහ ළමා ක්‍රියාකාරකම් සඳහා පහසුකම් සැපයේ. විශේෂයෙන් ළමයින් සුරක්ෂිත කිරීම අපේක්ෂා කරයි. තරුණ හා වැඩිහිටි කොටස්වල ආකල්පමය වෙනසක් ඇතිවේ.අනෙකුත් සමාජයන් සමඟ ගැටීමේදී ජීවන රටාව හැඩගස්වා ගැනීමට උත්සාහ ගනු ඇත. ජල – විදුලිය - වරිපනම් බදු, නඩත්තු කටයුතු, නිවාස සංකීර්ණ කළමනාකරණ වගකීම් පැවරෙන විට මේ සමාජ කණ්ඩායම්වලට ජීවන රටාව වෙනස් කිරීමට අනිවාර්යෙන් සිදුවනු ඇත. ඒ නිසා ඔවුන්ට කිසියම් නිෂ්පාදන ක්‍රියාවලියක් කෙරෙහි ද අවධානය යොමුකරන්නට සිදුවේ. තමන්ගේම නිවසක එදිනෙදා වැඩකටයුතු සමඟ ආදායම් , වියදම්, කළමනාකරණය වැනි අවස්ථාවක් යෙදෙන විට සමාජ රටාව වෙනස් වී සුබදායක තත්වයක් ඇතිවෙනු ඇත.පැල්පත් නගරයෙන් ඉවත්වීම පොදුවේ රටටත්, ජනතාවටත් සුබදායක වේ. ජනාවාස ඉවත් කිරීමෙන් හිස්වන රක්ෂිත, අලංකාර කිරීමටත් අනෙකුත් ඉඩම් ජාතික සැලැස්මට අනුව ප්‍රශස්ත මට්ටමේ සංවර්ධනයක් සඳහා යෙදවීම නාගරික සංවර්ධන අධිකාරියේ සැලැස්මයි. ඉදිකිරීම් ඉංජිනේරු සේවා නිවාස සහ පොදු පහසුකම් අමාත්‍යංශය මඟින්ද නිවාස වැඩපිළිවෙලකි.මුඩුක්කු පැල්පත් වතු නිවාස ලෙස මෙම ජනාවාස බිහිවූයේ එක රැයකින් නොවෙයි. කොළඹ වරාය කටයුතු දියුණුවීමත් සමඟ වරාය ආශ්‍රිත ශ්‍රමිකයින්ට නවාතැන් පහසුව ලබාදීම මේවායෙහි ආරම්භයයි. වරාය රාත්‍රි සේවා මුරය කළ වරාය කම්කරුවන්ට ආහාර සැපයුවේ වනාතමුල්ලේ බත් අම්මාය. මෙම ප්‍රදේශවල කුලී කාමර ගෙන නැවතී සිටි වරාය කම්කරුවන් සඳහා අත්හැර දමා තිබූ රජයේ ගොඩනැගිලි කොටස්වල පදිංචි කරන්නට ආචාර්ය එන්.එම්. පෙරේරා මහතා මන්ත්‍රීවරයකු ලෙස කටයුතු කර ඇත.පසු කලෙක රුපියල් 15,000ක් බැගින් ගෙවමින් අත්තම් නිවාස යෝජනා ක්‍රමය ක්‍රියාවට නංවා ඇත. පසුව පැවැති රජයන් වල විවිධ නිවාස ක්‍රම යටතේ වතු නිවාස, පැල්පත් නිවාස බිහිවී තිබේ.මෙම අවිධධිමත් නිවාස පිළිබඳව වගකීම පැවරෙන්නේ කොළඹ නගර සභාවටයි. මෙම නිවාස ගැටලුව වඩාත් සංකීර්ණ කොට තිබෙන්නේ නගර සභාවේ සහ ප්‍රාදේශීය දේශපාලන නායකත්වය විසින්ය. පටු පරමාර්ථ පෙරදැරිව ඡන්ද පදනම සඳහා වරිපනම් අංකයක් ලබාදීමට කුමක් හෝ කාමරයක් නිවාස ඒකකයක් විදියට සකස්් කර තිබේ.දශක 4ක් පමණ පුරා නිරීක්ෂණ උපාය මාර්ගවලින් පමණක් අසාර්ථක විසඳුම් ලබාදීම නිසා අසීමිත ජනගහනයක් පමණක් වර්ධනය වී ඇත. දේශපාලන අනුග්‍රහය මත ඉදිකිරීම් සිදුවුව ද මැතිවරණ කාලයට පමණක් දකින දේශපාලනඥයින් නිසාම නිවාස ව්‍යාපෘති පිළිබඳව ඔවුන්ට විශ්වාසයක් ද නොවෙති. අභ්‍යන්තර නිරීක්ෂණයන් මඟින් ක්‍රමෝපායක් සකස් කිරීම, හා ඔවුන් වැඩපිළිවෙළට සම්බන්ධ කර ගැනීම හේතුවෙන් නාගරික පුනර්ජීවන ව්‍යාපෘතිය යථාර්ථයක් බව ප්‍රතිලාභීහු පවසති.රාජ්‍ය ආරක්ෂක ලේකම් හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතා නිවාස ව්‍යාපෘතිය ගැන අදහස් දක්වමින්මහින්ද චින්තන ඉදිරි දැක්ම තුළින් ඉදිරිපත් කරන ලද සෑම පවුලක්ම නිවසක් හිමි පවුලක් විය යුතුය යන සංකල්පය යථාර්තයක් බව‍ට පත් කෙරෙන අඩු ආදායම්ලාභීන් සඳහා නව නිවාස ලබා දීමේ විසල් ව්‍යාපෘතිය කොළඹ නගරය තුළ දැන් ක්‍රියාත්මකයි.මෙම ව්‍යාපෘතියේ මූලික අරමුණ වන්නේ අඩු පහසුකම් ලබමින් ජීවත්වන ජනතාවගේ ජීවන තත්වය උසස් කරලීමත්, එමගින් ඔවුන්ගේ දූ දරුවන්ගේ අධ්‍යාපනික අවශ්‍යතා සපුරාලමින් උසස් සමාජ තත්වයක් ලබා දීමයි.නාගරික සංවර්ධන අධිකාරියේ සභාපති නිමල් පෙරේරා, මහතා අදහස් දක්වමින් අඩුපහසුකම් සහිත සියලු නිවාස සඳහා සියලු පහසුකම් සහිත අංග සම්පූර්ණ මහල් නිවාස දෙස් - විදෙස් ඉදිකිරීම් ආයතනවල ඉදිකිරීම් කටයුතුවලට අනුව ඉදිකර ඇති බව පවසයි.විශේෂ ස්තූතියනාගරික සංවර්ධන අධිකාරියේ සභාපති නිමල් පෙරේරා අධ්‍යක්ෂ ‍‍‍ජෙනරාල් නිහාල් ප්‍රනාන්දු , අතිරේත අධ්‍යක්ෂ ‍‍ජෙනරාල් බ්‍රි‍ගේඩියර් සමන්ත ජයසුන්දර සහ ව්‍යාපෘති අධ්‍යක්ෂ එචි.ජී.ඩී.ජයතුංග යන මහත්වරුන්ට.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n1210111</link>
    <topic>වංචාකාරී ජාවාරම්කරුවෝජල බිඳු වෙනුත් ගසා කති</topic>
    <author>විජයානි එදිරිසිංහ</author>
    <content>පෙරා පිරිසුදු කර නියමිත ප්‍රමිතියට සකස් කර අලෙවි කළ යුතු පානීය ජල බෝතල් වෙනුවට ළිං සහ පයිප්ප වලින් පුරවා ගත් ජලය රට පුරා අලෙවි කරන ජාවාරමක් සිදුවන බවට තොරතුරු පාරිභෝගික අධිකාරිය මගින් සොයාගෙන තිබේ.දිනකට පානීය ජල බෝතල් ලක්‍ෂයකට වැඩිය අලෙවි කෙරෙන කොටුව පිටකොටුව සහ රටේ තවත් ප්‍රසිද්ධ නගර රැසක මඩ කුණු අඩංගු මේ අපිරිසුදු ජලය බෝතල් කර ඇති බව සොයා ගැනීමට හැකිවී තිබේ.රට පුරා දිනකට පානීය ජල බෝතල් ලක්‍ෂ 50 ක් පමණ අලෙවි කෙරේ.රට පුරා අලෙවි කෙරෙන සියලුම පානීය ජල බෝතල් සඳහා ප්‍රමිති සහතිකය (SLS) අනිවාර්ය කිරීමට යයි.මේ පානීය ජල බෝතල් අපිරිසිදු මඩ කුණු සහ වෙනත් අපද්‍රව්‍ය වලින් යුක්තව බෝතල් කර අලෙවි කිරීමට තිබියදී සොයා ගෙන ඇත.පානය කර අවසන් වී ඉවතලන බෝතල් එකතු කර ඒවාට පයිප්ප හෝ ළිං ජලය පුරවා අලෙවි කරන ජාවාරම්කරුවෝද වෙති.කල් ඉකුත් වූ වතුර බෝතල්වල දිනය වෙනස් කර අලුත් දිනයක් දැමීමද සිදු කෙරේ.පානීය ජල බෝතල් කිරීමට පෙර ඒවා පෙරා පිරිසිදු කිරීමට අනුගමනය කළ යුතු ක්‍රියාමාර්ගය පානීය ජලය අලෙවි කරන ව්‍යාපාරික ආයතන වැඩි ප්‍රමාණයක් අනුගමනය නොකරති.පානීය ජල බෝතල් සඳහා ප්‍රමිති සහතිකය අනිවාර්ය නොවීම නිසා ජාවාරම්කරුවෝ ඉන් ප්‍රයෝජන ගෙන මෙසේ විශාල වශයෙන් වංචාකාරී ලෙස පාරිභෝගිකයන් රවටා අපිරිසිදු ජලය බෝතල් කර අලෙවි කරන බව සොයා ගෙන ඇත.පානීය ජල බෝතලයක් සකස් කිරීමට යන වියදම රුපියල් 10 කි.වෙළෙඳ පොළේ ඒවා අලෙවි කෙරෙන්නේ රුපියල් 45 - 65 මිල ගණන් වලටය.දිනකට රට පුරා අලෙවි කෙරෙන පානීය ජල බෝතල් ප්‍රමාණය ලක්‍ෂ පනහ ඉක්මවයි.රාජ්‍ය සහ පෞද්ගලික ආයතන හෝටල්, පාසල්, රෝහල් ආදියට පමණක් නොව පෞද්ගලිකව ගෙවල් වලට පවා පානීය ජල බෝතල් මිලදී ගැනීම සිදු කෙරේ.මේ ව්‍යාපාරය හරහා එහි නියැළි ව්‍යාපාරිකයන් අති විශාල මුදලක් ලාබ උපයති.එහෙත් වැඩි පිරිසක් පාරිභෝගිකයාගෙන් ලබා ගන්නා මුදලට ප්‍රමිතියෙන් යුත් ජල බෝතල් අලෙවි නොකරන බව පාරිභෝගික අධිකාරිය සිදු කළ සමීක්ෂණයකදී අනාවරණය වී ඇති බව පාරිභෝගික අධිකාරියේ අධ්‍යක්‍ෂ චන්ද්‍රරත්න පල්ලේගම මහතා කීය.පාරිභෝගික ජනතාව ලක්‍ෂ ගණනක් එක් රැස් වෙන කොළඹ කොටුව පිටකොටුව යන ප්‍රදේශවල ප්‍රමිතියෙන් තොර අපිරිසිදු වතුර බෝතල් දහස් ගණනක් අලෙවි කෙරෙන බව සොයා ගෙන ඇත.තවදුරටත් මේ වංචාකාරී ජාවාරම්කරුවන්ට වතුර බිංදුව හරහා පාරිභෝගිකයා ගසා කෑමට ඉඩ නොදී ඒ සඳහා ප්‍රමිති සහතිකය අනිවාර්ය කිරීම ඉතා කෙටි කාලයක් තුළ ක්‍රියාත්මක කිරීමට පියවර ගෙන තිබේ.ඒ අතර පාරිභෝගිකයාටද මෙම අපිරිසිදු ජලය මිලදී ගැනීමට පෙර ඒ පිළිබඳ සැලකිලිමත්ව බලා මිලදී ගත යුතු බවද පාරිභෝගික අධිකාරිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n1210112</link>
    <topic>රජය-අධිකරණය හප්පන්න තුන්වන බලවේගයක් ක්‍රියාත්මක වෙනවා</topic>
    <author>සිතාරා සේනානී සහ නුවන් කොඩිකාර</author>
    <content>අධිකරණ සේවා කොමිෂන් සභාවේ ලේකම් මංජුල තිලකරත්න මහතාට එල්ල කළ මැර ප්‍රහාරය දැඩි පිළිකුලෙන් යුතුව හෙළා දකින බව ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයේ ජ්‍යෙෂ්ඨ නායකයෝ ප්‍රකාශ කළහ.මෙවැනි ප්‍රහාරයන් කිසිදු විටෙක අනුමත නොකරන බවත්, ඊට බලවත් විරෝධය පළ කරන බවත් එම නායකයෝ කීහ.රජය හා අධිකරණය අතර ගැටුම් ඇතිකිරිම සඳහා තුන්වන බලවේගයක් විසින් කුමන්ත්‍රණකාරී වැඩ පිළිවළක් ක්‍රියාත්මක කරමින් සිටින බවද එම නායකයෝ පැවසුහ.මහවැලි කේන්ද්‍රයේ ඊයේ (10) පැවැති ශ්‍රී ලංකා නිදහස් පක්ෂයේ මාධ්‍ය හමුවට එක්වෙමින් ඔවුන් එසේ කීහ.යම් ප්‍රශ්නයක් සිදු වු විට ඒ පිළිබඳව සොයා බලා සත්‍ය තොරතුරු හෙළිකර ගැනීම වෙනුවට පූර්ව නිගමනවලට යෑම පලක් නොවන බව පවසන සන්ධානයේ ජ්‍යෙෂ්ඨ නායකයෝ ඒ මගින් සිදුවන්නේ තව තවත් අර්බුදකාරී තත්ත්වයක් බව ප්‍රකාශ කළහ.එක් පුද්ගලයකුට යම් ප්‍රශ්නයක් ඇති වු විට එය එම ක්ෂ්‍රේත්‍රයටම සිදු වුවක් ලෙස ලඝු කිරිම අනුමත කළ නොහැකි බවත් එයින් සිදුවන්නේ සැබෑ තොරතුරු සොයා ගැනීමට නොහැකි වීම බවත් වාරි මාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවසීය.පාගමන්, වර්ජන යෑමට වඩා නීති ක්ෂ්‍රේත්‍රයේ ප්‍රවීනයන් කළ යුත්තේ පොලිසිය අධිකරණය වෙත ගෙන්වා ඔවුන්ගෙන් දිගින් දිගට ප්‍රශ්නකර වැරදිකරුවන් නීතිය හමුවට කැදවා දඩුවම් ලබාදීම බවද හෙතෙම කීවේය.තිලකරත්න මහතාට ප්‍රහාරය එල්ල කළ පුද්ගලයින් කඩිනමින් අත්අඩංගුවට ගැනීමට ආරක්ෂක අංශවලට උපදෙස් ලබා දී ඇති බවත්, ඊට අවශ්‍ය පූර්ණ සහයෝගය ලබාදීමට රජය කටයුතු කරන බවත් සිරිපාල ද සිල්වා මහතා ප්‍රකාශ කළේය.කිසිදු සොයා බැලීමකින් තොරව ඇතැම් පිරිස් මෙම සිදුවීම රජයේ ගිණුමට බැර කිරිමට කටයුතු කරමින් සිටින බව පවසන ඒ මහතා වැරදිකරුවන් අත්අඩංගුවට ගැනීම විපක්ෂයට වඩා සිය රජයට අවශ්‍ය බව වාරි මාර්ග හා ජල සම්පත් කළමනාකරණ ඇමැතිවරයා පැවසීය.මේහිදි ඇමැතිවරුන් වන මෛත්‍රීපාල සිරිසේන, සුසිල් ප්‍රේමජයන්ත, ඩලස් අලහප්පේරුම මහත්වරුන්ද අදහස් දැක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n1210113</link>
    <topic>තම ප්‍රදේශයේ අවශ්‍යතා ඉටුකිරීමටපළාත් පාලන ප්‍රධානීන් කැපවිය යුතුයි</topic>
    <author/>
    <content>තම ප්‍රදේශවල ජීවත්වන ජනතාවගේ අවශ්‍යතා ඉටුකිරීමට සියලු පළාත් පාලන ප්‍රධානීන් කැප විය යුතු බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මෙසේ ප්‍රකාශ කළේ 2013 අය වැය සැකසීම සඳහා පළාත් පාලන ආයතන ප්‍රධානීන්ගේ අදහස් හා යෝජනා ලබා ගැනීමට අරලියගහ මන්දිරයේ දී පෙරේදා (9) පැවැති සාකච්ඡාවක දීය.ඒ ඒ ප්‍රදේශවල ජනතා අවශ්‍යතාවන්ට ප්‍රමුඛත්වය ලබාදී සංවර්ධන සැලසුම් සකස් කිරීමේ අවශ්‍යතාවත්, එහිදී දේශපාලන අධිකාරිය සහ නිලධාරීන් සාමූහිකව කටයුතු කිරීමේ වැදගත්කමත් ජනාධිපතිතුමා පෙන්වා දුන්නේය.පළාත් පාලන ආයතනවලට ප්‍රධාන වශයෙන් බලපා ඇති සේවක ගැටලුව කෙරෙහි මෙහිදී විශේෂ අවධානය යොමු කෙරුණු අතර එම ගැටලුව විසඳීම සඳහා 2013 අයවැය මගින් මුදල් වෙන්කිරීමට කටයුතු කරන බව ජනාධිපතිතුමා පැවසීය.එමෙන්ම පළාත් පාලන ආයතනවලට ප්‍රධාන ගැටලුවක්ව පවතින කැළිකසළ ප්‍රවාහනය සඳහා අවශ්‍ය වාහන මෙම වසරේ දෙසැම්බර් මාසය නිමවීමට ප්‍රථම ලබාදීමට කටයුතු කරන බව ද මෙහිදී අවධාරණය විය.පළාත් පාලන ආයතනවලට කැළිකසළ බැහැර කිරීම සඳහා නිසි ස්ථාන නොමැතිකම හේතුවෙන් පැන නැඟී ඇති ගැටළුකාරී තත්ත්වය පිළිබඳ පළාත් පාලන ආයතන ප්‍රධානීන් මෙහිදී පෙන්වා දුන් අතර සුදුසු ඉඩම් හඳුනාගෙන ඒ සඳහා ලබා දෙන ලෙස ජනාධිපතිතුමා නිලධාරීන්ට උපදෙස් ලබා දුන්නේ ය.පළාත් පාලන ආයතන සඳහා අය විය යුතු බදු මුදල් පළාත් සභා තුළ රඳවාගෙන සිටීම නිසා පළාත් පාලන ආයතනවලට මුදල් ප්‍රශ්න පැන නැගී ඇති බව ද මෙහිදී අනාවරණය කෙරුණු අතර එම මුදල් පළාත් පාලන ආයතනවලට ලබාදීම සඳහා නිසි ක්‍රමවේදයක් සකසන ලෙස ද මුදල් අමාත්‍යාංශ නිලධාරීන්ට ජනාධිපතිතුමාගෙන් උපදෙස් ලැබිණ. 2013 – 2015 දක්වා අයවැය රාමුවක් සැකසීමට රජය බලාපොරොත්තු වන බව පැවසූ මුදල් අමාත්‍යාංශ ලේකම් ආචාර්ය පී.බී. ජයසුන්දර මහතා එහි පළමු පියවර ලෙස 2013 අයවැය සකස් කරන බව පෙන්වා දුන් අතර සංකීර්ණ බදු ක්‍රම සරල කර එම මුදල් පළාත් පාලන ආයතන සඳහා නොපමාව ලබාදීමට කටයුතු කරන බව ද මෙහිදී පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n1210114</link>
    <topic>මනාප ක්‍රමය යයි:කොට්ඨාස අනුපාත එයි</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනි සේනානායක</author>
    <content>මනාප ක්‍රමය අහෝසි කරමින් කොට්ඨාස සහ අනුපාත ක්‍රමය යටතේ ඉදිරියේදී පළාත් පාලන මැතිවරණ නියෝජිතයන් තෝරා ගැනීමේ පනත් කෙටුම්පත ඊයේ (10) පාර්ලිමේන්තුවේ දී සංශෝධන සහිතව සම්මත විය.පළාත් පාලන ආයතන ඡන්ද විමසීමේ පනත් කෙටුම්පත පළාත් පාලන ආයතන (විශේෂ විධිවිධාන) පනත් කෙටුම්පත ඊයේ පාර්ලිමේන්තුවේ කාරක සභාව අවස්ථාවට ඉදිරිපත් කළ අවස්ථාවේදී විපක්ෂය විසින් ඒ සඳහා ඉදිරිපත් කළ සංශෝධන ආණ්ඩු පක්ෂය විසින් ප්‍රතික්ෂේප කරනු ලැබීය. ආණ්ඩු පක්ෂය විසින් මේ පනත් කෙටුම්පත් දෙක සඳහා සියයකට ආසන්න සංශෝධන සංඛ්‍යාවක් ඉදිරිපත් කරනු ලැබීය.කෙසේ වෙතත් විපක්ෂයද මේ පනත් කෙටුම්පත් දෙක සංශෝධනය කිරීම සඳහා සහය ලබා දුන් නිසා ඡන්ද විමසීමකින් තොරව එම පනත් සම්මත කෙරිණි.මේ පනත් කෙටුම්පත් සම්මත වීම නිසා ඉදිරියේ දී පවත්වන ප්‍රාදේශීය සභා, පළාත් සභා, නගර සභා සහ මහනගර සභා මැතිවරණ මනාප ක්‍රමයට නොපවත්වන අතර කොට්ඨාස සහ අනුපාත ක්‍රමය යටතේ පවත්වනු ඇත. එහෙත් ඉදිරි කාලයේදී පුදුකුඩුඉරිප්පු සහ මුහුදුබඩපත්තුව ප්‍රාදේශීය සභා දෙකේ පවත්වන මැතිවරණ පමණක් පැරණි මනාප ක්‍රමය යටතේ පවත්වන බව පළාත් පාලන හා පළාත් සභා ඇමැති ඒ. එල්. එම්. ආතාවුල්ලා මහතා සඳහන් කළේය.මේ අතර සීමා නිර්ණය කොමිසම සම්බන්ධව ශ්‍රී ලංකා මුස්ලිම් කොංග්‍රසයේ සංශෝධන පසුව ඉදිරිපත් කරන බව අධිකරණ ඇමැති රවුෆ් හකීම් මහතා සඳහන් කළේය.ඉදිරියේදී පළාත් සභා සහ පාර්ලිමේන්තු මැතිවරණය සඳහාද මේ කොට්ඨාස හා අනුපාත ක්‍රමය යටතේ මැතිවරණ පැවැත්වීමට අදාළ සංශෝධන පාර්ලිමේන්තුවට ඉදිරිපත් කරන බව සභානායක නිමල් සිරිපාල ද සිල්වා මහතා ප්‍රකාශ කළේය.අපේක්ෂකයන් සියයට හතළිහක් අනුපාත ක්‍රමය යටතේ තෝරා පත්කර ගැනීමට අපේක්ෂකයකු විසින්ම තැන්පත් කළ යුතු ඇප ප්‍රමාණය රුපියල් දෙදහස් පන්සියය දක්වා අඩු කිරීම පිළිබඳවද සලකා බලන බවද ඇමැති අතාවුල්ලා මහතා ප්‍රකාශ කෙළේය.සංශෝධිත පනත් කෙටුම්පතෙහි දැනට තිබෙන්නේ අනුපාත ක්‍රමය යටතේ සියයට තිහක් අපේක්ෂකයන් තෝරා පත්කර ගන්නා බව හා ඇප තැන්පතුව රුපියල් පන් දහසක් විය යුතු බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n1210115</link>
    <topic>පළමු ශ්‍රේණියට ඇතුළු කිරීමටදුන් මුදල් ආපසු මවුපියන්ට</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>මේ වසරේ පළමුවෙනි ශ්‍රේණියට සිසුන් ඇතුළත් කිරීමේදී මුදල් අය කළ බස්නාහිර පළාතේ පාසල් 63කින් රුපියල් එක්කෝටි හතළිස්එක්ලක්‍ෂ හයදහස් පන්සිය හැටපහක මුදලක් මවුපියන් හා භාරකරුවන් වෙත ආපසු ලබාදීමට පළාත් අධ්‍යාපන අමාත්‍යාංශය ක්‍රියා කර ඇත.මේ කරුණ සඳහා මුදල් අය නොකරන්නැයි අමාත්‍යංශ ලේකම්වරයා චක්‍රලේඛයක් මගින් දැනුම්දී තිබියදීත් එය නොතකා රුපියල් 2500/=, රුපියල් 2000/= වශයෙන් පාසල් 79ක් මුදල් අයකර ඇති අතර සෙසු පාසල් සම්බන්ධයෙන් පරීක්‍ෂණ පැවැත්වෙන බව ප්‍රධාන ඇමැති ප්‍රසන්න රණතුංග මහතා පවසයි.ඒ ඒ පාසල්වල මවුපියන් විසින් කරන ලද පැමිණිලි අනුව මේ පරීක්‍ෂණ පවත්වා එම මුදල් ආපසු ලබාදීමට පියවර ගත් බවත් එසේ මුදල් ලබාගත් කොළඹ, ගම්පහ සහ කළුතර දිස්ත්‍රික්කවල විදුහල්පතිවරියන් හා විදුහල්පතිවරුන් වෙත අවවාදාත්මක ලිපි දැනටමත් යවා ඇති බවත් පළාත් සභා මන්ත්‍රී සිරිකමල් ෆිලිසියන් ද සිල්වා මහතා ඇසූ ප්‍රශ්නයකට පිළිතුරු වශයෙන් පළාත් අධ්‍යාපන ඇමැතිවරයා ද වන ප්‍රධාන ඇමැති රණතුංග මහතා මෙම තොරතුරු හෙළි කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n1210116</link>
    <topic>ගුවනින් රන් ගෙනා ශ්‍රී ලාංකිකයෙක් බැංගලෝර් ගුවන් තොටේදී කොටු වෙයි</topic>
    <author>මහින්ද අලුත්ගෙදර</author>
    <content>ඉන්දියානු රුපියල් ලක්ෂ 53ක් වටිනා රත්‍රං කිලෝ ග්රෑම් 1.7ක් නීති විරෝධී ලෙස රැගෙන යාමට උත්සාහ කළ ශ්‍රී ලාංකිකයකු ඉන්දියාවේ බැංගලෝර් ජාත්‍යන්තර ගුවන් තොටුපළේදී අත් අඩංගුවට ගෙන ඇත.4 වෙනි පිටුවටබැංගලෝර් ගුවන් තොටුපළ රේගු නිලධාරීන් මේ ශ්‍රී ලාංකිකයා අත්අඩංගුවට ගෙන ඇති අතර ඔහු මොහොමඩ් හසන් නිසාම් (65) නැමැත්තෙකු බවට හඳුනාගෙන තිබේ.ඩුබායි සිට බැංගලෝර් දක්වා පැමිණි එමිරේට්ස් ගුවන් යානයකින් මේ පුද්ගලයා ඉන්දියාවට පැමිණ තිබෙන අතර සැක කටයුතු අන්දමින් හැසිරීම සහ නිදහස් බදු භාණ්ඩ කලාපයට ඇතුළු වීමට උත්සාහ දැරීමත් සමඟ ඔහු දැඩි පරීක්ෂාකවට ලක්කර ඇතැයි වාර්තා වෙයි. ‍ඒ අවස්ථාවේදී රේගු නිලධාරීන් ප්‍රශ්නකර තිබෙන අතර ඊට අමතරව ලෝහ ද්‍රව්‍ය අනාවරණය කර ගැනීමේ උපකරණයකින් සිදුකළ පරීක්ෂා කිරීමේදී රත්‍රං තොඟය සොයාගෙන තිබේ.මෙහිදී රන් බිස්කට් 15ක් ඔහු සන්තකයේ තිබී රේගු නිලධාරීන් සොයාගෙන ඇති අතර මේ සම්බන්ධයෙන් වැඩිදුර පරීක්ෂණ ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n1210117</link>
    <topic>රජය-වෘත්තීය සමිති ඒකාබද්ධ ප්‍රකාශයකට</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන්ගේ ගැටලුව විසඳීම සඳහා රජය හා ආචාර්යවරුන්ගේ වෘත්තීය සමිති සම්මේලනය අතර ඇති වු එකඟතාවන් සම්බන්ධයෙන් දෙපාර්ශ්වය ඒකාබද්ධ ප්‍රකාශයක් කිරීමට සුදානම් වේ.ආර්ථික සංවර්ධන අමාත්‍යංශයේ දී මාධ්‍ය හමුවක් පවත්වමින් අද (11) පස්වරුවේ දෙපාර්ශ්වය මේ ඒකාබද්ධ ප්‍රකාශය නිකුත් කරයි.ආචාර්යවරුන් හා මුදල් අමාත්‍යාංශයේ ලේකම්වරයා අතර ඇති වු එකඟතාවන් අනුව මේ ඒකාබද්ධ ප්‍රකාශය නිකුත් කෙරෙන අතර වැඩවර්ජනය නැවැත්වීම පිළිබදව අද අවසන් තීන්දුව ගැනීමට නියමිත බව ආචාර්යවරුන්ගේ වෘත්තීය සමිති සන්ධානයේ ලේකම් ටෙරන්ස් මදුජිත් මහතා "දිනමිණ" ට පැවසීය.රජය පාර්ශ්වයෙන් මුදල් අමාත්‍යංශ ලේකම්වරයා ඉදිරිපත් කරන ලද යෝජනා පිළි ගන්නා බවත් ඊට එකඟ වන බවත් මෙම මාධ්‍ය හමුවේදී ආචාර්යවරුන්ගේ සමිති සම්මේලනය වශයෙන් ප්‍රකාශයක් ලබා දීම‍ට නියමිත බවත් ලේකම්වරයා කීවේය.විශ්වවිද්‍යාල ආචාර්යවරුන් සුවිශේෂි වෘත්තීමය ගණයක් ලෙස සළකා වෙනම සේවයක් ස්ථාපිත කිරීම, ආචාර්යවරුන් විශේෂ වර්ගීකරණයක් යටතේ ස්ථාපිත කිරීමට පූර්ණ බලැති කමිටුවක් පත් කිරීම, පශ්චාත් උපාධි විශ්වවිද්‍යාලයක් ඇති කිරීම, අධ්‍යාපනය හා සම්බන්ධ ගැටලු සොයා බැලීමට විශේෂ ජනාධිපති කොමිසමක් පත් කිරීම, විශ්වවිද්‍යාලවල ස්වාධීනත්වය තහවුරු කිරිම සඳහා විශ්වවිද්‍යාල ප්‍රජාව හා රජය අතර සංවාදයකට එළැඹීම යන යෝජනා රජය ඉදිරිපත් කර තිබෙන අතර ආචාර්යවරුන්ගේ සමිති සම්මේලනය එම යෝජනා සඳහා එකඟතාව පළ කර තිබේ. මෙම යෝජනා ක්‍රියාත්මක කිරීම සම්බන්ධයෙන් කැබිනට් අනුමැතිය ලබා ගැනීමට නියමිතය‍.රජය හා විශ්වවිද්‍යාල ආචාර්යවරුන් අතර වු ‍එකඟතාවන් පිළිබදව මේ වන විට සියලු විශ්වවිද්‍යාලවල කණිෂ්ඨ සංගම් දැනුවත් කර තිබෙන බවත් එම සංගම්වල කැමැත්ත අකමැත්ත අද (11) දිනයේදී තම සම්මේලනයට දන්වනු ලබන බවත් මදුජිත් මහතා කීවේය. ඒ අනුව සමිති සම්මේලනයේ විධායක කමිටුව අද (11) රැස්වීමට නියමිත අතර වැඩවර්ජනය නවත්වන්නේ එම එකඟතාවන්ට සියලු කණිෂ්ඨ සංගම්වල කැමැත්ත ලැබෙන්නේ නම් පමණක් බවද හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n1210118</link>
    <topic>ව්‍යවස්ථාදායකය-විධායකය හා අධිකරණය අතර කිසිම ගැටුමක් නෑ</topic>
    <author>සිතාරා සේනානි සහ නුවන් කොඩිකාර,</author>
    <content>ව්‍යවස්ථාදායකය, විධායකය සහ අධිකරණය අතර කිසිසේත් ගැටුමක් නිර්මාණයවී නැති බවත්, එහෙත් යම් යම් කරුණු සම්බන්ධයෙන් සංවාදයක් ඇතිවී තිබෙන නිසා ඒ සම්බන්ධයෙන් සොයා බලා අවශ්‍ය පියවර ගැනීමට විපක්ෂයේද එකඟතාව ඇතිව පාර්ලිමේන්තු කමිටුවක් පත් කළ යුතු බව රජයේ ස්ථාවරය යැයි ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා පවසයි.පාර්ලිමේන්තුවේ පක්ෂ නායක රැස්වීමේදී මේ සම්බන්ධයෙන් වැඩිදුරටත් කරුණු සාකච්ඡා කර පියවරක් ගත හැකි බවද ඒ මහතා පවසයි.එසේම මේ සම්බන්ධයෙන් සොයා බැලීමට විශේෂ කමිටුවක් පත් කරන ලෙස විපක්ෂ නායක රනිල් වික්‍රමසිංහ මහතා පාර්ලිමේන්තුවේදී පෙරේදා (9) කළ යෝජනාව රජය ලෙස එක් පැත්තකින් අනුමත කරන බවත්, තවත් පැත්තකින් ස්ථිර කරන බවත් කී මහ ලේකම්වරයා වඩාත් සුදුසු වන්නේ එකී කමිටුව පාර්ලිමේන්තුව නියෝජනය වන පරිද්දෙන් පත් කිරීම බවත් කීවේය.ශ්‍රී ලංකා නිදහස් පක්ෂයේ මහ ලේකම්වරයා මේ බව පැවැසුවේ එම පක්ෂය මහවැලි කේන්ද්‍රයේ ඊයේ (10) පැවැත්වූ මාධ්‍ය හමුවේදීය. ව්‍යවස්ථාදායකය, විධායකය හා අධිකරණය අතර ගැටුමක් නිර්මාණය කර රටේ යම් නොසන්සුන්තාවක් ඇතිකිරීමටත්, එමඟින් රටේ ඉදිරි ගමන වළක්වා රජය පෙරළා දැමීමටත් ඇතැම් බලවේග ක්‍රියාත්මක වන බවත් පැවැසූ ඒ මහතා මේ මොහොතේ රජය මනා ඉවසීමකින් හා ප්‍රබුද්ධ මනසකින් යුතුව කටයුතු කරමින් සිටින බවත් පැවසීය. එක්සත් ජනතා නිදහස් සන්ධානයේ මහ ලේකම්, ඇමැති සුසිල් ප්‍රේමජයන්ත, ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, ඇමැති නිමල් සිරිපාල ද සිල්වා සහ එම පක්ෂයේ භාණ්ඩාගාරික, ඇමැති ඩලස් අලහප්පෙරුම මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n1210119</link>
    <topic>මේ ගැටුමට මුල හිටපු අගවිනිසුරුසරත් එන්. සිල්වා දුන් තීන්දු</topic>
    <author>ස්වර්ණා විජේකෝන් චමීර ඇල්ලදෙනිය සහ සුභාෂීණී සේනානායක</author>
    <content>වස්ථාදායකය විධායකය හා අධිකරණය අතර ප්‍රශ්නයක් උද්ගතවී ඇත්තේ හිටපු අගවිනිසුරු සරත් නන්ද සිල්වා මහතා දුන් තින්දු හේතුවෙන් යැයි විපක්ෂ නායක රනිල් වික්‍රමසිංහ මහතා පාර්ලිමේන්තුවේදී පෙරේදා (9) ප්‍රකාශ කළේය.ව්‍යවස්ථාදායකය විධායකය හා අධිකරණය අතර ප්‍රශ්නයක් උද්ගතවී ඇත්නම් ඒ පිළිබඳව සොයා බැලීමට විශේෂ කමිටුවක් පත් කළ යුතු බවද විපක්ෂ නායකවරයා කීවේය.මේ ගැන දිගින් දිගටම වාද කිරිමට වඩා අවශය්‍ය වන්නේ ප්‍රශ්නය විසදීමට සුදුසු ක්‍රමවේදයක් බව යැයිද හෙතෙම කීවේය. ව්‍යවස්ථාදායකයේ උත්තරීතර බව රැකදෙමින් කතානායකවරයා දුන් තීන්දුවට තම ස්තූතිය පුදකරන බව ද විපක්ෂනායකවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n12101110</link>
    <topic>අපේ යුද හමුදාව ජාත්‍යන්තර තලයේ වෘත්තීය හමුදාවක් බවට පත් කරනවා</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රී ලංකා යුද හමුදාවේ ප්‍රතිරූපය ඉහළ නංවමින් ජාත්‍යන්තර තලයේ වෘත්තීය හමුදාවක් බවට ශ්‍රී ලංකා යුද හමුදාව පත් කිරීම මාගේ එකම අරමුණ යැයි යුද හමුදාපති ලුතිනන් ජනරාල් ජගත් ජයසූරිය මහතා පැවසීය.යුද හමුදා සාමාජිකයින්ට දේශීය මෙන්ම විදේශීය නව පුහුණු පාඨමාලා හමුදා නොවන වෘත්තීය පුහුණු පාඨමාලා ලබා දීම මේ වන විට සිදු කෙරෙමින් පවතින බව ද යුද හමුදාපතිවරයා පෙන්වා දුන්නේ ය.ජනාධිපති මහින්ද රාජපක්ෂ මහතාගේ සහ ආරක්‍ෂක ලේකම් ගෝඨාභය රාජපක්ෂ මහතාගේ උපදෙස් පරිදි යුද හමුදා සාමාජිකයින්ට ජාත්‍යන්තර තලයට ගැළපෙන පුහුණු වීම් රැසක් ලබා දෙමින් ඔවුන් විදේශ ගත කිරීමට මේ වන විට කටයුතු කර ඇති බවද ජගත් ජයසූරිය මහතා පැවසීය. යුද හමුදාවේ 63 වන සංවත්සරය වෙනුවෙන් සී.ආර් ක්‍රීඩාපිටියේ ඊයේ (10) උදෑසන පැවති ආචාර පෙළපාලියේ ප්‍රධාන අමුත්තා ලෙස සහභාගි වෙමින් යුද හමුදාපතිවරයා එසේ කීය. යුද හමුදාවේ සියලුම රෙජිමේන්තුවලට අයත් හමුදා සාමාජිකයින් මෙහිදී යුද හමුදාපතිවරයාට උත්තමාචාර දැක් වූහ. එහිදී යුද හමුදාපතිවරයා මෙසේ ද කීය.ලෝකයේ භයානකම ත්‍රස්තවාදය පරාජය කිරීමට අප රණවිරුවන්ට හැකි වුණා. ලොව වැඩිම ප්‍රාණ ඇපකරුවන් බේරා ගැනීමේ මානුෂිය මෙහෙයුම ද අප සිදු කළා. ඒ ගැන ඉතා සතුටින් අපට කතා කළ හැකියි. මේ ජයග්‍රහණවලට උර දුන් හමුදා සාමාජිකයින් සියල්ල මා මේ මොහොතේ සිහිපත් කරනවා.යුද්ධයේ දී මිය ගිය ආබාධවලට ලක් වූ රණවිරුවන් අප සැමදා අපගේ හදවතින් සිහිපත් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n12101111</link>
    <topic>අස්ගිරි මහා විහාරයෙන්ජාතික සම්මන්ත්‍රණයක්</topic>
    <author/>
    <content>අස්ගිරි මහා විහාරය ආරම්භ කර වසර හත්සියයක් පිරීම නිමිත්තෙන් මේ මස 12 වැනි දින එම විහාරස්ථ උපාලි ථෙර අනුස්මරණ ශාලාවේ දී ප්‍රායෝගික බෞද්ධ අධ්‍යයනය පිළිබඳ ජාතික සම්මන්ත්‍රණයක් පැවැත්වේ. මහා විහාරවංශික ස්‍යාමෝපාලි මහා නිකායේ අස්ගිරි මහා විහාර පාර්ශ්වයේ මහානායක මාහිමිපාණන් වහන්සේගේ ප්‍රධානත්වයෙන් සිදුකරන මේ කාර්යයට රජය නියෝජනය කරමින් සහභාගි වන්නේ උසස් අධ්‍යාපන අමාත්‍ය එස්. බී. දිසානායක මහතාය.මල්වතු මහා විහාරයෙහි අනුනායක ස්වාමීන්ද්‍රයන් වහන්සේ ද ඇතුළු අස්ගිරි මහා විහාරයට සම්බන්ධ සියලුම නායක හිමිපාණන් වහන්සේ සහ ශ්‍රී ලංකාවේ තෛ‍්‍රනිකායික මහා සංඝරත්නය මේ උත්සව අවස්ථාවට වැඩමවීමට නියමිතය. මෙදින අස්ගිරි මහා විහාරය සම්බන්ධ වෙබ් අඩවියක්ද විවෘත කිරීමට නියමිතය.විශ්වවිද්‍යාලයකින් පරිබාහිරව අස්ගිරි මහා විහාරය වැනි සංඝ මූලස්ථානයකින් ජාතික සම්මන්ත්‍රණයක් සිදුකරන ප්‍රථම අවස්ථාව මෙය වන අතර එයද ඉතාම කාලෝචිත මාතෘකාවක් වන ප්‍රායෝගික බෞද්ධ අධ්‍යයනය තේමා කොට ගෙන පැවැත්වීමද ඉතා වැදගත් බව ආණමඩුවේ ශ්‍රී ධම්මදස්සි ලේඛකාධිකාරී හිමියෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=n12101112</link>
    <topic>වහලය පිළිසකර කරමින් සිටි අඹු-සැමි යුවළක්අකුණු සර වැදී මිය යති</topic>
    <author>තෙන්නකෝන් කුලසේකර – අනුරාධපුර මධ්‍යම විශේෂ සහ ගයාන් රාජපක්ෂ</author>
    <content>නිවෙසේ ටකරං වහලයේ තෙමෙන තැන් පිළිසකර කරමින් සිටි සැමියකු හා බිරියක ඊයේ (10) සවස 2.30ට පමණ අකුණු සර වැදී ජීවිතක්ෂයට පත් වූ ශෝක ජනක පුවතක් මැදවච්චිය පොලිස් වසමෙන් වාර්තා වේ.මෙසේ මියගොස් ඇත්තේ මැදවච්චිය පොලිස් වසමේ හොරොව්පොතාන මාර්ගයේ හැලඹගස්වැව පදිංචිව සිටි විජයසිංහ ආරච්චිලාගේ සමරසේන විජේසිංහ (40) සහ චන්ද්‍රා දිසානායක (35) යන අඹුසැමියෝය.අකුණු සර වදින අවස්ථාවේ සැමියා වහලය මතත් බිරිය මිදුලෙත් සිට ඇති බව පොලිසිය කියයි.අකුණ පුපුරා යන විට නිවසේ සිටි මේ යුවළගේ වසර එක හමාරක් පමණ වූ දරුවාට අනතුරක් සිදුවී නැත.අකුණු සර වැඳුන අඹු සැමි යුවළ මැදවච්චිය රෝහල කරා ගෙන යන විට අතරමගදී මිය ගොස් තිබේ.සිද්ධිය පිළිබඳ මැදවච්චිය පොලිසිය වැඩිදුර පරීක්ෂණ පවත්වමින් සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=r1210111</link>
    <topic>හොරෙන් ඕස්ට්‍රේලියාවට යන්න හැදූ14 දෙනකුට ඇප නියම වෙයි</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>නීත්‍යානුකූල වරායක් හෝ තොටුපොළක් නොවන මීගමුව මුහුදු සීමාවෙන් 2012. 09. 12 නීතිවිරෝධීව ඕස්ටේ‍්‍රලියාවට යෑමට තැත් කළ 19 දෙනකුගෙන් යුත් පිරිසක් මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා වෙත ඉදිරිපත් කළ 14 දෙනකු එක් අයකුට ලක්‍ෂ 5 බැගින් ශරීර ඇප මත මුදා හැරීමට නියෝග කළේය.ගමන මෙහෙයවන ලදැයි චෝදනා ලැබ සිටි ඉතිරි පස්දෙනා ඇප මත මුදා හැරීම ප්‍රතික්ෂේප කර තවදුරටත් රක්ෂිත බන්ධනාගාර ගත කිරීමට නියම විය.පසුගිය 12 දා මෙම පිරිස 0097 එන්. බී. ඕ. සෙලෝනි දුව නැමැති බහුදින ධීවර යාත්‍රාවෙන් ඕස්ට්‍රේලියාව බලා යාමට මුහුදේ යාත්‍රා කරමින් සිටියදී නාවික හමුදාවේ අත්අඩංගුවට පත්ව ඇත.මෙම ගමන සංවිධානය කළ ප්‍රධානියා ආණමඩුව ප්‍රදේශයේ පුද්ගලයකු බවට අනාවරණය වී ඇත. ඔහු අත්අඩංගුවට ගැනීමට අපරාධ පරීක්‍ෂණ දෙපාර්තමේන්තුව කටයුතු කරයි.ඇප ලබාදීම ප්‍රතික්ෂේප වූ ප්‍රධාන නියාමක හා සෙසු නියාමකවරු හතරදෙනා මුන්කරය ප්‍රදේශයේ පදිංචිකරුවන් බව කියැවේ. ඕස්ට්‍රේලියාවට ගිය පසු ලක්‍ෂ 10ක් දෙන පොරොන්දුවට එකඟ කරවාගෙන ගමන සූදානම් වී ඇත. එහෙත් ලක්‍ෂ දෙකේ සිට ලක්‍ෂ 5 වැනි ප්‍රමාණයක මුදලක් ඇතැමෙක් ගමන සංවිධානය කළ අයට දී ඇත.අපරාධ පරීක්‍ෂණ දෙපාර්තමේන්තුව පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=r1210112</link>
    <topic>අම්බුළුගල දන්තපාය විහාරය පිළිබඳවබලධාරීන් නෙත් යොමන්න</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>සතර කෝරලයට අයත් ගල්බඩ කෝරලේ එගොඩ පත්තුවේ පිහිටි අම්බුළුගල දන්තපාය ටැම්පිට විහාරය පිළිබඳව පුරා විද්‍යා දෙපාර්තමේන්තුවේ අවධානය තවම යොමු වී නැතැයි ප්‍රදේශවාසීහු පවසති.සිය වැනි පැරකුම් රජු විසින් කරවන්නට ඇතැයි සැලකෙන මෙහි දැකුම්කළු අලංකාර ගල් කුලුනු 26ක් මත ඉදිකර ඇති ටැම්පිට විහාරය ශ්‍රී දළදා මාළිගාවේ ආකෘතියකට අනුව සියලුම ඉදිකිරීම් නිමවා තිබීම නිසා දන්තපාය නමින් ව්‍යවහාර කෙරේ.කෝට්ටේ යුගයේ වාස්තු විද්‍යා ශිල්පයට නෑකම් කියන මෙම ටැම්පිට විහාරය හා සමාන විහාරයක් ලංකාවේ වෙනත් ස්ථානයක දී දැක ගැනීමට නොමැත. ටැම්පිට විහාරයට පිවිසීම සඳහා කලාත්මක පියගැට පෙළක් දිගේ ගමන් කිරීමට සිදුව ඇත. මෙහි ඇති ගල් උළුවස්ස උසස් කළා නිර්මාණයකි.ටැම්පිට විහාර මන්දිර පියස්ස මහල් දෙකකින් යුක්තය. ඉතිහාසයේ මෙම ටැම්පිට විහාරය “මායා දුනු නුවර” නමින් ප්‍රචලිත වුවකි.ඓතිහාසික තොරතුර රැසකට උරුමකම් කියාපාන දන්තපාය විහාරය කිසිවකු ගේ අවධානයට ලක් නොවීමෙන් ඓතිහාසික බව එම පුදබිමෙන් ඈත්ව ගොස් හමාරය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=r1210113</link>
    <topic>බොරු නම්වලින් පෙනී සිටබාලවයස්කාරියන් රවටා අතවර කරලා</topic>
    <author>කොච්චිකඩේ විශේෂ – ඩී. මිහිදුකුල</author>
    <content>අවිවාහකයකු ලෙස ව්‍යාජ නම්වලින් පෙනී සිටිමින් බාලවයස්කාර දැරියන් රවටා බරපතළ ලිංගික අතවර සිදුකළ අයකු හඳුනාගැනීමේ පෙරට්ටුවකට ඉදිරිපත් කිරීම සඳහා ලබන 15 දක්වා රක්ෂිත බන්ධනාගාර ගතකිරීමට මීගමුව අතිරේක මහේස්ත්‍රාත් දුලානි එස්. වීරතුංග මහත්මිය නියෝග කළාය.දැරියකට මේ තැනැත්තාව පසුගිය අප්‍රේල් මාසයේදී දුම්රියේදී හමුවී ඇත. ඔහු මේ දැරියට දුරකතන අංකයක් ලබා දී තිබේ.සැකකරු දැරිය සමඟ ඇතිකරගත් ප්‍රේම සම්බන්ධයකින් පසුව දැරිය රැගෙන ගොස් අතවර කර ඇතැයි පොලිසියට තහවුරු වී තිබුණි.මොහු බිරියගෙන් දික්කසාද වී දැරිය විවාහ කරගන්නා බවට පොරොන්දු වී ඇති අතර දැරියගේ මවුපියන් සිද්ධිය දැනගැනීමෙන් පසු පොලිසියට පැමිණිලි කර තිබේ.මීගමුව පොලිසියේ ස්ථානාධිපති ප්‍රධාන පොලිස් පරීක්‍ෂක ගාමිණී හල්ලව මහතාගේ උපදෙස් මත ළමා හා කාන්තා කාර්යාංශයේ ස්ථානාධිපතිනි උප පොලිස් පරීක්‍ෂක විතාරණ මහත්මිය ඇතුළු නිලධාරීන් කණ්ඩායමක් විසින් සැකකරු අත්අඩංගුවට ගන්නා ලදී.පොලිස් කොස්තාපල් (51703) අත්තනායක මහතා සැකකරු ‘බී’ වාර්තාවක් මගින් අධිකරණයට ඉදිරිපත් කර පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=r1210114</link>
    <topic>පානදුරේ ඇතැම් ඖෂධහල්වලසේවය කරන්නේපුහුණුවක් නැති පිරිස්</topic>
    <author>පානදුර සමූහකපිල සෝමරත්න</author>
    <content>පානදුර නගරයේ සහ තදාසන්න පෙදෙස්වල බටහිර වෛද්‍යවරුන් විසින් පවත්වාගෙන යනු ලබන පෞද්ගලික ඖෂධහල් බොහොමයකම සේවය කරන්නේ පුහුණුව ලැබූ ඖෂධවේදීන් නොව පාසල් හැර ගිය තරුණ තරුණියන්ය.ඔවුනට බටහිර ඖෂධ පිළිබඳව දැනීමක් නොමැත.මේ නිසා බොහෝ බටහිර ඖෂධ අලෙවිහල්වලින් රෝගීන්ට නිකුත් කරන්නේ වැරදි හෝ ආදේශක ඖෂධ බව පෙනී යයි.මෙම ඖෂධ පානය කර රෝගී තත්ත්වය උත්සන්න කර ගත් රෝගීන් කිහිප දෙනෙකු පානදුර සහ දකුණු කොළඹ රෝහලෙන් ද ප්‍රතිකාර ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=s1210111</link>
    <topic>තරග පාවාදීමේ චෝදනා ලැබූ ක්‍රිකට් විනිසුරුවන්ගේ සේවය තාවකාලිකව අත්හිටුවයි</topic>
    <author/>
    <content>සමහර ක්‍රිකට් ක්‍රීඩකයන්ට වාසි වන අයුරින් තීරණ ලබා දීම වෙනුවෙන් මුදල් ලබා ගැනීමට එකඟ වූ බවට ‘ඉන්ඩියා ටීවී’ චැනලය මගින් අනාවරණය කරන ලද ක්‍රිකට් තරග විනිසුරුවන් සම්බන්ධයෙන් සිදු කෙරෙන පරීක්ෂණවල ප්‍රතිඵල එන තෙක් ඔවුන් දේශීය හෝ ජාත්‍යන්තර කිසිම තරගයක විනිශ්චය සඳහා පත් නොකිරීමට ජගත් ක්‍රිකට් කවුන්සලය හා ශ්‍රී ලංකා, පාකිස්තාන, බංග්ලාදේශ ක්‍රිකට් මණ්ඩල එකඟත්වයට පිවිස සිටිති. ශ්‍රී ලංකාවේ සාගර ගාල්ලගේ, මොරිස් වින්ස්ටන් සිල්වා හා ගාමිණි දිසානායක, පාකිස්තානයේ නදීම් ගෞරි හා අනිස් සිද්දිකි සහ බංග්ලාදේශයේ නදිර් ෂා යන තරග විනිසුරුවන් හය දෙනා මෙම ඉන්දීය රූපවාහිනී චැනලය විසින් නම් කොට තිබේ.මේ සියළු දෙනාම නොයෙකුත් මාධ්‍ය සාකච්ඡාවලදී තරග පාවාදීමේ ඔවුන්ගේ සම්බන්ධය ප්‍රතික්ෂේප කර තිබේ. නම් කරන ලද ක්‍රිකට් විනිසුරුවන් තමන් සමග කොන්ත්‍රාත්තුවට බැඳී නැතැයිද එබැවින් මේ පිළිබඳ පරීක්ෂණ වහාම පැවැත්වීම ඒ ඒ ක්‍රිකට් මණ්ඩලවල වගකීම යැයිද ජගත් ක්‍රිකට් කවුන්සලය ඊයේ නිවේදනයක් නිකුත් කරමින් කියා සිටියේය.මේ චෝදනා සම්බන්ධයෙන් පරීක්ෂණ ආරම්භ කර ඇතැයි ශ්‍රී ලංකා ක්‍රිකට් ආයතනය හා පාකිස්තාන ක්‍රිකට් මණ්ඩලය දැනටමත් ස්ථිර කර තිබේ. සිද්ධිය ‘ඉතාමත් බරපතළ’ ලෙසින් බාර ගන්නා බවත් පරීක්ෂණ සඳහා කමිටුවක් පත් කරන බවත් බංග්ලාදේශ ක්‍රිකට් මණ්ඩලය ප්‍රකාශ කරයි. සිය දූෂණ විරෝධී අංශයේ හා සාමාජික ක්‍රිකට් මණ්ඩලවලට පරීක්ෂා කිරීම පිණිස සිද්ධියට අදාළ ටේප් පට ලබා දෙන ලෙසට ජගත් ක්‍රිකට් කවුන්සලය ඉන්දියා රූපවාහිනී චැනලයෙන් ඉල්ලා තිබේ.විස්සයි20 ලෝක කුසලාන පුහුණු තරග දෙක සමග සම්බන්ධ කර ඇති විනිසුරුවන් දෙදෙනා පිටියේ හෝ ඉන් පිටත කුමන ආකාරයකින් හෝ එම තරග විනිශ්චය නොකළ බවට පසුගිය සඳුදා රාත්‍රියේ විකාශය කෙරුණු රූපවාහිනි වැඩසටහනෙන් තහවුරු වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=s1210112</link>
    <topic>මුම්බායි සත් සාමාජික රගර් පිටියට ශ්‍රී ලංකාවෙන් ප්‍රබල කණ්ඩායමක්</topic>
    <author>ෆවුස් මොහොමඩ්</author>
    <content>මෙරට සත් සාමාජික රගර් පිටියේ ප්‍රබලතම ක්‍රීඩකයකු වන මහනුවර ක්‍රීඩා සමාජයේ ෆසීල් මරිජා 2012 එච්.එස්.බී.සී. ආසියානු සත් සාමාජික රගර් තරගාවලි ත්‍රිත්වයේ අවසන් අදියර වන මුම්බායි සෙවන්ස් තරගාවලිය නියෝජනය කරන ශ්‍රී ලංකා කණ්ඩායමේ නායකත්වයට පත් කර ඇත. ආසියානු රගර් තරග ත්‍රිත්වයේ දෙවැනි අදියර ලෙස පසුගියදා චීනයේ පැවැති ෂැංහායි සෙවන්ස් තරගාවලියේ දීත් ශ්‍රී ලංකා පිලේ නායකත්වය දැරුවේ මරිජාය.ක්‍රීඩකයන් 12දෙනකුගෙන් සමන්විත ශ්‍රී ලංකා පිල ඊයේ නම් කළ අතර ඊට පසුගියදා නිමාවට පත්වූ ඩයලොග් ක්ලිෆර්ඩ් කුසලාන තරගාවලියේ විශිෂ්ට දස්කම් දැක්වූ ක්‍රීඩකයෝ රැසක් ඇතුළත් වෙති. මේ අතරින් ෂැංහායි තරගාවලියට සහභාගි වූ මොහොමඩ් ශෙරිෆ් සහ ශෙනාල් ඩයස් වෙනුවට දිලිප් සෙල්වම් සහ මිතුන් හඳපාන්ගොඩ කණ්ඩායමට එක්වී සිටිති.මුම්බායි සෙවන්ස් රගර් තරගාවලිය මේ මස 13 සහ 14‍දෙදින ඉන්දියාවේ මුම්බායි නුවර ජිම්කානා ක්‍රීඩාංගණයේදී පැවැත්වෙන අතර ශ්‍රී ලංකාව ඇතුළු ආසියානු රටවල් 16ක් තරගාවලියට සහභාගි වෙති. ආසියානු රගර් තරගාවලි ත්‍රිත්වයේ පළමුවැන්න වූ බෝර්නියෝ සෙවන්ස් තරගාවලියේ දී බඳුන ශූරතාවත්, ෂැංහායි සෙවන්ස් තරගාවලියේදී පළඟ ශූරතාවත් දිනාගත් ශ්‍රී ලංකා පිල ආසියානු රගර් ශ්‍රේණිගත කිරීම්වල මේ වනවිට සත්වැනි ස්ථානයේ පසුවෙයි.ලබන වස‍රේ දී ‍රුසියාවේ මොස්කව් නුවර පැවැත්වෙන ‍ලෝක ශූරතා සත් සාමාජික රගර් තරගාවලියට සුදුසුකම් ලබාගැනීමේ අදිටනින් පසුවන ශ්‍රී ලංකාව මුම්බායි තරගාවලියේ දී අවසන් කණ්ඩායම් 5අතරට එක්වීමේ බලාපොරොත්තුවෙන් සිටියි. ලෝක ශූරතා තරගාවලිය සඳහා සුදුසුකම් ලැබීමේ තරගාවලිය මුම්බායි තරගාවලියෙන් පසුව සිංගප්පූරුවේ පැවැත්වීමට නියමිතය.ශ්‍රී ලංකා සත් සාමාජික රගර් කණ්ඩායම - ෆසීල් මරිජා (නායක), දිලිප් සෙල්වම්, නයිජල් රත්වත්තේ, චූල සුසන්ත, මිතුන් හපුගොඩගේ, සජිත් සාරංග, සහිරු අංජුල ඇන්තනි, දිනූෂ චතුරංග, විශ්වමිත්‍ර ජයසිංහ, ශ්‍රීනාත් සූරියබණ්ඩාර, සාලිය කුමාර, සාලිය හඳපාන්ගොඩ (අතිරේක) සුරංග පුෂ්පකුමාර, රදික හෙට්ටිආරච්චි, චරිත සෙනෙවිරත්නපුහුණුකරු- බෙන් ‍‍හොලික්ස්, කළමනාකරු- කර්නල් මොහාන් රත්නායක, භෞතචිකිත්සික- අමිත්.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=s1210113</link>
    <topic>චීන විවෘත ටෙනිස් කිරුළ ඇසරෙන්කාට</topic>
    <author/>
    <content>රුසියාවේ සුරූපි ටෙනිස් ක්‍රීඩිකා මාරියා ෂරපෝවා ලකුණු 6-3ක් සහ 6-1ක් ලෙස පරාජය කරමින් චීන විවෘත ටෙනිස් කිරුළත්, අමෙරිකා ඩොලර් මිලියන 4.8ක ත්‍යාග මල්ලත් දිනාගැනීමට අන්තර් ජාතික කාන්තා ටෙනිස් ශ්‍රේණිගත කිරීම්වල පෙරමුණේ පසුවන බෙලරුසියාවේ වික්ටෝරියා ඇසරෙන්කා සමත්විය.ඔස්ට්‍රේලියා‍ විවෘත ටෙනිස් ශූරතාව දිනාගනිමින් 2012 වසර ජයග්‍රාහීව ආරම්භ කළ ඇසරෙන්කා සිඩ්නි, දෝහා සහ ඉන්දියානා වෙල්ස් ටෙනිස් ශූරතා අත්කර ගනිමින් අන්තර් ජාතික කාන්තා ටෙනිස් පිටියේ පෙරළිකාර ක්‍රීඩිකාව බවට පත්වූවාය.23හැවිරිදි ඇසරෙන්කා වසර අවසානය දක්වා කාන්තා ටෙනිස් පිටියේ අංක එක ස්ථානය රැක ගන්නා බව චීන විවෘත ටෙනිස් කිරුළ දිනාගැනීමෙන් අනතුරුව පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=s1210114</link>
    <topic>ශ්‍රී රාහුල ජාතික පාසලේ මිලිනා කුමාරිගෙන්මීටර් 5000 නව පාසල් තරග වාර්තාවක්</topic>
    <author/>
    <content>සමස්ත ලංකා පාසල් ක්‍රීඩා උලෙළේ දෙවැනි දිනය වු ඊයේ අවුරුදු 21න් පහළ බාලිකා මීටර් 5000 තරගය විනාඩි18යි මිනිත්තු16යි තත්පර21කින් නිම කරමින් නව පාසල් තරග වාර්තාවක් බිහි කිරීමට කටුගස්තොට ශ්‍රී රාහුල ජාතික පාසල (මධ්‍යම පළාත) නියෝජනය කළ මිලිනා කුමාරි සෙනවිරත්න සමත් වූවාය. මීට අමතරව සමස්ත ලංකා වර්ණ ප්‍රදාන පරිසාදන මට්ටම ඉක්මවා යෑමටද ඇය සමත් වුවාය.ඊයේ බිඳ වැටුණේ වැල්ලවාය ජේ‍.එම්.කුමාරදාස විදුහලේ ඩී.එම්.අජන්තා සංජීවනි විසින් විනාඩි18.40 ලෙස තබා තිබු වාර්තාවයි.දෙවැනි දිනයේදී ඉසව් ගණනාවක් නියෝජනය කළ ක්‍රීඩක ක්‍රීඩිකාවන්ට සමස්ත ලංකා පරිසාදන මට්ටම ඉක්මවීමේ අවස්ථාව උදාවිණි.අවුරුදු 19න් පහළ මීටර් 5000 ඉසව්වෙන් ජයගත් ක්‍රීඩිකාවන් තිදෙනාත්, බාලක අවුරුදු 17න් පහළ තුන්පිම්ම පළමු සහ දෙවන ස්ථාන ලබාගත් ක්‍රීඩකයින් දෙදෙනාත්, අවුරුදු 19න් පහළ තුන් පිම්ම පිරිමි තරගය ජයගත් ක්‍රීඩකයින් තිදෙනාත්, අවුරුදු 17න් පහළ රිට්පැනීම තරගය ජයගත් ක්‍රීඩයින්, අවුරුදු 21න් පහළ පිරිමි රීටිපැනීම ප්‍රථම ස්ථානය සහ අවුරුදු 17න් පහළ කාන්තා කවපෙත්ත විසිකිරීමේ ඉසව්ව ජයගත් ක්‍රීඩිකාවෝ සමස්ත ලංකා වර්ණ ප්‍රදාන පරිසාදන මට්ටම ඉක්මවීමට සමත් වූහ.තරග ප්‍රතිඵලඅවුරුදු 19න් පහළ කාන්තා මී.5000-1.ඩී.එම්.එම් මධුෂානි (පොල්පිතිගම ජාතික පාසල) 2.බී.ජී.එන්.ටී.විජේරත්න (පුෂ්පදාන මහ විදුහල) 3‍.යූ.එල්.ආර්.රණසිංහ (රවිසද ම.ම.වි)අවුරුදු 21න් පහළ කාන්තා මී.5000-1.එච්.එම්.එම්.කේ.සෙනවිරත්න (ශ්‍රී රාහුල ජාතික පාසල) 2.කේ.එම්.එස්.එම්.වික්‍රමසූරිය (වලල ඒ.රත්නායක ම.වි) 3.ජී.එස්.සෙව්වන්දි (වීරකැ‍ටිය රාජපක්ෂ ම.වි)අවුරුදු 21න් පහළ දුර පැනීම කාන්තා - 1.එච්.ඒ.මධුෂානි (වතුපොල ම.වි) 2.එන්.ඒ.ඩී.දනංජනී (සුරියවැව නෑබඩගස්වැව ම.වි) 3.අන්ජානී පුල්වන්ස (ගෙට්වේ ජාත්‍යන්තර පාසල)අවුරුදු 21න් පහළ ‍කාන්තා හෙළ්ල විසිකරීම-1.ඒ.ජී‍‍.එම්.සී.නිරෝෂා කුමාරි (ගලේවල ජාතික පාසල) 2.ඩබ්.පී.ජේ.යු.සෝමරත්න (තෝලන්ගමුව ඩඩ්ලි සේනානායක ම.වි.) 3.ඩබි.ජී.එන්.හරින්දි (ගාල්ල අනුලාදේවී බාලිකා.ම.වි)අවුරුදු 15න් පහළ කවපෙත්ත විසිකිරීම කාන්තා- 1.ඩබ්.එස්.එම්.ප්‍රනාන්දු (ලයිසියම් ජාත්‍යන්තර පාසල වත්තල) 2.ආර්.ඒ.එම්.අයේෂා හන්සනී(නාරම්මල ම.වි) 3.ඩබ්.ඒ.මල්කි මනිෂා (සාන්ත රීටා කාන්තා වි)අවුරුදු 21න් පහළ පිරිමි රිටි පැනීම- 1. එල්.එල්.ඩී.එල් ජයසේකර (ගාල්ල මහින්ද විදුහල) 2.සෙහාන් රස්මික (පමුණුගම ම.වි) 3.පසිඳු විතාන (සී.ඩබ්.ඩබි.කන්නන්ගර ම.වි)අවුරදු 17න් පහළ කාන්තා තුන්පිම්ම-1.එච්.ඩී.වී.ලක්ෂානි (මරියා කාන්තා වි) 2‍.එන්.එල්.නිලවීර (සාන්ත මෙරී කාන්තා වි) 3.ඩබ්.එම්.කේ.ටී.එම්.විජෙසිංහ (රොයල් විදුහල පොලොන්නරුව).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=s1210115</link>
    <topic>ඌව පරණගම ප්‍රා.ලේ.පිලට ක්‍රිකට් ජයක්</topic>
    <author>එස්.එම්.ෆාරුක්-වැලිමඩ විශේෂ</author>
    <content>ඌව පරණගම ප්‍රාදේශීය ලේකම් කාර්යාලය හා වැලිමඩ ප්‍රාදේශීය ලේකම් කාර්යාලය අතර පැවැති සුහද ක්‍රීඩා තරඟාවලියේ ක්‍රිකට් තරගය ලකුණු 135කින් ජය ගැනීමට ඌව පරණගම කණ්ඩායම සමත්විය.වාර්ෂිකව පවත්වනු ලබන මේ තරගාවලියේ කාන්තා දැල්පන්දු අනුශූරතාව අත්කර ගැනීමටද ඌව පරණගම ප්‍රාදේශීය ලේකම් කාර්යාලයීය කාන්තා කණ්ඩායමට හැකිවිය. තරගාවලිය පසුගියදා අඹගස්දෝව එස්.බී.දෙළුම්ගහවත්ත ක්‍රීඩාංගණයේදී පැවැත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=s1210116</link>
    <topic>හලාවත සාන්ත මරියාටපළමු ඉනිමේ ජයක්</topic>
    <author/>
    <content>අන්තර් පාසල් අවුරුදු 13න් පහළ දෙවැනි කොටසේ රන් කැකුළු ක්‍රිකට් තරගාවලියේ වාරිය‍පොළ ශ්‍රී සුමංගල විදුහල සමග පැවැති තරගයෙන් පළමු ඉනිමේ ජයක් වාර්තා කිරීමට හලාවත සාන්ත මරියා විදුහල් පිල සමත්විය.පළමුව පන්දුවට පහරදුන් ශ්‍රී සුමංගල විදුහල් පිල ඕවර 65කදී ලකුණු 136කට දැවීගිය අතර දිනය නිමාවනවිට සාන්ත මරියා විදුහල් පිල ඕවර 39ක් අවසානයේ කඩුලු 4ක් පමණක් දැවී ලකුණු 150ක් රැස‍්කොට තිබිණි. විශිෂ්ට පිතිහරඹයක නිරත වූ සාන්ත මරියා විදුහල් පිලේ උපනායක මෙලන් විමුක්ති ලකුණු 62ක් රැස් කිරීමට සමත්විය.ශ්‍රී සුමංගල – 136 සියළුදෙනා දැවී (ඕවර 65) වී.එම්.කේ. ගස්තෙ 47, පී.ඩී.කරුණාරත්න 33 ( ඩබ්.එස්.එස්.අල්විස් 16/4, අකලංක ද සිල්වා 10/2)සාන්ත මරියා - 150/4 (ඕවර 39) මෙලන් විමුක්ති 62, අකලංක ද සිල්වා 26 ( එම්.පී.රත්නායක 32/2).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=s1210117</link>
    <topic>ලයිසියම් ජාත්‍යන්තර පාසලට චෙස් ජයක්</topic>
    <author>ඡායාරූපය-ඩබ්.ඇම්.ඇන්.වී.විජේනායක වාද්දුව සංචාරක</author>
    <content>ශ්‍රී ලංකා පාසල් චෙස් සංගමය සංවිධානය කළ දිස්ත්‍රික් චෙස් තරගාවලියේ අවුරුදු 12න් පහළ බාලක ශූරතාව පානදුර ලයිසියම් ජාත්‍යන්තර පාසලට හිමිවිය. ශූරතාව දිනාගත් කණ්ඩායම විදුහලේ ගුරු මණ්ඩලය සමග පසු පෙළ (වමේ සිට) අමිඳු කුමාරසිංහ, රවින්දු පුල්ලෙපෙරුම, පසිඳු මැන්ඩිස්, ඔඩිල් වීරකෝන් (නායක), සනුද රණවක, ඉනුෂ සමරනායක - ඉදිරි‍ පෙළ (වමේ සිට) ඩිලානි පතිරණ, රෝසි රාජපක්ෂ, ශරාෂ් අහමඩ් (නි.විදුහල්පති), මලිත් කුමාරසිංහ (විදුහල්පති), සුනිල් ද සිල්වා (නි.විදුහල්පති), ඒ.එස්.පී.චන්ද්‍රසේකර (ක්‍රීඩා උපදේශක), චරිතා ප්‍රබෝධනී (පුහුණුකාරිනි) චානි ද සිල්වා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=s1210118</link>
    <topic>ඔස්ට්‍රේලියානු කාන්තා ක්‍රිකට් කණ්ඩායම අඳ, ගොළු, බිහිරි පාසලේ දරුවන් සඳහා ක්‍රිකට් පුහුණු කරයි</topic>
    <author/>
    <content>ඕස්ට්‍රේලියානු කාන්තා විස්සයි20 ක්‍රිකට් කණ්ඩායම ශ්‍රී ලංකා අඳ, ගොළු, බිහිරි පාසලේ දරුවන් සඳහා ක්‍රිකට් ක්‍රීඩාව පුහුණු කිරීමට පසුගියදා එක්වූහ. අඳ, ගොළු, බිහිරි පාසල හා ශ්‍රී ලංකාවේ ඕස්ට්‍රේලියානු මහ කොමසාරිස් කාර්යාලය එක්ව සංවිධානය කළ මෙහිදී ක්‍රිකට් තරඟයක්ද පැවැති අතර ඒ සඳහා සහභාගි වූ ඔස්ට්‍රේලියානු කාන්තා ක්‍රිකට් කණ්ඩායම ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=s1210119</link>
    <topic>රාහික් ලියාෆ්ඩීන්ට කූල් එෂියා ප්‍රයිවට් ලිම්ටඩ් වෙතින් පාපැදියක්</topic>
    <author>ඡායාරූපය-රුසෙයික් ෆාරුක්</author>
    <content>කොළඹ සහිරා විද්‍යාලයීය ආදි ශිෂ්‍ය නායක සංගමය සංවිධානය කළ සත් සාමාජික සුපර් 16 ආරාධිත පාසල් පාපන්දු තරගාවලියේ හොඳම දැල් රකින්නා වූ රාහික් ලියාෆ්ඩීන්ට (සහිරා විද්‍යාලය) කූල් එෂියා ප්‍රයිවට් ලිම්ටඩ් ආයතනයේ අධ්‍යක්ෂිකා පියුමිකා රණසිංහ ‍‍මෙනවිය පාපැදියක් පිරිනැමු අයුරු. විදුහල්පති එම්.එම්.ජිෆ්රි, ශ්‍රී ලංකා පාපන්නදු සංගමයේ සභාපති රියල් අද්මිරාල් ආනන්ද පීරිස්, ආදී ශිෂ්‍ය සංගමයේ සභාපති ෆවූසුල් හමීඩ්, හාෂිම් ඔමර් සහ ඕ.එච්.සුලෙයිමාන් මහත්රුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=f1210111</link>
    <topic>මනාප ක්‍රමයඅහෝසි කිරීම ඇරැඹේ</topic>
    <author>රාමන්</author>
    <content>‘ප්‍රාදේශීය සභා මැතිවරණ ක්‍රමය සංශෝධනය සඳහා වූ නාමයෝජනා ක්‍රියාත්මක කරමි. එ් අනුව ප්‍රාදේශීය සභාව සඳහා බහුතර නියෝජනය ගම්සභා බල ප්‍රදේශවලින් ද සුළුතර නියෝජනය අනුපාත ක්‍රමයෙන් ද පත් කෙරෙන නව මැතිවරණ ක්‍රමයක් සකස් කරමි.” ප්‍රාදේශීය සභා සහ නගර සභා ආඥා පනත සංශෝධනය කර නව බලතල මෙන් ම අන්‍යෝන්‍ය කටයුතු පහසු කිරීමේ වැඩ සටහන් ද බලාත්මක කරමි. (මහින්ද චින්තන ඉදිරි දැක්ම 50 පිටුව)විශේෂ වැදගත් කමකින් යුත් ඓතිහාසික පනතක්. ඊයේ පාර්ලිමේන්තුවේ දී සම්මත වුණා. ඉහතින් දැක් වෙන්නේ එ් සම්බන්ධයෙන් මහින්ද චින්තන ඉදිරි දැක්ම මඟින් ජනතාවට දුන් පොරොන්දුවයි. මේ පොරොන්දුව කිසිවක් ගැන නොවෙයි. ජනතාවගේ අප්‍රසාදයට ලක් වී තිබෙන වත්මන් මනාප ඡන්ද ක්‍රමය වෙනස් කිරීම ගැනයි.1978 ආණ්ඩුක්‍රම ව්‍යවස්ථාවේ ඉතාමත්ම නොහොබිනාම ප්‍රතිපාදන ලෙස ගැනෙන්නේ මනාප ඡන්ද ක්‍රමය බව අමුතුවෙන් කිවයුතු නැහැ. මීට එරෙහිව පසුගිය වසර 34ක කාලයක් තිස්සේ ම ජනතාව විවිධ අයුරින් විරෝධය පෑවා. එක්තරා අවධියක හිටපු ජනාධිපතිනී චන්ද්‍රිකා බණ්ඩාරනායක කුමාරණතුංග මෙය හැඳින් වූයේ බහු බුත ඡන්ද ක්‍රමයක් ලෙසයි. එහෙත් 1994 සිට 2005 දක්වා ඇගේ කාල සීමාව තුළ මෙම ක්‍රමය වෙනස් කිරීමට ඇය සමත් වූයේ නැහැ. අවාසනාවකට ජනාධිපති ජේ.ආර්. ජයවර්ධනට හා 1978 ව්‍යවස්ථාවට ෙදාස් කියමින් එම ක්‍රමය දිගින් දිගටම පවත්වාගෙන යෑමට 1994 පසු බිහි වූ යු.ඇන්.පී. විරෝධී ආණ්ඩු පවා කටයුතු කළා.මේ නිසා මනාප ක්‍රමය රට තුළ කොතරම් විරෝධයක් පැවැතිය ද යු.ඇන්.පී. විරෝධී ආණ්ඩු යටතේ වුව ද ස්ථාපිත වුණා. ජනතාව ද මනාප ක්‍රමයට බැණ වදිමින් ම නව නියෝජිතයන් තෝරා ගැනීම තම මනාපය මතම සිදු කළා. මේ නිසා හැම පැත්තකින්ම නව ක්‍රමය යටතේ ජයගත් අය ජනතාවට නිශ්චිතව වගකියන මන්ත්‍රීවරුන් වූණේ නැහැ. එ් වෙනුවට සිදු වුණේ මහජන මුදලින් නඩත්තු වන නිශ්චිතවම යම් ප්‍රදේශයකට වග කියන්නේ නැති මන්ත්‍රීවරුන් බිහි වීමයි.අවසානයේ මනාප ඡන්ද ක්‍රමය ප්‍රතිවිරුද්ධ කණ්ඩායම් අතර නොව එකම කණ්ඩායමක පිරිස ගහ මරා ගැනීමේ ක්‍රමයක් බවට පත් වුණා. පසුගිය සමයේ මැතිවරණවල දී දක්නට ලැබුණේ එම මාරාවේශ නාඩගමයි. හිටපු මන්ත්‍රීවරයෙකු, ජනාධිපති උපදේශකයකු මෙන්ම කීර්තිමත් දේශපාලඥයකු වූ භාරත ලක්ෂමන් ප්‍රේමචන්ද්‍ර මහතා මිය යන්නේ ද කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා තවමත් රෝගාතුරව විදේශගත ව ප්‍රතිකාර ලබන්නේ ද මනාප ක්‍රමය නිසා බවට විවාදයක් නැහැ. පසුගිය පළාත් පාලන මැතිවරණයේ දී කොළොන්නාව ප්‍රාදේශීය සභාවට එක්සත් ජනතා නිදහස් සන්ධානය යටතේ තරග වැදුණු කණ්ඩායමේ වැඩි ම මනාපය හිමි කර ගන්නේ භාරත ලක්ෂ්මන් ප්‍රේමචන්ද්‍රගේ අපේක්ෂකයා ද ආර්.දුමින්ද සිල්වාගේ අපේක්ෂකාය ද යන ආරවුල මත භාරත ජීවිතයෙන් සමු ගැනීමට සිදු වූ බවයි කොළොන්නාව ජනතාවගේ පොදු මතය. ඊට පාදක වූයේ මේ රටේ ජනතාව මතට බලහත්කාරයෙන් පටවනු ලැබු මනාප ඡන්ද ක්‍රමය බව අදාළ අර්බුද විමර්ශනය කරන ඕනෑම කෙනකුට පෙනෙන කරුණක්.මෙම ක්‍රමය ක්‍රියාත්මක වී දශක කීපයක් ඇවෑමෙන් එකම කණ්ඩායමක පුද්ගලයන් හෝ ඔවුන්ගේ ආධාරකරුවන් මරා ගැනීමට ඇති ආසන්නම උදාහරණය කොළොන්නාවේ සිදු වීම පමණක් නොවෙයි . පසුගිය දා පැවැති උතුරු මැද පළාත් සභා මැතිවරණයේ දී ද දක්නට ලැබුණේ ද කොළොන්නාව හා සමාන ඛේදවචකයක්. එහි දී ද මරණයට පත් වුයේ පක්ෂ හා විපක්ෂ අපේක්ෂකයන් දෙදෙනෙකුගේ ආධාරකරුවන් දෙදෙනෙක්. සෙසු කීප දෙනෙක් පහර කෑම්වලට ලක් වුණා. උතුරු මැද වත්මන් මහ ඇමැති එස්. එම්. රංජිත්ගේ ආධාරකරුවෙක් මරා දැමීමෙන් පසු ඔහුගේ පපුව මතට කළුගලක් ඇත හැරීමට තරම් එකම පක්ෂයේ අය සැහැසි වී තිබුණා. එකම පක්ෂයේ අය මෙතරම් වෛයිරිව කටයුතු කිරීමට තරම් මනාප ක්‍රමය සැහැසි වී තිබෙන බවයි පෙනෙන්නේ. මීට අමතරව මහ ඇමැතිවරයා තෝරා ගැනීමේ දී මුල් වුණේ ද මනාප ප්‍රතිඵල බව රටම දන්නා කරුණක්. අවසානයේ උතුරු මැද පළාතේ ආණ්ඩු පක්ෂය තුළ එකිනෙකට අමනාප වීමේ සිදුවීමක් බවට පත් වුණා. මෙහි දී මනාප ක්‍රමය යටතේ පවත්වනු ලබන අවසාන මැතිවරණය වත්මන් පළාත් සභා මැතිවරණය බව සඳහන් කිරීමට ජනාධිපතිවරයාට පවා සිදු වුණා. මෙහි දී ජනාධිපතිවරයා සඳහන් කළේ ඉදිරියේ දී පළාත් සභා මැතිවරණ ක්‍රමයේ ද සඳහන් වන මනාප වලින් මන්ත්‍රීවරුන් තෝරා ගැනීමේ ප්‍රතිපාදනය වෙනස් වන බවයි. එය මේ රටේ ප්‍රජාතන්ත්‍රවාදය පැත්තෙන් අතිශයින් ම සාධනීය තීන්දුවක්.එදා ”මහින්ද චින්තනය” ඉදිරි දැක්ම මෙම ක්‍රමය වෙනස් කිරීමට පොරොන්දුවක් දුන්නා. ඊයේ සිදු වුයේ එම පොරොන්දුව ඉටු වීමක්. එසේ ම එය මේ රටේ ආණ්ඩුක්‍රම ව්‍යවස්ථාව ජනතාවාදීව වෙනස් කිරීමේ මුල් පියවර ලෙස ද සඳහන් කළ හැකියි.නව ඡන්ද ක්‍රමය ග්‍රාමීය මට්ටමින් අරඹා ජාතික මට්ටමට ගෙන එනු ලබන සුදානමක ආරම්භයක් ලෙස හැඳින්විය හැකියි. මෙමඟින් ජනතාවට 1977ට පෙර යුගයේ මෙන් එක් ඡන්ද කොට්ඨාශයකට නිශ්චිත වශයෙන් ම වග කියන මන්ත්‍රීවරයෙක් ලැබෙනවා. ඔහු ස්ථිර වශයෙන් ම පක්ෂයකින් හෝ කණ්ඩායමකින් ඉදිරිපත් වන අයෙක්. මෙහි දී අදාළ ප්‍රාදේශීය සභා හෝ නගර සභා ඡන්ද කොට්ඨාෂයට අංකයක් ලැබෙනවා. අපේක්ෂකයා අහවල් අංකය දරන මැතිවරණ කොට්ඨාශයට පක්ෂයකින් හෝ කණ්ඩායමකින් ඉදිරිපත් වන අයෙක්. මේ නිසා අහවල් අංකය දරණ මැතිවරණ කොට්ඨාශය පක්ෂයකින් හෝ කණ්ඩායමකින් මන්ත්‍රිවරයෙත් තෝරා ගැනීමේ අවස්ථාව අදාළ ආසනය තුළ ජීවත්වන ජනතාවට ලැබෙනවාජයග්‍රහණයෙන් පසු එම කොටසේ නැත්නම් කොට්ඨාශයේ මන්ත්‍රීවරයා හෝ මැම්බර් වන්නේ එසේ ජනතා ඡන්දයෙන් තේරීපත් වන අපේක්ෂකයායි. පවතින ක්‍රමය යටතේ ප්‍රාදේශීය සභාවක මන්ත්‍රීවරයෙක් විමටත් අපේක්ෂකයකුට මිලියන දෙකතුනක් වැය වන බවයි වාර්තා වෙන්නේ. ඔහු පත් වූ දින සිටම ඡන්දෙට වැය වූ මුදල සොයා ගැනීමේ උත්සාහයක යෙදෙනවා. නව ක්‍රමය යටතේ අදාළ මැතිවරණයක දී රුපියල් මිලියන ගණනින් වියදම් කරමින් මුළුමහත් ප්‍රාදේශීය සභා හෝ නගර සභා බල ප්‍රදේශය තුළ මැතිවරණ ප්‍රචාරක කටයුතු ගෙනයාමේ අවශ්‍යතාවයක් පැන නඟින්නේ නැහැ. එම මැතිවරණ ව්‍යාපාරය කුඩා ප්‍රදේශයකට සීමා වෙනවා. අදාළ ප්‍රදේශයේ ජනතාව මුණ ගැසෙමින් වැඩි කලබලයකින් තොරව මැතිවරණයකට නියැළීමේ අවස්ථාව මෙමඟින් උදාවෙනවා.මේ නිසා වැඩි කලබලයකින් තොරව මුදල් පසුම්බිය ආරක්ෂා කර ගනිමින් මැතිවරණ කටයුතුවල නියැළීමටම හැකි වීම නිසා ඡන්දය ජයගැනීමෙන් පසුව වුවද ඉදිරි මැතිවරණ සඳහා වැඩි වැඩියෙන් මුදල් හම්බ කර ගැනීමේ අවශ්‍යතාවක් පැන නඟින්නේ නැහැ.නව ක්‍රමය කේවල හා මනාප ඡන්ද ක්‍රම දෙකේ ම සංකලනයක්. එසේ ම සෑම මැතිවරණ කොට්ඨාශයකම පරාජය වන ඡන්ද වලටද වටිනාකමක් ලැබී තිබෙනවා. පරාජයට පත් වන ඡන්ද ලෙස මෙහි දී ගැනෙන්නේ යම් මැතිවරණ කොට්ඨාසයකට ඉදිරිපත් වී මන්ත්‍රීවරයෙක් වශයෙන් තේරිපත් නොවන අයගේ ඡන්දයයි.සැම පළාත් පාලන ආයතනයකටම කොට්ඨාස මට්ටමින් මන්ත්‍රීවරුන් 70%ක් පත් වන විට අනුපාත වශයෙන් තවත් 30%ක් පත් වෙනවා. සමානුපාතිකව පත් වන 30% තෝරා ගනු ලබන්නේ මැතිවරණ කොට්ඨාශවල පරාජයට පත් වන ඡන්දවලින්. නැතිනම් අදාළ මන්ත්‍රීවරයා තේරී පත් වන පක්ෂයට හෝ කණ්ඩායමට ප්‍රතිවිරුද්ධ දෙනුලබන ඡන්දවලින්. මෙය ඉතා සාධාරණ ක්‍රමයක් මෙන් ම පරාජිත ඡන්දවලට ද වටිනාකමක් ලැබෙන ක්‍රමයක්. එසේ ම නිශ්චිතව ජනතාවට වගකියන මන්ත්‍රීවරයෙක් බිහි කර ගත හැකි ක්‍රමයක්.ඊයේ සම්මත වූ පළාත් පාලන මැතිවරණ ක්‍රමය සංශෝධනය කිරීමේ පනත ඓතිහාසික වන්නේ මේ නිසායි. එසේ ම මහින්ද චින්තන ඉදිරි දැක්ම මඟින් ජනතාවට ලබාදුන් එක් පොරොන්දුවක් ඉටු කිරිමක් ද වෙනවා. එය එසේ මෙසේ පොරොන්දුවක් නොවෙයි. රටේ දේශපාලන ක්‍රමයේ ඓතිහාසික වෙනසකට හැරවුමක් සටහන් කරන පොරොන්දුවක් ඉටු කිරීමක් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=f1210112</link>
    <topic>තනතුරු නිසා මානම කැත කරගත්තේ නෑ</topic>
    <author>සුජිත් ලක්මාල් වීරසේකර</author>
    <content>මතුගම නගරය මීට දශක ගණනාවකට පෙර ගැමි සුන්දරත්වයෙන් අනූන ගම්මානයකි. ගමේ කොයි කාගේත් ප්‍රධානතම ආදායම් මාර්ගය වූයේ ගොවිතැනයි. මගේ පියාද පළාතේ නමගිය ගොවියෙකි. ඉඩම් අක්කර ගණනාවක හිමිකරුවෙකි. නමින් දොන් දාවිත් අප්පුහාමි නම් වූ ඔහු පුංචි මගේ ලෝකයේ වීරයා විය. කන්නන්ගර කෝරාලලාගේ දෝන ඛේමා නෝනා නම් වූ මගේ ආදරණීය අම්මා ජ්‍යෝතිෂ්‍ය පිළිබඳව යම් දැනුමක් තිබූ අයෙකි. 1912 ජුනි 9 වැනිදා උපන් මා අනාගතයේ රට තොට ප්‍රචලිත පුද්ගලයෙකු වන බව ඈ දැන සිටියාය. ඇගේ අනාවැකිය සනාථ කරමින් දයාසේන ටැරනෝලිස් පැස්කුවෙල් නම් වූ මම දයා පැස්කුවෙල් යනුවෙන් පසුකාලීනව බොහෝ දෙනා හඳුනා ගන්නා ලදී.මගේ පාසල් ගමන ඇරඹුණේ 1918 යි. මුළු මතුගම ගම්තුලානටම තිබුණේ එකම එක පාසලක් පමණි. එය තිබූ තැන අද බස් නැවතුම්පොළ ඉදිවී තිබේ. මේ පාසල මගේ ඥාතිවරයකුගේ මැදිහත් වීම මත ආරම්භ කෙරුණකි. කටු මැටි බිත්ති බැඳ පොල් අතු හෙවිල්ලා තිබූ ඉස්කෝලයේ සිටියේ එක ගුරුවරයෙකි.කොතරම් කෙළි සෙල්ලමෙන් කාලය ගත කළත් මම අවශ්‍ය වේලාවන්හී මවගේ පියාගේ වැඩ කටයුතුවලට උදව් පදව් කළෙමි. පවුලේ වැඩිමලා වූ මා දක්ෂ ගොවි මහතෙකු වූ මාගේ පියාගේ ගොවිතැන් බත්වලින් කිසිදා කර ඇරියේ නැත. අම්මා වැඩපොළක යෙදෙන විට බාල සහෝදර සහෝදරියන් බලා කියා ගැනීමෙන් ඈට මගේ සහය දුන්නෙමි. මේ සියල්ල කළේ කිසිවකුගේ ඇණවුමකින් තොරවමයි. එකල තරමක් බාල වියේ පසු වුවත් මට හොඳ හැටි මේ කාරණා පිළිබඳව අවබෝධයක් තිබූ බව අදත් මතකය. මේ සියලු කාරණා අතරතුර මගේ ඉගෙනීමේ වැඩ කටයුතුද කිසිදාක අතපසු කර ගත්තේ නැත.මේ කාලයේ ශ්‍රී ලංකාව බ්‍රිතාන්‍ය අධිරාජ්‍යයේ යටත් කොළනියකි. එනිසාම රටේ බහුතර ජනතාව කතාබහ කළ සිංහල භාෂාවට මෙන්ම තවත් බහුතර ජනතාවක් කතා කළ දෙමළ භාෂාවට ලැබුණේ කුඩම්මාගේ සැළකිලියි. හැමවිටම මුල්තැන ගත් භාෂාව ඉංගිරිසියයි.ප්‍රදේශයේ ප්‍රධානම රාජ්‍ය නිලධාරියා වූයේ කෝරාළ මුඩ්ලියර් නැමැත්තෙකි. ගම් මට්ටමේ දී විසඳා ගත නොහැකි ප්‍රශ්න ගැටලුවලට විසඳුමක් ලබා ගැනීමට ගමේ ජනතාව ඔහු හමුවට යා යුතුය. සිංහල පිළිබඳ අල්ප මාත්‍ර අවබෝධයක් හෝ නොතිබුණු ඔහු හමුවීමට යනවිට දී තම තමන්ගේ අවශ්‍යතාව ඉංග්‍රීසි භාෂාවෙන් ලියාගෙන යා යුතු විය. කෝරාළ මුඩ්ලියර් සිංහල නොදන්නාක් මෙන්ම ගම්මුන් ඉංග්‍රීසි දන්නේ ද නැත. ඒ අවශ්‍යතාව ඉටුවූයේ ගමේ තැන තැන මේස පුටු තියාගෙන කවුරුන් හෝ එනතුරු මඟ බලා සිටි කුලී ලියන්නන් අතිනි. ඔවුහු සැළකිය යුතු මුදලක් අයකොට ගැමියාගේ අවශ්‍යතාව ඉටුකර දුන්හ.මේවා දුටු මගේ ඉංග්‍රිසි ඉගෙන ගැනීමේ ආශාව තව තවත් වැඩි විය. මට අවශ්‍ය වුණේ ඉංග්‍රීසි භාෂාව හොඳින් ඉගෙන ගෙන සුද්දන් සමඟ හරි හරියට වැඩ කිරීමටයි. ඔවුන්ට දෙවෙනි නොවීමටයි. ඒත් ඉංග්‍රීසි ඉගෙන ගැනීමට ගුරුවරයෙක් හෝ ඒ සඳහා කාල වේලාවක් තිබුණේ නැත. ඒත් උත්සාහය අත් නොහල මා ඊට මඟක් සොයා ගතිමි.ඒ කාලයේ අපේ පාසල පැවැත්වූයේ දෙවරුවටයි. උදේ 8ට පමණ පටන් ගන්නා ඉගැන්වීම දවල් 12 පමණ වනවිට හමාර වෙයි. නැවත එය පටන් ගන්නේ හවස 1.30 ටයි. 1.30 සිට එක සීරුවට හවස 3 පමණ වනතුරු ඉගැන්වීමේ කටයුතු සිදුවෙයි. එනිසා මට ඉංග්‍රීසි ඉගෙන ගැනීමට පැය එකහමාරක් පමණ වූ විවේක කාලය යොදාගත හැකි විය. ඉංග්‍රීසි ඉගෙන ගත හැකි ගුරුවරයෙක් පිළිබඳව ඉව කරමින් සිටි මට කළුතර නගරය ආසන්නයේ පදිංචිව සිටින ප්‍රනාන්දු නැමැති මහතෙකු පිළිබඳ දැනගන්නට ලැබුණි. මම ඔහු හමුවීමට ගොස් අවශ්‍යතාව පැහැදිලි කළෙමි. ඔහු මගේ අවශ්‍යතාව ඉටුකර දීමට කාරුණික විය.ඉංග්‍රීසි ඉගෙන ගන්නා ආධුනිකයන් වෙනුවෙන් සම්පාදනය වී තිබූ ‘ඉන්දියන් රීඩර්ස්’ නම් පොත් පෙළ ප්‍රනාන්දු මහතා සතුව තිබුණේය. මම ඉන් එකින් එක කියවීමට හුරු වීමි. ප්‍රනාන්දු මහතාගෙන් ලද උගැන්මෙන් මට තරමක් දුරට ඉංග්‍රීසි වචන හඳුනා ගැනීමේ හැකියාව ලැබුණි. ලිවීමේ හැකියාවද තරමක් දුරට දියුණු විය. කෙසේ වෙතත් ලිවීමට කියවීමට මිස ඉංග්‍රීසි කතා කිරීමේ හැකියාවක් ලැබුණේ නැත.කුඩා කාලයේ පටන්ම මට පොතේ වැඩ කටයුතුවලට විශේෂ සමර්ථකමක් තිබිණි. එනිසාම අනෙක් ළමුන් ඔවුන්ට නොතේරෙන දේ දැන අසා ගත්තේ මගෙනි.අපේ ගම් පළාතට පත්ව ආ පළමුවැනි පුහුණු ගුරුවරිය ඉස්කෝලයට පැමිණියේ මේ කාලයේදීය. නමින් වැන්දබෝනා වූ ඇය ඉගැන්වීමට උපන් හපනියකි. එනිසාම මගේ ඉගෙනීමේ ආශාවද තව තවත් වැඩි විය. අපේ පාසලේ උගැන්මට පැමිණ මද කලකින් ඈ විවාහ වූවාය. ඒ බ්‍රම්පිනම් අපේ දුරින් ඥාතියෙකු වන අයෙකු සමඟිනි. වැන්දබෝනා මහත්මිය මා ඉගෙන ගැනීමට බොහෝ දක්ෂතා පෙන්වන්නේ යයි සිය සැමියාට කියා තිබුණෙන් මා ඉංග්‍රීසි පාසලකට ඇතුළු කරමුයි මගේ පියාට කියා තිබුණේය. එය මගේ ඉහේ මලක් පිපුණ මෙන් විය. ඒත් හිතේ පුංචි බියක්ද තිබුණි. ඉන්දියන් රීඩර්ස් පොතේ පෙළ කියවා ඉංග්‍රීසි වචන ලිවීමට කියවීමට තරමක් දැන උගත්කමක් තිබුණත් මට ඉංග්‍රීසි කතා කරන්නට හැකියාව තිබුණේ නැත. මගේ බලාපොරොත්තුව ඉටුකර ගැනීමට නොහැකිවේදෝයි මම නොයෙක් වර තැවු­‍ෙණමි.මා කැටුව මුලින් කළුතර ඉංග්‍රීසි විද්‍යාල වූ බ්‍රෝහියර් විද්‍යාලයටත් පසුව ජෑන්ස් විද්‍යාලයටත් ගිය බ්‍රම්පි මහතාට විදුහල්පතිවරු දෙපළම පැවසුයේ එකම කාරණාවකි. එනම් තරමක් දුරට ඉංග්‍රීසි කතාව පුහුණු වී පැමිණෙන ලෙසය. මගේ් හිත දුකින් පිරී ගියේ ය. ඒත් බ්‍රම්පි මහතා පරාජය භාර ගත්තේ නැත. මේ කාලයේ කළුතර හෝලික්‍රොස් ඉංග්‍රීසි විද්‍යාලය ආරම්භ වී තිබුණි. මා එම විද්‍යාලයට ඇතුළත් කිරීමට ඔහුට හැකිවිය. මගේ ඉංග්‍රීසි දැනුම බොහෝ පහළ මට්ටමක තබුණෙන් මා ඇතුළත් කර ගත්තේ මා වැනි ඉංග්‍රීසි දුර්වලයන් සිටි ස්පෙෂල් ෆස්ට් ඉයර් නම් පන්තියටයි. එහෙත් දිනපතා උදේ සවස මතුගම සිට හෝලික්‍රෝස් පාසලට ඒමට නොහැකි වූයේය. කළුතර බෝඩිමක නතර වීමට සිදුවිය. උපන් දා සිට හැඳී වැඩුණ නිවස මාපියන්, සහෝදර සහෝදරියන්, පාසල අතහැර දමා කළුතර බෝඩිම් වී ඉගෙන ගැනීමට මා තුළ කැමැත්තක් නොතිබුණත් ඉගෙන ගැනීමට තිබූ බලවත් ආශාව නිසා ඒ සියල්ල ඉවසුවෙමි.හොලික්‍රොස් විද්‍යාලයේ මගේ පංතිභාර ගුරුතුමිය වූයේ මිස් සෞසා ය. ඉතා හොඳින් ඉගෙන ගන්නා මා පිළිබඳව ඈ බෙහෙවින්ම පැහැදී සිටියාය. ඉංග්‍රීසි භාෂාව ඉතා ඉක්මනින් ඉගෙන ගන්නා සහ සිංහල භාෂාව පිළිබඳව හොඳ දැනුමක් තිබූ මට ඩබල් ප්‍රමෝෂන් එකක් දෙන්නැයි ඈ විදුහල්පතිතුමාට යෝජනා කොට සිටියාය. මා කැටුව විදුහල්පතිතුමා හමුවීමට ගිය ඈ ඉංග්‍රීසි භාෂාවෙන් කළ යෝජනාව මට සම්පූර්ණයෙන්ම නොතේරුණත් ඩබල් ප්‍රමෝෂන් කතාව හොඳින් වැටහිණි.පෙරලා ගුරුතුමියගේ අතේ එල්ලී පංතියට එන අතරතුරේදී “අනේ නෝනමහත්තයා මට දැන්ම ඩබල් ප්‍රමෝෂන් එකක් දෙන්නැයි ඉල්ලුවෙමි.” ආදරයෙන් මගේ හිස අත ගෑ ඈ ඒ සඳහා වාර අවසාන විභාගය ලියන තුරා ඉවසන්නැයි පැවැසුවාය.ඒත් මට ඩබල් ප්‍රමෝෂන් ලබා ගැනීමට හැකිවූයේ නැත. ඒ වාර අවසාන විභාගය ලිවීමට මා හෝලික්‍රොස් පාසලේ නොසිටි නිසායි.මා බෝඩිං වී සිටි කළුතර නිවෙසට නිතර දෙවේලේ තරුණ පුද්ගලයෙකු ආ ගියේය. පසුව දැන ගත් පරිදි ඔහු කෝට්ටේ ආනන්ද ශාස්ත්‍රාලයේ ගුරුවරයෙකි. මා ඉගෙනුමට බොහෝ දක්ෂ යැයි බෝඩිං හිමිකාරිය ඔහුට කියා තිබුණි. පසුව ඔහු මගෙන් ආනන්ද ශාස්ත්‍රාලයට ඇතුළත් වීමට කැමති දැයි ඇසුවේය. වැඩි කල් නොගොසින්ම මාපියන්ට ඒ පිළිබඳව පැවසු මම ඊට කැමැත්ත ලබාදුන්නෙමි.ආනන්ද ශාස්ත්‍රාලයට ඇතුළත්වීමට ලැබීම යනු මගේ ජීවිතය සම්පූර්ණයෙන්ම වෙනස් කළ දෙයකි. එකල ආනන්ද ශාස්ත්‍රාලයේ විදුහල්පති ධුරය ඉසිලුයේ මෙරට ජාතික ව්‍යාපාරයේ පෙරමුණ ගත්තෙකු වූ ඊ. ඩබ්ලිව්. අධිකාරම්ය. ඔහුගේ ඇසුර තුළින් පසුකාලීනව මගේ ජීවිතයේ සුවිශාල පෙරළි රැසක්ම සිදුවිය. විශේෂයෙන්ම පොත පතේ වැඩ කටයුතුවලට අමතරව ජාතික ව්‍යාපාරයටද සැළකිය යුතු දායකත්වයක් ලබාදීමට මට හැකියාව ලැබුණි.1929 වසරේදී මා ඊ. සී. එස්. එල්. විභාගයට මුහුණ දුන්නෙමි. එය පාසලේ පැවති ඉහළම විභාගයයි. ඉන් උසස් ලෙස සමත් වු මට අධිකාරම් මහතාගේ මැදිහත් වීමෙන් ආධුනික ගුරු තනතුරක් ලැබුණි. මේ කාලවකවානුවේ කොළඹ ආනන්ද විද්‍යාලයට අනුබද්ධව ඕල්කොට් නමින් පාසලක් පවත්වාගෙන ගියේය. එමගින් සිදුවූයේ බාහිර උපාධි අපේක්ෂකයන් වෙනුවෙන් උපකාරක පංති පැවැත්වීම, ඉංග්‍රීසි ගුරුවරු වෙනුවෙන් පුහුණු පාඨමාලා පැවැත්වීම හා නීති විද්‍යාල ප්‍රවේශ විභාගය පැවැත්වීමයි. මා ආනන්ද ශාස්ත්‍රාලයේ උගන්වමින් සිටින අතරතුරේදී ඕල්කොට් පාසලට ඇතුළු වී ඉංග්‍රීසි පුහුණු ගුරු සහතිකය ලබා ගත්තෙමි. එසේම නීති විද්‍යාල ප්‍රවේශ විභාගයටද මුහුණ දී නීති විද්‍යාලයට ඇතුළත් වීමට අවස්ථාව සළසා ගත්තෙමි.II ලෝක යුද්ධය ආරම්භ වූයේ මා ආනන්ද ශාස්ත්‍රාලයේ ගුරුවරයකු වශයෙන් සේවය කරන අතරතුරයි. ශ්‍රී ලංකාව සෘජුව යුද්ධයට දායක නොවුණත් බ්‍රිතාන්‍ය කිරීටයක් වු අපේ රටට ජපනුන් බෝම්බ හෙළීය. මෙය ඉතා දුර්භාග්‍ය කාලයකි. කොළඹ හා ඒ අවට ජනතාව පසු වූයේ ඉතා භීතියකිනි. යන්තමින් හෝ ගුවන් යානයක හඬ ඇහුණොත් ශබ්දයක් ඇසු­‍ෙණාත් ඔවුන් අගලකට රිංගා ගනී. එය මිනිසුන්ගේ එදිනෙදා ජීවිතය සම්පූර්ණයෙන්ම බිඳ වැටුණි. මේ තත්ත්වය තුළ කොළඹ හා ඒ අවට තිබූ බොහෝ ආයතන බැහැරට ගෙන යන ලදී. ඒ අනුව ආනන්ද ශාස්ත්‍රාලයද රටේ අභ්‍යන්තර ප්‍රදේශවලට ගෙන ගියේය. මේ කාල වකවානුවේ මතුගම ප්‍රදේශයේ අධ්‍යාපන කටයුතු තිබුණේ බොහෝ දුර්වල තත්ත්වයකයි. උදාවී ඇති මේ අයහපත් වටපිටාව ප්‍රයෝජනයට ගෙන මගේ ප්‍රදේශයට යම් කිසි යහපතක් සිදුකළ හැකැයි මට සිතුණි. ඒ. ඊ. ගුණසිංහ මහතා හමු වූ මා ආනන්ද ශාස්ත්‍රාලයේ ශාඛාවක් මතුගමටත් ලබා දෙන්නැයි ඉල්ලා සිටියෙමි. මා දෙස බලා මද සිනහවක් පෑ ගුණසිංහ මහතා“සී. ඩබ්ලිව්. ඩබ්ලිව්. නිදහස් අධ්‍යාපන පනතක් ගෙනල්ලා නොමිලේ උගන්වන මධ්‍යම මහා විද්‍යාල පටන් ගන්න සූදානම් වෙලා ඉන්නේ. ඒකේ පළමුවැනි ඉස්කෝලේ මතුගමට ගෙනියනවලු. ඒ වගේ තත්ත්වයක් තියෙද්දී පැස්කුවෙල් කොහොමද සල්ලි ගෙවල ඉගෙන ගන්න සිද්ධ වෙන අපේ ඉස්කෝලෙ ශාඛාවක් පටන් අරන් කරගෙන යන්නේ.”ගුණසිංහ මහතා පැවසූයේ මා අධෛර්යමත් කරන්නට නොවෙයි. රට තොටේ තිබූ තත්ත්වයයි. කන්නන්ගර මහතාගේ නිදහස් අධ්‍යාපන යෝජනාව නිසා රටේ අධ්‍යාපනය පිළිබඳ අලුත් ප්‍රබෝධයක් ඇතිවී තිබුණි. මුදල් අයකරන පාසල් පවත්වාගෙන ගිය බොහෝ දෙනා පසුවූයේ දෙගිඩියාවෙනි. ඒත් මට, වුවමනා කළේ ඉස්කෝලයක් පටන් අරන් සල්ලි හම්බ කරන්න නෙවෙයි. හරිහමන් ඉස්කෝලයක් නැති මගේ ගමට හොඳ ඉස්කෝලයක් ලබාදෙන්නයි. මගේ චේතනාව යහපත් වු නිසාවෙන්දෝ අභියෝගය භාර ගත් මට සාර්ථක වෙන්නට හැකිවිය. ආරම්භ කොට මාස කීපයකදී අපේ පාසල ප්‍රදේශයේ ජනප්‍රියම පාසල විය. ඉගෙන ගන්නා ළමුන්ගෙන් සුළු මුදලක් අය කළත් ළමුන්ට ඉහළ මට්ටමේ අධ්‍යාපනයක් ලබාදීමට මා ඇතුළු ගුරු මණ්ඩලය කැපවී සිටියහ. පසු කාලයේදී මේ පාසල රජයට පවරා ගත්තා. ඒත් අද වනතුරුත් මතුගම නගරයේ මා ආරම්භ කළ ආනන්ද ශාස්ත්‍රාලය ප්‍රදේශයේ ඇති කීර්තිමත් පාසලක් බවට පත්ව තිබෙනවා.1956 වසර මගේ දිවිය සම්පූර්ණයෙන්ම පාහේ වෙනස් මගකට යොමු කළ වසරකි. නිදහසින් පසුව මෙරට පාලනය භාරගත් එක්සත් ජාතික පක්ෂ රජ‍යෙන් දේශීය ජනතාවගේ අරමුණු ඉටුනොවන බව පෙනෙන්නට තිබුණි. එනිසාම එ.ජා.ප.යට බරපතළ ප්‍රතිවිරෝධතාවක් ජනසමාජය තුළ ගොනුවී තිබුණි. අළුයට සැඟවී තිබූ මේ විරෝධය එ.ජා.ප.යේ ප්‍රබල ඇමැතිවරයකුව සිටි බණ්ඩාරනායක මහතා ඉල්ලා අස්වී ශ්‍රී.ල.නි.ප.ය පිහිටුවීමත් සමඟම කරළියට ආවේය.බණ්ඩාරනායක මහතා සඟ, වෙද, ගුරු, ගොවි, කම්කරු පංච මහා බලවේග ගොනු කරමින් 56 වසරේදී පැවැත්වීමට නියමිත මහ මැතිවරණයට ලක ලැහැස්ති වෙමින් සිටියේය.බණ්ඩාරනායක මහතාගේ මේ ව්‍යාපාරය පිළිබඳව මා බෙහෙවින්ම පැහැදී සිටියෙමි. අනෙක් අතට අධිකාරම් මහතාගේ ඇසුර නිසා ජාතික ආගමික හැඟීම්වලින් හදවත පුරවාගෙන සිටි මා මෙවැනි වෙනස්කමක් බලාපොරොත්තුවෙන් සිටියෙමි. ඒ අනුව 1956 මහ මැතිවරණයට ඉදිරිපත් වීමට තීරණය කළෙමි. මතුගම ආසනයේ ශ්‍රී.ල.නි.ප. අපේක්ෂකයා බවට පත්වුණෙමි. මාගේ ප්‍රතිවිරුද්ධ අපේක්ෂකයා වූයේ දිස්ත්‍රික් විනිසුරුවරයකුව සිට ඉන් ඉවත් වී දේශපාලනයට පිවිසි ඒ. සී. ගුණරත්න මහතායි. ඔහු මට ප්‍රබල අභියෝගයක් වූවත් මතුගම ජනතාව පිළිබඳව මා දැඩි සේ විශ්වාසය තබා සිටියෙමි. මගේ විශ්වාසය සනාථ කරමින් ඒ මැතිවරණයෙන් මා පාර්ලිමේන්තුවට යැවීමට ඔවුන් කටයුතු කෙළේය. ඒ ගුණරත්න මහතාට වඩා වැඩි ඡන්ද 29000 ක් මා වෙනුවෙන් ලබාදෙමිනි. 1956 දී පටන් ගැනුණු මාගේ පාර්ලිමේන්තු ගමන 1977 දක්වාම නොකඩවා සිදුවිය. මේ අතරතුර කාලයේ දී විවිධ වගකීම් හා තනතුරු ගණනාවක් මට ලැබුණි.වරෙක අධිකරණ කටයුතු පිළිබඳ නියෝජ්‍ය අමාත්‍යවරයා වශයෙන් මා පත්වූ අතර බණ්ඩාරනායක මැතිනියගේ රජයේ උත්තර මන්ත්‍රී මණ්ඩලයේ විශේෂ කාරක සභා සභාපති තනතුරට පත්කරනු ලැබීය. කෙසේ වෙතත් බණ්ඩාරනායක මැතිනියගේ රජයේ තනතුරු භාරගැනීමට මගේ කිසිදු කැමැත්තක් තිබුණේ නැත. මා විශ්වාස කළ පරිදි කාන්තාවක් ස්වභාවයෙන්ම අනුන්ගේ කේලාම් බස් ඇසීමට කැමැත්තක් දක්වයි. ගැහැනියක වූ බණ්ඩාරනායක මහත්මියටද ඒ තත්ත්වය පොදු විය. එනිසා තනතුරු භාරගෙන නිකරුනේ මගේ නම කැත කර ගැනීමට මා අකමැති විය.කෙසේ වෙතත් තරුණ වියේ සිටම විශේෂයෙන්ම දේශපාලනයට පිවිසීමෙන් අනතුරුව මගේ ජනතාව වෙනුවෙන් හැකි සෑමවිටම පෙනී සිටියෙමි. ඔවුන්ගේ වුවමනා එපාකම් සම්පූර්ණ කොට දුන්නෙමි. සරලව කීවොත් මගේ මුළු ජීවිතයම දේශපාලනය වෙනුවෙන් කැප කෙරුවෙමි. එනිසා මට විවාහයක් කර ගැනීමට හෝ හැකියාව ලැබුණේ නැත. ඒත් ඒ පිළිබඳව අබමල් රේණුවක තරම් දුකක් කනගාටුවක් මා තුළ ඇත්තේ ද නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=f1210113</link>
    <topic>ධන කුවේරයකුගේ බංගලාව</topic>
    <author/>
    <content>ඉතිහාසයේ ඒ ඒ යුගවල විවිධ විදේශීයයන්ගේ මැදිහත්වීම මත ගොඩනැඟුණ නිර්මාණ හා ස්මාරක අදටත් රටපුරා දක්නට ලැබෙන්නේ අතීත සැමරුම් යළි යළිත් මෙනෙහි කරවමිනි.හපුතලේ නගරයට ආසන්නයේ තංගමලේ ගිරි ශිඛරයේ විරාජමානව බැබලෙන ඇඩිසම් බංගලාව ද එලෙස ඓතිහාසික කාල පරිච්ඡේදයක් අදටත් සජීවීව ප්‍රතිනිර්මාණය කරන්නාවූ අපූර්ව නිර්මාණයකි.හපුතලේ නගරයේ සිට වැලිමඩ පාර ඔස්සේ කිලෝමීටර් 2 ක් පමණ ගමන් කිරීමේදී “ග්ලැනර්” නම් සාරවත් තේ යාය මුණගැසෙයි. ඒ මැදින් දිවෙන මාර්ගය ඔස්සේ වමට හැරී මද දුරක් යෑමෙන් ඇඩිසම් බංගලාව ඉදිරිපිටට පිවිසිය හැකිය.මේ මහා මන්දිරයේ හිමිකරු මෙන්ම සැලසුම්කරු වූයේ 1887 වසරේදී බ්‍රිතාන්‍යයේ සිට මෙරටට සංක්‍රමණය වූ ජෝජ් විලියම්ස් නැමැත්තායි. විලියම්ස් යනු එකල බ්‍රිතාන්‍යයේ 8 වැනි තැනට පත්ව හුන් ධනකුවේරයා වන හෙයින්ම ඇඩිසම් බංගලාව අතිශයින් ඉහළ සුඛෝපභෝගී පහසුකම් වලින් සමන්විතව ගොඩනඟා තිබේ.අයර්ලන්තයේ ගෘහ නිර්මාණ ශිල්පයට අනුකූලව ඉන්දීය ගෘහ නිර්මාණ ශිල්පීන් විසින් ඉදිකරවූ මේ මන්දිරයට “ඇඩිසම්” නාමය ලැබී ඇත්තේ ජෝජ් විලියම්ස් උපන් බ්‍රිතාන්‍යයේ කෙන්ට් ප්‍රාන්තයේ ඇඩිසම් ග්‍රාමය ඇසුරින් බව සැලකේ.මහල් දෙකකින් යුතු මේ මන්දිරය සම්පූර්ණයෙන්ම කළු ගලින් නිමවූවකි. එසේම කාමර 25කින් සමන්විත එහි සෑම කාමරයකට උණුසුම ලබාදීම සඳහා ගල් අඟුරු උදුන් යොදාගෙන තිබෙයි. ඒවායින් නිකුත්වන අළු පිටතට යැවීම සඳහා සැකසූ විශේෂිත වා කවුළු 6ක් වහලය මත සකසා තිබේ.අමුත්තන් සඳහා වෙන් වූ ආලින්දය පිහිටා ඇත්තේ පහළ මාලයේය. විලියම්ස් මහතා සහ ඒ මහතාගේ පවුලේ උදවියට අයත්ව තිබූ පෞරාණික ගෘහෝපකරණයන්ගෙන් අලංකාර කොට ඇති එහි එක් පසෙක විලියම්ස් මහතාගේ ආලේඛ්‍ය චිත්‍රයක් තැන්පත් කොට තිබේ.ලෝ ප්‍රකට බ්‍රිතාන්‍ය චිත්‍ර ශිල්පියෙකු වූ ඩේවිඩ් පේන්ටර් විසින් එය ඇද ඇති බව දක්වා තිබේ. ආලින්දයට යාබද පෞරාණික රාක්ක තුළ විලියම්ස් පවුලේ සාමාජිකයන්ට හිමිව තිබූ පොත් පත් තැන්පත් කොට තිබේ. බ්‍රිතාන්‍යයේ මෙන්ම ශ්‍රී ලංකාවද මුද්‍රණය කළ දුර්ලභ පොත් පත් රැසක් මෙහි දක්නට ලැබෙයි. එසේම අභ්‍යන්තරයේ විවිධ ස්ථානවල සහ සිවිලිමේ දක්නට ලැබෙන තේක්ක ලීයෙන් කළ විවිධ කැටයම් ගොඩනැගිල්ලට එක්කරන කලාත්මක අගය මෙන්ම පෞරාණිකභාවයද අද්විතීයය. ගොඩනැගිල්ලට පිටතින් අක්කර 15ක පමණ භූමිභාගයක බ්‍රිතාන්‍යයට ආවේණික විවිධ පලතුරු වර්ග වලින් සමන්විත උයනක් පිහිටා තිබේ. ඒ භූමිභාගය ඇඩිසම් බංගලාවට සැබෑවටම බ්‍රිතාන්‍ය පසුබිමක් ලබාදීමට සමත්ය.දශක කිහිපයක්ම සර් තෝමස් විලියම්ස් මහතාගේ හිමිකාරීත්වය යටතේ තිබූ මේ මන්දිරය සහ භූමි භාගය 1948 දී ඔහු පෙරළා බ්‍රිතාන්‍ය බලා නික්ම යන විටදී විමලා විජේවර්ධන මහත්මිය විසින් මිලයට ගත්තාය. අනතුරුව ඇය මේ ස්ථානය ක්‍රිස්තියානි ආගමික සංවිධායනයකට ලබාදෙන ලදුව අදවනවිට බ්‍රිතාන්‍ය පූජකවරු පුහුණු කිරීමේ සහ ඔවුන්ගේ දැනුම සංවර්ධනය කිරීමේ වැඩසටහන් ක්‍රියාත්මක කරනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>11</day>
    </date>
    <link>http://www.dinamina.lk/2012/10/11/_art.asp?fn=f1210114</link>
    <topic>OLDගැලරි</topic>
    <author/>
    <content>ස්වදේශික ජනතාව තම කොණ්ඩය හා රැවුල කැපීමට හුරු වූයේ ඉංග්‍රීසින්ගේ පාලනයට නතු වීමෙන් පසුවය.මුල් කාලයේ දී දම්ළ ජාතිකයන් මෙම කාර්යය කරනු ලැබුවේ ගසක් යට හෝ සෙවනක ය.වර්ෂ 1900 ගන්නා ලද්දකි. ලිව්වේ නන්දි.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n1210121</link>
    <topic>මහා සංඝරත්නය ඇතුළු විද්වත්හු ප්‍රසාදය පළ කරති</topic>
    <author>අනුර ප්‍රේමලාල්, ධනුෂ්ක ගොඩකුඹුර, මහින්ද අලුත්ගෙදර සුභාෂිණී සේනානායක සහ අසේල කුරුළුවංශ</author>
    <content>වසර තිහක් පුරා රටටත් ජනතාවටත් පිළිලයක්ව පැවැති කොටි ත්‍රස්තවාදය නිමා කළා සේ මුළුමහත් රටටත් ජනතාවටත් හිසරදයක්ව පැවැති මනාප ඡන්ද ක්‍රමය වෙනස් කිරීමට ජනාධිපති මහින්ද රාජපක්ෂ මහතා ප්‍රමුඛ එක්සත් ජනතා නිදහස් සන්ධාන රජය කටයුතු කිරීම ඉතිහාස ගත වන සිදුවීමක් බව මහා සංඝරත්නය හා විද්වත්හු පවසති.මනාප ක්‍රමයේ පැවැති දුර්වලකම් හා අඩුපාඩු නිසා මැතිවරණ ක්‍රමයේ වෙනසක් පැතූ බහුතරයක අපේක්ෂා මල්ඵල ගන්වමින් ජනාධිපති මහින්ද රාජපක්ෂ මහතා‍ගේ නායකත්වය යටතේ පාර්ලිමේන්තුවට ඉදිරිපත් කළ පළාත් පාලන මැතිවරණ සංශෝධනය කිරීමේ පනතට ප්‍රසංශාව පළ කරන ඔවූහූ ඒ සම්බන්ධයෙන් මෙසේ සිය අදහස් දැක්වූහ.මල්වතු පාර්ශ්වයේ අනුනායක නියංගොඩ ශ්‍රී විජිතසිරි හිමි පළාත් පාලන මැතිවරණ ක්‍රමය සංශෝධනය කිරීමේ පනත් කෙටුම්පත ආණ්ඩුවේ හා විපක්‍ෂයේ පොදු එකඟතාවයෙන් සම්මත වීම යහපත් පූර්වාදර්ශයක්.රටේ අවශ්‍යතා හඳුනාගෙන ජනතාවගේ පැත්තෙන් කල්පනා කැර පක්‍ෂ විපක්‍ෂ බේදයෙන් තොරව මහජන නියෝජිතයන් එකඟතාවකට පැමිණ කටයුතු කිරීම සුබ පෙරනිමිත්තක් බව ද උන්වහන්සේ කීහ.මනාප ඡන්ද ක්‍රමය හේතුවෙන් එකම පක්‍ෂයේ අය අතර පවා ගැටුම් ඇතිවූ බවත්, මෙම සංශෝධනයත් සමඟ එම තත්ත්වය යම් තරමකට පාලනය වනු ඇති බවත් කී උන්වහන්සේ රටේ යහපත වෙනුවෙන් ඉදිරියේදීත් ආණ්ඩු පක්‍ෂය හා විපක්‍ෂය පොදු එකඟතාවයන්ට පැමිණ කටයුතු කළ යුතුව ඇති බවත් ප්‍රකාශ කළහ.ගැටඹේ රාජෝපවනාරාමාධිපති කැප්පෙටියාගොඩ සිරිවිමල නාහිමි පළාත් පාලන මැතිවරණ සංශෝධන කෙටුම්පත සංශෝධනය කැර මනාප ක්‍රමය වෙනුවට යළි කොට්ඨාස අනුපාත ක්‍රමය ගෙන ඒම ජනතාව දීර්ඝ කාලයක් තිස්සේ බලාපොරොත්තුවෙන් සිටි කරුණක් ඉෂ්ටවීමක්.පනත සංශෝධන සහිතව සම්මත වීමට මෙන්ම ආණ්ඩු පක්‍ෂය හා විපක්‍ෂය පොදු එකඟතාවකට එහිදී පැමිණීම සතුටට කරුණක් බවත් මෙම අවබෝධය ඉදිරියටත් පවත්වාගෙන යෑමට පාර්ලිමේන්තු නියෝජිතයින් උන්නදු විය යුතු බවත් උන්වහන්සේ කීහ. මනාප ඡන්ද ක්‍රමය හේතුවෙන් බොහෝ මන්ත්‍රීවරු තමන් නියෝජනය කරන ආසනයේ ජනතාවගෙන් ඈත්වූ බවත්, මේ නිසා ජනතාව හා මහජන නියෝජිතයින් අතර දුරස් බවක් නිර්මාණය වූ බවත් කී ඒ හිමියෝ, මැතිවරණ ක්‍රමයේ වෙනස්වීමත් සම¼ඟ මේ තත්ත්වය අහෝසි වී යළිත් එදා පැවති තත්ත්වය නිර්මාණය වනු ඇති බවත් පැවසූහ. පවතින මැතිවරණ ක්‍රමය තුළ බොහෝ විට සැබෑ ලෙස ජනතාව සමඟ සිටින පුද්ගලයින් අභිබවා මුදල් බලය ඇති පිරිස් පෙරට පැමිණි බවත්, නව ක්‍රමය හරහා ජනතාවට වගකියන සැබෑ මහජන නියෝජිතයින් තේරී පත්වනු ඇති බවත් සිරිවිමල හිමියෝ කීහ.දේශහිතෛශි ජාතික ව්‍යාපාරයේ සභාපති වෛද්‍ය ගුණදාස අමරසේකර මහතා-මේ ක්‍රමය ඇත්තටම ඉතාම හොඳ දෙයක්. මීට කලකට පෙර සිට කරන්න තිබූ දෙයක් කියලයි මම හිතන්නේ. කෙසේ හෝ ප්‍රමාද වෙලා හරි රජය මෙවැන්නක් කිරීම සම්බන්ධයෙන් සතුටට පත් වෙනවා.ඇත්තටම මෙතන දී මම තවත් දෙයක් විශ්වාස කරනවා. ඒ තමයි මනාප ක්‍රමය වෙනුවට අනුපාත ක්‍රමයට නියෝජිතයන් තෝරා ගැනීම ප්‍රාදේශීය සභා මැතිවරණයේ දී පමණක් නොව පළාත් සභා සහ මහා මැතිවරණයට ද ගෙන යායුතු වෙනවා.මේ වනවිට අපේ රටේ පාර්ලිමේන්තු, පළාත් සභා මෙන්ම ප්‍රාදේශීය සභා මැතිවරණ සියල්ල පැවැත්වෙන්නේ සුද්දා අනුගමනය කරමින්. ඇත්තටම අපිට ඔළුව උස්සන්න නම් මේ ක්‍රමයෙන් බැහැරව යා යුතු වෙනවා. ඒ නිසා මෙය ප්‍රතික්ෂේප කරමින් අපි අපේම ක්‍රමවේදයක් අනුගමනය කළයුතුයි.පැවැති මනාප ක්‍රමය හේතුවෙන් ජනතා නියෝජිතයන් වශයෙන් ස්ත්‍රී දූෂකයන්, මිනී මරුවන් මෙන්ම විවිධ පුද්ගලයන් ද පැමිණියා. නමුත් මේ නව ක්‍රමවේදය හේතුවෙන් එවැනි පුද්ගලයන්ගෙන් තොරව ප්‍රදේශයේ ජනතාවට අවශ්‍ය නියෝජිතයන් තෝරා ගැනීමට හැකියාව ලැබෙනවා.ආචාර්ය ටියුඩර් වීරසිංහ මහතා-පළාත් පාලන ආයතන සඳහා මනාප ක්‍රමය වෙනුවට කොට්ඨාස හා අනුපාත ක්‍රමය හඳුන්වාදීමට කටයුතු කිරීම ආරම්භයක් වශයෙන් හොඳ පියවරක් .කොට්ඨාස ක්‍රමය අප රටට ආගන්තුක එකක් නොවෙයි. ඉදිරියේ දී අනෙක් මැතිවරණත් මේ ක්‍රමවේදයට පැවැත්වීමට කටයුතු කළ යුතුයි.හැත්තෑව දශකයේ අවසානය සමඟ නව ලිබරල්වාදී ආර්ථිකයට සමගාමීව දේශපාලන ක්ෂේත්‍රයට ආධාර කරන දේශපාලන ක්‍රමවේදයක් බිහි වුණා. එහි ප්‍රතිඵලයක් ලෙසයි සමානුපාතික මැතිවරණ ක්‍රමය ආරම්භ කෙරුණේ. දීර්ඝ කාලයක් තිස්සේ අප පවත්වාගෙන ආ එම ක්‍රමයේ අඩුපාඩු රැසක් තිබෙනවා.ප්‍රධාන වශයෙන් ම කලින් තිබුණු මැතිවරණ ක්‍රමයෙන් තේරී පත් වුණේ ප්‍රදේශයේ ජනතාව හොඳින් දන්නා හඳුනන ප්‍රදේශයේම නියෝජිතයෙක්. නමුත් සමානුපාතික මැතිවරණ ක්‍රමය දිස්ත්‍රික්ක මට්ටමින් ‍නියෝජනය වන ක්‍රමයක් නිසා මැතිවරණ කොට්ඨාසයට සෘජු සම්බන්ධතාවක් නොමැති නමුත් ධනය, බලය වැනි වෙනත් සාධක නිසා කැපී පෙනෙන නියෝජිතයන්ට බලයට ඒමේ හැකියාව වර්ධනය වුණා. මැතිවරණ ක්‍රමය සමාජ සංවර්ධනයට වඩා එකම පක්ෂයේ අපෙක්ෂකයන් පවා ගහමරා ගන්නා දෙයක් බවට පත් වුණා. දේශපාලනය ව්‍යාපාරයක් බවට පත් වුණා කිවහොත් වඩා‍ නිවැරැදියි.මේ සමානුපාතික ක්‍රමයේ වාසි නැතුවාම නොවෙයි. ප්‍රධානම වාසියක් තමයි බහුජාතික, බහුආගමික, බහුපාක්ෂික රටක් අප රටේ සෑම කෙනකුටම සමානව මැතිවරණ ක්‍රමයේ දායක්තවය ලබා ගත හැකි වුණා. නමුත් සාපේක්ෂව එම වාසි අභිබවා එහි අනර්ථකාරී හා ප්‍රතිගාමී ලක්ෂණ ඉස්මතු වීමට ගත්තා. මම දකින විදියට වඩාත්ම සුදුසු වන්නේ සමානුපාතික හා කොට්ඨාස පදනම යන ක්‍රමවේද දෙකම එකට එකතු වුණු මැතිවරණ ක්‍රමයක් හඳුන්වාදීමයි. නමුත් සියලුම කණ්ඩායම්වලට මැතිවරණයට දායක වීමේ ඉඩකඩ සැලසීමයි වඩා වැදගත්.ජනාධිපති නීතිඥ, ආචාර්ය ජයතිස්ස ද කොස්තා මහතා- ශ්‍රි ලංකා මැතිවරණ ඉතිහාසයේ සන්ධිස්ථානයක් මේ පනත මඟින් සනිටුහන් කෙරෙනවා. අපට හුරුපුරුදු ගැලපෙන ක්‍රමයක් ලෙස මේ මැතිවරණ ක්‍රමය හැඳින්විය හැකියි. 1977 වසරේ දී එක්සත් ජාතික පක්ෂය මේ නොගැලපෙන සමානුපාතික නියෝජනය ඇති කළා. මෙය එක්සත් ජාතික පක්ෂය බලෙන් පැටවූ දෙයක්. විධායක ජනාධිපති ක්‍රමයට පමණයි එජාපයට ජනවරම ලැබුණේ.සමානුපාතික නියෝජනයක් ඇති කරන බව කියා ඔවුන් ජනවරම ගත්තේ නැහැ. එජාපය ලබා ගත්‍ හයෙන් පහක බලය දඩමීමා කරගෙන මෙම ක්‍රමය ගෙන ආවා. මෙම ක්‍රමය ඉවත් කිරීම පහසු වුණේ නැහැ. කොට්ඨාස ක්‍රමය මඟින් ධනය නැති කෙනාටත් බලයට ඒමට පුළුවන්කම ලැබුණත් මෙම ක්‍රමයෙන් එසේ අවස්ථාවක් හිමි වුණේ නැහැ. ඒ නිසා සමානුපාතික ක්‍රමය වෙනස් කිරීම ඉතාම කලෝචිතයි. මෙමඟින් කුඩා කණ්ඩායම්වලටත් සාධාරණයක් ඉටු වෙනවා.රාජ්‍ය සේවා වෘත්තීය සමිති සම්මේලනයේ ප්‍රධාන ලේකම් ජයතිලක පතිරණ මහතා.මේ නව මැතිවරණ ක්‍රමය මුල සිටම වැඩකරන ජනතාව බලපොරොත්තු වූ ක්‍රමයක්. 1977 වසරේ ආරම්භ කළ සමානුපාතික මැතිවරණ ක්‍රමය නිසා රට අවුලෙන් අවුලට පත් වූ බව ප්‍රසිද්ධ රහසක්. දේශපාලනයෙන් බුද්ධිමතුන් හා වැදගත් පුද්ගලයන් ඉවත් වූ අතර මුදල් සහිත ජාවාරම්කරුවන් දේශපාලනයට එක්වුණා.මේ නිසා මැතිවරණ ක්‍රමය ගැන ජනතාවගේ විශ්වාසය බිඳ වැටුණා. එම තත්ත්වය වෙනස් කර ජනතාවට සුබසෙත සලසන මැතිවරණ ක්‍රමයක් ගෙන ඒම පිළිබඳව වැඩකරන ජනතාවගේ ප්‍රසාදය පළ කරන අතරම ඊට සහයෝගය ද පළ කරනවා. ඉදිරියේදී පළාත් සභා හා පාර්ලිමේන්තු මැතිවරණ සඳහාත් මෙම මැතිවරණ ක්‍රමය යොදා ගනිමින් ප්‍රජාතන්ත්‍රවාදය ශක්තිමත් කරන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n1210122</link>
    <topic>අධිකරණ සේවා කොමිසමේ ලේකම්ට මාධ්‍යට අදහස් ‍දෙන්න නීතියෙන් බෑ</topic>
    <author>සිතාරා සේනානි</author>
    <content>අධිකරණ සේවා කොමිෂන් සභාවේ ලේකම්වරයා මාධ්‍ය සාකච්ඡාවලට පෙනී සිටීමෙන් වැළකිය යුතු බවට නීතියක් ඇති බවත්, එහෙයින් තමාට පහර දීමේ සිද්ධිය පදනම් කර ගෙන හෙතෙම මාධ්‍ය වෙත නිවේදනයක් නිකුත් කිරීම ඔහුගේ රාජකාරි ක්‍රියාවලිය ඇතුළත සිදු නොවිය යුත්තක් ලෙස රජය දකින බව රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ඒ ගැන යම් පියවරක් ගත යුතුද නැතිද, මාධ්‍ය වෙත එවැනි ප්‍රකාශ නිකුත් කිරීම සදාචාරාත්මක ද යන්න පිළිබඳ සොයා බැලිය යුතුව ඇතැයිද හෙතෙම පැවැසීය.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම් දීම සඳහා ජනමාධ්‍ය හා ප්‍රවෘත්ති අමාත්‍යංශයේ ඊයේ (11) පැවැති මාධ්‍ය හමුවේ දී මේ සම්බන්ධයෙන් මාධ්‍යවේදියකු මතුකළ ප්‍රශ්නයකට පිළිතුරු දෙමිනි.අධිකරණ සේවා කොමිෂන් සභාවේ ලේකම්වරයාට පහර දීමේ සිද්ධිය රජය සම්පූර්ණයෙන් ම හෙළාදකින බව කී ඇමැතිවරයා එම පහරදීම කාගේ අවශ්‍යතාව මත සිදුවූවක් ද, එවැන්නක් කිරීමෙන් පසු එහි වගකීම යොමු වන්නේ කාගේ ගිණුම ටද, එයින් වාසි සැලසෙන්නේ කාටද යනාදී සියලු දේ සම්බන්ධයෙන් මෙහි දී සොයා බැලීමට සිදුව තිබෙන බවද ඇමැතිවරයා කීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, අතිරේක ප්‍රවෘත්ති අධ්‍යක්ෂ චන්ද්‍රපාල ලියනගේ මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n1210123</link>
    <topic>ජනාධිපති නීතිඥවරු21කට පත්වීම්</topic>
    <author>ධනුෂ්ක ගොඩකුඹුර</author>
    <content>ප්‍රවීණ නීතිඥවරු 21දෙනෙකු ජනාධිපති නීතිඥවරුන් ලෙස ජනාධිපති මහින්ද රාජපක්ෂ මහතා විසින් පත් කරනු ලැබ තිබේ.කොටුව ජනාධිපති මන්දි‍රයේ දී ඊයේ (11) පැවැති උත්සවයක දී ඔවුන් ජනාධිපතිවරයාගේ අතින් සිය පත්වීම් ලිපි ලබා ගත්හ.ප්‍රවීණ නීතිඥවරු 21දෙනෙකු ජනාධිපති නීතිඥවරුන් ලෙස ජනාධිපති මහින්ද රාජපක්ෂ මහතා විසින් පත් කරනු ලැබ තිබේ.කොටුව ජනාධිපති මන්දි‍රයේ දී ඊයේ (11) පැවැති උත්සවයක දී ඔවුන් ජනාධිපතිවරයාගේ අතින් සිය පත්වීම් ලිපි ලබා ගත්හ.ඒ අනුව එම්. සිත්තම්පාලම්, දුලින්ද වීරසූරිය, ආර්. ලක්ෂ්මන් පෙරේරා, රෝනල්ඩ්. සී. පෙරේරා, ප්‍රසාන්ත ලාල් ද අල්විස්, කේ. වී. නිහාල් ජයවර්ධන, ෂමිල්. ජේ. පෙරේරා, එස්. එම්. තුෂාන් ද අල්විස්, කාලිංග. එන්. ඉන්ද්‍රතිස්ස, ආර්. ශානක රණසිංහ, එස්. හර්ෂ අමරසේකර, නලින් රුචිර ලද්දුවහෙට්ටි, මෛත්‍රී එවාන් වික්‍රමසිංහ, ප්‍රියන්ත ජයවර්ධන, ප්‍රසන්න සුජීව පෙරේරා, චන්දන ලියනපටබැඳි, උදිත ප්‍රියංග එගලහේවා, සංජීව ප්‍රනීත් ජයවර්ධන, ෆයිසර් මුස්තාෆා, කුවේරා ද සොයිසා, එම්. යූ. එම්. අලි සබ්රි මහත්වරු මෙහි දී ජනාධිපතිවරයා අතින් පත්වීම් ලිපි ලබා ගත්හ.සිය පත්වීම් ලිපි ලබා ගැනීමෙන් අනතුරුව නව ජනාධිපති නීතිඥවරු ජනාධිපතිවරයා සමඟ සමූහ ඡායාරූපයකට ද මුහුණු දුන්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n1210124</link>
    <topic>වෘත්තීය සමිති-රජය අතර සාකච්ඡා සාර්ථකයි</topic>
    <author>මහින්ද අලුත්ගෙදර</author>
    <content>වර්ජනය අවසන් කිරීම ජනතා බලාපොරොත්තු ඉටු කිරීමක්සමස්ත සරසවි පද්ධතියේම ක්‍රියාකාරිත්වය අඩපණ කරමින් සරසවි ආචාර්යවරුන්ගේ වෘත්තීය සමිති සම්මේලනය ආරම්භ කර තිබූ වෘත්තීය ක්‍රියාමාර්ගය ඊයේ (11) අවසන් කළ බව රජය අවධාරණය කරයි.එම වෘත්තීය සමිතිය සහ රජය අතර පැවැති ඵලදා‍යී සාකච්ඡාවල ප්‍රතිඵලයක් වශයෙන් මේ තීරණයට එළඹ තිබෙන අතර ඒ සම්බන්ධයෙන් දැනුම් දී තිබෙන බවද මේ පිළිබඳව සතුටට පත්වන බවද ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.උසස් අධ්‍යාපන අමාත්‍යාංශය, මුදල් හා ක්‍රම සම්පාදන අමාත්‍යාංශය හා විශ්ව විද්‍යාල ප්‍රතිපාදන කොමිෂන් සභාව ඇතුළු අංශ රැසක් මේ සම්බන්ධයෙන් දීර්ඝ වශයෙන් සාකච්ඡා කළ බව පෙන්වාදෙන ඇමැතිවරයා රටේ ජනතාවගේ බලාපොරොත්තු ඉටුකරමින් විශ්ව විද්‍යාල ආචාර්යවරුන්ගේ සමිති සම්මේලනය සිය වෘත්තීය ක්‍රියාමාර්ගය අවසන්කර තිබෙන බවද පෙන්වා දෙයි. ඒ මහතා මේ බව අනාවරණය කළේ ආර්ථික සංවර්ධන අමාත්‍යාංශයේ දී ඊයේ (11) පැවැති විශේෂ මාධ්‍ය සාකච්ඡාවකට සහභාගි වෙමිනි. එහි දී වැඩි දුරටත් අදහස් පළ කළ බැසිල් රාජපක්ෂ මහතා සඳහන් කළේ ඊයේ (11) සිට ක්‍රියාත්මක වන පරිදි වෘත්තීය ක්‍රියාමාර්ගය අතහැරීමට විශ්ව විද්‍යාල ආචාර්යවරුන්ගේ සමිති සම්මේලනය තීරණයකර තිබෙන බවත් එම සමිතිය සහ රජයේ පාර්ශවය නිකුත් කිරීමට නියමිත ඒකාබද්ධ ප්‍රකාශය වෙනුවෙන් රජයේ අනුමැතිය හිමිවී තිබෙන බවත්ය.ලබාදිය හැකි මෙන්ම රටට ගැලපෙන, ජනතාවට ඉසිලිය හැකි මෙන්ම ඔවුනට ගැලපෙන ඉල්ලීම් හා යෝජනා මාලාවක් වෙනුවෙන් රජයේ එකඟත්වය හිමිවී තිබෙන බව පෙන්වාදුන් ආර්ථික සංවර්ධන ඇමැතිවරයා විශ්ව විද්‍යාල වෘත්තීය සමිති 15ක් සඳහා මේ සම්බන්ධයෙන් දැනුම් දී තිබෙන බවද වෘත්තීය සිමිති ක්‍රියාමාර්ගය අත්හැරීම, ඒකාබද්ධ නිවේදනයකට ඒකාබද්ධ නිවේදනයකට එකඟවීම සහ ඒකාබද්ධ මාධ්‍ය සාකච්ඡාව යන කරුණු කෙරෙහි එහි දී අවධානය යොමු කර තිබෙන බවද පැවසීය. ඇතැම් විශ්ව විද්‍යාලවල දේශන අද (12) වනවිට ආරම්භ කිරීමට හැකිවනු ඇති බවද එසේ නොමැති නම් ලබන සඳුදා (15) හෝ බඳාදා (17) වනවිට ආරම්භ කිරීමට හැකිවනු ඇතැයි හෙතෙම විශ්වාසය පළ කළේය.මේ අතර ඒ මහතා සඳහන් කළේ අදාළ කරුණු සම්බන්ධයෙන් සළකා බැලීමේ දී ඇමැති මණ්ඩලය, විශ්ව විද්‍යාප ප්‍රතිපාදන කොමිෂම, උපකුලපතිවරුන් සමඟ වෘත්තීය සමිති සාකච්ඡා කළ බවයි.වඟකිව යුතු රජයක් වශයෙන් කිසියම් රාමුවක් තුළ වැටුප් වැඩිකර තිබෙන බව සිහිපත් කළ බැසිල් රාජපක්ෂ මහතා ආචාර්ය මණ්ඩලයට සතුටු වියහැකි මට්ටමේ යමක් රජය ඉටුකර තිබෙන බවද මේ වර්ජනය අවසන් වූ පසු කනගාටු වන පිරිසක්ද සිටින බව ප්‍රකාශ කළේය.විශ්ව විද්‍යාල සඳහා ඇතුළත්කර ගැනීම ප්‍රමාද වීම, උසස්පෙළ උත්‍රපත්‍ර බැලීම ප්‍රමාද වීම ඇතුළු ගැටලු රැසක් පවතින බව පෙන්වාදුන් ඒ මහතා ඒ වෙනුවෙන් විශාල කාර්යභාරයක් අප සියලු දෙනාටම පැවැරෙන බවද ඒ සඳහා වන සියලු පාර්ශවයන් අවංක උත්සාහයෙන් කටයුතු කිරීමෙන් අතපසුවූ කාර්යයන් සම්පූර්ණකර ගැනීමට හැකිවනු ඇතැයි විශ්වාසය පළ කළේය.මේ ගැටලුවේ දී දිනක හෝ දෙකක විසඳුමක් නොව දිගු කාලීන විසඳුමක් ලබාදෙන්නට රජය නිරන්තරයෙන් උත්සාහ කළ බව සඳහන් කළ බැසිල් රාජපක්ෂ මහතා එම මතයේ සිටි සියලු පාර්ශවයන්ට තම ස්තුතිය පිරිනමන බවද කියා සිටියේය.මේ අවස්ථාවට සහභාගි වූ උසස් අද්‍යාපන ඇමැති එස්.බී දිසානායක මහතා සඳහන් කළේ විශ්ව විද්‍යාල ආචාර්යවරුන්ගේ වෘත්තීය සමිති ගැටලුව සම්බන්ධයෙන් විවිධ පාර්ශවයන් සමඟ දීර්ඝ වශයෙන් සාකච්ඡා කළ බවද අවසානයේ ආර්ථික සංවර්ධන ඇමැති බැසිල් රාජපක්ෂ මහතාගේ මැදිහත් වීම මත එය සාර්ථකව අවසන් කිරීමට හැකියාව ලැබුණු බවත්ය.වෘත්තීය සමිති ක්‍රියාමාර්ගය ආරම්භයේ සිට මේ දක්වා කාලය යේ එය විසඳා ගැනීම සඳහා විවිධ පාර්ශවයන් කටයුතු කළ ආකාරය, සාකච්ඡා කිරීම ඇතුළු කරුණු සම්බන්ධයෙන් දීර්ඝ ලෙස කරුණු දැක් වූ ඇමැතිවරයා විශ්ව විද්‍යාල ආචාර්යවරුන් විවිධ ඉල්ලීම් කර තිබූ බවද ඒ පිළිබඳව සාධාරණ ලෙස විසඳුම් ලබාදුන් බවද සඳහන් කළේය.උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න, ජනමාධ්‍ය අමාත්‍යාංශයේ ලේකම් ආචාර්ය චරිත හේරත්, විශ්ව විද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක, රජයේ ප්‍රවෘත්ති දෙපාර්තමේන්තුවේ අධ්‍යක්ෂ ජනරාල් මහාචාර්ය ආරියරත්න ඇතුඟල සහ ආර්ථික සංවර්ධන අමාත්‍යාංශයේ අධ්‍යක්ෂ ජනරාල් මහාචාර්ය සුනන්ද මද්දුම බණ්ඩාර මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n1210125</link>
    <topic>උඩරට මැණිකේ තැපැල් දුම්රියේ නිඳි කිරූ  රියදුරු නියාමක ඇතුළු 6කගේ වැඩ තහනම්</topic>
    <author>නිමල් රාජපක්ෂ</author>
    <content>බදුල්ල සිට කොළඹ කොටුව බලා ධාවනය වු උඩරට මැණිකේ රාත්‍රී තැපැල් දුම්රියේ අඩනින්දේ පසු වු රියදුරු,රිය සහායක හා නියාමක ඇතුළු සේවකයන් හය දෙ‍ණනකුගේ සේවය දුම්රිය බලධාරීන් වහාම ක්‍රියාත්මකවන පරිදි අත්හිටුවා ඇත.සේවය අත්හිටුවීමට හේතුව වී ඇත්තේ රාත්‍රී තැපැල් දුම්රිය වටගොඩ දුම්රිය ස්ථානයේ නතර කිරීමට නියමිතව තිබුණ ද එහි නොනවත්වා ටැබ්ලට් එක මාරු නොකොට සිග්නල් නොමැතිව ධාවනය කිරීම යැයි දුම්රිය ගමනාගමන අධිකාරී එල්.ඒ. ආර් රත්නායක මහතා පැවසීය.රාත්‍රී තැපැල් දුම්රියට එංජින් දෙකක් සවිකොට ධාවනය කර ඇති අතර එම දුම්රියේ රියදුරන් දෙදෙනා, රිය සහායකයන් දෙදෙනා හා නියාමක, උපනියාමක යන හය දෙනාම නින්දේ පසුවීම නිසා දුම්රිය නතර කොට ඇත්තේ තලවකැලේ දුම්රිය ස්ථානයේ බව වාර්තාවෙයි. රාත්‍රී 11.30ට පමණ වටගොඩ දුම්රිය ස්ථානයේ නතර නොකිරීම නිසා මඟීන් හතර දෙණෙකුට දුම්රියෙන් බැසීමට නොහැකිව තලවකැලේ දුම්රිය ස්ථානය කරා ගමන් කිරීමට සිදුවී තිබේ. වටගොඩ දුම්රිය ස්ථානයේ සිටි මඟීන් පහළොස් දෙණෙකුට පමණ දුම්රියට ගොඩවීමට නොහැකිව දැඩී අපහසුතාවයන්ට පත්වී ඇත.වටගොඩ දුම්රිය ස්ථානයෙන් සිග්නල් නොමැතිව දුම්රිය ධාවනය කිරිමේ දී ඉදිරියෙන් දුම්රියයක් ධාවනය වුයේ නම් විශාල අනතුරක් සිදුවී මිනිස් ජීවිත රැසක් අහිමී වීමට ද ඉඩ තිබිණි.උඩරට මැණිකේ රාත්‍රී තැපැල් දුම්රිය එංජින් දෙකෙහි රියදුරන්ට, නියාමක වරුන්ට, රිය සහායකයන්ට නින්ද ගියත් දුම්රිය කිසිදු කරදරයක් ‍නොමැතිව නිදහසේ ධාවනය වුයේ එමදුම්රියේ ගමන් කළ මගීන්ට දෙවියන්ගේ පිහිට ලැබීම නිසාවෙණි. අඩ නින්දකින් පසුඅවධි‍වු දුම්රිය රියදුරෝ කිසිවක් නොවු සේ තලවකැලේ දුම්රිය ස්ථානයේ දුම්රිය නතරකර තිබේ.සිද්ධිය පිළිබද දුම්රිය දෙපාර්තුමේන්තුව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n1210126</link>
    <topic>සරසවි ඇදුරු වර්ජනය අවසන්</topic>
    <author>සමන්මලී ප්‍රියශාන්ති</author>
    <content>ඇමැති බැසිල්ගේ මැදිහත්වීමට ආචාර්ය සංගමයේ පැසසුම්මාස තුනකට අධික කාලයක් ක්‍රියාත්මක කළ වැඩ වර්ජනය අද(12) සිට නතර කිරීමට විශ්වවිද්‍යාල ආචාර්යවරුන්ගේ වෘත්තීය සමිති සම්මේලනය තීරණය කරයි.‍වර්ජනයේ නිරත වු සියලු ආචාර්යවරු අද(12) සිට සුපුරුදු පරිදි අධ්‍යයන කටයුතුවල නිරතවන බව වෘත්තීය සමිති සම්මේලනයේ සභාපති නිර්මාල් රංජිත් දේවසිරි මහතා ප්‍රකාශ කළේය.ආචාර්යවරුන්ගේ වැටුප් වැඩි කිරීම සඳහා රජය ඉදිරිපත් කළ යෝජනාවලිය ක්‍රියාත්මක කරනු ඇතැයි විශ්වාසය ඇතිව වැඩවර්ජනය තාවකාලිකව නතර කිරීමට පියවර ගත් බව ඒ මහතා පැවසීය.පසුගිය ජුලි මස 4වැනිදා වැටුප් වැඩිකර ගැනීම ඇතුළු ඉල්ලීම් කිහිපයක් මුල් කර ගනිමින් විශ්වවිද්‍යාල ආචාර්යවරුන්ගේ වෘත්තීය සමිති සම්මේලනය ආරම්භ කළ වැඩවර්ජනයට මේ වන විට මාස තුනකට අධික කාලයක් ගත වී ඇත.වැඩවර්ජනය පසුකාලීන වන විට අධ්‍යාපනයට සියයට 6ක් වෙන් කර ගැනීමේ මෙහෙයුමක් ලෙස ක්‍රියාත්මක කෙරුණු අතර ගැටලුව විසඳා ගැනීම සඳහා විශ්වවිද්‍යාල ප්‍රතිපාදන කොමිසන් සභාව, උසස් අධ්‍යාපන අමාත්‍යංශය හා ඇමැති එස්.බී.දිසානායක මහතා මැදිහත්ව සාකච්ඡාවට ගණනාවක් පැවැත්වීය.මේ නිසා ආර්ථික සංවර්ධන ඇමැති බැසිල් රාජපක්ෂ මහතා මැදිහත් වෙමින් ආචාර්යවරුන්ගේ ගැටලුව විසඳීමට කිහිප විටක්ම සාකච්ඡා පැවැත්වු අතර එහි ප්‍රතිළුලයක් ලෙස අද(12) සිට වැඩවර්ජනය නැවැත්වීමට වෘත්තීය සමිති සම්මේලනය පියවර ගෙන තිබේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n1210127</link>
    <topic>ජනතාවට දැනෙන සංවර්ධනයක් සිදු කරන්නට කැප වෙන්න</topic>
    <author>ධනුෂ්ක ගොඩකුඹුර</author>
    <content>මුදල් වෙන් කළ සියලු සංවර්ධන ව්‍යාපෘති කඩිනමින් ක්‍රියාවට නැංවිය යුතු බවත් ජනතාව ඉදිරියට ගොස් ලබා දෙන පොරොන්දු ඒ අයුරින්ම ඉ‍ටු කළ යුතු බවත් ජනාධිපති මහින්ද රාජපක්ෂ මහතා අවධාරණය කරයි. ජනතාවට දැනෙන සංවර්ධන වැඩපිළිවෙළක් ක්‍රියාත්මක කරන්නට කැප ‍වන ලෙස ජනාධිපතිවරයා සියලු මැති ඇමැතිවරුන්ගෙන් ඉල්ලා සිටියි.ඇතැම් පළාත්වල සංවර්ධනය නිතර ඇස ගැටෙන ප්‍රධාන මාර්ගවලට සීමා වී ඇති බවත් ගම සහ නගරය තුළට එම සංවර්ධනය නිසි ලෙස ගලා නොයන බවත් පෙන්වා දෙන ජනාධිපතිවරයා සංවර්ධනය නමට පමණක් සීමා නොකරන ලෙස ඉල්ලා සිටියි.ජනාධිපතිවරයා මෙසේ ප්‍රකාශ කළේ 2013 අය-වැය සම්බන්ධයෙන් ආණ්ඩු පක්ෂයේ මැති ඇමැතිවරුන්ගේ අදහස් හා යෝජනා ලබා ගැනීමට අරලියගහ මන්දිරයේදී ඊයේ (11) පැවැති සාකච්ඡාවකට එක්වෙමිනි.රජය ක්‍රියාවට නංවා ඇති දැවැන්ත සංවර්ධන වැඩපිළිවෙළ පිළිබඳ මහජනතාව දැනුවත් කිරීමේ අවශ්‍යතාව පෙන්වා දුන් ජනාධිපතිවරයා ඒ පිළිබඳ සැබෑ අවබෝධයක් ජනතාවට ලබා දීමෙන් මවුබිම කෙරහි ඔවුන් තුළ සැබෑ අභිමානයක් හා ගෞරවයක් ඇති කළ හැකි බව කීවේය.රටේ ජනතාවගේ අභිවෘද්ධිය වෙනුවෙන් රජය විශාල වැඩකොටසක් ඉටු කරමින් සිටින අතර අන් කිසිදු රටක ජනතාවකට හිමිනොවන සෞඛ්‍ය, අධ්‍යාපන, යටිතල පහසුකම් වැනි සේවා මෙරට ජනතාවට හිමි කර දීමට රජය වෙහෙසෙන බව පැවසීය.ගමේ ජනතාව අතරට ගොස් ඔවුන්ගේ අවශ්‍යතා හඳුනාගෙන සංවර්ධන කටයුතු ක්‍රියාත්මක කිරීමට ජනාධිපතිතුමා උපදෙස් දුන්නේය.සංවර්ධන කටයුතු මුවාවෙන් සිදුකෙරෙන පරිසර හානිය පිළිබඳව මෙ‍හිදී ජනාධිපතිවරයාගේ අවධානය යොමු කෙරුණු අතර මාර්ග සංවර්ධනය, විදුලිය ලබා දීම යනාදී අවස්ථාවලදී අවිධිමත් ආකාරයෙන් සිදු කෙරෙන ගස් කැපීම් වැනි ක්‍රියාවන් ගැන සොයා බලන ලෙස නිලධාරීන්ට උපදෙස් දුන්නේය.සංවර්ධනය නොවූ ප්‍රධාන නගර සංවර්ධනය, පෙර පාසල් අධ්‍යාපනයේ ගුණාත්මක බව වැඩි දියුණු කිරීම, කුඩා වැව් ප්‍රතිසංස්කරණය, සුවිශේෂී පුරාවිද්‍යා ස්ථාන සංරක්ෂණය, සංචාරක කර්මාන්තය, ගුවන් සේවා පුහුණු මධ්‍යස්ථානයක් ඇති කිරීම, චිත්‍රපට සංස්ථාවේ පැන නැඟී ඇති ගැටලුවලට විසැඳුම් සෙවීම, මිරිදිය ධීවර කර්මාන්තය නඟා සිටුවීම, රජය සතු ඉඩම්වල ඇති සම්පත්වලින් ප්‍රයෝජන ගැනීම ඇතුළු කරුණු රැසක් පිළිබඳ මෙහිදී අවධානය යොමු විය.ආණ්ඩු පක්ෂයේ මැති ඇමැතිවරුන් හා ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n1210128</link>
    <topic>‘සිත්මිණ’ සා/පෙළ සම්මන්ත්‍රණය සියනෑ පීඨයේ දී</topic>
    <author/>
    <content>මෙවර අ.පො.ස. සා/පෙළ විභාගයට පෙනී සිටින සිසුන්ගේ දැනුම වර්ධනය සඳහා සංවිධානය කෙරුණු ‘සිත්මිණ’ විශේෂ සම්මන්ත්‍රණයක් මේ මස 12, 13 දෙදින පුරා උදේ 8 සිට සවස 4 දක්වා පත්තලගෙදර සියනෑ විද්‍යා පීඨයේ දී පැවැත්වේ.අ.පො.ස. සාමාන්‍ය පෙළ විෂය සමගාමීව පළවන එකම සතිපතා පුවත්පත වන සිත්මිණ හා එක්ව අත්තනගල්ල ප්‍රාදේශීය සභා මන්ත්‍රී සිසිර කුමාර බුලත්සිංහල මහතා මේ සම්මන්ත්‍රණය සංවිධානය කරයි. මෙදින සම්මන්ත්‍රණයේ දී ලේක්හවුස් ආයතනය විසින් ප්‍රකාශයට පත්කරන ලද සිත්මිණ අනු මාන ප්‍රශ්නෝත්තර සංග්‍රහය 2012 ග්‍රන්ථය සහන මිලකට ලබා ගැනීමටද කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n1210129</link>
    <topic>වර්ජනය අවසන් කළ ආචාර්යවරුන් සාදරයෙන් පිළිගන්නවා</topic>
    <author>සමන්මලී ප්‍රියශාන්ති</author>
    <content>වැඩවර්ජනය නවතා දරුවන්ගේ අධ්‍යාපන අයිතිය ලබා දෙන්නට යළි සුදානම් වන විශ්වවිද්‍යාල ආචාර්යවරුන් සාදරයෙන් පිළි ගන්නා බව වැඩවර්ජනයෙන් වැළකී සිටි ආචාර්යවරු පවසති.කවුරු වැඩවර්ජනය කළත් තමන් දරුවන් වෙනුවෙන් පෙනී සිටිමින් දරුවන්ට ඉගැන්වීම් කළ බව කී දැයේ දරුවන්ගේ අධ්‍යාපන අයිතිය සුරුකීමේ සංවිධානයේ කැදවුම්කරු කැලණිය විශ්වවිද්‍යාලයේ ආචාර්ය අජිත් දිසානායක මහතා තමන් සමඟ එක්ව එම දරුවන්ගේ අධ්‍යාපන අයිතිය යළි තහවුරු කරන්නට එන්නැයි විශ්වවිද්‍යාල ආචාර්යවරුන්ගේ සමිති සම්මේලනය ආචාර්යවරුන්ගෙන් ඉල්ලීමක් කළේය.ප්‍රමාද වී හෝ වැඩවර්ජනයෙන් ඉවත්වීමට සමිති සම්මේලනය ගනු ලැබු තීන්දුව ගැන සතුටු වන බවත් දැන් අවශ්‍ය වන්නේ දරුවන්ට අහිමි වු මාස තුනක කාලය යළි දරුවන්ට ලබාදීම යැයි ද ඒ මහතා කීවේය.ඊයේ (10) පදනම් ආයතනයේ දී පැවැති මාධ්‍ය හමුවකදී ඒ මහතා මේ බව කීවේය.එහිදී අදහස් දැක්වූ විවෘත විශ්වවිද්‍යාලයේ කථිකාචාර්ය නිම්සිරි ජයතිලක මහතා කියා සිටියේ වෘත්තීය සමිති සම්මේලනයේ දැඩි මතධාරී අති ධාවනකාරී පිරිසක් නිසා වැඩවර්ජනය දිගින් දිගටම ක්‍රියාත්මක කිරීමට සිදුවූ බවයි. සියයට 6 ක් අධ්‍යාපනයට වැය කිරීමේ ඉල්ලීම වැනි ඉටු කළ නොහැකි ඉල්ලීම් ඉල්ලමින් ඉතා සුළු පිරිසක් රජය අස්ථාවර කිරීමේ මෙහෙයුමක්ද ආචාර්යවරුනගේ වැඩවර්ජනය මුවාවෙන් ගෙන ගිය බවත් ජයතිලක මහතා කීවේය.ගෙවී ගිය මාස තුනක කාලය දරුවන්ට අවුරුදු තුනක කාලයක් හා සමාන බව පෙන්වා දෙන ඒ මහතා ආචාර්යවරුන් ප්‍රමාද වී හෝ පරිණතභාවයට පැමිණීම ගැන සතුටු වන බවද කීවේය.මෙහිදී මහේන්ද්‍ර ගුණවර්ධන, ලක්ෂ්මන් ජයරත්න ආචාර්යවරු ද අදහස් දැක්වුහ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101210</link>
    <topic>සීගිරියේ ඉදි කරන හෝටල්වලට රජයේ රක්‍ෂිතයෙන් තේක්ක දැව</topic>
    <author>සීගිරිය විශේෂ</author>
    <content>සීගිරිය ප්‍රදේශයේ ඉදි කරන සංචාරක හෝටල්වලට රජයේ රක්‍ෂිත වලින් දැව කපා රැගෙන යන ජාවාරමක් හෙළි කර ගැනීමට දඹුල්ල වන රක්‍ෂණ නිලධාරීන්ට පසුගිය (10) දා පස්වරුවේ හැකිවී තිබේ.කොළඹ ප්‍රදේශයේ ව්‍යාපාරිකයකුට අයත් ලොරි රථයකින් හබරන සිට සීගිරිය අවුඩන්ගාව ප්‍රදේශයේ ඉදි කරන සංචාරක හෝටලයකට රැගෙන යමින් තිබූ ඉරන ලද තේක්ක දැව තොගයක් හා ඉරීමට සූදානම් කර තිබූ තේක්ක දැව කඳන් තොගයක්ද සැකකරුවන් දෙදෙනකු සමග අත්අඩංගුවට ගැනීමට වන රක්‍ෂණ නිලධාරීහු සමත් වූහ.ජාවාරම්කරුවන් දිගන්පත හා රජයේ රක්ෂිතයෙන් තේක්ක ගස් කපා හබරන ප්‍රදේශයේ ලී මඩුවලට දමා ඒවා අවශ්‍ය පරිදි ලෑලි හා විවිධ කොටස් වලට ඉරා ප්‍රවාහනය කිරීම කාලයක් තිස්සේ සිදු කරගෙන ගිය බව සැකකරුවන්ගෙන් ප්‍රශ්නකිරීමේදී හෙළි වූ බව දඹුල්ල බීට්ටු වන නිලධාරී ජී. ඒ. එන්. ඉන්ද්‍රජිත් මහතා පැවසීය.අත්අඩංගුවට ගන්නා ලද දැව තොගය තක්සේරු කර නොමැති අතර දැව තොගයේ දළ වටිනාකම රුපියල් ලක්ෂ තුනක් ඉක්මවන බව පැවසේ.සැකකරුවන් 11 වැනි දින කිඹිස්ස අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101211</link>
    <topic>මාර්ග බලපත් නැති නැ’හිර පෞද්ගලික බස් අත්අඩංගුවට ගැනීමට පියවර</topic>
    <author>ත්‍රිකුණාමලය විශේෂ</author>
    <content>මාර්ග බලපත්‍ර නොමැතිව නැගෙනහිර පළාතේ ධාවනය වන පෞද්ගලික මගී ප්‍රවාහන බස් රථ අත්අඩංගුවට ගෙන නඩු පැවරීම ආරම්භ කළ බව පළාත් මාර්ගස්ථ මගී ප්‍රවාහන අධිකාරිය කියයි.සිය අධිකාරිය යටතේ ක්‍රියාත්මක ජංගම අංශයේ වැටලිම් නිලධාරීන් හා පොලිසිය එක්ව මෙම බස් රථ අත්අඩංගුවට ගැනීමේ මෙහෙයුම් ආරම්භ කළ බව මගි ප්‍රවාහන අධිකාරියේ අධ්‍යක්‍ෂ ජනරාල් ඩබ්ලිව්. එම්. එච්. උදය කුමාර මහතා පැවසීය. මෙසේ අත්අඩංගුවට පත් වන බස් රථ සම්බන්ධයෙන් 2009 අංක 02 දරන නැගෙනහිර පළාත් මාර්ගස්ථ මගී ප්‍රවාහන අධිකාරියේ ප්‍රඥප්තිය යටතේ අධිකරණයේ නඩු පැවැරීම සිදු කරන බවද අධ්‍යක්‍ෂ ජනරාල්වරයා කීය.මාර්ග බලපත් නොමැති බස් රථ අත්අඩංගුවට ගැනීම් මෙහෙයුම් මේ වන විටත් ආරම්භ කර ඇති බව කී අධ්‍යක්‍ෂ ජෙනරාල්වරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101212</link>
    <topic>රේල් පීලිවල ඇණ ගැල වූ දෙදෙනා දැලේ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර මිහින්තලය දුම්රිය මාර්ගයේ රේල් පීලි සවි කර තිබෙන යකඩ ප්ලේට් සහ යකඩ ඇණ ගැලවු තරුණයන් දෙදෙනකු මිහින්තලය පොලිසිය අත්අඩංගුවට ගෙන අධිකරණයට ඉදිරිපත් කෙළේය.සැකකරුවන් දෙදෙනාව රුපියල් ලක්ෂ 4 ක ශරීර ඇප මත මුදා හරින ලෙස අනුරාධපුර අතිරේක මහේස්ත්‍රාත් අතිරේක දිසා විනිසුරු චන්දිම එදිරිමාන්න මහතා නියෝග කළේය.ඔවුන් දෙදෙනා අධිකරණය හමුවේ වරද පිළිගත් අතර 2013 පෙබරවාරි මස 16 වන දින අධිකරණය හමුවේ පෙනී සිටින ලෙසත් එදිනට සැකකරුවන්ට එරෙහිව චෝදනා ගොනු කරන ලෙසත් මහේස්ත්‍රාත්වරයා පොලිසියට නියෝග කෙළේය.මිහින්තලය පොලිසියට දුම්රිය දෙපාර්තමේන්තුවේ සේවය කරන තාක්ෂණ සහකරුවකු වන රත්නායක මුදියන්සේලාගේ සෙනෙවිරත්න බණ්ඩාර මහතා කළ පැමිණිල්ලකට අනුව තරුණයන් දෙදෙනා අත්අඩංගුවට ගෙන ඇත. මීට දින කිහිපයකට ඉහතදී තරුණයන් දෙදෙනා යතුරු පැදියකින් පැමිණ අනුරාධපුර මිහින්තලා දුම්රිය මාර්ගයේ මිහින්තලය දුම්රිය ස්ථානයට කිලෝමීටර 02 ක් පමණ දුරින් ඇණ සහ යකඩ ප්ලේට් ගලවමින් සිටියදී තාක්ෂණ නිලධාරියා එය දුටු අවස්ථාවේ සැකකරුවන් ගැලවු ප්ලේට් 05 ක් සහ ඇණ දහයක් එම ස්ථානයේ දමා පලා ගොස් තිබු බව පොලිසිය අධිකරණයට දැන්වීය.සැකකරුවන් පැමිණි යතුරු පැදියේ අංකය සටහන් කරගත් තාක්ෂණ නිලධාරියා ඒ බව මිහින්තලය පොලිසියට දැන්වීමෙන් අනතුරුව සැකකරුවන් දෙදෙනාව අත්අඩංගුවට ගෙන 10 වැනිදා අනුරාධපුර මහේස්ත්‍රාත් අධිකරණයට ඉදිරිපත් කළ අතර වරද පිළිගැනීම නිසා ඇප මත මුදා හැරිණි. ඇප මත මුදා හැරුණේ මිහින්තලය පදිංචි කේ. පී. ප්‍රියංකර වික්‍රමසිංහ හා විදානගේ ප්‍රසාන් තිලකරත්න යන අයයි. මිහින්තලය පොලිසියේ ස්ථානාධිපති පො.ප. රුක්මල් රත්නායක මහතාගේ උපදෙස් මත සැකකරුවන් අධිකරණයට ඉදිරිපත් කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101213</link>
    <topic>බදුලු ඔයේ වැලි ගොඩ දමා දඩ කයි</topic>
    <author>දෙමෝදර සමූහ</author>
    <content>අනවසරයෙන් බදුලු ඔයේ වැලි ගොඩ දමන පිරිස් අත්අඩංගුවට ගැනීමට බදුල්ල මූලස්ථාන පොලිසිය විශේෂ වැඩපිළිවෙළක් ක්‍රියාත්මක කොට තිබේ.බලපත්‍රයක් නොමැතිව බදුලු ඔයේ වැලි ගොඩ දමමින් සිටි පුද්ගලයින් දෙදෙනකු බදුල්ල පොලිසිය අත්අඩංගුවට ගෙන බදුල්ල මහේස්ත්‍රාත් උසාවියට ඉදිරිපත් කොට ඇත.චූදිතයන්ට විරුද්ධව චෝදනා අධිකරණය ඉදිරියේ සනාථ වූයෙන් එක් අයකුට රු: 50,000 බැගින් රුපියල් ලක්ෂයක දඩ මුදලක් නියම විය.මේ පිළිබඳ වරදකරු වූයේ ඩී. එම්. අජිත් සහ ශාන්ත රත්නායක නමැති දෙදෙනෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101214</link>
    <topic>උණගස් කැපීමට අවසර දීමෙන්පරිසර කමිටු තීන්දුව හමස් පෙට්ටියට</topic>
    <author>නුවරඑළිය මධ්‍යම</author>
    <content>ඉහළ කොත්මලේ ඔය ජල විදුලි ව්‍යාපෘතියට අදාල තලවාකැලේ ජලාශයට ප්‍රධාන ජල කඳ ඇදී එන අග්‍රාඔය රක්‍ෂිතයේ පිහිටි දැවැන්ත උණ පදුරුවල උණ ගස් කැපීම සඳහා නුවරඑළිය ප්‍රාදේශීය මහ ලේකම් කාර්යාලය මගින් විවිධ පුද්ගලයින් වෙත අවසරපත් ලබාදීමෙන් ඉහළ කොත්මලේ ඔය ජල විදුලි ව්‍යාපෘතියට අදාළ පරිසර කමිටුව ගෙන ඇති තීන්දු තීරණ සියල්ල නිෂ්ප්‍රයෝජන තත්ත්වයට පත් වේදැයි සැකයක් මතුව තිබේ.ඉහළ කොත්මලේ ඔය ජල විදුලි ව්‍යාපෘතියට අදාල තලවාකැලේ ජලාශයට ජලය ලැබෙන සියලු ඇළ දොළ ගංගා ආශ්‍රිත ප්‍රදේශයන්හි ජල පෝෂක සීමා සංරක්ෂණය කිරීමේ විශේෂ වැඩපිළිවෙළක් දියත් කිරීමට ව්‍යාපෘතියේ පරිසර කමිටුව තීරණය කොට තිබෙන අතර තුර ඊට සමගාමී ලෙස මෙහි ඇති සියලු ඇළ දොළ ගංගා දෙපස රක්ෂිතයේ මීටර් පහක සීමාවක් අධි ආරක්ෂිත රක්ෂිත කලාප ලෙස වෙන් කිරීමට හා ඒ සෑම හිස් බිමකම උණ පදුරු වගා කිරීමටද නිගමනය කොට ඇත.ඒ අනුව ඊට සහාය දැක්වීමක් වශයෙන් මෙහි ඇතැම් ප්‍රදේශවල විවිධ ආයතන හා රාජ්‍ය නොවන සංවිධාන මගින් මෙහි රක්ෂිත ඉඩම්වල උණ වගාව ආරම්භ කර තිබෙන අවස්ථාවක මෙහි ඇතැම් ප්‍රදේශයන්හි පුද්ගලිකව ගොඩනැගිලි ඉදි කරන්නන් වෙත හා රාජ්‍ය ප්‍රතිපාදන යටතේ ගොඩනැගිලි ඉදි කරන කොන්ත්‍රාත්කරුවන් වෙත දැවැන්ත උණ ගස් කපා ගැනීමට අවසර ලබාදීම කෙතරම් කාලෝචිත දැයි ප්‍රශ්නයක් මතුව ඇත.නුවරඑළිය ප්‍රාදේශීය මහ ලේකම් කොට්ඨාසයට අදාළ ආගරපතන බල ප්‍රදේශයේ ග්ලාස්ගෝ ග්‍රාම නිලධාරී වසමට අයත් පෞද්ගලික වත්තක් හරහා දිවෙන අග්‍රාඔය රක්ෂිතයේ පිහිටි දැවැන්ත උණ පදුරු කිහිපයකින් දැවැන්ත උණගස් සියයකට ආසන්න සංඛ්‍යාවක් ඉකුත් සති කිහිපය තුළ කිසියම් පිරිසක් විසින් කපා ඉවත් කරගෙන ගොස් තිබීම හා මේ සඳහා මෙහි ඇතැම් පුද්ගලයිනට නුවරඑළිය ප්‍රාදේශීය මහ ලේකම් කාර්යාලය මගින් අවසරය ලබාදී තිබීම මෙම තත්ත්වය සනාථ කිරීමට හොඳම නිදසුන් ලෙස පෙන්වා දිය හැකිව තිබේ.මේ පසුබිම තුළ ඉහළ කොත්මලේ ඔය ජල විදුලි ව්‍යාපෘතිය අනාගතයේදී අපට ඒ අයුරින්ම ආරක්ෂා කර ගැනීමට හැකිවේදැයි සැකයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101215</link>
    <topic>සතොස සීනි පිටට දුන් කළමනාකරු රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>ආණ්ඩුව මඟින් සහන මිලට පාරිභෝගිකයන්ට අලෙවි කිරීමට ලබා දෙන සීනි තොගයක් වෙනත් පිටස්තර වෙළෙන්දකුට අලෙවි කරන බවට චෝදනා ලැබ අධිකරණයට ඉදිරිපත් කළ පේමඩුව සතොස වෙළෙඳ සලේ කළමනාකාරවරයාත් එම සීනි මිලදී ගත් පුද්ගලයාත් මේ මස 17 වැනි දින දක්වා රක්ෂිත බන්ධනාගාර ගත කරන ලෙස අනුරාධපුර අතිරේක මහේස්ත්‍රාත් අතිරේක දිසා විනිසුරු චන්දිම එදිරිමාන්න මහතා නියෝග කෙළේය.මෙසේ රක්ෂිත බන්ධනාගාර ගත කෙරුණේ අංක 10 ජයන්ති මාවත අනුරාධපුර පදිංචි මහවිලච්චිය පේමඩුව සතොස වෙළෙඳ සලේ කළමනාකරු වන කුලුගේ දොන් උදයසිරි අමරදේවප්‍රිය සහ අංක 18 ඒ තිරප්පනය තලාව ලිපිනයේ පදිංචි සෝලෝකාර මුදියන්සේලාගේ ඩිංගිරි බණ්ඩා යන දෙදෙනායි.සැකකරු අධිකරණයට ඉදිරිපත් කළ මහවිලච්චිය පොලිසිය කියා සිටියේ කළමනාකාරවරයා රජයේ දේපළ අයථා ලෙස පරිහරණය කරමින් ආණ්ඩුව මගින් පාරිභෝගිකයන්ට සහන මිලට ලබාදීමට නිකුත් කැර තිබූ සීනි කිලෝ ග්‍රෑම් 2000 ක් වෙනත් වෙළෙන්දෙකුට අලෙවි කැර ඇති බවත් එම සීනි තොගය ව්‍යාපාරිකයා ලොරියකින් ප්‍රවාහනය කරද්දී ඔයාමඩුව ප්‍රදේශයේදී පොලිස් විශේෂ කාර්ය බලකාය මඟින් අත්අඩංගුවට ගෙන මහවිලච්චිය පොලිසියට භාරදුන් බවයි.සීනි තොගයේ වටිනාකම රුපියල් එක්ලක්ෂ හැත්තෑ අටදහසක් වන බවත් පාරිභෝගිකයන්ට සීනි කිලෝ 05 බැගින් අලෙවි කළ බවට ව්‍යාජ බිල් සකසා මෙම ජාවාරම කලක සිට කැර ඇති බවට පොලිසිය අධිකරණයට දන්වා සිටියේය. සැකකරුවන් අධිකරණයට ඉදිරිපත් කළ අවස්ථාවෙන් පසුව ඔවුන් රක්ෂිත බන්ධනාගාර ගතකිරීමට මහේස්ත්‍රාත්වරයා නියෝග කරද්දී සතොස කළමනාකාරවරයා විත්තිකූඩුව තුළ සිහිසුන්ව ඇද වැටුනි.මහවිලච්චිය පොලිසියේ ස්ථානාධිපති පො.ප. ඩී. එම්. කුමාරසිරි මහතා සැකකරුවන් අධිකරණයට ඉදිරිපත් කරමින් කරුණු කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101216</link>
    <topic>වෙන් කළ යුතු සියලු ප්‍රතිපාදන රජය වෙන් කරනවා</topic>
    <author>මහින්ද අලුත්ගෙදර</author>
    <content>නිදහස් අධ්‍යාපනය ශක්තිමත් කිරීම වෙනුවෙන් වෙන් කළයුතු ප්‍රතිපාදන සියල්ල වෙන් කිරීමට සෑම අයවැයකදීම බැදී සිටින බව ඇමැති බැසිල් රාජපක්ෂ මහතා පවසයි.අය වැයෙන් මුදල් වෙන්කිරීම සඳහා ඒ ඒ අංශ වලින් තහවුරු කළයුතු වන අතර අධ්‍යාපනය වෙනුවෙන් ආයෝජනය කළ යුතු මුදල ආයෝජනය කිරීම ජනාධිපති මහින්ද රාජපක්ෂ මහතාගේ රජයේ ප්‍රතිපත්තිය බවද ආර්ථික සංවර්ධන ඇමැති බැසිල් රාජපක්ෂ මහතා සඳහන් කරයි.අධ්‍යාපනය අතින් ගත්කළ ශ්‍රී ලංකාව කලාපයේ ඉදිරියෙන් සිටින බව පෙන්වාදෙන ඇමැතිවරයා දැයේ දරුවන් වෙත අධ්‍යාපනය ලබාදීමෙන් පමණක් නොව එතැනින් එපිටට රැකියාවක් ලබාදීම කෙරෙහි සැලසුම් කළයුතුව තිබෙන බවද පෙන්වා දෙයි.ඒ මහතා මේ බව අනාවරණය කළේ ආර්ථික සංවර්ධන අමාත්‍යාංශයේදී ඊයේ (11) පැවැති විශේෂ මාධ්‍ය සාකච්ඡාවකට සහභාගි වෙමිනි.එහිදී වැඩිදුරටත් අදහස් පළකළ බැසිල් රාජපක්ෂ මහතා සඳහන් කළේ වසර කිහිපයක් ඇතුළත රටේ ආයෝජනයන් විශාල වශයෙන් සිදුවූ බවත් ඒ හරහා රටේ නව රැකියා අවස්ථාවන් විශාල ප්‍රමාණයක් නිර්මාණය වී තිබෙන බවත්ය.අධයාපනයට වැඩි මුදලක් වෙන් කිරීමේදී ආසියානු සංවර්ධන බැංකුව මෙන්ම ලෝක බැංකුව ඇතුළු ආයතන අපේ රටට මූල්‍යාධාර ලබාදෙන බවද මධ්‍යකාලීන සැලැස්මේදී අධ්‍යාපනය වෙනුවෙන් ඉහළ වටිනාකමක් ලබාදී තිබෙන බවද ඒ මහතා සඳහන් කළේය.උසස් අධ්‍යාපන ඇමැති එස්.බී දිසානායක, උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න, ජනමාද්‍ය අමාත්‍යාංශයේ ලේකම් ආචාර්ය චරිත හේරත්, විශ්ව විද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක, රජයේ ප්‍රවෘත්ති දෙපාර්තමේන්තුවේ අධ්‍යක්ෂ ජනරාල් මහාචාර්ය ආරියරත්න ඇතුඟල සහ ආර්ථික සංවර්ධන අමාත්‍යාංශයේ අධ්‍යක්ෂ ජනරාල් මහාචාර්ය සුනන්ද මද්දුම බණ්ඩාර මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101217</link>
    <topic>කැබිනට් තීරණ</topic>
    <author>සිතාරා සේනානි</author>
    <content>වව්නියාව, මන්නාරම, පුත්තලම සහ හලාවත යන ප්‍රධාන නගරවල ජල සම්පාදන හා සනිපාරක්ෂක පහසුකම් පුනරුත්ථාපනය කිරීම, පුළුල් කිරිම හා සංවර්ධනය කිරීම මඟින් අදාළ ප්‍රදේශවල වෙසෙන හාරලක්ෂ පනස්තුන් දහසකට අධික ජනතාවට පහසුකම් සැලසීමේ ව්‍යාපෘතිය දැනට ක්‍රියාත්මක ය.අමෙරිකානු ඩොලර් මිලියන 113.33ක පිරිවැයෙන් ක්‍රියාත්මක මේ ව්‍යාපෘතිය සඳහා ආසියානු සංවර්ධන බැංකුව ඩොලර් මිලියන 59.78ක ණය මුදලක් හා ඩොලර් මිලියන 23.22ක ප්‍රදානයක් දැනටමත් ලබාදී තිබේ.මෙම ව්‍යාපෘතිය සඳහා වෙන් කළ මුදල් ප්‍රමාණවත් නොවීම හේතුවෙන් අමෙරිකානු ඩොලර් මිලියන 40ක ණය ආධාරයක් ආසියානු සංවර්ධන බැංකුවෙන් ලබාගැනීමට මුදල් හා ක්‍රම සම්පාදන ඇමැතිවරයා ලෙස ජනාධිපති මහින්ද රාජපක්ෂ මහතා කළ යෝජනාවට ඇමැති මණ්ඩලයේ අනුමැතිය ලැබී තිබේ.මෙරට ජාතික ‍‍‍‍ඓතිහාසික උරුමයන් හඳුනාගැනීම, සුරක්ෂිත කිරීම හා ප්‍රවර්ධනය කිරීම පදනම් කරගෙන රුපියල් මිලියන 100ක මුදල් ප්‍රතිපාදන යටතේ මේ අරමුදල පිහිටුවීමට නියමිතය.ජාතික උරුමයන් පිළිබඳ අමැති ආචාර්ය ජගත් බාලසූරිය මහතාගේ යෝජනාවකට අනුව 2012 අය වැයෙන් යෝජිත පරිදි මෙය පිහිටුවනු ලැබේ.පුරාවිද්‍යා දෙපාර්තමේන්තුවේ වාර්ෂික වැඩ සැලැස්මෙන් ආවරණය නොවන එහෙත් හදිසි අවශ්‍යතා මත සංරක්ෂණය කිරීමට සිදුවන පුරාවිද්‍යා සංරක්ෂණ කාර්යයන් ඉටු කිරීම, පුරාවිද්‍යා ගවේෂණ සිදුකිරීම, කැණීම් කිරීම, පැරණි ගොඩනැඟිලි වාස්තු විද්‍යානුකූලව සංරක්ෂණය කිරීම, පැරණි චිත්‍ර සංරක්ෂණය කිරීම,අනුරූ සැකසිම ආදී පුරාවිද්‍යාත්මක කාර්යයන්, පුරාවිද්‍යා උරුමය ආරක්ෂා කිරීම සහ මතු පරපුරට දායාද කිරීම පිළිබඳ මහජනයාගේ දැනුම ප්‍රවර්ධනය කිරීම සඳහා ප්‍රදර්ශන සංවිධානය කිරිම, ප්‍රකාශන එළිදැක්විම, ශ්‍රව්‍ය දෘශ්‍ය ප්‍රචාරණ වැඩසටහන් සකස් කිරීම, වැඩමුළු පැවැත්වීම, ‍ඓතිහාසික උරුමයන් පිළිබඳ තොරතුරු ලබා‍ දෙමින් දේශීය විදේශීය සංචාරක කර්මාන්ත සඳහා දායකත්වය ලබාදීම, පුරාවිද්‍යා දෙපාර්මේන්තු නිලධාරීන්ගේ සහ එම විෂයයට උනන්දුවක් දක්වන පිරිසගේ දැනුම සහ වෘත්තීය තත්ත්වය ඉහළ නැංවීම සඳහා අවශ්‍ය නූතන විද්‍යානුකූල තාක්ෂණික පුහුණු අවස්ථා සහ පර්යේෂණ කාර්යයන් වර්ධනය කිරීම,පුරාවස්තු විනාශය වැළැක්වීම සඳහා දායකවන්නන් දිරිගැන්වීම සඳහා වැඩසටහන් හඳුන්වාදීම, පුරාවස්තු විනාශය හා හොරකම් කිරීම වැළැක්විමට ක්‍රියාමාර්ග ගැනීම හා පුරාවිද්‍යා කටයුතු ප්‍රවර්ධනයට කැපවන දෙපාර්තමේන්තු නිලධාරින් හා සේවකයන්බ දිරිගැන්වීමේ වැඩසටහන් සැකසීම හා පුරාවිද්‍යාත්මක රක්ෂිතවල පදිංචිකරුවන් ඉවත් කිරීම සඳහා වන්දි ගෙවිම හා විකල්ප පහසුකම් සැලසීම හා වෙනත් පෞද්ගලික පාර්ශ්ව සතු පුරාවස්තු අත්පත් කර ගැනීම යන කාර්යයන් මේ අරමුදල යටතේ සිදුකිරීමට නියමිතය.රටේ මහජනතාවට වඩා හොඳ පහසුකම් සැලසීමේ පරමාර්ථයෙන් අමෙරිකානු ඩොලර් මිලියන 4ක මුදලක් වැය කරමින් මේ පහසුකම් සැලසීමට නියමිතය. සෞඛ්‍ය ඇමැති මෛත්‍රීපාල සිරිසේන මහතාගේ යෝජනාවකට අනුව මෙය සිදුකැරේ.ලෝක ජනාවාස දිනයට සමගාමිම කොළඹ නගරයේ අඩු පහසුකම් සහිත නාගරික ජනාවාසවල අත්‍යවශ්‍ය යටිතල පහසුකම් වැඩිදියුණු කිරීම සඳහා ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා මේ සම්බන්ධ යෝජනාව ඇමැති මණ්ඩලයට ඉදිරිපත් කැර ඇත.මෙවර ලෝක ජනාවාස දිනය නිමිත්තෙන් මේ වසරේ අගෝස්තු 01වැනිදා සිට සැප්තැම්බර් 30 දක්වා විවිධ වැඩසටහන් ක්‍රියාත්මක විය. යෝජිත වැඩසටහන් මඟින් කොළඹ නගරයේ හඳුනාගත් අඩු පහසුකම් නිවාස යෝජනා ක්‍රම 15ක් රුපියල් මිලියන 15.5ක වියදමින් ප්‍රතිසංස්කරණය කරනු ඇත.විදේශ කටයුතු ඇමැති මහාචාර්ය ජී.එල්. පීරිස් මහතා කළ යෝජනාවකට අනුව මෙය පිහිටුවීමට නියමිතය.ශ්‍රී ලංකාව හා ඕස්ට්‍රේලියාව අතර රාජ්‍ය තාන්ත්‍රික සබඳතා 1947 මැයි මාසයේ ආරම්භ කැර තිබේ. කැන්බරාහි පිහිටි ශ්‍රී ලංකා මහකොමසාරිස් කාර්යාලය, නවසීලන්තය, ෆීජි දූපත්, වනුවාටු සහ පැපුවා නිව්ගිනියාව සඳහා සමගාමීව අක්ත ගන්වා තිබේ.මීට අමතරව සිඩ්නිහි එක් කොන්සල් ජනරාල්වරයෙක්ද, ඕස්ට්‍රේලියාවේ ප්‍රධාන ප්‍රාන්ත හා ප්‍රදේශවල ද නවසීලන්තයේ සහ ෆීජි දූපත්වලද නිර්වේතනික කොන්සල්වරු පස්දෙනෙක්ද සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101218</link>
    <topic>වනජීවියේ බිම් අඟලක් කිසිම දේකට දී නෑ</topic>
    <author>නුවන් කොඩිකාර</author>
    <content>වනජීවී අමාත්‍යාංශය සතු කිසිදු බිම් අඟලක් ව්‍යාපාර, හෝටල්, කඳුවුරු හෝ වගා කටයුතු සඳහා ලබා දී ඇත්නම් එය හෙළි කරන්නයි තමන් අභියෝග කරන බව ගොවිජන සේවා හා වනජීවී නියෝජ්‍ය ඇමැති එස්. එම්. චන්ද්‍රසේන මහතා පැවසීය.පදනමක් නොමැතිව සිය අමාත්‍යාංශයට පරිසර සංවිධාන කිහිපයක් චෝදනා නඟමින් සිටින බවත්, මාධ්‍ය සාකච්ඡා හෝ තැන තැන ප්‍රකාශයන් නොකර එය ඔප්පු කර පෙන්වනනැයි එම සංවිධානවලට අභියෝග කරන බවත් හෙතෙම කීවේය.වනෝද්‍යානවල අනවසර දේ සිදුවන බවට තමන්ට මෙතෙක් කිසිදු පැමිණිල්ලක් ලැබී නොමැති බව පවසන ඒ මහතා එවන්නක් සිදුවන්නේ නම් අමාත්‍යාංශයට පැමිණ හෝ දුරකථනයෙන් දැනුම් දෙන ලෙස ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101219</link>
    <topic>ඉකුත් මාස 9ට අලි මරණ 165යි</topic>
    <author>නුවන් කොඩිකාර</author>
    <content>ස්වභාවික උවදුරු, පාරිසරික හා අලි මිනිස් ගැටුම් හේතුවෙන් ජනවාරි පළමු වැනිදා සිට මේ දක්වා වන අලි 165ක් මරණයට පත්ව ඇති බව ගොවිජන සේවා හා වනජීවී අමාත්‍යාංශය පවසයි.මීට අමතරව අලින්ගේ පහරදීම්වලින් මිනිස් ජීවිත 42 අහිමි වී ඇති බවද අමාත්‍යාංශය ප්‍රකාශ කරයිපසුගිය වසරට සාපේක්ෂව මේ වසරේදී අලි මිනිස් ගැටුම හේතුවෙන් අහිමු වු මිනිස් ජීවිත හා අලි මරණ සංඛ්‍යාව පහළ ගොස් ඇති බව ගොවිජන සේවා හා වනජීවී නියෝජ්‍ය ඇමැති එස්. එම් චන්ද්‍රසේන මහතා පැවසීය.ගොවිජන සේවා හා වනජීවී අමාත්‍යාංශයේ ඊයේ (11) පැවැති මාධ්‍ය හමුවේ දී නියෝජ්‍ය ඇමැතිවරයා එසේ කීවේය.අලි සංරක්ෂණය සඳහා හොරොව්පතාන, ලුණුගම්වෙහෙර, මාදුරු ඔය හා ගල්ගමුව ප්‍රදේශයන්හි මධ්‍යස්ථාන ඉදිකරමින් සිටින බවත්, හොරොව්පතාන මධ්‍යස්ථානයේ ඉදිකිරිම් සියයට හැත්තෑ පහකින් අවසන් බවත් ඒ මහතා ප්‍රකාශ ක‍ළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=n12101220</link>
    <topic>65 වැනි නිදහස් සැමරුම ත්‍රිකුණාමලයේ දී</topic>
    <author>භක්ති ධර්මප්‍රිය මෙන්ඩිස්</author>
    <content>65 වැනි ජාතික නිදහස් දින උත්සවය ත්‍රිකුණාමලය නගරයේදී පැවැත්වීමට රජය තීරණය කර තිබේ.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතාගේ ප්‍රධානත්වයෙන් පැවති සාකච්ඡාවකදී ඊයේ (11) මේ තීරණය ගෙන ඇත.ජනාධිපති මහින්ද රාජපක්ෂ මහතාගේ උපදෙස් පරිදි මේ තීරණය ගත් බව ඇමැති සෙනෙවිරත්න මහතා පවසයි.ජාතික නිදහස් උත්සවය සාර්ථකව පැවැත්වීම සඳහා රාජ්‍ය ආයතනවල සහය අපේක්ෂා කරන ඇමැතිවරයා ඒ ඒ ආයතන ප්‍රධානීන්ට මැදිහත් වී තම වගකීම ඉටුකරන ලෙස නියෝග කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=r1210121</link>
    <topic>ඇතිමලේ මිරිස්වගාව ජල ව්‍යාපෘතියට නළ ළිංවලින් ජලය ලබාගත් පොම්ප අක්‍රීයයි</topic>
    <author>සටහන හා ඡායාරූපසියඹලාණ්ඩුව විශේෂ</author>
    <content>ඇතිමලේ මිරිස්වගාව ජල ව්‍යාපෘතිය වසර කිහිපයක් නළ ළිං දෙකක් ජල මූලාශ්‍ර කරගෙන පවත්වාගෙන ගියද මේ නළ ළිංවල ජලය නොමැතිවීමෙන් පවුල් 300ක් පමණ පානීය ජල ගැටලුවකට මුහුණ දීඇතැයි එම ජනතාව පවසති.ගමේ ජනතාවගේ ශ්‍රමදායකත්වයෙන් ඉදිවූ මේ ජල ව්‍යාපෘතියේ ජල මූලාශ්‍ර ලෙස ගත් නළ ළිංවල ජලයේ මලකඩ හේතුවෙන් ජල පොම්ප අක්‍රීය වී ඇත. මේ නිසා ජල සැපයුම අද සම්පූර්ණයෙන් ඇන හිට තිබේ. ජනතාවට පානීය ජලය සොයා ඇවිදීමට සිදුව තිබේ.මේ ජල ව්‍යාපෘතිය පිළිබඳ ඒ ජනතාව මෙසේ කීහ.පී.ජී.ජයවර්ධන මහතා- ගමේ ජනතාවගේ සහයෝගයෙන් ක්‍රියාත්මක වූ ජල ව්‍යාපෘතිය වසර 1 1/2 පමණ කාලයක් පවත්වාගෙන ආවා. නළ ළිංවල භූගත ජලය තමයි. ජල ටැංකියට ආවේ.යම් යම් මතිමතාන්තර ඇතිව වුවද පවත්වාගෙන යෑමට හැකි වුණා. නළළිංවලින් ජලය ගත් පොම්ප භූගත ජලයේ කිවුල් ගතිය නිසා අක්‍රිය වුණා.මේ තදවැසි යටතේ ජනතාවගේ ඉල්ලීම සලකා බැලූ ඇමැතිනි සුමේධා ජයසේන මහත්මිය මධුරගම ළිදෙන් ජලය මේ ජල ව්‍යාපෘතිය සඳහා ලබා ගැනීමට කටයුතු කර දුන්නා.ඒ ක්‍රමයටත් ටික දවසක් ජලය ලැබුණා. දැන් මධුරගම ළිඳේ වතුර ගත් මෝටරය අක්‍රීයවෙලා. අපිට පානීය ජලය සොයාගෙන කිලෝ මීටර් 5ක් දුර ළිඳකට යන්න සිදුවෙලා.විලඔය ගඟේ ළිඳක් ඉදිකර එතැන් සිට ජලය ටැංකිය වෙත ගෙන එන ක්‍රමයක් සකසා දෙන ලෙස ගම්වැසියෝ ඉල්ලා සිටිනවා.උපාලි විජේතුංග මහතා- මම වී අලෙවි මණ්ඩලයේ වැඩ කරන්නේ. වී අලෙවි මණ්ඩල ගබඩාවට ජලය ලබා දීමට මේ ජල ව්‍යාපෘති නිලධාරින් රු.20000/- ලබාගෙන තිබුණද ජල සැපයුම දුන්නේ නැහැ. අද ජල හිඟකමට මුහුණ දී ඇති වී අලෙවි මණ්ඩලයේ සේවකයන් දැඩි අපහසුතාවයට මුහුණ දීලා.සරත් මානවඩු මහතා- මෙම ව්‍යාපෘතිය ආරම්භයේ සිට ගමේ ජනතාව යෝජනා කළේ මේ ව්‍යාපෘතියේ ජල මූලාශ්‍රය විලඔය ඉදිකරන ළිඳක් විය යුතු බවයි.එම්.ජී.නන්දපාල මහතා- මධුරගම ළි‍ෙඳ් ජලය තාමත් ඒ ආකාරයෙන්ම තියෙනවා. නමුත් එම ළිඳේ ජලය ප්‍රයෝජනයට ගත්තේ නැහැ. එහි කිසිවෙකුට ඇතුළු විය නොහැකි පරිදි වැට කඩොලු දාල තියෙනවා. ජනතාව ජලය නොමැතිව පීඩා විඳිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=r1210122</link>
    <topic>අම්පාර සහ උහන ජ්‍යෙෂ්ඨ පුරවැසියන්ට රුපියල් දහසක ජීවනාධාර දීමනාවක්</topic>
    <author>සටහන හා ඡායාරූපයඅම්පාර සමූහ</author>
    <content>අම්පාර දිස්ත්‍රික්කයේ අම්පාර සහ උහන ප්‍රාදේශීය ලේකම් කොට්ඨාසවල පදිංචි වයස අවුරුදු 70 ට වැඩි ජ්‍යෙෂ්ඨ පුරවැසියන් වෙනුවෙන් රුපියල් දහසේ ජීවනාධාර දීමනාව සහිත බැංකු පොත් ප්‍රදානය ඉකුත්දා දිගාමඩුල්ල දිස්ත්‍රික් පාර්ලිමේන්තු මන්ත්‍රී ජ්‍යෙෂ්ඨ ඇමැති පී. දයාරත්න මහතාගේ ප්‍රධානත්වයෙන් සිදු වුණි.මෙහිදී උහන ප්‍රාදේශීය ලේකම් කොට්ඨාසයේ ජ්‍යෙෂ්ඨ පුරවැසියන් 125 දෙනකුටද අම්පාර ප්‍රාදේශීය ලේකම් කොට්ඨාසයේ ජ්‍යෙෂ්ඨ පුරවැසියන් 94 දෙනකුටද රුපියල් දහසක් සහිත බැංකු පොත් ප්‍රදානය කෙරිණි. එම උත්සවයේදී ඇමැති පී. දයාරත්න මහතා මෙසේ පැවසීය.ඔබට ලැබෙන මුදල රුපියල් දහසක් වුවත් මේ මුදල ගෙවීමට රජයට මාසයකට රු. මිලියන 236 ක් යනවා. වසරකට යන මුදලින් විශාල ජල යෝජනා ක්‍රම වාරිමාර්ග යෝජනා ක්‍රම විදුලි යෝජනා ක්‍රම මහාමාර්ග පද්ධති හදන්න පුළුවන්. එසේ තිබියදී ඒ ගැන නොසිතා මේ රටේ සංවර්ධනයට දශක කිහිපයක් තිස්සේ කඳුළු දහඩිය වැගුරු වැඩිහිටි ඔබට කෘතගුණ සැලකීමක් වශයෙන් ඔබට මේ දීමනාව ලබාදීමට ජනාධිපතිතුමා තීරණය කළේ. මෙහි ගෞරවය ජනපතිතුමාට හිමි විය යුතුයි.එංගලන්තය වගේ රටවල අවු. 60ට වැඩි පුරවැසියන්ට මාසයකට පවුම් 500 ක් විතර දෙනවා. ගෙවල් දොරවල් හදල දෙනවා. අසනීපයක් වුණොත් විනාඩි පහක් ඇතුළත ගිලන් රථය ගෙදරට එනවා. ඔවුන් කැමති තනියම ජීවත් වන්නයි. ඒ ඔවුන්ගේ සංස්කෘතියයි. අපේ රටේ එවැනි සංස්කෘතියක් නැහැ. අපේ වැඩිහිටියෝ කැමති අවසාන කාලයේ දූ දරුවන් සමඟ ඉන්නයි. නමුත් අවාසනාවට අපේ සමහර දරුවෝ මවුපියන්ට සලකන්නේ නැහැ.දරුවෝ ඉදිද්දී එදා වේල හොයා ගන්න බැරුව අසරණ වුණ වැඩිහිටියෝ අපේ රටේ ඉන්නවා. සලකන්න ඉගෙන ගෙන නැහැ. නමුත් සුළු පිරිසක් හරි තවමත් ඉන්නවා වයසට ගිය මවුපියන්ට දරුවන්ට වගේ සලකන දරුවොත්. ඒ ගැන සතුටු වෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=r1210123</link>
    <topic>පොල්කටුවලින් විසිතුරු නිර්මාණ</topic>
    <author>සටහන හා ඡායාරූපයදෙයියන්දර සමූහ</author>
    <content>සහජ උරුමයෙන් ලද කලා කුසලතාව ප්‍රයෝජනයට ගනිමින් පොල්කටු සහ පුහුපොල් ගෙඩි උපයෝගී කර ගනිමින් ගෘහ උපකරණ හා විසිතුරු භාණ්ඩ රැසක් නිෂ්පාදනය කරමින් එදිනෙදා තම ජීවනෝපාය සරිකර ගන්නා දරු පවුලක් දෙයියන්දර පණ්ඩිතපෝරුව ගම්මානයේ ජීවත් වෙති.මේ නිර්මාණවලට නිසි වෙළෙඳ පොළක් නොමැති නිසාත් නිෂ්පාදන ධාරිතාවවැඩි කර ගැනීමට අවශ්‍ය තාක්‍ෂණික මෙවලම් මිලයට ගැනීම සඳහා වත්කමක් නොමැතිවීමත් ගැටලුවක් වී ඇතැයි ඔව්හු කියති.ඉතා දීර්ඝ කාලයක් පුරා මේ භාණ්ඩ හා උපකරණ නිෂ්පාදනය කරන ඔව්හු දෙයියන්දර පදිංචි ජී. වී.ප්‍රේමදාස (60) හා ජී. ජී. ප්‍රේමාය (55) මේ යුවළගේ පුතු වන ජී. බී. අරුත් ප්‍රමුදිතද මවුපියන්ගේ රැකියාවට සහාය වෙයි.එසේම තේ් පෝච්චි, පහන්, බිත්ති ලාම්පූ , මේස ලාම්පු හා සිවිලින් ලාම්පු කවරද බොහෝ දෙනා අතර ජනප්‍රිය වී ඇත.ජී. වී. ප්‍රේමදාස මහතා මෙසේ කීය:ඉවතලන පොල්කටු, පුහු පොල්ගෙඩි උපයෝගී කරගෙන විවිධ නිර්මාණ කළා. නිවසේ අලංකාරයට තමයි එහෙම නිර්මාණ කරන්න අදහස් කළේ. නමුත් නිවසට පැමිණෙන විවිධ අය එම නිර්මාණ දිහා බලා සතුටු වී එය අගය කළා. ඉන්පසුව මහා පරිමාණයෙන් කරන්න අදහස් කරගෙන එම උපකරණ හදන්න අවශ්‍ය තාක්‍ෂණික මෙවලම් කිහිපයකුත් හදා ගත්තා.නිර්මාණ කරන්න අවශ්‍ය වන තාක්‍ෂණික උපකරණ වෙළෙඳ පොළේ මිලයට ගන්න තිබෙනවා. නමුත් ඒවා මිලයට ගන්න තරම් වත්කමක් අපට නැහැ. විවිධ අය අපේ නිර්මාණ දිහා බලලා අපට උදවු උපකාර කරනවා කීවා. නමුත් තවම එය ඉටු වුණේ නැහැ. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=r1210124</link>
    <topic>යොවුන් සේනාංකයට ආධුනිකයන් බඳවා ගැනේ</topic>
    <author/>
    <content>මාවතගම සමූහකේ. සෙනරත් බණ්ඩාරමාවතගම යොවුන් සේනාංකයට තරුණයන් බඳවා ගැනීම ආරම්භ කර ඇත.අවුරුදු 16 - 28 දක්වා තරුණයන්ට මේ සඳහා ඉදිරිපත් විය හැකිය.පෞරුෂවර්ධනය, දෙමළ ඉංග්‍රීසි පරිගණක යන විෂයයන් ගැන දැනුම මෙහිදී ලබා දෙයි.රැකියා සඳහා අවශ්‍ය වන පුහුණුව නොමිලයේ ලබා දෙන බව යොවුන් සේනාංකය ආරංචි මාර්ග සඳහන් කරයි.මේ සඳහා ඉල්ලුම්පත් හා වැඩි විස්තර සඳහා යොවුන් සේනාංකය ඩෙනවබර් වත්ත මාවතගම යන ලිපිනයෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=s1210121</link>
    <topic>ජනාධිපති කුසලාන වෙළඳ සේවා පිහිනුම් තරගාවලිය 21දා කොළඹ දී</topic>
    <author>ප්‍රින්ස් ගුණසේකර</author>
    <content>ජනාධිපති කුසලාන වෙළඳ සේවා පිහිනුම් තරගාවලිය මේ මස 21 දින කොළඹ තර්ස්ටන් විදුහල් පිහිනුම් තටකයේදී පැවැත්වේ.හයවැනි වරටත් පැවැත්වෙන වෙළඳ සේවා පිහිනුම් තරගාවලි‍ය ජල ක්‍රීඩා සංගමයේ සහයෝගයෙන් තර්ස්ටන් විදුහල් පිහිනුම් සංගමය සංවිධානය කරයි.තර්ස්ටන් විදුහල් ක්‍රීඩා ඉතිහාසයේ සංවිධානය වන මේ සඳහා වෙළඳ සේවා ක්‍රීඩක ක්‍රීඩිකාවන්ගේ ඉහළ සහභාගිත්වයක්ලැබේ. අවුරුදු 25ට අඩු, 25ත් 29ත් අතර, 35ත් 39ත් අතර හා 39ට වැඩි වයස් ඛාණ්ඩ යටතේ තරගාවලිය පැවැත්වේ.පසුගිය වසරේ සමස්ත ශූරතාව මාස් හෝල්ඩිං දිනාගත් අතර අනුශූරතාව ජෝන් කීල්ස් ආයතනයත් තුන්වැනි ස්ථානය හොංකොං ෂැංහයි බැංකුවත් දිනා ගත්හ.වසර 2007 සිට පැවැත්වෙන තරගාවලියේ පිට පිට සිවුවතාවක් සමස්ත ශූරතාව ජෝන් කීල්ස් දිනා සිටි අතර අවසන් තරගාවලියේදී මාස් හෝල්ඩිං ඉදිරියට පැමිණියේය.ජනාධිපති කුසලාන පිහිනුම් තරගාවලිය පිළිපඳ එස්.එස්.සී.පිටියේ දී පෙරේදා පැවැති මාධ්‍ය හමුවේදී සංවිධාන කමිටු සභාපති සිංහ ග්‍රේෂන් ගුණවර්ධන මහතා පැවැසුවේ වෙළද සේවා ආයතන අතර සුහදතාව වර්ධනය කිරීම මේ තරගාවලියේ අරමුණ බවයි.“ජනාධිපති මහින්ද රාජපක්ෂ මහතා තර්ස්ටන් විදුහලේ දීප්තිමත් ආදි ‍සිසුවෙක්. ඒ නිසා මෙහි ශූරතා කුසලානය එතුමාගේ අනුග්‍රහයෙන් ලැබී තිබෙනවා. එතුමා ත්‍යාග ප්‍රදානොත්සවයේ ප්‍රධානියා ලෙස සහභාගී වීමට බොහෝ සෙයින් ඉඩ තිබෙනවා” ග්‍රේෂන් ගුණවර්ධන මහතා පැවැසීය.ග්‍රේෂන් ගුණවර්ධන මහතා තර්ස්ටන් විදුහලට පිහිනුම් තටාකයක් ඉදිකරදීමට තම පෞද්ගලික ධනය වැය කළ ආදි සිසුවෙකි.ජනාධිපති කුසලාන පිහිනුම් තරගාවලියට නවලෝක රෝහල, ප්‍රයිම් ලෑන්ඩ් සමාගම හා ෆෝස්ටර් ඇන්ඩ් රීඩ් ආයතනය අනුග්‍රාහකත්වය ලබාදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=s1210122</link>
    <topic>ශ්‍රී ලංකාවට එන නවසීලන්ත කණ්ඩායමේවිටෝරි නෑ</topic>
    <author/>
    <content>නවසීලන්ත ක්‍රිකට් කණ්ඩායම මේ මස අග ශ්‍රී ලංකාවට පැමිණෙන්නේ ඔවුන්ගේ සුපිරි දඟ පන්දු යවන්නා වන ඩැනියල් විටෝරි නොමැතිවය.මේ පළපුරුදු ක්‍රීඩකයා තුවාල ලබා සිටින හෙයින් ඔහු වෙනුවට පා දඟ පන්දු යවන නවක ක්‍රීඩක ටොඩ් ඇස්ට්ල් 15 දෙනාගේ ටෙස්ට් සංචිතයට ඇතුළත් කිරීමට නවසීලන්ත ක්‍රිකට් බළධාරීන්ට සිදුව තිබේ.විස්සයි20 ලෝක කුසලාන තරගාවලිය අතරතුරදී විටෝරි ආබාධයකට ලක්වූ අතර එයින් සුවය ලැබීමට ඔහුට තවමත් නොහැකි වී ඇතැයි නවසීලන්ත ක්‍රිකට් මණ්ඩලය පවසයි.නවසීලන්ත වෙනුවෙන් ටෙස්ට් තරග වැඩිම ප්‍රමාණයකට සහභාගි වී ඇති විටෝරි කණ්ඩායමේ නොසිටීම දඟ පන්දු යවන්නන්ට හිතකර තණතීරු තිබෙන ශ්‍රී ලංකාවේ තරග වැදීමේදී ඔවුන්ට මහත් අවාසියක් බව නවසීලන්ත ක්‍රීඩක තේරීම් නිලධාරීහු පවසති. මේ අනුව ජීටන් පටෙල් නවසීලන්ත කණ්ඩායමේ වඩාත්ම පළපුරුදු දඟ පන්දු යවන්නා බවට පත්වෙයි. ඔහු සහභාගි වී ඇත්තේ ටෙස්ට් තරග 15කට පමණි.ටෙස්ට් සංචිතයේ සිටින එකම නවක මුහුණ වන 26 හැවිරිදි ඇස්ට්ල්, අවස්ථාවක් ලැබුනොත් ඉහළම තලයේ ක්‍රිකට් ක්‍රීඩාවේදී හොඳින් ක්‍රීඩා කරනු ඇති බවට ප්‍රධාන තේරීම් නිලධාරී කිම් ලිට්ල් ජෝන් විශ්වාස කරයි.“තරගයේ තුන් ඉරියව්වෙන්ම දායක වීමට ඇස්ට්ල් ට හැකියාව තියෙනවා. තරග වාර කිහිපයකම දිගින් දිගටම දස්කම් දැක්වීමෙන් පසුව ඔහුට මේ අවස්ථාවට හිමිකමක් තියෙනවා” ලිට්ල් ජෝන් කියයි. සීමිත ඕවර තරග සඳහා වන 15 දෙනාගේ වෙනම සංචිතයට ට්‍රෙන්ට් බොඋල්ට්, ඇන්ඩෲ එලිස් හා ටොම් ලැතම් සමග විස්සයි20 ලෝක කුසලාන තරගාවලියට සහභාගි වූ ක්‍රීඩකයන් 12 දෙනෙකු ඇතුළත්ව සිටිති.නවසීලන්ත ඔක්තෝබර් 30 සිට නොවැම්බර් 29 දක්වා කාලය තුළ ශ්‍රී ලංකාවට එරෙහිව ටෙස්ට් තරග 2ක්, ජාත්‍යන්තර එක්දින තරග 5ක් හා විස්සයි20 තරගයකට ක්‍රීඩා කිරීමට නියමිතය.නවසීලන්ත සීමිත ඕවර සංචිතය: රොස් ටේලර් (නායක), ට්‍රෙන්ට් බොඋල්ට්, ඇන්ඩෲ එලිස්, ජේම්ස් ෆ්‍රෑන්ක්ලින්, රොනී හිරා, රොබ් නිකොල්, ටොම් ලැතම්, බ්‍රෙන්ඩන් මැකලම්, නේදන් මැකලම්, කයිල් මිල්ස්, ඇඩම් මිල්න්, ජේකබ් ඔරාම්, ටිම් සවුතී, බී.ජේ.වැට්ලිං, කේන් විලියම්සන්.නවසීලන්ත ටෙස්ට් සංචිතය: රොස් ටේලර් (නායක), ටොඩ් ඇස්ට්ල්, ට්‍රෙන්ට් බොඋල්ට්, ඩග් බ්‍රේස්වල්, ඩැනියල් ෆ්ලින්, ජේම්ස් ෆ්‍රෑන්ක්ලින්, මාටින් ගප්ටිල්, ක්‍රිස් මාටින්, බ්‍රෙන්ඩන් මැකලම්, රොබ් නිකොල්, ජීටන් පටෙල්, ටිම් සවුතී, ක්රූගර් වැන් වික්, නීල් වැග්නර්, කේන් විලියම්සන්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=s1210123</link>
    <topic>පෙරළිකාර ශ්‍රී ලංකා රගර් පිල තවත් ශූරතාවක් අබියස</topic>
    <author>ෆවුස් මොහොමඩ් ඉන්දියාවේ සිට...</author>
    <content>වර්තමානයේ ආසියානු සත් සාමාජික රගර් පිටියේ පෙරළිකාර කණ්ඩායමක් බවට පත්වී සිටින ශ්‍රී ලංකාව හෙට ඉන්දියාවේ මුම්බායි නුවර දී ඇරැඹෙන මුම්බායි සෙවන්ස් රගර් තරගාවලියේ දී ආසියාවේ හොඳම කණ්ඩායම් 5 අතරට පැමිණීමේ බලා‍පොරොත්තුවෙන් පසුවෙයි.මේ වසරේ එච්.එස්.බී.සී. ආසියානු සත් සාමාජික රගර් තරගාවලි ත්‍රිත්වයේ පළමුවැන්න වූ බෝර්නියෝ සෙවන්ස් තරගාවලියේදී බඳුන ශූරතාවත්, දෙවැනි තරගාවලිය වූ ෂැංහායි තරගාවලියේ දී පළඟ ශූරතාවත් දිනාගනිමින් ශ්‍රී ලංකාව පෙන්නුම් කළ දස්කම් අනුව ආසියානු සත් සාමාජික වත්මන් ශ්‍රේණිගත කිරීම්වල 7වැනි ස්ථානය හිමිකරගෙන සිටියි.මේ අනුව මුම්බායි තරගාවලියේ කුසලානය සඳහා තරගවදින ආසියාවේ ප්‍රබලතම කණ්ඩායම් අතර ශ්‍රී ලංකාව ද එක් රටකි.2013 වසරේ රුසියාවේ මොස්කව් නුවර පැවැත්වීමට නියමිත ලෝක සත් සාමාජික රගර් ශූරතාවලියට සුදුසුකම් ලැබීම සඳහා ලබන මස සිංගප්පූරුවේ පැවැත්වීමට නියමිත තරගාවලියට මුම්බායි තරගාවලියේ සාර්ථකත්වය ශ්‍රී ලංකා කණ්ඩායමට බෙහෙවින් ඉවහල් වනු ඇත.මේ තරගාවලියේ දී ශ්‍රී ලංකාව ‘බී’ කාණ්ඩය යටතේ තරග වදින අතර ප්‍රතිවාදී රටවල් වන්නේ චීනය, මලයාසියාව සහ ඉරානයයි. ජපානය, පිලිපීනය, සිංගප්පූරුව සහ ඇෆ්ගනිස්තානය ‘ඒ’ කාණ්ඩයෙන් ද, පාකිස්තානය, චීන තායිපේ, කොරියාව සහ කසකස්තානය ‘සී’කාණ්ඩයෙන් ද තරග වදිති. හොංකොං, තායිලන්තය, ඉන්දියාව සහ එක්සත් අරාබි එමීර් රාජ්‍යය ‘ඩී’ කාණ්ඩය නියෝජනය කරති.මුම්බායි තරගාවලිය‍ට රටවල් 16ක් තරග වදින අතර පසුගිය ෂැංහායි තරගාවලියට එක්නොවූ ජපානය සහ කසකස්තානය ද මීට ඇතුළත්ය.ආසියානු සත් සාමාජික රගර් තරගබිමේ සිය පළමු අත්දැකීමට මුහුණදීමට ඇෆ්ගනිස්තානය ද මෙවර තරගාවලියට එක්වී සිටියි. බ්‍රසීලයේ පැවැත්වීමට නියමිත මීළඟ ඔලිම්පික් ක්‍රීඩා උලෙළට සත් සාමාජික රගර් තරගාවලිය ද ඇතුළත් වන බැවින් ඉදිරියේ දී තවත් රටවල් වැඩි ගණනක් ආසියානු රගර් බිමට පිවිසෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=s1210124</link>
    <topic>තරුණ ක්‍රිස්තියානි සංගමය ගිනස් වාර්තාවකට සැරසෙයි</topic>
    <author/>
    <content>එකසිය තිස් වසරක් ශ්‍රී ලාංකීය ජනතාවට සේවය කර ඇති ශ්‍රී ලංකා තරුණ ක්‍රිස්තියානි සංගමය (වයි.එම්.සී.ඒ.) එක් දිනක් ඇතුළත වැඩිම පිරිසක් බාස්කට්බෝල් විදීමෙන් ගිනස් වාර්තාවක් පිහිටුවීමේ කාර්යයක යෙදී සිටියි.දිවයින පුරා විසිර තිබෙන වයි.එම්.සී.ඒ. 38ක් දේශයේ ජනතාවට, විශේෂයෙන් තරුණ හා ළමා පිරිසට මෙම 13 වැනි දිනයේ බාස්කට්බෝල් විදීමට අවස්ථාව සලසා දෙයි. මෙහි කොළඹ වැඩසටහන එදින පෙරවරු 7.00 සිට පස්වරු 7.00 දක්වා කොළඹ දුම්රිය පොළ ඉදිරිපිටදී පැවැත්වේ. ජනතාවට එම ස්ථානයට පැමිණ බාස්කට්බෝල් විදීමට තාවකාලික බාස්කට්බෝල් දැලක් සවි කර තබනු ඇත.දස දහසකට අධික පිරිසක් මේ සුවිශේෂී අවස්ථාව නරඹනු ඇතැයි අපේක්ෂා කෙරේ.ලෝකයේ රටවල් 120ක මිලියන පහක පිරිසක් මෙම ගිනස් වාර්තාව පිහිටුවීමට උත්සාහ කරනු ඇත.මෙම වැඩසටහන ඔක්තෝබර් 13 වැනි දින ලොව පුරා ජගත් අභියෝගයක් ලෙස පැවැත්වේ. ‘ළමා අපයෝජන’, ‘ගෝලීය උණුසුම ඉහළ යාම’ හා ‘ඒඩ්ස් රෝගය වැළකීම’ යන තේමාවක් අරමුණු කරගත් ප්‍රාර්ථනාවක් ඇතිව ජනතාවට පැසිපන්දුවක් විදීමට අවස්ථාව ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=s1210125</link>
    <topic>28 වැනි සමස්ත ලංකා පාසල් ක්‍රීඩා උලෙළ</topic>
    <author>ඡායාරූපය- නිශ්ශංක විජේරත්න</author>
    <content>යාපනයේ අරුණෝනන්ද විදුහලේ පවිත්‍රාගෙන් රිටි පැනීමේ නව වාර්තාවක්යාපනය අරුණෝනන්ද විද්‍යාලයේ ඒ.පවිත්‍රා ක්‍රීඩිකාව සමස්ත ලංකා පාසල් ක්‍රීඩා උලෙළේ රිටි පැනීමේ නව තරග වාර්තාවක් බිහි කිරීමට ඊයේ සමත් වූවාය.වයස අවුරුදු 19න් පහළ බාලිකා ඉසව්වේ පවිත්‍රා මේ නව වාර්තාව පිහිටු වූයේ ඇය විසින්ම තබා තිබූ වාර්තාව මකා දමමින් මීටර 3.01ක උසක් සටහන් කරමිණි.ක්‍රීඩා උලෙළේ තෙවැනි දිනය වූ ‍ඊයේ වයස අවුරුදු 19න් පහළ බාලක මීටර 400 කඩුලු පැනීම හා යගුලිය දැමීම ඉසව්වලද, අවුරුදු 17න් පහළ බාලක මීටර 100 x 4 සහාය දිවීම හා බාලිකා මීටර 400 කඩුලු පැනීම ඉසව්වලද නව තරග වාර්තා බිහිවිණි.අවුරුදු 19න් පහළ මීටර් 400 කඩුලු පැනීමේ නව වාර්තාව ලහිරු ප්‍රසන්නජිත් පිහිටවූ අතර යගුලිය දැමීම ඉසව්වේදී සංජුන සමරවීර නව වාර්තාව පිහිටුවිය. අවුරුදු 17න් පහළ බාලිකා නව වාර්තාව මනිෂා කුමාරි වීරසිංහ පිහිටුවූවාය. මීටර100x4 සහාය දිවීමේ නව තරග වාර්තාව නාලන්දා විදුහල් කණ්ඩායම විසින් පිහිටුවනු ලැබිණි.තුන්වැනි දිනයේදීද වර්ණ පරිසාධන මට්ටම ඉක්මවීමට ක්‍රීඩක ක්‍රීඩිකාවන් ගණනාවකට හැකිවිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=s1210126</link>
    <topic>මෙනුරි චෙස් රන් පදක්කමක් දිනා ගනී</topic>
    <author/>
    <content>“බුද්ධි” ජාත්‍යන්තර විවෘත චෙස් තරගාවලියේ අවුරුදු 8න් පහළ බාලිකා ඉසව්වේ රන් පදක්කම හිමිකර ගැනීමට ගල්කිස්ස ‍බෞද්ධ බාලිකා විද්‍යාලයේ මෙනුරි සචින්තා කොඩිකාර සමත්වුවාය.තරග වට 9න් 5ක් ජයගනිමින් මේ දක්ෂතාවය දැක්වු මෙනුරි දැනට ශ්‍රී ලංකාවේ සිටින ලාබාලතම ජාත්‍යන්තර චෙස් ශ්‍රේණිගත ක්‍රීඩිකාව වීමේ භාග්‍යය හිමිකර ගත්තාය.ශ්‍රී ලංකා චෙස් ්සම්මේලනය, යෞවන කටයුතු හා ක්‍රීඩා අමාත්‍යාංශය සහ ජාතික තරුණසේවා සභාවේ පුර්ණ අනුග්‍රහයෙන් ගම්පහ බුද්ධි චෙස් පාසල සංවිධානය කළ තරගාවලිය පසුගියදා ගම්පහ මින්රෝස් හෝටලයේදී පැවැත්විණි.මින් පෙර ජාත්‍යන්තර තරගයකදී රිදී පදක්කමක් දිනාගනිමින් සහ කොළඹ දිස්ත්‍රික් පාසල් කණ්ඩායම් චෙස් තරගාවලියේදී විද්‍යාල කණ්ඩායමට නායකත්වය දෙමින් අවුරුදු 10න් පහළ තරගය වට 5න් 5ම ජයගනිමින් සමස්ත ලංකා චෙස් තරගාවලිය සඳහා සුදුසුකම් ලබාදීමටද ඇයට හැකිවිය. අවුරුදු 2කට පෙර චෙස් ක්‍රීඩාව ආරම්භ කළ මෙනුරිගේ ජයග්‍රහණයන් සඳහා පුහුණුකරුවන් වන නෙළුම් සමරවික්‍රම, ආසිරි පෙරමුණගම සහ විදුහල්පතිනි එස්.එස්.රත්නවීර මහත්මිය මඟ පෙන්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=s1210127</link>
    <topic>ජෝන් ටාබට් පාසල් ජ්‍යෙෂ්ඨ මලල ක්‍රීඩා ශූරතා වලලට සහ රත්නපුරයට</topic>
    <author/>
    <content>ශ්‍රී ලංකා මලල ක්‍රීඩා සංගමය සංවිධානය කළ 82වැනි ශ්‍රීමත් ජෝන් ටාබට් ජ්‍යෙෂ්ඨ පාසල් මලල ක්‍රීඩා තරගාවලියේ සමස්ත පිරිමි ශූරතාව මහනුවර වලල ඒ.රත්නායක ම.ම.විදුහලද, කාන්තා අංශයේ සමස්ත ශූරතාව රත්නපුර සුමන බාලිකා ම.විදුහල හිමිකරගත්තේය.දියගම මහින්ද රාජපක්ෂ ක්‍රීඩාංගණයේ පසුගියදා පැවැති මේ තරගාවලියට ඉසව් 82ක් යටතේ වයස් කාණ්ඩ 16න් පහළ, 18න් පහළ සහ 20න් පහළ ලෙසින් ක්‍රීඩක ක්‍රීඩිකාවන් 3000කට අධික පිරිසක් සහභාගී වූහ. මෙහිදී නව තරග වාර්තා 17ක් බිහිවීම විශේෂ සිදුවීමක් විය.තරගාවලියේ ප්‍රධාන ආරාධිත අමුත්තා ලෙස ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් දයා රත්නායක මහතා සහභාගිවිය. තරගාවලිය සඳහා රිට්ස්බරි චොකලට්ස් සමාගම ප්‍රධාන අනුග්‍රහය සැපයීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=s1210129</link>
    <topic>කෝට්ටේ නගරාධිපති රන් කුසලාන පාපන්දු තරගාවලිය නොවැම්බරයේ</topic>
    <author>නන්ද ඒකනායක කෝට්ටේ මධ්‍යම සමූහ</author>
    <content>ශ්‍රී ජයවර්ධනපුර කෝට්ටේ පාපන්දු ලීගය සංවිධානය කරන නගරාධිපති රන් කුසලාන අභියෝගතා පාපන්දු තරගාවලිය නොවැම්බර් මස අගභාගයේදී පැවැත්වේ.මේ තරගාවලිය කෝට්ටේ, මහරගම, කොලොන්නාව, කඩුවෙල සහ කැස්බෑව යන මැතිවරණ බල ප්‍රදේශවල ක්‍රීඩා සමාජයන් සඳහා විවෘත වේ.ශූරතාව සඳහා කුසලානය සමගින් රු.50,000ක් අනුශූරතාවට කුසලාන සමග රු.30,000ක් සහ දක්ෂතම ක්‍රීඩකයාට සහ දක්ෂතම දැල් රකින්නාට මුදල් ත්‍යාග පිරිනැමීමට කටයුතු කරන බව සංවිධායකයෝ පවසති.තරගාවලියේ ඉල්ලුම්පත් හා විස්තර සඳහා ලේකම් ලලිත් බොතේජු (072 2945090) සංවිධායක ඉන්ද්‍ර දිසානායක (077 2999222) මහත්වරුන් විමසීමෙන් ලබාගත හැකිවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>12</day>
    </date>
    <link>http://www.dinamina.lk/2012/10/12/_art.asp?fn=f1210121</link>
    <topic>නොමනාපයට මුල් වූ මනාපයට තිත</topic>
    <author/>
    <content>"මනාප ක්‍රම අමනාපය කරා වර්ධනය වී එකම පිලේ අය ගුටි ඇන ගත් හැටි අපට මතකය. මෙහි ඛේදවාචකය නම් තමන්ගේ පිලේ එකම පක්ෂයේ අය මනාප ඡන්දයට මිත්‍රකම් නැති කර ගැනීමය. පාක්ෂික සහෝදරත්වය අහිමි කර ගැනීමය. ඇතැම් අවස්ථාවල මිනිසුන් මනාපය නිසා සිය දේශපාලන ගමන් මඟ මිනී කනත්තෙන් අවසන් කර ගත්තේය. සමහරු අතපය අහිමි කර ගත්හ."පළාත් පාලන ආයතන ඡන්ද විමසීමේ පනත සහ පළාත් පාලන සංශෝධන පනත පාර්ලිමේන්තුවේදී ඒකමතිකව පෙරේදා සම්මත විය. මෙම පනත සම්මත වීමත් සමඟම ඡන්ද ක්‍රමයට වැලඳී තිබුණ මනාප නැමැති අපස්මාර රෝගය මුළුමනින්ම දූරිභූත වනු ඇත. මුලින්ම මනාප ක්‍රමය අහෝසි වන්නේ ප්‍රාදේශීය සභා, නගර සභා සහ මහ නගර සභා ඡන්දවලදී ය. ඉන්පසු ක්‍රමක්‍රමයෙන් එය පළාත් සභා සහ මහ මැතිවරණ සඳහා බලපැවැත්වෙන සේ නීති සම්පාදනය කරනු ඇත.ජනාධිපති මහින්ද රාජපක්‍ෂ මහතාගේ ආශිර්වාදය සහ උපදෙස් යටතේ මැතිවරණ ක්‍රමයේ වෙනසක් සඳහා පත් වූ පාර්ලිමේන්තු කමිටුව මගින් මනාප ක්‍රමය නැති කොට පරණ කොට්ඨාස ක්‍රමයට පරිවර්තනය වීමේ කාර්ය සඳහා සියලු කටයුතු පෙළ ගැස්සුණි. ඒ සඳහා අමාත්‍ය දිනේෂ් ගුණවර්ධන මහතා මූලික වී ගත් ක්‍රියා මාර්ගය අතිශයින්ම ඉහළින් සටහන් විය යුතුය. ඒ මහතා ගත් සියලු උත්සාහයන් දැන් පල දරා තිබේ. මුලදී එක්සත් ජාතික පක්ෂය විරුද්ධ නොවුණා නම් මනාප ක්‍රමය අනෙකුත් මැතිවරණවලින් ද අහෝසි කිරීමට ඉඩ ලැබෙන්නට තිබුණි.කෙසේ හෝ පළාත් පාලන ඡන්දයෙන් මනාප ක්‍රමය ඉවත් කොට සියයට 70ක් ආසන මට්ටමින්ද සියයට 30ක් අනුපාත ක්‍රමයටද ඡන්ද පැවැත්වීම දැන් සම්මත වී තිබේ. මෙම පනත් ඒකමතිකව සම්මත වීම අතිශය වැදගත් සිද්ධියකි.අමනාපය වපුරන මනාපයට තිතමනාප ක්‍රම අමනාපය කරා වර්ධනය වී එකම පිලේ අය ගුටි ඇන ගත් හැටි අපට මතකය. මෙහි ඛේදවාචකය නම් තමන්ගේ පිලේ එකම පක්ෂයේ අය මනාප ඡන්දයට මිත්‍රකම් නැති කර ගැනීමය. පාක්ෂික සහෝදරත්වය අහිමි කර ගැනීමය. ඇතැම් අවස්ථාවල මිනිසුන් මනාපය නිසා සිය දේශපාලන ගමන් මඟ මිනී කනත්තයෙන් අවසන් කර ගත්තේය. සමහරු අතපය අහිමි කර ගත්හ.බිත්ති අලවන පෝස්ටරයට ගහබැණ ගත්හ. කොට්ඨාස ක්‍රමය පවතිද්දී කිසි දිනෙක පෝස්ටරයට ගහ ගත්තේ නැත. ප්‍රතිවාදියාගේ පෝස්ටරය ළඟින්ම ආකර්ෂණීය පෝස්ටර් ඇලවිණි. අපේක්ෂකයා තමන්ට වෙන් කර ඇති වපසරියේ ගෙන් ගෙට ඇවිද්දේය. පුටුවේ වෙනුවට බංකුවේ හිරමනේ වාඩි විය. හැම ගෙදරකින්ම තේ කෝප්පයක් බී බුලත් විටක් හැපුවේය. ඡන්දදායකයාත් අපේක්‍ෂකයාත් අතර සහෝදර බැම්ම තහවුරු වූයේ ඒ අන්දමටය.දේශපාලනයේ වෛරය කොට්ඨාස ක්‍රමයෙන් වර්ධනය වූයේ නැත. මන්ත්‍රීවරුන්ව හිරේ විලංගුවේ වැටුණේ නැත. එම අමිහිරි කටුක අත්දැකීම් මහින්ද රාජපක්‍ෂ මහතාටද ඇත.ජනාධිපතිතුමා හැමදාමත් කියන දේ කරන කරන දේ කියන දේශපාලන චරිතයකි. මනාප ක්‍රමයට බැණ බැණ සිටීමෙන් වැඩක් නැත. ඒ නිසා දැන් එය ප්‍රායෝගික වී තිබේ. පළාත් පාලන ආයතන වලින් ඔබ්බට ගොස් නුදුරු අනාගතයේ දී සියලුම මැතිවරණ කොට්ඨාස ක්‍රමයට පවත්වනු ඇත. පසුව පක්ෂවලට අවාසියක් නොවන සේ සියයට 30ක් අනුපාත ක්‍රමයට පැවැත්වෙනු ඇත.විස්සයි විස්සෙන් පසු සභාගැබ රත්වෙයිගෙවුණ සතියේ බොහෝ දෙනාගේ කතාබහට ලක්වූයේ විස්සයි විස්ස අවසන් තරගය නොවේ. ඒ ගැන කතාව පසුගිය ඉරිදාම නතර විය. එදායින් පසු මේ වනතුරුම කතා කළේ අධිකරණය, පාර්ලිමේන්තුව, දිවි නැඟුම සහ කතානායකයි. අධිකරණය සහ පාර්ලිමේන්තුව ගැන කතා කරද්දී තරමක ගැස්මක් අප තුළ ඇති වන්නේ අධිකරණය ස්වාධීන නිසාත්, පාර්ලිමේන්තුව උත්තරීතර නිසා ය. එමෙන්ම කතානායක උත්තරීතර ආයතනයේ භාරකරු නිසා ය.ඒ නිසාම කතා බහට ලක්වූ ආයතන සම්බන්ධයෙන් පුංචි සටහනක් ඉතා ඕනෑකමින් තැබිය යුතුය. මාධ්‍යවේදීන් හැටියට නම් අපි හැමවිටම අධිකරණයට, පාර්ලිමේන්තුවට සහ කතානායකට අතිශය ගෞරවයෙන් කටයුතු කරන්නෙමු. හිතුවක්කාර ආකාරයෙන් යමක් ලියන්නට අප සූදානම් නොවන්නේ් ප්‍රතිඵල ඒ තරමටම සුබදායක නොවන බැවිනි. ඒ නිසා අධිකරණය සහ පාර්ලිමේන්තුව අතර ඇතිවූ ගැටුමේ පසුබිම මෙහිදී විමසා බැලිය යුතුය.අලුත් පනතක් පාර්ලිමේන්තුවට ඉදිරිපත්කොට සම්මත කර ගන්නට කලින් එය ආණ්ඩු ක්‍රම ව්‍යවස්ථාවට අනුකූලදැයි විමර්ශනය කර බැලීමට ශ්‍රේෂ්ඨාධිකරණයට යොමු කළ යුතුය. එම යොමු කිරීම ජනාධිපතිතුමාට හෝ මේ රටේ පුරවැසියකුට ද කළ හැකිය. ඒ පිළිබඳව ශ්‍රේෂ්ඨාධිකරණයේ නිගමනය අනුව පනත සම්මත කර ගැනීම කළ යුතුය. පනතේ ඇතැම් වගන්ති ආණ්ඩු ක්‍රම ව්‍යවස්ථාවේ වගන්තිවලට පටහැනි බවට ශ්‍රේෂ්ඨාධිකරණය නිගමනය කළහොත් ඒ බව කතානායකට දැනුම් දිය යුතුවෙයි.ඒ අනුව ව්‍යවස්ථාවට අනුකූල නොවන වගන්ති වැඩි ඡන්දයෙන් හෝ තුනෙන් දෙකක ඡන්දයෙන් සංශෝධනය කොට සම්මත කර ගත යුතුය. සම්මත කර ගත යුතු ආකාරය ද තීන්දු කරන්නේ ශ්‍රේෂ්ඨාධිකරණයයි. මෙම ක්‍රියාවලියේදී පාර්ලිමේන්තුව සහ කතා නායකතුමා ඉහළින් කැපී පෙනෙන්නේ ය.දිවිනැඟුම පිළිබඳ පනතද ශ්‍රේෂ්ඨාධිකරණයට ගියේ ය. එය සලකා බැලූ ශ්‍රේෂ්ඨාධිකරණය පාර්ලිමේන්තුවට පෙර පනත පළාත් සභාවලින් සම්මත විය යුතු බවට නිගමනය කළේ ය. ආණ්ඩුව එය පළාත් සභාවලට යවා වැඩි ඡන්දයෙන් සම්මත කර ගත්තේ ය. පළාත් සභාවක් නැති උතුරු පළාතේ ආණ්ඩුකාරවරයා ඒ පිළිබඳව ක්‍රියා කළයුතු බවට ද නිගමනය විය.කෙසේ හෝ දිවි නැඟුම පනත පිළිබඳ නිගමනය ව්‍යවස්ථානුකූලව කතානායකවරයාට ලැබුණේ නැත. ඒ වෙනුවට එම නිගමනය ශ්‍රේෂ්ඨාධිකරණය මඟින් පාර්ලිමේන්තු මහ ලේකම්වරයාට ලබා දී ඇත. එය කතානායකටම යැවිය යුතු බව ආණ්ඩුක්‍රම ව්‍යවස්ථාවේ ඉතා පැහැදිලිව සඳහන් වෙයි.මෙය පාර්ලිමේන්තුව හෑල්ලුවට ලක් කිරීමක් ද නැත්නම් කතානායක ගණන් නොගැනීමක් ද යන්න දන්නේ ශ්‍රේෂ්ඨාධිකරණයම පමණි. අප වැනි සාමාන්‍ය පෘථග්ජනයකුට ලියුමක් යැවිය යුතු ක්‍රමවත් හා නීත්‍යානුකූල ක්‍රමයක් නැත. නීතිමය බැඳීමක් නැත. අපට එවිය යුතු දේ කවරයක ලියා ලිපිනය සටහන් කොට කවුන්ටරයට දුන් විට එය කාගේ හෝ මාර්ගයකින් අපට ලැබේ. අපේ අතටම දුන්නේ නැතැයි තර්ක කරන්නට අවශ්‍ය නොවේ.එහෙත් පාර්ලිමේන්තුව, ශ්‍රේෂ්ඨාධිකරණය සහ කතානායක සමග ක්‍රියා කළ යුත්තේ අප සමඟ ගනුදෙනු කරන ආකාරයට නොව, ආණ්ඩු ක්‍රම ව්‍යවස්ථාවට අනුවය. පාර්ලිමේන්තු ස්ථාවර නියෝගවලට අනුවය. ශ්‍රේෂ්ඨාධිකරණය පිළිගන්නා නීති පොත අනුවය.ඒ සියලු දේ බැහැර කළ ශ්‍රේෂ්ඨාධිකරණය දිවි නැගුම පිළිබඳ නිගමනය කතානායකට නොව පාර්ලිමේන්තු මහ ලේකම්වරයාට යවා තිබේ. එය ශ්‍රේෂ්ඨාධිකරණයට අමතකවීමක් විය නොහැකිය. ගණන් නොගැනීමක් යයි අපට ඍජුව ප්‍රකාශ කළ නොහැකිය. කෙසේ හෝ ශ්‍රේෂ්ඨාධිකරණයට සිදුවූ අමතකවීමක් ද හිතාමතා කළ දෙයක් ද යන්න ගැන තීන්දු කළ යුත්තේ ද ශ්‍රේෂ්ඨාධිකරණයම පමණි. එහෙත් කතානායක චමල් රාජපක්ෂ මහතා හැම විටම පෙනී සිටින්නේ දේශපාලන පක්ෂයක් වෙනුවෙන් නොවේ. ආණ්ඩුව වෙනුවෙන් ද නොවේ. එතුමා ආණ්ඩුව රකින - විපක්ෂය ප්‍රතික්ෂේප කරන පක්ෂග්‍රාහී නිලයක් දරන චරිතයක් නොවේ.ඔහු හැමවිටම යුක්තිය සාධාරණත්වය අපක්ෂපාතීභාවය වෙනුවෙන් පෙනී සිටින ස්වාධීන චරිතයකි. ඔහු පෙනී සිටින්නේ පාර්ලිමේන්තුවේ ගරුත්වය සහ ස්වාධීනත්වය වෙනුවෙනි. පාර්ලිමේන්තුවේ උත්තරීතරභාවය ආරක්ෂා කිරීම වෙනුවෙනි.පසුගිය අඟහරුවාදා ශ්‍රේෂ්ඨාධිකරණය කළ ක්‍රියාව ගැන කතානායක චමල් රාජපක්ෂ මහතාට ලොකු වේදනාවක් ඇති විය. පාර්ලිමේන්තුවේ උත්තරීතරභාවය ආරක්ෂා කිරීමට ඔහු බැඳී සිටී. පාර්ලිමේන්තුවේදී දීර්ඝ ප්‍රකාශයක් කළේ ඒ බව රටටත් විශේෂයෙන් ශ්‍රේෂ්ඨාධිකරණයටත් දැනුම් දීමටය.අපට මෙහිදී තවත් අතීත සිද්ධියක් සිහිපත් වෙයි. අනුර බණ්ඩාරනායක මහතා කතානායක වශයෙන් සිටියදී ඔහු ඓතිහාසික ප්‍රකාශයක් කළේ ය. එයද පාර්ලිමේන්තුවේ උත්තරීතර භාවය ගැනය. අග විනිසුරු සරත් එන් සිල්වාට එරෙහිව දෝෂාභියෝගයක් ගෙන ඒමට එක්සත් ජාතික පක්ෂය සූදානම් විය.එහිදී ශ්‍රේෂ්ඨාධිකරණය නියෝගයක් පාර්ලිමේන්තුව සම්බන්ධයෙන් ලබා දුන්නේ ය. එයින් කියැවුණේ දෝෂාභියෝග යෝජනාව පාර්ලිමේන්තුව පිළිගතයුතු නැති බවය. අනුර බණ්ඩාරනායක කතානායකවරයා පාර්ලිමේන්තුවේදී ඓතිහාසික ප්‍රකාශයක් කළේ ය. ශ්‍රේෂ්ඨාධිකරණයට ඉහළින් පාර්ලිමේන්තුව තිබෙන බව ඔහු කියා සිටියේ ය. පාර්ලිමේන්තුවේ උත්තරීතර තත්ත්වයට අභියෝග කරන්නට කිසිවකුටත් නොහැකි බව ඔහු කීවේ ය.පාර්ලිමේන්තුවේ පරමාධිපත්‍යය යනු ජනතාවගේ බලයයි. ජනතාව සතු ආධිපත්‍යයයි. එයට අභියෝග කළ හැකි කිසිම බලවේගයක් නැත.ජනතා පරමාධිපත්‍යය තුළ නැගී සිටින පාර්ලිමේන්තුව උත්තරීතර බවත් සියලු නීතිවලට ඉහළින් එම උත්තරීතරභාවය නැගී සිටින බවත් අනුර බණ්ඩාරනායක මහතා පමණක් නොව චමල් රාජපක්ෂ මහතා ද පෙන්වා දී තිබේ.පොලිස් මාධ්‍ය ප්‍රකාශක ලෙස කටයුතු කළ ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා අම්පාරට මාරුකොට තිබේ. ඔහු මාරුවූයේ ඔහුගේම ඉල්ලීමක් නිසා ද නැත්නම් වෙනත් හේතූන් නිසා ද යන්න පැහැදිලි නැත. එය හාරා ඇවිස්සීම අවශ්‍ය ද නොවේ. ඔහු වෙනුවට කාලයක් පොලිස් මාධ්‍ය ප්‍රකාශක ලෙස සේවය කළ ප්‍රිශාන්ත ජයකොඩි යළි තනතුරට පත්වී සිටී.ඔහු මෙපමණ කාලයක් විදේශ සේවයේ නියුක්තව සිටියේ ය. වසරක පමණ කාලයක් ඔහු වෙනුවෙන් සේවය කළ අජිත් රෝහණ වෙනුවෙන් මේ පුංචි සටහන තබන්නේ අප හා ඉතා සමීපව මාධ්‍ය කටයුතු කිරීම සම්බන්ධයෙනි. ප්‍රශාන්ත සේම අජිත් රෝහණ ද ප්‍රසන්න නිලධාරියෙකි.දිවා රෑ නොබලා දිනපතා දුරකථන ඇමතුම් සිය ගණනකට කෙඳිරි නොගා පිළිතුරු දෙන අජිත් ගුවන් විදුලියට රූපවාහිනියට බැරිය නොකියා සියලු තොරතුරු සපයයි. අප හා සිටි කාලයේ අප හා ගනුදෙනු කළ ආකාරය අපේ සතුටට හේතුවී තිබේ. යළි පත් වූ පොලිස් මාධ්‍ය ප්‍රකාශක ප්‍රිශාන්ත අපට අමුත්තෙක් නොවේ. අජිත්ට සුබ පතන අතරම ප්‍රිශාන්ත යළිත් ආදරයෙන් පිළිගනිමු.අතීතය අමතක කර වර්තමානයට විරිත්තීමඅධිකරණ සේවා කොමිසමේ ලේකම් මංජුල තිලකරත්න මහතාට පහරදීම සම්බන්ධයෙන් අපේ කනගාටුව පළ කර සිටිමු. එසේම ඒ සම්බන්ධයෙන් සියලු පරීක්ෂණ කටයුතු විධිමත්ව පවත්වා සිද්ධියට සම්බන්ධ සැකකරුවන් නීතියේ රැහැනට ගතයුතුව තිබේ.මෙම සිද්ධිය හෙළා දකින්නට ආණ්ඩුව පමණක් නොව සියලු පාර්ශව ඉදිරිපත් වී තිබේ. හැම දෙනාම එම පහරදීම දැඩි ලෙස හෙළා දැක තිබේ. මාදුළුවාවේ සෝභිත හිමියන් ද ඒ ගැන දැඩි ලෙස විරෝධය පළකර තිබේ.එක්සත් ජාතික පක්ෂ ආණ්ඩු යටතේ සිදුවූ පහරදීම්, විනිසුරුවන් ගේ ගෙවල්වලට ගල් ගැසීම්, හිර ගෙවල්වල සිටින ස්ත්‍රී දූෂකයන් එළියට ගෙන පෞද්ගලික මැරවර ක්‍රියාවලට යෙදීමත් සම්බන්ධව අපට අත්දැකීම් තිබේ. ඒ නිසා මංජුල තිලකරත්න මහතාට පහරදීම ගැන පූර්ණ පරීක්ෂණ පැවැත්විය යුතු බව අපි යළි යළිත් කියා සිටිමු. ඒ ගැන ඕනෑවට වඩා උනන්දුවෙන් කතා කරන අයට කියන්නට අපට සිදුවී ඇත්තේ අතීතය අමතක කොට වර්තමානයේදී විරිත්තීම නොගැළපෙන බවයි.කෙසේ හෝ අධිකරණ කොමිසමේ ලේකම් මංජුල තිලකරත්න මහතාට පහරදීම ගැන ආණ්ඩුව උපරිමයෙන් කටයුතු කරන්නේ වැරදිකරුවන් අල්ලා ගැනීමට ය. මෙවැනි පහරදීම් ගැන පුදුමාකාර විදියට කඳුළු හෙළන එක්සත් ජාතික පක්ෂයත්, ජනතා විමුක්ති පෙරමුණත් කළ යුත්තේ මංජුල තිලකරත්න මහතා වෙනුවෙන් පෙනී සිටින අතරම අතීතයේදී අධිකරණයේ ස්වාධීනත්වය විනාශ කිරීමට ගනු ලැබූ ක්‍රියාමාර්ග ගැන සිහිපත් කර ගැනීම පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n1210132</link>
    <topic>සරසවි ඇදුරු වර්ජනය විසැඳීමට මැදිහත් වූ සැමට ප්‍රසාදය</topic>
    <author/>
    <content>අධ්‍යාපනය පිළිබඳව වූ රාජ්‍ය වියදම් වැඩි කිරීමේ යෝජනාව පිළිබදව සැලකිලිමත් වෙමින් සහ අනෙකුත් යෝජනාද ඇතුළත්වන පරිදි කැබිනට් පත්‍රිකාවක් සම්මත කර ගැනීම ඇතුළු යෝජනා රැසකට එකඟවෙමින් ආණ්ඩුව හා විශ්වවිද්‍යාල ආචාර්යවරුන්ගේ සංගමය ඒකාබද්ධ ප්‍රකාශයක් නිකුත් කරයි.එම ප්‍රකාශය නිකුත් කරමින් ආණ්ඩුව හා විශ්වවිද්‍යාල ආචාර්යවරුන්ගේ සමිති සම්මේලනය පවසන්නේ මාස තුනක කාලයක් පැවැති මෙම ගැටලුව විසඳීමට මැදිහත් වු සියලු දෙනාට දෙපාර්ශ්වයේ ම ප්‍රසාදය පළ කරන බවයි.එම ඒකාබද්ධ ප්‍රකාශයේ මෙසේද සඳහන් වේ.මාස තුනකට අධික කාලයක් තිස්සේ විශ්වවිද්‍යාල ආචාර්යවරුන්ගේ සමිති සම්මේලනය විසින් පවත්වාගෙන යනු ලබන වෘත්තීය ක්‍රියාමාර්ගය අවසන් කිරීම සඳහා විශ්වවිද්‍යාල ආචාර්යවරුන්ගේ සමිති සම්මේලනය හා ආණ්ඩුව යන දෙපාර්ශ්වය අතර සාධනීය එකඟතාවක් ඇතිකර ගැනීම සඳහා,ජනාධිපතිතුමාගේ උපදෙස් මත හා උසස් අධ්‍යාපන අමාත්‍ය එස්.බී.දිසානායක මහතාගේ ඉල්ලීම මත,ආර්ථික සංවර්ධන අමාත්‍ය බැසිල් රාජපක්ෂ මැතිතුමාගේ මැදිහත්වීමෙන් ජනාධිපති ලේකම් ලලිත් වීරතුංග මහතා,මුදල් අමාත්‍යංශයේ ලේකම් ආචාර්ය පී.බී.ජයසුන්දර මහතා ඇතුළු නිලධාරීන් සහ විශ්වවිද්‍යාල ආචාර්යවරුන්ගේ සමිති සම්මේලනය සිදු කළ දිගු හා ඵලදායී සාකච්ඡා වල ප්‍රතිඵලයක් ලෙස වර්ජන ක්‍රියාමාර්ගය අතහැරීම සඳහා වන පහත සඳහන් එකඟතා ගොඩනඟා ගැනීමට දෙපාර්ශ්වයට හැකි විය.මෙම වෘත්තීය ක්‍රියාමාර්ගය විසඳා ගැනීම සඳහා අදාළ පාර්ශ්ව යොමු කරවීම කෙරෙහි උනන්දු වූ අනෙකුත් පාර්ශ්ව වන මහානායක ස්වාමීන් වහන්සේලා,සියලුම පූජක උතුමන්ලා,වෘත්තීය සමිති,බුද්ධිමතුන්,මහජන නියෝජිතයින්,විශ්වවිද්‍යාල ප්‍රජාව සහ සිවිල් සමාජ සංවිධාන දැක්වූ සහයෝගය පිළිබඳව රජයත් විශ්වවිද්‍යාල ආචාර්ය සමිති සම්මේලනයත් යන දෙපාර්ශ්වයම ප්‍රසාදය පළකර සිටී.මහින්ද චින්තන ඉදිරි දැක්මේ සඳහන්ව ඇති පරිදි ශ්‍රී ලංකාව දැනුමේ කේන්ද්‍රස්ථානයක් බවට පත්කිරීමේ ප්‍රතිපත්තිමය ක්‍රියාමාර්ගය ශක්තිමත් කිරීමටත් විශ්වවිද්‍යාල ආචාර්යවරුන්ගේ සමිති සම්මේලනය ඉදිරිපත් කළ ජාත්‍යන්තර නිර්නායකවලට අනුකුලවන ලෙස අධ්‍යාපනය පිළිබඳව වූ රාජ්‍ය වියදම් වැඩි කිරීමේ යෝජනාව පිළිබදව සැලකිලිමත් වෙමින් සහ අනෙකුත් යෝජනා ඇතුලත්වන ආකාරයටත් වූ කැබිනට් පත්‍රිකාවක් සාකච්ඡා ක්‍රියාවලියේ එක් පියවරක් ලෙස ආණ්ඩුව විසින් අනුමත කරන ලදී.එම කැබිනට් පත්‍රිකාවේ විශ්වවිද්‍යාලවල අධ්‍යයන කාර්ය මණ්ඩලය විශේෂ වෘත්තීය කණ්ඩායමක් ලෙස සැලකීම,ඒ සඳහා කටයුතු කිරීමට විශේෂිත කමිටුවක් පිහිටුවීම,උසස් අධ්‍යාපන ක්ෂේත්‍රයට අදාළ ප්‍රතිසංස්කරණ හා විශ්වවිද්‍යාලවල ස්වාධීනත්වය පිළිබඳව වන නිර්දේශ ඉදිරිපත් කිරීම සඳහා වූ විශේෂ ජනාධිපති කොමිසන් සභාවක් පත් කිරීම සහ උසස් අධ්‍යාපනය සම්බන්ධ ප්‍රතිසංස්කරණ කටයුතු වලදී විශ්වවිද්‍යාල ප්‍රජාව සමඟ ඵලදායී සංවාදයක යෙදීමේ අවශ්‍යතාව පිළිගැනීම යන කරුණු ද ඇතුලත්විය.එසේම විශ්වවිද්‍යාලවල ශාස්ත්‍රීය නිදහස හා ස්වාධීනත්වය සුරැකෙන පරිදි කටයුතු කිරීමට අවශ්‍ය එකඟතා,විශ්වවිද්‍යාල ආචාර්යවරුන්ගේ සමිති සම්මේලනය,උපකුලපතිවරුන් හා විශ්වවිද්‍යාල ප්‍රතිපාදන කොමිසම අතර ඇතිකර ගැනීමට මෙම සාකච්ඡා තුලදී හැකි විය.විශ්වවිද්‍යාල ආචාර්යවරුන්ගේ සමිති සම්මේලනය,උපකුලපතිවරුන් හා විශ්වවිද්‍යාල ප්‍රතිපාදන කොමිසම සමඟ ගරු බැසිල් රාජපක්ෂ ඇමතිතුමා විසින් පවත්වන ලද සාකච්ඡා මාලාවේදී වර්ජන ක්‍රියා මාර්ගය අවසන් වූ පසු එකිනෙක විශ්වවිද්‍යාලවල සමස්ත අධ්‍යයන කාර්ය මණ්ඩලය හා උපකුලපතිවරු අතර රැස්වීමක් මෙන්ම විශේෂ සෙනෙට් සභා රැස්වීමක් ද පැවැත්වීමට එකග විය.එමගින් එකිනෙක විශ්වවිද්‍යාල වල යහපත් අධ්‍යයන පරිසරයක් ගොඩනඟා ගැනීම සඳහා වූ සංවාදයක් ගොඩනැංවිමට අපේක්‍ෂා කෙරේ. එසේම මෙම සහයෝගිතාව තවදුරටත් ශක්තිමත් කිරීම සදහා වර්ෂයකට දෙවරක් උප කුලපතිවරුන්ගේ හා අධ්‍යක්ෂවරුන්ගේ කමිටුව සහවිශ්වවිද්‍යාල ආචාර්යවරුන්ගේ සමිති සම්මේලනය අතර රැස්වීම් පැවැත්වීමටද එකග විය.තවද විශ්වවිද්‍යාල ආචාර්ය වරුන්ගේ සමිති සම්මේලනයේ නියෝජිතයින් සහ මුදල් අමාත්‍යාංශයේ ලේකම්වරයා අතර වු සාකච්ඡාවලින් පසු 2012 ඔක්තෝබර් 09 වනදා මුදල් අමාත්‍යාංශ ලේකම්වරයා විසින් විශ්වවිද්‍යාල ආචාර්ය වරුන්ගේ සමිති සම්මේලන නියෝජිතයින් වෙත ලබාදුන් ලිඛිත එකගතාව කි‍්‍රයාත්මක කිරීමට දෙපාර්ශවයම එකගතාව පළකර සිටි.එසේම,විශ්වවිද්‍යාල ආචාර්යවරුන් විසින් නම්කරනු ලැබ ඇති විශ්වවිද්‍යාල ආචාර්ය ප්‍රජාවේ සාධනීය කටයුතු වලට බාධාකාරීවන චක්‍රලේඛ අහෝසි කිරීමට ද එකඟතාවක් ඇතිවිය. විශ්වවිද්‍යාලවලට බඳවාගන්නා නවක සිසුන් සඳහා වන නායකත්ව පුහුණු වැඩසටහනේ ස්වරූපය තීරණය කිරීම සඳහා පීඨමණ්ඩල හා සනාතන සභාවල සහය ලබා ගැනීම එලඹි තවත් එකඟතාවකි.එසේම පෞද්ගලික ආයතනවලට විශ්වවිද්‍යාලවල සම්පත් භාවිත කිරීමට ඉඩදෙමින් එවන් ආයතන සමග උසස් අධ්‍යාපන අමාත්‍යාංශය ඇතිකර ගත් එකගතා ක්‍රියාත්මක කල හැකිවන්නේ පීඨමණ්ඩල සහ සනාතන සභාවල අනුමැතිය යටතේ බව දෙපාර්ශවයම පිළිගනි. දෙපාර්ශ්වය අතර සාකච්ඡා සුහදත්වයෙන් හා අවබෝධයෙන් යුතුව සිදුකෙරුණු අතර අදාළ එකඟතා ක්‍රියාත්මක කිරීම සඳහා ඉදිරියටත් සුහදව කටයුතු කිරීමට දෙපාර්ශවය එකඟවී සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n12101314</link>
    <topic>සෑම වෘත්තිකයෙක්ම තමන්ගේ ගරුත්වය රැක ගත යුතුයි</topic>
    <author>ධනුෂ්ක ගොඩකුඹුර</author>
    <content>සමාජයේ සෑම තරාතිරමකම වෘත්තිකයන් තම තමන්ගේ වෘත්තීය ගරුත්වය ආරක්ෂා වන පරිදි කටයුතු කළ යුතු බව ජනාධිපති මහින්ද රාජපක්ෂ මහතා අවධාරණය කළේය.ජනතාවගේ ‍ගෞරවය දිනූ වෘත්තිකයන් ගරුත්වය රැකෙන පරිදි කටයුතු නොකළහොත් සමාජය බිඳ වැටෙන බව පැවසූ ජනාධිපතිවරයා එවැන්නකට ඉඩ තැබීමට තමාට පුළුවන්කමක් නැති බව පැවසීය.පොල් වගාවට මෙන්ම සමාජයේ අනෙකුත් කටයුතුවලටත් බාධා කරන මයිටාවන් දක්නට ලැබෙන බව පැවසූ ජනාධිපතිවරයා ඒ පිළිබඳ අවබෝධ කරගෙන කටයුතු කිරීම වැදගත් බව පෙන්වා දුන්නේය.මේ මයිටාවන් සමඟ එකතුව සමාජය දෙකඩ කරන්නට, සංවර්ධනයට බාධා කරන්නට ඇතැමුන් උත්සාහ ගන්නා බවත් පදනමක් නොමැති චෝදනා ඉදිරිපත් කරමින් ජාත්‍යන්තරය ඉදිරියේ රට අපහසුතාවට පත් කිරීම ඔවුන්ගේ අරමුණ බත් ජනාධිපතිවරයා කී‍වේය.ජනාධිපතිවරයා මෙසේ ප්‍රකාශ කළේ ජාත්‍යන්තර පොල් දින සැමරුම් උත්සවයට අරලියගහ මන්දිරයේදී ඊයේ (12) එක්වෙමිනි.ආසියා පැසිෆික් පොල් ප්‍රජාව විසින් සැප්තැම්බර් මස 02 දින ජාත්‍යන්තර පොල් දිනය ලෙස නම් කර ඇති අතර එහි සාමාජිකත්වය දරණ ශ්‍රී ලංකාව පොල් දිනය සැමරීමට එක්වුණේ ප්‍රථම වතාවටය.සමාජය තුළ ජීවත් වන විට එකිනෙකාගේ ස්වාධීනත්වය හා පෞද්ගලිකත්වයට ගරු කළ යුතු බවත් සමාජය බිඳ වැ‍ටුණහොත්, සදාචාරය විනාශ වුවහොත් රට සංවර්ධනය කිරීමෙන් ඵලක් නොමැති බවත් ජනාධිපතිවරයා පැවසීය.වත්මන් රජය සෑම ජයග්‍රහණයක්ම ලබා ගත්තේ අපේම සැලසුම් නිසා බව සිහිපත් කළ ජනාධිපතිවරයා අපට පිටරට සැලසුම් අනවශ්‍ය බවත් එසේ පිටරට සැලසුම් ලබා ගතහොත් සංවර්ධනයටත් රටේ ප්‍රශ්නවලටත් බලපෑම් එල්ල වන බව කීවේය.ඇමැතිවරුන් වන බැසිල් රාජපක්ෂ, ජගත් පුෂ්පකුමාර, මහින්ද යාපා අබේවර්ධන, ලක්ෂ්මන් සෙනෙවිරත්න, රෙජිනෝල්ඩ් කුරේ, එස්. එම්. චන්ද්‍රසේන, ජනාධිපති ලේකම් ලලිත් වීරතුංග, පොල් සංවර්ධන අමාත්‍යාංශ ලේකම් නිහාල් සෝමවීර මහත්වරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n1210133</link>
    <topic>ත්‍රස්ත ක්‍රියාවලට සම්බන්ධ සැකකරුවිත්තිකූඩුවේදී ගෙල-උදරය කපාගෙන</topic>
    <author>ඌව - වෙල්ලස්ස විශේෂ</author>
    <content>මොනරාගල මහේස්ත්‍රාත් උසාවියට ඊයේ (12) ඉදිරිපත් කළ සැකකරුවකු විත්තිකූඩුවේදී සිය ගෙල සහ උදරය කිසියම් තලයකින් කපා ගැනීම නිසා රෝහල්ගත කිරීමට බන්ධනාගාර නිලධාරීන්ට සිදුවිය.මීට වසර තුනකට පමණ ඉහතදී ඔක්කම්පිටිය බුත්තල මාර්ගයේදී ලංගම බස්රථයකට ගස් බෝම්බයක් තබා මිනිස් ජීවිත රැසක් විනාශ කිරීම ඇතුළු ත්‍රස්තවාදී ක්‍රියාවන් රැසක් සම්බන්ධයෙන් සැකපිට අත්අඩංගුවට ගෙන සිටි සුබ්‍රමනියම් කේතිශ්වරම් නැමති සැකකරු මෙසේ තුවාල සිදුකරගනු ලැබීය.මොනරාගල වැඩබලන මහේස්ත්‍රාත් සිසිර කේ. බණ්ඩාර මහතා ඉදිරියට මෙම සැකකරු ඉදිරිපත් කෙළේ රක්ෂිත බන්ධනාගාර ගතකිරීම දීර්ඝ කිරීම සඳහා ය.සැකකරුට එරෙහිව නඩු පැවරීම සඳහා නීතිපතිවරයා මෙතෙක් පියවර නොගැනීම නිසා මසකට වරක් මහේස්ත්‍රාත් උසාවියට ඉදිරිපත් කොට රක්ෂිත බන්ධනාගාර ගතකිරීම දීර්ඝ කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n1210134</link>
    <topic>බලපත්‍ර නැති බස් හිමියන්ටළඟදීම වැඩ වරදී</topic>
    <author>ශීලා උඩුවර සහ භක්ති ධර්මප්‍රිය මෙන්ඩිස්</author>
    <content>බලපත්‍ර නොමැති පෞද්ගලික බස්වලට ලක්ෂ 2ක දඩයක් සහ වසර දෙකහමාරක සිරදඬුවමක් හිමි වන පරිදි නව නීති හඳුන්වාදීමට ප්‍රවාහන සේවා අමාත්‍යාංශය තීරණය කැර තිබේ.ඉදිරියේදී මීට අදාළ අංශ දැනුවත් කැර පාර්ලිමේන්තු කෙටුම්පත සකස් කිරීමට කටයුතු කරන බව ප්‍රවාහන සේවා ඇමැති සී.බී. රත්නායක මහතා පවසයි.දැනට මේ සම්බන්ධයෙන් පවතින නීති ප්‍රමාණවත් නොවන බවත් මේ හේතුවෙන් යම් යම් ගැටුම්කාරී තත්ත්වයන් ඇති වූ බවත් ඇමැතිවරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n1210135</link>
    <topic>සේවා නියුක්ති භාර අරමුදලේ සාමාජිකයන්ගේ දූ දරුවනට අධ්‍යාපන මුල්‍යාධාර</topic>
    <author/>
    <content>අධ්‍යයන පොදු සහතික පත්‍ර උසස් පෙළ විභාගයෙන් සමත් වන සේවා නියුක්තයන්ගේ භාර අරමුදලේ සාමාජික සාමාජිකාවන්ගේ දු පුතුන් දහසකගේ උසස් අධ්‍යයන කටයුතු සඳහා ඒක අයකුට රුපියල් දොළොස් දහස බැගින් මුල්‍යාධාර පිරිනැමීමට සේවා නියුක්තයන්ගේ භාර අරමුදල් මණ්ඩලය තීරණය කර ඇත.දිස්ත්‍රික් මට්ටමින් විවිධ විෂය ධාරා යටතේ ඉහළම ලකුණු ලබා ගත් දු පුතුන් 1000 ක් මේ සඳහා තෝරා ගැනෙන අතර 2011 උසස් පෙළ විභාගය සමත් වුවන්ගෙන් මේ සඳහා අයදුම්පත් කැඳවා තිබිණි. ඒ සඳහා අයදුම්පත් ලැබී ඇත්තේ 1500 ප්‍රමාණයක් පමණකි.මෙවර ප්‍රතිඵල නිකුත් වීමේදී ඇතිවු ගැටලු සහගත තත්ත්වය හා සාමාජිකයින්ගේ නොදැනුවත්කම නිසා මෙපමණ අඩු අයදුම්පත් සංඛ්‍යාවක් ලැබී තිබෙන බවට විශ්වාස කරන සේවා නියුක්තිකයන්ගේ භාර අරමුදල් මණ්ඩලය ඉල්ලුම් කිරීමේ කාලසීමාව ඔක්තොම්බර් 30 දා දක්වා දීර්ඝ කිරීමට පියවර ගෙන තිබෙන බව ක්‍රියාකාරී අධ්‍යාක්ෂ පී.තිස්සකුට්ටිආරච්චි මහතා පවසයි.රජයේ විශ්වවිද්‍යාලවලට ඇතුළත් වන අයට පමණක් නොව පෞද්ගලික උසස් ආයතනවල උසස් අධ්‍යාපනය හදාරණ සිසුන්ටද මේ සඳහා ඉල්ලුම් කළ හැකිය. ඉල්ලුම් පත් කොළඹ 5, නාරාහේන්පිට, කිරුළ පාර, අංක 92 ස්තානයෙන් ලබා ගත හැකි අතර ගම්පහ, මහනුවර, රත්නපුර, ගාල්ල, බදුල්ල,අම්පාර , කළුතර උතුර, කෑගල්ල, කුරුණෑගල, හම්බන්තොට, හැටන්, සහ යාපනය ප්‍රාදේශීය කාර්යාලවලින්ද ලබා ගත හැකිය‍. www.etfd.lkවෙතින්ද අයදුම්පත් ලබා ගත හැකිය.උසස් පෙළ සමත්වන සිසු සිසුවියන්ගේ ඉදිරි අධ්‍යාපන කටයුතු සාර්ථක කර ගැනීමට පිටිවහලක් වන පරිදි උසස් අධ්‍යාපනය සඳහා සිසුන් දිරි ගැන්වීමේ මහින්ද චින්තන වැඩසටහනට අනුව ජනාධිපති මහින්ද රාජපක්ෂ මහතාගේ උපදෙස් පරිදි මේ වැඩපිළිවෙළ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n1210136</link>
    <topic>ජගත් සුදු සැරයටි සමරු කොඩිය ජනපතිට</topic>
    <author/>
    <content>ජාත්‍යන්තර සුදු සැරයටි දිනය ඔක්තෝබර් මස 15 වැනි දිනට යෙදී ඇත. ඒ නිමිත්තෙන් ශ්‍රී ලංකා දෘෂ්‍යාබාධිත උපාධිධාරී මණ්ඩලය සංවිධානය කරන සමරු කොඩි අලෙවි ව්‍යාපෘතියේ සමාරම්භක කොඩිය ජනාධිපති මහින්ද රාජපක්ෂ මැතිතුමා වෙත පැළඳවීම පෙරේදා (11) පස්වරුවේ අරලියගහ මන්දිරයේදී සිදු විය.දෘෂ්‍යාබාධිත ශිෂ්‍යයින්ගේ සුබසාධන අරමුදල සඳහා මූල්‍ය සම්පත් රැස්කිරීම මෙම කොඩි අලෙවියෙහි මූලික අරමුණ වේ. ජාත්‍යන්තර සුදු සැරයටි දිනය නිමිති කොට ගෙන සංකේතාත්මක සුදු සැරයටිය ප්‍රදානය කිරිම ද මෙහිදී සිදු විය.ඉන් අනතුරුව ජනාධිපතිතුමා දෘශ්‍යාබාධිත උපාධිධාරී මණ්ඩලයේ සාමාජිකයන් සමඟ සුහද පිළිසඳරක නිරත විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n1210137</link>
    <topic>මනාප ක්‍රමයට තිත තැබූ ජනපතිට-සහාය දුන් පක්‍ෂවලට ජාතියේ ප්‍රණාමය</topic>
    <author>තෙන්නකෝන් කුලසේකර, චිත්‍රාරත්න කළුආරච්චි සහ වෝල්ටර් දයාරත්න</author>
    <content>රටත්, රටේ ජනතාවත්, ඡන්ද ක්‍රමයත් අවුලෙන් අවුලට පත් කළ මනාප ඡන්ද ක්‍රමයට තිත තැබූ ජනාධිපති මහින්ද රාජපක්‍ෂ මහතා ප්‍රමුඛ එක්සත් ජනතා නිදහස් සන්ධාන ආණ්ඩුවත්, එය පාර්ලිමේන්තුවේදී සම්මත කරනු ලැබූ සියලුම පක්‍ෂවල මහජන නියෝජිතයන්ටත් ජාතියේ ප්‍රණාමය හිමිවන බව රජරට මහා සංඝයා වහන්සේ සහ දේශපාලන නායකයෝ පවසති.අනුරාධපුර ශ්‍රී සම්බුද්ධ ජයන්ති විහාරාධිපති උතුරු හා උතුරු මැද ප්‍රධාන සංඝනායක නුගේතැන්නේ පඤ්ඤානන්ද නාහිමි.සැබෑ ප්‍රජාතන්ත්‍රවාදය රට තුළ ස්ථාපිත කිරීමට නම් මනාප මැතිවරණ ක්‍රමය අහෝසි කළ යුතුයි.ඒ යුතුකම ඉටුකිරීමට රට එක්සේසත් කළ මහින්ද රාජපක්‍ෂ ජනාධිපතිතුමා පියවර ගැනීම පිළිබඳව මහා සංඝරත්නයේ ආශිර්වාදය එතුමාට හිමි වෙනවා. විධායක ජනාධිපති ක්‍රමය යටතේ තුනෙන් දෙකක බලයක් සහිත ආණ්ඩුවක් බිහිවීම ඉතා දුර්ලභයි. ආණ්ඩුක්‍රම ව්‍යවස්ථා සංශෝධන වරින් වර සිදු කළ යුතුයි, ඒ රටේ ඉදිරි ගමන වෙනුවෙන්.මනාප ඡන්දක්‍රමය අපේ රටේ දේශපාලනය උඩු යටිකුරු කළා. මැතිවරණයක් යනු භීෂණ යුගයක් බවට පත් වෙලා.මනාප ක්‍රමය අහෝසිකර එක මැතිවරණ කොට්ඨාසයකට ප්‍රදේශයකට වගකියන මහජන නියෝජිතයෙක් ජනතා කැමැත්ත මත පත් කැර ගැනීමට අවස්ථාව ලබා දිය යුතුයි.තිස් වසරක යුද්ධය අවසාන කළ ජනාධිපතිතුමාට තිස් හතර වසරක මනාප යුද්ධය අවසන් කැර සෞභාග්‍යමත් අනාගතයක් ශ්‍රී ලංකාවට උරුම කිරීමට ශක්තිය ධෛර්ය ලැබීම ඒකාන්තයි.ආශ්චර්යමත් දේශයක් ගොඩනැඟීමේ දී භෞතික සම්පත් වලින් පමණක් සෑහීමට නොහැකි අතර විශේෂයෙන් ජාතීන්, ආගමිකයින් අතර සමඟිය ඉතාම අවශ්‍ය දෙයකි.නමුත් මෙතෙක් රටේ සාමය සතුට, සහෝදරත්වය ගොඩනැඟීමට ප්‍රධාන බාධකයක් වූ මනාප ඡන්ද ක්‍රමය පළාත් පාලනය තුළින් ඉවත් කිරීම ගැන මහ සංඝරත්නය ප්‍රධාන සමස්ත ජනතාවගේම ප්‍රණාමය දේශයේ මහා ගැලවුම් කරුවාණන් වන ජනාධිපතිතුමාට පිරිනැමිය යුතුයැයි ශ්‍රී ලංකා රාමඤ්ඤ මහ නිකායේ උතුරු මැද ප්‍රධාන සංඝනායක, පූර්වාරාමාධිපති පොතානේ ධම්මානන්ද නාහිමියන් පැවසූහ. උන්වහන්සේ එම ප්‍රකාශය කෙළේ ඊයේ (12) දිනමිණ සමඟ පැවැති විශේෂ සාකච්ඡාවකදී ය.තව දුරටත් අදහස් දැක්වූ උන්වහන්සේ මේ මනාප ක්‍රමය නිසා එකම පවුලේ අය අතර ගමේ ජනතාව අතර පිල් බෙදී විවිධ අපරාධ වලට ද යොමු වූ අවස්ථා එමටය. කොටින්ම කියනවා නම් මැතිවරණ කාලයට ගමේ පන්සලට දාන වේල ගෙනෙන්නෙත් මනාප ක්‍රමය නිසා පිල් බෙදීමෙනි.ගමට පළාතට පමණක් නොව මුළු රටට ශාපයක් වී තිබූ මනාප ක්‍රමයට අනිච්චාවත සංඛාර කියා, ජනාධිපතිතුමාගේ ආශ්චර්යමත් රටක් නිර්මාණය කිරීමට මනාප ක්‍රමය අහෝසි කිරීම ආශීර්වාදයක් වේවායි ප්‍රාර්ථනා කරමු යනුවෙන් නායක හිමියන් අවසන් වශයෙන් පැවසූහ. උතුරුමැද ප්‍රධාන ඇමැති එස්.එම්. රංජිත් මහතාමෙයට වසර තිස් හතරකට පමණ පෙර ජේ.ආර්. මනාප ඡන්ද ක්‍රමය නීති ගත කෙළේ සදහටම එ.ජා.පය බලයේ සිටීමේ අරමුණින්.මනාප ක්‍රමය ඇරැඹීමත් සමඟ එකම පක්‍ෂයේ අපේක්‍ෂකයන් අතර ගැටුම් ඇති වුණා. ගහමරා ගැනීම අදටත් සිදු වෙනවා. එකම පක්‍ෂයේ මහජන නියෝජිතයන් නයි, පොළොං වෛරයෙන් පසුවෙනවා.මේ වන විට රටේ ජනතාව මනාප ක්‍රමයේ හොඳ නරක තේරුම් අරගෙන ඉන්නවා. මනාප ක්‍රමය නිසා ප්‍රගතිශීලී නිර්දන පන්තියේ උදවියට මොන දක්‍ෂකම තිබුණත් ‘මුදල්’ නැති නිසා පාර්ලිමේන්තුවට පළාත් සභාවට ප්‍රාදේශීය සභාවට පත් වෙන්න බැරි වෙලා තියෙනවා.උගත්තු බුද්ධිමත්තු විද්වත්තු මනාප සමඟින් පැරදෙනවා. ක්‍රම ක්‍රමයෙන් මුදල් උපයා ධනවතුන් වූ නූගත් මැරයන් මනාප ක්‍රමයෙන් දිනනවා. මෙය ජාතියේ ඉදිරි ගමනට බාධාවක් වෙලා. ජනාධිපතිතුමා පවතින මනාප ක්‍රමය වෙනස් කැර ජනතාවට වග කියන මහජන නියෝජිතයන් පත් කැර ගැනීමට ගන්නා උත්සාහය අගය කරනවා.පක්‍ෂ විපක්‍ෂ සියලු දෙනාම මනාප ක්‍රමය අහෝසි කළ යුතු බව එක හඬින් කියනවා. එක්සත් ජාතික පක්‍ෂ නායකයාව සිටි ජේ.ආර්. ජයවර්ධන මහතා රටට හඳුන්වාදුන් මනාප ක්‍රමය නිසා පක්‍ෂ අතර, පුද්ගලයින් අතර ක්‍රෝධය, වෛරය ඇතිවුණ අතරම භීෂණය ද වැඩි වුණා යැයි උතුරුමැද පළාත් සෞඛ්‍ය ඇමැති එච්.බී. සේමසිංහ මහතා පවසයි.වර්තමාන ආණ්ඩුව මනාප ක්‍රමය අහෝසි කරමින් ගෙනෙන නව ඡන්ද ක්‍රමය පිළිබඳව මාධ්‍යයට අදහස් දක්වමින් සෞඛ්‍ය අමාත්‍යාංශයේ දී සේමසිංහ ඇමැතිවරයා පසුගිය (11) දා මෙසේ කීහ.ඉස්සර කාලයේ අපි මැතිවරණ කරන විට උදේම දෙතුන් දෙනෙක් සමඟ එකතු වී ගම පුරා ඇවිදිනවා. ඡන්දදායකයා සුහදව හමුවී කතා බහ කර ඡන්ද සටන කළා. ගම පුරා ඇවිදින විට ගමේ අය කෑම ටික දෙනවා. තේ ටික ලබා දෙනවා.සවසට ගෙදර එනවිට රුපියල් දහයේ කොළ එල්ලා කරට දැමූ මල්මාලා ටික රැගෙන එනවා. රුපියල් 200 – 300 ක් පමණ එම මල්මාලා වල මුදල් තිබෙනවා. එදා හරිම විනෝදයි. මැතිවරණ සමය මැතිවරණයක් එනවා කියන විට අපි වාගේම ඡන්ද දායකයින් හරිම සතුටින් සිටිනවා. කවරදාවත්ම කලබල සිදු වූණේ නැහැ. මැර ප්‍රහාර එල්ල වුණේත් නැහැ. පෝස්ටර් – කටවුට් තිබුණේ නැහැ. මොකද අංක කියන්න ඕන නැහැ. එදා වැදගත් වුණේ පක්‍ෂ ලාංඡනය පමණයි. මනාප ක්‍රමය තුළ කවරදාවත්ම සුදුස්සාට සුදුසු තැන ලැබෙන්නේ නැහැ. මුදල්, මත්පැන් සහ බෙදන බඩු ප්‍රමාණය අනුව මනාප වැඩිවෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n1210138</link>
    <topic>හොඳම කෘෂි පාසල් ගෙවත්තවන අලි පැන විනාශ කරලා</topic>
    <author>මහියංගණ - මාපාකඩවැව සමූහ</author>
    <content>ඌව පළාතේ හොඳම (කෘෂි) පාසල් ගෙවත්ත ලෙස තේරී පත් වූ, මහියංගණ රෝහණ කනිෂ්ඨ විද්‍යාලයේ පාසල් ගෙවත්තට පසුගිය දා (11) රාත්‍රියේ අලි රංචුවක් පැමිණ විනාශ කැර ඇත. මේ නිසා සමස්ත ලංකා තරගය සඳහා ඉදිරිපත් වීමට එහි දූදරුවනට නොහැකිවීම හේතුවෙන් ඔවුහු දැඩි කම්පනයකට පත්ව සිටිති.මින් පෙරද මෙම පාසලේ , දේපළ වන අලි විනාශ කැර ඇති බවත්, රාත්‍රියට පමණක් නොව දහවලටද වන අලි පාසල අවට ගැවසීම දරුවන්ගේ ආරක්ෂාවට තර්ජනයක් වී ඇති බවද වාර්තා වෙයි.වසර කිහිපයක සිට මහියංගණ අවට ගම්මාන වන දම්බරාව, මාපාකඩවැව,සොරබොර අරාවත්ත, ගැමුණුපුර, 20 කණුව යන ගම්මාන වන අලි ප්‍රහාරයන්ට ලක්ව තිබේ.තම පාසල් දරුවනට සමස්ත ලංකා තරඟ සඳහා ඉදිරිපත්වීමට තිබූ අවස්ථාව මෙම වන අලි නිසා අහිමි වූ බව එම පාසලේ විදුහල්පති දිනමිණට ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n1210139</link>
    <topic>කොරියානු භාෂාවිභාගය අද</topic>
    <author>මහින්ද අලුත්ගෙදර</author>
    <content>දසවැනි කොරියානු භාෂා ප්‍රවීණතා විභාගය අද (13) ආරම්භ වෙයි.දකුණූ කොරියාවේ රැකියා අවස්ථා ලබා ගැනීම සඳහා ප්‍රධානතම සුදුසුකම ලෙස සැලකෙන මෙම භාෂා ප්‍රවීණතා විභාගය කොළඹ සහ ඒ අවට පිහිටි මධ්‍යස්ථාන 9 කදී පැවැත්වීමට කටයුතු යොදා තිබෙන අතර ඒ සඳහා අයැදුම්කරුවෝ 34261 දෙනෙකු සුදුසුකම් ලබා තිබෙන බව ශ්‍රී ලංකා විදේශ සේවා නියුක්ති කාර්යාංශය ප්‍රකාශ කරයි.කොළඹදී පැවැත්වෙන මේ විභාගය වෙනුවෙන් සියලු කටයුතු සූදානම්කර තිබෙන අතර එම විභාගය කොළඹ හින්දු විද්‍යාලය, තර්ස්ටන් විද්‍යාලය, ඉසිපතන විද්‍යාලය, විශාඛා විද්‍යාලය, මහානාම විද්‍යාලය, ඩී.එස්. සේනානායක විද්‍යාලය, නාලන්දා විද්‍යාලය, ගෝතමී බාලිකා විද්‍යාලය හා අශෝක විද්‍යාලයේදී පවත්වන බවද එම කාර්යාංශය සඳහන් කරයි.මෙම විභාගයේ පළමු අදියර පෙරවරු 10.30 සිට 11.40 දක්වාද එහි දෙවැනි අදියර පස්වරු 3.00 සිට 4.10 දක්වාද පැවැත්වේ.මෙවර විභාගයෙන් තෝරා ගන්නා ප්‍රමාණය 5000 ක් වන අතර ඉන් 3500 ක් කර්මාන්ත අංශයේ රැකියා සඳහාද 1500 ධීවර අංශයේ රැකියා සඳහාද යොමු කිරීමට නිමිතය.පසුගිය 2011 වර්ෂයේ පැවති කොරියානු භාෂා ප්‍රවීණතා විභාගය සඳහා අයැදුම්කරුවන් 50733 දෙනෙකු පෙනී සිටි අතර එයින් 11213 දෙනෙකු විභාගය සමත් වූහ.මෙම විභාගය කොරියානු මානව සම්පත් දෙපාර්තමේන්තුව සහ ශ්‍රී ලංකා විභාග දෙපාර්තමේන්තුව මඟින් පවත්වන අතර ශ්‍රී ලංකා විදේශ සේවා නියුක්ති කාර්යාංශය අධීක්ෂණය හා මෙහෙයවීම සිදු කරයි.විභාගයේදී කිසිදු වංචනික ක්‍රියාවකට ඉඩ සලසා නොමැති අතර එවැනි වංචනික ක්‍රියාවන් කෙරෙහි යොමු නොවන ලෙස කාර්යාංශයේ සභාපති අමල් සේනාලංකාධිකාර මහතා අපේක්ෂකයින්ගෙන් ඉල්ලීමක් කරයි.විභාග වංචා සිදු වුවහොත් නැවත කොරියානු භාෂා ප්‍රවීණතා විභාගයකට පෙනීසිටීම වෙනුවෙන් වසර දෙකක තහනමක් පැනවේ.මෙවර විභාගය සඳහා පොලිස් ආරක්ෂාවද ලබාගෙන තිබෙන අතර කල්වේලා ඇතිව විභාග මධ්‍යස්ථානවලට පැමිණීමෙන් අනවශ්‍ය තදබදයන්ගෙන් සිදුවන අපහසුතාවයන් අවම වන බවද විදේශ සේවා නියුක්ති කාර්යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n12101310</link>
    <topic>වැඩ වර්ජනය නිමකරආචාර්යවරු සේවයට</topic>
    <author>සමන්මලී ප්‍රියශාන්ති</author>
    <content>වර්ජනය නිම කිරීමෙන් පසු ආචාර්යවරු බොහෝ දෙනා ඊයේ (12) සේවයට වාර්තා කර ඇතැයි වාර්තා වේ.දින සියයක කාලයක් අධ්‍යාපන කටයුතු අඩාල වී තිබීම නිසා අධ්‍යයන කටයුතු ආරම්භ කිරීමට ලබන බදාදා වන විට හැකියාව ලැබෙනු ඇතැයි විශ්වවිද්‍යාල උපකුලපතිවරු පවසති.මේ වන විට විශ්වවිද්‍යාලවල විභාග කටයුතු, අධ්‍යයන කටයුතු හා දේශන කටයුතු සිදු කෙරෙන ආකාරය පිළිබදව කාල නිර්ණය කිරීමේ කටයුතු ආචාර්යවරුන්ගේ මැදිහත් වීම මත සිදු කෙරෙන බවත් උපකුලපතිවරු කියති.වර්ජනයෙන් ඉවත්ව සේවයට පැමිණෙන කිසිම ආචාර්යවරයකුගෙන් පළි ගැනීමක් නොකරන බවට උසස් අධ්‍යාපන ඇමැති එස්.බී.දිසානායක මහතා මේ වන විටත් ආර්ථික සංවර්ධන ඇමැති බැසිල් රාජපක්ෂ මහතා වෙත ලිපියක් ලබා දී තිබේ.ආචාර්යවරුන් වර්ජනයේ යෙදුණු මාස තුනෙහි හිඟ වැටුප් කප්පාදුවකින් තොරව ලබා දෙන බවට උසස් අධ්‍යාපන අමාත්‍යංශයේ ලේකම්වරයා ද ආර්ථික සංවර්ධන ඇමැතිවරයාට ලිඛිතව දන්වා තිබේ.මේ අනුව මෙවර වැටුප් ලබා දෙන දිනයේ දී ආචාර්යවරුන්ගේ හිඟ වැටුප් ද ලබා දීමට කටයුතු කරනු ඇතැයි පැවසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n12101311</link>
    <topic>දරුවන්ගේ අභිවෘද්ධිය වෙනුවෙන්වත්මන් රජයේ කැපවීම ප්‍රශංසනීයයි</topic>
    <author/>
    <content>රටේ දරුවන්ගේ ගැටලු විසඳීමට ජනාධිපති මහින්ද රාජපක්ෂ මහතා පෞද්ගලිකවම දරන උත්සාහය ප්‍රශංසනීය බවත් විශේෂයෙන් ළමා මන්දපෝෂණය පිටුදැකීම සහ දුෂ්කර පළාත්වල දරුවන්ගේ සෞඛ්‍ය හා පෝෂණ මට්ටම ඉහළ නැංවීමේ රජයේ වැඩපිළිවෙළ අගය කළ යුතු බවත් යුනිසෙෆ් සංවිධානයේ දකුණු ආසියානු කලාපීය අධ්‍යක්ෂ කෙරීන් හල්ෂොෆ් මහත්මිය පවසයි.සෞඛ්‍ය ක්ෂේත්‍රයේ පුළුල් වර්ධනයක් ඇති කරමින් ශ්‍රී ලාංකීය ජනතාවට යහපත් සෞඛ්‍ය තත්ත්වයක් ලබාදීම සඳහා ජනාධිපති මහින්ද රාජපක්ෂ මහතා ප්‍රමුඛ වත්මන් රජයේ කැපවීම ද මෙහිදී අධ්‍යක්ෂවරියගේ පැසසුමට ලක් විය.යුනිසෙෆ් සංවිධානයේ දකුණු ආසියානු කලාපීය අධ්‍යක්ෂ කෙරින් හල්ෂොෆ් මහත්මිය හා එම සංවිධානයේ නියෝජිත රේසා හුසේනි මහතා ඊයේ (12) පෙරවරුවේ අරලියහ මන්දිරයේ දී ජනාධිපති මහින්ද රාජපක්ෂ මහතා හමුවූ අවස්ථාවේදී මේ බව කියා සිටියේ ය.දකුණු ආසියානු කලාපීය රටවල දරුවන් වෙනුවෙන් ක්‍රියාත්මක වැඩසටහන් සහ සෞඛ්‍ය කටයුතු පිළිබඳ සොයාබැලීමට කෙරින් හල්ෂොෆ් මහත්මිය ඇතුළු නියෝජිත පිරිස සංචාරය කරමින් සිටී.ශ්‍රී ලංකාවේ සෞඛ්‍ය ක්ෂේත්‍රයේ ප්‍රවර්ධනයට අවශ්‍ය පහසුකම් සැපයීම පිළිබඳව ද මෙහිදී සාකච්ඡාවට ලක් විය. මේ හමුවීම සංකේතවත් කරමින් තිළිණ හුවමාරුවක් ද සිදු විය.මේ අවස්ථාවේදී අරලියගහ මන්දිරය නැරඹීමට පැමිණ සිටි මිනුවන්ගොඩ තම්මිට මහා විද්‍යාලයේ සිසු දරුවන් සමග ද සුහද සාකච්ඡාවක නිරත වූ නියෝජිත පිරිස ඔවුන් සමග සමූහ ඡායාරූපයකට ද පෙනී සිටියහ. සෞඛ්‍ය අමාත්‍යාංශ ලේකම් වෛද්‍ය නිහාල් ජයතිලක, ළමා සංවර්ධන හා කාන්තා කටයුතු අමාත්‍යාංශ ලේකම් එරික් එලයප්පආරච්චි, වෛද්‍ය ලලිත් චන්ද්‍රදාස මහත්වරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n12101312</link>
    <topic>වයස අවු. 60 තෙක්රාජ්‍ය සේවා වරම්</topic>
    <author>උදුලා පීරිස්</author>
    <content>මෙතෙක් රජයේ සේවකයන් වසර 55 අවසානයේ විශ්‍රාම ගැන්වීම සිදු කළ ද නව චක්‍රලේඛයට අනුව රජයේ සේවකයන් වයස අවුරුදු 60 දී විශ්‍රාම ගැන්වීමේ ප්‍රතිපත්තියක් ක්‍රියාත්මක කෙරේ.නව චක්‍රලේඛයට අනුව සේවකයන්ට සේවා දිගුවකින් තොරව වයස අවුරුදු 60 දක්වා සේවයේ යෙදිය හැකි වේ.නව චක්‍රලේඛය ලබන වසර ආරම්භයේ සිට ක්‍රියාත්මක කිරීමට රජය තීරණය කැර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n12101313</link>
    <topic>උ/පෙළ උත්තර පත්‍රඇගැයීම් නොවැ: 21න් අවසන්</topic>
    <author>සුභාෂිනී සේනානායක</author>
    <content>අධ්‍යයන පොදු සහතික පත්‍ර උසස් පෙළ උත්තර පත්‍ර ඇගයීම් නොවැම්බර් 21 දායින් අවසන් කරන බව විභාග කොමසාරිස් ජෙනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.රට පුරා පිහිටි පාසල් 30 ක දෙවැනි හා තෙවැනි අදියර උත්තර පත්‍ර ඇගයීම් කටයුතු සිදු කරන බවත් ඉන් පාසල් 13ක් ඔක්තෝබර් 24දා සිට නොවැම්බර් 06 දක්වා සම්පූර්ණයෙන් වසා තබන බවත් කොමසාරිස් ජෙනරාල්වරයා පවසයි.උත්තර පත්‍ර ඇගයීම් පළමු කටයුතු ඔක්තෝබර් 17 වනදායින් අවසන් කරන බවද තෙවැනි අදියර ඔක්තෝබර් 18 සිට නොවැම්බර් 23 දක්වා පැවැත්වෙන බව කී විභාග කොමසාරිස් ජෙනරාල්වරයා තෙවැනි අදියර ඇගයුම් කටයුතු සඳහා ආචාර්ය මහාචාර්ය ඇතුළු ගුරුවරුන් 8785 දෙනෙකුගෙන් සමන්විත පිරිසක් ඇගයීම් කරන බවද පැවසීය.තෙවැනි අදියර ඇගයීම් කටයුතු නොවැම්බර් 10දා සිට 21 දක්වා පැවැත්වීමට නියමිත අතර මහාචාර්ය ආචාර්යවරු 4800ක් සහභාගී වීමට නියමිත බවද පැවසීය.විභාග කොමසාරිස් ජෙනරාල්වරයා මේ බව පැවසුවේ ඊයේ (11) කොළඹ පදනම් ආයතනයේ මාධ්‍ය හමුවකට එක්වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=n12101315</link>
    <topic>පාඩු ලබද් දී රජයට පවරා ගත්වතු සමාගම් ලාබ උපයයි</topic>
    <author/>
    <content>රජයට පවරා ගැනීමෙන් අනතුරුව සාර්ථක ඉදිරි ගමනක යෙදෙන මේ වැවිලි සමාගම් සිය ලාබාංශ මහා භාණ්ඩාගාරය වෙත ලබා දීම සඳහා ජනාධිපතිවරයා‍ වෙත භාර දෙනු ලැබුවේ ජාත්‍යන්තර පොල් දිනය නිමිත්තෙන් අරලියගහ මන්දිරයේදී ඊයේ (12) පැවැති උත්සවයේදීය.රජයට පවරාගෙන ගෙවුණු වසර තුනක කාලය තුළ කුරුණෑගල හා හලාවත වැවිලි සමාගම් මහා භාණ්ඩාගාරය වෙත ලාබාංශ වශයෙන් ලබාදී ඇති මුළු මුදල රුපියල් මිලියන 300 කි. වැඩිදියුණු කරන ලද නව පොල් ප්‍රභේද දෙකක් කප් සුවය හා කප් සෙත නමින් නම් කිරීම ද ජනාධිපතිතුමාගේ අතින් ඊයේ සිදු කෙරිණ.ජනාධිපතිතුමා විසින් නම් කරන ලද මේ පොල් ප්‍රභේද දෙක ආර්ථික සංවර්ධන ඇමැති බැසිල් රාජපක්ෂ මහතා ජනතාවට හඳුන්වා දුන්නේය. පොල් සංවර්ධන හා ජනතා වතු කළමනාකරණ ඇමැති ජගත් පුෂ්පකුමාර, අමාත්‍යාංශ ලේකම් නිහාල් සෝමවීර, කුරුණෑගල වැවිලි සමාගමේ සභාපති පණ්ඩුල ජයසිංහ, හලාවත වැවිලි සමාගමේ සභාපති ආචාර්ය සුනිල් ජයසේකර මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r1210131</link>
    <topic>උණ රෝගයෙන් පෙළෙමින් සිටි</topic>
    <author>අත්තනගල්ල විශේෂජයවීර සුගතපාල</author>
    <content>උණ රෝගයෙන් පෙළෙමින් සිටි තුන්මස් බිලිඳෙකු මවු තුරුළේ කිරි බොමින් සිටියදී කිරි වමනය කර මව තුරුළේදීම මියයාමේ පුවතක් වතුපිටිවල මූලික රෝහලේ පැවති මරණ පරීක්ෂණයක දී අනාවරණය විය.මෙසේ මියගොස් ඇත්තේ තිහාරිය හිජ්රා මාවතේ මොහමඩ් අසිස් නමැති මාස 3ක් වයසැති පිරිමි දරුවෙකි.සියනෑ උඩුගහපත්තුවේ හදිසි මරණ පරීක්ෂක ආර්. කේ. ගුණතිලක මහතා ඉදිරියේ මරණ පරීක්ෂණය පැවැත්විණි.රෝහල් පොලිසියේ කොස්තාපල් අනුර කන්දගමගේ මහතාගේ මෙහෙයවීම මත මරණ පරීක්ෂකවරයා ඉදිරියේ සාක්කි දුන් මියගිය බිලිඳාගේ මව වන පාතිමා සුස්මියා (34) මෙසේ කීවාය.නැතිවුණේ මගේ පුංචි පුතායි. අනිත් පුතා ලොකු පුතා. එයාට වයස අවුරුදු 5යි. මගේ මහත්තයා බිස්නස් කරන්නේ. පුංචි පුතාට අසනීපවුණු දවස්වල මහත්තයා බිස්නස් වැඩකට යාපනයට ගිහිල්ලයි හිටියේ. මමයි මගේ අම්මයි ගෙදර හිටියේ.මීට සුමානෙකට විතර ඉස්සර දරුවට උණ ගත්තා. ගම්පහ රෝහලට ගිහින් බේත් ගත්තාට පස්සේ සනීපවුණා. ඊට දින දෙකකට පස්සෙ ආයෙත් උණ ගත්තා. මම අම්මත් එක්ක නාබිරිත්ත ආණ්ඩුවේ ඩිස්පැන්සරියට දරුවා ගෙන ගියා. එහි දොස්තර මහතා දරුවා පරීක්ෂා කරලා බේත් දුන්නා. ඊට පස්සේ දවසේ උදේ 6.30ට විතර දරුවා හඬන නිසා මම උකුලට අරන් කිරි දුන්නා.ටිකක් කිරි බීවාම කිරි වමනය ගියා. ඒත් එක්කම දරුවා කිසි සෙලවීමක් නැතිව හිටියා. ඇස් බාගෙට පියවිලා ඇඟ සීතල වුණා. දරුවාව ඉහළට ඔසවලා ටිකක් සෙලෙව්වා. එවිට කටින් ආයෙත් කිරි ටික ටික පිටවුණා.කලබලයට පත්වුණු මම අපේ ගේ ළඟ පදිංචි සිනාර් එක්ක දරුවා වතුපිටිවල රෝහලට ගෙන ගියා. එහිදී වෛද්‍යවරු දරුවා පරීක්ෂා කරලා කිව්වා දරුවා නැතිවෙලා කියලා. මට මේ මරණය ගැන සැකයක් නැහැ.තිහාරිය වාරණ පාරේ පාතමී නමැති කාන්තාවක ද මෙහිදී සාක්කි දුන්නාය.පශ්චාත් මරණ පරීක්ෂණය පැවැත් වූ වතුපිටිවල රෝහලේ අධිකරණ වෛද්‍ය නිලධාරී එන්. පී. පී. ගුණවර්ධන මහතා මව්කිරි පිට උගුරේ ගොස් හුස්ම හිරවීම නිසා මරණය සිදුවී ඇති බව නිගමනය කළේය.ඉදිරිපත් වූ සාක්කි හා පශ්චාත් මරණ පරීක්ෂණ වාර්තාව අනුව මෙය හදිසි මරණයක් බවට මරණ පරික්ෂකවරයා තීන්දු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r1210132</link>
    <topic>පළාත් සභා ප්‍රතිපාදනවලින්කැමරා පද්ධති 2ක්</topic>
    <author>මහරගම විශේෂ වේහැල්ලේ පියතිලක</author>
    <content>බස්නාහිර පළාත් සභාවේ හිටපු ඇමැති හා වත්මන් පළාත් සභා මන්ත්‍රී හෙක්ටර් බෙත්මගේ මහතාගේ 2012 පළාත් සභා ප්‍රතිපාදනවලින් රු. 700000 වටිනා ආරක්ෂක කැමරා පද්ධති දෙකක් ශ්‍රී ජයවර්ධනපුර කලාප අධ්‍යාපන කාර්යාලයට සහ මහරගම විද්‍යාකර බාලිකා පාසලට ලබා දී ඇත.ඉකුත්දා විද්‍යාකර බාලිකා විදුහලේ 75 වැනි සමරු උළෙලේදී එම විද්‍යාලයට ප්‍රදානය කළ ආරක්ෂක කැමරා කට්ටලය එම උත්සවයේ ප්‍රධාන අමුත්තිය වූ ජනාධිපති ආර්යා ශිරන්ති වික්‍රමසිංහ රාජපක්ෂ මහත්මියගේ අතින් විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r1210133</link>
    <topic>කිරිබත්ගොඩ සමාජ සත්කාර වැඩසටහනක්</topic>
    <author>කැලණිය සමූහ එඩ්වඩ් වීරසිංහ</author>
    <content>ලෝක වැඩිහිටි දිනය නිමිතිකරගෙන බස්නාහිර පළාත් සභා මන්ත්‍රී සිසිර ජයකොඩි මහතාගේ පළාත් සභා ප්‍රතිපාදන යටතේ කැලණිය ප්‍රාදේශීය ලේකම් කොට්ඨාසයේ වැඩිහිටි සංවිධානවල සාමාජිකයන් වෙනුවෙන් සමාජ සත්කාර වැඩසටහනක් කිරිබත්ගොඩ විහාර මහා දේවි බාලිකා විද්‍යාලයේදී අද (13) දවස පුරා පැවැත්වේ.බටහිර වෛද්‍ය සායන, ආයුර්වේද වෛද්‍ය සායන, වැඩිහිටි පැදුරු සාජ්ජ, සිල් රෙදි බෙදාදීම, ඇස් කණ්ණාඩි ලබාදීම, නීති උපදේශන වැඩසටහන් ඇතුළත් සමාජ සත්කාර සේවා රැසක් මෙයට ඇතුළත් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r1210134</link>
    <topic>ගම්පහ මිනීමැරුම් චෝදනා ලැබූ අයකුට අත්හිටවූ සිර දඬුවම්</topic>
    <author>ගම්පහ සංචාරක – නිමල් ජයසිංහ</author>
    <content>ඉඩම් ආරවුලක් සම්බන්ධයෙන් පුද්ගලයන් දෙදෙනකු අතර වූ ගැටුමකදී එක්පුද්ගලයකුට පිහියෙන් ඇන බරපතළ තුවාලකර මිනීමැරීමට තැත් කිරීම පිළිබඳ චෝදනාවට වරද පිළිගත් පුද්ගලයකුට වසර 02ක බරපතළ වැඩ සහිත සිර දඬුවමක් ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.එම සිර දඬුවම වසර 20කට අත්හිටුවන බවටද විනිසුරුවරිය කීවාය.එයට අමතරව රුපියල් දස දහසක දඩයක්ද සහ රුපියල් දස දහසක වන්දියක්ද පැමිණිලිකරුට ගෙවන ලෙසද නියෝග කළාය.දඩ හා වන්දි නොගෙවන්නේ නම් වසර දෙකක සිර දඬුවමක් නියම වන වගටද නියෝග කළාය.2008 නොවැම්බර් 11 දින හෝ ඊට ආසන්න දිනයකදී අඹේපුස්සේ දී ඩබ්ලිව්. පී. කිරිමුදියන්සේ යන අයට පිහියෙන් ඇන බරපතළ තුවාල සිදුකොට මිනිමැරීමට තැත් කිරීමේ චෝදනාවට චුදිතට එරෙහිව නීතිපතිවරයා විසින් ගම්පහ මහාධිකරණයේ අධිචෝදනා ගොනුකොට තිබුණි.රජයේ නීතිඥ දම්නිති ද සිල්වා මෙනෙවිය පැමිණිල්ල වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r1210135</link>
    <topic>ගොඩවෙල සතිපොළ අසලටබස් නැවතුමක් ඕනෑ</topic>
    <author>පොල්ගහවෙල විශේෂ – කරුණාරත්න කළුආරච්චි</author>
    <content>පොල්ගහවෙල ගොඩවෙල සතිපොළ ඉදිරිපස බස් නවත්වන ස්ථානයේ මගී ආවරණයක් නොමැති නිසා මගී ජනතාවට මහත් දුෂ්කරතාවයක් වී ඇත.මේ සතිපොළ අසල සිට පොල්ගහවෙල දෙසට යන මගී ජනතාව සඳහා මෙහි බස් මගී ආවරණයක් ඉදිවී ඇතත්, කුරුණෑගල දෙසට යන මගී ජනතාව සඳහා මෙතෙක් මෙහි බස් මගී ආවරණයක් ඉදිවී නොතිබීම මෙයට හේතුවී ඇත.මේ සතිපොළ ආසන්නයේ පොල්ගහවෙල මහේස්ත්‍රාත් අධිකරණයද, පොල්ගහවෙල අල්-ඉර්ෆාන් මුස්ලිම් මධ්‍ය මහා විද්‍යාලයද තිබේ. මේ නිසා විශාල වශයෙන් මගී ජනතාව නිතර රැඳී සිටින මේ ස්ථානයේ බස් මගී ආවරණයක අවශ්‍යතාවද කලක සිට පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r1210136</link>
    <topic>අත්තනගල්ල වසම් 151කට එළවළු බීජ</topic>
    <author>අත්තනගල්ල විශේෂ ජයවීර සුගතපාල</author>
    <content>දිවිනැගුම අදියර 4 යටතේ අත්තනගල්ල ප්‍රාදේශීය ලේකම් කොට්ඨාසයේ ග්‍රාම සේවා වසම් 151ක් එළවළු සහ පලතුරු බීජ පැකට් 48000 ක් බෙදා දීමට සැලසුම් කර ඇත.කෘෂි පර්යේෂණ සහකාර ග්‍රාම සේවා හා සමෘද්ධි නිලධාරීන් හරහා ගෙවතු වගාව සඳහා බෙදා දෙනු ලබන බීජ පැකට්වල වර්ග දහයකට අයත් බීජ අඩංගුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r1210137</link>
    <topic>හොරණ පොදු සුසාන භූමි රැසකඉඩම් අනවසරයෙන් අල්ලාගෙන</topic>
    <author>හොරණ සමූහ – බන්ධුල ආර්. ගුලවත්ත</author>
    <content>හොරණ ප්‍රාදේශීය සභා බල ප්‍රදේශයට අයත් පොදු සුසාන භූමි රැසක්ම කැලෑවට ගොසිනි. එසේම ඒවායේ බිම් ප්‍රමාණය අඩුවී ඇතැයි එම ප්‍රාදේශීය සභා මන්ත්‍රීවරු මාසික සභා රැස්වීම්වලදී චෝදනා කරති.ඇතැම් සුසාන භූමිවල ප්‍රමාණය සතර වටෙන්ම අනවසරයෙන් අල්ලා ගෙන ඇති අතර කාලයකින් මායිම් ශුද්ධ නොකිරීම නිසා පරිපාලනමය ගැටලුද මතුවී ඇතැයි ගම්වාසීහු පවසති.මෙම සුසාන භූමිවල ඇති වටිනා දැව ශාඛ අනවසරයෙන් කපාගෙන යන අයද වෙති.හොරණ ප්‍රාදේශීය සභාවේ සභාපති සාමින් චන්දන හතුරුසිංහ මහතා මෙසේ කීවේය.පරිපාලනමය ගැටලු රාශියක් තිබෙනවා. බොහෝ සුසාන භූමිවල අයත් භූමි ප්‍රමාණය අඩු වෙලා. මායිම් ශුද්ධ කර සුසාන භූමි උද්‍යාන බවට පත්කිරීමේ සැලසුමක් තිබෙනවා. ඉතා ඉක්මනින් විසඳුම් දෙන්නට පුළුවන් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r1210138</link>
    <topic>ටිපර්-යතුරු පැදි ගැටුමෙන් සිවු දරු මවක් මරුට</topic>
    <author>කොච්චිකඩේ විශේෂ – ඩී. මිහිදුකුල</author>
    <content>ටිපර් රථ යතුරු පැදි අනතුරකින් මීගමුව, දළුපත, වැඩකඳවුර පදිංචිව සිටි සිවුදරු මවක් දිවියෙන් සමුගත්තාය.මීගමුව පෙරියමුල්ල හතරමං හන්දියේ දී පසුගියදා මේ අනතුර සිදුවුණි.මෙලෙස මියගියේ ටී. ජසින්තා අයිරාංගනී ප්‍රනාන්දුය. ඇය කතෝලික බැතිමතියකු වුණත් දේවස්ථානය සමඟ පමණක් නොව ගමේ පන්සල සමඟද සමීපව කටයුතු කළාය.ඇය ගමට හිතැති පවුලට ළැදි මාතාවක් ලෙස කා අතරත් ප්‍රසිද්ධය. ජසින්තාට පිරිමි ළමයි තිදෙනෙකි. බඩපිස්සිය දියණියකි. උසස් අධ්‍යාපනය ලද දරුවෝ පිළිගත් රැකියාවල නිරත වෙති.සැමියා කේ. රෝජර් ප්‍රනාන්දුය. ඔහු විශ්‍රාමික සුවයෙන් නිවසේ සිටී. නිවසේ බොහෝ කටයුතුවල මුලිකත්වය ගෙන කටයුතු කළේ ජසින්තාය.ජසින්තාගේ දුව නිලුකාය. නිවසෙන් පිටව සිදුවන සෑම වැඩකටම බොහෝවිට දුව සහභාගී වන්නේ අම්මා සමඟය.සෑම මාසයකම වැටුප් ගත්විට අම්මා සමඟ මීගමු ටවුමට ගොස් මාසයකට පමණ අවශ්‍ය වන බඩු ගෙන ඒම දෙදෙනාගේ සිරිතකි.එදත් (3) වෙනිදා පෙරවරුවේ අම්මේ ඔයා ටවුමට යන්ඩ ලෑස්ති දැයි නිලුකා ඇසීය. අම්මා මෙදින වෙනදා මෙන් නොව ලස්සනට හැඳ පැලඳගෙන සිටියාය.නිලුකා ඇක්වයිනාස් විශ්වවිද්‍යාලයේ ව්‍යාපාර කළමනාකාරිත්වය පිළිබඳ ඩිප්ලෝමාවක් හැදෑරුවාය. ඒ සඳහා ප්‍රදානය කරනු ලබන සහතිකය පිරිනමන උත්සවය තිබුණේ සිය මව මියගිය දිනයට පසුවදාය.එනම් 04 වැනිදාය. මේ නිසා අම්මේ ඇයි අලුත් හැට්ටය දා ගත්තේ අද ටවුමට යන්ඩ. හෙට මගේ ඩිප්ලෝමා සහතිකය දීමේ උත්සවයට නේද. මේ හැට්ටය අඳින්නට හිටියේ යැයි නිලුකා ඇසීය.මට තව අලුත් හැට්ටයක් තියනවා නෝනී. ඒක මම හෙට අඳිනවා යැයි අම්මා කීවාය.අම්මේ හෙට මම සහතිකය ලබා ගත්තාට පස්සේ ඔයයි මමයි එකට ඉඳලා ෆොටෝ එකක් ගමු.බලන්ඩකෝ මම ඒ හැට්ටය ඇන්දම හෙට කොහොමද හැඩ කියලා. අම්මා සිය දුවට කීය. මගේ සුදු අම්මි මට කවදත් ලස්සනයිනේ නිලූකා අම්මාට පැවසුවේ අම්මාගේ මුව සිප ගනිමිනි.දෙදෙනා ටවුමට යෑමට පිටත් වෙනවිට අම්මේ මොකද සෙරෙප්පු දෙක කකුලේ නැත්තේ යැයි දුව ඇසීය. අම්මා යළි ගෙට ගොස් සෙරෙප්පු දෙක දමාගෙන පැමිණ යතුරු පැදියට ගොඩ විය. නිලුකා කියන පරිදි අම්මා යතුරුපැදියේ පිටුපස වාඩිවන්නේ එක් පැත්තකට කකුල් දෙකම දමාගෙනය.මොහොතකින් මීගමු නගර මධ්‍යයේ සුපිරි වෙළෙඳ සැලට දෙදෙනාම ගොඩවුණා. වෙනදා ඔවුන් ගන්නා භාණ්ඩවලට රු.2500 ක් පමණ ගියත් එදා බිල රු.4500ක් පමණ වුණා.අම්මේ මොකද අද ගාන වැඩි වුණේ නිලූකා අම්මාගෙන් සිනහවෙමින් ඇසුවාය. සබන් කිරිපිටි ටිකක් වැඩියෙන් ගත්තා. කමක් නැහැ අම්මේ මම නිකං ඇහැව්වේ. නිලූ කීවාය.මට අම්මා ආදරයට කියන්නේ නෝනියේ කියලා. මට හොඳට උගන්වන්ඩ හුඟක් මහන්සි වුණා. ඉංග්‍රීසි පංති 2 කට හා ගණන් පන්ති දෙකකට මාව යැව්වා.මම ආදරය කරපු කෙනෙක් ඉන්නවා. ඒත් මම අම්මට කිව්වේ නැහැ ඒ ගැන. මම නොකීවේ අම්මගේ ආදරය අඩුවෙයි කියලා.මීගමුව නගරයෙන් මිලදී ගත් බඩු අතර එළවළු හා මාළුද තිබුණා. දුවේ ඉක්මනින් යමු දවල්ට උයන්ඩත් තියෙනවානේ අම්මා කීය. අම්මා යතුරු පැදියට ගොඩ වී සුපුරුදු ලෙස පිටුපස වාඩි වුයේ දෙකකුල් එක පැත්තකට දමා ගෙනය.නිලූකා මෙසේ කීවාය.මම කොළඹ හලාවත ප්‍රධාන මාර්ගයේ මීගමුව දෙස සිට හලාවත දෙසට යතුරු පැදිය පදවමින් සිටියා.නෝනි, ලොකු ටිපර් රථයක් පස්සෙන් එනවා. අම්මා කීවා. ටිපර් රථයේ නලාවද කීප වතාවක් නාද වුණා.පෙරියමුල්ල රේල් ගේට්ටුව පසුකර මීටර් 200ක් පමණ ඉදිරියට යද්දී. ටිපර් රථය යතුරු පැදියේ හැපුණා මම ඉක්මනින් නැගිට අම්මා සෙව්වා.අම්මා ටිපර් රථයේ දැවටී මීටර් 100 වඩා ඇදීගෙන ගිහින් තිබුණා. මම දුවගෙන එතනට ගියා. මගේ සුදු අම්මගේ ඔළුව කඳෙන් වෙන්වෙලා ඔළුව සෙලවෙනවා. ලේ ගලනවා මම අම්මගේ කඳෙන් වෙන්ව තිබු ඔළුව අතට උස්සා ගත්තා. මම ඒ මුහුණ ඉඹගෙන ඉඹගෙන ගියා.වටේ සිටි මිනිස්සු මට කෑගැහැව්වා. ඕක තියන්ඩ ළමයෝ කියලා. අනේ අපේ අම්මා සදහටම අපව දාලා ගිහිල්ලා. කවදාවත් මට මේ දුක අමතක කරන්න බැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r1210139</link>
    <topic>හොරණ පොලිස් ස්ථාන තුනකනිලධාරීන් 63කට හදිසි මාරු</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ, ඉංගිරිය හා මොරගහහේන යන පොලිස් ස්ථානවල සේවය කරනු ලබන පොලිස් නිලධාරීන් 63 දෙනකුට හදිසියේ ස්ථාන මාරුවීම් ලබාදී ඇත.මින් 27 දෙනෙක් හොරණ මූලස්ථාන පොලිසියේ සේවය කරනු ලබන නිලධාරීහු වෙති.චෝදනා විරහිතව මේ හදිසි මාරු කිරීම් මගින් තම දරුවන්ගේ අධ්‍යාපන කටයුතුවලට මහත් බාධාවක් ඇතිවී ඇති බැව් ඔවුහු පවසති.වසර අවසාන භාගයේ සිදුකරනු ලබන මෙම මාරුකිරීම් තාවකාලිකව අත්හිටුවා දෙන ලෙසට එම නිලධාරීන් පොලිස්පතිවරයා වෙත ආයාචනයක් කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r12101310</link>
    <topic>පානදුර - මොරටුව බස් ධාවනය අඩාළයි</topic>
    <author>අළුබෝමුල්ල සමූහ</author>
    <content>මාර්ග අංක 142 මොරටුව - පානදුර දක්වා ධාවනය කරන ලංගම බස් ධාවනය නොවීම නිසා මගී ජනතාවට බලවත් දුෂ්කරතාවකට මුහුණපෑමට සිදු වී තිබේ.මෙම බස් සේවය ධාවනය කරන්නේ මොරටුව ඩිපෝව මගිනි. මොරටුව බස් නැවතුම් පොළෙන් ආරම්භ වන 142 බස් සේවය එක් ගමන් වාරයක් මෝදර දක්වා ද, අනිත් ගමන් වාරය පානදුර දක්වා ධාවනය විය යුතුය.නමුත් සියලුම ගමන් වාර මෝදර දක්වා ගමන් කරන්නේ රියැදුරුට සහ කොන්දොස්තරලාට ඕනෑ විදියටය.පානදුර ප්‍රදේශයේ සිට එගොඩඋයන, කටුකුරුන්ද, කොරළවැල්ල ප්‍රදේශවලට ගමන් කරන මගීන්ට සහ එම ප්‍රදේශවල සිට පානදුර දක්වා පැමිණෙන මගීන්ට බලවත් දුෂ්කරතාවකට මුහුණපෑමට සිදු වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r12101311</link>
    <topic>අත්තනගල්ල තල්ගස්මොටේ ගමටජල නළ පද්ධතියක් ඕනෑ</topic>
    <author>අත්තනගල්ල විශේෂ – ජයවීර සුගතපාල</author>
    <content>උග්‍ර පානීය ජල හිඟයකට මුහුණපා සිටින නැඟෙනහිර තල්ගස්මොටේ ගම්වාසීන්ගේ ජල සැපයුම සඳහා ජල නළ පද්ධතියක් ලබා දෙන ලෙස ගම්වාසීහු අදාළ බලධාරීන්ගෙන් ඉල්ලා සිටිති.නියං කාලයට මෙම ප්‍රදේශයේ ජල උල්පත් සිඳී යන බවත්, පානය සඳහා ජලය සපයා ගැනීම අසීරු බවත්, ගම්වාසීහු අත්තනගල්ල ප්‍රාදේශීය සංවර්ධන කමිටුව වෙත දන්වා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=r12101312</link>
    <topic>දැරියකට තුවාල සිදු කළැයිවිත්තිකරුට ඇප</topic>
    <author>පානදුර සමූහ කපිල සෝමරත්න</author>
    <content>නොසැලකිලිමත් ලෙස යතුරුපැදියක් පදවා හොරණ පාරේ රිය අනතුරක් සිදුකර පාසල් දැරියකට තුවාල සිදු කිරීම සම්බන්ධ චෝදනාවකට නිවැරැදිකරු යැයි අධිකරණයට ප්‍රකාශ කළ පුද්ගලයකුට රුපියල් දස දහසක මුදල් ඇපයක් සහ රුපියල් ලක්‍ෂ දෙකක ශරීර ඇපයක් නියම කළ පානදුර මහේස්ත්‍රාත් ආර්. එස්. ඒ. දිසානායක මහතා විසින් නඩු විභාගය දෙසැම්බර් මස 18 වැනිදාට කල් දමන ලදී.විත්තිකරුට නඩු පවරා තිබුණේ පානදුර උතුර පොලිසියේ රථවාහන අංශය මගිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=s1210131</link>
    <topic>මුම්බායි සෙවන්ස් රගර් තරගාවලිය අද ඇරැඹේ</topic>
    <author>ෆවුස් මොහොමඩ් ඉන්දියාවේ මුම්බායි නුවර සිට...</author>
    <content>ආසියානු සත් සාමාජික රගර් තරගාවලි ත්‍රිත්වයේ අවසන් අදියර වන මුම්බායි සෙවන්ස් රගර් තරගාවලිය අද (13) ඉන්දියාවේ මුම්බායි නුවර ජිම්කානා ක්‍රීඩාංගණයේදී ආරම්භ‍වේ.අද සහ හෙට දෙදින පුරා පැවැත්වෙන මේ තරගාවලියේදී ශ්‍රී ලංකාව මුහුණ දෙන පළමු තරගය අද පෙරවරු 9.40ට මලයාසියාව සමග පැවැත්වේ.ආසියානු සත් සාමාජික රගර් තරගාවලි ත්‍රිත්වයේ පළමු වැන්නවූ බෝර්නියෝ සෙවන්ස් තරගාවලියේ බඳුන ශූරතා අවසන් මහා තරගයේදී ලකුණු 19-12කින් මලයාසියාව පරාජය කළ ශ්‍රී ලංකාවට අද යළි සුපුරුදු දස්කම් පෙන්වීමේ කදිම අවස්ථාවක් උදාවී ඇත. මේ තරගාවලියේ 'බී' කාණ්ඩයෙන් තරග වදින ශ්‍රී ලංකාව මලයාසියාව, ඉරානය සහ චීනය සමග තරග වදිති.පසුගිය තරගාවලි 2‍දීම විශිෂ්ට දස්කම් දක්වමින් බෝර්නියෝ සෙවන්ස් තරගාවලියේ බඳුන ශූරතාවත්, ෂැංහයි සෙවන්ස් තරගාවලියේ පළඟ ශූරතාවත් දිනාගත් ශ්‍රී ලංකාව අද මුම්බායි තරගාවලියට සහභාගි වන්නේ කුසලානය සඳහා වන තරග වටයට සුදුසුකම් ලැබීමේ බාලාපොරොත්තුවෙනි.හෙට පැවැත්වෙන කුසලාන තරග වටයේ අර්ධ අවසන් පූර්ව වටයට පිවිසීමට නම් අදාල කාණ්ඩයෙන් තරග 2ක් ජයගැනීම අනිවාර්ය වන බැවින් ඉරානය සහ මලයාසියාව පරාජය කිරීම ශ්‍රී ලංකාවේ අදිටන වී ඇත. නමුත් මලයාසියානු කණ්ඩායම සුලුකොට තැකිය නොහැකි බව ශ්‍රී ලංකා පිලේ පුහුණුකරු බෙන් ‍‍හොලික්ස් ප්‍රකාශ කළේය.“මලයාසියානු කණ්ඩායම ඉතා හොඳ කණ්ඩායමක්. එය කිසිසේත්ම පහසු තරගයක් නොවනු ඇත. නමුත් ඒ තරගයත් ජයගෙන අප උත්සාහ කළ යුත්තේ චීනයත් පරදවා අපගේ කාණ්ඩයේ පෙරමුණ ගැනීමටයි. ඒ නිසා අපේ ක්‍රීඩකයන් තමන්ගේ උපරිම දක්ෂතා මේ තරගාවලියේදී දැක්විය යුතුයි” හොලික්ස් පැවැසීය.ආසියානු සත් සාමාජික ශ්‍රේණිගත කිරීමේ තරගාවලියක් මුම්බායි නුවර පැවැත්වෙන පළමු අවස්ථාව මෙයයි. මීට පෙර පැවැති බෝර්නියෝ සහ ෂැංහායි තරගාවලි 2ත් පසුව හොංකොං පිල ආසියානු සත් සමාජික රගර් පිටියේ පෙරමුණ ගැනීමට සමත්ව සිටින අතර ජපානය දෙවැනි ස්ථානයෙත්, චීනය තුන්වැනි ස්ථානයෙත් පසුවෙයි. මේ තරගාවලියෙන් ජය ගන්නා කණ්ඩායම ආසියානු සත් සාමාජික තරග බිමේ පෙරමුණට පත්වනු ඇත‍.අපට අද අවසන් තරගය චීනය සමග පැවැත්වෙන බැවින් පළමු තරග දෙකේදී අපෙන් සිදුවිය හැකි අඩුපාඩු නිවැරදි කරගෙන චීනයට ප්‍රබල සටනක් දීමට උත්සාහ ගන්නා බව ශ්‍රී ලංකා පුහුණුකරු පැවැසීය.ශ්‍රී ලංකාව අද පෙරවරු 9.40ට මලයාසියාව සමගත්, පස්වරු 12.20ට ඉරානය සමගත්, පස්වරු 3.20ට චීනය සමගත් තරග වදියි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=s1210132</link>
    <topic>නෙට්බෝල් නිලවරණයට පසුබිම සකසන්න සිවු පුද්ගල පරිපාලන කමිටුවක් පත් කරයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ ඉදිරි නිලවරණයට අවශ්‍ය පසුබිම සකස් කිරීමේ අරමුණින් සිවු පුද්ගල පරිපාලන කමිටුවක් ගැසට් කිරීමට ක්‍රීඩා ඇමැති මහින්දානන්ද අලුත්ගමගේ මහතා ක්‍රීඩා අධ්‍යක්ෂ ජෙනරාල්වරිය‍ට නියෝග කළේය.ඒ අනුව එම පරිපාලන කමිටුව පත් කිරීමට අවශ්‍ය ගැසට් නිවේදනය ඊයේ සකස් කර අවසන් කෙරුණි.එම සිවු පුද්ගල පරිපාලන කමිටුවට ක්‍රීඩා අමාත්‍යංශයේ නිලධාරීහු පිරිසක් නම් කර ඇත.නෙට්බෝල් සංගම්වල ක්‍රියාකාරිත්වය පිළිබඳ පුළුල් විමර්ශනයක් කොට ඡන්ද දායක නාමලේඛණය සැකසීම, හිටපු නෙට්බෝල් පරිපාලනය සතුව තිබු තොරතුරු ලබා ගැනීම ඇතුලු විෂයන් කිහිපයක් මේ පරිපාලන කමිටුව ඉටු කළ යුතුව ඇත.පරිපාලන කමිටුව ඉක්මනින් රැස්වී සම්පුර්ණ වාර්තාවක් ක්‍රීඩා ඇමැතිවරයාට ලබාදිය යුතු අතර ඉන් පසුව ඡන්ද විමසීම පැවැත්වෙන දිනය හා නාමයෝජනා කැඳවීම පිළිබඳ දැනුම්දීම් සිදු කෙරේ.කොළඹ දී නිමාවු ආසියානු කුසලාන නෙට්බෝල් තරගාවලියෙන් අනතුරුව හිටපු අතුරු කමිටුවේ තනතුරු අහෝසිවු අතර නිලවරණය ඉක්මණින් පැවැත්වීමට ක්‍රීඩා ඇමැතිවරයා තීරණය කළේය.ශ්‍රී ලංකා නෙට්බෝල් ක්‍රීඩිකාවන් සමග ඇමැතිවරයා පැවැත්වු සාකච්ඡාවකදී අවසන් තීරණය වුයේද නෙට්බෝල් පරිපාලනය විධිමත් කිරීම කඩිනමින් කළ යුතු බවය.ලබන වසරේ ජුනි මාසයේ බෲනායිහිදී පැවැත්වෙන ආසියානු ශූරතා යොවුන් නෙට්බෝල් තරගාවලියට යන ශ්‍රී ලංකා පිල තෝරාගැනීම කඩිනම් කළ යුතු හෙයින් නොවැම්බර් මාසයේ නව නෙට්බෝල් පරිපාලනය ස්ථාපිත කිරීම ක්‍රීඩා ඇමැතිවරයාගේ බලාපොරොත්තුව වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=s1210133</link>
    <topic>කොළඹ දිස්ත්‍රික් අන්තර් සමාජ නෙට්බෝල් තරගාවලිය 21දා</topic>
    <author/>
    <content>කොළඹ දිස්ත්‍රික් නෙ‍ට්බෝල් සංගමය සංවිධානය කරන අන්තර් සමාජ නෙට්බෝල් තරගාවලිය මේ මස 21වැනිදා පෙ.ව 8.00 සිට කොළඹ ක්‍රීඩා සංවර්ධන දෙපාර්තමේන්තු පරිශ්‍රයේ ටොරින්ටන් ක්‍රීඩා පිටියේදී පැවැත්වේ.තරගාවලිය සඳහා කොළඹ දිස්ත්‍රික් නෙට්බෝල් සංගමයට අනුබද්ධ සියලුම ක්‍රීඩා සමාජ සහභාගී විය හැකිය. සියලුම තරග පහත සදහක් කණ්ඩායම් 4 යටතේ පැවැත්වේ.'ඒ' කාණ්ඩය- අනුබද්ධ ක්‍රීඩා සමාජවල ඒ කොටසේ තරග වදින කණ්ඩායම් සඳහා වන අතර මෙයින් ජය ලබන කණ්ඩායම් නෙට්බෝල් සම්මේලනයේ ජාතික තරගාවලිය සුදුසුකම් ලබනු ඇත.'බී' කාණ්ඩය- අනුබද්ධ සංගම්වල නැගි එන ක්‍රීඩිකාවන් සඳහා විවෘත වේ.අවුරුදු 14න් පහළ-1999-01-01 සිට 2002-12-31 දක්වා උපන් ක්‍රීඩිකාවන්ගේ කණ්ඩායම් සඳහා අවුරුදු 35න් ඉහළ- ප්‍රවීන නෙට්බෝල් කණ්ඩායම් සඳහා (මෙම තරගය පමණක් සියලුම ක්‍රීඩා සමාජ සඳහා විවෘත ‍වේ).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=s1210134</link>
    <topic>සාන්ත බ්‍රිජට් කන්‍යාරාමයේ අමන්තිගෙන් කවපෙත්ත වීසිකිරීමේ නව පාසල් තරග වාර්තාවක්</topic>
    <author/>
    <content>සමස්ත ලංකා පාසල් ක්‍රීඩා උලෙළේ සිවුවැනි දිනය වූ ඊයේ පැවැති වයස අවුරුදු 19න් පහළ බාලිකා කවපෙත්ත වීසිකිරීමේ ඉසව්වේ නව තරග වාර්තාවක් බිහි කිරීමට සාන්ත බ්‍රිජට් කන්‍යාරාමයේ අමන්ති සිල්වා සමත් වූවාය.මීටර 39.46ක් දුර කවපෙත්ත වීසි කරමින් අමන්ති ඊයේ මකා දැමුවේ 2006 වසරේදී පලුගස්වැව සේවාමුක්ත කඳවුර මහා විදුහලේ ඩබ්ලිව්.එම්.සොනාලි කුමාරි වීරසේකර විසින් තබා තිබූ මීටර 38.57 වාර්තාවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=s1210135</link>
    <topic>ජය පැරදුමක් නෑ</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටු විදුහලත් කොළඹ ඉසිපතන විදුහලත් අතර මොරටුවේ පැවැති අන්තර් පාඨශාලීය වයස අවුරුදු 13 න් පහළ පළමු පෙළ ක්‍රිකට් ක්‍රීඩා තරගය ජය පරාජයෙන් තොරව කෙළවර විය.ප්‍රථමයෙන් පන්දුවට මුහුණ දුන් ඉසිපතන විදුහල ලකුණු 185 ක් රැස්කළ අතර ඩිල්සර සවින්ද ලකුණු 31 ක් ලබා ගත්තේය. පන්දු යැවීමේදී තරිඳු ඩිල්ශාන් ලකුණු 37 කට කඩුළු හතරක් ද බිඳ හෙළීය.තරගය නතර කරන විට මොරටු විදුහල කඩුළු තුනක් දැවී ලකුණු 108ක් ලබා තිබූ අතර ෂිහද නිශේන්ද්‍ර ලකුණු 32ක් වාර්තා කළේය.ඉසිපන විදුහල 185 - ඩිල්සර සවින්ද 31, තුවන් කලික් 28, අනුපම හේරත් 22, නිරෝධ තිලක්ෂණ නොදැවී 29, (තරිඳු ඩිල්ශාන් 4/37, ලසිත් විශේන්ද්‍ර 2/52, ප්‍රමෝද්‍ය රන්ජික 2/15)මොරටු විදුහල 108/3 - ෂිහද නිශේන්ද්‍ර 32, නිශාන් මධුශංක නොදැවී 28.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=s1210136</link>
    <topic>හරිත් මදුවන්තගෙන්අගනා පිතිහරඹයක්</topic>
    <author>ඡයාරූපය-රංජිත් අසංක</author>
    <content>කොළඹ ඩී.එස්.සේනානායක හා සාන්ත ජෝසප් විදුහල් කණ්ඩායම අතර ඊයේ කොළඹ වෙස්ලි විදුහල් පිටියේ පැවැති මංචි කුසලාන සය සාමාජික පාසල් ක්‍රිකට් තරගයේදී හරිත් මදුවන්ත අගනා පිතිහරඹයක නියැලෙමින් ඩී.එස්.සේනානායක විදුහල ජයග්‍රණය කරා ගෙන ගියේය.මදුවන්ත ලකුණු 39ක් වාර්තා කළ අතර ඩී.එස්.සේනානායක විදුහල් පිලට ලකුණු 4ක තියුණු ජයක් අත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=s1210137</link>
    <topic>'එක්සත් කණ්ඩායම'සිංගප්පූරු සංචාරයක</topic>
    <author/>
    <content>මුරලි කුසලාන තරගාවලියේ ඉහළම දස්කම් ප්‍රදර්ශනය කළ විවිධ කණ්ඩායම්වල ක්‍රීඩකයන් තෝරා ‍ගොඩනගන ලද 'එක්සත් කණ්ඩායම' සිංගප්පූරු ක්‍රිකට් සමාජ කණ්ඩායම සමග ප්‍රදර්ශන තරග දෙකකට සහභාගී වීමට නියමිතය.මේ සඳහා ශ්‍රී ලංකා ක්‍රිකට් ක්‍රීඩක කුමාර් සංගක්කාර ද එමරේට්ස් අනුග්‍රහයෙන් සිංගප්පූරුව බලා පිටත්ව යන කණ්ඩායම සමග යනු ඇත. ලෝක පූජිත පන්දු යවන්නා වන මුත්තයියා මුරලිදරන් සිංගප්පූරුවේදී එක්සත් කණ්ඩායම සමග එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=s1210138</link>
    <topic>කුලියාපිටියේ සය සාමාජික ක්‍රිකට්</topic>
    <author>කුලියාපිටිය සමූහ</author>
    <content>කුලියාපිටිය යංග් ඊගල් ක්‍රීඩා සමාජය සංවිධානය කරන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මෙම 20 හා 21 දිනවල කුලියාපිටිය නගර සභා ක්‍රීඩාංගණයේදී පැවැත්වේ.ශූරතාව සඳහා අභියෝග පළිහ සමග රුපියල් පනස්දහසක්ද අනු ශූරතාව සඳහා අභියෝගතා කුසලානය සමඟ රුපියල් පනස්දහසක් ද ප්‍රදානය කරන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=s1210139</link>
    <topic>හෑන්ඩ්බෝල් බාලිකා ශූරතාව මැදබැද්ද මහ විදුහලට</topic>
    <author>ගලේවෙල මධ්‍යම සමූහ පී. ජී. ගුණතිලක</author>
    <content>ශ්‍රී ලංකා පාසල් හෑන්ඩ්බෝල් සංගමය සංවිධානය කළ නියෝ (NEO) අභියෝග කුසලාන සමස්ත ලංකා පාසල් අවුරුදු 15 න් පහළ බාලිකා ශූරතාව අත්කර ගැනීමට වාසලකෝට්ටේ මැදබැද්ද මහ විදුහල් පිල සමත් විය.බාලිකා අවසන් තරගයේ දී කොටහේනේ යහපත් එඬේරාගේ කන්‍යාරාමය ගෝල් 7–0 ක් ලෙස පරාජය කරමින් එම පිල ශූරතාව අත්කර ගැනීම විශේෂ සිද්ධියක් විය. මෙම පිලේ නායිකාව ලෙස කටයුතු කළේ ටී. ජී. ඩී. දසුනි සංජනා ඒකනායකයි.ජයග්‍රාහී පිලේ පුහුණුවීම් කටයුතු කරන ලද්දේ එල්. ඩී. ආර්. පෙරේරා ගුරු මහත්මිය විසිනි.මීට පෙර සමස්ත ලංකා පාසල් අවුරුදු 13 න් පහළ හෑන්ඩ්බෝල් තරගාවලියේදී බාලක හා බාලිකා ශූරතා දෙකම මෙම විදුහලේ කණ්ඩායම් විසින් දිනාගන්නා ලදී.මූලික පහසුකම්වත් නොමැතිව ලබාගත් මෙම ඓතිහාසික ජයග්‍රහණය හෑන්ඩ්බෝල් තරග හා තම විදුහලේ ඉතිහාසයේ රනින් ලියැවෙන සිද්ධියක් බව විදුහල්පති පී. ජී. නවරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>13</day>
    </date>
    <link>http://www.dinamina.lk/2012/10/13/_art.asp?fn=f1210131</link>
    <topic>පළාත් පාලන පනත සම්මත කර ගැනීමප්‍රජාතන්ත්‍රවාදය ලැබූ ජයග්‍රහණයක්</topic>
    <author>සාකච්ඡා කළේ චන්දන ජයවීර</author>
    <content>මනාප ඡන්ද ක්‍රමය අහෝසි කිරීමේ රජයේ ප්‍රතිඥාව පළාත් පාලන පනත සංශෝධනය කිරීමෙන් ඉටුව තිබෙන බව සඳහන් කරන සුසිල් ප්‍රේමජයන්ත ඇමතිවරයා, රජයට පාර්ලිමේන්තුවේ 2/3 ක බලයක් තිබුණද කිසි විටෙකත් එය පළාත් සභාවක හෝ ජනතාවගේ පරමාධිපත්‍යය උදුරා ගැනීමට භාවිතා නොකරන බව පවසා සිටියේ මෙසේය.* පසුගිය මහ මැතිවරණයේදී රජය ප්‍රධානවම 2/3 ක ජනවරමක් ඉල්ලා සිටියේ මනාප ඡන්ද ක්‍රමය වෙනස් කිරීම සඳහායි. ඒ සඳහා දීර්ඝ කාලයක් ගතවූයේ ඇයි?පළාත් පාලන පනත සංශෝධනය කිරීමේ උත්සාහය කිහිප වතාවක් කල් ගියා. රජයට සෙසු පක්‍ෂවල මතයට කන්දීමට සූදානම්ව සිටි නිසා කිහිප වරක් කල් ලබාදීමට සිදු වුණා. රජයට 2/3 ක බහුතර බලයක් තිබුණත් එය භාවිතා නොකර සියලුම පක්‍ෂවල එකඟතාවෙන් පනත සම්මත කර ගැනීමට හැකිවීම විශාල ජයග්‍රහණයක්.සුළු පක්‍ෂවලට හා සුළු ජාතීන්ට අසාධාරණයක් නොවන ආකාරයට අනුපාත ක්‍රමයක් සහිතව කොට්ඨාස ඡන්ද ක්‍රමයකට ගමන් කරන්න හැකිවීම බහු පක්‍ෂ ප්‍රජාතන්ත්‍රවාදයේ ජයග්‍රහණයක්.* පළාත් පාලන කොට්ඨාස සීමා නිර්ණය කිරීමේ කමිටුව පත්කිරීමේ බලය ඇමැතිවරයාට ලබාදීම ගැන විවේචන මතුව තිබෙනවා නේද?කමිටුව කවුරු හෝ පත් කළ යුතුයි. ඕනෑම පනතක් ගැසට් කරන්නේ විෂය භාර ඇමතිවරයායි. කමිටුව ඉන්නේ ඇමතිවරයාට අවශ්‍ය දේවල් කරන්න නෙමෙයි. සීමා නිර්ණ කමිටුවේ යෝජනා වෙනස් කරන්න හෝ ඒවාට බලපෑම් කරන්න ඇමැතිවරයාට කිසිම බලයක් නැහැ.* මෙම මැතිවරණ සංශෝධනය කිරීම ඉදිරියේදී පළාත් සභා සහ පාර්ලිමේන්තු මැතිවරණ සඳහා අදාළ කර ගැනීමට අදහස් කරනවාද?පළාත් සභා හා පාර්ලිමේන්තු මැතිවරණ ක්‍රමය සංශෝධනය කිරීම මෙයට වඩා සංකීර්ණයි. එතැනදී ආණ්ඩුක්‍රම ව්‍යවස්ථාවේ ව්‍යුහාත්මක වෙනසක් ඇතිකිරීම ගැන මෙයට වඩා ගැඹුරින් කල්පනා කිරීමට සිදු වෙනවා. පාර්ලිමේන්තු කොට්ඨාස සීමා නිර්ණය කිරීම ගැන මෙන්ම මන්ත්‍රී ධුර සංඛ්‍යාව වෙනස් කිරීම ගැන සලකා බැලිය යුතුයි. එයට මෙයට වඩා කාලයක් ගත වෙනවා. වැඩි හරියක් ගැටුම් නිර්මාණය වෙන්නේ පළාත් පාලන ආයතන මට්ටමින්. අපි එතැනින් පටන් ගමු. ඊට පස්සෙ ඉතිරිවාට ගමන් කරන්න පුළුවන්.* විධායකය, ව්‍යවස්ථාදායකය හා අධිකරණය අතර ව්‍යවස්ථාමය ගැටුමක් නිර්මාණය වී තිබෙන බවට දේශපාලන ක්ෂේත්‍රයේ මතුව ඇති මතය ගැන ඔබේ අදහස කුමක්ද?රටක ජනතාවගේ ප්‍රජාතන්ත්‍රවාදී අයිතිවාසිකම් ආරක්‍ෂා වීමට විධායකය, ව්‍යවස්ථාදායකය සහ අධිකරණය යන ආයතන තුන ස්වාධීන විය යුතුයි. ඔවුන් එකිනෙකා මත අනෙක් අය බලපෑම් නොකළ යුතුයි. එමෙන්ම ඔවුන් සහයෝගයෙන් කටයුතු කළ යුතුයි.පිළිගත් මූලධර්මය එය වුවත් මෙම ආයතන අතර ගැටුම් ඇතිවූ අවස්ථා මේ රටේ වගේම වෙනත් රටවලත් ඉතිහාසයේ දකින්න ලැබෙනවා. එහි ආසන්න අවස්ථාවක් ලෙස “දිවි නැඟුම පනත” පදනම් කරගෙන ඇති වී ඇති සංවාදය දක්වන්න පුළුවන්.පනත් කෙටුම්පතක් පාර්ලිමේන්තුවේ අනුමැතිය සඳහා ඉදිරිපත් වූ විට එයට එරෙහිව දින හතක් ඇතුළත ශ්‍රේෂ්ඨාධිකරණයට පෙත්සමක් ඉදිරිපත් කළ හැකියි.එසේ පෙත්සමක් ඉදිරිපත් වූ විට එහි පිටපතක් ඒ අවස්ථාවේදීම කථානායකවරයාට භාරදිය යුතුයි. දිවි නැඟුම පනතට එරෙහි පෙත්සම් තුනක් ඉදිරිපත් වුවත් නියමිත කාලය වූ දින හත (07) ඇතුළත කථානායකවරයාට භාර දී තිබුණේ පෙත්සම් දෙකක් පමණයි.* විකල්ප ප්‍රතිපත්ති කේන්ද්‍රය ඉදිරිපත් කළ තුන්වැනි පෙත්සම නියමිත ආකාරයට කථානායකවරයාට භාර නොදීම ජනතා පරමාධිපත්‍ය සම්බන්ධයෙන් ගැටලුවක් ඇති කරන්නේ කෙසේ ද?ආණ්ඩුක්‍රම ව්‍යවස්ථාවේ 121 වැනි වගන්තියේ පෙත්සමේ පිටපතක් කථානායකවරයාට භාරදිය යුතුයි කියලා පැහැදිලිව දක්වා තිබෙනවා. කථානායකවරයාට භාරදිය යුතුයි කියන්නේ කථානායකවරයාටම භාරදිය යුතුයි යන්නයි. පාර්ලිමේන්තුවේ මහලේකම්වරයාට භාරදීම ප්‍රමාණවත් නැහැ. එයට හේතුව 121 (2) උප වගන්තියේම සඳහන්ව තිබෙනවා. එවැනි පෙත්සමක් ශ්‍රේෂ්ඨාධිකරණයට ඉදිරිපත් වූ විට එම පනත පාර්ලිමේන්තුවේ සාකච්ඡාවට ගැනීම සති තුනකට අත්හිටවිය යුතුයි. මේ ගැන පැහැදිලි ප්‍රකාශයක් කථානායකවරයා කළා.යම් විදිහකින් පෙත්සමේ පිටපතක් කථානායකවරයාට නොලැබුණහොත් එය පාර්ලිමේන්තුවේ විවාදයට ගැනීම සිදු වෙනවා.එවිට උසාවියේ නඩුවක් තිබෙන අතර පනත සම්මත වීම සිදුවිය හැකියි. පනතක් සම්මත වූ පසු එය උසාවියේ විභාග කළ නොහැකියි. ඒ නිසා මේ ආකාරයට පෙත්සමක් ඉදිරිපත් වූ විට නියමිත පරිදි කථානායකවරයාට නොදැන්වීමෙන් සංකීර්ණ ප්‍රශ්නයක් ඇතිවිය හැකියි.මෙයට පෙර මෙවැනි සමාන අවස්ථාවලදී ශ්‍රේෂ්ඨාධිකරණය ක්‍රියා කළ ආකාරය හා හිටපු කථානායකවරුන් අනුගමනය කළ ප්‍රතිපත්තීන් පෙන්නුම් කරමින් කථානායකවරයා දීර්ඝ ප්‍රකාශයක් කළා. ඉදිරියේදී මෙවැනි ගැටලු ඇති නොවන ආකාරයට කටයුතු කළ යුතු බව කථානායකවරයා වැඩිදුරටත් සඳහන් කළා.* මෙම සිද්ධිය හා එයට පෙර දිවි නැඟුම පනත ගැන ඉදිරිපත් වූ පෙත්සමේදී ශ්‍රේෂ්ඨාධිකරණය ලබා දුන් තීන්දුව අනුව ව්‍යවස්ථාදායකය හා අධිකරණය අතර ගැටුමක් නිර්මාණය වී තිබෙන අයුරක් පෙනෙනවා නේද?මේක ව්‍යවස්ථාදායකය හා අධිකරණය අතර ගැටුමක් නෙවෙයි. ආණ්ඩුක්‍රම ව්‍යවස්ථාවේ තිබෙන ප්‍රතිපාදන අනුව කටයුතු කළ යුතුය යන කරුණ අවධාරණය කිරීමක් පමණයි. අධිකරණය විසින් පාර්ලිමේන්තුවට බලපෑම් නොකළ යුතු අතරම පාර්ලිමේන්තුව විසින් අධිකරණයට බලපෑම් නොකළ යුතුය යන කරුණ අවධාරණය කිරීමක් මෙම සාකච්ඡාවෙන් ප්‍රකාශ වුණා. මෙය ගැටුමක් විදිහට සලකනවාට වඩා අවස්ථානුකූලව මතු වූ ප්‍රශ්නය නිරාකරණය කිරීම සඳහා කරන ලද ප්‍රකාශයක් විදිහට කථානායකවරයාගේ ප්‍රකාශය සැලකිය හැකියි.* විධායකය, ව්‍යවස්ථාදායකය හා අධිකරණය අතර බෙදී ගොස් තිබෙන බලතල සංකේන්ද්‍රණය කර ගැනීමේ උත්සාහයක ආණ්ඩුව නිරතව සිටින බවට නැඟෙන චෝදනාවට ඔබේ පිළිතුර කුමක්ද?එහෙම කිසිම ආකාරයකින් වෙනත් ආයතනයක් සතු බලතල එකතු කර ගැනීමට උත්සාහ කිරීමක් සිදුව නැහැ. ව්‍යවස්ථාදායකය පනවන ව්‍යවස්ථා අර්ථ නිරූපණය කිරීම හෝ නීතියක් යටතේ ප්‍රශ්නයක් මතු වුවහොත් එය නිරාකරණය කිරීම අධිකරණය විසින් සිදු කරනවා. ව්‍යවස්ථාවේ තිබෙන වගන්තියක් අභිබවා යන්න විධායකයට හැකියාවක් නැහැ. කිසිම අවස්ථාවක විධායකය විසින් පාර්ලිමේන්තුවේ බලතල ලබාගැනීමට හෝ අධිකරණයේ බලතල සියතට ගැනීමට කටයුතු කර නැහැ.* 13 වෙනි සංශෝධනය අනුව පළාත් සභා යටතට ගැනෙන විෂයක් ඒවායේ පූර්ව අනුමැතිය ලබා නොගෙන පාර්ලිමේන්තුවට ඉදිරිපත් කිරීම ගැටලුවක් නෙමෙයිද?කවුද එහෙම කියන්නේ? සමෘද්ධිය පළාත් සභාවලට අයිති විෂයක් නෙවෙයි. සමගාමී ලැයිස්තුවටත් සමෘද්ධිය අයත් නැහැ. දිවි නැ¼ගුම පනතින් කර බන්නේ සමෘද්ධි අධිකාරි, දක්‍ෂිණ සංවර්ධන හා උඩරට සංවර්ධන යන පනත් තුන අහෝසි කර ඒ වෙනුවට දෙපාර්තමේන්තුවක් බවට පත් කිරීමයි. එයින් සමෘද්ධි නිලධාරීන් 28,000 ක් රජයේ සේවකයන් බවට පත් වනවා. 15 ලක්‍ෂයක් වූ සමෘද්ධි ප්‍රතිලාභීන්ගේ ප්‍රතිලාභ ශක්තිමත් වෙනවා. මෙයින් කිසිම ආකාරයකින් පළාත් සභාව සතු විෂයක් කිසිදු ආකාරයකින් ආපසු ගැනීමක් සිදුව නැහැ. එහෙම කරන්න අවශ්‍යතාවයක් ආණ්ඩුවට ඇත්තේත් නැහැ.* උතුරු පළාත් සභාව ක්‍රියාත්මක නොවන නිසා ආණ්ඩුකාරවරයාගේ මතය ලබා ගැනීම ප්‍රමාණවත් ද?මෙයට කලිනුත් පළාත් සභාවල අනුමැතිය සඳහා ව්‍යවස්ථා කෙටුම්පත් ඉදිරිපත් කළ තිබෙනවා. ඒ අවස්ථාවලදීත් උතුරු පළාත් සභාවේ අනුමැතිය විදිහට සැලකුවේ ආණ්ඩුකාරවරයාගේ නිර්දේශයයි. ගොවිජන සේවා පනත ඇතුළු පනත් ගණනාවක් මේ විදිහට සම්මත වූවා. ඒවා දැන් කිසිම ගැටලුවකින් තොරව නීතියක් විදිහට ක්‍රියාත්මක වෙනවා.අපිට පාර්ලිමේන්තුවේ 2/3 ක බලයක් තිබෙනවා.ඒ නිසා අවශ්‍ය නම් කිසියම් පළාත් සභාවක් එකඟතාවය ලබා නොදුන්නත් කෙළින්ම සම්මත කරගන්න පුළුවන්. 2/3 ක බලයක් තිබුණ පලියට පළාත් සභාවක බලයක් තනි මතයට ගන්න අපිට වුවමනාවක් නැහැ. මේකට විරුද්ධව කතා කරන සුමන්දිරන් මන්ත්‍රීවරයා දිගින් දිගටම කටයුතු කළේ බෙදුම්වාදයට වාසි වන ආකාරයටයි. විකල්ප ප්‍රතිපත්ති කේන්ද්‍රයත් මේ වැඩපිළිවෙළ සමඟ එකතුව සිටින්නේ විදේශ ආධාර බලාපොරොත්තුවෙන්. මේගොල්ලෝ හදන්නේ ව්‍යවස්ථාමය ගැටලු හදලා බෙදුම්වාදයට වාසි වන ආකාරයට ක්‍රියා කරන්නයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n121015_br1</link>
    <topic>දෙවැනි වතාවටත් පස් නිවුන් දරු උපතක්</topic>
    <author>අසේල කුරුළුවංශ</author>
    <content>(2012-10-15 14.30) මහනුවර මහ රෝහල් ඉතිහාසයේ ප්‍රථම වරට මවක් අද උදෑසන දරුවන් පස් දෙනෙකු බිහි කරනු ලැබීය.පිරිමි දරුවන් තිදෙනෙකුට හා ගැහැණු දරුවන් දෙදෙනෙකුට උපත ලබා දෙමින් සිය දිවියේ ප්‍රථම වරට උතුම් මව් පදවිය හිමිකර ගත්තේ කෑගල්ල හෙට්ටිමුල්ලේ පදිංචි දිලිනි රසාංගිකා ශාමාන්ති (29) නැමැති අයයි.මෙය ශ්‍රී ලංකාවේ පස් නිවුන් දරුවන් බිහිවූ දෙවන අවස්ථාවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n1210151</link>
    <topic>අපයෝජන මඬින්න සංකල්ප පහක්</topic>
    <author>චින්තා රණසිංහ</author>
    <content>ළමා වියේ හෝ තරුණ වියේ හෝ කායික-මානසික අපයෝජනයකට ලක්වන වින්දිතයන් වැඩිහිටි වියට පත් ව අවස්ථාවක් ලද වහාම තවත් අපයෝජනයක් සිදු කිරීමට හෝ දරුණු ගණයේ අපරාධයකට යොමුවීමට හෝ පෙලඹෙන බව සමීක්ෂණ මඟින් හෙළිදරව් වී තිබේ.මේ තත්ත්වය අපරාධ රැල්ලක් හෙවත් චක්‍රයක් ලෙස දිගින්-දිගටම සිදුවන බව ද ඒ මඟින් අපරාධවල ප්‍රමාණය ඉහළ ගොස් ඇති බව ද ඉහත සමීක්ෂණ තවදුරටත් තහවුරු කර තිබේ.ළමා අපයෝජන හා වෙනත් අපරාධ පිළිබඳ දැඩි අවධානය යොමු කරන ජාතික ළමා ආරක්ෂණ අධිකාරිය මේ තත්ත්වය මැඬපැවැත්වීම සඳහා පස්වැදෑරුම් වැඩපිළිවෙළක් ජාතික ළමා ආරක්ෂණ ප්‍රතිපත්තියට එකතු කිරීමට යයි. ළමා අපයෝජන මැඬපැවැත්වීම සඳහා පස්වැදෑරුම් සංකල්පයක් ජාතික ළමා ආරක්ෂණ ප්‍රතිපත්තියට ඇතුළත් කිරීමට ජාතික ළමා ආරක්ෂක අධිකාරිය තීරණය කර තිබේ.පසුගියදාට යෙදුණු ලෝක ළමා දිනයට සමගාමීව මේ පියවර ගෙන ඇති අතර කඩිනමින් එය සමාජගත කිරීමට ද තීරණය වී තිබේ.ආදරය, සාමය, අවංකත්වය, යහපත් ක්‍රියාව හා අවිහිංසාව යන සංකල්ප පහ එම ප්‍රතිපත්තියට ඇතුළත් කොට ළමා අපයෝජනයන්ට ලක් වූ හෙවත් වින්දිත දරුවන් හා අපයොජනයන්ට ලක් නොවූ සියලුම දරුවන්ගේ මනසට මේ සංකල්ප ඇතුළත් කිරීම මෙහි අරමුණ වන බව අධිකාරියේ සභාපති අනෝමා දිසානායක මහත්මිය ඊයේ (14) දිනමිණට පැවැසුවාය.ළමා වින්දිතයන් පසුකාලීනව අපයෝජකයන් බවට පත් වන බවට ‍ෙලා්කයේ සිදු කළ පර්යේෂණවලින් අනාවරණය වී තිබෙන බවත් දිනෙන් දින උග්‍ර වන මේ අපයෝජන රැල්ල දම්වැලක් ලෙස පුද්ගලයාගෙන් පුද්ගලයාට බැඳී පවතින්නක් බවත් සභාපතිනිය කීවාය.මූලික වශයෙන් නව පස්වැදෑරුම් සංකල්පය ක්‍රියාත්මක කිරීම සඳහා ජනතාව දැනුවත් කිරීමට අදහස් කරන බවත් එහි දී පාසල් මට්ටමින් දරුවන්ටත් ගුරුවරුන්ටත් මාපියන්ටත් පුළුල් අවබෝධයක් ලබා දී පසුව සියලුම වැඩිහිටියන්ගේ ආකල්ප වර්ධනයට මේ වැඩපිළිවෙළ යටතේ කටයුතු යොදන බව ද දිසානායක මහත්මිය වැඩි දුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n1210152</link>
    <topic>ආසියා සහයෝගීතා සංසද රාජ්‍ය නායක සමුළුවට ජනපති කුවේට් යයි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>කුවේටයේදී පැවැත්වෙන ආසියානු සහයෝගිතා සංසදයේ රාජ්‍ය නායක සමුළුවට ජනාධිපති මහින්ද රාජපක්ෂ මහතා සහභාගි වීමට නියමිතයි.රාජ්‍ය නායක සැසිය අද (15) ආරම්භ වන අතර එය 17 වැනිදා දක්වා පැවැත්වේ. ඊයේ (14) ආරම්භ වූ අමාත්‍යවරුන්ගේ සැසිය සඳහා ශ්‍රී ලංකාව නියෝජනය කරමින් විදේශ කටයුතු ඇමැති මහාචාර්ය ජී.එල් පීරිස් මහතා සහභාගි වූ බව විදේශ කටයුතු අමාත්‍යාංශය පවසයි.ආසියානු රටවල් අතර සහයෝගීතාව වඩාත් ශක්තිමත් කිරීම මෙන්ම තරඟකාරිත්වය දියුණු කිරීමේ අරමුණින් පැවැත්වෙන ආසියානු සහයෝගීතා සංසදයේදී සමස්තයක් වශයෙන් කලාපයට පොදුවේ බලපාන කරුණු රැසක් කෙරෙහි අවධානය යොමු කරන බවද එම අමාත්‍යාංශය සඳහන් කරයි. ආසියානු කලාපයට අයත් රටවල් 31 ක රාජ්‍ය නායකයන් සහ විදේශ කටයුතු ඇමැතිවරුන් ඇතුළු නියෝජිතයන් විශාල ප්‍රමාණයක් සහභාගිවන අතර ආසියාවේ ආර්ථික අභියෝග මෙන්ම ඒ සඳහා විසඳුම් සම්බන්ධයෙන්ද මෙහිදී විශේෂ අවධානයක් යොමු කෙරේ.මේ සමුළුව කුවේටයේ එමීර්වරයාගේ ප්‍රධානත්වයෙන් ආරම්භ කිරීමට නියමිතව ඇත.මෙම සමුළුවට සහභාගිවන අතරවාරයේදී ජනාධිපති මහින්ද රාජපක්ෂ මහතා මැදපෙරදිග රටවල රාජ්‍ය නායකයන් සමඟ මෙන්ම සෞදි අරාබියානු රජු සහ කුවේටයේ එමීර්වරයා හමුවී සාකච්ඡා කිරීමටද නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n1210153</link>
    <topic>අවුරුදු 4ක සුරතල් දරුවා කඹයකින් බැඳ දස වද දෙයි</topic>
    <author>අසේල කුරුළුවංශ සහ චින්තා රණසිංහ</author>
    <content>වයස අවුරුදු හතරක් වූ සුරතල් පිරිමි දරුවකු කඹයකින් බැඳ; දරුවාට වද හිංසා කරන මිත්තණියක පිළිබඳ තොරතුරු බගවන්තලාව ලොයින්ඩන් තේ වත්තේ හෙල්ටොප් කොටසින් වාර්තා වේ.මේ වත්තේ නිවසක උළුවස්සක බැඳ දමා තිබූ දරුවා පිළිබඳ අනුවේදනීය සිදුවීම් පෙළ බගවන්තලාව සෞඛ්‍ය වෛද්‍ය නිලධාරි කේ. එම්. සෙනෙවිරත්න මහතා ඇතුළු කණ්ඩායමකට දරුවා ගැට ගසා තිබියදී හමු වී ඇත.දරුවාගේ මිත්තනිය විසින් ඇගේ වැඩකටයුතු කැර ගැනීමට පහසුවීම පිණිස මෙම දරුවා දිනපතාම ඉන ප්‍රදේශයෙන් ගැට ගසා උළුවස්සේ බැඳ තබා ඇති බව පරීක්‍ෂණ මගින් හෙළිවී තිබේ.දරුවාගේ මව තේ දළු නෙලීමට යන අවස්ථාවේ දරුවා ඇගේ මවට බාර දී යන බවත් මව නිවසින් නික්ම ගිය පසු මිත්තනිය දරුවා බැඳ දමන බවත් ප්‍රදේශවාසීහු පවසති.මවට සහ මිත්තනියට සෞඛ්‍ය වෛද්‍ය නිලධාරි කේ. එම්. සෙනෙවිරත්න, මහජන සෞඛ්‍ය පරීක්‍ෂක පී. කේ. එල්. වසන්ත යන මහත්වරු තරයේ අවවාද කර මින් ඉදිරියට මෙවැන්නක් සිදුවුව හොත් නීති මගින් කටයුතු කරන බව දැනුම් දී ඇත.දරුවා දිවා කල රැකගැනීමට අපහසු නම් දරුවා දිවා සුරැකුම් මධ්‍යස්ථානයකට බාර දෙන ලෙසද එම නිලධාරීන් දැනුම් දී තිබේ.දරුවකු මෙලෙස සිරගත කොට තබාගැනීම සම්පූර්ණයෙන්ම ළමා අයිතිවාසිකම් කඩ කිරීමක් බවත් කෲර ලෙස වධ හිංසාවට ලක් කිරීම හා නොසලකා හැරීම සම්බන්ධයෙන් වන වරද මින් සිදු වී ඇති බවත් ජාතික ළමා ආරක්‍ෂක අධිකාරියේ සභාපති අනෝමා දසනායක මහත්මිය පවසයි.මේ වරද දඬුවම් ලැබිය හැකි වරදක් වන අතර හිංසනයට පත් සිව් හැවිරිදි දරුවාගේ භාරකාරත්වය විසින්ම මෙලෙස හිංසාවට ලක් කිරීම නීති විරෝධී වේ. මෙලෙස අමානුෂික ආකාරයෙන් දරුවන් මානසිකව හෝ කායිකව අපයෝජනයට ලක් කරන්නන් හට නීතිය උපරිම ලෙස ක්‍රියාත්මක කරන බව සභාපතිතුමිය කියයි.පසුගිය කාල සීමාව ඇතුළත සිදුවූ සමාජ පරිහානිය නිසා මෙවැනි සිදුවීම් වාර්තා වන ප්‍රමාණය වැඩි වී ඇති බවත් ළමා ආරක්‍ෂණ ප්‍රතිපත්තිය හරහා ප්‍රජාව දැනුවත් කිරීමේ කටයුතු ක්‍රියාත්මක කර ඇති බවත් ඇය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n1210154</link>
    <topic>ඉන්දියාවේ මහාබෝධි විහාරයේ ‍ආරක්ෂාව තර කෙරේ</topic>
    <author>මහින්ද අලුත්ගෙදර</author>
    <content>ඉන්දියාවේ ඵෙතිහාසික මහාබෝධි විහාරස්ථානයේ ආරක්ෂාව තර කිරීමට එරට රජය තීරණයකර ඇත.විහාරස්ථානය විනාශ කිරීමේ ත්‍රස්තවාදී සැළසුමක් හෙළිවීමත් සමඟ මේ පියවර ගෙන තිබෙන බව වාර්තා වෙයි.ඉන්දීය මුජාහිදීන් ත්‍රස්තවාදී සංවිධානයට අයත් ක්‍රියාකාරීන් තිදෙනෙකු අත්අඩංගුවට ගෙන ප්‍රශ්න කිරීමේදී මේ තොරතුරු අනාවරණය කරගෙන තිබෙන අතර ඒ සම්බන්ධයෙන් ඉන්දීය පොලීසිය පරීක්ෂණ ආරම්භකර තිබේ.මහාරාෂ්ට්‍ර ප්‍රාන්තයේ සිට නවදිල්ලි නුවරට පැමිණි අවස්ථාවේදී මේ ත්‍රස්තවාදීන් තිදෙ‍නා ඉන්දීය පොලීසිය මඟින් අත්අඩංගුවට ගෙන තිබෙන අතර ඒ අවස්ථාවේදී ඔවුන් සතුව තිබූ පුපුරණ ද්‍රව්‍ය තොඟයක්ද පොලීසිය විසින් සොයාගෙන ඇත.උත්සව සමයේදී මහාබෝධි විහාරස්ථානයට ප්‍රහාරයක් එල්ල කිරීම මෙන්ම නවදිල්ලි නුවරට ප්‍රහාරයක් එල්ල කිරීමේ සූදානමක් මොවුන් සතුව තිබූ බවට නවදිල්ලි පොලිස් කොමසාරිස් නිරාජ් කුමාර් නවදිල්ලි නුවරදී මාධ්‍යවේදීන් අමතමින් ප්‍රකාශකර තිබේ.ශ්‍රී ලංකාවේදී එල්.ටී.ටී.ඊ ත්‍රස්තවාදය සම්පූර්ණයෙන්ම පරාජයට පත් කළද ඉන්දියාව ඇතුළු විවිධ රටවල සංවිධාන සමඟ එක්ව ත්‍රස්ත ක්‍රියාකාරකම් වර්ධනය කිරීම සඳහා උත්සාහ ගන්නා අතර ඒ වෙනුවෙන් කලාපීය රටවල් සියල්ල එක්ව කටයුතු කළයුතු බව කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n1210155</link>
    <topic>සෙන්ට්‍රිඇක්සෝන් ප්‍රතිජීවක ඖෂධය භාවිතය තාවකාලිකව නවත්වයි</topic>
    <author>සන්ධ්‍යා කරුණාරත්න</author>
    <content>ගාල්ල කරාපිටිය ශික්ෂණ රෝහලේ දී දැරියකට ලබාදුන් ප්‍රතිජීවක නික්ෂේපණය විස වී මරණයට පත්වීමෙන් අනතුරුව එම කාණ්ඩයට අයත් ප්‍රතිජීවක නික්ෂේපණ රට පුරා රෝහල්වල භාවිතයෙන් තාවකාලිකව අත්හිටුවීමට සෞඛ්‍ය අමාත්‍යාංශය පියවර ගෙන ඇත.සෙෆ්ට්‍රිඇක්සෝන් (Ceftriaxone) නමැති මේ ප්‍රතිජීවක ඖෂධය බැක්ටීරියා නාශකයක් ලෙස භාවිතා කෙරේ. දැරිය මරණයට පත්වීමත් සමඟ මේ නික්ෂේපණය භාවිතා කළ කරාපිටිය, කුරුණෑගල, හම්බන්තොට රෝහල්වල භාවිතය තාවකාලිකව නතර කිරීමට අමාත්‍යාංශය තීරණය කර තිබේ.සෞඛ්‍ය අමාත්‍යාංශයේ ජාතික ඖෂධ තත්ත්ව පරීක්ෂණ ආයතනය මඟින් මේ ප්‍රතිජීවක නික්ෂේපණය පිළිබඳ පරීක්ෂණ ආරම්භ කර තිබේ. දැරියගේ පශ්චාත් මරණ පරීක්ෂණය ද සිදු කිරීමෙන් අනතුරුව එම වාර්තා ලැබීමෙන් පසුව එම නික්ෂේපණය නැවත රෝහල්වල භාවිතය පිළිබඳ තීරණය කරන බව ද අමාත්‍යාංශය ප්‍රකාශ කරයි.දැරිය මරණයට පත්වූයේ දැරියගේ අසාත්මිකතාවක් නිසා ද, නික්ෂේප‍ණයේ වැරැද්දක් නිසාද යන්න පරීක්ෂණවලින් පසුව ලැබෙන වාර්තා අනුව තහවුරු කෙරේ.මේ නික්ෂේපණය ප්‍රාදේශීය මිලදී ගැනීමක් ලෙස ඉන්දියාවෙන් ගෙන් වූ ඖෂධයක් බව වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n1210156</link>
    <topic>අය වැයට ඡන්දය නොදීමට කිසිදු තීරණයක් ගෙන නෑ</topic>
    <author>උපාලි කරුණාරත්න</author>
    <content>ඉදිරි අය වැය සඳහා ඡන්දය ලබා නොදීමට ජාතික හෙළ උරුමය කිසිදු තීරණයක් ගෙන නොමැති බව එහි නායන ආචාර්ය ඕමල්පේ සෝභිත නාහිමියෝ පැවසූහ. ආසනික් ගැටලුව සම්බන්ධයෙන් රජය සමග ඉදිරියේ දී සාකච්ඡා කර ඒ පිළිබඳ රජයේ වැඩි අවධානයක් යොමුකර වීමට ජාතික හෙළ උරුමය බලාපොරොත්තු වන බවද හෙළ උරුමයේ ජාතික සංවිධායක නිශාන්ත ශ්‍රී වර්ණසිංහ මහතා දිනමිණ ට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n1210157</link>
    <topic>පාසල් ක්‍රීඩා උළෙල නරඹන්නට ජනපතිත් ඇවිත්</topic>
    <author/>
    <content>බෙලිඅත්ත ඩී. ඒ. රාජපක්ෂ ක්‍රීඩාංගණයේදී පැවැත්වූ 28 වැනි සමස්ත ලංකා පාසල් ක්‍රීඩා උළෙල නරඹන්නට ජනාධිපති මහින්ද රාජපක්ෂ මහතා පසුගියදා (13) එක්විය. දින 5 ක් තිස්සේ පැවැති මෙවර සමස්ත ලංකා පාසල් ක්‍රිඩා උළෙලේ අවසාන දිනය වූ 13 වැනිදා තරග නැරඹීම සඳහා ජනාධිපතිතුමාගේ පැමිණීම ක්‍රීඩක ක්‍රීඩිකාවන්ගේ මෙන්ම තරග නරඹන්නට එක්ව සිටි ක්‍රීඩා ලෝලීන්ගේ ද පැසසුමට හේතු වූ අතර, ක්‍රී‍ඩා ඉසව්වලින් හපන්කම් දැක්වූවන්ට මෙහිදී ජනාධිපතිතුමා විසින් සුබපැතුම් එක් කර සිටියේය.සමස්ත ලංකා පාසල් ක්‍රී‍ඩා ඉතිහාසයේ නව තරග වාර්තා රැසක් පිහිටුවීමට මෙවර පාසල් ක්‍රී‍ඩක ක්‍රීඩිකාවන් සමත්කම් දැක්වීම, ක්‍රී‍ඩා උළෙලේ කැපී පෙනෙන විශේෂත්වයක් විය.නාධිපතිතුමන් සමඟින් මේ අවස්ථාවට කතානායක චමල් රාජපක්ෂ, ක්‍රී‍ඩා අමාත්‍ය මහින්දානන්ද අලුත්ගමගේ, අධ්‍යාපන අමාත්‍ය බන්දුල ගුණවර්ධන, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ, දකුණු පළාත් අධ්‍යාපන අමාත්‍ය චන්දිම රාසපුත්‍ර යන මහත්වරුන් ඇතුළු පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n1210158</link>
    <topic>කොරියානු භාෂා ප්‍රවීණතා විභාගයට දේශපාලන බලපෑම් නෑ</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගය වෙනුවෙන් කිසිඳු දේශපාලන මැදිහත්වීමක් නැතැයි ශ්‍රී ලංකා රජය අවධාරණය කරයි. කොරියානු මානව සම්පත් සංවර්ධන දෙපාර්තමේන්තුව සහ ශ්‍රී ලංකා විභාග දෙපාර්තමේන්තුවේ පූර්ණ අධීක්ෂණය මෙන්ම ශ්‍රී ලංකා විදේශ සේවා නියුක්ති කාර්යාංශයේ මෙහෙයවීමෙන් පැවැත්වෙන මේ විභාගය විනිවිදභාවයෙන් සහ ඉතා සාධාරණ ලෙස පැවැති බව විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා සඳහන් කරයි.දසවැනි වරට ශ්‍රී ලංකාවේදී පවත්වන කොරියානු භාෂා ප්‍රවීණතා විභාගය සෙසු රටවල පවත්වන විභාග අතරේ ගත්කළ මනා සංවිධානය හා විනිවිදභාවය අතින් ශ්‍රී ලංකාව පෙරමුණේ සිටින බවද ඒ මහතා පෙන්වා දෙයි.දසවැනි කොරියානු භාෂා ප්‍රවිණතා විභාගය පෙරේදා (13) පෙරවරුවේ කොළඹ පිහිටි මධ්‍යස්ථාන 09 කදී ආරම්භ වු අතර විභාග මධ්‍යස්ථාන වල කටයුතු සොයා බැලිම සඳහා විදේශ රැකියා ප්‍රවර්ධන හා සුභ සාධන ඇමැති ඩිලාන් පෙරේරා, විදේශ සේවා නියුක්ති කාර්යාංශයේ සභාපති අමල් සේනාලංකාධිකාර, කොරියානු මානව සම්පත් දෙපාර්තුමේන්තුවේ අධ්‍යක්ෂ කිම් සී ටේ මහත්වරු එක්වූහ. එහිදි මාධ්‍යය වෙත අදහස් දක්වමින් ඇමැතිවරයා සඳහන් කළේ මේ භාෂා ප්‍රවිණතා විභාගයට කිසිදු අකාරයක දේශපාලන බලපැමක් සිදු නොවන බවත් කොරියානු මානව සම්පත් දෙපාර්තුමේන්තුව හා ශ්‍රි ලංකා විභාග දෙපාර්තුමේන්තුවේ පුර්ණ අධික්ෂණය යටතේ විභාගය පැවැත්විම නිසා විනිවිදභාවයෙන් හා ඉතා සාධාරණ ලෙස පැවැත්විමට හැකිවු බවත්ය.මේ විභාගය සමත් කිරිම සඳහා කිසිදු බලපෑමක් සිදු කිරීමට නොහැකි අතර සම්පුර්ණයෙන් ලකුණූ මත පමණක් පදනම් කරගෙන ප්‍රතිඵල නිකුත් කෙරේ. ඒ අනුව මෙවර විභාගයෙන් 5000 තෝරා ගැනිමට නියමිත අතර ඉන් 3500 ක් කර්මාන්ත අංශයේ රැකියා සඳහාද අනෙකු 1500 ධිවර අංශයේ රැකියා සඳහාද යොමු කෙරේ. කොරියානු රැකියා ලාභියකුගේ වැටුප මෙවන විට රුපියල් 140,000 පමණ වන බව පෙන්වාදුන් ඩිලාන් පෙරේරා මහතා එසේම රැකියා සම්බන්ධව මෙරටට ලැබෙන කෝටා ප්‍රමාණය සියයට 6 කින් වර්ධනය වී තිබෙන බවද සඳහන් කළේය. රැකියා ලාභීන් තෝරාගනු ලබන්නේ EPS රැකියා බලපත්‍ර ක්‍රමය යටතේ වෙබ් අඩවිය හරහා පමණක් වන අතර ඒ අනුව වෙබ් අඩවියට ඇතුළත් වි සිටින අයදුම්කරුවනගේ දත්ත නිරීක්ෂණය කර එරට ව්‍යවසායකයින් විසින් තෝරාගත් රැකියාලාභීන්ගේ වීසා හා රැකියා ගිවිසුම් විදේශ සේවා නියුක්ති කාර්යාංශයට යොමු කරන බවද ඒ මහතා සඳහන් කළේය.2010 වර්ෂයේ විභාගය සමත්වුවන්ගෙන් සියයට 99 කට වැඩි පිරිසක් හා 2011 වර්ෂයේ විභාගය සමත් වුවන්ගෙන් සියයට 40 කට වැඩි පිරිසක් රැකියා සඳහා පිටත්ව ගොස් තිබෙන බව සිහිපත් කළ ඇමැතිවරයා ඒ අනුව කිසිදු රැකියා ලාභියෙකුට වසර 04 කට රැකියා නොලැබෙනු ඇතැයි යන බියක් ඇතිකර නොගන්නා ලෙසද සඳහන් කළේය.මෙවර විභාගය සඳහා 34261 දෙනෙකු පෙනී සිටි අතර විභාගය කොළඹ පිහිටි මධ්‍යස්ථාන 09 කදී කිසිදු ගැටළුවකින් තොරව පැවැත්වු බව විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n1210159</link>
    <topic>මැණික් ගැරීමට බලපත් දීම තවදුරටත් නවතී‍</topic>
    <author>චින්තා රණසිංහ</author>
    <content>ඇඹිලිපිටිය චන්ද්‍රිකා වැවෙහි මැණික් ඉල්ලම් ලබාගැනීම සඳහා බලපත‍්‍ර නිකුත් කිරීම තවදුරටත් අත්හිටුවීමට ජාතික මැණික් හා ස්වර්ණාභරණ අධිකාරිය තීරණය කර තිබේ.පරිසර ආරක්ෂාව හා වැවෙහි ජලය රැස්කර ගැනීමේ අවශ්‍යතාව මත මේ තීරණය ගත් බව එම අධිකාරියේ අධ්‍යක්ෂ ජනරාල් ඩබ්ලිව්.එච්.එම්. නිමල් බණ්ඩාර මහතා පවසයි.වැවෙහි සංවර්ධන කටයුතු කරමින් සිටිය දී හමු වූ මැණික් ඉල්ලම අඟල් 8 ක තරම් ඝනකමින් යුතු බවත් ඒ මහතා කියයි.ඉල්ලම මතු වූ අවස්ථාවේ දී එය වෙන්දේසි කිරීමට තරම් ප‍්‍රමාණවත් නොවීම හේතුවෙන් ජනතාවට එය විවෘත කළ බවත් විශේෂ අවශ්‍යතාව මත තවදුරටත් බලපත්‍ර නිකුත් නොකිරීමට අධිකාරිය තීරණය කළ බවත් අධ්‍යක්ෂ ජනරාල්වරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n12101510</link>
    <topic>ගසට හානි නොවී රබර් කිරි කැපීමට නවතම පිහියක් හඳුන්වා දෙයි</topic>
    <author>ජයන්ති කුරේ</author>
    <content>රබර් ගසට හානියක් නොවන පරිදි උපරිම කිරි ප්‍රමාණයක් ලබාගත හැකි නවතම රබර් කිරි පිහියක් ශ්‍රී ලංකා රබර් පර්යේෂණායතනය මඟින් සොයා ගෙන ඇත.රබර් ගසකින් නිවැරැදිව කිරි කැපීම තුළින් අවුරුදු 24ක් පමණ යන තෙක් හොඳ අස්වැන්නක් ලබාගත හැක. මෙතෙක් රබර් කිරි කැපීම සඳහා භාවිත කළ කිරි පිහියෙන් ගස තුවාල නොවන පරිදි හා ගසේ ආයු කාලය රැකෙන පරිදි කිරි කැපීමට හැකි වනුයේ ඉතා හොඳින් පුහුණු වූ අයට පමණි.දැනට රබර් කර්මාන්තය මුහුණ පා ඇති දැවැන්තම ගැටලුව වනුයේ රබර් ගසේ ආයු කාලය අඩුවීම සහ ප්‍රමිතියෙන් තොරව කිරි කැපීම නිසා ගස් තුවාල වී ගැට හැදී තිබීමයි. මේ හේතුවෙන් නිරන්තරයෙන් සිදුවන පාඩුව රුපියල් කෝටි ගණනකි.මේ ගැටලුවට විසඳුමක් ලෙස ශ්‍රී ලංකා රබර් පර්යේෂණායතනය හඳුන්වා දී තිබෙන නවතම කිරි පිහිය භාවිතයෙන් මි.මී.1.25ට අඩුවෙන් පවතින ලෙස පොත්තේ ඝනකම පාලනය කිරීමටත්, දියපට්ටයට කිසි විටකත් තුවාල නොවන ලෙස කිරි කැපීමත් සිදුකළ හැකිය. මෙහි ඇති විශේෂත්වය වනුයේ කිරි කැපීම පිළිබඳ නුපුහුණු අයකුට වුව ද ඉතාමත් ඉක්මනින් හා නිවැරැදිව කිරි කැපිය හැකි වීමයි.මේ නවීනතම කිරි පිහිය ශ්‍රී ලංකා රබර් පර්යේෂණායතනයේ රත්මලාන කාර්යාලයේ උපදේශක සේවා දෙපාර්තමේන්තුවෙන් අගලවත්ත රබර් පර්යේෂණායතනයෙන් සහ රබර් සංවර්ධන දෙපාර්තමේන්තුවේ කළුතර, කෑගල්ල, රත්නපුර, ගාල්ල සහ මොනරාගල ප්‍රාදේශීය ලේකම් කාර්යාල මඟින් ලබාගත හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n12101511</link>
    <topic>රජයේ සාර්ථක කෘෂි සැලසුම්වල ප්‍රතිඵලයක් ලෙසින් බිඳ වැටුණු පොල් වගාව යළි ගොඩ ගැනීමට හැකි වුණා</topic>
    <author>ධනුෂ්ක ගොඩකුඹුර</author>
    <content>එදා පැවැති ආණ්ඩුවල අදූරදර්ශී ප්‍රතිපත්ති නිසා බිඳ වැටුණු පොල් වගාව නැවත ගොඩනගන්නට වත්මන් රජය ක්‍රියාත්මක කළ කෙටි කාලීන හා දිගු කාලීන සැලසුම්වල ප්‍රතිඵල අද දක්නට ඇති බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මෙසේ පැවසුවේ ජාත්‍යන්තර පොල් වගා දිනය නිමිත්තෙන් අරලියගහ මන්දිරයේදී පසුගියදා (12) පැවැති උත්සවයකට එක් වෙමිනි.ජනාධිපතිවරයා එහිදී වැඩිදුරටත් මෙසේද පැවසීය.ලංකාවේ පොල් වලට දීර්ඝ ඉතිහාසයක් තියෙන බව අපි කවුරුත් දන්නවා. විජය කුමාරයා ලංකාවට ආව වෙලාවේ කුවේණිය කස පැන් ගෙඩියකින් සංග්‍රහ කළාය කියලයි මහා වංශයේ තියෙන්නේ.පොල් වගාවෙන් එදා ඉඳන්ම විශාල වාසියක් අපේ රටට සිදු වෙලා තියෙනවා. අපේ පුංචි කාලේ පාසලේ ඉගැන්නුවේ මේ රටේ තියෙන ප්‍රධාන ආදායම් මාර්ග තුනෙන් එකක් පොල් කියලයි. අද ඒ තැන ටිකක් පහළට ගිහින් තියෙන බව ඇත්ත. නමුත් තාමත් අපේ ලාංකික අයට පොල් ගහ කියන්නේ කප් රුකක්.පසුගිය කාල වකවානුවේ මේ රටේ දේශීය කර්මාන්තවල සිද්ධවුණු දැවැන්ත කඩා වැටීම පොල් කර්මාන්තයටත් බලපෑවා. එදා ක්‍රියාත්මක කළ රාජ්‍ය ප්‍රතිපත්තීන් නිසා පොල් වගාව විනාශ වෙලා ගියා. අනික් පැත්තෙන් පෞද්ගලික ව්‍යාපාරිකයින්ගේ ක්‍රියා කලාපය නිසා පොල් වගාව විනාශ වුණා. ලාබ ලැබීමේ අරමුණින් පුද්ගලික ව්‍යාපාරිකයො විශාල පොල් ඉඩම් කට්ටි කරලා වෙන්දේසි කළ නිසා පොල් ගහ බොහොම අමාරු අඩියකට වැටුණා.දීර්ඝ කාලීන සැලසුම්මේ දැවැන්ත ඛේදවාචකයෙන් පොල් වගාව ගොඩ ගන්න ඉක්මන් තීන්දු වාගේම දීර්ඝ කාලීන සැලසුම් එදා ඉදන්ම අපි ක්‍රියාත්මක කළා. පොල් වගාව පිළිබඳව වෙනම අමාත්‍යාංශයක් පිහිටුවන්න මහින්ද චින්තනයෙන් යෝජනා කරලා මේ පොල් සංවර්ධන හා ජනතා වතු සංවර්ධන අමාත්‍යාංශය පිහිටෙව්වා. පෞද්ගලික සමාගම් වලට බදු දීපු පොල් ඉඩම් ආයෙත් රජයට පවරා ගත්තා. රජයට අපි මේ ඉඩම් පවරා ගත්තේ විශාල ණය තොගයකුත් එක්කයි. නමුත් අවුරුද්දක් දෙකක් යන කොට ඒ ණය ගෙවලා ශුද්ධ ලාබයක් ලබන්නත් අපිට පුළුවන් වුණා.ඒ වාගේම අපි මහින්ද චින්තනයේ සඳහන් කළ ආකාරයට පොල් ත්‍රිකෝණයේ පොල් වගාව සංවර්ධනය කරන්න කටයුතු කළා. යුද්ධය නිසා උතුරු නැගෙනහිර පළාතේ පොල් වගාවට දැවැන්ත හානියක් සිදු වෙලා තිබුණා. සුනාමිය නිසා හානි වුණා. අද වෙනකොට අපි නැගෙනහිර පළාතේ වගේම වෙරළබඩ පොල් වගාව සංවර්ධනය කරන්න වැඩ කරගෙන යනවා.‘කප්රුක නව උදාව‘ කියන නව පොල් සංවර්ධන සැලැස්ම යටතේ පොල් දශ ලක්ෂ තුන් දහස් හයසිය පනහක් මේ රටේ නිෂ්පාදනය කරන්න ඕනෑ. දැනටමත් ඒ ඉලක්කයට අපි වේගයෙන් යනවා. පසුගිය අවුරුද්දේ පොල් පැළ ලක්ෂ 40 ක් මේ වැඩසටහන යටතේ බෙදා දුන්නා. මේ අවුරුද්දේ ඒ ගණන ලක්ෂ 90 ක් දක්වා වැඩි කරන්න හැකි වීම විශාල ජයග්‍රහණයක්.ඒ විතරක් නොවෙයි පොල් වගාකරුවන් දිරිමත් කරන්න පොහොර සහනාධාරය අපි ලබා දෙනවා. පොල් වගාව සඳහා ජනතාව වඩ වඩාත් උනන්දු කරවීමයි මෙයින් අපි බලාපොරොත්තු වුණේ. අනුන්ගේ දේට ආවඩනවා වෙනුවට අපේ දේ රැක ගෙන සංවර්ධනය කරා යන්නයි අපිට ඕනෑ.දැන් ලෝක ජනගහනයෙන් පහෙන් එකක් පොල් ගහෙන් ප්‍රයෝජන ගන්නවා. අපි කප් රුක කියන කොට ඉංග්‍රීසි ජාතිකයො පොල් ගහට කියන්නේ සුපිරි වෙළඳ සල කියලා. පොල් ගහත් අපි සුපිරි වෙළඳසලක් බවට පත් කර ගන්න ඕනෑ. පොල් වගා කළාට විතරක් මදි. ලෝක වෙළඳපල ජය ගන්න පොල් ගහෙන් කරන නිෂ්පාදන විවිධ වෙන්න ඕනෑ. පොල් කර්මාන්ත අංශය නගා සිටුවන්න ඕනෑ. ඒ සඳහායි අපි පොල් ගහට වෙනම අමාත්‍යාංශයක් හැදුවේ.මතක තියා ගන්න මේ හැම දෙයක්ම අපේ රටට ගැලපෙන හැටියට කරගෙන යන කොට ඕනෑම දෙයකට නොයෙක් බාධා ඇති කරනවා. පොල් වගාවටත් එහෙමයි. මේ රටට පොල් මයිටාවෙක් බෝ කරලා පොල් වගාව විනාශ කළා. ඊළඟට පසුගිය කාලෙ දකුණෙ අපේ පොල් ගස් ලක්ෂ ගාණක් කපා දාන්න සිද්ධ වුණා. මේවා ගැන අවදියෙන් ඉන්න ඕනෑ.මයිටාවෝ පොල් වගාවට විතරක් නොවෙයි රටේ නොයෙක් දේවල් විනාශ කරන්න යොදා ගන්නවා. සමාජයටත් නොයෙක් මයිටාවෝ ඇතුළු වෙලා තිබෙනවා. සමාජයේ සිතුම් පැතුම් වෙනස් කරනවා. සදාචාරය නැති කරන්න, දෙමාපියන්ට ගරු කරන දරුවා කුªඩා කාලයේම විනාශ කරලා දානවා. කුඩු මැක්කන් එනවා. මේවා තමයි සමාජයට වින කරන මයිටාවෝ. මේ සමාජය අපේ දරුවන්ව අද නොයෙක් විදිහට විනාශ කරන්න නොයක් විදිහේ උපක්‍රම ඇති කරනවා. අපි ඒ නිසයි මේ මයිටාවෝ නැති කරන්න, පාලනය කරන්න, සමාජයේ සහයෝගයත් සමග කටයුතු කරන්නේ.සමහරු මේ සමාජයේ දරුවන්ව අල්ලගෙන අනවශ්‍ය විදිහට මේ කරගෙන යන සංවර්ධනයට බාධා කරන්න, වසර තිහක් තිබුණු යුද්ධයෙන් සමාජය ගලවා ගත්තට පස්සේ සමාජය නැවත එතනට තල්ලු කරන්න, ජාත්‍යන්තරය ඉදිරියේ අපිව විනාශ කරන්න, අපේ රටට නැති චෝදනා ඉදිරිපත් කරන්න රට වනසන මයිටාවෝ කටයුතු කරනවා.සමාජයේ වෘත්තිමය ගරුත්වය රැකගන්නා වූ ආයතන තිබෙනවා. ඒ ආයතන කෙරේ රටේ ජනතාවගේ මහා ගරුත්වයක් තිබෙනවා. ඒ ගරුත්වයත් නැති වෙන විදිහට සමහර මයිටාවෝ ක්‍රියාත්මක වෙනවා. සමාජයේ පිළිගත් ක්‍රමයක් තිබෙනවා. අපි ගුරුවරයාට වඳිනවා. හාමුදුරුවන්ට වඳිනවා. අපි නඩුකාර හාමුදුරුවෝ කියනවා. මෙහෙම කියන්නේ සාධාරණය, යුක්තිය එතනින් අපට ඉෂ්ඨ වෙයි කියලා අපි හිතන නිසා.සිය වෘත්තිය ගරුත්වය රැක ගැනීමේ වගකීම තිබෙන්නේ ඔවුන්ට. දේශපාලනඥයගේ ගරුත්වය සමාජයේ රැක ගැනීමේ වගකීම තිබෙන්නේ ඒ දේශපාලනඥයාට. දේශපාලනඥයා තමන්ගේ වගකීම හරියට ඉටු නොකර ඒ තිබෙන ගරුත්වය විනාශ කර ගත්තොත්, වෘත්තිකයා තමන්ගේ ගරුත්වය විනාශ කරගත්තොත් ඒ සමාජය කඩා වැටෙනවා. තමන් ක්‍රියාත්මක වන ආකාරය පිළිබඳව තමන් හැසිරෙන ආකාරය පිළිබඳව සමාජය බලා සිටිනවා. ඒ නිසා අපි සමාජයේ ජීවත් වෙන කොට එකිනෙකාට ගරු කරමින් එකිනෙකාගේ ස්වාධීනත්වයට හා පෞද්ගලිකත්වයට ගරු කරමින් කටයුතු කරන්න ඕන යුගය ඇවිත් තිබෙනවා. අපේ සමාජය නැත්නම් කඩා ගෙන වැටේවි. අපිට ඒකට ඉඩ දෙන්න බැහැ.ඒ නිසා මේ රට සමාජය දරු පරපුර ආරක්ෂා කර ගනිමින් අපි ගොඩ නගනවා. පොල් කර්මාන්තය ආරක්ෂා කරමින් ගොඩ නගනවා. තේ කර්මාන්තය ගොඩ නගන්න ඕනා. මේ සියල්ල ගොඩනගලා රට සංවර්ධනය කරන්න අපි කටයුතු කරනවා. පාරවල් කාපට් කරමින්, අධිවේගී මාර්ග හදමින්, අලුතින් වරායවල් හදමින්, අලුත් ගුවන්තොටුපලවල් හදමින්, විදුලිබලය රට පුරා ජනතාවට ලබාදීමට පියවර ගනිමින්, විශේෂයෙන්ම අවුරුදු තිහක් තිස්සේ සංවර්ධනය කිරීමට නොහැකිව තිබුණු උතුරු නැගෙනහිර නැවත සංවර්ධනය කරමින් අපි මේ සමාජයේ සියලු ජාතීන්ට සියලු ආගමිකයින්ට සමානව එකට ජීවත් වෙන්න පුළුවන් සමාජයක් ගොඩනගන්න අපි කටයුතු කරන්න ඕනෑ.අපි මොනතරම් රට සංවර්ධනය කළත් පොල් වගා කරලා අස්වැන්න මොනතරම් ගොඩනගලා රට ගොඩනංවන්න හැදුවත් අපේ සමාජය කඩා වැටෙනවා නම් සදාචාරාත්මකව ඒ කඩා වැටෙන සමාජයකින් අපට වැඩක් නැහැ. ඒ නිසා අපි මේ සමාජය ගොඩනගන්න පියවර ගන්න ඕනෑ.මම සන්තෝෂ වෙනවා අද මේ අමාත්‍යාංශය පිහිටුවලා කෙටි කාලයක් තුල ලබාගත් ජයග්‍රහණයන් සමරන අවස්ථාවේ දී නිලධාරීන් පොල් කර්මාන්තකරුවන් පොල් වගාකරුවන් ඇතුළු එයට අත දුන් මේ සියලු දෙනාම එකතු කරගෙන අද ජාත්‍යන්තර පොල් දිනය සමරන්න එක්වීමට ලැබීම සම්බන්ධයෙන්.ආර්ථික සංවර්ධන ඇමැති බැසිල් රාජපක්ෂ මහතාමේ රටේ පොල් කර්මාන්තය මොන තරම් ජනතාවට සමීපද කියා අපි දන්නවා. සහල්වලට පස්සේ ජනතාවගේ ප්‍රධාන ආහාරය ලෙස වැදගත් වන්නේ පොල්. අපි දන්නවා එයින් ජනතාවගේ ආහාර අවශ්‍යතා සඳහා පෝෂණයට අවශ්‍ය ද්‍රව්‍ය සැපයීම වගේම ආහාර රසවත් කරන්න සම්පූර්ණ කරන්න වැදගත් වී තිබෙනවා.පොල්වගාව සුරැකීමවේදිකාවල පොල් ගෙඩිය නොව පොල් බෑය ප්‍රදර්ශනය කළ අවස්ථා තිබුණා. පොල් ගැන මම අමුතුවෙන් කිව යුතු නැහැ. අපේ සංස්කෘතියට පොල් සම්බන්ධයි. ඕනෑම ජාතියකට එය පොදුයි. පොල් තෙල් ටිකත් අපට ඉතා සම්බන්ධයි. ලංකාවේ ගෘහ කර්මාන්තයට වැඩියෙන්ම දායක වන්නේ පොල් ගසයි.විවිධ කර්මාන්තවලට පොල් ගස දායක වුණා. මෑතක් වන තුරුම විදේශ විනිමය උපයන භෝග අතරින් පොල් එකක් බවට පත් වුණා.විවිධ හේතු නිසා පොල් කර්මාන්තයට සෙනසුරු දශාව ලැබුවා. සුනාමිය, සුළි සුළං නිසා පොල් කර්මාන්තය කඩා වැටුණා. උතුරු නැෙඟනහිර යුද්ධය නිසා පොල් ගස් අහිමි වුණා. විවිධ රෝග නිසා පොල් ගස් නැති වුණා. වැලිගම ප්‍රදේශයේ මේ උවදුර තවම තිබෙනවා. කෘමි උවදුරු නිසා පොල් වගාවට පහර වැදුණා.කුරුණෑගල දැඩි නියඟය නිසා පොල් ගස් හානි වී ගෙන යනවා. මෙවන් අවස්ථාවක තමයි ජනාධිපතිතුමා පොල් කර්මාන්තයට වෙනම අමාත්‍යාංශයක් හදලා වැඩපිළිවෙළ ආරම්භ කළේ. ඇමැතිතුමා පත්ව ටික කලකින් පොල් පිටරටින් ගේන්න සිදුවුණා.විවිධ අංශවලින් මේ ප්‍රශ්නයට උත්තර සොයන්න ඇමැතිතුමා හා නිලධාරීන් වගාකරුවන්, ජනතාව විශාල වෙහෙසක් දරනවා. එහි වැදගත් පියවරක් තමයි ජනාධිපතිතුමා පොල් කර්මාන්තයටත් පොහොර සහනාධාරය ලබා දීම. අද වෙළෙඳ පොළේ කිලෝ 50ක පොහොර මිටියක් රුපියල් 4200ක් වෙනවා. ජනාධිපතිතුමා ජනතාවට එය ලබා දෙන්නේ රුපියල් 1200කට. මේ සඳහා විශාල මුදලක් වැය වෙනවා.පොල් වගාවෙන් අපිට ඉතා ඉහළ විදේශ විනිමයක් ලබන්නට පුළුවන්. මෙතැන ඉන්නවා එවන් නිෂ්පාදන විදේශ වෙළෙඳ පොළට යවන අය. එය අපට ආඩම්බරයක්. අපේ නිෂ්පාදනයෙන් වැඩි ප්‍රමාණයක් පරිභෝජනයට යොදා ගන්නවා. පොල් කනවා වගේම පොල් ගහන්නත් භාවිතා කරනවා. ඒ නිසා අද පොල් අපනයනය පහසුයි. කර්මාන්තකරුවන්ට වගේම සාමාන්‍ය ජනතාවට මෙයින් අපහසුතා වෙනවා.විශාල විනිමය ප්‍රමාණයක්සාමාජිකයන් තුන් දෙනකුගෙන් සමන්විත පවුලකට වසරක පොල් ගෙඩි 260ක් අවශ්‍යයි. තමන්ගේ ගෙවන්නේ පොල් ගස් තුනක් හතරක් තියෙනවා නම් වාර්ෂිකව පොල් අවශ්‍යතාව සපුරා ගත හැකියි. එසේ කළහොත් පොල් විදේශ වෙළෙඳ පොළට යවා විශාල විනිමය ප්‍රමාණයක් ගත හැකිය. මේ මහ කන්නය වන විට රටට අවශ්‍ය සියලු පොල් පැළ බෙදාහරින්න කටයුතු කරනවා. ඕනෑම කෙනකුට මේ පැළ නොමිලේ ලබා ගත හැකියි.මේ රටේ තිබෙන්නේ වැඩිපුරම කුඩා ප්‍රමාණයේ පොල් වතු. ඒ නිසා සෑම කෙනෙක්ම තමන්ගේ ගෙවත්තේ ඇති ගස් ආරක්ෂා හා නඩත්තු කිරීම මේ රටේ පොල් කර්මාන්තයට ඉතා වැදගත්. අපි ඒ ගස් ආරක්ෂා නොකර විවිධ රෝග ඇතිවෙන්න ඉඩ ඇරියොත් සමස්ත කර්මාන්තයට පහරක් වදිනවා.ඒ එක ගස හෝ ආරක්ෂා කරගෙන නිෂ්පාදනය වැඩිකර ගතහොත් එය රටේම නිෂ්පාදනයට බලපානවා. ඒ නිසා මේ අය එකතු කරලා කප්රුක සංවිධාන හදලා මේ කටයුතු මෙහෙයවන එක ගැන අපි ඇමැතිතුමාට ස්තුතිවන්ත වෙනවා. පොල් ගෙඩියෙන් පමණක් ආදායම් උපයන යුගය වෙනස්ව සෑම කොටසකින්ම ප්‍රයෝජන ගන්නා කාලය එළඹ තිබෙනවා.එදා ඔබට මතක ඇති පොල් කර්මාන්ත ශාලා අවට කොපමණ කොහුබත් තිබුණද කියලා. එය පරිසර හානියක් වන තරමට ඉහළ ගොස් තිබුණා. නමුත් අද මේ නිෂ්පාදකයන්ට ස්තුතිවන්ත වෙන්න එම තත්ත්වය නැතිව ගොස් තිබෙනවා. ඒ නිසා මේ සියලු දෙනාට රටේ ආර්ථිකයට දරන දායකත්වය වෙනුවෙන් ස්තුතිය පළකරනවා.පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතාජනාධිපතිතුමා මහින්ද චින්තනය යතාර්ථයක් කරමින් මේ රටේ වැවිලි භෝගවලට ප්‍රමුඛස්ථානය දෙනවා. එහිදී පොල් සංවර්ධන අමාත්‍යාංශය පිහිටුවා අපට දුන් අභියෝගය අප ජය ගෙන තිබෙනවා. මේ අමාත්‍යාංශය භාර දෙන විට පොල් ගෙඩිය රුපියල් 60ට ඉහළ ගොස් තිබුණා. විපක්ෂ දේශපාලනඥයන් පොල් බෑය පාර්ලිමේන්තුවට ගෙනාවා. නමුත් අපි ජනාධිපතිතුමාගේ උපදෙස් මත අවශ්‍ය කටයුතු කළා.1950 වන විට මිලියන 7ක් වූ මෙරට ජනතාවට පොල් වගාව හෙක්ටයාර් ලක්ෂ 10ක පමණ තිබුණා. අද ජනගහනය මිලියන 20 දක්වා ඉහළ ගියත් වගා බිම් ප්‍රමාණය ඉහළ ගොස් නැහැ. ජනාධිපතිතුමාගේ මැදිහත්වීම මත මේ පොල් වගාකරුවන්ට සහනාධාරය දෙනවා.පාසල් දැනුවත්කිරීමඒ සඳහා කිලෝ ග්‍රෑම් 50 කට රුපියල් 3000ක සහනයක් ලැබෙනවා. ගාල්ල, හම්බන්තොට, මාතර දිස්ත්‍රිත්කවල කොළ ආශ්‍රිත රෝගයක් නිසා පොල් ගස් ලක්ෂ 3ක් ඉවත් කරන්න තීන්දු කළා. අද හම්බන්තොට රෝග මුත්ත දිස්ත්‍රික්කයක් බවට පත්ව තිබෙනවා. ඉදිරියේදී අනෙක් දිස්ත්‍රික්කත් මේ තත්ත්වයට ගෙන එනවා. පොල් වගාකරුවන්ගේ ආර්ථිකය නඟා සිදුවීමට අවශ්‍ය කටයුතු කරනවා.මයිටා උවදුර නිසා පොල් අස්වැන්නෙත් සියයට 17කට බලපානවා. ඒ සඳහා විලෝපීය මයිටාවෙක් හඳුනාගෙන අවශ්‍ය පියවර ගෙන තිබෙනවා. රතු කුරුමිණියන් විනාශ කිරීමට අප කටයුතු කළා. 2011 - 2016 ක්‍රමෝපාය සැලස්මක් හැදුවා. ඒ අනුව දැන් කටයුතු කරගෙන යනවා. 2016 වන විට දශලක්ෂ 3650 දක්වා ගෙනයාමේ අභියෝගය අප භාර ගෙන තිබෙනවා.පාසල්වල දරුවන් වෙනුවෙන් කප්රුකයි සිප් නැණයි වැඩපිළිවෙළ හඳුන්වා දුන්නා.ඒ යටතේ මේ වසරේ පැළ ලක්ෂ 6ක් වගා කරන්න සූදානම් කර තිබෙනවා. මේ වසර තුළ පමණක් පැළ ලක්ෂ 40ක් වගාකරන්නට බලාපොරොත්තු වෙනවා. ඒ යටතේ අක්කර 93000ක් ආවරණය කරනවා. කප්රුක සමිති 7100ක් ආරම්භ කර ඒ අයට අවශ්‍ය දැනුම ලබා දෙන්න බලාපොරොත්තු වෙනවා.පොල් වගාව නැංවීමඉදිරි වසර 5 තුළ අක්කර ලක්ෂ 5ක වැඩිපුර පොල් වගා කිරීමේ ඉලක්කයක් අපට තිබෙනවා. කිලිනොච්චි, මඩකලපුව, ත්‍රිකුණාමලයේ පොල් වගාකරන්නට කටයුතු කර තිබෙනවා. දිළිඳු ජනයාගේ මාසික ආදායම ඉහළ නංවන්න අප අමාත්‍යාංශය දැවන්ත මෙහෙවරක නියැළෙනවා.2010 වසරේ අපනයන වටිනාකම වූ බිලියන 32යි. 2011 වන විට බිලියන 47 දක්වා සියයට 46කින් ඉහළ දමා තිබෙනවා. රට පුරා සේවය කරන සියලු දෙනා ඇතුළත් කර තොරතුරු ලබාගත හැකි අන්තර් ජාල ප්‍රගති මෙහෙයුම් පද්ධතිය ජනාධිපතිතුමාගේ අතින් අද ආරම්භ කෙරෙනවා. මෙමඟින් රට පුරා සියලු වතුවල නිෂ්පාදනය කෙතරම්ද කියා ක්ෂණිකව දැන ගත හැකියි.පොල් සංවර්ධන හා ජනතා වතු සංවර්ධන අමාත්‍යාංශයේ ලේකම් නිහාල් සෝමවීර මහතාශ්‍රී ලංකාව පොල් වගා කරන රටවල් අතර පස් වන ස්ථානයට පැමිණ තිබෙනවා. ලෝක පොල්වගාවේ සියයට 90 ක දායකත්වයක් දරන ආසියා පැසිෆික් පොල් ප්‍රජාවේ සාමාජිකත්වය ශ්‍රී ලංකාවට හිමිව තිබෙනවා. එම සංගමය සැප්තැම්බර් 02 වැනිදා පොල් දිනය ලෙස නම් කළා. එම කාලයේ අපේ රටේ පැවැති මැතිවරණ කටයුතු නිසා පොල් දිනය අපි අද සමරනවා.ඇමැතිවරුන් වන මහින්ද යාපා අබේවර්ධන, ලක්ෂ්මන් සෙනෙවිරත්න, එස්.එම්. චන්ද්‍රසේන, ජනාධිපති ලේකම් ලලිත් වීරතුංග යන මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n12101512</link>
    <topic>මානසික ගැටලු සහිත රෝගීන් සමාජයෙන් කොන් නොකළ යුතුයි</topic>
    <author/>
    <content>මානසික සෞඛ්‍ය ගැටලු සහිත රෝගීන් සමාජයෙන් කොන් නොකර ඔවුන්ට සාමාන්‍ය මිනිසුන් ලෙස දිවි ගෙවීමට ඇති අයිතිය සුරැකීමට අවශ්‍ය සුහදශීලී පරිසරයක් ගොඩනැගීම මුළු මහත් සමාජයේම වගකීම බව ජනපති ආර්යා ශිරන්ති වික්‍රමසිංහ රාජපක්ෂ මහත්මිය පැවසුවාය.ජනපති ආර්යා ශිරන්ති වික්‍රමසිංහ රාජපක්ෂ මැතිනිය මේ බව අවධාරණය කර සිටියේ ඔක්තෝබර් 10 වැනි දිනට යෙදී තිබුණ ලෝක මානසික සෞඛ්‍ය දිනය නිමිත්තෙන් මුල්ලේරියාව ජාතික මානසික සෞඛ්‍ය විද්‍යාලය විසින් සංවිධානය කර තිබූ විශේෂ උත්සවයකට ප්‍රධාන ආරාධිතයකු වශයෙන් සහභාගි වූ අවස්ථාවේදීය.ලෝක මානසික සෞඛ්‍ය දිනය වෙනුවෙන් ජාතික මානසික සෞඛ්‍ය විද්‍යාලය ඔක්තෝබර් 10 වැනි දින සිට සතියක් පුරා වැඩසටහන් මාලාවක් සංවිධානය කරන ලද අතර, ජාතික මානසික රෝහලේ ප්‍රතිකාර ලබන රෝගීන්ගේ අත්කම් නිර්මාණ හා කලා නිර්මාණ ප්‍රදර්ශනය පැවැත්විණි. ප්‍රදර්ශනය නිල වශයෙන් විවෘත කෙරුණේ ජනපති ආර්යාව අතිනි.මෙවර ලෝක මානසික සෞඛ්‍ය දිනයේ තේමාව “විශාදය ලොවෙන් තුරන් කරමු” යන්නයි.රාජපක්ෂ මැතිනිය රෝගීන්ගේ අත්කම් නිර්මාණ හා කලා නිර්මාණ නැරඹීම සඳහා එක්වූ අතර, ඔවුන්ගේ දක්ෂතාවයන් විශේෂ ඇගයීමට ලක් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=n12101513</link>
    <topic>එන්නත දීමෙන් පසු මගේ අත දිගේ කරන්ට් එක යනව වගේ කිය‍ා කෑ ගැසුවා</topic>
    <author>දකුණු පළාත් සංචාරක</author>
    <content>ගාල්ල කරාපිටිය මහරෝහලේදී ප්‍රතිජීවක එන්නතක් ලබාදීමෙන් පසුව නව හැවිරිදි පාසල් සිසුවියක මියයාම නිසා ගාල්ල හීන්පැන්දල ප්‍රදේශයම දැඩි කම්පාවට පත්ව ඇති අයුරු පෙරේදා එම සිසුවියගේ නිවසට යනවිට අපට දැකගත හැකි විය.උණ සහ වමනය හට ගත් පසු දැරියගේ දෙමාපියන් විසින් ඇය ප්‍රථමයෙන් මහමෝදර මහරෝහලට ගෙන ගොස් ඇති අතර එහිදී වෛද්‍ය උපදෙස් මත ඇය කරාපිටිය මහ රෝහලට ඇතුළු කොට එහිදී ප්‍රතිජීවක ඖෂධයක් ශරීරයට එන්නත් කළ පසු ඇය මිය ගිය බව වාර්තා වේ.ගාල්ල හීන්පැන්දල පදිංචිව සිටි මුරමුදලිගේ කවීෂා හංසනී අබේසිරි ජයවර්ධන (9) සිසුවිය මිය යනවිට ගාල්ල සවුත්ලන්ඩ් විදුහලේ හතර වසර ඉගෙනුම ලබමින් සිටියාය. දුමින්ද අබේසිරි ජයවර්ධන කවීෂාගේ පියාය. ඔහු ව්‍යාපාරිකයෙකි. ගෘහනියක වන ඇගේ මව ලසන්ති කුමාගොඩය. මියගිය කවීෂාට වැඩිමල් සහෝදරියන් සහ කුඩා නැගණියක්ද සිටිති.කවීෂා දුවගේ අකල් වියෝව නිසා ඇගේ දෙමාපියන් ඥාතීන් ඇතුළු සියලුදෙනා දැඩි ශෝකයට පත්ව සිටින අයුරු අපි එහිදී දුටුවෙමු. දැඩි ලෙස ශෝකයට පත්ව සිටින කවීෂාගේ මව ලසන්ති කුඩාගොඩ මහත්මිය මොහොතකට අපි හමු වුනෙමු.10 වැනිදා උදේ දුව නැගිට්ටේ වමනය කරගෙන. පසුව තවත් කීපවතාවක්ම වමනය කළා. ඒ නිසා අපි වහාම දරුවා මහමෝදර මහ රෝහලට ගෙන ගියා. එහිදී වෛද්‍යවරුන් කීවා දරුවා කරාපිටිය රෝහලට ඇතුළු කරන්න කියා. අපි දරුවා කරාපිටිය රෝහලට ගෙන ගියා. වහාම හදිසි ප්‍රතිකාර ඒකකයට ඇතුළු කර ප්‍රතිකාර කළා.පසුව එකේ වාට්ටුවට මාරු කළා. වාට්ටුවේදී ලේ සාම්පල් බැලුවා. ඒවා පරීක්ෂා කර බලා ලේවල බැක්ටීරියාවක් ආසාදනය වෙලා කියා කීවා. ඊට පස්සේ එකොළොස් වැනි දින උදේ ප්‍රථම එන්නත දුන්නා. දරුවා නිදාගෙන සිටින විට තමයි ඒක එන්නත් කළේ නමුත් රිදෙනවා කියා කීවා.පසු දින උදේ නැගිට ඉඳිආප්පත් කෑවා. උදේ නවයට විතර තුන්වැනි එන්නතත් දුන්නා. එය එන්නත් කරන කොට දුව කීවා මගේ අත දිගේ කරන්ට් එක යනවා වගෙයි, මුලු ඇඟ පුරාම කරන්ට් එක යනවා වගේ අනේ විදින්න එපා කියා කෑගැසුවා. නමුත් එන්නත ලබා දුන්නා. ඒ සමඟම දුවට කැස්සක් ආවා. පපුව හිරවී හුස්ම ගැනීමට අපහසු වගේ වුණා. ඇස් දෙක උඩ ගියා. කතා කරගන්න බැරිව ගියා. ළමා රෝග වෛද්‍ය විශේෂඥවරයකුත් ඒ වෙලාවේ වාට්ටුවේ හිටියා. ඔවුන් සියලුදෙනාම එකතු වී දරුවාට සිහිය ගත්තා.පසුව ට්‍රොලියක තබාගෙන දරුවා දැඩිසත්කාර ඒකකයට ගෙන ගියා. ට්‍රොලිය තල්ලු කරගෙන ගියේ දොස්තර මහත්තුරු. නමුත් දැඩිසත්කාර ඒකකයේදී දවල් දොළහයි හතලිස් පහට විතර දුව මිය ගියා. දොස්තර මහත්වරු විශාල උත්සාහයක් ගත්තා දරුවා බේර ගන්න. ඒත් බැරිවෙලා. අපට දරුවා නැති වුණා යැයි කීවාය.මේ අතර කුඩා කවීෂාගේ මරණය පිළිබඳ මරණ පරීක්ෂණය ගාල්ල නාගරික හදිසි මරණ පරීක්ෂක වෛද්‍ය නිමල් කරුණාතිලක මහතා විසින් කරාපිටිය මහ රෝහලේදී පැවැත්විණි. එහිදී මරණ පරීක්ෂකවරයාගේ නියෝගය මත සහකාර අධිකරණ වෛද්‍ය නිලධාරි ජානකී වරුෂ හැන්නදි මහත්මිය කවීෂාගේ පශ්චාත් මරණ පරීක්ෂණය පැවැත්වූවාය. මූලික පශ්චාත් මරණ පරීක්ෂණයේදී මරණයට හේතුව අනාවරණය නොවූ නිසා සිරුරෙන් ලබාගත් කොටස්වලින් වැඩිදුර පරීක්ෂණ පවත්වා මරණයට හේතුව දන්වන බව අධිකරණ වෛද්‍ය නිලධාරිවරිය මරණ පරීක්ෂකවරයාට වාර්තා කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=r1210151</link>
    <topic>මිහින්තලේ පූජා භූමිය කසළ උල්පතක්</topic>
    <author/>
    <content>මිහින්තලේ පූජා භූමිය පුරා ඇති කැළි කසළ හේතුවෙන් පැන නැඟී ඇති සෞඛ්‍ය හා පාරිසරික ගැටලු පිළිබඳ ප්‍රදේශවාසීහු මැසිවිලි නඟති.ඓතිහාසික පූජා නගරයක් වූ හෙළ ශිෂ්ටාචාරයේ උල්පත වූ මිහින්තලාව වර්තමානයේ දී කැළි කසළ උල්පතක් ලෙසට හඳුන්වාදීමට හැක.පාරිසරික ගැටලු මෙන්ම සනීපාරක්ෂක කටයුතුවල නිසි පැවැත්මක් නොමැතිකමින් දේශීය විදේශීය බැතිමතුන් ගැටලු රාශියකට මුහුණ දී තිබේ. මේ ගැටලුව පිළිබඳ අදහස් දැක්වූ ප්‍රදේශවාසී අශෝක වඩුගේ (53) මහතාමම වසර 35කට වැඩි කාලයක් පූජා භූමියට පැමිණෙන විදේශිකයන්ට මාර්ගෝපදේශකයකු ලෙස වැඩ කරනවා. ලංකාවේ මුදුන් මල්කඩ වගේ සැලකෙන ප්‍රමුඛස්ථානයක් ලැබෙන ගෞරවාන්විත ස්ථානයක් තමයි මෙය. පූජා භූමියට ඇතුළු වන විටම දකින්නට ලැබෙන දර්ශනවලින් අපේ හිත් බිඳිලා යනවා. වැසිකිළි වළවල් පිරිලා උතුරලා.දුර්ගන්ධය ඉවසන්න බෑ. කානුවල අපද්‍රව්‍ය පිරිලා. හරිම අපුලක් දැනෙනවා. අවට පරිසරය බැලූ බැල්මට දිස්වෙන්නේ ඉවත ලන අපද්‍රව්‍යයි. පූජා නගරය පුරා හිස් ටිං, බෝතල්, සොපිං උර, කොළ කෑලි පිරිලා. පූජා නගරය අපද්‍රව්‍යවලින් පිරිලා තියෙනවා.මම නම් කියන්නේ ප්‍රාදේශීය සභාව, පුරාවිද්‍යා දෙපාර්තමේන්තුව එහෙමත් නැතිනම් පූජා නගරයේ සිටින වෙළෙඳ සල් හිමියන් හරි මේ දේවල් කිරීමට භාරගත යුතුයි. වෙළෙඳසල් හිමියන් ප්‍රාදේශීය සභාවට මාසිකව මුදලක් ගෙවනවා. කැළි කසළ ඉවත් කිරීම සඳහා මුදලක් ගෙවනවා. කැළි කසළ ඉවත් කිරීම සඳහා වෙළෙඳුන් විසින් මේ මුදල ගෙවන්නේ. අපට බොරු කියන්න බෑවිදේශිකයන් ඇවිත් අහනවා මේ අපද්‍රව්‍ය දැකලා ඇයි මේ තරම් වටිනා පූජා භූමියක් හරියට නඩත්තු කරන්නේ නැත්තේ කියලා. විදේශිකයන් ෆොටෝ ගහලා වීඩියෝ කරලා ගිහිං එයාලගේ රටට පෙන්වනවා. අපිට දුකයි අපේ රට ගැන මේ විදිහට විදේශිකයන් හිතන විදිහ ගැන.අවශ්‍ය අයට දැන්වුවත් වැඩක් වුණේ නැහැ. පොසොන් එකට ඇවිත් අවශ්‍ය දේවල් කරලා යනවා. වැසි සමය ආරම්භ වීමට ඇත්තේ තව ටික දිනයි. කාටවත් නවත්ත ගන්න බැරි තරම් සෞඛ්‍ය ගැටලු පැන නගීවි. එහෙම දෙයක් වෙන්නට කලින් මේවා ගැන පියවරක් ගන්න කියලා ඉල්ලනවා.මේ අර්බුදය පිළිබඳ මිහින්තලේ පුරාවිද්‍යා කලාප කාර්යාලයේ ස්ථානාධිපති ඉන්ද්‍රජිත් පෙරේරා මහතා දිනමිණට අදහස් දැක්වූයේ මේ අයුරිනි.ඇත්තටම කියනවා නම් පූජා භූමිය තුළ විසඳාගත නොහැකි තරමේ සෞඛ්‍ය හා පාරිසරික ගැටලු මතු වී තිබෙනවා.පුරාවිද්‍යාවටත්, ප්‍රාදේශීය සභාවටත් මේක තනියම කරන්න බැහැ. මොකද මිහින්තලේ පූජා නගරයට නිතිපතා ඇදී එන දහස් ගණනක බැතිමතුන් ඉවතලන අපද්‍රව්‍ය සේවකයින් කිහිප දෙනකුට ඉවත් කරන්න බෑ.පූජා භූමිය පුරාම තියෙන්නේ පුරාවස්තූන්. කැළි කසළ නිසා පුරා වස්තූන් විනාශවීම ද වළක්වන්න බැරි තත්ත්වයක් වෙලා තිබෙනවා. හොඳම විසඳුම තමයි වන්දනාකරුවන් ඉවතලන අපද්‍රව්‍යය හැම තැනම නොදා ඒවා සුරක්ෂිත ලෙස ඉවත් කිරීමට කටයුතු යෙදීමයි.හැමෝම මේ විදිහට වැඩ කළොත් පූජා භූමියේ පරිසරය විනාශ වෙන්න නොදී සෞඛ්‍ය ගැටලු ඇති නොවන ලෙසට වැඩ කටයුතු කරගන්න පුළුවන්.ගාල්ලේ සිට මිහින්තලේ පූජා භූමිය වැඳ පුදා ගැනීමට පැමිණි අජිත් ලොකුගමගේ මහතා අදහස් දක්වමින්. මුලින්ම කියන්න ඕනෑ පූජා භූමියේ පරිසරය විනාශ වෙලා තියෙනවා දකින විට හරිම දුකක් දැනෙනවා.මේ ප්‍රශ්නය මහජන සෞඛ්‍ය පරීක්ෂකවරුන්ටවත් පරිසර සංරක්ෂණ අධිකාරියටවත් ප්‍රාදේශීය සභාවටත් වළක්වන්න බැහැ. මුලින්ම කළ යුත්තේ මහජනතාව දැනුවත් කරන එකයි. පොලිතින් කෑල්ලක් දානව දැකලා අත්අඩංගුවට අරගෙන උසාවි ගෙනිහින් දඩ ගහලා මේ උග්‍ර පාරිසරික විනාශය වළක්වන්න බැහැ. ප්‍රාදේශීය සභාවට පොලිතින් ඇහිදින්න බෑ.එහෙම නම් කළ යුත්තේ මේවා පරිසරයට මුදා හරින වන්දනාකරුවන් දැනුවත් කිරීමයි. කැළි කසළ ඉවත් කිරීමට අවශ්‍ය උපකරණ කීපයක් තියෙනවා නම් නිතිපතා ඉවත්කරන්න සැලසුම් යොදනවා නම් පරිසරය හොඳ මට්ටමක තියාගන්න පුළුවන් වේවි.පූජා නගරයට ඇතුළු වෙද්දීම දැනෙන දුර්ගන්ධය බැතිමතුන් අපහසුවට ලක් වෙනවා. වැසිකිළි වළවල් උතුරලා. කානු පද්ධති පිරිලා. අවශ්‍ය අයට දැනුම්දීලා කඩිනම් විසඳුම් යොදන්න කියලා ඉල්ලා සිටිනවා.මේ සියලු ප්‍රශ්න හමුවේ හැමෝම චෝදනා කරන්නේ ප්‍රාදේශීය සභාවට. ඒ අනුව මිහින්තලේ ප්‍රාදේශීය සභාවේ සභාපති යු. බී. සිරිසේන මහතාට කතා කළ විට ඒ මහතා මෙසේ සිය අදහස් දිනමිණට පළ කළේ මෙසේය.පූජා භූමිය පුරා උග්‍ර පාරිසරික ගැටලු තියෙනවා. අපි දන්නවා. නොදන්නවා නොවේ. දහස් ගණනින් එන බැතිමතුන් ඉවතලන අපද්‍රව්‍ය ඉවත් කරන්න ඒ තරමට ම සේවකයන් ප්‍රමාණයක් අවශ්‍ය වෙනවා.මහජනතාව දැනුවත් වෙලා මේ අපද්‍රව්‍ය ඉවතලෑම පිළිබඳව සැලකිල්ලක් දක්වනවා නම් අපට මේ ප්‍රශ්නය විසඳන්න පුළුවන්. මේ පාරිසරික ගැටලුව අද ඊයේ තිබෙන ප්‍රශ්නයක් නොවේ.වසර දහයක් පහළොවක් පමණ කලක සිට පැවතෙනවා. මේවාට ස්ථිර විසඳුම් දෙන්න අපහසුයි. පූජා භූමිය වෙත පැමිණෙන බැතිමතුන් පූජා භූමියට ගෞරව නොකිරීම තමයි ප්‍රධාන හේතුව වෙලා තියෙන්නේ. ලබන වසරේ පොසොන් පෝය 2320 වැනි පොසොන් පෝය. මේ සඳහා දීර්ඝ කාලීන වැඩසටහන් ක්‍රියාත්මක කිරීම සඳහා සැලසුම් යොදමින් පවතිනවා. මේ පාරිසරික විනාශයට ඉතා ඉක්මනින් පියවරක් ගැනීමට සූදානම් වී සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=r1210152</link>
    <topic>උඩවාඩිය පුරාණ ගම්මානයට තවමත් නිසි මාර්ගයක් නෑ</topic>
    <author>සටහන හා ඡායාරූප - වැල්ලවාය සමුහ විජේරත්න හෙන්නායක</author>
    <content>බඩල්කුඹුර ප්‍රාදේශීය ලේකම් කොට්ඨාසයේ දඹගහවෙල වසමට අයත් උඩවාඩිය අති දුෂ්කර ගමකි. පවුල් දෙසීයකට අධික ප්‍රමාණයක් එහි ජීවත් වන අතර ‘අන්නාසි කඳුර’ ආරට මායිම්ව එහි කොටසක් බදුල්ල දිස්ත්‍රික්කයට අයත් වේ. කෙසේ වුවද ගම්වැසියන් එදිනෙදා අවශ්‍යතා සඳහා පැමිණෙනුයේ වැල්ලවාය නගරයටය. ජලයෙන් අනූන සරුබිම උපයෝගී කොට විවිධ බෝග වර්ග වගා කර දිවි සරු කර ගත් උඩවාඩිය වැසියන් මුහුණ දෙන ලොකුම ගැටලුව මාර්ග අපහසුවයි. පස්සර බුත්තල මාර්ගයේ හිඟුරුකඩුව සිට විශාල කන්දක් (කි. මීටර අටක් පමණ) තරණය කොට ගමට යා යුතුය. උඩවාඩියට ගිය අපට ගම්වැසි කීප දෙනෙක් මෙසේ අදහස් දැක්වූහ.ආර්. ඩී. ගුණසේන මහතා (40) අපේ ගමේ මූලාරම්භය රන්දෙණිවෙල සටන දක්වා දිව යනවා. එදා ඒ ජයග්‍රාහී සටනේදී සිංහල හමුදාව වාඩිගහගෙන සිටියේ මේ කොටසේ. යුද්ධයෙන් පසුව ඇතැම් අය මෙහිම පදිංචි වීමත් සමග ජනාවාස වුණා. අද පවුල් 150 ක් පමණ සිටිනවා. මොනරාගල දිස්ත්‍රික්කයට අයත් උඩකුඹුර පමණක් පවුල් 63ක් ඉන්නවා. අපේ ගම සරු පසකින් යුක්තයි. විවිධ වගාවන් පහසුවෙන් කළ හැකියි. මේ නියං කාලයේ වුවද ජල හිඟයක් අපට නෑ. අපි මුහුණ දෙන ලොකුම ගැටලුව මාර්ග අපහසුවයි.ආර්. ඩී. උපදාස මහතා (54) - ගමේ සියයට සියයක්ම ගොවිතැන් කරන්නේ කුඹුරු දෙල් කොස් කොකෝවා දෙහි දොඩම් හා එළවළු වගා කරනවා. රඹුටන් පවා හොඳීන් වැඩෙනවා. ගමට පාරක් නෑ. කි. මීටර අටක් පමණ ශීඝ්‍ර කන්දක් නැගලයි ගමට එන්නේ. හිඟුරුකඩුව සිට සුළු ප්‍රමාණයක් පාර කොන්ක්‍රීට් කර තිබෙනවා. පවතින මාර්ග අපහසුව දැනෙන්නේ ලෙඩෙක් වූ විටයි. දෝලාවක් මගින් ප්‍රධාන පාරට ලෙඩුන් ගේන්නේ. ඒ ඔසවා ගෙන එන අතරතුර රෝගීන් මිය ගිය අවස්ථාද තියෙනවා. අපේ එකම ඉල්ලීම අපට මාර්ග පහසුව සලසා දෙන ලෙසයි.රොෂාන් නානායක්කාර මහතා - මාර්ග අපහසුව පාසල් දරු දැරියන්ගේ අධ්‍යාපන කටයුතු වලට බාධා පැමිණෙනවා. පාන්දර පහට පමණ ඔවුන් පාසල් යන්න පටන් ගන්නේ. පාසල ඇරී හිඟුරුකඩුව සිට ගෙවල්වලට එන විට හවස හතර පමණ වෙනවා. ඇතැම් අවස්ථාවලදී දරුවන් මගදී අසනීප වූ අවස්ථාද තියෙනවා. මාර්ග අපහසුව නිසා අපේ කෘෂි නිෂ්පාදන වෙළෙඳ පොළට ගෙන යන්නේ තවලම් වලින් හා කර බරින්. වසර ගණනාවක සිට ගමේ කුඩා විදුලි බලාගාරයකින් යන්තම් එළිය දකිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=r1210153</link>
    <topic>“අයියලාගේ ගෙදර හිටිය බල්ලා සැමියාගේ කකුල හැපුවාමාස පහකට පස්සේ ඔහු ජලභීතිකාවෙන් මිය ගියා”</topic>
    <author>මාතලේ දිස්ත්‍රික් සමූහ – ඒ. ඒ. එල්. ඩයස්</author>
    <content>සැමියා හුළං වදිනකොට බියක් දැක්වූවා. කැස්ස ආවට ඔහුට කහින්න බැරිව ගියා. ඒ සමඟම ඔහුගේ කටින් සෙම එන්ට පටන් ගත්තා.මීට මාස පහකට පමණ පෙර අයියලාගේ ගෙදර සිටි බල්ලා සැමියාගේ කකුල හැපුවා යැයි ජලභීතිකා රෝගයෙන් මියගිය පුද්ගලයකු සම්බන්ධයෙන් දඹුල්ල වීර ඩෙන්සිල් කොබ්බෑකඩුව මූලික රෝහලේ පැවති හදිසි මරණ පරීක්‍ෂණයකදී මියගිය අයගේ බිරිය වන මධුවන්ති දුලංජලි කරුණාරත්න මහත්මිය පැවසුවාය.මෙසේ මියගොස් ඇත්තේ තලකිරියාගම ගල්වැටියාගම පදිංචි 21 හැවිරිදි ඒ. ජී. සිසිර සම්පත් කුමාර නැමැත්තෙකි. මේ සම්බන්ධයෙන් දඹුල්ල වැඩබලන හදිසි මරණ පරීක්‍ෂක එච්. එම්. ටී. බී. කොස්වත්ත මහතා විසින් හදිසි මරණ පරීක්‍ෂණය පැවැත්විණි.මෙහිදී සාක්කි දෙමින් මෙසේ ද කීය.මීට පෙර අයියාගේ ගෙදර දී එහි සිටි බලු පැටියා විසින් සැමියා සහ තාත්තා සපා කෑවා. එවිට සැමියා ඔහුගේ සෙරෙප්පුවෙන් බල්ලට ගහන විට ඌ නහයෙන් ලේ හලාගෙන වැටුණා. එවිට අපි බල්ලට වතුර ඉස්සට පස්සෙ ඌ දින දෙකක් ජීවත්වී මිය ගියා.මෙසේ බල්ලා මියගියත් කිසිවෙක් ප්‍රතිකාර සඳහා රෝහලට ගියේ නෑ. අපි සිතුවේ බල්ලට ගහපු හින්ද මියගිය බවයි.නමුත් පසුගියදා සැමියාගේ හැසිරීම වෙනස් වුණා. ඔහු හුළඟ වදිනවාට හරි බියකින් හිටියා. කහින්ට උත්සහ කළත් කහින්ට බැරිව ගියා. ඔහුගේ කටින් සෙම බිංදු බිංදු සුදු පාටට ගියා.මේ නිසා එදා රාත්‍රී 9 ට පමණ අපි සැමියා දඹුල්ල රෝහලට ගෙනා පසු 29 වන දින සවස් වරුවේ ඔහු මිය ගියා.මේ සම්බන්ධයෙන් දඹුල්ල වීර ඩෙන්සිල් කොබ්බෑකඩුව මූලික රෝහලේ වෛද්‍ය ප්‍රියන්ත තෙන්නකෝන් මහතා විසින් පශ්චාත් මරණ පරීක්‍ෂණය පවත්වා මෙය ජලභීතිකා රෝගය වැළඳීම නිසා සිදුව ඇති මරණයක් බව නිගමනය කළේය.අනතුරුව සියලු සාක්‍ෂි සටහන් කර ගත් හදිසි මරණ පරීක්‍ෂකවරයා මෙම මරණය ජලභීතිකා රෝගය වැළඳීම නිසා සිදුවූවක් බවට නිගමනය කළ හැකි නමුත් මේ සම්බන්ධයෙන් වැඩිදුර පරීක්‍ෂණය සඳහා මෙහි අවශ්‍ය කොටස් කොළඹ ජලභීතිකා පරීක්‍ෂණ ඒකකය වෙත යොමුකරන ලෙස නියෝග කරමින් මේ සම්බන්ධයෙන් විවෘත තීන්දුවක් ප්‍රකාශයට පත් කළේය.ගලේවෙල පොලිසියේ පො. කො. (27535) ධර්මසේන මහතා විසින් මෙහි සාක්‍ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=r1210154</link>
    <topic>ලක්‍ෂ 160ක වියදමින් ඉදිකළ මාවතගම අකාඩේ පාලම ජනතා අයිතියට</topic>
    <author>මාවතගම සමූහ කේ. සෙනරත් බණ්ඩාර</author>
    <content>ආයුර්වේද මධ්‍යස්ථාන, නව පාසල්, පානීය ජල ව්‍යාපෘති, මාර්ග, පැති බෑවුම්, විදුලි බලය, පාලම්, මේ සෑම ක්‍ෂෙත්‍රයක් කෙරෙහිම අපේ අවධානය යොමුකර තිබෙනවා යැයි කුරුණෑගල දිස්ත්‍රික් පාර්ලිමේන්තු මන්ත්‍රී නෙරංජන් වික්‍රමසිංහ මහතා පැවසීය.ඒ මහතා එසේ පැවසුවේ මාවතගම, අකාඩේ පාලම විවෘත කරමිනි.ලක්‍ෂ 160ක ප්‍රතිපාදන වලින් මහාමාර්ග අමාත්‍යාංශය විසින් මෙම යකඩ පාලම ඉදිකෙරිණි.ඒ මහතා මෙසේ ද කීය.ජනාධිපතිතුමා මහින්ද චින්තනය ඉදිරි දැක්ම, ඉදිරිපත් කර මේ රටේ සියලු ගම්මානවලට ඒ පහසුකම් ලබාදීමට ජනපතිවරයා ක්‍රියා කර තිබෙනවා.අද මේ අකාඩේ විවෘත කළේ මාවතගම මැතිවරණ කොට්ඨාසයේ පස් වැනි පාලමයි.මේ විවෘත කළ පාලම පිළිබඳ මේ ප්‍රදේශයේ ජනතාවගේ ලොකු හැඟීමක් ඇති වුණා. ඒක තමා අවශ්‍ය.ඉතා කෙටි කාලයකින් පාලම සාදා ජනතා අයිතියට අද දින පැවරීමට හැකි වීම ගැන සතුටුයි. සියලු ව්‍යාපෘති සඳහා මම ඉතා උනන්දුවෙන් කටයුතු කරනවා. මේ සියල්ල කරන්නේ මහජනතාවගේ පහසුව උදෙසායි. මාවතගම ප්‍රාදේශීය සභාවේ සභාපති උපුල් පෙරේරා, උප සභාපති කමල් පෙරේරා, ප්‍රාදේ්ශීය සභා මන්ත්‍රීන් වන නිමල් විජේසූරිය, අසෝක ප්‍රේමදාස, ප්‍රාදේශීය මහ ලේකම් ඊ. එම්. එස්. ඒකනායක යන මහත්වරු ද මෙයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=r1210155</link>
    <topic>ආරාධනයක් නැතිව මඟුල් ගෙවල්වලින් හොඳ හැටි කන බොන අයකුට වැඩ වරදී</topic>
    <author>ජයන්තිපුර සමූහ – එච්. බණ්ඩාර</author>
    <content>නෑදෑ කමක් නොමැතිව මඟුල් ගෙවල්වල කෑමට බීමට නිතර ගිය අයකු අතට අසුවී ගුටි පූජාවක් ලබාදීම පිළිබඳ සිද්ධියක් මැදිරිගිරිය ප්‍රදේශයෙන් වාර්තා වේ.ඔහු මැදි වයසේ අයෙකි. අවිවාහක ය. කෑමට මෙන්ම බීමට මහත් රුචිකත්වයක් දක්වයි. මොහු නිතර විවිධ ප්‍රදේ්ශවල හෝටල්වල පවත්වන මංගල සාද සඳහා ජැන්ඩියට ඇඳ පැළඳ ගෙන ගොස් උජාරුවට කා බී පදමට සූර්වීමට පුරුද්දක් ලෙස සිදුකරමින් සිටියේ ය.මෙසේ දිනක් ඔහු ගිය මංගල උත්සවයක දී පදමට වෙරිවූ පසු මනාලියගේ පාර්ශවයේ අය සමඟ දිගු කතාවකට පැටලිණි. තොරතුරු කතාකර ගෙන යෑමේදී කුමන පාර්ශ්වයෙන් ද තමන්ට මේ අයව කුමන අයුරින් නෑදෑවන්නේ දැයි ඇසීය. මෙහිදී ඔහු පැවසූ බොරු සියල්ල එළිවිය. අවසානයේ මහත් අසරණ වූ ඔහුට කිසිත් කර කියාගත නොහැකි විය. ඒ අසලම තවත් සූර්වූ අයෙක් උඹ බොරු කියන්නේ යයි පවසමින් පහර දුන්නේය. මහත් ලැජ්ජාවට පත් ඔහු එතැනින් ඉවත්ව ගිය අතර යළි කිසි දිනෙක එවැනි සාදවලට නොයෑමට ද ඉටා ගත්තේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=s1210151</link>
    <topic>ක්‍රිකට් තරග සැලසුම් වෙනස් කිරීමට එරෙහිව ක්‍රීඩා සමාජ එකමුතුවෙන් විරෝධතාවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනය මගින් ප්‍රමුඛ පෙළ ක්‍රිකට් තරගාවලි සැලැස්ම වෙනස් කිරීමට එරෙහිව ක්‍රිකට් ක්‍රීඩා සමාජ එකමුතුව විරෝධතාව දක්වයි.ක්‍රිකට් ක්‍රීඩා සමාජවල ඡන්දයෙන් නිලතලවලට පත්වූ ක්‍රිකට් විධායක කමිටුව ක්‍රීඩා සමාජවල අදහස් නොවිමසා අත්තනෝමතිකව ක්‍රීඩා තරග රටාව වෙනස් කිරීමේ සංශෝධන ගෙන ඒම ක්‍රීඩාවට අහිතකර බව ක්‍රීඩා සමාජ එකමුතුව පෙන්වා දෙයි.යම් ආකාරයකින් තරගරටාව වෙනස් කිරීමට අවශ්‍ය වන්නේ නම් ක්‍රිකට් ක්‍රීඩා සමාජ නිලධාරීන්ගේ අදහස් ලබාගත යුතු බව ඔවුහු අවධාරණය කරති.වසර 1982 දී ටෙස්ට් වරම් දිනා 1996 දී ලෝක කුසලානය හිමිකර ගැනීමත් අවස්ථා හතරකදීම ලෝක ක්‍රිකට් තරගාවලි අවසන් මහා තරග දක්වා පැමිණීමත් සිදුවූයේ වත්මන් ක්‍රීඩා සමාජ තරඟ රටාව හරහා බව ක්‍රීඩා සමාජ එකමුතුව සිහිපත් කරයි.යෝජිත නව ක්‍රමය අනුව දැනට ඇති කණ්ඩායම් ගණන දහයේ සිට දාහතර දක්වා වැඩිකිරීමක්වී තිබේ. කණ්ඩායම් ප්‍රමණය අඩු කරන බව පවසා නව ක්‍රමය තුළින් කණ්ඩායම් වැඩි කිරීම අසාධාරණ බව පෙන්වා දී ඇත.පසුගිය වසරේ ‘ඒ’ කොටසේ අවසන් ස්ථානයට පත්වූ එන්.සී.සී.පිල තරඟාවලි නීති රීති අනුව ‘බී’ කොටසට වැටිය යුතු වුවද එම කණ්ඩායම ‘ඒ’ කොටසේම තබා ගැනීම සිදු නොවිය යුත්තකි. ක්‍රිකට් ආයතනයේ තර්කය වී ඇත්තේ එන්.සී.සී. පිල සතු ප්‍රබල ක්‍රීඩකයන් ජාත්‍යන්තර තරගාවලිවලට එක්වීමෙන් අවසන් ස්ථානයට පත්වූ බවය. එන්.සී.සී. ප්‍රබල ක්‍රීඩකයන් හතරදෙනෙකු පමණක් තරඟාවලියට එක් නොවෙද්දී ජාතික පිල නියෝජනය කළ ක්‍රීඩකයන් 9ක් හා ශ්‍රී ලංකා ඒ කණ්ඩායමේ ක්‍රීඩකයන් කිහිපදෙනෙකුම අන්තර් සමාජ තරගාවලියට එක්වූ බවද පෙන්වා දේ. මෙයට අමතරව එන්.සී.සී. පිලට සියලු පහසුකම් හා ශ්‍රී ලංකා ‘ඒ’ පුහුණුකරුවෙකුද එක්ව සිටියේය. කිසිදු පහසුකමක් නැති බදුරලිය ක්‍රීඩා සමාජයට එන්සී.සී. පිටියේදීම ඔවුන් පරාජය වූයේ කාගේ වරදකින්දැයි ප්‍රශ්න කර සිටියි.ජාතික පිළ නියෝජනය කළ ක්‍රීඩකයන් සිටි ක්‍රීඩා සමාජ ගණනාවක් මෙයට පෙර අවසන් ස්ථානයට පත්වීමේදී ‘බී’ කොටසට ඇද දැමීම සිදු වුවත් එන්.සී. සියට පමණක් විශේෂ සැලකිල්ලක් දැක්වීම වරදක් බව ක්‍රීඩා සමාජ එකමුතුව දන්වා සිටී.එමෙන්ම ‘බී’ කොටසේ ඉතිරිවන සී.සී.සී, බී.ආර්.සී., නාවික, ගුවන්, වරාය අධිකාරිය, සැරසන්ස්, පානදුර යන කණ්ඩායම් හතේ පළමු තත්ත්වය අහෝසිකර එම තරඟාවලි දෙදින තරඟාවලියක් කිරීමද ක්‍රීඩා සමාජ එකමුතුව හෙළා දකියි.කෙසේ වුවද ශ්‍රී ලංකා ක්‍රිකට් සභාපති උපාලි ධර්මදාස මහතා ක්‍රීඩා සමාජ වෙත පවසා ඇත්තේ නව තරග ක්‍රමයට තමාගේ කැමැත්තක් නොමැති බවයි. මේ පිළිබඳ ක්‍රීඩා සමාජ නියෝජිතයන් සමග ඉදිරි කාලයේදී සාකච්ඡාවක් පවත්වා එය ක්‍රිකට් විධායක කමිටුවට දැනුම්දෙන බව ධර්මදාස මහතා පැවැසුබව ක්‍රිකට් සමාජ එකමුතුවේ නිලධාරීහු පිරිසක් 'දිනමිණ'ට පැවැසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=s1210152</link>
    <topic>තරුණ සේවා-රූපවාහිනී වොලිබෝල් තරග අද සිට</topic>
    <author/>
    <content>ජාතික තරුණ සේවා සභාව හා ශ්‍රී ලංකා රූපවාහිනී සංස්ථාව එක්ව සංවිධානය කරන ශ්‍රී ලංකා යූත් රූපවාහිනී අභියෝග ශූරතා වොලිබෝල් තරගාවලිය අද (15) පෙරවරු 8.00ට මීගමුව ජෙයරාජ් ප්‍රනාන්දුපුල්ලේ ගෘහස්ත ක්‍රීඩාංගණයේදී පැවැත්වෙන අතර, එහි සුපර්ලීග් තරගාවලිය නොවැම්බර් 14දා ආරම්භ වීමට නියමිතය.යෞවන සමාජ සමාජිකත්වය ලබා ඇති වොලිබෝල් කණ්ඩායම් සඳහා පැවැත්වෙන ශ්‍රී ලංකා යූත් රූපවාහිනී අභියෝග ශූරතා තරගාවලිය සඳහා කාන්තා හා පිරිමි කණ්ඩායම් 18ක් සහභාගි වීමට නියමිතය. පළාත් මට්ටමින් ශූරතාව හා අනුශූරතාව ලබාගත් කණ්ඩායම් මෙහිදී තරගවදිනු ඇත.තරගාවලියේ කාන්තා/පිරිමි ශූරතාව සඳහා රු 50,000 බැගින් හා අනුශූරතාව සඳහා රු 30,000 බැගින්ද, තෙවැනි හා සිවුවැනි ස්ථානයන් සඳහා පිළිවෙළින් රු 20,000 හා 10,000ක්ද, දක්ෂතම ක්‍රීඩකයා හා ක්‍රීඩිකාව‍ට රු 15,000 බැගින්ද, කාන්තා/පිරිමි විශේෂ ශිල්පීය දක්ෂතා 12ක් සඳහා රු 36,000ක්ද පිරිනැමේ.සුපර්ලීග් තරගාවලියේ කාන්තා/පිරිමි ශූරතාව සඳහා රු100,000 බැගින්ද, අනුශූරතාවට රු 75,000 බැගින්ද, තෙවැනි හා සිවුවැනි ස්ථානයන් සඳහා රු 50,000 හා රු25,000 බැගින්ද, දක්ෂතම ක්‍රීඩකයා සහ ක්‍රීඩිකාවට රු25,000 බැගින්ද, කාන්තා/පිරිමි විශේෂ ශිල්පීය දක්ෂතා 12ක් සඳහා රු60,000ක්ද පිරිනැමෙන බව සංවිධායකයින් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=s1210153</link>
    <topic>මැලේසියාව පැරදවූ ශ්‍රී ලංකාවට පළඟ ශූරතාව</topic>
    <author>ෆවුස් මොහොමඩ් මුම්බායි සිට...</author>
    <content>මැලේසියාවට එරෙහිව ලකුණු 24-17ක විශිෂ්ට ජයග්‍රහණයක් ලැබූ ශ්‍රී ලංකාව ඊයේ (14) ඉන්දියාවේ මුම්බායි නුවර ජිම්කානා ක්‍රීඩාංගණයේ පැවැති මුම්බායි සත් සාමාජික රගර් තරගාවලියේ පළඟ ශූරතාව අත්කර ගත්තේය.ආසියානු සත් සාමාජික රගර් තරගමාලා ත්‍රිත්වයේ අවසන් අදියර වු මුම්බායි තරගාවලියේ ශ්‍රී ලංකාව ලැබූ ජයග්‍රහණයත් සමග මේ වසරේ ආසියානු සත් සමාජික රගර් තරගමාලා ත්‍රිත්වයේ ලැබූ ශූරතා ප්‍රමාණය 3දක්වා වැඩිවිය.බෝර්නියෝ තරගාවලියේදී බඳුන ශූරතාවත්, ෂැංහයි තරගාවලියේදී පළඟ ශුරතාවත් දිනා ගැනීමටද ශ්‍රී ලංකාව සමත්විය. මැලේසියාව සමග පැවැති පළඟ ශූරතා අවසන් මහා තරගය අතිශය උණුසුම්කාරී මුහුණුවරක් ගත් අතර නියමිත කාලය අවසානයේදී දෙපිලම ලකුණු 17-17ක් ලෙස සම තත්ත්වයේ පසුවිය. එහෙත් ලබාදුන් අතිරේක මිනිත්තු පහක කාල සීමාවේදී ශ්‍රීනාත් සූරියබණ්ඩාර රුස්කළ විශිෂ්ට උත්සාහක දිනුමෙන් ශ්‍රී ලංකාවේ ජය තහවුරු විය. ජයග්‍රාහී ශ්‍රී ලංකාව ගෝල් 2ක් සහ උත්සාහක දිනුම් 2ක් වාර්තා කළ අතර මැලේසියාව ගෝලයක් සහ උත්සාහක දිනුම් 2ක් ලැබීය.සත් සාමාජික රගර් ක්‍රීඩාවේ නිරතුරුවම ජය පරාජය අවිනිශ්චිත බවත්, ඊයේ උදෑසන පැවැති කුසලාන තරගවටයේ අර්ධ අවසන් පූර්ව තරගයේදී ප්‍රබල හොංකොං පිල හමුවේ පරාජය වීමෙන් තරමක කණගාටුවක් දැනුණු බවත් ශ්‍රී ලංකා පිලේ පුහුණුකරු බෙන් ‍‍හොලික්ස් ‘දිනමිණ’ට පැවැසීය.“කොහොම වුනත් අවසන් තරගය අපේ ක්‍රීඩකයන් ඉතා හොඳින් නිමා කළා. මම මේ ජයග්‍රහණය ගැන අතිශයින්ම සෑහීමකට පත්වෙනවා” හොලික්ස් පැවැසීය.ශ්‍රී ලංකාව පළඟ ශූරතා තරග වටයට පිවිසියේ කුසලාන තරග වටයේ අර්ධ අවසන් පූර්ව තරගයේදී ප්‍රබල හොංකොං පිල හමුවේ ලකුණු 17-12ක පරාජයක් ලැබීමේ හේතුවෙනි.කෙසේ වෙතත් පළඟ ශූරතා අවසන් පූර්ව තරගයේදී පිලිපීනයට එරෙහිව විශිෂ්ට ක්‍රීඩා කෞශල්‍යයක නිරතවු ශ්‍රී ලංකා ක්‍රීඩකයෝ ලකුණු 31-19ක ජයක් වාර්තා කරමින් පළඟ ශූරතා අවසන් මහා තරගයට සුදුසුකම් ලැබුවේය. මැලේසියාව පළඟ ශූරතා අවසන් තරගයට පිවිසියේ කොරියාව ලකුණු 26-19කින් පරාජයට පත් කරමින්ය. පිලිපීනය සමග පැවැති තරගයේ පළමු භාගය නිමාවනවිට දෙපිලම ලකුණු 14 බැගින් ලබා සම තත්ත්වයක පසු වුවත් දෙවැනි භාගයේදී ශ්‍රීනාත් සූරියබණ්ඩාර උත්සාහක දිනුම් 2ක් සහ දිනුෂ චතුරංග උත්සාහක දිනුමක් වාර්තා කරමින් ශ්‍රී ලංකා පිලේ ජය තහවුරු කළේය.තරගාවලියේ පළමු දිනය වූ පෙරේදා ශ්‍රී ලංකාව මුහුණදුන් පළමු තරගයේදීම ලකුණු 31-19කින් මැලේසියාව පරාජය කිරීමට සමත්විය. තරගයේ පළමු භාගය නිමාවන විට දෙපිලම ලකුණු 14බැගින් ලබා සිටි අතර දෙවැනි භාගයේදී චූල සුසන්ත, සාලිය හඳපාන්ගොඩ සහ නයිජල් රත්වත්තේ විශිෂ්ට උත්සාහක දිනුම් 3ක් වාර්තා කරමින් ශ්‍රී ලංකාව ජයග්‍රහණය කරා මෙහෙය වූහ. නායක ෆසීල් මරිජා උත්සාහක දිනුම් 3ක් ගෝල බවට පත්කරනු ලැබීය. ඉරානයට එරෙහිව පැවැති දෙවැනි තරගයේදී ලකුණු 24-0ක පහසු ජයක් වාර්තා කිරීමට ශ්‍රී ලංකාව සමත්විය. විශිෂ්ට ක්‍රීඩා රටාවක නිරතවූ සාලිය හඳපාන්ගොඩ උත්සාහක දිනුම් 3ක් මේ තරගයේදී වාර්තා කළේය.පළමු දිනයේ ශ්‍රී ලංකාව මුහුණදුන් අවසන් තරගය වූයේ චීනය සමග පැවැති තරගයයි. මේ තීරණාත්මක තරගයෙන් ලකුණු 28-12ක පරාජයක් ශ්‍රී ලංකාවට අත්වුවද කුසලාන තරග වටයේ අර්ධ අවසන් පූර්ව වටයට පිවිසීමට ශ්‍රී ලංකාව සමත්විය. ආසියානු සත් සාමාජික රගර් තරග බිමේ කුසලාන තරග වටයට ශ්‍රී ලංකාව සුදුසුකම් ලැබූ පළමු අවස්ථාව මෙය විය.මැලේසියානු කණ්ඩායමට ෆිජී ක්‍රීඩකයන් 5ක්මෙවර මුම්බායි තරගාවලිය නියෝජනය කළ මැලේසියානු ජාතික සත් සාමාජික රගර් පිලට ෆිජී ජාතික ක්‍රීඩකයන් 5දෙනෙකු ඇතුළත්ව සිටීම සෙසු කණ්ඩායම් අතරත් ආසියානු රගර් නිලධාරීන් අතරත් දැඩි කතාබහට ලක්විය.එච්.එස්.බී.සී ආසියානු සත් සාමාජික රගර් තරගමාලාවේ මෙහෙයුම් අධ්‍යක්ෂ ෂෝන් මුවර්ද මේ සම්බන්ධව සිය විමතිය පළ කළේය.කෙසේ වෙතත් මේ පිළිබඳව ආසියානු රගර් සංගමයේ ලේකම් රොස් මිචෙල්ගෙන් විමසූවිට සුදුසුකම් ලත් විදේශීය ක්‍රීඩකයන් ඕනෑම ආසියානු රගර් කණ්ඩායමකට ඇතුළත් කර ගැනීමට අන්තර් ජාතික රගර් සංගමයේ නීතිරිතිවලට අනුව හැකියාව ඇතැයි ඔහු පැවැසූබව ශ්‍රී ලංකා රගර් සංගමයේ ලේකම් රිස්ලි ඉලියාස් මහතා ‘දිනමිණ’ට පැවැසීය. ඒ අනුව ඉදිරියේදී ශ්‍රී ලංකා පිලටත් විදේශීය ක්‍රීඩකයන්ගේ සහාය ලබාගැනීම සම්බන්ධ යෝජනාවක් රගර් සංගමයේ විධායක කමිටු රැස්වීමේදී ඉදිරිපත් කරන බව ඉල්යාස් මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=s1210154</link>
    <topic>ජාතික නෙට්බෝල් ශූරියෝ බස්නාහිරින්</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උලෙළේ නෙට්බෝල් ශූරතාව බස්නාහිර පළාතට හිමිවිය. පසුගිය වසර දෙකකදීම පිට පිට ජාතික නෙට්බෝල් ශූරතාව දිනා සිටි වයඹ පළාත් පිල ලකුණු 69-55කින් පරදවා බස්නාහිර පළාත මෙවර ශූරතාව හිමිකර ගැනීම විශේෂත්වයකි.ටොරින්ටන් පෙදෙස ක්‍රීඩාංගණයේදී ඊයේ පැවැති අවසන් මහා තරගයේදී විශිෂ්ට දස්කම් දැක්වු බස්නාහිර පළාතේ ශ්‍යාමලී දිනේෂිකා දෙහිගස්පිටිය තරගාවලියේ දක්ෂතම ක්‍රීඩිකාවට හිමි සම්මානය දිනා ගත්තාය. ඇය ගුවන් හමුදා ක්‍රීඩා සමාජයේ ක්‍රීඩිකාවකි.බස්නාහිර පළාතට ජාතික කණ්ඩායම නියෝජනය කළ ශෂිකා සමරසිංහ, තිසාලා අල්ගම, සෙමිනි ද අල්විස්, චාපා ගලප්පත්ති හා හිටපු නායිකා දමයන්ති ජයතිලක ක්‍රීඩා කළහ.වයඹ පිල‍‍ට ධම්මිකා මල්කාන්ති, සදුනි බොල්ලෑගල, මරිෂා ප්‍රනාන්දු, ජී.ඩී.එන්.ප්‍රසාදි හා දුලනි එරන්දිකා වැනි ජාතික පිල නියෝජනය කළ ක්‍රීඩිකාවෝ එක්ව සිටියහ.තරගාවලියේ තෙවැනි ස්ථානයට දකුණු හා මධ්‍යම පළාත් අතර තරගයෙන් ලකුණු 47-41ක් ලෙස දකුණු පළාත ජය වාර්තා කිරීමට සමත්විය.අවසන් පූර්ව තරගවලදී මධ්‍යම හා වයඹ අතර තරගයෙන් 48-34කින් වයඹ පළාතද, බස්නාහිර හා දකුණ අතර තරගයෙන් 59-42කින් බස්නාහිර ද ජය වාර්තා කිරීමට සමත්විය.මූලික වටයේදී ඌව පිල වෙතින් 55-38ක් ලෙස උතුරුමැද පළාත, වයඹ පළාත වෙතින් 99-23ක් ලෙස නැ‍ඟෙනහිර පළාත, බස්නාහිර පළාත වෙතින් 69-38ක් ලෙස නැ‍ඟෙනහිර පළාත, දකුණු පළාත වෙතින් 58-35 ක් ලෙස සබරගමුව පළාත හා මධ්‍යම පළාත වෙතින් 59-42ක් ලෙස ඌව පළාත පරාජයට පත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=s1210155</link>
    <topic>පාසල් මලල ක්‍රීඩා ශූරතාව බස්නාහිරට</topic>
    <author>ප්‍රියාන් ද සිල්වා මාතර ක්‍රීඩා</author>
    <content>බෙලිඅත්ත ඩී. ඒ. රාජපක්ෂ ක්‍රීඩාංගණයේ පැවති සමස්ත ලංකා පාසල් මලල ක්‍රීඩා තරගාවලියේ සමස්ථ ශූරතාව ලකුණු 874 ක් ලබා ගනිමින් බස්නාහිර පළාතට හිමිවූ අතර අනුශූරතාව ලකුණු 612 ක් ලබාගත් මධ්‍යම පළාතටද ලකුණු 577 ක් ලබාගත් සබරගමුව පළාතට තෙවන ස්ථානයද හිමි විය. දුර පැනීමේ ඉසව්වෙන් මීටර 7.43 ක් වාර්තා කල වෙන්නප්පුව ජෝසප් වාස් විදුහලේ ඒ. ඩී. ඒ. ප්‍රනාන්දු තරගාවලියේ දක්‍ෂතම මලල ක්‍රීඩකයා ලෙසද පැණීමේ ඉසව් වල දක්ෂතම මලල ක්‍රීඩකයා ලෙසද සම්මාන ලද අතර කෑගල්ල සාන්ත ජෝසප් බාලිකාවේ පබසරා සේනානායක තරගාවලියේ දක්‍ෂතම ක්‍රීඩිකාව ලෙස සම්මාන ලැබුවාය.සමස්ත බාලක ශූරතාව ලකුණු 117 බැගින් ලබාගත් වෙන්නප්පුව ජෝසප් වාස් විදුහලත් මීගමුව මාරිස්ටෙලා විදුහලත් සම ශූරයන් වූ අතර සමස්ත බාලිකා ශූරතාව සඳහා ලකුණු 167 බැගින් ලබාගත් කෑගල්ල සාන්ත ජෝසප් බාලිකාවන් හා වලල ඒ. රත්නායක මධ්‍ය මහා විද්‍යාලය හිමිකම් කීහ. ලකුණු 90 ක් ලබා ගනිමින් වලල ඒ. රත්නායක විදුහල බාලක සූරතාව තෙවන තැනටත් ලකුණු 161 ලබා ගනිමින් රත්නපුර සුමන බාලිකාව තෙවන ස්ථානයටත් හිමිකම් කීහ.ජවන සහ පිටිය තරග ඉසව් 124 ක් පැවැත්වූ අතර දින පහ තුළ තරග වාර්තා දහතුනක්ම බිඳ දැමීමට ක්‍රීඩක ක්‍රීඩිකාවෝ සමත් වූහ.නව තරග වාර්තා මෙසේය.1. මීටර 5000 21 පහළ බාලිකා - එච්. එම්. මිලීනා කුමාරි සෙනෙවිරත්න (ශ්‍රී රාහුල ජාතික පාසල කටුගස්තොට) විනාඩි 18 තත් 16.212. රිටි පැනීම 17 පහළ බාලිකා - හර්ෂණී සමුද්‍රා කුමාරි ධර්මරත්න (මලල ඒ රත්නායක ම.වි.)මීටර 3ට3. මීටර 5000 19 පහළ බාලක - ඩබ්ලිව්. එම්. එම්. තරිඳු මධුෂාන් (ලුණුවත්ත ම.වි. වැලිමඩ) විනාඩි 15 තත් 27.14. මීටර 400 කඩුළු 19 පහල බාලක - ජේ. ලහිරු ප්‍රසන්ජිත් (තක්ෂිලා ම.වි. හොරණ) තත් 53.565. යගුලිය දැමීම 19 පහල බාලක - ඩී. සංජුන සුමනවීර (රෝයල් ජා. පාසල කොළඹ) මීටර් 14.866. රිටි පැනීම 19 පහල බාලිකා - අරින්ද්‍රවන් පවිත්‍රා (අරුණෝදය විද්‍යාලය යාපනය) මීටර් 3.017. මිටර් 100 x4 සහාය 17 පහල බාලක - කොළඹ නාලන්දා විද්‍යාලය තත් 43.788. රිටි පැනීම 21 පහල බාලිකා - ශන්මුගරාජා තනුජා (අරුණෝදය විද්‍යාලය යාපනය) මීටර් 3.119. මීටර් 400 කඩුළු 17 පහල බාලිකා - එම්. කුමාරි වීරසිංහ (වලල ඒ රත්නායක ම.වි.) තත්67.610. කවපෙත්ත විසි කිරීම 19 පහල බාලිකා - අමන්ති සිල්වා (සාන්ත බ්‍රිජට් කන්‍යාරාමය) මීටර් 39.4611. රිටි පැනීම 19 පහල බාලක - එම්. එච්. ඉෂාර සඳරුවන් (වලල ඒ රත්නායක ම.වි.) මීටර 4.3112. මීටර 100 21 පහල බාලිකා - එස්. ආර්. ජේ. පී. සේනානායක (සාන්ත ජෝසප් බාලිකා කෑගල්ල) තත්පර 12.3013. මීටර 100x4 සහාය 15 පහල බාලිකා - සාන්ත ජෝසප් බාලිකා විදුහල කෑගල්ල විනාඩි 4 තත් 12.114‍.කිලෝමීටර 21.098 ක දුරකින් යුත් අර්ධ මැරතන් තරගයේ බාලක ශූරතාව පැය 01 විනාඩි 13 යි තත් 53 කින් තරගය නිම කල වැලිමඩ ලුණුවත්ත ම. විදුහලේ ඩබ්ලිව්. ඩබ්ලිව්. එම්. තරිඳු මධුෂාන් ට හිමි විය. පැය 01 යි විනාඩි 27 තත්පර 55 කින් තරගය නිමා කරමින් පොල්පිතිගම ජාතික පාසලේ ඩී. එම්. මහේෂිකා මධුෂානි බාලිකා ශූරතාව හිමිකර ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=f1210151</link>
    <topic>මනාප පිළිකාවට ප්‍රතිකාර ලැබුණා</topic>
    <author/>
    <content>එදා විදේශ විනිමය මෙරටට ගෙන ආ මහා අපනයන භෝග අද සුළු අපනයන භෝග බවට පත්ව තිබේ. සංවර්ධනයේ ඉලක්ක ජය ගන්නා විට මහා පරිමාණ කෘෂි අපනයනයන් දෙවන තෙවන තැනට පත්වීම ද අරුමයක් නොවන නමුදු ලොව අනර්ඝතම කුළු බඩු නිෂ්පාදනයේ සංකේතය ලෙස ශ්‍රී ලංකාව දිනාගත් ඒ කීර්තිය අදට ද නොනැසී පවතී. මෙහි වාසිය අප රටේ සුළු අපනයන භෝග සඳහා ලබා ගැනීමත් මේවා පෙර පැවැති තත්ත්වයට මහා අපනයන භෝග බවට පත් කිරීමේ ඉලක්කය ජය ගැනීමටත් සුළු අපනයන භෝග ප්‍රවර්ධන අමාත්‍යාංශය කටයුතු කරමින් සිටී. මෙසේ කටයුතු කිරීමේ දී ලැබූ ප්‍රගතිය පිළිබඳ සහ මැතිවරණ ක්‍රමයේ සංශෝධන පිළිබඳ සුළු අපනයන භෝග ප්‍රවර්ධන කැබිනට් අමාත්‍ය රෙජිනෝල්ඩ් කුරේ මහතා සමඟ දිනමිණ කළ සංවාද සටහනකි මේ.ඇත්තටම මොන හේතුවක් නිසා මේ සුළු අපනයන භෝග කියන එකේ සුළු යන වචනය එකතු කළා ද කියන්න මම දන්නෙ නැහැ. නමුත් තේ, රබර්, පොල් හැරුණාම, කුරුඳු, එනසාල්, ගම්මිරිස්, කහ, ඉඟුරු, සාදික්කා, කරාඹු, වසාවාසි වගේ කුළුබඩු සඳහා යෙදෙන නමක් තමයි ඔය සුළු අපනයන භෝග කියල හඳුන්වන්නේ. නමුත් අපේ ඉලක්කය වෙන්න ඕනෑ මේ සුළු කියන විශේෂණ පදය ඉවත් කිරීම. මොකද ලෝක වෙළෙඳ පොළේ ලංකාවේ කුළුබඩු සඳහා තමයි වැඩිම ඉල්ලුම තියෙන්නෙ. එයිනුත් ලෝකයේ අනර්ඝතම කුරුඳු නිෂ්පාදනය කරන්නෙ අපේ රටේ. ඉතින් මේක කුළුබඩු සම්බන්ධයෙන් ශ්‍රී ලංකාව සතු අධිකාරි බලයක් සහිත මුද්‍රාවක්. ඒක අපි ලෝකය ඉදිරියේ හොඳ වෙළෙඳ පොළක් ඇතිකර ගන්න තැනට පත් කරගෙන එයින් රටට ලැබෙන විදේශ විනිමය වැඩි කර ගැනීමේ ක්‍රම වේදයකට යා යුතුයි.හැමදාම අප කළේ අමුද්‍රව්‍ය හැටියට නැව් ගණන් මේවා පිටරට පටවපු එක. එයින් අපිට වැඩිය දෙතුන් ගුණයකින් ආදායම් ලැබුවේ පිට රට්ටු. ඉතින් මේවා නිමි භාණ්ඩ හැටියට මෙහෙදීම නිෂ්පාදනය කරලා අපිට පුළුවන්නේ ඒ ආදායම මෙහි රඳවා ගන්න. කුරුඳු ගහේ පංචාංගයෙන්ම නිමි ද්‍රව්‍ය නිපදවීමේ තාක්ෂණයට අපි යා යුතු වෙනවා. ඖෂධ, තෙල්, සුවඳ විලවුන්, රස කාරක හැටියට නිපදවන්න ගෙඩියෙන්, පොත්තෙන්, මලෙන්, කොළෙන්, මුලෙන්, දන්ඩෙන් මේ හැම දේකින්ම ඒ සඳහා නවීන කර්මාන්ත ශාලා අලුතින් ඇති කරලා පුහුණු ශ්‍රමිකයන් පුහුණු කරවලා කර්මාන්තයක් හැටියට ඉදිරියට ගෙන යාමටයි දැන් ක්‍රියා කළ යුත්තෙ. ඒ සඳහා වසරකට හෙක්ටයාර් 3000 ක් අලුතින් වගා කරන්න කටයුතු කරනවා. වසරක් පාසා මෙය අලුත් වෙනවා. හෙක්ටයාර් 1500 ක් පමණ නැවත වගාවක් හැටියට කරගෙන යනවා. අලුතින් පාළු පැළ හිටවනවා. යටි වගාවක් හැටියට පොල් වගාවේ මෙය සිදු කරනවා. අනෙක් භෝග සමඟ මිශ්‍ර වගාවක් හැටියටත් මෙය ව්‍යාප්ත කරනවා. තේ වගාව සහ ගම්මිරිස් වගාව එකට කරන්න පුළුවන්. කාලයක් වගා කළ තේ ඉඩම් නිසරු බිම් ලෙස අත්හැරියා. ඒවා කුරුඳු වගාව සඳහා ඉතාම ඵලදායී ලෙස යොදා ගන්න පුළුවන්.වසරකට රුපියල් මිලියන 30,000ක තරම් දායකත්වයක් දැනට සපයනවා. මෙය ඉතාමත්ම ප්‍රශස්ත මට්ටමකට ගෙන ආ හැකියි. කොටින්ම ලංකාවේ ජාතික ආදායමෙන් 3% ක පමණ මට්ටමකට මේ කුළුබඩු ආශ්‍රිත නිෂ්පාදන අපනයනය තුළින් මෙරටට ආදායම් ඉපැයිය හැකියි. එයයි අපේ ඉලක්කය. ඒ ඉලක්කය කරා යායුතුයි. විශේෂයෙන්ම කුරුඳු ආශ්‍රිතව කෙරෙන කර්මාන්ත තුළින් ජාතික ආර්ථිකයටත් ජාතික ආදායමටත් විශාල දායකත්වයක් ලබා ගන්න පුළුවන්. මහජනතාව ගෙන් විශේෂ උනන්දුවක් උද්‍යෝගයක් තියෙනවා මේ කෙරෙහි.එහෙම අපට පෙනෙන්නෙ මේ කුරුඳු කර්මාන්තයක් ලෙස තවම නොපවතින නිසා. නමුත් ජනතාවගෙන් ලැබෙන ඉල්ලුම්පත් ප්‍රමාණය ඔවුන් ගේ ඇති උනන්දුව අපට පෙනෙනවා. දැන් බලන්න යටත් විජිත යුගයේ දී මුඩු ඉඩම් පනත ගෙනැල්ල තේ වගා කෙරුවා. අද මිනිස්සු අපෙන් ඉල්ලනවා කුරුඳු වගා කරන්න ඉඩම්. නමුත් මේ තරමින් හරි අද කුරුඳු වගාකරුවන්ට සහන දෙන්නෙ ඔවුන්ගෙ ගෙවතුවල තියෙන කුරුඳු ඉඩම් කෑල්ලට අක්කර 2/1, 1/4 වගේ ඒවාට. නමුත් මහා පරිමාණයෙන් කරන්න කුරුඳු යායවල් නැහැනෙ. ලෝකයේ හොඳම කුරුඳු වැවෙන ලංකාවෙ මේවා අක්කර ගණනින් එක යායට තියෙන කොට ලෝකය පුරා අපේ කුරුඳුවලට විශාල ප්‍රචාරයක් ලැබෙනවා. ඒකම ඇතිනෙ කුරුඳුවලට ලෝක වෙළෙඳ පොළේ ඇති ඉල්ලුම අසම සම කරන්න. මම හිතනවා මේ කුරුඳු වගා කරුවන්ට කියල වෙනමම රජයෙන් ඉඩම් යම් ප්‍රමාණයක් වෙන්කරල දුන්නොත් හොඳයි. එවිට අපිට පුළුවන් වෙනවා එහි ගුණාත්මක තත්ත්වය තවත් ඉහළ නංවන්න.අයවැයෙන් මිලියන ගණනක් වසරකට ලබාදෙනවා. ගොවියන්ට පැළ ලබා ‍ෙදන්න, තාක්ෂණ උපදෙස් ලබා දෙන්න ඒ වගේම ගොවීන් ඒ පැළ වගා කළාම ප්‍රසාද දීමනාවක් ලබා දෙන්න, මේ මුදල් යොදවනවා. සාමාන්‍ය පරිදි පොහොර සහනාධාරය ලබා දෙනවා.මෙහෙමනෙ ඉතින්, අපේ මිනිස්සු මෙච්චර කල් පුරුදු වෙලා හිටියෙ නැහැනෙ කරාබු ගහට, සාදික්කා ගහට, ගම්මිරිස් වැලට පොහොර ටිකක් දාලා අස්වැන්න සරු කරගන්න, එකක් මිනිස්සු කම්මැලියි.පාරම්පරික පුරුදු වෙලා හිටියෙ. දැන් අපි මේ අය පුහුණු කරගෙන යනවා. මේ රසායනික පොහොර භාවිතයෙන් බහු වාර්ෂිකව භෝග වගාවෙන් වැඩි අස්වැන්නක් ගන්නෙ කොහොම ද කියන එක ගැන උපදෙස් දෙනවා.තේ, රබර්,, පොල් වලට තරම් බැලුවම රජයෙන් ලබාදෙන මුදල බොහොම සොච්චමයි සුළු අපනයන භෝග වගාවන්ට. අනෙක තමයි තේ, පොල්, රබර් වගාවන් ප්‍රචලිතයි. ආදායමක් ලබා ගැනීමේ පහසුකම තියෙනවා මේවා ඉපැරැණි වගාවන් නිසා. නමුත් කුරුඳු වගේ වගාවන් තාම රටට අලුත්. මේවායේ අස්වැන්න එන්න පටන් ගන්න ටිකක් කල් යනවා. ඒ නිසා මෙයට අවධානය දක්වනවා අඩුයි. අඩු සැලකිල්ල නිසයි එහෙම වෙන්නෙ. නමුත් ඉලක්කයක් කරා යන ගමනක දී රජයේ වැඩි අවධානය මේ සඳහා යොමු කළොත් සුළු අපනයන භෝග කියන නම අපනයන භෝග තත්ත්වයට ගේන්න පුළුවන්.නවීකරණය විය යුතුමයි. විද්‍යාව, තාක්ෂණය, යාන්ත්‍රීකරණය මෙවැනි දේට යොමුකර ගත යුතුයි. මොකද අනාගතයේ මේ ක්ෂේත්‍රයට පිරිසක් එන්නෙත් නැහැ. ඒ නිසා යන්ත්‍ර සූත්‍ර භාවිතයත් අවශ්‍ය වෙනවා. ඉඩම් අක්කර 60 – 70 ප්‍රමාණයේ වගාවන් වලට යා යුතු වෙනවා. නිමි භාණ්ඩ ලෙස අපනයනය කරන්න මෙවැනි ඉලක්ක කරා යා යුතුයි.මම අමාත්‍යංශය භාරගෙන දැනට වසර 1 1/2 යි. මේ 1 1/2 තුළ රටේ ගම් දනව්වලට ගිහිල්ල ගොවීන් හමුවෙලා වෙළෙන්දන්, අගය එකතු කරන්නන්, කෘෂි නිලධාරීන් එක තැනකට කැඳවලා ඔවුන් සමඟ ප්‍රශ්න ගැටලු සාකච්ඡා කරලා මේ සඳහා සියලු පාර්ශ්වයන්ගේ අවධානය යොමුකර ගත්තා.අනෙක මගේ අමාත්‍යාංශයට අලුතින් උපාධිධාරීන් 255 ක් ලැබුණා. ඉතින් මේ අය හරහා සෑම ප්‍රාදේශීය ලේකම් කොට්ඨාසයකම සිටින ගොවි මහතුන්ගේ ප්‍රශ්න සාකච්ඡා කරලා ඔවුන්ට අවශ්‍ය උපදෙස් දීමේ වැඩපිළිවෙළක් ක්‍රියාත්මක කළා. මේ නිසා මුළු රටේම අවධානය මේ දෙසට යොමු කරගන්න ලැබුණා. අවධානය දිනාගන්න එකනෙ ඕනෑම කාර්යයක පළමු පියවර. ඒ හරහා දැන් අපි මේ භෝග ව්‍යාප්තිය ප්‍රචලිත කරනවා.මනාප හා අනුපාත ක්‍රමය නිසා එකම කඳවුරේ එකම පක්ෂයේ එකම මතයක් වෙනුවෙන් පෙනී හිටපු අය මරා ගත්තා, කුළල් කා ගත්තා. මේ ක්‍රමයෙන් මහජන මන්ත්‍රී කෙනෙකුට නියමිත බල ප්‍රදේශය මොකක් ද යන්න හොයා ගන්න බැරි වුණා. තමාට හිමි වගකියන මන්ත්‍රීවරයා කවුද කියන ගැටළුව තිබුණා.එකම කණ්ඩායමේ මන්ත්‍රීවරු සමඟ මිත්‍රත්වය නැතිවුණා. පොදු න්‍යාය පත්‍රය වෙනුවට පෞද්ගලික න්‍යාය පත්‍රයක් ඉදිරියට ආවා. ධනය බලය ඉස්මතුවන තමන්ගේ පක්ෂයේ අය සමඟ ඇන කොටා ගත්තා. ඉතාම නරක විදියට දූෂිත ක්‍රමය ඇතිකළා, කුල වාදය, ජාතිවාදය, ආගම් වාදය පැතිරුණා. මෙවැනි දුර්වලකම් නිසා මනාප ක්‍රමය අහෝසි කිරීම ඉතාම හොඳ වැඩක්. මෙය පළාත් පාලන මට්ටමින් විතරක් නෙවෙයි, පාර්ලිමේන්තු මැතිවරණය දක්වා ගෙනයා යුතුමයි.කොටින්ම එතුමාට මාව හඳුන්වල දීලා තිබුණෙ මම එතුමාට ඡන්දයක්වත් දුන්නෙ නැති මිනිහෙක් හැටියට. අනෙක මං ගැන කේලාම් කියපු අය කියල තිබුණේ චන්ද්‍රිකාගෙ මිනිහෙක් කියලා. එහෙම මම ගැන අහපු එතුමා මට කැබිනට් ඇමැතිකමක් දුන්නා කීවම තව මොන කතා ද? ඒ නිසා එතුමා මට ඉහළින්ම සැලකුවා කියලයි මම කියන්නෙ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=f1210152</link>
    <topic>උදේට අහන බණ හවසට අමතක කරනවා ඉතිං රටක් දියුණු වෙයි ද?</topic>
    <author>මොරවක ශ්‍රී සෝරත හිමි</author>
    <content>සමාජමය වශයෙන් ගත්කල්හි අද පුද්ගලයන් තුළ දැනුම, කුසලතා යනාදියෙහි අඩුවක් දක්නට නොලැබුණ ද ආකල්පමය වශයෙන් ඇත්තේ පිරිහීමකි. කැලණිය වේවැල්දූව ශ්‍රී නාගරුක්ඛාරම පුරාණ විහාරවාසී සහ සයිප්‍රසයේ ශ්‍රී ලංකාරාමාධිපති මොරවක ශ්‍රී සෝරත හිමියන් සමඟ සාකච්ඡා කරන්නේ අද පුද්ගලයන් තුළින් විද්‍යාමාන වන ආකල්පමය පිරිහීම පිළිබඳවයි.සරලවම කිවහොත් ආකල්ප කියන්නේ හැදිච්චකම. මනුෂ්‍ය ලෝකයේ මනුෂ්‍යයකු ලෙස ඉපදීම දුර්ලභ කාරණයක්. අපිට ඒ භාග්‍ය උදාවෙලා තියෙනවා. දැන් අපිට හිතන්න පුළුවන් මනසක් තිබෙනවා. ඒ නිසාමයි අපිට මනුෂ්‍ය කියන්නේ. මේ මනස ඉහළම තලයකට දියුණු කළ කෙනෙක් තමයි බුදුරජාණන් වහන්සේ.උන්වහන්සේ දේශනා කළෙත් මනුෂ්‍ය ලෝකයේ ඉපදීම මහා දුර්ලභ කාරණයක් බවයි. උන්වහන්සේ දේශනා කළ ආකාරයට අපිට දැන් ඒ දුර්ලභ අවස්ථාව උදාවෙලා තිබෙනවා. මේ ලැබූ මනුෂ්‍ය ආත්මය තුළ සැබෑ මනුෂ්‍යයෙකු ලෙස ජීවත්වෙන්න තමයි ආකල්ප අවශ්‍ය වන්නේ.සැබෑ මනුෂ්‍යයා නිර්මාණය වන්නේ ආකල්පමය අංශයක් සමඟයි. ආකල්පමය අංශය නොමැති වූ විට තමයි අපිට මනුෂ්‍යයා තුළ තිරිසනුන්, යක්ෂයන් වගේම ප්‍රේතයන් පෙනෙන්නේ. මනුෂ්‍යයන් ලෙස ඉපදිලා මනුෂ්‍ය ධර්මවලින් පෝෂණය වුවහොත් තමයි ආකල්පමය සංවර්ධනයක් ඇතිවෙන්නේ. ආකල්ප තුළින් සැබෑ මනුෂ්‍යයන්ගේ ප්‍රතිරූපය පෙනෙනවා.ඉතිහාසයේ සිටම මිනිස්සු ඉපදුණේ පවතින ලෝකයක. අදත් එහෙමයි. එවැනි පවතින ලෝකයක ඉපදුණාම අපි කැමති දේවල් වගේම අකමැති දේවලුත් තිබෙනවා. ඇසින් දකින රූප, කනින් අහන ශබ්ද, නාසයට දැනෙන සුවඳ, දිවට දැනෙන රස අපි කැමති කොටස ලෙස වෙන් කර ගන්නවා ඒ වගේම අපි දකින්න, අහන්න, ආග්‍රහණය කරන්න අකමැති දේවල් අපි ඈත් කරනවා.නමුත් ඈත් කරන්න කරන්න ඒවා ලංවෙනවා. එවිට අපි ඒවාට දක්වන්නේ දරුණු ප්‍රතිචාර. ද්වේශය, කෝපය වැඩිකරගෙන ඊට විරුද්ධව ප්‍රායෝගිකව ක්‍රියාවලීන්ට එළඹෙනවා. එවිට මනස “පදුට්ට චිත්ත” නරක්වුණු සිතක් බවට පත් වෙනවා. ඒ නිසා ගිනියම් සිතින් ජීවිත හානියක්, දේපළ හානියක් වුණත් යම් කෙනෙකුට කරන්න පුළුවන්.ඒ වගේම ඇතැම් අයට සෙත් කවි කියන්නෙත්, තවත් කෙනෙකුට වස් කවි කියන්නෙත් මේ සිතේ හටගන්නා කැමැත්ත අකමැත්ත නිසයි. මිනිස්සු කැමති දේවල්වලට ප්‍රයෝගික ක්‍රියාවලි හදාගෙන මගේ කරගන්නවා වගේම අමනාප සිත් ඇති හැමදෙයක් සමඟම තැවෙනවා. ඒවා විනාශ කරන්න ක්‍රියාත්මක වෙනවා.මනාප දේ ලංකර ගන්නේත් අමනාප දේවල් ඈත් කරන්නේත් සැප අපේක්ෂාවෙන්. මේ කැමැත්ත අකමැත්ත අනුව තමයි පුද්ගලයන්ගේ ආකල්ප ගොඩනැගෙන්නේ. මේ ලෝකයේ පහළ වූ ශ්‍රේෂ්ඨතම මනුෂ්‍යයා ලෙස බුදුරජාණන් වහන්සේ එය අවබෝධ කරගත්තා. මෙය අතීතය, වර්තමානය වගේම අනාගතයේත් සිදුවන ක්‍රියාවලියක්.දෛනික ජීවිතයේදී ගැඹුරින් සාකච්ඡා නොකළ ද ධර්මය තුළින් සිදු කරන්නේ මිනිිසුන්ගේ ආධ්‍යාත්මික ලෝකය සුවපත් කිරීමයි. යම් කෙනෙකුගේ මනස ආධ්‍යාත්මිකව සුපවත් වෙන කොට ඔහුගේ හෝ ඇයගේ හදවත ගිනිගන්නේ නැහැ. ගිනි නොගන්නා කෙනෙකුගේ මුවින් පිටවෙන්නේ සිසිල් වචන. ඒ වචන තවත් කෙනෙකුගේ හිත පාරවන්නේ නැහැ. ඒ පුද්ගලයාගේ වචන තව කෙනෙකුගේ හිත රිඳවන ඇනුම්පද වෙන්නේ නැහැ.යහපත් සිතක් ඇති තැනැත්තා තුළ පළිගැනීමේ චේතනා නැහැ. වචන දරුණු වෙන්නේ නැහැ. පුද්ගලයෙකුගේ අභ්‍යන්තරය හොඳ නම් වචන වගේම හැසිරීමත් හොඳ වෙනවා. ගිනිගත්තු සිත් ඇති පුද්ගලයන් තමයි ගිනියම්වෙලා දඟලන්නේ. නිවුණු කෙනා එහෙම වෙන්නේ නැහැ. ධර්මය තුළින් සිදු කරන්නේ පුද්ගලයන්ගේ මේ ආධ්‍යාත්මික අංශය දියුණු කිරීමයි.වර්තමානයේ පුද්ගලයන්ගේ ආකල්ප සංවර්ධනයට උපකාරවන බුදුදහම තරම් ශ්‍රේෂ්ඨ ධර්මයක් තවත් නැහැ. නමුත් මේ තරම් උතුම් ධර්මයක් තිබුණත්, මොනතරම් බණ ඇසුණත් බොහෝ අයට එය අමතක වෙලා. අපි ජීවත්වන සියවස වන විට අපි කියන්නේ මෙය විශ්ව ගම්මානයක් බවට පත්වෙලා කියලයි. ඒ අනුව ලෝකය එකම ගම්මානයක් බවට පත් කරන්නේ තාක්ෂණය හා විද්‍යාව.නමුත් මේ සියල්ල භෞතික දේවල්. බටහිර විද්‍යාව පහළ වුණේ ක්‍රි.ව. 6 වන සියවසේ. නමුත් බුදුහාමුදුරුවෝ පහළ වුණේ ක්‍රි.පූ. 6 වන සියවසේ ඒ කියන්නේ විද්‍යාව පහළ වුණේ් බටහිර විද්‍යාව පහළ වෙන්න අවුරුදු 1200 පෙර. එදා බුදුරජාණන් වහන්සේ ප්‍රථම ධර්ම දේශනාවේදී දේශනා කළේ “විජ්ජා උදපාදි” විද්‍යාව පහළ වුණා. “ ආලෝකෝ උදපාදී” ආලෝකය පහළ වුණා යනුවෙන්. උන්වහන්සේට මිනිස් සිතකට අවබෝධ විය යුතු සියල්ල අවබෝධ වුණා.නමුත් බටහිර විද්‍යාව තවමත් තිබෙන්නේ පර්යේෂණ මට්ටමේ. එහි අනුමාන ප්‍රකාශ ඕනෑතරම් තිබෙනවා. නමුත් බුද්ධ භාෂිතය තුළ අනුමාන ප්‍රකාශ නැහැ. ප්‍රත්‍යක්ෂ ප්‍රකාශ පමණයි තිබෙන්නේ. මම මේ උදාහරණය පෙන්වා දුන්නේ පුද්ගලයෙකුට මේ උතුම් බුද්ධ ධර්මයෙහි තිබෙන සත්‍යතාව පිළිබඳ අවබෝධයක් ලබාදීමටයි. අද බොහෝ දෙනෙකුට තිබෙන්නේ අවබෝධයේ තිබෙන අඩු කමයි. මෙතරම් ශ්‍රේෂ්ඨ ධර්මයක් ලොව පවතිද්දී ඇතැම් අය ඒ පිළිබඳ අවධානයක් යොමු නොකරන්නේ ඒ නිසයි.ඒ වගේම මේ විශ්වගම්මානය ගතහොත් විවිධ සංස්කෘතික, ආගම්, ජාතීන්වලට අයත් පුද්ගලයන් සිටිනවා. ඒ නිසා අපේ දරුවා මේ විශ්වගම්මානයට යවද්දී එම දරුවාට අපේ සංස්කෘතික හර පද්ධතීන් පිළිබඳ ගණනය කර යැවීමත් වැදගත්. ඒ වගේම මේ ලෝකයේ සංස්කෘතික වෙනස්වීම්, දේශගුණික විපර්යාස ආදී සියල්ල පිළිබඳ අවබෝධයක් ඇති ළමයෙකු අපි ලෝකයට විවෘත කළ යුතුයි.අද දියුණු සන්නිවේදන මෙවලමක් වන ජංගම දුරකථනය අපේ දරුවන් අතටත් ලැබිලා තිබෙනවා. මේ ජංගම දුරකථනය ව්‍යාපාරික ආයතනයකට, නිවසකට වැදගත් වෙන්න පුළුවන්. නමුත් පාසල් යන දරුවාට ජංගම දුරකථන අවශ්‍ය ඇයි? පාසල දරුවාගේ භාරකරුවෙක් නිසා පාසලේදී ගැටලුවක් මතුවුවහොත් පාසලෙන් ගෙදර දැනුවත් කරනවා. ඒ වගේම අද දරුවාට පණිවිඩයක් දිය හැකි ආකාරයට හන්දියක් හන්දියක් ගානේ දුරකථන පහසුකම් තිබෙනවා. ජංගම දුරකථනය දරුවා අයහපතට යොමුකරවන එක මාර්ගයක්.ඒ වගේම අද උසස් පෙළ දරුවෙකුට අනිවාර්යයෙන් ප්‍රේම සම්බන්ධයක් තිබිය යුතුයි කියලා බොහෝ අය හිතනවා. ඒක නැත්නම් උසස් පෙළට අඩුවක් වගේ. උසස් පෙළ විෂය නිර්දේශයත්, ජංගම දුරකථනයත්, ප්‍රේම සම්බන්ධයත් එකට පැවතිය යුතු දෙයක් ලෙස ළමා මනස ගොඩනැගිලා. නමුත් කවුරුවත් එය නිවරැදි කරන්න මැදිහත් ;වන්නේ නැහැ.රටේ තිබෙන දණ්ඩ නීති සංග්‍රහය යටතේ ප්‍රේමවන්තයෙක් ප්‍රේමවන්තියක් ලෙස හමුවිය හැකි වයස් සීමාව කිසිම ළමයෙක් දන්නේ නැහැ. අඩු වයසින් නොගැළපෙන අයුරින් හැසිරුණු ළමයෙක් අත්අඩංගුවට ගතහොත් ඒ ළමයාට ලබා දෙන දඬුවම පිළිබඳ ළමයි දන්නේ නැහැ. එසේ නම් මේ කරුණු පිළිබඳ ළමයින් දැනුවත් කිරීමේ අවශ්‍යතාවයක් අද තිබෙනවා. ළමයින් සම්බන්ධතා ගොඩනඟා ගන්නේ මේ නොදැනුවත් බව නිසයි. ඒ වගේම එදා වගේ නොවෙයි අද එම සම්බන්ධතා පරිණත වෙන්න වැඩි කාලයක් ගතවෙන්නෙත් නැහැ. සම්බන්ධතාවය ගොඩ නඟාගෙන සති දෙකක් යනකොට ඔවුන් එක්තැන් වෙන්න තරම් සමීපවෙලා.ළමයා මේ සම්බන්ධතා ගොඩනඟා ගන්නේ අවබෝධයෙන් නොවෙයි. පත්විය හැකි අනතුර දන්නේ නැහැ. අම්මට, තාත්තට, සමාජයට මුහුණ - දෙන්න බැරිව සියදිවි නසා ගන්නේ මෙවැනි ඉරණම්වලට මුහුණ දුන් දරුවන්, ඒ වගේම ඇතැම් දරුවන් මානසික රෝගීන් වෙනවා. මෙහිදී සමාජයටත් විශාල වගකීමක් පැවරෙනවා. ළමයාගේ ජීවිත විනාශවෙන්න දෙනවද? නීතිය මඟින් වුවත් කළ යුත්තේ විය යුත්තේ එයද? එතනින් එහාට එය තේරුම් අරගෙන නැවත මේ සමාජයේ ජීවත්වෙන්නට ඉඩ සලසා දෙන්න ඕන. ළමයින් වැරදි කළාට කමක් නැහැ කියලා ඒකෙන් අදහස් කරන්නේ නැහැ. අද පුවත්පත් ඇතුළු මාධ්‍යවල බොහෝ විට අසන්නට දකින්නට ලැබෙන්නේ මේවායේ අවසන් ඵලය. ඒවා දැක්කහම හිතෙන්නේ මේ රට විනාශ වුණු රටක් කියලයි.අපේ සමාජයේ අයහපතට යොමුවූ දරුවන් වගේම විශ්වාස කළ නොහැකි තරම් සංවරශීලී, ගෞරවනීය ලෙස දිවි පැවත්ම සකස් කරගත් දරුවනුත් ඉන්නවා. නමුත් බොහෝ දෙනෙක් කියන්නේ දැන් හැදෙන ළමයි ගන්න දෙයක් නැහැ කියලයි. නමුත් ළමයි කරන වැරැදි සහ වැඩිහිටියන් කරන වැරදි ගතහොත් වැඩිම වැරදි කරන්නේ වැඩිහිටියෝ.ළමයි කරන වැරදි අතර මිනීමැරුම්, සාහසික ම්ලේච්ඡ අපරාධ, ස්ත්‍රී දූෂණ දේශපාලන පළිගැනීම් නැහැ. මේ සාහසික දරුණු අපරාධ කරන්නේ වැඩිහිටියෝ. මේ ලෝකේ විනාශ වෙලා තිබෙන්නේ ළමයින්ගේ ලෝකය නොවෙයි. වැඩිහිටියන්ගේ ලෝකයයි. ඒනිසා වැඩිහිටියන්ගේ ලෝකය යහපත් කිරීමටත් ක්‍රමවේදයක් සකස් කළ යුතුයි. තමන්ව ආදර්ශයට අරගෙන හැදෙන්න කියලා දරුවාට කියන්න තරම් ආත්ම ශක්තියක් දෙමාපියන්ට නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>15</day>
    </date>
    <link>http://www.dinamina.lk/2012/10/15/_art.asp?fn=f1210153</link>
    <topic>තුරඟ තරග පිටියේ ඉදිවූ සුපිරි වෙළෙඳ සංකීර්ණය</topic>
    <author/>
    <content>කොළඹ කුරුඳුවත්ත තුරඟ තරග පිටියේ ආරම්භ කිරීමට යෝජිත සුපිරි වෙළඳසල හා සුපිරි අවන්හල් සහිත ව්‍යාපාරික ගොඩනැගිලි සංකීර්ණයේ ඉදිකිරීම් කටයුතු මේ වන විට අවසන් කර තිබේ.රුපියල් ලක්‍ෂ එකසිය විසිපහක පිරිවැයක් දරා රාජ්‍ය ආරක්‍ෂක හා නාගරික සංවර්ධන අමාත්‍යාංශය මඟින් එහි ඉදිකිරීම් කටයුතු නිම කිරීමට පියවර ගෙන ඇත.මේ වාණිජ පරිශ්‍රය ලබන 20දා රාජ්‍ය ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා අතින් ජනතා අයිතියට පැවරේ.තුරඟ තරග පිටියේ තිබුණු පැරැණි ප්‍රේක්ෂකාගාර දෙකක් සංරක්ෂණය කර සංවර්ධනය කිරීමෙන් වාණිජ වටිනාකමකින් යුතු මේ සුපිරි වෙළෙඳ ස්ථානය ඉදිකිරීමට පියවර ගත් බව නාගරික සංවර්ධන අධිකාරිය පවසයි.මේ ගොඩනැඟිල්ලේ පෞරාණික බව රැක ගනිමින් නවීනත්වයට ගැලපෙන ලෙස වාස්තු විද්‍යාත්මක උපදේශන ලබාගනිමින් මනාව සංවර්ධනය කර ඇත.යටත් විජිත සමයේ විනෝදාස්වාදය සඳහා මේ පිටියේ තුරඟ තරග පැවැත්වීම වර්ෂ 1800 දී පමණ ආරම්භ විය.“සිලෝන් ටර්ෆ්” ක්ලබ් නමින් ආරම්භ කෙරුණු තුරඟ තරග පිටිය නිල වශයෙන් තුරඟ තරග සඳහා විවෘත වූයේ වර්ෂ 1893 ජුනි 23 දා ය. එකල ගෘහ නිර්මාණ ශිල්පයට අනුව ඉදි වූ එය පසුව දෙවැනි ලෝක යුද සමයේ තාවකාලිකව රාජකීය ගුවන් හමුදා බාරයට ගැනිණි.පසු කාලීනව කඳවුර එයින් ඉවත් කරගත් අතර 1958 වසරෙන් පසු එම පිටියේ විවිධ රාජ්‍ය උත්සව පවත්වන ලදී.ප්‍රේක්ෂකාගාරය ආශ්‍රිත පරිශ්‍රය ජාතික පොළ හා කොළඹ විශ්වවිද්‍යාලයේ දේශන සඳහා යොදා ගැනුණ ද පසුගිය වකවානුවේ මේ ගොඩනැගිලි සංකීර්ණය කිසිදු කටයුත්තකට යොදා නොගැනිණි.මෙසේ අභාවයට යමින් තිබූ ප්‍රේක්ෂකාගාර ව්‍යාපාරික අවශ්‍යතා වෙනුවෙන් යෙදවීමට ආරක්‍ෂක ලේකම්වරයා පියවර ගන්නා ලදී.සුපිරි නගරයක්, සුපිරි රටක් තුළින් තිරසාර ආර්ථිකයක් කරා ගමන් කිරීමේ දී අවශ්‍ය වන ප්‍රධාන සාධකය වන සංවර්ධනය හා ඵලදායීතාවය මුල්කර ගනිමින් නාගරික සංවර්ධන අධිකාරිය කොළඹ නගරයේ මෙවැනි සංවර්ධන සැලසුම් රැසක් ආරම්භ කර ඇත. මෙය යථාර්ථයක් බවට පත් කරමින් ව්‍යාපාරික ප්‍රජාව නව තාක්ෂණික විප්ලවයකට පිවිස ඇත. ඊට සරිලන ලෙස වර්තමානයේ කොළඹ නගරය මෙන් ම අනෙකුත් නාගරික සංවර්ධන කටයුතු ද මනාව සැලසුම් කර තිබේ.ගෝලීය නගර රටාව ට සමගාමීව පෞරාණික බව ද රැක ගනිමින් මෙම නවීකරණ ක්‍රියාවලිය සිදු කෙරෙන බව රාජ්‍ය ආරක්‍ෂක අමාත්‍යාංශය පෙන්වා දෙයි.මේ මස 20 දා විවෘත වන කොළඹ තුරඟ තරග පිටිය පරිශ්‍රයේ ඉදි වූ සුපිරි වෙළෙඳ සංකීර්ණය සඳහා නාගරික සංවර්ධන අධිකාරියේ සභාපති නිමල් පෙරේරා මහතා ගේ ප්‍රධානත්වයෙන් එම අධිකාරිය මඟින් වාස්තු විද්‍යාත්මක උපදේශන ලබාදීමත් අධීක්‍ෂණ කටයුතු කිරීමත් සිදු කෙරිණි.රාජ්‍ය ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහතාගේ් පූර්ණ මෙහෙයවීම හා අධීක්ෂණය යටතේ මේ කටයුත්ත සිදු කළ අතර කොළඹ නගරයේ අනෙකුත් ව්‍යාපෘති මෙන් ම ක්‍රීඩා පිටි, ක්‍රීඩාගාර, වාණිජ හා විනෝදාංශ ව්‍යාපෘති ලෙස සංවර්ධනය කිරීම අරඹා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n1210161</link>
    <topic>කෑගල්ලේ මවකට පස් නිවුන් දරු උපතක්</topic>
    <author>අසේල කුරුළුවංශ</author>
    <content>මහනුවර මහ රෝහල් ඉතිහාසයේ ප්‍රථම වරට මවක් ඊයේ (15) දරුවන් පස් දෙනකු බිහි කළාය. පිරිමි දරුවන් තිදෙනකුට හා ගැහැනු දරුවන් දෙදෙනකුට උපත ලබා දෙමින් සිය දිවියේ ප්‍රථම වරට උතුම් මව් පදවිය මෙසේ හිමිකර ගත්තේ කෑගල්ල හෙට්ටිමුල්ලේ පදිංචි දිලිනි රසාංගිකා ශ්‍යාමන්ති නැමැති 29 හැවිරිදි කාන්තාවයි.කෑගල්ල හෙට්ටිමුල්ලේ ශිලන්ත විජේපාල (33) දරුවන්ගේ පියායි. කෑගල්ල ප්‍රාදේශීය සභාවේ එක්සත් ජනතා නිදහස් සන්ධාන මන්ත්‍රීවරයකු වන ඔහු පෞද්ගලික ආයතනයක විධායක නිලධාරියෙකි.දරුවන් පස් දෙනා අතරින් මුලින්ම දියණියන් දෙදෙනා මෙලොව එළිය දැක තිබේ. පෙරවරු 7.45ට එක් දියණියක්ද 7.46ට දියණියක් හා පුතෙකුද උපත ලබා ඇත. අනෙක් පුතුන් දෙදෙනා පෙරවරු 7.47ට හා 7.49 ට උපත ලබා තිබේ. ප්‍රසව හා නාරිවේද විශේෂඥ ශල්‍ය වෛද්‍ය කපිල ගුණවර්ධන, වෛද්‍යවරුන් වන මොහොමඩ් රිෂාඩ්, පුෂ්පකාන්තන්, ප්‍රදීප් කුමාරසිංහ, දමයන්ත වතුහේවා, පුෂ්පා කුමාරි, මංජුල, එස්. දිසානායක මහත්වරුන් ඇතුළු කණ්ඩායමක් මේ සිසේරියන් සැත්කමට දායක වූහ.මාස හතෙන් උපත ලද මේ දරුවන් අතරින් දෙදෙනෙකු ග්‍රෑම් 1000 බැගින්ද සෙසු දරුවන් ග්‍රෑම් 950, 850 හා 500 බැගින්ද වන බව ළමා රෝග පිළිබඳ විශේෂඥ වෛද්‍ය කේ. එපිටකුඹුර මහත්මිය පැවසුවාය.අඩු බර හේතුවෙන් මේ දරුවන් නොමේරූ ළදරු ඒකකයට ඇතුළු කළ බවත් දරුවන් තිදෙනෙකු දැඩි සත්කාර ඒකකයේ ප්‍රතිකාර ලබන බවත් ඇය කීවාය.වෛද්‍යවරුන්වන ගයාන් රත්නතිලක, ලසන්ත ජිනදාස, අනුරාධ චන්ද්‍රසිරි, ජනක සෝමරත්න මහත්වරුන්ගේ අධීක්ෂණය යටතේ දරුවෝ ප්‍රතිකාර ලබති.මෙයට සති දෙකකට පෙර රෝහල්ගතව ප්‍රතිකාර ලද මව නියමිත දිනට පෙර දරුවන් බිහි කළේ හිටි හැටියේම උල්බ තරලය වෑස්සීමට පටන්ගත් නිසා බවත් ඇය ගැබ් ගැනීම ප්‍රමාද වීම හේතුවෙන් මද සරු භාවයට ප්‍රතිකාර ලබාගත් බවත් පැවසූ විශේෂඥ ශල්‍ය වෛද්‍ය කපිිල ගුණවර්ධන මහතා එම ඖෂධවල බලපෑමෙන් මෙලෙස දරුවන් කිහිප දෙනෙකු පිළිසිඳ ගැනීමට ඉඩ ඇති බවත් කීය.දරු උපත සිදුවීමත් සමඟ එහි ගිය මධ්‍යම පළාත් ආණ්ඩුකාර ටිකිරි කොබ්බෑකඩුව මහතා රුපියල් 10000ක මුදලක් මවට ලබා දුන් අතර දරුවන් පස් දෙනා වෙනුවෙන් ගිණුම් 05ක් විවෘත කරදීමට පියවර ගන්නා බව පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n1210162</link>
    <topic>මේ දරුවෝ අපට බරක් නොවේ</topic>
    <author/>
    <content>මේ ලෝකේ ඉන්න වාසනාවන්තම මවුපියන් මායි මගේ මහත්තයයි. මේ දරුවෝ පස් දෙනා කුසේ ඉන්නකොට මට කවදාවත් බරක් වුණේ නැහැ. ඉදිරියටත් අපිට මෙයාලා බරක් වෙන්නේ නැහැයි දරුවන් පස් දෙනකුට උපත දෙමින් ඊයේ (15) මහනුවර මහ රෝහලේදී මවුපදවියට පත් කෑගල්ල හෙට්ටිමුල්ලේ දිලිනි රසාංගිකා ශ්‍යාමන්ති කීවා ය.පුරා සත් මසක් කුසේ දරා සිටි දරුවන් පස්දෙනා මෙලොවට බිහිකැර උදාරතර දරු ස්නේහයෙන් උදම්ව සිටින ඇය අසළ එක් දරුවකු හෝ නොසිටීම නම් ඇයට කනගාටුවකි. දරුවන් පස් දෙනා නොම්රු ළදරු ඒකකයට ඇතුළුකැර ඇති අතර තමන් බලාපොරොත්තු වූ පරිදිම පිරිමි දරුවන් තිදෙනකු හා ගැහැනු දරුවන් දෙදෙනකු තමන්ට ලැබුණු බව රසාංගිකා කීවා ය.තවත් මට ලැබෙන්න දෙයක් නැහැ. දරුවෝ පස් දෙනෙක් ලැබෙන්න ඉන්නවා කියලා වෛද්‍ය කපිල ගුණවර්ධන මහතා අපිට කිව්වේ කුසට මාස 1 1/2ක් වෙද්දියි. මට කිසිම බයක් ඇතිවුණේ නැහැ. මහත්තයා මට අවශ්‍යය ආදරය රැකවරණය දුන්නා. ඒ නිසාම හිතේ සතුටින් මට ඉන්න පුළුවන් වුණා.මම හිතින් දරුවෝ එක්ක කතා කළා. එයාලා දඟලන කොට මට දැනුනේ අසීමිත සතුටක්. මෙයාලගේ මුහුණු දකිනකල් මම හිටියේ නොඉවසිල්ලෙන්. අද ඒ දවස උදා වුණා.අපි විවාහවෙලා වසර තුනයි. 2009 ඔක්තෝම්බර් මාසේ 29 අපි විවාහ වුණා. විවාහයේ තෙවැනි සැමරුමට අපිට ලැබුණේ අපේ ජීවිතයේ වටිනාම, කවදාවත් අමතක නොවන රටටම මතක හිටින තෑග්ගක්.දරුවන්ගේ පියාවන ශිලන්ත විජේපාල මහතාදැනෙන සතුට වචනයෙන් විස්තර කරන්න බැහැ. විශේෂඥ වෛද්‍ය කපිල ගුණවර්ධන මහතා ඇතුළු ශල්‍යකර්මයට දායක වූ සියලු වෛද්‍යවරු ඇතුළු කාර්ය මණ්ඩලයටත් රෝහල් අධ්‍යක්ෂ ඩබ්ලිව්. ජී.කේ. දිසානායක මහතා ඇතුළු සැමටත් මම ස්තූතිවන්ත වෙනවා.මේ දරුවෝ හොඳින් රැකබලා ගන්න මම උපරිම උත්සාහය ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n1210163</link>
    <topic>මස් රාත්තලම ඉල්ලන්නේ නැතුව කටයුතු කරනවෘත්තීය සමිති ආයතනයකට සම්පතක්</topic>
    <author/>
    <content>ඕනෑම ආයතනයක උසස්වීම් සහ මාරුවීම් ලබා දීමේදී තීරණාත්මක සාධකය ලෙස, ඒ ආයතනයේ වෘත්තීය සමිති කටයුතු කරනවා. වෘත්තීය සමිති නිසාම විනාශ වී ඇදවැටුණු ආයතනත් අපේ රටේ ඕනෑ තරම් තිබෙනවා. මස් රාත්තලම ඉල්ලන්නේ නැතුව කටයුතු කරන වෘත්තීය සමිති ආයතනයට සම්පතක් යැයි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ඊයේ (15) කොළඹ දී ප්‍රකාශ කළේය.ජාතික තරුණ සේවා සභාවේ මාණ්ඩලික නිලධාරී තනතුරු ඇතුළු සෙසු තනතුරු 224ක් සඳහා උසස්වීම් ප්‍රදානය කිරීම නිමිත්තෙන් කොළඹ නාරාහේන්පිට යෞවන කටයුතු හා නිපුණතා සංවර්ධන අමාත්‍යාංශ ශ්‍රවණාගාරයේ පැවති උත්සවයේ දී ඇමැතිවරයා මේ බව ප්‍රකාශ කළේය.ඇමැති අලහප්පෙරුම මහතා මෙසේද කීය. ජාතික තරුණ සේවා සභාවේ වෘත්තීය සමිති, ආයතනය ගැන සිතා කරන ලද මැදිහත්වීම පිළිබඳ ස්තුති කරනවා. ජාතික තරුණ සේවා සභාව නැවුම් ගමනකට අවතීර්ණ වූ වෙලාවකයි, ඔබ මේ උසස්වීම් ලබන්නේ. අපේ අමාත්‍යාංශය තුළ ආයතන ප්‍රධානීන් 14 දෙනෙක් ඉන්නවා. මේ 14 දෙනා අතර ඉතා ජනපි‍්‍රය බැඳීම් තිබෙනවා. මොවුන් අතර මාතර අය කවුරුවත් නැහැ. මට ඡන්දය දීපු අය, මා වෙනුවෙන් දේශපාලනය කළ අය නැහැ. එක් අයෙක්වත් මගේ ඥාතීන් නොවෙයි. මෙය අපේ රටේ දේශපාලනය තුළ විය හැකි දෙයක්ද? මේ වෙනස්වීම් ඔබේ ආයතනය තුළත් දකින්න ලැබෙන්න ඕනෑ.2014 වසරේ ජාත්‍යන්තර තරුණ සම්මේලනය පැවැත්වෙන්නේ ශ්‍රී ලංකාවේ. ඒ නිසා තරුණ සේවා සභාව ජාතික මට්ටමින් හිතලා පමණක් ප්‍රමාණවත් නැහැ. ජාත්‍යන්තර විදියට හිතන්න ඕනෑ. තරුණයින් පිළිබඳ බෑන් කී මූන් හිතන විදියට තරුණ සේවා සභාව හිතන්න ඕනෑ. උසස්වීම් ලැබූ ඔබ රාජකාරීමය වශයෙන් වඩාත් ක්‍රියාශීලී විය යුතුයි. තරුණ සේවා නිලධාරීන් විදියට පත්වීම් ලැබූ බොහෝ අය විශ්‍රාම යන්නෙත් තරුණ සේවා නිලධාරීන් විදියටමයි. සෑම ආයතනයකම එහෙම අය ඉන්නවා. හැමෝටම උසස්වීම් ලබන්න බැහැ. උසස්වීම් ලබන්නේ වෘත්තීය ජීවිතයේ දී කැප කිරීම් කරපු අයයි. ඒ නිසා ඔබ අලුත් තරුණ පරම්පරාව ගැන සිතා සැලසුම් සකස් කළ යුතුයි.ජාතික තරුණ සේවා සභාවේ සභාපති, නීතිඥ ලලිත් පියුම් පෙරේරා මහතාද මෙහිදී කතා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n1210164</link>
    <topic>මත් ටොෆි 540ක් දිගන කඩේකින් අල්ලයි</topic>
    <author>කටුගස්තොට සමූහ ගාමිණි චන්ද්‍රසේන</author>
    <content>ටොෆියක් ලෙස දවටනයක ඔතා සකස් කළ මත්ද්‍රව්‍ය මිශ්‍ර මත්ගුලි 540ක් තෙල්දෙණිය පොලිස් නිලධාරි කණ්ඩායමක් දිගන වෙළෙඳසලකින් අත්අඩංගුවට ගෙන ඇත.මේ එක මත් ටොෆියක් රුපියල් 50 බැගින් ප්‍රදේශයේ පාසල් සිසුන්ට අලෙවි කර ඇතැයි පොලීසිය පවසයි. වෙළෙඳ සල් හිමියාද අත්අඩංගුවට ගනු ලැබ සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n1210165</link>
    <topic>ආසියානු සහයෝගිතා සංසදයේ රාජ්‍ය නායක සමුළුවටජනපති කුවේට් යයි</topic>
    <author>ධනුෂ්ක ගොඩකුඹුර</author>
    <content>කුවේට්හි පැවැත්වෙන ආසියානු සහයෝගිතා සංසදයේ රාජ්‍ය නායක සමුළුවට සහභාගී වීම සඳහා ජනාධිපති මහින්ද රාජපක්ෂ මහතා ඊයේ (15) කුවේට් රාජ්‍ය බලා පිටත්ව ගියේය.කුවේට් එමීර්වරයාගේ ප්‍රධානත්වයෙන් ඊයේ ඇරැඹුණු සමුළුව 17 වැනිදා දක්වා පැවැත්වෙන අතර ආසියානු කලාපීය රටවල් 31 ක රාජ්‍ය නායකයන් හා විදේශ ඇමැතිවරුන් මීට සහභාගී වීමට නියමිතය. සමුළුව අතරතුර ජනාධිපතිවරයා සෞදි අරාබි රජු සහ කුවේට් එමීර්වරයා ඇතුළු මැද පෙරදිග රාජ්‍ය නායකයන් සමඟ සාකච්ඡා කිරීමට නියමිතය.ආසියානු රටවල් අතර සහයෝගිතාව වඩාත් ශක්තිමත් කිරීම මෙන්ම තරගකාරිත්වය දියුණු කිරීමේ අරමුණින් පැවැත්වෙන මේ සමුවවේදී කලාපයට පොදුවේ බලපාන කරුණු රැසක පිළිබඳ සාකච්ඡා කෙරේ.ඇමැතිවරුන් වන මහාචාර්ය ජී. එල්. පීරිස්, සුසිල් ප්‍රේමජයන්ත, පාර්ලිමේන්තු මන්ත්‍රීවරුන් වන සජින් ද වාස් ගුණවර්ධන, ඒ. එච්. එම්. ෆවුසි, ජනාධිපති ලේකම් ලලිත් විරතුංග මහත්වරු ඇතුළු පිරිසක් ද මේ අවස්ථාවට එක්වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n1210166</link>
    <topic>කාම්බෝජයේ සිහනුක් රජු මිය යයි</topic>
    <author>නොම්පෙන් -ඒ. එෆ්.පි</author>
    <content>කාම්බෝජයේ නරෝදම් සිහනුක් රජතුමා ඊයේ චීනයේ බීජිං නුවරදී අභාවප්‍රාප්ත විය. මිය යන විට ඔහු 89 වියේ පසුවිය.වෛද්‍ය ප්‍රතිකාර ලබාගැනීම සඳහා නිතර නිතරම චීනයට ගිය සිහනුක් රජු ටික වේලාවකින් පසුව ඔහු මිය ගොස් ඇත.වයස්ගත තත්ත්වය හා සෞඛ්‍ය තත්ත්වය ගැන සලකමින් සිය පුතුට ඉඩදෙමින් ඔහු රජ පදවියෙන් ඉවත්යේ 2004 ඔක්තෝබර් මාසයේය.කාම්බෝජ රූපවාහිනියෙන් ප්‍රකාශයට පත් නිවේදනයකින් කියැවුණේ කාම්බෝජ රාජකීය රජය විසින් චීනයෙන් ඔහුගේ දේහය නොම්පෙන් අගනගරයට ගෙන එනු ලබන බවත් රාජකීය මාළිගයේදී රටේ සම්ප්‍රදායට අනුව අවමංගලෝත්සවය පවත්වන බව ත්ය.සිහනුක් ගේ අවසාන කාලයේ ඔහු පිළිකාව, දියවැඩියාව,අධිරුධිර පීඩනය හා හෘදයාබාධ වැනි රෝග රැසකින් පෙළෙමින් සිටි බව සඳහන්ය.සිහනුක් 1941 රජ පදවියට පත්වූයේ 18 වැනි වියේදීය. ඔහු එම ධුරයේ පිහිටුවන ලද්දේ ප්‍රංශ යටත් විජිත පාලකයන් විසිනි. ඉන් 12 වසරකට පසු කාම්බෝජයට නිදහස ලබා දුන් ඔහු ඉන්පසු රජකම පළමු වරට අත්හරින ලද්දේ සිය පියා වූ නරෝදම් සුරාමරිට් ට ඉඩ දෙමින් දේශපාලනයේ නියැළෙනු පිණිසය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n1210167</link>
    <topic>කාන්තාවක ඇතුළු 4ක් හෙරොයින් සමඟරත්නපුරේදී කොටු වෙති</topic>
    <author>රත්නපුර විශේෂ එන්. පී. රාජදොරේ</author>
    <content>රත්නපුර අධිකරණ සංකීර්ණය ඉදිරිපිට මහ මාර්ගයේදී රුපියල් ලක්ෂ 2 1/2ක් වටිනා හෙරොයින් ග්‍රෑම් 7ක් සමඟ කාන්තාවක ඇතුළු සිව්දෙනෙකු රත්නපුර පොලීසියේ දූෂණ මර්දන අංශය මඟින් අත්අඩංගුවට ගෙන ඇත.මත්කුඩු ප්‍රවාහනය සඳහා යොදාගත් ත්‍රි රෝද දෙකක් හා යතුරු පැදියක් ද අත්අඩංගුවට ගත් බව දූෂණ අංශයේ පොලිස් නිලධාරියෙකු පැවසීය.හෙරොයින් සමඟ අත්අඩංගුවට ගන්නා ලද සිව්දෙනා අතර රත්නපුර ප්‍රදේශයට කුඩු සපයන යූ.කේ. ඩබ්ලිව්.සුබසිංහ නොහොත් කොණ්ඩ කපිල යන අය ද අයත් වන බවත් ඔහුව අත්අඩංගුවට ගන්නා ලද අවස්ථාවේ හෙරොයින් ග්‍රෑම් 3ක් හා මිලිග්‍රෑම් 160ක් තිබූ බවත් අසේල චතුරංග නැමති අය ළඟ තිබී හෙරොයින් මිලිග්‍රෑම් 2ක් හා මිලිග්‍රෑම් 425ක් ද නාවුල්ලගේ ශ්‍යාමලී යන අය ළඟ තිබී හෙරොයින් ග්‍රෑම් 2 මිලිග්‍රෑම් 270ක් අත්අඩංගුවට ගෙන ඇත.හෙරොයින් ප්‍රවාහනයට යොදා ගත් ඉ.ට්. Qච්.7147 දරන ත්‍රි රෝද රථය ද, අංක ඉ.ට්. - කඛ්.9986 දරන ත්‍රි රෝද රථය හා අංක 89 ශ්‍රී 7413 යතුරු පැදිය හා ත්‍රි රෝද රියදුරෙකු වූ ජයනාත් යන අය ද අත්අඩංගුවට පත්ව ඇත.අත්අඩංගුවට ගෙන ඇති කොණ්ඩ කපිල යන අයට මීට පෙර ද හෙරොයින් ළඟ තබාගැනීමේ චෝදනාව යටතේ රත්නපුර මහාධිකරණයේ නඩු පවතින බවත් වාර්තා වන අතර සැකකරුවන් රත්නපුර මහේස්ත්‍රාත් ෆාතිමා බණ්ඩාර මෙනවිය වෙත ඉදිරිපත් කිරීමෙන් පසු ඔක්තෝම්බර් 25 දා දක්වා රක්ෂණ බන්ධනාගාරගත කර තිබේ.රත්නපුර පොලිසියේ දූෂණ මර්දන අංශයේ ස්ථානාධිපති සම්පත්, කොස්තාපල්වරුන් වන (82805) අසංග (8803) බණ්ඩා සහ කාන්තා කොස්තාපල් (5709) ශිරෝමා යන නිලධාරින් මෙම වැටලීමට සහභාගී වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n1210168</link>
    <topic>උතුරට-ඌවටඋතුරු මැදටමි.මී.100කට අධික තද වැසි</topic>
    <author/>
    <content>ඉදිරි පැය 36 කාලය තුළ අපරභාගයේ හෝ සන්ධ්‍යා කාලයේ දී ඌව, උතුරු මැද හා උතුරු පළාත්වලට ගිගුරුම් සහිත වැසි අපේක්ෂා කරන බව කාලගුණ විද්‍යා දෙපාර්තමේන්තුව පවසයි.එම පළාත්වල මිලි මීටර් 100 කට අධික වර්ෂාපතනයක් ලැබෙනු ඇතැයි කාලගුණ විද්‍යා දෙපාර්තමේන්තුව අපේක්ෂා කරයි.දකුණු වෙරළ තිරයේ උදෑසන කාලයේදී මද වශයෙන් වැසි බලාපොරොත්තු වන බවද කාලගුණ විද්‍යා දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n1210169</link>
    <topic>මංගල රාත්‍රි සාදයේ දී7දෙනකු පැහැරගෙන ගිහින්</topic>
    <author>විජයානි එදිරිසිංහ</author>
    <content>පිළියන්දල බටකැත්තර ප්‍රදේශයේදී පසුගියදා (12) හත් දෙකු පැහැරගෙන යාමේ සිද්ධියක් සම්බන්ධයෙන් කාන්තාවක් සහ ඇගේ සැමියා දෙහිවල පොලිසිය මඟින් අත්අඩංගුවට ගෙන තිබේ. විවාහයකින් පසු පැවැති රාත්‍රී සාදයක් අවස්ථාවේ තවත් කණ්ඩායමක් සමඟ එහි කඩා වැදුණු ඉහත කී සැකකරුවන් සාදයට සහභාගිවී සිටි තරුණයන් හත් දෙනකු පැහැරගෙන ගොස් ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා පවසයි.සැකකරුවන්ගේ දියණියකගේ විවාහය සම්බන්ධව එම සාදය පවත්වා තිබේ. සැකකාර දෙමාපියන් එම විවාහයට විරුද්ධව සිටි බවද පැවසේ.පැහැරගෙන ගිය තරුණයන් හත් දෙනා පසුව එදිනම අලුයම 2.30ට පමණ දෙහිවල පොලිසියට බාරදී තිබේ.අත්අඩංගුවට ගත් සැකකාර යුවළ අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කර තිබේ.මේ සිද්ධියට විරෝධය දක්වමින් 300ක පමණ ගිහි පැවිදි පිරිසක් ඊයේ දහවල් පිළියන්දල පොලිස් ස්ථානය ඉදිරිපිට විරෝධතා උද්ඝෝෂණයක් පවත්වා ඇත.මේ අතර පැහැරගෙන යෑම සිදු කළ සැකකාර යුවළ සහ විවාහ වූ ඔවුන්ගේ දරුවන්ද පැහැරගෙන යාමට ලක්වූ පිරිසද සිද්ධිය සමාදානව සමථයකට පත් කර ගැනීමට ඉල්ලා තිබේ.ඒ අනුව පිළියන්දල පොලිසිය සිද්ධිය සම්බන්ධව ඉදිරි කටයුතු සිදු කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n12101610</link>
    <topic>නූතන දැනුම සමඟ ඉතිහාස හා සාහිත්‍ය දැනුමත් ඉතා වැදගත්</topic>
    <author/>
    <content>ශ්‍රී ලංකාවේ සෑම බොදු දරුවකුම දහම් පාසල් අධ්‍යාපනය ලැබිය යුතු බවත් ඉන් ලබන දැනුම පුහුණුව යහපත් පුරවැසියකු ලෙස සමාජගත වීමට මනා පිටිවහලක් ලැබෙන බවත් ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා ප්‍රකාශ කරයි. ඔහු මේ බව පැවසුවේ පසුගිය දිනක දී සිය කොළඹ දේශපාලන කාර්යාලයේදී දහම් පාසල් ගුරු නියෝජිත පිරිසක් හමුවූ අවස්ථාවේය. එහිදී තවදුරටත් අදහස් දැක්වූ ඒ මහතා මෙසේද කීය.ශ්‍රී ලංකාවේ සෑම බෞද්ධ දරුවකුම තමාට ආසන්නයේ පවතින දහම් පාසල වෙත යැවිය යුතුය. එය වැඩිහිටියන්ගේ හා මවුපියන්ගේ යුතුකමක්. ඉන් ලැබෙන දහම් දැනුම ස්වකීය ජීවිතය අර්ථවත් කර ගැනීමට, යහපත් කර ගැනීමට, සදාචාරවත් කර ගැනීමට, විනයානුකූල කර ගැනීමට බෙහෙවින්ම බලපායි. පාසල් අධ්‍යාපනය ලබන දරුවා ඉරිදා දහම් පාසල තුළින් ලබන දහම් අධ්‍යාපනයෙන් පාසල තුළින් ලබන විනය හා හැදියාව තව තවත් ඔපවත් කරනු ලබයි. විනය නැති සමාජයක් ප්‍රශ්නවලින් ගහණ වෙයි. මිනිසාට නිවැරැදි සේවාවක් ලබා ගැනීමට නම් විනයගරුක සමාජයක් තිබීම ඉතා අවශ්‍යයි. විනය නැති තැන නිවැරැදි සේවයක් මහජනතාවට වන්නේ නැත. අද විනය, සදාචාරය, නීතියට ගරු කිරීම බොහෝ අභියෝගයන්ට ලක්වී තිබේ. කෙසේ වෙතත් දහම් පාසල තුළින් විනය ගරුක ආචාර සම්පන්න සමාජයක් ගොඩනැගීමට වන සේවාව ඉමහත් . එම සේවාව හරි හැටි ලැබීමට නම් සිය දරුවන්ව ඉරිදා උදයේ පැවැත්වෙන දහම් පාසල වෙත යැවිය යුතුය. එසේ නොයවා සිටීම එම දරුවන්ට කරන මහත් අසාධාරණයකි. අප කුඩා කාලයේ අපේ මවුපියන් අනිවාර්යෙන්ම දහම් පාසල් අධ්‍යාපනයට අපව යොමුකරන ලදී. ඒ තුළින් ලැබූ අධ්‍යාපනය ජීවිතය පුරාම වැදගත් වූ බව මෙහිදී සිහිපත් කළ යුතුයි.නූතන සමාජය දෙස බලන විට අපරාධ රැල්ලක් සමාජය තුළ දක්නට ලැබෙනවා. කෙතරම් නීති රීති තිබුණත් ඒවායේ අඩුවක් නැහැ. එසේ අඩුවිය හැක්කේ සමාජයක් තුළ විනය සදාචාරය රැකෙන්නේ නම් පමණයි. විනයක් නැති සමාජයක් දියුණුවට පත් නොවේ. කෙතරම් විශාල ගොඩනැගිලි තැනුවත්, කෙතරම් භෞතික පහසුකම් ඇති කළත්, කෙතරම් නවීන දේවල් පරිභෝජනය කළත්, නවීන යාන වාහන භාවිත කළත් විනය හා සදාචාරය නොමැති මිනිසුන්ගෙන් රටට, රටේ අනාගතයට, සමාජයට, රටේ පැවැත්මට ඵලක් නැත. විනයට, සදාචාරයට අනුගතව ජීවිතය ගෙන යමින් තමන්ගේ වගකීම්, යුතුකම්, කාර්යක්ෂමව ;නාපිරිහෙලා ඉටු කිරීමට අවකාශය උදා වන්නේ පාසල හා දහම් පාසලෙන් ලබන අධ්‍යාපනය තුළින්. ඒ නිසා දහම් පාසල් අධ්‍යාපනය ගැන මුළු රටම මීට වඩා සැලකිල්ලක් දැක්විය යුතුය.නූතන සමාජයේ බෙහෙවින්ම ශෝක ජනක සිදුවීම් නිරන්තරව දක්නට ලැබේ. බිරිය සැමියාව ඝාතනය කිරීම, දරුවන් මවුපියන් ඝාතනය කිරීම, සිසුන් ගුරුවරුන්ට පහරදීම, කිරි කැටි දරුවා සිය මව විසින් ඝාතනය කිරීම, සිය මව විසින් තම දරුවා ගඟට විසි කිරීම යනාදී දරුණු සිදුවීම් මාලාවක් පසුගිය කාලය මුළුල්ලේම ජනමාධ්‍ය තුළින් අසන්නට කියවන්නට ලැබුණි. මෙලෙස වුයේ ඇයි? එසේ වූයේ මිනිසා ගුණ දහම්වලින් පෝෂිත නොවීමයි.දරුවන් පොත පත කියවීමට යොමු කිරීමද ඉතා වැදගත්, වැඩදායක පොත් කියවීම තුළින් දරුවන් නිවැරැදිව සිතීමට, නිර්මාණකරණයට, යහපත් සිතුවිලි වර්ධනය වීමට රට පිළිබඳ භක්තිය හා ගෞරවය වැඩි වීමට හේතු වේ. එය යහපත් පුරවැසියන් වීමට, පූර්ණ පෞරුෂයක් ගොඩනැගීමට විශාල රුකුලක් වේ. දරුවන් නූතන දැනුමෙන් සන්නද්ධ වනවා සේම ඉතිහාසය හා සාහිත්‍ය පොත පත මනා ලෙස පරිහරණය කිරීමට පුරුදු පුහුණු කළ යුතුය. එය වැඩිහිටියන්ගේ යුතුකමකි. එසේ සාහිත්‍යයත්. ඉතිහාසයත්, අමතක කොට ගමන් කිරීමෙන් රටකට හෝ තමාටත් යහපත් මාවතක් සකස් කර ගත නොහැකිය. දක්ෂතා සමග මිනිස්කම් උතුරා ගිය ජනතාවක් රටක ඉදිරි අනාගතය සරු කරයි. එසේ නොවන අවස්ථාවල රටත්, ලෝකයත් යුද්ධයට, ගැටුම්වලට, නැඹුරු වීමේ ප්‍රවණතාවය වැඩිය. පාලකයාත් ජනතාවත් යහපත් සිතුවිල්ලෙන්, ගුණ නුවණින් යුතුව සිටින විට යුද්ධය වෙනුවට සාමය හා සංවර්ධනය තුළින් රටක් ඉදිරියට ඇදේ. එවිට ජනතාවට පීඩනයෙන් තොරව සතුටින් කල් ගෙවීමට අවකාශයක් සැලසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n12101611</link>
    <topic>‘පළමු වසරට සිසුන් ඇතුළත් කර ගැනීමේදීඅසාධාරණයට ලක්වන දරුවන් වෙනුවෙන් ක්‍රියා කරනවා’</topic>
    <author/>
    <content>පළමු වසරට සිසුන් ඇතුළත් කර ගැනීමේදී අසාධාරණයට ලක්වන දිවයින පුරා පාසල්වල සිටින සිසු දරුවන් වෙනුවෙන් මැදිහත් වී ක්‍රියා කරන බව ශ්‍රී ලංකා ජාතික පෙරමුණ පවසයි.2013 පළමු වසරට සිසුන් ඇතුළත් කර ගැනීමේදී මෙසේ මැදිහත්වන බවද ශ්‍රී ලංකා ජාතික පෙරමුණේ නායක ආචාර්ය විමල් ගීගනගේ මහතා පැවසීය.කොට්ටාවේ පිහිටි ශ්‍රී ලංකා ජාතික පෙරමුණේ පක්ෂ මූලස්ථානයේ විශේෂ රැස්වීමකදී ඒ මහතා එම කරුණු අවධාරණය කළේය. ඒ මහතා එහිදී මෙසේද කීය.වසර ගණනාවක් පුරා අහිංසක දරු දැරියන් පළමු වසරට ඇතුළත් කර ගැනීමේදී සුදුසුකම් සපුරා තිබියදීත් අසාධාරණකම් වලට ලක් වුණා. ඒ පිළිබඳව සොයා බලන්න ක්‍රියා කරන්න කිසිදු පක්ෂයක් හෝ සංවිධානයක් මෙතෙක් පැවතියේ නැහැ. දරුවාගේ සුදුසුකම් මත සුදුසු පාසලක් නොලැබී යාමෙන් එම දරුවාගේ අනාගතයටත් ජීවිතයටත් බරපතළ ගැටලු මතුවිය හැකිය. එම නිසා ඒ පිළිබඳව මැදිහත්ව කටයුතු කරන්න බලාපොරොත්තු වෙනවා.විශ්වවිද්‍යාල ආචාර්යවරුන්ගේ ගැටලු සම්බන්ධයෙන් එම ආචාර්යවරුන් හා විද්වත් මණ්ඩලයක් සමග සාකච්ඡා කර ඒ පිළිබඳව රජයට කරුණු දක්වන්නටත් බලාපොරොත්තු වෙනවා.මේ සාකච්ඡාව සඳහා ශ්‍රී ලංකා ජාතික පෙරමුණේ ලේකම් අධිනීතිඥ පියසේන දිසානායක, ජාතික සංවිධායක සපුමල් වලව්වත්ත මහතා ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=n12101612</link>
    <topic>පරමාණු ශක්ති අධිකාරිය තරගකාරී ආයතනයක් බවට පත්කිරීමට පියවර</topic>
    <author>චමීර ඇල්ලදෙණිය</author>
    <content>වසර 2015 වනවිට ශ්‍රී ලංකා පරමාණු ශක්ති අධිකාරිය ජාත්‍යන්තරය තුළ තරඟකාරී ආයතනයක් බවට පත්කිරීමට විදුලිබල හා බලශක්ති අමාත්‍යංශය පියවර ගෙන ඇත.පරමාණුක බලය නියාමනය සඳහා කොමිසමක් පිහිටුවීමට පියවර ගැනීමටත්, න්‍යෂ්ටික තාක්ෂණ අධ්‍යයනය, විශ්ව විද්‍යාල විෂය මාලාවට ඇතුළත් කිරීමටත් සැලැසුම් කර ඇත.න්‍යෂ්ටික තාක්ෂණයේ සංවර්ධනය සඳහා ඕනෑම රටක සහාය ලබාගැනීමට ශ්‍රී ලංකාව සූදානමින් සිටින බව විදුලිබල හා බලශක්ති ඇමැති පාඨලි චම්පික රණවක මහතා පවසයි.ඇමැතිවරයා මේ අදහස් පළ කළේ විදුලිබල හා බලශක්ති අමාත්‍යංශයේ ඊයේ (15) පැවැති මාධ්‍ය හමුවකට එක් වෙමිනි.එහිසි වැඩිදුරටත් අදහස් දැක්වු ඇමැතිවරයා මෙසේද කීවේය.අප කලාපයේ තිබෙන විශාලතම න්‍යෂ්ටික බලාගාරය ලෙස ඉන්දියාවේ කූඩන්කුලම් න්‍යෂ්ටික බලාගාරය හැඳින්විය හැක. එහි ජනන ධාරිතාව මෙගාවොට් 6000 කි. කල්පිටිය වෙරළේ සිට ඉන්දියාවේ බලාගාර භූමිය දක්වා ඇති දුර කි.මී. 225 කි. ඕනෑම රටක් න්‍යෂ්ටික බලාගාර පිහිටුවීමේදී ජාත්‍යන්තර පරමාණු බල ඒජන්සිය විසින් පනවා ඇති සම්මුතීන්වලට එකඟව කටයුතු කළ යුතුව ඇත.ඒ පිළිබඳව වන ප්‍රධාන සම්මුතීන් තුනකි. එනම් න්‍යෂ්ටික ආරක්ෂා සම්මුතිය, න්‍යෂ්ටික ආපදාවකදී ආධාර ලබාදීමේ සම්මුතිය සහ න්‍යෂ්ටික ආපදා පිිළිබඳ ක්ෂණික දැනුම්දීමේ සම්මුතියයි. මේ පිළිබඳව ඉන්දියාව හා ශ්‍රී ලංකාව අතරද අන්‍යෝන්‍ය අවබෝධයක් පවතින අතර එය තහවුරු කිරීම සහ න්‍යෂ්ටික ආරක්ෂාව පිළිබඳව සැලකීමේදී ඒ සඳහා වන විධිමත් ගිවිසුමක අවශ්‍යතාව පිළිබඳ මීට වසරකට ඉහතදී ඉන්දීය රජය දැනුවත් කළා.අන්තර්ජාතික පරමාණුක ශක්ති ඒජන්සිය විසින් ප්‍රකාශයට පත්කර ඇති න්‍යෂ්ටික අනතුරකදී පූර්ව දැනුවත් කිරීමේ වැඩසටහනේ 09 වන වගන්තියට අනුව ද්වීපාර්ශ්වික හෝ බහුපාර්ශ්වික ගිවිසුමක් වෙත යොමුවීමේ හැකියාවක් ඇත. ආරක්ෂාව පිළිබඳ කාරණයේදී ශ්‍රී ලංකාව පූර්ව සැලැසුමකින් සිටින බව ඇමැතිවරයා සඳහන් කරයි. මේ වනවිටත් වෙරළ තීරයේ මුහුදු ජලයේ සහ සාමාන්‍ය පරිසරයේ විකිරණශීලීත්වය මැන බැලීම සඳහා පරීක්ෂණ සිදුකර ඇති අතර රට පුරා ස්ථාන 7 ක නාවික කඳවුරු ප්‍රධාන කරගනිමින් පූර්ව සංඥා පද්ධතිද ඉදිකර තිබේ. ඒවායේ දත්ත සෑම අවස්ථාවකදීම නිරීක්ෂණයට ලක්කරන බව ශ්‍රී ලංකා පරමාණු ශක්ති අධිකාරිය අවධාරණය කර සිටියි. ඒ අනුව කූඩන්කුලම් හෝ කල්පාක්කම්හි පිහිටි න්‍යෂ්ටික බලාගාරවල යම් විකිරණ අනතුරක් සිදුවුවහොත් ඒවා කල්තියා දැනගැනීමේ ආරක්ෂණ ක්‍රමවේද, ශ්‍රී ලංකාව මේ වනවිටත් අනුගමනය කර ඇත.න්‍යෂ්ටික ක්‍රියාකරකම් පිළිබඳව ගුණාත්මක සේවා සැපයීම සහ නියාමන කටයුතු ශ්‍රි ලංකාව තුළ සිදුකිරීම සඳහා ඇති එකම ආයතනය ශ්‍රී ලංකා පරමාණු ශක්ති අධිකාරිය වේ. ඉදිරියේදී පරමාණුක බලය නියාමනය සඳහා වෙනම කොමිසමක් පිහිටුවීමටත්, න්‍යෂ්ටික සේවාවන් පවත්වා ගැනීම සඳහා පරමාණු ශක්ති මණ්ඩලයක් පිහිටුවීමටත්, අවශ්‍ය පියවර ගෙන ඇතැයි ඇමැතිවරයා පවසයි. ස්වාධීන ආයතන 2 ක් වශයෙන් මේ ආයතන පවතින අතර පරමාණු ක්ෂේත්‍රයේ සිදුවන සේවාවන් රට තුළ නියාමනයේ අයිතිය ඒ අනුව නව ආයතනය වෙත පැවරේ. ඊට අදාළ පනත් සහ ගිවිසුම් නිර්මාණය කර නීතීපති දෙපාර්තමේන්තුවට යොමුකර ඇති බව විදුලිබල හා බලශක්ති අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=r1210161</link>
    <topic>පරිසරයට හානිදායක ලෙස පවත්වාගෙන ගියමුදුන්ගොඩ ඌරු ගොවිපළ වසා දැමීමට නියෝග</topic>
    <author>ගම්පහ සංචාරකනිමල් ජයසිංහ</author>
    <content>පරිසරයට හානිදායක ලෙස මුදුන්ගොඩ ප්‍රදේශයේ පවත්වා ගෙන ගිය ඌරන් ඇතිකරන ගොවිපළ වසා දැමීමට ගම්පහ අතිරේක මහේස්ත්‍රාත් ඉන්දික අත්තනායක මහතා නියෝග කළේය. චුදිතට රුපියල් 60000/-හැට දහසක දඩයක්ද නියම කළේය.පරිසර අධිකාරියෙන් පරිසර බලපත්‍රයක් ලබා නොගැනීම, ඌරුකොටුවේ අප ජලය පරිසරයට මුදාහැරීම, මෙම අප ජලය දේශීය ජල පද්ධතියට මුදාහැරීමෙන් ප්‍රදේශයේ ජනතාවගේ පානීය ජලය දූෂණය කිරීම යන චෝදනා යටතේ පරිසර අධිකාරිය මඟින් මුදුන්ගොඩ ප්‍රදේශයේ පුද්ගලයකුට එරෙහිව මෙම නඩුව පවරා තිබුණි.පරිසර අධිකාරියෙන් චුදිතට එරෙහිව පවරා තිබූ මෙම නඩුව අවස්ථා කිහිපයදීම විභාග වූ අතර අවසානයේ දී චූදිත චෝදනාවට වරද පිළිගන්නා ලදී. චූදිත වෙනුවෙන් පෙනී සිටි නීතිඥ ඇම්. ආර්. පෙරේරා මහතා අධිකරණයට කියා සිටියේ චුදිත වරද පිළිගන්නා බවත්, දැනට ඌරන් ඇති කරන ගොවිපළ වසා දැමූ බවත්ය.පැමිණිල්ල වෙනුවෙන් පරිසර අධිකාරිය සමඟ පෙනී සිටි නීතිඥ චන්ද්‍රිකා කරුණාරත්න මහත්මිය පැවසුවේ මෙම පවත්වාගෙන ගිය ඌරන් ඇති කරන ගොවිපළ නිසා මුදුන්ගොඩ අදාළ ප්‍රදේශයේ මහත් පරිසර හානියක් සිදුවු බවට පෙත්සම් රාශියක් ලැබී ඒවා විභාග කළ බවත්, පරිසර හානියත් සමඟ පානීය ජල පද්ධතියටද හානියක් වී තිබූ බවද සනාථ වූ බවය.දෙපාර්ශ්වයේ කරුණුවලට සවන් දුන් ගම්පහ අතිරේක මහේස්ත්‍රාත් ඉන්දික අත්තනායක මහතා අදාළ ඌරුකොටුව වසා දැමීමටත්, චෝදනා සම්බන්ධයෙන් එක් එක් චෝදනාවකට රුපියල් 20000/-බැගින් චෝදනා තුනකට රුපියල් 60000/- හැට දහසක දඩයක්ද නියම කළේය. දඩ නියම වූවේ ඩබ්ලිව්. කේ. ඩී. ප්‍රනාන්දු නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=r1210162</link>
    <topic>මධු සමය දා රෑ මනාලයාළඟට පැමිණියැයි මනාලියකාටත් හොරෙන් ආපසු ගෙදර ගිහින්</topic>
    <author>කුරුවිට සමූහරූපිකා කේ. බණ්ඩාර</author>
    <content>ගොවිතැනින් ජීවනෝපාය සලසා ගන්නා ගැමි පවුලකි. මෙම පවුලේ පියා හදිසි රෝගාබාධයකින් මියගිය පසු සියලු බර පැටවුණේ මවගේ කරපිටය. පවුලේ සිටියේ ගැහැණු දරුවන්ම තිදෙනෙකු බැවින් වැඩි වගකීමක් ඇයට පැවරිණි.වැඩිමහලු දියණිය තරමක මෝඩපහේ එකියක වීම නිසා මවගේ හිතට ඇතිවූයේ විශාල බියකි. දියණිය තරුණයකුට විවාහ කරදීම පිළිබඳව ඇය නිතරම කල්පනා කළාය. ලොකුම ගැටලුව වූයේ සුදුසු සහකරුවකු සොයා ගැනීමයි.අැයගේ ඥාතීන්ගේ ද උපදෙස් ඇතිව රාජකාරිය පැවරුණේ මගුල් කපුවෙකුට ය. වැඩිකල් නොගොස් ඇයට සුදුසු තරුණයකු සොයාගත් කපුරාල තම රාජකාරියේ විශ්වාසය පෙන්වමින් මඟුලට දින වකවානුද තීන්දු කර ගත්තේය. ඇගේ හිසේ බර සැහැල්ලු වෙමින් කාලය ගෙවී ගොස් මගුල් දවස ද උදාවිය.නව යුවළට වැඩිහිටියන්ගෙන් අවවාද අනුශාසනා ලැබිණි. කාලය ගෙවී ගොස් නව යුවළ පිටත්වීමේ නැකතද ළඟා විය. හෙළ චාරිත්‍රානුකූලව මනාලියගේ පාර්ශ්වයේ පිරිස මනාලයාගේ් නිවෙසට පැමිණ මනාලිය භාරකොට ආපසු පිටත් වූයේ පසුදින උදෑසන සිරිත අනුව පැමිණීමට ය.රාත්‍රි නවය පමණ වනවිට උත්සවයේ කටයුතු නිමා විය. මනාලයාගේ නිවෙසට යාබදව පිහිටි ඔහුගේ අක්කාගේ නව නිවෙසේ කාමරයක් නව යුවළ වෙනුවෙන් පිළියෙල වී තිබිණි. යුවල කාමරයෙහි තනිවන්නට හැර සියල්ලන් එක්ව, පසු දිනට පැමිණෙන මනාලියගේ මව ඇතුළු ඥාතීන් පිළිගැනීමට කටයුතු සංවිධානය කරන්නට විය.පැය කීපයකට පසුව මනාලයා පැමිණ තම ඥාතීන්ට පැවසුවේ මනාලිය කාමරයේ නැති බවය. කලබල වූ පිරිස මනාලිය සෙවීමෙහි නිරත වූහ. එළිවන යාමයේ මනාලියගේ නිවෙසින් පැමිණි පණිවුඩ කරුවකු පැවසුවේ මනාලිය නිවෙසට ගොස් ඇති බවකි. පසුව දැන ගැනීමට ලැබුණේ මෝඩපහේ තැනැත්තියක වූ ඇය මනාලයා කාමරයේ දී තමා අසලට ආ බව පවසමින් ආපසු නිවෙසට ගොස් ඇති බවය.දුම්මල වරම අතටගත් මනාලයාගේ මව ඇතුළු නෑදෑයින් මනාලියගේ මවට දොස් තබන්නට විය. කපුරාල ද සොයා ගිය ඔව්හු ඔහුට සංග්‍රහ කළ ආකාරය, රාජකාරිය නවතා දැමීමට තරම් බලවත් වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=r1210163</link>
    <topic>පෙර පාසල් සහ පාසල් දැරියන්ටඅතවර කළ හැටපැන්නත්‍රිරෝද රථ රියැදුරා රිමාන්ඩ්</topic>
    <author>හෝමාගම සංචාරකමංජුල හිරිපිටිය</author>
    <content>වයස අවුරුදු පහක පෙර පාසැල් දැරියක් සහ අවුරුදු අටේ පාසල් දැරියක් අවස්ථා ගණනක දී බරපතළ අයුරින් ලිංගිකව අපයෝජනය සිදුකළ හැටතුන් හැවිරිදි ත්‍රිරෝද රථ රියදුරෙකු රක්ෂිත බන්ධනාගාරගත කිරීමට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. බී. නෙළුන්දෙනිය මහතා නියෝග කළේය.මෙම ත්‍රිරෝද රථ රියදුරා, පස් හැවිරිදි දැරියන් දෙදෙනකු දිනපතා පෙර පාසල් ඇරී අවසන් වූ විටදී රැගෙන එන අතර, ඉන් එක් දැරියක් නොපැමිණි දිනවලදී, අපයෝජනය කළ දැරිය මව රැකියා කරනු ලබන ස්ථානයට රැගෙන යන අතරේදී ටොෆි, චොක්ලට් වැනි කෑම වර්ග දී මාර්ගයේ පාළු ස්ථානවල දී ත්‍රිරෝද රථය තුළ වරින්වර අපයෝජනය කර ඇති බවත්, අට හැවිරිදි පාසල් දැරිය ද තවත් සම වයසේ දැරියක් සමඟ දිවා සුරැකුම් මධ්‍යස්ථානයකට රැගෙන යන අතර එම දැරිය නොපැමිණි දිනට ඉහත අපයෝජනය කළ දැරියට මෙන් විවිධ පැණි රස කෑම වර්ග කෑමට දී අපයෝජනය කර ඇති බවත්, මෙම දැරියගේ රහස් ප්‍රදේශයට පවා තුවාල සිදුවී ඇතැයි පොලිසිය අධිකරණයට දන්වා සිටියේය.ත්‍රිරෝද රථ රියදුරු බන්ධනාගාරගත කිරීමට නියෝග කළ මහේස්ත්‍රාත්වරයා අනතුරුව දැරියන් දෙදෙනා වෛද්‍ය පරීක්ෂණයකට ද යොමු කරවන ලෙසට පොලිසියට නියෝග කෙළේය.දැරියන් දෙදෙනා අපයෝජනය කර ඇත්තේ හෝමාගම පනාගොඩ රොමියල් මාවත ප්‍රදේශයේ ත්‍රිරෝද රථ රියදුරෙකුª වන හැට තුන් හැවිරිදි නිමල් තිස්ස පෙරේරා යන අය බව පොලිසිය පවසයි.අතුරුගිරිය පොලිස් ස්ථානාධිපති පොලිස් පරීක්ෂක කපිල සේනානායක මහතාගේ උපදෙස් මත පො.ප. ආර්. කේ. පුෂ්පකුමාර, උ.පො.ප. සෝමරත්න පො.සැ. (56750) පියල් යන නිලධාරින් සැකකරු අත්අඩංගුවට ගෙන අධිකරණයට ඉදිරිපත් කිරීමට පියවරගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=r1210164</link>
    <topic>හොර ලේඛන සාදා නංගී අයියාගේ නිවෙස අයිතිකර ගන්න හදලා</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>අයියා විදේශගතව සිටියදී අයියාගේ බිරිය සහ දරුවන් දෙදෙනා බොරු චෝදනා ගොතා නිවෙසින් පන්නා දමා ව්‍යාජ ලියවිල්ලක් සකස් කොට නිවෙසේ අයිතිය තහවුරු කර ගැනීම සඳහා විදුලිය ලබා ගැනීමට උත්සාහ කළ කාන්තාවක් විදුලිබල මණ්ඩලය විසින් කොටුකර ගන්නා ලදී.සිද්ධිය සැකවින් මෙසේයි.ගොකරැල්ල දඹුලු පාරේ පදිංචි කාන්තාවක් තම පියා විසින් අයියාට තෑගි කළ ඉඩම සහ ගොඩනැගිල්ලේ අයිතිය තහවුරු කර ගැනීම සඳහා විදුලි සම්බන්ධතාවක් පවත්වා ගැනීම සඳහා ප්‍රධාන ඉංජිනේරුවරයා වෙත අයියාගේ අස්සන හොරට යොදා ලියවිල්ලක් ඉදිරිපත් කරන ලදී.මේ ව්‍යාජ ලියවිල්ල සකස් කළ කාලයේ දී අයියා හිටියේ විදේශගතවය. ඔහු නාවික ඉංජිනේරුවරයෙකි. ඔහු වරින්වර ලංකාවට එනවා යනවා. නමුත් නංගී සමඟ කිසිම සහෝදරකමක් නැහැ.ඔහු ගමට එන විට පියා තමාට තෑගි කළ ඉඩමේ ගොඩනැගිල්ලේ කොටසක් කඩා දමා තිබිණි. මෙයින් කෝපයට පත් අයියා නංගීගෙන් විමසා තිබේ. අප්පච්චි මැරෙන්න ඉස්සර මට ඉඩම සහගොඩනැගිල්ල ලියා දුන්නා කියා ඇය පවසා තිබේ.මෙයින් සිත්තැවුලට පත් අයියා ගොකරැල්ල පොලිසියට පැමිණිලි කිරීමෙන් පසු දෙදෙනාම පොලිසියට කැඳෙව්වා. ඇය ඔප්පුවක් ඉදිරිපත් කළාය. එම ඔප්පුවේ පියාගේ ඇඟිලි සටහන් තියෙනවා දුටු අයියාට ඉබේටම හිනා ගියාය. ඔහු පොලිසියට පැවසුවා මගේ පියා විදුහල්පතිවරයෙක්. පියා කවදාවත් ඇඟිලි සටහන් යොදන්නෙ නැති බවත්ය. මේක දුරදිග යන ප්‍රශ්නයක්. උසාවියෙන් බේරුමක් කරගන්න කියා නඩුව මහේස්ත්‍රාත් අධිකරණයට ඉදිරිපත් කළාය.මේ අනුව නංගිට එරෙහිව අධිකරණයේ නඩු පැවරුවාය. අවුරුදු 5 1/2ක් අධිකරණයේ දිගහැරුණු මෙම නඩුවේ අවසන් තීන්දුව ප්‍රකාශයට පත්කළ මහේස්ත්‍රාත්වරයා දෙපාර්ශ්වයේම නීතිවේදීන් දැනුවත් කරමින් ව්‍යාජ ඔප්පුවක් සකස් කොට ඉඩමේ සහ ගොඩනැගිල්ලේ අයිතිය ලබා ගැනීමට කළ වංචනික ක්‍රියාවක් බවට ඔප්පු වී තිබෙන බවත් විදුලිය ඉල්ලා විදුලි බල මණ්ඩලය වෙත ඉදිරිපත් කොට තිබෙන ලේඛනවලට යොදා තිබෙන අස්සන් පැමිණිලිකරු වන කුමාර රත්නායකගේ නොවන බවට රජයේ රස පරීක්ෂකවරයා විසින් සහතික කොට තිබෙන බවත් කියා සිටියේය.නඩු අංක 76298 යටතේ මෙම නඩුව ගොණුකර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=r1210165</link>
    <topic>පොල්ගහවෙල මැටිකුඹුරසමුපකාර ගොඩනැල්ලඵලක් ඇති දෙයකට ගන්න</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>පොල්ගහවෙල විවිධ සේවා සමුපකාර සමිතියේ මැටිකුඹුර ප්‍රාදේශිකයට අයත් විශාල ගොඩනැගිල්ලක් කිසිම ප්‍රයෝජනයකට නොගෙන අතහැර දමා ඇත.මෙම සමුපකාර සමිතියේ වී ගබඩාවක් වශයෙන් දිගුකලක් පවත්වා ගෙන ගොස් ඇති මෙම ගොඩනැඟිල්ල වසර ගණනාවක සිට කිසිම ප්‍රයෝජනයකට නොගෙන අතහැර දැමීම නිසා දැනට අබලන් තත්ත්වයට පත්ව ජරාවාස වී වල්බිහිවී ඇත.හොඳැල්ල විහාරාධිපති දළුපතේ ගෙදර මේධංකර හිමියෝ මේ පිළිබඳව මෙසේ පැවැසුහ.පොල්ගහවෙල හොඳැල්ල විහාරස්ථානය ආශ්‍රිතව ඇති මැටිකුඹුර සමුපකාරයේ වී ගබඩාවක් වශයෙන් පැවති මෙම විශාල ප්‍රමාණයේ ගොඩනැඟිල්ල දැනට කිසිම ප්‍රයෝජනයකට නොගෙන මෙසේ විනාශ වී යෑමට ඉඩහැර තිබෙනවා.මහජන මුදල් වැයකර ඉදිකර තිබෙන ගොඩනැඟිල්ලේ පසුගිය කාලයේ කොහුභාණ්ඩ නිෂ්පාදනය කිරීමේ මධ්‍යස්ථානයක් පවත්වාගෙන ගියා. එම කොහු කර්මාන්තයත් නැතිවෙලා දැනට වසර ගණනාවක් වෙනවා.මෙවැනි වටිනා ගොඩනැඟිලි විනාශ වී යෑමට ඉඩහැරීම විශාල අපරාධයක්. දැනට වහළයට සහ බිත්තිවලටද විශාල වශයෙන් හානි සිදුවී වල්බිහි වී තිබෙන මෙම ගොඩනැගිල්ල යථා තත්ත්වයට පත්කරලා මහජන සුබසිද්ධිය සඳහා කිසියම් වැඩකට යොදා ගැනීමට මෙතෙක් වගකිව යුත්තන්ගේ අවධානය යොමුනොවීම කනගාටුවට හේතුවූ කරුණකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s1210161</link>
    <topic>ජනාධිපති රන් කුසලානය දිනාගන්නක්‍රීඩක ක්‍රීඩිකාවෝ 50,000ක් තරග බිමට</topic>
    <author>ප්‍රින්ස් ගුණසේකර</author>
    <content>ජනාධිපති රන් කුසලානය වෙනුවෙන් ජාතික මට්ටමේ බීච් වොලිබෝල් තරගාවලියක් ලබන වසරේ සිට පැවැත්වීමට ශ්‍රී ලංකා වොලිබෝල් සම්මේලනය හා ඩයලොග් ආයතනය අපේක්ෂා කරති.අටවැනි වරටත් පැවැත්වෙන ජනාධිපති රන් කුසලාන වොලිබෝල් තරගාවලිය පිළිබඳ මාධ්‍ය දැනුවත් කිරීමේ හමුවේදී ජාතික බීච් වොලිබෝල් තරගාවලිය පිළිබඳ කරුණු අනාවරණය විය. බීච් වොලිබෝල් ක්‍රීඩාවෙන් ශ්‍රී ලංකාව කැපී පෙනෙන දියුණුවක් ලබා ඇති හෙයින් රට තුළ තව තවත් එය ව්‍යාප්ත කිරීමට කටයුතු කරන බවත් ඩයලොග් ආයතනය සමග එක්ව ජාතික තරගාවලියක් ලබන වසරේ සංවිධානය කරන බවත් ශ්‍රී ලංකා වොලිබෝල් සම්මේලනයේ සභාපති විදේශ රැකියා ප්‍රවර්ධන හා සුභ සාධන කටයුතු පිළිබඳ ඇමැති ඩිලාන් පෙරේරා මහතා පැවැසීය. එම අදහස අනුමත කළ ඩයලොග් ජ්‍යෙෂ්ඨ සාමාන්‍යාධිකාරී ප්‍රදීප් කීර්තිරත්න මහතා පැවැසුවේ වොලිබෝල් ක්‍රීඩාවට මෙන්ම අනෙක් සෑම ක්‍රීඩාවකටම අතහිත දෙන ඩයලොග් ජාතික බීචි වොලිබෝල් ක්‍රීඩාවට අනුග්‍රහය දැක්වීමට අපේක්ෂා කරන බවයි.වාර්ෂිකව පැවැත්වෙන ඩයලොග් ජනාධිපති රන් කුසලාන වොලිබෝල් තරගාවලිය නොවැම්බර් දෙවැනි සතියේ ආරම්භ කෙරෙන අතර රටපුරා ප්‍රාදේශීය ලේකම් කොට්ඨාශ මට්ටමෙන් ක්‍රීඩක ක්‍රීඩිකාවෝ 50,000ක් පමණ සහභාගී වෙති.උතුරු-නැ‍ඟෙනහිරද ඇතුළුව සියලුම ප්‍රාදේශීය ලේකම් කොට්ඨාශවලින් ආරම්භවන තරගාවලිය ජාතික තලය දක්වා අදියර තුනකින් පැවැත්වේ.ප්‍රාදේශිය ලේකම් කොට්ඨාශවලින් පළමු හා දෙවැනි තැනට පත්වන කණ්ඩායම් දිස්ත්‍රික් මට්ටමේ තරගාවලියට පැමිණෙන අතර එහි ශූරයෝ ජාතික තරගාවලියට සුදුසුකම් ලබති. දිස්ත්‍රික්ක මට්ටමේදී එම දිස්ත්‍රික්කය තුළ සිටින දක්ෂ ක්‍රීඩක ක්‍රීඩිකාවන්ට වෙනත් ක්‍රීඩා සමාජයකින් නැවැත තරගාවලියට එක්වීමේ අවස්ථාව උදාකරදීම මෙවර විශේෂත්වයකි.දිස්ත්‍රික් මට්ටමේ දක්ෂයන් තෝරාගෙන දිස්ත්‍රික් වොලිබෝල් සංචිතයක් පවත්වාගෙන යෑමට අපේක්ෂා කරන බවද ඇමැති ඩිලාන් පෙරේරා මහතා පැවැසීය. ඔලිම්පික් නිවහනේ පැවැති මේ මාධ්‍ය හමුවට වොලිබෝල් සම්මේලනයේ ලේකම් සුසිල් රණසිංහ, උප සභාපති කංචන ජයරත්න, සම්බන්ධීකාරක බණ්ඩාර හේරත්, ඩයලොග් ජ්‍යෙෂ්ට කළමනාකරු රිස්වි ෆාරුක් යන මහත්වරු එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s1210162</link>
    <topic>'ගාමිණි ලොකුගේ අභියෝගතා කුසලාන'යකපිල යෞවන සමාජයට</topic>
    <author>වේහැල්ලේ පියතිලකමහරගම විශේෂ</author>
    <content>පන්නිපිටිය හිරිපිටිය සුපර් යූත් යෞවන සමාජය සංවිධානය කළ 'ගාමිණි ලොකුගේ අභියෝගතා කුසලාන' කොළඹ දිස්ත්‍රික් වොලිබෝල් තරගාවලියේ ශූරතාව හිමිකර ගැනීමට සියඹලාගොඩ කපිල යෞවන සමාජය සමත්විය.අවසන් මහා තරගයේ දී හිරිපිටිය සුපර් යූත් යෞවන සමාජය 25-24 හා 25-19ක් ලෙසින් (තරගවට 3-2කින්) පරාජය කිරීමට සියඹලාගොඩ කපිල යෞවන සමාජයට හැකිවිය. තරගාවලියේ දක්ෂතම ප්‍රහාරකයා ලෙස අමේශ් කසුන් (කපිල යෞවන සමාජය), දක්ෂතම පන්දු ඔසවන්නා ප්‍රභාත් කුමාර (කපිල යෞ.ස), දක්ෂතම පන්දු පිරිනමන්නා අමිල විජයරත්න (හිරිපිටිය යෞ.ස) සම්මාන හිමිකර ගත්තේය.පසුගියදා හිරිපිටිය පුහුදෙල්ගහවත්ත ක්‍රීඩාංගණයේදී පැවැති තරගාවලියට කණ්ඩායම් 10ක් එක්විය. හෝමාගම තරුණ සේවා නිලධාරිනී නිර්මලි වත්සලා තරගාවලිය සම්බන්ධීකරණය කළ අතර ජය සංකේත ප්‍රදානොත්සවය සඳහා කම්කරු සබඳතා ඇමැති ගාමිණී ලොකුගේ මහතා සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s1210163</link>
    <topic>සමස්ත ලංකා පාසල් ක්‍රීඩා උලෙළේදී . . . .</topic>
    <author>ඡායාරූපය -නිශ්ෂංක විජේරත්න</author>
    <content>සමස්ත ලංකා පාසල් ක්‍රීඩා උලෙළේදී ශූරතාවන් හිමිකරගත් ක්‍රීඩක ක්‍රීඩිකාවන් ප්‍රධාන ආරාධිත අමුත්තාවූ කථානායක චමල් රාජපක්ෂ සහ අධ්‍යාපන ඇමැති බන්දුල ගුණවර්ධන, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහත්වරුන් සමග සමූහ ඡායාරූපයකට පෙනී සිටි අයුරු.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s1210164</link>
    <topic>බස්නාහිර පළාත් පාසල් කරාතේ නොවැම්බර් 16 සිට</topic>
    <author/>
    <content>බස්නාහිර පළාත් පාසල් කරාතේ සංගමය විසින් සංවිධානය කරන බස්නාහිර පළාත් පාසල් කරාතේ තරගාවලිය ලබන මස 16සිට තෙදිනක් පුරා පැවත්වේ.බස්නාහිර පළාත් පාසල් අතර, ජාතික පාසල් අතර හා ජාත්‍යන්තර පාසල් අතර ලෙස වෙන වෙනම තරග පැවැත්වෙන අතර ජයග්‍රාහකයන් සඳහා වටිනා පදක්කම් හා සහතිකපත් ප්‍රදානය එදිනම සිදුකරන බවත් සංවිධායකයින් පවසයි.තරගාවලිය බස්නාහිර පළාත් ප්‍රධාන අමාත්‍ය කාර්යාලය හා පළාත් අධ්‍යාපන අමාත්‍යාංශ අධීක්ෂණය යටතේ පැවැත්වේ. අයැදුම්පත් හා වැඩි විස්තර සංගමයේ ප්‍රධාන ලේකම් පී.එන්.එස්.සුදේශ් කුමාර (077 1029470) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s1210165</link>
    <topic>සය සාමාජික ක්‍රිකට් නොවැම්බර් 14-15 දිනවල</topic>
    <author>මහරගම විශේෂ</author>
    <content>තාරුණ්‍යයට හෙටක් සංවිධානයේ අනුග්‍රහයෙන් 'යූත් ස්පොර්ට්ස් ක්ලබ්' සංවිධානය කරන සාගර විශ්ව විද්‍යාල අභියෝගතා කුසලාන සය සාමාජික සැහැල්ලු පන්දු ක්‍රිකට් තරගාවලිය ලබන මස 14හා 15 දෙදින කොළඹ මට්ටක්කුලියේ විශ්වටික්ස් ක්‍රීඩාංගණයේදී පැවැත්වේ.තරගාවලිය සඳහා සහභාගිවිය හැක්කේ තරුණ කටයුතු හා නිපුණතා සංවර්ධන අමාත්‍යාංශයට අනුබද්ධ ආයතනවල ක්‍රීඩක ක්‍රීඩිකාවන්ට පමණි.වැඩි විස්තර දු.ක 071 4245142/0114349983 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s1210166</link>
    <topic>ජාත්‍යන්තර කනිෂ්ඨ බැඩ්මින්ටන් ශූරතාවලියට දිල්රුක්ෂි</topic>
    <author>ඩේවිඩ් මිත්‍රසේන</author>
    <content>ජපානයේ චිබා නගරයේදී මේ මස 23වැනිදා සිට නොවැම්බර් 3වැනිදා දක්වා පැවැත්වීමට නියමිත ජාත්‍යන්තර කනිෂ්ඨ බැඩ්මින්ටන් ශූරතාවලියට සුදුසුකම් ලබා ගැනීමට බී.මධුෂිකා දිල්රුක්ෂිට හැකිවිය.බැඩ්මින්ටන් ක්‍රීඩාවෙන් දස්කම් දක්වන, අම්බලන්ගොඩ ධර්මාශෝක විදුහලේ ශිෂ්‍යාවක වන ඇය මේ දිනවල චීනයේ පැවැත්වෙන ආසියා යොවුන් බැඩ්මින්ටන් ශූරතාවලියේ අවු.17න් පහළ තරග සඳහාද ඉදිරිපත්ව සිටි.මින් පෙර ආසියා පාසල් බැඩ්මින්ටන් ශූරතාව, ලී නින් ජාත්‍යන්තර බැඩ්මින්ටන් ශූරතාව ඔස්ට්‍රේලියාවේ සහ සිංගප්පූරුවේ පැවැති තරග සඳහාද සහභාගීවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s1210167</link>
    <topic>මන්චි ග්ලුකෝෆිට් ක්‍රිකට් තරගාවලියේ ශූරතාව කොළඹ ඩී.එස්.සේනානායක විදුහලට</topic>
    <author/>
    <content>සීමාසහිත සිලොන් බිස්කට් සමගමේ අනුග්‍රහයෙන් වෙස්ලි ක්‍රීඩා සමාජය සංවිධානය කළ මන්චි ග්ලුකෝෆිට් ආරාධිත අන්තර් පාසල් සය සමාජික ක්‍රිකට් තරගාවලියේ ශූරතාව හිමිකර ගත් කොළඹ ඩී.එස්.සේනානායක විදුහල් කණ්ඩායම සිලොන් බිස්කට් සමාගමේ කළමනාකාර අධ්‍යක්ෂ ඉමාල් ‍ෆොන්සේකා මහතා අතින් ශූරතා කුසලානය ලබාගත් අයුරු.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s1210168</link>
    <topic>විශාඛා විද්‍යාලයට ඔරු පැදීමේ ශූරතාවක්</topic>
    <author/>
    <content>කොළඹ ඔරු පැදීමේ සමාජය සංවිධානය කළ ශ්‍රී ලංකා පාසල් ඔරු පැදීමේ තරගාවලියේ අවුරුදු 16න් පහළ බාලිකා සංයෝත ශූරතාව දිනා ගැනීමට කොළඹ විශාඛා විද්‍යාල කණ්ඩායම සමත්විය.අවුරුදු 16න් පහළ කාණ්ඩායේ ඉසව් 4න් තුනක රන් පදක්කම් හිමිකර ගැනීමට මේ කණ්ඩායම සමත් වු අතර සමස්ත තරගාවලියේදී රන් පදක්කම් 4ක් සහ එක් ලොකඩ පදක්කමක්ද හිමිකර ගත්තේය. විශාඛා කණ්ඩායමේ සමාඛ්‍යා ගජනායක, තිසලි සිරිවර්ධන, පියුෂා සුමනපාල, සමාලි අගලවත්ත හා හිරුනි අබේවර්ධන coxed fours තරගයේ රන් පදක්කම දිනා ගත්තේය. එම වයස් කාණ්ඩයේ තිසලි සිරිවර්ධන හා සමාලි අගලවත්ත යුගල ඉසව්ව (pair) සඳහා රන් පදක්කමද, කෙටි හබල සහිත කේවල ඉසව්වේ සමාඛ්‍යා ගජනායක රන් පදක්කමද, පියුෂා සුමනපාල ලෝකඩ පදක්කමද දිනා ගැනීමට සමත්විය.ජ්‍යෙෂ්ඨ කාණ්ඩයේ අවුරුදු 18න් පහළ කෙට් හබල් ඉසව්වේ රන් පදක්කම දිනා ගැනීමට විශාඛා විද්‍යාලයේ දේශිකා හේරත් සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s1210169</link>
    <topic>ජාතික පාසල් නෙට්බෝල් කණ්ඩායමට සබරගමුවෙන් තිසාරා</topic>
    <author/>
    <content>මැලේසියාවේ පිනැන්ග් හිදි පැවැත්වෙන 'යු.එස්.එම්.මැලේසියා පිනැන්ග්' ජාත්‍යන්තර නෙට්බෝල් තරගාවලියට එක්වී සිටින ශ්‍රී ලංකා කණ්ඩායම නියෝජනය කිරීමේ අවස්ථාව උදාකර ගැනීමට කෑගල්ල බාලිකා විද්‍යාලයේ ඒ.ඒ.තිසාරා මධුෂාණි අමරතුංග ශිෂ්‍යාවට හැකි විය. මින් පෙරද ජාත්‍යන්තර තරග සඳහා එක්වී ඇති ඇය මෙවර සබරගමු පළාත නියෝජන කරමින් කණ්ඩායමේ සිටින එකම ක්‍රීඩිකාව වීමේ භ්‍යාගයද උදාකර ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=s12101610</link>
    <topic>ඒෂියන් ග්‍රැමර් පාසලේ වයස් කාණ්ඩ චෙස් ශූරතා දිනු . . .</topic>
    <author/>
    <content>ඒෂියන් ග්‍රැමර් පාසලේ වයස් කාණ්ඩ චෙස් ශූරතා දිනු (ඉදිරි පෙළ) යසස්, මහී, ගිම්න, අකිදු, නිහිදු, අනුත්තර, සෙනදි (පසුපෙළ) අයේෂා, රිපිත, ලක්ෂානී, නෙත්මි, ලංක්ෂ්, ප්‍රවීන්, මොක්ෂලා, අයෝධ්‍යා ඡායාරූපයේ සිටිති.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=f1210161</link>
    <topic>ජනතාවට වග කියන ඡන්ද ක්‍රමයක් ඇති කරනවා</topic>
    <author>සාකච්ඡා කෙළේ උදිත ගුණවර්ධන</author>
    <content>මනාප ක්‍රමය තමයි මේ රට අති විශාල අර්බුදයකට තල්ලු කළේ. මේ මනාප ක්‍රමය නිසයි එකිනෙකා මරා ගත්තේ. අද වෙන විට රටේ දේශපාලනයේ යම් අර්බුදයක් ඇති වුණා නම් ඒකට මූලික හේතුව වුණේ වෙන කිසිවක් නොවෙයි මනාප ක්‍රමය හා සමානුපාතික මැතිවරණ ක්‍රමය ක්‍රියාත්මක වීමයි. ඒ විතරක් නොවෙයි ජනතාවට වගකියන මන්ත්‍රීධුරයත් අද ජනතාවට අහිමි වෙලා තිබෙන්නේ මනාප ක්‍රමය නිසයි. එදා කේවල මැතිවරණ ක්‍රමයට පැවැත්වූ මැතිවරණවලදී සිදුවුණේ නිශ්චිත බල ප්‍රදේශයකට නිශ්චිත මන්ත්‍රීවරයකු පත්වීමයි. ඔහු සෘජු ලෙසම ජනතාවට වග කිවයුතු ජනතාවට සමීප පුද්ගලයකු වුණා. ඒත් මනාප ක්‍රමය පැමිණීමත් සමඟ මේ තත්ත්වය හාත්පසින්ම වෙනස් වුණා. ජනතාවට සමීප වීමට බැරි තත්ත්වයකට මන්ත්‍රීධුරය පත්වුණේ මේ මනාප ක්‍රමය නිසයි. ඒ නිසා මේ මැතිවරණ ක්‍රමය වෙනස් කිරීමට අවශ්‍ය මූලික පියවර ගැනීම ගැන අප ජනාධිපතිතුමාටත් ආණ්ඩුවටත් ස්තූතිය පළ කළ යුතුයි.මේ ක්‍රමය අපේ වගේ රටකට කිසිසේත්ම ගැළපෙන්නේ නෑ. අද මේ ක්‍රමය තුළ මැතිවරණයකට තරග කරන්න අති විශාල මුදල් ප්‍රමාණයක් ඕනෑ කරනවා. මේ තත්ත්වය තුළ අලුත් කෙනෙකුට හිස කෙළින් තබා ගෙන වැඩ කරන්න බැරිකමක් තිබෙන්නේ. එය ඉතාමත් වැරැදි ක්‍රමයක් විදිහටයි මා දකින්නේ.ජාති භේද, ආගම් භේද, විතරක් නොවෙයි සමාජයේ අභ්‍යන්තර කල්ලි භේද ඇතිවීමටත් මේ මනාප ක්‍රමය හේතුවක් වුණා. මේ සියල්ල වෙනස් විය යුතුයි. එහෙම වුණොත් තමයි මේ වැරැදි දේශපාලන ක්‍රමවේදය වෙනස් කිරීමට හැකියාව ලැබෙන්නේ.ආරම්භයක් විදිහට තමයි පළාත් පාලන මැතිවරණ සංශෝධනය ඉදිරිපත් කරන්නේ. ඉන් පසුව මේ සංශෝධනයන් මහ මැතිවරණය හා පළාත් සභා මැතිවරණවලටත් අදාළව ක්‍රියාත්මක කිරීමට සැලසුම් කර තිබෙනවා. ඒ නිසා අනාගතයේදී මේ මැතිවරණ ක්‍රම වල සංශෝධන ඇතිවීමට ඉඩ තිබෙනවා.අද ජනතා ඉල්ලීම, ජනමතය ඇති වෙලා තිබෙන්නේ මේ මැතිවරණ ක්‍රමය සංශෝධනය විය යුතු යැයි කියන ඉල්ලීමයි. ආණ්ඩුව මේ ජනමතය තේරුම් ගෙන ඒ ජනමතය අනුව කටයුතු කිරීමටත් සූදානමින් සිටින්නේ.නැහැ. මනාප ක්‍රමය සංශෝධනය කරද්දී එහි යහපත් ලක්‍ෂණ ඉවත් කිරීමක් සිදු කරන්නේ නෑ. සියයට 70 ක් පමණ කේවල ක්‍රමයෙන් පැවැත්වෙනවා. සමානුපාතික ඡන්ද ක්‍රමය යටතේ තමයි ක්‍රියාත්මක වන්නේ. මේ දෙකම මිශ්‍ර වූ ක්‍රමයකින් තමයි වඩාත් සාධාරණ මැතිවරණ ක්‍රමයක් ක්‍රියාත්මක කිරීමට සූදානම් කර තිබෙන්නේ. ආණ්ඩුව මේ ගැන අවබෝධයකින් තමයි සිටින්නේ.විපක්ෂය මේ විදිහේ චෝදනාවක් එල්ල කරන්නේ මොන පදනමකින්ද කියන එක හිතාගන්න බැහැ. දිවි නැගුම වැරැදි සංකල්පයක් නොවෙයි. මේ පනත මඟින් සියලු කටයුතු එක දෙපාර්තමේන්තුවක් යටතට පත් කිරීමයි කෙරෙන්නේ. එමඟින් සමෘද්ධි සංවර්ධන අධිකාරිය මගින් සිදු කරන කාර්යයන් වඩාත් විධිමත් ලෙස කිරීමයි මෙහි අරමුණ.සමහරු මේ හොඳ දේ පවා නරක දෙයක් විදිහට පෙන්වාදීමටත් ජනතාව මුලා කිරීමටත් කටයුතු කරනවා. මේ ගැන වෙනත් දෙයක් කියන්න මට බැහැ.කෙසේ වෙතත් සමෘද්ධිය මෙරට අඩුආදායම්ලාභී ජනතාව වෙත විශාල කාර්යභාරයක් ඉටු කළා. ඒ කාර්යභාරය දිවි නැගුම දෙපාර්තමේන්තුව පිහිටුවීමෙන් පසු වඩාත් හොඳ සේවාවක් අඩු ආදායම්ලාභී ජනතාව වෙත ලබාදීමට කටයුතු කර තිබෙනවා. ඒ නිසා දිවි නැගුම දෙපාර්තමේන්තුව කියන්නේ නරක දෙයක් නොවෙයි.බාධාවක් වෙන්නේ නැහැ. මෙවර පත්වුණෙත් එජාපය නියෝජනය කළ මන්ත්‍රීවරයෙකු නොවෙයි. ආණ්ඩු පක්ෂය නියෝජනය කරන මන්ත්‍රීවරයෙක්. ඔහු නිසි විදිහට පළාත් සභාවේ කාර්යභාරය ඉටු කරමින් සිටින්නේ. අනෙක පළාත් සභාවක සභාපතිවරයාගේ පත්වීම හා එහි පාලනය පවත්වාගෙන යාම අතර සම්බන්ධයක් නෑ. පසුගිය වතාවේත් ජයග්‍රහණය කළේ විපක්ෂය යෝජනා කළ අපේක්ෂකයායි. ඒත් එතැනදීත් කිසිදු බාධාවක් එල්ල වුණේ නැහැ. සභාපති ඡන්දයෙන් පසු ඉදිරිපත් වූ දිවි නැම පනත උතුරුමැද පළාත් සභාවේදී වැඩි ඡන්දයෙන් සම්මත වීම ඊට එක් සාක්ෂියක්.මේ අර්බුදකාරී තත්ත්වයට මුල් වුණෙත් මීට පෙර කතා කළ මනාප පොරයම තමයි. ඒ නිසා උතුරුමැද ඇතිවූ තත්ත්වයත් මනාප පොරයේම අවාසනාවන්ත ප්‍රතිඵලයක් ලෙස හඳුන්වන්න පුළුවන්.අනිවාර්යයෙන්ම පුළුවන්. කිසිම කෙනෙක් කැමැත්තෙන් අමාරුවෙ වැටෙන්නේ නැහැ. සියලු දෙනා සිටින්නේ මේ ආණ්ඩුව ශක්තිමත් කිරීමේ අරමුණෙන්. ඒ නිසා කවුරුන් හෝ එවැනි සිහිනයක් දකිනවානම් ඒක කිසිම දවසක ඉටුවන සිහිනයක් නොවෙයි.ආණ්ඩුව ගොවි ණය කපා හැරීමක් ගැන නොවෙයි කතා කළේ. ණය ගෙවීමට ඇති කාලසීමා දීර්ඝ කිරීමක් ගැනයි පැවසුවේ. දැනට මේ ප්‍රදේශවල ගොවින්ට ණය ගෙවීමේ කාලය දීර්ඝ කිරීමට කටයුතු කර තිබෙනවා. ගොවින්ට ඉදිරි කන්න වලදී මේ ණය ප්‍රමාණ ගෙවා අවසන් කළ හැකියි. ඒ නිසා විපක්ෂය මැවීමට උත්සාහ කරන විදිහේ චිත්‍රයක් මේ ප්‍රදේශවල නැහැ. ගොවියාගේ හදවත් තේරුම් ගෙන තමයි මේ ආණ්ඩුව වැඩ කළේ. ඉදිරියටත් වැඩ කරන්නේ එහෙමයි.ඒ විදිහේ විශාල බිඳ වැටීමක් හෝ සෝදා පාලුවක් දකින්නට නැහැ. පසුගිය පළාත් සභා ප්‍රතිඵලය ගෙන බැලූවත් පැහැදිලියි ජනතාව ඉන්නේ කාත් එක්කද කියලා. මම කියන්නේ නැහැ සියයට 100ක් ජනතාව ආණ්ඩුවත් එක්ක ඉන්නව කියලා. කවුරුන් හෝ එහෙම කියනවානම් ඒක වැරැදියි. ඒත් බහුතර පිරිසක් ඉන්නේ අපිත් එක්ක කියන එක තහවුරු වෙලා තිබෙනවා. අනෙක මොන හොඳ වැඩකට වුණත් සියල්ලන්ගේ ඒකමතික කැමැත්ත ලැබෙන්නේ නැහැ. විරුද්ධ වෙන පිරිසකුත් ඉන්නවා. ඒත් අපි බලන්න ඕනෑ බහුතරය කැමැති කාටද කියලා. ඒ බහුතර කැමැත්ත හා මනාපය මේ ආණ්ඩුව වෙත ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>16</day>
    </date>
    <link>http://www.dinamina.lk/2012/10/16/_art.asp?fn=f1210162</link>
    <topic>කතකගේ සුරතින් සංරක්‍ෂණය කෙරුණු මිල්ලන්ගොඩ හස්තියා</topic>
    <author>චතුරිකා ගමගේ ඡායාරූප – වාසිත පටබැඳිගේ</author>
    <content>ආසියාවේ දිගම දළ ඇති ඇතා ලෙස නම් දරා සිටි මිල්ලන්ගොඩ හස්තියා පිළිබඳ නොදන්නා කෙනෙකු නොමැති තරම්ය. ශ්‍රී ලාංකේය නාමයට අභිමානයක් එක් කළ මේ හස්තිරාජයාගේ අනුරුවක් සකස් කර, පසුගිය දිනවල මහජන ප්‍රදර්ශනයට විවෘත කෙරිණි. එහිදී ඒ හා බැඳුණු අපූරු කතාවක් අපට අසන්නට ලැබුණි.නොයෙකුත් සතුන් මියගිය පසු සංරක්‍ෂණය කෙරෙන නමුදු, හස්තියෙකු සංරක්‍ෂණය කිරීම වඩාත් සංකීර්ණ ක්‍රියාවලියකි. එමනිසා මෙතෙක් කාලයක් එවැනි කාර්යයකට කාන්තාවක් ඉදිරිපත් වූ අවස්ථාවක් අපට අසන්නට ලැබුණේ නැත.චමල්කා කොතලාවල එම අභියෝගය බාරගත් පළමු කාන්තාවයි. සංස්කෘතික ඇමැතිතුමා සහ මිල්ලන්ගොඩ මහතා කළ ආරාධනාවකට අනුව, මිල්ලන්ගොඩ හස්තියා සංරක්‍ෂණය කිරීමේ කටයුත්ත ඇය බාර ගත්තාය. හස්තියා මියගොස් පැය 2 ක් වැනි කාලයක් තුළ සංරක්‍ෂණ කළ යුතු නිසා, ඇතා රෝගාතුරව සිටියදීම සංරක්‍ෂණ කටයුත්ත සාකච්ඡා කර දිනපතා හස්තියාගේ තොරතුරු ලබාගැනීමට එක් අයෙකු මිල්ලන්ගොඩ වලව්වට යැවීය. විශේෂයෙන් ඇතකු සංරක්‍ෂණ කිරීමට මියගොස් පැය 24 කට පෙර ඇතාගේ හම ඉවත් කළ යුතුය.ඒ අනුව මිල්ලන්ගොඩ හස්තියා මියගොස් පැය 24 ක් ගතවීමට පෙර, චමල්කා කොතලාවල මහත්මියගේ මූලිකත්වයෙන් යුතු කණ්ඩායමක් ඇතා සංරක්‍ෂණය කිරීමේ කටයුත්ත ඇරඹීය. ප්‍රථමයෙන් ඇතාගේ ශරීර ප්‍රමාණයන් ගණනය කර, ඡායාරූප ගතකිරීමෙන් පසු දොඹකර ආශ්‍රයෙන් හම ඉවත් කිරීමේ කටයුත්ත සිදු කෙරිණි. මිල්ලන්ගොඩ ඇතා ශරීර ප්‍රමාණයෙන් විශාල වගේ ම, අධික තෙල් තට්ටුවක් සහිත ඝණ හමක් තිබුණු නිසා, සම ඉවත් කිරීම සඳහා සති දෙකක පමණ කාලයක් ඔවුනට ගත වුණි. හම ඉවත් කිරීමෙන් පසු ඇතාගේ අනෙකුත් ශරීර කොටස් වළලනු ලැබීය. මාසයකට පමණ පසු ඇත්දළ දෙක නැවත ගොඩ ගත්තේය.සමේ තිබූ තෙල් තට්ටුව ඉවත් කර, මද පවනේ වේලා, සම සංරක්‍ෂණය කළ අතර, නැවත මාස 3 කට පමණ පසු සංරක්‍ෂණ කටයුතු ආරම්භ කළේ පිරිත් සජ්ඣායනා කර, සාම්ප්‍රදායික කටයුතු මධ්‍යයේය. නියමිත ප්‍රමිතීන්ට අනුව රසායනික ද්‍රව්‍ය යොදා සංරක්‍ෂණය කළ සම පෙරවීම තරමක් සංකීර්ණ කටයුත්තක් විය.එහෙත් සංරක්‍ෂණ කණ්ඩායම ඉතාමත් සීරුවෙන් ඇතාගේ ස්වරූපය නොවෙනස් වන ආකාරයට සංරක්‍ෂණ කිරීමට වගබලා ගත්තේය. රවීන්ද්‍ර වික්‍රමනායක, පුංචිහේවා, පී. ගුණසිරි, පුෂ්පකුමාර, කැළුම්, සඳරුවන්, විජේපාල, මහින්ද ඇතුළු පිරිස මේ සංරක්‍ෂණ කටයුත්තේදී චමල්කා කොතලාවල මහත්මියට සහයෝගය දැක්වීය. අද මිල්ලන්ගොඩ හස්තියා මියගොස් ය. එහෙත් මිල්ලන්ගොඩ හස්තියා ජීවමාන අයුරින් කෑගල්ල, මිල්ලන්ගොඩ වලව්ව භූමියේ ඉදිකරන ලද වෙනමම ස්ථානයක සුරක්‍ෂිතව තැන්පත් කර ඇත. ඒ නිසා මිල්ලන්ගොඩ හස්තියා පිළිබඳ මතකය තව චිරාත් කාලයක් ඉදිරියට පවතිනු නිසැකය.කාන්තාවක් ලෙස මේ හස්තියා සංරක්‍ෂණය කිරීමේ අභියෝගය භාරගත් චමල්කා කොතලාවල මහත්මිය පිළිබඳ සඳහනක් නොකරම බැරිය. හස්තියෙකු සංරක්‍ෂණය කළ පළමු කාන්තාව ලෙස ඇය ඉතිහාසයට ද එක්වනු ඇත. මේ සුවිශේෂී කටයුත්ත පිළිබඳ ඇය පැවසුවේ මෙවන් අදහසක්.“මං මීට පෙර විවිධ සතුන් සංරක්‍ෂණය කර තිබුණත්, ඇතෙකු සංරක්‍ෂණය කළ පළමු අවස්ථාව මෙය. ශ්‍රී ලංකාවේ පමණක් නොවෙයි, ආසියාවේම දිගම දළ සහිත ඇතා වූ නිසා, මේ කටයුත්ත බාරගැනීම මට විශාල අභියෝගයක් වුණා. ඒවගේම කාන්තාවක් ලෙස මේ කටයුත්ත සිදු කරද්දී, මට විවිධ අභියෝගවලට මුහුණ දෙන්න වුණා. ඒත් මං කොයි මොහොතකවත් එම අභියෝගවලට සැලුණේ නැහැ. ඒ අභියෝග ජයගෙන ඉදිරියටම ගියා. ඒ නිසා මට විශාල පිරිසගේ සහයෝගය මධ්‍යයේ මේ කටයුත්ත සාර්ථකව නිම කරන්න හැකි වුණා. ඒ පිළිබඳව අද මං සතුටු වෙනවා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n121017_br2</link>
    <topic>පළමු වරට ශ්‍රී ලංකාවෙන් සන්නිවේදන චන්ද්‍රිකාවක්</topic>
    <author>චින්තා රණසිංහ</author>
    <content>(2012-10-17 14.20) ප්‍රථම ශ්‍රී ලාංකේය සන්නිවේදන චන්ද්‍රිකාව ලබන මස 22 වැනි දින මෙරට වේලාවෙන් රාත්‍රී 9.30ට අභ්‍යාවකාශගත කෙරේ. නව චන්ද්‍රිකාව චීනයේ ෂින්චෑන්ග් චන්ද්‍රිකා විහිදුම් මධ්‍යස්ථානයේ සිට චීන රොකට්ටුවක් මාර්ගයෙන් උඩුගුවනට විද 87.5 භූ ස්ථායි කක්ෂයේ රඳවා මිනිත්තු හතකට පසුව ශ්‍රී ලාංකීය මුහුදු තීරයට ඉහල අහසේ කක්ෂගත කිරීමට නියමිතය. ශ්‍රී ලංකාවේ ජාතික කොඩිය සහ චීනයේ ජාතික කොඩියේ සටහනින් සමන්විත වන නව චන්ද්‍රිකාවේ ජීව කාලය වසර පහළොවක් වන අතර ඒ හරහා දකුණු හා මධ්‍යම ආසියාව , නැගෙනහිර අප්‍රිකාව හා ඈත පෙරදිග රටවලට 2013 ජනවාරි මුල සතියේ සිට අදාල සන්නිවේදන සේවා සැපයෙනු ඇත. චීන රජයට අයත් චීන චන්ද්‍රිකා සන්නිවේදන සමාගම සමඟ ඒකාබද්ධව ක්‍රියාත්මක කළ ව්‍යාපෘතියක අවසන් ප්‍රතිඵලයක් ලෙස මෙය එළි දැක්වේ. චයිනා ග්‍රේට් වෝල් ඉන්ඩස්ට්‍රී කෝපරේෂන් (China Great Wall Industry Corporation) සහ චයිනා සැටලයිට් කොමිනිකේෂන් (China Satellite Communication Co.Ltd) සමග ඒකාබද්ධව සුප්‍රීම්සැට් සමාගම චන්ද්‍රිකාව අභ්‍යාවකාශගත කිරීමේ ගිවිසුමට ඉකුත් 16 වැනි දා අත්සන් තැබුවේය. ප්‍රථම වරට මෙවැනි සන්නිවේදන චන්ද්‍රිකාවක් නිර්මාණය කිරීමට දායක වී ඇත්තේ ශ්‍රී ලංකාවේ සුප්‍රීම්සැට් සමාගම වන අතර ආයෝජනය කර ඇති මුදල ඇමරිකන් ඩොලර් මිලියන 360 ක් බව එම සමාගමේ සභාපති ආර්.එම්.මනිවන්නම් මහතා පැවැසීය. මෙවැනි ඉහළ සන්නිවේදන කර්තව්‍යක් සඳහා දායක වූ දකුණු ආසියානු ප්‍රථම පෞද්ගලික සමාගම වන්නේ තමන් බවද ඇෆ්ගනිස්ථාන චන්ද්‍රිකා වැඩසටහන දියත් කිරීම සඳහා තෝරාගෙන ඇති සමාගම් හයට ශ්‍රී ලංකික සුප්‍රීම්සැට් සමාගම අයත් වන බවද ඒ මහතා ප්‍රකාශ කළේය. එමෙන්ම ලෝකයේ සාර්ක් රටවලින් ඉන්දියාව සහ පාකිස්ථානය හැරුණු විට මෙවැනි කර්තව්‍යක් සඳහා දායකත්වය දුන් තෙවැනි රට ලංකාව බව පවසන ඒ මහතා, නව සන්නිවේදන චද්‍රිකාව අභ්‍යාවකාශගත කිරීමත් සමඟ මුළු මහත් ජාතියට විශාල කීර්තියක් හා විශිෂ්ට ස්ථානයක් අත්වනු ඇතැයි ද මෙය ජාතියේ ජයග්‍රහණයක් බවද වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n121017_br1</link>
    <topic>අනුරාධපුර ප්‍රධාන ජලාශවල ජල ධාරිතාවයන් ඉහලට</topic>
    <author>සම්පත් සංජීව</author>
    <content>(2012-10-17 11.35) පවතින වර්ෂතාපතනයත් සමග අනුරාධපුර ප්‍රධාන ජලාශවල ජල ධාරිතාවයන් ඉහල යමින් තිබෙන බව වාරිමාර්ග දෙපාර්තමේන්තුව ප්‍රකාශ කරයි. මේ දිනවල රජරට ප්‍රදේශයට මහා වැසි ඇදහැලෙමින් තිබෙන අතර සමිපුර්ණයෙන් සීදීතිබු කුඩාවැව් මේවන විටත් ජලයෙන් පිරීතිබෙන අයුරු දැකිය හැකිය. ඔක්තෝබර් 17 දිනට කලාවැෙවි ජලධාරිතාවය අක්කර අඩි 18320, නුවරවැව අක්කර අඩි 9330, තිසාවැව 870, නාචිචාදුව 7000, අභයවැව 280, මහකනදරාව 6450, මානන්කටිටිය 411.25, මහවිලචිචිය 13000, තුරුවිල 4085, රාජාංගනය 20265, අංගමුව 1200, හුරුළුවැව 4680, පදවිය 6000, වාහල්කඩ 21000, පිරීතිෙබි. වැවි පිරීයාමත් සමග මහකන්නයේ වගාකටයුතු කඩිනමින් ආරමිභ කිරිමට කන්න රැස්වීමි පැවැත්වීමට කටයුතු කරන බව කලාප වාරිමාර්ග අධ්‍යක්‍ෂ එස්.එමි.ඩී.එල්.කේ.ද අල්විස් මහතා දිස්ත්‍රික් කෘෂීකර්ම කමිටු රුස්වීෙමිදී ප්‍රකාශ කලහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n1210171</link>
    <topic>හැඳුනුම්පත් අංක අවුලෙන් ණය අයැදුම්කරුවෝ අමාරුවේ</topic>
    <author>විජයානි එදිරිසිංහ</author>
    <content>එකම ජාතික හැඳුනුම්පත් අංකය පුද්ගලයන් කීපදෙනකුට නිකුත් කිරීම හේතුවෙන් මෙරට මූල්‍ය ක්ෂේත්‍රයේ ගැටලු රැසක් මතුවී ඇතැයි දිනමිණට අනාවරණය වේ. එකම හැඳුනුම්පත් අංකය යටතේ ආරම්භකොට ඇති බැංකු ගිණුම් සංඛ්‍යාව දසදහසකට වැඩිය.බැංකුවලින් ණය අයදුම් කළ බොහෝ දෙනකුට මේ නිසා දුෂ්කරතා රැසකට මුහුණ පෑමට සිදුවී තිබේ.මෙරට බැංකු 33කින් ණය ලබා ගන්නා සෑම පුද්ගලයකුගේම එම ණය ගනුදෙනුවට අදාළ විස්තර ණය තොරතුරු කාර්යාංශයේ (CRIB) දත්ත එකතුවේ සටහන් වෙයි.ඉහත සඳහන් බැංකුවක් ගනුදෙනුකරුවකුට ණය මුදලක් ලබා දීමට පෙර ඒ පිළිබඳ ණය තොරතුරු වාර්තාවක් ණය තොරතුරු කාර්යාංශයෙන් කැඳවයි. අයැදුම්කරුට ණය ලබාදීම හෝ නොදීම තීරණය කරන්නේ ණය තොරතුරු කාර්යාංශ වාර්තාව අනුවය.එකම හැඳුනුම්පත් අංකය ඇති දෙදෙනකුගෙන් එක් අයකු ණය ලබාගෙන තිබුණහොත් ණය නොගත් පුද්ගලයාද ණයගත් අයකු බවට සඳහන් වෙයි.ඉහත සඳහන් දස දහස එවැනි ගැටලුවලට මැදි වූවෝ වෙති. මේ වැ/දීමෙන් ප්‍රයෝජනගත් එක් පුද්ගලයකු බැංකු 11න් ණය ලබාගෙන ඇති බවට අනාවරණය වේ.ජාතික හැඳුනුම්පත් කාර්යාලය සහ ණය තොරතුරු කාර්යාංශය මේ ගැටලුව විසඳා ගිණුම් හිමියන්ට මුහුණ දීමට සිදුවී ඇති අවුල ලිහිල් කර විසැඳුම් ලබාදීමට ක්‍රියාකරගෙන යයි. බැංකු පමණක් නොව ෆිනෑන්ස් සමාගම් සේවක අර්ථ සාධක අරමුදල ඇතුළු මුල්‍ය ආයතන රැසක මේ ගැටලුව ඇතිවෙමින් පවතී.එකම හැඳුනුම්පත් අංකය යටතේ බැංකු ගිණුම් ආරම්භ කළ ගනුදෙනුකරුවන් දස දහසකට මේ වන විට මේ ගැටලුවට මුහුණදීමට සිදුවී ඇතත් එම ප්‍රමාණය මීට වඩා වැඩි විය හැකි බව ණය තොරතුරු කාර්යාංශය විශ්වාස කරයි.උද්ගතවී ඇති මේ තත්ත්වය නිසා කිසිදා ණය මුදලක් ලබා නොගත් පිරිසිදු ගනුදෙනුකරුවෝ මහා පරිමාණ ණය ලබාගත් පුද්ගලයන් බවටද පත්වී සිටිති.එවැනි පිරිස් දිනපතා ණය තොරතුරු කාර්යාංශය වෙත පැමිණ ඔවුන්ගේ ගිණුම් වාර්තාවලට වැරැදි දත්ත ඇතුළත් කර ඇතැයි චෝදනා කරති. එකම හැඳුනුම්පත් අංකය දෙදෙනකුට හෝ තිදෙනකුට ලබාදීම, හැඳුනුම්පත් අංකය දෙදෙනකුට ලබා දී ඇතත් එක් අයකුට ලබා දී ඇති බවට හැඳුනුම්පත් කාර්යාලයේ සඳහන් වී නොතිබීම ආදි වශයෙන් ජාතික හැඳුනුම්පත නිකුත් කිරීමේදී වැරැදි සිදුවී තිබේ.මේ වැරැදි හැඳුනුම්පත් අංක ලබාදීම සිදුවී තිබෙන්නේ මීට වසර 10 - 15 කට පෙර ලබාගත් හැඳුනුම්පත්වලටය. මීට පිළියම් වශයෙන් ජාතික හැඳුනුම්පත් කාර්යාලය වැරැදි හැඳුනුම්පත් අංකය හිමි දෙදෙනාගෙන් හෝ තිදෙනාගෙන් එක් අයකුට අලුත් අංක ලබා දෙයි. එහෙත් එම නව හැඳුනුම්පත් අංකය ලබා ගැනීමට ඔවුන් අකමැති වීම නිසා සිදුවී ඇති දෝෂය නිරාකරණය කිරීමට හැඳුනුම්පත් කාර්යාලයට බාධාවක් වී ඇත.මේ අතර ගනුදෙනුකරුවන්ට තම ණය ගනුදෙනු වාර්තා ණය තොරතුරු කාර්යාංශයෙන් ලබා ගැනීමටත් එහි තත්ත්වය දැන ගැනීමටත් බැංකු ගනුදෙනුකරුවන් වෙනුවෙන් ණය තොරතුරු කාර්යාංශය පහසුකම් සලසා තිබේ. ඒ සඳහා ඕනෑම බැංකුවක් වෙතින් ලබාගත් අයැඳුම්පත් සම්පූර්ණ කර ශශ්‍රී ලංකා ණය තොරතුරු කාර්යාංශය අංක 148 වොක්සෝල් වීදිය කොළඹ 02 හෝ දුරකතන අංක 011 - 3443444 විමසා ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n12101713</link>
    <topic>මානව සම්පත සොයා එන බලවතුන්ටආසියාව කෙළි පිටියක් නොවිය යුතුයි</topic>
    <author/>
    <content>අප සතු ධනය හා ස්වභාවික සම්පත් මෙන්ම මානව සම්පත සොයා පැමිණෙන බලවතුන්ට ආසියානු මහාද්වීපය කෙළි පිටියක් නොවිය යුතු බව ජනාධිපති මහින්ද රාජපක්ෂ මහතා අවධාරණය කරයි.අව්‍යාජ මිත්‍රත්වය උඩ පැමිණෙන අයවළුන්ගෙන් ලබාගත් දැණුම, අපගේ සංස්කෘතිය මත පදනම් කොට ගෙන අපේ ප්‍රගතිය ගොඩනඟා ගතයුතු බවද ඒ මහතා අවධාරණය කරයි.ජනාධිපති මහින්ද රාජපක්ෂ මේ බව සඳහන් කළේ කුවේටයේදී ඊයේ (16) ආරම්භ වූ ආසියානු සහයෝගීතා සංවාද රාජ්‍ය නායක සමුළුව අමතමිනි.ආසියානු කලාපයට අයත් රටවල් 31 ක රාජ්‍ය නායකයන්ගේ සහ නියෝජිතයන්ගේ සහභාගිත්වයෙන් ආසියානු සහයෝගිතා සංවාද රාජ්‍ය නායක සමුළුව කුවේට්හිදී ආරම්භ විය. කුවේට් එමීර්වරයා වන ෂේක් සභා අල් අහමඩ් අල් ජබාර් අල් සභා මහතාගේ ප්‍රධානත්වයෙන් එම සමුළුව ආරම්භ විය.අත්දැකීම් බහුල රාජ්‍ය නායකයකු ලෙස ජනාධිපති මහින්ද රාජපක්ෂ මහතාගේ සහභාගිත්වය සමුළුව තුළ කැපී පෙනෙන්නක් වූ අතර සෙසු රාජ්‍ය නායකයන්ගේ අවධානයද ඒ මහතා වෙත යොමු වූහ. මෙහිදී වැඩිදුරටත් සමුළුව අමතමින් අදහස් පළ කළ ඒ මහතා සඳහන් කළේ අප මේ දකින්නේ ආසියාවේ අරුණාලෝකය බවයි.වෙනත් මහාද්වීපවල සාවද්‍ය ක්‍රියා හේතුවෙන් අර්බුදවලට මුහුණ දී ඇති ලෝකය කරා නව ආලෝකයක් අප ගෙන ආ යුතු යැයි සඳහන් කළ මහින්ද රාජපක්ෂ මහතා විවිධ අංශවලින් අභියෝගයන්ට ලක් වී ඇති ස්වාධීත්වය රැක ගැනීමට ආසියානු කලාපය උත්සාහ ගත යුතු බවද අපේ සංස්කෘතිය, සෞභාග්‍යවත් ඉතිහාසය සහ අප සතු මානව සම්පත් පිළිබඳ දැඩි විශ්වාසයකින් යුතුව මහාද්වීපය යළි ගොඩ නැඟීමට ඉටා ගතහොත් එය සාර්ථක වනු ඇති බවද පෙන්වා දුන්නේය.ආසියානු කලාපයේ අපට ප්‍රගතිය හා සංවර්ධනය ළඟාකර ගැනීමට ඇති අපේක්ෂාව ඉමහත් බව පෙන්වාදුන් ශ්‍රී ලංකා ජනාධිපතිවරයා ආර්ථීක, දේශපාලනමය, සමාජයීය, ශිල්පීය හා මානව හැකියාවන් පිළිබඳ සම්භාවිතාවන්ද මුදුන්පමුණුවා ගන්නා තෙක් අපගේ කාර්යභාරය නිම නොවන බවද අප මෙතෙක් තබන ලද යෝධ පියවරයන් අපේ අධිෂ්ඨානය හේතු කොටගෙන සාර්ථක වී ඇති බවද ප්‍රකාශ කළේය.මෙය අපගේ ඉතිහාසය නඟන හඬ බවත් එය අනාගත බලාපොරොත්තුව බවත් කී ඒ මහතා ආසියාව දැනට ලෝකයේ ඉහළ මට්ටමේ වෙළඳපොළක් බවට පත්වී තිබෙන බවද අපේ ස්වාභාවික සම්පත්වලට ආහාර හා බලශක්ති ආරක්ෂාව පිළිබඳ අභියෝගයට මුහුණ දීමට හැකියාව පවතින බවද පැවසීය.වෙනත් කලාපවල පවත්නා අර්බුද හේතු කොටගෙන හා ලෝක ආර්ථීකය අඩාල වීම හේතු කොටගෙන සාම්ප්‍රදායික අපනයන කාර්යයේදී අපේ ජනතාවට දුෂ්කරතාවන්ට මුහුණ දීමට සිදුව ඇති බවද ත්‍රස්තවාදය, මංකොල්ලකෑම්, දේශගුණ විපර්යාස, ස්වාභාවික ආපදා, පාරිසරික විසමතා සහ සමාජ විරෝධී ක්‍රියාවන් යනාදී අභියෝගයන්ට ද අපට මුහුණ දීමට සිදුව ඇති බවද කී මහින්ද රාජපක්ෂ මහතා මේ අභියෝග ජයගැනීමට අප සහයෝගයෙන් ක්‍රියාකළ යුතු බවද කියා සිටියේ ය.විදේශ කටයුතු ඇමැති මහාචාර්ය ජී.එල් පීරිස්, ඛණිජ තෙල් කර්මාන්ත ඇමැති සුසිල් ප්‍රේම ජයන්ත, පාර්ලිමේන්තු මන්ත්‍රීවරුන් වන සජින් වාස් ගුණවර්ධන, එම්.එච්.එම් අෂ්වර්, ජනාධිපති ලේකම් ලලිත් වීරතුංග මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n1210172</link>
    <topic>සරසවිවලට මෙවරසිසුහු 27,600ක්</topic>
    <author>සමන්මලී ප්‍රියශාන්ති</author>
    <content>මෙවර විශ්වවිද්‍යාලවලට සිසුන් 27600ක් බඳවා ගැනීමට නියමිත බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා ප්‍රකාශ කරයි.මේ සිසුන් ලබන පෙබරවාරී මාසයේ දී බඳවා ගැනෙන බවත් විශ්වවිද්‍යාලයකට මෙතරම් පිරිසක් ඇතුළත් කරන ප්‍රථම අවස්ථාව මෙය බවත් ලේකම්වරයා කියයි. මේ සිසුන් පිරිසට අවශ්‍ය පහසුකම් සැලසීම සඳහා විශ්වවිද්‍යාලවල දේශන ශා‍ලා, නේවාසිකාගාර පහසුකම් ආදිය වැඩිදියුණු කිරීම කෙරෙහි අවධානය යොමුව පවතින බවත් නවරත්න මහතා පැවසීය.පසුගිය වසරේ අපොස උසස් පෙළ විභාගය සමත් සිසුන් විශ්වවිද්‍යාලයට බදවා ගැනීමට නියමිතව තිබුණේ මේ මාසයේ දී නමුත් ඉසෙඩ් අගය සම්බන්ධයෙන් මතු වු ගැටලුව නිසා එම තීරණය වෙනස් කිරීමට සිදු වු බවත් හෙතෙම ප්‍රකාශ කළේය‍.ගිය වසරේ දී විශ්වවිද්‍යාලවලට සිසුන් 22000ක පිරිසක් බදවා ගැනුණු අතර ඉසෙඩ් අගය සම්බන්ධයෙන් ශ්‍රේෂ්ඨාධිකරණය දුන් තීන්දුව අනුව මෙවර විශ්වවිද්‍යාලවලට 5609 ක් වැඩිපුර බඳවා ගැනෙන බවත් ලේකම්වරයා කීවේය. මාස තුනක කාලයක් පුරා විශ්වවිද්‍යාල ආචාර්යවරු ක්‍රියාත්මක කළ වැඩවර්ජනය හේතුවෙන් විශ්වවිද්‍යාලවල අධ්‍යයන කටයුතු අඩාල වීම ද නවක සිසුන් ඇතුළත් කර ගැනීමේ කටයුතු කල්යෑම‍ට බල පෑ බව.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n1210173</link>
    <topic>පරීක්‍ෂණ ගුවන් යානයක් මත්තලට</topic>
    <author>සුභාෂිණී සේනානායක සහලුනම සමූහ සනත් ගමගේ</author>
    <content>ශ්‍රී ලංකාවේ දෙවන ජාත්‍යන්තර ගුවන්තොටුපළ වූ මත්තල ඉදිවන ගුවන් තොටුපළ වෙත ඊයේ (16) ප්‍රථම පරීක්‍ෂණ ගුවන් යානය ගොඩබස්සවන ලදී.එය සාර්ථක ලෙස සිදු කෙරුණු බව ගුවන්තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය මහතා දිනමිණට ප්‍රකාශ කළේය.පරීක්‍ෂණ ගුවන් යානය කටුනායක ගුවන්තෙටුපළින් පිටත්වී මත්තල ගුවන්තොටුපළ වෙත සාර්ථක ලෙස ළඟා වී තිබේ.මේ පරීක්‍ෂණ ගුවන් යානය පාකිස්ථානයෙන් ගෙන්වන ලද බීච් ක්‍රාෆ්ට් 3200 වර්ගයට අයත් ගුවන් යානයක් වේ.ඉදිරි දින 5 තුළදී මේ යානය මගින් ගුවන් තොටුපොළ පිළිබඳ පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n1210174</link>
    <topic>මහාචාර්ය අර්ජුන ආයතන ප්‍රධානීන්ට ආදර්ශයක්</topic>
    <author>ප්‍රින්ස් ගුණසේකර</author>
    <content>ක්‍රීඩා වෛද්‍ය ආයතනයේ ගරා වැටී තිබූ පරිපාලනය උඩු යටිකුරු කරමින් වසරක් තුළ ශීඝ්‍ර දියුණුවක් කරා ගෙන ගිය මහාචාර්ය අර්ජුන ද සිල්වාා මහතා ආයතන ප්‍රධානීන්ට ආදර්ශයක් බව ක්‍රීඩා ඇමැති මහින්දානන්ද අලුත්ගමගේ මහතා පවසයි.මහාචාර්යවරයාගේ අධ්‍යක්ෂ ජෙනරාල් ධුරයෙන් පාලනය වන ක්‍රීඩා වෛද්‍ය ආයතනය ගැන ක්‍රීඩක ක්‍රීඩිකාවන්ගේ විශ්වාසය ගොඩනැගී ඇතැයි ද ඇමැතිවරයා පැවැසීය.ක්‍රීඩා වෛද්‍ය ආයතනයේ නිල වෙබ් අඩවිය හා නවීකරණය කරන ලද ශ්‍රවණාගාරය ඊයේ විවෘත කරමින් ඇමැතිවරයා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n1210175</link>
    <topic>සා‍‍‍‍‍‍‍‍‍/පෙළ විභාගය දෙසැ: 11දා සිට</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගය දෙසැම්බර් 11 වනදා ආරම්භ කෙරේ. දෙසැම්බර් මස 20 දින අවසන් වන විභාගයට අපේක්ෂකයින් 530000ක් පමණ පෙනී සිටීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n1210176</link>
    <topic>නියඟයෙන් වගා හානි ගොවීන්ට කෘෂි රක්‍ෂණ මණ්ඩලයෙන් වන්දි</topic>
    <author>තෙන්නකෝන් කුලසේකර</author>
    <content>පසුගිය යල කන්නයේ නියඟයෙන් වගා හානි වූ ගොවීන් සඳහා කෘෂිකර්ම රක්‍ෂණ මණ්ඩලය මගින් වන්දි ප්‍රදානය කෙරේ.වැඩබලන ගොවි ජන සේවා සහ වනජීවි ඇමැති එස්. එම්. චන්ද්‍රසේන මහතා සහ උතුරුමැද මහ ඇමැති එස්. එම්. රංජිත් සමරකෝන් මහත්වරුන් ගේ ප්‍රධානත්වයෙන් මේ වන්දි ප්‍රදානය සිදු කෙරිණි.කෘෂි රක්‍ෂණ මණ්ඩලයේ තම වගාව රක්‍ෂණය කළ ගොවීන් පන්සිය දෙනෙක් සඳහා සංකේතවත් කරමින් ගොවීන් විසි එක් දෙනෙක් වෙනුවෙන් අනුරාධපුර ගොවි ජන සේවා දිස්ත්‍රික් කාර්යාලයේදී ඊයේ (16) මේ ප්‍රදානයන් සිදු කෙළේය.මිලියන 16.3ක මුදලක් මේ සඳහා වැයකෙරෙන අතර එක් ගොවියෙකුට තම වගා හානියට අනුව රුපියල් විසි දහසේ සිට රුපියල් තිස් දෙදහස දක්වා මුදලක් රක්‍ෂණ මණ්ඩලය මඟින් ලබා දෙනු ලැබේ.ඉතිරි ගොවීන් සඳහා වන්දි ප්‍රදානය මේ මස 22 දා අනුරාධපුර දිස්ත්‍රික් ගොවි ජන මධ්‍යස්ථානයේදී සිදු කිරීමට නියමිතයි.මෙහිදී අදහස් දැක්වූ වැඩ බලන ඇමැතිවරයා සඳහන් කළේ මේ මාස් කන්නයේ සිට සියලුම ගොවීන්ගේ වගාවන් කෘෂි රක්‍ෂණ මණ්ඩලයේ රක්‍ෂණආවරණ සඳහා යොමු කිරීමේ වැඩ පිළිවෙළක් ක්‍රියාත්මක කරන බවයි.ගොවින්ගේ වගාවන් හානි වීමෙන් ගොවියාට වඩා රජයට විශාල පාඩුවක් සිදුවන බව සඳහන් කළ ඇමැතිවරයා එය ආවරණය කර ගැනීමට කිසිදු ක්‍රමයක් නොමැති බවද සඳහන් කළේය. ගොවියා වෙනුවෙන් පොහොර සහනාධාරය ඇතුළු සහන රැසක් රජය අය වැය තුළින් වෙන් කරන බවද චන්ද්‍රසේන මහතා පැවැසීය.මේ අවස්ථාවට අනුරාධපුර දිස්ති‍්‍රක් ගොවි ජන සේවා නියෝජ්‍ය කොමසාරිස් ආර්. එම්. ජී. සේනාරත්න කෘෂි රක්‍ෂණ මණ්ඩලයේ සහකාර අධ්‍යක්‍ෂ ප්‍රසන්න මුණසිංහ ඇතුළු නිලධාරිහු පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n12101714</link>
    <topic>දිළිඳුකම පිටු දැකීමේ දිනය අදයි</topic>
    <author>මහින්ද අලුත්ගෙදර</author>
    <content>දිළිඳුකම පිටු දැකීමේ ජාත්‍යන්තර දිනය අදට (17) යෙදී තිබේ.දිළිඳුකම පිටු දැකීම සඳහා ලොව පුරා රටවල් විවිධ සංවර්ධන වැඩසටහන් ක්‍රියාවට නංවා තිබෙන අතර ශ්‍රී ලංකා රජයද දුප්පතුන් අවමවූ සමෘද්ධිමත් රටක් බිහි කිරීමේ අරමුණින් විවිධ සංවර්ධන වැඩසටහන් රැසක් ක්‍රියාවට නංවා ඇතැයි ශ්‍රී ලංකා සමෘද්ධි අධිකාරිය පවසයි.ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම මෙන්ම ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් ක්‍රියාත්මක කෙරෙන සමෘද්ධි ව්‍යාපාරය මෙහිදී වැදගත් කාර්යභාරයක් ඉටුකර තිබෙන අතර සමාජයීය මෙන්ම ආර්ථික වශයෙන් රටපුරා ප්‍රබෝධයක් ඇති කිරීමෙහිලා එමඟින් විශාල දායකත්වයක්ද ලැබී තිබේ. ඒ අනුව මේ වනවිට ශ්‍රී ලංකාවේ දිළිඳුකම සියයට 8.7 දක්වා පහත වැටී තිබේ.ශ්‍රී ලංකාවේ දිළිඳුකම පිටුදැකීම සඳහා දීප ව්‍යාප්ත වැඩසටහනක් වශයෙන් 1994 වසරේදී ආරම්භ කරන ලද සමෘද්ධි ව්‍යාපාරය සුබසාධක, ග්‍රාම සංවර්ධන සහ බැංකු සංගම් හා ජීවනෝපාය ආදී වශයෙන් ප්‍රවේශ තුනක් ඔස්සේ ක්‍රියාත්මක වූ බව ශ්‍රී ලංකා සමෘද්ධි අධිකාරිය සඳහන් කරයි.ශ්‍රී ලංකා සමෘද්ධි ව්‍යාපාරය හරහා ප්‍රතිලාභීන් වෙනුවෙන් සමෘද්ධි දීමනාව මෙන්ම ඔවුන්ගේ විවිධ අවශ්‍යතා ඉටුකරමින් ආර්ථික අතින් ශක්තිමත් කිරීමෙහිලා ණය සහනද ලබාදීමට පියවර ගෙන තිබේ. ඒ අනුව පසුගිය 2011 වසරේදී සමෘද්ධි ප්‍රතිලාභීන් වෙනුවෙන් නිකුත් කර තිබෙන මුළු ණය මුදල රුපියල් මිලියන 13,189 ක් වෙයි.සමෘද්ධි අධ්‍යක්ෂ ජනරාල් නීතීඥ බන්දුල තිලකසිරි මහතාගේ පූර්ණ අධීක්ෂණය යටතේ මේ කටයුතු ක්‍රියාත්මක කෙරෙන අතර අද වනවිට එයින් විශාල ප්‍රගතියක් පෙන්නුම් කරන බවද එම අධිකාරිය පෙන්වා දෙයි.එක් එක් පුදගලයන්ගේ ජීවනෝපාය ශක්තිමත් කරමින් රටේ ආර්ථිකය යහපත් ආකාරයෙන් වර්ධනය කිරීම වෙනුවෙන් වත්මන රජය පියවර රැසක් ගෙන තිබෙන අතර විවිධ ආර්ථික හා සමාජ ගැටුම් හමුවේ මූල්‍ය ආයතන මුහුණදුන් අර්බුදකාරී තත්ත්වයන් තුළ සමෘද්ධි බැංකු ජාලය කෙරෙහි ජනතා විශ්වාසය තහවුරු කර ගැනීමටද රජයට හැකියාව ලැබී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n12101715</link>
    <topic>මනාප ඡන්ද ක්‍රමය අහෝසි කිරීම අගය කරනවා</topic>
    <author>අසේල කුරුළුවංශ</author>
    <content>අර්බුද රැසකට හේතුවූ මනාප ඡන්ද ක්‍රමය අහෝසි කිරීම සඳහා ජනපතිතුමන් ප්‍රමුඛ රජය පියවර ගැනීම අගය කරන බව ශ්‍රී ලංකා රාමඤ්ඤ මහා නිකායේ මහා නායක අතිපූජ්‍ය නාපාන පේමසිරි හිමියෝ පවසති.පළාත් පාලන මැතිවරණය සඳහා පමණක් නොව සෙසු මැතිවරණවලටද වලංගු වනසේ මේ මැතිවරණ ක්‍රමය වෙනස්විය යුතු බව උන්වහන්සේ කීහ.මනාප ඡන්ද ක්‍රමය හේතුවෙන් මෙරට මැතිවරණ සංස්කෘතිය මුළුමනින්ම වෙනස්වූ බවත් අපේක්ෂකයින් අතර පමණක් නොව ජනතාව අතරද නොයෙක් විරසකයන්ට මෙය හේතුවූ බවත් නාහිමියෝ පැවසූහ.මනාප ඡන්ද ක්‍රමය වෙනස් කිරීම සඳහා විපක්ෂයද සහය ලබාදෙමින් එකඟතාවකින් කටයුතු කිරීම සුබ පෙරනිමිත්තක් බවද නාපාන පේමසිරි නාහිමියෝ කීහ.ඉදිරියේදීත් රජය හා විපක්ෂය ජාතික ප්‍රශ්නවලදී මෙවැනි එකඟතාවකින්් ක්‍රියාත්මකවන්නේ නම් එමඟින් රටට යහපත් ප්‍රතිඵල රැසක් අත්වනු ඇති බවද උන්වහන්සේ අවධාරණය කළහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n1210177</link>
    <topic>කුඩාවැල්ලේ බහුදින යාත්‍රාවකට මුහුද මැද දී මැර ප්‍රහාර</topic>
    <author>භක්ති ධර්මප්‍රිය මෙන්ඩිස්, රක්ෂණ ශ්‍රියන්ත සහ ඉමදූව සමූහ ලංකින්ද නානායක්කාර</author>
    <content>මාතර කුඩාවැල්ලෙන් ධීවර කර්මාන්තයට ගිය බහුදින යාත්‍රාවක සිටි ධීවරයන් හයදෙනකුට වෙනත් යාත්‍රාවකින් පැමිණි දසදෙනකු විසින් පෙරේදා (15) රාත්‍රී පහර දී ඇත.බහුදින යාත්‍රාවේ සිටි ධීවරයන් දෙදෙනකුට පිහියකින් ඇන තුවාල සිදුකර මුහුදට දමා ඇතැයි ද පොලිසිය පවසයි.පසුව බහුදින යාත්‍රාවට නැඟුණ අනෙක් පුද්ගලයන් දසදෙනා බහුදින යාත්‍රාවේ සිටි පුද්ගලයන් හතරදෙනා ද රැගෙන පලාගොස් ඇතැයි පැවසේ.”තේජාන්” නමැති මේ බහුදින යාත්‍රාවේ සිටි ධීවරයන් හයදෙනාගෙන් සිව්දෙනකු අනෙක් යාත්‍රාවේ සිටි දසදෙනා සමඟ ඕස්ට්‍රේලියාවට හෝ වෙනත් රටකට පලාගොස් ඇතැයි තමන්ට තොරතුරු ලැබුණු බවත්, මේ සම්බන්ධයෙන් විශේෂ පරීක්‍ෂණයක් පවත්වන බවත් මාතර ප්‍රදේශ භාර උසස් පොලිස් නිලධාරියෙකු “දිනමිණ” ට පැවසීය.මේ ධීවරයන් දෙදෙනා පසුව විශාල රිජිෆෝම් කැබැල්ලක එල්ලී පාවෙමින් සිටින අවස්ථාවේ විදේශීය නෞකාවක් විසින් බේරාගෙන ඇත. එම නෞකාව ශශ්‍රී ලංකා නාවික හමුදාවට දැන්වීමෙන් පසු ශ්‍රී ලංකා නාවික හමුදාවේ යාත්‍රාවක් මගින් ඔවුන් ගාල්ල වරාය වෙත ගෙනවිත් ගාල්ල වරාය පොලිසිය වෙත භාර දුන් බව නාවික හමුදා ප්‍රකාශක කමාන්ඩර් කෝසල වර්ණකුලසූරිය මහතා “දිනමිණ” ට ඊයේ (16) පැවසීය.මේ ධීවරයන් දෙදෙනා තුවාල ලබා සිටි අතර ඔවුන් කරාපිටිය රෝහලට ඇතුළත් කර ඇත. ඔවුන් රෝහල් පොලිසියට පවසා ඇත්තේ අනෙක් යාත්‍රාවේ සිටි පුද්ගලයන් විදේශිකයන් බවට සැක සිතිය හැකි බවයි. මේ සිද්ධියෙන් දිවි බේරාගෙන ඇත්තේ ඉකුත් 14 වනදා කුඩාවැල්ල ප්‍රදේශයෙන් ධීවර කර්මාන්තය සඳහා මුහුදු ගිය කුඩාවැල්ල නාකුලගම පදිංචි රෝෂාන් කුමාර (27) සහ ජී. ඒ. සුරංග සංජීව (30) යන අයයි.සිද්ධිය සම්බන්ධයෙන් අදහස් දක්වන ජී. ඒ. සුරංග, සංජීවයි, සමන් මාමායි, සුදු මල්ලී, කුමාර අජිත් කුමාර යන පිරිස 14 වන දින මුහුදු ගියා.කුඩාවැල්ල ධීවර වරායෙන් බහුදින යාත්‍රාවකින් රාත්‍රී 9 ට පමණ. එදින රාත්‍රී 10.20 ට පමණ මුහුද මැද දී විදේශීය යාත්‍රාවක් අප අසලට පැමිණියා. ඒ එක්කම එම පිරිස අපේ යාත්‍රාවට කාන්තාවක් ද ඇතුළුව දහදෙනෙක් ඇතුළු පිරිසක් බලහත්කාරයෙන් ගොඩ උනා. අපේ යාත්‍රාව පැද්ද කීපර් අජිත් කුමාරයි.ඔහු යාත්‍රාව නැවැත්තුවා. ඒ සමඟම අපේ යාත්‍රාවට බලහත්කාරයෙන් ගොඩවූ පිරිස අජිත්ට හැර අපි සියල්ලන්ටම පහර දුන්නා.ඊට පසුව අපේ අතපය ගැටගහලා, අපි සියල්ලෝම මුහුදට දැම්මා. අපි මහ මුහුදේ ඒ මේ අත පාවී ගියා. මම අමාරුවෙන් අතපය ලිහාගත්තා. රිජිපෝම් කෑලි දෙකක් ආධාරයෙන් මුහුද මැද පාවී පාවී සිටියා. එතකොට තමයි මමත් එක්ක මුහුදට දැම්ම සංජීව ද මට හමුවුණා.අපි අමාරුවෙන් පාවී පාවී සිටියා. එතකොට විදේශීය වෙළෙඳ නැවක් අපිව දැකලා, බේරගෙන නාවික හමුදාවට කියලා නාවික හමුදාවේ නාවිකයෝ ඇවිත් අපිව නාවික හමුදා නැවට ගත්තා. අපි සමඟ තවත් තුන්දෙනෙක් මුහුදට දැම්මා. ඒ අයට මොනවා උනාද දන්නේ නෑ යැයි රෝෂාන් කුමාර හා සුරංග සංජීව කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n1210178</link>
    <topic>මව පිටරට පියා රෝහලේ හාලිඇළ නිවසක තනිව සිටිදරු සිවු දෙනා ළමා නිවාසයට</topic>
    <author>සොරණාතොට සමූහ සී. ගමගේ</author>
    <content>හාලිඇළ උඩුවරවත්ත පහළ කොටසේ නිවසක මව, පියා, නොමැතිව අසරණ වී සිටි බාලවයස්කාර සිඟිති දරුවෝ සිවුදෙනෙක් බදුල්ල පොලිසිය විසින් සොයා ගනු ලැබූහ.මාස 9ක කුඩා සිඟිත්තා ඇතුළු බාලවයස්කාර දරුවන් සිවුදෙනා ඊයේ (16) බදුල්ල මහේස්ත්‍රාත් අධිකරණයට ඉදිරිපත් කිරීමෙන් පසුව ළමා නිවාස භාරයේ රඳවා තබන ලෙසට බදුල්ල මහේස්ත්‍රාත් කේ.වී.එම්.පී.ද සිල්වා මෙනවිය නියම කළාය.බණ්ඩාරවෙල සුජාතා ළමා නිවාසයේ මාස 9ක් වයසැති සිඟිත්තා සමඟ අවුරුදු 3ක් වයස සිඟිති දැරිය තබන ලෙසත්, බදුල්ල පස්සර පාර 3 කණුවේ පිහිටි කානන් හාවස්ට් ළමා නිවාසයේ අවුරුදු 7 සහ 9 වයසේ දරුවන් දෙදෙනා තබන ලෙසටද මහේස්ත්‍රාත්වරිය නියම කර සිටියාය.මීට මාස 3කට පමණ ඉහතදී මේ දරුවන් සිවුදෙනා සැමියාට භාරදී බිරිය විදේශ රටක රැකියාවට ගොස් ඇති අතර, සැමියා දරුවන් සමඟ නිවසේ සිට ඇතැයිද පොලිසිය කීය.එසේ සිටියදී පියා අධික ලෙස මත් පැන් පානයට ඇබ්බැහිවී ඇති බවත්, ඔහු මීට දින දහයකට පමණ පෙරදී ඇදවැටී පාදයක් කැඩීයාමෙන් දෙමෝදර රෝහලේ නේවාසිකව ප්‍රතිකාර ලබන බවද පොලීසිය කියයි.මේ දරුවන්ගේ වැඩිමහල් දරුවා සෙසු දරුවන් තිදෙනා රැකබලාගෙන නිවසේ සිට ඇති බවත්, අසල්වැසියන් දරුවන්ට කෑම ලබා දී ඇතැයිද පොලිසිය පැවසීය. බදුල්ල පොලිස් අධිකාරී එල්.එම්.ජී. කුරේ මහතාගේ උපදෙස් අනුව බදුල්ල වැඩබලන මූලස්ථාන ප්‍රධාන පොලිස් පරීක්ෂක ජයන්ත ද සිල්වා කාන්තා කාර්යාංශයේ උප පොලිස් පරීක්ෂිකා නිලූකා පීරිස්, කොස්තාපල් සම්පත්, සහ බදුල්ල පරිවාස නිලධාරිනී උපේක්ෂා ක්‍රිෂාන්ති රාජපක්ෂ මහත්ම මහත්මීහු පරීක්ෂණ කටයුතු සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n1210179</link>
    <topic>හබරණ වගා ළිඳක කිඹුල් පවුලක්</topic>
    <author>ඡායාරූප හබරණ සමූහ</author>
    <content>හබරණ, තිඹිරිගස්වැවගම්මානයේ කඩහතවැව ආසන්නයේ පිහිටි ගෙවත්තක තිබූ අනාරක්ෂිත වගා ළිඳක සිටි කිඹුල් පවුලක් පෙරේදා (15) ගොඩ ගැනීමට වනජීවී නිලධාරීහු සමත් වූහ. ළිඳ ආසන්නයේ තිබී කිඹුල් බිත්තර එකොළහක කොටස් ද සොයාගෙන ඇත.ළි‍‍ඳ තුළ සිටි කිඹුලා පිළිබඳ ප්‍රදේශවාසීන් මින්නේරිය ජාතික උද්‍යානයේ නිලධාරීන්ට දැන්වීමෙන් පසු ප්‍රදේශවාසීන්ගේ ද සහය ඇතිව වනජීවී නිලධාරීන් අඩි 8ක් පමණ දිගැති කිඹුල් මව ගොඩට ගෙන තිබේ.අඩි විස්සක් පමණ ගැඹුරැති වගා ළි‍ඳ ජලයෙන් පිරී පැවැතීමත් වේගයෙන් ජලය ඉනීමත් නිසා කිඹුලිය ගොඩට ගැනීමට දැඩි වෙහෙසක් දැරීමට සිදුව තිබේ. කිඹුල් පැටවුන් කිහිප දෙනෙක් ළිඳ තුළ සිටිය මුත් ඔවුන් ගොඩට ගැනීමට නොහැකිවූයේ අඳුර හරස් වූ නිසාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n12101710</link>
    <topic>මංගල රාත්‍රි සාදයේ දී7දෙනකු පැහැරගෙන ගිහින්</topic>
    <author>විජයානි එදිරිසිංහ</author>
    <content>පිළියන්දල බටකැත්තර ප්‍රදේශයේදී පසුගියදා (12) හත් දෙකු පැහැරගෙන යාමේ සිද්ධියක් සම්බන්ධයෙන් කාන්තාවක් සහ ඇගේ සැමියා දෙහිවල පොලිසිය මඟින් අත්අඩංගුවට ගෙන තිබේ.විවාහයකින් පසු පැවැති රාත්‍රී සාදයක් අවස්ථාවේ තවත් කණ්ඩායමක් සමඟ එහි කඩා වැදුණු ඉහත කී සැකකරුවන් සාදයට සහභාගිවී සිටි තරුණයන් හත් දෙනකු පැහැරගෙන ගොස් ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා පවසයි.සැකකරුවන්ගේ දියණියකගේ විවාහය සම්බන්ධව එම සාදය පවත්වා තිබේ. සැකකාර දෙමාපියන් එම විවාහයට විරුද්ධව සිටි බවද පැවසේ.පැහැරගෙන ගිය තරුණයන් හත් දෙනා පසුව එදිනම අලුයම 2.30ට පමණ දෙහිවල පොලිසියට බාරදී තිබේ.අත්අඩංගුවට ගත් සැකකාර යුවළ අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කර තිබේ.මේ සිද්ධියට විරෝධය දක්වමින් 300ක පමණ ගිහි පැවිදි පිරිසක් ඊයේ දහවල් පිළියන්දල පොලිස් ස්ථානය ඉදිරිපිට විරෝධතා උද්ඝෝෂණයක් පවත්වා ඇත.මේ අතර පැහැරගෙන යෑම සිදු කළ සැකකාර යුවළ සහ විවාහ වූ ඔවුන්ගේ දරුවන්ද පැහැරගෙන යාමට ලක්වූ පිරිසද සිද්ධිය සමාදානව සමථයකට පත් කර ගැනීමට ඉල්ලා තිබේ.ඒ අනුව පිළියන්දල පොලිසිය සිද්ධිය සම්බන්ධව ඉදිරි කටයුතු සිදු කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n12101711</link>
    <topic>කොටි සංවිධානයේ රත්න සභාපතිගේජාත්‍යන්තර පොලිස් වරෙන්තු යළි කැදවයි</topic>
    <author>සිරන්ජනි කුමාරි</author>
    <content>එල් ටි ටි ඊ සංවිධානය වෙනුවෙන් රුපියල් කෝටි ගණනින් මුදල් විදේශගත දෙමළ ජනයාගෙන් එකතු කොට මෙරටට එවන ලදැයි සිද්ධියක කොටි සංවිධානයේ රත්න සභාපති නොහොත් නරෙන්ද්‍රන් නැමැත්තා එම සිද්ධියෙන් නිදහස් කොට ජාත්‍යන්තර පොලිසිය මගින් නිකුත් කර ඇති වරෙන්තුව ද ආපසු කැඳවිමට අතිරේක මහේස්ත්‍රාත් කෝසල සේනාධිර මහතා නියම කළේය.නීතිපතිවරයා නිති මගින් කටයුතු නොකරන බවට කොළඹ ත්‍රස්ත විමර්ශන අංශය විසින් අධීකරණයට වාර්තාවක් ඉදිරිපත් කිරිම නිසා මහෙස්ත්‍රාත්වරයා මෙම නියෝගය කළේය.වර්ෂ 2009 ජුලි 22 වන දින ත්‍රස්ත විමර්ශන අංහය මගින් ජාත්‍යන්තර වශයෙන් ත්‍රස්තවාදී ක්‍රියාකාරකම්වල යෙදෙන බව කියන මෙතෙක් අත්අඩංගුවට ගෙන නැති පුද්ගලයින් සදහා ජාත්‍යන්තර වශයෙන් වරෙන්තු නිකුත් කරන ලෙසට අධිකරණයෙන් ඉල්ලීමක් කර තිබිණු අතර, ඒ අනුව නරෙන්ද්‍රන්, සිවරාසා ලිංගේෂ්වරන්, සිවරාසා තිරුදාවන් ඇතුළුව සැකකරුවන් 8 දෙනෙකුට ජාත්‍යන්තර පොලිසිය හරහා විවෘත වරෙන්තු නිකුත් කර තිබිණ.එල් ටි ටි ඊ සංවිධානය යුදමය වශයෙන් මෙරට සක්‍රියව සිටිය දී මෙම සැකකරු වේලුපිල්ලේ ප්‍රභාකරන් සමඟ සමිප සබදතා පැවැත් වු අතර, මොහු ජාත්‍යන්තර මුදල් අංශයේ ප්‍රධානි ෆානා චන්ද්‍රන් ,කුමාර පද්මනාදන් යන අය සමග ද සමිප සබඳතා පැවැත්වු බවට ත්‍රස්ත විමර්ශන අංශය අධීකරණය හමුවේ කරුණු දක්වා තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n12101712</link>
    <topic>බටලන්ද මවගේ ඝාතනය ගෘහ උපකරණ සොරාගන්න කළ වැඩක්</topic>
    <author>මල්වාන සමූහ මහානාම විතානගේ</author>
    <content>සපුගස්කන්ද, බටලන්ද සාලිය මාවතේ නිවෙසක හුදකලාව සිටි සයදරු මවක් අත් පා බැඳ හුස්ම හිර කොට මරා දැමීම සම්බන්ධව අත්අඩංගුවට ගනු ලැබූ අයකු ලබන 19 වැනිදා දක්වා රක්ෂිත බන්ධනාගාර ගත කර තැබීමට මහර මහේස්ත්‍රාත් සහන් මාපා බණ්ඩාර මහතා ඊයේ (16 වැනිදා) නියම කරන ලදී.මෙසේ රක්ෂිත බන්ධනාගාර ගත කරනු ලැබුවේ එම නිවෙස අසල නිවෙසක් කුලියට ගෙන සිටි 44 හැවිරිදි අවිවාහක බර්ගර් ජාතිකයෙකි.මොහු මත් කුඩුවලට ඇබ්බැහි වී සිටි අයකු වන අතර එම ඝාතනයෙන් පසුව ප්‍රදේශය හැර ගොස් සිටි මොහු අත්අඩංගුවට ගනු ලැබුවේද මත්කුඩු පානය කිරීම සඳහා කොළඹ මට්ටක්කුලිය ප්‍රදේශයට පැමිණ සිටි අවස්ථාවක බවද කියැවේ.සිය මවත් සමඟ කුලියට ගත් නිවසේ සිටි මොහු කලක් තිස්සේම හොර රහසේ එම සය දරු මවගේ නිවෙසට පැන එහි තිබූ ගෘහ උපකරණ සොරා ගෙන තිබූ අතර ඇය මරා දැමූ දිනයේද නිවසේ තිබූ රූපවාහිනී යන්ත්‍රයක් ද රැගෙන ගොස් තිබිණි.මෙම ගෘහ උපකරණ මහරගම ප්‍රදේශයට විකුණා තිබියදී පොලිසිය සොයා ගත් අතර එසේ සොයා ගත් එම උපකරණවල වටිනාකම රුපියල් 2,32,000ක් පමණ වේ.මෙසේ මරා දමා තිබුණේ එම නිවසේ පදිංචිව සිටි යසවතී හපුආරච්චි නමැති 67 හැවිරිදි සය දරු මවකි.මරණකාරියගේ පාර්ශ්වය වෙනුවෙන් නීතිඥ ප්‍රියරංජන ජයසිංහ මහතා පෙනී සිටි අතර සපුගස්කන්ද පොලිසියේ අපරාධ විමර්ශන අංශයේ ස්ථානාධිපති පොලිස් පරීක්‍ෂක ජේ. ඒ. තුසිත ජයකොඩි, පො. කො. එදිරිමාන්න (47575) හා ජයවර්ධන (12011) යන නිලධාරීහු විසින් මේ සැකකරු අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n12101716</link>
    <topic>ලිංගික අල්ලස් ලබාගත්තැයි පොලිස් නිළධාරීන් දැලේ</topic>
    <author>සිරන්ජනි කුමාරි</author>
    <content>කාන්තාවන්ගෙන් ලිංගික අල්ලස් ලබා ගැනිමේ සිද්ධියක් මත අධිකරණයට ඉදිරිපත් කළ උප පොලිස් පරික්ෂක සහ පොලිස් සැරයන් මේ මස 30 වන දින දක්වා රක්ෂිතබන්ධනාගාරගත කරන ලෙස කොළඹ ප්‍රධාන මහෙස්ත්‍රාත් රශ්මි සිංගප්පුලි මහතා ඊයේ (16) නියම කළේය.සැමියා සහ බිරිද අතර පැවැති ආරවුල් විභාග කොට සමථයකට පත්කර දීම සදහා එම බිරියගෙන් ලිංගික අල්ලස් ගත් බවට පුලස්තිපුර පොලිසියේ සුළු පැමිණිලි අංශයේ ස්ථානාධිපති උප පොලිස් පරික්ෂකවරයා මෙසේ රක්ෂීතබන්ධනාගාරගත කෙරිණි.තවද සිය අනියම් සැමියා සම්බන්ධයෙන් අධීකරණයේ පවතින නඩු කටයුතු සදහා සහන ලබාදිමට බිරියගෙන් ලිංගික අල්ලස් ඉල්ලු එප්පාවල පොලිසියේ අපරාධ අංශයේ නඩු කටයුතුබාරව ක්‍රියා කළ සැරයන් ද මෙසේ රක්ෂිතබන්ධනාගාරගත කෙරිණ.උප පොලිස් පරික්ෂකවරයා හිගුරක්ගොඩ හොටල් කාමරයක දී පැමිණිලිකාරිය සමග සිටිය දී අල්ලස් කොමිසමේ නිලධාරින් විසින් අත්අඩංගුවට ගත් අතර, සැරයන්වරයා එප්පාවල සමුදුර හෝටලයේ පැමිණිලිකාරිය සමඟ සිටිය දී කොමිසමේ නිලධාරින් අත්අඩංගුවට ගෙන තිබේ.මෙහිදි සැකකරුවන් වෙනුවෙන් පෙනි සිටි නිතිඥවරුන් පැවසුවේ "සිය ජිවිතය ගොඩගන්න උදව් ඉල්ලා පැමිණි" පැමිණිලිකාරියන් අවසන දී කිසිවක් නොකර නිරපරාදේ ද්වේෂ සහගතව තමන් කොමිසම වෙත අල්ලා දුන් බවය.අදාළ කරුණු සළකා බැලු මහෙස්ත්‍රාත්වරයා ඇප සම්බන්ධයෙන් සළකා බැලීම මේ මස 30වන දිනට කල් තබමින් එතෙක් සැකකරුවන් රක්ෂිතබන්ධනාගාරගත කළේය.සැකකරුවන් වෙනුවෙන් නිතිඥ මර්වින් සිල්වා , නිතිඥ රසික සංජිව හා ලේනාඩ් ගුණවර්ධන යන අය පෙනි සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=n12101717</link>
    <topic>පාපොච්ඡාරණයක් කිරීමට සිටිසැකකරු අධිකරණයේ පිස්සු නටයි</topic>
    <author>සිරන්ජනි කුමාරි</author>
    <content>භාරත ලක්ෂ්මන් ඝාතන සිද්ධිය සම්බන්ධයෙන් ඊයේ (16) අධිකරණයේ පාපොච්ඡාරණයක් දීමට සූදානමින් සිටි දසවන සැකකරු විවෘත අධිකරණයේ කලහකාරී ලෙස හැසිරෙමින් බන්ධනාගාර නිලධාරියකු ගේ අතකට ද තුවාල සිදු කර ඇත.සැකකරු අධිකරණ සිර මැදිරියේ සිට රැඳවියන්ට ද පහර දී කෑමට දුන් බත් පාර්සලය විසිකර කලහකාරී ලෙසම හැසිරී ඇත. සිද්ධිය කැඳවු අවස්ථාවේදී රහස් ප්‍රකාශයක් කිරීමට අවශ්‍ය බව පැවසූ ධනංජය මධුශංක නමැති සැකකරු අධිකරණ කටයුතු අවසානයේදී මහේස්ත්‍රාත්වරයා සිය නිල මැදිරියට කැඳවාගෙන තිබේ.නිල මැදිරිය තුළදී ද සැකකරු උමතුකාරී ලෙස හැසිරීම නිසා ඔහුගේ රහස් ප්‍රකාශය ද නොගත් බවට අධිකරණ ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r1210171</link>
    <topic>රියැදුරු සහ කොන්දොස්තර අමුතු පාරක ගිහින්: දසලක්‍ෂයක් වටිනා රන් මාල කඩලා</topic>
    <author>බණ්ඩාරගම – බිමල් එස්. ජයසිංහ</author>
    <content>කාන්තාවන්ගේ ගෙල බැඳි රුපියල් ලක්‍ෂ දහයක් පමණ වටිනා රන් මාල හතක් කොල්ලකෑ පුද්ගලයන් දෙදෙනකු එම රන්මාල හා යතුරුපැදි දෙකත් සමඟ වස්කඩුවේ දී අත්අඩංගුවට ගත් බව පානදුර දකුණ පොලිසිය කියයි.එක් සැකකරුවකු පෞද්ගලික බස් කොන්දොස්තරවරයකු බවත්, අනෙකා පාසල් වෑන් රථ රියැදුරකු බව පරීක්‍ෂණවලදී හෙළිවී ඇත.සැකකරුවන් දෙදෙනා මිතුරකුගෙන් ලබා ගත් යතුරුපැදියක් වරින්වර උපයෝගී කර ගනිමින් රන් මාල කොල්ලකා ඇත.මොවුන් පානදුර පොලිස් වසමේ රන්මාල හයක් සහ බෙන්තර පොලිස් වසමේ රන් මාලයක් කොල්ලකා ඇතැයි පොලිසිය කියයි.සැකකරුවන් දෙදෙනාම දහවල් කාලයේ රැකියාවේ යෙදී සිට සවසට රැකියාව නිමකර නිවෙස්වලට යන කාන්තාවන් ඉලක්ක කරගෙන ඔවුන්ගේ රන් මාල කොල්ලකා ඇත.පානදුර කොට්ඨාස භාර පොලිස් අධිකාරී එච්. එම්. ධර්මසේන, සහකාර පොලිස් අධිකාරි රංජිත් සිල්වා මහත්වරුන්ගේ උපදෙස් මත පානදුර මූලස්ථාන ප්‍රධාන පොලිස් පරීක්‍ෂක මහේෂ් පෙරේරා, අපරාධ අංශයේ ස්ථානාධිපති පොලිස් පරීක්‍ෂක තරිඳු හෙට්ටිආරච්චි, උප පොලිස් පරීක්‍ෂක ප්‍රියන්ත සිල්වා, උප පොලිස් පරීක්‍ෂක නිශාන් කුමාර මහත්වරු වැඩිදුර පරීක්‍ෂණ පවත්වති..</content>
  </post></root>