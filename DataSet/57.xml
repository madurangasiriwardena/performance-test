<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n1111143</link>
    <topic>ජනපති ඕස්ට්‍රේලියාවට සුබ පතයි</topic>
    <author>ධනුෂ්ක ගොඩකුඹුර</author>
    <content>පොදු රාජ්‍ය මණ්ඩලීය ක්‍රීඩා උත්සවය පැවැත්වීමේ අවස්ථාව දිනා ගත් ඕස්ට්‍රේලියාවට ජනාධිපති මහින්ද රාජපක්ෂ මහතා සිය සුබපැතුම් පළකළේ ය.2018 පොදු රාජ්‍ය මණ්ඩල ක්‍රීඩා උළෙල පැවත්වීමට ශ්‍රී ලංකාව සහ ඕස්ට්‍රේලියාව තැබූ ලංසුවෙන් ඕස්ට්‍රේලියාවට ජය හිමි විය.ඕස්ට්‍රේලියාවේ ගෝල්ඩ් කෝස්ට් හිදී වර්ෂ 2018 දී පැවැත්වෙන පොදුරාජ්‍ය මණ්ඩලීය ක්‍රීඩා උළෙලේ දී ශ්‍රී ලාංකීය ක්‍රීඩක ක්‍රීඩිකාවන් සිය උපරිම දක්ෂතා පෙන්වා ශ්‍රී ලංකාවට ගෞරවයක් ගෙන දෙනු ඇතැයි ද ජනාධිපතිතුමා විශ්වාසය පළ කරයි. මෙම ක්‍රීඩා උළෙල 2018 දී ශ්‍රී ලංකාවේ පැවැත්වීමට ඉතා විශ්වාසනීය ලංසුවක් ඉදිරිපත් කිරීමට හැකි වූ බවත් ඒ සඳහා සහාය ලබාදුන් සියලු දෙනාට විශේෂයෙන් පුද්ගලික අංශයට තමාගේ බලවත් ස්තූතිය පුදකරන බව ජනාධිපතිතුමා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n1111144</link>
    <topic>නැ‍ඟෙනහිර පාලම් 5ක් පිළිසකරට ජපානයෙන් මිලියන 1700ක්</topic>
    <author>මහින්ද අලුත්ගෙදර</author>
    <content>නැඟෙනහිර පළාතේ පාලම් 5 ක් ප්‍රතිසංස්කරණය කිරීම සඳහා ජපන් යෙන් බිලියන 1.2 ක (රුපියල් මිලියන 1700) ආධාරයක් ශ්‍රී ලංකාවට ලබාදීමට ජපාන රජය තීරණය කර ඇත.එම මුදල ජපන් ජාත්‍යන්තර සහයෝගීතා ඒජන්සිය හරහා ශ්‍රී ලංකාවට ලබා දෙන අතර එහි ප්‍රතිසංස්කරණ කටයුතු ආරම්භ කිරීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් හෙට (15) සිදු කෙරේ.මේ ව්‍යාපෘතිය යටතේ ඒ 5 මාර්ගයේ පාලම් 4 ක් සහ ඒ 15 මාර්ගයේ එක් පාලමක් ප්‍රතිසංස්කරණය කෙරෙන අතර ජපන් ජාත්‍යන්තර සහයෝගීතා ඒජන්සියේ සහයෝගය ඇතිව ශ්‍රී ලංකා මාර්ග සංවර්ධන අධිකාරිය අදාළ පාලම් ව්‍යාපෘතිය ක්‍රියාවට නංවයි. ඒ 5 මාර්ගය නැඟෙනහිර, මධ්‍යම හා ඌව පළාත් යා කෙරෙන ප්‍රධාන මාර්ගය වන අතර ඒ 15 මාර්ගය නැඟෙනහිර පළාතේ ත්‍රිකුණාමලය අම්පාර හා මඩකලපුව දිස්ත්‍රික්ක ඒකාබද්ධ කරයි.වසර 60 ක් පමණ පැරැණි මේ පාලම් යුද ගැටුම් හේතුවෙන් දශක තුනක පමණ කාලයක් ප්‍රතිසංස්කරණය කර නොමැති අතර අද වන විට ගරා වැටෙන තත්ත්වයට පත්ව තිබේ.පශ්චාත් යුද සමයේ ප්‍රතිසංස්කරණ යටතේ ඒ 5 හා ඒ 15 මාර්ග මංතීරු දෙකේ මාර්ග වශයෙන් පුළුල් කර තිබේ. ඒ අනුව මේ මාර්ග යුගයේ අවශ්‍යතාවන්ට අනුව ජාතික මට්ටමින් සංවර්ධනය සඳහා රජය පියවර ගෙන ඇත.රජය ගෙන යන සංවර්ධන කටයුතු වල ප්‍රගතිය වෙනුවෙන් මෙය විශාල ශක්තියක් බවත් ඉදිරියටත් ශ්‍රී ලංකාවේ සංවර්ධන කටයුතු වෙනුවෙන් ආධාර ලබා දීමට සූදානම් බවත් ජපන් ජාත්‍යන්තර සහයෝගීතා ඒජන්සියේ මෙරට ප්‍රධානී අකිරා සිමුරෝ මහතා පවසයි.මේ පාලම් ප්‍රතිසංස්කරණ ව්‍යාපෘතිය ආරම්භ කිරීමේ අවස්ථාවට මහාමාර්ග නියෝජ්‍ය ඇමැති නිර්මල කොතලාවල, ශ්‍රී ලංකාවේ ජපාන තානාපති නොබුහිතෝ හොබෝ, ජපන් ජාත්‍යන්තර සහයෝගීතා ඒජන්සියේ මෙරට ප්‍රධානී අකිරා සිමුරෝ මහත්වරු ඇතුළු පිරිසක් සහභාගි වීමට නියමිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n1111145</link>
    <topic>ජයග්‍රහණ රැසක් සමඟ ජනපති මවුබිමට</topic>
    <author>ධනුෂ්ක ගොඩකුඹුර</author>
    <content>දහ හත් වන සාර්ක් රාජ්‍ය නායක සමුළුවට සහභාගී වීම සඳහා මාලදිවයින බලා පිටත්ව ගිය ජනාධිපති මහින්ද රාජපක්ෂ මහතා සිය සාර්ථක සංචාරය නිමා කර පෙරේදා (12) යළි මවුබිමට පැමිණියේය.“අන්‍යෝන්‍ය සබඳතා වැඩි දියුණු කිරීම” යන තේමාව යටතේ මාලදිවයිනේ අද්දු නගරයේ පැවැති සාක් රාජ්‍ය නායක සමුළුවේදී ශ්‍රී ලංකාවට ජයග්‍රහණ රැසක් දිනා දීමට ජනාධිපතිවරයාට හැකි විය.ජනාධිපති මහින්ද රාජපක්ෂ මැතිතුමා මාලදිවයින් ජනාධිපති මොහොමඩ් නෂීඩ්, නේපාල අග්‍රාමාත්‍ය බාබුරාම් භට්ටරායි, ඇෆ්ගනිස්ථාන ජනාධිපති හමීඩ් කර්සායි, ඉන්දීය අග්‍රාමාත්‍ය ආචාර්ය මන්මෝහන් සිං, පකිස්ථානයේ අග්‍රාමාත්‍ය යූසුෆ් රාසා ගිලානි, සහ භූතානයේ අග්‍රාමාත්‍ය ජිග්මි තින්ලේ මහත්වරු සමඟ ද්විපාර්ශ්වීය සාකච්ඡා පැවැත්වීය.ජනාධිපතිවරයා සහ ඉන්දීය අග්‍රාමාත්‍යවරයා අතර පැවැති ද්විපාර්ශ්වීය සාකච්ඡාවේ දී ශ්‍රී ලංකාවේ උතුරේ ජනතාව මුහුණ දෙනු ලබන ධීවර ගැටලුව පිළිබඳ විශේෂ අවධානයට යොමු වූ අතර, මෙම ගැටලුව ඉතා සුහදශීලී අන්දමින් විසඳා ගැනීමට හැකි කරුණක් බව මෙහිදී දෙපාර්ශවය විසින්ම අවධාරණය කෙරුණි.ශ්‍රී ලංකාව හා මාලදිවයින අතර පවතින මිත්‍රත්වය තවදුරටත් වර්ධනය කරමින් අද්දු නගරයේ මරුදු හා සෙයිදූ ප්‍රදේශ යා කරමින් දැනට පවතින මාර්ගය කොන්ක්‍රීට් අතුරා සංවර්ධනය කිරීම සදහා මුල්ගල තැබීම ද මෙම සංචාරයේ දී ජනාධිපතිතුමා අතින් සිදු විය.17 වන සාර්ක් රාජ්‍ය නායක සමුළුව මෙවර මාලදිවයිනේ පැවැත්වීම සනිටුහන් කරමින් ඒ සඳහා සහභාගී වන රටවල් 08 වෙනුවෙන් ස්මාරක 08 ක් ඉදිකර තිබූ අතර, ශ්‍රී ලංකාව සඳහා ඉදිකර තිබූ ස්මාරකය විවෘත කිරීම ද ජනාධිපතිතුමා අතින් සිදු විය.සාර්ක් රාජ්‍ය නායක සමුළුවේ සමාරම්භක උළෙලෙන් අනතුරුව මාලදිවයින් ජනාධිපතිතුමා විසින් සාර්ක් රාජ්‍ය නායකයින් වෙනුවෙන් විලිංගිලි දූපතේ ෂැන්ග්‍රිලා හෝටලයේ පැවැත්වූ රාත්‍රී භෝජන සංග්‍රහයකට ද ජනාධිපතිතුමා සහභාගී විය.සාර්ක් කලාපයේ සහයෝගීතාවය තවදුරටත් වර්ධනය කරමින් සාර්ක් රටවල විදේශ අමාත්‍යවරු ගිවිසුම් 04 කට අත්සන් තැබූහ. ස්වාභාවික ආපදා සඳහා ක්ෂණික ප්‍රතිචාර පිළිබඳව වූ ගිවිසුම, අනුකූලතා ඇගයීම පිළිගැනීම පිළිබඳ බහුපාර්ශවික වැඩපිළිවෙළ සඳහා සාර්ක් ගිවිසුම, කලාපීය සම්මතයන් ක්‍රියාවට නැංවීම පිළිබඳ සාර්ක් ගිවිසුම සහ බීජ බැංකුවක් සඳහා වූ සාර්ක් ගිවිසුම මෙලෙස අත්සන් තැබූ ගිවිසුම් වේ.මෙවර සමුළුවට සමගාමීව කලා හා සංස්කෘතික උළෙලක්, ක්‍රිකට් තරගාවලියක්, සිනමා උළෙලක් සහ ආහාර උළෙලක් අද්දු නගරයේ දී පැවැත්වුණු අතර, මෙම අවස්ථා සඳහා ශ්‍රී ලංකාව නියෝජනය කරමින් කණ්ඩායම් සහභාගී වූහ. මීළඟ සාර්ක් රාජ්‍ය නායක සමුළුව නේපාලයේ කත්මන්ඩු නුවර පැවැත්වීමට සමාප්ති උළෙලේ දී තීරණය විය.ජනාධිපතිතුමා සමඟ මෙම සංචාරය සඳහා ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය සහ විදුලිබල හා බලශක්ති අමාත්‍ය චම්පික රණවක, සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය ඩග්ලස් දේවානන්ද, පාර්ලිමේන්තු මන්ත්‍රීවරුන් වන සජින් වාස් ගුණවර්ධන, ඒ.එච්.එම්. අස්වර් සහ කමලා රණතුංග, ජනාධිපති ලේකම් ලලිත් වීරතුංග මහත්ම මහත්මීහු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n1111146</link>
    <topic>ජනපති ජන්ම දින සමරා රට පුරා පින්කම්</topic>
    <author>පණ්ඩුක සමරසේකර</author>
    <content>ජනාධිපති මහින්ද රාජපක්‍ෂ මහතාගේ 66 වන ජන්ම දිනය සමරමින් දිවයින පුරා පින්කම් මාලාවක් සිදු කෙරේ.බෙල්ලන්විල රජමහා විහාරය මූලිකත්වයෙන් එකම ආකාරයට තැනූ පිරිත් මණ්ඩප 66 කදී එක් මණ්ඩපයක මහා සඟරුවන 12 නමකගේ සහභාගිත්වයෙන් 18 දින රාත්‍රී පහන් වනතුරු පිරිත් සජ්ක්‍ධායනයක් පැවැත්වේ.මේ සඳහා රටම ආවරණය වන පරිදි ඈත පිටිසර පන්සල්, කෝවිල්, පොලිස් ස්ථාන, යුද හමුදා කඳවුරුවලදී මෙම පිරිත් සජ්ඣායනයන් සිදුකෙරේ. රටට සහ ජනතාවට ආසිරි පැතීමේ අරමුණින් පිරිත් සජ්ඣායනය මූලික කර පැවැත්වෙන මෙම පින්කම් මාලාවේදී ගලෙන්බිඳුණුවැව ගල්මඩුව ශෛලබිම්බාරාමයේදී සිසු දරුවන් 100 කට ශිෂ්‍යත්ව ප්‍රදානයක් ද, විශ්වවිද්‍යාල සිසුන් 10 කට ශිෂ්‍යත්ව ප්‍රදානයක් ද, ජ්‍යෙෂ්ඨ පුරවැසියන් 100 කට මාසික සහනාධාර මල්ලක් ද, වෛද්‍ය සායනයක් හා ඇස් කණ්ණාඩි බෙදා දීමක් ද, නොවැම්බර් මස 18 දින දවස පුරා සිදුකෙරේ.එදිනම සවස 5 සිට 8 දක්වා බෝධි පූජාවක් ද, රාත්‍රී 9 සිට පසුදා පහන් වනතුරු පිරිත් සජ්ක්‍ධායනයක් ද, 19 හීල් දානමය පින්කමක් 50 නමක් සංඝයා විෂයෙහි පැවැත්වේ. රණවිරුවන්ට ඇඳුම් පැළඳුම් ප්‍රදානයක් ද සිදුකෙරේ.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n1111147</link>
    <topic>අන්තර්ජාලය හරහා ශ්‍රී ලංකාවටවීසා ගාස්තු පහතට</topic>
    <author>මහින්ද අලුත්ගෙදර</author>
    <content>අන්තර්ජාලය හරහා ශ්‍රී ලංකාවට වීසා ලබාගැනීමේදී අය කරන ගාස්තුව වහාම ක්‍රියාත්මක වන පරිදි පහත හෙළීමට ශ්‍රී ලංකා රජය පියවර ගෙන ඇත.ඒ අනුව සාර්ක් රටවල සාමාජිකයන්ගෙන් අය කරන වීසා ගාස්තුව ඇමෙරිකානු ඩොලර් 10 දක්වාද අනෙකුත් රටවල සාමාජිකයන්ගෙන් ඒ සඳහා අය කරන ගාස්තුව ඇමෙරිකානු ඩොලර් 20 දක්වාද සංශෝධනය කර ඇතැයි රජයේ ප්‍රවෘත්ති දෙපාර්තමේන්තුව පවසයි.මීට පෙර අන්තර් ජාලය හරහා ශ්‍රී ලංකාවට වීසා ලබා ගැනීමේදී විදේශිකයන් විසින් ඇමෙරිකානු ඩොලර් 50 ක ගාස්තුවක් ගෙවීමට සිදුවූ බව පෙන්වා දෙන රජයේ ප්‍රවෘත්ති දෙපාර්තමේන්තුව සංශෝධිත නව මිල ගණන් 2012 වසරේ සිට ක්‍රියාත්මක වන බවද ප්‍රකාශ කරයි. වීසා ගාස්තු වශයෙන් අය කෙරෙන මිල ගණන් පහත හෙළන ලෙස විදේශීය රටවලින් ඉල්ලීම් කරන ලද අතර එම ඉල්ලීම් සලකා බලමින් මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී. බී. ජයසුන්දර හා ආගමන හා විගමන පාලක ජනරාල් චූලනන්ද පෙරේරා මහත්වරු සහ තවත් නිලධාරීන් පිරිසක් අතර පැවති සාකච්ඡාවක ප්‍රතිඵලයක් ලෙස මෙම මිල ගණන් පහත දමා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n1111148</link>
    <topic>විස බීජ නාශක එන්නතක අපද්‍රව්‍ය</topic>
    <author>සන්ධ්‍යා කරුණාරත්න</author>
    <content>කොළඹ ජාතික රෝහලේ හදිසි ප්‍රතිකාර ඒකකයේ රෝගීන් සඳහා භාවිතා කරන ස්ලූකැනසෝල් (Slucanazole) නමැති විස බීජ නාශක එන්නතේ වීදුරු කුඩු වැනි අපද්‍රව්‍යයක් තිබී හමු වූ බවට එහි විශේෂඥ වෛද්‍යවරු චෝදනා කරති. රෝගීන්ගේ රුධිරයේ පුස් වැනි විසබීජ නැසීම සඳහා මේ එන්නත භාවිතා කෙරේ.රෝගීන් සඳහා ලබාදෙන නික්ෂේපණ හා එන්නත්වල තිබී පසුගිය කාලයේ මෙන්ම වර්තමානයේදීත් අපද්‍රව්‍ය තිබී හමුවන බවට වෛද්‍යවරු චෝදනා කරති. ඒ අනුව ඖෂධවල ගුණාත්මකභාවය පිළිබඳ ගැටලු මතුව ඇති බව රජයේ වෛද්‍ය නිලධාරින්ගේ සංගමය චෝදනා කරයි.මහාචාර්ය සේනක බිබිලේ මහතාගේ ඖෂධ ප්‍රතිපත්තිය ක්‍රියාත්මක කරන්නේ නම් මේ ගැටලුවට විසඳුමක් ලබා ගත හැකි බව ද එම සංගමයේ උපලේකම් වෛද්‍ය උපුල් ගුණසේකර මහතා පවසයි.ජාතික ඖෂධ ප්‍රතිපත්තියේ සඳහන් ඖෂධවල ගුණාත්මකභාවය පිළිබඳ පරීක්ෂා කිරීම මේ ප්‍රතිපත්තිය මඟින් සිදු කළ හැකි බවත් ඒ නිසා නොපමාව මේ ප්‍රතිපත්තිය ක්‍රියාත්මක කිරීමට සෞඛ්‍ය අමාත්‍යාංශය කටයුතු කළ යුතු බවත් ඒ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n11111416</link>
    <topic>බස් වර්ජනයක්</topic>
    <author>ශීලා උඩුවර</author>
    <content>පෞද්ගලික බස් වර්ජනයක් අද (14) මධ්‍යම රාත්‍රියේ සිට ආරම්භ කරන බව ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා පැවසීය.සමස්ත ලංකා පෞද්ගලික බස් හිමියන්ගේ සංගමය ද මේ තීරණයටම එළඹ ඇතැයි එම සංගමයේ ලේකම් අංජන පි‍්‍රයංජිත් මහතා ප්‍රකාශ කෙළේය.ඩීසල් මිල රුපියල් අටක්ම වැඩිවීම නිසා බස් හිමියන්ට දැරීමට සිදුවන පාඩුව අවම කර ගැනීම සඳහා බස් ගාස්තු වැඩි කිරීම හෝ ඩීසල් පරණ මිලට ලබා දෙන ලෙස හෝ සංගම් ඉල්ලා ඇතත් මෙතෙක් කිසිදු ප්‍රතිචාරයක් නොලැබීම නිසා මේ තීරණයට එළඹි බව එම සංගම් කියා සිටියි.මේ පිළිබඳව තවදුරටත් සාකච්ඡා පවත්වාගෙන යන බව එම සංගම් “දිනමිණට” පැවසීය. වර්ජනයක් පැවැත්වුවහොත් මගීන්ට සිදුවන අපහසුතාවය වැළැක්වීම සඳහා ලංගම බස්රථ වැඩිපුර යෙදවීමට ද කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n11111415</link>
    <topic>කොළඹ මධ්‍යම තැපෑලේ අද සිට උපවාසයක්</topic>
    <author>උපාලි කරුණාරත්න සහ පණ්ඩුක සමරසේකර</author>
    <content>තැපැල් දෙපාර්තමේන්තුව නිවැරැදි මඟක ගෙන යන තැපැල්පතිවරයෙකු පත්කරන ලෙස ඉල්ලමින් අද (14) සිට කොළඹ මධ්‍යම තැපැල් හුවමාරුව ඉදිරිපිට අඛණ්ඩ උපවාසයක් ආරම්භ කරන බව තැපැල් වෘත්තීය සමිති එකමුතුව ප්‍රකාශ කරයි.මේ පිළිබඳ තැපැල් සේවා ඇමැති ජීවන් කුමාරතුංග මහතා ප්‍රකාශ කරනුයේ ආයතනයක නිලධාරියකුට එරෙහිව කටයුතු කිරීමේදී ක්‍රමවේදයක් තිබෙන බවයි. වෘත්තීය සමිති මගින් තැපැල්පතිවරයාට එරෙහිව එල්ල කරන ලද චෝදනා සම්බන්ධව මේ වන විට පරීක්‍ෂණයක් පැවැත්වෙමින් තිබෙන බව ද, ඇමැතිවරයා ප්‍රකාශ කළේය. එසේ තිබියදී වෘත්තීය සමිති තැපැල් කටයුතු අවුල් කිරීමට කටයුතු කළහොත් තැපැල් දෙපාර්තමේන්තුව පවත්වාගෙන යාමට විවිධ පියවරයන් ගැනීමට සිදුවන බව ද ඇමැතිවරයා පැවසීය. රටේ නීතියක් තිබෙන බවත්, කවුරුන් හෝ වරදක් කර තිබෙනවා නම් නිත්‍යානුකූලව දඬුවම් ලබාදිය යුතු බවත් ඇමැතිවරයා ප්‍රකාශ කළේය.තැපැල්පති එම්. කේ. බී. දිසානායක මහතා පැවසූයේ වෘත්තීය සමිති තමන්ට එරෙහිව කරන චෝදනා තමා ප්‍රතික්‍ෂේප කරන බවයි. තමා අවංක පුද්ගලයෙකු නිසා කවුරුන් හෝ තමාට චෝදනා ඉදිරිපත් කරනවා නම් ඒවාට පිළිතුරු ලබා දීමට තමා සූදානම් බව ද ඔහු පැවසීය. තමන් තැපැල් දෙපාර්තමේන්තුව පෙරට ගෙන යාම සඳහා ක්‍රියාත්මක කරන නිවැරදි ක්‍රමවේදය දෙස බලා සිටිය නොහැකි වෘත්තීය සමිති සාමාජිකයන් තමන්ට එරෙහිව කලක සිට කටයුතු කරන බව ද තැපැල්පති එම්. කේ. බී. දිසානායක මහතා ප්‍රකාශ කළේය.තැපැල්පතිවරයාට එරෙහිව ගනු ලබන ක්‍රියාමාර්ග පිළිබඳ තැපැල් වෘත්තීය සමිති එකමුතුවේ මාධ්‍ය ප්‍රකාශක චින්තක බණ්ඩාර මහතා ප්‍රකාශ කළේ අද (14) දින දහවල් 12.00 ට කොළඹ මධ්‍යම තැපැල් හුවමාරුව ඉදිරිපිට දැවැන්ත විරෝධතාවයක් පවත්වන බවයි. එම වේලාවේ සිට අතිකාල වර්ජනයක් ද ආරම්භ කරන බව ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n1111149</link>
    <topic>ලෝක දියවැඩියා දිනය අදයි</topic>
    <author>සන්ධ්‍යා කරුණාරත්න</author>
    <content>ලෝක දියවැඩියා දිනය අදට (14 දා) යෙදී ඇත. බෝ නොවන රෝගයක් වන දියවැඩියා රෝගය පාලනය කිරීම සඳහා බෝ නොවන රෝග වැළැක්වීමේ ජාතික ප්‍රතිපත්තිය මේ වන විට සකස් කර අවසන් බව සෞඛ්‍ය අමාත්‍යාංශය ප්‍රකාශ කරයි.ඒ අනුව වෙළඳපොළේ අලෙවි කරන ආහාරවල සීනි ප්‍රමාණය සියයට 10 කට වඩා අඩු කිරීමේ නීති රීති මේ ජාතික ප්‍රතිපත්තිය මඟින් ඉදිරි කාලයේ දී ක්‍රියාත්මක කරන බව ද සෞඛ්‍ය අමාත්‍යාංශය පවසයි. වෙළඳපොළේ දැනට අලෙවි කරන සිසිල් බීම, පැකැට් කළ කිරි වර්ග හා වෙනත් ආහාර වර්ගවල සියයට 80 ක් පමණ සීනි අඩංගු වන බවත් දියවැඩියා රෝගයට ගොදුරු වන පුද්ගලයන්ගේ ප්‍රමාණය ඉහළ යාම කෙරෙහි වෙළඳපොළේ අලෙවි කරන මේ ආහාර භාවිතය ප්‍රධාන හේතුවක් බවත් සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.අධික ලෙස සීනි භාවිතය දියවැඩියා රෝගයට ගොදුරුවීම කෙරෙහි බලපාන්නේ යැයි ද දියවැඩියා රෝගය සියලුම රෝගවල මව ලෙස හැඳින්විය හැකි බවත් ඇමැතිවරයා කීය.මෙරට ජනගහනයෙන් සියයට 10 ක් පමණ දෙනා දියවැඩියා රෝගයට ගොදුරු වී ඇත.වසර 2025 වන විට මේ ප්‍රමාණය දෙගුණ වීමේ අවදානමක් පවතින බව සෞඛ්‍ය අමාත්‍යාංශය අවධාරණය කරයි. මේ සියවසේ දරුණුම රෝගය ලෙස දියවැඩියා රෝගය හඳුන්වයි. ඒ අනුව වසර 2050 වන විට ලෝක ජනගහනයෙන් හරි අඩක් දියවැඩියාවට ගොදුරුවීමේ අවදානමක් ද පවතියි.ආහාර හා චර්යා රටාවන්හි ඇතිව තිබෙන වෙනස්කම් විශේෂයෙන්ම දියවැඩියා රෝගයට හේතුවන බවත් ආහාරවල අඩංගු කාබෝහයිඩ්‍රේට් හා සීනි අවම කර ගැනීම රෝග පාලනයට ප්‍රධාන හේතුවක් බවත් සෞඛ්‍ය අමාත්‍යාංශය දැනුම් දෙයි.සමබල ආහාර වේලක් ලබාගැනීම, අවශ්‍ය පරිදි ශාරීරික ව්‍යායාම්වල යෙදීම හා උසට සරිලන බර පවත්වාගෙන යාම දියවැඩියාව පාලනය කිරීමට හැකි හොඳම ක්‍රමවේදය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n11111410</link>
    <topic>මිල්කෝ සමාගමෙන් හයිලන්ඩ් දියර කිරි පැකට්</topic>
    <author/>
    <content>මිල්කෝ සමාගම හඳුන්වා දුන් හයිලන්ඩ් නැවුම් දියර කිරි පැකට් ජනාධිපති මහින්ද රාජපක්‍ෂ මහතාට පසුගියදා පශු සම්පත් හා ග්‍රාමීය ප්‍රජා සංවර්ධන ඇමැති ආරුමුගන් තොණ්ඩමාන් මහතා විසින් පිරිනමන ලදි.මහින්ද චින්තන ජාතික ප්‍රතිපත්තිය යටතේ දේශීය ජනතාවට පිටිකිරි වෙනුවට දියර කිරි භාවිතය හුරු කරවීමේ එක් පියවරක් ලෙස මෙය හඳුන්වා දිය හැක.මෙම දියර කිරි පැකට් නිෂ්පාදනය කරනු ලබන්නේ පින්ලන්තයෙන් ගෙන්වූ අතිනවීන යන්ත්‍රයක් මගිනි.ඇමැති ආරුමුගන් තොණ්ඩමන් මහතාගේ සංකල්පයක් අනුව මෙම යන්ත්‍රය මිල්කෝ ආයතනයේ පොළොන්නරුව කර්මාන්ත ශාලාවේ ස්ථාපනය කර ඇත. ඉදිරියේදී තවත් මෙවැනිම යන්ත්‍රයක් මිල්කෝ සමාගමේ දිගන කර්මාන්ත ශාලාවේ ස්ථාපනය කිරීමට නියමිතය.මෙම යන්ත්‍රයේ ධාරිතාව පැයකට කිරී ලීටර් 4200කි. මිලි ලීටර් 180 ප්‍රමාණයේ රසකල කිරි පැකට් 10,800ක් පැයකට නිෂ්පාදනය කළ හැක. මේ තුළින් තත්ත්වගත කරන ලද සම්පුර්ණ යොදය සහිත කිරි මිලිලීටර් 450 සහ 900 ප්‍රමාණයේ කිරිපැකට් ද නිෂ්පාදනය කළ හැකිවීම විශේෂත්වයකි.මෙම යන්ත්‍රය මඟින් නිෂ්පාදනය කරන කිරි පැකට් ශීතකරණයක නොතබා මාසයක් පමණ කාලයක් සාමාන්‍ය උෂ්ණත්වය යටතේ තැබිය හැක. මේ නිසා ශීතකරණයක් නොමැති සාමාන්‍ය වෙළඳසලක පවා අවශ්‍ය තත්ත්වයන් යටතේ තැබිය හැක.යුද්ධය අවසන් වීමත් සමග උතුරු නැ¼ගෙනහර කිරි කර්මාන්තයෙහි නියලෙන ගොවීන්ගේ කිරි නිෂ්පාදන මිල්කෝ සමාගමේ පොළොන්නරුව කර්මාන්ත ශාලාවෙන් එකතු කර එම කිරි මගින් මෙම නිෂ්පාදන කිරීමට සමාගම පියවර ගෙන ඇත.ජනාධිපතිතුමාට නැවුම් දියර කිරි පැකට්ටුව පිරිනැමීමේ අවස්ථාවට පශු සම්පත් හා ග්‍රාමීය ප්‍රජා සංවර්ධන නියෝජ්‍ය අමාත්‍ය එච්. ආර්. මිත්‍රපාල, ජාතික පශු සම්පත් මණ්ඩලයේ සභාපති ආර්. එම්. ඩී. ඇල්ලේගල, මිල්කෝ සභාපති සුනිල් වික්‍රමසිංහ යන මහත්වරු ඇතුළු උසස් නිලධාරිහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n11111411</link>
    <topic>කඩවත මාලනී ගේ නිවස තැලසීමීයා රෝහලක්</topic>
    <author/>
    <content>පසුගිය වසරේ රුපියල් කෝටි 46ක් වටිනා දේපළ සෞඛ්‍ය අමාත්‍යංශයට පවරා දුන් මහර, කඩවත මාලනී හේමලතා ආරියරත්න මහත්මියගේ නිවෙස බස්නාහිර පළාතේ තැලසීමියා රෝගයෙන් පෙළෙන දරුවන් සඳහා විශේෂිත රෝහලක් ලෙස ඊයේ (11) විවෘත කැරිණි.සෞඛ්‍ය ඇමැති මෛත්‍රීපාල සිරිසේන මහතාගේ අතින් විවෘත කැරුණු මේ රෝහල හේමලතා මහත්මියට උපහාරයක් ලෙස හේමාල්ස් තැලසීමියා ප්‍රතිකාර ඒකකය ලෙස නම් කැර තිබේ. මෙය මහර කඩවත සිරිමාවෝ බණ්ඩාරනායක මාවතේ අංක 10 දරන ස්ථානයේ පිහිටා ඇත. මෙය මහල් තුනකින් සමන්විතය.මාලනී හේමලතා ආරියරත්න මහත්මිය කළ මේ පරිත්‍යාගය මෙතෙක් රජයේ ආයතනයකට ශ්‍රී ලංකාවේ දානපතියකු කළ වැඩිම වටිනාකමින් යුත් පරිත්‍යාගය වෙයි. තමන් මිය යාමට පෙර තම නිවෙස රෝගීන්ට ප්‍රතිකාර කරන ස්ථානයක් බවට පත්වනු දැකීම තම පරමාර්ථය බව එය සෞඛ්‍ය අමාත්‍යංශය වෙත පවරා දුන් අවස්ථාවේ ඇය සෞඛ්‍ය ඇමැතිවරයා වෙත ප්‍රකාශ කැර තිබිණි. මේ ඒකකය ඉදිකිරීම සඳහා සෞඛ්‍ය අමාත්‍යංශය රුපියල් මිලියන 25ක් පමණ වැය කළ අතර රාගම ශික්ෂණ රෝහලට අනුබද්ධ කාර්ය මණ්ඩල හා උපකරණ එහි ප්‍රතිකාර කටයුතු සඳහා යොදා ගනු ලැබේ. මෙතෙක් එම ප්‍රතිකාර පවත්වා ගෙන යනු ලැබුවේ රාගම ශික්ෂණ රෝහලේ 10.10 කාමරයේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n11111412</link>
    <topic>පරන්තන් රසායනික සමාගමමිලියන 15ක ලාභ උපයයි</topic>
    <author>සිතාරා සේනානි,</author>
    <content>පරන්තන් රසායනික සමාගම පසුගිය මාස නවයක කාලය ඇතුළත රුපියල් මිලියන පහළොවක ශුද්ධ ලාභයක් උපයා ගෙන තිබේ.ක්ලෝරීන්, කෝස්ටික් සෝඩා, හයිඩ්‍රොක්ලෝරික් අම්ල ආනයනය කැර විකිණිම එම සමාගම දැනට සිදු කරයි.රුපියල් මිලියන 140ක අලෙවියක් මඟින් එකී ලාභය උපයා ගැනීමට සමාගම සමත්ව තිබේ.තිස්වසරක ත්‍රස්තවාදය හේතුවෙන් විනාශයට පත්වූ පරන්තන් රසායනික කම්හල යළි ඇරැඹීම සමබන්ධයෙන් කළ විමසුමකදී රාජ්‍ය සම්පත් හා ව්‍යවසාය සංවර්ධන ඇමැති දයාශි‍්‍රත තිසේරා මහතා මේ කරුණු අනාවරණය කෙළේය.1954දී ආරම්භ කළ මේ ආයතනය පසුගිය වසර තිහ ඇතුළත මෙවැනි ලාභදායි ආයතන ක්‍රියාත්මක වූයේ නම් මේ වන විට විශාල සංවර්ධනයක් ඇති වීමට ඉඩ තිබූ බවද කීවේය.මහින්ද රාජපක්ෂ ජනාධිපතිවරයාගේ මඟ පෙන්වීම මත මෙවැනි ආයතන නැවත ගොඩනැඟිමට හැකියාව ලැබෙමින් පවතින බවත්, හැකි ඉක්මනින් පරන්තන් කම්හල ආරම්භ කිරීමට පියවර ගන්නා බවත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n11111413</link>
    <topic>මුරුත්තෙට්ටුවේ ආනන්ද හිමි මෙරට ජාතික ප්‍රශ්නවලදී නොබියව ඉදිරිපත් වුණා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ගත වූ දශක දෙක තුනක කාලය තුළදී මේ රටේ සෞඛ්‍ය සේවයේ හෙද, හෙදියන් වෙනුවෙන් ලබා ගන්න පුළුවන් සියලුම ජයග්‍රහණ ලබා ගැනීමට නායකත්වය දුන් මුරුත්තෙට්ටුවේ ආනන්ද හිමියන්, සෑම රජයක් සමඟම කටයුතු කළ සංඝපීතෘවරයෙකු ලෙස හැඳින්විය හැකියැයි, කෝට්ටේ නාගවිහාරාධිපති මාදොළුවාවේ සෝභිත හිමියෝ පැවසූහ.කෝට්ටේ ශ්‍රී කල්‍යාණ සාම ගී‍්‍ර සංඝ සභාව මඟින්, නාරාහේන්පිට ශ්‍රී අභයාරාම විහාරාධිපති මුරුත්තෙට්ටුවේ ආනන්ද හිමියන්ට, බස්නාහිර පළාතේ ප්‍රධාන සංඝනායක පදවිය පිරිනැමීම නිමිත්තෙන් පසුගියදා (11) කෝට්ටේ රජමහ විහාරයේ දී පැවැති උත්සවයේදී සෝභිත හිමියෝ එසේ පැවසූහ.කෝට්ටේ මහා සංඝ සභාවේ මහානායක අතිගරු බෙල්ලන ශ්‍රී ඥානවිමල හිමියන්ගේ ප්‍රධානත්වයෙන් මේ උත්සවය පැවැත්විණි.සෝභිත හිමියෝ මෙසේ ද පැවසූහ.මේ රටේ ජාතික ප්‍රශ්නවලදී පවා ආනන්ද හිමියන් නොබියව ඉදිරිපත් වුණා. 1987 දී ඉන්දු-ලංකා ගිවිසුම අස්සන් කරන අවස්ථාවේ පිටකොටුවේ බෝධිය ඉදිරිපිට පැවැති උද්ඝෝෂණයේදී විරෝධය ප්‍රකාශ කරමින් එවකට පැවැති රජයට කරුණු පැහැදිලි කළ අවස්ථාව මට මතක් වෙනවා.රාජ්‍ය සේවා එක්සත් හෙද සංගමයේ සභාපති වශයෙන් දිගටම කටයුතුª කරමින් එම සේවාව රටේ ඉහළම සේවාව බවට පත්කරනු ලැබුවා.ආනන්ද හිමියන්ට පවරන කාර්යයක් ඉතාමත් ඉහළින් සම්පූර්ණ කිරීමට දක්ෂතාවයක් තිබෙනවා. අද ලැබෙන පදවියෙන් පවා රටට ශාසනයට මහඟු සේවාවක් ඉදිරියේදී ලැබෙන බව අපට විශ්වාසයි.ජල සම්පාදන හා ජලාපවහන ඇමැති දිනේෂ් ගුණවර්ධන මහතා - මවුබිමේ නිදහසට තර්ජනයක්ව පැවැති පාලන යුගයේදී වෙඩිවරුසා මැදින් ඉදිරියට ගිය ආනන්ද හිමියෝ වරෙක සිරගෙදරට ගියේ ඉතාමත් නිර්භීතව බව මව දන්නවා.පවතින සෑම රජයන් සමඟම කටයුතු කිරීමේ හැකියාවක් ඇති බව හෙද සංගමයේ සභාපති ධුරයෙන් ඔප්පු කර තිබෙනවා. අද රජයේ ඇමැතිවරුන් විශාල පිරිසක් මේ අවස්ථාවට පැමිණ සිටිනවා. විශේෂයෙන් සෞඛ්‍ය ක්ෂේත්‍රයේ ඇමැතිවරුන් මෙන්ම, ඇමැතිවරියන්ද අපිට දකින්ට ලැබෙනවා. ජනාධිපතිතුමාගේ ගෞරවය හා ආශිර්වාදයද මේ අවස්ථාවේ මා සිහිපත් කරනවා.ගිහි-සංඝ භේදයකින් තොරව කටයුතු කළ නිසා ආනන්ද හිමියෝ හොඳ නමක් දිනාගෙන තිබීමද අපට ඉමහත් සතුටක් බව කිව යුතුයි.මුරුත්තේට්ටුවේ ආනන්ද හිමියෝ - අද මට ලැබුණ නව තනතුර මම නිකම් තියාගෙන ඉන්නේ නැහැ. මම මේ තනතුරෙන් උපරිම සේවයක් ශාසනයටත්, රටටත් ලබාදෙනවා. අනාගතයේ දී විශාල වැඩ කොටසක් කිරීමටත් මා බලාපොරොත්තු වෙනවා.මගේ කාර්යභාරය එයයි. මේ තනතුර මට ශක්තියක් කර ගන්නවා. කෝට්ටේ සංඝ සභාවටත් මුදල් ප්‍රශ්න තිබෙන බව මම දන්නවා. මට හැකි අයුරින් සංඝ සභාවට ආධාර කරනවා. එදා වගේම අදත් රටේ ජාතික ප්‍රශ්නවලදීත් මම ඉදිරිපත් වෙනවා.කෝට්ටේ සංඝ සභාවේ මහානායක බෙල්ලන ශ්‍රී ඥානවිමල නායක හිමියෝ - ආනන්ද හිමියන් වැඩකරන්න පුළුවන් හිමිනමක් බවට රටට ජාතියට ඔප්පු කර තිබෙනවා. උන්වහන්සේගේ සේවය ගැන සංඝ සභාව මනාව තේරුම් ගෙන තිබෙනවා. මේ තනතුර ආනන්ද හිමියන්ට ශක්තියක් වෙනවා.නව නායක පදවිය පිළිබඳ සන්නස්පත්‍රය කෝට්ටේ මහා සංඝ සභාවේ මහානායක රාජකීය පණ්ඩිත බෙල්ලන ශ්‍රී ඥානවිමල නායක හිමියන් අතින්, මුරුත්තේට්ටුවේ ආනන්ද හිමියන්ට පිරිනැමුන අතර, විජිනිපත පිරිනැමීම ශ්‍රී ලංකා පාර්ලිමේන්තුවේ කතානායක චමල් රාජපක්ෂ මහතා අතින් සිදුකරනු ලැබීය.විද්‍යෝදය පිරිවෙනේ පරිවෙණාධිපති බලංගොඩ සෝභිත, පල්ලන්තර සුමනජෝති, අනුනායක ඉත්තෑපානේ ධම්මාලංකාර හිමිවරුන්ද කතා කළහ.මැති ඇමැතිවරුන් විශාල පිරිසක් ද, වෘත්තීය සමිති ක්ෂේත්‍රයේ නායකයන්ද, එක්සත් හෙද සංගමයේ සාමාජික, සාමාජිකාවන් විශාල පිරිසක්ද, නාරාහේන්පිට ශ්‍රී අභයාරාමයේ දායක දායිකාවන් රැසක්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=n11111414</link>
    <topic>සාර්ක් තොරතුරු කේන්ද්‍රයේ මීළඟ සමුළුව කොළඹ දී</topic>
    <author/>
    <content>”පුද්ගලයන් අතර සබඳතාව වැඩි දියුණු කිරීම සඳහා සංචාරක කටයුතු ප්‍රවර්ධනයෙහිලා මාධ්‍ය කාර්යභාරය” යන්න තේමාව කරගත් සාර්ක් තොරතුරු කේන්ද්‍රයේ මීළඟ සමුළුව කොළඹ දී පැවැත්වීමට තීරණය කර ඇත. පසුගිය දෙසැම්බර් මස 2 හා 3 දිනයන්හිදී නේපාලයේ කත්මණ්ඩු නුවරදී පැවැති පාලන මණ්ඩල රැස්වීමේදී මේ තීරණය ගෙන තිබේ.මෙවැනි තීරණයක් ගැනීම සහ එය සංවිධානය කිරීම සම්බන්ධයෙන් ශ්‍රී ලංකා බලධාරීන් සමඟ සම්බන්ධීකරණයෙන් යුතුව ක්‍රියාකිරීම ගැන මාධ්‍ය සහ තොරතුරු අමාත්‍යංශය සහ ශ්‍රී ලංකා සංචරණය සිය ප්‍රණාමය පිරිනමයි. ’’මහින්ද චින්තනයට’’ අනුකූලව ජාතික සංවර්ධන සැලසුම යටතේ ශ්‍රී ලංකාවේ සංචාරක ක්ෂේත්‍රය දියුණු කිරීමට බහුවිධ වැඩපිළිවෙළක් දියත් කර ඇති මෙවන් අවධියක එය සාක්ෂාත් කර ගැනීමට අදාළ මෙවැනි තීරණයක් ගැනීම සම්බන්ධයන් තමා සතුටට පත්වන බව ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල මහතා පවසයි. එමෙන්ම 2011 වසර ශ්‍රී ලංකාවේ සංචාරක වසර වශයෙන් ප්‍රකාශයට පත්කර තිබියදී කොළඹ මෙවැනි සමුළුවක් පැවැත්වීම ඉතාම කාලෝචිතය.තවද, කොළඹ සහ තවත් ප්‍රාදේශීය නගර කිහිපයක කලාපීය සහ ජාත්‍යන්තර සමුළු, වැඩමුළු ආදිය පැවැත්වීමට ශ්‍රී ලංකාව ඉතා විශිෂ්ට ස්ථානයක් ලෙස ආසියානු කලාපය තුළ මෙන්ම සමස්ත ලෝකයට හඳුන්වාදීමට රජය පෙරමුණ ගෙන සිටී. මෙවැනි වාතාවරණයක් යටතේ මේ වසරේදී ඉහත සමුළුව ශ්‍රී ලංකාවේ සංවිධානය කිරීම ඉතාම උචිත සහ වාසිදායක වනු ඇතැයි මගේ අදහසයි. සංචාරක කටයුතු ප්‍රවර්ධනයේලා මාධ්‍ය සුවිශේෂ කාර්ය භාරයක් ඉටුකරයි. මෙය සාක් කලාපයට පමණක් සීමා නොවන අතර සමස්ත ලෝකයටම පොදුය. සංචාරය සඳහා සූදානම් අයට නව සිත් ආකර්ෂණීය ස්ථාන හඳුන්වා දීමටත්, ප්‍රචලිත ස්ථාන සංචාරක ප්‍රජාව අතර තවදුරටත් ප්‍රචලිත කිරීමටත් මාධ්‍ය කටයුතු කරයි.අන්තර්ජාලය ඇතුළු අති නවීන තාක්ෂණය උපයෝගී කරගෙන සන්නිවේදන ජාලයන් කාර්යක්ෂම කර ඇති අතර වැඩි තොරතුරු සම්භාරයක් සැපයීමට කටයුතු කර ඇත. නූතන මාධ්‍ය සහ සන්නිවේදන මෙවලම් සංකීර්ණය එම නිසා සංචාරක කටයුතු ප්‍රවර්ධනය සඳහා වඩාත්ම සුදුසු සහ වේගවත්ම මෙවලම් හඳුනා ගැනීමේ අභියෝගයට මුහුණ දිය යුතුවේ.මෙවන් අවධියක අදාළ සියලුම කරුණු පිළිබඳව සාකච්ඡා කිරීමට සාක් කලාපය තුළ මෙවැනි සමුළුවක් පැවැත්වීම ඉතාම ඵලදායක වනු ඇත.සාක් කලාපීය රටවල අන්‍යෝනය යහපත උදෙසා මෙවන් සමුළුවක් කොළඹ දී සංවිධානය කිරීමට ලැබීම අපගේ සතුටට කරුණකි. මෙම සමුළුවට සහභාගීවීම උදෙසා ඔබගේ ඡන්ද කොට්ඨාස තුළ කිරීමට කලින් සැලසුම් කර තිබූ වැඩසටහන් ඔබට පසෙක දැමීමට සිදු වූ බව අපි දනිමු.අපගේ සම්භාවනීය විදේශීය නියෝජිතයන් සහ මහ ලේකම් ලක්ෂ්මි බිලාජ් කොයිරාල මැතිතුමිය සමඟ මෙම සමුළුවට පිළිගැනීමට ලැබීම භාග්‍යයක් වශයෙන් සලකමි. මාධ්‍ය සහ තොරතුරු අමාත්‍යාංශය වෙනුවෙන් ඔබ සැම මෙම සමුළුවට ඉතාම ගෞරවයෙන් පිළිගන්නෙමි. අධ්‍යක්ෂ ජෙනරාල් ලක්ෂ්මි බිලාජ් කොයිරාල මැතිතුමියනි මෙම සමුළුව සාර්ථක කර ගැනීමේ ලා පසුගිය සති කිහිපය තුළම ඔබ කොතරම් වෙහෙසක් දැරීද යන්න පිළිබඳව මට සිතාගත හැකිය. ඔබගේ සහාය නොලැබුණේ නම් අපට කොළඹ දී මෙම සමුළුව සංවිධානය කර ගැනීමට අපහසුවනු ඇත.ඔබතුමන් සහ ජ්‍යෙෂ්ඨ වැඩසටහන් කළමනාකරු පන්කාජ් පන්ඩි මහතාද අපි සාදරයෙන් පිළිගන්නෙමු. මෙම සමුළුව සාර්ථක කර ගැනීම සඳහා ඉන්දියාව, පාකිස්තානය, බංග්ලාදේශය සහ නේපාලයෙන් පැමිණි අපගේ සම්භාවනීය අමුත්තන්ද උණුසුම් ලෙස පිළිගන්නෙමි. ’’පුද්ගලයන් අතර සබඳතාව වැඩි දියුණු කිරීමට සංචාරක කටයුතු ප්‍රවර්ධනයේ ලා මාධ්‍ය කාර්ය භාරය’’ යන තේමාව යටතේ වූ මෙම දෙදින සමුළුව ඔබට ප්‍රයෝජනවත් සාර්ථක සමුළුවක් වේවායි ශුභාසිංසනය කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=r1111141</link>
    <topic>බිම වැටී මිය ගියැයි කී පුංචිබණ්ඩා පහරදී ඝාතනය කළැයි සැකයක්</topic>
    <author>ගම්පොල සමූහ</author>
    <content>සමාජයේ මූලිකම ඒකකය පවුල් සංස්ථාවයි. පවුලක යහ පැවැත්ම සමාජයට ආශිර්වාදයකි. එවන් පවුලක් නාවලපිටියේ ගමක ජීවත් වූහ. පවුලක සතුට හා සමගිය පෙන්වීමට ගමේ කවුරුත් උදාහරණයට ගත්තේ පොඩි මැණිකේ හා පුංචි බණ්ඩලාගේ නිවසය.පිරිමි දරුවන් දෙදෙනකු දායාද කරගත් මේ පුංචි පවුලේ ස්වාමි භක්තියත් දාරක ස්නේහයත් කැටි කොට ගත් ආදරය සෙනෙහස සතුට සමගිය නිරතුරුවම තිබුණි. දෙන්න දෙමහල්ලෝ මැදි විය පසු කරත්දී පවුලේ වැඩිමලා වූ ලොකු පුතාට රැකියාවක් ලැබීම කා හටත් සැනසුමක් ගෙන දෙන්නක් විය.ආරක්ෂක අංශයේ රැකියාවක් ලොකු පුතා ධනුෂ්ක බණ්ඩාරට ලැබුණි. පොඩි පුතා වන මංජුල බණ්ඩාර සිය මවුපියන් බලාගෙන නිවසේම නතර වූයේ ඔහුගේ වැඩිමහල් සොයුරාගේ උපදෙස් අනුවය.මොවුන්ගේ පියා වන උඩගෙදර පුංචිබණ්ඩා දුම්රිය දෙපාර්තමේන්තුවට අයත් ගලබොඩ දුම්රිය ස්ථානයේ සේවය කළ අතර හෙතෙම දිනපතා නිවසේ සිට සේවයට ගියේය.නාවලපිටිය දෙකිඳ ප්‍රදේශයේ පදිංචිව පුංචි බණ්ඩා සිය සේවාස්ථානයට ආවේ ගියේ දුම්රියෙනි.පසුගිය ඔක්තෝබර් 29 දින පුංචිබණ්ඩා සිය සේවා ස්ථානයේ සිට නිවසට පැමිණියේ සුපුරුදු පරිදි දුම්රියෙනි. ගමේ පිහිටි අඹගහ ළඟ නැවතුමෙන් දුම්රියෙන් බැසගත් ඔහු වැවේගම පාසල ළඟින් ඇති පාර දිගේ සිය නිවෙසට යන්නට ගියේය.හවස 3.30 ට පමණ ඇත. පුංචි බණ්ඩා සැහැල්ලුවෙන් සිය නිවසට පියමං කළද ඔහුට පාසල පහු කිරීමට නොහැකි විය. ඒ ඔහුගේ ජීවිත ගමනද එතනින් පහු කිරීමට නොහැකි වු නිසාවෙනි.මේ අතර නාවලපිටිය නගරයට ගොස් නැවත නිවෙස කරා එමින් සිටි ගමේ තවත් කෙනෙකු පුංචි බණ්ඩා බිම වැටී සිටි අයුරු දැක ගැනීමට ලැබුණි. වහාම ඔහු තම පුතුටද කතා කොට පුංචි බණ්ඩා නාවලපිටිය රෝහලට රැගෙන යාමට කටයුතු කළහ. පුංචි බණ්ඩාගේ නිවසටද මේ බව දැන්වීය.නාවලපිටිය රෝහලට පුංචිබණ්ඩා රැගෙන ගියද ඒ වන විටත් ඔහු මලොව හැර ගොස් ඇති බව දැන්වීමෙන් පසු අවශ්‍ය නීතිමය කටයුතුද සිදු කළේය. නාවලපිටිය රෝහලේදී සිදු කළ පශ්චාත් මරණ පරීක්ෂණයේදී පුංචිබණ්ඩා මිය ගොස් ඇත්තේ බිම වැටීමෙන් හිසේ අභ්‍යන්තරයේ සිදුව ඇති රුධිර වහනයක් නිසා බව ප්‍රකාශ වීම නිසා ඔහුගේ අවසන් කටයුතුද ආගමික වතාවත්වලින් පසු දෙකිඳ පොදු සුසාන භූමියේදී සිදු කළේ පසුගිය 31 වන දිනය.පුංචිබණ්ඩාගේ භූමදාන කටයුතු සිදු කළද ගම පුරා පැතිර ගියේ මහත් ආන්දෝලනාත්මක කතාවකි. එම කතා අනුව පුංචිබණ්ඩා මිය ගියේ බිම වැටීමෙන් නොව දෙදෙනකු එක්ව පහරදීමෙන් බව කියවිණි.මේ අතර නාවලපිටිය පොලිසියට හා පුංචිබණ්ඩාගේ නිවෙසටද නිර්නාමික ලියුම් ලැබිණි. ඒවායින් පුංචි බණ්ඩාට පහර දුන්නා යැයි කියන පුද්ගලයන්ගේ නම් ගම් පවා සඳහන්ව තිබුණි. ඒ අනුව පුංචිබණ්ඩාගේ පවුලේ අයගේ පැමිණිලි මත නාවලපිටිය පොලිසිය වහාම පරීක්ෂණ ආරම්භ කළේය.ගම්පොළ කොට්ඨාස බාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු නාවලපිටිය කොට්ඨාස බාර පොලිස් අධිකාරී බී. විමලදාස යන මහත්වරුන්ගේ උපදෙස් මත නාවලපිටිය වැඩබලන පොලිස් ස්ථානාධිපති ගමගේ, අපරාධ අංශයේ ස්ථානාධිපති සුගත් විජේසිංහ යන මහත්වරුන්ගේ ප්‍රධානත්වයෙන් පත් කළ විශේෂ පොලිස් කණ්ඩායමක් මේ සඳහා පරීක්ෂණ ආරම්භ කළේය. එහිදී පුංචිබණ්ඩාගේ ඥාතීන්ගෙන් හා ගමේ කීප දෙනෙකුගෙන්ද කට උත්තර ගැනීමට එම පොලිස් කණ්ඩායම කටයුතු යොදා තිබුණි.එහිදී මොරගහකන්ද රාලලාගේ පොඩි මැණිකේ නැමැති පුංචි බණ්ඩාගේ බිරිය මෙසේ පවසා සිටියාය.මහත්තයා 29 වෙනිදා උදේ 9.30 ට වැඩට ගියා. එයා ගලබොඩ ස්ටේෂන් එකේ වැඩ කරන්නේ. වැඩ ඉවර වෙලා හවස තුන හමාරට විතර එන කොට වැවේගම ඉස්කෝලේ ළඟදී මේ සිද්ධිය වෙලා තියෙන්නේ. මහත්තයා මැරුණේ වැටිලා නෙවෙයි ගමේ දෙන්නෙක් ගහලා කියලා අපට ආරංචි වුණා. අපේ ගෙදරට මේ බව දන්වලා නිර්නාමික ලියුමකුත් ආවා. අපිට මේ ගැන විශාල සැකයක් තිබුණා.මහත්තයත් එක්ක එකට වැඩ කළ ගමේ කෙනෙක් එක්ක අමනාපයක් තිබුණා. අපිට මේ නිසා මරණය සැකයි. පුංචි බණ්ඩාගේ වැඩිමහල් පුතු වන ධනුෂ්ක බණ්ඩාර මෙසේ පැවසීය. ‘මම සේවය කරන්නේ යුද හමුදාවේ. මිය ගොස් ඉන්නේ මගේ පියා. තාත්තාගේ මරණය සිදුවූ හැටි අපට විශාල සැකයක් තිබෙනවා. ගමේ හැම ;දනාම කතා වුණේ තාත්තා මිය ගියේ ගමේ දෙන්නෙක් ගහලා කියලා.‘මම වැඩ කළේ දුම්රිය දෙපාර්තමේන්තුවේ. පුංචි බණ්ඩා සමග ඒත් මම දැන් විශ්‍රාම ගිහින් ඉන්නේ. සිද්ධිය වුණ දවසේ මම නාවලපිටිය නගරයට ගිහින් බස් එකේ ඇවිත් එදා ගෙදර යන කොට මම දැක්කා පුංචි බණ්ඩා බිම වැටිලා ඉන්නවා. මම ඉක්මනට මගේ පුතාටත් කතා කරලා පුංචි බණ්ඩා නාවලපිටිය රෝහලට අරන් යන්න කටයුතු කළා. රෝහලට රැගෙන ගියද පුංචි බණ්ඩා මිය ගිහින් කියලා දැන ගත්තා.’ පොලිස් කණ්ඩායම මේ කරුණු අනුව ඒ බව නාවලපිටිය මහේස්ත්‍රාත් පූර්ණිමා ගමගේ මහත්මිය වෙත දන්වා පුංචි බණ්ඩාගේ මළ සිරුර නැවත ගොඩ ගැනීමට කටයුතුª කරනු ලැබීය. ඒ අනුව නාවලපිටිය රෝහලේ විශේෂඥ අධිකරණ වෛද්‍ය නිලධාරී සේනකසිංහ මහතාගේද සහභාගිත්වයෙන් පූර්ණිමා පරණගමගේ මහේස්ත්‍රාත්තුමිය ඉදිරියේ පුංචි බණ්ඩාගේ සිරුර නැවත ගොඩ ගනු ලැබීය.එහිදී පුංචි බණ්ඩාගේ බිරිය හා පුතුන් දෙදෙනා සිරුර හඳුනාගත් අතර ග්‍රාම නිලධාරී හා මල්ශාලාකරු ද එම ස්ථානයට කැඳවා තිබුණි. මහේස්ත්‍රාත්තුමිය මූලික මහේස්ත්‍රාත් පරීක්ෂණ පවත්වා පශ්චාත් මරණ පරීක්ෂණ කටයුතු සඳහා මෘත ශරීරය මහනුවර අධිකරණ වෛද්‍ය නිලධාරී ඒ. බී. සෙනෙවිරත්න මහතා වෙත යොමු කරරන ලෙස දැනුම් දුන්නාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=r1111142</link>
    <topic>කෙරවලපිටියේ උදයංග ඝාතන සැකකරුවෝ කොටුවෙති</topic>
    <author>ජාඇළ මධ්‍යම - ලෙස්ලි පෙරේරා</author>
    <content>යෞවනයේ දොරටු අභියසදී ජීවිතයෙන් සමුගත් තරුණයකුගේ අනුවේදනීය හද කම්පා කරවන සංවේගී කථාවක් කෙරවලපිටිය හැදල වත්තල ප්‍රදේශයෙන් අසන්නට ලැබෙයි.මෙසේ අවාසනාවන්ත අයුරින් ජීවිතයෙන් සදහටම, සමුගෙන ඇත්තේ අංක 330 දරණ කෙරවලපිටිය හැදල වත්තල ලිපිනයේ පදිංචිව සිටි වෙළෙඳ ව්‍යාපාරික සුනිල් අල්විස් මහතාගේ සහ ඩී.එස්. පුෂ්ප කාන්ති මහත්මියගේ දයාබර පුතුණුවන් වූ ඉසුරු උදයංග අල්විස් නමැති 22 හැවිරිදි තරුණයාය.ඉසුරුගේ මෑණියන් වන ඩී.එස්. පුෂ්ප කාන්ති මහත්මිය මෙසේ කීවාය.03 වෙනිදා උදෑසන 8.20ට පමණ සුඛෝපභෝගී මොන්ටේරෝ ජීප් රරථයක් අපේ නිවෙස ඉදිරිපිට නවත්තල තුන්දෙනෙක් නිවෙසට පැමිණියා. මේ තුන්දෙනාගෙන් එක්කෙනෙක් මිදුලේ නතර වෙලා දෙදෙනෙක් නිවසේ ආලින්දයට ගොඩ වුණා. මේ අය හැඩි දැඩි පෙනුම ඇති තරුණ පහේ අයයි. ඒ අය හොඳට ඇඳ පැළඳගෙන සිටියා. එක් අයෙක් මගෙන් මහත්තයා ඉන්නවාද කියා ඇසුවා. මහත්තයා වැඩට ගියා. ඇවිත් වාඩි වෙන්න කියා මං, මහත්තයට දුරකථන ඇමතුමක් දෙන්නම් කියල කිව්වා. ඕනෑ නැහැ අපි පොලීසියෙන් නිවස පරීක්ෂා කරන්නයි ආවේ.මෙහේ ගිනි අවියක් තියෙනවා කියල ආරංචියක් ලැබුණා කියා එයාලා කීවා. අයෙක් මැද සාලයේ නතර වෙලා අනෙක් කෙනා මාත් සමඟ නිවසේ උඩු මහලට ඇවිත් හැම තැනම ඇදල පරීක්ෂා කළා. අල්මාරියත් ඇරල බලලා කිව්වා රත්තරං බඩු කෙහෙද තියෙන්නෙ ඉක්මනට එළියට ගන්න කීවා. එතකොට මං කීවා බැංකුවේ උකස් තියල කියල. එවෙලේ ඔහු මා දිහා නපුරු විදියට බැලුවා. එතකොටම පහත මාලයේ වෙඩි ශබ්දයක් ඇහුණා. එවිට ඒ පුද්ගලයා කලබලයෙන් පහළට දුවගෙන ආවා. හද ගැස්මෙන් මාත් පහතට දුවගෙන ගියා.අනේ එතකොට මගේ රත්තරන් ඉසුරු පුතා ලේ විලක් මැද සාලයේ වැටී සිටියා. ආපු තුන්දෙනා වාහනයට නැගිලා පලා ගියා.මේ අවස්ථාවේ මගේ කෑ ගැසීමට අහල පහළ උදවිය දුවගෙන ආවා. නිවෙස අවට සෙනඟ පිරෙන්න ගත්ත. අපි ඉක්මනට පුතාව වත්තල පෞද්ගලික රෝහලට ඇතුළත් කළා. එහෙත් පුතාගේ තත්වය බරපතළ බව වෛද්‍යවරු පැවසූ නිසා පුතාව කොළඹ ජාතික රෝහලට ඇතුළත් කළා. එහිදී ප්‍රතිකාර කරමින් සිටියදී මගෙ වස්තුව, රත්තරං පුතා සදහටම ඇස් දෙක පියා ගන්නා යැයි පවසමින් ඇය හඬා වැලපුනාය.දස මසක් කුසේ තියාගෙන මම හදාවඩාගත්ත මගෙ ගෙදරට මිණි පහනක් වගේ බැබලි බැබලි සිටි මගේ සුරතල් පුතා ලේ විලක් මත ද¼ඟලද්දී මොන අම්මටද බලා ඉන්න පුළුවන්. මගෙ ළය පැලීයන්න ආවා. මේ වගේ දුකක් තවත් අම්මලාට සිදු නොවන්න නීතිය අකුරටම ක්‍රියාත්මක කරන්න කියල මං ඉල්ලා සිටිනවා. ඉසුරු උදයංග තරුණයාගේ අසල්වැසියකු මෙසේ කියා සිටියේඩ.ඉසුරු තාත්ත සමඟ ගොඩනැඟිලි ඉදිකිරීම් ව්‍යාපාර කටයුතුවල නියලිලා සිටියා. ගමේ කා අතරත් හිත හොඳ ලස්සන තරුණයෙක්. ඉසුරු මේ ලෙස ඝාතනය කරන්නට ඇත්තේ මංකොල්ලයට ආපු පුද්ගලයෙකුව හඳුනාගෙන වෙන්න ඇති කියල අපි හිතනවා. ඉසුරු තම පියාට වඩා ව්‍යාපාර ලෝකයේ ඉහළටම යන්න සිටි කෙනෙකි. ඔහු ගමේ පොදුවැඩවලට අත හිත දුන්න පරාර්ථකාමී තරුණයෙකි. කොල්ල කරුවන් හට නවීන පන්නයේ මොන්ටේරෝ ජීප් රථය ලබා දුන්නැයි කියන සැකකරු පෑලියගොඩ පොලීසිය අත්අඩංගුවට ගෙන ඇති අතර එම රථය වෙන්නප්පුව ප්‍රදේශයේ ලියාපදිංචි කර ඇති බැව් පොලිස් පරීක්ෂණවලින් හෙළිදරව් වී ඇත.මේ ඝාතනය සම්බන්ධව කැලණිය ජ්‍යෙෂ්ඨ නියෝජ්‍ය පොලිස්පති අශෝක විජේතුංග මහතාගේ උපදෙස් අනුව පරීක්ෂණ පැවැත්වූ බස්නාහිර උතුර කොට්ඨාසයේ විශේෂ විමර්ශන ඒකකයේ පොලිස් කණ්ඩායමක් සැකකරුවන් දෙදෙනෙකු ජා-ඇළ සහ දෙමටගොඩ දී අත්අඩංගුවට ගෙන පරීක්ෂණ පවත්වත්දි ඉසුරුගේ ඝාතනය ඇතුළු තවත් මිනිස් ඝාතනයන් සහ කොල්ලකෑම් රැසක තොරතුරු අනාවරණය වී ඇත.මේ සැකකරුවන් දෙදෙනා සුඛෝපභෝගී වාහනයක් කුළියට ගෛන ඉසුරුගේ නිවෙස් කොල්ලකෑමට පැමිණ ඇති බව පොලිසිය කියයි.ආයුධ සහ බෝම්බ ඇතැයි කියා නිවෙස පරීක්ෂා කරන මුවාවෙන් නිවෙසට ඇතුලුවී ඇති කල්ලිය ඉසුරුට වෙඩිතබා ඝාතනය කැර ඇත. රාගම, ජාඇළ මීගමුව වත්තල බේරුවල ප්‍රදේශවල නිවාස දහයක් පමණ මේ කල්ලිය කොල්ලකා ඇත්තේ පොලිස් වෙසිනි.නිවාස සෝදිසිකිරීමට කලින් නිවැසියන් අමතන මේ කල්ලිය ස්වර්ණාභරණ සහ මුදල් ඇත්නම් ඒවා තමන් ළඟට ගන්නා ලෙස පවසා ඉන් අනතුරුව එම මුදල් සහ ස්වර්ණාභභරණ පැහැරගෙන යතියි පොලිසිය කියයි.කෙරවලපිටියේ ව්‍යාපාරික ඉසුරුගේ නිවෙස කොල්ලකෑමට මේ කල්ලිය ගිය මොන්ටේරෝ ජිප් රියද පොලිසිය මේ වන විට සොයාගෙන තිබේ. දිනකට රුපියල් දස දහසක කුලියට මොන්ටේරෝ රථය ලබාගෙන තිබේ.කටුනායක ප්‍රදේශයේ පදිංචි නමගිය කරාටේ සූරයකු වූ නදීෂාන් සුමින්දට වෙඩි තබන ඝාතනය කැර ඇතැයි කියන්නේ මේ කල්ලියයි. නදීෂාන් 2010 වසරේ සාෆ් තරගාවලියේදී ටයිකොන්ඩෝ අංශයෙන් රිදී පදක්කමත් දිනාගත් ක්‍රීඩකයෙකි.සැකකරුවන් සතුව තිබූ අත්බෝම්බ දෙකක්ද පොලිසිය මේ වන විට සොයාගෙන ඇත. මේ කල්ලිය මෙතෙක් කොල්ලකා ඇති මුදල් සහ ස්වර්ණාභරණවල වටිනාකම රුපියල් ලක්ෂ 50කට ආසන්නය.කැලණිය කෝට්ඨාසභාර ජ්‍යෙෂ්ඨ පොලිස් අධිකාරී අමරසිරි සේනාරත්න මහතාට ලැබුණු තොරතුරක් මත ෙමේ සැකකරුවන් දෙදෙනා අත්අඩංගුවට ගෙන ඇත්තේ බස්නාහිර පළාත් උතුර විශේෂ අපරාධ විමර්ශණ කොට්ඨාසයේ සහකාර පොලිස් අධිකාරී කපිල තඹුපිටිය ස්ථානාධිපති උපුල් සමරසිංහ පොලිස් පරීක්ෂක වසන්ත යුදසිංහ මහත්වරු ඇතුළු කණ්ඩායමක් විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=r1111143</link>
    <topic>ගෙහිමියා මරා රන් කොල්ලකෑ සැකකරු බරපතළ වැඩ ඇතිව දොළොස් වසරක් හිරේ</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>ගෙහිමියා මරා රන් ආභරණ හා මුදල් පැහැරගත් විත්තිකරුවකුට බරපතළ වැඩ ඇතිව දොළොස් වසරක සිර දඬුවම් නියම කළ කුරුණෑගල මහාධිකරණ විනිසුරුවරයා එයට අමතර රුපියල් 5000ක දඩයක් නියම කළේය.දඩය නොගෙව්වොත් තවත් වසර දෙකකින් සිර දඬුවම් දීර්ඝ කරන බවත් කීය.1998/05/16 දින හෝ ඊට ආසන්න දිනයකදී එම්. එච්. පියසේන නැමත්තාගේ මරණය සිදුකොට ඔහුට අයත් රුපියල් 60,000ක් පමණ වටිනා රන් භාණ්ඩ සහ මුදලින් රුපියල් 45,000ක් පැහැර ගැනීම සම්බන්ධයෙන් කුලියාපිටිය පිදංචිකරුවෙකි.දෙවැනි චූදිත ඩී.එච්. කරුණාරත්න මියගොස් ඇති බැව් අධිකරණයේදී හෙළිදරව් විය. මියගිය අයට මොට ආයුධයකින් පහර දී කොට ඝාතනය කොට ඔහු සතු මුදල් සහ රන් ආභරණ පැහැර ගෙන ගොස් ඇති බවට මෙම නඩුවේ සාක්ෂිකරුවන් දී ඇති කට උත්තරවලින් මනාව ඔප්පුවී තිබෙන බවත් රන් භාණ්ඩ සියල්ලම ස්වර්ණාභරණ වෙළෙඳ සැලකට විකුණා ඇති බවත් පැමිණිල්ල ඉදිරිපත් කළ රජයේ නීතිඥ උදාර කරුණාතිලක මහතා කියා සිටියේය.විත්තිකරු වෙනුවෙන් පෙනි සිටි නීතිඥ මහතා මෙදින උසාවියට නොපැමිණ වෙනත් නීතිඥ මහතකුට නඩුව බාරදී තිබුණි.ඔහු අධිකරණයෙන් ඉල්ලා සිටියේ විත්තිකරුට සුළු දඩුවමක් ලබාදෙන ලෙසයි.පැමිණිල්ලේ සාක්කි පරස්පර විරෝධයකින් තොරව ඔප්පුවී තිබෙන බැව් කී විනිසුරුවරයා චූදිතයාට වසර 12 ක සිර දඬුවමක් සමග රු. 5000ක දඩයක් නියම කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=r1111144</link>
    <topic>බිරිය අනියම් සැමියා සමඟ නටන ජවුසම විවාහක සැමියාගේ අතටම හසු වෙලා</topic>
    <author>ඇහැලියගොඩ විශේෂ නිමල් විජයතුංග</author>
    <content>ලාබාල පෙනුමැති එක්දරු මවක සමග හොර රහසේ ‘තහනම් ගෙඩි’ කෑමට පුරුදු වී සිටි එම මව මෙන් දෙගුණයක් පමණ වයසැති දෙදරු පියෙක් ළඳු කැලෑවක් තුළදී කාන්තාවගේ නියම සැමියාට ‘බඩුත් එක්කම හොරු’ අසුවීම නිසා සිදුවූ හදියක් පිළිබඳ කථාවකි මේ.හරිහමං රැකියාවක් පවා නොමැති ව සිටි හොර මනමාලයා ඇහැලියගොඩ නගරයට ඉතා නුදුරු ගමක අයකු වූ අතර එක්දරු මවද එම ගමේම තරමක් මෝඩපහේ කාන්තාවකි.මොවුන්ගේ සැබැඳියාව ඉඩකඩ ලද හැම දිනකම පවත්වා ඇත්තේ ඇයගේ නිවෙස පිටුපස ළඳු කැලෑවේදීය.එක් දිනක ළදු කැළෑවේ ජෝඩුව හැසිරෙන අයුරු හදිසියේම සැමියාට දැකගන්නට ලැබී ඇතත්,හෙතෙම ඉවසීමේ ගුණය මැනැවින්ම පුරුදු පුහුණු කළ කෙනකු නිසාදෝ කිසිත් නොකියා ගෙදර ගොස් ඇත.කෙසේ වෙතත් හොර සැමියා මේ ගැන හටගත් ලැජ්ජාව නිසා සුපුරුදු පරිදි රැකියාවක් සඳහා පවා නොගොස් සති ගණනක් ගෙයි මුල්ලේ සැඟවී සිට ඇත.මේ බව කණින් කොණින් දැනගත් හොර සැමියාගේ මිතුරෙක් මෙයට කදිම විසඳුමක් යෝජනා කර එක්දරුමවගේ සැමියාගෙන් සමාව ගැනීමට සැලැස්වීය.දෙදෙනාම ගමේ පන්සලේ නායක හිමියන් වෙතට යොමු කළ මිතුරා හාමුදුරුවන් ඉදිරියේ මේ නොහොබිනා ඇසුර නවතන බවට දෙදෙනාම ලවා ප්‍රතිඥා ලබාදී තිබේ.වැරැදීම මිනිස් ගතියයි. සමාව දීම දේව ගතියයි කියා නියම සැමියා ද දෙදෙනාට සමාව දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=r1111145</link>
    <topic>සූතිකාගාරය බංකරයක</topic>
    <author>උතුරුමැද පළාත් සංචාරක සමන් කුමාර</author>
    <content>මහවැලි එල් කලාපයට අයත් වැලිඔය සම්පත් නුවර රෝහල ඉතාම අපහසුකම් යටතේ පවත්වාගෙන යන රෝහලකි. පළමුවැනි ශ්‍රේණියේ ප්‍රාදේශීය රෝහලක් ලෙස සෞඛ්‍ය අමාත්‍යාංශය වර්ග කර ඇති මේ රෝහල පසුගිය යුද සමයේ දී යුද සෙබළුන්හට ප්‍රතිකාර කිරීම සඳහා යොදාගත් ප්‍රධාන මධ්‍යස්ථානයක් ද විය. එහෙත් අද එහි අඩුපාඩු රැසක් දක්නට ලැබේ.දිනකට බාහිර රෝගී අංශයෙන් රෝගීන් අසූවකට වැඩි පිරිසක් හා නේවාසිකව රෝගීන් විසිපහක් පමණ ප්‍රතිකාර ගන්නා මේ රෝහලට සිටින්නේ එක් වෛද්‍යවරයෙක් පමණි.සම්පත් නුවර ප්‍රාදේශීය රෝහල සඳහා තවත් වෛද්‍යවරු එක් අයකුවත් සිටිය යුතු අතර හෙඳ නිලධාරීන් 6, කම්කරුවන් 6 හා උපස්ථායක එක් අයකු බැගින් පුරප්පාඩුව පවතී.සම්පත් නුවර රෝහලේ දැනට සිටින වෛද්‍යවරයාට අවශ්‍ය වේලාවට නිවාඩු ලබා ගැනීමට පවා නොහැකි වී ඇති අතර යම් හෙයකින් නිවාඩු ලබාගතහොත් වැඩ බැලීමටද වෛද්‍යවරයකු නොමැත. මෙවැනි තත්ත්වයක් ඇති වුණහොත් කිලෝමීටර තිහක දුරක් ගෙවා පදවිය රෝහලට යාමට සිදුවන බවද රෝගීහු කියති.සම්පත් නුවර රෝහල වන්නි දිස්ත්‍රික්ක බල ප්‍රදේශයේ ඇති අතර පරිපාලන කටයුතු සිදු කරනුයේ අනුරාධපුර දිස්ත්‍රික්යෙනි. මේ නිසාම අනුරාධපුර දිස්ත්‍රික්කයේ වෙනත් රෝහල් සඳහා ලබාදෙන පහසුකම් මේ රෝහලට ලබානොදෙන බවද ජනතාව පවසති.සම්පත් නුවර රෝහලේ ප්‍රසූතිකාගාරය ඇත්තේ බංකරයක් තුළය. යුදහමුදාව යුද සමයේදී ප්‍රතිකාර කිරීම සඳහා යොදාගත් බංකරය දරුවන් බිහි කිරීමට යොදාගෙන ඇත. නමුත් එහිදී මව්වරුන්ට හා දරුවන්ට විෂබීජ ඇතුළුවීමේ අවදානමක් ද තිබේ. රෝහලේ වෛද්‍යවරයාට ;වන කළ හැකි දෙයක් නොමැති නිසා අවම පහසුකම් යටතේ වුවද අවදානම දරාගෙන ප්‍රසූතිකාගාරයේ කටයුතු සිදුකරනු ලබයි.මේ පිළිබඳව වැලිඔය රෝහලේ දී හමුවූ කිහිප දෙනෙක් මෙසේ අදහස් දැක්විය.රේණුකා පද්මකාන්ති මහත්මියසම්පත් නුවර රෝහලේ අඩුපාඩු ගොඩයි. එක් වෛද්‍යවරයයි රෝහලට ඉන්නේ. ඒ වෛද්‍යවරයා නිවාඩු ගිය දවසට ප්‍රතිකාර ගන්න ක්‍රමයක් නැහැ. ලේ පරීක්ෂා කරගන්න ක්‍රමයක් නැහැ. උණක් හැදුනොත් ලේ පරීක්ෂා කරගන්න පදවියට යන්න ඕනේ කිලෝමීටර් තිහක් විතර දුරක්. ඒත් ප්‍රවාහන පහසුකම් නැහැ.මේ රෝහලට රසායනාගාර පහසුකම් කිසිම දෙයක් නැහැ. ළමා වාට්ටුවක් නැහැ. රෝහලටම තියෙන්නේ වාට්ටු දෙකයි. හැම රෝගියකුම මේ වාට්ටු දෙකට ඇතුළත් කරලා තමා ප්‍රතිකාර කරන්නේ. මෙච්චර දුක් විඳිමින් ගම්වල යුද්ධ කාලයේ ජීවත් වුණත් වැලිඔය ජනතාවගේ රෝහල දියුණු කරන්න කටයුතු කරල නැහැ.කේ.සිතාරා මහත්මියරෝහලට විදුලිය නැතිවෙලාවට කරන්න දෙයක් නැහැ. ජෙනරේටරයක් වත් ලබාදීලා නැහැ. මේ වෙලාවට සූතිකාගාරය තුළ දරුවකු ලැබුණොත් ‘ටෝච්’ ගහගෙන තමා වෛද්‍යවරයාට ඒ කටයුත්ත කරන්න වෙන්නේ.සම්පත් නුවර රෝහලට වතුර ප්‍රශ්නය විශාල වශයෙන් තියනවා. පායන කාලයට වතුර ගන්න ළිඳ හිෙඳනවා. එතකොට රෝහලට වතුර ගන්න තැනක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=s1111141</link>
    <topic>පිතිකරුවනි, අවදිවන්න...</topic>
    <author>වර්නන් ගුණසේකරඑක්සත් අරාබි එමීර් රාජ්‍යයේ සිට...</author>
    <content>තමන් තුළ සිරකර ගෙන සිටින දක්ෂතා මුදා හැර පාකිස්තාන පන්දු යවන්නන්ට මුහුණ දෙන ලෙසට ලකුණු අතරට පිවිසීමේ අරගලයක මැදිව සිටින ශ්‍රී ලංකා පිතිකරුවන්ට දන්වා සිටින නායක තිලකරත්න ඩිල්ෂාන්, කණ්ඩායමේ දුර්වල පිතිකරණය නිසා තමාගේ ඉවසීමේ සීමාව ඉක්මවා යමින් තිබෙන මේ අවස්ථාවේ පමා නොවී වහා අවදිවන ලෙසට ක්‍රීඩකයන්ගෙන් ඉල්ලා සිටී.“තරුණ ක්‍රීඩකයන් කිහිප දෙනෙක් අපට සිටිනවා. නමුත් අපට තවත් බලාගෙන ඉන්න බැහැ. ඔවුන් දැන්ම ඉදිරියට පැමිණිය යුතුයි. එය තරුණ ක්‍රීඩකයන්ට පමණක් නොව මමත් ඇතුළත් සියලු දෙනාටම පොදුයි. පිතිකරු අංශයේ සෑම දෙනාම ඔවුන්ගේ කාර්යය කළ යුතුයි” ඩිල්ෂාන් පවසයි.පාකිස්තානයට එරෙහිව එක්සත් අරාබි එමීර් රාජ්‍යයේ් පැවැත්වෙන තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ දෙවැනි තරගය අද ඩුබායි ක්‍රිකට් ක්‍රීඩාංගණයේ පැවැත්වේ.දෙපිළ අතර පසුගිය සිකුරාදා පැවැති පළමු එක්දින තරගයේ කාසියේ වාසිය දිනා ගෙන ප්‍රථමයෙන් පන්දුවට පහර දීමේ වාරය ලබා ගත් ශ්‍රී ලංකාව 131 ක අඩු ලකුණු සංඛ්‍යාවකට දැවී ගොස් අවසානයේ කඩුලු 8ක පරාජයක් ලැබීය. මේ පරාජය නිසා පත්ව සිටින 1 – 0 ක හිඟය මේ තරගමාලාවේ යළි තමන්ගේ වාසියට හරවා ගැනීමේ උත්සාහයක ශ්‍රී ලංකාව නිරතව සිටින හෙයින් පළමු තරගයේ පරාජයට වහා ප්‍රතිචාර දක්වන ලෙස නායක ඩිල්ෂාන් සිය සගයින්ගෙන් ඉල්ලා සිටී.“අපි අපේ සියළුම ක්‍රීඩකයන්ට ඔවුන්ට සුපුරුදු ලෙසින් පන්දුවට පහර දෙන ලෙස කියා ඇත්තේ ඔවුන් කෙරෙහි සම්පූර්ණ විශ්වාසය තබා ගෙනයි. නමුත් මේ වන විට එයින් හොඳ ප්‍රතිඵල ලැබිලා නැහැ. ප්‍රශ්නය එයයි. නමුත් දැන් ඒකට වෙලාව ඇවිත්. අපිට තවත් කල් බලාගෙන ඉන්න බැහැ. මොකද, පසුගිය තරගමාලා තුන හතරේදීම අපි හොඳ ආරම්භයක් ලබා ගත්තේ නැහැ” ඩිල්ෂාන් කියයි.“මේ තරගමාලාවේ අපට තවත් අවස්ථා හතරක් තියෙනවා. අපට තවත් බලාගෙන ඉන්න බැහැ. පැහැදිලිවම අප ශක්තිමත්ව හෙට (අද) තරගයට යළිත් අවතීර්ණ වී වඩා හොඳ ක්‍රිකට් ක්‍රීඩාවක් කළ යුතුයි. සෑම කෙනෙක්ම මොහොතකට ඔවුන්ගේ අවධානය යොමුකොට තමන්ට මෙතෙක් වැරදුනේ කොතැනද? කොහොමද? කියලා සිතා බැලිය යුතුයි. ඒ වැරදි හදාගෙන ශක්තිමත්ව දෙවැනි තරගයට මුහුණ දිය යුතුයි. ශ්‍රී ලංකා කණ්ඩායම වෙනුවෙන් තම තමන්ගේ කාර්යය උපරිමයෙන් ඉටුකිරීම සියළු දෙනාගේම යුතුකමයි.”කෙසේ වෙතත්, දැනට කණ්ඩායමේ තම ස්ථානය තහවුරු කරගෙන ඇතැයි පෙනෙන එක් ක්‍රීඩකයෙකු වන්නේ 21 හැවිරිදි දිනේෂ් චන්දිමාල් ය. පළමු තරගයේදී හයේ පහර 2ක්ද එල්ල කරමින් ශ්‍රී ලංකා ක්‍රීඩා ලෝලීන් ප්‍රීති ප්‍රමෝදයට පත්කළ චන්දිමාල් පන්දු 31 කින් ලකුණු 28 ක් රැස්කර ගෙන එම තරගයේ ශ්‍රී ලංකා පිලේ වැඩිම ලකුණු වාර්තා කළ පිතිකරුවා බවට පත්විය.එම තරගයේදී චන්දිමාල් පන්දුවට පහර දීම සඳහා පිටියට පිවිසියේ කුමාර් සංගක්කාරට පසුව එහෙත් මහේල ජයවර්ධනට පෙර අංක 4 පිතිකරු ලෙසිණි. “චන්දිමාල් තවමත් තරුණයි. අංක තුනේ ‘සංගා’ හා අංක පහේ මහේලට මැදින් චන්දිමාල්ව ස්ථාවර කරන්න මට ඕන” යනුවෙන් ඩිල්ෂාන් පැහැදිලි කරයි. “එතකොට චන්දිමාල්ට පුළුවන් මේ පළපුරුදු පිතිකරුවන් දෙදෙනා වටා පිතිහරඹ කරන්න.”පසුගිය සිකුරාදා ඩුබායි ක්‍රීඩා නගරයේ ක්‍රිකට් ක්‍රීඩාංගණයේ පැවැති පළමු එක්දින තරගය නැරඹීම පිණිස ශ්‍රී ලංකා ක්‍රීඩා ලෝලීන් විශාල පිරිසක් පැමිණ සිටියහ. ඔවුන් එදා ශ්‍රී ලංකා කණ්ඩායමේ දුර්වල ක්‍රීඩාව පිළිබඳ කලකිරීමට පත්වූවා නොඅනුමානය. “අපි අපේ ශෛලියේ ක්‍රිකට් ක්‍රීඩාව සියයට සියයකින්ම කළ යුතුයි. අපි අපේ ‘ස්ටයිල්’ එකේ ක්‍රිකට් ක්‍රීඩාව කරන තුරු අපේ ක්‍රිකට් ලෝලීන් තවමත් පුල පුලා බලා සිටිනවා. ඒ නිසා සඳුදා (අද) තරගයේදී අපි වඩා හොඳින් අපේ ක්‍රීඩාව කළ යුතුයි” තිලකරත්න ඩිල්ෂාන් වැඩි දුරටත් කියා සිටියේය.අද තරගයේ ශ්‍රී ලංකා කණ්ඩායමේ පිතිකරු පෙළ පිළිබඳ අවසන් තීරණයකට එළැඹීමට පෙර පසුගිය සිකුරාදා සිය දණිසේ තැල්මක් ගැන පැමිණිලි කළ මහේල ජයවර්ධනගේ සෙෘඛ්‍ය තත්ත්වය පිළිබඳව තක්සේරු කෙරෙනු ඇත.ශ්‍රී ලංකා කඳවුරේ තත්ත්වය මෙසේ තිබෙද්දී තරග බිමේ සෑම දෙයක් ම පාකිස්තාන නායක මිස්බා උල් හක්ගේ කැමැත්තට සිදු වෙමින් තිබෙන සෙයකි. ශ්‍රී ලංකාවට එරෙහි ටෙස්ට් තරගමාලාව ජය ගත් පාකිස්තානය පළමු එක්දින තරගයේද ජයග්‍රහණයෙන් පසුව දැන් ඉතිරි තරගද ආක්‍රමණය කිරීමේ අරමුණින් පසුවේ. තරග බිමෙන් සමුගෙන සිට යළි පැමිණි වහාම පන්දු යැවීමෙන් දස්කම් දක්වමින් ‘තරගයේ සරයා’ බවට පත්වූ තුන් ඉරියව්වෙන්ම කැපී පෙනෙන ක්‍රීඩක ෂහිඩ් අෆ්රිඩි මෙන්ම වේග පන්දු යවන අබ්දුල් රසාක්ගේ එක් වීමෙන් පාකිස්තාන කණ්ඩායමේ ශක්තිය තවත් වැඩි වී තිබේ.“පාකිස්තානයත් ශ්‍රී ලංකාවත් කියන්නේ ඉහළම පෙළේ කණ්ඩායම් දෙකක්. තරගයට යළි සාර්ථකව එළැඹීමේ හැකියාව ශ්‍රී ලංකාවට තියෙනවා” යැයි මිස්බා උල් හක් කියයි.සිකුරාදා පළමු තරගයේ ලැබූ ජයග්‍රහණය පහසු එකක් වූවත් ජාත්‍යන්තර ක්‍රිකට් ක්‍රීඩාවේ එවැනි දේ සිදුවන බව පවසන පාකිස්තාන නායකයා තම ක්‍රීඩකයන්ට මෙසේ අනතුරු අඟවයි. “බලාගෙනයි, එදා ශ්‍රී ලංකා කණ්ඩායමේ ‘ඕෆ් ඩේ’ එකක්!”.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=s1111142</link>
    <topic>සංගක්කාර මුල් තැනට</topic>
    <author/>
    <content>පාකිස්තානය සමග එක්සත් ආරබි එමීර් රාජ්‍යයේ පැවැති ටෙස්ට් තරගමාලාවේදී විශිෂ්ට පිති හරඹයක නිරත වූ කුමාර් සංගක්කාර ජාත්‍යන්තර ටෙස්ට් ක්‍රිකට් ශ්‍රේණිගත කිරීම්වල පිතිකරුවන් අතර පෙරමුණ ගැනීමට සමත් විය.මේ වසරේ දීර්ඝ කාලයක් පුරා අයි. සී. සී. ශ්‍රේණිගත කිරීම්වල පිතිකරුවන්ගේ ලැයිස්තුවේ පෙරමුණේ පසුවූ දකුණු අප්‍රිකාවේ ජැක් කාලිස් මේ අනුව දෙවැනි ස්ථානයට පත්ව සිටියි.තරග 3 කින් සමන්විත ශ්‍රී ලංකා - පාකිස්තාන ටෙස්ට් තරගමාලාවේදී ලකුණු 516 ක් රැස් කිරීමට සංගක්කාර සමත්විය. ඊට ද්විත්ව ශතකයක් සහ ශතකයක් ද ඇතුළත් විය.මීට පෙර පසුගිය ජනවාරි මාසයේදී ශ්‍රේණිගත කිරීම්වල පළමු ස්ථානයේ පසුවූ සංගක්කාර අභිභවා යාමට කාලිස් සමත් වී තිබිණි.මේ අතර ශ්‍රේණිගත කිරීම්වල පන්දු යවන්නන් අතර තවදුරටත් පෙරමුණේ රැඳී සිටීමට දකුණු අප්‍රිකාවේ ඩේල් ස්ටේන් සමත්ව සිටියි. පන්දු යවන්නන්ගේ ලැයිස්තුවේ පළමු 10 දෙනා අතරට පැමිණීමට ඔස්ටේ‍්‍රලියාවේ ශේන් වොට්සන් සමත්වීම මෙවර ශ්‍රේණිගත කිරීම්වල විශේෂ සිදුවීමක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=s1111143</link>
    <topic>අන්ධ විදුහලට ක්‍රිකට් ජයක්</topic>
    <author/>
    <content>චාමර මධුශංකර්ගේ විශිෂ්ට ශතකයත්, ප්‍රේමකුමාරගේ හා නුවන් වසන්තගේ අර්ධ ශතකයත් හේතුවෙන් කඩුලු 4 කට ලකුණු 371 ක් රැස්කළ රත්මලාන අන්ධ විදුහල් ‘බී’ කණ්ඩායම සීදූව වී. ඕ. සී. පුහුණු මධ්‍යස්ථාන කණ්ඩායමට එරෙහිව ලකුණු 349 ක දැවැන්ත ජයක් අත්කර ගැනීමට සමත් විය. සීදූව කණ්ඩායම රැස්කරනු ලැබුවේ කඩුලු 7 කට ලකුණු 22 ක් පමණි.දෘෂ්‍යාබාධිතයන්ගේ ක්‍රිකට් සංගමය විසින් සංවිධානය කරනු ලැබූ “ඩිල්මා” අභියෝගතා කුසලාන තරගාවලිය යටතේ පිළියන්දල සෝමවීර චන්ද්‍රසිරි පිටියේ පසුගියදා මේ තරග පැවැත්විණි. චාමර මධුශංකර් නොදැවී රැස්කළ ලකුණු 108 ට හතරේ පහර 14 ක් ඇතුළත් වූ අතර, ප්‍රේමකුමාර ලැබූ ලකුණු 68 ට හතරේ පහර 5 ක් අඩංගු විය. නුවන් වසන්ත හතරේ පහර 4 ක් සමඟ ලකුණු 66 ක් රැස් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=s1111144</link>
    <topic> 2018 පොදු රද මඩුලු ක්‍රීඩා සත්කාරකත්වය ඔස්ට්‍රේලියාවට</topic>
    <author/>
    <content>2018 වසරේ පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය ලබා ගැනීම සඳහා ශ්‍රී ලංකාව හා ඔස්ට්‍රේලියාව අතර පැවැති ඡන්ද සටනින් ඔස්ට්‍රේලියාව ජය ගත්තේය.කැරිබියන් දූපත්වල සාන්ත කිට්ස් නගරයේ පොදු රාජ්‍ය මණ්ඩලීය සමුළුවේදී රටවල් 70ක නියෝජිතයන් අතරින් ඡන්ද 43 ක් ඔස්ට්‍රේලියාවට ලැබුණු අතර ශ්‍රී ලංකාවට ඡන්ද 27 ක් ලැබී තිබිණි.මේ අනුව ඔස්ට්‍රේලියාව 5 වැනි වරටත් පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය ලබා ගත් අතර මේ ක්‍රීඩා උළෙලේ වැඩිම වාරයක් සත්කාරකත්වය දරන රට හැටියට ද ඔස්ට්‍රේලියාව වාර්තාවේ. ඔවුන් මීට පෙර 1938 දී සිඩ්නි නුවරත්, 1962 දී පර්ත් නුවරත්, 1982 දී බ්‍රිස්බේන් නුවරත්, 2006 වසරේදී මෙල්බර්න් නුවරත් මේ ක්‍රීඩා උළෙල පවත්වා ඇත.රටවල් 71ක ක්‍රීඩක ක්‍රීඩිකාවන් එක්වන පොදු රාජ්‍ය මණ්ඩලීය ක්‍රීඩා උළෙලේ පසුගිය තරගාවලිය ඉන්දියාවේ නවදිල්ලි නුවර පැවැති අතර 2014 වසරේදී එය ස්කොට්ලන්තයේ ග්ලාස්ගොව් නුවර පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=s1111145</link>
    <topic>වොලිබෝල් 20 දා සිට රට පුරා</topic>
    <author>පි‍්‍රන්ස් ගුණසේකර</author>
    <content>ග්‍රාමීය මට්ටමේ ක්‍රීඩක ක්‍රීඩිකාවන්ට ජාතික තලය දක්වා පැමිණිය හැකි මෙරට ප්‍රධානතම වොලිබෝල් තරගාවලිය වන ජනාධිපති රන් කුසලාන වොලිබෝල් මේ මස 20 වැනිදා හසලක දී ආරම්භ කෙරේ.මේ තරගාවලියේ විශේෂත්වය වන්නේ ප්‍රාදේශීය ලේකම් කොට්ඨාස මට්ටමින් ආරම්භ වී දිස්ත්‍රික් තරග පවත්වා ජාතික තලයෙන් අවසන් වීමය. තරගාවලියට එක්වන ක්‍රීඩා සමාජය අයත් ග්‍රාම නිලධාරී වසමේ වසර 3 ක ස්ථිර පදිංචියක් ඇති ක්‍රිඩක ක්‍රීඩිකාවන්ට පමණක් මේ සඳහා එක්විය හැකිය.මේ 20 වැනිදා ප්‍රාදේශීය ලේකම් මට්ටමෙන් ආරම්භ වන තරග දෙසැම්බර් 3 හා 4 දිනවලදීත්, දිස්ත්‍රික් මට්ටමේ තරග දෙසැම්බර් 10, 11 හා 17, 18 දිනවලදීත් පැවැත්වීමට කටයුතු යොදා ඇත. ජාතික මට්ටමේ තරග ජනවාරි මස 2 වැනිදා ආරම්භ කෙරේ.අවසන් තරග ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැත්වෙන බව ශ්‍රී ලංකා වොලිබෝල් සම්මේලනයේ සභාපති විදේශ රැකියා ප්‍රවර්ධන ඇමැති ඩිලාන් පෙරේරා මහතා පැවැසීය. ඔලිම්පික් නිවහනේදී පසුගියදා පැවැති ප්‍රවෘත්ති සාකච්ඡාවකදී ඇමැතිවරයා පැවැසුවේ පසුගිය වසරේ මෙන්ම මෙවරද ජනාධිපති රන් කුසලාන වොලිබෝල් අවසන් තරග එළිමහන් පිටියකදී පැවැත්වීමට කටයුතු යොදන බවය. “ජයග්‍රාහී කණ්ඩායමට පිරිනමන රන් කුසලානය අලුතින්ම නිර්මාණය කිරීමට බලාපොරොත්තු වෙනවා. ඒ අලුත් රන් කුසලානය ජනාධිපතිතුමාට භාර දී ආශීර්වාදය ලබාගැනීම ඉදිරි දිනෙක සිදුවෙනවා” ඇමැති ඩිලාන් පෙරේරා මහතා පැවැසීය.ඩයලොග් ජනාධිපති රන් කුසලානය නමින් 2005 දී මේ තරගාවලිය ආරම්භ කරන විට කණ්ඩායම් 412 ක් එක්වූ අතර එය පසුගිය වසර වෙද්දී කණ්ඩායම් 6701 ක් දක්වා ශීඝ්‍ර වැඩිවීමකට ලක්විය. ජාතික ක්‍රීඩාව නඟාසිටුවීම තුළින් යොවුන් පරපුරට බිම් මට්ටමේ සිට සම්බන්ධ වීමේ හැකියාවක් ඇතිවීම මේ වර්ධනයට හේතු වී ඇතැයි වොලිබෝල් සම්මේලනයේ සභාපති ඇමැති ඩිලාන් පෙරේරා මහතා වැඩිදුරටත් පෙන්වා දුන්නේය.ඩයලොග් ආසියාටා ප්‍රධාන විධායක හා අධ්‍යක්‍ෂ හාන්ස් විජේසූරිය මහතා පැවැසුවේ ජාතික ක්‍රීඩාව නඟාසිටුවීමට ඩයලොග් ආයතනය කවදත් සහය ලබාදීමට සූදානම් බවය.මෙහිදී අදහස් දැක්වූ වොලිබෝල් සම්මේලනයේ උප සභාපති හා තැපැල් ඇමැතිවරයාගේ සම්බන්ධීකරණ ලේකම් බණ්ඩාර හේරත් මහතා පැවැසුවේ අනුග්‍රහකයන් නොමැති කාලයේ ජාතික ක්‍රීඩාව නැංවීමට ඩයලොග් සමාගම ඉදිරිපත් වීම අමතක කළ නොහැකි බවය. “ඩයලොග් ජාතික ක්‍රීඩාව ඉහළට ගෙන යන්න උපරිම සහය දැක්වූවා” හේරත් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=f1111141</link>
    <topic>එකඟතා කඩකළ නිසා අසාර්ථක ව්‍යාපාර රජයට ගත්තා</topic>
    <author/>
    <content>ඌන ක්‍රියාකාරී ව්‍යවසායන් සහ ඌන උපයෝජිත වත්කම් පුනරුදය කිරීමේ පනත් කෙටුම්පත පිළිබඳ පාර්ලිමේන්තුවේ දී ඉකුත් 09 වැනිදා පැවති විවාදයට එක්වෙමින් ආර්ථික සංවර්ධන අමාත්‍ය බැසිල් රාජපක්‍ෂ මහතා කරන ලද කතාව ඇසුරෙන් මෙම ලිපිය සකස් වී ඇත.මේ පනත් කෙටුම්පතට ඇතුළත් කර තිබෙන සියලු ම ආයතන රාජ්‍ය දේපොළයි, මහජනයාගේ දේපොළයි. විවිධ කාලවල දී විවිධ කොන්දේසි මත ජනතාවට, එහෙම නැත්නම් පුද්ගලයන්ට, ව්‍යාපාරවලට මේ මහජන දේපොළ පවරා දීම කෙරිලා තිබෙනවා. මේක බ්‍රිතාන්‍ය යුගයේ දී පවා සිද්ධ වුණා. ඩඩ්ලි සේනානායක මැතිතුමා ගේ ආණ්ඩුව කාලයේ එවකට රාජ්‍ය ඇමතිවරයා හැටියට හිටපු ජේ. ආර්. ජයවර්ධන මැතිතුමා සංචාරක කලාප ඇතිකරලා, සංචාරක ව්‍යාපාරය කරන අයට ඒ සඳහා කොන්දේසි සහිතව ඉඩම් දුන්නා. පළමුවෙන් බෙන්තොට වාගේ තැන්වල ඉඩම් දුන්නා.ඒවායේ දීත් කොන්දේසියක් දැම්මා, මෙය සංචාරක ව්‍යාපාර සඳහා හෝටල් ඉදිකිරීමට පමණයි, ඊට පිටින් වෙනත් කාර්යයක් කරන්න බැහැ කියලා. ඒ වගේ ම ඒකේ ගෙයක් හදන්න උත්සාහ කළොත්, කවුරු හරි එහි පදිංචි වෙන්න හැදුවොත් ඒවා නැවත රජයට පවරා ගන්න කටයුතු කරලා තිබෙනවා. ඒ වගේ ම ඒවා නියමිත කාලයක් තුළ ඔවුන් හදන ප්‍රමාණය ඒකට ආයෝජනය කරන ප්‍රමාණය ඒවායේ පැහැදිලිව සඳහන් වෙලා තිබුණා.මෛත්‍රිපාල සේනානායක ඇමැතිතුමා කර්මාන්ත ඇතිකිරීම සඳහා කර්මාන්ත කලාප ඇතිකරලා මෙවැනි රජයේ ඉඩම් විවිධ කර්මාන්ත ඇති කරන්න දුන්නා. ඒ වගේම ඒකට ගෙනෙන යන්ත්‍රෝපකරණ සඳහාත් විශාල සහන සැලැස්වූවා.ඒ වගේ ම පසු කාලෙක දී විශේෂයෙන් ම ජේ. ආර්. ජයවර්ධන මැතිතුමාගේ කාලයේ ආයෝජන කලාප ඇති කරලා මේ රටේ අයට පමණක් නොවෙයි, විදේශිකයන්ටත් යම් යම් කොන්දේසි මත මේ රටේ ආයෝජනය කරන්න මෙවැනි දේවල් ඒ අයට පැවරුවා. ඒ රජයේ දේපළ, මහජන දේපළ දෙනකොට කොන්දේසි රාශියක් ඇතුවයි දුන්නේ.මේක රජයේ දේපළවලට, මහජන දේපළවලට විතරක් නොවෙයි, මහජන මුදලින් යම් කිසි සහනයක්, යම් කිසි වරප්‍රසාදයක් යම් කෙනෙකුට දෙනවා නම් ඒ කොන්දේසි මත තමයි දුන්නේ.මේ පනතෙන් අපි කරන්නේ මහජනයා සතු රජයේ දේපොළ මහජනයා කියන්නේ රජය වෙනුවෙන් අපි තාවකාලික භාරකාරත්වයේ ඉන්නවා කියන එකයි. ආණ්ඩුක්‍රම ව්‍යවස්ථාව යටතේ එවැනි දේවල්වලින් යම් විධියේ අයුතු ප්‍රයෝජන ගන්නවා නම්, ඒ කොන්දේසි කඩ කරනවා නම්, මහජනයා වෙනුවෙන් ඒවා සුරක්‍ෂිත කරන්න. මේ පනතෙන් අදහස් කරන්නේ මේ ආයතන කිසිවක් පෞද්ගලික දේපොළ නොවන බවයි.නැවත වාරයක් කියනවා, මේවා මහජනයා ගේ දේපොළ; මහජනයා සතුයි; තාවකාලිකව ඔවුන්ට දුන්නේ කොන්දේසියක් මතයි කියා. ඒ කොන්දේසිය කඩ කරනවා නම්, දුප්පත් ගොවියාට තිබෙන කොන්දේසිය වාගේ මේ ධනපතියන්ටත් මේ නීතිය ක්‍රියාත්මක වෙන්න ඕනෑ. මේක කිසිම විධියකින් අනෙක් අයට බලපාන්නේ නැහැ.මුලින් ම ව්‍යාපාර අත්පත් කර ගැනීමේ පනතක් ගෙනාවේ 1971 දී යි. ඒ 1971 අංක 35 දරන ව්‍යාපාර පවරා ගැනීමේ පනතයි. සිරිමාවෝ බණ්ඩාරනායක මැතිනිය ගේ කාලයේ ඒ බලය තිබුණා. ඊට පසු ජේ. ආර්. ජයවර්ධන ආණ්ඩුවෙන් නාගරික සංවර්ධන අධිකාරිය පනත ගෙනාවා. මේකෙනුත් ඒ ආකාරයට ම නිශ්චල දේපොළ ඕනෑම වෙලාවක අයිති කර ගන්න බලය තිබෙනවා.ඒ විතරක් නොවෙයි, ඊට පසු කළු ජූලිය ඇතිවුණු වෙලාවේ 1987 පනතක් ගෙනාවා. ඒ තැනැත්තන්, දේපොළ හා කර්මාන්ත පුනරුත්ථාපනය කිරීමේ අධිකාරිය පනත. මේ යටතේ කොළඹ තිබුණු විශාල ඉඩම් ප්‍රමාණයක්, ගොඩනැගිලි ප්‍රමාණයක් පෞද්ගලික අංශය අත්පත් කර ගත්තා. ඊට පසු රාජ්‍ය ව්‍යවසායන් පුනරුත්ථාපනය කිරීමේ පනත; 1990 අංක 29 දරන පනත ගෙනාවා. චන්ද්‍රිකා බණ්ඩාරනායක මැතිනියගේ කාලයේ රාජ්‍ය දේපොළ පවරපු ඒවා ගන්න පනතක් ගෙනාවා.හැබැයි, ඒකෙත් තිබෙන්නේ, “පෞද්ගලීකරණය කරන ලද යම් රාජ්‍ය ව්‍යවසායක් අධ්‍යක්‍ෂ මණ්ඩලයේ යම් ක්‍රියාවක් හෝ නොකර හැරීමක ප්‍රතිඵලයක් වශයෙන් සිදු වන බව හෝ සිදු වීමට ඉඩ ඇති බව ජනාධිපතිවරයා ගේ මතය වන අවස්ථාවක, ගැසට් පත්‍රයේ පළ කර ගන්න පුළුවන්” කියා. නමුත් අද ගෙනෙන පනත් කෙටුම්පතේ කිසිම තැනක මේ වාගේ විවෘත බලයක් දීලා නැහැ. ඒ බලය දීලා තිබෙන්නේ මේ උත්තරීතර සභාවට.අපිට මුලින් ම මේ ගැන කිව්වේ ජනාධිපතිතුමා. පසුගිය වසරේ දී අය වැය කතාව ඉදිරිපත් කරමින් එතුමා කිව්වා මේ විවෘත බලය වහා ම අවලංගු කරන්න කියලා. ඒ වාගේ ම ඉඩම් ගැනත් කිව්වා.අපි ඊට පස්සේ විශේෂඥ කමිටුවක් පත් කරලා මේ ගැන පරීක්‍ෂණ කරලා ඒ වහලා දැමූ ආයතනවල සියලු තොරතුරු ගත්තා.තොරතුරු අරගෙන පළමුවැනි වතාවට මුදල් අමාත්‍යාංශයේ ඇමැතිවරයා හැටියට ජූලි මාසයේ 29 වනදා මේ පිළිබඳ පනතක් ඉදිරිපත් කිරීම සඳහා අවශ්‍ය කැබිනට් පත්‍රිකාව කැබිනට් මණ්ඩලයට ඉදිරිපත් කරලා ප්‍රතිපත්තිමය හැටියට අනුමත කර ගන්න කටයුතු කළා.එම පත්‍රිකාවේ ඇතුළත් වුණේ, “ඉහත පුළුල් විස්තර කර ඇති එකී පනතේ උප ලේඛනයේ ලැයිස්තු ගත කර ඇති ආර්ථික වශයෙන් ඌනකරණය වී ඇති හඳුනාගත් ආයතන වෙනත් දේ අතර රජය වෙත පවරා ගැනීමට සැලැස්වීම සඳහා ගරු නීතිපතිතුමා ගේ උපදෙස් මත පනත් කෙටුම්පතක ව්‍යුහය සම්පූර්ණ කිරීම” කියලා.ඒ එක්ක ම අමාත්‍ය මණ්ඩලය මේක අනුමත කළා. අනුමත කර මේක හදිසි පනත් කෙටුම්පතක් හැටියට; ජාතික වැදගත්කමක් ඇති පනත් කෙටුම්පතක් හැටියට ආණ්ඩුක්‍රම ව්‍යවස්ථාවේ 122 වන ව්‍යවස්ථාව ප්‍රකාර කටයුතු කරන්නට තීන්දු කළා.ගරු සිරිමාවෝ බණ්ඩාරනායක මැතිනිය ඉඩම් සීමා කිරීමේ පනත ගෙනා වෙලාවේ එතුමිය යෝජනා කළා, මේක පාර්ලිමේන්තුවට නොවෙයි, කැබිනට් එකේ ප්‍රකාශ කළ දවසේ සිට ක්‍රියාත්මක වන විධියට නීතිය ගේන්න කියලා. එහෙමයි මේ පනත ගෙනාවේ. මේක දැනගත් හැටියේ ඔප්පු ලියලා එහෙම නැත්නම් වෙනත් විධියට මේ නීතිය උල්ලංඝනය කරන්නට හදනවා. එම නිසා මේ වාගේ පනත් කෙටුම්පතක් ගෙන එන විට ඇත්තට ම මේ මහජන දේපළ ආරක්‍ෂා කරන්න නම් මේ වාගේ පියවරක් ගන්න ඕනෑ.ඕර්‍ණධ් එකේ, අපේ ආයෝජන කලාපවල ඒ වාගේ ම ආයෝජන කලාපයක ආයෝජනය කරලා හෝ ඊට පිටින් අපේ පහසුකම් ගත්ත ආයතන විශේෂයෙන් වසා දැමූ ආයතන පිළිබඳ මේ ලැයිස්තුවේ තිබෙනවා. සයිනෝ ටෙක්ස් (පුද්ගලික) සමාගම 1996 – 02 – 18 දින වැහුවා.අපි ගිවිසුම අවලංගු කරලා තිබෙනවා. ඒ අයගේ තවත් එකක් තිබුණා. කැබිතිගොල්ලෑවේ එක තමයි 1996 දී වැහුවේ. ඊළඟට, කටුනායක ආයෝජන ප්‍රවර්ධන කලාපයේ තිබුණ එක 2009 – 01 – 14 දින වැහුවා. ඒවායේ රුපියල් ලක්‍ෂ 35 ක සේවක අර්ථ සාධක අරමුදල් ගෙවලා නැහැ.ඊළඟට, ජැක් ලංකා ලිමිටඩ්, කටුනායක ආයෝජන ප්‍රවර්ධන කලාපයේ තිබෙන්නේ. 2008 – 02 – 07 වෙනිදා 346 දෙනෙකු වැඩ කළා. අද එක්කෙනෙක්වත් නැහැ. වන්දි ගෙවලා නැහැ. රුපියල් ලක්‍ෂ 778 ක් අය වෙන්න තිබෙනවා. ඊළඟට සී/ස ප්ලීමත් ඉන්ඩස්ට්‍රීස් පුද්ගලික සමාගම, ආයෝජන ප්‍රවර්ධන කලාපය කටුනායක. මේක 2004 – 03 – 31 වසා දැම්මා. මේක ඈවර කරමින් සිටිනවා. මේකේ සේවක අර්ථසාධක, පාරිතෝෂික මුදල් සහ වන්දි කිසිවක් ගෙවලා නැහැ.ඊළඟට සී/ස කොස්මස් මැකී ඉන්ටස්ට්‍රි, ආයෝජන ප්‍රවර්ධන කලාපය, කටුනායක. 2004 – 09 – 26 දින වසා දැම්මා. අඩුම ගණනේ මේකේ නිවාඩු වැටුප්වත් ගෙව්වේ නැහැ. එකක සේවක අර්ථසාධක අරමුදල් රුපියල් ලක්‍ෂ 59 යි. පාරිතෝෂික මුදල් රුපියල් ලක්‍ෂ 72 යි. වන්දි රුපියල් ලක්‍ෂ 69 භ. ඒ විධියට ඒවා ගෙවපු නැති ආයතන. ඊළඟට සීතාස් ෆැෂන් ලංකා ගාමන්ට් පුද්ගලික සමාගම, හේවාගම, පොළොන්නරුව. 2006 – 11 – 15 දින 375 දෙනෙකු ගෙදර යවලා තිබෙනවා.ඊළඟට ඩී. සී. ඇපරල් ප්‍රයිවට් ලිමිටඩ්, මහනුවර. කම්කරු කොමසාරිස්වරයා නඩු පවරලා තිබෙනවා. 2008 – 09 – 30 වසා දමා තිබෙනවා. සේවක අර්ථ සාධක අරමුදල් ගෙවලා නැහැ. වහලා තිබෙනවා. ඒකේ වැඩ කරපු 86 දෙනාම ගෙදර. සීමාසහිත හයිෆැෂන් ගාමන්ට් පුද්ගලික සමාගම, මේකේ තමයි දැන් උපකරණ හොරකම් කරගෙන යන්නේ. මේ ආයතනය තිබෙන්නේ රුවන්වැල්ලේ. 2007 – 12 – 05 වන දින සිට වහලා දාලා.සේවකයන් 200 දෙනකුගේ සේවය අහිමි වුණා. ඊළඟට කොලීන්ස් ඉන්ටර්නැෂනල් පුද්ගලික සමාගම, පදවිය. 2005 – 11 – 05 සිට වහලා තිබෙනවා. රුහුණු පුතා ඇපරල් පුද්ගලික සමාගමේ ආයතන තුනක් තිබුණා. බිබිල, මොනරාගල සහ ලුණුගම්වෙහෙර. 2004 – 10 – 31 වන දින එක් ආයතනයක් වැහුවා. 2005 – 10 – 31 වන දින හා 2005 – 11 – 01 වන දින අනෙක් ආයතන දෙක වැහුවා.ඊළඟට සීමාසහිත සංජය ගාමන්ට්ස් පුද්ගලික සමාගම, කලවාන. 2011 – 06 – 30 වන දින වැහුවා. ඒ වාගේම සීමාසහිත මැක්ෆා ඇපරල් ආයතනය 2005 සිට වහලා. යොබීඩා ඇසෝසියේට්ස් පුද්ගලික සමාගම, ගෝනවිල 2000 වර්ෂයේ සිට වහලා. ඩයිනමික් ක්ලෝතින් ප්‍රයිවට් ලිමිටඩ්, 2008 – 06 – 12 වන දින සිට වහලා.අවිස්සාවේල්ල සීතාවක කොස්කෝපොලිමර් ලංකා ප්‍රයිවට් ලිමිටඩ් ආයතනය 2008 – 07 – 31 වන දින සිට වහලා. ග්‍රේට්වෝල් ත්‍රෙඩ් මැනිෆැක්චරිස් (පෞද්ගලික) සමාගම 2009 – 06 – 22 වන දින සිට වහලා. සේවක වන්දි ගන්න කම්කරු කොමසාරිස් නඩු පවරා තිබෙන්නේ. ආදම්ජි එක්ස්ට්‍රැක්ෂන්ස් පුද්ගලික සමාගම, ග්‍රෑන්ඩ්පාස් 2008 – 09 – 01 දින සිට වහලා. ඩේටා ෆුඩ් ආයතනය 2008 – 05 – 10 වන දින සිට වහලා. ටෙන්ඩන් ලංකා පුද්ගලික සමාගම, පල්ලේකැලේ ආයෝජන ප්‍රවර්ධන කලාපය තුළ තිබෙන්නේ. 2010 – 03 – 15 වන දින සිට වහලා.වසා දැමූ ආයතනරිකන් ලංකා පුද්ගලික සමාගම, මල්වත්ත ආයෝජන ප්‍රවර්ධන කලාපය, නිට්ටඹුව. 2005 – 03 – 15 වන දින සිට වහලා. කොම්පොසයිට් ට්‍රවර් සොලුයිෂන් පුද්ගලික සමාගම 2009 – 03 – 24 වන දින සිට වහලා. හෙල්ත් ෆුඩ් ප්‍රොඩක්ට්ස් ප්‍රයිවට් ලිමිටඩ් ආයතනය, 2007 – 03 – 24 වන දින සිට වහලා. ශ්‍රී විරාග් ප්‍රයිවට් ලිමිටඩ් ආයතනය, 2006 – 11 – 30 වන දින සිට වහලා. රෝයල් එක්ස්පෝර්ට් පුද්ගලික සමාගම, මීරිගම 2008 – 09 – 30 වන දින සිට වහලා. කොන්ටිනෙන්ටල් වනස්පති පුද්ගලික සමාගම 2008 – 04 – 30 වන දින සිට වහලා.මේ ආයතනවලින් හුඟක් ආයතන තිබෙන්නේ මම කිව්ව විදිහට ආයෝජන ප්‍රවර්ධන කලාප තුළ. මේ ආයෝජන කලාපයක් කියන්නේ රජයේ, මහජනතාවගේ මුදල්. ඒවාට විශාල මුදලක් ආයෝජනය කර තිබෙනවා. මේ ආයෝජන කලාපයක මේ ආයතන වහලා දමලා තිබෙන එකෙන් ඒ ඉඩමෙන් උපරිම ප්‍රයෝජන ගන්න බැරි වනවා. අලුත් ආයෝජකයෙක් ආවොත් අපට මේ ආයතනය දෙන්න විධියක් නැහැ. ආයෝජන කලාපයක් තුළ විතරක් නොවෙයි, සුපර් මාකට් එකක් තුළ වුණත් කඩ දෙක තුනක් වැහිලා තිබෙන කොට ඒක අනෙක් කඩවලටත් බලපානවා. බොහෝ රටවල එවැනි ස්ථාන තිබෙනවා නම් වහාම පවරා ගන්නවා.හිල්ටන් හෝටලයට අදාළ ගනුදෙනුව පිළිබඳව හැම කෙනෙක්ම දන්නවා. මේක ගිය අවුරුද්දේ විතරක් බිලියන 10.3 ක පාඩුවක් ලැබුවා. මේ රටේ ඉතාම වටිනා ඉඩමකයි මේක පිහිටා තිබෙන්නේ. එදා කොටුවේ පොලිසිය තිබුණේ එතැනයි. මේක ලංකාවේ තිබෙන ඉතාම වැදගත් හෝටලයක්. මේකට ආයෝජනය කරලා, අවුරුදු ගණනකදී මේ කාමර අලුත්වැඩියා කරලා නැහැ. ඉතිහාසයේදී මේකේ ගනුදෙනුව කළේ කොහොමද කියන එක ගැන වාර්තා වෙන විදිහට විතරක් පොඩි සඳහනක් කරන්නම්. මේ ඉඩමේ ප්‍රමාණය අක්කර 6.6 ක් වෙනවා. එක දවසින් මේක ආයෝජනය කරන්න කොනෙල් පෙරේරා නමැත්තාට දී තිබෙනවා. 1984 පෙබරවාරි 7 වැනිදා. උච්ඒ එකෙන් ඒකේ මචතභඥ එක දමා තිබෙන්නේ මිලියන 136 යි. ඒ, 7 වැනිදායි. හරියටම දින 8 කට පසුව 15 වැනිදා කොනෙල් පෙරේරා මේක ඩ්ධබඥත ඤඥමඥතධනඥපඵ (ඹ්චදඬච) වෙත දෙනවා. මිලියන 250 කට මචතභඥ කරලා. ඒ කියන්නේ දවස් හතට මිලියන 114 කින් අගය වැඩි කළා. එක්කෝ අර අගය අඩු කළා. එහෙම කරලා ඒකේ කොටස් අරගෙන ඉන්පසුව අර මිලියන 136 ගෙව්වේ නැහැ. එයා ගෙව්වේ මිලියන 28 යි. මුලින් ගෙව්වේ මිලියන 28 යි. අනික් ටික කොටස් වශයෙන් ගෙවන්න ගත්තා. හැබැයි ඊටපසුව එකම වාරිකයක්වත් ගෙව්වේ නැහැ. ඊළඟට යම් යම් ගනුදෙනු කරලා මේක ආණ්ඩුවට පැවරුවේ නැහැ. ජපන් සමාගමක් එක්ක කොන්ත්‍රාත් එකක් ගහලා ණයක් ගත්තා. ආයෝජනය කරනවාය කියපු ප්‍රමාණය ආයෝජනය කළේ නැහැ. ඊළඟට ආණ්ඩුවෙන් මේකට ඨභචපචදබඥඥ එකක් දුන්නා. ණය නොගෙවපු නිසා ඒ ඨභචපචදබඥඥ එකට අදාළ සියල්ලක්ම ගෙවන්න රජයට සිද්ධ වුණා. ඒකට පෙනී සිටියේ කේ. එන්. චොක්සි මහතායි. තට්ටු අඩු වෙච්ච ඒවා ගැන ඔබතුමන්ලා දන්නවා. මේවා ජනතාවගේ දේපළ. මේක රැක ගන්න අනිවාර්යයෙන් ම රජය බැඳී ඉන්නවා.සෙවනගල ආයතනය පැවරීමේ දී මූලික ගිවිසුම් දෙකක් තිබෙනවා. එක ගිවිසුමක් තමයි, මේක පෞද්ගලීකරණය කිරීමේදී ඇති කර ගත් ගිවිසුම. දෙවැනි එක තමයි, මේකට බදු සහන ලබාගැනීම සඳහා ඕර්‍ණධ් එකත් එක්ක ඇතිකර ගත් ගිවිසුම. සාමාන්‍යයෙන් ඕනෑම පෞද්ගලීකරණයක් කරනකොට ඒ කට්ටිය ඇතුළත් කරනවා, තමන් ඉදිරිපත් කරන කොන්දේසි මොනවාද කියලා. කීයක් ආයෝජනය කරනවාද, මොනවා මොනවාද මේකෙන් දියුණු කරන්නට බලාපොරොත්තු වෙන්නේ, රැකියා කීයක් උත්පාදනය කරනවාද, ජාතියේ ආර්ථිකයට මොන තරම් දායකත්වයක් දරනවාද, කියන කරුණුත් පැහැදිලි කරන්නට ඕනැ. එතකොට ර්‍ථපධණඥජබ ර්‍ථපධනධඵචත එක වාගේම මූල්‍ය නපධනධඵචත එකත් දෙක වෙන වෙනම තාක්ෂණ මණ්ඩල විසින් පරීක්‍ෂා කරලා තමයි මේක දෙන්නේ. එතකොට ඒකෙදී ඇතුළත් වුණු කොන්දේසි කිහිපයක් තිබෙනවා. නඩචඵඥ ධ් එකට මේවායි, නඩචඵඥ ධ්ධ් එකේදී මේවායි කියලා තිබෙනවා. ඒ සඳහා කාලයක් තිබෙනවා. ඒ කාලය තුළදී මේ සියල්ලක්ම කරන්නට ඕනෑ. ඒ විතරක් නොවෙයි ඒ සඳහා ආයෝජනය කරන මුදලත් එහි සඳහන් කරලා තිබෙනවා. මෙහි කියනවා, ථධඤඥපදඪලචබඪධද ධට ඤඪඵබඪතතඥපර, ඥඵබචඡතඪඵඩථඥදබ ධට දඥඹ ඡධබබතඪදඨ නතචදබ, ඹචඵබඥඹචබඥප ථචදචඨඥථඥදබ ඵරඵබඥථ, දභජතඥචප නතචදබචබඪධද ඹඪබඩ ඪපපඪඨචබඪධද ටචජඪතඪබඪඥඵ ඊළඟට අනෙක් පැත්තේ කියනවා, මේ සඳහා ආයෝජනය කරන මුදල. එකකට රුපියල් මිලියන 163 යි. තව එකකට මිලියන 105 යි. ඔය විධියට නඩචඵඥ ධ් වල මිලියන 929 ක් ආයෝජනය කරනවායි කියලා තිබෙනවා. රැකියා ප්‍රමාණය කියලා තිබෙනවා. ඊළඟට නඩචඵඥ ධ්ධ් එකේ මිලියන 1268 යි. සම්පූර්ණ ගණන රුපියල් මිලියන 2808.11 ක් ආයෝජනය කරනවාය කියලා තිබෙනවා. මේ කියපු එකම දෙයක්වත් පැහැදිලිව ඉෂ්ට වෙලා නැහැයි කියන එක කනගාටුවෙන් කියනවා.ඊළඟට ඕර්‍ණධ් එකේත් දෙදෙනෙක් ආයෝජනය කරලා, ඕර්‍ණධ් එක්කත් චඨපඥඥථඥදබ එකක් අත්සන් කළා. මේ ඕර්‍ණධ් පහසුකම් ගන්න මේ කට්ටිය යම් යම් කොන්දේසිවලට එකඟ වුණා. ඒකේ පළමුවැනි එක තමයි, ලබා ගත් සහන බදු විරාම කාලය අවුරුදු 8 යි, ඉන් පසුව අවුරුදු 15 යි. යන්ත්‍රෝපකරණ සියල්ලක්ම බදුවලින් නිදහස් කළා. ඊළඟට විනිමය හුවමාරු පාලක පනතේ එක් එක් වගන්තිවලින් නිදහස් කළා. මේවා තමයි ඕර්‍ණධ් එකෙන් දුන්නේ. ඒ කට්ටිය මුලින්ම මේකට කළ එකක් තමයි, මේක අපනයන කර්මාන්තයක් හැටියට -ඥයනධපබ කරන කර්මාන්තයක් හැටියට දුන්නා. අපනයන කර්මාන්තයක් හැටියට දියුණු කරලා තිබෙනවා කියලා තමයි මේ ගිවිසුමේ තිබෙන්නේ. ඊළඟට මුළු ඉඩම් ප්‍රමාණයම වගා කරන්න ඕනෑ කියලා \;බනවා. සඳහන් කර ඇති නියමිත ප්‍රමාණයම ආයෝජනය කරනවා කියලා එකඟ වෙලා තිබෙනවා.සෙවනගලසෙවනගල ආයතනයේ රැකියා සඳහා සේවකයින් 1599 ක් යොදා ගැනීමට හැකියාව තිබෙනවා කියලා සඳහන් කර තිබෙනවා. ඒකට එකඟ වෙලාත් තිබෙනවා. අඩු ගණනේ ඒ සේවක ප්‍රමාණයෙන් 729 ක් යොදා ගැනීමට යෝජනා කර තිබුණත් දැනට ඉන්නේ සේවකයන් 157 යි. ඡ්ර්‍ථජ්, ඡ්ඊජ් ගෙවපු කොළ ටිකත් එම අංක සහ නම් සමඟ මගේ ළඟ තිබෙනවා. මේක මේ විදිහට තිබියදී ඒ අය ලාභ ලැබුවා නම්, ඕනෑම ඕර්‍ණධ් ව්‍යාපෘතියක් ආදායම් බද්දෙන් නිදහස් කළාට, එසේ ආදායම් බද්දෙන් නිදහස් වෙන්න නම් මේවා සම්පූර්ණ කරලා ඕර්‍ණධ් එකෙන් සහතිකයක් ගන්න ඕනෑ. ඒ සහතිකය ආදායම් බදු දෙපාර්තමේන්තුවට දුන්නාට පස්සේ තමයි බදු අය කිරීමෙන් නිදහස් කරන්නේ. ඕර්‍ණධ් එක එහෙම සහතිකයක් දුන්නේ නැහැ. මොකද, එම ආයතනය ඒ කොන්දේසි සම්පූර්ණ කරලා නැහැ.ආදායම් බදුයම් කෙනෙක් කියනවා නම් මේ ආයතනය ලාභ ලැබුවා කියලා, එහෙම නම් ඔහු ආදායම් බදු ගෙවලා තිබෙන්නට ඕනෑ. මොකද, මේ කොන්දේසි යටතේ ඒ අයට අවුරුදු 8 ක සහනය දෙන්නේ අදාළ කොන්දේසි සපුරලා. ඕර්‍ණධ් එකෙන් සහතිකයක් අරගෙන, ඒක ආදායම් බදු දෙපාර්තමේන්තුවට ඉදිරිපත් කළොත් විතරයි.සමහරු කිව්වා මේ කර්මාන්ත ශාලාවේ සීනි හදන කොට ථධතචඵඵඥඵ හැදෙනවා කියලා. මේ අය සුරාබදු කොමසාරිස්ට ලිපියක් යවනවා එයා මෙහේ ඒවා හදනවා විතරක් නොවෙයි, මේ උක් වවන කර්මාන්තය පැත්තක දමලා පිටරටින් ථධතචඵඵඥඵ ගෙනැල්ලා මේක කරනවා. සුරාබදු කොමසාරිස් ඒක උක් පර්යේෂණ ආයතනයට දන්වා යැව්වාම ඒ අය කිව්වා මේක සම්පූර්ණයෙන්ම වැරදියි, මේකෙන් අපේ රටේ අහිංසක උක් ගොවීන් විනාශ වෙනවා. මේකට කොහෙත්ම එකඟ නැහැ. කොන්දේසි අනුව මේ ඉඩම් දීලා තිබෙන්නේ උක් වවන්නයි, ථධතචඵඵඥඵ පිටරටින් ගෙන්වලා අරක්කු හදන්න නොවෙයි, කියලා. ඊළඟට ඒකට අවසරය දුන්නේ නැති වුණාම මේ අය සුරාබදු කොමසාරිස්ට විරුද්ධව අධිකරණයට ගියා. ඒ නඩුව ඒනනඥචත ඛ්ධභපබ එකේ තිබෙනවා. පිටරටින් ථධතචඵඵඥඵ ගෙනැල්ලා අරක්කු හදන්න නොවෙයි මේක දුන්නේ. මේ රටේ දහස් ගණනක් උක් වගා කරන ගොවි ජනතාව වෙනුවෙන් ඇතිකරපු ආයතනයක්. මේක පොදු දේපොළක්. රජයේ ඉඩම්.ලංකා ට්‍රැක්ටර් සමාගම වහලා අවුරුදු ගණනක් වෙනවා. ඒක පාඩු ලබපු ආයතනයක් නොවෙයි. මේක 1994 දී තමයි පෞද්ගලිකරණය කළේ. 1989 දී එහි ලාභය මිලියන 25.5 යි. 1990 දී මිලියන 55.2 යි. 1991 දී මිලියන 29.3 යි. 1992 දී මිලියන 20.2 යි. 1993 දී මිලියන 37.4 ක් ලාභ ලබපු ආයතනයක් මේක. එහෙම ආයතනයක් පෞද්ගලීකරණය කරලා මේ රටේ තිබෙන වැදගත්ම දේපළක් නාස්ති කළා. කුබෝටා සහ මැසි ෆර්ගියුසන් ටැෆා කියන ආයතනවල ඒජන්සි එක තිබුණා. මේකේ හිටපු ඒ සේවකයන් 550 ටම රැකියා නැති වුණා. සේවකයින්ගේ කොටස්වලට ඔවුන්ට මුදල් ගෙව්වේ නැහැ. පාරිතෝෂික මුදල් අහිමි වුණා. එහෙම තිබුණු ආයතනයක් මේක. දුන්නේ මිලියන 148 යි, නාරාහේන්පිට සහ පිටකොටුවෙ. ඉතාම වටිනා ඉඩමක්.ඉදිරිපත් කරපු තවත් ප්‍රධාන චෝදනාවක් තමයි රාජ්‍ය ආයතන පාඩු ලබනවා කියන එක. සමහර රාජ්‍ය ආයතන කළමනාකරණයේ වැරැදි නිසා, විශේෂයෙන්ම එක්සත් ජාතික පක්‍ෂ ආණ්ඩු කාලයේ කරපු දේවල් නිසා. ඊළඟට විශේෂයෙන්ම විදුලිබල මණ්ඩලය. මේක අප ලාභ ලබන්න නොවෙයි කරන්නේ. මේක සේවාවක්. අතිගරු ජනාධිපතිතුමාගේ මඟපෙන්වීම අනුව “සැමට විදුලිය” කියන වැඩපිළිවෙළ යටතේ ලබන අවුරුද්දේ ජූලි මාසය වෙනකොට මේ රටේ සියලු ජනතාවගේ නිවෙස්වලට විදුලිය දීමට අපේ වැඩපිළිවෙළක් තිබෙනවා.ඒ වාගේම පාඩුවට තිබිලා අපි ලාභ ලබන ආයතනත් තිබෙනවා. කුරුණෑගල වැවිලි සමාගම, හලාවත වැවිලි සමාගම, ලංකා පොස්පේට් වාගේ ආයතන පාඩු ලබමින් තිබිලා දැන් ලාභ ලබන ආයතන බවට පත් කරලා කටයුතු කරලා තිබෙනවා. රාජ්‍ය ආයතන පාඩු ලැබුවාට පෞද්ගලික අංශයේ කළමනාකරණයේ තිබෙන දක්‍ෂකම්, ඔවුන්ගේ තිබෙන හැකියාවන් මේ රටේ ජාතික ආර්ථිකයට හවුල් කර ගන්නයි මේවා දුන්නේ. ඉතින් ඒ අයත් ලාභ ලබන්නේ නැත්නම්, ඒවා හරියට දුවන්නේ නැත්නම්, ඒවා වහලා දමනවා නම් මේ මහජන දේපොළ නැවත ගන්නේ නැතිව මොකක්ද කරන්නේ.කඩා වැටුණු බැංකුමා ඇතුලු සමස්ත කැබිනට් මණ්ඩලය ජනාධිපතිතුමා වෙනුවෙන් සහතික වෙනවා, මේ රටේ කිසිම පුද්ගලික ආයතනයක් හෝ ගෙයක් අපි පවරා ගන්නේ නැහැ කියා. ඒ සහතිකය අපි මේ අවස්ථාවේදී දෙනවා. පසුගියදා මේ රටේ නොවෙයි ලෝකයේම බැංකු කඩා වැටුණා. ඒ කඩාවැටුණු වෙලාවේ අපේ රටේත් ඒ තත්ත්වය ඇතිවෙන්න ගියා. සෙලාන් බැංකුවේ සේවය කරපු දහස් ගණනක් එදා වැඩට ගියේ, “මේ අපි වැඩට යන අන්තිම දවස” කියලායි. ඒ වාගේම ඔවුන් අඬ අඬා තමයි වැඩට ගියේ. ඒ වාගේම තැන්පත්කරුවෝ සල්ලි ගන්න අඬ අඬා පෙරහැරෙන් ගියේ. ඒ වෙලාවේ ජනාධිපතිතුමා මැදිහත් වෙලා පැය විසිහතරෙන් සෙලාන් බැංකුව රැක ගත්තා විතරක් නොවෙයි, එහි සේවකයනුත්, ආයෝජකයනුත් සියලු දෙනාම රැකගෙන මුළු බැංකු ක්‍රමයම ආරක්‍ෂා කළා. ඒක පෞද්ගලික අංශයට කරපු ;ලාකුම සහනයයි. ප්‍රමුඛ බැංකුවට මොකක්ද වෙලා තිබුණේ? තැන්පත්කරුවෝ සියලු දෙනාම අමාරුවේ වැටිලා. අපි “ශ්‍රී ලංකා ජාතික ඉතිරි කිරීමේ බැංකුව“ කියලා ඒ බැංකුව පිහිටුවා, ඒකට ආයෝජනය කරපු ලොකු, කුඩා හැම දෙනාගේම විශ්වාසය දිනා ගන්න කටයුතු කළා.සංචාරක ව්‍යාපාරයේ යෙදුණු අය එක්තරා කාලයක විශාල අකරතැබ්බයකට පත් වුණා. ඒ වෙලාවේ රජය මැදිහත් වුණා. ඔවුන්ගේ විදුලිය ගාස්තුව අඩු කළා. ඔවුන්ගේ ණය කපාහැරියා. පොලී රහිතව විශේෂ ණය ආධාර කළා. මේ විධියට ඒ කර්මාන්ත රැකගන්න අපි ඉඩ සැලැස්සුවා. ඒ විතරක් නොවෙයි. 1977 ට පස්සේ ප්‍රථම වතාවට පුළුල් බදු ප්‍රතිසංස්කරණයක් කළා.ආයෝජනබදු ගෙවන අය වෙනදා ගෙවූ බදු ලැයිස්තුවෙන් 13 ක් ම මේ අවුරුද්දේ අප්‍රේල් මාසයේ ඉඳලා ඉවත් වුණා. නියමිත ක්‍රමයක් යටතේ ඒක කළා. ඒ වාගේම ඔවුන්ගේ සංවර්ධනයට බාධාවක් වෙලා තිබුණු සියයට සියයේ ඉහළ මට්ටමේ පොලිය අපි සියයට 14 දක්වා අඩු කළා. ඒකෙන් ඇතිවන ඉතිරිය ගණන් හදා බලන්න. එක වෛද්‍යවරයෙක් කිව්වා, ඔහුගේ නිවාස ණය වෙනුවෙන් ගෙවන මුදලෙන් මාසයකට පොලිය විතරක් රුපියල් 7000 ක් පමණ ඉතිරියක් ඇති වනවාය කියලා.අපි ආයෝජන සුරක්‍ෂිතතාව සඳහා කටයුතු කර තිබෙනවා. අපි පෞද්ගලික අංශයේ පමණක් නොවෙයි, ඉහළ මට්ටමේ විදේශ ආයෝජන සුරක්‍ෂිත කරන්න විනිවිද භාවයකින් කටයුතු කරලා තිබෙනවා. අපි මේවා නිලධාරීන් සහන දෙන්නේ නැතුව ඒ දෙන සහන කැබිනට් මණ්ඩලයට ඉදිරිපත් කරලා ඊට පස්සේ එය ගැසට් කරලා දින 30 ක් දීලා ඊට පස්සේ ඒක නැවත පරීක්‍ෂා කරලා ආයිත් කැබිනට් එකට ගිහිල්ලා එතැනින් නවතින්නේ නැතුව මේ උත්තරීතර සභාවට ඇවිල්ලා ඒ සහතිකය ඔබතුමන්ලාගේ පනතකින් සම්මත කළොත් තමයි එය කෙරෙන්නේ.එතකොට ඒ ආයෝජකයාට ස්ථිර ශක්තියත් නීතිමය ශක්තියත් අපි ලබලා දීලා තිබෙනවා. ඒ වගේම වී මෝල් හිමියන්ට වගේ අයට අපි විශාල සහන දුන්නා. මොකද මේ රටේ සුළු වී මෝල් හිමියන් ගම්පහ ආසනයේ මරදගහමුල ඉන්නවා විශාල ගණනක් රැකියා කරන.ඔවුන් එක කාලයක් දැන් අවුරුදු 4 කට ඉස්සෙල්ලා සම්පූර්ණයෙන්ම කඩා වැටුණා. ඒ වෙලාවේ අපි කීප වතාවක් ඔවුන්ට සහන දීලා ණය කපා හැරලා ඒ වගේම වී තොග රැස් කරන්න අවශ්‍ය සහන පොලියට ඒ මුදල් දුන්නා.අපි අයවැය හිඟය අඩු කර තිබෙනවා. දකුණු ආසියාවේ කිසිම රටක් පැය 24 ම සතියේ දවස් 7 ම, අවුරුද්දේ දවස් 365 ම විදුලි බලය ලබා දෙන්නේ නැහැ. නමුත් පැය 24 ම, අවුරුද්දේ දවස් 365 ම විදුලිය ලබා දෙන දකුණු ආසියාවේ එකම රට බවට ශ්‍රී ලංකාව පත්වෙලා තිබෙනවා.ජනාධිපතිතුමාගේ මහින්ද චින්තන වැඩසටහන තුළ පුද්ගලයා ගොඩනඟා පවුල ගොඩනඟන්නත්, පවුල ගොඩනඟා ගම හදන්නත්, ගම හදා රට හදලා ලොව දිනන්නත් කියන තේමාව යටතේ මහා පරිමාණ ව්‍යාපාරිකයින් පමණක් නොව මා කලින් පැහැදිලිව කිව්වා වාගේ සුළු ව්‍යාපාරිකයන් - තේ කඩයක් දමා ගෙන ඉන්න එක්කෙනා, වී මෝලක් දමාගෙන ඉන්න එක්කෙනා, ත්‍රිවිලර් එකක් පදවන එක්කෙනා, “ඩිමෝ බට්ටා” පදවන එක්කෙනා, නචමඥථඥදබ එකේ වෙළෙඳාම් කරන එක්කෙනා එහෙම නැත්නම් පොලොස් ටිකක් ලියලා විකුණමින් සතිපොළේ ව්‍යාපාර කරන එක්කෙනා සියලු දෙනා ආරක්‍ෂා කරන්න කටයුතු කළා විතරක් නොවෙයි.මේ ඔක්කොටම වැඩිය ලොකුම දේ මේ රටට කළා. ජනතාවට අවුරුදු 30 ක් තිස්සේ නිදහසේ වෙළෙඳාම් කරන්න තියා දරුවන්ට ඉස්කෝලේ යන්නත් බැරිව තිබුණා. මහින්ද රාජපක්‍ෂ ජනාධිපතිතුමාගේ ආණ්ඩුව යුද්ධය නිම කරලා මේ රටට ස්ථිර සාමය දිනා දීපු එක තමයි ව්‍යාපාරිකයින්ට කරපු ලොකුම ආයෝජනය වන්නේ.පෞද්ගලික අංශයෙන් ඉල්ලීමක් කරනවා. අවංකව වැඩ කරන ව්‍යාපාරිකයන් රැක ගන්න, ඔවුන්ගේ ආයෝජන ආරක්‍ෂා කරන්න, ඔවුන්ට ඉදිරියට යන්න සියලුම ආරක්‍ෂාව මේ ආණ්ඩුව ලබා දෙනවා. කරුණාකර, ඒ ආයෝජන කරන්න.අපි දේශීය ආයෝජකයින්ට දිය හැකි උපරිම සහයෝගය දෙන ගමන් ඉහළ මට්ටමේ විදේශ ආයෝජන ලබා ගැනීමටත්, ඔවුන්ට අවශ්‍ය දිරිගැන්වීම් කරනවා. මේ රට විකුණන්නේ නැතුව මේ රටේ ජනතාව ආරක්‍ෂා කර ගෙන, අපේ පරිසරය ආරක්‍ෂා කර ගෙන, අපේ ජාතික උරුමයන් ආරක්‍ෂා කර ගෙන, අපේ සිරිත් විරිත්, අපේ හැදියාව මේ සියල්ල ආරක්‍ෂා කර ගෙන ඒ ආයෝජන කරන අයට සම්පූර්ණ ආරක්‍ෂාව දෙනවා.මේ පනත් කෙටුම්පතින් කෙරෙන්නේ මහජනතාවගේ දේපොළ අනිසි ලෙස හෝ අයුතු ලෙස පරිහරණය නොකර, නිකරුණේ අතහැර දමා තිබෙන දේපොළ ජනතාවගේ සුබසිද්ධිය සඳහා යෙදවීමයි. මේ රටේ රැකියා බිහිකිරීම සඳහා, මේ රටේ ආර්ථික සංවර්ධනය සඳහා ඒවා යොදා ගන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=f1111142</link>
    <topic>අද සමහරු ජීවත්වෙන්නේ මෙගා නාට්‍ය එක්කයි</topic>
    <author/>
    <content>බුදුන් වහන්සේ දේශනා කළ ධර්මය මෙලොව, පරලොව යන දෙලොවටම වැඩදායකය. බුදු දහම තුළ වැඩිවශයෙන්ම අන්තර්ගතව ඇත්තේ මෙලොව ජීවිතය සාර්ථක කර ගැනීමට අවශ්‍ය දහම් කරුණු වේ. පුද්ගලයා සහ සමාජය යහපත් කිරීමට ධර්මය තරම් වටිනා ඔසුවක් තවත් නැත. අද පවතින විපරිත ලොකයෙන් පුද්ගලයන් මුදා යහපත් සමාජයක් නිර්මාණය කර ගැනීමට බුදු දහමෙන් ලැබෙන අනුබලය පිළිබඳ මේ සංවාදය, වේයන්ගොඩ කටුවස්ගොඩ ශ්‍රී අරිනන්දනාරාම පුරාණ විහාරාධිපති, නිට්ටඹුව සංඝබෝධි මධ්‍ය මහා විද්‍යාලයේ ආචාර්ය මහගම සීලානන්ද හිමියන් සමගිනි.පවුලක් ගොඩනැගෙන්නේ පුද්ගලයන් කිහිප දෙනෙකුගේ එකතුවෙන්. සමාජයේ මූලික ඒකකය වන්නේ පවුලයි පවුලක් ශක්තිමත් වීමෙන් හෝ යහපත් වුවහොත් පමණයි සමාජයක් යහපත් වන්නේ. කුටුම්භය නැතහොත් පවුල තුළ මව්පිය දූදරු, ස්වාමි, භාර්යා, සහෝදර සහෝදරියන්ගෙන් ඉටුවිය යුතු යුතුකම් හා වගකීම් පිළිබඳ බුදු දහම තුළ ඉතා පැහැදිලිව විග්‍රහ කර තිබෙනවා. එසේම යහපත් පවුල් ඒකකයක් ගොඩනැගුණොත් පමණයි යහපත් සමාජයක් නිර්මාණය වන්නේ. නමුත් වර්තමාන සමාජයේ මව්පිය දූදරු, ගුරු සිසු, ස්වාමි භාර්යා, සේව්‍ය සේවක, ගිහි පැවිදි ආදි සෑම අංශයකම දුරස්වීමක් දකින්නට ලැබෙනවා.වර්තමාන සමාජයේ මිනිස්සු හැල්මෙ දුවනවා. විවේකයක් නැහැ. මනසට විවේක බුද්ධියෙන් හිතන්න වෙලාවකුත් නැහැ. එදා අපේ පැරැන්නන් ධර්ම සාහිත්‍ය රස වින්දා. අපේ ජාතක පොත, සද්ධර්මරත්නාවලිය, බුත්සරණ, අමාවතුර වැනි පත පොත කියෙව්වා. ඒ තුළින් ඔවුන් තුළ හොඳ රසඥතාවයක් වගේම සදාචාර සම්පන්න බවකුත් ඇති වුණා. අපේ ජනකවියේ පවා තිබුණේ අව්‍යාජ වූ නිර්මල හැගීම්. නමුත් අද තත්ත්වය හාත්පසින් වෙනස් වෙලා. අද බොහෝ දෙනෙක් ජීවත්වන්නේ මෙගා එක්කයි. එදා ගිහි පැවිදි සම්බන්ධතාවයත් ඉතාමත් හොඳින් පැවතුණා. නමුත් අද රූපවාහිනියට ඇබ්බැහිවීම නිසා සන්ධ්‍යා කාලයේදී මිනිසුන්ට පන්සලට එන්න වෙලාවක් නැහැ. වර්තමානයේ ඇහෙන ඇතැම් ගීතත් මිනිසුන්ගේ ආකල්ප වෙනස් කරනවා. ඒවායෙන් ළමා පරපුර හා තරුණ පරපුරේ පමණක් නොව වැඩිහිටියන්ගේත් මානසික විකෘතිතාවයක් ඇති වෙනවා. එයින් අපේ සංස්කෘතියට වන හානිය අතිවිශාලයි. එදා සමාජයේ තිබුණු සාරධර්ම, ගුණධර්ම, මව්පිය, දූදරු සම්බන්ධය, වැඩිහිටියන්ට සැලකීම, ගුරුවරුන්ට සැලකීම ආදිය අද අපේ සමාජයෙන් ඈත් වෙලා.සිඟාලෝවාද සූත්‍රයේ ඒ පිළිබඳ සඳහන් වෙනවා. අපාය මුඛ එසේත් නැතිනම් මිනිසා දුගතියට යන දොරටු රැසක් බුදුන් වහන්සේ දේශනා කර තිබෙනවා. රහමෙර පානය, සූදු කෙළිය, අවේලාවේ වීදි සංචාරය, පාපමිත්‍ර සේවනය, අලසකම, නිතර නැටුම් ගැයුම් බලන්නට යාම ආදිය අපාය මුඛ ලෙස එහි සඳහන් වෙනවා. මෙම අපාය මුඛ අද සමාජය තුළ වැඩිවෙලා. බොහෝ වෙලාවට අපේ මිනිසුන්ට සිල් ගන්නට හෝ ආගම දහම මතක් වෙන්නේ වයසට යනවිටයි. එතෙක් මිනිස්සු හිතාගෙන ඉන්නේ මේ ජීවිතය මනා සුන්දර දෙයක් ලෙසයි. එතෙක් මිනිස්සු පංචකාමයෙහි ඇලිලා ජීවත් වෙනවා. එසේම විසුක දස්සනවල වෙලී ඉන්නවා.දරුවන්ගේ ලෝකයට ආලෝකය ගෙන එන්නේ මව්පියන් නිසා සිඟාලෝවාද සූත්‍රයේ දී ඔවුන්ව නැඟෙනහිර දිශාවටයි උපමා කරන්නේ. මව්පියන් වෙනුවෙන් දරුවන් ඉටු කළ යුතු යුතුකම් කොටසක් එම දේශනාවෙන් පෙන්වා දෙනවා. එහි අවසාන යුතුකම ලෙස පෙන්වා දෙන්නේ මරණයට පත්වූ පසු පින් අනුමෝදන් කිරීමයි. අද සමාජයේ බොහෝ වෙලාවට දක්නට ලැබෙන්නේ මේ අවසාන යුතුකම ඉටු කිරීම පමණයි.මව්පියන් මියගියාට පසු මහා ශබ්ද පූජා පවත්වා පිංකම් සිදුකරනවා. නමුත් මව්පියන් ජීවත්ව ඉදිද්දී ඔවුන්ට සලකන්නේ නැහැ. ගොඩක් මව්පියන් මහළු නිවාසවල දුක් විඳින්නේ ඒ තත්ත්වය නිසයි.ඒ වගේම මව්පියන්ගෙනුත් යම් වගකීමක් දරුවන්ට ඉටුවෙන්න ඕනා. දරුවෝ බිහි කිරීම පමණක් ප්‍රමාණවත් වන්නේ නැහැ. ඔවුන්ට පාපය, පින, යහපත, අයහපත පෙන්වාදී යහපත් ආකාරයට ජීවත්වීමට මඟ පෙන්වීම අවශ්‍යයි. ඉස්සර පවුල තුළින් දරුවාට ආදරය, සෙනෙහස, රැකවරණය ලැබුණා. නමුත් අද දරුවන්ට මව්පිය සෙනෙහස ලැබෙන්නේ අඩුවෙන්. මව්පියන්ගේ අවිවේකී බව තමයි එයට ප්‍රධාන ලෙස බලපා තිබෙන්නේ.ගුරු - සිසු සම්බන්ධයත් ඉතාම උත්තරීතර දෙයක්. අද ගුරුවරයාගේ භූමිකාවත් මුදලට වාණිජත්වයට යටවෙලා. දරුවන් තුළින් ගුරු ගෞරවය නැති වෙලා. මේ තත්ත්වයන් සමාජ පරිහානියට හේතු වෙලා තිබෙනවා.ස්වාමි – භාර්යා සම්බන්ධය දරුවන්ටත් බලපානවා. මව්පියන් අතර නිතර අඬදබර, කලකෝලාහල ඇතිවෙනවා නම් දරුවන්ගේ මනසට එය බලපානවා. ඒ තුළින් සමාජයට වෛර කරන දරුවන් බිහි වෙනවා. ඒ නිසා ස්වාමියා සහ භාර්යාවගේ සම්බන්ධය දෙවියකු සහ දෙවගනක අතර සම්බන්ධයක් හා සමාන විය යුතු යැයි බුදුන් වහන්සේ පෙන්වා දී තිබෙනවා. යහපත් පවුලක් ඇති වීමට හොඳ බිරිඳක් සහ හොඳ සැමියෙකුගේ භූමිකාව ඉතාම වැදගත්.බුදුන් වහන්සේගේ ධර්මය අකාලිකයි. එම ධර්ම අතීතයට පමණක් නොව වර්තමානය අනාගතය යන තුන් කාලයටම ගැළපෙනවා. ධර්මය සත්‍යයක්. ඒ ධර්මය වලංගුයි. නමුත් එම ධර්මයෙන් ප්‍රයෝජන නොගන්න එක තමයි අඩුපාඩුව. අපේ රටේ මිනිස්සු බණ අහනවා. නමුත් ඒවා පිළිපදිනවා අඩුයි. බණ අහන එකත් අද මෝස්තරයක් වෙලා. පුද්ගලයා හා සමාජය යහපත් කිරීමේදී ධර්මය හැරුණුවිට මව්පියන්ට, වැඩිහිටියන්ට, ගුරුවරුන්ට, භික්ෂූන් වහන්සේලාට වගේම ජනමාධ්‍යයටත් ලොකු වගකීමක් පැවරෙනවා. වැඩිහිටියන් සහ ගුරුවරුන් මීට වඩා වගකීමෙන් කටයුතු කරන්න ඕනා. විශේෂයෙන් සමාජයේ ආකල්පමය වෙනසක් ඇති කළ යුතුයි. ගුරුවරු, වැඩිහිටියන් සහ මව්පියන් එහි පෙරගමන්කරුවන් විය යුතුයි කියලයි මම හිතන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=f1111143</link>
    <topic>සැත්තෑ වන වියට පා තබන සණස බැංකුවේ නිර්මාතෘ</topic>
    <author>දයාවංශ කරුණාමුනි</author>
    <content>ලෝකයේ මහා ධන කුවේරයින් අති විශාල මුදල් යට කොට රක්‍ෂණ ව්‍යාපාරය ආරම්භ කරද්දී ගම්වල ක්‍රියාත්මක වූ මරණාධාර හා සුබ සාධක සමිති මුල් කර ගනිමින් රක්ෂණ ව්‍යාපාරය ආරම්භ කළේ ආචාර්ය පී. ඒ. කිරිවන්දෙණිය මහතාය.එදා අපරදිග වට්ටෝරුවලින් පිරුණු සුවඳ සබන් කැටයට, වෙනිවැල්ගැට කොහොඹ තෙල් හෝ ගොඩපර ගෙඩියක යුෂ නොමැති නම් එය නගරයේ අරුමෝසමින් හැඩවුණ තරුණියකට පවා අලෙවි කර ගත නොහැකි තත්ත්වයට රට ගමන් කරමින් තිබුණි.එහෙත් දැන් කරාබු නැටි වැනි ගමේ ඖෂධ ශාඛ නොමැති දන්තාලේපයක් රට තුළ අලෙවි කර ගත නොහැකි බව බහු ජාතික සමාගම් පවා විශ්වාස කරති.සම්බෝලයක්, අච්චාරු ටිකක් නැති තරු පහේ හෝටලයක් මෙහි ඇතිදැයි මම නොදනිමි.නගරය මෙන්ම නාගරිකයාද ගම ආක්‍රමණය කර ඇති බව මා සඳහන් කළේ එබැවිනි.මේ පරිවර්තනය දවසකින් දෙකකින් සිදුවූවක් නොවේ. නිදහස් අධ්‍යාපනයත් සමග විවිධ ක්ෂේත්‍රවලින් ඉහළට පැමිණි ගැමි දරුවන් බොහෝ දෙනෙකු මෙහිලා සුවිශේෂ කාර්යභාරයක් ඉටු කළහ.එවන් පුද්ගලයින් අතර පොඩි අප්පුහාමි කිරිවන්දෙණිය නම් වූ ගැමියාට හිමිවන්නේ සුවිශේෂ ස්ථානයකි. කෑගල්ල දිස්ත්‍රික්කයේ රඹුක්කන කිරිවන්දෙණියේදී මීට වසර හැත්තෑවකට පෙර උපත ලැබු පොඩි අප්පුහාමි කිරිවන්දෙණිය හෙවත් පී. ඒ. කිරිවන්දෙණිය නම් වූ ඔහු රට තුළ සුවිශේෂ වෙනසක් කරන්නට ගැමියාට හැකි බව හොඳින් අවබෝධ කර ගත්තේය. අවබෝධ කර ගත්තා පමණක් නොව වසර පනහක් වැනි කාලයක් තුළ ගැමියාගේ ශක්තිය ලෝකය හමුවේද සනාථ කළේය. එහි සුවිශේෂ අවස්ථාව වන්නේ තමන්ගේ නායකත්වයෙන් පෝෂණය කර මෙරට ගැමි ජනතාවගේ ජීවිත ආලෝකමත් කරන්නට තරම් පුළුල් ව්‍යාපාරයක් බවට පත් කළ සණස ශුද්ධ මූල්‍ය බැංකු ක්‍රමය ලෝකයේ එවැනි බැංකු ක්‍රම අතර දෙවැනි තැනට පත්වීමය.හැත්තෑ වසරක් වූ සිය ජීවිත කාලයෙන් දශක පහකට ආසන්න කාලයක් ගැමි ජනතාවගේ ආර්ථිකයත්, ගැමි ජනතාවත් නගා සිටුවීම පිණිස ආචාර්ය පී. ඒ. කිරිවන්දෙණිය මහතා කළ කැපවීම අකුරුවලට පත් කිරීම එතරම් පහසු නැත. මන්ද එය විවිධ ඉසව් කරා විහිදුන මහා රුකක් බඳු වීමත්.මීට වසර එකසිය දහයකට පමණ පෙරදී ආරම්භ වී සකසුරුවම් හා ණය දෙන සමිති ව්‍යාපාරය විනාශ වීමේ කර්තව්‍යයට මුහුණ දී සිටි ඉකුත් සියවසේ හැත්තෑව දශකයේදී ඊට උර දුන් කිරිවන්දෙණිය මහතා එතුලින් ගැමි ජනතාවගේ ණය බර ලිහිල් කරන මාවතක් යළි හෙළෙි කළේය. ඔහුගේ ව්‍යායාමය කොතරම් පල දැරුවේද කිවහොත් සමුපකාර ව්‍යාපාරයට කණකොකා හැඬූ සේ ජයවර්ධන මහතා හඳුන්වා දුන් විවෘත ආර්ථිකය හමුවේ ම පවා නොසැලී ශක්තිමත්ව ඉදිරියාමට සමත් විය.මේ ශක්තිමත් බවේ රහස වූයේ මෙරට ගැමි ජනතාව සකසුරුවම් හා ඉතිරි කිරීමේ ව්‍යාපාරය හෙවත් සණස සමග රොද බැද ගෙන සිටීමය. ඒ ශක්තිය කිසිදු දේශපාලනයකට දේශපාලඥයෙකුට යටත් කිරීමට නොහැකි තරම් විය.ප්‍රගතිශීලී ව්‍යාපාරයට ලැදිව කටයුතු කිරීම හේතුවෙන් වරක් ජනාධිපති ආර්. ප්‍රේමදාස මහතාගේ නියෝගයක් මත ඔහු පොලිස් අත්අඩංගුවට පත් විය. එහෙත් ජීවිත අවදානමින් ගැලවීමට ඔහු වටා සිටි සැබෑ නායකයන් ශක්තියක් වූහ. එහෙත් මෙහි විශේෂත්වය වන්නේ ආර් ප්‍රේමදාස ජනාධිපතිවරයා සාලක කිරිවන්දෙණිය මහතාගේ නායකත්වයෙන් යුතු සණස ව්‍යාපාරය ජන සවිය වැඩසටහන ක්‍රියාත්මක කිරීමට බාර දීමය. ඒ තරමටම සණස පොදු ජන ව්‍යාපාරයක් බවට පත් කිරීමට ඔහු සමත් ව සිටියේය.ලෝකයේ මහා ධන කුවේරයින් අති විශාල මුදල් යට කොට රක්‍ෂණ ව්‍යාපාරය ආරම්භ කරද්දී ගම්වල ක්‍රියාත්මක වූ මරණාධාර හා සුබ සාධක සමිති මුල් කර ගනිමින් රක්ෂණ ව්‍යාපාරය ආරම්භ කළේ ආචාර්ය පී. ඒ. කිරිවන්දෙණිය මහතාය.මහා ධන කුවේරයින් අති විශාල මුදල් යටකොට බැංකු අරඹන විට ගැමියන්ගේ රුපියල දෙක එකතු කොට සණස සංවර්ධන බැංකුව ආරම්භ කළේ ඔහුය.කාලයක් ලෝකයේ විවිධ ආයතන හා රටවල ආධාර සණසට ලැබුණත් කිසියම් දිනක ඒ සියල්ල නතර වන බවද ඔහු දැන සිටියේය. ඒ නිසාම සණස තුළින් විවිධ ව්‍යාපාර ආයතන රැසක් ආරම්භ කිරීමද කිරිවන්දෙණිය මහතාගේ දුර දක්නා නුවණේ එක් ප්‍රතිඵලයකි.සණස මුහුණ සමග ඉංජිනේරු හා ඉදිකිරීම් සමාගම පාරිභෝගික සංවිධානය මේ අතර කැපී පෙනේ.ඒ සියල්ලටත් වඩා ආචාර්ය පී. ඒ. කිරිවන්දෙණිය මහතා වඩාත් ආදරය කරන්නේ තමා මහත් කැපවීමෙන් ආරම්භ කළ සණස අධ්‍යාපන පීඨයටය.කෑගල්ලේ අක්කර දහ හතරක භූමි භාගයක් පුරා විහිදුණ සණස අධ්‍යාපන පීඨය සියලුම අංශයන් ගෙන් සමන්විත වේ.එය ළඟදීම පෞද්ගලික විශ්වවිද්‍යාලයක් බවට පත් කිරීම ආචාර්ය කිරිවන්දෙණිය මහතාගේ අරමුණ වී ඇත.දැනට රජයේ ආයතන රැසක උපදේශක මට්ටමෙ නිල තල දරන ආචාර්ය පි. ඒ. කිරිවන්දෙණිය මහතා කළක් මහජන බැංකුවේ සභාපති ධුරයද දැරීය.රුහුණු විශ්වවිද්‍යාලය මගින් ඔහු වෙත ආචාර්ය උපාධියක් පිරිනැමුණේද ඔහගෙන් සිදුවූ විශිෂ්ඨ සේවයට උපහාර ලෙසිනි.සිය ජීවිතයේ හැත්තෑවෙනි දිනයට පා තබන ආචාර්ය පී. ඒ. කිරිවන්දෙණිය මහතාට රටට සමාජයට තව තවත් සේවය කිරීමට චිර ජීවනය ලැබේවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=f1111144</link>
    <topic>ළමා සාහිත්‍යයට බලපෑ ජාතක කතා සාහිත්‍යය</topic>
    <author/>
    <content>ළමයා වූ කලී අපූර්වත ම අයුරින් අලුත් දෑ උකහා ගැනීමට සූදානමින් සිිටින පිරිසිදු මනසක් ඇත්තෙකි. එබැවින් ළමයින් සඳහා නිර්මාණ කළ යුත්තේ මහත් සංයමයකිනි. දෛනිකව දරුවන් ගේ වර්ධනය සඳහා පෝෂ්‍යදායි ආහාර ලබාදෙන්නාක් සේ ම ඔවුන් ගේ මානසික හා අධ්‍යාත්මික සංවර්ධනය සඳහා අවශ්‍ය ආහාර ළමා සාහිත්‍ය මගින් සැපයෙනු ඇත. ගුණාත්මකභාවය අනුව එම සාහිත්‍යයෙන් විවිධ මට්ටම්වලින් දැකගත හැකි ය. ජීවිතය ගොඩනගා ගැනීමට අවශ්‍ය සාරගර්භ අදහස් පහසුවෙන් අවබෝධ කරගත හැකි සරල සුගම බස්වහරක් භාවිත කරමින් ළමයින් ළමයින් සඳහා කරනු ලබන නිර්මාණවලට යොදා ගැනීම උචිත ය.ඉතාලි ජාතික කාලෝ කොලෝඩ් නම් ළමා ග්‍රන්ථ කතුවරයා පවසන්නේ ළමුන් අරභයා නිර්මාණ කිරීම වැඩිහිටියන් සඳහා නිර්මාණ කිරීමට වඩා පහසු කර්තව්‍යයක් බවයි. කාලෝ කොලෝඩ් යනු ළමා පරපුර අතර ඉතාමත් ජනප්‍රිය වූ “පිනෝකියෝ” කතාවෙහි නිර්මාතෘය. ඔහු ගේ අදහස එසේ වූව ද ඇතැම් රචකයන් ගේ අදහස අපහසු ම කාර්යය නම් ළමුන් සඳහා ලිවීම වන බවයි. එය විවිධ රචකයන්ට අනුව වෙනස්වන බව පැවැසිය යුතු ය. ළමයින් සඳහා නිර්මාණ කරන්නට නිර්මාණකරුවන් ළමා මනස පිළිබඳ මනා අධ්‍යයනයකින් යුතුව නිර්මාණකරණයෙහි යෙදිය යුතුම වේ. එසේ නොවන්නේ නම් එය අනාගත පරපුරට එරෙහිව කරන්නා වු බරපතල අපරාධයකි. නිර්මාණ කරන්නා වු සෑම වචනයක් ම පිළිබඳ අවධානය යොමු කළ යුතු අතර නිර්මාණය තුළින් දෙනු ලබන පණිවිඩය පිළිබඳව වඩා වැඩි අවධානයක් යොමුකළ යුතු ය.ළමා සාහිත්‍ය යනු පුළුල් විෂය පරාසයකි. කවි, කතා, ගීත සහ නාට්‍ය ආදී ක්ෂේත්‍රයන් පුරා විහිදෙන ළමා සාහිත්‍ය තුළ ළමයින් සඳහා නිර්මාණික කතා ළමුන් අතර වඩාත් ප්‍රචලිත ය. ලෝක ළමා කතා සාහිත්‍ය දෙස බලනවිට සුරංගනා කතා කලාව බටහිර රටවල දරුවන් අතර වඩාත් ජනප්‍රිය විය. 18 වැනි සියවසෙ හි අවසාන භාගය වනවිට ජර්මනියෙහි ළමා සාහිත්‍ය කෘති කිහිපයක් බිහි විය. ජර්මනිය පුරා පැවති ජනප්‍රවාද එක්කොට විල්හෙලම් කාල් ග්‍රීම් සහ ජේකබ් ලුඩ්වික් කාල් ග්‍රීම් යන ග්‍රීම් සහෝදරයෝ වෙළුම් තුනකින් එළිදක්වා ඇත.ශ්‍රී ලාංකේය ළමා පරපුරට දායාද වූ රසවත් සාහිත්‍යයක් අප රටෙහි ඇත. එය වඩාත් පෝෂණය වී ඇත්තේ බෞද්ධ සාහිත්‍යයෙන් බව නොබියව ප්‍රකාශ කළ යුතු ම ය. ජාතක කතා පොතෙහි එන ඇතැම් කතා ළමුන් සඳහා යෝග්‍ය බව පෙනී යයි. ජාතක කතා පොත හුදෙක් ළමුන් සඳහා රචනා කරනු ලද්දක් නොවුව ද ඇතැම් රචකයන් විසින් සතුන් සම්බන්ධ කතා අලංකාර චිත්‍ර සහිතව ලිහිල් වූ දෙබස් ඇතිව දරු පරපුරට පණිවිඩයක් ගත හැකි ලෙසට කුඩා පොත් වශයෙන් පලකරනු ලැබ ඇත. වඳුරන් සම්බන්ධව ඇති කතා වෙන ම එකතුකොට ළමා පොත් වශයෙන් වෙළෙඳපොලෙහි දක්නට තිබේ.ජාතක කතා යනු අපූර්වත ම ධර්ම සන්නිවේදන ක්‍රමයකි. විවිධාකාරයේ අවවාද අනුශාසනා උපාසක උපාසිකාවන්ට ලබා දීම එතුළින් සිදු වී ඇත. ජාතක කතා තුළින් ලබා දෙන පණිවිඩය සර්වකාලීන ය. එබැවින් ළමා පරපුර නිසි මං ගැන්වීමෙහි ලා ළමයින් සඳහා ජාතක කතා සාහිත්‍ය උපයෝගී කරගත හැකි ය. සිව්වැනි පණ්ඩිත පරාක්‍රමබාහු රජු කුරුණෑගල රාජ්‍යකරන සමයෙහි එනම් 14 වැනි සියවසෙහි පන්සිය පනස් ජාතක කතා පොත රචනා විනැයි සැලකුණ ද ගෙන හැර දක්වන්නා වු පණිවුඩය සර්වකාලීන ය. මවුපියන් දූදරු සෙනෙහස, උත්සාහයෙන් දියුණුවීම, තැනට සුදුසු නුවණින් යුතුව කටයුතු කිරීම, මෛත්‍රිය පැතිරවීම, අවස්ථානුකූලව යහපත් වෙනසක් සිදුකිරීම, පරිත්‍යාගශීලීවීම, එකමුතුකම, සිල්වත්වීම, කල්‍යාණ මිතුරුකම, සත්‍යවාදීවීම, කලගුණ සැලකීම, උපේක්ෂා සහගත වීම මෙන් ම තණ්හාවෙන් මිදීම පිළිබඳ අලංකාරවත් එසේ ම අරුත්බර කතා ජාතක කතා තුළ දැකිය හැකි ය.ළමා මනස තුළට විවිධ යහපත් ගුණාංගයන් ආගමික සාහිත්‍යයන් තුළින් රෝපණය කිරිම පහසුවෙන් කළ හැකි ය. ඒ කුමක් නිසා ද යත් ලෞකික කල්පනාවලින් දූෂණය නොවූ පිරිසිදු මනස් ළමයින් සතුවන නිසා ය. උදාහරණයක් ලෙස එකමුතුකමෙහි අගය මැනවින් කියාපාන සම්මෝදමාන ජාතකය එනම් එකමුතුව වැද්දා එළූ දැල රැගෙන ගොස් කටු දැලක පටලා තම ජීවිත බේරාගත් මෙන්ම පසුව බේදවී එසේ නොකොට ජීවිත අහිමි කරගත් වටුරැලේ කතාව කුඩා කල හොඳින් මනසට ගත් දරුවෙකු සෑමවිට ම එකමුතුව කටයුතු කරන්නට පෙළඹෙනු ඇත.එසේ ම බෙහෙවින් ම ප්‍රචලිත සත්තිකුම්භ ජාතකය තුළින් විවරණය වන්නේ පුද්ගලයා ගේ යහපත් පැවැත්ම උදෙසා පරිසර සාධකය බෙහෙවින් බලපාන බවයි. ඒ අනුව හොරුන් ගේ වාසස්ථානය අසල වැටුණු ගිරාපෝතකයා නපුරු වචන කියමින් දුෂ්ට ලෙස හැසිරෙයි. එසේ ම යහපත් පුද්ගලයා ගේ එනම් තාපස් අසපුවට වැටුණු ගිරාපෝතකයා ශාන්ත ලෙස, කරුණාවන්ත වචන කියමින් හැසිරෙයි. මෙය කුඩා දරුවන් ගේ පෞරුෂ වර්ධනය කිරීමෙහිලා ඉතාමත් උචිත කතාවකි. යහපත් පරිසරය තුළින් යහපත් ඳඬ;සකුත්, අයහපත් පරිසරය තුළින් අයහපත් මිනිසෙකුත් නිර්මාණය වන සර්වකාලීන පණිවිඩය එම ජාතක කතාව තුළින් ලොවට විවරනය වෙයි.තව ද ඒ හා සමාන කතාවක් ඇතෙකු වටා ගෙතුන මහිලාමුඛ ජාතකයෙන් ද විවරණය වෙයි. මහිලාමුඛ ජාතකයට අනුව මහිලාමුඛ යනු මුලින් ඉතාමත් හීලෑ ගති තිබු ඇතෙකි. එම ඇතු ඉතා ගුණ ගරුක බව රටපුරා ප්‍රසිද්ධ විය. දිනක් ඇත්ගාල සමීපයෙහි සොරමුලක් විවිධ පරුෂ වචන කියමින් එනම් මිනීමැරුම් කොට ගෙවල් බිඳ සොරකම් කරන අන්දම කතා කරමින් සිටියහ. ඇතු මෙයට ඉතා ඕනෑකමින් ඇහුම්කන් දෙමින් සිටියේය. නරක වචනවලින් කතා බහ කළ සොරුන්ගේ වචන නිසා මහිලාමුඛ තුළ රෞද්‍රවු නපුරු ගතිගුණ ඇති විය. ඇතු නපුරු වී ඇති බව රජුට ද සැලවිය. සිදුවී ඇත්තේ කුමක් ද යන්න සොයා බැලීමට රජවාසල පණ්ඩිතතුමා ඉදිරිපත් විය. ඇතුට සිදුවී ඇති දෙය නිරීක්ෂණය කළ ඔහු සිදුවී ඇති සියල්ල සොයා ගත්තේය. නරක ආශ්‍රය නිසා සිදුවු මෙම වැරැද්ද නිවැරැදි කළේ ධර්ම දේශනයක් කිරීම තුළිනි. එතුළින් ඇතු ඉතාම හොඳ ගති ඇති හස්තියෙකු බවට පත්විය.මේ කතාව තුළින් ගෙනෙන පණිවුඩය නම් යහපත් පරිසරයක් තුළින් යහපත් පුද්ගලයන් ද අයහපත් පරිසරය තුළින් අයහපතුන් ද බිහිවන අතර ඥානය ඇත්තෝ මෙම තත්ත්වය හඳුනාගෙන කටයුතු කරතියි යන්න ය.ජාතක කතා තුළින් මානව ජීවිතය විවරණය කරයි. බොහෝ විට ජීවිතය පිළිබඳ විවිධ පාඩම් උගත හැකි ය. කුඩා දරුවන්ට සාරධර්ම පිළිබඳ දැනුවත් කිරීමේ දී කතාන්දර මගින් එම කාර්ය වඩාත් පහසුවෙන් ඉටු කළ හැකි ය.සුරංගනා කතා කලාව තුළින් බටහිර සංකල්ප හා අදහස් දරුවන්ගේ සිත් තුළට කාවැද්දවීම නොවැළැක්විය හැකි ය. ඒ මන්ද යත් ඒවා බිහිවී ඇත්තේ බටහිර රටවල නිසාය. මෙහිදී මාගේ අරමුණ බටහිර සංකල්ප වරද සහගත යැයි පැවසීම නොවේ. ඒවා තුළ ද වටිනා අදහස් ඇත. නමුත් ඒවාට වඩා යථාර්ථවාදී අරුත්බර අදහස් හා සංකල්ප ජාතක කතා තුළින් ළමා මනසට දිය හැකිය. එසේ නම් අප රටෙහි සංස්කෘතියට, සාරධර්මවලට වඩා ගැළපෙන අපේ දේ ළමා පරපුරට දායාද කිරීම තුළින් අනාගත ශ්‍රී ලංකාද්වීපය සාරධර්මවලින් පිරිපුන් රටක් බවට පත් කළ හැකි ය. බුදුදහමින් හා පරිශුද්ධ වූ බෞද්ධ සංස්කෘතියෙන් සුපෝෂිත වු අප ලංකාද්වීපය තුළ වැඩෙන ළමා පරපුරට පිවිතුරු වු බෞද්ධ සාහිත්‍යයෙන් ලබාගත හැකිවන යහපත් සංකල්ප කොතෙකුත් ඇත. මුදිතා, කරුණා, උපේඛා යන සිව් බඹවිහරණවලින් පිරිපුන් පරපුරක් බිහිකිරීමට අපගේම බෞද්ධ සාහිත්‍යයෙහි ප්‍රබල වූ ජාතක කතා යොදා ගැනීම ඉතාමත් සඵලදායක වන බව පෙනී යයි.ඉන්දිකා සංජීවනී ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=f1111145</link>
    <topic>කාබන්ඩයොක්සයිඩ්වලට එරෙහි දැයට සෙවණ රුක්රෝපණ වැඩසටහන</topic>
    <author>ශීලා උඩුවර</author>
    <content>ජනාධිපති මහින්ද රාජපක්ෂ මහතාගේ හැටපස්වැනි (65) වැනි ජන්මදිනය හා එතුමාගේ දෙවැනි පදවි ප්‍රාප්තිය සැමරීම කේන්ද්‍ර කර ගනිමින් ඉකුත් වසරේ නොවැම්බර් 15 වැනිදා පැළ එකොළොස් ලක්ෂයක් සිටුවීම පිණිස පරිසර අමාත්‍යාංශය විසින් දැයට සෙවණ නමින් ජාතික රුක්රෝපණ වැඩසටහන සංවිධානය කෙරිණි.මධ්‍යම රජයේ සියලුම අමාත්‍යාංශ දෙපාර්තමේන්තු, සංස්ථා, මණ්ඩල පළාත් සභා හා පළාත් පාලන ආයතන, දිස්ත්‍රික් හා ප්‍රාදේශීය පරිපාලනය, පෞද්ගලික ආයතන සහ රාජ්‍ය නොවන සංවිධාන මේ සඳහා දායකත්වය ලබා දුනි. එකී වැඩ සටහන යටතේ දිවයින පුරා පැළ 2902851ක් සිටුවනු ලැබිණි.ශ්‍රී ලංකා රජයේ සංවර්ධන ප්‍රතිපත්ති රාමුව ඉදිරිපත් කෙරෙන මහින්ද චින්තන ඉදිරි දැක්ම ප්‍රකාර පැළ සිටුවීම තුළින් ශ්‍රී ලංකාවේ වන ආවරණය ඉහළ නැංවීම හා රජයේ තිරසාර සංවර්ධන ක්‍රියාවලිය ප්‍රවර්ධනය කිරීම සඳහා ක්‍රියාත්මක හරිත ලංකා වැඩසටහනට අනුකූල වන අයුරින් දැයට සෙවන ජාතික රුක්රෝපණ වැඩසටහන ක්‍රියාත්මක වේ.මෙම ජාතික වැඩසටහන වාර්ෂිකව පැවැත්වීම සඳහා කැබිනට් අනුමැතිය ලැබී ඇති අතර ඉදිරියේදීත් එය වාර්ෂිකව පැවැත්වේ. මෙවරත් ජාතික වැඩ සටහන් ඉලක්කය රටපුරා පැළ ලක්ෂ එකොළහක් සිටුවීමයි. ලොව මෙතරම් පැළ ප්‍රමාණයක් එක්වර සිටුවන රට ලෙසද ශ්‍රී ලංකාව හැඳින්විය හැකිය.මෙවර ජාතික වැඩ සටහන දියවන්නා ඔය ජපන් මිත්‍රත්ව මාර්ගය අසලදී මෙම 15 වැනිදා පෙරවරු 9.01ට යෙදෙන සුබ මොහොතින් ජනාධිපතිතුමාගේ ප්‍රධානත්වයෙන් ඇරඹෙන අතර මේ යටතේ කාර්යාල පරිශ්‍ර, මහා මාර්ග දෙපස වැව් තාවුලු, ඛාදනයට ලක්වූ ඉඩම් , ඇළ දොළ ගංගා දෙපස, බෑවුම් සහිත ඉඩම් මෙන්ම වන වගා රහිත හා පැළ සිටුවීමට සුදුසු අනෙකුත් සියලුම භූමි යොදා ගැනීමට නියමිතය.පරිසර සංවර්ධන පිළිබඳ අනාගත පරපුරේ ආකල්ප වර්ධනය කිරීමේ අරමුණෙන් සමස්ත පාසල් ශිෂ්‍ය ප්‍රජාවගේ ක්‍රියාකාරී දායකත්වය මෙම වැඩ සටහනට ලබාගැනීමටද අපේක්ෂා කෙරේ.දැයට සෙවණ රුක් රෝපණ වැඩ සටහන තිරසාර සංවර්ධනයට අතිශය වැදත් වන බැවින් ඒ යටතේ සිටුවන සෑම පැළයක්ම රැකබලා ගැනීම නඩත්තු කිරීම පිළිබඳවද ක්‍රියා කරනු ලැබේ.මෙම වැඩ සටහන ක්‍රියාත්මක කිරීමේදී අවශ්‍ය කෙරෙන සහාය හා උපදේශන සේවා පරිසර අමාත්‍යාංශයේ විවිධ අංශවලින් සැපයේ. ජල මූලාශ්‍ර සංරක්ෂණය වීමෙන් ඇළ දොළ ගංගා වැව් පොකුණුවල අවුරුද්ද පුරාම ජලය රඳා පැවතීම නිසා නිසි කලට ගොවිතැන් කිරීමට මෙමගින් ඉඩ ප්‍රස්ථා සැලසේ.ශ්‍රී ලාංකික ජෛව සම්පත් හා ජෛව විවිධත්වය සංරක්ෂණය කිරීම හා දේශගුණ විපර්යාස කාන්තාරකරණය වැනි ගෝලීය පාරිසරික ගැටලු නිරාකරණය කිරීම සඳහා ද රුක්රෝපණ වැඩ සටහන වැදගත් වේ.දැයට සෙවණ වැඩ සටහන මගින් වසර 2020 වන විට ලොව කාබන්ඩයොක්සයිඩ් ටොන් 6600000 ඉවත් කර ශ්‍රී ලාංකේය ප්‍රජාවට පමණක් නොව මුළු පෘථිවියේ වෙසෙන සියලුම ජීවීන්ට මහා සේවාවන් සිදුකිරීම අරමුණයි.කාබන්ඩයොක්සයිඩ් ටොන් එකක් පරිසරයෙන් ඉවත් කිරීම සඳහා ඩොලර් 10ක වටිනාකමක් අවශ්‍ය වෙයි. එම නිසා එක් නිරෝගී වෘක්ෂයක් වසරක් තුළ කාබන්ඩයොක්සයිඩ් ටොන් 6 ක් ඉවත් කිරීම යනු ඩොලර් 60ක වටිනාකමින් යුතු කාබන් ප්‍රමාණයක් ඉවත් කරනවා හා සමානය.පැළ ලක්ෂ 11ක් රෝපණය කර වර්ධනය කිරීම යනු 2020 වනවිට කාබන්ඩයොක් සයිඩ් ටොන් 66 ලක්ෂයක් වායුගෝලයෙන් ඉවත් කිරීමට හැකිවනවා යන්නයි. ඉකුත් වසරේ රුක් රෝපණ වැඩ සටහන තුළින් මේ වන විටත් එය ඉටුවී ඇති අතර මෙවර පැළ ලක්ෂ 11 ක් සිටුවීම යනු කාබන්ඩයොක්සයිඩ් ඉවත් කිරීමට තවත් රුකුලක් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=f1111146</link>
    <topic>පැය 24 ක් හිටිවන කවි කියා ලෝක වාර්තාවකට සැරසෙන නූතන ගජමන් නෝනා</topic>
    <author/>
    <content>කවිය සාහිත්‍යයේ එක් අංගයකි. කවිය ජන මාධ්‍යයක් කරගත් කල එයින් අමතන ජනතාව කෙරේ සංවේදී හැඟීම් පුබුදුවා ඉන් යථර්ථය පිළිබඳ ගැඹුරු අවබෝධයක් චින්තනයක් ජනිත කිරීමට සමත්වෙයි .කනංකේ ලතා ද සිල්වා කිවිඳිය විද්‍යුත් මාධ්‍යයන් සහ එළිමහන් වේදකාවේත් කවි ගායනයෙන් නූතන ‘ගජමන් නෝනා” නමින් ප්‍රකටව සිටී.කවි මඩු දහසකට වැඩි ප්‍රමාණයක් පවත්වා ඇති ඇය මේ සැරසෙන්නේ දවසේ පැය 24 පුරා හිටිවන කවි ගායනයෙන් ලෝක වාර්තාවක් තබන්නට ය. මේ “දිනමිණ” නූතන “ගජමන් නෝනා” සමඟ කළ සංවාදයකි.ගීත කලාවට ප්‍රමුඛව හිමිවන යුගයක ඔබ කොහොමද කවියට යොමුවුණේකුඩා කළ සිට මට තිබුණෙ කවි තාලයට ගායනා කිරීමේ උනන්දුවක්. පසුව එය හිටිවන කවිය දක්වා වර්ධනය වුණා. ඕනෑම සිද්ධියක් එළිසමය එළි වැට රැකෙන විදියට කවියෙන් ගායනා කරන්නට හැකි වුණා. මෙය ටිකෙන් ටික වැඩිදියුණු වුණා. පසුව වේදිකාවට, ජනහමු, දේශපාලන, මඟුල් ගෙවල් මේ සියල්ලකම හිටිවන කවියෙන් සභාව අමතන්න හැකිවුණා. මේ විදියට තමයි මම ඉදිරියට ආවේ. මම නූතන ගජමන් නෝනා නමින් ප්‍රසිද්ධ වුණා.මේ තලයට එන්න කවුද උදව් කළේ.උදව් කළා නොවේ. වැළකුවා. පුංචි කාලෙ ඉඳන් කවි කියන හැකියාව මවුපියන් හංගන්න හැදුවා. නමුත් දහම් පාසල් ධර්මාචාර්යවරියක හැටියට පන්සලේ උත්සව සභාව කවියෙන්ම අමුත්තන් පිළිගත්ත නිසා එතන හිටිය හාමුදුරුවරු සියල්ලම කීවා මෙය ඉතා දුර්ලභ හැකියාවක් වැලළෙන්නට දෙන්න එපා කියලා දෙහිඅත්තේ චÁද්‍රවිමල හිමිගෙන් ඡ්‍යොතිෂ්‍ය ඉගෙන ගත්තා. දේශීය වෙදකම ඉගෙන ගත්තා. ඒත් එක්කම මගේ කවිය ඔපවත් වුණා. මගේ ඊළඟ ඉලක්කය පැය 24 පුරාම හිටිවන කවි ගායනයෙන් ලෝක වාර්තාවක් තියන්න.මේ කවි මඩුව කවද්ද පවත්වන්නෙ?වැඩි ඈතක නොවේ (13) දා මාකඳුර මධ්‍ය මහා විද්‍යාල භූමියේදී දහවල් 12.37 සිට අද (14) 12.37 දක්වා මෙම හිටිවන කවි ගායනය සිදු කරනවා.විනිශ්චය කරන්නෙ කවුද?ප්‍රවීණ කවි කිවිඳියන් කිහිප පළක්ටම ආරාධනා කර තියෙනවා. කවි මඩුව බලන්න එන අය විනිශ්චය කරනවා.කවි ගායනයට මාතෘකාවක් තියෙනවද?නැහැ. ඕනෑම මාතෘකාවක් යටතේ හිටිවන කවියක් කියන්න පුළුවන්.ගීතයට විශාල ආකර්ෂණයක් ඇති යුගයක කවියට ඒ තරම් තැනක් නැහැ නේද?එහෙම නැහැ. මම කවි මඩු දහසකට විතර සහභාගී වෙලා තියෙනවා. ඒ හැම තැනකම සෙනඟ උතුරන්න හිටියා. දැන් දැන් කවි කලාවට යොමුවන පිරිසත් වැඩී. මේ සඳහා මුදලක් වැයවන්නේ වත් එහෙම නැතිව විච්චූර්ණ සැරසිලි ශබ්ද පරිපාලන අය ඒ වගේ මහා විශාල වියදම් යන වැඩක් නෙවෙයි. මේ කවි කලාව ඒ නිසා මේ සඳහා ඇති උනන්දුව වැඩි කළ යුතුයි. මිනිසුන්ගෙ පරිකල්පන බුද්ධිය එයින් වැඩිදියුණු වෙනවා.දහසක් පමණ කවි මඩු පවත්වලත් පිටරටක එහෙම කවි මඩුවක් පවත්වන්න හිතුවෙ නැද්ද?ඇයි නැත්තෙ! ඉන්දියාවේ සැවැත් නුවරදීත් මම කවි මඩුවක් පැවැත්වුවා. එහිදී භික්ෂූන් වහන්සේලාගෙන් ලැබුණු ප්‍රශංසාව සිල්වතුන් සැදැහැවතුන්ගෙන් ලැබුණ ප්‍රශංසාව මේ තමයි පිං දහම් කියන්නෙ.කවි මඩුවකට ඔබට ආරාධනා කරනවා නම් කොහොමද ආරාධනා කරන්නෙ?කවි මඩු ආරාධනා භාරගන්නවා. ඒ වගේම දැනට ඉදිරියටත් විශාල වශයෙන් ආරධනා තියෙනවා.මගේ ලිපිනයලතා ද සිල්වා, “සිරි මැදුර”, ගමේ වත්ත, කනංකේ. .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>14</day>
    </date>
    <link>http://www.dinamina.lk/2011/11/14/_art.asp?fn=f1111147</link>
    <topic>සෙනසුරු මාරුව රටටත් ඔබටත් සුභ ඵල දෙන අයුරු</topic>
    <author/>
    <content>ශ්‍රී ලංකා කුම්භ ලග්න කේන්දරයේ අටවැන්නේ අස්තවෙමින් වක්‍ර වෙමින් ගමන් ගත් සෙනසුරු ඔක්තෝබර් 31 දායින් පසු උදාගමන ආරම්භ වී නොවැම්බර් 15 වැනිදා තුලා රාශියට ප්‍රවිශ්ඨ වේ.කුම්භ ලග්න කේන්දරයේ ලග්නාධිපති වූ සෙනසුරු භාග්‍යස්ථාන ගතවීම රජයටත් ජනතාවටත් ඉතා වාසනාවන්ත කාලයක් වග ඡ්‍යොතිෂ සිද්ධාන්ත අනුව පෙන්වා දිය හැකිය.ජාත්‍යන්තර සම්බන්ධතා වැඩි දියුණු වේ. දේශීය හා විදේශීය සතුරු බලවේග මර්ධනය කර ජාතික සමගිය ඇති කිරීමට ජනාධිපති මහින්ද රාජපක්‍ෂ මැතිතුමා දරන උත්සාහය සාර්ථක වේ.රජයේ දූරදර්ශී පාලනය ජාත්‍යන්තරයේ ඇගයීමට පැසසුමට ලක්වේ. දේශීය හා විදේශීය කර්මාන්ත දියුණුවට මග ඇති කෙරේ. ආගමික පුනර්ජීවයක් ඇතිවේ. අධ්‍යාපනයේ නව වෙනස්වීම් කීපයක් ඇති කෙරේ. ආර්ථික සංවර්ධන ඇතිකිරීමට රජය ගන්නා උත්සාහයට ජනතාවගේ නොමඳ සහයෝගය ලැබේ.කාලගුණයේ විෂමතාවයන් ඇති වේ. ඉන් කෘෂිකර්මාන්තය සඳහා බලපෑම් ඇතිවේ. අමාත්‍ය මණ්ඩලයේ වෙනස්කම් ජනතාවට සුබදායක ලෙස ඇති කරයි. පාර්ලිමේන්තුව තුළ ඉතා උණුසුම් අන්දමින් විවාද ඇතිවේ.ලබන වසරේ අගෝස්තු සැප්තැම්බර් මාස වන විට පාතාල නායකයන්ට දරුණු අපරාධකරුවන්ට මහත් විපත් ගෙන දේ. ගොවි කම්කරු ජනතාවගේ සුභසිද්ධියට කටයුතු සැලසුම් කෙරේ. ගායක ගායිකාවන්ට කලාකරුවන්ට යහපත් වන සුභදායක කටයුතු රජය මගින් ක්‍රියාත්මක කරනු ඇත. අවසාන වශයෙන් සෙනසුරු මාරුව රටටත් ජනතාවටත් සුභඵල උදාවෙන බව නැවත වාරයක් පැවසිය හැක.මේෂ ලග්නය හිමි ඔබේ කේන්දරයේ හත්වැන්නට සෙනසුරු පිවිසේ. සෙනසුරු මේෂ ලග්නයට සුභදායක ග්‍රහයෙක් නොවේ. එසේ වී නමුත් සෙනසුරුට හත්වැන්න දිග්බල වීම මත තද අශුභකාරී තත්ත්වයන් ඇති නොවේ. හත්වැන්න විවාහ ස්ථානය වේ. අවිවාහක අයට විවාහ යෝජනා ඉදිරිපත්වීමට හැකියාව ඇත. ජීවන රටාවේ පරිසරයේ වෙනස්කම්වලට තුඩු දේ. උපතේ දී සෙනසුරු ගමන් කළ රාශි අනුවද සුභ අශුභ තත්ත්වයන් නිගමනය කිරීමට සිදුවනවා ඇත.වෘෂභ ලග්න හිමි ඔබේ කේන්දරයේ හයවැන්නට සෙනසුරු ගමන් කරයි. වෘෂභ ලග්නයට සෙනසුරු සුභඵල උදාකරන යෝගකාරක ග්‍රහයා වේ. අනාගත දියුණුවට අභිවෘද්ධියට කටයුතු සැලසුම් කරගත හැකිය. ශාරීරික සුවය ලැබේ. සතුරන් මර්ධනය වේ. හිතවතුන් හිතවතියන් අතර සම්බන්ධතා ගොඩ නැගේ. වෙළෙඳ ව්‍යාපාරවලින් කර්මාන්තවලින් ලාභ ලැබේ. ආර්ථික දියුණුවක් ඇතිවේ. රැකියාවල උසස්වීම් අත්වේ. සිතේ සතුට සොම්නස ඇති වේ. ප්‍රසිද්ධ වේ.මිතුන ලග්නයෙන් උපන් ඔබේ කේන්දරයේ පස්වැන්නට සෙනසුරු පිවිසේ. සෙනසුරු මිතුන ලග්නයට අශුභ ඵල උදා නොකරයි. මධ්‍යස්ථ ප්‍රතිඵල ලබා දෙයි. පස්වැන්න විද්‍යාස්ථානය වේ. ඉගෙනීම් කටයුතුවල තිබූ දුර්වලතාවයන් අඩුවනු ඇත. විභාග ආදියට පෙනී සිටීනම් උත්සාහය හා උනන්දුව ඇතිකර ගැනීමෙන් සුභ ප්‍රතිඵල ලබාගත හැක. උදරයේ යම්කිසි රෝග තත්ත්වයන් එනම් ආහාර නොදිරවීමේ ලෙඩ සෑදීමට පුළුවන.කටක ලග්න ඔබගේ කේන්දරයේ සෙනසුරු හතරවැන්නට පිවිසේ. සෙනසුරු කටක ලග්නයට මිශඵල උදා කරයි. දේපළ ඉඩකඩම් පිළිබඳ සතුටුදායක තත්ත්වයක් ඇතිවේ. අලුත් දියුණුවක් වෙනසක් ඇතිවීමට කරුණු සැලසේ. ආදායම් ලැබීම සම්බන්ධයෙන් යහපත් ප්‍රවණතාවයක් ගොඩනැගේ. මව්පස ඥාතීන්ගේ උදව් උපකාර ලැබේ. සිතේ සතුට සැනසුම ඇතිවේ. නව රැකියා ලැබීම් හා ව්‍යාපාර දියුණුවට කටයුතු යෙදේ.සිංහ ලග්න ඔබේ කේන්දරයේ උපචය ස්ථානයක් වන තුන්වැන්නට සෙනසුරු පැමිණීම ශුභදායක වේ. උනන්දුව හා උත්සාහයෙන් කටයුතු කිරීමෙන් අනාගත දියුණුව සලසා ගැනීමට හැකිවේ. අභියෝග ජයගෙන කටයුතු කිරීමට හැකිවේ. රැකියාවේ දියුණුවක් ඇති වේ.ධනය ලැබීමේ වාසනාව මෙන්ම ඉඩකඩම් දේපළ ආදියේද වර්ධනයක් ලබා ගත හැකිවේ.මෙතෙක් කල් ලග්නයේ ගමන් ගත් සෙනසුරු ග්‍රහයා දෙවැන්නට ධනස්ථානයට පැමිණේ. සිතේ තිබූ අසහනකාරී ගතියෙන් මිදීමට හැකිය.සිතට සහනය සැලසිලිදායක තත්ත්වය ඇතිවනවා මෙන්ම උදාසීන කම්මැලි ගතිද නැති ස යනු ඇත. වියදම් අධික වේ. මුදල් ලැබීම අතින් සතුටුදායක තත්ත්වයක් ඇති නොවේ. ශරීර සෞඛ්‍ය අයහපත් වේ. ප්‍රවේසමෙන් සුපරීක්‍ෂාවෙන් ජීවත් විය යුතු කාලයකි.තුලා ලග්නය ඔබේ කේන්දරයේ සෙනසුරු ග්‍රහයා උච්චව ලග්නයේ ගමන් කරයි. තුලා ලග්නයට සෙනසුරු යෝගකාරය ශුභ ග්‍රහයා බැවින් අශුභ ඵල හීන කරයි. අරමුණු බලාපොරොත්තු ඉෂ්ඨ කර ගැනීමේ වාසනාව උදා වේ. ආදායම් තත්ත්වය ඉහළ යයි. රැකියා බලාපොරොත්තු විවාහ වීමේ කටයුතුවල සාර්ථක භාවයක් ඇති වේ. ඉගෙනීමේ ප්‍රගතියක් ලබා ගත හැක.වෘශ්චික ලග්න හිමි ඔබේ කේන්දරයේ දොළොස්වැන්නට සෙනසුරු පිවිසේ. ලග්න ඒරාෂ්ටකය ආරම්භ වේ. දොළොස්වැන්න සියලුම නැතිවීම් ක්‍ෂයවීම් පෙන්වන ස්ථානයයි. ගොවිතැන්වලින් ව්‍යාපාරවලින් පාඩු සිදුවේ. අවුල් වියවුල් මැද කාලය ගෙවීමට සිදුවේ. ශරීර සෞඛ්‍යය ගැනද සැලකිල්ලෙන් සිටිය යුතුය. කනගාටුදායක සිද්ධීන්වලට මුහුණ පෑමට සිදුවේ.ධනු ලග්න හිමි ඔබේ කේන්දරයේ අයස්ථානයට සෙනසුරු පැමිණේ. ව්‍යාපාරවලින් කර්මාන්තවලින් හා ගොවිතැන් වැඩවලින් ලබන ආදායමේ ඉහළ යාමක් ඇතිවේ. දියුණුවට කටයුතු සැලසේ. පවුලේ දියුණුවට කරන වැඩ සාර්ථක වේ. හදිසි ධන ලාභ ලැබේ. අලුත් හිතමිතුරන් මුන ගැසේ.මකර ලග්න ඔබේ කේන්දරයේ ලග්නාධිපති වූ සෙනසුරු දසවැන්නට පැමිණේ. දසවැන්න කර්මස්ථානය වේ. රැකියාවේ අවහිර බාධක ඉවත් වේ. රැකියා ස්ථානයේ ඊර්ෂ්‍යාකාරයන් සතුරන් ඇති වුවත් ඒවා මර්ධනය කර ගනිමින් වැඩ කර ගැනීමට හැකිවේ. කටයුතු අධික වේ. මහන්සි වී වැඩ කිරීමට සිදු වුවත් සිතේ සතුට ඇති වේ.කුම්භ ලග්න කේන්දරයේ නමවැන්න වූ භාග්‍යස්ථානයට ලග්නාධිපති සෙනසුරුගේ පිවිසීම යහපත් වේ. වාසනාවන්ත වේ. තමාගේ දියුණුවට කටයුතු සැලසේ. උසස් අධ්‍යාපනය ලබන කුම්භ ලග්න දරුවන්ට මෙම කාලය යහපත් වේ. විභාග ආදියෙන් ජය ලැබේ. රැකියා නොමැති අයට රැකියා ලබා ගැනීමට අවස්ථාව උදාවේ.මීන ලග්න කේන්දරය අටවැන්නට සෙනසුරු පිවිසේ. එය යහපත් නැත. අෂ්ඨම ඒරාෂ්ටක තත්ත්වයකි. ශරීර සෞඛ්‍ය යහපත් නොවනු ඇත. වැටීම් සීරීම් හා හදිසි අනතුරුවලින් ප්‍රවේසම් විය යුතුය. කනගාටුදායක සිද්ධිවලට මුහුණපෑමට සිදුවේ. බොරු චෝදනා හා නින්දා අපහාසවලට ගොදුරු වේ. අවාසනාවන්ත කාල පරිච්ඡේදයක් බැවින් ආගමානුකූලව ජීවත් විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n1111151</link>
    <topic>සිසුන් 10ක් අපයෝජනය කළැයි ගුරුවරයෙක් අත්අඩංගුවට</topic>
    <author>විජයානි එදිරිසිංහ</author>
    <content>පාසල් දරුවන් දස දෙනෙකු පමණ අපයෝජනයට ලක් කළ හංවැල්ල පහත්ගම පිරිමි විදුහලක සෞඛ්‍ය හා ක්‍රීඩා ගුරුවරයා පොලිසිය මඟින් අත්අඩංගුවට ගෙන තිබේ. වසර හතරක පමණ කාලයක් තිස්සේ මොහු පාසල් දරුවන් රවටා ගනිමින් ඉතාමත් සූක්ෂම ලෙස ළමා අපයෝජන අපරාධය කරගෙන ගොස් ඇති බව පරීක්ෂණවලදී අනාවරණය වී තිබේ.ක්‍රීඩා හා සෞඛ්‍ය ගුරුවරයා වශයෙන් මොහු පාසල් ක්‍රීඩාගාරය සහ ඇතැම් ප්‍රදේශවල හෝටල් මෙම අපයෝජන කාර්යය සඳහා යොදා ගෙන තිබේ. ක්‍රීඩා පුහුණු කටයුතු සඳහා එක් එක් ළමයා බැගින් ක්‍රීඩාගාරයට කැඳවා ඔවුන්ට එහිදී අසභ්‍ය වීඩියෝ දර්ශන පෙන්වා ඔවුන් ඔහුගේ අපයෝජන අපරාධය සඳහා අවනත කරගෙන තිබේ.ඇඹිලිපිටිය ප්‍රදේශයේ පාසල් ක්‍රීඩා තරඟයක් සඳහා ළමුන් කැඳවාගෙන යන බවට විදුහල්පතිවරයාට සහ මවුපියන්ට බොරු කියා කතරගම ප්‍රදේශයේ හෝටලයක් වෙත ළමුන් කිහිප දෙනෙකු රැගෙන ගොස් දින දෙක තුනක් තිස්සේ ඔවුන් සමඟ මෙසේ ගත කර ඇති බවද හෙළි වී ඇත.පාසලේ අට, නවය වසරවල දරුවන් මේ සඳහා යොදාගෙන ඇත. වයස අවුරුදු 42 ක් පමණ වන සැකකරු විවාහක දරු දෙදෙනෙකුගේ පියෙකි. මොහුගේ විකෘති මානසික තත්ත්වයන් නිසා බිරිය හා දරු දෙදෙනා වෙන් වී ජීවත්වෙති.පාසල් සිසුන් කිහිපදෙනෙකු මොහුගේ මේ අපයෝජන අපරාධයෙන් බේරීමට නොහැකි තැන මවුපියන්ට පවසා ඒ හරහා කළ පැමිණිල්ලක් මත පොලිසිය සැකකරු අත්අඩංගුවට ගෙන ඇත.ඔහුගෙන් ප්‍රශ්න කිරීමේදී හෙළි වී තිබෙන්නේ පසුගිය වසර හතර තුළ මොහු පාසල් සිසුන් විශාල පිරිසක් මේ අපරාධයට ගොදුරු කරගෙන ඇති බවයි.සැකකරු කොස්ගම ප්‍රදේශයේ පදිංචිකරුවෙකි. ඔහු අද (15) අධිකරණය වෙත ඉදිරිපත් කිරීමට නියමිතය.අපයෝජනයට ගොදුරු වූ සිසුන්ද වෛද්‍ය පරීක්ෂණ සඳහා යොමුකර තිබේ.නුගේගොඩ ප්‍රදේශය භාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් හා අධීක්ෂණය යටතේ හංවැල්ල වැඩබලන පොලිස් ස්ථානාධිපති පොලිස් පරීක්ෂක විජේසුන්දර මහතා ඇතුළු පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n1111152</link>
    <topic>පළමු ළිඳට කි.මී. 38ක් දුරින්තවත් ගෑස් ළිඳක් හමුවෙයි</topic>
    <author>ධනුෂ්ක ගොඩකුඹුර</author>
    <content>මන්නාරම් ද්‍රෝණියේ සිදු කෙරෙන තෙල් කැනීමේ කටයුතුවලදී දෙවන ගෑස් නිධිය සොයා ගත් බව නිල වශයෙන් රජයට දැනුම් දෙයි. තෙල් කැනීම් කටයුතුවල නිරත කෙයාත් ලංකා පුද්ගලික සමාගම මේ බව ඛනිජ තෙල් සම්පත් සංවර්ධන ලේකම් කාර්යාලය වෙත නිල වශයෙන් දැනුම් දී තිබේ.මේ දෙවන තෙල් ළිඳ පළමු තෙල් ළිඳට කිලෝ මීටර් 38 ක් දුරින් පිහිටා ඇත. මන්නාරම ද්‍රෝණිය ආශි‍්‍රත මුහුදේ එස්. එල්. 2007-01–001:3 බැරකුඩා 1/ජී1 ලෙස නම් කොට ඇති මේ ළිඳෙහි ජලයෙහි ගැඹුර මීටර් 1509 ක් වන අතර එහි මුළු ගැඹුර මීටර 4700 ක් වේ.ළිඳෙහි මීටර් 4067 ත් 4206 ත් අතර මීටර් 24 ක වපසරියක ගෑස් නිධි විහිදී ඇතැයි සැක කෙරේ.තෙල් කැනීම්වල නිරත නෞකාව හැකි ඉක්මනින් මේ ස්ථානය වෙත ළඟා වීමට නියමිත අතර මේ නිධියෙහි වාණිජ වටිනාකම නිවැරදිව තක්සේරු කිරීමට ප්‍රථම තවදුරටත් කැනීම්වල නිරත වීමට නියමිත ය.පළමු තෙල් ළිඳ සොයා ගැනීම පිළිබඳ තොරතුරු පසුගිය ඔක්තෝබර් මස ජනාධිපති මහින්ද රාජපක්ෂ මහතා වෙත දැනුම් දෙන ලදී. මේ බව මහින්ද රාජපක්ෂ මහතාට දළදා මාලිගාවේ දී නිල වශයෙන් දැනුම් දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n1111153</link>
    <topic>අඩ සියවසක ජන මාධ්‍ය ප්‍රතිභා සමාලෝචන අද</topic>
    <author>සමන්මලී ප්‍රියශාන්ති</author>
    <content>දිනමිණ ප්‍රධාන කර්තෘ, ජ්‍යෙෂ්ඨ මාධ්‍යවේදී මහින්ද අබේසුන්දර මහතාගේ මාධ්‍ය දිවියට පනස්වසරක් සපිරීම නිමිත්තෙන් සංවිධාන කරන අඩ සියවසක ජනමාධ්‍ය ප්‍රතිභා සමාලෝචන උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (15) සවස 2 ට ශ්‍රී ලංකා පදනම් ආයතනයේ දී පැවැත්වේ.ඇල්ලේ ගුණවංශ හිමි මෙම උළෙලේ මුලසුන හොබවන අතර ප්‍රධාන දේශනය මහාචාර්ය කාලෝ ෆොන්සේකා මහතා සිදු කරයි. මහින්ද අබේසුන්දර මහතා නමින් නව වෙබ් අඩවියක් ද අද (15) දින මෙම උළෙලේ දී විවෘත කෙරේ. මහින්ද අබේසුන්දර මහතාගේ අඩසියවසක මාධ්‍ය මෙහෙවර වෙනුවෙන් සකස් කරන ලද සමරු කළඹක් මෙදින එළිදක්වන අතර අබේසුන්දර මහතාගේ ‘විමසුම’ ග්‍රන්ථය ද මෙහිදී එළි දැක්වේ.මෙම අවස්ථාවට මහා සංඝරත්නය ප්‍රමුඛ සර්වාගමික පූජ්‍ය පක්ෂය සහ අගමැති දි. මූ. ජයරත්න, ඇමැතිවරුන් වන කෙහෙළිය රඹුක්වැල්ල, නිමල් සිරිපාල ද සිල්වා, බැසිල් රාජපක්ෂ, වාසුදේව නානායක්කාර, එස්. බී. දිසානායක, බන්දුල ගුණවර්ධන, මහින්ද සමරසිංහ, ඩිව් ගුණසේකර, රත්නසිරි වික්‍රමනායක, ආචාර්ය සරත් අමුණුගම, මහාචාර්ය තිස්ස විතාරණ, අනුර ප්‍රියදර්ශන යාපා, දිනේෂ් ගුණවර්ධන, ජොන්ස්ටන් ප්‍රනාන්දු, ඩලස් අලහප්පෙරුම, රාජිත සේනාරත්න, මහින්දානන්ද අලුත්ගමගේ, සුසිල් ප්‍රේමජයන්ත, මෛත්‍රිපාල සිරිසේන, ලක්ෂ්මන් යාපා අබේවර්ධන, මර්වින් සිල්වා ඇතුළු පිරිසක් සහභාගී වෙති.ලේක්හවුස් ආයතනයේ සභාපති බන්දුල පද්මකුමාර මහතා ඇතුලු ආයතන සභාපතිවරු, අමාත්‍යංශ ලේකම්වරු, පුවත්පත් කර්තෘවරු, මාධ්‍යවේදීහු හා කලාකරුවෝ විශාල පිරිසක් ද මේ අවස්ථාවට සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n1111154</link>
    <topic>බස්නාහිර වෛද්‍යවරු හෙට සිට වර්ජනයේ</topic>
    <author>සන්ධ්‍යා කරුණාරත්න</author>
    <content>බස්නාහිර පළාත් සභාවට අයත් සියලුම රෝහල්වල සේවය කරන වෛද්‍යවරු හෙට (16 දා) සිට වැඩ වර්ජනයක් සිදුකරන බව රජයේ වෛද්‍ය නිලධාරින්ගේ සංගමය පවසයි.බස්නාහිර පළාතේ රජයේ වෛද්‍ය නිලධාරින්ගේ දුරකථන බිල්පත් නොගෙවීම නිසා මෙවැනි වෘත්තීය ක්‍රියාමාර්ගයකට අවතීර්ණ වී ඇත.මේ සංගමය මඟින් බස්නාහිර පළාත් සෞඛ්‍ය සේවා අධ්‍යක්ෂවරයාට අවස්ථා කිහිපයකදීම මේ ගැටලුව සම්බන්ධයෙන් දැනුම් දීම සිදු කළත් මේ වන තුරු ඊට විසඳුමක් ලබාදී නොමැති යැයි ද එම සංගමයේ ලේකම් වෛද්‍ය චන්දික එපිටකඩුව මහතා පවසයි. සෞඛ්‍ය ලේකම්වරයා විසින් නිකුත් කරන ලද පොදු චක්‍රලේඛ ලිපි අංක 02-41/2011(11) හා 2011.05.16 දිනැති චක්‍රලේඛ ක්‍රියාත්මක කර බස්නාහිර පළාත තුළ රජයේ වෛද්‍ය නිලධාරින්ගේ දුරකථන බිල්පත් ගෙවීමට බස්නාහිර පළාත් සෞඛ්‍ය සේවා අධ්‍යක්ෂවරයා ක්‍රියාත්මක වී නොමැති යැයි ද ඔවුහු චෝදනා කරති. බස්නාහිර පළාත් සෞඛ්‍ය සේවා අධ්‍යක්ෂවරයාගේ පවතින අකාර්යක්ෂමතාව නිසා වෛද්‍යවරුන්ට මෙවැනි ගැටලුවකට මුහුණ දීමට සිදු වී තිබෙන බව ද සංගමය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n1111155</link>
    <topic>බස් වර්ජනය අත්හිටුවයි</topic>
    <author>ශීලා උඩුවර</author>
    <content>පෞද්ගලික බස් වර්ජනය අත්හිටුවීමට බස් හිමියෝ තීරණය කරති. ඒ අනුව සියලුම පෞද්ගලික බස් සාමාන්‍ය පරිදි අද සේවයට යෙදවේ. පෞද්ගලික ප්‍රවාහන සේවා ඇමැති සී. බී. රත්නායක මහතා සහ පෞද්ගලික බස්හිමියන්ගේ සංගම් අතර සාකච්ඡාවකින් පසු මෙම තීරණයට එළඹ තිබේ.මාසයක් ඇතුළත බස් ගාස්තු සංශෝධනය කිරීම සම්බන්ධයෙන් සාකච්ඡා පැවැත්වීමට එකඟ වූ පසු බස් වර්ජනය අත්හළ බව සමස්ත ලංකා පෞද්ගලික බස් හිමියන්ගේ සංගමයේ සභාපති ස්ටැන්ලි ප්‍රනාන්දු, ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න සහ අන්තර් පළාත් පෞද්ගලික බස් සංගමයේ ලේකම් නිහාල් දේවප්‍රිය යන මහත්වරු ප්‍රකාශ කරති.ඩීසල් රු. 8කින් වැඩිවීමෙන් පසු දුර ගමන් හා කෙටිදුර බස් හිමියන්ට පාඩුවක් සිදුවන බව ඔවුහු පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n1111156</link>
    <topic>සිද්ධිය සම්බන්ධයෙන් පුළුල් පරීක්‍ෂණයක් පවත්වනවා</topic>
    <author>මහින්ද අලුත්ගෙදර</author>
    <content>කුවේට්හි ගෘහ සේවිකාවක වශයෙන් සේවය කරමින් සිටියදී මියගිය ශ්‍රී ලාංකික තරුණියගේ සිරුර අභ්‍යන්තරයේ අවයව කිහිපයක් ඉවත් කිරීමේ සිද්ධිය සම්බන්ධයෙන් පුළුල් පරීක්ෂණයක් ක්‍රියාත්මක කරන බව විදේශ කටයුතු අමාත්‍යාංශය පවසයි.ඇයගේ මෘත ශරීරය ශ්‍රී ලංකාවට රැගෙන ඒමෙන් පසුව ඒ සම්බන්ධයෙන් මීගමුව මහ රෝහලේදී පසුගියදා පශ්චාත් මරණ පරීක්ෂණය සිදුකළ අතර එහිදී මෙම තරුණියගේ සිරුරේ හෘදය, වකුගඩු සහ ආමාශයේ ඉන්ද්‍රියයන් නොමැති බවට අනාවරණය කරගෙන තිබේ.මේ සිද්ධිය සම්බන්ධයෙන් කුවේට්හි ශ්‍රී ලංකා තානාපති සී.ඒ.එච්.එම් විජේරත්න මහතා ඇතුළු තානාපති කාර්යාල නිලධාරීන් දැනුවත් කර තිබෙන අතර අදාළ පරීක්ෂණ කටයුතු කඩිනමින් ක්‍රියාත්මක කරන බව ශ්‍රී ලංකා විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ” ට පැවසීය. ගෘහ සේවිකාවක වශයෙන් සේවය කිරීම සඳහා පසුගිය වසරේ අප්‍රේල් මස 23 දා කුවේටය බලා ගිය කලාවැව, විජිතපුර, අලුත් පුලියන්කුලමේ පදිංචි ශ්‍යාමලී කුමාරි ගුණවර්ධන (28) නැමැති එක් දරු මවක් මෙලෙස පසුගිය 31 දා හදිසියේ මියගොස් තිබේ.ඇයගේ මරණය සැක සහිත බව සිතා පවුලේ ඥාතීන් විසින් විශේෂ පරීක්ෂණයක් ඉල්ලා තිබෙන අතර ඒ අනුව සිදුකළ පශ්චාත් මරණ පරීක්ෂණයේදී මේ බව අනාවරණය කරගෙන ඇත. කෙසේ වුවද විදේශ කටයුතු අමාත්‍යාංශය පෙන්වා දෙන්නේ මේ සම්බන්ධයෙන්වන ප්‍රතිචාර කඩිනමින් ලබාගත හැකි වනු ඇති බවයි. මේ අතර විදේශ කටයුතු අමාත්‍යාංශය සඳහන් කළේ මේ තරුණියගේ මරණය සම්බන්ධයෙන් තවදුරටත් පරීක්‍ෂණ සිදු කිරීම සඳහා ඇයගේ සිරුරේ යම් යම් කොටස් කුවේට්හි රෝහලක් විසින් ලබා ගත් බව එරට ශ්‍රී ලංකා තානාපතිවරයා ප්‍රකාශ කර තිබෙන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n1111157</link>
    <topic>සාගරික ආරක්‍ෂක සම්මන්ත්‍රණය ගාල්ලේ දී ඇරඹෙයි</topic>
    <author>භක්ති ධර්මපි‍්‍රය මෙන්ඩිස් ගාල්ලේ සිට</author>
    <content>අන්තර්ජාතික සාගරික ආරක්‍ෂක සම්මන්ත්‍රණය රටවල් විස්සක සහභාගීත්වයෙන් ඊයේ (14) උදෑසන ගාල්ල ලයිට් හවුස් හෝටලයේ දී ආරම්භ විය.”ඉන්දියානු සාගරික අභියෝග ජය ගැනීම සඳහා උපක්‍රමික සහයෝගීතාව” මෙම සම්මන්ත්‍රණයේ තේමාව වූ අතර ආරම්භක දේශනය ආරක්‍ෂක ලේකම් ගෝඨාභය රාජපක්‍ෂ මහතා විසින් පැවැත්වූයේය.ඕස්ට්‍රේලියාව, බංගලාදේශය, චීනය, ප්‍රංශය, ඉන්දියාව, ඉන්දුනීසියාව, ඉරානය, ජපානය, කෙන්යාව, මැලේසියාව, මාලදිවයින, නයිජීරියාව, ඕමානය, පාකිස්තානය, පිලිපීනය, කටාර්, රුසියාව, දකුණු කොරියාව, ශ්‍රී ලංකාව, අමෙරිකා එක්සත් ජනපදය යන රටවල් නියෝජනය කරමින් නාවික හමුදා නිලධාරීන්, එරට ආරක්‍ෂක අංශ ප්‍රධානීන් මේ සඳහා සහභාගි වෙමින් සිටිති. ”ගොල් ඩයලොග්” යනුවෙන් නම් කර ඇති මෙම සම්මන්ත්‍රණය මෙවර පැවැත්වෙන්නේ තෙවන වරයි. අන්තර්ජාතික වශයෙන් මෙම සමුළුව ඉතා වැදගත් එකක් බව මේ සඳහා එක්ව සිටින නාවික අංශයේ ප්‍රධානීන් රැසක් අවධාරණය කළහ. පුරා දින දෙකක් මුළුල්ලේ පැවැත්වෙන සම්මන්ත්‍රණය ප්‍රධාන දේශන නමයකින් සමන්විත වේ. මෙය කොටස් හතරකින් පැවැත්වේ.අන්තර්ජාතික මුහුදු මාර්ග ඔස්සේ සිදුකෙරෙන නොයෙක් ජාවාරම් සහ ත්‍රස්ත ක්‍රියා මැඬලීම සඳහා රටවල් එක්ව කටයුතු කිරීම පිළිබඳ මෙහිදී දැඩි අවධානය යොමු කර තිබේ. සම්මන්ත්‍රණයේ ආරම්භක අවස්ථාව සඳහා විදේශ කටයුතු පිළිබඳ ඇමැති ජී. එල්. පීරිස් මහතා සහ යුද හමුදාපති ලුතිනන් ජනරාල් ජගත් ජයසූරිය, නාවික හමුදාපති වයිස් අද්මිරාල් සෝමතිලක දිසානායක, ගුවන් හමුදාපති එයාර් මාෂල් හර්ෂ අබේවික්‍රම යන මහත්වරු ද එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n1111158</link>
    <topic>දිවි නැගුමට සමගාමීව ධීවර ව්‍යාපෘති 14ක්</topic>
    <author>මහින්ද අලුත්ගෙදර</author>
    <content>“දිවි නැඟුම” ජාතික ව්‍යාපාරයට සමඟාමීව ධීවර ක්ෂේත්‍රයේ ව්‍යාපෘති 14 ක් ක්‍රියාවට නැංවීම සඳහා රුපියල් මිලියන 200 ක මුදලක් වෙන් කර තිබෙන බව ආර්ථික සංවර්ධන අමාත්‍යාංශය පවසයි.ශ්‍රී ලංකාවම ආවරණය වන පරිදි මෙම ව්‍යාපෘති ක්‍රියාත්මක කෙරෙන අතර ධීවර ජනතාවගේ ජීවන තත්ත්වය උසස් කිරීම එමඟින් අපේක්ෂා කරන බව ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ රණවක මහතා “දිනමිණ” ට පැවසීය. වගාවන් වැඩි දියුණු කිරීම, මිරිදිය ධීවර කර්මාන්තය දියුණු කිරීම, විසිතුරු මත්ස්‍ය කර්මාන්තය දියුණු කිරීම, පසු අස්වනු වැඩසටහන හා උම්බලකඩ නිෂ්පාදනය ඉහළ දැමීම ආදිය මේ මඟින් සිදුවන බව ද ඒ මහතා සඳහන් කළේය.ජනාධිපති මහින්ද රාජපක්ෂ මහතාගේ සංකල්පයකට අනුව ආර්ථික සංවර්ධන ඇමැති බැසිල් රාජපක්ෂ මහතාගේ නායකත්වය යටතේ ක්‍රියාත්මක කෙරෙන මෙම දිවි නැඟුම ජාතික ව්‍යාපාරයේ දෙවැනි අදියර මඟින් ශ්‍රී ලංකාවේ සෑම ග්‍රාම නිලධාරී වසමක්ම සම්බන්ධ කරගනිමින් ගෘහ ආර්ථික ඒකක 21 ලක්ෂයක් ඇති කිරීමට පියවර ගෙන තිබෙන බව ද ඒ මහතා පෙන්වා දුන්නේය.ධීවර ක්ෂේත්‍රය සම්බන්ධ කර ගනිමින් ක්‍රියාත්මක කිරීමට අපේක්ෂා කරන මෙම ප්‍රධාන ව්‍යාපෘතීන්ට අමතරව තවත් ව්‍යාපෘති රැසක් ක්‍රියාත්මක කිරීමට පියවර ගෙන තිබෙන අතර එමගින් රටේ ධීවර ජනතාවගේ ජීවන මට්ටම උසස් කර ගැනීමට හැකිවන බව ද රණවක මහතා සඳහන් කළේය.දැනටමත් දිවයින පුරා ප්‍රදේශ රැසක ධීවර ක්ෂේත්‍රයේ ව්‍යාපෘතීන් රැසක් අරඹා ඇතැයි ද අතිරේක ලේකම්වරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n1111159</link>
    <topic>දුම්රිය මාර්ග ව්‍යාපෘති 5ක් කඩිනමින්</topic>
    <author>ශීලා උඩුවර</author>
    <content>අමෙරිකානු ඩොලර් මිලියන 826 ක වියදමින් දුම්රිය මාර්ග ව්‍යාපෘති 5ක් දැනට ඉදිකරමින් තිබේ.මෙයින් ව්‍යාපෘති 4ක් ඉන්දියානු ණය ආධාර යටතේ ඉදිකෙරේ. අනිත් මාර්ග ඉදිකරන්නේ චීන සමූහාණ්ඩු ණය ආධාර යටතේය.ඉන්දියානු ණය ආධාර යටතේ ඕමන්ත සිට පලෙයි දක්වා කිලෝමීර් 87ක් සඳහා මිලියන 185.35 ක් ද, මැදවච්චිය සිට මඩු දක්වා කිලෝමීටර් 43 සඳහා ඩොලර් මිලියන 81.3 ක් ද, මඩු සිට තලෙයි මන්නාරම දක්වා කිලෝමීටර් 63 ක් සඳහා මිලියන 149.74 ක් ද, පලෙයි සිට කන්කසන්තුරේ දක්වා කිලෝමීටර් 56 ක දුර සඳහා ඩොලර් මිලියන 150 ක් ද, වැය කරන බව දුම්රිය අධ්‍යක්‍ෂ (සැලසුම්) විජය සමරසිංහ මහතා කියයි.කිලෝමීටර් 43 ක් වන මාතර සිට බෙලිඅත්ත දක්වා කොටස වෙනුවෙන් චීන ණය ආධාර යටතේ ඩොලර් මිලියන 260 ක් වැයවන බවත් මෙම ව්‍යාපෘති දැන් කඩිනමින් සිදුකෙරෙන බවත් සමරසිංහ මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n11111510</link>
    <topic>‘දැයට සෙවණ’ ජාතික රුක් රෝපණවැඩසටහන අද ඇරඹේ</topic>
    <author>ශීලා උඩුවර</author>
    <content>ජනාධිපතිතුමාගේ ජන්ම දිනය හා පදවි ප්‍රාප්තිය නිමිත්තෙන් සංවිධානය කළ දැයට සෙවණ ජාතික රුක් රෝපණ වැඩසටහන 2011 ජනාධිපතිතුමන්ගේ ප්‍රධානත්වයෙන් දියවන්නා ඔය ජපන් මිත්‍රත්ව මාර්ගය අසල දී අද (15) පෙරවරු 9.01ට යෙදෙන සුබ මොහොතින් ආරම්භ කෙරේ.මේ යටතේ රටපුරා පැළ 11 ලක්ෂයක් සිටුවීමට නියමිතය. ප්‍රධාන උත්සවය පැවැත්වෙන ජපන් මිත්‍රත්ව මාර්ගය අසල අක්කර 7ක භූමි භාගයක හරිත උද්‍යානයක් ස්ථාපිත කෙරේ.පරිසර අමාත්‍යාංශය සංවිධානය කරන මෙම වැඩසටහන මධ්‍යම රජයේ සියලුම අමාත්‍යාංශ, දෙපාර්තමේන්තු, සංස්ථා හා මණ්ඩල පළාත් සභා හා පළාත් පාලන ආයතන දිස්ත්‍රික් හා ප්‍රාදේශීය පාලන ආයතන පෞද්ගලික ආයතන, රාජ්‍ය නොවන සංවිධාන, පාසල් හා මහජනතාවගේ දායකත්වයෙන් රටපුරා ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n11111511</link>
    <topic>මෙරට ඉහළ පෙළේ සමාගම්වලරැකියා අවස්ථා ගැන වෙබ් අඩවියක්</topic>
    <author/>
    <content>ශ්‍රී ලංකාවේ ඉහළ පෙළේ සමාගම්වල රැකියා අවස්ථා ලබාගැනීමට අවශ්‍ය තොරතුරු එක්රැස් කර ගැනීම සඳහා නව වෙබ් අඩවියක් එළිදක්වා තිබේ.බ්‍රිතාන්‍යයේ ශ්‍රී ලංකා මහ කොමසාරිස් කාර්යාලයේ අනුග්‍රහය මත ශ්‍රී ලංකා ජාතික වෙළෙඳ මණ්ඩලය විසින් මෙම වෙබ් අඩවිය ආරම්භ කර ඇත. www.nccsl.lk  නම් වන මෙම වෙබ් අඩවිය විවෘත කිරීම බ්‍රිතාන්‍යයේ ශ්‍රී ලංකා මහ කොමසාරිස් කාර්යාලයේ දී සිදුකෙරුණු අතර ඒ මඟින් ශ්‍රී ලංකාවේ ඉහළ පෙළේ සමාගම් රැසක් සම්බන්ධයෙන් තොරතුරු ලබාගත හැකි බව බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය පවසයි.මෙහිදී අදහස් දැක්වූ බ්‍රිතාන්‍යයේ ශ්‍රී ලංකා මහ කොමසාරිස් ආචාර්ය ක්‍රිස් නෝනිස් මහතා සඳහන් කළේ යුද ගැටුම් අවසන්වීමෙන් අනතුරුව ශ්‍රී ලංකාවේ යහපත් ආර්ථික වාතාවරණයක් පවතින බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n11111512</link>
    <topic>ජාතික භෞතික සැලසුම් ප්‍රතිපත්ති හා සැලැස්ම එළි දකී</topic>
    <author>චන්දිමා එදිරිමාන්න</author>
    <content>ජාතික භෞතික සැලසුම් ප්‍රතිපත්තිය හා සැලැස්ම එළි දැක්වීම අද (15) උදේ 9.00 ට ජනාධිපති මහින්ද රාජපක්‍ෂ මහතාගේ ප්‍රධානත්වයෙන් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වේ.ශ්‍රී ලංකාවේ භූමිය පිළිබඳ ආර්ථික, සමාජීය, භෞතික හා පාරිසරික අංශයන් හි සැලසුම් නගා සිටුවීමේ හා පාලනය කිරීමේ සැකැස්ම මෙම භෞතික සැලැස්ම මගින් එළිදක්වා තිබේ.ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශය යටතේ ජාතික භෞතික සැලසුම් දෙපාර්තමේන්තුව මඟින් වර්ෂ 2000 අංක 49 දරන නගර හා ග්‍රාම නිර්මාණ (සංශෝධන) පනතට අනුකූලව මෙය සකස් කරන ලදී.නිදහසින් පසු භෞතික සැලැස්මක් එළි දක්වන ප්‍රථම අවස්ථාව මෙය වන අතර, වසර 2030 දක්වා වූ භෞතික සැලසුම් මෙහි අන්තර්ගත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n11111513</link>
    <topic>අවයව බද්ධ කිරීම් කළමනාකරණයටජාතික මධ්‍යස්ථානයක්</topic>
    <author>සන්ධ්‍යා කරුණාරත්න</author>
    <content>ජාතික අවයව බද්ධ කිරීම කළමනාකරණය කිරීමේ මධ්‍යස්ථානයක් මෙරට පිහිටුවීමට සෞඛ්‍ය අමාත්‍යාංශය පියවර ගෙන ඇත.ශරීරයේ අවයව බද්ධ කිරීමේ සැත්කම් විශාල සංඛ්‍යාවක් වාර්ෂිකව සිදු කිරීම නිසා ඒවා සාර්ථකව කළමනාකරණය කිරීම මේ මධ්‍යස්ථානය පිහිටුවීමේ අරමුණ බව අමාත්‍යාංශය ප්‍රකාශ කරයි. මේ මධ්‍යස්ථානය පිහිටුවීම සඳහා මහාචාර්ය රිෂ්වි ෂෙරීෆ් මහතාගේ ප්‍රධානත්වයෙන් කමිටුවක් පත් කිරීමට ද  සෞඛ්‍ය ඇමැති මෛත්‍රීපාල සිරිසේන මහතා කටයුතු කර තිබේ. මෙවැනි මධ්‍යස්ථානයක් පිහිටුවීමේදී පවතින ප්‍රායෝගික ගැටලු මොනවාද කියා මාස දෙකක් ඇතුළත කමිටු වාර්තාවක් සකස් කර සෞඛ්‍ය අමාත්‍යාංශයට බාර දෙන ලෙස ද ඇමැතිවරයා දැනුම් දී තිබේ.අවයව බද්ධ කිරීමේ මධ්‍යස්ථානයක් පවත්වාගෙන යාමේදීි සාර්ථකව පවත්වාගෙන යා යුතු බවත් විශේෂයෙන්ම මෙවැනි මධ්‍යස්ථාන පවත්වාගෙන යාමේදීි පැනනඟින ගැටලු මොනවාද කියා හඳුනා ගැනීමෙන් එම මධ්‍යස්ථාන සාර්ථකව ක්‍රියාත්මක කළ හැකි බවත් ඇමැතිවරයා කීය.ලෝකයේ බොහෝ රටවල මෙවැනි මධ්‍යස්ථාන ක්‍රියාත්මක කරන බවත් අවයව බද්ධ කිරීමේ සැත්කම් වසරකට විශාල සංඛ්‍යාවක් සිදු කරන බවත් පැවසූ ඇමැතිවරයා මේ නිසා මෙවැනි මධ්‍යස්ථානයක් පිහිටුවීමට අමාත්‍යාංශය තීරණය කළ බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n11111514</link>
    <topic>තුම්මෝදර වැවේ ගිලීසිසුවෙක් මරුට</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>ඇස්වැද්දුම, තුම්මෝදර වැවේ දිය නෑමට ගිය පාසල් සිසුන් දහදෙනකුගෙන් එක් සිසුවෙක් දියේ ගිලී මියගොස් ඇත.මෙසේ මියගොස් ඇත්තේ කුලියාපිටිය ඇස්වැද්දුම කණිටු විදුහලේ 11 වසර ඉගෙනුම ලැබූ 16 හැවිරිදි කවිඳු ගංගානාත් පතිරාජ නමැති සිසුවාය.මෙම අවාසනාවන්ත සිද්ධිය සිදුවී ඇත්තේ පෙරේදා (13) සවස හතරට පමණය. පොලිස් ආරංචි මාර්ග පවසන අන්දමට මියගිය සිසුවා හැර අනෙක් මිතුරන් දහදෙනාම බීමතින් වැවට බැස ඇති අතර මියගිය සිසුවා වැවේ පාසිවල පැටලීමෙන් මියගොස් ඇත.ශාන්ත සහ උපාලි යන මිතුරන් දෙදෙනා විසින් මියගිය අය ගොඩට ගෙන ඇත.මේ සම්බන්ධයෙන් මියගිය අයගේ මිතුරන් දහදෙනාගෙන් කුලියාපිටිය පොලිසිය කටඋත්තර ලබාගෙන ඇත.පශ්චාත් මරණ පරීක්‍ෂණය ඊයේ 14 පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=n11111515</link>
    <topic> සමස්ත ලංකා පළමුතැන කැලණිය ගුරුකුල විදුහලට</topic>
    <author/>
    <content>2011 සමස්ත ලංකා නැටුම් හා මුද්‍රා නාට්‍ය තරගයෙන් ජ්‍යෙෂ්ඨ ගැමි නැටුම් නව නිර්මාණ අංශයෙන් කැලණිය ගුරුකුල විද්‍යාලය ප්‍රථම ස්ථානය ලැබීය. එම තරගයට සහභාගි වූ සිසු සිසුවියන් එම නර්තනය නිර්මාණය කළ නිල්මිණි නිශ්ශංක ගුරු මහත්මිය සමඟ සමූහ ඡායාරූපයකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=r1111151</link>
    <topic>උදේ කෝච්චියට එන්නඅම්පිටිය අවටින් බස් නෑ</topic>
    <author>අම්පිටිය සමූහ සිසිර ජයනාත් පීරිස්</author>
    <content>අලුයම 5 ට කොළඹ කොටුව දක්වා ධාවනය වන කාර්යාල දුම්රියත් පෙ. ව. 6.00 ට පිටත්වන නගරාන්තර ශීඝ්‍රගාමී දුම්රියත් අල්ලා ගැනීමට හැකියාවක් නැතැයි අම්පිටිය හා තදාසන්න ගම්වල ජනතාව චෝදනා කරති.අම්පිටිය මහනුවර පෞද්ගලික බස් රථ ධාවනය හිමිදිරියේ ආරම්භ නොවන බැවින් මේ තත්ත්වයට තමන්ට මුහුණ පාන්නට සිදු වෙන බව ඔව්හු කියති. තලාතුඔය, මාරස්සන, කන්ද හන්දි වැනි ප්‍රදේශවල සිට හිමිදිරියේ පැමිණෙන බස් රථද අම්පිටියේදී නොනවත්වා ධාවනය කරන්නේ යයිද ඔව්හු කීහ. හිමිදිරියේ ගමන්වාර ඇරැඹීමට උත්සහ නොකරන්නේ මන්දැයි අම්පිටිය පෞද්ගලික බස් රථ වල රියදුරු කොන්දොස්තරවරුන්ගෙන් විමසූ විට ඔවුන් කියා සිටියේ බස් රථ හිමියන් තමන්ට දෛනිකව ලබා දෙන රු. 500 ක වැටුප හැර අතිකාල දීමනාවක් හෝ වෙනත් කිසිදු දීමනාවක් නොගෙවන නිසා ඊට උනන්දුවක් නොදක්වන බවය.එසේම පෙ. ව. 6 ට බස් රථය ධාවනය සඳහා ගෙන යාමටත් ප. ව. 6 ට ආපසු ගාල් කිරීමටත් බස් රථ අයිිතිකරුවන් නියෝග කොට ඇති බැවින් උදෑසනත් සවස හයෙන් පසුවත් ධාවනය නොවන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=r1111152</link>
    <topic>නාරම්මල පුස්තකාලය ඉදිරිපිට තිබූපයිනස් ගස් 13ක් මහ රෑ අතුරුදන්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>නාරම්මල මහජන පුස්තකාලය ඉදිරිපිට තිබු රුපියල් ලක්ෂ ගණනක් වටිනා සල් ගසක් ඇතුළු පයිනස් ගස් 13ක් මහ රාත්‍රියේ කිසියම් පිරිසක් විසින් කපාගෙන ගොස් තිබේ.මේ ගැන නාරම්මල ප්‍රාදේශීය සභා මන්ත්‍රී සුනිල් වික්‍රමරත්න මහතා පොලිසියට පැමිණිලි කොට තිබේ.නාරම්මල ප්‍රාදේශීය සභාපතිවරයා ගෙන් මේ ගැන විමසූ විට ඔහු කියා සිටියේ මේ පිළිබඳව නීතියානුකූලව කටයුතු නොකරන බවය.රාජ්‍ය දේපළ මේ අයුරින් විනාශ කිරීම පිළිබඳව ඕනෑම පුද්ගලයකුට පොලිසියට පැමිණිලි කිරීමේ අයිතියක් තිබෙන බැව් (එජනිස) ප්‍රාදේශීය සභා මන්ත්‍රී නීතිඥ දහම් රාජපක්ෂ මහතා පවසයි. එසේ නොකළේ මෙතන යම් වංචාසහගත දෙයක් තිබෙන නිසා බවද හෙතෙම කීවේය.වයඹ පළාත් පරිසර අධිකාරියටද මේ ගැන දන්වා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=r1111153</link>
    <topic>දේශීය ආහාර බෝග ප්‍රචලිත කරන්නවත්තල පාසල් දරුවන්ට දැනුම ලබාදෙයි</topic>
    <author>හැදල විශේෂ ජුලියන් කෝරාළ</author>
    <content>දුර දක්නා නුවණක් ඇති, දැනුමෙන් පිරිපුන් අත්දැකීමෙන් සන්නද්ධ බුද්ධිමත් නායකයා වු අතිගරු ජනාධිපති මහින්ද රාජපක්ෂ මැතිතුමා එදා කාවන්තිස්ස, දුටුගැමුණු ආදි රුහුණින් බිහි වූ රජුන්ගේ අඩිපාරේ යමින් අපේ රට සහලින් පෝෂිත කිරීමට කටයුතු කළා යයි වත්තල මත්තුමගලදී පැවසුවේ බස්නාහිර පළාත් සභාවේ ගරු කෘෂිකර්ම, ගොවි සංවර්ධන, සුළු වාරිමාර්ග කර්මාන්ත, සහ පාරිසරික කටයුතු පිළිබඳ අමාත්‍ය නීතිඥ උදය ගම්මන්පිල මහතාය.දේශීය ආහාර සැකැසීම, සහ කෘෂිකර්මයට පාසල් දරු දැරියන් සහභාගි කරවා ගැනීම පිළිබඳව දැනුවත් කිරීම සඳහා බස්නාහිර පළාත් සභා මන්ත්‍රී රන්දීර් රුද්‍රිගුගේ සංකල්පයක් ක්‍රියාවට නංවමින් වත්තල අධ්‍යාපන කොට්ඨාස කාර්යාලය අධ්‍යක්ෂතුමාගේ උපදෙස් අනුව ගෘහ විද්‍යා ගුරු උපදේශක යමුනා කුමාරි මහනාම විසින් සංවිධාන කළ පාසල් 15 ක ප්‍රදර්ශන කුටි පැවැත්විණි. එම ප්‍රදර්ශන කුටි විවෘත කිරීමේ උත්සව අවස්ථාවේ ආරාධිත අමුත්තා ලෙස සහභාගි වූ නීතිඥ උදය ගම්මන්පිල ඇමතිතුමා ඉහත අදහස් දැක්වුවේය.බස්නාහිර පළාත් සභා මන්ත්‍රි රංදීර් රුද්‍රිගු, කැලණිය අධ්‍යාපන කොට්ඨාස අධ්‍යක්‍ෂිකා මල්ලිකා රණසිංහ වත්තල කලාප අධ්‍යක්‍ෂ සහ ගුරු උපදේශක උපදේශිකාවන් මෙන්ම විදුහල්පතිවරුන් ආචාර්ය මණ්ඩල පාසල් දුවා දරුවන් ගුරු පූජා ප්‍රසාදිතුමන්ලා උත්සව අවස්ථාවට සහභාගි වූහ.වැඩිදුරටත් කතා කළ ඇමැතිවරයා බටහිර අධිරාජ්‍යවාදීන් කොටි ත්‍රස්තවාදීන්ට උදව් දෙමින් රට දෙකට කිරීමට කුමන්ත්‍රණය කළා.ඔවුන් මැද පෙරදිග රාජ්‍යයන් තුළ කළේ එම ක්‍රියා කලාපයයි. ඉන්දුනීසියාවේ නැගෙනහිර තිමෝරය වෙන් කළේ ඒ රටට ආර්ථික සම්බාධක පනවලා රට තුළ අත්‍යවශ්‍ය භාණ්ඩ හිඟයක් ඇති කර ජනතාව පාලිත රජයට එරෙහි කැරලි ගැස්ස වීමකින්.සමහර රටවලට ඔවුන් කෙළින් බොරු චෝදනා ඉදිරිපත් කරමින් හමුදා මැදිහත්වීම් සිදු කළා. මේ විදියට බටහිර අධිරාජ්‍යවාදීන් තමනට අවනත නොවන රාජ්‍ය වෙනස් කිරීමට සමත් වුණා. මෑතදී ලිබියාවට සිදු කළේත් ඒ ටිකමයි.අද බටහිර දැවැන්ත රටවල් මූල්‍ය ආර්ථික පසුතැවීම් වලට ලක්වී \ධයදීත් අපේ රටේ දැවැන්ත සංවර්ධනයන් ලැබීමද අපට වාසියක් වෙලා තියෙනවා. ඒ අපේ පාලකයාගේ දූරදර්ශී චින්තනය නිසයි.දේශීය ආහාර භෝග පරිභෝජනය කිරීමත් රසායනික ද්‍රව්‍ය භාවිතයෙන් ඈත් වීමත් අපිට ලොකු ආශිර්වාදයක්.අපගේ ආර්ථික සංග්‍රාමයේ ජයග්‍රහනය සමගම අපේ දරුවන් ලෙඩුන් බවට පත් කරන රසායනික වස විස පිරුණු ආහාර පාන බැහැර කළ යුතුයි.කාබනික පොහොර දේශීය පැරණි කෘමිනාශක ක්‍රම භාවිතයට නැඹුරු විය යුතුයි.මේ ශිල්ප ක්‍රම භාවිත කරමින් වගා කරන අයුරුත් දේශීය ආහාර වර්ග භාවිතයෙන් වස විෂ නැතිව ආහාර වේල සරු කරගන්නා අයුරුත් මෙවැනි වැඩසටහන් හා ප්‍රදර්ශන රට පුරාම ප්‍රචලිත කිරීමෙන් ළමයින් දැනුම්වත් කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=r1111154</link>
    <topic>විදුලිය වංචාකර කොටුවුණු කතඉදිරිපස නිවෙසේ අයවත් අල්ලලා දීලා</topic>
    <author>ඉංගිරිය :– මධ්‍යම සමූහප්‍රියදර්ශනී කහවල</author>
    <content>ස්ථානය වූයේ යාගල, හල්තොට ප්‍රදේශයේ වූ නිවාස දෙකකි. විදුලි බල මණ්ඩලයේ, කොළඹ විශේෂ විමර්ශන ඒකකයේ , විමර්ශන නිලධාරී පී.ඩී.අජිත් මහතා ඇතුළු පිරිසක් මෙම නිවාස දෙකින් එකක් පරීක්ෂාවට ලක් කළේ වංචනික විදුලි පරිභෝජනය කිරීමක් පිළිබඳ ලැබුණු තොරතුරකට ය.ඒ අනුව එම නිවසේ හිමිකාරිය චෝදනාවට සැකපිට අත්අඩංගුවට පත්විය. ඒ අවස්ථාවේදී ඇය පැවසුවේ අමුතුම කතාවකි.“ඉස්සරහ ගෙදර අයට කරන්න හොඳනම් අපි කළාම මොකද ?” ඒ අනුව එම නිවසද පරීක්ෂාවට ලක් කෙරුණි. කතාව ඇත්තය. එම නිවසේ පදිංචිකරුවන් විසින්ද විදුලිය වංචනික ලෙස භාවිතයට ගෙන තිබුණි.අවසානයේදී සිදුවූයේ මෙම අසල්වැසියන් දෙපළම පී.ඩී. අජිත් මහතා විසින් හොරණ අධිකරණයට ඉදිරිපත් කිරීමයි.උසාවියේ දී දෙදෙනා තමන් කළ වරද පිළිගනු ලැබූහ.ඒ අනුව මෙම සැකකරුවන් දෙපළට එක් අයෙකුට රුපියල් 10,000 බැගින් රුපියල් 20,000ක දඩ නියම කළ හොරණ මහේස්ත්‍රාත් මහින්ද රණසිංහ මහතා, එම මුදලට අමතරව විදුලිබල මණ්ඩලයට සිදුවූ අලාභය වශයෙන් පළමු සැකකාරියට රුපියල් 1, 35,057.14ක මුදලක්ද, දෙවන සැකකරුට රුපියල් 71,260.20ක මුදලක්ද ලංකා විදුලිබල මණ්ඩලයට ගෙවන ලෙස නියම කළේය.මෙම සිද්ධියට පෙර ගජ මිතුරන් වූ අසල්වැසි නිවෙස් දෙකේ පදිංචිකරුවන් සිද්ධියෙන් පසුව එකිනෙකාගේ මුහුණ බැලීමටවත් අකමැති තරමේ තරහකරුවන් බවට පත්ව ඇතැයි වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=r1111155</link>
    <topic>හොරට විදුලිය ලබා ගත්කාන්තාවක් කොටුවෙයි</topic>
    <author>පාණදුර සමූහ කපිල සෝමරත්න</author>
    <content>ලංකා විදුලි බල මණ්ඩලයේ රැහැන් වලින් විදුලිය වංචා කිරීමේ චෝදනාවට වරද පිළිගත් වාසලතන්තිරිගේ අනෝමා නැමැති කාන්තාවට රුපියල් දහදාහක දඩයක් පාණදුර මහේස්ත්‍රාත් ආර්. එස්. ඒ. දිසානායක මහතා නියම කළේය.දඩයට අමතරව විදුලිය වංචා කිරීමෙන් ලංකා විදුලිබල මණ්ඩලයට සිදුවූ පාඩුව වශයෙන් රුපියල් 25871.00 මුදලක්ද අධිකරණය විත්තිකාරියගෙන් අය කර ගත්තේය.ලංකා විදුලි බල මණ්ඩලයේ අධීක්ෂණ නිලධාරී පී. ඩී. අජිත් මහතා සහ පාණදුර පොලිසිය වැටලීම කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=s1111151-2</link>
    <topic>ශ්‍රී ලංකාව ලකුණු 25කින් පාකිස්තානය පරදවයි</topic>
    <author>වර්නන් ගුණසේකර ඩුබායි සිට.. ඡායාරූප espncricinfo විශේෂ යාවත්කාලීන කිරීම - විජිත ජයසිංහ</author>
    <content>පාකිස්තානයට එරෙහිව ජයග්‍රහණයක් සොයා අරාබි වැලි කතරේ සැරිසරමින් සිටි තිලකරත්න ඩිල්ෂාන්ගේ කණ්ඩායමට ඊයේ එය හමු විය. ඔවූහු ඩුබායි ක්‍රීඩා නගරයේ පැවැති දෙවැනි ජාත්‍යන්තරඑක්දින ක්‍රිකට් තරගයෙන් පාකිස්තානය ලකුණු 25කින් පරදවමින් මේ ජයග්‍රහණය ලබා ගත්හ.ශ්‍රී ලංකාව ලබා දුන් ලකුණු 236ක ජයග්‍රාහී ඉලක්කය හඹා ගිය පාකිස්තානයට අවසානයේ රැස්කර ගතහැකිවූයේ ලකුණු 210ක් පමණි. ශ්‍රී ලංකාවේ මේ ජයග්‍රහණයත් සමග දෙපිළ අතර තරග පහකින් සමන්විතජාත්‍යන්තර එක්දින තරගමාලාව තරග 1 – 1ක් ලෙසින් සම තත්ත්වයට පත් විය.උපුල් තරංග හා මහේල ජයවර්ධනගේ අර්ධ ශතක මත ශ්‍රී ලංකාව ඕවර 50 අවසානයේ කඩුලු 7කට ලකුණු235ක් වාර්තා කිරීමෙන් පසුව ලසිත් මාලිංග විශිෂ්ට පන්දු යැවීමක නිරත වෙමින් පළමු ඕවරයේදීමපාකිස්තාන කඩුලු 2ක් ලබා ගැනීමට සමත් විය.තරංග ලකුණු 77ක් රැස් කළ අතර ජයවර්ධන ලකුණු 50ක් ලබා ගත්තේය.ශ්‍රී ලංකා ඉනිම කඩුලු සබඳතා දෙකක් වටා ගොඩනැගී තිබිණි. උපුල් තරංග හා තිලකරත්න ඩිල්ෂාන්ආරම්භක කඩුල්ල වෙනුවෙන් ලකුණු 56ක් එක් කළ අතර තරංග හා මහේල ජයවර්ධන සිවුවැනි කඩුල්ල වෙනුවෙන් ලකුණු 85ක් එක් කළහ.මේ සබඳතා දෙක ට ම දායක වූ තරංග දෙවතාවක් ම දැවී යාමෙන් බේරීමට තරම් වාසනාවන්ත විය. ඔහු ලකුණු15ක් ලබා ගෙන සිටියදී අයිසාස් චීමාගේ පන්දුවකට ‘කවර්’ ස්ථානයට දුන් උඩ පන්දුවක්ඉම්රාන් ෆර්හත් අතහැරියේය. අනතුරුව ලකුණු 31දී මොහමඩ් හෆීස්ගේ පන්දුවකට දුන් උඩපන්දුවක් රැක ගැනීමට කඩුලු රකින සෆ්රාස් අහමඩ් අසමත් විය.පාකිස්තාන පිළිතුරු ඉනිම ආරම්භ වූයේ හතරේ පහරකින් වුවද පළමු ඕවරයේ ම ඔවුන්ගේ කඩුලු2ක් බිඳ වැටිණි. මේ කඩුලු ද්විත්වය ලබා ගත්තේ ලසිත් මාලිංග ය. උඩ පන්දු දෙක ම රැක ගත්තේකඩුල්ල පිටුපස සිට කුමාර් සංගක්කාර ය.මාලිංගගේ ආරම්භක පන්දුවට මොහමඩ් හෆීස් හතරේ පහරක් එල්ල කළේය. තෙවැනි පන්දුවේදීඔහු දැවී ගියේය. මෙය මාලිංගගේ 150 වැනි ජාත්‍යන්තර එක්දින කඩුල්ල විය. මාලිංගගේ පස්වැනිපන්දුවේදී අංක 1 පිතිකරු යූනුස් ඛාන් දැවී ගියේය.සිවුවැනි ඕවරයේදී පාකිස්තාන තෙවැනි කඩුල්ල බිඳ වැටිණි. එවර දැවී ගියේ අනෙක් ආරම්භකපිතිකරු ඉම්රාන් ෆර්හත් (3) ය. ඔහු දැවී ගියේ තිසර පෙරේරාගේ පන්දුවකට කඩුල්ල මුවා කිරීමේවරදට හසුවය. පිටියේ තරග විනිසුරු දුන් එම තීරණයට අභියෝග කරමින් එය යළි නිරීක්ෂණය කරන ලෙසටෆර්හත් තෙවැනි විනිසුරුගෙන් ඉල්ලා සිටියද මුල් තීරණයේ වෙනසක් සිදු නොවිණි.මේ අනුව පාකිස්තානය මුළු ලකුණු ප්‍රමාණය 11ක් වන විට කඩුලු 3ක් අහිමි කරගෙන සිටියේය.ඔවුන්ගේ පළමු ඕවර 5 අවසන් වන විට ලකුණු 23 ට කඩුලු 3ක් බිඳ වැටී තිබුණු අතර ශ්‍රී ලංකා ඉනිමේ පළමු ඕවර 5 අවසානයේ ඔවුන් කිසිවෙකු නොදැවී ලකුණු 28ක් රැස්කර ගෙන සිටියේය.නායක මිස්බා උල් හක් හා උමාර් අක්මාල් පාකිස්තාන ඉනිම ගොඩනගමින් සිවුවැනිකඩුල්ල වෙනුවෙන් ඕවර 16.2කදී ලකුණු 64ක් එක් කරමින් සිටියදී දිල්හාරප්‍රනාන්දුගේ පන්දුවකට කඩුල්ල මුවා කරමින් උල් හක් දැවී ගියේය. පන්දු 53කට මුහුණ දුන් ඔහුලකුණු 21ක් ලබා ගත්තේය.පාකිස්තාන ඉනිමේ පළමු ඕවර 25 අවසන් වන විට ඔවූහු කඩුලු 4ක් දැවී ලකුණු 96ක් රැස්කර ගෙනසිටියේය.මුළු ලකුණු 102දී පාකිස්තාන 5 වැනි කඩුල්ල බිඳ වැටිණි. අක්මාල් හා අබ්දුල් රසාක් ලකුණු27ක් එක් කරමින් සිටියදී තිසර පෙරේරාගේ දක්ෂ කඩුලු රැකීමකින් රසාක් (11) දැවීගියේය. ඒ පස්වැනි කඩුල්ල බිඳ වැටෙන විට මුළු ලකුණු ප්‍රමාණය 102ක් විය.උමාර් අක්මාල් හා සෆ්රාස් අහමඩ් 6 වැනි කඩුල්ල වෙනුවෙන් ලකුණු 62කසබඳතාවක් ගොඩනැගූහ. ආක්‍රමණශීලී පිතිහරඹයක නියැලෙමින් පාකිස්තානයට ජයග්‍රාහී බලාපොරොත්තුඇති කරවමින් සිටි අක්මාල් 38 වැනි ඕවරයේදී දිල්හාර ප්‍රනාන්දු ට පිට පිට හතරේ පහර 3ක්එල්ල කොට එම ඕවරයේ අවසන් පන්දුවේදී දැවී ගියේය. ‘මිඩ් ඕන්’හි පන්දු රකිමින් සිටිදිනේෂ් චන්දිමාල් අතට උඩ පන්දුවක් දෙමින් ඔහු දැවී යන විට ලකුණු 91ක් රැස්කර ගෙනසිටියේය. පන්දු 102ක අක්මාල් ඉනිමට හතරේ පහර 8ක් හා හයේ පහරක් ඇතුළත්ව තිබිණි.ඊළඟ ඕවරයේ මාලිංගගේ පළමු පන්දුවට කඩුල්ල මුවා කරමින් අහමඩ් දැවී ගියේය. පන්දු 37කින්ඔහු ලකුණු 24ක් ලබා ගත්තේය. උමාර් ගුල් (0)ද තිසර පෙරේරාගේ පන්දුවකට කඩුල්ල මුවාකිරීමේ වරදට හසුව දැවී ගියේය.ෂහිඩ් අෆ්රිඩි හා සයිඩ් අජ්මාල් 9 වැනි කඩුල්ල වෙනුවෙන් ලකුණු 30ක් එක් කරමින්සිටියදී තිලකරත්න ඩිල්ෂාන්ගේ අති විශිෂ්ට පන්දු රැකීමකින් අෆ්රිඩි 44 වැනි ඕවරයේදීදැවී ගියේය. ඒ වන විට හතරේ පහර 3ක් හා හයේ පහරක් එල්ල කරමින් පන්දු 14කින් ලකුණු29ක් ලබා ගෙන ශ්‍රී ලංකාවට ප්‍රබල අභියෝගයක් වෙමින් සිටි අෆ්රිඩි කඩුල්ල වෙත දිවයද්දී ‘බැක්වර්ඩ් පොයින්ට් ස්ථානයේ සිට වේගයෙන් දිව ආ ඩිල්ෂාන් තනි අතින් පන්දුවඇහිඳ ගෙන එය කෙළින් ම කඩුල්ලට එල්ල කළේය. අෆ්රිඩි ලකුණු 8ක් ලබා ගෙන සිටියදී ඔහුදවා ගැනීමේ අවස්ථාවක් උදාවූවද එය මග හැරිණි. ඒ, මාලිංගගේ පන්දුවකට ඔහු දුන් උඩ පන්දුව රැකගැනීමට දිල්හාර ප්‍රනාන්දු අසමත් වීම නිසාවෙනි.‘සංගා’ කෙළින් ම පන්දුව කඩුල්ල වෙත එල්ල කරමින් චීමා (6) දවා ගැනීමත් සමග පාකිස්තාන ඉනිම ඕවර46.3කදී ලකුණු 210කට අවසන් විය.‘තරගයේ වීරයා’ වූ ලසිත් මාලිංග ලකුණු 36කට කඩුලු 3ක් ලබා ගත් අතර තිසර පෙරේරා හා දිල්හාරප්‍රනාන්දු කඩුලු 2 බැගින් ලබා ගත්හ.පාකිස්තානය පළමු තරගයේ ජයග්‍රාහී කණ්ඩායම ම ඊයේ තරගය සඳහා යොදවා තිබූ අතර ශ්‍රී ලංකාපිලේ වෙනස්කම් දෙකක් සිදුකොට තිබිණි. පෙර තරගයට සහභාගි වූ කෝසල කුලසේකර හා සුරංගලක්මාල් වෙනුවට ශ්‍රී ලංකාව ජීවන් මෙන්ඩිස් හා තිසර පෙරේරා කැඳවා තිබිණි.මේ තරගයේද කාසියේ වාසිය දිනා පළමුව පන්දුවට පහර දීමට නායක තිලකරත්න ඩිල්ෂාන් තීරණයකළ අතර ඔහු සහ අනෙක් ආරම්භක පිතිකරු උපුල් තරංග ඕවරයකට ලකුණු 5කට ආසන්න වේගයක්පවත්වා ගෙන එමින් පළමු ඕවර 10 අවසන් වන විට ලකුණු 49ක් රැස්කර ගෙන තිබිණි. උමාර් ගුල් හාඅයිසාස් චීමා ය පාකිස්තාන ආරම්භක වේග පන්දු යවන්නන්ට සාර්ථකව මුහුණ දීමට මේ දෙදෙනසමත් වූහ.ශ්‍රී ලංකාවේ මුළු ලකුණු සංඛ්‍යාව 56ක්ව තිබියදී තරගයේ ප්‍රථම වතාවට පන්දු යැවීම සඳහා 12 වැනිඕවරයේදී කැඳවනු ලැබූ ෂහිඩ් අෆ්රිඩි ඔහුගේ දෙවැනි පන්දුවෙන් ම ශ්‍රී ලංකා ආරම්භක කඩුලුසබඳතාව බිඳ දැමීය. අෆ්රිඩිගේ පන්දුව කෙළින් ම කඩුල්ලේ වැදීමෙන් ඩිල්ෂාන් දැවී ගියේය.පන්දු 40කට මුහුණ දුන් ඔහු හතරේ පහර 4ක් සමග ලකුණු 28ක් ලබා ගත්තේය.කුමාර් සංගක්කාර මුහු දුන්නේ පන්දු 13කට පමණි. 15 වැනි ඕවරය අවසානයේ අබ්දුල්රසාක්ගේ පන්දුවකට ඔහු අත ට ම උඩ පන්දුවක් දෙමින් ‘සංගා’ ලකුණු 5කට දැවී ගියේය. ඒ අනුවඕවර 15ක් අවසන් වන විට ශ්‍රී ලංකාවේ කඩුලු 2ක් ලකුණු 65කට බිඳ වැටී තිබිණි.ශ්‍රී ලංකා ඉනිමේ පළමු ඕවර 25 අවසන් වන විට කඩුලු 2කට ලකුණු 90ක් වාර්තා වී තිබිණි. තරංග හාදිනේෂ් චන්දිමාල් එක්ව තෙවැනි කඩුල්ල වෙනුවෙන් ඕවර 11.3කදී ලකුණු 29ක්එක් කරමින් සිටියදී 27 වැනි ඕවරයේදී එම සබඳතාවද අවසන් විණි. මන්දගාමී ඉනිමකට පසුවචන්දිමාල් පීඩනයෙන් නිදහස් වීමේ අරමුණින් ‘මිඩ් විකට්’ ස්ථානයට ඉහළින් පහරක් එල්ලකිරීමට උත්සාහ කළද ඔහුගේ පිත්ත පැරදවූ සයීඩ් අජ්මාල් කෙළින් එවූ පන්දුව පිට ඉන්නේගැටුනේය. හතරේ පහරක් සමග ලකුණු 15ක් ලබා ගැනීම සඳහා චන්දිමාල් පන්දු 37කට මුහුණදුන්නේය.ඕවර 36 සිට 40 දක්වා ගැනුණු ‘බැටිං පවර් ප්ලේ’ කාලය තුළ තමන්ගේ කඩුලු ආරක්ෂා කරගනිමින් ලකුණු 48ක් ශ්‍රී ලංකා ලකුණු පුවරුවට එක් කිරීමට තරංග හා මහේල ජයවර්ධන සමත් වූහ.42 වැනි ඕවරයේ තරංග දැවී යාමත් සමග දෙදෙනාගේ අගනා සිවුවැනි කඩුලු සබඳතාව අවසන් විය. එමසබඳතාව බිඳ දැමුවේ අෆ්රිඩි ය. ඔහුගේ පන්දුවට ‘වයිඩ් ලෝන්ග් ඕන්’හි පන්දු රකිමින් සිටියූනුස් ඛාන් වෙත උඩ පන්දුවක් දෙමින් තරංග මුළු ලකුණු 179දී දැවී ගියේය. ආරම්භකපිතිකරුවකු ලෙසින් සිය කාර්යය මනාව ඉටු කළ තරංග හතරේ පහර 8ක් එල්ල කරමින්, පන්දු120කට මුහුණ දෙමින් වටිනා ලකුණු 77ක් රැස් කළේය. තරංග ඊයේ වාර්තා කළේ ඔහුගේ 20 වැනිජාත්‍යන්තර එක්දින අර්ධ ශතකයයි. ඔහු සහ ජයවර්ධන සිවුවැනි කඩුල්ල වෙනුවෙන් ඕවර 14.5ක්ඇතුළත ලකුණු 85ක සබඳතාවක් ගොඩනැගූහ.ඇන්ජලෝ මැතිව්ස් යළිත් වරක් පිතිහරඹයේ ඊයේ අසාර්ථක විය. චීමාගේ පන්දුවකට කඩුලුරකින සෆ්රාස් අහමඩ් අතට උඩ පන්දුවක් දෙමින් මැතිව්ස් දැවී යන විට ලබා ගෙන සිටියේ ලකුණු3ක් පමණි. කෙසේ වෙතත්, පිටියේ තරග විනිසුරුගේ තීරණය වූයේ පන්දුව පිත්තේ නොගෑවුනුබවටය. එහෙත් පාකිස්තානුවෝ තෙවැනි විනිසුරු මාර්ගයෙන් දැවී යාමේ තීරණය ලබා ගත්තේ පිටියේ තරගවිනිසුරුද මවිතයට පත් කරවමිණි.ලකුණු පුවරුවට තවත් ලකුණු 21ක් එක් වෙද්දී 48 වැනි ඕවරයේදී ජයවර්ධන දැවී ගියේය.අජ්මාල්ගේ පන්දුවකට පහරක් එල්ල කිරීම සඳහා ඔහු පා පෙදෙස දෙසට බොහෝ දුරක් ඈත්වුනේය. ඔහු කොතරම් දුරට ඈත් වුනේද කිවතොත් පන්දුවට පිත්ත දැමීමට ඔහුට නොහැකි විය. පන්දුවකඩුල්ලේ ගැටුනේය. දැවී යාමට පෙර මහේල ඔහුගේ 61 වැනි ජාත්‍යන්තර එක්දින අර්ධ ශතකයවාර්තා කළේය. පන්දු 57ක ඔහුගේ ඉනිමට හතරේ පහර 5ක් ඇතුළත්ව තිබිණි.තිසර පෙරේරා පන්දු 12කට මුහුණ දෙමින් හයේ පහරක් සමග ලකුණු 13ක් රැස්කොට අජ්මාල්ගේපන්දුවකට ‘ස්ටම්ප්’ කිරීමකට ලක්ව දැව ගියේය. ජීවන් මෙන්ඩිස් නොදැවී ලකුණු 17ක් (පන්දු17යි, හතරේ 1යි) ලබා ගත්තේය. ඕවර 50 අවසානයේ ශ්‍රී ලංකාව කඩුලු 7ක් දැවී ලකුණු 235ක්රැස්කර ගෙන සිටියේය.පාකිස්තානය වෙනුවෙන් වඩාත් සාර්ථක පන්දු යවන්නා වෙමින් සයීඩ් අජ්මාල් ලකුණු 61කට කඩුලු3ක් ලබා ගත් අතර ෂහිඩ් අෆ්රිඩි ලකුණු 35කට කඩුලු 2ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=s1111151-1</link>
    <topic>උපුල් තරංගගෙන් විශිෂ්ට පිතිහරඹයක්</topic>
    <author/>
    <content>ශ්‍රී ලංකාව හා පාකිස්තානය අතර ඩුබායි ක්‍රීඩා නගර ක්‍රිකට් ක්‍රීඩාංගණයේ ඊයේ පැවැති දෙවැනි ජාත්‍යන්තර එක්දින ක්‍රිකට් තරගයේ ලකුණු 236ක ජයග්‍රාහී ඉලක්කයක් හඹා යමින් සිටි පාකිස්තානය පත්‍රය රාත්‍රි මුද්‍රණයට යන විට ඕවර 30කදී කඩුලු 5ක් දැවී ලකුණු 116ක් රැස්කර ගෙන සිටියේය.උපුල් තරංග හා මහේල ජයවර්ධනගේ අර්ධ ශතක මත ශ්‍රී ලංකාව ඕවර 50 අවසානයේ කඩුලු 7කට ලකුණු 235ක් වාර්තා කිරීමෙන් පසුව ලසිත් මාලිංග විශිෂ්ට පන්දු යැවීමක නිරත වෙමින් පළමු ඕවරයේදීම පාකිස්තාන කඩුලු 2ක් ලබා ගැනීමට සමත් විය.තරංග ලකුණු 77ක් රැස් කළ අතර ජයවර්ධන ලකුණු 50ක් ලබා ගත්තේය. උමාර් අක්මාල් ඔහුගේ 9 වැනි එක්දින අර්ධ ශතකය වාර්තා කරමින් හතරේ පහර 4ක් හා හයේ පහරක් සමග පන්දු 79කින් නොදැවී ලකුණු 65ක් රැස්කර ගෙන සිටියේය. අක්මාල් ලකුණු 16ක් ලබා ගෙන සිටියදී දැවී යාමෙන් බේරිණි.පාකිස්තාන ඉනිමේ 11 වැනි ඕවරයේ දිල්හාර ප්‍රනාන්දුගේ පන්දුවකට ඔහු දුන් උඩ පන්දුවක් ‘සිලි මිඩ් ඕෆ්’ හි දී රැක ගැනීමට ඇන්ජලෝ මැතිව්ස් අපොහොසත් විය. ඒ වන විට පාකිස්තාන මුළු ලකුණු සංඛ්‍යාව කඩුලු 3කට ලකුණු 40ක්ව තිබිණි. නොදැවී සිටි අනෙක් පිතිකරු සෆ්රාස් අහමඩ් ලකුණු 4ක් ලබා ගෙන සිටියේය.ශ්‍රී ලංකා ඉනිම කඩුලු සබඳතා දෙකක් වටා ගොඩනැගී තිබිණි. උපුල් තරංග හා තිලකරත්න ඩිල්ෂාන් ආරම්භක කඩුල්ල වෙනුවෙන් ලකුණු 56ක් එක් කළ අතර තරංග හා මහේල ජයවර්ධන සිවුවැනි කඩුල්ල වෙනුවෙන් ලකුණු 85ක් එක් කළහ.මේ සබඳතා දෙක ට ම දායක වූ තරංග දෙවතාවක් ම දැවී යාමෙන් බේරීමට තරම් වාසනාවන්ත විය. ඔහු ලකුණු 15ක් ලබා ගෙන සිටියදී අයිසාස් චීමාගේ පන්දුවකට ‘කවර්’ ස්ථානයට දුන් උඩ පන්දුවක් ඉම්රාන් ෆර්හත් අතහැරියේය. අනතුරුව ලකුණු 31දී මොහමඩ් හෆීස්ගේ පන්දුවකට දුන් උඩ පන්දුවක් රැක ගැනීමට කඩුලු රකින සෆ්රාස් අහමඩ් අසමත් විය.පාකිස්තාන පිළිතුරු ඉනිම ආරම්භ වූයේ හතරේ පහරකින් වුවද පළමු ඕවරයේ ම ඔවුන්ගේ කඩුලු 2ක් බිඳ වැටිණි. මේ කඩුලු ද්විත්වය ලබා ගත්තේ ලසිත් මාලිංග ය. උඩ පන්දු දෙක ම රැක ගත්තේ කඩුල්ල පිටුපස සිට කුමාර් සංගක්කාර ය.මාලිංගගේ ආරම්භක පන්දුවට මොහමඩ් හෆීස් හතරේ පහරක් එල්ල කළේය. තෙවැනි පන්දුවේදී ඔහු දැවී ගියේය. මෙය මාලිංගගේ 150 වැනි ජාත්‍යන්තර එක්දින කඩුල්ල විය. මාලිංගගේ පස්වැනි පන්දුවේදී අංක 1 පිතිකරු යූනුස් ඛාන් දැවී ගියේය.සිවුවැනි ඕවරයේදී පාකිස්තාන තෙවැනි කඩුල්ල බිඳ වැටිණි. එවර දැවී ගියේ අනෙක් ආරම්භක පිතිකරු ඉම්රාන් ෆර්හත් (3) ය. ඔහු දැවී ගියේ තිසර පෙරේරාගේ පන්දුවකට කඩුල්ල මුවා කිරීමේ වරදට හසුවය. පිටියේ තරග විනිසුරු දුන් එම තීරණයට අභියෝග කරමින් එය යළි නිරීක්ෂණය කරන ලෙසට ෆර්හත් තෙවැනි විනිසුරුගෙන් ඉල්ලා සිටියද මුල් තීිරණයේ වෙනසක් සිදු නොවිණි.මේ අනුව පාකිස්තානය මුළු ලකුණු ප්‍රමාණය 11ක් වන විට කඩුලු 3ක් අහිමි කරගෙන සිටියේය. ඔවුන්ගේ පළමු ඕවර 5 අවසන් වන විට ලකුණු 23 ට කඩුලු 3ක් බිඳ වැටී තිබුණු අතර ශ්‍රී ලංකා ඉනිමේ පළමු ඕවර 5 අවසානයේ ඔවුන් කිසිවෙකු නොදැවී ලකුණු 28ක් රැස්කර ගෙන සිටියේය.මුළු ලකුණු 102දී පාකිස්තාන 5 වැනි කඩුල්ල බිඳ වැටිණි. අක්මාල් හා අබ්දුල් රසාක් ලකුණු 27ක් එක් කරමින් සිටියදී තිසර පෙරේරාගේ දක්ෂ කඩුලු රැකීමකින් රසාක් (11) දැවී ගියේය. ඒ පස්වැනි කඩුල්ල බිඳ වැටෙන විට මුළු ලකුණු ප්‍රමාණය 102ක් විය.පාකිස්තානය පළමු තරගයේ ජයග්‍රාහී කණ්ඩායම ම ඊයේ තරගය සඳහා යොදවා තිබූ අතර ශ්‍රී ලංකා පිලේ වෙනස්කම් දෙකක් සිදුකොට තිබිණි. පෙර තරගයට සහභාගි වූ කෝසල කුලසේකර හා සුරංග ලක්මාල් වෙනුවට ශ්‍රී ලංකාව ජීවන් මෙන්ඩිස් හා තිසර පෙරේරා කැඳවා තිබිණි.මේ තරගයේද කාසියේ වාසිය දිනා පළමුව පන්දුවට පහර දීමට නායක තිලකරත්න ඩිල්ෂාන් තීරණය කළ අතර ඔහු සහ අනෙක් ආරම්භක පිතිකරු උපුල් තරංග ඕවරයකට ලකුණු 5කට ආසන්න වේගයක් පවත්වා ගෙන එමින් පළමු ඕවර 10 අවසන් වන විට ලකුණු 49ක් රැස්කර ගෙන තිබිණි. උමාර් ගුල් හා අයිසාස් චීමා යන පාකිස්තාන ආරම්භක වේග පන්දු යවන්නන්ට සාර්ථකව මුහුණ දීමට මේ දෙදෙන සමත් වූහ.ශ්‍රී ලංකාවේ මුළු ලකුණු සංඛ්‍යාව 56ක්ව තිබියදී තරගයේ ප්‍රථම වතාවට පන්දු යැවීම සඳහා 12 වැනි ඕවරයේදී කැඳවනු ලැබූ ෂහිඩ් අෆ්රිඩි ඔහුගේ දෙවැනි පන්දුවෙන් ම ශ්‍රී ලංකා ආරම්භක කඩුලු සබඳතාව බිඳ දැමීය. අෆ්රිඩිගේ පන්දුව කෙළින් ම කඩුල්ලේ වැදීමෙන් ඩිල්ෂාන් දැවී ගියේය. පන්දු 40කට මුහුණ දුන් ඔහු හතරේ පහර 4ක් සමග ලකුණු 28ක් ලබා ගත්තේය.කුමාර් සංගක්කාර මුහුණ දුන්නේ පන්දු 13කට පමණි. 15 වැනි ඕවරය අවසානයේ අබ්දුල් රසාක්ගේ පන්දුවකට ඔහු අත ට ම උඩ පන්දුවක් දෙමින් ‘සංගා’ ලකුණු 5කට දැවී ගියේය. ඒ අනුව ඕවර 15ක් අවසන් වන විට ශ්‍රී ලංකාවේ කඩුලු 2ක් ලකුණු 65කට බිඳ වැටී තිබිණි.ශ්‍රී ලංකා ඉනිමේ පළමු ඕවර 25 අවසන් වන විට කඩුලු 2කට ලකුණු 90ක් වාර්තා වී තිබිණි. තරංග හා දිනේෂ් චන්දිමාල් එක්ව තෙවැනි කඩුල්ල වෙනුවෙන් ඕවර 11.3කදී ලකුණු 29ක් එක් කරමින් සිටියදී 27 වැනි ඕවරයේදී එම සබඳතාවද අවසන් විණි. මන්දගාමී ඉනිමකට පසුව චන්දිමාල් පීඩනයෙන් නිදහස් වීමේ අරමුණින් ‘මිඩ් විකට්’ ස්ථානයට ඉහළින් පහරක් එල්ල කිරීමට උත්සාහ කළද ඔහුගේ පිත්ත පැරදවූ සයීඩ් අජ්මාල් කෙළින් එවූ පන්දුව පිට ඉන්නේ ගැටුනේය. හතරේ පහරක් සමග ලකුණු 15ක් ලබා ගැනීම සඳහා චන්දිමාල් පන්දු 37කට මුහුණ දුන්නේය.42 වැනි ඕවරයේ තරංග දැවී යාමත් සමග දෙදෙනාගේ අගනා සිවුවැනි කඩුලු සබඳතාව අවසන් විය. එම සබඳතාව බිඳ දැමුවේ අෆ්රිඩි ය. ඔහුගේ පන්දුවට ‘වයිඩ් ලෝන්ග් ඕන්’හි පන්දු රකිමින් සිටි යූනුස් ඛාන් වෙත උඩ පන්දුවක් දෙමින් තරංග මුළු ලකුණු 179දී දැවී ගියේය. ආරම්භක පිතිකරුවකු ලෙසින් සිය කාර්යය මනාව ඉටු කළ තරංග හතරේ පහර 8ක් එල්ල කරමින්, පන්දු 120කට මුහුණ දෙමින් වටිනා ලකුණු 77ක් රැස් කළේය. තරංග ඊයේ වාර්තා කළේ ඔහුගේ 20 වැනි ජාත්‍යන්තර එක්දින අර්ධ ශතකයයි. ඔහු සහ ජයවර්ධන සිවුවැනි කඩුල්ල වෙනුවෙන් ඕවර 14.5ක් ඇතුළත ලකුණු 85ක සබඳතාවක් ගොඩනැගූහ.ඇන්ජලෝ මැතිව්ස් යළිත් වරක් පිතිහරඹයේ ඊයේ අසාර්ථක විය. චීමාගේ පන්දුවකට කඩුලු රකින සෆ්රාස් අහමඩ් අතට උඩ පන්දුවක් දෙමින් මැතිව්ස් දැවී යන විට ලබා ගෙන සිටියේ ලකුණු 3ක් පමණි. කෙසේ වෙතත්, පිටියේ තරග විනිසුරුගේ තීරණය වූයේ පන්දුව පිත්තේ නොගෑවුනු බවටය. එහෙත් පාකිස්තානුවෝ තෙවැනි විනිසුරු මාර්ගයෙන් දැවී යාමේ තීරණය ලබා ගත්තේ පිටියේ තරග විනිසුරුද මවිතයට පත් කරවමිණි.ලකුණු පුවරුවට තවත් ලකුණු 21ක් එක් වෙද්දී 48 වැනි ඕවරයේදී ජයවර්ධන දැවී ගියේය. අජ්මාල්ගේ පන්දුවකට පහරක් එල්ල කිරීම සඳහා ඔහු පා පෙදෙස දෙසට බොහෝ දුරක් ඈත් වුනේය. ඔහු කොතරම් දුරට ඈත් වුනේද කිවතොත් පන්දුවට පිත්ත දැමීමට ඔහුට නොහැකි විය. පන්දුව කඩුල්ලේ ගැටුනේය. දැවී යාමට පෙර මහේල ඔහුගේ 61 වැනි ජාත්‍යන්තර එක්දින අර්ධ ශතකය වාර්තා කළේය. පන්දු 57ක ඔහුගේ ඉනිමට හතරේ පහර 5ක් ඇතුළත්ව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=s1111151</link>
    <topic>මිටිය විසි කිරීමේ ඉසව්වේදී කපුකොටුවගෙන් නව ශ්‍රී ලංකා වාර්තාවක්</topic>
    <author>මංජුල හිරිපිටිය හෝමාගම සංචාරක</author>
    <content>48 වෙනි යුද හමුදා අන්තර් රෙජිමේන්තු මලල ක්‍රීඩා තරගාවලියේ මිටිය විසි කිරීමේ තරගයෙන් නව ශ්‍රී ලංකා වාර්තාවක් තැබීමට සී. එච්. කපුකොටුව (මීටර් 43.90) සමත් විය. තරගාවලියේ සමස්ත සූරතාවය (පිරිමි) ලකුණු 242 ලබා ගත් ශ්‍රී ලංකා කාලතුවක්කු රෙජිමේන්තුවට හිමි විය.ලකුණු 189 ලබා ගත් දෙවන ශ්‍රී ලංකා කාන්තා බළකාය තරගාවලියේ කාන්තා සූරතාවය දිනා ගැනීමට සමත් විය.හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේදී තෙදිනක් පුරා පැවැති මේ තරගාවලියේ (පිරිමි) අනුසූරතාවය ලකුණු 168 ලබා ගත් ශ්‍රී ලංකා විදුලි හා යාන්ත්‍රික ඉංජිනේරු රෙජිමේන්තුවට හිමි වූ අතර ලකුණු 155 ක් ලබා ගත් සේවා බළකාය තෙවන ස්ථානය හිමි වී තිබුණි.ලකුණු 152 ලබා ගත් හයවන ශ්‍රී ලංකා කාන්තා බළකාය කාන්තා අනුසුරතාවය දිනා ගැනීමට සමත් වූ අතර ලකුණු 142 ගත් පස්වන ශ්‍රී ලංකා කාන්තා බළකායට තෙවන ස්ථානයට පත් විය. තරගාවලිය සඳහා යුද හමුදාවේ රෙජිමේන්තු විසිතුනක ක්‍රීඩක ක්‍රීඩිකාවන් තුන් දහසක් පමණ සහභාගී වූහ.ජය සංකේත ප්‍රදානය කිරීම යුද හමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් සිදු කළ අතර දක්ෂ මලල ක්‍රීඩකයෙකු වන ශ්‍රී ලංකා කාලතුවක්කු රෙජිමේන්තුවේ බ්‍රිගේඩියර් පැරි ලියනගේ මහතා යුද හමුදා මලල ක්‍රීඩා ක්‍ෂේත්‍රයට සිදු කළ සේවාව අගය කිරීමට ලක් කර විශේෂිත සම්මානයක් ලියනගේ මහතාගේ පවුලේ ඥාාතීන්ට ප්‍රදානය කිරීමද සිදු විය.මේ අවස්ථාවට යුද හමුදා මලල ක්‍රීඩා කමිටුවේ සභාපති යුද හමුදා ප්‍රධාන මාණ්ඩලික නිලධාරී මේජර් ජෙනරාල් දයා රත්නායක මහතා ඇතුළු ජ්‍යෙෂ්ඨ හමුදා නිලධාරීන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=s1111152</link>
    <topic>මාතර සාන්ත තෝමස් විදුහලේ දක්‍ෂතම ක්‍රිකට් ක්‍රීඩකයා අශාන්</topic>
    <author>පි‍්‍රයාන් ද සිල්වා - මාතර ක්‍රීඩා</author>
    <content>මාතර සාන්ත තෝමස් විදුහලේ 2010 වසරේ දක්‍ෂතම ක්‍රිකට් ක්‍රීඩකයා ලෙස අශාන් දිනුර රණසිංහ නම් කරන ලදී.පසුගිය ඉරිදා මාතර පොල්හේනේ රීෆ් ගාඩන් හෝටලයේදී විදුහලේ ක්‍රිකට් ක්‍රීඩකයිනට තිළිණ ප්‍රදානය කිරීමේ උත්සවයක් ආදි තෝමස් ක්‍රිකට් සංගමය මගින් සංවිධානය කර තිබුණි. ශ්‍රී ලංකා ක්‍රිකට් ආයතනයේ සංචාර සංවිධාන කමිටුවේ ලේකම් දේශමාන්‍ය ඇම්. ඇන්. ඇම්. නජීබ් දීන් මහතාගේ සුරතින් අශාන්ට කුසලානය සහ ත්‍යාග ප්‍රදානය කරන ලදී. 2010 වසරේ එක් එක් වයස් කාණ්ඩවල ක්‍රිකට් ක්‍රීඩාවෙහි දක්‍ෂතා දැක්වූවෝ මෙසේය.13 පහළහොඳම පිතිකරු - යසස් රවිඳු රණසිංහ, හොඳම පන්දු යවන්නා - සසිඳු නිශ්ශංක, හොඳම පන්දු රකින්නා - ඇම්. ඇන්. ඇම්. ඉන්ශාඩ්, හොඳම ක්‍රීඩකයා - සිතිර සමරවික්‍රම15 පහළහොඳම පිතිකරු - ඇම්. නස්ෆාන්, හොඳම පන්දු යවන්නා - විදත් ජයනිඳු, හොඳම පන්දු රකින්නා - රුසිරු ආක්ශය, දක්‍ෂතම ක්‍රීඩකයා - ලසිත් ලක්ෂාන්17 පහළහොඳම පිතිකරු - ජයංග නිර්මාණ ද සිල්වා, හොඳම පන්දු යවන්නා - ප්‍රශාන් මනෝහර, හොඳම පන්දු රකින්නා - හශාන් විමර්ශන, දක්‍ෂතම ක්‍රීඩකයා - ඉශාන් කණිශ්ක අබේසේකර19 පහළහොඳම පිතිකරු - ජයංග නිර්මාණ ද සිල්වා, හොඳම පන්දු යවන්නා - ඇම්. ඇන්. ඇම්. ඉස්මත්, හොඳම පන්දු රකින්නා - රවිදු දම්සර උයනහේවා, දක්‍ෂතම ක්‍රීඩකයා - අශාන් දිනුර රණසිංහ.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=s1111153</link>
    <topic>කේම්බ්‍රියන් ක්‍රිකට් 19-20 දිනවල දී</topic>
    <author>ජගත් ගුණවර්ධන</author>
    <content>මොරටුව වේල්ස් කුමර විදුහල් ආදි සිසුන්ගේ එකමුතුවෙන් සැදුම් ලත් කේම්බ්‍රියන් ක්‍රිකට් විංග් විසින් වාර්ෂිකව සංවිධානය කරනු ලබන සය සාමාජික ක්‍රිකට් තරගාවලිය 6 වන වරටත් මේ මස 19 - 20 දිනවලදී මොරටුව වේල්ස් කුමර විද්‍යාලයීය ක්‍රීඩාංගණයේදී පැවැත්වේ.කණ්ඩායම් 24 ක් සහභාගී වන මේ තරගාවලියේ ජයග්‍රාහකයන්ට කුසලානය සමග මුදලින් රුපියල් 100000 ක් ද, අනුසූරයන් සඳහා අනුසූරතා කුසලානය සමගින් මුදලින් රුපියල් 50000 ක් පිරිනැමේ.දක්ෂතම පන්දු යවන්නා, දක්ෂතම පිතිකරු, වැඩිම හයේ පහර සංඛ්‍යාවක් ලබා ගන්නා හා තරගාවලියේ වීරයා සඳහා රුපියල් 10000 බැගින් පිරිනැමේ.පසුගිය වසරේ දී පානදුර ක්‍රීඩා සමාජය සූරයන් බවට පත් වූ අතර යුද හමුදා ක්‍රීඩා සමාජය අනුසූරයන් බවට පත් විය. මේ තරගාවලියේ දී බ්ලුම් ෆීල්ස් ක්‍රිකට් සමාජය තෙවරක් සූරතාව දිනාගෙන ඇති අතර වරක් අනුසූරයන් බවට පත් වී ඇත.තරගාවලිය සඳහා සහභාගී වන කණ්ඩායම් – පානදුර ක්‍රීඩා සමාජය, මොරටුව ක්‍රීඩා සමාජය, වත්තල සාන්ත අන්තෝනි ක්‍රීඩා සමාජය, කෝල්ට්ස් ක්‍රීඩා සමාජය, පොලිස් ක්‍රීඩා සමාජය, කළුතර ක්‍රීඩා සමාජය, බදුරලිය ක්‍රීඩා සමාජය, ලන්කන් ක්‍රීඩා සමාජය, බී. ආර්. සී, සින්ගර් ක්‍රීඩා සමාජය, ගුවන් හමුදා ක්‍රීඩා සමාජය, මුවර්ස්, සෙබස්ටියනයිට්ස්, සී. සී. සී., බ්ලූම්ෆීල්ඩ් ක්‍රීඩා සමාජය, සරසන්ස්, හලාවත මේරියන්ස්, ඕල්ඩ් කේම්බ්‍රියන්ස්, සීදුව රද්දොළුව ක්‍රීඩා සමාජය, කුරුණෑගල වයි. සී. සී, රාගම ක්‍රීඩා සමාජය, නාවික හමුදා ක්‍රීඩා සමාජය, එස්. එස්. සී, යුද හමුදා ක්‍රීඩා සමාජය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=s1111154</link>
    <topic>පැරිස් මාස්ටර්ස් ටෙනිස්කිරුළ ෆෙඩරර්ට</topic>
    <author/>
    <content>ප්‍රංශයේ ජෝ විල්ෆ්‍රඩ් සොංගා ලකුණු 6-1ක් සහ 7-6ක් ලෙස පරාජය කළ ස්විට්සර්ලන්තයේ සුපිරි ටෙනිස් ක්‍රීඩක රොජර් ෆෙඩරර් පළමුවරට ‘පැරිස් මාස්ටර්ස්’ ටෙනිස් කිරුළ දිනා ගැනීමට සමත්විය. මේ වසරේදී ෆෙඩරර් දිනූ තුන්වැනි ටෙනිස් කිරුළ මෙය වන අතර ඔහුගේ ටෙනිස් දිවියේ 18 වැනි ‘මාස්ටර්ස්’ සූරතාව ද වන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=s1111155</link>
    <topic>වසරේ සූරයා බෝල්ට්</topic>
    <author>මොනාකෝ (ඒ. එෆ්. පී.)</author>
    <content>ජැමෙයිකානු කෙටි දුර ධාවන සූර උසේන් බෝල්ට් සහ ඔස්ට්‍රේලියාවේ සැලී පියර්සන් වසරේ මලල ක්‍රීඩකයා සහ ක්‍රීඩිකාව ලෙස ලෝක මලල ක්‍රීඩා සම්මේලනය විසින් නම් කරනු ලැබීය.2008 සහ 2009 වසරේදී ද මේ සම්මානයට හිමිකම් කී මීටර් 100 ඔලිම්පික් සූර බෝල්ට් මෙවර සම්මාන දිනා ගත්තේ තුන්වැනි වරටය.ඩේගු හි පැවැති ලෝක මලල ක්‍රීඩා සූරතාවලියේදී මීටර් 200 ලෝක කිරුළ යළි අත්පත් කරගත් 25 හැවිරිදි බෝල්ට් එම තරගාවලියේදී තත්පර 37.04 කින් මීටර් 100 සහාය දිවීමේ ඉසව්වේ නව ලෝක වාර්තාවක් පිහිටුවීමට ද ජැමෙයිකානු කණ්ඩායමට සහාය වීය.ඩේගු තරගාවලියේ කාන්තා කඩුලු පැනීමේ ඉසව්ව තත්පර 12.21 කින් නිමාකොට එම තරග ඉතිහාසයේ සිවුවැනි වේගවත්ම කාලය වාර්තා කිරීමට 25 හැවිරිදි පියර්සන් සමත් වූවාය.1988 වසරේ දී ආරම්භ වූ ලෝක මලල ක්‍රීඩා සම්මේලනයේ වසරේ ක්‍රීඩිකාව සම්මානය දිනාගත් පළමු ශාන්තිකර කලාපීය ක්‍රීඩිකාව ද වන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=s1111156</link>
    <topic>යුද හමුදා විරුදරු ක්‍රීඩා සූරතාවපොදු සේවා බළකා පිලට</topic>
    <author>මංජුල හිරිපිටිය - හෝමාගම සංචාරක</author>
    <content>යුද හමුදා විරුදරු ක්‍රීඩා තරගාවලියේ ලකුණු 467ක් ලබා ගත් ශ්‍රී ලංකා යුද හමුදා පොදු සේවා බළකා ළමා සමාජය සමස්ත සූරතාව හිමිකර ගැනීමට සමත්විය. ලකුණු 323 ක් ලබා ගත් ශ්‍රී ලංකා සිංහ රෙජිමේන්තු ළමා සමාජයට අනුසූරතාව හිමි වූ අතර ලකුණු 298ක් ලබා ගත් ශ්‍රී ලංකා පාබල හමුදා ළමා සමාජයට තුන්වන ස්ථානය හිමිවිය.මේ තරගාවලියේ දක්ෂතම ක්‍රීඩිකාව ලෙස විජයබා පාබල රෙජිමේන්තු ළමා සමාජයේ ඩබ්ලිව්. වී. එම්. අංජලී වීරසූරිය හා දක්ෂතම ක්‍රීඩකයා ලෙස ශ්‍රී ලංකා පොදු සේවා බළකා ළමා සමාජයේ ඩී. එම්. මධුෂ්ක මිලාන් සම්මාන ලබා ගත්හ.යුද හමුදා සේවයේ යෙදී සිටියදී මියගිය, ආබාධිත හා සේවයේ යෙදී සිටින රණවිරුවන්ගේ දරු දැරියන්ගේ ක්‍රීඩා කුසලතා නංවාලීම සඳහා ප්‍රථම වරට සංවිධානය කළ විරුදරු ක්‍රීඩා තරගාවලිය හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේදී තෙදිනක් පුරා පැවැත්විණි.තරගාවලිය සඳහා යුද හමුදාවේ සියලු රෙජිමේන්තුවල ළමා සමාජ නියෝජනය කරමින් ක්‍රීඩක ක්‍රීඩිකාවන් දහසක් පමණ සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=s1111157</link>
    <topic>කනිෂ්ඨ ජාතික හොකී සූරතාව මාතලේ දිස්ත්‍රික්කයට</topic>
    <author>මහනුවර ක්‍රීඩා විශේෂ</author>
    <content>අස්ගිරිය ක්‍රීඩා පිටියේදී නිමාවට පත් වූ 39 වන කනිෂ්ඨ ජාතික හොකී තරගාවලියේ දී මෙවර සූරතාව දිනා ගැනීමට මාතලේ දිස්ත්‍රික් කණ්ඩායම සමත් විය. ලකුණු 1-0 ක් කොළඹ දිස්ත්‍රික් කණ්ඩායම අනුසූරයන් බවට පත් විය. තෙවන ස්ථානය ශ්‍රී ලංකා පාසල් (ගෝල්ඩ්) කණ්ඩායම දිනාගනු ලැබූයේ ආරක්ෂක සේවා පිල 5-4ක් ලෙස පරදවමිනි. එම තරගයේ තීරණය දඬුවම් පහර මගින් තීරණය විණි.අවසන් පූර්ව තරගයේ දී කොළඹ දිස්ත්‍රික් කණ්ඩායම විසින් ලකුණු 3-1ක් ලෙස ආරක්ෂක සේවා පිල දඬුවම් පහරවලින් පැරදවූ අතර මාතලේ දිස්ත්‍රික් පිල විසින් ශ්‍රී ලංකා පාසල් (ගෝල්ඩ්) කණ්ඩායම ලකුණු 3-0ක් ලෙස පැරදවීය.තෙදිනක් පුරා පැවැති මේ තරගාවලිය සඳහා දිවයිනේ කණ්ඩායම් 12ක් ඉදිරිපත් වී තිබිණි. කොළඹ, මහනුවර, ඌව, කෑගල්ල, වෙන්නප්පුව, ගම්පහ, කළුතර, මාතලේ දිස්ත්‍රික් කණ්ඩායම් ද ශ්‍රී ලංකා පාසල් ගෝල්ඩ් හා මෙරූන් කණ්ඩායම් ද ආරක්ෂක සේවා කණ්ඩායම ද තරගාවලියට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=f1111151</link>
    <topic>පාඩු ලබන ආයතන පවරා ගැනීම ගැනඇත්තේ හුඹස් බියක්</topic>
    <author>සංවාද සටහන ධම්මික සෙනෙවිරත්න</author>
    <content>* ඉකුත් දා පාර්ලිමේන්තුවේ දී සම්මත වූ ඌණ ක්‍රියාකාරී ව්‍යවසායන් සහ ඌණ උපයෝජිත වත්කම් පුනරුදය සඳහා වන පනත් කෙටුම්පත පිළිබඳ විවිධ අර්ථකථනයන් ඉදිරිපත් වුණා. ඒ අතර එම පනත පිළිබඳ විශාල වශයෙන් වැරැදි නිර්වචනයන් ද තිබුණා. ආර්ථික විද්‍යාඥයකු හැටියට ඔබ මේ පනත දකින්නේ මොන විදිහට ද?මේ පනත පිළිබඳ ඇත්ත නම්, මූලික වශයෙන් රජය සතු හෝ රජයට අනුබද්ධ ආයතන සතුව පැවැති පෞද්ගලීකරණය හෝ වෙනයම් පදනමක් යටතේ රජයෙන් බැහැර පාර්ශවයක් වෙත පවරා දුන් එහෙත් ඌණ උපයෝජනයට ලක්ව ඇති සම්පත් පවරා ගැනීම සඳහා ආණ්ඩුක්‍රම ව්‍යවස්ථාවේ අංක 148 දරන වගන්තියට අනුකූලව ගෙන ආ පනතක් බවයි. මේ පනතට සම්බන්ධව එසේ පවරා ගන්නා ආයතන 37ක ලැයිස්තුවක් ද ඇමිණුමක් වශයෙන් ඉදිරිපත් කර තිබෙනවා. මේ පනත ක්‍රියාත්මක වීමේදී එසේ පවරා ගැනීමට ලක්කළ හැක්කේ එම ආයතන 37ට සම්බන්ධ ඌණ උපයෝජනයට ලක්වූ සම්පත් පමණයි.එම ආයතනයන්හි වෙළෙඳ නාම, වෙනත් වත්කම් හෝ වගකීම් පවරා ගැනීමට ලක්වන්නේ නෑ. එපමණක් නෙවෙයි, මේ ආයතනවල සේවා නියුක්තිකයන්ට අඛණ්ඩව එම සේවා නියුක්තිය ලැබෙනවා. මේ ආයතන දෙපාර්තමේන්තු හෝ අලුත් සංස්ථා බවට පත්කිරීමක් සිදුවන්නේත් නෑ. ඒ නිසා EPF/ETF  ප්‍රසාද දීමනා ආදිය සම්බන්ධයෙන් ගැටලුවක් මතුවන්නේත් නෑ. ඒ විතරක් නෙවෙයි මේ ආයතනවල වර්තමාන හිමිකාරීන්ට මේවා පවරා ගැනීම හරහා කිසිදු අගතියක් ඇතිවන්නෙත් නෑ.මේ පනතට අනුකූලව මාස 6 ක් ඇතුළත මේ පිළිබඳ කටයුතු කරන්න ආණ්ඩුව බැඳී සිටිනවා. මේ පනත විවෘත සහ සද්භාවයෙන් යුතුව ගෙන ආ එකක්. එය ආණ්ඩුක්‍රම ව්‍යවස්ථාවට පටහැණි නොවන බවට ශ්‍රේෂ්ඨාධිකරණයත් තීරණය කළේ ඒ නිසයි. පාර්ලිමේන්තුවේදී ද වැඩි ඡන්ද 76 කින් එය සම්මත වුණා.* රජය මේ පනත ගෙන ආවේ ජාතික අවශ්‍යතාවක් බව සඳහන් කරමින්. ඊට විපක්ෂ අය මෙය ජාතික අවශ්‍යතාවක් නොවන බව කියා සිටියා. මේ පනත ජාතික අවශ්‍යතාවක් ද?ශ්‍රී ලංකාව දිගින් දිගටම පැවතුණේ සුබසාධන රාජ්‍යයක් ලෙසයි. සුබසාධන රාජ්‍ය අරමුණු දිනාගැනීමට නම් බලයට එන ඕනෑම රජයක් ඒ සඳහා වන ආයතන පද්ධතියක් ද ඇති කළ යුතුව තිබුණා. ඒවා ක්‍රියාත්මක වුණේ විවිධ සමාජ අරමුණු මතයි. උදාහරණ හැටියට ලංගම - පොදු ප්‍රවාහන සේවා පවත්වාගෙන යාමට, ජාතික පශු සම්පත් සංවර්ධන මණ්ඩලය පශු සම්පත් සංවර්ධනයට, ලංකා විදුලිබල මණ්ඩලය විදුලිබල අවශ්‍යතාව ඉටුකිරීම සඳහා මේ විදිහේ සෑම ආයතනයකම මුඛ්‍ය පරමාර්ථය වුණේ සමාජ ශුභසාධනයයි. රාජ්‍ය අනුග්‍රහය යටතේ ඒවා පවත්වාගෙන යමින් ජන ජීවිත උසස් මට්ටමකට ගැනීම අරමුණු කෙරුණා.එසේ නැතිව ලාබ ඉපැයීම ඒවායේ මූලික අරමුණක් නෙවෙයි. මේ නිසා මහා භාණ්ඩාගාරය මඟින් පුනරාවර්තන වියදම් වශයෙන් මේ ආයතතනවලට අවශ්‍ය මුදල් ප්‍රතිපාදන ලබාදුන්නා. නමුත් 1977 නිදහස් ආර්ථික ප්‍රතිපත්තියත් සමඟ රාජ්‍ය ආයතන හැකිළවීමේ වැඩපිළිවෙළ ඉදිරිපත් වුණා. පෞද්ගලික අංශය දිරිගන්වන අතර රාජ්‍ය අංශය ක්‍රමිකව දියවීයාමට ඉඩහැරියා.මේ අනුව රජයට පසු කාලයක සුබසාධන අරමුණු කරා ළඟාවීමට තිබූ අවකාශයත් සීමාවුණා. නිදසුනක් ලෙස සතොස වසා දැමීම, වී අලෙවි මණ්ඩලය වසාදැමීම, සමුපකාරය වැසීයන තත්ත්වයට ගෙන ඒම නිසා විකල්ප පාරිභෝගික භාණ්ඩ ක්‍රමවේදයක් නැතිව ගියා. එහි ප්‍රතිඵලයක් ලෙස භාණ්ඩ මිල ඉහළ ගියා, ගොවියො වස බිව්වා, වගා බිම් පාළු වුණා.මේ හේතූන් නිසා තමයි ලක් සතොස, වී අලෙවි මණ්ඩලය වගේ ආයතන යළි ඇතිකරන්න වුණේ. මේකෙන් පාඩමක් ඉගෙන ගන්නවා නම්, වෙළෙඳ පොළ තරගය පෞද්ගලික අංශය අතර හෝ රාජ්‍ය අංශය අතර නොව පෞද්ගලික හා රාජ්‍ය අංශ අතර තිබිය යුතු බව තේරුම් ගත යුතුයි. විශේෂයෙන් සම්පත් පරිහරණය, නිෂ්පාදන ඵලදායිතාව වගේ කරුණු කාරණා ගැන අපට විශේෂ සැලකිල්ලක් දක්වන්න වෙනවා. ඒ සැලකීම පෞද්ගලීකරණ ක්‍රියාවලිය යටතේ පොදු සම්පත් පරිහරණයට පෙළඹුණ පෞද්ගලික ව්‍යවසායන් සම්බන්ධයෙන් විශේෂයෙන්ම කළ යුතු තිබුණා. උදාහරණයක් ලෙස පෞද්ගලීකරණය කරද්දී ලංකාවේ සීනි නිෂ්පාදනය මෙට්‍රික් ටොන් 65,000ක්. මේ වනවිට එය මෙටි‍්‍රක් ටොන් 30,000කට පමණ පහත වැටිලා. ඒ කියන්නේ රටේ සීනි අවශ්‍යතාවයෙන් සියයට 5ක් පමණ තමයි දැන් නිෂ්පාදනය කරන්නෙ. මේක හොඳ තත්ත්වයක් නෙවෙයි. සීනි නිපදවීම සඳහා උක් වවන්න තිබූ ඉඩම් එක්කෝ ඌණ උපයෝජනයට ලක්වුණා. විකල්ප නිෂ්පාදනයන්ට යොදවලා, එසේත් නැත්නම් අවභාවිතයට ලක්වෙලා.මේ තත්ත්වය වැළැක්වීම අත්‍යවශ්‍යයෙන්ම කළ යුතු දෙයක්. ඉඩම් හිඟ සම්පතක්. විදේශ විනිමය හිඟ සම්පතක්. ඒවා අපතේ හැරීම ඊටත් භයානකයි.එමනිසා මේවගේ ආයතන අලුත් ගිවිසුම් යටතේ මේ ආයතනවල ආරම්භක අරමුණු ඉටුකළ හැකි ආයතනවලට, පුද්ගලයන්ට පැවරීම ජාතික වශයෙන් අතිශයින් ඵලදායකයි.* මේ පනතට එරෙහි අය ගොඩනඟන මතයක් තමයි එය දේශීය විශේෂයෙන් සිංහල - බෞද්ධ ව්‍යාපාරිකයන්ට අහිතකර බව. මෙහි සත්‍යතාවක් තිබෙනවාද?අපේ රටේ නරක පුරුද්දක් තියෙනවා. ඒ තමයි අපට ඕන වුණාම කබරගොයි මස් තලගොයි මස් කරගෙන අනුභව කිරීම. අදාළ කාරණාව ගැන නෙවෙයි වෙන දෙයක් ගැනයි කතා කරන්නෙ. ඊළඟට ජාතික ගැටලු වලදී ආගම, ජාතිය, කුලය, දේශපාලනය වගේ කාරණා පටලවා ගන්න බවක් පෙනෙනවා. මෙතැනදීත් වෙලා තියෙන්නෙ ඒකයි. විශේෂයෙන් ඒ හරහා සිංහල - බෞද්ධ ජනතාව, ව්‍යාපාරිකයන් රජය විසින් නොතකා හැර ඇති බව පෙන්වීමේ ප්‍රයත්නයක යෙදෙනවා. අපේ ඇතැම් ගරුතර මහා සංඝයාවහන්සේ මේ පිළිබඳ පළකර ඇති මතය බැලුවොත් පැහැදිළිව පෙනෙනවා, මේ පනතේ යථාර්ථය නිසියාකාර තේරුම් අරන් නැතිබව. මේ පනත සුවිශේෂී ජාතික අරමුණක් ඉටුකර ගැනීම සඳහා රැගෙන ආ එකක් බවයි මේ ගැන ඇත්ත.* පාඩු ලබන ආයතන පවරා ගන්නවා කීවත්, ලාබ ලබමින් ඇති ආයතනත් මේ පනත යටතේ පවරා ගැනීමට යන බවටත් මත පළවෙනවා...?මේ පනත යටතේ කතාකරන ආයතන 37න් එකක්, දෙකක් ලාබ ගන්නවා වෙන්න පුළුවන්. නමුත් අප බලන්න ඕන කොහොමද ලාබ ලබන්නෙ කියලා? මගේ විශ්වාසයේ හැටියට නම් ඒ ලාබ ලැබීම කරන්නේ ඒ ආයතනවල මුඛ්‍ය අරමුණු වලින් බැහැරවයි. නිදසුනක් ලෙස අපි මෙහෙම හිතමු. කාට හරි කිතුල් හකුරු නිෂ්පාදනය සඳහා රජය අවසර ලබා දෙනවා. නමුත් කාලයක් යනවිට ඒ ව්‍යාපාරිකයා කල්පනා කරනවා මීට වඩා ලාබයක් ගන්න පුළුවන් ක්‍රමයක් තියෙනවා කියලා. ඒ නිසා ඔහු කරන්නෙ කිතුල් හකුරු මූනිච්ඡාවට හදලා වැඩිපුර ලාබගන්න රා හදන එකයි. ලාබය වැඩිවුණ බව ඇත්ත. ඒත් කොහොමද මේක සාධාරණීකරණය කරන්නෙ? ඔහුට බලපත්‍රයක් දුන්නේ රා හදන්න නෙවෙයි, හකුරු හදන්න. මේ නිසා රා හදලා ගන්න ලාබය පෙන්නලා ආයතනය ලාබ ලබනවා කියන එක අසාධාරණයි. එසේම මේ රා වලින් උපයන ආදායම වෙනුවෙන් අපි ජාතික අවශ්‍යතාව අමතක කරනවා නම් ඒක ඊටත් අසාධාරණයි. අපේ රට ස්වයං සාක්ෂාත්කරණ ඉලක්කවලට යා යුතුයි. ඒ සඳහා අපට ඇති සීමිත සම්පත්වලින් උපරිම ප්‍රයෝජන ලබාගත හැකි වැඩපිළිවෙළ කරා යා යුතුයි. ඒ සඳහා මේ පනත මඟින් ඉඩ සළසා ගත හැකියි.* රාජ්‍ය ආයතන ගණනාවක් පාඩු ලබමින් තිබිය දී පාඩු ලබන මේ ආයතනත් පවරා ගැනීමෙන් ඒ බරත් ජනතාව මතට පැටවෙන බවට පළවන අදහස් ගැන ඔබ මොකද කියන්නෙ?අමතක කරන්න එපා රාජ්‍ය ආයතන පාඩු ලබන්නෙ පාඩු ලැබිය යුතු නිසා නෙවෙයි. රාජ්‍යයේ විවිධ සුබසාධන අරමුණු සඳහා ඒවාට පෙනී සිටින්න සිදුවී තිබෙනවා. කළමනාකරණයේ යම් යම් ගැටලු තිබිය හැකියි. නමුත් රාජ්‍ය ආයතනවලට පැවරී ඇති සුබසාධන අරමුණු එය අභිභවා යනවා. උදාහරණයක් ලෙස පෞද්ගලික බස් රථ ධාවනය නොකරම ග්‍රාමීය මාර්ගවල ලංගමට බස් දුවන්න වෙලා තියෙනවා. රටේ හැමදෙනාගේම විදුලිබල අවශ්‍යතාව සපුරාලීම සඳහා විදුලිබල මණ්ඩලය ක්‍රියා කළ යුතුයි. ජල විදුලිය හිඟ වුණාම තාප විදුලියෙන් විදුලිය නිෂ්පාදනය කරන්න වෙනවා.ඒ සඳහා ඒකකයකට වැඩි මිලක් දරන්න වුණත් එය පාරිභෝගිකයා මතට පටවන්නට කටයුතු කරන්නේ නෑ. අලාබය ඔවුන් දරාගන්නවා. මේ අලාබ පියවන්නෙ මහා භාණ්ඩාගාරයෙන් ලබාදෙන මුදල් වලින්. ඒ වගේමයි ලංකා ඛනිජ තෙල් සංස්ථාවට පාඩු දරාගෙන සහනදායක මිලකට ඉන්ධන ලබාදීමටත් සිදුවී තිබෙනවා.ඒ නිසා මේවා හුදෙකලා සංසිද්ධි ලෙස සලකා විග්‍රහ කිරීම වැරැදියි. අනෙක් කාරණය තමයි, මේ පනත යටතේ පවරා ගන්නා ආයතන රජය, රාජ්‍ය දෙපාර්තමේන්තු හෝ සංස්ථා බවට පත්කරන්නේ නෑ. ඒ වෙනුවට මේවායේ අරමුණු ඉටුකළ හැකි පරිදි, අලුත් ගිවිසුම් යටතේ ලාබ ලබන ආයතන බවට පත්කිරීමට සැලසුම් කෙරෙනවා. ඒ නිසා මේ පිළිබඳ හුඹස් බියක් ඇතිකර ගැනීම නොකළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=f1111152</link>
    <topic>මහින්දගේ විමසුම නිසාබිසවගේ පතිවත ඉවරයි !</topic>
    <author>රන්ජන් අමරරත්න</author>
    <content>මහින්ද අබේසුන්දර යනු අපගේ කර්තෘ ය. ඔහු අපගේ උපදේශකයා ය. වැඩිහිටියා ය. හිත මිතුරා ය. ඇරත්; වෘත්තීය ජීවිතයේ අති-දුෂ්කර ම අවස්ථාවලදී පවා ඔහු අප ආරක්ෂා කර තිබේ. අපට සරණ වී තිබේ. එබැවින් ඔහු ගැන තබන සටහන අර-පරෙස්සම් සහගත වීම පුදුමයක් ද?“ඔව්හු ඉතිහාසය කරපින්නා අධිරාජ්‍යවාදීන් වැනූහ. නුඹලා කවරහුදැ’යි විමැසූ කල; අපි යටත්වැසියෝ වන්නෙමු’යි කීහ.”- කලීල් ජිබ්රාන්; ලෙබනනය.මහින්ද අබේසුන්දරයන් ගැන මෙතෙක් ලියැවුණු - කියැවුණු ලිපි - රචනා - විචාර - සම්මුඛ සාකච්ඡා සියල්ල ඇසුරු කළෙමි. ඒ සියල්ලෙන් ම නිරූපණය වූයේ දුක දිනා ජීවිතය ජයගත් දකුණේ ගැමියකු ගැන ය. එහෙත් ඉන් ඔබ්බට ගිය අර්ථයක් ඔහුගේ ජීවිතයෙන් උකහා ගත නොහැකි ද?සත්‍ය සිදුවීම් කිහිපයක් ඔස්සේ මේ තත්ත්වය විශ්ලේෂණය කිරීම මේ ලිපියෙහි අරමුණ ය.ගුරුතුමිය මනරම් ඔසරියකින් සැරසී ප්‍රෞඪ - පෞරුෂයකින් යුතුව කුස ජාතකය විවරණය කරන්නී ය.යටගිය දවස මලල රට කුසාවතී නුවර ඔක්කාක නම් රජ්ජුරු කෙනෙක් දැහැමෙන් - සෙමෙන් රාජ්‍ය කරන්නා හ. එහෙත් මුසුප්පුවෙන් තැවෙන්නා හ. කෙසේ ද යත්; අගබිසවු වූ සීලවතියට දරුවෝ නැත්තාහ. රාජ්‍යය කරනු වස්; කුමාරයන් නැතැ’යි ජනී - ජනයා ඝෝෂා කරන්නට පටන් ගත්හ. කෝප ගත් රජ තෙමේ “යව ! දරුවන් රැගෙන එවැ’යි බිසවුන් මාළිගයෙන් නෙරැපීය.ශක්‍රයාගේ පඬුපුල් අසුන ගිනියම් විය. මහලු – හිඟන වේශයක් ගත් වහන්සේ කුසා රටට පිවිස සීලවතී බිසවුන් ගෙන ගොස් මහත් ආනුභාවයෙන් යුතුව පයේ මහපටැගිල්ලෙන් බිසවුන්ගේ නැබ පිරිමැද ඈ ගැබ්ගැන්වූ සේක. ඕ තොමෝ දරු දෙදෙනෙක් වැදූහ. වැඩිමහල් දරුවා කුස නම් වී ය. බාල දරුවා ජයම්පතී නම් වී ය.ගැටවර මහින්ද සුරත ඔසවාගෙන කට කොනකින් සිනා සෙන්නට වූයේ ය.“ඇයි මොක ද මහින්ද?” ගුරුතුමිය කෝපයෙන් පිළිවිසියා ය.“පිළිගන්නට බෑ මැඩම්! බිසවකට වුණත් ඉබේ ම; දරුවො ලැබෙන්ට විදිහක් නෑ!”මහින්ද පිළිතුරු දුන්නේ ය.“ඉබේට නෙමෙයි ! පින ! සීලවතී බිසවගෙ පින් මහිමෙ?”ගුරුතුමිය ස්ථිර ලෙස කියා සිටියා ය.“පිනට දරුවො ලැබෙනව ද? ඇමැති කෙනෙක් බිසව එක්ක යාළු වෙන්ට ඇති !” නැත්නම් දෙන්නෙක් ම යාළු වෙන්ට ඇති !” ළමයිනුත් දෙන්නෙක්නෙ?“නැගිටපන් ! පලයං පන්තියෙන් එළියට !”ගුරුතුමිය මහත් කෝපයෙන් හා ලැජ්ජාවෙන් යුතුව ගැටවර මහින්ද එවකට එච්. එස්. සී. පන්තියෙන් එළවා දැම්මා ය.“දෙවියන් වහන්සේට ගෞරව කරන අතර ම; ලෝකයේ යථාව සොයන බුද්ධිමතුන් අද අපට අවශ්‍ය වේ.”- අයතුල්ලා කුවේනි – ඉරානයගැටවර මහින්දගේ ප්‍රශ්න කිරීම තවත් අලුත් චින්තනයක ආරම්භය වන්නට ඉඩ තිබිණි. එහෙත් සම්ප්‍රදාය විසින් ඔහු නවත්වන ලදී. ඊට වරදකරුවා කවුද? ශිෂ්‍යයා ද? ගුරුතුමිය ද? සමාජයද? ලෝකයේ පහළ වූ සෑම දාර්ශනිකයකුම, චින්තකයකු ම මිනිසාත්, ඔහුගේ පැවැත්මත්, ජීව ක්‍රියාවලියත් ප්‍රශ්න කිරීමකට ලක්කර තිබේ. අවසානයේ සම්ප්‍රදාය බිඳගෙන අලුත් මිනිසකු බිහිවන්නේ ප්‍රශ්න කිරීමෙන් හා තර්ක කිරීමෙන් ය. ගැටවර මහින්දගේ ඒ ඉඩහසර කපා හැර තිබේ.තවත් දෘෂ්ටාන්තයක් ගෙන හැර දක්වන්නට කැමැත්තෙමු.ඒ ජර්මනියේ හිට්ලර් විසින් ලෝකය කම්පනයට ලක් කරන ලද කාලය වේ. එංගලන්තය, ප්‍රංශය, රුසියාව, ජපානය යුද්ධයේ පැටලී සිටියේ ය. යුරෝපයෙන් වාර්තා වූයේ ඉතා දුක්මුසු ප්‍රවෘත්ති ය. ශ්‍රී ලංකාවට ද යුද්ධය තදින් බලපා තිබිණි. ඒ හැරෙන්නට වසංගත රෝග පැතිර යමින් දුප්පත්කම ඉහළ නැඟිණි. දුප්පතුනට එදා වේල පිරිමසා ගැනීම සඳහා ආහාර සලාකයක් හෙවත් කූපන් පොතක් ආණ්ඩුව විසින් ලබාදෙන ලදී.එකල මෙරට අධ්‍යාපනය ද ඉතා දුෂ්කර විය. කනිෂ්ඨ පන්තියක ඉගෙනුම ලැබූ මහින්දට “මා කැමැති ම පොත” නමින් රචනාවක් ලියන්නට සිදු විණි.එළුඅත්තනගලු වංශය, සද්ධර්මාලංකාරය, කව්සිළුමිණ, බුත්සරණ, අමාවතුර වැනි සම්භාව්‍ය පොත් ඔහුගේ සිහියට නැඟිණි. එහෙත් දුප්පතාට වඩාත් සමීප කූපන් පොත තෝරාගත් මහින්ද අභ්‍යාස පොතෙහි පිටු පහක් පුරා කූපන් පොත ගැන ලියා සිංහල ගුරුතුමාට භාර දුන්නේ ය.සිංහල ගුරුතුමා රචනාව කියෙව්වේ ය. ඉනික්බිති අභ්‍යාස පොත මිදුලට වීසි කොට; දඬුවමක් ලෙස ශිෂ්‍යයා දණගස්සා තැබී ය.“මිනිසාගේ විඥානය සකස් කෙරෙනුයේ ඔහු සමාජයේ පිහිටන ආකාරයට අනුව ය.”- මාක්ස්; එංගල්ස්ගැටවර මහින්දගේ අදහස හා සංකල්ප වඩාත් සමීප වූයේ එදිනෙදා සමාජයේ ක්‍රියාකාරකම් කෙරෙහි ය. ඔහු තමා අවට සමාජයේ මිනිසුන්, ගැහැනුන් හා දරුවන් ජීවිතය පුරාවට ගෙනයන අරගලය දකින්නට ඇත. එයින් කම්පනයට පත්වන්නට ඇත. ඒ අත්දැකීමට මුහුණ දුන් ඔහුට කව්සිළුමිණට වඩා කූපන් පොත වැදගත් යැයි සිතෙන්නට ඇත. එහෙත් ඔහුගේ දැක්ම ගුරුතුමාට අවබෝධ වූයේ නැත.තවත් දෘෂ්ටාන්තයක් වෙත හැරෙන්නට කැමැත්තෙමු.1964 පත්තර පනත බොහෝ දෙනාගේ විමර්ශනයට නතු වූ මාතෘකාවෙකි. මැද මාවත නියෝජනය කළ ආණ්ඩුවක් විසින් පුවත්පත් ආයතන රජයට පවරාගැනීම සඳහා පනත ඉදිරිපත් කරන ලදී. එකල පුවත්පත රටේ ප්‍රධාන ජන මාධ්‍යය වූ අතර ඒවායෙහි හිමිකරුවෝ ධනපති පන්තිය නියෝජනය කළ ව්‍යාපාරිකයෝ වූහ. සටන පැවැතියේ ආණ්ඩුව හා ව්‍යාපාරිකයන් අතර ය. ඊට ධනපති දේශපාලනය ද සම්බන්ධ ය.එක අතකින් ජනමාධ්‍ය නිදහස පිළිබඳ මාතෘකාවක් විය. තව අතකින් ජනතාව විසින් පත්කරන ලද ආණ්ඩුවක් පෙරළා දැමීමේ කුමන්ත්‍රණයක් විය. තෝරාගත යුත්තේ කුමක්ද? ජනමාධ්‍යවේදීහු දාහතර දෙනෙක් ධනපති ව්‍යාපාරිකයන්ගේ කුමන්ත්‍රණයට එරෙහිව දවස නිවසින් දොට්ට බැස්සාහ. ඒ අතර මහින්ද අබේසුන්දර නම් මාණ්ඩලික වාර්තාකාරයා ද සිටියේ ය. ඔවුන් වඩාත් නිවැරැදි ආස්ථානය තෝරාගත්තේ යැයි කිව හැකි ය.මහින්ද අබේසුන්දර නම් පත්‍රකලාවේදියා පිළිබඳ පර්යාලෝකයක යෙදෙන කෙනකුට ඉහත සිදුවීම් තුන අමතක කළ නො හැකි ය. එම සිදුවීම්වලට ඔහු දක්වා ඇති ප්‍රතිචාර මගින් ගොඩනැඟෙනුයේ සම්ප්‍රදාය දෙබෑ කරගෙන මතුවන විප්ලවවාදියෙකි. එහෙත් අද ඔහුගේ භූමිකාව ඊට වඩා වෙනස් ය. ගැටවර මහින්ද එක විදියෙකි. තළතුනා මහින්ද තවත් විදියෙකි. අද ඔහු ලියන – කියන දෑ කව්රුත් දනිති.මහින්ද අබේසුන්දර මහතා සමාජය අතර ප්‍රචලිත වූයේ “විපරම” හා “විමසුම” යන රූපවාහිනී වැඩසටහන් නිසා ය. එම වැඩසටහන්වලින් විවේචනය කළේ දේශපාලන සිදුවීම් ය. එහෙත් කලාතුරෙකින් වෙනත් මාතෘකාවකට ගියේ ය. එබඳු එක් වැඩසටහනක් මා සිහියට නැඟේ.ඩී. ආර්. විජේවර්ධන මාවත හෙවත් පරණ මැකලම් පාරේ ලේක්හවුස් මන්දිරයටත්, කොටුව දුම්රිය පොළෙහි පිටුපස පිවිසුම් දොරටුවටත් අතර මැද පදික වේදිකාවේ ඉතා අන්තරායදායක ස්ථානයක් තිබිණි. බේරේ වැව, පාලම හා ආසන්නයෙහි වූ පටු බිම් තීරුව වෙන්කොට තැනූ පුරාණ බැම්මක් තිබිණි. එම බැම්ම දෙදරා කුඩා කොටස් බිමට හැළිණි. පාරේ යනෙන රථවාහනවල කම්පනය නිසා බැම්මේ හරි මැදින් පැල්මක් ගොස් තිබිණි. බැම්ම කඩා වැටුණහොත් විශාල පිරිසක් ඊට යට වනු ඇත.පුවත්පත් ගණනාවක් ම මේ සිද්ධිය වාර්තා කළේ ය. ඡායාරූප පළ කළේ ය. කොළඹ නගර සභාව විවේචනය කළේ ය. නාගරික සංවර්ධන අධිකාරියට බැණ වැදුණේ ය. පලක් වූයේ නැත. බැම්මට මුක්කුවක් පමණක් දී තිබිණි. බැම්ම කඩා වැටෙන්නට ඔන්න - මෙන්න කියා තිබිය දී මහින්ද මහතා වැඩට බැස්සේ ය.ඔහු පළමුව ප්‍රශ්න කළේ නගර සභාවෙන් ය.“ඕක අපට නෑ යූ. ඩී. ඒ. එකෙන් අහන්න” නගර සභාව කියා සිටියේ ය. නාගරික සංවර්ධන අධිකාරියේ සභාපතිගෙන් විමැසූ කළ එහිම වෙනත් අංශයකට යොමු කැරිණි. එම අංශයෙන් කියා ඇත්තේ මහාමාර්ග සංවර්ධන අධිකාරියෙන් විමසන ලෙස ය. එම අධිකාරියෙන් විමසන ලදුව කියා ඇත්තේ වරාය අධිකාරියෙන් විමසන ලෙස ය. වරාය අධිකාරියෙන් විමසන ලදුව කියා ඇත්තේ ඕක අයිති නැව් සංස්ථාවට බව ය. නැව් සංස්ථාවෙන් විමසූ කල ලොරියක් නැති බැවින් තාප්පය හැදීම ප්‍රමාද වූ බව කියා ඇත.මහින්ද මහතා මේ සියල්ල උපහාසයෙන් පිරි කතාවක් ලෙස ගොතා එදින රාත්‍රියේ විමසුමෙන් ප්‍රචාරය කරන ලදී. වදින තැන්වලට හොඳට ම රිදවීමට විමසුම සමත් විය. පසුදා උදෑසන මැක්ලම් පාර දිගේ පයින් ඇවිදයන අපට දකින්නට ලැබුණේ තාප්පය ළඟ ලොරියක් නවතා සිමෙන්ති හා ගඩොලු බාන බව ය. දින තුනක් යන්නට පෙර තාප්පය මුළුමනින් ම පිළිසකර විය. ‘විපරම’, ‘විමසුම’ වැනි වැඩසටහන් දේශපාලන විචාරයට මුල්තැන දුන්නේ වුව ඒ මගින් සැලකිය යුතු සමාජ මෙහෙවරක් ද සිදු ව තිබේ. එහෙත් පුදුමයකට මෙන් මහින්ද මහතා මෙහි රූප – රචනයක් කරන්නේ නැත. ඔහු හඬපටය ලියා දුරකථනයෙන් එය දැනුම් දෙයි. රූප ඇමිණීම කරනුයේ වෙනත් කෙනෙකි. ඔහු රූපවාහිනිය ආක්‍රමණය කර ඇත්තේ රූපයෙන් නොව හඬෙන් ය.සමස්තයක් ලෙස ගත් කල ඔහුගේ පිටපතක විශේෂතා කිහිපයක් තිබේ.(I) සරල - සුගම කාටත් වැටහෙන ශෛලිය(II) වචනවල ව්‍යාංජන ශක්තියෙන් උපරිම ඵල නෙළීම.(III) හාස්‍ය රසයට මුල්තැනක් දීම.(IV) නිර්දය විවේචනයට යොමුවීම.සමහර පත්තරකාරයෝ ඇත්ත කියා බිම ඉඳ ගනිති. මහින්ද මහතා ඒ සෝබනයට එකඟ නැත. ඔහු පවත්නා ක්‍රමයට අදාළ සත්‍යය ප්‍රකාශ කරමින් පුටුවක් මත සැපට වාඩි වෙයි. දෙන දෙයක් වෙතොත් භාරගනී. මේ කාලයේ හැටියට ඒකත් හොඳ කලාවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>15</day>
    </date>
    <link>http://www.dinamina.lk/2011/11/15/_art.asp?fn=f1111153</link>
    <topic>සියවසකින් අර්ධයකිචිරං ජයතු ! කතුතුමනි</topic>
    <author>කාංචනා අමිලානි</author>
    <content>දිනමිණ කන්තෝරුව කොහොමටත් කලබලය. ඉනුත් ප්‍රවෘත්ති අංශය වඩාත් කලබලය. මහින්ද මහත්තයාගේ කාමරය ඊටත් වඩා කලබලය. මම රෙකෝඩරය ක්‍රියාත්මක කළෙමි. ගත වූයේ තප්පර දෙකකි. නොනවත්වා ම දුරකථනය හඬ තලයි. අයෙකු විමසන්නේ පළ නොවූ ප්‍රවෘත්තියක් ගැනය. යළිත් වචන දෙකක් රෙකෝඩරයට බහා ගත්තා පමණි. අයෙකු දීර්ඝ දේශනාවකි.ඒ පිටුවක ගුණ, අගුණ කීම කි. ෆැක්ස් යන්ත්‍රය කොළ විදිනයක්ව පුවත්පත් නිවේදන ආදිය පිට කරන්නට පටන් ගති. තවත් වචන කිහිපයක් මට රෙකෝඩරයට ඔබා ගැනීමට හැකි විය. එවර දුක් ගැනවිල්ලකි. බෝල්පොයින්ට් පෑනකින් මේසයට තට්ටු කරමින් හෙතෙම අසා හිදියි.මේ නම් කදිම සම්මුඛ සාකච්ඡාවකි. ඊළඟට පටිගත කරගත යුත්තේ පිළිතුර ද එසේත් නැත්නම් ප්‍රශ්නයදැයි මටම කුකුසක් නැඟේ. හරියටම නැවැත්වූ තැන සිටන් කතාබහ ඉදිරියට ගෙන යාමට ඔහු සමත් ය.කිසි කලබලයක් නොමැතිව වර්ෂ 1939 පෙබරවාරි 05 දාට ගමන් කළ මහින්ද මහතාගේ මතකය දීප්තිමත් පහනක් මෙන් ආලෝකවත් විය. මාතර ,පාතේගම , දකුණ බෝගහහේන නිවසේදී උපත ලැබූ මහින්දපාල අබේසුන්දරයන්ට සහෝදර සහෝදරියෝ 06 දෙනෙකු වූහ. දොන් ඩේවිඩ් අබේසුන්දර පියාගේ නමයි. මව දෝන කරලිනා ප්‍රතාපසිංහයි. බෙලිදෙණියේ කනිෂ්ඨ විද්‍යාලයෙන් මූලික අධ්‍යාපනය ලැබූ මහින්ද ඉන් පසුව කුරුවිට මධ්‍ය මහා විද්‍යාලයෙන් උසස් පෙළ හැදෑරීය. උසස් පෙළ පන්තිය ඔහුට අමතක නොවන මතකයක් රැඳි තැනකි.ඔහු සිනාසෙයි. සැනින් වසර ගණනාවක අතීතයට දිව යනු හෙතෙම නොනවත්වා දිවෙන රෙකෝඩරයට කතාව කියයි.“උසස් පෙළ පන්තියෙදි ගුරුතුමිය අහපු ප්‍රශ්නෙකට මම දීපු නුවමනා උත්තරයක් නිසා මාව පන්තියෙන් එළියට දැම්මා. ඊට පස්සෙ ආයෙ උසස් පෙළ පන්තියට ගියෙ නෑ. ඒත් උසස් පෙළ හොඳින් සමත් වුණා...”දැනුම් පිපාසයෙන් සිටි මහින්ද ශිෂ්‍යයා ගමේ පන්සලේ හාමුදුරුවන් වෙතින් පැරැණි පොත් ලබාගෙන කියවන්නට විය. ඔහුගේ සිංහල දැනුම තියුණු වූයේ එමඟිනි.“...... මේ වැඩේ කරන්න බෑ....”හිස සලමින් මහින්ද මහත්තයාම කියයි. එහෙත් යළිත් කථාවේ නැවැත්වූ තැනින් ඉදිරියට ගෙන යාමට අමතක නොකරයි.“.... හයේ පන්තියෙදි මාව ගොඩඋඩ කනිෂ්ඨ විද්‍යාලයට ඇතුළු කළා. ඒකෙ ඉගැන්නුවෙ ඉංගී‍්‍රසි මාධ්‍යයෙන්. මුලදී නම් මේක හරි කරදරයක් වුණා. සිංහලෙන් කථා කළොත් දඩත් ගහනවා. ඒ නිසා ම අපි කවුරුත් හොඳට ඉංගී‍්‍රසි හසුරුවන්න ඉගෙන ගත්තා...”මහින්ද තරුණයාගේ ගමට එපිටින් පිහිටි තැනක ටයිපින්, ෂෝට්හෑන්ඩ් පන්තියක් ආරම්භ වූයේ මේ අතරතුරය. ඔස්ටින් කැන්ටර් මහතාගේ ගෝලයෙකු බෙලි වත්තේ පැවැත් වූ පන්තිය ඔහුගේ හිතට ඇල්ලුයෙන් සියල්ල පසෙකලා ටයිපින්, ෂෝට්හෑන්ඩ් ඉගෙනුමට ඔහු යොමු විය. ඔහුගේ ඉගෙනීමේ උනන්දුව කොතෙක් ද යත් කල් යාමේදී ගුරුවරයා විසින් ම ඔහුට ටයිපින් පන්තියක් පවත්වාගෙන යාමට ඉඩ ප්‍රස්ථාව සලසා දෙනු ලැබී ය. ඔහුගේ පි‍්‍රයාදර බිරිය වූ බෙලිඅත්තේ ප්‍රේමා ගමගේ ශිෂ්‍යාවක ලෙසින් ටයිපින් පන්තියට පැමිණෙන්නේ මේ අතරය.දවස පුවත්පතේ බෙදාහැරීම් අංශයේ යතුරු ලියන රැකියාවක් ලබන මහින්ද තරුණයා ගේ මුල්ම වැටුප රුපියල් 161 ක් හා ශත 30 කි. එවකට ඔහුට වයස 21 සපිරුණා පමණි. නිශ්චිතවම දින වකවානු කිවහොත් වර්ෂ 1961 ඔක්තෝම්බර් මාසයයි.එහෙත් හෙතෙම පුවත්පත් කලාවට හරියාකාරව ඇතුළත් වන්නේ 1961 ‘දවස’ පුවත්පතේ මාණ්ඩලික ලේඛකයෙකු වශයෙනි. එවකට දවස කර්‍තෘ ඩී.බී. ධනපාල මහතා යටතේ අත්පොත් තැබෙන පුවත්පත් දිවියට ඩේවිඩ් කරුණාරත්න සහ පියල් වික්‍රමසිංහ ආදී ප්‍රවීණයන්ගෙන් ලැබුණු පිටුවහල අපරිමාණය.‘ජනදින’ පුවත්පතේ වාර්තාකරුවෙකු, ප්‍රවෘත්ති කර්තෘවරයෙකු සහ කතුවරයෙකු ලෙස ඉහළට නැගුණු ඔහුගේ මාධ්‍ය ජීවිතය දුක්, කම්කටොළු රාශියකින් සමන්විත වූවකි.1964 වර්ෂයේ දී සිරිමා බණ්ඩාරනායක රජය පරාජය කිරීමත් සමඟ ඇරැඹි කාලය වඩාත් තීරණාත්මකය. හෙතෙම, ටී.බී.සිල්වා ප්‍රමුඛ 14 දෙනෙකු සමඟ “දවස” පුවත්පතෙන් ඉල්ලා අස් වන්නේ පුවත්පත් පවරා ගැනීමට එවක පැවති, රජය පාර්ලිමේන්තුවට පනතක් ගෙන ඒම හේතුවෙනි. ඔහු ඇත්ත පුවත්පතට බැදෙන්නේත් ඉන්පසුව ජනදින පුවත්පතට මාරු වන්නේත් කෙටි කාලයක් ඇතුළත ය.නිතර නාද වෙන දුරකථනය දෙස නුරුස්සනා බැල්මක් හෙළමින් මහින්ද මහතා යළිත් අතීතය ආවර්ජනය කරයි.“.... ජනදිනේ ඉන්න කාලෙ මම ඉංගී‍්‍රසි ගුරුවරයෙක් විදිහට ගුරු සේවයට බැඳෙනවා. ඒ 1967 මැයි 02 දා. මාතර පළාතේ හර ංකහදෙණියට මුල්ම පත්වීම ලැබුණේ. අවුරුදු 23 ක් මං ගුරුවරයෙක් විදිහට විවිධාකාර පාසල්වල ඉගැන්නුවා. 1990 ගුරු වෘත්තියෙන් විශ්‍රාම ගත්තා. ඒ නියමිත දිනට පෙර විශ්‍රාම යන්න චක්‍රලේඛයක් ආපු නිසයි.....”ඉක්බිතිව හෙතෙම 1992 දී දිවයින පුවත්පතේ පූර්ණකාලීන මාධ්‍යවේදියෙකු ලෙස සේවය කිරීම අරඹයි. වසර දෙකකට පසුව බන්දුල පද්ම කුමාර මහතා කර්තෘත්වය දැරූ ලක්බිම ඉරිදා සංග්‍රහයට එක් වුණි. ප්‍රකට හාස්‍ය කතන්දර මාලාවක් වූ “මහින්දගේ ආගිය කතා” ලියැවෙන්නේ මෙකල්හි දී ය. එමෙන් ම පාර්ලිමේන්තු වාර්තාකරුවෙකු ලෙස ද මහින්ද මහතා වැඩි වගකීමක් ඉෂ්ට කරමින් සිටියේ ය.මේ දිගු ගමනේ ඔහුගේ ඊළඟ නැවතුම ස්වාධීන රූපවාහිනියයි. ප්‍රවෘත්ති අධ්‍යක්ෂවරයා ලෙස එහි වසර 07 ක් සේවය කරමින් වඩාත් ප්‍රකට “ විමසුම සහ විපරම” විශේෂාංග ඇරඹීම සඳහන් කළ යුතුමය.“..... 2005 වසරෙදි තමයි මම දිනමිණ කර්තෘවරයා වූණේ...”එවක් පටන් මතකය මා සතුය. වැඩි කලබලයක් නොමැතිව දිනමිණ කර්‍තෘ මණ්ඩලයක් කදිමට හසුරුවන ආකාරය කිවමනා ය. ඔහු සාවධානව සෑම ඉල්ලීමකට ම කන්දෙන්නෙකි. කන්තෝරුව පුරා නිරන්තරයෙන් සිදු වන්නේ කලබල විය යුතුම දෑ ය. එහෙත් ඔහු නිතොර සිනාමුසු මුහුණින් ආක්‍රෝෂ පරිභව සපිරි දුරකථන ඇමතුම්, ලිපි රාශියකි. ඔහු සතුව පිළිතුරු අල්මාරියකි. සෑම ගැටලුවකට ම පිළිතුරු අල්මාරිය විවර කර හරියටම ගැලපෙන පිළිතුර ලබා දීම මහින්ද මහත්තයාගේ සිරිතයි.එහෙත් කලාතුරකින් දිනෙක මහින්ද මහත්තයා කිපෙයි. එදිනට බහුතරයක් ඔහුගේ කාමරය මඟ හරිමින් හිඳීමට දනී. එහෙත් කැඳවීමක් ලැබෙයි නම් මඟ හැරීමක් ඇත්තේ නැත. බැණුම් කෙටිය. සරලය. ඉවසා අමතක කරලිය හැකි තරම් ය.දැන් දිනමිණ කන්තෝරුව අධික කලබලයට පත් වන හෝරාවයි. ප්‍රවෘත්ති සහ විශේෂාංග යොදා සැකසූ පිටු කතුවරයාගේ අධීක්ෂණයෙන් පසුව මුද්‍රණයට පිටත් කර හැරිය යුතුය. නොයෙකුත් නම් වාසගම් ඇති පුවත්පත් පිටු රැගෙන එන උප කර්‍තෘවරුන් හා උපකර්‍තෘවරියන් ශීර්ෂ පාඨයක හොඳ නරක විමසයි. ඡායාරූපයක යෝග්‍ය බව මෙන්ම තනතුරක නිරවද්‍යතාව පිළිබඳ විමසයි. පැයකට අඩු කාලයක් තුළ කතුවරයා මේ සියල්ල නිරීක්ෂණය කළ යුතුය. එහෙත් එවන් බරසාර කටයුත්තක් මහින්ද මහතා ඉටු කරන්නේ මහත් සැහැල්ලුවකිනි.අවසාන ප්‍රශ්න ද්විත්වයක් මහින්ද මහතාට යොමු කළ යුතු බව හැඟුණි.පුවත්පත් ජීවිතේ ගැන ඔබ තෘප්තිමත් ද?“....අපොයි ඔව්. මේක බොහෝම දුෂ්කර මාර්ගයක් ඔස්සේ ආපු ගමනක්. කුසගින්න, නින්ද සියල්ල අමතක කරලා රැකියාව වෙනුවෙන්ම කැප වෙලයි මම මෙතනට ආවේ. ඒ ආපු ගමන දිහා හැරිලා බැලුවහම හිතට ලොකු සතුටක් දැනෙනවා. ඒ නිසාම මම මගේ මාධ්‍ය ජීවිතය ගැන තෘප්තිමත්. බොහෝම තෘප්තිමත්...”“..... විශේෂයෙන්ම අවුරුදු 100 ක් පැරැණි පුවත්පතක කර්‍තෘවරයා විදිහට මට සියුම් ආඩම්බරයකුත් තියෙනවා. රජයේ පුවත්පතක රාජකාරී කරන කොට චෝදනා ගොඩයි. මේක ආණ්ඩුවෙ පත්තරයක්. ඉතිං අපි ඒ නිසාම ආණ්ඩුව වෙනුවෙන් යමක් කළ යුතුයි. ඒ කරන්න තියෙන කාර්යභාරය අඩු නැතිව මගේ අතින් ඉෂ්ට වෙනවා....”රෙකෝඩරය කරස් හඬක් නඟිමින් ස්වේච්ඡාවෙන් නිහඬ විය. කන්තෝරුවේ කලබලම වෙලාවේ ඇසීමට තවත් ප්‍රශ්න ගණනාවක්ම තිබියදීත් අසම්පූර්ණ කෙටි සටහනක අවසානයට ළඟා විය යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n1111167</link>
    <topic>පාඩු ලබන ආයතන පවරා ගැනීම පනතට එරෙහි පෙත්සම් 3ක් ශ්‍රේෂ්ඨාධිකරණය ඉවත දමයි</topic>
    <author>නෙල්කා මැදගෙදර</author>
    <content>අසාර්ථක සහ පාඩු ලබන පෞද්ගලික ආයතන රජයට පවරා ගැනීම සඳහා ඉදිරිපත් කළ පනතට එරෙහිව ගොනුකළ මූලික අයිතිවාසිකම් පෙත්සම් තුනක් විභාගයට නොගෙන මුල් අවස්ථාවේදීම ඉවත දැමීමට පංච පුද්ගල ශ්‍රේෂ්ඨාධිකරණ විනිසුරු මඩුල්ලක් ඊයේ (15) තීරණය කෙළේය.ඒ අනුව පෙත්සම් හයම ගාස්තු රහිතව නිෂ්ප්‍රභ කරන ලදී.නීතිපතිවරිය වෙනුවෙන් සහ පෙත්සම්කරුවන් වෙනුවෙන් ඉදිරිපත් කළ කරුණු සලකා බැලීමෙන් අනතුරුව එම පෙත්සම් තුනම විභාගයට ගැනීමට තරම් ප්‍රමාණවත් සාධාරණ හේතූන් හෝ පදනමක් නැත යන්න මත පෙත්සම් ඉවත දමන බව පංච පුද්ගල විනිසුරු මඩුල්ලෙහි සභාපති විනිසුරු නිමල් ගාමිණී අමරතුංග මහතා කියා සිටියේය.නිමල් ගාමිණී අමරතුංග, එස්. අයි. එම්. ඉමාම්, ආර්. කේ. එස්. සුරේෂ්චන්ද්‍ර, සත්‍යා හෙට්ටිගේ, ප්‍රියසාත් ඩෙප් යන ශ්‍රේෂ්ඨාධිකරණ විනිසුරුවරුන්ගෙන් මෙම පංච පුද්ගල විනිසුරු මඩුල්ල සමන්විත විය.නුගේගොඩ නාලන්දාරාමාධිපති තිනියාවල පාලිත හිමි, සෙවනගල සීනි සමාගමේ සේවක පිරිසක් සහ උක්දඬු ගොවීහු පිරිසක් මෙහි පෙත්සම්කරුවෝ වූහ. මුදල් අමාත්‍යාංශ ලේකම් ආචාර්ය පී. බී. ජයසුන්දර, කැබිනට් මණ්ඩලය සහ නීතිපති මෙහි වගඋත්තරකරුවෝ වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n1111168</link>
    <topic>දුමින්ද අත්අඩංගුවට ගන්නැයි නියෝග</topic>
    <author>කුමුදු හෙට්ටිආරච්චි</author>
    <content>මුල්ලේරියාව ප්‍රදේශයේ දී ජනාධිපති උපදේශකවරයකු හා හිටපු පාර්ලිමේන්තු මන්ත්‍රීවරයකු වූ භාරත ලක්ෂ්මන් ප්‍රේමචන්ද්‍ර මහතා ඇතුළු සිවුදෙනකු වෙඩි තබා ඝාතනය කිරීමේ සිද්ධියට සම්බන්ධ සැකකරුවකු ලෙස පෙනෙන පාර්ලිමේන්තු මන්ත්‍රී දුමින්ද සිල්වා මහතා අත්අඩංගුවට ගෙන අධිකරණයට ඉදිරිපත් කරන්නැයි කොළඹ අතිරේක මහේස්ත්‍රාත් ප්‍රසන්න අල්විස් මහතා ඊයේ (15) රහස් පොලිසියට නියෝග කළේය.අත්අඩංගුවට ගත් සැකකරුවකුට රැකවරණය දුන්නේය යන චෝදනාව යටතේ රහස් පොලිසිය විසින් අධිකරණයට ඉදිරිපත් කළ සැකකරුවන් දෙදෙනකු රුපියල් පනස් දහසක ශරීර ඇප මත මුදා හැරීමටද අතිරේක මහේස්ත්‍රාත්වරයා නියෝග කළේය. දුමින්ද සිල්වා මහතාගේ ආරක්ෂක නිලධාරියකු ලෙස සේවය කළ පොලිස් නිලධාරී අනුර සේනාරත්න නමැති සැකකරු ලබන 29 දා තෙක් රිමාන්ඩ් භාරයේ රඳවා තැබීමට නියෝග කළ අතිරේක මහේස්ත්‍රාත්වරයා සිද්ධිය නැවත කැඳවීම ලබන 29 දා කල් තැබුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n1111161</link>
    <topic>පරිසරය රකින්න රජය මැදිහත් වෙනවා</topic>
    <author>ධනුෂ්ක ගොඩකුඹුර</author>
    <content>මවුබිම ඉදිරියට පැමිණි සෑම අභියෝගයක් ම ජය ගන්නට හැකියාව ලැබුණේ අපටම ආවේණික ක්‍රමවේද අනුගමනය කළ නිසා බව ජනාධිපති මහින්ද රාජපක්‍ෂ මහතා කියයි.පිටරටින් ආනයනය කරන විසැඳුම්වලින් අපගේ ගැටලු විසැඳිය නොහැකි බව පැවැසූ ජනාධිපතිවරයා අපේ අභියෝග ජයගත යුත්තේ අපේ සංස්කෘතිය සම්ප්‍රදාය හා බැඳුණු වැඩපිළිවෙළක් තුළින් පමණක් බව කීවේ ය.ත්‍රස්තවාදය, බෙදුම්වාදය පරාජය කිරීම මෙන් ම පරිසරය සුරැකීමේ අභියෝගයන් අපට ජය ගන්නට හැකිවුණේ අපේම ක්‍රමවේද නිසා බවත් ජනාධිපතිවරයා පෙන්වා දුන්නේය.ජනාධිපතිවරයා මේ අදහස් පළ කළේ දැයට සෙවණ ජාතික රුක් රෝපණ වැඩසටහනට ඊයේ (15) එක්වෙමිනි.ජනාධිපතිවරයාගේ ජන්ම දිනය හා පදවි ප්‍රාප්තිය වෙනුවෙන් පරිසර අමාත්‍යාංශය සංවිධානය කළ මේ වැඩසටහන යටතේ පැළ එකොළොස් ලක්‍ෂයක් සිටුවීමට පියවර ගෙන තිබේ. පරිසරය සුරැකීම පාසල් දරුවන්ගේ හා ස්වේච්ඡා සංවිධානවල වගකීම යැයි සිතූ යුගය අවසන් කළ වත්මන් රජය ඊට රාජ්‍ය මැදිහත්වීමක් ලබා දුන් බව ජනාධිපතිවරයා පැවසීය.පරිසරය සුරැකීම මහින්ද චින්තනය තුළින් ඉදිරිපත් කළේ එය රාජ්‍ය ප්‍රතිපත්තියක් ලෙසින් සැළකූ නිසා බවත් ගහකොළ රැක ගැනීමත් සංවර්ධනයේ කොටසක් බවත් ජනාධිපතිවරයා කීවේය.අපි අද කරන්නේ අපේ රටට අනාගත පරපුරට උදාර මෙහෙවරක් බව සිහිපත් කළ ජනාධිපතිවරයා අභිමානවත් ජාතියක් ලෙස ලෝකය ඉදිරියේ සිටගන්නට අපේ පරිසරය වැදගත් සාධකයක් බව සඳහන් කළේය.පරිසර හිතකාමී බව අපට ආඩම්බරයක් යැයි පෙන්වා දුන් ජනාධිපතිවරයා අපේ පරිසරය පිළිබඳ විදෙස් නායකයන් පවා විස්මයට පත් වුණා යැයි වැඩිදුරටත් පැවසීය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් පරිසර ඇමැති අනුර ප්‍රියදර්ශන යාපා, ඇමැති විමල් වීරවංශ , නියෝජ්‍ය ඇමැති අබ්දුල් කාදර් මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n1111162</link>
    <topic>මෙවර අයවැයෙන් ජනතා සුබසෙතට යෝජනා රැසක්</topic>
    <author>ජයසිරි මුණසිංහ</author>
    <content>ජනතා සුබසෙතත්, රටේ දියුණුවත් ඉලක්ක කළ නව යෝජනා ගොන්නක් මෙවර අයවැයට ඇතුළත් බව මුදල් හා ක්‍රමසම්පාදන අමාත්‍යාංශය ප්‍රකාශ කරයි.ජනතාවගේ ආදායම් මාර්ග වැඩිදියුණු කරන නව යෝජනා සහ සහන රැසක් සහිත ජාතික නිෂ්පාදනය ඉහළ නැංවීම ඉලක්ක කළ අයවැයක් ඉදිරිපත් කරන බව අමාත්‍යාංශයේ ජ්‍යෙෂ්ඨ නිලධාරියෙක් “දිනමිණ”ට ප්‍රකාශ කළේය. වසර 2012 සඳහා වන අයවැය මෙමස 21 වැනිදා මුදල් අමාත්‍යවරයාද වන ජනාධිපති මහින්ද රාජපක්ෂ මහතා විසින් පාර්ලිමේන්තුවට ඉදිරිපත් කරන බව ඔහු පවසයි.වසර 2012 දී රජයේ වියදම රුපියල් බිලියන 2220 ක් වන අතර, ආදායම රුපියල් බිලියන 1115 ක් වේ යැයි ඇස්තමේන්තු කොට ඇත. අයවැය හිඟය රුපියල් බිලියන 1105 කි.මේ තරම් විශාල වියදමක් රජය සිදුකරමින් ඉතා දැඩි උවමනාවකින් රටේ සම්පත් වැඩිදියුණු කිරීමට පියවර ගන්නා බවද, එය වසර 2005 න් ඇරඹී සංවර්ධන ගමන් මගේ තවත් සුවිශේෂී දිගුවක් වන බව එම නිලධාරියා පැහැදිලි කළේය. වසර 2008 දී අයවැය හිඟය දළ දේශීය නිෂ්පාදිතයේ ප්‍රතිශතයක් ලෙස සියයට 7 ක් විය. එය වසර 2009 දී සියයට 9.9 ක් විය.මේ තත්ත්වය ක්‍රමානුකූලව පහත හෙළා දැමීමට ක්‍රියා කළ රජය වසර 2010 දී අයවැය හිඟය සියයට 7.9 දක්වා අඩුකර ගත්තේය.  වසර 2011 දී එය සියයට 6.8 අඩුකර ගැනීමට රජය සමත් වූ බව පැහැදිලි කළ එම නිලධාරියා වසර 2012 දී අයවැය හිඟය සියයට 6.2 දක්වා අඩුකර ගැනීමට ඉලක්ක කොට ඇතැයි අවධාරණය කෙළේය.දිගුකාලීනව මෙරට අයවැය හිඟය සියයට 5 ට අඩු මට්ටමක පවත්වා ගැනීම රජයේ අරමුණ බවද ඔහු කියා සිටියේය.යුරෝපය, ඇමෙරිකාව ඇතුළු බටහිර රටවල් රැසක ආර්ථිකයන්ගේ මන්දගාමී වර්ධනයක් වසර 2012 දී ඇතිවිය හැකි බව ගණන් බලා ඇතැයි කී ඔහු එවන් තත්ත්වයක් තුළ අපගේ අපනයන වෙළෙඳපොළ වැඩිදියුණු කිරීමට දිරිගැන්වීම් ලබාදීම අයවැය මුහුණ දෙන විශාලතම අභියෝගයක් බවද කීය.මේ වනවිට රටේ වෙළෙඳ පරතරය විශාල ලෙස වැඩි වී අපනයන ආදායමට වඩා ආනයන වියදම ඉහළ ගොස් ඇතැයි කී මුදල් අමාත්‍යාංශ ප්‍රකාශකයා, එනමුත් ඉන් සිදුවූයේ එදිනෙදා පරිභෝජනය කරන හෝ විනෝදාත්මක වන භාණ්ඩ රටට වැඩි වශයෙන් රැගෙන ඒමක් නොවන බව අවධාරණය කෙළේය.නව ගුවන්තොටුපොළ, නව වරායන්, නව බලාගාර, අධිවේගීී මාර්ග, ජල යෝජනා ක්‍රම, වාරියෝජනා ක්‍රම ඇතුළු රටේ සම්පත් ගොඩනැගීමේ දැවැන්ත ව්‍යාපෘතිවලට අවශ්‍ය අමුද්‍රව්‍ය, යන්ත්‍රෝපකරණ ගෙන්වා ගැනීමට මේ මුදල් යොදවා ඇතැයි පැහැදිලි කළේය. එය රටේ ඉදිරි සංවර්ධනයට ඉතා අත්‍යවශ්‍ය වූවකැයිද ඔහු කීය.වසර ඇතුළත මෙරටට ගෙන්වූ භාණ්ඩවලින් සියයට 80 ක් අන්තර්භාණ්ඩ වූ අතර, සියයට 20 ක් පරිභෝජන භාණ්ඩ යටතේ ගෙන්වා ඇතැයි හෙළි කළේය.රටේ ආදායම් ඉහළ නංවා ගැනීමට සහනාධාර ඉවත් කිරීම හෝ සුබසාධනය කප්පාදු කිරීම හෝ නොකරන රජය ඉදිරි අයවැයේදීද එම අංශවලට විශාල ශක්තියක් සැපැයීමට යෝජනා කොට ඇතැයි කීය.ජාතික ආර්ථික දියුණුව ඔස්සේ, නව ව්‍යාපාර කර්මාන්ත මෙන්ම සුළු පරිමාණ ව්‍යවසායකයා පවා දියුණු කිරීමට උරදෙන නව යෝජනා අයවැයට ඇතුළත් බව අවසාන වශයෙන් හෙතෙම සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n1111169</link>
    <topic>තායිලන්තයේ වෙබ් අඩවි47,000ක් අවහිර කරලා</topic>
    <author>ඉන්දික පොල්කොටුව</author>
    <content>තායිලන්තයේ වෙබ් අඩවි 47,000 ක් විවිධ හේතු නිසා මෙම වසර තුළ අවහිර කිරීමට එරට රජය පියවර ගෙන ඇතැයි ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙලිය රඹුක්වැල්ල මහතා පවසයි.මේ අතර කිසිදු රාජ්‍ය විරෝධී වෙබ් අඩවියක් චීනයේ ක්‍රියාත්මක වීමට එරට රජය අවස්ථාව ලබා නොදෙන බවද අමාත්‍ය රඹුක්වැල්ල මහතා පෙන්වා දෙයි.මේ ආකාරයට ලොව බොහෝ රටවල් තම තමන්ගේ රටවල යහපැවැත්මට යැයි පවසමින් වෙබ් අඩවි පිළිබඳ විවිධ ආකාරයේ ක්‍රියාමාර්ග ගනු ලබද්දී මෙරට කීර්තිනාමයට හානිකර අසත්‍ය හා මඩ වෙබ් අඩවි පිළිබඳ රජයක් ලෙස රටේ යහපත වෙනුවෙන් යම් ක්‍රියාමාර්ගයකට එළඹීම දෙස් විදෙස් ඇතැම් බලවේගයන්ට ඉවසුම් නොදෙන ක්‍රියාවක් වීම කනගාටුවට කරුණක් යැයිද හෙතෙම කීයා.විකිලීක්ස් වෙබ් අඩවියට එරෙහිව අමෙරිකානු රජය දැඩිව ක්‍රියාමාර්ග ගනු ලබද්දී එම බලවේග කිසිවක් කතා නොකළ බවත් එහෙත් අමෙරිකාව ප්‍රමුඛ විදෙස් බලවේග මෙන්ම මෙරට ඇතැම් දේශීය බලවේග අද අප රටට එරෙහිව ක්‍රියාකරනු ලබන බවද අමාත්‍යවරයා පෙන්වා දෙයි. විශේෂයෙන් ජනමාධ්‍ය සතු ප්‍රබල ගුණාංගයක් වන්නේ පිළිතුරු දීමට ඇති අයිතිය යැයිද එහෙත් වෙබ් අඩවි තුළින් කොතරම් මඩ අසත්‍ය ප්‍රචාර හා චරිත ඝාතනය තුළද ඒ කිසිවකුට ඒ සඳහා පිළිතුරු ලබාදීමේ අයිතියක් නොමැති යැයිද අමාත්‍ය රඹුක්වැල්ල මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n11111610</link>
    <topic>පේරාදෙණි සරසවි සිසුහුසනාතන මන්දිරයේ ලැගුම් ගනිති</topic>
    <author>මහනුවර දකුණ විශේෂ ආර්. එම්. රත්නායක</author>
    <content>පේරාදෙණිය සරසවියේ ශිෂ්‍ය නේවාසිකාගාර ප්‍රශ්නය උග්‍රවීමේ හේතුවෙන් ඊයේ (15) පස්වරුවේ සිට සරසවි සිසුහු සනාතන මන්දිරයේ ලැගුම් ගැනීම ආරම්භ කළහ.භෞතික හා මානව වශයෙන් උද්ගතව ඇති ගැටලු වහා විසඳන්නැයි බලධාරීන්ගෙන් කාලයක් තිස්සේ කළ ඉල්ලීම්වලට කිසිදු ප්‍රතිචාරයක් නොදක්වා මුනිවත රැකීම නිසා නොසන්සුන්තාවයට පත් පේරාදෙණි සරසවි සිසුන් මෙම පියවර ගෙන ඇති බව මහා ශිෂ්‍ය සංගමයේ ප්‍රකාශකයෙක් දිනමිණට පැවසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n11111612</link>
    <topic>ශි‍්‍ර ලංකාවේඑච්. අයි. වී ආසාදිතයන්ඉහළට</topic>
    <author>සන්ධ්‍යා කරුණාරත්න</author>
    <content>පසුගිය වසරට සාපේක්ෂව මේ වසරේදි එච්.අයි.වී. ඒඩ්ස් වෛරසය වැලඳුණු රෝගීන්ගේ සංඛ්‍යාව ඉහළ ගොස් ඇති බව ජාතික ලිංගාශ්‍රිත රෝග හා ඒඩ්ස් මර්දන වැඩසටහන පවසයි.මේ වන විට එච්.අයි.වී. ඒඩ්ස් වෛරසය වැලඳුණු රෝගීන් 1431 දෙනකු වාර්තා වී ඇති බව එම වැඩසටහනේ විශේෂඥ වෛද්‍ය ජී. වීරසිංහ මහතා ප්‍රකාශ කරයි.මේ වසරේදි තුන් වැනි කාර්තුවේ පමණක් රෝගීන් 43 දෙනකු වාර්තා වී ඇතැයි ද ඒ අනුව පසුගිය මාස නවය තුළ රෝගීන් 114 දෙනකු වාර්තා වී ඇතැයි ද ඒ මහතා පැවැසුවේය.එච්.අයි.වී. ඒඩ්ස් වෛරසය වැලඳුණු රෝගීන් 1431 දෙනාගෙන් 844 දෙනකු පුරුෂයින් බවත් 587 දෙනකු කාන්තාවන් බවත් හෙතෙම කීය.බස්නාහිර පළාතෙන් වැඩිම රෝගීන් සංඛ්‍යාවක් වාර්තා වේ. අනාරක්ෂිත ලිංගික සම්බන්ධතා පැවැත්වීම නිසා මෙසේ රෝගීන්ගේ සංඛ්‍යාව ඉහළ ගොස් ඇති බව ද වෛද්‍ය වීරසිංහ මහතා ප්‍රකාශ කළේය. මේ රෝගය වසංගතයක් දක්වා පැතිර යාමට පෙර ඒ පිළිබඳ මහජනතාව දැනුවත් කර රෝගය වැලඳීමෙන් මුදා ගත යුතු යැයි ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n1111163</link>
    <topic>පශ්චාත් ගැටුම් අවදිය පසුකළ ශ්‍රී ලංකාවේ ප්‍රගතිය ලොවට ආදර්ශයක්</topic>
    <author>මහින්ද අලුත්ගෙදර</author>
    <content>පශ්චාත් ගැටුම් අවදිය පසුකළ ශ්‍රී ලංකාව අත්කර ගෙන තිබෙන ප්‍රගතිය ලෝකයේ සෑම රටකටම කදිම ආදර්ශයක් බව රජය අවධාරණය කරන අතර කෙටි කලක් තුළ ලබා තිබෙන ප්‍රගතිය අත්විඳ ගැනීම සඳහා ශ්‍රී ලංකාවට පැමිණෙන්නැයි ඇමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසූරිය මහතා ජාත්‍යන්තර ප්‍රජාවට ඇරැයුම් කරයි. හුස්ටන්හි තෙදින සංචාරයක නිරතවූ තානාපතිවරයා විශේෂ පිළිගැනීමේ උත්සවයකට සහභාගි වූ අවස්ථාවේදී මේ බව ප්‍රකාශ කර තිබෙන බව විදේශ කටයුතු අමාත්‍යාංශය සඳහන් කරයි.මෑතකදී ශ්‍රී ලංකාවට නොපැමිණි කෙනෙක් වෙත්නම් යළි පැමිණෙන ලෙසත් මෑතකදී පැමිණි අය යළිත් වරක් පැමිණ ශ්‍රී ලංකාවේ වෙනස වටහා ගත යුතු බවත් සඳහන් කර තිබෙන ජාලිය වික්‍රමසූරිය මහතා කෙටි කාලයක් තුළ ශ්‍රී ලංකාවේ ඇතිවී තිබෙන ප්‍රගතිය අදහාගත නොහැකි බවද පවසා තිබේ. ත්‍රස්තවාදය හේතුවෙන් දශක ගණනාවක් විඳී දුක් කරදර පසෙකලා අද වන විට ශ්‍රී ලාංකිකයන් සැවොම සතුටින් තම ජීවිත ගත කරන බව පෙන්වා දී තිබෙන ඒ මහතා ඇතැම් රටවල් හා විවිධ සංවිධාන ගෙන යන ප්‍රචාරයන්හි කිසිදු සත්‍යතාවක් නොමැති බවද පවසා ඇත.එක්සත් ජනපද කොංග්‍රස් මන්ත්‍රීවරු තිදෙනෙකු ශ්‍රී ලංකාවට පැමිණි පසු ඉදිරිපත් කරන ලද සාධනීය වාර්තාවන් හැදෑරූ බවත් මෙහි සැබෑ තත්ත්වය පිළිබඳව තම මිතුරන් වෙත ප්‍රකාශ කළ යුතු බවත් හෙතෙම සඳහන් කර තිබේ. ශ්‍රී ලංකාවේ වත්මන් තත්ත්වය පිළිබඳ දීර්ඝ පැහැදිලි කිරීමක් කළ ශ්‍රී ලංකා තානාපතිවරයා ව්‍යපාරිකයන් සඳහා හොඳ වාතාවරණයක් පවතින බවත් ආයෝජන සඳහා ශ්‍රී ලංකාවට පැමිණෙන ලෙසත් ඇමෙරිකානු ව්‍යාපාරික ප්‍රජාවට ආරාධනා කර තිබේ.අමෙරිකාවේ වෙසෙන කොන්සල් ජනරාල්වරු, හුස්ටන් නගර කාර්යාල නියෝජිතයන්, කොංග්‍රස් නිලධාරීන්, ව්‍යාපාරිකයන් හා ශ්‍රී ලාංකිකයන් පිරිසක් මේ අවස්ථාවට එක්ව තිබෙන බවද විදේශ කටයුතු අමාත්‍යාංශය කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n1111164</link>
    <topic>ඉන්දියාවෙන් මෙරටට හොරෙන් ගෙනා මුහුදු කූඩැල්ලන් ගෝනි 29ක්කල්පිටියේදී අත්අඩංගුවට</topic>
    <author>කල්පිටිය සමූහ සහ මුන්නේශ්වරම සමූහ ඊ. සී. ප්‍රනාන්දු</author>
    <content>ඉන්දියාවේ සිට මෙරටට නීතිවිරෝධී ලෙස මුහුදින් ප්‍රවාහනය කළ ලක්‍ෂ අසූවක් වටිනා මුහුදු කූඩැල්ලන් ගෝනි 29 ක් ඊයේ (15) දින අලුයම කල්පිටිය තුරඅඩිය ප්‍රදේශයේ දී කල්පිටිය පොලිසිය මගින් අත්අඩංගුවට ගෙන ඇත. මේ ගෝනි ප්‍රවාහනය සඳහා යොදාගත් ලොරිය සමඟ එක් සැකකරුවෙකු ද අත්අඩංගුවට ගෙන ඇත.ඉන්දියාවේ ඉරණතිවු දූපත්වල සිට මේ මුහුදු කූඩැල්ලන් මුහුදු මගින් කල්පිටියට ප්‍රවාහනය කරන බවත්, අනතුරුව යුරෝපීය රටවලට ඉහළ මිල ගණන් යටතේ අපනයනය කෙරෙන බවත්, ප්‍රශ්න කිරීම්වලදී අනාවරණය වී ඇත. මේ මුහුදු කූඩැල්ලන් තොගය සහ සැකකරු පුත්තලම දිසා අධිකරණය වෙත පැමිණවීමට නියමිතය.මේ වැටලීම කල්පිටිය සහකාර පොලිස් අධිකාරි චන්ද්‍රගුප්ත රාජපක්‍ෂ මහතාගේ අධීක්‍ෂණයෙන් කල්පිටිය පොලිස් ස්ථානාධිපති ඇල්ෆ‍්‍රඩ් හෙට්ටිආරච්චි, උප පොලිස් පරීක්‍ෂක විපුල් මුණසිංහ, පොලිස් සැරයන් 28160 සුසිල්, පොලිස් කොස්තාපල්වරුන් වන 76522 ලක්මාල්, 61606 අතුල, 3313 වැලිවෙහෙර, 69762 ජයසිංහ, 69768 වීරවර්ධන යන නිලධාරීහු සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n1111165</link>
    <topic>වැඩි ආරක්ෂාවට රන් බඩු වී මල්ලේ</topic>
    <author>අකුරැස්ස මධ්‍යම විශේෂ විජිත සල්ගාදු</author>
    <content>වැඩි ආරක්ෂාව පතා රන් මාලයක් හා රන් මුදු තුනක් නිවසේ තිබූ වී මල්ලක් තුළ සඟවා තැබූ කාන්තාවකට ඒවා අහිමි වී යාමේ පුවතක් මොරවක පොලිසියෙන් වාර්තාවේ. මොරවක ප්‍රදේශයේ කාන්තාවක් තමන් සතුව තිබූ රු: 1,50,000/- ක් පමණ වටිනා රන් මාලයක් හා මුදු තුනක්, දින දර්ශන කොලයක හා පාසල් යන සිය දරුවා ගෙදර වැඩ කරන කොටුරූල් කොපි පොතක කොලයක ඔතා, නිවසේ තිබූ වී මල්ලක් තුළ සඟවා තැබුවේ වැඩි ආරක්ෂාව සඳහාය.නිවසේ තිබූ සහල් අවසන් වී තිබූ හෙයින්, වී මල්ලක් කොටවා ගෙන එන ලෙස සැමියාට පැවසූ බිරිය දිය නා ගැනීම සඳහා නිවසින් බැහැරව ගොස් ඇත. මේ අතරතුර සැමියා වී මල්ලක් ද රැගෙන වී මෝල වෙත ගෙන ගොස් වී කොටා තබන ලෙස පවසා වෙනත් අවශ්‍යතාවයකට ගොස්, පසුව සහල් මල්ලද රැගෙන නිවසට පැමිණ ඇත. දිය නාගෙන පැමිණි බිරියට හදිසියේ තම රන් භාණ්ඩ පිළිබඳ මතක් වී, වී මලු ලිහා බැලුවත් රන් භාණ්ඩ හමු නොවූ හෙයින්, වහාම තම සැමියා සමඟ වී මෝල වෙත ගොස් කෙටූ පුද්ගලයාගෙන් මේ පිළිබඳ විමසා සිටියත් ඔහු පවසා තිබුණේ එවන් කිසිදු දෙයක් වී මල්ල තුළ නොතිබූ බවයි.අඹු සැමි යුවල වහා මොරවක පොලසිය වෙත පැමිණ කරන ලද පැමිණිල්ල අනුව, වී මෝල වෙත ගිය පොලිස් නිලධාරීහු වී මෝල පරීක්ෂාවට ලක් කළ අතර, පැමිණිල්ලේ සඳහන්ව තිබූ ආකාරයටම දින දර්ශන කොලයත්, කොපි පොතේ කටු වැඩ කළ කොලයත් සොයාගැනීමට හැකි වූ අතර, සැකකරු අත්අඩංගුවට ගෙන, ඊයේ 14 වෙනි දින මොරවක අධිකරණයට ඉදිරිපත් කරන ලදුව, මොරවක මහේස්ත්‍රාත් හා දිසා විනිසුරු ධම්මික හේමපාල මහතා විසින්, රුපියල් දසදහසක මුදලින් හා රුපියල් ලක්ෂයක ශරීර ඇප ද නියම කරමින්, නඩුවිභාගය වෙනත් දිනයකට කල් තබා සැකකරුවන් මුදාහැරීමට නියෝග කළේය.මොරවක පොලිස් ස්ථානාධිපති ප්‍රභාත් දේශබන්දු මහතාගේ උපදෙස් මත පො.ප. කොඩිකාර, පො.සැ. 54330 කරුණාරත්න, පො.සැ. 181343 ගාමිණී යන නිලධාරීහු පරීක්ෂණ කටයුතු වලට සහභාගිව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n1111166</link>
    <topic>ජනපති ජන්ම දිනය සමරා ලේක්හවුස් බෞද්ධ සංගමයෙන්අද-හෙට පින්කම්</topic>
    <author/>
    <content>ජනාධිපති මහින්ද රාජපක්ෂ මහතාගේ ජන්ම දිනය නිමිත්තෙන් එතුමාටත් රටටත් සෙත්පතා ලේක්හවුස් බෞද්ධ සංගමය පින්කමක් සංවිධානය කර ඇත.මේ වෙනුවෙන් ආශිර්වාද බෝධි පූජාව සහ පිරිත් දෙසුම අද (16) පස්වරු 3.30 ට කොටුව සම්බුද්ධාලෝක විහාරයේදී පැවැත්වෙයි. ලංකාවේ සීමාසහිත එක්සත් ප්‍රවෘත්ති පත්‍ර සමාගමේ දී (17) දින සර්ව රාත්‍රික පරිත්‍රාණ ධර්ම දේශනාවක් හා පසු දින දහවල් මහ සඟරුවන 67 නමක් විෂයෙහි සංඝගත දක්ෂිණාවක් සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n11111611</link>
    <topic>මහින්ද අබේසුන්දරයන්ගේඅඩසියවසක මාධ්‍ය ප්‍රතිභා සමාලෝචන උළෙල අභිමානවත් ලෙස</topic>
    <author>සිතාරා සේනානි,ස්වර්ණා විජේකෝන්</author>
    <content>දිනමිණ ප්‍රධාන කර්තෘ ජ්‍යෙෂ්ඨ මාධ්‍යවේදී මහින්ද අබේසුන්දර මහතාගේ මාධ්‍ය දිවියට පනස් වසරක් සපිරීම නිමිත්තෙන් සංවිධානය කැරුණු ‘අඩසියවසක මාධ්‍ය ප්‍රතිභා සමාලෝචන’ උළෙල අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් හා මැති ඇමැතිවරුන්ගේ සහභාගීත්වයෙන් ශ්‍රී ලංකා පදනම් ආයතනයේ දී අති උත්කර්ෂවත් අන්දමින් ඊයේ (15) පැවැත්විණි.ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රධාන අධ්‍යක්‍ෂ මණ්ඩලයේත්, දිනමිණ සහෘද කර්තෘ මාණ්ඩලිකයන්ගේත් සංවිධායකත්වයෙන් මේ උත්සවය පැවැත්විණි.දිනමිණ ප්‍රධාන කර්තෘ ජ්‍යෙෂ්ඨ මාධ්‍යවේදී මහින්ද අබේසුන්දර මහතා විසින් රචිත ‘විමසුම’ ග්‍රන්ථය ඒ මහතා අතින් අග්‍රාමාත්‍ය දි. මු. ජයරත්න මහතා වෙත මෙහිදී ප්‍රදානය කරනු ලැබිණි.මහින්ද අබේසුන්දර මහතා නමින් වූ www.mahindaabeysundara.comවෙබ් අඩවිය ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා අතින් විවෘත කැරිණි. ලංකාවේ සීමාසහිත එක්සත් ප්‍රවෘත්ති පත්‍ර සමාගම වෙනුවෙන් එහි සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ද, දිනමිණ කර්තෘ මණ්ඩලය වෙනුවෙන් එහි සම කර්තෘ ජ්‍යෙෂ්ඨ මාධ්‍යවේදිනී පුෂ්පා රොවෙල් මහත්මිය ද, ස්වාධීන රූපවාහිනී සේවය වෙනුවෙන් එහි සාමාන්‍යාධිකාරී ප්‍රවෘත්ති සුදර්මන් රදලියගොඩ මහතා ද සහන සුහද මිතුරු හවුල වෙනුවෙන් එහි සාමාජිකයෝ ද මහින්ද අබේසුන්දර මහතා වෙත මෙහිදී සමරු තිළිණ පිරිනමනු ලැබූහ.මහින්ද අබේසුන්දරයන් ගේ පි‍්‍රය බිරිය ප්‍රේමා අබේසුන්දර මහත්මිය සුබ පැතුම් පිරිනැමීම හා ඒ මහතාගේ මුනුබුරු මිනිබිරියන් සමරු තිළිණ පිළිගැන්වීම මෙහිදී වඩාත් හැඟුම්බර මොහොතක් විය.මුලසුනේ දෙසුම ඇල්ලේ ගුණවංශ හිමියන් විසින් ද උළෙලේ ප්‍රධාන දෙසුම මහාචාර්ය කාලෝ ෆොන්සේකා මහතා විසින් ද පවත්වනු ලැබිණි.අග්‍රාමාත්‍ය දි. මු. ජයරත්න, ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල, ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහත්වරු ඇතුළු කථිකයෝ රැසක් ම දෙසුම් පැවැත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n11111617</link>
    <topic>දුමින්ද සිල්වා වෙඩි වැදුණු තුවාල සහිතව ඉතා අසාධ්‍යව ප්‍රතිකාර ලබන බවට සහතික කිරීමට කිසිදු ලියවිල්ලක් ඉදිරිපත් කර නැහැ</topic>
    <author>කුමුදු හෙට්ටිආරච්චි</author>
    <content>මුල්ලේරියාව ප්‍රදේශයේ දී භාරත ලක්‍ෂමන් ප්‍රේමචන්ද්‍ර මහතා ඇතුළු සිව් දෙනකු වෙඩි තබා ඝාතනය කිරීමේ සිද්ධියට සම්බන්ධ සැකකරුවකු ලෙස පෙනී යන පාර්ලිමේන්තු මන්ත්‍රී දුමින්ද සිල්වා මහතා වහා අත්අඩංගුවට ගෙන අධිකරණයට ඉදිරිපත් කරන්නැයි කොළඹ අතිරේක මහේස්ත්‍රාත් ප්‍රසන්න අල්විස් මහතා ඊයේ (15) රහස් පොලිසියට නියෝග කෙළේ ය.පාර්ලිමේන්තු මන්ත්‍රීවරයකු අත්අඩංගුවට ගැනීමේ කාර්යය පටි පාටිය අනුගමනය කරමින් අදාළ සැකකරු වහා අත්අඩංගුවට ගන්නා ලෙස ද අතිරේක මහේස්ත්‍රාත්වරයා ඊයේ (15) රහස් පොලිසියට නියෝග කළේ ය.පාර්ලිමේන්තු මන්ත්‍රී දුමින්ද සිල්වා වෙඩි වැදුණු තුවාල සහිතව ඉතා අසාධ්‍ය තත්ත්වයේ ප්‍රතිකාර ලබමින් සිටින බව රහස් පොලිසිය ‘බී’ වාර්තා මගින් අධිකරණයට කරුණු දැක්වුවද ඒ බව සනාථ කිරීම සඳහා කිසිදු පිළිගත හැකි වෛද්‍ය සහතිකයක් හෝ ලියවිල්ලක් මෙතෙක් අධිකරණයට ඉදිරිපත් කර නොමැති බව සැකකරු අත්අඩංගුවට ගැනීමට නියෝග කරමින් මහේස්ත්‍රාත්වරයා ප්‍රකාශ කැර සිටියේ ය.එබැවින් අධිකරණ වරෙන්තුවක් නොමැතිව සැකකාර පාර්ලිමේන්තු මන්ත්‍රී දුමින්ද සිල්වා අත්අඩංගුවට ගැනීමේ හැකියාව හා නිල බලය විමර්ශන නිලධාරීන් සතුව ඇති බවද අතිරේක මහේස්ත්‍රාත්වරයා ප්‍රකාශ කර සිටියේ ය.මෙතෙක් සාක්කි ලබාදී ඇති සිසිල් කුමාර, ශාන්ත පෙරේරා, අමරදේව, ෆ‍්‍රෑන්ක් විජේසිංහ යන සාක්කිකරුවන් ගේ සාක්කි මත දුමින්ද සිල්වා සැකකරුවකු බවට අනාවරණය වන බව ද ප්‍රකාශ කැර සිටි අතිරේක මහේස්ත්‍රාත් ප්‍රසන්න අල්විස් මහතා ලඝු නොවන පරීක්‍ෂණයක් පවත්වා දුමින්ද සිල්වා සැකකරුවකු ලෙස නම් කිරීමට රහස් පොලිසියට බලය ඇති බව ද පැවසී ය.රහස් පොලිසියට ඇති එම බලය හේතුවෙන් මුල් අවස්ථාවේ පාර්ලිමේන්තු මන්ත්‍රී දුමින්ද සිල්වා ට අධිකරණයෙන් වරෙන්තුවක් නිකුත් නොකරන බව ද අතිරේක මහේස්ත්‍රාත්වරයා ප්‍රකාශ කළේ ය.මරණ පරීක්‍ෂණයේ දී සාක්කිකරුවන් ලබාදුන් සාක්කි හා රහස් පොලිසිය “බී” වාර්තා මගින් අධිකරණයට ඉදිරිපත් කැර ඇති කරුණු ද සලකා බැලීමේ දී දුමින්ද සිල්වා මේ සිද්ධියේ සැකකරුවකු ලෙස නම් කළ යුතු බවට පෙනී යන බව ද අතිරේක මහේස්ත්‍රාත් ප්‍රසන්න අල්විස් මහතා ඊයේ (15) ප්‍රකාශ කැර සිටියේ ය.සිද්ධිය ඊයේ (15) කැඳවූ අවස්ථාවේ රහස් පොලිසියේ සහකාර පොලිස් අධිකාරී ශානි අබේසේකර මහතා පවසා සිටියේ දුමින්ද සිල්වා මහතා මේ සිද්ධියේ සැකකරුවකු ලෙස නම් කිරීමට තරම් ප්‍රමාණවත් සාක්කි නොවන බව යි.මරණ පරීක්‍ෂණ සාක්කි මත ඔහු සැකකරුවකු ලෙස නම් කරන ලෙස අගතියට පත් පාර්ශ්වයන් ඉල්ලා සිටිය ද එම සාක්කිවල පරස්පරතාවන් ඇති බව ද ශානි අබේසේකර මහතා දන්වා සිටියේ ය.මෙහිදී රහස් පොලිස් නිලධාරීන් ඇමතූ අතිරේක මහේස්ත්‍රාත්වරයා,“මේ වගේ සාමාන්‍ය වෙලාවක පොලිසිය ගත යුතු ක්‍රියාමාර්ගය කුමක් ද?සහකාර පොලිස් අධිකාරී ශානි අබේසේකර මහතා - ස්වාමීනි මෙය සාමාන්‍ය අවස්ථාවක් නොවෙයි. යම් පුද්ගලයෙක් අත්අඩංගුවට ගත යුත්තේ ඔහුට විරුද්ධව ඇති චෝදනා කියවා දීලයි. ආණ්ඩු ක්‍රම ව්‍යවස්ථාවේ 13 (1) වගන්තිය රහස් පොලිසිය අධිකරණයට කියවයි.සිහිමද ගතියෙන් අසාධ්‍ය තත්ත්වයෙන් සිටින පුද්ගලයකුට හේතුව කියා දීමේ වැඩක් නැහැ.අතිරේක මහේස්ත්‍රාත්වරයා - පිස්සෙක් වරදක් කළොත් ඒ පිස්සා අත්අඩංගුවට ගන්නවා ද? නැද්ද?ශානි අබේසේකර මහතා - ස්වාමීනි ඔහුගේ සිහිමද ගතිය නිසා ඔහුට රැකවරණය තිබෙනවා.අතිරේක මහේස්ත්‍රාත්වරයා - මරණ පරීක්‍ෂණයේ දී ඉදිරිපත් වූ සාක්කි සම්බන්ධව මොකද කියන්නෙ. දුමින්ද සිල්වා සැකකරුවෙක් ද? නැද්ද?රහස් පොලිසියේ ශානි අබේසේකර මහතා - ස්වාමීනි දෙපැත්තේම සාක්කි වල යම් පරස්පරතාවක් තිබෙන නිසා ඒවායේ යම් යම් පිළිගත නොහැකි තත්ත්වයන් තිබෙනවා.දුමින්ද සිල්වා මහතාට ප්‍රතිකාර කළ වෛද්‍යවරු ඔහු ප්‍රකාශයක් සටහන් කැර ගැනීමට තරම් සුදුසු තත්ත්වයක නොසිටින බව දන්වා සිටි බවත් යම් තීන්දු ගැනීමේ බලතල හා අවකාශ ඇත්තේ අධිකරණයට බවත් සිද්ධිය සම්බන්ධයෙන් මෙතෙක් පරීක්‍ෂණ අවසන් කැර නොමැති බවත් රහස් පොලිසියේ සහකාර පොලිස් අධිකාරී ශානි අබේසේකර මහතා අධිකරණයට දන්වා සිටියේ ය.තවද පරීක්‍ෂණ අවසන් කැර සියලු උධෘත නීතිපතිවරයා වෙත යොමු කරන බව ද එහිදී සැකකරුවන් කවුද යන්න නීතිපතිවරයා විසින් තීන්දු කරණු ඇතැයි ද ශානි අබේසේකර මහතා අධිකරණයට වැඩිදුරටත් දන්වා සිටියේ ය.දුමින්ද සිල්වා පළමුව වාහනය හරස් කැර ඉන් බැස පැමිණි බව සියලු සාක්කිකරුවන් ප්‍රකාශ කැර සිටි බවත් දුමින්ද සිල්වා නොමැතිව මේ නඩුව ගෙන යා නොහැකි බවත් “බී” වාර්තාවල කරුණු හා සාක්කිකරුවන්ගේ සාක්කි අනුව අධිකරණ බලතල මත දුමින්ද සිල්වාට විරුද්ධව වහා වරෙන්තුවක් නිකුත් කරන ලෙසට අගතියට පත් භාරත ලක්‍ෂමන් ප්‍රේමචන්ද්‍ර මහතාගේ පාර්ශ්වය වෙනුවෙන් පෙනී සිටි ජනාධිපති නීතිඥ ටිරන්ත වරල්ලියද්ද මහතා ඊයේ (15) අතිරේක මහේස්ත්‍රාත්වරයා ගෙන් ඉල්ලා සිටියේ ය.බැලූ බැල්මටම දුමින්ද සිල්වා මේ සිද්ධියේ සැකකරුවකු බවට පෙනී යන බව ද ඔහු සැකකරුවකු ලෙසට මෙතෙක් නම් නොකිරීම සම්බන්ධයෙන් මේ සිද්ධිය ගැන විමසිලිමත්ව පසුවන මහජනතාව ප්‍රශ්න කරන බවද ජනාධිපති නීතිඥවරයා පවසා සිටියේ ය.මෙහිදී අගතියට පත් පාර්ලිමේන්තු මන්ත්‍රී දුමින්ද සිල්වා මහතා ගේ පාර්ශ්වය වෙනුවෙන් පෙනී සිටි නීතිඥ අනුර මැද්දෙගොඩ මහතා පවසා සිටියේ දුමින්ද සිල්වා මහතා බරපතළ තුවාල ලබා සිහි නැතිව දිගු කලක් ජයවර්ධනපුර රෝහලේ ප්‍රතිකාර ලබා වැඩිදුර ප්‍රතිකාර සඳහා විදේශගත කැර ඇති බවයි.ඉදිරිපත් වී ඇති කරුණු අනුව දුමින්ද සිල්වා මහතා සැකකරුවකු ලෙස නම් කිරීමට තරම් ප්‍රමාණවත් කරුණු නොමැති බවත් එබැවින් ඔහු අත්අඩංගුවට ගැනීමට වරෙන්තු නිකුත් කිරීම යුක්ති සහගත නොවන බවත් නීතිඥ අනුර මැද්දෙගොඩ මහතා පැවසීය.ප්‍රකාශයක් කිරීමටවත් නොහැකි බරපතළ තත්ත්වයේ ප්‍රතිකාර ලබන දුමින්ද සිල්වා මහතා අත්අඩංගුවට ගැනීමට වරෙන්තුවක් නිකුත් කිරීම නොකළ යුතු බව ද අනුර මැද්දෙගොඩ මහතා අධිකරණයට කරුණු දක්වමින් පවසා සිටියේ ය.පළමු සැකකරු වන පොලිස් නිලධාරියා වෙනුවෙන් පෙනී සිටි නීතිඥ අනුජ ප්‍රේමරත්න මහතා මෙහිදී ප්‍රකාශ කැර සිටියේ තම සේවා දායකයා පාර්ලිමේන්තු මන්ත්‍රිවරයකුගේ ආරක්‍ෂක නිලධාරියකු ලෙස තම රාජකාරිය ඉටුකැර ඇති බවත් කිසි විටකත් ඔහු කිසිවකුට වෙඩි තැබීමක් සිදු කැර නැති බවත් ය.සිද්ධිය සම්බන්ධව අත්අඩංගුවට ගත් සැකකරුවකුට රැකවරණය දුන් බවට රහස් පොලිසිය විසින් අධිකරණයට ඉදිරිපත් කර සිටි සැකකරුවන් දෙදෙනෙක් අතිරේක මහේස්ත්‍රාත්වරයා විසින් ඊයේ (15) රුපියල් පනස් දහස බැගින් වූ ශරීර ඇප මත මුදා හරින ලදී.රක්‍ෂිත බන්ධනාගාරයේ පසුවන පාර්ලිමේන්තු මන්ත්‍රී දුමින්ද සිල්වා මහතාගේ ආරක්‍ෂක නිලධාරියකු ලෙස රාජකාරිය සිදු කළ පොලිස් නිලධාරී විතානගේ අනුර සේනාරත්න නමැති සැකකරු ලබන 29 වැනිදා තෙක් තවදුරටත් රක්‍ෂිත භාරයේ රඳවා තැබීමට මහේස්ත්‍රාත්වරයා ඊයේ (15) නියෝග කෙළේ ය.සිද්ධිය නැවත කැඳවීම ලබන 29 වැනිදාට කල් තැබුණි.රහස් පොලිසිය වෙනුවෙන් සහකාර පොලිස් අධිකාරී ශානි අබේසේකර, ප්‍රධාන පොලිස් පරීක්‍ෂක මෙරිල් රන්ජන් ළමාහේවා, පොලිස් පරීක්‍ෂක රංජිත් මුණසිංහ යන මහත්වරු පෙනී සිටියහ.අගතියට පත් භාරත ලක්‍ෂමන් ප්‍රේමචන්ද්‍ර මහතාගේ පාර්ශවකරුවන් වෙනුවෙන් ජනාධිපති නීතිඥ ටිරන්න වරල්ලියද්ද මහතා සමඟ, නීතිඥ උපුල් කුමාරප්පෙරුම, අජිත් පතිරණ, රසික සංජීව යන මහත්වරු පෙනී සිටියහ.අගතියට පත් දුමින්ද සිල්වා පාර්ශ්වය වෙනුවෙන් නීතිඥ අනුර මැද්දේගොඩ, අනුර පල්ලියගේ යන මහත්වරු පෙනී සිටියහ.සැකකාර පොලිස් නිලධාරියා වෙනුවෙන් නීතිඥ අනුජ ප්‍රේමරත්න, නීතිඥ ඉඳුනිල් පියදාස යන මහත්වරු පෙනී සිටියහ.ඇප නියම වූ සැකකරුවන් දෙදෙනා සම්බන්ධව නීතිඥ ඉනෝකා ගමගේ මහත්මිය පෙනී සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n11111614</link>
    <topic>චෝදනාවලට වරදකරු වුවහොත්තැපැල්පතිට උපරිම දඬුවම් දෙනවා</topic>
    <author>උපාලි කරුණාරත්න</author>
    <content>තැපැල්පතිවරයා චෝදනාවලට වරදකරු වුවහොත් ඔහුට එරෙහිව හැකි උපරිම ක්‍රියාමාර්ග ගන්නා බව තැපැල් සේවා ඇමැති ජීවන් කුමාරතුංග මහතා ප්‍රකාශ කරයි.තැපැල්පතිවරයා ඉවත් කරන ලෙස ඉල්ලමින් අඛණ්ඩ උපවාසයේ යෙදී සිටින වෘත්තීය සමිති එකමුතුවේ සාමාජිකයින් සමඟ තමා හෙට (17) දින සාකච්ඡා කරන බවද ඇමැතිවරයා පැවසීය.ජීවන් කුමාරතුංග මහතා එසේ ප්‍රකාශ කළේ තැපැල් දෙපාර්තමේන්තුව තුළ ක්‍රියාත්මක වන වෘත්තීය සමිති ක්‍රියාමාර්ගය පිළිබඳව විමසීමේදීය.දූෂකයින් ආරක්ෂා කිරීමට හෝ බලපෑම්වලට යටත්වීමට තමා සූදානම් නැති බවද ඇමැතිවරයා ප්‍රකාශ කළේය. තැපැල්පතිවරයාට එරෙහි තැපැල් වෘත්තීය සමිති මේ මොහොතේ දියත්කර ඇති වෘත්තීය ක්‍රියාමාර්ගය කිසිසේත් සාධාරණ නොවන බව ද ජීවන් කුමාරතුංග ඇමැතිවරයා පැවසීය.තැපැල්පතිවරයාට එරෙහිව පවතින චෝදනාවලට ක්‍රියාමාර්ග ගැනීමට අවශ්‍ය සියලු කටයුතු මේ වන විට සිදු කරමින් පවතින බවද පැවසූ ඇමැතිවරයා ත්‍රිපුද්ගල කමිටු වාර්තාව අමාත්‍ය මණ්ඩලය වෙත යොමු කිරීමෙන් අනතුරුව කඩිනමින් ඉදිරි ක්‍රියාමාර්ග ගැනීම සඳහා අමාත්‍ය මණ්ඩලය විසින් අනුකාරක සභාවකට යොමු කර ඇති බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n11111615</link>
    <topic>රිසානා බේරා ගැනීමටතවත් කණ්ඩායමක් සෞදි අරාබියට</topic>
    <author>මහින්ද අලුත්ගෙදර සහ ත්‍රිකුණාමලය විශේෂ වාර්තාකරු</author>
    <content>සෞදි අරාබියාවේදී මරණ දණ්ඩනයට නියම වී සිටින ශ්‍රී ලාංකික ගෘහ සේවිකා රිසානා නෆීක් නිදහස් කර ගැනීම සම්බන්ධයෙන් තවදුරටත් සාකච්ඡා කිරීම සඳහා විශේෂ දූත කණ්ඩායමක් මේ සතියේදී සෞදි අරාබියාව බලා පිටත්ව යන බව ශ්‍රී ලංකා විදේශ කටයුතු අමාත්‍යාංශය පවසයි.බස්නාහිර පළාත් ආණ්ඩුකාර අලෙවි මවුලානා මහතාගේ නායකත්වයෙන් යුතු එම නියෝජිත කණ්ඩායමට විදේශ කටයුතු අමාත්‍යාංශ හා විදේශ සේවා නියුක්ති කාර්යාංශ නිලධාරී කණ්ඩායමක් මෙන්ම රිසානා නෆීක්ගේ මවුපියන්ද අයත්වන බව එම අමාත්‍යාංශය සඳහන් කරයි.රිසානා නෆීක් නැමති ශ්‍රී ලාංකික ගෘහ සේවිකාව සෞදි අරාබියාවේ සේවය කළ නිවෙසේ කුඩා බිලිඳකු ඇය අතින් මරණයට පත් වීමෙන් පසුව පසුගිය 2007 වසරේදී එරට අධිකරණයක් මඟින් ඇයට මරණ දඬුවම නියම කරන ලද අතර එතැන් පටන් මේ දක්වා ඇය දමාම් බන්ධනාගාරයේ සිරගතව සිටී.මෙම ශ්‍රී ලාංකික තරුණිය නිදහස් කර ගැනීම සඳහා ජනාධිපති මහින්ද රාජපක්ෂ මහතා එරට රජුගෙන් ඉල්ලීමක් කර තිබෙන අතර එම ඉල්ලීම සැළකිල්ලට ගනිමින් ඇයගේ දඩුවම ක්‍රියාත්මක කිරීම තාවකාලිකව අත්හිටුවා තිබේ.කෙසේ වුවද සෞදි අරාබියාව බලා මේ සතියේ පිටත්ව යාමට නියමිත ශ්‍රී ලංකා නියෝජිත කණ්ඩායම මියගිය බිලිඳාගේ මවුපියන්, මියගිය බිලිඳා අයත් ගෝත්‍රික නායකයන් සහ වගකිව යුතු පාර්ශවයන් සමඟ සාකච්ඡා කිරීමට බලාපොරොත්තු වන බවද විදේශ කටයුතු අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n11111616</link>
    <topic>ඌවේ රැකියා විරහිත උපාධිධාරීන්ටගුරු-රාජ්‍ය කළමනාකරණ රැකියා</topic>
    <author>ඇම්. නෙල්සන් පියරත්න කතරගම සමූහ</author>
    <content>ඌව පළාතේ සියලුම රැකියා විරහිත උපාධිධාරින් පළාත් ගුරු සේවයට හා පළාත් රාජ්‍ය කළමනාකරණ සේවයට බඳවාගන්නා බව ඌව පළාත් ප්‍රධාන අමාත්‍ය ශෂීන්ද්‍ර කුමාර රාජපක්‍ෂ මහතා පවසයි.නාගරික පාසල් හා ග්‍රාමීය පාසල් වල පවත්නා ගුරු විසමතාව ඉවත් කොට සම මට්ටමෙන් සියලුම පාසල් වලට ගුරුවරුන් බෙදා හැරීම සඳහා වැඩපිළිවෙළක් සකස් කරන බවත් දැනට පවතින තත්ත්වය තුළ නාගරික පාසල් වල සියලුම ගරු වර්ග සඳහා අතිරික්තයක් පවතින අතර ගම්බද පාසල් වල විශාල ගරු හිඟයක් පවතින බවත් මහ ඇමැතිවරයා පෙන්වා දුන්නේය.ඌව පළාතේ දැඩි ගුරු හිඟයක් පවතින බැව් කිව් මහ ඇමැතිවරයා ඒ සඳහා පිළියමක් වශයෙන් අලුතෙන් බඳවා ගන්නා උපාධිධාරි ගුරු භවතුන් ඉදිරියේදී දුෂ්කර පාසල්වලට පත් කිරීමට බලාපොරොත්තු වන බව පැවසීය. ඊට අමතරව වසර 8 කට වඩා එක පාසලක සේවය කළ ගුරුවරුන් වෙනත් පාසල්වලට මාරු කිරීමට කටයුතු කරන බවද ඔහු කීය.මාරුවීම් වලට භාජනය වීම වළක්වා ගැනීම සඳහා වැරැදි තොරතුරු සපයන ගුරුවරුන් පුරප්පාඩු පවතින ඕනෑම පාසලකට මාරු කිරීමට කටයුතු යොදන බවද මහ ඇමැතිවරයා තවදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n11111618</link>
    <topic>සිසුන් අපයෝජනය කළ ගුරුවරයා21 දක්වා රක්ෂිත බන්ධනාගාරයට</topic>
    <author>අවිස්සාවේල්, විශේෂ එස්.පද්මපෙරුම</author>
    <content>සිසුන් දස දෙනෙකුට අධික පිරිසක් අපයෝජනයට ලක් කළ පහත්ගම පිරිමි විදුහලේ සැකකාර ගුරුවරයා අවිස්සාවේල්ල අධිකරණයේ ප්‍රධාන මහේස්ත්‍රාත් බන්ධුල ගුණරත්න මහතා හමුවට ඉදිරිපත් කිරීමෙන් පසු ලබන 21 දින දක්වා රක්ෂිත බන්ධනාගාර ගත කෙරිණි.ඊට අමතරව සිසුන්ගෙන් ලත් තොරතුරු මත අත්අඩංගුවට ගත් එම සැකකරුට ආධාර අනුබල දුන් ඔහුගේ ගෝලයකුද රක්ෂිත බන්ධනාගාර ගත කිරීමට නියෝග කෙරිණි.මේ පිළිබඳව වැඩිදුර පරීක්ෂණ ආරම්භ කර ඇති හංවැල්ල පොලිසියේ වැඩබලන ස්ථානාධිපති ටී.ඩී.කේ. විජේසුන්දර මහතා, මෙම සිසුන් රැගෙන ගොස් ඇති උඩවලව, කතරගම මීගමුව ආදි ප්‍රදේශවලද විශේෂ විමර්ශනයක් කිරීමට සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=n11111619</link>
    <topic>කොළඹ විශ්වවිද්‍යාලය හෙට විවෘත වූවත්කලබලයක් වූවොත් නැවත වැසීමට තීරණ</topic>
    <author>අනුර ප්‍රේමලාල්</author>
    <content>ශිෂ්‍ය ගැටුම් හේතුවෙන් කැලණිය විශ්වවිද්‍යාලය වසා දමා තිබෙන අතර කොළඹ වශ්වවිද්‍යාලය අද (16) විවෘත කළත් යළි ගැටුම් ඇති වුවහොත් එම විශ්වවිද්‍යාල වසා දැමීමට තීරණය කර ඇත.මේ සම්බන්ධයෙන් දිනමිණ වෙත අදහස් දක්වන උසස් අධ්‍යාපන අමාත්‍යාංශයේ ශිෂ්‍ය කටයුතු අංශයේ කීර්ති මෑවැල්ලගේ මහතා කැලණිය විශ්වවිද්‍යාලයේ ගැටුම් හේතුවෙන් එක් ශිෂ්‍යයෙකු කොළඹ හදිසි ප්‍රතිකාර ඒකකයට ඇතුළත් කර තවත් කිහිප දෙනකු තුවාල ලබා රෝහල් ගත කොට ඇතැයි පැවසීය.මේ හේතුවෙන් ශිෂ්‍යයින් 9 දෙනකුගේ පන්ති තහනම් කර තිබෙන අතර ශිෂ්‍යයින් 6 දෙනෙකු පොලිසිය මගින් අත්අඩංගුවට ගෙන ඇති බව දන්වා සිටියේ ය.මෙවර පැවැති නිලවරණයේ දී ජනතා විමුක්ති පෙරමුණට සම්බන්ධ ශිෂ්‍ය සංගමය පරාජය වීම නිසා එහි ශිෂ්‍යයින් ජයගත් ශිෂ්‍ය සංගමයේ සිසුන්ව දැලි පිහිවලින් කපා පොලුවලින් පහර දී තිබෙනවා.කොළඹ විශ්වවිද්‍යාලයේ පීඨ අතර ගැටුමක් ඇති වී තිබෙන බැවින් ඊයේ (15) විශ්වවිද්‍යාලය වසා දමා අද (16) විවෘත කළත් යළි ගැටුම් ඇති වුවහොත් කැලණිය විශ්වවිද්‍යාලය ද වසා දමන බව මෑවැල්ල මහතා කරුණු අනාවරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=r1111161</link>
    <topic>කොරියා රැකියා පෙන්වා මුදල් වංචා කළැයිසැකපිට අත්අඩංගුවට ගත් කාන්තාව රිමාන්ඩ්</topic>
    <author>පානදුර සමූහ වාර්තාකරු - කපිල සෝමරත්න</author>
    <content>කොරියාවේ රැකියා ලබා දෙන බවට පොරොන්දු වී රුපියල් අසූතුන් ලක්‍ෂයක් පමණ මුදලක් සාපරාධී ලෙස තරුණයන් 125 දෙනෙකුගෙන් වංචා කළ බවට සැක කරන පානදුර සහකාර කම්කරු කොමසාරිස් කාර්යාලයේ නිලධාරිනියක් පානදුර මහේස්ත්‍රාත් ආර්. එස්. ඒ. දිසානායක මහතා විසින් මේ මස 16 දක්වා නැවත රක්ෂිත බන්ධනාගාර ගතකරන ලදී.මෙසේ රක්ෂිත බන්ධනාගාර ගතකෙරුණේ පානදුර කෙසෙල්වත්තේ පදිංචි කාන්තාවකි.අපරාධ පරීක්‍ෂණ දෙපාර්තමේන්තුවේ නිලධාරීන් දෙදෙනෙකු අධිකරණයේ පෙනී සිටියේ පැමිණිල්ල ගැන කරුණු ඉදිරිපත් කිරීමටයි.කොරියාවේ රැකියා සපයන බවට පොරොන්දු වී රුපියල් ලක්‍ෂ 83 ක මුදලක් තරුණයන්ගෙන් මේ සැකකාරිය වංචා කර ඇතැයි කියන සිද්ධිය ගැන පැමිණිලිකරුවන්ගේ ප්‍රකාශ සටහන් කර ගත්තේදැයි මහේස්ත්‍රාත්වරයා අපරාධ පරීක්‍ෂණ දෙපාර්තමේන්තුවේ පොලිස් පරීක්‍ෂක පුෂ්පකුමාර මහතාගෙන් විමසීය.නැති බව ඔහු පැවසීය. පැමිණිල්ලක් කර ඇත්තේ මුස්ලිම් ජාතිකයකු බව අපරාධ දෙපාර්තමේන්තුවේ නිලධාරීන් දෙදෙනා අධිකරණය හමුවේ සඳහන් කළහ.සැකකාරියට මුදල් ලබා දුන් තරුණයන් 125 දෙනා සම්බන්ධයෙන් ඔවුන්ගේ ප්‍රකාශ සටහන් කර ගැනීමට කිසිම උත්සාහයක් අපරාධ පරීක්‍ෂණ දෙපාර්තමේන්තුවේ නිලධාරීන් ගෙන නැති බවත්, ප්‍රථම පැමිණිල්ල පවා පරීක්‍ෂණයකට යොමු කර නැති බව ද මහේස්ත්‍රාත් හමුවේ අනාවරණය විය.මුස්ලිම් ජාතිකයෙකුගෙන් ලැබුණු ප්‍රථම පැමිණිල්ල අපරාධ පරීක්‍ෂණ දෙපාර්තමේන්තුවේදී පොලිස් පරීක්‍ෂක පුෂ්පකුමාර මහතා ඉදිරියේ සමථයකට පත්වී ලිපියක් අස්සන් කර ගත් බවත්, රුපියල් ලක්‍ෂ 6 1/2 ක් ගෙවීමට ඇය පොරොන්දු වූ බවත් ඇය වෙනුවෙන් කරුණු දැක්වූ නීතිඥවරයා අධිකරණයට පැවසීය.  අපරාධ පරීක්‍ෂණ දෙපාර්තමේන්තුවේ නිලධාරීන් මේ විධියට කටයුතු කිරීම සුදුසු නොවන බව පැවසූ මහේස්ත්‍රාත්වරයා ඇයට විරුද්ධව ප්‍රථම පැමිණිල්ල කළ මුස්ලිම් ජාතිකයාට පානදුර අධිකරණය හමුවේ පෙනී සිටින ලෙසට සිතාසි නිකුත් කළේය. අධිකරණය හමුවේ රක්ෂිත බන්ධනාගාර ගතවී සිටින සැකකාරිය අත්අඩංගුවට ගැනීමට කිසිම උත්සාහයක් අපරාධ පරීක්‍ෂණ දෙපාර්තමේන්තුව කර නැත. අධිකරණය වෙත සවිස්තර වාර්තාවක් ද ඉදිරිපත් කර නැති බව ද, මහේස්ත්‍රාත්වරයා පැවසීය.සැකකාරිය අපේක්‍ෂිත ඇප ඉල්ලමින් අධිකරණයට නීතිඥවරයකු මගින් ඉල්ලුම්පතක් ඉදිරිපත් කර තිබිණි. එම ඉල්ලුම්පත ගැන විමසීමක් එදින විවෘත අධිකරණයේදී සිදු කළ මහේස්ත්‍රාත්වරයා සැකකාරිය රක්ෂිත බන්ධනාගාර ගතකර අපරාධ පරීක්‍ෂණ දෙපාර්තමේන්තුවට ඒ බව දැන්වීය.මහේස්ත්‍රාත්වරයාගේ නියෝගය පරිදි අපරාධ පරීක්‍ෂණ දෙපාර්තමේන්තුවේ පොලිස් පරීක්‍ෂක පුෂ්පකුමාර මහතා සමඟ තවත් නිලධාරියකු 09 – 11 – 11 දින අධිකරණයේ පෙනී සිටියද සැකකාරිය ගැන සවිස්තරාත්මක වාර්තාවක් අධිකරණයට ඉදිරිපත් නොකළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=r1111162</link>
    <topic>කෑගල්ල මිල පාලන නීති කැඩූ වෙළෙඳුන්ගෙන්රජයට ලක්ෂ 44ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>වසරේ ගතවූ මාස 10 ඇතුළත දී කෑගල්ල දිස්ත්‍රික්කයේ මිල පාලන නිති උල්ලංඝනය කළ වෙළෙඳුන්ට මහේස්ත්‍රාත් අධිකරණ වලදී දඩ ගසා ඇති දඩ මුදල රුපියල් 44,20000ක් පමණ වෙයි.කෑගල්ල දිස්ත්‍රික් පාරිභෝගික අධිකාරියේ නිලධාරීන් විසින් කරන ලද වැටලීම් වලදී වෙළෙඳුන් 1137 දෙනෙක් අල්ලා ගෙන ඇත.මෙම වෙළෙඳුන්ට විරුද්ධව කෑගල්ල, මාවනැල්ල රුවන්වැල්ල, වරකාපොළ, අවිස්සාවේල්ල යන මහේස්ත්‍රාත් අධිකරණවල මේ නඩු පවරා තිබුණි.සිමෙන්ති වැඩි මිලට විකිණීම, භාණ්ඩ වල මිල ප්‍රදර්ශනය නොකිරීම, කල්ගත වූ ආහාර ද්‍රව්‍ය අලෙවි කිරීම ආදි චෝදනා මත නඩු පවරා තිබුණි.මෙම වෙළෙඳුන් අල්ලා ගෙන ඇත්තේ කෑගල්ල, දෙහිඕවිට, බුලත්කොහුපිටිය, හෙට්ටිමුල්ල, මාවනැල්ල, අරණායක, රුවන්වැල්ල ඇතුළු ප්‍රදේශ ගණනාවකිනි.පාලන මිලට වඩා වැඩි මිලට භාණ්ඩ අලෙවි කරන බවට මහජනතාවගෙන් දිනපතා පැමිණිලි ලැබෙන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=r1111163</link>
    <topic>කුරුණෑගල පාසල් සිසුන්ට මත්කුඩු බෙදාහැරීමේ ජාවාරමක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>කුරුණෑගල නගරයේ උපකාරක පන්තිවලට පැමිණෙන ඇතැම් සිසුන් අතරේ මත්කුඩු බෙදාහැරීමේ රහසිගත ජාවාරමක් ක්‍රියාත්මක වෙමින් පවතින බැව් කුරුණෑගල පොලිසියේ අපරාධ හා දූෂණ විමර්ශන අංශයෙන් වාර්තා වෙයි.ගමන් යන මුවාවෙන් පාසල් සිසුන් උපයෝගී කර ගනිමින් කුඩු තිප්පළවල්වලට කුඩු සපයන බවත්, අගනුවර සිට “බ්‍රීෆ්” කේස්වල අසුරාගෙන දුම්රියෙන් කුරුණෑගල නගරයට කුඩු ප්‍රවාහනය කරන බැව් පොලිස් ආරංචි මාර්ග සඳහන් කරයි.නගරයේ උපකාරක පන්තිවලට පැමිණෙන ගැටවර තරුණ පිරිස් යොදවාගෙන කුඩු බෙදාහරින ජාවාරම්කරුවකු පසුගියදා ගැට්ටුවාන ප්‍රදේශයේදී පොලිස් අත්අඩංගුවට ගෙන දින නියමයක් නැතිව රක්ෂිත බන්ධනාගාර ගතකොට ඇති අතර මල්කඩුවාව ප්‍රදේශයේ මත්කුඩු ජාවාරම්කරුවන් පිරිසක් අතර හටගත් ආරවුලක් දුරදිග ගොස් එළුගාලේ කුඩු ගුබ්බෑයම් දෙකක් ද ගිනි තබා විනාශ කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=r1111164</link>
    <topic>දෙමටගොඩ කම්කරු පේළි නිවාසජලයෙන් යටවෙනවා: නිවැසියන්ට පීඩා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>පැයක් දෙකක් තදින් වැස්සොත් කොළඹ නගරයේ මාර්ග යටවී ගමනාගමනයට සිදුවන අවහිර පිළිබඳව අසන්නට ලැබෙන්නේ කලක සිටය. ඊටත් ඔබ්බට යමින් නිවාස 198 කින් සමන්විත ජනපදයකට වැසි ජලය පිරී එහි වැසියන් විදින දුකක් ගැන කියැවෙන කතාවකි මේ.දෙමටගොඩ මන්සන්ධියට යාබද දුම්රිය දෙපාර්තමේන්තුවට අයත් ඉඩමෙන් නිවාස වතුකම්කරුවන් සඳහා වන ලයින් කාමර ආකාරයට සැදුනු ඒවාය. එය ක්‍රමයෙන් සිංහල, දෙමළ, මුස්ලිම් අය පවුල් පිටින් ජීවත්වන ජනාවාසයක් වී තිබේ.මූලික පහසුකම් පවා නැති මෙම සමහර නිවාසවල අඹුදරුවන් පස් හය දෙනා වශයෙන් ජීවත් වෙති. ක්‍රමවත්ව ජලය බැස යාම සිදු නොවේ. වැඩිවිය පැමිණි ගැහැණු ළමයින්ද තුන් හතර දෙනා බැගින් එකට ගුලිවී ජීවත්වන අන්දම අතිශයින් කනගාටුදායකය.එම්. එච්. එම්. ෆවුසි මහතා ප්‍රවාහන ඇමැතිව සිටියදී මෙහි මහල් නිවාස ක්‍රමයක් ඇරඹිණි. එක් වසරකට නිවාස 08 බැගින් 1999 වන විට නිවාස 24 ක් ඉදි කර ලැයින් නිවාසවල පදිංචිව සිටි අයට අනුක්‍රමයෙන් මහල් නිවාස සැපයිණි.අවසන් වරට ඉදිවූ මහල් නිවාස 8 බෙදා දීමේදී මෙම අනුක්‍රමය වෙනස්කොට සමහර නිලධාරීන්ගේ උවමනාව පිට තම හිතවතුන්ට ඉන් කීපයක් බෙදා දීමට උත්සාහ කිරීමත් ඊට එරෙහිව ඊළඟට සුදුසුකම් ඇති අය විරෝධය පෑමත් නිසා අවුරුද්දකට කිට්ටු කාලයක් ඒවා බෙදා නොදී වසා දමා තිබේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=r1111165</link>
    <topic>මොළයේ නහරයක් පිපිරී87හැවිරිදි පුද්ගලයකු මරුට</topic>
    <author>මධ්‍යම පළාත් සංචාරක - එල්. එස්. එගොඩවිට</author>
    <content>මගේ සැමියා ඔහුගේ සහෝදරයා සමඟ එකම ඉඩමට අවුරුදු 35ක් නඩු කියා සමථයකට පත්කර ගත්තා. පසුව ඇගේ දියණිය නැවත වතාවක් එම ඉඩමට නඩුවක් දැමීම නිසා නිතර කල්පනා කරමින් රෝගාතුර වී ප්‍රතිකාර සඳහා පේරාදෙණිය රෝහලට ඇතුළත් කළා. මෙහිදී මගේ සැමියාගේ මොළේ නහරයක් පිපිරීමෙන් මියගොස් ඇති බව දැන ගැනීමට ලැබුණා යැයි මරණ පරීක්ෂණයේ දී සාක්කි දෙමින් එච්. එම්. අනුලාවතී (73) නැමැති අය පැවසුවාය.මෙසේ මරණයට පත්ව ඇත්තේ පිළිමතලාව තලාදුරුකොටුව කහටගහකොටුව වත්තේ පදිංචිව සිටි ඒ. එම්. පුංචිබණ්ඩා නැමැති 87 හැවිරිදි පස්දරු පියෙකි.මේ මරණය පිළිබඳව ද පේරාදෙණිය රෝහලේ දී එම රෝහලේ හදිසි මරණ පරීක්ෂක එච්. එම්. පී. බී. උඩන්ගමුව මහතා හමුවේ 10 දින පැවති හදිසි මරණ පරීක්ෂණයේ දී තවදුරටත් සාක්කි දුන් මියගිය අයගේ බිරිය මෙසේද කියා සිටියාය.අපි විවාහ වී අවුරුදු 52 වෙනවා. මටත් සැමියාටත් දරුවන් 5 දෙනෙක් සිටිනවා.මෙම සිදුවීමට පෙර වසර 35ක් සැමියාගේ සහෝදරියක් සමඟ එකම ඉඩමට නඩුවක් කියා සමථයකට පත්කර ගත්තා. පසුව ඇගේ දියණියක විසින් නැවතත් එම ඉඩමට නඩුවක් දමා තිබෙනවා.පරම්පරාවෙන් ලැබී තිබෙන මෙසේ එකම ඉඩමට නැවත නඩු දැමීම අනවශ්‍ය කරදරයකට නැවත පත්වීමක් යැයි නිතර කියමින් කල්පනා කර සිත් වේදනාවෙන් පසුවී සිටියා.අවසානයේ සැමියා කෑම නොගෙන කල්පනා කරමින් සිට ශරීරය දුර්වල වුණා. පසුව ප්‍රතිකාර සඳහා ඔහු පේරාදෙණිය රෝහලට ඇතුළත් කළා. එහි 8 වාට්ටුවේ ප්‍රතිකාර ලබමින් සිටිය දී මගේ සැමියාගේ මොළේ නගරයක් පිපිරීම නිසා මෙසේ මියගොස් ඇති බව මෙහිදී මට දැන ගැනීමට ලැබුණා යැයිද කීවේය.මෙහිදී තවත් කීප දෙනෙකුගෙන් ද සාක්කි ලබා ගැනීමෙන් අනතුරුව මේ පිළිබඳව පශ්චාත් අධිකරණ වෛද්‍ය වාර්තාව පේරාදෙණිය රෝහලේ අධිකරණ වෛද්‍ය නිලධාරී ඒ. බී. සෙනවිරත්න මහතා ඉදිරිපත් කළ වෛද්‍ය වාර්තාව ද සැලකිල්ලට ගනිමින් සිත්තැවුලට පත්ව මොළේ නහරයක් පිපිරීමෙන් සිදුවී ඇති හදිසි මරණයක් බවට මරණ පරික්ෂකවරයා තීරණය කළේය.මේ පිළිබඳව පොලිස් පරීක්ෂණ පේරදෛණිය පොලිසියේ පොලිස් කොස්තාපල් 38169 අමරසිංහ මහතා පැවත්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=r1111166</link>
    <topic>පිළිමතලාව මාර්ග අලුත්වැඩියාවටදස ලක්ෂ 100ක ප්‍රතිපාදන</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>රුපියල් මිලියන 100ක වියදමකින් පිළිමතලාව ප්‍රදේශයේ ප්‍රධාන පෙළේ මාර්ග රැසක් කාපට් කර පිළිසකර කිරීමට මාර්ග සංවර්ධන අධිකාරිය කටයුතු යොදා තිබේ.මේ අනුව පිළිමතලාව දන්තුරේ හරහා පොත්තපිටිය මාර්ගයද ඌරාපොළ සිට කුරුඳුවත්ත දක්වා මාර්ගයද මෙසේ පිළිසකර වීම සිදුවේ.ආර්ථික සංවර්ධන අමාත්‍යාංශය මගින් මේ සඳහා මුදල් ප්‍රතිපාදන ලබාදීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=r1111167</link>
    <topic>පාණදුර හොරේතුඩුවේ ව්‍යාපාරිකයකු ඝාතනය: සැකපිට ගත් මෙහෙකාරිය සහ ඇගේ මාමා රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>පාණදුර හොරේතුඩුවේ ව්‍යාපාරිකයකු වූ වැලිගමගේ ගාමිණී නමැත්තාගේ මරණය සම්බන්ධයෙන් පාණදුර උතුර පොලිසිය විසින් අත්අඩංගුවට ගනු ලැබූ මෙහෙකාරියක් සහ ඔහුගේ ඥාතියකු ද පාණදුර මහේස්ත්‍රාත් ආර්. එස්. ඒ. දිසානායක මහතා විසින් රක්‍ෂිත බන්ධනාගාර ගත කරන ලදී.සැකකරුවන් දෙදෙනා නාවලපිටියේ දී අත්අඩංගුවට ගැනිණි.ව්‍යාපාරිකයාගේ මළ සිරුර 20. 12. 10 දින හොරේතුඩුව ගෙවත්තේ ළිඳක තිබියදී පාණදුර උතුරු පොලිසිය සොයාගෙන පරීක්‍ෂණ පැවැත්වීය.එම නිවසේ මෙහෙකාරිය ඇගේ ඥාතියකු සමඟ එක්වී වැලිගම ගාමිණී නමැත්තාට මෝල්ගසකින් පහර දී ඝාතනය කර ගෙවත්තේ ළිඳට දමා ඇති බව පොලිස් පරීක්‍ෂණයෙන් හෙළි විය. මෝල්ගස, ඇඳුම් සහ කඹයක් ද ළිඳේ තිබී පොලිසියට හමුවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=r1111168</link>
    <topic>අනතුරක් ගැන පොලිසියට වාර්තා නොකළ යතුරුපැදි කරුවකුට මුදල් සහ ශරීර ඇප</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>රාත්‍රී කාලයේ දී සිදු වූයේ යැයි කියන පාපැදි සහ යතුරු පැදි ගැටුමකින්, පා පැදියේ ගමන් කළ අයට තුවාල සිදු කිරීමේ චෝදනාව පිට බණ්ඩාරගම පොලිසිය මගින් අධිකරණය හමුවට පමුණුවන ලද පුද්ගලයකුට එරෙහි නඩු විභාගය පසුගියදා හොරණ අධිකරණ සංකීර්ණයේ දී විභාගයට ගැනුණි. මෙහිදී පැමිණිල්ලේ නීතිඥවරයා කරුණු දක්වමින් පවසා සිටියේ යතුරු පැදිකරු අනතුර සිදුවූ දිනයේ මේ පිළිබඳව පොලිසියට පැමිණිලි කර නොමැති අතර, ඔහු ඒ පිළිබඳව පැමිණිලි කර ඇත්තේ පසුවදා පාන්දර බවයි.මෙහිදී විත්තියේ නීතිඥවරයා පවසා සිටියේ මෙම අනතුර වන අවස්ථාවේ දී පා පැදියේ කිසිදු විදුලි පහන් එළියක් තිබී නොමැති බවත්, යතුරුපැදි කරු, තුවාල ලැබූ පුද්ගලයාව එම අවස්ථාවේ දීම රෝහලට ඇතුළත් කිරීමට කටයුතු කර ඇති බවත්, එම අනතුර නිසා ඇතිවූ කම්පනය හේතුවෙන් සිද්ධිය එම රාත්‍රියේ දීම පොලිසියට දැන්වීම යතුරු පැදිකරු පමා කර ඇති බවත් ය.දෙපක්ෂයේම කරුණු සළකා බැලූ මහින්ද රණසිංහ මහතා, යතුරු පැදිකරු හට රුපියල් 5000 ක මුදල් ඇපයක් සහ රුපියල් 50,000 ක ශරීර ඇප නියම කළ අතර, සිද්ධියට අදාළ නඩු විභාගය අවසන් වනතෙක් යතුරු පැදියේ ධාවන බලපත්‍රය අත්හිටවීමටත් නියම කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=s1111161</link>
    <topic>එය මිරිඟුවක් නොවේ</topic>
    <author/>
    <content>පාකිස්තානයට එරෙහිව අරාබි කාන්තාරයේ ජයක් නොමැතිව අතරමංව සිටි තිලකරත්න ඩිල්ෂාන්ගේ කණ්ඩායමට පෙරේදා ඔවුන් සොයන ජයග්‍රහණය හමුවිය. ඩුබායි ක්‍රීඩා නගර ක්‍රිකට් ක්‍රීඩාංගණයේ පැවැති දෙවැනි ජාත්‍යන්තර එක්දින තරගයේදී පාකිස්තානය පරාජය කිරීමට සමත් වීමත් සමග වැලි කතරේ ජය පැන් සොයා යාම මිරිඟුවක් නොවන බව ශ්‍රී ලංකා කණ්ඩායමට වැටහෙන්නට ඇත. පාකිස්තානය සමග ක්‍රිකට් තරගමාලාවක් සඳහා එක්සත් අරාබි එමීර් රාජ්‍යයේ කෙරෙන සංචාරයේ ශ්‍රී ලංකාවේ මේ පළමු ජයග්‍රහණයත් සමග දෙපිළ අතර තරග පහකින් යුත් ජාත්‍යන්තර එක්දින තරගමාලාවේ තරග 1 – 1 සම තත්ත්වයට පත්විය.ශ්‍රී ලංකාවට ලකුණු 25ක ජයක් අත්වූ මේ තරගයේ කඩුලු 7කට ලකුණු 235ක ශ්‍රී ලංකා ඉනිම උපුල් තරංග (77), ඩිල්ෂාන් (28) හා මහේල ජයවර්ධන (50)ගේ පිතිහරඹ වටා ගොඩනැගිණි.ලකුණු 236ක ජයග්‍රාහී ඉලක්කය හඹා යාමේදී ලසිත් මාලිංග පාකිස්තාන ඉනිමේ පළමු ඕවරයේදීම ඔවුන්ගේ කඩුලු 2ක් බිඳ දමා ශ්‍රී ලංකා ජයග්‍රහණයකට අඩිතාලම දැමුවද පාකිස්තානයද අවසානය දක්වාම පාහේ තරගය අතහැරියේ නැත. හතරේ පහර 8ක් හා හයේ පහරක් සමග පන්දු 102කින් ලකුණු 91ක් වාර්තා කළ ආක්‍රමණශීලී පිතිකරු උමාර් අක්මාල්ගේ දැවී යාම තරගයේ තීරණාත්මක අවස්ථාව විය. පසුව ෂහිඩ් අෆ්රිඩිද වේගවත් පිතිහරඹයක නියැලෙමින් හතරේ පහර 3ක් හා හයේ පහරක් සමග පන්දු 14කින් ලකුණු 29ක් ලබා ගත්තද එය ජයග්‍රහණය ශ්‍රී ලංකාව වෙතින් උදුරා ගැනීමට තරම් ප්‍රමාණවත් නොවීය.අවසානයේ පාකිස්තාන ඉනිම ඕවර 46.3කදී ලකුණු 210කට නිමා විය.අක්මාල් දැවී ගියේ දිල්හාර ප්‍රනාන්දුගේ පන්දුවලට පිට පිට හතරේ පහර 3ක් එල්ල කර අනෙක් පන්දුවට දිනේෂ් චන්දිමාල් අතට කෙළින්ම උඩ පන්දුවක් ලබා දෙමිණි. “අක්මාල්ට තිබුණේ ඕවරයේ ඒ අවසාන පන්දුවට එක් ලකුණක් ලබා ගෙන අනෙක් අන්තයට යාමයි. ඔහුගේ දැවී යාම තරගයේ තීරණාත්මක අවස්ථාව වුණා” යැයි පාකිස්තාන නායක මිස්බා උල් හක් තරගයෙන් පසුව කියා සිටියේය.දිල්හාර මේ තරගයේදී කඩුලු 2ක් ලබා ගත්තත් ඔහු ඒ වෙනුවෙන් ලකුණු 54ක් ලබා දී තිබිණි.පළමු ඕවරයේදී ලකුණු 4කට කඩුලු 2ක් ලබා ගත් මාලිංග 39 වැනි ඕවරයේදී තවත් කඩුල්ලක් ලබා ගත්තේය. අවසානයේ ලකුණු 36කට කඩුලු 3ක දක්ෂතාවක් වාර්තා කල මාලිංග ‘තරගයේ වීරයා’ බවට පත්විය.“මාලිංග විශේෂ ගණයේ පන්දු යවන්නෙක්. ඔහුට තරගයක් වෙනස් කළ හැකියි. නමුත් මාලිංග ඒ කඩුලු 2 ලබා ගත්තයින් පස්සේ අපි තරගය සැහැල්ලුවට ගත්තේ නැහැ.මොකද, පාකිස්තානයට ශක්තිමත් පිතිකරු පෙලක් සිටින බව අප දැන සිටියා” යැයි ශ්‍රී ලංකා නායක තිලකරත්න ඩිල්ෂාන් පෙරේදා තරගයෙන් පසුව කියා සිටියේය. මේ තරගයේදී මහේල ජයවර්ධන අර්ධ ශතකයක් වාර්තා කරමින් යළි ලකුණු අතරට පිවිසියේය. “මහේල පළපුරුදු ක්‍රීඩකයෙක්. ඔහු යළි ලකුණු අතරට පිවිසීම අපට ලොකු සතුටක්. මහේල හා තරංගගේ ලකුණු 85ක සිවුවැනි කඩුලු සබඳතාව නිසා ශ්‍රී ලංකා ඉනිම 235 දක්වා ගොඩනැගුණා” ඩිල්ෂාන් කීවේය.“එය පාකිස්තානයට නරක දවසක්” යනුවෙන් පාකිස්තාන නායකයා කියයි. “අපට හොඳ ආරම්භයක් අවශ්‍යව තිබුණා” යනුවෙන් ශ්‍රී ලංකා නායකයා කියයි.නායක ඩිල්ෂාන්ට අවශ්‍ය සාර්ථක ආරම්භය දැන් ලැබී තිබේ. එසේ නම් කළ යුතුව ඇත්තේ මේ ජයග්‍රහණයෙන් අත්කර ගත් විශ්වාසය හයියක් කර ගෙන ශ්‍රී ලංකාව මේ තරගමාලාවේ ඉතිරි තරග තුන ජයග්‍රහණය කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=s1111162</link>
    <topic>ක්‍රිකට් ආයතනය විසුරුවා හරී</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනයේ පරිපාලන නිලධාරියා ලෙස ක්‍රීඩා අමාත්‍යාංශයේ ලේකම් උදය සෙනෙවිරත්න මහතා ඊයේ (15) ක්‍රීඩා අමාත්‍ය මහින්දානන්ද අළුත්ගමගේ මහතා විසින් පත්කරනු ලැබීය.ශ්‍රී ලංකා ක්‍රිකට් අතුරු පාලක කමිටුව ඊයේ විසුරුවා හැරීමෙන් පසුව සිදුකෙරුණු මේ පත්වීම තාවකාලික එකක් බවත්, මාසයක් ඇතුළත ක්‍රිකට් ආයතනයේ නිලවරණය පවත්වන බවත් ක්‍රීඩා අමාත්‍යවරයා ‘දිනමිණ’ට පැවැසීය.“වරින්වර අතුරු කමිටු විසින් පාලනය කරනු ලැබූ ක්‍රිකට් ආයතනයට නිලවරණයක් මගින් සුදුසු පුද්ගලයන් පත්කිරීමේ අවශ්‍යතාවය දීර්ඝ කාලයක සිට පැන නැගී තිබුණා. ඒ අනුවයි ඊයේ ක්‍රිකට් අතුරු කමිටුව විසුරුවා හැරියේ. අදාළ නිලවරණය සඳහා සියලු දේ සැළසුම් කර හමාරයි. මාසයක් ඇතුළත අපි ක්‍රිකට් ආයතනයේ නිලවරණය පවත්වනවා” ක්‍රීඩා අමාත්‍යවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=s1111163</link>
    <topic>ශ්‍රී ලංකා කාන්තා ක්‍රිකට් පිල නෙදර්ලන්තය පරදවයි</topic>
    <author/>
    <content>බංග්ලාදේශයේ පැවැත්වෙන කාන්තා ලෝක කුසලාන තරගමාලාවට සුදුසුකම් ලැබීමේ තරගාවලියේ දී නෙදර්ලන්තයට එරෙහිව කඩුලු 7ක ජයක් අත්කර ගැනීමට ශ්‍රී ලංකාව සමත් විය.පළමුව පන්දුවට පහරදුන් නෙදර්ලන්තය ඕවර 41.3කදී ලකුණු 61කට දැවී ගිය අතර ශ්‍රී ලංකාව ඕවර් 13.5 කදී කඩුලු 3ක් පමණක් දැවී ජයග්‍රාහී ලකුණු සීමාව පසු කළේය.නෙදර්ලන්තය – 61 සියලුදෙනා දැවී (ඕවර් 41.3) උදේශිකා ප්‍රබෝධනී 6/2, ශෙරීනා රවිකුමාරි 8/2, සුවිනි ද අල්විස් 10/2)ශ්‍රී ලංකාව - 62/3 (ඕවර 13.4) යසෝධා මෙන්ඩිස් 26, චමරි අතපත්තු 20.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=s1111164</link>
    <topic>ජගත් ටෙස්ට් සූරතාවලිය කල්යයි</topic>
    <author>ඩුබායි (ඒ.එෆ්.පී)</author>
    <content>වසර 2017 වනතුරු ජාත්‍යන්තර ටෙස්ට් සූරතාවලියක් පැවැත්වීමේ හැකියාවක් නැතැයි ජගත් ක්‍රිකට් කවුන්සිලයේ ප්‍රධාන විධායක නිලධාරි හරුන් ලොගාට් ප්‍රකාශ කළේය.2013 වසරේදී ටෙස්ට් ශ්‍රේණිගත කිරීම්වල ඉදිරියෙන්ම සිටින රටවල් 4 අතර ටෙස්ට් සූරතාවලියක් එංගලන්තයේදී පැවැත්වීම කෙරෙහි මීට පෙර අවධානය යොමුවී තිබුණ ද 2017 වසර වනතුරු ඒ සඳහා හැකියාවක් නැති බව ඔහු අනාවරණය කළේය.“2013 වසරේදී ටෙස්ට් සූරතාවලියක් පැවැත්වීම සිදු නොවන කාර්යයක්. අපේ අවසාන විධායක කමිටු රැස්වීමේදී අපි තීරණය කළා අපිට මංගල ටෙස්ට් සූරතාවලිය පැවැත්වීමට සිදුවන්නේ 2017 වසරේදී කියලා” ලොගාට් සඳහන් කළේය.“මීට හේතුවන්නේ 2015 වසර වනතුරු අපට තිබෙන කාර්ය බහුලත්වයයි.ටෙස්ට් ක්‍රීඩාවේ ජීවගුණය රඳා පවත්වා ගැනීමට ටෙස්ට් සූරතාවලියක් අතිශය වැදගත් බව අපි බොහෝ කලෙක සිට අවබෝධ කරගෙනයි සිටින්නේ. නමුත් ඒ සඳහා 2017 වසර වනතුරු බලා සිටීමට සිදුවීම එක් අතකින් කණගාටුවට කරුණක්” ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=s1111165</link>
    <topic>විම්බල්ඩන් සූරියටතවත් සම්මානයක්</topic>
    <author>ෆ්ලොරිඩා (ඒ. එෆ්. පී.)</author>
    <content>ජාත්‍යන්තර ටෙනිස් සංගමයේ වසරේ ක්‍රීඩිකාවට හිමි සම්මානය දිනාගැනීමට චෙක් රාජ්‍යයේ සුපිරි තරුව වන පෙට්‍රා ක්විටෝවා සමත් වූවාය.මේ වසරේ විම්බල්ඩන් සූරිය වන 21 හැවිරිදි ක්විටෝවා සිය මංගල ග්‍රෑන්ඩ් ස්ලෑම් සූරතාවට අමතරව තවත් ටෙනිස් සූරතා 5 ක් ම දිනා ගත්තාය.”මේ වසරේ තරග වාරය මට ඇත්තටම හීනයක් වගෙයි” වසරේ ටෙනිස් ක්‍රීඩිකාවට හිමි සම්මානය ලබාගැනීමෙන් අනතුරුව ඇය සඳහන් කළාය.මෙවර තරග වාරයේ ආරම්භයේදී ලෝක ටෙනිස් ශ්‍රේණිගත කිරීම්වල 34 වැනි ස්ථානයේ සිටි ක්විටෝවා වසර අවසානය වන විට දෙවැනි ස්ථානයට පත්වූයේ ඩෙන්මාර්කයේ කැරොලින් වොස්නියාක්ට පමණක් දෙවැනි වෙමින්ය.”වසරේ ටෙනිස් ක්‍රීඩිකාව ලෙස සම්මාන දිනාගැනීම පුදුමාකාර සිදුවීමක්. මේ සම්මානය දිනාගනිමින් ලොව විශිෂ්ටතම ක්‍රීඩිකාවන් අතරට එක්වීමට ලැබීම ලොකු සතුටක්” ඇය පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=s1111166</link>
    <topic>මාතලේ රාජ්‍ය සේවා නෙට්බෝල් සූරතාව උකුවෙලට</topic>
    <author>අසෝක හිඳගම මාතලේ දිසා විශේෂ</author>
    <content>මාතලේ දිසා රාජ්‍ය සේවා නෙට්බෝල් තරගාවලියේ නෙට්බෝල් සූරතාව දිනාගැනීමට උකුවෙල ප්‍රාදේශීය ලේකම් කොට්ඨාස කණ්ඩායම සමත් විය.කණ්ඩායම් 13 ක සහභාගිත්වයෙන් මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි. ක්‍රීඩා සංවර්ධන දෙපාර්තමේන්තුවේ මාතලේ දිස්ත්‍රික් සම්බන්ධීකරණ නිලධාරි රංජිත් අළුවිහාරේ මහතා විසින් මෙම තරගාවලිය සංවිධානය කරන ලදී. තරග ප්‍රතිඵල මෙසේයි.සූරතාව - උකුවෙල ප්‍රා. ලේ. කාර්යාලය, අනුසූරතාව - මාතලේ දිසා ලේකම් කාර්යාලය, තෙවැනි – නාඋල ප්‍රා. ලේ. කාර්යාලය  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=s1111167</link>
    <topic>සැහැල්ලු පන්දු ක්‍රිකට් තරගාවලිය 19-20 දෙදින</topic>
    <author>ඩී. සිරිවර්ධන ගාල්ල දිසා විශේෂ</author>
    <content>නාකියාදෙණිය අනුර ප්‍රසන්න පදනම පළාත් ක්‍රීඩා අමත්‍යාංශයේ අනුග්‍රහය ඇතිව සංවිධානය කරනු ලබන සැහැල්ලු පන්දු ක්‍රිකට් තරගාවලිය මේ මස 19-20 දිනවලදී අමරසිරි දොඩන්ගොඩ ක්‍රීඩාංගණයේදී පැවැත්වේ. ගාල්ල දිස්ත්‍රික්කයේ සියලුම ක්‍රීඩා සමාජවලට ඉදිරිපත් විය හැකි මේ තරගාවලියේ සූරතාව දිනා ගන්නා කණ්ඩායමට යූ.ජී.ඩි ආරියතිලක අභියෝගතා කුසලානය සමග මුදලින් රුපියල් 10000ක් ද අනුසූරතාව දිනා ගන්නා කණ්ඩායමට අනුර ප්‍රසන්න අභියෝගතා කුසලානය සමග රුපියල් 5000ක් ද පිරිනැමේ.තරග අයදුම්පත් 19 දා පෙරවරු 8.00 සිට ක්‍රීඩාංගණයේදී නිකුත් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=f1111161</link>
    <topic>රටට වැඩියෙන්ම වැඩ කළේ ජනපති මහින්ද</topic>
    <author>සාකච්ඡා කෙළේ වෙල්ලස්සේ බණ්ඩාර</author>
    <content>රටේ වර්තමාන දේශපාලන සමාජීය වාතාවරණය සහ පසුගිය අවුරුදු හතක කාලය ඇතුළත රට වෙනුවෙන් සහ සබරගමුව පළාත වෙනුවෙන් ජනාධිපති මහින්ද රාජපක්ෂ මහතා ඉටුකළ කාර්යභාරය පිළිබඳව සබරගමුව මහ ඇමැති මහීපාල හේරත් මහතා සමඟ සිදුකළ සාකච්ඡාවකි මේ.* පාඩු ලබන ආයතන යළිත් රජයට පවරා ගැනීමේ පනත පසුගියදා පාර්ලිමේන්තුවට ඉදිරිපත් කළා. එය වැඩි ඡන්දයෙන් සම්මත වුණා. ඒ ක්‍රියාවලියට එරෙහිවත් විවිධ මත ප්‍රකාශ වෙනවා නේද?මේ පනත නම්කරලා තිබෙන්නේද පාඩු ලබන ආයතන පිළිබඳ සකස් කළ පනතක් ලෙසටයි. ඉතින් පාඩු ලබන ආයතන රජයට පවරා ගැනීමේ ඇති වරද කුමක්ද?පසුගිය පාලන කාලයන්හිදී රටේ සම්පත් නිසි කළමනාකරණයක් වුනේ නැහැ. එම නිසා ආයතන පාඩු ලබන තත්ත්වයට ඇද වැටුණා. ඒවා රටේ ජනතාව සතු සම්පත්. මේවා විනාශ වෙන්ට ඉඩ හරින්ට පුළුවන්ද? එසේම අප කව්රුත් දන්නවා රජයේ ආයතන පසුගිය කාලයේ අන්සතු කළේ කොහොමද කියලා.රජය සතු සම්පත් පෞද්ගලික අංශයට පවරාගෙන ඔවුන් පරිහරණය කර ඇති ආකාරය මාධ්‍ය මගින් මේ වනවිට මුළු රටම දැනුවත් වී සිටිනවා.* පසුගියදා අවසන් වූ පළාත් පාලන මැතිවරණයෙන් කොළඹ නගරය ජයග්‍රහණය කළ එක්සත් ජාතික පක්ෂය පවසන්නේ, රජයේ සහ එක්සත් ජනතා නිදහස් සන්ධානයේ පසුබැසීම සහ පරාජය එයින් ආරම්භ වෙන බවයි. මේ ගැන ඔබගේ අර්ථ දැක්වීම කෙබඳුද?පළාත් පාලන මැතිවරණයේ සමස්ත ප්‍රතිඵලයෙන් කියැවෙන්නේ එක්සත් ජාතික පක්ෂය තවදුරටත් පල්ලම් බැස ඇති බවයි. අපේ ආණ්ඩුව පළාත් පාලන මැතිවරණයෙන් 80%ක අතිවිශිෂ්ට ජයග්‍රහණයක් අත්පත් කරගෙන සිටින මොහොතක එකම එක ආයතනයක ජයග්‍රහණය ගැන පමණක් ඔවුන් කතා කරනවා.කොළඹ ප්‍රතිඵලයෙනුත් එක්සත් ජනතා නිදහස් සන්ධානයට ඡන්ද වැඩිවී තිබෙනවා. මන්ත්‍රී ආසන 53 කින් එක්සත් ජාතික පක්ෂය දිනා ගත්තේ ආසන 23 ක් පමණයි. එය හරි අඩකටත් අඩුයි.එක්සත් ජනතා නිදහස් සන්ධානයේ ඡන්ද ප්‍රතිශතය වැඩිවී තිබෙනවා.මෑතකදී පැවැති මැතිවරණවලදී ශ්‍රී ලංකා නිදහස් පක්ෂය ප්‍රමුඛ සන්ධානයට සියලු ජාතීන්ගේ සහාය ලබාදීම සුවිශේෂී ලක්ෂණයක්.ජනාධිපතිතුමාගේ නායකත්වයට ගරු කරන දෙමළ සහ මුස්ලිම් ඇතුලු අනෙකුත් සහෝදර ජාතීන් මේ මැතිවරණයේ දී සන්ධානය සමඟ විශාල වශයෙන් එක්වුණා. ඒ නිසා තමයි මහනුවර, නුවරඑළිය වැනි ප්‍රදේශවල පළාත් පාලන ආයතන සන්ධානය ජයග්‍රහණ කරන්නේ.මේ දේශපාලන අවබෝධය නැති අය රටේ ජනතාව නොමග යැවීමට කොළඹ ජයග්‍රහණය ගැන පමණක් කතා කරනවා. මේ ප්‍රචාරවලට ජනතාව මුලාකරන්ට කිසිසේත්ම ඔවුන්ට හැකිවෙන්නේ නැහැ.* ජනපති පදවි ප්‍රාප්තියේ හයවැනි සැමරුම අනින්දාට යෙදී තිබෙනවා. මහින්ද රාජපක්ෂ ජනාධිපතිතුමාගේ පදවි ප්‍රාප්තිය ඔබ දකින්නේ කොහොමද?ජනාධිපතිතුමාගේ පදවි ප්‍රාප්තියට පෙර මේ රට තිබුණු තත්ත්වය, එතුමාගේ නායකත්වය සමඟ අද අප රටේ තත්ත්වය හා අනාගතයේ අප ගමන් කරන ගමන් මග සහ අනාගත ඉලක්ක සපුරා ගැනීම ගැන සාකච්ඡා කළ යුතුකම මොහොත තමයි මේ අවස්ථාව.අපේ රට වසර තිස් ගණනක් තිස්සේ කුරිරු ත්‍රස්තවාදයට ගොදුරු වෙලා රට දෙකඩ වෙලා බෙදුම්වාදයට පාර කැපෙමින් තිබූ මොහොතකයි ජනාධිපතිතුමා මේ රට භාර ගන්නේ.ඒ කාලයේ රටෙන් කොටසක් තම අණසකට යටත් කරගෙන සිටි ත්‍රස්තවාදීන් වෙනම රටක් සඳහා පිඹුරුපත් සකස් කරමිනුයි සිටියේ.ත්‍රස්තවාදීන් ද මේ රටේ උපන් පිරිසක් සේ සලකා සාකච්ඡා මගින් ගැටලුව විසඳීමට ජනාධිපතිතුමා සාධාරණ උත්සාහයක් දැරුවා. ඔවුන් සුපුරුදු ප්‍රෝඩාකාරි රැවටිල්ලේ යෙදෙමින් අවි බලය හා මිනිස් බලය තර කරමින් සිටියා.කැබිතිගොල්ලෑවේ අහිංසක දරුවෙකුගේ මළසිරුර දෝතින් ගත් පියෙකු ත්‍රස්තවාදයෙන් රටේ දරුවන් සහ රට බේරාදෙන්න කියා එදා ඉල්ලීම් කළා ඔබට මතකයේ ඇතැයි සිතනවා.මාවිල්ආරු සොරොව්ව අවහිර කරමින් ජනතාවගේ ආහාර පතට ත්‍රස්තවාදීන් අවහිර කළ අවස්ථාවේ සේනාධිනායකයා ලෙස ජනතාවගේ ජීවන මාර්ගය සකස්කර ගැනීමට සොරොව්ව විවෘත කිරීමට අපේ ජනාධිපතිතුමා නියෝග කළේ නායකත්වයේ එඩිතර බව පළකරමිනුයි.මාවිල්ආරු මානුෂික මෙහෙයුමෙන් ආරම්භ වූ සිවිල් ජනතාව බේරා ගැනීමේ මානුෂික මෙහෙයුම් නන්දිකඩාල් කලපුවෙන් විජයග්‍රහණය කළ අමරණීය මොහොත මේ රටට යළි නිදහස උපන් දිනය ලෙස අපට පෙන්වා දෙන්ට පුළුවන්.ජනපති පදවි ප්‍රාප්තිය අනුස්මරණය කරන මේ මොහොතේ අපට අපගේ නායකත්වය ගැන ඇතිවෙන්නේ සාඩම්බරයක්.මේ සියල්ල අනුස්මරණය කරමින් එතුමාගේ පදවි ප්‍රාප්තිය වෙනුවෙන් මේ රටේ ලක්ෂ සංඛ්‍යාත ජනතාව උණුසුම් සුබපැතුම් එක්කරන්නේ සිය හෘදය සාක්ෂියට එකඟවමයි.* ජනාධිපතිතුමා රාජ්‍ය නායකත්වයට පත්වීමට පෙර සිටි රාජ්‍ය නායකයන්ද මේ ත්‍රස්තවාදය පරාජය කිරීමට උත්සාහ නොකළා නොවේ. ඒ රාජ්‍ය නායකයන් යටතේත් සිටියේ මේ ත්‍රිවිධ හමුදාවමයි. එසේ නම් එතුමන්ලාට ත්‍රස්තවාදය පරාජය කිරීමට බැරිවූයේ ඇයි?මහින්ද රාජපක්ෂ දේශපාලනඥයාගේ සුවිශේෂීයත්වය ද එයමයි. එතුමා අභියෝග ජයගත්තේ එතුමාටම අනන්‍ය වූ නායකත්ව ලක්ෂණ හා රාජ්‍ය තාන්ත්‍රිකභාවය නිසායි.මානුෂීය මෙහෙයුමට උපරිම දායකත්වය හා නායකත්වය දෙමින් එතුමා රටේ අනාගතය හා රටේ සංවර්ධනය අතපසු කළෙත් නැහැ.ගම නැගුම ආරම්භ කළා. මග නැගුම ක්‍රියාත්මක වුණා. රටේ යටිතල පහසුකම් සංවර්ධනය අතින් අතිවිශාල ප්‍රගතියක් ඇතිකළා.සෑම ගමකම, සෑම තැනකම යටිතල පහසුකම් ව්‍යාපෘති ආරම්භ කළා. ක්‍රියාත්මක කළා. අද ලක්ෂ සංඛ්‍යාත ජනතාවක් ඒවායේ ප්‍රතිඵල අත්විඳිනවා.අපි වවමු - රට නගමු වැඩසටහනින් රටේ ආහාර නිෂ්පාදනයට දිරි දුන්නා.ඒ ප්‍රතිපත්තිය නිසා ලෝක ආහාර අර්බුදය හමුවේ අපේ රටට නොසැලී සිටින්නට හැකිවුණා.රාජ්‍ය අංශය ශක්තිමත් කිරීම නිසා ලෝක ආර්ථික අර්බුදයෙන් අප බේරුණා. මේවා තමයි ජනපතිඳුන්ගේ දුරදක්නා නුවණින් සිදුකළ සැලසුම්. රටේ සංවර්ධනයට අතිශයින්ම අත්‍යවශ්‍ය අංශයක් වූ මාර්ග සංවර්ධනය අතින් අපේ රට දශක ගණනාවකින් ඉදිරියට ආවා.ඈත පිටිසර ග්‍රාමීය මාර්ග, පළාත්බද බස් රථ ධාවන මාර්ග සහ ප්‍රධාන මාර්ග මෙන්ම අධිවේගී මාර්ග කීයක් නම් සකස් වුණාද? අලුතින් ඉදිකළාද? පාලම්, බෝක්කු ගණනත් අතිවිශාලයි.ජනපති පදවි ප්‍රාප්තියත් සමඟ රටට අත්පත් වු ජයග්‍රහණ අතුරින් ලොකුම සහ වැදගත්ම ජයග්‍රහණය තමයි ත්‍රස්තවාදයෙන් රට මුදාගැනීම. ඒ බව මා නැවත නැවතත් කියනවා.* සබරගමුව පළාතට ජනාධිපතිතුමාගේ පාලනය තුළ ලැබුණ වරප්‍රසාද හා සේවාවන් මොනවාද?අපේ පළාතට පමණක් නොවෙයි මේ රට සැලසුම් සහගත සංවර්ධනයකට යොමු කිරීම සඳහා එතුමා මහින්ද චින්තන ජාතික සැලැස්ම ක්‍රියාවට නැංවුවා.ඒ සැලැස්මට අනුව අපේ පළාතට වසර ගණනාවකින් ලබාගත නොහැකි සංවර්ධන ඉලක්ක මේ කාලය තුළ සපුරා ගැනීමට හැකිවුණා.අධ්‍යාපන, සෞඛ්‍ය, මාර්ග යන අංශවලට අපට සෑම වසරකම අතිවිශාල ප්‍රතිපාදන ප්‍රමාණයක් ලබා දුන්නා.එතුමාගේ දෙවැනි පදවි ප්‍රාප්තියෙන් පසුව අද වනවිට මහින්ද චින්තන ඉදිරි දැක්ම ක්‍රියාවට නැංවෙමින් තිබෙනවා.* පශ්චාත් යුද සමයෙන් පසුව මේ රට ගොඩනැගීමේ කාර්ය භාරයේදී දේශපාලනඥයන් හා වගකිව යුතු අංශ වෙත ඔබ ලබාදෙන පණිවුඩය?ජනාධිපතිතුමා දිවි පරදුවට තබා ත්‍රස්තවාදයෙන් මේ රට මුදාගෙන ශ්‍රී ලංකාව ආසියාවේ ආශ්චර්ය බවට පත්කිරීමේ ජාතික වැඩසටහනට නායකත්වය දෙමින් සිටිනවා.අද වනවිට වගකිවයුතු සියලුදෙනාම වෙත පැවරෙන ජාතික වගකීම වන්නේ රට ගොඩ නැගීමට කැපවීමයි. ඒ සඳහා දේශපාලන, ජාති ආගම් භේදවලින් තොරව අනාගත පරපුරට හොඳ රටක් නිර්මාණය කරදීමට කැපවෙන ලෙස ඉල්ලා සිටිනවා.මාගේ සහ පවුලේ සැමගේ ජීවිත පරදුවට තබා ත්‍රස්තවාදයෙන් රට මුදාගත් ජනාධිපතිතුමාට දැක්විය හැකි උපරිම උපහාරය වන්නේ එතුමා නිරන්තරයෙන් ආදරය කරන මව්බිම ගොඩනැගීමට දායකවීමයි.අපට පමණක් නොවෙයි ලෝකයටම ආදර්ශමත් නායකයෙකු වූ ජනාධිපති මහින්ද රාජපක්ෂ මැතිතුමාගේ පදවි ප්‍රාප්තිය සමරන මේ මොහොතේ සමස්ත රටවැසි ජනතාව වෙනුවෙන් එතුමාට සුබ උපන්දිනයක් ප්‍රාර්ථනා කරනවා.* ත්‍රස්තවාදය පරාජය කිරීමට හැකිවූවත්, ඔවුනට සෘජුව හා වක්‍රව සහාය වු දේශීය හා විදේශීය බලවේග අදටත් ක්‍රියාත්මක වෙනවා නේද?ඔබ හරි, අප ඒ බව තේරුම් අරගෙනයි ඉන්නේ. ත්‍රස්තවාදය විදේශවලදී පෝෂණය කළ බලවේග තවමත් ක්‍රියාත්මක වෙනවා.ත්‍රස්තවාදය පරාජය කළ නායකයාට එරෙහිව ඔවුන් නොයෙකුත් කුමන්ත්‍රණ ක්‍රියාවට නංවමින් ඉන්නවා.ඒවා පරාජය කිරීමට දේශපේ‍්‍රමී ජනතාව රට වෙනුවෙන් අවබෝධයෙන් යුතුව එක්ව මුහුණ දිය යුතු වෙනවා.ඒ සඳහා මේ මොහොතේ සියලුදෙනාගේ අවධානය හා ක්‍රියාකාරී සහාය ලැබෙනු ඇතැයි විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=f1111162</link>
    <topic/>
    <author>සංවාදය අනුසාර මාහිංගොඩ ඡායාරූපය- විමල් කරුණාතිලක</author>
    <content>නවකතාව යන්නට වඩාත් ගැලපෙන්නේ වෘත්තාන්තය යන නාමය බව අදහන සුනන්ද මහේන්ද්‍රයන් රාජ්‍ය සම්භාවනාවට පාත්‍ර වූ සාහිත්‍යධරයෙකි. එසේම හේ ප්‍රකට නාට්‍ය නිෂ්පාදකවරයෙකි. නොර්විජියානු මහා නාට්‍යකරුවකු වන හෙන්රික් ඉබ්සන්ව ශ්‍රී ලාංකේය ප්‍රොසීනියම් වේදිකාවට හඳුන්වා දීමට පුරෝගාමියා වන්නේ සුනන්ද මහේද්‍රයන් ය. ඔහු ජනසන්නිවේදනය විෂය පිළිබඳ මහාචාර්යවරයෙකු ද වේ. මෙවර පැවැති ස්වර්ණ පුස්තක සම්මානය සඳහා නිර්දේශ වූ ‘දඟර තරප්පුව‘ කෘතිය මෙරට පවතින නවකතා ව්‍යුහය වෙනස් මඟකට හැරවූ කෘතියකි.* රාජ්‍ය බුහුමනට පාත්‍ර වූ ‘හෙවනැලි ඇද මිනිස්සු’ ‘නිරුවත් දෙවිවරු’ ඡායා ප්‍රාන්තය වැනි වූ කෘති රචනා කළ ඔබ ප්‍රකට සාහිත්‍යධරයෙක්. මෙවැනි කෘති කිරීමේදී ඒ සඳහා ඔබ පොළඹවන කාරණා හා පෙර සූදානම පිළිබඳ කතා කරමු.මේ සඳහා මා පෙළඹෙන්නේ මූලික වශයෙන් මට බලපෑ ප්‍රබල අත්දැකීමක් හෝ මගේ මිතුරන්ට, නෑදෑයන්ට බලපෑ අත්දැකීමක් සෑහෙන කාලයක් තිස්සේ භාවාත්මකව ඒ අත්දැකීම සමඟ ජීවත්වෙන්න පටන් ගන්නවා.එක මොහොතක් එනවා, දන්නෙම නැතිව එක වැකියක් හෝ ඡේදයක් හෝ සංවාද පෙළක් ලියැවෙන්නට පටන් ගන්නවා. සමහර අවස්ථාවලදී මම සටහන් පොත් තබාගෙන තිබෙනවා. ඒවායේ මුලින් කියූ අත්දැකීම් කිසියම් හැඩයකට ලියන්න පටන් ගන්නවා. ඒ නිසා නවකතාව පටන් ගන්නකොට බොහෝ අවස්ථාවලදී මම නොදැනුවත්වම ඇතැම් කෑලි එහෙමත් නැත්නම් ඡේද, සංවාද ලියැවී ඇති බව පේනවා.තවත් ක්‍රමයක් තමයි, මගේ නවකතාව හැඩගැහෙන හැටි මම පෙළගස්වනවා. ඒ සඳහා මම කරදාසියක වම් පැත්තේ එක, දෙක, තුන යනාදී වශයෙන් ලියලා සටහන් කර ගන්නවා, අමතක වෙන නිසා. ලියන සටහන් ටික ටික වර්ධනය වන බවක් පේනවා. ඒ කිසියම් හැඩයක් නොදැනුවත්වම වාගේ එන බවක් පේනවා. මේ නිසා මගේ හැම නවකතාවකම වාගේ පැහැදිලි කතාන්තරයකට වඩා තිබෙන්නේ, එකිනෙකට බද්ධ වුණු අත්දැකීම් මාලාවක්. මේ අත්දැකීම් මාලාව මම තුන් පාරක්, හතර පාරක් ලියන්න පටන් ගන්නවා. හිඩැස් පුරවන්න පටන් ගන්නවා. අලුත් ජවනිකා එකතු කරනවා. ඉතාමත්ම ළඟ සමීප අයට කියවන්න දෙනවා.ඔන්න ඔහොම තමයි මගේ නවකතා ලියලා තියෙන්නේ.* මේ සඳහා ඔබ ඇසුර ලබන හෝ ගුරුහරුකම් ලබන ආකාරය කවරාකාරද?මේ සඳහා මම ගුරුහරුකම් අරන් තියෙන්නේ ලෝක ප්‍රකට නිර්මාණ ශිල්පීන්ගෙන්. ලියෝ තෝල්ස්තෝයි, ඉවාන් තුර්ගනීස්, චාල්ස් ඩිකන්ස්, මසෙල් ප්රූට්ස්, රබින්ද්‍රනාත් ඨාකූර්, ඛලීල් ජිබ්රාන්, කෙන් ෆොලෙට්, පවුලෝ කොයියෝ, වර්ජිනියා වුල්ෆ් වැනි අය ඒවා ලියලා තිබෙන්නේ කොහොමද කියා විමසිල්ලෙන් සිටිනවා. ඒ වගේම ස්වදේශික සම්භාව්‍ය සාහිත්‍ය වශයෙන් හඳුන්වන ජාතක කතා, සද්ධර්මරත්නාවලිය, සද්ධර්මාලංකාරය, ත්‍රිපිටකයේ සූත්‍ර විටින් විට පැය ගණන් මුළුල්ලේ නැවත නැවතත් කියවන්න පටන් ගන්නවා.ඒ පුහුණුව නිරන්තරවම කෙරෙන නිසා මා ආශ්‍රය කරන සමාජය වඩාත් අපූරුවට විනිවිද දැකීමට පුළුවන්කම ලැබෙනවා. එහි ප්‍රතිඵලයක් වශයෙන් තමයි මගේ නිර්මාණ කෘති රාශියක්ම දැනට ලියැවී තිබෙන්නේ. මේ සම්බන්ධයෙන් මම වෙනත් බොහෝ දෙනෙකුට වඩා හිතුවක්කාර යැයි හිතෙනවා.* අතීත කාමයෙන් අස්වැසිල්ලක් අත්වේද? යන පාඨය ඔබ මෙම නවකතාව අරභයා හුවා දක්වා තිබෙනවා.කෘතියේ “දඟර තරප්පුව“ යන නාමයට යටින් වරහන් තුළ මා සඳහන් කර තිබෙනවා “අතීත කාමයෙන් අස්වැසිල්ලක් අත්වේද?” යනුවෙන්. මම මේ පාඨය කාලයක් මුළුල්ලේම හැදෑරූ ධර්මයක්. කිසිම කෙනෙකුට, විශේෂයෙන් නිර්මාණ ශිල්පියෙකුට තමන්ගේ අතීතය අමතක කොට වර්තමානයක් ගැන හෝ අනාගතයක් ගැන නිර්මාණයක් බිහිකිරීම අපහසුයි.ලෝකයේ බොහෝ ප්‍රවීණ නිර්මාණ ශිල්පීන් අදහස් කළේ හුදු මතක සටහන් පමණක් ලියා තැබීම නොවේ. නිදර්ශනයක් වශයෙන් ප්‍රංශ ජාතික මසෙල් ප්රූස්ට් නැමැති මහා නවකතාකරුවා කියා තිබෙන්නේ, අතීත කාමය අපූර්ව නිර්මාණ වස්තූන් බිහිකිරීමට ඇති එකම තෝතැන්න බවයි. මින් ඔහු අදහස් කළේ ඕනෑම වර්ගයකට අයත් පුද්ගලයෙකුට ඔහුගේ හෝ ඇයගේ ජීවිතය පරිහානියට පත් වී තිබී ඉන් ගොඩ ආවේ නම් හෝ යහපත්ව තිබී පරිහානියට පත් වී නම් ඒ ප්‍රදේශය විශ්ලේෂණය කොට බැලීමෙන් විශාල පිරිසකට සෙතක් සලසන අපූර්ව වස්තුවක් මෙමඟින් නිර්මාණය කළ හැකි බවයි.මෙකල ජීවත්වෙන ඉහළ පෙළේ නිර්මාණ ශිල්පීන් හා විචාරකයන් මේ කාර්යභාරය හඳුන්වන්නේ ප්‍රතිනිර්මාණය, නැත්නම් ප්‍රත්‍යොත්පාදනය වශයෙන්.මේ කාර්ය සුළුවෙන් දැකිය හැක්කක් නොවේ. ඒ සඳහා භාවනානුයෝගී ක්‍රියාදාමයක් නිර්මාතෘවරයෙකුට අනුගමනය කරන්න සිදුවෙනවා. කරදාසි මත පෑනකින් ලියන්නන්වාලේ ලිවීමත්, බොහෝ සෙයින් කල්පනා කොට භාවනානුයෝගීව ශික්ෂණයකින් ලිවීමත් අතර වෙනසක් පවතිනවා. මේ වෙනස වටහා ගැනීමට නම් අපට සම්භාව්‍ය නිර්මාණ ඓතිහාසික වකවානුවලට බෙදා වෙන්කොට මූලික ශික්ෂණය ලබාගන්න වෙනවා. මේ කාර්ය මැනවින් ඉටු කළ අය ලියූ කියූ දෑ සෙසු පිරිස ලියූ කියූ දැයින් වෙනස්ව පේන්නට පටන් ගන්නවා. මේ වෙනස වටහා ගත හැකි ශක්තිය ස්වදේශික නව විචාරයක උල්පත විය හැකියි. එබඳු ක්‍රියාදාමයක් යථා කාලයේදී බිහි නොකළහොත් අපේ නිර්මාණ සාහිත්‍යය එක තැන පල්වෙන කරදාසි බන්ඩල බවට පත්වෙනවා.* අතීත කාමය යන සංකල්පය ඇසුරු කරගෙන රචනා වූ නවකතා ලෝකයෙහි පවතිනවාද?ලෝක ප්‍රකට වූ ප්‍රධාන පෙළේ ශ්‍රේෂ්ඨ නවකතා දෙකක් බිහිවෙලා තිබෙනවා. මසෙල් ප්රූස්ට් ගේ “රිමෙම්බ්‍රන්ස් ඔෆ් තින්ග්ස් පාස්ට්” සහ ආන්ද්ර ජීද් ගේ “කවුන්ට ෆීටර්ස්” යන කෘති දෙක. මගේ කාර්ය භාරය සඳහා මට මේ පොත් දෙක හුඟක් බලපෑවා. ඒ සමඟම හෝමර්ගේ “ඔඩෙසි” සහ “ඉලියට්” කෘති දෙකත් මා නිතරම කියවන්න පටන් ගත්තා. ඉන් පසුව “කතා සරිත් සාගරය”, “ජාතක පොත”, “උපනිෂද්”, “භගවත් ගීතා” වැනි කෘතීන් පරිශීලනය කරන්නට පෙළඹුණා.මේ නිසා අපේ රටේ දැනට පවතින නවකතා ව්‍යුහය මා අතින් වෙනස් මඟකට ගමන් කළ බව බොහෝ දෙනෙකුට පෙනී ගොස් තිබෙනවා.* අප රටෙහි මෙවැනි ආරක නවකතා පැවැති බව ඔබ දැන සිටියාද?මා මේ කියන කාරණාව ජී. බී. සේනානායකට බොහෝ කලකට උඩ දී අවබෝධ වී තිබුණු බවක් පෙනී යනවා. එහෙත් ඒ කාලයේ වගේම අදත් ජී. බී. සේනානායක ගැන පැසසුම් මුඛයෙන් ලියන කියන අය සොයා ගැනීම අපහසු වෙනවා. මාටින් වික්‍රමසිංහ මහතාගේ විරාගයත්, අතීත කාම සංකල්පය පදනම් කරගත් කෘතියක් බවයි මට හැඟෙන්නේ. එහෙත් ඒ බව ප්‍රකාශ කිරීමට තරම් නිර්භීත වූ විචාරකයෙක් සොයා ගැනීමට අපහසුයි.විරාගයේ අරවින්ද අතීතාවලෝකනය කරමින් සිත නිදහස් කර ගැනීමට වෙරදරන චරිතයක් වශයෙන් සලකන්න වෙනවා. අරවින්ද කියන්නේ නෙලුම් මලට නාමයක්. බුදුන් වහන්සේද විදහා දැක්වූ එක් සංකේතයක්. මඩ පත්ලින් උපත ලබා දිය මත සිට සුපිපී සිටින නෙලුම් මල මඩ පත්ල හා කිසිදු සම්බන්ධයක් නෑ. අතීත කාමය නැමැති මඩ වගුරෙන් හිස ඔසවන චරිත ඒ අතීත කාමයේම නොගැලී තමන් අවට ලෝකය බලන්නේ නව දෑසකින්. මේ නම් අපහසුවෙන් හෝ කෙනෙකු ලබන වින්දනාක්ෂියකි.* දඟර තරප්පුව මෙහි යොදන්නේ සංකේතාත්මක ලෙසයි. මෙම යෙදුමේ අර්ථය පැහැදිලි කරන්න.”යෝනිසෝමනසිකාරය” දඟර තරප්පුවක්. යටත් පිරිසෙයින් කෙනෙකු මා සමඟ එකඟ වුවත් - නොවූවත් මට එය පෙනෙන්නේ එලෙසින්. පටිච්ච සමුප්පාදය ඉතා අපහසුවෙන් වටහා ගත යුතු ඥාන දර්ශනයකි. මෙහිලා කෙනෙකුගේ පවතින විඥානය සැකසෙන අයුරු අධ්‍යාත්මික මාර්ගයකින් විශ්ලේෂණය කෙරේ. එහි පියවර කිහිපය සිතට ඇතිවෙන නොසන්සුන් බව, එය මැඩ උපදින සංසුන් බව පෙරළා ඒ සන්සුන් බව කඩතොලු කරන ක්ලේෂයන්ගේ ස්වරූපය සෘජු තරප්පු පෙළකට වඩා දඟර තරප්පුවකට සමානයි.බුද්ධ ධර්මයට අනුව දඟරය නම් පඹගාලකි. නැතහොත් වංකගිරියකි. (වංගගිරිය යනුවෙන් ද වෙස්සන්තර ජාතකයේ සඳහන් වේ.) එහි යන්නෙකුට සෘජු මඟක් නොදිස්වේ. කොයි පැත්තට යා යුතුද? කොතැනක නතර විය යුතුද? කොතැනක ගිමන් හල යුතුද? තව කොතරම් දුරද? යනාදී ප්‍රශ්න ඇසීමට සිදුවේ. එවිට අපට හමුවන්නේ මංමුලා වූ කෙනෙකි. “දඟර තරප්පුව“ නවකතාවේද විදහා දැක්වෙන්නේ මඟ සොයන සහ මඟ වැරදුනු අයගේ වක්‍ර ගමන් මාර්ගයක් හෙවත් දඟර ගමනකි. එබැවින් “දඟර තරප්පුව“ යන්න මේ කෘතියට වඩාත් යෝග්‍ය නාමය ලෙස මට පෙනුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>16</day>
    </date>
    <link>http://www.dinamina.lk/2011/11/16/_art.asp?fn=f1111163</link>
    <topic/>
    <author>ශ්‍යාමා සමරසිංහ ඡායාරූපය -සුලෝචන ගමගේ</author>
    <content>එදා කතා කළේ අම්මාමෙදා කතා කරන්නේ බිරියදෙන්නාගෙම වැඩේ ආඩාපාලි කියන එකයි.එක අතකින් බැලුවාම දෙන්නාගෙම කියමන් ඇත්ත.“ඔයාගෙ නොසැලකින්න... ලෙඩේ ගණන් නොගෙන හිටිය එක තමයි මේ සේරටම මුල” බිරිය කියෝනවා. ඒකත් එදා අම්මගේ කියවිල්ල වගේමයි.“උඹලගේ තේරුමක් නැති වැඩ හින්දා තමයි මේ සේරම වින්නැහි”එදා අම්මා කිව්වේ එහෙමයි.දැන් ඉතින් ඉක්මනට දොස්තර කෙනෙක් මුණ ගැහෙන එකයි ඇත්තෙ”බිරියගේ මෙදා තීරණය ඒකයි. ඇය කීවේ ඇඬුම්බරව. අසරණ වූ මුහුණක් එල්ලාගෙන. ඒත්, අම්මා එදා කතා බහ කළේ බය බිරාන්ත වූ මුහුණක් එල්ලාගෙන.දැන් ඉතින් පොලිසියට බාර වෙන එක හැර වෙන කරන්න දෙයක් නෑ”ඒ මුහුණු දෙකේ ම ඇඳිලා තිබුණු චෝදනාව නම් බරපතළය.ඔහුට තිබුණේ ලෙඩක්.සුව නොවෙනා ලෙඩක්.වෛද්‍ය වාර්තාවට අනුව නම් බෙහෙත් කරන්න ප්‍රමාදයත් හොඳටෝම වැඩියි.එහෙන් පොලිසියෙන් ප්‍රශ්න කිරීම්, හරස් ප්‍රශ්න.සංවිධානෙට බැඳිලා කොයි තරම් කල්ද?බැඳුණෙ කොහිදි ද?කළේ මොනවා ද?යාළුවෝ කවුද?බන්ඳගත්තේ කවුද?එකක් ඉවර වෙන කොට තව එකක්.තරුණ සිත් විප්ලවයට බරයි. රැඩිකල්වාදීයි. ඉක්මන් තීන්දු තීරණ ගන්නවා. ඒ වගේ තවත් පිරිසක් එකතු වුණාම විමුක්ති අරගල වෙනුවෙන් පෙනී ඉන්නවා. සංවිධාන ඇති කර ගන්නවා. තරුණ සිත්වල ජාතික වීරයන් අරක් ගන්නවා. කැප්පැටිපොල, වීර පුරන්අප්පු, වියට්නාවෙ නුයෙන්, - වෑන් , තියූ, ගෝර්කිගේ අම්මා නව කතාවේ ‘පාවෙල්’ ඒ අතරින් ප්‍රධානයි.ඔවුන්ගේ පුරසාරම් හමුවේ වැඩිහිටියෝ නිරුත්තර වුණාම ඔවුන් හිතුවේ ලෝකයම ජය ලැබුණ කියලා.ඕවා කවදා කෙරෙන වැඩද?උඹලට පුළුවන් ද රට අල්ලන්න.රට අල්ලගත්දාට උඹට ලැබෙන තනතුර මොකක් ද? මන්ත්‍රීකමක් ද? ඇමතිකමක් ද? දිසාපතිකමක් ද?ඔවුන් හා තර්ක කරන්න කවුරුත් නෑ.කෙසේ වෙතත් අවසානය බරපතළයි.කාටවත් මේක තේරුමක් නෑ.ඒත් කාලය බොහෝ ප්‍රශ්න විසැඳුවා.අද ඔහු නිහඬ තැන්පත් අයෙකි.ගුරුවරයෙකි. විශ්‍රාමික ගුරුවරයෙකි.පුවත්පත් රචකයෙකි. නිදහස් මාධ්‍යවේදියෙකු වශයෙන් කටයුතු කරන්නේ ය. කෑගල්ල දිස්ත්‍රික්කයේ හැඳී වැඩුණු ඔහු කෑගල්ලේ පිංදෙනිය ජාතික පාසලෙන් මූලික අධ්‍යාපනය හැදෑරීය. ඔහු නමින් අබේවංස දේවප්‍රිය යි. ඔහු යටගියාව අවඳි කළේ මෙසේයි.“මං එතකොට ප්‍රාථමික පංතියේ ඉගෙන ගන්නවා. පංතියේ ගුරුතුමී ‘මගේ සුරතලා’ ගැන රචනයක් ලියාගෙන එන්න කිව්වා. අපේ ගෙදර සුරතල් සතුන් නෑ. අහළ පහළ ගෙදරක හිටියා පුංචි බලු පැටියෙක්. මං එයාව හිතින් මවා ගත්තා. එයාට නමක් දැම්මා. කවුරුත් එයාට ආදරේ කරන බවත්, මං පාසල් ඇරී ගෙදර එන විට ඌ දුවගෙන එන ආකාරයත් ලිව්වා. ඌ දවසක් එහෙම ආවේ නෑ. හොයලා බැලුවා. අනේ මගේ සුරතලා හදිසියේ ම වාහනේකට යටවෙලා මැරිලා. මේ විදිහට කතාව ගොඩනැඟුවා. එදා පංතියේ දී ගුරුතුමී මේක කියවලා එයාගේ ඇස් දෙකට කඳුළු උනලා. එයා මාව බොහෝම අගය කළා. මං කවදාහරි ලේඛකයෙකු වන ලක්ෂණ එදා ඇය පැවසුවා. මෙය මගේ සිතේ බොහෝ තදින්ම තැන්පත් වුණා.”ඔහු එදා එලෙසින් ලේඛනයට අත් පොත් තැබීය. පියවරෙන් පියවර ජීවිතයට පොත පත ගොඩ නඟා ගත්තේය. විටින් විට ගුරුවරුන්ගේ ඇගයීමට ද ලක් විය.“ මට කියවීමේ ආශාව ඇති වුණා. අතට අහුවෙන හැම දෙයක් ම මම කියවන්න පුරුදු වුණා. ඊට පස්සේ මම ඒ විදිහට කෙටි කතා, කවි ලිව්වා. 1964 දී ‘ඇඳිරි ගෙදර’ කියලා රසවාහිනියට කෙටිකතාවක් ලිව්වා. විරාගයේ අරවින්ද වගේ ගැමි තනිකඩ තරුණයෙක් වටා ගෙතුණු කතාවක් ඒක. ඔහුගේ සිතුම්, පැතුම්, හැසිරීම් එහි කතා කළා. එතැන් පටන් මම පුවත්පත් ලේඛන කලාවටත් යොමු වුණා.’පසුකාලීනව ඔහු වෘත්තියෙන් ගුරුවරයෙකු වූවේය. දරුවන්ගේ දක්ෂතා ඇඟයීමටත් ඔවුන් නිවැ/දි මඟකට යොමු කිරීමත් ඔහු වෘත්තියෙන් ලැබූ මහත් තෘප්තීන්ය.වර්ෂ 1977 දී සෙබළ රුව සහ 1993 දී උසාවිය නිශ්ශබ්ද වෙනු, කෙටි කතා රචනා කළේය. 1991 දී ‘පුංචි හපනා’ ඔහු අතින් ලියැවුණු ළමා කතාවයි.සිය මිතුරු මොහමඩ් රාසුක් සමඟ එක්ව දෙමළ බසින් සිංහලයට ළමා කෘති පරිවර්තය කළේය. 1999 ‘කාට දොස් පවරමුද’ කෙටි කතාව, 2004 දී ‘නුඹයි මගේ පුතා උතුම්’, 2006 දී ‘නගරයයට ආ වලස්හාමි’, 2006 දී ‘කවිදාගේ මල්වත්ත’ ඔහු අතින් නිමැවුණු ළමා පරිවර්තන කතාය.එසේම ඔහු අධ්‍යාපන ග්‍රන්ථ 2ක් ද රචනා කළේය. 2004 දී ‘5 ශ්‍රේණියේ සිංහල පොතට උදව් පොත” ද 2007 දී ‘දෙමළ බස අකුරෙන් අකුර’ ඔහු ලියූ අධ්‍යාපන ග්‍රන්ථයන්ය.ඔහු වසර 15කට පසුව රචනා කළ ‘සිර දඬුවම’ කෙටි කතා සංග්‍රහය මෙවර රාජ්‍ය සම්මානය ලැබූ හොඳම කෙටි කතා සංග්‍රහයයි.“සරල දෙයකින් ගැඹුරු දෙයක් දක්වන විවරණය කෙටිකතාවයි. සරල සිදුවීමක් වටා කතාව ගොඩ නැඟුණාට ඒ තුළ ගැඹුරු සමාජ විවරණයක්, අපි නොදකින පැත්තක් එහි විය හැකිය.”ඔහු කෙටි කතාව යනු කුමක්දැයි” යන්නට අර්ථ නිරූපණය කරන්නේ එලෙසයි. ‘සිර දඬුවම’ කෙටිකතා සංග්‍රහය කෙටි කතා 11කින් සමන්විතයි. මීයෝ, සිරදඬුවම, අරුණට පෙර, කළු මාමා, බළල් පැටව්, තුන්බිය, වේලුට සුව වේවා, කලටිපොල්, රත්තරං බාස්, රාමන්ට වන්දියක් සහ නිලූ නැවත හමුවුණාය ඒ අතර වෙයි.“ මා වටා සිටින වස්තු විෂයයන් තමයි මේ නිර්මාණ සංග්‍රහයට යොදා ගත්තේ. ඇතැම් ඒවා මං අසා දැන ගත් ඒවා. ‘සිරදඬුවම’ මගේ අද්දැකීමක්.’සාහිත්‍යය නිර්මාණ අතරින් කෙටි කතාවට දක්වන සැලකිල්ල ගැන ඔහු මෙසේ පවසයි.නවකතාව බොළඳ වුණත් පාඨකයන් ඒවා කියවනවා. ඒකට හුරු වෙලා. කෙටිකතාවක කෙටි සීමාවක් තුළ බොහෝ දේවල් කතා කරනවා. පාඨකයා ඒ ගැන දැනුවත් නෑ. ඉතා ඉක්මන් සහ සරල වින්දනයකුයි ඔවුන් පතන්නේ. ඒ නිසා පාඨකයන් අතර කෙටි කතාවලට උනන්දුව අඩුයි. එයට යෝජනාවක් විදියට මම පාසල් විෂයය නිර්දේශයට කෙටි කතා නිර්මාණ ඇතුළත් කළ යුතු යැයි කියා සිටිනවා. ඒ විතරක් නෙවෙයි උගන්වන ගුරුවරු ද පරිනත විය යුතුයි. ඒ අයගේත් රුචිකත්වයක් නැති නම් ඒ අයට බෑ ළමයි හදන්න. ළමයින්ට නිවැරැදි මඟ පෙන්වනවා නම් ඔවුන් ඉදිරියට ඒවි’.රාජ්‍ය සම්මානයට සිය නිර්මාණය පාත්‍ර වීම පිළිබඳව ඔහු උපේක්ෂා සහගත හැඟීමක පසුවෙයි.“ රාජ්‍ය සම්මානයක් ලැබෙනවා කියන එක ලොකු දෙයක්. මට ඇගයීමක් කරන්න පුළුවන් නිර්මාණ කරන්න පුළුවන් කියන හැඟීම ඇති වුණා. ඒ වගේ ම උදාසීන වී තිබූ නිර්මාණ හැකියාවට පණ ලැබුණා. නිරීක්ෂකයන්ගේ රුචි, අරුචිකම් අනුව ඇගයීම වෙනස් වෙන්න පුළුවන්. මෙය ගොඩගේ පොතක් වුණාට ගොඩගේ සම්මානයක් වෙනුවෙන් නිර්දේශ වූයේවත් නෑ. ඒ නිසා මේ ඇගයීම ගැන මව උපේක්ෂාවෙන් බලනවා’.සමාජය විනිවිද දකිමින් එහි බොහෝ දෑ ග්‍රහණය කරමින් ආපසු සමාජයට ම ඒවා නිර්මාණාත්මකව තිළිණ කරන්නට වෙර දරන ඔහුට අපි ද සුබ පතමු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n1111171</link>
    <topic>ඇඹිලිපිටිය කඩදාසි කම්හලපැවරුවේ ඉහළම වටිනාකමට</topic>
    <author>මහින්ද අලුත්ගෙදර</author>
    <content>ඇඹිලිපිටිය, කඩදාසි කම්හල ඕස්ට්‍රේලියාවේ පර්ත් ඉංජිනියරින් ඇන්ඩ් මේන්ටේන්ස් සමාගම වෙත පවරා ඇත්තේ රජයේ ඉහළම තක්සේරු වටිනාකම යටතේ බව රජය අවධාරණය කරයි.එම කම්හල අදාළ සමාගම වෙත පවරා ඇත්තේ සොච්චම් මුදලකට යැයි ඇතැමුන් කරන චෝදනා තරයේ ප්‍රතික්ෂේප කරන බව රාජ්‍ය සම්පත් හා ව්‍යවසාය සංවර්ධන ඇමැති දයාශි‍්‍රත තිසේරා මහතා සඳහන් කරයි.ඇමැතිවරයා මේ අදහස් පළ කළේ ‘දිනමිණ’ට විශේෂ ප්‍රකාශයක් කරමිනි. රජයේ ප්‍රතිව්‍යුහගත වැඩ පිළිවෙළ යටතේ තිස් අවුරුදු බදු ක්‍රමයට මෙම කම්හල ඕස්ට්‍රේලියානු සමාගම වෙත පවරා තිබෙන බව පෙන්වා දුන් ඇමැතිවරයා කඩදාසි කම්හලේ ගොඩනැඟිලි සඳහා රුපියල් මිලියන 350 ක්ද ඉඩම සඳහා රුපියල් මිලියන 50 ක් ද අය කර ගෙන තිබෙන බවත් යල් පැනගිය යන්ත්‍රෝපකරණ සඳහා රුපියල් මිලියන 400 ක් අයකර ගෙන තිබෙන බවත් පැවසීය.මේ අතර ඇමැතිවරයා සඳහන් කළේ මෙම ඉඩමේ වටිනාකමින් සියයට 4 බැඟින් හා ගොඩනැඟිලිවල වටිනාකමින් සියයට 6 බැඟින් වාර්ෂිකව රජය විසින් බදු අයකර ගන්නා බවයි.රජය සතු ඉඩම් පෞද්ගලික අංශයට විකිණීම රජයේ ප්‍රතිපත්තිය නොවන බව සඳහන් කළ රාජ්‍ය සම්පත් හා ව්‍යවසාය සංවර්ධන ඇමැතිවරයා, ඇඹිලිපිටිය කඩදාසි කම්හල සියයට සියයක්ම රජය සතු බවද කීවේය.ඊට අමතරව මේ සම්බන්ධයෙන් කරුණු දැක්වූ ඒ මහතා කියා සිටියේ අදාළ කම්හල පවරා ඇත්තේ කොන්දේසි සහිතව බවත්, එම කොන්දේසි කඩ කරන්නේ නම් අදාළ බදු ගිවිසුම අහෝසි වන බවත් ය.මෙම කම්හල පවරා දීම වඩා විනිවිද භාවයෙන් සිදු කර තිබෙන බවත්, මේ සඳහා රජයේ තක්සේරු ක්‍රමය භාවිතා කර තිබෙන බවත් කී ඇමැතිවරයා, පසුගිය 2003 වසරේ සිට සමාගම වසා දමා ඊට අයත් කොළඹ පිහිටි දේපළ ;පෟද්ගලික අංශයට විකුණා දැමූ බවත් කීවේය.පසුගිය 2008 වසරේ දී කම්හල සම්බන්ධයෙන් යම් කැළඹිලි තත්ත්වයක් හටගත් පසු වසර එක හමාරක පමණ කාලයක් යළි වැඩ කළ බව සිහිපත් කළ දයාශි‍්‍රත තිසේරා මහතා එම කම්හලේ දේපළ විකුණමින් කාර්ය මණ්ඩලය සඳහා වැටුප් ගෙවූ බව ද සඳහන් කළේ ය.මේ අතර ඇමැතිවරයා සඳහන් කළේ මෙම කඩදාසි කම්හලේ කාර්ය මණ්ඩලය වෙනුවෙන් මාසිකව රජය රුපියල් ලක්ෂ 43 ක් වැය කළ බවත්, නව ක්‍රියා මාර්ගය හේතුවෙන් රජයට තිබූ බරක් ඉවත්ව ගිය බවත් ය.තම අමාත්‍යාංශයේ කාර්ය භාරය මෙය බව පෙන්වා දෙන රාජ්‍ය සම්පත් හා ව්‍යවසාය සංවර්ධන ඇමැතිවරයා, රජයේ දේපළ කිසිඳු විකිණීමකින් තොරව ලාභ ලබන තත්ත්වයට පත් කිරීම අරමුණ බවත් මෙය හුදෙක්ම යහපත් ක්‍රියාවක් බවත් ය.ඇඹිලිපිටිය කඩදාසි කම්හලේ සේවය කළ සේවක සේවිකාවන්ට සිය සේවා කාලය අනුව ඉහළම වන්දියක් ලබා දෙන බවත්, පී. ඩී. 10ගර්‍ථච් 10ඝ ප්‍රතිපත්තියට අනුව මීට පෙර ඉහළ ශ්‍රේණිය සඳහා රුපියල් ලක්ෂ 6 ක්ද මධ්‍යම ශ්‍රේණිය සඳහා රුපියල් ලක්ෂ 5 ක් සහ පහළ ශ්‍රේණිය සඳහා 450000 ක් ලබා දුන් බවත් පැවසී ය.නමුත් රජයේ ප්‍රතිපත්තියට අනුව ඉහළම වන්දි මුදලක් පිරිනමමින් ඉහළ ශ්‍රේණිය සඳහා රුපියල් 750000 ක් ද මධ්‍යම ශ්‍රේණිය සඳහා රුපියල් 650000 ක් ද සහ පහළ ශ්‍රේණිය සඳහා රුපියල් 600000 ක වන්දියක් පිරිනමන බව පැවසූ දයාශි‍්‍රත තිසේරා මහතා එම සෑම සේවකයෙකුට ම මෙම වන්දි මුදලට අමතරව රුපියල් 100000 ක මුදලක් පිරිනැමීමට තීරණය කළ බව ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n1111172</link>
    <topic>දක්ෂිණ අධිවේගී මඟමං තීරු 6කට පුළුල් කෙරේ</topic>
    <author>සුභාෂිණි සේනානායක</author>
    <content>ඉදිරියේ දී දක්ෂිණ අධිවේගී මාර්ගය මංතීරු හයක් දක්වා පුළුල් කිරීමට රජය තීරණය කර තිබේ.දෙවන අදියරේදී පුළුල් කිරීමට සැලසුම් කර තිබෙන මේ මංතීරු දෙක සඳහා ඉඩම් අත්පත් කර ගැනීමේ කටයුතු හා මංතීරු තැනීමේ කටයුතු අවසන් කර ඇති බව දක්ෂිණ අධිවේගී මාර්ගයේ ව්‍යාපෘති අධ්‍යක්ෂ නිමල් චන්ද්‍රසිරි මහතා ඊයේ (16 දා) අධිවේගී මාර්ග නිරීක්ෂණ චාරිකාවට එක්වෙමින් පැවසීය.රුපියල් බිලියන 85ක වියදමෙන් ඉදිකළ මෙරට ප්‍රථම අධිවේගී මාර්ගය වන ආශ්චර්යයේ පිවිසුම් මාර්ගය මේ මස 27 දා ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත කෙරේ.කොට්ටාවේ මං සන්ධියෙන් ආශ්චර්යයේ පිවිසුම් මාර්ගය ආරම්භ වන අතර ප්‍රවිශ්ට මාර්ග අටක් ස්ථාපිත කර තිබේ.කොට්ටාවේ සිට පින්නදූව දක්වා කිලෝමීටර් 95.75 දිගින් යුත් මේ මාර්ගයේ ධාවන කාලය පැයකි. ගැලනිගම ප්‍රධාන හදිසි අනතුරු ඒකකය පිහිටා ඇති අතර කුරුඳුගහ හැතැප්ම හදිසි අනතුරු ඒකක දෙකක් ස්ථාපිත කර තිබේ. අධිවේගී මඟෙහි යොදවා ඇති මාර්ග සංවර්ධන කාර්ය මණ්ඩලයේ සංඛ්‍යාව 500 කි. පොලිස් නිලධාරින්ගේ සංඛ්‍යාව ද 500කි. කාර් 9ක්, යතුරු පැදි 9ක්, ගිලන්රථ 6ක්, පොලිස් රථ වාහන 2ක්, බවුසර් 3ක්, ගිනි නිවන රථ 3ක් මේ වන විට සේවයේ යොදවා තිබේ. කොට්ටාවේ සිට කිලෝමීටර් 44ක් දුරින් ඉන්ධන පිරවුම් හලක් පිහිටුවා ඇත. අධිවේගී මඟට ප්‍රවිශ්ට වීමේ දී ටිකට්පතක් නිකුත් කරනු ලබන අතර පිටවීමේ දී මුදල් අය කෙරේ.ශ්‍රී ලංකාවේ ඉදි වූ ප්‍රථම අධිවේගී මාර්ගය වන දක්ෂිණ අධිවේගී මාර්ගය මෙරට සංවර්ධන ඉතිහාසයේ නව සන්ධිස්ථානයක් සනිටුහන් කරමින් 27 දා ජනතා අයිතියට පත් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n1111173</link>
    <topic>ශ්‍රී පාද විහාරස්ථානාධිපති ධුරයටහිමිවරු තුන් නමක් ඉදිරිපත් වෙති</topic>
    <author>අසේල කුරුළුවංශ</author>
    <content>ශ්‍රී පාද විහාරස්ථානාධිපති ධූරය සඳහා ඉල්ලුම් කළ හැකි කාලය අදින් (17) අවසන් වන අතර මෙවර ඒ සඳහා භික්ෂූන්වහන්සේ තුන් නමක් ඉදිරිපත් වී සිටිති.රත්නපුර සද්ධර්මලංකාර පරිවේනාධිපති ගල්ලෙනගොඩ රජමහා විහාරාධිපති දම්පහල ශීලානන්ද, පැල්මඩුල්ල හා පොත්ගුල් මහා විහාරාධිපති බෙංගමුවේ ධම්මදින්න, ජාතික සම්පත් සුරැකීමේ සංවිධානයේ සභාපති කොලොන්නේ ශ්‍රී විජය යන හිමිවරුන් මේ වන විට අදාළ ධූරය සඳහා ඉදිරිපත් වීමට නාම යෝජනා බාර දී ඇත.ශ්‍රී පාද විහාරාධිපති හිමි තෝරා පත්කර ගැනීමේ ඡන්ද විමසීම මෙම මස 25 දින පස්වරු 2.00 සිට 5.00 දක්වා රත්නපුර පළාත් සභා ශ්‍රවනාගාරයේදී පැවැත්වෙයි.ශ්‍රී පාද විහාරාධිපති හිමි තෝරා පත්කර ගැනීම සඳහා ඡන්ද ප්‍රකාශ කිරීමේ අවස්ථාව භික්ෂූන් වහන්සේ 307 නමකට හිමිව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n1111174</link>
    <topic>ජනපති ජන්ම දින සමරාඅද ලේක්හවුසියේ සර්ව රාත්‍රික පිරිත්</topic>
    <author/>
    <content>ජනාධිපති මහින්ද රාජපක්ෂ මහතාගේ පදවි ප්‍රාප්තිය වෙනුවෙන් එතුමාටත්, රටටත්, ජනතාවටත් සෙත් පතා සංවිධාන කරන සර්ව රාත්‍රික පිරිත් සජ්ඣායනයක් අද (17) ලේක්හවුස් ආයතනයේ දී පැවැත්වේ.හෙට (18) ස්වාමීන් වහන්සේලා 67 නමක් විෂයෙහි දහවල් සංඝගත දක්ෂිණාවක් ද පැවැත්වේ. ලේක්හවුස් බෞද්ධ සංගමය විසින් මෙම ආගමික වැඩසටහන සංවිධාන කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n1111175</link>
    <topic>කොළඹ මධ්‍යම තැපෑලේ ලියුම් ලක්ෂ 14ක් ගොඩගැහිලා</topic>
    <author>උපාලි කරුණාරත්න</author>
    <content>තැපැල් අතිකාල වර්ජනය නිසා කොළඹ මධ්‍යම තැපැල් හුවමාරුවේ ඊයේ (16) දිනය අවසන් වන විට ලිපි පාර්සල් ලක්ෂ දාහතරක් පමණ එකතු වී තිබෙන බව වාර්තාවේ.මේ ලිපි බෙදා හැරීම සඳහා තැපැල් වෘත්තීය සමිති එකමුතුවේ සාමාජිකයන් බාධා පමුණුවන බවට තැපැල් බලධාරීන් චෝදනා කරති.එකමුතුවේ සාමාජිකයින් ප්‍රකාශ කරණුයේ සාමාන්‍ය රාජකාරි වේලාවේදී ලිපි බෙදීම සිදු වනබවයි.  ලිපි බෙදා හැරීම සඳහා ව්‍යවස්ථාවක් තිබෙන බවද පැවසූ වෘත්තීය සමිති එකමුතුවේ මාධ්‍ය ප්‍රකාශක චින්තක බණ්ඩාර මහතා එම ව්‍යවස්ථාවෙන් පිටත ලිපි බෙදීමට ඉඩ නොදෙන බවද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n1111176</link>
    <topic>ප්‍රවීණ ලේඛක ඔරුවල බන්දුඅභාවප්‍රාප්ත වෙයි</topic>
    <author>කොටදෙනියාව සමූහ එම්. පී. කුමාර</author>
    <content>ප්‍රවීණ ලේඛකයකු, සාහිත්‍යධරයකු, ගත් කතුවරයකු, පුවත්පත් ලේඛකයකු මෙන්ම කවියකු ද වූ ඔරුවල බන්දු මහතා ඊයේ 16 අභාවප්‍රාප්ත විය.මියයන විට අසූ හැවිරිදි වියේ පසු වූ අවිගත් දේශපාලනය වෙනුවට සාහිත්‍යමය දේශපාලනයක යෙදුණු ඒ මහතා දෙදරු පියෙකි.1960 සිට 1965 දක්වා රුසියාවේ ලුමුම්බා සරසවියේ අධ්‍යාපනය ලබා සියරට පැමිණි ඔරුවල බන්දු කොළඹ නාලන්දා විදුහලේ රුසියන් භාෂාව ඉගැන්වීමේ යෙදුණේය. හෙතෙම රුසියාවේ ගතකළ පස් වසරක අත්දැකීම් අනුසාරයෙන් ලියූ පස් අවුරුද්ද නවකතාව 1969 වසරේ රාජ්‍ය සාහිත්‍ය සම්මානයට පාත්‍රවූයේය.වානේ ගිනිකඳු, ජනපද අද්දර, ගෙන්දම් පොළොව, නිරෝධ, බැලුම්බෝල, ඉඳී අකුලට පැන්න තාලේ, නසිත් අයෙක්, සෝවියට් සිර මැදිරියක, කේ. ජී. බී. බෝම්බ ඔුහු අතින් ලියැවුණු නවකතා අතර විය.අප කුමක් කළ යුතුද, යුරෝපා මිදිවත්ත, යකඩ, 88 සටන් කවි, සුනාමි යුද්ධය හා සාමය, ඔහුගේ කවි පොත් ය.මේ අතර අහසට පොළව, ජගත් ජනකතා මෙන්ම පයිප්පය ආදී පරිවර්තනයන් ද බන්ධු මහතා අතින් පරිවර්තනය වූ පොත් අතර වේ.1969 හොඳම සාහිත්‍ය සම්මානය ලැබු හෙතෙම සමස්ත ලංකා සිංහල කවි සම්මේලනයේ කාව්‍ය වජ්‍ර සම්මානය, සූරිය සම්මානය, ගම්පහ රත්නාවලී බාලිකා විද්‍යාලයේ සාහිත්‍ය උපහාර සම්මානය, 2010 මීරිගම ප්‍රාදේශීය සභාවේ සාහිත්‍ය සම්මානය හා 2011 දී ගම්පහ පළාත් පාලන සහකාර කොමසාරිස් කාර්යාලයේ ඔරුවල බන්දු ප්‍රණාම උපහාරය ද හිමිකර ගත් ඒ මහතා ටික කලක් තිස්සේ තරමක අසනීප තත්ත්වයෙන් පසුවිය.ඒ මහතාගේ දේහය අවසන් ගෞරව සඳහා පල්ලෙවෙල තොරපිටියේ නිවසේ තැන්පත් කෙරුණු අතර ඊයේ (16) පෙරවරුවේ ආගමික වතාවත් පවත්වා අනතුරුව දේහය රාගම වෛද්‍ය පීඨය වෙත බාරදීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n1111177</link>
    <topic>ගුරුවරයාගේ සේවයවහාම අත්හිටුවයි</topic>
    <author>හෝමාගම සංචාරක මංජුල හිරිපිටිය</author>
    <content>සිසුන් දස දෙනකුට අධික පිරිසක් අපයෝජනයට ලක් කළ හංවැල්ල පහත්ගම පිරිම විදුහලේ සැකකාර ගුරුවරයාගේ සේවය 16 දා සිට වහාම ක්‍රියාත්මක වන පරිදි අත්හිටුවීමට අධ්‍යාපන අමංත්‍යාංශය පියවර ගෙන ඇතැයි හෝමාගම කලාප අධ්‍යාපන අධ්‍යක්‍ෂ තිලින වීරසූරිය මහතා පැවසීය.දැනට රක්‍ෂිත බන්ධනාගාරගත කර ඇති මෙම ගුරුවරයා කලක සිට අවස්ථා ගණනාවකදී පාසල් දරුවන් රවටා ගනිමින් සූක්ෂ්ම ලෙස දරුවන් අපයෝජනය කර ඇති බවට හෙළිවීමෙන් පසු අධ්‍යාපන ඇමැති බන්දුල ගුණවර්ධන මහතාගේ නියෝගයක් අනුව වහාම ක්‍රියාත්මක වන පරිදි මෙම ගුරුවරයාගේ සේවය අත්හිටුවීමට බස්නාහිර පළාත් අධ්‍යාපන කාර්යාලයට දැනුම් දී ඇත. නුගේගොඩ කොට්ඨාසය භාර පොලිස් අධිකාරි දේශබන්දු තෙන්නකෝන් මහතාගේ උපදෙස් මත හංවැල්ල පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n1111178</link>
    <topic>සුදු කොඩි නඩුවේ තීන්දුව හෙට</topic>
    <author>ශිරෝමි අබයසිංහ</author>
    <content>සුදු කොඩි ප්‍රකාශය සම්බන්ධයෙන් හිටපු හමුදාපති සරත් ෆොන්සේකා මහතාට එරෙහිව ත්‍රිපුද්ගල විනිශ්චය මණ්ඩලයක් හමුවේ විභාගයට ගැනුණු නඩුවේ තීන්දුව හෙට (18) ප්‍රකාශයට පත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n1111179</link>
    <topic>හැඳුනුම්පත පැය දෙකෙන්</topic>
    <author>චන්ද්‍රිකා පෙරේරා</author>
    <content>පැය 2ක්වැනි කෙටි කාලයකින් ජාතික හැඳුනුම්පත් නිකුත් කිරීමේ කඩිනම් සේවාවක් ජනවාරි සිට අරඹන බව පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් ජනරාල් ජගත් පී. විජේවීර මහතා පැවසීය.දැනට ක්‍රියාත්මක ජාතික හැඳුනුම්පත් ලබාදීමේ එක්දින සේවාව 2012 ජනවාරි සිට සම්පූර්ණයෙන්ම ප්‍රතිව්‍යුහගත කිරීමට සැලසුම් කර ඇත. ඒ අනුව එම කටයුතු නවීන පහසුකම් සහිත නව ගොඩනැගිල්ලකට රැගෙන යාමට නියමිතය.පුද්ගලයන් ලියාපදිංචි කිරීමේ දෙපාර්තමේන්තු පරිශ්‍රයේම පිහිටුවන තාවකාලික ගොඩනැගිල්ලක එම නවීන පහසුකම් ස්ථාපිත කළ පසු පැය දෙකක් වැනි කෙටි වේලාවකදී ජාතික හැඳුනුම්පත නිකුත් කිරීමට පියවර ගැනේ.ජාතික හැඳුනුම්පත ලබා ගැනීමට පැමිණෙන්නන් සිය අයැදුම්පත සවස 2.00ට පෙර බාරදීම අනිවාර්ය වේ.ජාතික හැඳුනුම්පත ලබාගැනීමට දිනකට අයැදුම්පත් 5000ක් පමණ ලැබෙන බව කොමසාරිස් ජෙනරාල් කියයි.උතුරු නැගෙනහිර ප්‍රදේශවල වෙසෙන ලියාපදිංචිය ඉදිරිපත් කිරීමට අපොහොසත් වූවන් සඳහා සිය ළඟම ඥාතීන් දෙමව්පියන්ගේ අනන්‍යතාවය හා පදිංචිය ඉදිරිපත් කර හැඳුනුම්පත් ලබාගැනීමට ද පහසුකම් සපයා ඇත. මේ අතර ජනතාවට විද්‍යුත් ජාතික හැඳුනුම්පත් ලබාදීම සඳහා ජනවාරි මස දී ටෙන්ඩර් පත්‍රිකා නිකුත් කිරීමට පියවර ගන්නා බව පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් ජනරාල් ජගත් පී. විජේවීර මහතා පවසයි. ටෙන්ඩර් නිකුත් කර වසර දෙකක පමණ කාලයකදී විද්‍යුත් හැඳුනුම්පත් ලබාදීමට හැකි වැඩපිළිවෙළක් සකසා තිබෙන බව හෙතෙම කීය.රාජ්‍ය ආරක්ෂක අමාත්‍යාංශයේ උපදෙස් මත මේ වැඩපිළිවෙළ ක්‍රියාවට නංවා ඇත. මිලියන 16ක් පමණ ජනතාවකට මෙම හැඳුනුම්පත් ඬකුත් කිරීමට ඇති බව පැවසූ විජේවීර මහතා ඒ සඳහා අවශ්‍ය ඡායාරූප ගැනීමේදී ඡායාරූප ශිල්පීන් දැනුවත් කිරීමට සිදුවනුඇති බවද පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n11111710</link>
    <topic>පොලිසියෙන් නීතිමය පියවර අරගෙන නැහැ</topic>
    <author/>
    <content>බස්රථ රියදුරෙකුට මැර ප්‍රහාරයක් එල්ල කිරීම සම්බන්ධයෙන් ග්‍රෑන්ඩ්පාස් පොලීසියට පැමිණිලිකළත් නීතිමය පියවර නොගන්නේ යැයි කියමින් මාර්ග අංක 175 කොල්ලුපිටිය - තොටළඟ පෞද්ගලික බස්රථ හිමියෝ කොහිලවත්ත සිට තොටළඟ දක්වා බස් ධාවනයෙන් ඉවත්ව සිටිති.මේ හේතුවෙන් එම මාර්ගයේ දහස් සංඛ්‍යාත මගී ජනතාව මහත් අපහසුතාවයට පත්ව සිටිති.නව කැලණි පාලම ප්‍රදේශයේදී ඉකුත් 09 වැනිදා බහින්බස් වීමක් මත ධාවනය වෙමින් තිබූ බස්රථය නවතා මැරවර පුද්ගලයකු විසින් රියදුරුට පහරදීම කර ඇති බවත් මේ සම්බන්ධයෙන් එදිනම CIB / 077-164 දරන අංකය යටතේ කොළඹ ග්‍රෑන්ඩ්පාස් පොලීසියට පැමිණිලි කර තිබේ. එහෙත් මෙතෙක් එම මැරවර සැකකරු අත්අඩංගුවට ගැනීමට ග්‍රෑන්ඩ්පාස් පොලිසිය අපොහොසත්වීම නිසා තම සංගමයේ බස්රථ තොටළඟ දක්වා ධාවනයෙන් ඉවත් වූ බව කැලණි නදී පෞද්ගලික බස්රථ හිමියන්ගේ සංගමයේ සභාපති එස්. ඩී. ක්ලැරන්ස් මහතා දිනමිණට කීය.මෙයට පෙරදී ද මෙම මාර්ගයේදී බස්රථ රියදුරෙකුට මැරවර ප්‍රහාරයක් එල්ල වූ බවත් කීය.ඉකුත් 09 වැනිදා රියදුරුට පහරදීම සිද්ධිය සම්බන්‍ධයෙන් ග්‍රෑන්ඩ්පාස් පොලීසිය කටයුතු නොකිරීම නිසා ඊයේ (16) කොළඹ ප්‍රදේශය බාර නියෝජ්‍ය පොලිස්පති අනුර සේනානායක මහතාට තම සංගමය පැමිණිලි කළ බවත් සභාපතිවරයා කීය.මේ සම්බන්ධයෙන් දිනමිණ නියෝජ්‍ය පොලිස්පති අනුර සේනානායක මහතාගෙන් කළ විමසීමකදී ඒ මහතා කීවේ අදාල බස් සංගමය ලිඛිතව පැමිණිල්ලක් නොකළ බවත් පහරදීමේ සිද්ධිය සම්බන්ධයෙන් සොයා බලන ලෙස තමාගෙන් ඉල්ලා ඇති බවයි. ඒ අනුව මෙම සිද්ධිය සම්බවන්ධයෙන් කටයුතු කිරීමට තමා යම් පියවරක් ගත් බවත් කීය. සුළු සිද්ධියක් සම්බවන්ධයෙන් බස්රථ වර්ජනය කර මහජනතාව අපහසුතාවයට පත්කිරීම අසාධාරණ බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n11111711</link>
    <topic>රිය අනතුරක් වළක්වා නොගත් වැවිලි සංස්ථා අධ්‍යක්ෂට වැඩ වරදී</topic>
    <author>මිනුවන්ගොඩ සමූහ සිරිසේන අත්තනායක</author>
    <content>මිනුවන්ගොඩ අධිකරණයේ සේවය කරනු ලබන නීතිඥ සංජීව හෙට්ටිආරච්චි මහතා ගමන් කළ වාහනයේ පසුපස ගැටී රිය අනතුරක් වලක්වා නොගැනීම හා අනතුර පිළිබඳ විමසීමේ දී නීතිඥවරයාට පහරදීම සම්බන්ධයෙන් රාජ්‍ය වැවිලි සංස්ථාවේ ක්‍රියාකාරී අධ්‍යක්‍ෂ ශාන්ත විල්ප්‍රඩ් ප්‍රනාන්දු හා ඔහුගේ සහෝදර පි‍්‍රයන්ත රෝහණ ප්‍රනාන්දු දෙදෙනාට රුපියල් 1,25,000 ක මුදලක් ගෙවන ලෙස මිනුවන්ගොඩ මහේස්ත්‍රාත් දිසා විනිසුරු ඛේමා ස්වර්ණාධිපති මහත්මිය ඊයේ (16) නියෝග කළාය.නීතිඥ සංජීව හෙට්ටිආරච්චි මහතා සිය බිරිඳ සමඟ මීගමුවේ සිට පැමිණෙද්දී මෙම අනතුර පසුගිය සතියේ පීල්ලවත්ත ප්‍රදේශයේ දී සිදුවූ බවත්, සැකකරු පිළිබඳ තොරතුරු අනාවරණය කර ගැනීමට හැකි වූයේ මෝටර් රථ ප්‍රවාහන කොමසාරිස් මගින් බව පොලිසිය අධිකරණයට කරුණු දක්වන ලදී.ක්‍රියාකාරී අධ්‍යක්‍ෂකවරයා සිදුවූ වරදට වාහන අලාභය සඳහා රු. 50,000 ක්ද, නීතිඥ සංජීව මහතාට මහ මගදී ප්‍රසිද්්ධියේ පහර දීමෙන් වූ අපකීර්තිය උදෙසා රු. 75,000 ක්ද මෙසේ ගෙවන ලදී.මේ සම්බන්ධව ප්‍රකාශයක් කළ දිසා විනිසුරුවරිය රාජ්‍ය සේවකයන් වශයෙන් ලොකු කුඩා කවුරුත් යැපෙන්නේ දුප්පත් ජනතාවගේ බදු මුදලින් බව ද, රාජ්‍ය නිලධාරීන් වශයෙන් අපි ආදර්ශමත් විය යුතු යයි ද නොසැලකිලිමත් වීම රාජ්‍ය සේවකයකුගේ වගකීම් පැහැර හැරීමක් යයිද පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n11111712</link>
    <topic>ලාන්ස් කෝප්‍රල්ට වෙඩි තබා මැරූහමුදා සෙබළා පෝරකයට</topic>
    <author>අනුරාධපුර මධ්‍යම විශේෂ</author>
    <content>යුද හමුදා සෙබළකු වෙඩි තබා ඝාතනය කිරීම සම්බන්ධයෙන් අනුරාධපුර මහාධිකරණය හමුවේ අධිචෝදනා ලැබ සිටි තවත් හිටපු යුද හමුදා සෙබළකුට උතුරුමැද පළාත්බද මහාධිකරණ විනිසුරු මේනකා විජේසුන්දර මෙනවිය විසින් ඊයේ (15) මරණ දඬුවම නියම කළාය.දඬුවම් නියම වූයේ හයවන ශ්‍රී ලංකා පාබල හමුදා මූලස්ථානයේ සේවය කළ සාමාන්‍ය සෙබළ 17 වන කොටස විහාරගම හඳුන්ගමුව මාතලේ පදිංචි හීන්කෙන්ද ආරච්චිලාගේ නිමල් යන අයටයි.චූදිත හිටපු යුද හමුදා සෙබළා විසින් 1998 අගෝස්තු මස 21 දින හෝ ඊට ආසන්න දිනකදී මහකනදරාව යුද හමුදා කඳවුරේදී ලාන්ස් කෝප්‍රල් අලගොඩ මුදියන්සේලාගේ උපුල් පත්මශාන්ත සෙනවිරත්න යන අයට රාජකාරි ටී-56 ස්වයංක්‍රීය ගිනි අවියකින් වෙඩි තබා මරා දැමූ බවට අධිචෝදනා ලැබ සිටියේය.විත්තියට එරෙහිව පැමිණිලි පාර්ශ්වය නගා ඇති චෝදනාවන් සාධාරණ සැකයෙන් ඔබ්බට ඔප්පු කිරීමට පැමිණිල්ල සමත්ව ඇති බව කී විනිසුරුවරිය විත්තිකරුට මිනීමැරීමේ චෝදනාවට මරණ දඬුවම නියම කරන බව ප්‍රකාශ කළාය.චූදිතයාට මරණ දඬුවම නියම කිරීමට පෙර යමක් කීමට ඇත්නම් විවෘත අධිකරණයේ පවසන ලෙස විනිසුරුවරිය නියෝග කළාය.එහිදී විත්තිකාර හිටපු යුද හමුදා සෙබළා කියා සිටියේ තමන්ට කුඩා දරුවන් දෙදෙනකු සිටින නිසා සමාව අයැද සිටින බවයි. මියගිය සෙබළා මවට පරුෂ වචනයෙන් බැණ වැදුණු නිසා වෙඩි තැබීම සිදුවූ බවත් ඔහු සමග කිසිදු අමනාපයක් නොතිබුණු බවත් රට වෙනුවෙන් සටන් වදිමින් සේවය කළ බව ද චූදිතයා වැඩි දුරටත් අධිකරණයට කියා සිටියේය.මෙම නඩුවේ මූලික සාක්ෂි විභාගය අනුරාධපුර මහේස්ත්‍රාත් අධිකරණයේදී සිදු කෙරුණු අතර වැඩිදුර විභාගය සඳහා අනුරාධපුර මහාධිකරණයට යොමු කර තිබුණි.විත්තිකරු වෙනුවෙන් ආර්. පී. බී. ඉලංගසිංහ මහතා පෙනී සිටි අතර පැමිණිල්ල වෙනුවෙන් රජයේ නීතිඥ විරාජ් වීරසූරිය මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=n11111713</link>
    <topic>රුවන්වැලි සෑ පරිශ්‍රයේවසරක් පුරා දන්සලක්</topic>
    <author>ජීවනී පතිරණ</author>
    <content>ඉතිහාසයේ ප්‍රථම වතාවට වසරක් පුරා අඛණ්ඩව පැවැත්වෙන දන්සලක් මේ මස 19 වැනි දින අනුරාධපුර රුවන්වැලි මහා සෑ මළු පරිශ්‍රයේ දී ආරම්භ කෙරේ.ශ්‍රී මහා බෝධිය, රුවන්වැලි සෑය ඇතුළු අටමස්ථාන වන්දනා කිරීමට පැමිණෙන බැතිමතුන් උදෙසා දිවා ආහාරය ලබාදීම මෙහි අරමුණ වේ.දිනකට අවම වශයෙන් බැතිමතුන් දහසකට මෙහිදී දිවා ආහාර සැකසෙන අතර, ඒ සඳහා රුපියල් ලක්ෂයක මුදලක් වැයවන බව ඊයේ (16) බත්තරමුල්ල ගොවිජන සේවා හා වනජීවි අමාත්‍යාංශයේ පැවති මාධ්‍ය හමුවකදී ඇමැති එස්. එම්. චන්ද්‍රසේන මහතා පැවැසීය.සිව් හෙල බෞද්ධ පදනම මගින් ආරම්භ කර ඇති මේ දන්සල සඳහා එස්. එම්. චන්ද්‍රසේන පදනම, පොදු ආයතන, මරණාධාර සමිති හා බෞද්ධ සමාගම් විශාල ප්‍රමාණයක් සහයෝගය ලබාදීමට එකඟත්වය පළකර ඇතැයි අමාත්‍ය චන්ද්‍රසේන මහතා ප්‍රකාශ කළේය.දැනටමත් ගොවි මධ්‍යස්ථාන 557 න් 200 ක දායකත්වය ලබාදීමටද කටයුතු කර ඇතැයි පැවසූ එස්’ එම්. චන්ද්‍රසේන මහතා, හැකියාව ඇතොත් ඉදිරි වසර 05 අවසන් වනතුරු මෙම දන්සල පවත්වාගෙන යාම පිළිබඳ සලකා බලන බව ද පැවසීය.විශේෂයෙන් ජනාධිපතිතුමා ප්‍රමුඛ රජයට රට සංවර්ධනය කිරීම සඳහා ආගමික ශක්තිය ලබාදීම මෙම දානමය පිංකමේ මුලික අරමුණ වී තිබේ. දන්සල සඳහා ද්‍රව්‍යමය හෝ මූල්‍යමය දායකත්වය ලබාදීමට හැකියාව ඇති අතර, ඒ සඳහා 0724280452 (ශාන්ත) හෝ 0113140055 යන දුරකථන අංක විවෘතව ඇත. වැඩි විස්තර ‘දන්වැට’ කාර්යාලය, මහමෙව්නා උයන, අනුරාධපුර ලිපිනයෙන් ලබාගත හැක.මහා සංඝයා වහන්සේලා 100 නමක් විෂයෙහි දිවා දානමය පිංකමකින් මේ දන්සල 19 වැනි දින ආරම්භ කෙරෙන අතර එය 2012 නොවැම්බර් 12 වැනි දිනෙන් අවසන් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=r1111171</link>
    <topic>රඹුක්කන හේනේපොළ ඕල්කට් කනිටු විදුහලේ86 වැනි සංවත්සරය</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>ඔල්කට් තුමා විසින් ආරම්භ කරන ලද ග්‍රාමීය බෞද්ධ පාසලක් ලෙස සැලකෙන රඹුක්කන හේනේපොළ ඕල්කට් කනිෂ්ඨ විද්‍යාලයට වසර 86 ක් සපිරීම නිමිත්තෙන් පිරිත් දේශනා පින්කමක්, සාංඝික දානයක් පවත්වා විද්‍යාලයේ විවිධ අංශවලින් දක්ෂතා දැක්වූ සිසුන්ට ත්‍යාග පිරිනැමීමේ උත්සවයක් පසුගියදා සිදු කෙරිණි.හේනේපොළ ඕල්කට් කනිෂ්ඨ විද්‍යාලයේ විදුහල්පතිනී ඒ. ඒ. පී. සිරිවර්ධන මහත්මියගේ උපදෙස් පරිදි විද්‍යාලයේ ආදි ශිෂ්‍ය සංගමය මෙය සංවිධානය කළහ.මෙහිදී ඕල්කට්තුමා අගැයීම සහ පින් පැමිණවීම කිරීම ඇතුළු ආගමික කටයුතු ගංගොඩ පුරාණ විහාරයේ විහාරාධිපති වළල්ගොඩ ධම්මදස්සි හිමියෝ සිදු කළහ. මෙම උත්සවය සඳහා රඹුක්කන කොට්ඨාස සහකාර අධ්‍යාපන අධ්‍යක්‍ෂක ජේ. එම්. එස්. අබේවර්ධන, මාවනැල්ල කොට්ඨාස සහකාර අධ්‍යාපන අධ්‍යක්‍ෂක විජේරත්න බණ්ඩා, රඹුක්කන ප්‍රාදේශීය සභා මන්ත්‍රී ධනුක බණ්ඩාර කුලසේකර යන මහත්වරුන් විශේෂ ආරාධිත අමුත්තෝ වශයෙන් එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=r1111172</link>
    <topic>ටියුෂන් ගුරුවරයාට සිසුවකුගෙන් අපූරු තෑග්ගක්</topic>
    <author>එම්. ඒ. ආර්. මනුකුලසූරිය, හිරියාල සමුහ</author>
    <content>එය පෞද්ගලික උපකාරක පංති මෙහෙයවන ටියුෂන් මාස්ටර්වරයකුගේ උපන් දිනය විය.නගරයේ මල් ශාලාවේ හිමිකරුගේ දියණිය ඔහුට ලස්සන මල් කළඹක් දී සුබ පැතුවාය.රසකැවිලි වෙළෙඳසලේ හිමිකරුගේ පුතා ඔහුට රසකැවිලි පාර්සලයක් තෑගි කළේය.මේ අතර මත්පැන් හලේ හිමිකරුගේ පුතා ඔහු වෙත තරමක් ලොකු පෙට්ටියක් රැගෙන ආවේය. මත්පැනට මහත් ලොල් බවක් දැක්වූ ටියුෂන් මාස්ටර් පෙට්ටිය අතට ගෙන ඔසවා බැලුවේය. එවිට පෙට්ටියේ අඩියෙන් කිසියම් දියරයක් කාන්දු වන අයුරු ඔහු දුටුවේය. ඔහු හනික සිය ඇඟිල්ලෙන් දියර බිඳුවක් ගෙන තොලඟා බැලුවේය.“වයින්ද? “නැහැ.“විස්කිද?නැහැ.‘එහෙනම් මොනවද මේකෙ තියෙන්නෙ” ටියුෂන් මාස්ටර් වේගවත් ස්වරයෙන් ඇසුවේය.“බලු පැටියෙක් සර්”සිසුවා පිළිතුරු දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=r1111173</link>
    <topic>එළවළු ප්‍රවාහනය කරන මුවාවෙන්ත්‍රිරෝද රථයකින් ගංජා ඇදලා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ත්‍රිරෝද රථයක් යොදාගෙන එළවලු ප්‍රවාහනය කිරීමේ මුවාවෙන් කාලයක් තිස්සේ කරගෙන ගිය ගංජා ජාවාරමක් රුපියල් ලක්ෂයක පමණ මුදලක් සමග ගංජා කිලෝ දෙකක් අත්අඩංගුවට ගැනීමට වැලිකඩ පොලිසියේ දූෂණ මර්දන අංශයට හැකිවී ඇත.මෙම ජාවාරම කරගෙන ගිය කාන්තාව සහ පුද්ගලයාද ත්‍රිරෝද රථය සමගම අත්අඩංගුවට පත්ව තිබේ.කොළඹ මැනිං වෙළෙඳපොළේ එළවළු වෙළඳාමෙහි යෙදී සිටි මෙම පුද්ගලයා කාන්තාවද යොදාගෙන කොළඹ අවට ගල්කිස්ස දක්වා මෙම ගංජා බෙදාහැරීම සිදුකර ඇති බව පොලිස් පරීක්ෂණවලදී හෙලි වී ඇත. අත්අඩංගුවට ගත් දිනයේද ගංජා කිලෝ අටක් පමණ අළෙවි කර ඇත.පොලිසියට ලද තොරතුරක් මත පෞද්ගලික මෝටර් රථයක සිවිල් ඇඳුමින් සැරසුන දූෂණ මර්දන අංශයේ ස්ථානාධිපති චානක සඳරුවන් මහතා ඇතුළු කණ්ඩායම සැක නොසිතෙන අයුරින් ත්‍රි රෝද රිය පසුපස හඹාගොස් ඔබේසේකරපුර වලව්වත්ත ප්‍රදේශයේදී සැකකරුවන් දෙදෙනා සමග ත්‍රිරෝද රිය අත් අඩංගුවට ගැනීමට හැකිවී තිබේ.කොළඹ - අලුත්කඩේ මහාධිකරණ විනිසුරු ප්‍රසන්න අල්විස් මහතා වෙත සැකකරුවන් දෙදෙනා ඉදිරිපත් කිරීමෙන් පසු වැඩිදුර විභාගය කල් තබමින් සැකකරු හා සැකකාරිය රක්ෂිත බන්ධනාගාර ගතකොට ඇත.දූෂණ මර්දන අංශයේ මල්වත්ත (69442) රත්නායක (73219) හා වීරතුංග (78090) යන පොලිස් කොස්තාපල්වරුන් මෙම මෙහෙයුමට සහාය වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=r1111174</link>
    <topic>තරුණියක් වශීකර ගන්න ගිහින්තරුණයකු හොඳ හැටි ගුටි කාලා</topic>
    <author>පානදුර සමූහ – කපිල සෝමරත්න</author>
    <content>මුදල් වියදම් කර මන්තරකරුවකු හමුවී රූමත් මුස්ලිම් තරුණියකගේ හිත ඇද ගැනීමට වශියක් රැගෙන ගිය මුස්ලිම් තරුණයෙකු අසල්වැසියන්ගෙන් බඩපුරා ගුටි කා රෝහල්ගතවීමේ සිද්ධියක් පාණදුර මහේස්ත්‍රාත් ආර්. එස්. ඒ. දිසානායක මහතා හමුවේ 02.11.2011 දින අනාවරණය විය.මේ සිද්ධිය සම්බන්ධයෙන් පාණදුර උතුර පොලිසිය විසින් අත්අඩංගුවට ගත් සැකකරුවන් 9 දෙනෙකු ශරීර ඇප මත මුදාහැරියේය.ඔවුන් චෝදනා ලබා සිටියේ එම පුද්ගලයාට පහර දී රු.81500.00 මුදලක් කොල්ලකෑම සම්බන්ධයෙනි.වශී ගුරුකම කරදුන් මන්තරකාරයාගේ කටඋත්තරයද පොලිසිය සටහන් කරගත් බව පාණදුර උතුර පොලිසියේ සැරයන් ධර්මපාල මහතා අධිකරණයට පැවැසීය.පාණදුර හේනමුල්ලේ මුස්ලිම් දේවස්ථානය ළඟ පිහිටි නිවෙසක රූමත් මුස්ලිම් තරුණියක් සිටියාය. ඇයගේ සුරූපී දේහයට වශී වූ මුස්ලිම් තරුණයකු වශී ගුරුකම් කරන මන්තරකරුවකු හමුවී සෑහෙන මුදලක් දී වශී ගුරුකමක්කර ගත්තේය.මහත්තයා කිසිදේකට බයවෙන්න එපා තෙල්බින්දු දෙක තුනක් මුහුනේ ගල්වාගෙන තරුණියගේ නිවෙසට ගොස් තරුණියගේ අතින් අල්ලන්න එවිට ඇය මහත්තයාගේ පස්සෙන්ම ඒවි යැයි පැවැසූ මන්තරකාරයා වශිය මේ ධනවත් මුස්ලිම් තරුණයාට දුන්නේ ඕං නමෝ නමක් කියමිනි.වැඩේ අකුරටම ඉටුවේ යැයි සිතූ මේ තරුණයා. මුස්ලිම් රූමතියගේ නිවෙසට ගොස් ඇගේ අතින් ඇල්ලුවේය. ඇය මර ලතෝනි දෙමින් කෑ ගැසුවේය.මුස්ලිම් දේවස්ථානය ළඟ සිටි තරුණයෝ පිරිස දුවගෙන ගොස් නිවෙසට ඇතුළු වී තරුණයා අල්ලාගෙන බඩ පුරා ඔහුට පහර දී පොලිසියට භාර දුන්හ. ඔහු රෝහල් ගත කෙරුණේ මේ බව පොලිස් නිලධාරිහු අධිකරණය හමුවේ අනාවරණය කළහ. මහේස්ත්‍රාත්වරයා නඩු විභාගය නොවැම්බර් මස 16 දාට කල් දැම්මේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=r1111175</link>
    <topic>හොර මත් පැන් විකුණුකතක් අත්අඩංගුවට</topic>
    <author>කැස්බෑව සංචාරක – ධර්මසිරි සුරවීර</author>
    <content>බොරලැස්ගමුව පොලිස් වසමේ වේරහැර ප්‍රදේශයේ නීති විරෝධී මත්පැන් අලෙවි කිරීමේ ජාවාරමක නියැළි 37 හැවිරිදි කාන්තාවක් බොරලැස්ගමුව පොලිසිය මගින් අත්අඩංගුවට ගෙන ඇත.ඇය විසින් අලෙවිය සඳහා සඟවා තිබූ නීති විරෝධී මත්පැන් බෝතල 30 ක්ද පොලිසිය විසින් මෙහිදී සොයා ගෙන ඇත.බොරැල්ල ප්‍රදේශයේ පුද්ගලයකුගෙන් මිලදී ගෙන මෙම නීති විරෝධී මත්පැන් ජාවාරමේ යෙදී සිට ඇති බවත් පොලිස් පරීක්‍ෂණ වලදී හෙළි වී ඇත.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ උපදෙස් පරිදි බොරලැස්ගමුව පොලිසියේ ස්ථානාධිපති පොලිස් පරීක්‍ෂක අයි. කේ. ඇපලකොටුව මහතාගේ මෙහෙයවීම මත පොලිස් පරීක්‍ෂක විජේරත්න, පොලිස් කොස්තාපල්වරුන් වන විෂාන් (78830), චේතිය (78884) සහ කාන්තා ආරක්‍ෂක සහායක නිල්මිණි (3095) නිලධාරීහු මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=s1111171</link>
    <topic>ක්‍රීඩා වෛද්‍ය ආයතනයේ විනිවිදභාවයටදස දෙනෙකුගෙන් යුත් පරිපාලන මණ්ඩලයක්</topic>
    <author>පි‍්‍රන්ස් ගුණසේකර</author>
    <content>ජාතික ක්‍රීඩා වෛද්‍ය ආයතනයේ වැඩකටයුතුවල විනිවිදභාවය ආරක්ෂා කරගැනීමේ අපේක්ෂාවෙන් පරිපාලන මණ්ඩලයක් පිහිටුවීමට යයි. ක්‍රීඩා වෛද්‍ය ආයතනයේ නව ප්‍රධානී මහාචාර්ය අර්ජුන ද සිල්වා මහතාගේ යෝජනාවක් අනුව පරිපාලන මණ්ඩලය ස්ථාපිත කෙරේ.ක්‍රීඩා වෛද්‍ය පරිපාලන මණ්ඩලයට සාමාජිකයන් 10 ක් ඇතුළත් වන අතර ප්‍රධානියා ලෙස මහාචාර්ය අර්ජුන ද සිල්වා මහතා කටයුතු කරනු ඇත. සාමාජික මණ්ඩලයට විදේශ කටයුතු අමාත්‍යාංශයේ නියෝජිතයකු අධ්‍යාපන අමාත්‍යාංශයේ නියෝජිතයකු ශ්‍රී පොලිසිය හා ආරක්ෂක හමුදාවල නියෝජිතයන් ඇතුළත් වෙති. ක්‍රීඩා වෛද්‍ය ආයතනය මගින් ක්‍රීඩාවේ යහපත වෙනුවෙන් ගන්නා තීරණ පරිපාලන මණ්ඩලය හරහා අනුමත විය යුතුය. ක්‍රීඩා වෛද්‍ය ආයතනයේ පරිපාලන කටයුතු මෙමගින් වඩා කාර්යක්ෂම වනු ඇතැයි මහාචාර්ය අර්ජුන ද සිල්වා මහතා පැවැසීය.“ක්‍රීඩක ක්‍රීඩිකාවන්ගේ යහපත උදෙසා ගන්නා සියලු පරිපාලන තීරණ විනිවිදභාවයකින් යුක්තවිය යුතුයි. පරිපාලනය පිළිබඳ දැනුමක් ඇති පිරිසක් මේ කමිටුවට එක්කර ගන්නවා” සිල්වා මහතා පැවැසීය.දැනට ක්‍රීඩා වෛද්‍ය ආයතනය තුළ ක්‍රියාත්මක වන ජාතික තහනම් උත්තේජන ආයතනය ලබන වසරේදී වෙනම ස්ථානයකට ගෙන යන බව ද පැවැසීය. ආයතන දෙක වෙන්කිරීම උදෙසා නීතිමය පසුබිම මේ දිනවල සකස් කරමින් පවතී.ක්‍රීඩා වෛද්‍ය ආයතනයේ සිටින වෛද්‍යවරුන්ට අමතරව විශේෂඥ වෛද්‍යවරු 10 ක් විවිධ අංශ ඔස්සේ ප්‍රතිකාර ලබාදීමට ස්වෙච්ඡාවෙන් ඉදිරිපත් ව ඇතැයි ද ක්‍රීඩා වෛද්‍ය ඒකකයේ ප්‍රධානියා පැවැසීය. එයට අමතරව ක්‍රීඩක ක්‍රීඩිකාවන්ට අවශ්‍ය භෞතික ප්‍රතිකාර ඔස්ට්‍රේලියාවේ සිට පැමිණි ශ්‍රී ලංකාවේ ලියාපදිංචි වූ විශේෂඥ ;;වද්‍යවරයෙකු මගින් ලබා දීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=s1111172</link>
    <topic>‘නටා ගයා ප්‍රීති වෙවී අපට චියර් කරන්න හෙටත් එන්න!’</topic>
    <author>වර්නන් ගුණසේකරඑක්සත් අරාබි එමීර් රාජ්‍යයේ සිට...</author>
    <content>පාකිස්තානයට එරෙහිව හෙට ඩුබායි ක්‍රීඩා නගර ක්‍රිකට් ක්‍රීඩාංගණයේ පැවැත්වෙන තෙවැනි ජාත්‍යන්තර එක්දින තරගය නැරඹීමට පැමිණ සිංදු කියමින් ‘ඩාන්ස්’ කරමින් තම කණ්ඩායම තවත් ජයග්‍රහණයක් කරා ගෙන යන ලෙසට ශ්‍රී ලංකා නායක තිලකරත්න ඩිල්ෂාන් මෙහි සිටින ශ්‍රී ලාංකික ක්‍රීඩා ලෝලීන්ගෙන් ඉල්ලීමක් කර තිබේ.“පිටියේ තියෙන්නේ ඉතාම සුන්දර දසුනක්. එයාලා අපිව උද්යෝගිමත් කරවමින් අපට චියර් කරනවා. අපට දැනෙන්නේ අපි ශ්‍රී ලංකාවේ ක්‍රිකට් මැච් එකක් ගහනවා වගෙයි” පසුගිය සඳුදා පැවැති දෙවැනි එක්දින තරගය නැරඹීම සඳහා ඩුබායි ක්‍රිකට් ක්‍රීඩාංගණයට පැමිණි ශ්‍රී ලාංකික ක්‍රිකට් ලෝලී ජනයා මහත් ආඩම්බරයෙන් යුතුව ශබ්ද නඟමින් තිලකරත්න ඩිල්ෂාන්ගේ කණ්ඩායමට පාකිස්තානයට එරෙහිව ලකුණු 25ක ජයග්‍රහණයක් කරා යාමට හොඳ ‘තල්ලුවක්’ ලබා දුන්හ. ඔවූහු නටා ගයා ප්‍රීති වෙද්දී ‘පපාරේ’ සංගීතය පිටිය සිසාරා පැතිර ගියේය.හෙට පැවැත්වෙන තරගය නැරඹීම සඳහාද දහස් ගණනින් පැමිණ එවැනිම සහායක් තම කණ්ඩායමට ලබා දෙනු ඇතැයි මෙහි සිටින ශ්‍රී ලාංකිකයින්ගෙන් තමා බලාපොරොත්තු වන බව ඩිල්ෂාන් කියා සිටියේය. “පසුගිය සිකුරාදා පැවැති පළමු එක්දින තරගයෙන් අපි විකට් අටකින් පැරදිලා තියෙද්දිත් අපට චියර් කරන්න සෑහෙන තරමක පිරිසක් පැමිණ සිටියා. ලබන සිකුරාදා (හෙට) පැවැත්වෙන තරගයටත් දහස් ගණනින් අපේ අය ඇවිත් අපිට චියර් කරාවි කියලා මට ෂුවර්” ඩිල්ෂාන් විශ්වාසයෙන් යුතුව පවසා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=s1111173</link>
    <topic>තරග පාවා දුන්නේ පාකිස්තානය පමණක් නොවේ</topic>
    <author>ලන්ඩනය (ඒ. එෆ්. පී.)</author>
    <content>පාකිස්තානය පමණක් නොව ජාත්‍යන්තර ක්‍රිකට් පිටියේ ඉදිරියෙන් සිටින රටවල්වල ක්‍රීඩකයන් පවා ප්‍රධාන පෙළේ ක්‍රිකට් තරග මුදලට පාවාදීමේ කටයුතුවලට සම්බන්ධ බව අයි. සී. සී. යේ අල්ලස් හා දූෂණ විරෝධී ආරක්ෂක ඒකකයේ හිටපු ප්‍රධානී පෝල් කොන්ඩොන් ප්‍රකාශ කළේය. “90 දශකයේ අග භාගයේදී ටෙස්ට් තරග සහ ලෝක කුසලාන තරගමාලා තරගවල නිරතුරුවම මුදලට පාවාදීම් තිබුණා” ලන්ඩන් ඊවිනින් ස්ටෑන්ඩඩ් පුවත්පතට සාකච්ඡාවක් ලබාදෙමින් කොන්ඩොන් සඳහන් කළේය.“මුදලට තරග පාවාදීම්වලට කණ්ඩායම් ගණනාවක්ම සම්බන්ධයි. විශේෂයෙන් ඉන්දියානු උප මහද්වීපයේ කණ්ඩායම් නිශ්චිත ලෙසම මීට සම්බන්ධ වුණා. සෑම ජාත්‍යන්තර තරගයකදීම කිසිවකු හෝ මෙවැනි දෙයකට සම්බන්ධයි.”මුදලට තරග පාවාදීමේ අර්බුදය ආසියාවේ පමණක් නොව එංගලන්තය වැනි රටවලට ද විශාල ගැටලුවක් බව ඔහුගේ අදහසය.ලන්ඩනයේ මෙට්‍රොපොලිටන් පොලිසියේ හිටපු ප්‍රධානියා වන කොන්ඩොන් අයි. සී. සී. ය මගින් 2000 වසරේ දී මුලින්ම අල්ලස් හා දූෂණ විරෝධි ආරක්ෂක ඒකකය ස්ථාපිත කළ අවස්ථාවේ එහි ප්‍රධානියා ලෙස පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=s1111174</link>
    <topic>ද.අපි‍්‍රකානු රගර් ක්‍රීඩකයාඝාතනය කරයි</topic>
    <author/>
    <content>දකුණු අපි‍්‍රකානු රගර් කණ්ඩායම නියෝජනය කරමින් රගර් ටෙස්ට් තරගයක උත්සාහක දිනුමක් වාර්තා කළ පළමු කළු ජාතික ක්‍රීඩකයා වූ සෙලී ටිබිලිකා කේප්ටවුන් හීදි වෙඩි පහරකට ලක්ව මියගිය බව එරට පොලිසිය තහවුරු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=s1111175</link>
    <topic>සියැට් ජනතා ක්‍රිකට් ක්‍රීඩකයා සම්මානයටසුපිරි තරු 5ක් සටනේ</topic>
    <author/>
    <content>වසරේ සියැට් ජනතා ක්‍රිකට් ක්‍රීඩකයා තෝරා ගැනීම සඳහා දියත් කළ මත විමසුමට අනුව මේ වන විට වැඩිම මනාප ප්‍රමාණයක් ලැබූ ක්‍රීඩකයින් අතර කුමාර් සංගක්කාර, තිලකරත්න ඩිල්ෂාන්, ලසිත් මාලිංග, මහේල ජයවර්ධන සහ ඇන්ජලෝ මැතිව්ස් යන ක්‍රීඩකයෝ ඉදිරියෙන් සිටිති.මේ මත විමසුම 25 වැනිදා අවසන් වීමට නියමිතය.මේ කිරුළ හිමිකර ගැනීමට ක්‍රිකට් ආයතනය සමග ගිමිසුම්ගත වූ ක්‍රීඩකයින් 100 දෙනෙකු සුදුසුකම් ලැබූ අතර මේ පිරිස අතුරින් වැඩිම ජනතා මනාප ප්‍රමාණයක් ලබා ගන්නා ක්‍රිකට් ක්‍රීඩකයා 2011 වසරේ සියැට් ජනතා ක්‍රිකට් තරුව ලෙස නොවැම්බර් 29 වැනිදා වෝටර්ස් එජ් හිදී පැවැත්වීමට නියමිත වාර්ෂික සියැට් ශ්‍රී ලංකා ක්‍රිකට් සම්මාන උළෙලෙහි දී අභිසෙස් ලැබීමට නියමිතය.තම පි‍්‍රයතම ක්‍රිකට් ක්‍රීඩකයා වසරේ ජනතා ක්‍රිකට් තරුව බවට පත්කිරීම සඳහා ප්‍රධාන ජංගම දුරකථන ජාලයන් සහ CDMA දුරකථන ජාල ඔස්සේ ද සියැට් (හිස්තැනක්) තමන්ගේ ප්‍රියතම ක්‍රිකට් තරුවගේ නම යොදා 6797ට කෙටි පණිවිඩයක් එවීම මගින් තම කැමැත්ත ප්‍රකාශ කළ හැක.අන්තර්ජාලය භාවිත කරමින් තම මනාපය පළ කිරීම සඳහා www.ceatsrilankacricketawards.lk  යන සුවිශේෂි වෙබ් අඩවිය භාවිත කළ හැකි අතර මේ සඳහාම නිර්මාණය වූ ෆේස් බුක් පිටුව (www.facebook.com/ceatsrilankacricketawards) ඔස්සේ ද ක්‍රීඩා ලෝලීන්ට තම මතය පළ කිරීමට අවස්ථාව හිමිව ඇත. සියැට් ශ්‍රී ලංකා වෙතින් ලබා දෙන තිළිණයක් ලෙසට වසරේ සියැට් ජනතා ක්‍රිකට් ක්‍රීඩකයා තෝරා ගැනීම සඳහා මනාප පළ කරන්නන් අතුරින් දස දෙනෙකුට මනාප පළ කිරීමේ කාල සීමාවෙන් අනතුරුව පැවැත්වෙන කුසපත් ඇදීමකින් සියැට් ශ්‍රී ලංකා ක්‍රිකට් සම්මාන උළෙල නැරඹීම සඳහා ප්‍රවේශ පත්‍ර පිරිනැමීමටද කටයුතු යොදා තිබේ.තිලකරත්න ඩිල්ෂාන් 2009 වසරේ දී සියැට් ජනතා ක්‍රිකට් ක්‍රීඩකයාට හිමි සම්මානය දිනා ගත් අතර 2010 වසරේදී මේ සම්මානය දිනා ගනු ලැබුවේ කුමාර් සංගක්කාර විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=s1111176</link>
    <topic>ගම්පහ පාපන්දු පියාට උපහාර උත්සවයක්</topic>
    <author/>
    <content>ගම්පහ පාපන්දු පියා ලෙස නම් පටබැඳි ආර්. එෆ්. ද සිල්වා (රාලි) මහතාගේ සේවය අගය කිරීමේ උත්සවයක් මේ මස 19 දා ගම්පහ නගර සභා පිටියේදී පැවැත්වේ.සිල්වා මහතාගේ 84 වැනි ජන්ම දිනය යෙදෙන 19 දා පැවැත්වෙන මේ උපහාර උත්සවය ඒ මහතා පාපන්දු ක්‍රීඩාවට කළ සේවය අගය කිරීම උදෙසාම සිදුකරනු ලබන්නකි.පාපන්දු ක්‍රීඩාවට කුඩා කල සිටම දැක්වූ ඇල්ම හේතුවෙන් ගම්පහ ප්‍රදේශයට එම ක්‍රීඩාම හඳුන්වා දිමට පුරෝගාමී වූ සිල්වා මහතා 1935 වසරේදී යුනයිටඩ් ක්‍රීඩා සමාජය බිහිකිරීමට සමත් විය.1952 වසරේ දී බාබේරියන් පාපන්දු කණ්ඩායම ආරම්භ කිරීමට හැකි වූ අතර ගම්පහ නගර සභා ක්‍රීඩා පිටිය පාපන්දු ක්‍රීඩාවට උචිත ලෙස නිර්මාණය කර ගැනීමට ඔහු සමත් විය.සිල්වා මහතාගෙන් සිදුවූ සේවාවන් අතර ගම්පහ දිස්ත්‍රික් පාසල් පාපන්දු කණ්ඩායම් ඇති කිරීම, නව පාපන්දු කණ්ඩායම් බිහි කිරීම, ගම්පහ පාපන්දු ලීගය පිහිටුවීම, පාපන්දු විනිසුරු සංගම් පිහිටුවීම හා වසර 20 ක් බාබේරියන්ස් ක්‍රීඩා සමාජයේ ලේකම් වශයෙන් ද වසර 15 ක් ගම්පහ පාපන්දු ලීගයේ ලේකම් වශයෙන් ද කටයුතු කළේය. ඔහුගෙන් සිදුවූ සේවාව වෙනුවෙන් ශ්‍රී ලංකා පාපන්දු සංගමයේ නිත්‍ය සාමාජිකත්වයෙන් පිදුම් ලැබීම ද විශේෂත්වයකි.දශක 7 කට අධික කාලයක් පාපන්දු ක්‍රීඩාවේ උන්නතිය වෙනුවෙන් සිය දිවිය කැප කළ සිල්වා මහතාට උපහාර පිදීමේ උත්සවයේ සංවිධානය ගම්පහ බාබේරියන් ක්‍රීඩා සමාජය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=s1111177</link>
    <topic>කාන්තා පාපන්දු සූරතාවලියේඅවසන් වටය හෙට ඇරැඹේ</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන කාන්තා ක්‍රීඩා සමාජ සූරතාවලියේ අවසන් වටය හෙට ආරම්භ වේ. යුද, පොලිස්, නාවික, ගුවන් හමුදා, කුරුණෑගල හා ගම්පහ ක්‍රීඩා සමාජ අතර මේ තරගාවලිය පැවැත්වේ.පළමු වටයේ තරග 15 ක් පැවැති අතර යුද හමුදාව, පොලිසිය, කුරුණෑගල හා ගුවන් හමුදාව අවසන් වටය සඳහා සුදුසුකම් ලැබීය. අර්ධ අවසන් පූර්ව වටයේදී කුරුණෑගල ක්‍රීඩා සමාජය හා ගුවන් හමුදාව අතර තරගය හෙට (18දා) කැලණියේ දී පැවැත්වේ. එයින් ජයගන්නා කණ්ඩායම පොලිස් ක්‍රීඩා සමාජය සමග 22 වැනිදා අවසන් පූර්ව තරගයට එක්වේ. පළමු වටය නිමාවෙද්දී ඉදිරියෙන්ම සිටින යුද හමුදා ක්‍රීඩා සමාජය සමග අවසන් පූර්ව තරගයේ ජයග්‍රාහී කණ්ඩායම තරග කිරීමට නියමිතය. එම අවසන් තරගය මේ 28 දා කොළඹ සී. ආර්. පිටියේදී පැවැත්වේ.මූලික වටයේ තරගවලදී යුද හමුදා ක්‍රීඩිකාවෝ තරග 5 කට සහභාගී වී තරග 4 ක් ජයගෙන ලකුණු 13 ක් ලබා ගත්හ. ගුවන් හමුදාව සමග පැවැති තරගය ගෝල් 2 – 2 ක් ලෙස ජය පරාජයෙන් තොරව නිමා කිරීමට යුද හමුදාව සමත්විය.පොලිස් ක්‍රීඩා සමාජය තරග 5 කට සහභාගී වී තරග 2 ක් ජයගෙන තරගයක් පරාජය වී තරග 2 ක් ජය පරාජයෙන් තොරව නිමාකර ලකුණු 8 ක් ලබා ගත්තේය. කුරුණෑගල ක්‍රීඩිකාවෝ තරග 5 න් තරග 2 ක් ජයගෙන 2 ක් පරාජය වී තරගයක් ජය පරාජයෙන් තොරව නිමා කළහ.ගුවන් හමුදාව තරග 5 න් තරගයක් ජයගෙන තරග 2 ක් පරාජය වී තරග 2 ක් ජය පරාජයෙන් තොරව නිමා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=s1111178</link>
    <topic>ඔස්ට්‍රේලියා ක්‍රිකට් ආයතනයට අල්ලස්-දූෂණ විරෝධී ඒකකයක්</topic>
    <author>සිඩ්නි (ඒ. එෆ්. පී.)</author>
    <content>ඔස්ට්‍රේලියාවේ ස්වදේශීය ක්‍රිකට් තරග කේෂ්ත්‍රයේ ගුණාත්මකභාවය ආරක්ෂා කර ගැනීමේ අරමුණින් අල්ලස් හා දූෂණ විරෝධී ආරක්ෂක ඒකකයක් ක්‍රීඩාව වෙනුවෙන් ස්ථාපිත කළ බව ඔස්ට්‍රේලියානු ක්‍රිකට් ආයතනය නිවේදනය කළේය.මේ නව ආරක්ෂක ඒකකය විසින් එරට ෂෙෆීල්ඩ් ෂීල්ඩ්, රයෝබි කුසලාන සහ මෑතකදී ආරම්භ කළ බිග් බාෂ් විස්සයි - 20 තරගාවලිය කෙරෙහි අවධානය යොමු කරනු ලැබීමට නියමිතය.එරට පැවැත්වෙන ස්වදේශීය තරගවලට මේ ආරක්ෂක ඒකකයේ නිලධාරියකු සහභාගී වන අතර එහිදී අල්ලස් හා දූෂණ විරෝධි වැඩසටහන් පවත්වමින් ක්‍රීඩකයන් දැනුවත් කරනු ඇත.මුදලට තරග පාවාදීමේ වරදට හසුවූ පාකිස්තාන ක්‍රීඩකයන් තිදෙනාට බ්‍රිතාන්‍ය විනිසුරුවරයකු විසින් සිර දඬුවම් නියම කරනු ලැබීමෙන් සතියකට පසුව ඔස්ට්‍රේලියානු ක්‍රිකට් ආයතනය මේ නව ඒකකය ස්ථාපිත කිරීමට පියවර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=f1111171</link>
    <topic>වෙබ් කලාවට නව සළුපිළි</topic>
    <author>රාමන්</author>
    <content>අන්තර් ජාල වෙබ් අඩවි ලෝක මාධ්‍ය සංස්කෘතියට එක් වූ නවීනතම මෙවලමක්. මෙතැන් සිට සමූහයක් වෙත එක් තැනකින්, දෙතැනකින් විසුරුවා හරින ලද හෝ ප්‍රකාශයට පත් කරන ලද මාධ්‍ය කලාව යම් පසුබෑමකට ලක් වෙමින් පවතිනවා. එය වත්මන් ගෝලීය ක්‍රමය තුළ අනිවාර්යයෙන් ම සිදු වන්නක්. එහෙත් වෙබ් අඩවි නිසා කිසිවක් අහෝසි වන්නේ නම් නැහැ.අන්තර් ජාල වෙබ් අඩවි සැලකෙන්නේ පුරවැසි මාධ්‍යයක් ලෙස. ඕනෑම කෙනෙකුට මේ ගෝලීය අවකාශය තුළ තම තමන්ගේ වෙබ් අඩවියක් පවත්වා ගෙන යා හැකියි. ඊට තාක්ෂණික බාධාවක් නැහැ. මේ නිසා ඕනෑම කෙනෙකුට ඕනෑම මොහොතකට මාධ්‍යකරුවෙක් වෙන්න පුළුවන්. ආචාර ධර්ම, මාධ්‍ය සංස්කෘතිය පිළිබඳ කාරණා ද අවශ්‍ය වන්නේ නැහැ. මේ නිසා වගකීමක් සහිත පුවත් මෙන් ම වගකීමක් රහිත පුවත්වලට ද අවකාශය විවර වෙනවා. එය තාක්ෂණිකව නතර කිරීම ද අපහසුයි.මේ වෙබ් අඩවිවල ඇති විශේෂත්වය එහි සඳහන් කාරණා සම්බන්ධයෙන් පුරවැසියන්ගේ ප්‍රතිචාරයන්ද පළ කිරීමට හැකි වීමයි. එසේ ම විවිධ පුද්ගලයන් සම්බන්ධයෙන් මුසාවාද හා වෛරී පුවත් සහ එකිනෙකාගේ ප්‍රතිරූපයන්ට හානි සිදු වන දෑ වුව ද වෙබ් අඩවි හරහා ප්‍රචාරය කිරීමේ අවස්ථාව මෙමගින් සැලකෙනවා. ඒවා පුද්ගලයන්ට පමණක් නොව රටක් විදියටත් හානි කර විය හැකියි. විකිලික්ස් වෙබ් අඩවිය සම්බන්ධයෙන් අමෙරිකානු ආණ්ඩුවේ අදහස නම්‍යශීලී නැහැ. දරදඬුයි. වෙබ් අඩවිවල ප්‍රහාරයන් තමන්ට රිදෙන විට ආණ්ඩුවල ප්‍රජාතන්ත්‍රවාදී මතවාදයන් ගිලිහීයෑමට හොඳම උදාහරණය සපයන්නේද අමෙරිකාවයි.මෙවන් පසුබිමක් තුළ විටෙක වගකීමක් සහිත මාධ්‍යයක් ලෙසද තවත් විටෙක කැලෑ පත්තරයක් ලෙසින් ද වෙබ් අඩවි පවත්වාගෙන යා හැකියි. එසේ ම මෙම ප්‍රවණතාවය අපගේ රටට පමණක් සීමා වී නැහැ. මේ වන විට මහජන චීනය එම රටට හානි කර යැයි තක්සේරු කර ඇති වෙබ් අඩවි ද. ල. 15000 ක් පමණ තහනම් තිබෙනවා.ඕනෑම මාධ්‍යයක් ආරම්භක පරිහරණයේ දී යම් ප්‍රමාණයකට අයාලේ යෑමක් දක්නට ලැබීම ස්වාභාවිකයි. එය නතර කිරීමට අපහසුයි. වෙබ් අඩවිවලට විද්‍යුත් කැලෑ පත්තර ලේබලය ඇල වී තිබෙන්නේ මේ නිසා. යම් මාධ්‍ය පරිහණයක් සමඟ ම ඊට අදාළ සංස්කෘතියන් නිර්මාණය විය යුතුයි. අප වැනි රටවල වෙබ් අඩවි සම්බන්ධයෙන් එවන් සංස්කෘතියක් දක්නට නොලැබෙනවා වගෙයි.එහෙත් යුරෝපයේ තත්ත්වය මීට වඩා වෙනස්. දැන් එහි විශ්වාසනීයත්වය හා යහපත් මාධ්‍ය භාවිතය ගැන නව සංස්කෘතියක් ඇති වෙලා. සාමාන්‍යයෙන් ඕපාදූප හා විකල්ප අදහස් දැන ගැනීමට ජනයා සතු සහජ ආශාව සමහර වෙබ් අඩවි ක්‍රියාකරුවන් ප්‍රයෝජනයට ගෙන තිබෙන බවයි පෙනෙන්නේ. මේ ප්‍රවණතාවය යහපත් නැහැ. සමහර වෙබ් පුවත් නිසා අසාධාරණ ලෙස ඊට ගොදුරු වන්නක් අපහසුතාවයන්ට පත් වෙනවා. එහි බරපතලම වැරැද්ද සමහර වෙබ් අඩවි විවිධ රටවල සිට ක්‍රියාත්මක වීමයි. උදාහරණයක් ලෙස ශ්‍රී ලංකාව පිළිබඳ තොරතුරු වාර්තා කරන සමහර වෙබ් අඩවි ක්‍රියාත්මක වන්නේ යුරෝපාකරයේ රටක සිට මේ නිසා ම වැරැදි තොරතුරු සම්බන්ධයෙන් ඊට එරෙහි පිළිතුරු සැපයීම හෝ යම් නීතිමය රාමුවක සිට කටයුතු කිරීමට නොහැකි වී තිබෙනවා.අනෙක් පැත්තෙන් ඒවායේ ප්‍රචාරන කටයුතුවලට බාධා කිරීමෙන් ද පලක් වන්නේ නැහැ. එය මාධ්‍ය නිදහස හා සම්බන්ධ කර ගනිමින් වෙනස් මතවාදයක් ජාත්‍යන්තරයට ගෙන යෑමට විපක්ෂ කණ්ඩායම්වලට ඉඩ සලසා දීමක් බවට ද පරිවර්තනය විය හැකියි.ශ්‍රී ලංකාව තුළ ක්‍රියාත්මක වන සමහර වෙබ් අඩවි දේශපාලනමය කාරණා පසෙකින් තැබූවද සදාචාරය හා සංස්කෘතිය පැත්තෙන් විශේෂයෙන් ම තරුණ පරපුරට කරනු ලබන්නේ බරපතල හානියක්. සමහර අය වෙබ්වල යන වැරැදි තොරතුරු විශ්වාස කිරීමට පෙළඹෙන්නේ අදාළ කාරණාවලට සම්බන්ධ මූලාශ්‍ර හෝ විද්‍යාත්මක පර්යේෂණ වාර්තා පසෙක තබමින්. මේ නිසා වෙබ් අඩවි උදෙසා ද යහපත් සංස්කෘතියක් නිර්මාණය විය යුතුය යන මතවාදයක් අද ලෝකය පුරාම ඇති වී තිබෙනවා. රුසියාව ඊට ප්‍රතිචාර දක්වන්නේ ප්‍රතිවිරුද්ධ වෙබ් අඩවි මගින් පිළිතුරු දෙමින් හා වෙබ් අඩවි පාවිච්චි කිරීම සුලබ කිරීමට පියවර ගැනීමෙන්. එම සුලබ කිරීම මගින් ඔවුන් නව වෙබ් සංස්කෘතියක් ගොඩනැඟීමේ උත්සාහයක නිතර වෙමින් සිටිනවා.මහජන චීනය අනුගමනය කරන්නේ ඊට හාත්පසින්ම වෙනස් පිළිවෙතක්. එනම් ඒවා බලහත්කාරයෙන් තහනම් කිරීමට පෙළඹීමෙන්, තාක්ෂණිකව දියුණු යන්ත්‍ර සූත්‍ර භාවිතා කරමින් විවිධ ක්‍රමවලින් තහනම් වෙබ් අඩවි නැරඹීමට ඇති ඉඩ කඩද චීන බලධාරීන් අහුරා ඇති බවයි වාර්තා වෙන්නේ. මෙය රුසියන් ක්‍රමයට සම්පූර්ණයෙන්ම වෙනස් වූ සම්ප්‍රදායක්. ශ්‍රී ලංකාව වැනි රටවල් මීට වඩා මධ්‍යස්ථ ක්‍රමයක් ගැන කල්පනා කරමින් සිටින බව පෙනෙනවා. එනම් වෙබ් අඩවි ලියාපදිංචි කිරීමට අවස්ථාවක් සලසාදීමයි. නව වෙබ් සංස්කෘතියකට පිවිසීම එහි අරමුණ බවයි පැවසෙන්නේ. මෙම ලියාපදිංචිය හරහා යම් නියාමනයක් හා සංස්කෘතියක් ගොඩ නැඟීමට හැකි වේය යන්න අලුත් මතවාදයක්.වෙබ් අඩවි තහනම් කිරීමක් හෝ එහි ක්‍රියාකාරීත්වයට හරස්වීමක් හෝ ඉන් අදහස් කරන්නේ නැති බවයි පැවසෙන්නේ. තමන් වගකීමක් වෙබ් මාධ්‍ය කලාවක් අනුගමනය කරන්නේ නම් වෙබ් අඩවියක් ලියාපදිංචි කිරීම ගැන බිය විය යුතු නැහැ. බිය වන්නේ නම් එතැන ඇත්තේ චකිතයක්. තමන් නිවැරැදි තොරතුªරු කරුණු කාරණා සහිතව ප්‍රචාරය කරවීමේ පුරවැසි මාධ්‍ය කලාවකට කිසිවෙක් බිය විය යුතු නැහැ. එවැන්නකට ග්‍රාහක ප්‍රභූන් ජනමත නායකයන් දේශාලඥයන් ද බිය විය යුතු නැහැ. එසේ ම මාධ්‍යකරුවන් ද කලබල විය යුතු නැහැ.ඊට හේතුව ලියාපදිංචිය හරහා යම් අනන්‍යතාවයක් ලැබීමයි. එසේ ම එය ඒ සඳහා වූ එකම ක්‍රමය වන්නේ ද නැහැ. මෙය වාරණයක් තහනමක් මෙන් කරුණු කාරණා සහිත ප්‍රවෘත්තියක හෝ රචනාවකට ඇති ඉඩක් වෙබ් අඩවි ලියාපදිංචියෙන් වැළකෙන්නේ නැහැ. ඒ සඳහා කාගෙන්වත් අවසරගත යුතු වන්නේ ද නැහැ.යහපත් යම් ක්‍රමානුකූල වැඩ රටාවකට ඔවුන් ප්‍රවේශ කිරීමත් එවැන්නක් මාධ්‍ය නිදහසට හානියක් සේ බටහිර තානාපති අංශවලට හුවා දැක්වීම හොරාට ප්‍රථම කෙසෙල් කැන වැට පැනීමක් වගෙයි. වෙබ් අඩවි හරහා හෝ මාධ්‍ය ක්‍ෂේත්‍රයට පිවිසෙන අය ආරම්භයේ දීම කැලෑ පත්තරකරුවන් ගේ හංවඩුව ලබා ගත යුතු නැහැ. ඔවුන් සාධාරණව හා තර්කානුකූල ව ජනමාධ්‍ය හසුරුවන්නන් විය යුතුයි. තමන්ගේ වෙබ් අඩවියක් ජනතාව අතරට ගෙන යා යුත්තේ යම් විශ්වාසනීයත්වයක් හා වගකීමක් සහිතවයි. එසේ නොවන මාධ්‍යයකට යා හැකි දුර සීමා සහිතයි.වස්ත්‍ර උණා දැමුවා සේ දිවෙන වල් බූරු නිදහසකින් පලක් නොවන්නා සේ ම එවන් මාධ්‍ය කලාවකටද ඉඩක් විවර කිරීම කිසිම සමාජයක් යහපත් යැයි විශ්වාස කරන්නේ නැහැ. ඊට සම්මාදන් වන වෙබ් අඩවි තහනම් කිරීම ද ප්‍රශ්නයට විසඳුමක් නොවෙයි. ඒ වෙනුවෙන් අවශ්‍ය වන්නේ පාලනයක් හෝ තහනම් නොවෙයි. ලියාපදිංචියක් හෝ මොනයම් ක්‍රමයකින් හෝ වගකිව යුතු වෙබ් අඩවි කලාවක් හා සංස්කෘතියක් නිර්මාණය කර ගැනීමයි. මේ නිසා වත්මන් සමාජයේ දක්නට ලැබෙන වෙබ් අඩවි ලියාපදිංචි කිරීමේ කතිකාවත නව ඇරඹුමක ප්‍රවේශයක් කර ගත හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=f1111172</link>
    <topic>සභාපතිවරුන් අට දෙනෙක් යටතේමා සේවය කළා</topic>
    <author>සටහනසුරංජා සරෝජිනි පතිරණ</author>
    <content>‘මගේ පුංචිම කාලේ මතකය ගැන කියන විට අපේ පවුලේ සහෝදර සහෝදරියන් දහ දෙනෙක් එක්ක අපි හැදුණේ ආර්ථික ප්‍රශ්න මැද බොහෝ අපහසුකම් මැද්දේ. මගේ තාත්තා ගොවියෙක්. අම්මා හොඳ ගෘහණියක් . ඒ අය ගොඩක්දුරට ඉගෙන ගත්ත අය නෙමේ. ඒත් අපිට හොඳට උගන්වලා හොඳ තැනකට යවන්න ඕන කියලා ලොකු ධෛර්යක් අම්මටයි තාත්තටයි තිබුණා. ඒ ධෛර්ය තමා අපිව මේ තත්ත්වයට පත් කළේ අපි දහ දෙනාගෙන් හයදෙනෙක්ම උසස්ම නිලතල දරලා හොඳ රැකියාවක් කළා.1976 වසරේ විශ්ව විද්‍යාලයෙන් ඉවත් වෙලා සුළු කාලයක් රැකියාවක් බලාපොරොත්තුවෙන් ඉන්න කොට මම රැකියා ගොඩකට ඉල්ලුම් පත්‍ර දැම්මා. ඊට පස්සේ ඉස්සෙල්ලම මාව කැඳවුවේ තරුණ සේවා සභාවට. ඒ 76 වසර අගදී ව්‍යාපාර භාර නිලධාරි තනතුර (වර්තමාන තරුණ සේවා නිලධාරි) සඳහා ඉල්ලුම් පත් කැඳවලා තිබුණා. ඒ කාලේ තරුණ සේවා සභාව දිස්ත්‍රික්ක පුරා ව්‍යාප්ත කර තිබුණේ නෑ.එහෙම ව්‍යාප්ත කිරීමේ අදහසින් තමා මේක දියත් කර තිබුණෙ එතකොට තරුණ සේවා සභා ගොඩනැගිල්ල කුලී ගොඩනැගිල්ලක කොළඹ 05 ෆොන්සේකා පාර කියන තැන තමා පවත්වා ගෙන ගියේ. ඒ වන විට අධ්‍යක්ෂ ජෙනරාල් චරිත රත්වත්තේ මහත්මා. ඊට පස්සේ මම ඒ සම්මුඛ පරීක්ෂණයෙන් සමත් වෙලා 1978.09.01 වෙනිදා මුල්ම පත්වීම ලැබුවා. ශ්‍රී ලංකා පදනම් අයතනයේදී දින දහයක පුහුණුවක් උපාධිධාරීන්ට තරුණ සේවා සභාවෙන් ලබාදීලා මට මුල්ම පත්වීම ලබා දුන්නේ අනුරාධපුරයට.ඒ වන විට තමා මුලින්ම තරුණ සේවා සභාවේ දිස්ත්‍රික්ක කාර්යාල අනුරාධපුර, පොළොන්නරුව, හම්බන්තොට, රත්නපුරය, වවුනියාව, මඩකළපුව, ත්‍රිකුණාමලය, මන්නාරම හා ගම්පහ යන දිස්ත්‍රික්කවල ආරම්භ වුණේ.අනුරාධපුරේ කඩ දොළහ නව නගරයේ තමා කාර්යාලය තිබුණේ. එහෙට යන කොට එකම ව්‍යාපාර භාර නිලධාරිනියක් පමණයි හිටියේ. මම මුලින්ම කරපු ව්‍යාපෘතිය තමා බසවක්කුලම වැවේ සැල්වීනියා ඉවත් කිරීම. මා එහි පරීක්ෂණ භාර නිලධාරියා විදිහට මා ඒක සාර්ථකව සිදුකළා.ඊට පස්සේ 1978 වසරේ අගභාගය 1979 වසර වන විට යෞවන කටයුතු අමාත්‍යාංශය ඇති වුණාට පස්සේ තරුණ සංවර්ධන කටයුතුවල විශාල දියුණුවක් ඇති වුණා. හැම අංශයක්ම නියෝජනය කරමින් පුහුණු මධ්‍යස්ථාන ඇති වුණා. වෘත්තීය පුහුණුව තරුණයන්ට මුලින්ම ඇති කළා. 1982 වසර වන විට විශාල තරුණ පිරිසක් වෘත්තීය පුහුණුවට එක් වුණා.ඒකාලේ අනුරාධපුරයේ දිසාපතිතුමා තමා ජේ. කේ. දසනායක. අපි දිසාපතිතුමා එක්ක එකතු වෙලා කලාවැව, මිහින්තලේ, බටහිර අනුරාධපුර, නැගෙනහිර අනුරාධපුර, හොරොව්පොතාන, මැදවච්චිය, කැකිරාව යන මැතිවරණ කොට්ඨාස හතක් (07) තුළ විශාල තරුණ පිබිදීමක් ඇති කරමින් ජාතික තරුණ සේවා සභාවට තරුණ පිරිස් ඒකරාශී වන වැඩසටහන් කළා. අපි විවේකය ගැන හිතුවේ නෑ. සමහරදාට නින්දක් නෑ. පැය විසිහතරේම වැඩ. තරුණ නායකත්වය ඇති වන විට හැමෝම ඒ වටා රොක් වුණා. නිතරම කාර්යාලය තරුණ තරුණියන්ගෙන් පිරුණා. වැව් අමුණු, ඇළවල්, ක්‍රීඩා පිට්ටනි පාසල් ග්‍රාම සංවර්ධනය ඉහළින්ම සිදුකිරීමට ඇප කැප වුණා. ප්‍රජා පුහුණු වැඩසටහන් කළා. ඒ ප්‍රදේශවල ජනතාවත් අපි එක්ක හරි හරියට වැඩ කරන්න එකතු වුණා. කෑම බීම පවා හැමෝටම සූදානම් කරගෙන ඇවිත් ආගන්තුක සත්කාරය මහ ඉහළින් තිබුණා.1982 වසරේ දී මම දිස්ත්‍රික් තරුණ සේවා නිලධාරි තනතුරට උසස් කළා. ඒ වන විට අනුරාධපුර දිස්ත්‍රික් නිලධාරි කාර්යාලය භාරව සිටි කුමාර එදිරිමාන්න මහතා විදේශ ගත වීමත් සමඟම මට ඒ තනතුර භාර ගන්න සිදුවුණා. එතුªමාගෙනුත් මම බොහෝ දේ ඉගෙන ගත්තා. ඊට පස්සේ තව තවත් වැඩසටහන් දියත් කිරීම වේගවත් වුණා. මේ කාලේ තමා බෙල්වුඩ් රූපවාහිනී ගම්මානය ඇරඹුණේ. වාදන, ගායන, නර්ථන, නාට්‍ය හැකියාවන් ඇති අය ඒ අංශයට යොමු කරන්න අවස්ථාව එයින් ලැබුණා. මේ කාලයේ ක්‍රීඩා අංශත් දියුණු වුණා. කාන්තා වොලිබෝල් කණ්ඩායම පළමු වරට හෙයියන්තුඩුව මධ්‍යස්ථානයේදී ඇරඹුවා. මම රජරට ප්‍රදේශවල අයට ඒ සඳහා අවස්ථාවක් උදා කර දුන්නා. ක්ෂේත්‍ර වෘත්තීය පුහුණු යටතේ රාජ්‍ය ආයතනවලට වෘත්තීය පුහුණු සඳහා තරුණ පිරිස් රාශියක් සම්බන්ධ කළා.මේ කාලය වන විට ශ්‍රී ලංකාවේ පළවෙනි ස්වේච්ඡා සංවිධානය වුණු යෞවන සමාජ සම්මේලනය පිහිටෙව්වා. එ’ මගින් සීමිත පිරිසක් අතර තිබුණු නායකත්වය විසිරෙන්න පටන් ගත්තා. වැඩිහිටි නායකත්වය අභිබවා තරුණ නායකත්වය ඇති වුණා. පස්සේ විමධ්‍යගත අයවැයෙන් ප්‍රතිපාදන පවා තරුණ කටයුතුවලට වෙන් කළා. ඒ අනුව එංගලන්තය, කැනඩාව, ඉන්දියාව, මැලේසියාව, බෲනායි ආදී රටවල් සමඟ විදේශ සබඳතා ප්‍රබල වුණා. ඒ යටතේ නිලධාරීන්ට පවා විදේශගත පුහුණුව ලැබුවා. එහි ප්‍රතිඵලයක් ලෙස 1985 වසරේදී ජපන් රජය මැදිහත් වෙලා (දැනට පවතින) මහරගම තරුණ මධ්‍යස්ථාන ගොඩනැගිල්ල අපට ලැබුණා. එවකට තරුණ කටයුතු ඇමැති රනිල් වික්‍රමසිංහ මහතා තමා ඊට මැදිහත් වුණේ.මුල්කාලය වන විට මහරගම තරුණ මධ්‍යස්ථානය අද තරම් පහසුකම් තිබුණේ නැහැ. 1987 වසරේ යොවුන් පුරය වැඩසටහන තරුණයන් 1000 ක ගේ සහභාගීත්වයෙන් සිදුකළා. එහි සම්බන්ධීකරණ නිලධාරියා ලෙසට උතුරු නැගෙනහිරින් පවා විශාල පිරිස් සම්බන්ධ කළා. අනුරාධපුරේ වසර 10 ක් සේවය කළා.1987 වසර වන විට මාව සහකාර අධ්‍යක්ෂ තනතුරට උසස් කර පොළොන්නරුව දිස්ත්‍රික්කයට අනුයුක්ත කළා. ඒ කාලය මට කවදාවත්ම අමතක නොවන ජීවිතයේ දරුණුම භයානකම අවධිය. රටේ භිෂණ පැවතුණ 88-89 කාලය මා එහෙට යන විට දිස්ත්‍රික්ක කාර්යාලයක් පවා තිබුණේ නෑ. මින්නේරිය, පොළොන්නරුව, මැදිරිගිරිය, යන ආසන තුනේ විශාල වැඩ කොටසක් කළා. ඒකාලේ දිසාපති (පොළොන්නරුව) වෙලා හිටපු යු. ජී. ජයසිංහ මහතා සමඟ එකතු වෙලා දිස්ත්‍රික්ක කාර්යාලය හදන්න ඉඩමක් වෙන්කරගත්තා.එහි අමතකම නොවන සිදුවීම තමා ඒකට මුල්ගල තියන්න තිබුණු නැකතට ජේවීපී එකෙන් ඇඳිරි නීතිය පැනවුවා. කිසිම ආරාධිත අමුත්තෙකුට එන්න ලැබුණේ නෑ. ඒත් මම අතගහපු වැඩේ පස්සට නොදා නිලධාරීන් හා තරුණ අය කීප දෙනෙක් එකතු කරගෙන මමම මුල්ගල තිබ්බා. ඒ වෙලාවෙත් අවටින් බෝම්බ පිපිරුණ හඬ ඇහුණා. ඒත් මම අධෛර්යමත් නොවී ජීවිතය පරදුවට තබා ඒ වැඩේ කළා. අදත් පොළොන්නරුවේ තරුණ තරුණියන්ට ඉතිරි වෙලා තියෙන්නේ එදා එහෙම මුල්ගල තියලා හදපු තරුණ මධ්‍යස්ථානය.1990 වසරේදී මම ගම්පහ දිස්ත්‍රික්කයට මාරු වුණා. ඒ කාලේ තිබුණේ ගම්පහ ආනන්ද මාවතේ ප්‍රාදේශීය සභා ගොඩනැගිල්ලේ . එහෙට ඇවිත් මාස හයකට පස්සේ කැනඩාවේ කෝඩි විශ්ව විද්‍යාලයේ තරුණ සංවර්ධනය පිළිබඳ උපාධියකට මාව තෝර ගත්ත නිසා කැනඩාවට යන්න වුණා.කැනඩාවේ ගිහින් ආවට පස්සේ නැවත මාව කොළඹ ප්‍රධාන කාර්යාලයට මරු කළා. මම ගත්ත විදේශීය දැනුම අත්දැකීම බෙදා දීම තුළින් තරුණ වැසටහන් එයින් වඩාත් ඵලදායි වුණා. එතනදී මට තරුණ සේවා සභාවේ මහරගම සහකාර අධ්‍යක්ෂ ආයතන පරිපාලන තනතුර ලැබුණා. 1994 වසරේ දී 1996 වසර අතර සපුගස්කන්දේ කොරියා පුහුණු මධ්‍යස්ථානයේ වෘත්තීය පුහුණු සහකාර අධ්‍යක්ෂ වරයා ලෙස පත් කළා. පසුව එවකට සිටි ගම්පහ දිස්ත්‍රික් සහකාර අධ්‍යක්ෂවරයා විශ්‍රාම යාමෙන් පසුව නැවතත් ගම්පහට මාරු වුණා. 1997 වසර සිට – 2001 වසර දක්වා තරුණ සේවා සභාවේ පැවති තරුණ හුවමාරු වැඩසටහන් රාශියක් කළා. ගම්පහ කියන්නේ නාගරික, අර්ධ නාගරික, ග්‍රාමීය යන ලක්ෂණ 3 ම ඇති නරගයක්. ඒවගේ නගරෙක වැඩ කරන්න ගොඩක් අත්දැකීම් වුවමානයි. නමුත් මා එතෙක් ලබාගෙන තිබුණු අත්දැකීම් ඊට පහසුවක් වුණා.එතකොට ගම්පහටත් දිස්ත්‍රික් කාර්යාලයට තැනක් තිබුණේ නෑ. කලින් මා සිටි දිස්ත්‍රික්කවලට කාර්යාල හැදුවා වගේම එවකට ගම්පහ දිස්ති‍්‍රක්කයේ දිසාපති වෙලා හිටපු තිලකරත්න හපන්ගම මහතා සමඟ එකතුවෙලා වලව්වත්තෙන් පර්චස් 20 ක් වෙන් කරගෙන අද පවතින දිස්ත්‍රික් කාර්යාලය හැදුවා.2001 වසරේදී දකුණු පළාතේ පළාත් අධ්‍යක්‍ෂවරයා ලෙස මාරුවීමක් ලබාගත්තා. 2003 වසර දක්වා ගාල්ල මාතර හම්බන්තොට දිස්ත්‍රික්කවල කටයුතු කළා. එහි විශේෂම වැඩසටහන තමා 2001 – 08 – 26 සූරියවැව මධ්‍ය මහා විද්‍යාලයේ දින 4 ක් පැවැත්වූ යොවුන් කඳවුර. එහි ප්‍රධාන ආරාධිතයා වුණේ ඒ කාලේ ධීවර ඇමැති වෙලා හිටපු වර්තමාන ජනාධිපති මහින්ද රාජපක්‍ෂ මැතිතුමායි. පසුව රාජකාරි අවශ්‍යතා මත නැවත කොළඹ ප්‍රධාන කාර්යාලයට මාරු වුණා. එහි පාලන තනතුරේ වැඩ බැලුවා.ඊට පස්සේ 1976 වසර සිට ජාතික තරුණ සේවා සභාවට පත්වෙච්ච සභාපතිවරුන් වූ චරිත රත්වත්තෙ, බෙනඩික් කුමාර, සරත් උඩුවන, අශෝක සෝමරත්න, කුමාරි නවරත්න, සුනිල් ජයන්ත නවරත්න, ඩබ්ලිව්. එම්. රත්නසිරි හා භාෂ්වර සේනාංක ගුණරත්න යන සභාපතිවරුන් 08 දෙනෙක් යටතේ අඛණ්ඩව වසර 28 ක් ජාතික තරුණ සේවා සභාවට සේවය කළ එකම නිලධාරියා විදිහට 2006 වසරේ ඔක්තෝබර් මස 31 වැනි දින අවුරුදු 55 පිරීමත් සමඟම මා සේවයෙන් විශ්‍රාම ගියා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=f1111173</link>
    <topic>එච්. කේ. ධර්මදාසනිහතමානී නායකත්වය</topic>
    <author>වෛද්‍ය විල්ප්‍රඩ් විජේසිංහ</author>
    <content>ඔහු වැඩියෙන් කතා කළ එක් දිනක් මගේ මතකයේ ඇත. ඒ දවස නම් සතුටු සාමිචියකදී හුණුපිටියේ ගංගාරාමයේ පොඩි හාමුදුරුවෝ ගැන ඔහුගේ මිතුරෙක් පැවසූ දෙයක් නිසාය. මිතුරාගේ වචනය වූයේ ‘පොඩි හාමුදුරුවන්ගේ පන්සලේ ආටෝපය වැඩියි’ යනුයි. එවිට ධර්මදාස මැතිතුමා ‘මම කැමති පොඩි හාමුරුවෝ වාගේ ස්වාමින් වහන්සේලාට, පන්සල් තව තව ලස්සන කරන්න ඕනේ. දරුවන්ට පන්සලට එන්න ආසා වෙන විදියට පන්සල් සකසන්න ඕනේ. පොඩි හාමුදුරුවෝ වාගේ පන්සල් ආශ්‍රිතව වෘත්තීය පුහුණු මධ්‍යස්ථාන හදන්න ඕනේ. පොඩි හාමුදුරුවෝ හරි නිර්භීතයි. කොම්පඤ්ඤ වීදියෙ අපිට කවදාවත් ඉස්පිරිතාලයක් හදන්න බැහැ පොඩි හාමුදුරුවෝ නැත්නම්” යයි පැවසීම දූරදර්ශි වදනකි. බුද්ධාගමේ චිරස්ථිතිය උදෙසා කළ ප්‍රකාශයකි.එතුමා ඉරිදා දහම් පාසල් දරුවනට රෙදි බෙදා දුන්නා. ඔහුගේ මතය වූයේ දරුවනට හොඳ ඇඳුම් කට්ටලයක් තිබෙනවානම් ආසාවෙන් ඉරිදා ඉස්කෝලේ යන්න පෙළඹෙන බවය.ගෙදර සිටි රියැදුරෙක් වාහනයක් හැප්පූ විට නිවැසියෝ රියැදුරාට දොස් පැවරූහ. ඔහු අස් කළ යුතු යැයි ඉල්ලා සිටියහ. එහෙත් එතුමා කියා සිටියේ ‘අහිංසක මිනිහෙක්. ඒ මිනිහගේ අධ්‍යාපනය මට්ටම අනුව තමයි හැසිරෙන්නේ. අපි සමාව දෙමු’ යන්නය.කොළඹ හෝටලයක රාත්‍රී ආහාර ගත් පසු වේටර් දුන් රු. 1000ක ටිප් එක වැරදි වැඩක් කියා මිතුරෙකු කියූ විට ඔහු කීවේ අහිංසක මිනිහා දරුවන්ට කන්න මොනවා හරි ගෙදර අරන් යයි කියාය.හිතවත් පිරිසක් සමඟ වන්දනාවේ ගොස් තම දුවෙකුට රු. 500ක් දී සේරටම මල් ගන්න කියූ වේලාවේදී ඇය සීමිත මල් ප්‍රමාණයක් අරගෙන ඉතුරු මුදල් ඔහු අතට දුන් විට ඔහු කියා සිටියේ ‘500 යේම මල් ගෙනාවනම් දුප්පත් මල් වෙළෙන්දාට හොඳයි නේද?’ යනුවෙනි.1980 – 1985 දක්වා කාල සීමාවේදී එතුමා සමඟ එකතු වී නවලෝක රෝහල සාදා ඉන්පසු 1985 සිට 1995 දක්වා සාමාන්‍ය අධිකාරි වශයෙන් සේවය කළ මා කරුණු කිහිපයක් නිසා එයින් ඉවත් වීමට සිදුවීම මා විශාල සිත් තැවුලක් හා පසුබෑමක් වූව ද අද මම ඒ ගැන සතුටුවෙමි.මා ඉවත් වූ පසු දැනට රෝහල කරගෙන යන උප සභාපතිතුමා ඉතා විශිෂ්ට අන්දමට රෝහල පුළුල් කර දියුණු කර ගෙන යන අතර එතුමාගේ නායකත්වය යටතේ එම රෝහල ලෝකයේ උසස් තත්ත්වයේ එකක් වීම ගැන මම අවංකවම සතුටු වෙමි. මේ රෝහලේ සිටියානම් පරස්පර මත ගැටුම නිසා සමහර විට මෙවැනි දියුණුවකට රෝහල පත් කිරීමට නොහැකි වන්නට ඉඩ තිබුණි.එම රෝහලෙන් ඉවත් වී ගම්පහ පදිංචියට පැමිණීම නිසා මා උපන් ගම්පහ ප්‍රදේශයේ මට සේවයක් කිරීමට ඉඩකඩ ලැබුණේ එතුමා මාව රෝහලෙන් අස් කිරීමට ගත් තීරණය නිසායි.මගේ දරුවන් ලොකු මහත් වී ස්ථාවරයකට පැමිණි පසු මා උපන් පළාතට යමක් කිරීමට සිතා පටන් ගත් ගම්පහ තරුණ සංවර්ධන මධ්‍යස්ථානය එතුමා මා නවලෝක රෝහලෙන් අස් කළේ නැතිනම් කිසි දිනෙක බිහි නොවනු ඇත. පිහිනුම් තටාක සංකීර්ණය, ගෘහස්ථ බැඩ්මින්ටන් සංකීර්ණය, ගම්පහ දිස්ත්‍රික්කයේ ලොකුම සහ ජනප්‍රියම පෙර පාසල, ගම්පහ දිස්ත්‍රික්කයේ ඉතාම ජනප්‍රිය පුද්ගලික ප්‍රාථමික විදුහල සහ කනිෂ්ඨ විදුහල බිහි වූයේ එතුමා මා බලෙන් වුව ද ගම්පහ පදිංචියට එවූ නිසාය.එමෙන් ම නවලෝක සමූහ ව්‍යාපාරය දියත් කළ ව්‍යාපාර අතරින් විශිෂ්ටතම ව්‍යාපාරය නවලෝක රෝහල වීමට මඟ පෑදුනේ ද 1990 පත් වූ උප සභාපතිතුමාගේ ශූරකම නිසා බව අපි තරයේ විශ්වාස කරමු. ධර්මදාස මැතිතුමාගේ දුර දක්නා නුවණ කොපමණදැයි නවලෝක රෝහලේ ඉරණම විසඳුනු සන්ධිස්ථානවල දී ගත් තීරණ වල දී මොනවට පැහැදිලි වේ.මෙතුමා සෑම විටම අනික් අයගේ අදහස්වලට ගරු කළ අතර තමාට නොතේරෙන දෙයක් තතු දත් අයගෙන් දැන ගැනීමට මැළි වූණේ නැත.සෞඛ්‍ය පරීක්ෂණයක් සඳහා ඔහු සමඟ මා එංගලන්තයට ගොස් ආපසු එන විට හීත්‍රෝ ගුවන් තොටුපළේ දී ගුවන් ටිකට් පත් දෙක සොයා ගැනීමට බැරිව මගේ අත් බෑගය අස්සක් මුල්ලක් නෑර බලන විට ඔහු නිශ්ශබ්දව බලා සිටියේය. ටිකට් මා සොයා ගත් පසු කීවා ‘ඔයා අනවශ්‍ය කොළ ගොඩක් ඔය බෑග් එකේ දාගෙන තියෙනවා. ඒකයි ටිකට් දෙක හොයා ගන්න බැරිවුණේ’ යැයි කීවේය. එදා සිට මම මගේ කාර්යාලයේ කසල බඳුන වැඩිපුර පාවිච්චි කරන්න ඉගෙන ගත්තෙමි. කාර්යාලයේ මෙන් ම නිදන කාමරය, කැසිකිළිය, අල්මාරිය, කණ්ණාඩි මේසය, වාහන පිළිවෙළකට ඇත. 5 ඉ ක්‍රමය හරියට අනුගමනය කරපු මා දැක ඇති එකම පුද්ගලයා ඔහුය.මේ උතුම් මිනිසාගෙන් අප උගත යුතු පාඩම් රැසකි.ඒ ඔහුගේ හසල බුද්ධිය මෙන් ම නිහතමානිකම, දූරදර්ශී නුවණ, සියලු වෘත්තිකයන් මෙන් ම ව්‍යාපාරික ප්‍රජාව තමන්ට අනුගත කර ගනිමින් එතුමන් මෙන් රටට දැයට සමයට හා දුවා දරුවන්ට අර්ථවත් යමක් දායාද කිරීමය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=f1111174</link>
    <topic>රජ මාලිගාවට ජලය සැපයූ මා ඇළ</topic>
    <author/>
    <content>මුල් ඔය මුදුනින් පටන් ගන්නා මා ඇළ හේවාහැට – රහතුන්ගොඩ – බුලුගහපිටිය - පොරමඩුල්ල – රිකිල්ලගස්කඩ – වලුගම්වැව - කොට්ටල – එල්මල්වැව හරහා හඟුරන්කෙත නගරය දක්වා විහිදී ඇත. සැතපුම් පහමාරක් පමණ දිග ය.රොබට් නොක්ස් මේ ඇළ ගැන මෙසේ සඳහන් කරයි. රජයේ මාලිගයට ජලය ගෙන ඒම මහත් පරිශ්‍රමයකින් කළ යුතු විය. ජලය ගෙන ඒමට වඩා පහසු මාර්ගයක් නොවූ නිසා විශාල ගල් පර්වත කඩා හාරා ඒ මැදින් ජලය ගෙන ඒමට සිදු විය. පහත් බිම් හරහා පස් කණ්ඩි දැමීමට සිදු විය. පහත් බිම් හරහා දමා ඇති වේල්ල බඹ සියයක් පමණ දිග වූ අතර උසින් හා පළලින් බඹ හතරක් පමණ ඇත. ගලා එන ජල ප්‍රමාණය වේල්ලේ ඉහළ මට්ටම දක්වා පිරී රැඳී ගලා බස්නා පරිදි මේ වේල්ල සකස් කර ඇත. මුල දී මේ ජල මාර්ගය හෑරීමෙන් හා පස් කණ්ඩි දැමීමෙන් පමණක් සකස් කර තිබුණු නිසා ජලයෙන් හානි පැමිණියත් දැන් පතුල හා ඉවුරු ගල් අල්ලා බැඳ සකස් කර ඇත. වංගු හා වක් සහිතව තනා ඇති මේ ජල මාර්ගය සැතපුම් හතරක් පහක් පමණ දිග ය. මෙම ජල මාර්ගයේ භූමිය ගල් පර්වතවලින් යුක්ත වූ බැවින් එවැනි ගල් පර්වත හමු වූ විට විශාල ගිනිමැල ගල මත අවුළුවා ගල රත් කර මොළොක් වෙන්නට සලස්වා ගල කඩා ගනු ලැබේ. මෙයට ජලය ලබා ගන්නා ප්‍රදේශයේ ජලය ඉතා පවිත්‍ර ය, සිසිල් ය. සැපදායක ය.නුවරඑළියේ ආණ්ඩුවේ සහකාර ඒජන්ත ජී. ඒ. බාහුම් ගර්ට්නර් මහතා 1884.01.25 වන දින රාජකාරි දිනපොතේ මෙසේ සඳහන් කර ඇත. ‘මා ඇළ මීට අවුරුදු 200 කට පමණ ඉහත තනන ලද වැදගත් ජල සම්පාදන මාර්ගයකි. නොක්ස් විසින් සඳහන් කර ඇති පරිදි හඟුරන්කෙත රජ මාලිගයට ජලය ගෙන යාම සඳහා මෙය ප්‍රථමයෙන් භාවිතා කැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>17</day>
    </date>
    <link>http://www.dinamina.lk/2011/11/17/_art.asp?fn=f1111175</link>
    <topic>මහින්ද අබේසුන්දර අඩසියවසක මාධ්‍ය ප්‍රතිභා උළෙලින්...</topic>
    <author>ඡායාරූප සුදත් මලවීර රන්ජිත් අසංක</author>
    <content>දිනමිණ ප්‍රධාන කර්තෘ ජ්‍යෙෂ්ඨ මාධ්‍යවේදී මහින්ද අබේසුන්දර මහතාගේ මාධ්‍ය දිවියට පනස් වසරක් සපිරීම නිමිත්තෙන් සංවිධානය කැරුණු ‘අඩසියවසක මාධ්‍ය ප්‍රතිභා සමාලෝචන’ උළෙල අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් හා මැති ඇමැතිවරුන්ගේ සහභාගීත්වයෙන් ශ්‍රී ලංකා පදනම් ආයතනයේ දී අති උත්කර්ෂවත් අන්දමින් පෙරේදා (15) පැවැත්විණි.ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රධාන අධ්‍යක්‍ෂ මණ්ඩලයේත්, දිනමිණ සහෘද කර්තෘ මාණ්ඩලිකයන්ගේත් සංවිධායකත්වයෙන් මේ උත්සවය පැවැත්විණි.දිනමිණ ප්‍රධාන කර්තෘ ජ්‍යෙෂ්ඨ මාධ්‍යවේදී මහින්ද අබේසුන්දර මහතා විසින් රචිත ‘විමසුම’ ග්‍රන්ථය ඒ මහතා අතින් අග්‍රාමාත්‍ය දි. මු. ජයරත්න මහතා වෙත මෙහිදී ප්‍රදානය කරනු ලැබිණි.මහින්ද අබේසුන්දර මහතා නමින් වූ www.mahindaabeysundara.com වෙබ් අඩවිය ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා අතින් විවෘත කැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n1111181</link>
    <topic>පවරා ගන්නේ පනතේ සඳහන් ආයතන 37 පමණයි</topic>
    <author>සිතාරා සේනානි සහ ස්වර්ණා විජේකෝන්</author>
    <content>අසාර්ථක ව්‍යාපාර පවරාගැනීම සඳහා වූ පනතේ ඇතුළත් ව්‍යාපාර හැර කිසිදු ව්‍යාපාරයක් පවරාගැනීමේ අදහසක් නැති බව රජය වෙනුවෙන් ජනාධිපති කාර්යාලය අවධාරණය කර සිටී.පසුගියදා පාර්ලිමේන්තුවේ දී සම්මත වූ පනත යටතේ වෙනත් ව්‍යාපාර හා දේපළ පවරා ගැනීමට රජය කටයුතු කරන බවට ඇතැම් මාධ්‍ය පළ කළ වාර්තා සියල්ල රජය ප්‍රතික්ෂේප කරයි.එම කටකතා සහ මාධ්‍ය වාර්තා අසත්‍ය, පදනම් විරහිත බව ද ජනාධිපති ලේකම් කාර්යාලය කියයි. ශ්‍රේෂ්ඨාධිකරණයේ මතය විමසීමෙන් මේ පනත පාර්ලිමේන්තුවේ දී සම්මත කරගත් අතර, රජයට පවරාගන්නා ව්‍යාපාරවල නාමලේඛනයක් එම පනතට අමුණා ඇතැයි ජනාධිපති ලේකම් කාර්යාලය නිකුත් කළ නිවේදනයේ දැක්වේ.පනතට අමතරව වෙනත් ව්‍යාපාර පවරා ගන්නා බවට අසත්‍ය තොරතුරු පළ කර ඇත්තේ කිසියම් දේ්ශපාලන අරමුණකින් බව කියා සිටින ජනාධිපති ලේකම් කාර්යාලය, ආයෝජකයන් අතර අනියත බියක් ඇති කිරීම තම අරමුණ බව ද කියයි.මේ අතර ඊයේ (17) ප්‍රවෘත්ති දෙපාර්තමේන්තු ශ්‍රවණාගාරයේ පැවති මාධ්‍ය හමුවක දී මාධ්‍යවේදීන් නැ¼ගූ ප්‍රශ්නවලට පිළිතුරු දුන් රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසුවේ අසාර්ථක ව්‍යාපාර යටතේ රජයට පවරා ගන්නා ආයතන නැවත ව්‍යාපාරිකයන්ට ලබාගත හැකි බවයි.පිළිගත හැකි වෙනත් ව්‍යාපෘති යෝජනා ඒ සඳහා ඉදිරිපත් කළ හැකි බව ද රඹුක්වැල්ල මහතා ප්‍රකාශ කළේය.මේ පනත පාර්ලිමේන්තුවට ඉදිරිපත් කර විවාද කළේ පක්ෂ නායකයන්ගේ එකඟතාව මත බවද, පනත යටතේ නැවත රජයට පවරා ගැනෙන ආයතන බොහොමයක් සිරිමාවෝ බණ්ඩාරනායක මැතිනියගේ පාලන සමයේ ආරම්භ කරනු ලැබ පසුගිය එක්සත් ජාතික පක්ෂ පාලන සමයේ හිතවතුන්ට කුණු කොල්ලයට ලබා දුන් ඒවා බවද ඒ මහතා මෙහිදී සිහිපත් කෙළේය.ඇඹිලිපිටිය කඩදාසි කම්හල ඕස්ට්‍රේලියාවේ පර්ත් ඉංජිනියරින් ඇන්ඩ් මේන්ටේන්ස් සමාගමට පවරා ඇත්තේ කුණු කොල්ලයට නොව රජයේ ඉහළම තක්සේරු වටිනාකමට බවද ඇමැතිවරයා සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n1111182</link>
    <topic>සොයිසාපුර නිවාස සංකීර්ණයේ ඉදිකිරීම් ඇරඹේ</topic>
    <author>චන්දිමා එදිරිමාන්න</author>
    <content>මොරටුව සොයිසාපුර නව මහල් නිවාස සංකීර්ණයේ ඉදිකිරීම් අද (18) පෙ.ව. 10.00ට ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් පැවැත්වේ.ප්‍රථම අදියරේ නිවාස 20ක් සඳහා රුපියල් මිලියන 373ක මුදලක් වැය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n1111183</link>
    <topic>ජාතියේ පෙර ගමන්කරුවාට සර්ව ආගමික ආශීර්වාද</topic>
    <author>ජයසිරි මුණසිංහ</author>
    <content>ශ්‍රී ලාංකේයීය දේශය ආසියාවේ ආශ්චර්යමත් ම භූමිය බවට පත් කරලීමේ භාරදූර වගකීම ජනතා ආශීර්වාදයෙන් අභීතව භාරගත් පුරෝගාමී පොදුජන නායකයාණන් වන ජනාධිපති මහින්ද රාජපක්‍ෂ මහතාගේ හැට හය වැනි ජන්ම දිනයත්, දෙවැනි පදවි ප්‍රාප්තියේ පළමු වර්ෂ පූර්ණ සැමරුමත් නිමිති කොට රට පුරා අද (18) පටන් සතියක් සර්ව ආගමික වත් පිළිවෙත් හා සමාජ සේවා වැඩසටහන් මාලාවක් පැවැත් වේ.තෛ‍්‍රයි නිකායික මහා සංඝරත්නයේ, අන්‍ය ආගමිත පූජක ප්‍රසාදීන් වහන්සේලාගේ අනුශාසනා මැද බෞද්ධ, හින්දු, කතෝලික සහ ඉස්ලාම් බැතිමතුන්ගේ සහභාගීත්වයෙන් මේ පින්කම් මාලාව රට පුරා පැවැත්වේ.පන්සල, පල්ලිය, කෝවිල, දේවස්ථානය එකම අරමුණක් කරා අත්වැල් බැඳ ගන්නා හැඟුම්බර අවස්ථාවක් ලෙස ඉතිහාසයට එකතු වෙමින්, මවු බිමේ ගැලවුම්කාරයානන් ද, සංවර්ධනයේ පෙර ගමන් කරුවා ද වන ජනපතිඳුන්ට චීර ජීවනය හා දීර්ඝායුෂ ප්‍රාර්ථනා කිරීම මෙහි දී සිදු කරනු ලැබේ.දශක තුනක් තිස්සේ මවුබිම වෙළාගෙන පැවැති කුරිරු, ම්ලේච්ඡ ත්‍රස්තවාදය මුලිනුපුටා දැමීමට නිර්භීත ව ක්‍රියා කළ මහින්ද රාජපක්‍ෂ මැතිතුමාගේ අති මහත්වූ එම සේවාවත්, ගම, නගරය එක සේ දියුණු කරලීමේ දැවැන්ත සංවර්ධන ක්‍රියාදාමයන් සදානුස්මරණීය බව ආගමික, දේශපාලන විද්වත්හු හා පොදු ජනතාව පවසති.වසර 2005 නොවැම්බර් මස 17 වැනිදා පැවැති මෙරට පස්වැනි විධායක ජනාධිපතිවරයා තෝරා පත් කර ගන්නා මැතිවරණයෙන් ද, වසර 2010 ජනවාරි මස 26 වැනිදා පැවැති හය වැනි විධායක ජනාධිපතිවරයා තෝරා පත් කර ගන්නා මැතිවරණයෙන් ද ජය ලැබූ මහින්ද රාජපක්‍ෂ මැතිතුමාගේ දෙවැනි පදවිප්‍රාප්තිය ඇරඹියේ වසර 2011 නොවැම්බර් 18 වැනිදා ය.වසර 2005 සිට මේ දක්වා මහින්ද චින්තන වැඩපිළිවෙළත්, මහින්ද චින්තන ඉදිරි දැක්මත් ඔස්සේ ආසියාවේ ආශ්චර්යමත් ම රට බවට මෙරට පත්වීමේ ක්‍රියාදාමය ඇරඹී ඇත. පක්‍ෂ, විපක්‍ෂ ජන කණ්ඩායම්වල උණුසුම් සුබ පැතුම්, සුභාශිංසන මත අද සිය හැට හය වැනි ජන්ම දිනය සමරනු ලබන ජනාධිපතිතුමාගේ සේවය තවත් දශක ගණනාවක් අප රටට ලැබිය යුතු බව රට වැසි සියලු දෙනාගේ ම ප්‍රාර්ථනාව වී තිබේ. ජනපතිඳුන්ගේ උපන් දින සැමරුම ජාතියේ පෙර ගමන ශක්තිමත් කරලීමට ඉවහල් වන ශ්‍රමදාන, දාන මාන කටයුතු වලට මුල් තැන ලබාදෙන ප්‍රජා සත්කාරක පෙරටු කැර ගත් වැඩසටහන්වලින් යුතුව පැවැත්වීම සියලු දෙනාගේ ගෞරවයට හේතු වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n1111184</link>
    <topic>පොයින්ස්ටන් වතුයායෙන් මැණික් ඉල්ලමක් මතුවෙයි</topic>
    <author>අසේල කුරුළුවංශ</author>
    <content>මෝර්වුඩ් පොයින්ස්ටන් වතුයායේ ක්‍රීඩාංගණයක් පුළුල් කිරීම සඳහා පස් කැපීමේදී විශාල මැණික් ඉල්ලමක් පෙරේදා (16) මතුව තිබේ.ඉල්ලම මතුවීමත් සමඟ ප්‍රදේශවාසීන් විශාල වශයෙන් එහි පැමිණීම නිසා පොලිස් ආරක්ෂාව එම ස්ථානයට යොදවා ඇත.මැණික් හා ස්වර්ණාභරණ අධිකාරියේ නිලධාරීන් පිරිසක් පෙරේදා (16) එහි පැමිණ ඉල්ලම් පස් සාම්පල රැගෙන ගොස් තිබේ.පශු සම්පත් හා ප්‍රජා සංවර්ධන අමාත්‍යාංශයේ මෙහෙයවීමෙන් අදාළ ක්‍රීඩාංගණය පුළුල් කිරීමේ ව්‍යාපෘතිය ක්‍රියාත්මක කර ඇත.ඉල්ලම පිළිබඳ තොරතුරු ප්‍රචාරය වීමත් සමඟ පිරිස් විශාල වශයෙන් එහි පැමිණ ඉල්ලම් කොටස් රැගෙන යන බවට තොරතුරු ලැබීමත් සමඟ අදාළ ස්ථානයට පොලිස් ආරක්ෂාව යොදවා මැණික් හා ස්වර්ණාභරණ අධිකාරියට දැනුම් දුන් බව නුවරඑළිය දිස්ත්‍රික් ලේකම් ඩී.පී.ජී. කුමාරසිරි මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n1111185</link>
    <topic>තැපැල්පතිට එරෙහි චෝදනා පත්‍රය පරිපාලන අමාත්‍යාංශ ලේකම් වෙත</topic>
    <author>උපාලි කරුණාරත්න</author>
    <content>තැපැල්පති එම්. කේ. බී. දිසානායක මහතාට එරෙහි චෝදනා පත්‍රය රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම්වරයාට අද (18) බාර දෙන බව තැපැල් සේවා අමාත්‍යාංශය පැවසීය.තැපැල් වෘත්තීය සමිති එකමුතුව තැපැල්පතිවරයා ඉවත් කරන ලෙස ඉල්ලමින් කරන අඛණ්ඩ උපවාසය සහ අතිකාල වර්ජනය හේතුවෙන් තැපෑලේ කටයුතු යම් අඩාලවීමකට ලක් වී ඇති බවට තමන් පිළිගන්නා බවද තැපැල් සේවා ඇමැති ජීවන් කුමාරතුංග මහතා ප්‍රකාශ කළේය.මේ බැව් අනාවරණය වූයේ තැපැල් සේවා අමාත්‍යාංශයේ ඊයේ (17) පැවැති මාධ්‍ය හමුවක දීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n1111186</link>
    <topic>රැඳවියන් ගෙන ගිය බන්ධනාගාර බසය පෙරළෙයි</topic>
    <author>රක්වාන සමූහ රනිල් කුමාර</author>
    <content>රක්වාන අධිකරණයේ සිට රැඳවියන් 11 දෙනකු කුරුවිට බන්ධනාගාරය බලා රැගෙන යමින් සිටි බන්ධනාගාර බස් රථය පෙරේදා (16) ප. ව. 5.00ට පමණ රක්වාන අලුත් පාර ප්‍රදේශයේදී පාරෙන් ඉවතට පැන පෙරළීමෙන් රැඳවියන් 11 දෙනා සහ නිලධාරීන් 06 දෙනාගෙන් 05 දෙනෙක් තුවාල ලබා ඇත.රියදුරු තුවාල ලබා රක්වාන රෝහලේ ප්‍රතිකාර ලබයි. රක්වාන පොලිසිය පරීක්‍ෂණ ආරම්භ කර ඇති අතර, රියදුරු අධිකරණයට ඉදිරිපත් කිරීමට නියමිත බව රක්වාන පොලිසිය ප්‍රකාශ කරයි.රැඳවියන් 11 දෙනාගේ සහ නිලධාරීන් 06 දෙනාගේ ජීවිත ප්‍රපාතයට නොවැටී බේරී ඇත්තේ අනූ නවයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n1111187</link>
    <topic>නුවරඑළියේ සමෘද්ධිලාභිනියකට දිවි නැඟුමෙන් ඩිමෝ බට්ටා ලොරියක්</topic>
    <author>හැටන් සමුහ -වන්දන ජයවීර</author>
    <content>දිවිනැගුම වැඩසටහන යටතේ නුවරඑළිය දිස්ත්‍රික්කයේ සමෘද්ධිලාභිනියකට මුල්ම ඩිමෝ බට්ටා ලොරි රථය ලබාදීම අඹගමුව කෝරළය සමෘද්ධි මහ සංගම් පරිශ්‍රයේදී පෙරේදා(16) උත්සවාකාරයෙන් සිදුකෙරිණි. දිවිනැගුමට සමෘද්ධි ශක්තිය එක්කරමින් අර්ථික සංවර්ධන අමාත්‍යාංශය හා ශ්‍රි ලංකා සමෘද්ධි අධිකාරිය’ දිවි නැගුම’ වැඩසටහන ක්‍රියාත්මක කරමින් අඹගමුව කෝරළය ප්‍රාදේශීය ලේකම් බලප්‍රදේශයේ ලලිතා ජයවර්ධන මහත්මිය වෙත ඩිමෝ බට්ටා ලොරි රථය ප්‍රදානය කිරිම ප්‍රාදේශීය ලේකම් එම්.බි.ආර් පුෂ්පකුමාර මහතාගේ ප්‍රධානත්වයෙන් පැවතිණි.නෝර්ටන් ප්‍රදේශයේ පදිංචිකාරියක වු ලලිතා මහත්මිය සමෘද්ධි ව්‍යාපාරයේ විදුලිපුර සමෘද්ධි බැංකු සංගමයෙන් ණය ලබාගෙන ස්වයං රැකියාවක් ලෙස රසකැවිලි නිෂ්පාදනය කරමින් සවිබල ගැන්වු කාන්තාවකි.තම අසල්වාසි කාන්තාවෝ 06කට පමණ රැකියා සැපයීමට තරම් සමෘද්ධි ව්‍යාපාරයේ අත්වැලින් සමෘද්ධිමත් වූ ඇය සිය “දිල්නුවන්“ නිෂ්පාදන බෙදාහැරිම පුළුල් වපසරයක ව්‍යාප්ත කිරීම, ලොරි රථය ලබාගැනීම අරමුණ වූ බව එහිදී පැවසීය.සහකාර ප්‍රාදේශීය ලේකම් එච්.එම්.සි.කේ හේරත්,අඹගමුව සමෘද්ධි මහ සංගමයේ කළමනාකාර අධ්‍යක්ෂ වි.ගුණසේකරන් ,මුලස්ථාන කළමනාකරු අනුෂ මහානාම මහත්වරු සමෘද්ධි සංවර්ධන නිලධාරිහු හා ප්‍රතිලාභිහු රැසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n11111810</link>
    <topic>අක්ෂි රෝහලට එන සෑම රෝගියකු වෙනුවෙන්ම උපන් දින සුබපැතුම් පතක් සමඟ ඇස් බලන දිනයක්</topic>
    <author>සිතාරා සේනානි</author>
    <content>එළඹෙන නව වසරේ ජාතික අක්ෂි රෝහලෙන් ප්‍රතිකාර ලබා ගන්නා සෑම රෝගියකු වෙනුවෙන්ම ඔවුන්ගේ උපන් දිනයේදී සුබ පැතුම් පතක් සමඟ අක්ෂි පරීක්ෂාවට දිනයක් ලබා දීමේ වැඩසටහනක් සෞඛ්‍ය අමාත්‍යංශය හා ජාතික අක්ෂි රෝහල ආරම්භ කර තිබේ.මෙවැනි වැඩපිළිවෙළක් ක්‍රියාත්මක කිරීමට විශේෂයෙන් හේතුවී ඇත්තේ ජාතික අක්ෂි රෝහලෙන් ප්‍රතිකාර ගන්නා රෝගීන්ට වසරකට වරක් අනිවාර්යයෙන් ම අක්ෂි පරීක්ෂා කර ගන්නා ලෙස වෛද්‍ය උපදෙස් ලබා දී තිබුණද ඔවුන්ගෙන් බහුතරයක් එම අවවාද පිළිනොගනිමින් අක්ෂි සායන සඳහා නොපැමිණෙන නිසයි.නැවත දෘෂ්ටි හා අක්ෂි ඌනතාවලට ගොදුරුවීමෙන් පසුව ප්‍රතිකාර ගැනීමට පැමිණෙතත් බොහෝවිට ඔවුන් සුවපත් කිරීමට නොහැකි තරමට අක්ෂි දුර්වලතාවලට ලක්වී ඇති බව ද පෙනී ගොස් තිබේ.එම නිසා ලබන වසරේ සිට ඔවුන් වෙත යැවෙන උපන් දින සුබ පැතුම් පතෙහි වසරකට වරක් කර ගත යුතු අක්ෂි පරීක්ෂාව සඳහා දිනයක් ලබා දෙමින් එදිනට පැමිණ අක්ෂි පරීක්ෂාව කර ගන්නා ලෙස ඉල්ලීමක් ද කරනු ලැබේ. ඔවුන්ට කිසිදු අපහසුතාවකින් තොරව අක්ෂි පරීක්ෂාව සිදු කැර ගැනීමට අවශ්‍ය පහසුකම් සලසන බව ජාතික අක්ෂි රෝහලේ අධ්‍යක්ෂ වෛද්‍ය සිසිර ලියනගේ මහතා පවසයි.බොහෝ විට දියවැඩියාව නිසා අක්ෂි දුර්වලතාවලට ගොදුරුවීමේ අවදානමක් පවතින නිසා මෙවැනි පියවරක් ගන්නා බව කී ඒ මහතා ඒ සඳහා පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා උපදෙස් දුන් බවද ඒ මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n11111811</link>
    <topic>ශරීර සුවතා ව්‍යායාම්වල යෙදෙන්න නාගරික ප්‍රදේශවලට විශේෂ මංතීරු</topic>
    <author>මහින්ද අලුත්ගෙදර</author>
    <content>ශරීර සුවතා ව්‍යායාමයන්හි යෙදීම සඳහා නියාමක ව්‍යාපෘතියක් වශයෙන් නාගරික ප්‍රදේශවල විශේෂ මංතීරු ඉදිකිරීමට රජය තීරණය කරයි.“දිවි නැඟුම” සංකල්පය යටතේ නිරෝගිමත් ජනතාවක් බිහි කිරීමේ අරමුණින් ක්‍රියාත්මක කෙරෙන මේ වැඩසටහන ගම්පහ දිස්ත්‍රික්කයෙන් ආරම්භ කෙරෙන අතර ඒ වෙනුවෙන් වැය කෙරෙන මුදල රුපියල් මිලියන 225.8 ක් බව ආර්ථික සංවර්ධන අමාත්‍යාංශය පවසයි.ගම්පහ දිස්ත්‍රික්කයෙන් ආරම්භ කරන ශරීර සුවතා ව්‍යායාමයන්හි යෙදීමේ මංතීරු ව්‍යාපෘතිය පසුව රටපුරා නාගරික ප්‍රදේශවල ක්‍රියාත්මක කිරීමට කටයුතු යොදා ඇතැයි ආර්ථික සංවර්ධන ඇමැති බැසිල් රාජපක්ෂ මහතා සඳහන් කරයි.කාර්ය බහුල ජීවිතයක් ගත කරන නාගරික ජනතාවට නිදහසේ කාලය ගත කිරීමට මෙන්ම ඔවුන්ගේ සෞඛ්‍ය තත්ත්වය මනාලෙස පවත්වා ගෙන යාම අවශ්‍ය බව පෙන්වා දෙන ඇමැතිවරයා ඒ සඳහා අවශ්‍ය ව්‍යායාමයන්හි යෙදීමට සුදුසු ස්ථාන නාගරික ප්‍රදේශ තුළ පිහිටා නොතිබීම හේතුවෙන් ඒ පිළිබඳව අවධානය යොමු කර පරිසර හිතකාමී ව්‍යාපෘතියක් ලෙස මෙය ආරම්භ කරන බවද කියා සිටී.ශරීර සුවතා ව්‍යායාමයන්හි යෙදීම සඳහා ඉදිකෙරෙන මංතීරු නීරීක්ෂණය කිරීමේ චාරිකාවක නිරතවූ ආර්ථික සංවර්ධන ඇමැතිවරයා එම මංතීරු සකස් කිරීමේදී අවට පරිසරය පිළිබඳව අවධානය යොමු කරන ලෙසත්, ඒවායෙහි පවත්නා අඩුපාඩු සහ මංතීරු නිවැරදිව ඉදිවිය යුතු ආකාරය පිළිබඳවත් අදාළ නිලධාරීන්ට උපදෙස් ලබා දුන්නේය.ඒ අනුව මහර දළුපිටිය පාලම අසලින් මුදුන් ඇළ හරහා කිරිබත්ගොඩ නගරයට යාබද කිලෝමීටර් දෙකක දුරකින් හා පළල අඩි 10 කින් යුක්තව මෙම මංතීරුව ඉදිවන අතර එම මාර්ගය ආසන්නයේ ළමා ක්‍රීඩාංගණයක්, අක්කර දෙක හමාරක පමණ විශාලත්වයකින් යුත් වැවක්ද ඉදි කෙරේ.ඊට අමතරව නිදහසේ කාලය ගතකිරීම සඳහා පැමිණෙන පුද්ගලයින්ට විනෝදවීම සඳහා බෝට්ටු සේවාවක්ද ආරම්භ කිරීමට ආර්ථික සංවර්ධන අමාත්‍යාංශය සැලසුම්කර ඇත. මාර්ගයට යාබදව වාහන නැවතුම් මධ්‍යස්ථානයක්ද ඉදිකෙරෙන අතර මංතීරුවල වාහන ගමන් කිරීම තහනම් කර ඇත.මෙම මාර්ගය පිහිටා ඇති ප්‍රදේශය ජලයෙන් යටවීම වැළැක්වීම සඳහා වැඩි ජලය රැස්කර තබා ගැනීමටද මෙම වැව දායක වන අතර ගම්පහ ඔරුතොට කළු පාලම අසලින් ආරම්භ වන තවත් ශරීර සුවතා ව්‍යායාමයන්හි යෙදීම සඳහා මංතීරුවක් පන්සල පාර දක්වා කිලෝමීටර තුන හමාරක්ද එතැන් සිට බැලුම්මහර දක්වා කිලෝ මීටර දෙකක්ද වශයෙන් කිලෝමීටර පහ හමාරක පමණ දුර ප්‍රමාණයකින් ඉදිවේ. එහි පළල අඩි දහයකි.ශරීර සුවතා ව්‍යායාමවල නිරත වන පුද්ගලයන්ගේ පහසුව සඳහා මංතීරු දෙපස ගස් සිටුවීම, ඉඳ ගැනීම සඳහා බංකු සැකසීම මෙන්ම පොළොවට ඉන්ටර් ලොක් යෙදීමටද නියමිතය.මීට අමතරව මිනුවන්ගොඩ, මීගමුව, හෙනරත්ගොඩ යන ප්‍රදේශයන්හිද ශරීර සුවතා ව්‍යායාමයන්හි යෙදීම සඳහා මංතීරු ඉදි කර ඇති අතර ඉතිරි මංතීරු නිම කිරීම මෙම වසර අවසානයේදී සිදු කිරීමට අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=n11111812</link>
    <topic>ශ්‍රී ලංකාවට සාමය ගෙනා ජන නායකයා අද ලෝකයාගේ ගෞරවනීය ඇගයුමට ලක්වෙලා</topic>
    <author/>
    <content>මේ වන විට ජාත්‍යන්තර වශයෙන් ගෞරවනීය ඇගැයීමට ලක්වන ලෝක නායකයකු බවට ජනාධිපති මහින්ද රාජපක්ෂ මහතා පත්ව ඇතැයි එක්සත් ජනතා නිදහස් සන්ධානයේ මහ ලේකම් සහ ඛනිජ සම්පත් සංවර්ධන ඇමැති සුසිල් ප්‍රේමජයන්ත මහතා ප්‍රකාශ කරයි.ජනාධිපතිතුමාගේ 66 වැනි උපන් දිනය හා දෙවැනි පදවිප්‍රාප්තියේ පළමු වසර සැමැරුම නිමිතිකොට සන්ධානයේ සුභාශිංසන පණිවුඩය නිකුත් කරමින් මහ ලේකම්වරයා එසේ කියා සිටියි.එම නිවේදනයේ මෙසේ ද සඳහන් වේ.ජනාධිපති මහින්ද රාජපක්ෂ මහතාගේ 66 වන ජන්ම දිනය හා ජනාධිපති දෙවන පදවි ප්‍රාප්තිය වෙනුවෙන් ශ්‍රී ලංකා නිදහස් පක්ෂයේ මෙන් ම එක්සත් ජනතා නිදහස් සන්ධානයේ ගෞරවනීය උත්තමාචාරය පුදකරමු.ජනාධිපති මහින්ද රාජපක්ෂ මහතා 2005 නොවැම්බර් 17 වැනිදා පැවැති මැතිවරණයෙන් සිය ප්‍රථමධූර කාලය සඳහා තේරී පත්වන්නේ එතුමන්ගේ දේශපාලන දිවියේ වසර 40ක පෘථුල අත්දැකීම් සමූහයක් සමඟය. දශක 3ක පමණ කාලයක් පුරා පැවැති එල්. ටී. ටී. ඊ. ත්‍රස්තවාදය සම්පූර්ණයෙන් ම අවසන් කොට රටට සාමය ලබාදෙන බවට සිය පළමු පදවි ප්‍රාප්තියේදීම අද්විතීය පොරොන්දුවක් ලබාදුන්නේ ය. ප්‍රථම ධූර කාලය අවසන්වීමට පෙර එනම් 2009 මැයි 19 වන දා වන විට එම පොරොන්දුව සපුරා ත්‍රස්තවාදයෙන් රට බේරාගෙන සාමය උදා කළ බවට වූ ඓතිහාසික ප්‍රකාශය පාර්ලිමේන්තුවේ දී ප්‍රකාශ කරනු ලැබීය. වචනයේ පරිසමාප්ත අර්ථයෙන් ම පළමු පදවි ප්‍රාප්තියේ දී දුන් පොරොන්දුව අද යථාර්ථයක් වී ඇති බව සනාථ වී ඇත.ත්‍රස්තවාදය අවසන් කළ 2009 මැයි 19 වැනිදායින් පසුව මේ වනතුරු කිසිදු ත්‍රස්තවාදී ක්‍රියාවක් ශ්‍රී ලංකාව තුළ සිදුවී නොමැත. එහෙත් ත්‍රස්තවාදය පරාජය කොට සාමය උදාකරමින් ශ්‍රී ලංකාව වෙනුවෙන් එතුමන් කළ ඒ උතුම් කාර්යභාරයට විවිධාකාරයෙන් අභියෝග එල්ල කරමින් එල්ටීටීඊ ත්‍රස්තවාදයේ විවිධ වූ විදේශීය කණ්ඩායම්, විවිධ සංවිධාන, විවිධ දේශපාලනඥයන් සම්බන්ධ වී රටට හා ජනතාවට එරෙහිව අභියෝගාත්මක වැඩපිළිවෙළක් ජාත්‍යන්තර වශයෙන් ක්‍රියාත්මක කර ඇත.විපක්ෂය විසින්ම විපක්ෂය දුර්වල කරගෙන තිබෙන අතරම ජනාධිපතිතුමන්ගේ සුවිශේෂී නායකත්වය නිසාම එතුමන්ට දේශීය වශයෙන් කිසිදු අභියෝගක් මේ වන විට මතු වී නොමැත.ජාත්‍යන්තර මට්ටමින් අභියෝග එල්ල වූව ද ඒවා අභිබවා රාජතාන්ත්‍රික වශයෙන් ජාතික මට්ටමෙන් එපිටට ගොස් ලෝක නායකයකුගේ මට්ටමට ජනාධිපතිතුමන් පත්ව සිටීම ශ්‍රී ලාංකීය ජාතියට සතුටු විය හැකි සේ ම ආඩම්බර විය හැකි කාරණයකි. එක්සත් ජාතීන්ගේ සංවිධානය, පොදුරාජ්‍ය මණ්ඩලය, සාර්ක් සංවිධානය ආදී ජාත්‍යන්තර සංවිධානවලට ජනාධිපති මහින්ද රාජපක්ෂ මහතා සහභාගී වන විට එතුමන්ට ලෝක නායකයින්ගේ විශේෂ ඇගයීමක් ලෙන්ගතුකමක් මෙන් ම ගරුකිරීමක් මේ වන විට දක්නට ලැබේ.මෙම තත්ත්වය එතුමන් ජාත්‍යන්තරව ලබාගත් කීර්තියක් ලෙස සැලකිය හැකියි.ජනාධිපතිතුමා මේ වන විට ජාත්‍යන්තර වශයෙන් ගෞරවනීය ඇගැයීමට ලක්වන ලෝක නායකයකු බවට පත් වී අවසානයි. ජනාධිපතිතුමන් ජාත්‍යන්තර අභියෝගවලට මුහුණ දෙන අතරතුරම දශක 3ක ත්‍රස්තවාදය නිසා උතුරු නැඟෙනහිර ඇතුළු දිවයින පුරා අතපසු වූ සංවර්ධනය හා යටිතල පහසුකම් නැවත නංවාලීමේ දැවැන්ත මෙහෙයුමක නිරත වී සිටී. එම වැඩපිළිවෙළ මේ වන විට අතිශයින් සාර්ථකව ක්‍රියාත්මක කරන බව මහජනතාව පිළිගෙන ඇත. ඒ බව මේ වසරේ මාර්තු, ජූලි, ඔක්තෝම්බර් යන තෙමස තුළ අවස්ථා තුනක පැවැති පළාත් පාලන ආයතන 322ක මැතිවරණයේ දී ජනාධිපතිතුමාගේ නායකත්වයෙන් යුත් එක්සත් ජනතා නිදහස් සන්ධානය පළාත් පාලන ආයතන 273ක් ඍජුව ජයගෙන තිබීමෙන් සනාථ වේ. පළාත් පාලන මැතිවරණයේ දී එක්සත් ජනතා නිදහස් සන්ධානයේ හවුල්කාර පක්ෂ පළාත් පාලන ආයතන 11ක් ජයග්‍රහණය කර ඇත. මේ අනුව හයෙන් පහට වැඩි පළාත් පාලන ආයතන බලයක් ගම්මට්ටමින්, නගර මට්ටමින් එක්සත් ජනතා නිදහස් සන්ධානයට ලබාදීමට ජනතාව තීන්දු කළේ ත්‍රස්තවාදයෙන් පසු ජනාධිපතිතුමන් ආරම්භ කළ සංවර්ධනීය වැඩපිළිවෙළ ජනතාව පිළිගත් හෙයිනි.සිය දෙවන ධූර කාලය ආරම්භ කරන හා සිය 66 වන ජන්ම දිනය සමරන මේ අවස්ථාවේ දී එතුමන් වෙත එක්සත් ජනතා නිදහස් සන්ධානයේ හෘදයාංගම සුබපැතුම් එක්කරන අතරම ජනාධිපතිතුමන් ඇරඹූ මහින්ද චින්තන වැඩපිළිවෙළ ශ්‍රී ලංකාව ආසියාවේ ආශ්චර්යය බවට මීළඟ වසර කිහිපය තුළ දී පත්කර ගැනීම සඳහා එතුමන්ට ශක්තිය, ධෛර්යය, වාසනාව, නිදුක් නිරෝගී බව ලැබේවායැයි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=r1111181</link>
    <topic>පුත්තලම හෙල්ලූ ගිනි අවි මෙහෙයුම</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>පුත්තලම කොට්ඨාසය භාර පොලිස් අධිකාරී අනුර අබේවික්‍රම මහතාගේ නියෝගය ලද පොලිස් නිලධාරින් අලුයම පහ වනවිට පුත්තලම පොලිස් අධිකාරි කාර්යාලය අසලට පැමිණියහ. ඒ වනවිටත් පුත්තලම නගරය නිදි බරය. උදාවනුයේ පුන් පොහෝ දිනයක් නිසා නිදිබර ගතිය වැඩිය. පුත්තලම මහා පල්ලියේ ශබ්ද විකාශන යන්ත්‍රයෙන් නිකුත් වෙන, “අල්ලාහු අක්බාර්” හඬ නගරය සිසාරා යනු ලබයි.පැමිණ සිටි නිලධාරින් අතර යුද හමුදාවේ, පොලිස් විශේෂ කාර්ය සාධක බලකා හා අවට පොලිස් ස්ථානවලින් කැඳවූ නිලධාරිහු ද සිටියහ. ඒ අතර කාන්තා පොලිස් නිලධාරින් ද සිටියහ. හදිසි නියෝගයක් අනුව පැමිණියත් තමන් ගෙන්වා ගත් කාරණය මේ අය දැන නොසිටියහ. සියලු හදවත්වල කුතුහලය ඔඩුදුවමින් ඇත. කිසිම කලබලයක තොරතුරක් ගතවූ රාත්‍රියේ දී නගරය තුළ නොවූ බව සියලුදෙනා දනිති.එසේ නම් මේ කැඳවීම කුමකට ද?මේ අතර පුත්තලම සහකාර පොලිස් අධිකාරී එන්. අයි. බී. ටී. සුගතදාස මහතා පැමිණ යුද හමුදා සාමාජිකයන් නම් කරන පෙදෙස්වලට යවා එම පෙදෙස්වල රැකවරණය සැලසීමට නියෝග කළේය.පසුව අංක යෙදූ කණ්ඩායම් ගෙන ගොස් පුත්තලම නගරයේ තෝරා ගත් නිවාස 19ක් ඉදිරියේ රැඳවූහ. එම එක් කණ්ඩායමකට විශේෂ කාර්ය බලකා සාමාජිකයන් පොලිස් නිලධාරීන් සිටියහ. සෑම කණ්ඩායමකටම එක් පොලිස් කාන්තා නිලධාරිනියක ද යොදවා තිබුණි. මේ සියලුම කණ්ඩායම්වලට නියෝග දී තිබුණේ පෙරවරු හයට සහකාර පොලිස් අධිකාරි සුගතදාස මහතා දෙනු ලබන නියෝගය ක්‍රියාත්මක කරන ලෙසයි.පෙරවරු හයට තව කල් ඇත. තමන් සිදු කිරීමට යන්නේ කුමක්දැයි කණ්ඩායම්වල සාමාජික - සාමාජිකාවන් දැක නො සිටියහ. මාර්ගවල අලුයම යන එකෙකු දෙන්නෙකු හැර මුළු මාර්ගයන්ම පාළු ස්වභාවයක් ගෙන තිබුණි.“වේලාව පෙරවරු හයයි. මෙන්න උදෑසන ප්‍රවෘත්ති” අහල පහළ ගුවන් විදුලි යන්ත්‍රවලින් දෙමළ සේවයකින් කියැවුණි. ඒ සමඟම සහකාර පොලිස් අධිකාරි සුගතදාස මහතාගේ නියෝගය නිකුත් වුණි. කිසියම් නිවෙසක් ඉදිරිපිට රැඳී සිටි ගැමි කණ්ඩායමකටම දැනුම් දුන්නේ තමන් ඉදිරියේ ඇති නිවස පරීක්ෂා කරන ලෙසටය.මේ පරීක්ෂණය නීති විරෝධී ගිනි අවි පුපුරණ ද්‍රව්‍ය හෝ වෙනත් නීති විරෝධී ක්‍රියාවක් එම නිවාස කේන්ද්‍ර කරගෙන කෙරෙන්නේදැයි බැලීමටය.නිවස වෙත පැමිණි නිලධාරීහු ගෙහිමියන්ට තමන් පැමිණි කාරණය පැහැදිලි කර දුන්හ. ඇතැමෙකු පොලිසිය තම නිවෙස් පරීක්ෂා කර බලනු දැකීමට අකමැති වූහ. බොහෝ දෙනෙකු කිසිදු විරෝධයක් පල නොකර නිවාස සෝදිසි කිරීමට කැමැත්ත පල කළහ.දී ඇති අංක පිළිවෙළට සියලුම දෙනා පෙරවරු 6ට පරීක්ෂණය ඇරැඹූහ. නිවාස දහඅටකම ගෙහිමියන් මීට ස්වේච්ඡාවෙන් කැමැත්ත පලකළ අතර එක් නිවෙසක පදිචිව සිටි මවුලවි වරයෙකු පමණක් අධිකරණ නියෝගයක් නොමැතිව සිදු කළ මෙම පරීක්ෂණයට විරෝධය පළකළේය. වහාම එම නිවස සෝදිසි කිරීම නතර කර පිටතට ආ නිලධාරීන් මේ බව සහකාර පොලිස් අධිකාරිවරයාට දැනුම් දුන්හ. පොලිසිය ස්වල්ප වේලාවකට පසු යළි එම නිවස වෙත ආවේ පුත්තලම අධිකරණයෙන් ලබා ගත් සෝදිසි වරෙන්තුවක් ද රැගෙනය.නිලධාරීන් යළි තම නිවසට එනු දුටු මවුලවිවරයා සෝදිසි වරෙන්තුව නොදැකම තම නිවස සෝදිසි කිරීමට අවසර දුන්නේය. සෝදිසි කළත් එම නිවසෙහි කිසිදු නීති විරෝධී දෙයක් නොතිබූ අතර මවුලවිවරයා නීතිගරුක ජීවිතයක් ගත කරන අයකු බව එහිදී නිලධාරීන් තේරුම් ගත්හ.පෙරවරු හයට ඇරැඹී මෙම තෝරාගත් නිවාස 19 සෝදිසි කිරීම පෙරවරු 10ට අවසන් කළ හැකි විය. කිසිවකුට හෝ නොදැනෙන අයුරින් සැලසුම් කර තිබූ මේ නිවාස සෝදිසි කිරීමේ මෙහෙයුම ඉතාමත්ම සාර්ථකව නිම කිරීම ඊට එක්වූ අයගේ සතුටට හේතුවිය.මේ සෝදිසිය අනුව එක් නිවෙසක කාමර හතරක් තිබූ අතර එම හතරෙහි පිරිමින් හතර දෙනෙකු රැඳී සිටියහ. ඉන් එක් අයෙකු වෙත බෝර 12 පතරොම් (රිපිටර්) තුවක්කුවක්, ජීව පතරොම් පහක්, පොලිස් නිලධාරීන් යොදා ගන්නා වැහි කබා දෙකක්, හමුදා නිලධාරීන් යොදා ගන්නා කැමා කැප් තොප්පි 3ද හමුවිය. එම පතරොම් තුවක්කුව චීනයේ නිෂ්පාදිත වූවකි. එහෙත් එය පිස්තෝලයක් ලෙස පාවිච්චි කිරීමට සකස් කර තිබුණි. මෙම රිපිටරය කාමරයක ඇඳක මෙට්ටය යට සඟවා තිබුණි.තවත් කාමරයක බයිකල් වර්ගයේ පතරොම් තුවක්කුවක් තිබුණි. සාමාන්‍යයෙන් බලපත්‍ර ධාරියෙකුට පතරොම් 20ක් වරකට නිකුත් කරනු ලබන නමුත් මේ කාමරයෙහි ජීව පතරොම් 157ක් තිබුණි. මේ අවියට බලපත්‍රයක් තිබී ඇත.තවත් කාමරයක නන්චක්කු 1ක්, නිකල් උල් පිහියක් හා වියළන ලද ගෝන හමක් තිබුණි. තවත් කාමරයක ශීතකරණයක මරණ ලද මීමින්නන් 1ක ගේ හා සාවුන් දෙදෙනකුගේ මළසිරුරු හා පොලිතින් උර 10ක දමා තිබී සත්ව මාංශ සොයාගත හැකිවිය.මේ අතර නිවස පරීක්ෂා කිරීමේ දී තවත් නිවසක සඟවා තිබූ ටී. 56 ගිනි අවියක්, ජීව උණ්ඩ 29 සහිත මැගසිනයක් ද සොයාගෙන ඇත. ඊට අමතරව මේ සෝදිසියේ ලී පෙට්ටියක සඟවා තිබූ එස්. එෆ්. ජී. වර්ගයේ අධිබල ජීව අත් බෝම්බයක් ද සොයාගෙන ඇත. මේ වැටලීමේ දී අංකය මකන ලද යතුරුපැදි චැසි 6ක් ද අංක 612112 සටහන යෙදූ තවත් යතුරු පැදි චැසියක් ද සොයාගත් අතර එම යතුරුපැදි චැසි දෙකම සුපර් කබ් වර්ගයේ ඒවාය. ඊට අමතරව එන්. ඩබ්ලිව්. එච්. එස්. 6227 දරන කිසියම් රථයක අංක තහඩුවක් ද සොයාගෙන ඇත.ජීව උණ්ඩ 121ක්, හිස් පතරොම් කොපු 116, රම්බෝ වර්ගයේ පිහියක්, නිමල් පාට උල් පිහියක් හා කඩුවක් ද තිත් මුවෙකුගේ වියළන ලද හමක් ද අත්අඩංගුවට ගන්නා ලදී.අත්අඩංගුවට ගන්නා ලද ටී. 56 අවිය කිසියම් අපරාධයක් කිරීම පිණිස කුලී පදනම මත දී ඇති අතර එය කුලියට ගෙන විවිධ අපරාධ සිදුකර ඇති බවට සැක කෙරේ. එම අවිය ළඟ තබාගෙන සිටි අයද අත්අඩංගුවට ගෙන ඇත. ඔහු විවිධ දාමරික ක්‍රියාවනට සම්බන්ධ අයෙකු බවට ද සැකකෙරේ.වසර ගණනාවක කාලයක සිට පුත්තලම නගරය පාතාල කල්ලියක ග්‍රහණයට නතුවී තිබූ අතර එම අනුග්‍රහයෙන් විවිධ දාමරික ක්‍රියාවන් සිදුවූ බව ද පොලිසිය සැක කරයි. පුත්තලම පොලිසියේ කොස්තාපල්වරයකු ඝාතනය කිරීම මේ කල්ලියේ සහයෙන් වූ අතර පුත්තලම ඉන්ධන හලකින් ලංකා බැංකුවේ තැන්පත් කිරීමට ගෙනගිය රුපියල් ලක්ෂ හතළිස් හතක මුදලින් රුපියල් ලක්ෂ දහහතහමාරක් මහා දවල් 12ට බැංකුව ඉදිරිපිට දී කොල්ලකා පලාගිය සිද්ධිය ද මේ කල්ලියේ සහය ඇතිව කර ඇති බව සැක කරයි.මෙයට අමතරව වසර කිහිපයක සිට නගරයේ කප්පම් කල්ලි දෙකක් ගැටුම් ඇතිකර ගනිමින් නගරයේ බලය හිමිකර ගැනීමට ක්‍රියා කළේ මේ කල්ලියේ සහය මතදැයි ද සොයාබැලේ. පුත්තලම නගරයේ දඩ මස් අලෙවිය සාර්ථකව සිදුවන අතර විල්පත්තුව ජාතික වනෝද්‍යානයට නීති විරෝධීව ඇතුළු වී හෝ තබ්බෝව වන රක්ෂිතයට බලහත්කාරයෙන් ඇතුළු වී වන සතුන් දඩයම් කරගෙන විත් එම සතුනගේ මාංශ අලෙවි කිරීමේ ජාවාරමක් ද මෙම කල්ලිය කරගෙන ගොස් ඇති බවට ද තොරතුරු මේ වනවිට අනාවරණය කරගෙන ඇත.නිලධාරීන් විසින් සොයාගනු ලැබූ ජීව උණ්ඩ හා පතරොම් නියමිත පෙට්ටිවල සුරක්ෂිතව තිබී ඇත. ඒවා මෙරට වෙළෙඳ පළෙන් මිලට ගැනීමට නොමැති අතර මෙම උණ්ඩ හා පතරොම් පුත්තලමට මේ සැකකරුවන් විසින් ගෙනැවිත් කළුකඩේ මිලට අලෙවි කරන බව කියති. මෙවැනි උණ්ඩ හා පතරොම් වර්ග මේ සැකකරුවන් වෙතට පත්වී ඇති ආකාරය සම්බන්ධයෙන් ද පරීක්ෂණ සිදු කිරීමට පොලිසියේ අවධානය යොමු වී ඇත.මේ කල්ලිය කලක සිට පුත්තලම නගරය කේන්ද්‍ර කරගෙන පාතාලය මෙහෙයවන අතර ජීවඋණ්ඩ හා ජීව පතරොම් ජාවාරමක් පවත්වාගෙන ගොස් ඇති බව කියති.පොලිස්පති එන්. කේ. ඉලංගකෝන් මහතා වෙත ලැබී තිබූ පෙත්සමක් මත ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර, වයඹ බටහිර නියෝජ්‍ය පොලිස්පති ලාල් ලියනාරච්චි යන මහත්වරු මාර්ගයෙන් මේ සැකකටයුතු නිවාස සෝදිසි කිරීමේ මෙහෙයුම පුත්තලම පොලිස් අධිකාරී අනුර අබේවික්‍රම හා සහකාර පොලිස් අධිකාරී එන්. අයි. බී. ටී. සුගතදාස මහත්වරු සැලසුම් කර තිබුණි.මේ සැලසුම සම්බන්ධයෙන් පුත්තලම මූලස්ථානය හෝ කිසිම තොරතුරක් දැන නොසිටි අතර පොලිස් අධිකාරී අනුර අබේවික්‍රම හා සහකාර පොලිස් අධිකාරී සුගතදාස මහත්වරුන් සමඟ බුද්ධි තොරතුරු ඒකකයේ තෝරාගත් නිලධාරීන් කිහිප දෙනෙකු ඒකාබද්ධව සෝදිසි මෙහෙයුමේ සැලසුම සකස් කර තිබුණි.පොලිස් විශේෂ කාර්ය බළකායේ සහකාර පොලිස් අධිකාරී කැළුම් කුලතුංග හා පොලිස් පරීක්ෂක වසන්ත යන මහත්වරුන් සමඟ නිලධාරීන් 62කුගේ සහය ද සාර්ථකව ලැබී තිබුණි. පොලිස් නිලධාරීන් 72ක් ද, කාන්තා පොලිස් නිලධාරීන් 16 දෙනෙකු ද මෙම සෝදිසි මෙහෙයුමට එක්වූහ. මෙහෙයුම අවසන් වනතුරු යුද හමුදා භටයන් ඒ ඒ මාර්ගවල රැඳී සිටිමින් ආරක්ෂාව සැලසීම ද අගේ කළ යුතුයි.මෙම නිවාස සෝදිසියේ දී අත්අඩංගුවට ගනු ලැබූ සැකකරුවන් නව දෙනාගෙන් කිහිප දෙනෙකුම දේශපාලනඥයන් ළඟින්ම ඇසුරු කරන තැනැත්තන් වශයෙන් හඳුනාගෙන ඇතත් ඔවුන් අත්අඩංගුවට ගැනීම සම්බන්ධයෙන් තමන්ට කිසිම පුද්ගලයෙකුගෙන් හෝ කිසිම බලපෑමක් නොවූ අතර මෙතෙක් කාලයක් පුත්තලම ප්‍රදේශය පුරා ක්‍රියාත්මක වූ පාතාලය මර්දනය කර පුත්තලම සාමකාමී ප්‍රදේශයක් කිරීමේ අරමුණින් ක්‍රියාත්මක කළ මේ සෝදිසියේ දී ප්‍රදේශවාසීන් දැක්වූ සහය අගේ කළ යුතු බවත් උසස් පොලිස් නිලධාරියෙක් කීය.සැකකරුවන් අධිකරණයට ඉදිරිපත් කිරීමට පියවර ගත් බවත් වැඩිදුර පරීක්ෂණ සිදු කරන බවත් එම නිලධාරියා තවදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=r1111182</link>
    <topic>ඝාතනයට දින දෙකකට කලින් ප්‍රේමරත්න පොල්ගෙඩි දෙකක් අහුලාගෙන යද්දී වත්තේ මුරකරු පහර දුන් බවට තොරතුරු</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පල්ලම තුක්කනියාගම දැදුරුඔය අසබඩ පොල්වත්තක තිබී හමුවූ 40 හැවිරිදි අවිවාහකයකුගේ සිරුර පිළිබඳ පැවැත්වුණු පශ්චාත් මරණ පරීක්ෂණය පපුවට උදර කුහරයට සහ පාදවලට මොට ආයුධයකින් පහර දීමෙන් මේ මරණය සිදුවී ඇති බව අධිකරණ වෛද්‍ය නිලධාරී ඩී. කේ. විජේවර්ධන මහතා තම පශ්චාත් මරණ පරීක්ෂණ වාර්තාවෙන් පෙන්වා දී ඇත.කුක්කිනියාගම පදිංචිව සිට මෙසේ දැදුරුඔය අසබඩ පොල්වත්තක මිය ගොස් සිටියදී හමුවී ඇත්තේකේවලගේ ප්‍රේමරත්න නැමැත්තෙකි.ඉකුත් 31 වැනිදා එම ස්ථානයේ මේ මළ සිරුර තිබෙනු දැක ඇති ප්‍රදේශයේ කිහිප දෙනෙක් මේ බව පල්ලම පොලිසියට දන්වා ඇත.පොලිසිය පල්ලම හදිසි මරණ පරීක්ෂක ශිරාන් සුරවීර මහතාද කැටුව හදිසි මරණ පරීක්ෂණය පැවැත්වීමට කටයුතු කර ඇත.එහෙත් සිරුර සහ එය වැටී තිබූ ස්ථානය නිරීක්ෂණය කළ හදිසි මරණ පරීක්ෂක ශිරාන් සුරවීර මහතා සිරුර පිළිබඳ පශ්චාත් මරණ පරීක්ෂණයක් පවත්වන ලෙස හලාවත මහ රෝහලේ අධිකරණ වෛද්‍ය නිලධාරීවරයාට නියම කර මරණ පරීක්ෂණ කටයුතු කල් තබන ලදී.හලාවත මහ රෝහලේ අධිකරණ වෛද්‍ය නිලධාරී ඩී. කේ. විජේවර්ධන සහ සහකාර අධිකරණ වෛද්‍ය නිලධාරී කේ. පී. මල්ලවාරච්චි යන මහත්වරු පශ්චාත් මරණ පරීක්ෂණය පවත්වන ලද අතර එම පශ්චාත් මරණ පරීක්ෂණ වාර්තාවට අනුව පල්ලම පොලිසිය හලාවත මහේස්ත්‍රාත් අධිකරණයට කරුණු වාර්තා කර ඇත.ඒ අනුව සිද්ධිය වූ ස්ථානයට ගොස් මහේස්ත්‍රාත් පරීක්ෂණය පැවැත්වූ හලාවත අතිරේක දිසා විනිසුරු හා මහේස්ත්‍රාත් ආර්. එම්. ජයවර්ධන මහතා මේ මරණයට වගකිවයුත්තන් අත්අඩංගුවට ගෙන අධිකරණයට ඉදිරිපත් කරන ලෙසද පල්ලම පොලිසියට නියම කළේය.මේ මරණය සිදුවීමට දින දෙකකට ඉහතදී ප්‍රදේශයේ පොල්වත්තකින් පොල්ගෙඩි දෙකක් අහුලාගෙන යාමේ සිද්ධියක් සම්බන්ධයෙන් එම වත්තේ මුරකරු මරණකරුට පොල්ලකින් සහ අතින් පයින් පහරදී ඇතැයි කියන තොරතුරක්ද සිද්ධිය පිළිබඳ පරීක්ෂණ පවත්වන පල්ලම පොලිසිය හෙලිකරගෙන ඇත.සැකකරුවන් කිසිවෙක් මෙතෙක් අත්අඩංගුවට ගෙන නැත.ආණමඩුව සහකාර පොලිස් අධිකාරී එස්. එස්. වික්‍රමසුරිය මහතාගේ උපදෙස් පරිදි පල්ලම පොලිසියේ වැඩබලන පොලිස් ස්ථානාධිපති පොලිස් පරීක්ෂක ඩී. ඩී. අධිකාරී මහතා ප්‍රමුඛ පොලිස් කණ්ඩායමක් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=r1111183</link>
    <topic>මිනිස් ඝාතන තැතට වැරැදිකරු වූ විත්තිකරුට බරපතළ වැඩ ඇතිව දෑවුරුදු සිර දඬුවමක්</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>වෙඩි තබා පුද්ගලයකු ඝාතනය කිරීමට තැත් කිරීමේ චෝදනාවට වරදකරු වූ පුද්ගලයෙකුට හලාවත මහාධිකරණ විනිසුරු ඩබ්ලිව්. එම්. එම්. මාලිනි ගුණරත්න මහත්මිය බරපතල වැඩ සහිත දෑවුරුදු සිර දඬුවමක් පසුගියදා නියම කළාය.රුපියල් දස දහසක දඩයක් ද විත්තිකරුට නියම කෙරිණි. වෙඩි පහරින් තුවාල ලද පුද්ගලයාට රුපියල් හාරලක්ෂයක් වන්දි වශයෙන් ගෙවන ලෙස මහාධිකරණ විනිසුරුවරිය චූදිතට නියම කළාය.වසර දෙකේ සිර දඬුවම වසර දහයක කාලයකට අත්හිටුවන ලෙසින් පැනවුවත් විත්තිකරු මෙයට කලින් ස්ත්‍රී දූෂණ නඩුවක දී වරදකරු වී සිර දඬුවම් විඳ ඇති නිසා අත්හිටුවීමේ නියෝගය අවලංගු කර එම සිර දඬුවම විඳීමට නියම කළාය.දඩය නොගෙවයි නම් මාස හයක ලිහිල් සිර දඬුවමක් ද ලක්ෂ හතරේ වන්දි මුදල නොගෙවන්නේ නම් ඒ වෙනුවට බරපතළ වැඩ සහිතව තවත් වසර හතරක සිර දඬුවමක් ද නියම කළාය.නඩුවේ විත්තිකරු වූයේ වෙන්නප්පුව කිරිමැටියාන පදිංචි ගෝපාලන් සංගනාරායන ජයරාජ් නොහොත් රාජු නමැති අයයි.මෙදින පැමිණිලිකරු කිරිමැටියාන හංදියට වී සිිටින විට යතුරු පැදියකින් පැමිණි විත්තිකරු ඔහු හා ගැටුමක් ඇති කරගෙන ලේන්සුවක ඔතාගෙන විත් තිබූ පිස්තෝලයකින් වෙඩි තබා පළා ගිය අතර වෙඩි වැදී තුවාල ලද පැමිණිලිකරු රෝහල්ගතව ප්‍රතිකාර ලබා සුවය ලද බව පොලිස් වාර්තාවලින් හෙළි විය. රජයේ අධිනීතිඥ කාශ්‍යප වික්‍රමසේකර මහතා පැමිණිල්ල මෙහෙයවූ අතර නීතිඥ ලලන්ත සරත්චන්ද්‍ර මහතාගේ උපදෙස් මත නීතිඥ පාලිත විජේසිංහ මහතා විත්තිකරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=r1111184</link>
    <topic>ආතුරයා මහසෝනාගේ කටේ ‘සිගරැට්ටුවක්’ තියලා</topic>
    <author>වලස්ගල සමූහ ලක්‍ෂමන් කුමාරසිංහ</author>
    <content>මෙයට දශක කිහිපයකට පෙර මාතර ප්‍රදේශයේ අය ලෙඩ රෝග සෑදුන විට බටහිර වෛද්‍ය ක්‍රමයේ පිහිට පැතුවේ කලාතුරකිනි. සමහරු ගමේ වෙද මහතා ළඟට ගිය අතර බොහෝ දෙනෙක් ශාන්තිකර්මවල පිහිට පැතුවෝ ය.මාතරට නුදුරු ගමක ජීවත් වූ ජන්තේනිස් අවුරුදු 23 ක පමණ අවිවාහක තරුණයෙකි.ඔහු දුම්පානයට තදින්ම ඇබ්බැහි වී සිටියේ ය. ලැබෙන ඕනෑම ආකාරයක කම්කරු වැඩක් කිරීම ඔහුගේ රැකියාව විය. කාලයාගේ ඇවෑමෙන් මොහු උමතු රෝගියෙකු බවට පත් විය.සිංහල බේත් හේත් කරන අතරතුර යන්තර මන්තර වලට ද ජන්තේනිස් ගේ මවුපියන් යොමු විය.මේ හේතුවෙන් ඔහුට තොවිලයක් නැටවීමට තීරණය විය.තොවිලය බැලීම සඳහා එදින රාත්‍රී විශාල පිරිසක් ජන්තේනිස් ගේ නිණසට රැස්වී සිටියහ.විශාල ගෙමිදුලෙහි තොවිලය නැටීම සඳහා සියළු දේ සූදානම් කර තිබුණි.මහසෝන් සමයම පටන් ගන්නා විට මධ්‍යම රාත්‍රිය ද පසු විය. මහසෝනා ලෙස සැරසී සිටියේ හැඩි දැඩි යකැදුරෙකි.හේ තමාගේ භූමිකාව රඟ දක්වමින් ආවේස වී ආතුරයා නොහොත් රෝගී ජන්තේනිස් ඉදිරියේ නටන්නට විය.එසේ නටන අතරතුර ආතුරයා ඇවිත් “තෝ දැන් යනවා ද?” “තෝ දැන් යනවා ද?” යයි ඇසුවේ ආතුරයාට ආවේශ වී සිටි යක්‍ෂයා ගෙනි.යකැදුරා ගේ ස්වරූපයෙන් බියට පත් ජන්තේනිස් තම අතෙහි දැල්වෙමින් තිබූ සිගරැට්ටුව මහසෝනා ගේ කටේ එබුවේ ය.මහසෝනා ඇත්තට ම ආවේශ වූයේ එවිට ය.වෙස් මුහුණ ඇතුළට වැටුණ සිගරැට් කොටයෙන් පිළිස්සි දඟලමින් දුම් දමමින් එහා මෙහා දුව පනිමින් මහසෝනා විලාප දුන්නේ ය.වේදනාවේ උපරිම අවස්ථාව පසු කරමින් සිටි මහසෝනා තමන් දන්නා අමු තිත්ත භාෂාවෙන් කෑ ගසන්නට විය.හනි හනික අනෙක් යකදුරන් මහ සෝනා පසෙකට ඇදගෙන ගොස් අන්දවා සිටි වෙස් මුහුණ ගලවා දැමීය.සතියක පමණ කාලයක් මාතර මහ රෝහලෙන් නතරවී ප්‍රතිකාර ලබාගත් බව පසුව ආරංචි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=r1111185</link>
    <topic>පොලිස් නිලධාරියා හප්පා පළා යාමට තැත් කළ තරුණයෝ යතුරුපැදිය පෙරළී තුවාල ලබා පොලිස් අත්අඩංගු වේ</topic>
    <author>පඩුවස්නුවර මධ්‍යම සමූහ – යූ. ඒ. ප්‍රේමදාස</author>
    <content>බීමතින් හිස්වැසුම් නොමැතිව යතුරුපැදියක් ධාවනය කළ තරුණයන් දෙදෙනෙකු නැවැත්වීමට තැත් කළ පොලිස් නිලධාරී මහතා හප්පා පළා යෑමට තැත් කළ තරුණයන් දෙදෙනා යතුරුපැදිය පෙරළී තුවාල වී පොලිස් අත්අඩංගුවට පත්වූ පුවතක් පසුගියදා දියතලමුල්ල ප්‍රදේශයෙන් වාර්තා විය.කුලියාපිටිය පන්නල මාර්ගයේ දියකලමුල්ල මංසන්ධිය අසල දී සිදුවූ මේ අනතුරින් තුවාල ලැබූ පොලිස් කොස්තාපල් 35507 උපුල් චන්දන මහතා කොළඹ ජාතික රෝහලට ඇතුළත් කර ඇත. යතුරු පැදිය පැදවූයේ යයි සැක කළ ලක්‍ෂිත මධුරංග ප්‍රදීප් නමැත්තා රක්‍ෂිත බන්ධනාගාරයෙන් රෝහලට ඇතුළත් කර ඇත.අනෙක් සැකකරු නිෂාන් මධුසංඛ කුමාර යන අය කුලියාපිටිය මහේස්ත්‍රාත් අරුණ බණ්ඩාර පිලපිටිය මහතා වෙත ඉදිරිපත් කිරීමෙන් අනතුරුව රක්‍ෂිත බන්ධනාගාර ගත කර ඇත.සිද්ධිය වූ අවස්ථාවේ දියකලමුල්ල රථවාහන පාලක රාජකාරියේ යෙදී සිටි කුලියාපිටිය පොලිසියේ පොලිස් සැරයන් 49072 දයානන්ද මහතා විසින් අදාළ සැකකරුවන් අත්අඩංගුවට ගෙන ඇත.මොවුන් කුලියාපිටිය රෝහලේ දී වෛද්‍ය පරීක්‍ෂණයකට භාජනය කිරීමෙන් අනතුªªරුව බීමත්ව සිටි බව තහවුරු විය.කුලියාපිටිය පොලිසියේ රථවාහන අංශයේ ස්ථානාධිපති උප පොලිස් පරීක්‍ෂක සමන් සුරවීර මහතා සමග පොලිස් සැරයන් අජිත් මහතා පැමිණිල්ල ඉදිරිපත් කර ඇති අතර නීතිඥවරුන් වන චන්දන යාපා, කැලුම් හෙට්ටිගේ, අසිරි ප්‍රනාන්දු මහත්වරු විත්තිකරුවන් වෙනුවෙන් පෙසී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=s1111181</link>
    <topic>ශ්‍රී ලංකාවට ජයග්‍රාහී විශ්වාසයක්</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට...</author>
    <content>පාකිස්තානයට එරෙහිව අවශ්‍යව තිබූ සාර්ථක ආරම්භය ලබා ගෙන සිටින ශ්‍රී ලංකාව මානසික ශක්තියෙන් පොහොසත්ව දැඩි විශ්වාසයකින් යුතුව අද ඩුබායි හිදී තෙවැනි ජාත්‍යන්තර එක්දින ක්‍රිකට් තරගයට සහභාගි වෙයි.දෙපිළ අතර පැවැති දෙවැනි එක්දින තරගයෙන් ජයගෙන තරගමාලාව 1 – 1 ක් ලෙසින් සමකර ගැනීමට ශ්‍රී ලංකාව සමත් වීමත් සමග තරග පහකින් යුත් මේ ජාත්‍යන්තර එක්දින තරගමාලාවේ මුහුණුවර වෙනස් වී තිබේ. එක්සත් අරාබි එමීර් රාජ්‍ය ක්‍රීඩාලෝලීන් දැන් වඩාත් තරගකාරී ක්‍රිකට් ක්‍රීඩාවක් බලාපොරොත්තුවෙන් සිටිති.ශ්‍රී ලංකාව යළි තරගමාලාවේ ජයග්‍රාහී මාවතට අවතීර්ණව සිටින හෙයින් හා අද මෙහි නිවාඩු දිනයක් ද වන හෙයින් ශ්‍රී ලාංකික ක්‍රිකට්ලෝලීන් පාට පාට ඇඳුම් ඇඳගෙන ඔවුන්ගේ සංගීත භාණ්ඩද රැගෙන අද ඩුබායි ක්‍රීඩා නගරයට දහස් ගණනින් ඇදී එනු ඇතැයි අපේක්ෂා කෙරේ. තම කණ්ඩායම ‘නරක කාලයෙන්’ මිදී සිටින බවටත්” ඔවුන් මේ තරගමාලාවේ ඉතිරි තරග හොඳින් ක්‍රීඩා කරනු ඇති බවටත්” ශ්‍රී ලංකා පුහුණුකරු ජෙෆ් මාෂ් විශ්වාස කරයි. මේ සංචාරයෙන් පසුව දකුණු අප්‍රිකාව හා ඔස්ට්‍රේලියාව යන අසීරු සංචාර දෙකකට මුහුණ දීමට ශ්‍රී ලංකාවට සිදුව ඇති බැවින් පාකිස්තානය සමග තරගමාලාව ධනාත්මක අයුරින් නිමා කර ගැනීම ශ්‍රී ලංකා කණ්ඩායමේ අවශ්‍යතාව වී තිබේ.“ශ්‍රී ලංකාව මේ සංචාරය තුළදී හොඳ ක්‍රිකට් ක්‍රීඩාවක් කරලා තියෙනවා. අපිට ටෙස්ට් තරගමාලාවේ ජය අහිමි වුණේ අපේ පිතිකරණය ඉනිම දෙකකදී දුර්වල වුණු නිසායි” ජෙෆ් මාෂ් කියයි. අපි යළි තරගයට අවතීර්ණ බවට අප තුළ විශ්වාසයක් තිබුණා. ඒ සඳහා අපට අවශ්‍ය වුණේ ජයග්‍රහණයක් පමණයි.”“පළමු එක්දින තරග පරාජයෙන් පසුව අපේ විශ්වාසය ටිකක් බිඳ වැටුණා. ඒ තරගයෙන් පසුව අපි බොහෝ වේලාවක් සාකච්ඡා කළා. ඒක වැඩ කළා. අපි දෙවැනි තරගය ජය ගත්තා.”“අපි යළි හරි මාර්ගයට පිවිස සිටිනවා. මගේ කොල්ලෝ මේ ජයග්‍රාහී ගමන දිගටම අරගෙන යාවි කියලා මා ප්‍රාර්ථනා කරනවා. දිගින් දිගටම දියුණු වීම අපට අවශ්‍යයි” යැයි මාෂ් වැඩි කියා සිටියේය.මහේල ජයවර්ධන යළි ලකුණු අතරට පැමිණීම ශ්‍රී ලංකා කඳවුරට මහත් සහනයක් වී තිබේ. “ජයවර්ධන සුපිරි ක්‍රීඩකයෙක්.ඔහු බොහෝ ක්‍රිකට් ක්‍රීඩා කර තියෙනවා. ඔහු ඔහුගේ ක්‍රීඩාව ගැන හොඳින් දන්නවා. මහේල ඉනිම කිහිපයක අසාර්ථක වුණා. විශ්වාසය යළි ලබා ගන්න අවශ්‍ය වන්නේ එක හොඳ පහරක් පමණයි” මාෂ් පැවසීය. මේ අතර වේග පන්දු යවන චානක වෙලගෙදර ශ්‍රී ලංකා කණ්ඩායමට එක්වීම පිණිස දැන් මෙහි පැමිණ සිටී.ඔහු පැමිණ සිටින්නේ වළලුකර ආබාධයක් මත ශ්‍රී ලංකා සංචාරයේ ඉතිරි තරගවලින් ඉවත්ව යළි මව්බිමට ගිය සුරංග ලක්මාල් වෙනුවට ක්‍රීඩා කිරීම සඳහාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=s1111182</link>
    <topic>මුරලිදරන්-ජයසූරිය එක්වෙති</topic>
    <author>ගල්ෆ් නිවුස් ඇසුරිනි</author>
    <content>මේ දිනවල එක්සත් අරාබි එමීර් රාජ්‍යයේ පැවැත්වෙන ශ්‍රී ලංකා - පාකිස්තාන ක්‍රිකට් තරගමාලාවේදී එරට ක්‍රීඩාලෝලීන්ට දක්නට නොලැබෙන විශිෂ්ට ක්‍රීඩකයන් වන මුත්තයියා මුරලිදරන් සහ සනත් ජයසූරියගේ ක්‍රීඩා දස්කම් දැක බලා ගැනීමේ අවස්ථාවක් ලබන මාසයේදී උදාවනු ඇත.ඒ ලබන මස 2 වැනිදා සිට 16 වැනිදා දක්වා එහි පැවැත්වෙන ‘ගල්ෆ් සුපර් සික්සර්ස්’ තරගාවලියට ජයසූරිය හා මුරලිදරන් ක්‍රීඩා කරන බැවිනි.දෙවැනි වරටත් පැවැත්වෙන මේ තරගාවලියට ඉන්දීය හිටපු පිතිකරු විනෝද් කම්බ්ලි ද විශිෂ්ට පාකිස්තාන වේගපන්දු යවන්නා වූ වසීම් අක්රම් ද ක්‍රීඩා කරනු ඇත.අක්රම් මේ තරගාවලියේ වෙළෙඳ නාම තානාපතිවරයා ලෙස ද කටයුතු කරයි. ජයසූරිය මේ දිනවල ශ්‍රී ලංකා - පාකිස්තාන ක්‍රිකට් තරගාමාලාවේ විස්තර විචාරකයකු ලෙස කටයුතු කරමින් සිටියි. කණ්ඩායම් 48 ක් තරග වදින මේ තරගාවලියේ අර්ධ අවසන් පූර්ව වටයට සුදුසුකම් ලබන කණ්ඩායම් 4 කට මේ සුපිරි ක්‍රීඩකයන් සිවුදෙනා ක්‍රීඩා කිරීමට නියමිතය.“සනත් ජයසූරිය හා මුත්තයියා මුරලිදරන් වැනි විශිෂ්ට ක්‍රීඩකයන් මේ තරගාවලියට ඇතුළත්වීමෙන් ක්‍රීඩාලෝලිහු අති විශාල සංඛ්‍යාවක් තරගාවලිය කෙරෙහි ආකර්ශණීය කර ගැනීමට ඉවහල් වනු ඇත” තරගාවලියේ සංවිධායකත්වය දරන ‘ක්‍රේයොන් කමියුනිකේෂන්ස්’ ආයතනයේ කළමනාකාර අධ්‍යක්ෂ අර්ශාද් සහීර් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=s1111183</link>
    <topic>ආරාධිත පාසල් නෙට්බෝල් 17න් පහළ සූරතාව ශානිකා ක්‍රීඩා සමාජයට</topic>
    <author/>
    <content>කොළඹ ශානිකා ක්‍රීඩා සමාජය මගින් 10 වැනි වරටත් පවත්වනු ලැබූ ආරාධිත පාසල් නෙට්බෝල් තරගාවලියේදී 17 න් පහළ සූරතාව දිනාගැනීමට කොළඹ ශානිකා ක්‍රීඩා සමාජය සමත් විය.පාසල් හා ක්‍රීඩා සමාජ 16 ක සහභාගිත්වයෙන් ජාතික පාසල් ක්‍රීඩා අධ්‍යක්ෂවරයාගේ ප්‍රධානත්වයෙන් වයස් කාණ්ඩ 06ක් යටතේ කොළඹ හේන්ද්‍රි පේදිරිස් ක්‍රීඩාංගණයේදී පසුගියදා මෙම නෙට්බෝල් තරගාවලිය පැවැත්විණි.එහිදී 17 න් පහළ අනු සූරතාව පාදුක්ක සිරි පියරතන විද්‍යාලයට හිමි විය.15 න් පහළ සූරතාව නුගේගොඩ ශාන්ත ජෝන් විද්‍යාලයටත්, අනුසූරතාව ශානිකා ක්‍රීඩා සමාජයටත් 12 න් පහළ සූරතාව මියුසියස් බාලිකාවටත් අනු සූරතාව බෞද්ධ කාන්තා විද්‍යාලයටත් හිමි විය.10 න් පහළ සූරතාව නුගේගොඩ සුජාතා බාලිකාවට හිමි වූ අතර අනුසූරතාව කොළඹ සංඝමිත්තා බාලිකාවට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=s1111184</link>
    <topic>චාමනී-ශෙරීනා ශ්‍රී ලංකා පිලට ජය ගෙනෙති</topic>
    <author/>
    <content>චාමනී සෙනෙවිරත්න හා ශෙරිනා රවිකුමාර්ගේ පන්දු යැවීමේ දස්කම් හේතුවෙන් බංග්ලාදේශයේ පැවැත්වෙන කාන්තා ලෝක කුසලාන තරගමාලාවට සුදුසුකම් ලැබීමේ තරගාවලියේදී සිම්බාබ්වේ කණ්ඩායමට එරෙහිව කඩුලු 7ක ජයක් වාර්තා කිරීමට ශ්‍රී ලංකා කාන්තා පිල ඊයේ සමත්විය.පළමුව පන්දුවට පහර දුන් සිම්බාබ්වේ පිල ඕවර 41.4 කදී ලකුණු 62 කට දැවී ගිය අතර චාමිනී සෙනෙවිරත්න කඩුලු 5 ක් ද, ශෙරිනා රවිකුමාර් කඩුලු 3 ක් ද, අත්කර ගත්හ.ජයග්‍රාහි ඉලක්කය පසුකිරීමට ශ්‍රී ලංකාවට වැය වූයේ කඩුලු 3ක් සහ ඕවර 10.5 ක් පමණි.සිම්බාබ්වේ – 62 (සියලු දෙනා දැවී) ඕවර 41.4 - (චාමනී සෙනෙවිරත්න 15/5, ශෙරීනා රවිකුමාර් 17/3)ශ්‍රී ලංකාව - 64/3 (ඕවර 10.5) - යසෝධා මෙන්ඩිස් නොදැවී 35 (ශරීස් සාලි 19/3).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=s1111185</link>
    <topic>දෙවැනි ටෙස්ට් තරගයත් ඉන්දියාව ජය ගනියි</topic>
    <author>කල්කටා (ඒ. එෆ්. පී.)</author>
    <content>සංචාරක බටහිර ඉන්දීය කොදෙව් පිල සමග කල්කටා නුවර පැවැති දෙවැනි ටෙස්ට් තරගයෙන් ඉනිමක සහ ලකුණු 15 ක විශිෂ්ට ජයක් අත්කරගත් ඉන්දියාව තරග 3 කින් සමන්විත ටෙස්ට් තරගමාලාව 2-0 ක් ලෙස ජය ගැනීමට සමත් විය. පළමුව පන්දුවට පහර දුන් ඉන්දියාව පළමු ඉනිමේ කඩුලු 7 කට රැස් කළ ලකුණු 631 ට පිළිතුරු වශයෙන් කොදෙව් පිල සිය පළමු ඉනිමට ලකුණු 153 ක් රැස් කළ අතර දෙවැනි ඉනිමේදි ලකුණු 463 කට දැවී ගියේය.තරගය පුරා විශිෂ්ට පන්දු යැවීමක නිතර වූ ඉන්දීය පිලේ උමේෂ් යාදෙව් කඩුලු 7 ක් දවාලූ අතර ප්‍රග්යාන් ඕජා කඩුලු 6 ක් දවාලීය.ඉන්දීය ඉනිමේදී නොදැවී ලකුණු 176 ක් රැස් කළ වී. වී. එස්. ලක්ෂ්මන් තරගයේ වීරයා සම්මානය දිනා ගත්තේය.ඉන්දියාව පළමු ඉනිම – 631/7 (ඉනිම අත්හිටුවන ලදී) වී. වී. එස්. ලක්ෂ්මන් නොදැවී 176, මහේන්ද්‍ර සිං දෝනි 144, රාහුල් ඩ්‍රාවිඩ් 119, ගෞතම් ගම්භීර් 65කොදෙව් පිල පළමු ඉනිම 153 (සියලුදෙනා දැවී) ඩැරන් බ්‍රාවෝ 30 (ප්‍රග්යාන් ඕජා 64/4, උමේෂ් යාදෙව් 23/3) සහ දෙවැනි ඉනිම 463 (සියලු දෙනා දැවී) ඩැරන් බ්‍රාවෝ 136, මාලන් සැමුවෙල්ස් 84, කර්ත් එඩ්වර්ඩ් 60, ඒඩ්‍රියන් බාරත් 62 (උමේෂ් යාදෙව් 80/4, ඉෂාන්ත් ෂර්මා 95/2, ප්‍රග්යාන් ඕජා 104/2).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=s1111186</link>
    <topic>අධිවේගී මෙඟ් ක්‍රීඩා සැණෙකෙළියක්</topic>
    <author>බන්ධුල ගුණසේකර සහ ධම්මිකා වෙලේගොඩ</author>
    <content>දක්ෂිණ අධිවේගී මාර්ගය විවෘත කිරීමට සමගාමීව හෙට (19) හා අනිද්දා (20) යන දෙදින අධිවේගී මාර්ගයේ පිවිසුම් මාර්ග කේන්ද්‍ර කර ගනිමින් ක්‍රීඩා සැණකෙළියක් පැවැත්වීමට කටයුතු යොදා ඇත.මේ ක්‍රීඩා සැණකෙළියට රණවිරුවන්ගේ සහභාගීත්වයෙන් මැරතන් තරග, පා පැදි තරග, විවෘත මාර්ග ධාවන තරග, ක්‍රිකට් හා වොලිබෝල් තරග සමග මල්වෙඩි හා සංගීතමය සංදර්ශන ද පැවැත් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=f1111181</link>
    <topic/>
    <author/>
    <content>පුද්ගලයකුගේ වටිනාකම ඉස්මතු වී පෙනෙන්නේ ඔහු ප්‍රශ්නවලට මුහුණ දෙන බුද්ධිමත් ආකාරය අනුව ය. ලෝකයෙහි කීර්තිමත් පුද්ගලයන් ඉතිහාස ගත වී ඇත්තේ මේ ගුණය ඔවුන් තුළ නිසි පරිදි පිහිටීම නිසා ය.මෙවන් අයුරින් සලකා බලන විට අපේ රටට ද බුද්ධිමත් උපායශීලී ක්‍රියාශූරත්වයෙන් යුත් නායකත්වයක් අවශ්‍යව ම පැවතියේ ය. තිස් වසරක් පුරා අඛණ්ඩව දිවා රාත්‍රී දෙකෙහි බිහිසුණු ගරිල්ලා සටනක් අපේ රටේ සිව් දිසාභාගය පුරා ම පැතිරී තිබුණි. උතුරේත්, දකුණේත් විවිධ අංශ මඟින් ක්‍රියාත්මක වූ ත්‍රස්තවාදී යුද්ධය නිසා සත්තකින් ම කොපමණ පිරිසක් මියගියාහුදැයි නිශ්චිත වාර්තාවක් සොයා ගැනීමට නුපුළුවන්ව ඇත. කෙලින් ම යුදබිමේ දී පමණක් නොව මඟතොටේ දී ද නිවසේ දී ද කුඹුරේ දී ද යුද්ධය තුළින් ඇතිවුණ අසහනකාරී තත්ත්වය නිසා අවස්ථාවාදී මිනීමැරුම් ද ශෝකජනක ලෙස සිදුවුණ බව රහසක් නො වේ.නිතර නිතර අපේ හමුදාවන් මිය යන ආකාරය – අපේ දුක්ඛිත ගැමියන් මිය යන බිහිසුණු ක්‍රමය – ජනමාධ්‍ය තුළින් පැහැදිලිව ප්‍රකාශ කළ ද රටවැසියා සිතාගත්තේ “යුද්ධය හිඟන්නාගේ තුවාලයක්” බවට පත්කරගෙන ඇති ආකාරයෙකි. ත්‍රස්තවාදීන්ගේ දරුණු ඝාතන හා ධන විනාශයන් ලොවට පෙන්න පෙන්නා රට පවත්වා ගැනීමට යාචනය කිරීමක් සිදුවන බවක් අවබෝධ වීමට හේතු වූයේ මෙකී කරුණු ය.මෙවන් අවාසනාවන්ත අවස්ථාවකට රටත් ජනතාවත් වැටී සිටි සමයක මහින්ද රාජපක්‍ෂ අගමැතිවරයා ජන විමසුමකින් ජනපති පදවියට තේරී පත් විය. එතුමා දකුණේ ගිරිවාපත්තුවේ ඓතිහාසීය පරපුරක උපත ලද කෙනකු වීමත්, ගැමි වාතාවරණයෙහි හැදුණු වැඩුණු කෙනකු වීමත් නිසා, රටත් ජනතාවත් පිළිබඳ - සිටිය ඇත්තන්ට වඩා - රාජකීය පරම්පරාවන්ට අයත් – පුද්ගලයන්ට පිහිටන ආකාරයේ ජනතා සෙනෙහසකින් පිරිපුන් පුද්ගලයකු වීම අපේ රටට භාග්‍යය උදාවීමට හේතු විය. කුඹුරේ මඩ පෑගුණු කෙනකු වීම, ගොයමෙහි ඉපනැලි පෑගුන සීතල සහ ඌෂ්ණය දැනුණ කෙනකු වීම – එයට ප්‍රමුඛ හේතුවක් වන්නට ඇතැ’යි සිතීමට පිළිවන.”මේ රටේ සාර්ථක වැඩපිළිවෙළක් දියත් කිරීමට නම්, මහා සංඝයා වහන්සේගේ නායකත්වය – බුද්ධිමත් සේවය පූර්ණ ලෙස ම ලබාගත යුතු ය” යන්න රාජපක්‍ෂ ජනපතිතුමා අවබෝධ කර ගත් කරුණක් විය. දුටුගැමුණු මහරජතුමා රට නිදහස් කර ගැනීමේ දී රටට අවශ්‍ය ආහාර නිපදවීමේ කාර්ය භාරය සම්පූර්ණයෙන් ම පවරන ලද්දේ තම මලණුවන් වූ සද්ධාතිස්ස කුමාරයාට ය. යුද්ධය කරගෙන යාමේ දී, යටත්කරගෙන යන ගම් නියම්ගම්වල ජනතාව අතර ඇතිවන අගහිඟකම් නිසාත්, පැතිරී යන අසත්‍යමය කතා පුවත් නිසාත්, කැළඹිලි බවට පත්වන ජනතාවට කරුණු පහදා දී - සාමකාමීත්වයෙන් යුත් පිරිසක් බවට පත්කර ගැනීම පිණිස ප්‍රජා සේවාව සහ ඓතිහාසීය කරුණු පැහැදිලි කර දීම පිණිස පුහුණු කළ මධ්‍යම වයසේ භික්ෂූන් වහන්සේ පන්සිය නමක් තෝරාගන්නා ලදහ. දුටුගැමුණු රජතුමා යුද්ධයට භික්ෂූන් වහන්සේ යොදාගත් බව - හරිහැටි කරුණු නො හදාරා මෑත ඉතිහාසයෙහි ඇතැම් ගත්කතුවරු, ඇදුරන් උපහාසාත්මකව විවේචනය කළෝ, මේ කරුණ ගැන හරිහැටි නො දැනීම නිසා ය.ඉතිහාසය පිළිබඳ මැනවින් දන්නා මහින්ද රාජපක්‍ෂ ජනපතිතුමා අපේ රටේ තිස් අවුරුදු යුද්ධය නිමාවට පත්කර ගැනීමට - සඟරුවනින් දුටුගැමුණු රජතුමා ලබාගත් පූර්ණ සහාය යොමුකර ගැනීමට සමත් වූ ආකාරය අප කවුරුත් සැලකිල්ලෙන් විමසා බැලිය යුතු කරුණක්ව තිබේ. මතු පරපුරට එය වැදගත් ආදර්ශයක් වන නිසා ය. ජනපති පදවියට පත්වීමෙන් මාස දෙක තුනක් ඉක්ම ගිය තැන, දැනට පවත්නා අග්‍රාමාත්‍ය කාර්යාලයට රටේ වැදගත් මහා සංඝයා වහන්සේ පිරිසක් කැඳවා උන්වහන්සේට රට දැයේ අභිවෘද්ධිය සැලසීම සඳහා තමා තුළ පවත්නා අභිමථාර්ථයන් පැහැදිලි කොට විශේෂ ඉල්ලීමක් ද කෙළේ ය. සෑම වෙහෙර විහාරස්ථානයක ම බුද්ධ පූජා - බෝධි පූජා පවත්වා යුද්ධයෙන් මියගිය, ත්‍රිවිධ හමුදාවන්ට හා පොලිසියට අයත් භට පිරිස්වලට ද, යුද්ධය නිසා අනියම් ආකාරයෙන් ජීවිත හානියට පත් සෑම දෙනාට ම ද පින් අනුමෝදන් කරවීමත්, සටන් වැදී සිටින නැත්නම් යුදබිමේ සිටින ත්‍රිවිධ හමුදා භටයන්ට සහ පොලිස් හමුදා භටයින්ට සෙත් පැතීමත්, ඒ පින්කම්වල ප්‍රධාන අදහස විය යුතු බවත්, හඬනඟා ජනතාවට කිය යුතු ආකාරය දන්වා සිටියේ ය.දෙවැනි වාරයේ දී මහා සංඝයා ඒ ඒ ස්ථානවලට රැස්කරවා මෙතුමා ඉල්ලා සිටියේ රටේ කවර ගෙදරක කවර කරුණක් නිසා හෝ දානාදී පිනක් දහමක් කරන විට පැන් වැඩීමේ දී යුද්ධයෙන් මියගිය කෙනෙක් ඒ ගෙදර නොසිටිය ද, ඒ ගෙදර අයගේ නම් ගම් මතක් කොට පින් දෙන අතර, මේ මහා යුද්ධයෙන් මිය පරලොව ගිය යුද භටයන් ද මතක් කොට පින් දෙන ලෙස ය. පින්කම් අවසානයේ දී දෙවියන්ට පින් දෙන විට, සටන් බිමේ යුද වැදී සිටින සෑම කෙනකුට ම දේවාරක්‍ෂාව ලබාදීමට ද පින් දීම අවශ්‍ය ම බව පවසා සංඝයා වහන්සේ ධෛර්යවත් කළහ.මේ කරුණු දෙක සිදුවේගෙන යද්දී ඈලි මෑලි දුබල ගතියෙන් සිටි, ත්‍රිවිධ හමුදාවන් තුළ ද පොලිස් භටයන් තුළ ද අමුතු ධෛර්යවන්ත බවක් ඉතා වේගයෙන් ඉස්මතු වන්නට විය. ඒ සඳහා පාක්ෂික ශාඛා සමිති සමාගම් සහ පක්‍ෂ විපක්‍ෂ භේදයකින් තොරව ගමේ ජනතාව සහයෝගය දුන්හ. ජනපතිතුමා යුද්ධය ජනතාවගේ හදවතට කැවූ ආකාරය මෙයින් පැහැදිලි වෙයි. යුද භටයන් ද කුලීකරුවන්ගේ තත්ත්වයට වැටී, මහජන සැලකිල්ලක් ද නො ලබමින් සිටි වකවානුවක එතුමා මහා සංඝයා පොළඹවා ගෙන - මේ යුද්ධය ගම තුළට ගෙන ගිය ආකාරය මෙසේ විශ්මය ජනක ලෙස සිහිපත් කළ හැකිය.හමුදා භට පිරිස් ද පුදුමාකාර ධෛර්යවන්ත බවකින් පණගැන්වුණහ. ලොකු කුඩා රටේ සෑම දෙනෙක් තුළ ම “ත්‍රස්තවාදී යුද්ධය නිමකර ගත යුතු ය” යන අධිෂ්ඨානයක් හදවත් තුළට කාවැද්දුවේ ය. මේ අතර තුන්වැනි පියවර වශයෙන් මහා සංඝයා වහන්සේගෙන් ඉල්ලා සිටියේ “දැන් ඉතින් ඔබ වහන්සේලාත් යුද්ධයට වැඩම කළ යුතු බවයි. එය සංඝයා තුළ ප්‍රශ්නාර්ථයක් ඇතිකළ ඉල්ලීමකි. එකෙණෙහි ම ජනපතිතුමා සංඝයා වහන්සේ යුද්ධයට වැඩම කළ යුතු ආකාරය පිළිබඳව සැලසුම සැකෙවින් සඳහන් කොට “දැන් ඉතින් ඔබවහන්සේ පිණ්ඩපාතය පිණිස මහමඟට වැඩම කළ යුතු ය. පිණ්ඩපාතයට ලැබෙන දේ - සටන් වැදී සිටින භටයින්ට – අනාථ වී සිටින උතුරු නැඟෙනහිර ජනතාවට – විශේෂයෙන් ම ත්‍රස්තවාදී උවදුරින් මහත් සේ බැටකමින් සිටින අහිංසක ද්‍රවිඩ ජනතාවට “ඔබවහන්සේලාට ලැබෙන පිණ්ඩපාත ද්‍රව්‍ය සියල්ලක් ම පිටත් කිරීම බෙදා හැරීම රජය මගින් සිදුකරන බවත් ප්‍රකාශ කෙළේය.මේ ඉල්ලීම අනුව පූර්ණ මහජන සහයෝගය ද ඉහළ මට්ටමින් ලබාගත යුතු බැවින් භික්ෂූන් වහන්සේ ගම් – නියම්ගම් – නගරවල සිය ගණනින්, දහස් ගණනින් එකවර පිණ්ඩපාතයේ වැඩම කළහ. අනික් පැත්තෙන් පිණ්ඩපාතයට පූජා කළ යුතු දේ මොනවාද? යන්න සංවිධායකයන් මඟින් දැනුවත් කර තිබුණි. ඒ අනුව සීනි, තේකොළ, කිරිපිටි, ආහාර, පාවිච්චි කළ හැකි ළමා ඇඳුම් - ස්ත්‍රී පුරුෂ ඇඳුම් – කල්තබා ගත හැකි බෙහෙත් වර්ග පමණක් නොව තුවාලවලට බඳින ඖෂධීය රෙදිපටි පවා පිණ්ඩපාතයට ලැබුණේ ය. ඒ ඒ භික්ෂූන් වහන්සේට ලැබෙන හාල්, පොල්, පිටි ආදී ඉහත කී ද්‍රව්‍ය පසුපසින් එන සංවිධායකයින් මගින් පසුම්බිවලට එකතු කොට ඒ සියල්ලක් උතුරු නැඟෙනහිර ප්‍රදේශවලට යැවීමට කටයුතු යෙදූහ. මේ ද්‍රව්‍ය ගෙන යාම සඳහා ඩලස් අලහප්පෙරුම ඇමැතිවරයා යොදවා විශේෂ දුම්රිය සේවාවක් ද සකසා දකුණේ සහ රට මැද ඒ ඒ නගරවලින් උතුරට නැඟෙනහිරට ගෙන ගොස් බෙදා දුන් ආකාරය අතිශයින් ම චමත්කාර ජනකය.මේ ද්‍රව්‍ය වාද විවාදයකින් තොරව හමුදා භටයින්ටත්, අනාථ සිංහල ජනතාවට, ද්‍රවිඩ, මුස්ලිම් ජනතාවට පමණක් නොව ත්‍රස්තවාදීන් ද ලබාගෙන පරිභෝග කළ ආකාරය, රට ම දන්නා කරුණකි. උතුරේ ත්‍රස්තවාදීන් නිසා දීර්ඝ කාලයක සිට බැටකමින් සිටි අහිංසක ද්‍රවිඩ ජනතාවගේ ද රජය පිළිබඳ පැහැදිලි ලැදිකමක් මින්පසු දැනෙන්නට විය.මෙයාකාරයෙන් මුළු ජනතාව ම යුද්ධය පිළිබඳව කායික, මානසික වශයෙන් යොමුකරවා, මහින්ද රාජපක්‍ෂ ජනපතිතුමා මේ ජයග්‍රහණය ලබාගත් බව පැහැදිලිව කිව යුතුව තිබේ. ඒ සඳහා මැති ඇමැතිවරුන් පමණක් නොව රටේ සෑම කෙනෙක් ම දුන් සහයෝගය කෘතඥතා පූර්වකව සිහිපත් කළ යුතු ය. මේ නිසා උතුරේ ජනතාව තුළ දකුණේ ජනතාව ගැන අවෛරී සිතිවිලි ද ඇතිවීම සුවිශේෂ කරුණක් විය.එදා දුටුගැමුණු මහරජතුමා යුද්ධයට මහා සංඝයා සහසම්බන්ධ කර ගත් ආකාරයෙන් සංඝයා දැනුවත් කොට, උන්වහන්සේ ලවා ජනතාව ප්‍රබෝධවත් කරවාගෙන තිස් අවුරුදු යුද්ධය අවසන් කළ ආකාරය අතිශයින් ම ප්‍රශංසාර්හ ය. ඒ අනුව මහින්ද රාජපක්‍ෂ ජනපතිතුමා තම පිරිසත් සමඟ ත්‍රිවිධ හමුදා සහ පොලිස් භටයන්ගේ ද පූර්ණ සහයෝගය ලබාගෙන කෝටි දෙකක පමණ ජනතාවට අභය දානය දුන් පුද්ගලයකු සේ සැලකිය හැකිව තිබේ.පියෙකු සිය දරුවනට සම සිත් සෙනෙහස දක්වන්නා සේ රටවාසී සිංහල - දෙමළ - මුස්ලිම් – මැලේ - බර්ගර් සියලු ජනකොටස් වෙත මහින්ද රාජපක්‍ෂ ජනපතිතුමා දක්වන ලැදිකම - මේ දීර්ඝ කාලීන යුද්ධය නිමාකර ගැනීමට හේතු භූත වූ බව අමතක නොකළ යුත්තකි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=f1111182</link>
    <topic>ෂේක්ස්පියර් කුලකයේ සොලිසිටර්</topic>
    <author>චන්දන ජයවීර ඡායා - රංජිත් අසංක</author>
    <content>හේ අපූර්ව පුද්ගලයෙකි. අලුත් කඩේ නීතිපති දෙපාර්තමේන්තුවේ දෙවන මහලේ 51 වෙනි කාමරය වෙන්ව ඇත්තේ හේ වෙනුවෙනි. එය නියෝජ්‍ය සොලිසිටර් ජනරාල්වරයාගේ කන්තෝරු කාමරයයි.වෙනදාට උසාවියේ කෙටි පීඨිකාවට පිවිස කථික රංගනයක යෙදෙන හේ අද සාන්ත බස්තියම කන්ද බැස උස් වේදිකාවකට ගොඩව ඇත.හේගේ තනියට තවත් සගයෙක් වෙයි. ඔහු ලෝක ප්‍රකට නාට්‍යකරුවෙකි, කවියෙකි, දාර්ශනිකයෙකි. හේගේ මිත්‍රයා ගැන අප එලෙස හැඳින්වීම් කළ ද ඔහු මේ කිසිදු ආකාරයක අර්ථ කථනයක් ගැන මායිම් කරන්නෙක් නොවේ. හේද මේ නාට්‍යකරුවා කෙරෙන් බොහෝ ආශක්තව ඇති නිසා පෙර හා අපර තනතුරු නාමයන්ගෙන් තමා හඳුන්වනවාට විරුද්ධය. නමුත් හේ ගැන කෙරෙන ආරම්භක සටහනේදීම තනතුරු නාමයන් සඳහන් කිරීම සිදුවූයේ මෙම අපූර්වත්වය නිසාය.හේ – වසන්ත නවරත්න බණ්ඩාර යඔහු - බර්ට්‍රෝල් බ්‍රෙෂ්ට් යආනන්ද විද්‍යාලයේ ඉගෙන ගන්න කාලේ ඉඳලම මට නළුවෙක් වෙන්න විශාල වුවමනාවක් තිබුණා. හෙලේනා ලෙත්තිමතිගේ මූලිකත්වයෙන් ජර්මන් සංස්කෘතික ආයතනය සංවිධානය කළ නාට්‍ය වැඩමුළුවට සම්බන්ධ වුණෙත් ඒ අරමුණ ඇතිවයි.නිෂ්පාදනය සඳහා ලැබුණු පරිවර්තනය ගැන හේලේනා කැමැති වුණේ නැහැ. ඇය වෙනත් සුදුසු පරිවර්තනයක් සොයා ගන්නා තෙක් වැඩමුළුවේ කටයුතු ඉදිරියට ගෙනියන්න එක පරිච්ඡේදයක් පරිවර්තනය කරන්න මට පැවරුවා. පස්සෙ ධම්ම ජාගොඩ මහතා මේ පිටපත දැකලා සතුටු වෙලා. වෙන කවුරුත් වුවමනා නැහැ මෙයාටම මේක කරන්න දෙන්න කිව්වා. අන්තිමට මට නළුවෙක් නොවී පරිවර්තකයෙක් වෙන්න වුණා.මම බ්‍රෙෂ්ට්ගේ අනෙකුත් නාට්‍යය පිටපත් වගේ ම ඔහු ගැන ලියැවී තිබුණු පොත් පත් රාශියක් ඒ සඳහා පරිශීලනය කළා. අද වගේ නෙවෙයි ඒ අවදියෙ මේ සම්පත් පහසුවෙන් සොයාගන්න බැහැ. විශාල පරිශ්‍රමයක් වගේ ම මුදලකුත් ඒ සඳහා යොදන්න වුණා.අනිත් එක සාහිත්‍යමය පරිවර්තනයක් කියන්නේ භාෂා ගනුදෙනුවක් විතරක් නෙවෙයි. අපිට නිතර දෙවේලේ උසාවි කටයුතුවලට පැමිණෙන දිවුරුම් දුන් භාෂා පරිවර්තකයන් හමුවෙනවා. ඔවුන්ට ඕනෑම ලියැවිල්ලක් ලබා දී එකඟ වූ මුදල ලබා දෙනවානම් ඔවුන් එය පරිවර්තනය කර දේවි. නමුත් සාහිත්‍යය පරිවර්තනයක් එහෙම කරන්න බැහැ. විශේෂයෙන් ම බ්‍රෙෂ්ට්ගේ නාට්‍යයක් එහෙම පරිවර්තනය කරන්න බැහැ. ඒක අපේ ආත්මයටත් එක් වෙන්න ඕන.විලියම් ෂේක්ෂ්පියර් නාට්‍යකරුවෙක්. ඒ වගේ ම උගත් කමේ සංකේතයක්. ඔහුගේ පොතක්, අඩුම ගණනේ කතන්දරයක්වත් අහපු නැති කෙනෙක් උගතෙක් වෙන්න බැහැ. ඒක එහෙම නම් නාට්‍යකරුවෙක් වෙනවයි කියන්නේ ෂේක්ස්පියර්ගේ කුලකයට ඇතුළු වෙනවයි කියන එකයි. ඔවුන් මාව පිළිගන්නව නම් මම බොහොම කැමැත්තෙන් ඒ කුලකයට ඇතුල් වෙනවා.බ්‍රෙෂ්ට් මේ නාට්‍යය ලිව්වේ පිටුවහලේ සිටිමින්. ඔහුට 1933 දී හිට්ලර්ගෙන් මිදී අමෙරිකාව, ඩෙන්මාර්කය, පින්ලන්තය, ස්වීඩනය, වගේ රටවල වසර පහළොවක් පමණ ජීවත් වුණා. ඒ කාලේ තමයි ඔහුගේ හොඳම නාට්‍ය ලියවුණේ. දිරිය මව, හුණුවටයේ කතාව, පුන්තිලා, ෂෙට්සුවාන්හි යහපත් ස්ත්‍රිය, ගැලිලියෝ ඒ අතර වෙනවා.මම හිතන විදිහට වේදිකාව පිරිහිලා තිබෙන්නේ රූපවාහිනිය හෝ වෙනත් පරිබාහිර මාධ්‍යයක් නිසා නෙවෙයි. ඒකට වගකියන්න වුවමනා වේදිකා නළුවොයි. ඔවුන්ට තමන්ගේ වෘත්තිය පිළිබඳ කැපවීමක් හෝ විනයක් ඇත්තේ නැහැ. විනයක් නැතිව මොන දෙයක්වත් කරන්න බැහැ. ඔවුන් නාට්‍ය පුහුණුවීම්වලට එන්නේ නැහැ. රටේ තියෙන තරම් වැඩ බාර ගන්නවා. නමුත් ඒකට කැපවෙන්නේ නැහැ. මෙහෙම කරන්නේ ආධුනික නළුවෝ විතරක් නෙවෙයි. පරිණතයි කියන අයත් එහෙම තමයි. මගේ නාට්‍ය නිෂ්පාදනයට මුලින් සම්බන්ධ වූ නළුවන්ගෙන් අවසානයේ ඉතිරි වූයේ ජගත් චමිල පමණයි.මම හොඳ හිත ආරක්ෂා කර ගන්න නාට්‍යයකට නළුවන් තෝරන්නේ නැහැ. ඔහු චරිතයට කැපවෙන්නේ නැත්නම් එහෙම නැත්නම් ඔහුට ඒ චරිතය කරන්න බැරි නම් වඩා හොඳ නළුවෙක් ආදේශ කිරීම වැරදි ද? අපි සාධාරණ ඉෂ්ඨ කළ යුත්තේ නළුවාට ද බ්‍රෙෂ්ටද? ‘පුන්තිලා’ නිෂ්පාදනය ගැන සෑහීමකට පත්වෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>18</day>
    </date>
    <link>http://www.dinamina.lk/2011/11/18/_art.asp?fn=f1111183</link>
    <topic>ඉස්ලාමය සහ අද්භූත බලවේග</topic>
    <author>ජෙන්නත් ඔසීලා ජෙයිනුල් ආබ්දීන්</author>
    <content>මාස ගණනාවක් ඔත්පලව එක්තැන්ව සිටි මාගේ ඥාතියකු අසාධ්‍ය තත්වයෙන් පසුවෙද්දී අද්භූත බලයකින් ලෙඩ සුව කළ හැකි මුස්ලිම් ජාතික පුද්ගලයකු පිළිබඳ ලැබුණු තොරතුරක් මත එහි ගෙන යනු ලැබීය.‘මේ ලෙඩා තව මාසයක් ඇතුළත මිය යනවා. මිය නොගියොත් පමණක් ආපහු මා වෙත එක්කරගෙන එන්න.’ රෝගියා හොඳින් පරීක්ෂා කර බැලූ ඒ පුද්ගලයා එසේ පැවැසීය.රෝගියා ඉදිරියේදීම එසේ පැවසීම උචිත දෙයක් නොවන බැව් රෝගියාගේ ඥාතින් ඔහුට දැන්වූ විට ඒ පුද්ගලයා මෙසේ කීවේය.‘ඇයි එහෙම කියන්නේ? මියයන බව දන්නා නිසාම දැන් රෝගියා තමාගේ පව්වලට අල්ලාහ්ගෙන් සමාව ඉල්ලාවි නේද?’කෙසේ නමුත් රෝගියාගේ මරණය පිළිබඳව ඒ පුද්ගලයා පැවැසූ අනාවැකිය සපල කරමින් මාසයක් ඉක්ම යාමට පෙර රෝගියා මෙලොවින් සමුගත්තේය. අද්භූත බලයකින් ලෙඩ සුව කළ හැකි බවට පුරාණයේ සිට විවිධ විශ්වාසයන් ගොඩනැඟී තිබුණද ඒවා ඉස්ලාමයට කෙතරම් දුරට අනුගත වේදැයි යන්න දෙවරක් සිතා බැලිය යුතු කරුණකි. එය කෙසේ වූවද රෝගියා පරික්ෂාකර බැලූ ඒ පුද්ගලයා පැවැසූ අනාවැකිය නිවැරැදි වීම නම් එක් අතකට විමතිය දනවන්නකි. එසේ වන්නේ අදාළ පුද්ගලයා සහතිකලත් වෛද්‍යවරයකු ද නොවන බැවිණි.අද්භූත බලයන්, හදි හූනියම්, කොඩිවින, සෙත්කවි සහ වස්කවි යනාදිය පිළිබඳව ඉස්ලාමයේ සඳහන් වන්නේ කුමක්දැයි සොයා බැලීම මෙවැනි පසුබිමක් මත අතිශයින් වැදගත්ය. මෙවැනි ක්‍රම ජීවනෝපාය කරගත් ඕනෑතරම් මුස්ලිම් ජාතිකයන් මෙරට සිටින අතර ඔවුන් හෙළාදැකීම මේ ලිපියේ අරමුණ නොවන බවද අවධාරණය කළ යුතුය.මෙවැනි මන්ත්‍ර ගුරුකම් පිළිබදව ඇති විශ්වාසයන් තුළින් මිනිසාට යහපතක් මෙන්ම අයහපතක් ද සිදුවන අවස්ථා ඇත. ඇතැම් විශ්වාසයන් මිත්‍යා මත ලෙස බැහැර කළද එහි විද්‍යාත්මක කරුණු ද ඇති බව ඇතමුන්ගේ අදහසය.ඉස්ලාමයට පෙර පැවැති අරාබි යුගයේ මිනිසුන් මුලින් සමූහ වශයෙන් ජීවත් වූවද පසුකලෙක ගෝත්‍ර වශයෙන් වෙන් වෙන්ව ජීවත් වූහ. ඔවූහූ ගස්, ගල්, ඉර හඳ හා මළගිය අය දෙවියන් ලෙස විශ්වාස කොට පුද සත්කාර කළහ. මේ අතරතුර ගෝත්‍ර වශයෙන් බෙදී ගැටුම් ඇති කර ගත්හ. ඉන් නොනැවතී පළිගැනීම් සඳහා විවිධ ක්‍රියාමාර්ග සොයා යන්නට වූහ.ඉස්ලාමයේ ව්‍යාප්තියත් සමග ඒවා ක්‍රමයෙන් අඩු වූවද සම්පූර්ණයෙන් ම නතර වූයේ නැත. වර්තමානයේ ශ්‍රී ලංකාවේද මුස්ලිම් ජනතාව අතර මෙවැනි විශ්වාසයන් බහුලව පවතී.‘බදුවා’ නමින් හැඳින්වෙන වස්කවි කීම, විවිධ සිද්ධස්ථානවලට ගොස් සතුරන්ට ශාප කිරීම තවමත් සිදුවෙමින් පවතී. මෙවැනි විශ්වාසයන් තවත් කෙනකුගේ යහපත පිණිස යොදාගන්නා අවස්ථාවන් ද ඇත.ඒ ආගමෙන් පරිපූර්ණ වූ ‘අව්ලියා’ නමින් හඳුන්වන ආගමික නායකයන්ගේ ස්මාරක වෙත ගොස් (සියාරම්) තම ඥාතියකුට වැළඳී ඇති රෝගයක් සුව වීමට හෝ ඇති වී තිබෙන උපද්‍රවවලින් ඔවුන් බේරාදෙන ලෙස කන්නලව් කොට සහනයක් ඉල්ලීම ද වර්තමානයේ ඕනෑ තරම් දක්නට ලැබේ. නමුත් මෙය ඉස්ලාමයට පටහැනි ක්‍රියාවක් බව ඇතමුන්ගේ මතයයි.කෙසේ වෙතත් රෝගයට විසඳුම ප්‍රතිකාර මිස කන්නලව් නොවන බැව් ඉස්ලාමයේ අවධාරණය කර ඇත. රෝගියාගේ ඉක්මන් සුවයට කන්නලව් කරන්නේ නම් එය කළ යුත්තේ අල්ලාහ් ඉදිරියේ පමණි. හූනියම් කිරීම ද ඉස්ලාමය මගින් තරයේ ප්‍රතික්ෂේප කර තිබේ.මුහම්මද් නබිතුමාට පවා වරක් සතුරකු හූනියම් කළ බවට ඉතිහාසයේ සඳහන් වී ඇත. එතුමාගේ කෙස් ගසක් ගෙන ඊට ගැට දමමින් සිදුකරනු ලැබූ ඒ හූනියමෙන් නබිතුමා තදින් අසනීප වූ බව සඳහන් වේ.කුරාණයේ දැක්වෙන ‘කුල්ෆුවල්ලාහු’ යන සූරාව පහළවූයේ ඒ කාලයේදීය. එය වරින් වර පාරායණය කිරීමෙන් පසුව අල්ලාහ් ඉදිරියේ ප්‍රාර්ථනා කිරීමෙන් පසුව ඒ හූනියමේ බලය හීනවී මුහම්මද් නබිතුමාට සුවය ලැබුණු බව ඉතිහාසයේ සඳහන් වේ.එදා මෙන් අද ද ඒ සූරාව පාරායණය කොට අල්ලාහ් ඉදිරියේ ප්‍රාර්ථනා කළවිට මනසට මෙන්ම ගතට ද සුවය ලැබෙන බවට විශ්වාස කෙරේ. ශාරීරිකව රෝගී වූ අයකු ඉක්මන් සුවය පතා අල්ලාහ් ඉදිරියේ ප්‍රාර්ථනා කරන අතරම වෛද්‍ය ප්‍රතිකාර ද ලබාගැනීම අත්‍යවශ්‍ය බැව් ඉස්ලාමය පැහැදිලි කර ඇත.නමුත් අද මුස්ලිම් සමාජයේ බොහෝ අය නව නිවසකට මුල්ගල තබන විට, දරුවාට මුලින්ම අරාබි අකුරු කියවන විට සහ නව නිවසකට ගෙවදින විට දිනයක් සහ වේලාවක් වෙන්කර ගැනීමට කැමැත්තක් දක්වති. වෙළෙඳ ව්‍යාපාරයක් ආරම්භ කිරීමට බලාපොරොත්තුවන මුස්ලිම් ව්‍යාපාරිකයන් ඒ සඳහා සිකුරාදා ජුම්මා සලාතයෙන් පසු වේලාවක් වෙන්කර ගැනීමට උත්සුක වෙති.විවාහ උත්සවයකදී සුභ නැකැත් නොබැලුවද මනාල යුවළලට ඇස්වහ කටවහ වදිතැයි යන විශ්වාසය හේතුවෙන් මනාල යුවල පෝරුවේ සිටියදී පැමිණ සිටින අමුත්තන් ඉදිරියේදීම බුලත් කොළයක දෙහි ගෙඩියක් ඔතා මනාල යුවළගේ හිස වටා තුන්වරක් කරකවමින් සිදුකෙරෙන චාරිත්‍රයක් ද තවම අපේ මුස්ලිම් ජන සමාජයේ දක්නට ලැබේ.ඇතැමුන්ගේ ජීවිත යම් යම් හේතු මත අසාර්ථක වීමේදී ඒ සඳහා ඇස්වහ කටවහ පුළුස්සා දමන අවස්ථා ද දක්නට ලැබේ. හූනියම් කිරීමත්, හූනියම් කැපීමත් මුස්ලිම් ජනසමාජයේ කලාතුරකින් හෝ සිදුවන බැව් නොකියාම බැරිය.මේ කරුණු කෙසේ වූවද මිනිසා මැටියෙන් මවා ඇති බවත්, මලාඉකාවරුන් ආලෝකයෙන් මවා ඇතිබවත්, ජින්වරුන් ගින්දරෙන් මවා ඇති බවත් ඉස්ලාමයේ සඳහන් වෙයි.මේ ජින්වරුන්ට අද්භූත බලයක් ඇති හෙයින් ඔවුන් වශී කරගෙන ඔවුන් ලවා යම් යම් ක්‍රියාවන් කරගත හැකි බවට විශ්වාසයක් ද පවතී. ජින් යනුවෙන් හැඳින්වෙන මොවුන් සාමාන්‍ය ඇසට නොපෙනෙන බවද සඳහන් කළ යුතුය.මාස ගණනාවක් ඔත්පලව එක්තැන්ව සිටි මාගේ ඥාතියකු අසාධ්‍ය තත්වයෙන් පසුවෙද්දී ඔහුගේ මරණය පිළිබඳව ලිපියේ මුලින් සඳහන් කළ අද්භූත බලයක් ඇති පුද්ගලයා නිවැරැදි අනාවැකියක් පලකළේ ජින්වරුන්ගේ බලයෙන් ද නොඑසේ නම් රෝගියාගේ තත්වය හරිහැටි වටහාගෙන දැයි අප නොදනිමු.කෙසේ වෙතත් සෑම විශ්වාසයක්ම මිත්‍යාවක් යන අදහසින් බැහැර කළ නොහැක. එහෙත් සෑම විශ්වාසයක්ම නිවැරැදිය යනුවෙන් පිළිගැනීමට ද නොහැකි බව සඳහන් කළ යුතු ම ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n1111192</link>
    <topic>නීතිඥවරුන්ගේ හැසිරීම අධිකරණයට කළ අපහාසයක්</topic>
    <author>ශිරෝමි අබයසිංහ</author>
    <content>සුදු කොඩි නඩුවේ තීන්දුව ඊයේ (18) ප්‍රකාශයට පත්වීමෙන් පසුව අධිකරණ භූමියේ රැස්ව සිටි ෆොන්සේකා මහතාගේ හිතවාදීන් සහ නීතිඥවරුන් පිරිසක් කෑකෝ ගැසූහ. තවත් අය අධිකරණයට සහ විනිසුරුවන්ට සාප කරමින් අධිකරණය අසල ඇති බෝධිය ඉදිරිපිට පොල් ගැසූහ. උපරිමාධිකරණ සංකීර්ණය, මහාධිකරණය සහ මහේස්ත්‍රාත් අධිකරණයේ වැඩ කටයුතුවලට බාධා කරමින් කෑකෝ ගැසූ මේ පිරිස වියරුවෙන් මෙන් හැසුරුණු දක්නට ලැබිණි.මේ හැසිරීම අධිකරණයට කළ අපහාසයක් බව විද්වත්හු පැවසූහ. නඩු තීන්දුවට විරෝධය දක්වමින් නොයෙකුත් ප්‍රකාශ කියමින් කෑ ගැසූ මේ පිරිස අතර විපක්ෂයේ මන්ත්‍රීවරු, නීතිඥවරු ද සිටියහ. ෆොන්සේකා මහතා ආපසු බන්ධනාගාරයට ගෙන යාමට බන්ධනාගාර නිලධාරින්ට බාධා කළ මේ පිරිස මැදින් ඔහු රථය වෙත ගෙන යාමට ඉමහත් පරිශ්‍රමයක් දැරීමට සිදුවිය. වෑන් රථයට විත්තිකරු නංවා ගැනීමෙන් පසුව ද රථයට යාමට නොදී මාර්ගය අවහිර කරමින් කෑ ගැසූහ. අවසානයේ දී දැඩි පරිශ්‍රමයකින් පසු රථය පිටව ගියේ වෙනත් දොරටුවකිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n1111193</link>
    <topic>ජනපතිට සෙත් පතාරට පුරා පින්කම්</topic>
    <author>සිරිසේන රාජපක්‍ෂ සහ භක්ති ධර්මප්‍රිය මෙන්ඩිස්</author>
    <content>ශ්‍රී ලාංකිය දේශය ආසියාවේ ආශ්චර්යමත්ම රට බවට පත් කරලීමේ භාරධූර වගකීම ජනතා ආශිර්වාදයෙන් අභීතව භාරගත් පුරෝගාමී පොදු ජන නායකයාණන් වන ජනාධිපති මහින්ද රාජපක්‍ෂ මහතාගේ 66 වැනි ජන්ම දිනය සමරමින් ආගමික වතාවත්වලට මුල් තැන දෙමින් උත්සව රැසක් දිවයින පුරා ඊයේ (18) පැවැත්විණි.උතුරු නැගෙනහිර ප්‍රධාන නගර සියල්ලේම ජනතාව සිය අභීත ජන නායකයාට දීර්ඝායුෂ ප්‍රාර්ථනා කරමින් ආගමික වතාවත් වල යෙදුණහ.කොළඹ, ගාල්ල, මාතර, නුවර, අනුරාධපුර ඇතුළු සෑම දිස්ත්‍රික්කයකම රජයේ මැති ඇමැතිවරුන් විසින් දුගී දුප්පත් ජනතාවට විවිධ භාණ්ඩ පරිත්‍යාග කරමින් අභීත රාජ්‍ය නායකයාට දීර්ඝායුෂ ප්‍රාර්ථනා කළහ.ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී පැවැති චාම් උත්සවයේදී කුඩා දරු දැරියන්ට නොයෙක් තෑගි බෝග ලබා දෙන ලදී. කොළඹ ගාලු මුවදොර පිටිය අභියසදී ආබාධිත රණවිරුවන් සඳහා රණවිරු සේවා අධිකාරිය විසින් ත්‍රිරෝද රථ එකසිය අසූවක් (180) පමණ පරිත්‍යාග කෙරිණි. ලේක්හවුස් ආයතනය, ස්වාධීන රූපවාහිනි මාධ්‍ය ජාලය, ජාතික රූපවාහිනි ආයතනය ඇතුළු රාජ්‍ය ආයතන රාශියක් ජනපති ජන්ම දිනය සමරමින් උත්සව රැසක් සංවිධානය කර තිබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n1111194</link>
    <topic>රිසානා නෆීක්ටනිදහසේ අරුණැල්ලක්</topic>
    <author>ජීවනී පතිරණ</author>
    <content>සවුදියේ මරණීය දණ්ඩනය නියමවී සිටින රිසානා නෆීක් නිදහස් කර ගැනීමට හැකිවේයැයි බලාපොරොත්තු තබාගත හැකි බව මේ වන විට සවුදියට ගොස් සිටින බස්නාහිර පළාත් ආණ්ඩුකාර අලවි මවුලානා මහතා ප්‍රකාශ කරයි.ඒ සඳහා තමා සමඟ ගිය පිරිස දැඩි උත්සාහයක නිරත වන බව ද ඊයේ (18) ජනාධිපති මහින්ද රාජපක්ෂ මහතාගේ ජන්ම දිනය වෙනුවෙන් දුරකතනයෙන් සුබපැතුම් එක් කරමින් ආණ්ඩුකාරවරයා මේ බව සඳහන් කළේ ය.අලවි මවුලානා මහතාගේ ප්‍රධානත්වයෙන් යුත් ශ්‍රී ලාංකික කණ්ඩායමක් පසුගියදා (16) සවුදි රට බලා පිටත් වූ අතර, ඝාතනයට ලක් වූ බිලිඳාගේ සවුදියේ දෙමාපියන් සමඟ ද එම කණ්ඩායම සාකච්ඡා පවත්වා ඇත. කෙසේ වුවද රිසානා බේරාගැනීම සඳහා දැඩි උත්සාහයක නිරත වන බව පෙන්වා දෙන මවුලානා මහතා දැනටමත් යම් ප්‍රගතියක් පෙන්නුම් කරන බව ද සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n1111195</link>
    <topic>සා/පෙළ සිසුන්ටසෙනසුරාදාත් I.D</topic>
    <author>චන්ද්‍රිකා පෙරේරා සහ භක්ති ධර්මප්‍රිය මෙන්ඩිස්</author>
    <content>අ.පො.ස (සා.පෙළ) විභාගයට මෙවර පෙනී සිටින පාසල් සිසුන්ට අද (18) සිට දෙසැම්බර් 10 දා දක්වා සෙනසුරාදා දිනවලදී ද පුද්ගලයන් ලියාපදිංචි කිරීමේ දෙපාර්තමේන්තුවේ එක් දින සේවාව මඟින් ජාතික හැඳුනුම්පත් ලබාගැනීමේ පහසුකම් සලසා තිබේ.සතියේ වැඩකරන දිනවලට අමතරව අදාළ සිසුන් සඳහා පමණක් මේ සේවාව ක්‍රියාත්මක කර අති බව පුද්ගලයන් ලියාපදිංචි කිරීමේ දෙපාර්තමේන්තුව සඳහන් කරයි. මේ අනුව අද (19), මේ මස 26 දෙසැම්බර් 03 හා 10 දක්වා සෙනසුරාදා දින හතරේදී එක්දින සේවාව විවෘතව ඇත.සේවා ගාස්තුව ලෙස රුපියල් 500ක ගාස්තුවක් ගෙවා එක්දින සේවාව මඟින් හැඳුනුම්පත ලබාගත හැක. ඒ පිළිබඳ විස්තර අවශ්‍ය නම් දුරකථන අංක 011258312 හෝ 0112585043 මඟින් තොරතුරු ලබාගත හැකි බව එම දෙපාර්තමේන්තුවේ අධ්‍යක්ෂ ජෙනරාල් ජගත් පී. විජේවීර මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n1111196</link>
    <topic>ඊයේ පළමු උපන් දිනය සැමරූ දරුවන් දහසකට ජනපතිගෙන් තෑගි</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතාගේ 66 වැනි උපන් දිනය යෙදී තිබූ ඊයේ (18) දින සිය පළමුවැනි උපන් දිනය සැමරූ දූ දරුවන් 1000කට පමණ ත්‍යාග පිරිනැමීම අරලියගහ මන්දිරයේදී ඊයේ (18) සිදුවිණි.නිදහස් නිවහල් දේශයක උපත ලද මේ දරුවන්ට “මිහිමෙත් දරුවෝ” වැඩසටහන යටතේ තිළිණ ප්‍රදානය සිදු කෙරුණු අතර ග්‍රාම නිලධාරී වසම් මට්ටමින් ප්‍රාදේශීය ලේකම්වරුන් හරහා ලබා ගන්නා ලද තොරතුරු පදනම් කරගෙන එම දරු දැරියන් තෝරා ගෙන ඇත.දැයේ අනාගත දරු පරපුරේ ආඩම්බරකාර තාත්තාගෙන් තිළිණයක් ලබා ගැනීම මේ දරු දැරියන්ගේ අනාගතයට අමරණීය සිහිවටනයක් වන අතර එම සැමරුම ඔවුන්ගේ පළමු උපන්දිනය වීමද විශේෂත්වකි. ත්‍යාග පිරිනැමීමට අමතරව මේ අවස්ථාවට පැමිණි දරු දැරියන් සැමට මුදලින් රුපියල් 2000ක් තැන්පත් කළ බැංකු ගිණුමක්ද ප්‍රදානය කෙරිණි. වෛද්‍ය, පොලිස් හා හෙද ආදී වෘත්තිකයන් ලෙස සැරසී සිටි දරු දැරියන් පිරිසක් විසින් මේ අවස්ථාවට පැමිණි ජනාධිපති මහින්ද රාජපක්ෂ මහතා උණුසුම් ලෙස පිළිගන්නා ලද අතර පසුව සර්ව ආගමිකයන් ඒ මහතාට ආශිර්වාද කළහ.ඊට අමතරව කොළඹ ඩී.එස්.සේනානායක විද්‍යාලයේ දරු පිරිසක් සහ දේවී බාලිකා විද්‍යාලයේ දැරියන් පිරිසක් පිළිගැනීමේ ගීතය ඉදිරිපත් කිරීමත් මිහිමෙත් ප්‍රතිඥාවද කියවීමත් සිදුවිණි.නොවැම්බර් 18 උපන් සෑම අයකුටම සුබ උපන් දිනයක් ප්‍රාර්ථනා කළ ජනාධිපති මහින්ද රාජපක්ෂ මහතා එම දරුවන් අරලියගහ මන්දිරය වෙත රැගෙන ආ මවුපියන්ට ස්තුතිවන්ත වන බවද පැවැසීය.මේ අවස්ථාවට වැඩම කළ බස්නාහිර පළාත් සංඝනායක මුරුත්තෙට්ටුවේ ආනන්ද හිමියෝ අනුශාසනාවක් කරමින් සඳහන් කළේ ජනාධිපති මහින්ද රාජපක්ෂ මහතා ප්‍රමුඛව නොවැම්බර් මස 18 දා උපන් දරු දැරියන් සියලු දෙනාටම ආශිර්වාද කරන බවය.වැදගත් පුද්ගලයන් සැමදා රටක උපදින්නේ නැතැයි බුදුරජාණන් වහන්සේ දේශනා කළ බව සඳහන් කළ උන් වහන්සේ එලෙස උපදින පුද්ගලයන්ගෙන් රටකට විශාල මෙහෙවරක් සිදුවන බවද පැවසූහ.ඊට අමතරව සෞඛ්‍ය ඇමැති මෛත්‍රීපාල සිරිසේන මහතා සඳහන් කළේ ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය හා 66 වැනි ජන්ම දිනය වෙනුවෙන් ආශිර්වාද කරන බවත් එම උපන් දිනයට සමඟාමීව නොවැම්බර් මස 18 දා උපත ලද දරු දැරියන් 1000 කට සුබ පැතීමට මෙය අවස්ථාවක් කරගත් බවත්ය.ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම පරිදි මේ කාර්ය ඉටු කරන බව කී ඒ මහතා අපේ රටේ ශ්‍රේෂ්ඨ නායකයකු බිහිවූ දිනයක් වන අද දිනයේ මේ දරු දැරියන්ටද ත්‍යාග ලබාදීමට හැකිවූ බවද කීවේය.ඊට අමතරව ඒ මහතා සඳහන් කළේ මේ කාර්යය සඳහා ජාතික ඉතිරි කිරීමේ බැංකුව, මහජන බැංකුව හා රාජ්‍ය ඖෂධ සංස්ථාව සහයෝගය ලබාදුන් බවය.මෙහිදී සෞඛ්‍ය අමාත්‍යාංශයෙන් විශේෂ තිළිණයක් ජනාධිපති මහින්ද රාජපක්ෂ මහතා වෙත පිළිගැන්වීය.ජනාධිපති ආර්යා ශිරන්ති රාජපක්ෂ, විදේශ කටයුතු ඇමැති මහාචාර්ය ජී.එල්.පීරිස්, කෘෂිකර්ම ඇමැති මහින්ද යාපා අබේවර්ධන, වරාය හා මහාමාර්ග නියෝජ්‍ය ඇමැති නිර්මල කොතලාවල, පාර්ලිමේන්තු මන්ත්‍රී නාමල් රාජපක්ෂ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n1111197</link>
    <topic>බවුසරයේ රහස් ටැංකි හදලාඉන්ධනවලින් දිගටම ගහලා</topic>
    <author>සමන්ති මිරියගල්ල කඩුවෙල සමූහ</author>
    <content>කොලොන්නාව තෙල් ගබඩා සංකීර්ණයේ සිට ඉන්ධන ප්‍රවාහනයේ යෙදෙන පෞද්ගලික ඉන්ධන බවුසරයක සකස් කරන ලද රහස් ටැංකි කාමරයක් හරහා සිදුකරන ලද රුපියල් ලක්ෂ අටහමාරකට අධික ඉන්ධන වංචාවක් ගැන තොරතුරු තෙල් ගබඩා සංකීර්ණයට අයත් විමර්ශන නිලධාරීන් සොයාගෙන තිබේ.මේ බවුසරය මගින් වරකට ලීටර 19,800ක ධාරිතාවෙන් යුතු ඉන්ධන ප්‍රවාහනය කෙරෙන අතර, ටැංකි කාමර 06කින් සමන්විත බවුසරයේ කාමර අංක 01 සහ 02 අතර, කාමරයක අඟල් 05ක පළල රහස් ටැංකියක මේ ඉන්ධන ගබඩා කර ඇත. එහි රඳවන ලද ඉන්ධන නැවත ගැනීමේ රහස් මාර්ගයක් ද ඉතා සූක්ෂම ලෙස නිපදවා ඇත.මීට වසර 03කට පමණ පෙර අවස්ථා කිහිපයකදීම වංචනික ඉන්ධන බවුසර් වැටලීම් සිදුකළ අතර 2011 ජනවාරි මසසිට, මාර්ගස්ථ ඉන්ධන ප්‍රවාහනයේ දී සිදු කරන ලද වැටලීම් කිරීමේ කටයුතු සීමා කිරීම හේතුවෙන් නැවත ඉන්ධන වංචා කිරීමේ තත්ත්වය උද්ගතව තිබේ. එක්වරකට ලීටර 600 බැගින් ගමන් වාර 16ක දී වංචාගත ලෙස ඉන්ධන ප්‍රවාහනය කිරීමෙන් වරකට රු. 50,000/=ක පාඩුවක් සිදුව ඇත. මේ පිළිබඳ වැඩිදුර පරීක්ෂණ විමර්ශන නිලධාරීන් විසින් සිදු කරනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n1111198</link>
    <topic>උතුරු දුම්රිය මාර්ගයපුළුල් කරන්න ගිවිසුමක්</topic>
    <author>ශීලා උඩුවර</author>
    <content>උතුරු දුම්රිය මාර්ගයේ පලෙයි සිට කන්කසන්තුරේ දක්වා දුම්රිය මාර්ගය ඉදිකිරීම සඳහා ශ්‍රී ලංකා දුම්රිය දෙපාර්තමේන්තුව හා ඉන්දීය ඉර්කොන් සමාගම ඊයේ (18) උදේ කොළඹ ටාජ් සමුද්‍ර හෝටලයේදී අස්සන් තැබීය.කිලෝමීටර 55ක් පමණ වන මේ දුම්රියමග ඉදිකිරීම සඳහා අමෙරිකන් ඩොලර් මිලියන 150ක මුදලක් වැයවනු ඇතැයි ගණන් බලා ඇත.මේ මුදල සහන පොලියක් යටතේ ඉන්දීය රජය ශ්‍රී ලංකාව වෙත ලබා දෙයි. ප්‍රවාහන ඇමැති කුමාර වෙල්ගම ඉන්දීය මහ කොමසාරිස් අශෝක් කේ. කාන්ත යන මහත්වරුන්ගේ ප්‍රධානත්වයෙන් සිදුකෙරිණි.මාර්ගයේ ඉදිකිරීම් වසර 2 කින් නිම කිරීමට නියමිතය.මේ මාර්ගයේ ඉදිකිරීම් කටයුතු ද ඉර්කොන් සමාගමට පැවරීමට ජනාධිපතිතුමාගේ අවසර ලැබුණු බවද ප්‍රවාහන ඇමැති කුමාර වෙල්ගම මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n1111199</link>
    <topic>තැපැල් අතිකාල වර්ජනයෙන්ලිපි ලක්ෂ 16ක් ගොඩගැහිලා</topic>
    <author>උපාලි කරුණාරත්න</author>
    <content>තැපැල් අතිකාල වර්ජනය හේතුවෙන් කොළඹ මධ්‍යම තැපැල් හුවමාරුවේ ලිපි ලක්ෂ දහසයක් පමණ ගොඩ ගැසී ඇති බව වාර්තාවේ. තැපැල්පතිවරයා ඉවත් කරන ලෙස ඉල්ලමින් තැපැල් වෘත්තීය සමිති එකමුතුව ගෙන යන මේ වර්ජනය විවිධ ප්‍රදේශවල තැපැල් කාර්යාලවලද ක්‍රියාත්මක වන බැවින් ප්‍රාදේශීයව ද ලිපි විශාල ලෙස ගොඩ ගැසී ඇති බව එම සංගමයේ නියෝජිතයෝ ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n11111910</link>
    <topic>විභාග-විශ්‍රාම වැටුප් ලිපිවලට වර්ජනයෙන් බාධාවක් නෑ</topic>
    <author>උපාලි කරුණාරත්න</author>
    <content>තැපැල් වර්ජනයක් ක්‍රියාත්මක වුවද විභාග සම්බන්ධ ලිපි සහ විශ්‍රාම වැටුප් නිවේදන වැනි මානුෂීය ලිපි බෙදාහැරීමට කටයුතු කරන බව තැපැල් වෘත්තීය සමිති එකමුතුව පවසයි. වෘත්තීය සමිති එකමුතුවේ සාමාජිකයන් එසේ ප්‍රකාශ කළේ ඊයේ (18) කොළඹ මධ්‍යම තැපැල් හුවමාරුවේ නිරීක්ෂණ චාරිකාවක නිරත වූ තැපැල් සේවා අමාත්‍යාංශයේ ලේකම් හේමසිරි ප්‍රනාන්දු මහතා සමඟ පැවැති සාකච්ඡාවකදීය.මෙහිදී අදහස් දක්වමින් වෘත්තීය සිමිති එකමුතුවේ මාධ්‍ය ප්‍රකාශක චින්තක බණ්ඩාර මහතා ප්‍රකාශ කළේ තැපැල්පති එම්. කේ. බී. දිසානායක මහතා තැපැල්පති තනතුරෙන් ඉවත් කළ යුතුයි කියන මතයේ තම සංගමය දිගටම කටයුතු කරන බවයි. තැපැල්පතිවරයා සම්බන්ධ ගැටලුවට විසඳුමක් ලැබෙන තුරු කොළඹ මධ්‍යම තැපැල් හුවමාරුව ඉදිරිපිට අඛණ්ඩ උපවාසය සහ අතිකාල වර්ජනය ක්‍රියාත්මක කරන බවද ඔහු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n11111911</link>
    <topic>ෆොන්සේකා සුදු කොඩි කතාව ලීඩර් කර්තෘට කියා ඇති බව සාධාරණ සැකයකින් තොරව පැමිණිල්ල ඔප්පු කළා</topic>
    <author>ශිරෝමි අබයසිංහ</author>
    <content>සන්ඩේ ලීඩර් පුවත්පතේ පළ වූ ලිපියේ සඳහන් සුදු කොඩි කතාව එම පුවත්පතේ කර්තෘ ප්‍රෙඩ්රිකා ජෑන්ස් මහත්මියට විත්තිකරු පවසා ඇති බව පැමිණිල්ල සාධාරණ සැකයකින් තොරව ඔප්පු කර ඇතැයි විනිශ්චයකාරවරුන් දෙදෙනෙක් ප්‍රකාශයට පත් කළ නඩු තීන්දුව සඳහන් කරයි.කොළඹ මහාධිකරණ විනිසුරු දීපාලි විජේසුන්දර මහත්මිය (සභාපතිනි) ගල්කිස්ස සිවිල් මහාධිකරණ විනිසුරු ඉසෙඩ්, එම්. රෂින් මහත්වරුන් පිටු 81 කින් යුතුව මේ තීන්දුව ප්‍රකාශයට පත් කළහ.විත්තිකාර සරත් ෆොන්සේකා මහතාට එරෙහිව තිබූ අධිචෝදනා තුනෙන්, එක් අධිචෝදනාවකට විත්තිකරු වරදකරු බව ඔවුහු තීරණය කළහ.බෙදුණු තීන්දුව අනුව විත්තිකරු වරදකරු බව අධිකරණයේ භාෂණ පරිවර්තක එස්.එම්. ඒ.නෆ්ලි මහතා ප්‍රකාශයට පත් කිරීමෙන් පසු දඬුවම් නියම කිරීමට පෙර අධිකරණය ඇමතූ පැමිණිල්ල මෙහෙය වූ නියෝජ්‍ය සොලිසිටර් ජනරාල් බුවනෙක අලුවිහාරේ මහතා හදිසි නීතිය යටතේ විත්තිකරු වරදකරු කරනු ලැබූ අධිචෝදනාව සඳහා අවුරුදු පහක් දක්වා වන සිර දඬුවමක් නියම කළ හැකි බවත් ඊට අමතරව රුපියල් පන් දහසක දඩ මුදලක් ගෙවීමටද නියම කළ හැකි බවත් කීය. සිද්ධිය සම්බන්ධයෙන් සියලුම කරුණු පැමිණිල්ලේ සාක්කි මගින් ඉදිරිපත් වී ඇති හෙයින් ඒවා සලකා බලා සුදුසු දඬුවමක් ලබා දෙන ලෙස ඉල්ලීය.විත්තිකරු වෙනුවෙන් පෙනී සිටි ජ්‍යෙෂ්ඨ නීතිඥ නලින් ලද්දුවහෙට්ටි මහතා අධිකරණය අමතමින් විත්තිකරුගේ හතලිස් වසරක සේවා කාලයත්, රට වෙනුවෙන් දෙවරක් ලේ හැලූ පුද්ගලයකු වීමත්, ත්‍රස්තවාදය වළලා දමා රට තුළ නිදහස ඇති කරවීමට මුල් වූ පුද්ගලයකු වීමත් සලකා බලා අහෝසි වී තිබෙන ත්‍රස්තවාදය වැළැක්වීමේ පනත යටතේ විත්තිකරුට දඬුවම් නියම නොකරන ලෙස ඉල්ලා සිටියේ ය.මේ අවස්ථාවේදී අධිකරණයේ අවසරය මත ප්‍රකාශයක් කළ විත්තිකරු තමා මේ තීන්දුව පිළිනොගන්නා බව කීය.තීන්දුවට එරෙහිව අභියාචනයක් ඉදිරිපත් කිරීම සඳහා තීන්දුවේ සහතික පිටපතක් ලබා දෙන ලෙස ලද්දුවහෙට්ටි මහතා අධිකරණයෙන් ඉල්ලා සිටියේ ය.මේ නඩුවේ මුල් අවධියේ පැමිණිල්ල මෙහෙය වූයේ නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතා ය. ජ්‍යෙෂ්ඨ රජයේ අධිනීතිඥ ඩිලාන් රත්නායක, රජයේ අධිනීතිඥවරුන් රියාස් බාරි, චමින්ද අතුකෝරාල මහත්වරුන් සහ ලක්මිණි ගිරිහාගම මෙනවිය සමඟ නියෝජ්‍ය සොලිසිටර් ජනරාල් බුවනෙක අලුවිහාරේ මහතා පැමිණිල්ල මෙහෙයවීය.සරත් ෆොන්සේකා මහතා වෙනුවෙන් පෝල් රත්නායක නීතිඥ සමාගමේ උපදෙස් මත නිලන්ති පීරිස්, යූ.එල්.ජී.බණ්ඩාර, නිරෝෂණ පෙරේරා , නාමල් රාජපක්ෂ, කැලුම් උබේසේකර, චතුර අමරතුංග, අසේල මුතුමුදලිගේ මහත්වරුන් සහ ෂෙහානා හනීප් මහත්මිය සමඟ ජ්‍යෙෂ්ඨ නීතිඥ නලින් ලද්දුවහෙට්ටි මහතා පෙනී සිටියේ ය.සන්ඩේ ලීඩර් පුවත්පත සමඟ 2009.12.08 දින පැවැති සම්මුඛ සාකච්ඡාවකදී මහජනයා බිය වැද්දිය හැකි හෝ මහජනයා කැළඹිය හැකි ව්‍යාජ ප්‍රකාශයක් එනම්, මානුෂික මෙහෙයුමේ අවසන් අදියරේදී, සුදු කොඩි රැගෙන යුද හමුදාවට භාරවීමට පැමිණි එල්.ටී.ටී.ඊ. නායකයන්ට යටත් වීමට ඉඩ නොදී, ඔවුන් මරා දමන ලෙස ආරක්ෂක ලේකම් ගෝඨාභය රාජපක්ෂ මහතා යුද හමුදාවේ 58 වැනි සේනාංකයේ බ්‍රිගේඩියර් ෂවීන්ද්‍ර සිල්වා මහතාට දුරකථනයෙන් කතා කර, නියෝග කර ඇතැයි මාධ්‍යවේදියකු තමාට පැවැසුවේ යැයි සන්ඩේ ලීඩර් කර්තෘ ප්‍රෙඩ්රිකා ජෑන්ස් මහත්මියට පැවැසුවේ යැයි හදිසි අවස්ථා රෙගුලාසි යටතේ අධිචෝදනා දෙකක්ද, එම ප්‍රකාශය කිරීමෙන් ශ්‍රී ලංකාණ්ඩුව කෙරෙහි මහජනතාව තුළ විරුද්ධත්වයක් දැක්වීමේ හැඟීම් ඇවිස්සීමට තැත් කිරීමෙන් වැසියන් අතර අසන්තෝෂයක් හෝ වෙනස් පන්තීන් අතර විරුද්ධත්වයක් හෝ අසමගිකම් වැඩි කිරීමට තැත් කළේ යැයි දණ්ඩ නීති සංග්‍රහය යටතේ එක් අධිචෝදනාවක්ද සහිතව නීතිපතිවරයා සරත් ෆොන්සේකා මහතාට එරෙහිව මේ නඩුව පවරා තිබිණි.අධිකරණ ශාලාව නීතිඥයින්, මාධ්‍යවේදීන් සහ නඩු තීන්දුව ප්‍රකාශ කෙරෙනු දැක බලා ගැනීමට පැමිණි අයගෙන් පිරී ඉතිරී ගොස් තිබිණි. ඒ අතර භික්ෂුන් වහන්සේලා කීප නමක් ද එක්සත් ජාතික පක්ෂයේ නියෝජ්‍ය නායකවරුන් වන කරු ජයසූරිය, සජිත් ප්‍රේමදාස මහත්වරුන් ඇතුළු විපක්ෂයේ මන්ත්‍රීවරුන්ද විය.අමෙරිකානු තානාපති කාර්යාලයේ දේශපාලන නිලධාරිනියකද පැමිණ සිටියා ය. අධිකරණ භූමිය තුළ ඒ අවට සහ අධිකරණයට පිවිසෙන මාර්ගවල ඊයේ දැඩි ආරක්ෂක රැකවල් යොදා තිබිණි. ප්‍රේමදාස පිළි රූ වටරවුමට පෙර අධිකරණයට පිවිසෙන මාර්ගවලදී අධිකරණය දෙසට පැමිණෙන අය පොලිසිය විසින් පරීක්ෂා කෙරිණි. අතිරේක පොලිස් බලඇණිද යොදවා තිබිණි.නඩු තීන්දුව ප්‍රකාශයට පත් කෙරුණු අධිකරණ ශාලාවට ඇතුළුවන අයද පරීක්ෂාවට ලක් කෙරිණි.මාධ්‍යවේදියකු පැවසූ ප්‍රකාශයක් සන්ඩේ ලීඩර් පුවත්පතේ කතුවරියට ප්‍රකාශ කිරීමෙන් විත්තිකරු ව්‍යාජ ප්‍රකාශයක් පැතිරවීම සිදුකර ඇති බවත් එවැන්නක් සිදුනොවූ බව පසුව ප්‍රකාශ කිරීමෙන් ඔහු දැන දැනම බොරු ප්‍රකාශයක් සිදුකළ බව ඔප්පු වී ඇති බවත් තීන්දුවේ සඳහන් වේ.චූදිතට එවැනි ප්‍රකාශයක් කිරීමට හේතුවක් තිබූ බව ඔහු විත්තිකූඩුවේ සිට කරන ලද ප්‍රකාශයේත් ආරක්ෂක ලේකම්වරයා සහ ජනාධිපතිතුමා ගැන සඳහන් කළ ආකාරයෙන්ද විත්තිකරු තුළ ඔවුන් දෙදෙනා කෙරෙහි දැඩි තරහක් තිබූ බව පෙනී යන බවද තීන්දුව සඳහන් කරයි.තීන්දුවේ මෙසේ ද සඳහන් වේ.විත්තිකරු ජනාධිපති අපේක්ෂකයා වශයෙන් සිටියදී ප්‍රවෘත්තියෙන් ඔහුගේ දේශපාලන අනාගතයට බලපෑමක් සිදුවෙද්දී එම ප්‍රකාශය ඔහු නොකිව්වා නම් එය ප්‍රතික්ෂේප නොකර සිටීම පිළිගත නොහැක. කතුවරිය බොරු ප්‍රකාශයක් කළා නම් ඇය සිරගත වේ යැයි සිතා ප්‍රවෘත්තිය ප්‍රතික්ෂේප නොකර සිටීද යන්න පිළිගත හැකි හේතුවක් නොවේ.නඩුවට අදාළ ප්‍රවෘත්තිය වන Gota Ordered them to be shot – General Sarath Fonseka යන ප්‍රධාන ශීර්ෂ පාඨය යටතේ සන්ඩේ ලීඩර් පුවත්පතේ පළ වූ ලිපිය ලියූ එහි ප්‍රධාන කර්තෘ ප්‍රෙඩ්රිකා ජෑන්ස් මහත්මිය අධිකරණය හමුවේ සාක්කි දෙමින් 2009.12.07 දින විත්තිකරුගේ මැතිවරණ කාර්යාලයට ගොස් පැවැත්වූ සම්මුඛ සාකච්ඡාවේදී ආයුධ රහිත එල්.ටී.ටී.ඊ. නායකයන් යටත් වීමේ අදහස ඇතිව සුදු කොඩි රැගෙන පැමිණි අවස්ථාවේදී ඔවුන් මරා දමා තිබෙනවා. ඇත්තෙන්ම සිදුවූයේ කුමක්දැයි කියා විත්තිකරුගෙන් විමසූ බව පැවසුවා. ආරක්ෂක ලේකම් ගෝඨාභය රාජපක්ෂ මහතා බ්‍රිගේඩියර් ෂවේන්ද්‍ර සිල්වාට දුරකථනයෙන් කථා කර යටත්වීමට පැමිණෙන එල්.ටී.ටී.ඊ. සාමාජිකයන් කිසිවෙකුට යටත්වීමට ඉඩ නොදී මරා දමන ලෙසට දැනුම් දී තිබෙන බව විත්තිකරු පිළිතුරු දුන් බවට ඇය සාක්කි දෙමින් පැවැසුවා.නෝර්වේ සහ වෙනත් විදේශීය පුද්ගලයන් බැසිල් රාජපක්ෂ මහතාට දුරකථනයෙන් සම්බන්ධ කරගෙන පුලිදේවන්, නඩේසන් සහ රමේෂ් යන එල්.ටී.ටී.ඊ. නායකයන් යටත්වීමට බලාපොරොත්තු වන බවත් එය බැසිල් රාජපක්ෂ මහතා ගෝඨාභය රාජපක්ෂ මහතාට දැනුම් දුන් බවත් විත්තිකරු වැඩිදුරටත් කියු බවත් සාක්කිකාරිය පැවසුවා. ඇය මේ පිළිබඳව බ්‍රිගේඩියර් ෂවේන්ද්‍ර සිල්වා උදය නානායක්කාර සහ බැසිල් රාජපක්ෂ මහත්වරුන්ගෙන් විමසූ බවත් පැවැසුවාය.12 දින විත්තිකරුගේ ජංගම දුරකථනයට කථා කර ෂවේන්ද්‍ර, සහ බැසිල් යන අය පැවසූ දේ විත්තිකරුට කියුවද ඔහුගේ ස්ථාවරය වෙනස් නොවන බවද ප්‍රකාශ කර තිබේ. ප්‍රවෘත්තිය 2009 .12.13 දින පුවත්පතේ පළ වී තිබේ. එය පළ වීමෙන් පසුව විත්තිකරු ඇයට කථා කර ඔහුගේ කාර්යාලයට එන ලෙස දන්වා ඇති අතර ඇය ලාල් වික්‍රමතුංග සමඟ එහි යන විට මංගල සමරවීර, ටිරාන් අලස්, අනුර කුමාර දිසානායක,,විජිත කුමාර සහ සේනක ද සිල්වා එහිසිට ඇත.ප්‍රවෘත්තිය ප්‍රතික්ෂේප කරන ලෙස මංගල සහ අනුර විත්තිකරුට කියූවද විත්තිකරු එසේ කිරීම ප්‍රතික්ෂේප කර තිබේ. තම පාක්ෂිකයන් දැඩි පීඩනයකට ලක් වී සිටින බවත්, ඒ අනුව පැහැදිලි කිරීමක් පළ කරන ලෙසත් විත්තිකරු සාක්කිකාරියගෙන් ඉල්ලා තිබේ. ඒ අනුව ආරක්ෂක ලේකම් ෂවේන්ද්‍ර සිල්වාට කථා කර එල්.ටී.ටී.ඊ. නායකයන් මැරීමට නියෝග කළත් එම නායකයින් මිය ගොස් ඇත්තේ භාර වන විට නොව යුද්ධයේදී බවත් පැහැදිලි කිරීමට ඊට පසු ඉරිදා පත්‍රයේ පළ කර තිබේ. එම පැහැදිලි කිරීම විත්තිකරුගේ වචනවලින්ම පළ කළ බවත් ආරක්ෂක ලේකම් නීති විරෝධී නියෝගයක් ෂවේන්ද්‍ර සිල්වාට දුන් බවක් විත්තිකරු නැවත වරක් ප්‍රකාශ කර තිබේ. 13 දා පුවත්පතේ පළ වූ ලිපියට විශාල ජාතික සහ අන්තර්ජාතික ප්‍රතිචාර තිබූ බවත් සාක්කිකාරිය කීවාය. මෙම ලිපිය පිළිබඳව විත්තිකරු ඇයට එරෙහිව කිසිම නීතිමය පියවරක් ගෙන නොමැත.සාක්කිකාරිය විත්තියේ හරස් ප්‍රශ්නවලට පිළිතුරු දෙමින් පුවතක නිවැරදිභාවය පාර්ශ්ව තුනකින් තහවුරු කර ගැනීම ලෝකයේ පිළිගත් සම්මතයක් බව සාක්කිකාරිය පිළිගත් අතර, මේ පුවත තහවුරු කර ගැනීමට ඇය ෂවේන්ද්‍ර , බැසිල් සහ උදය මහත්වරුන්ට කථා කළ අතර ඔවුන් එය ප්‍රතික්ෂේප නොකළ බව කීවාය. ඇය ගෝඨාභය රාජපක්ෂ මහතා දුරකථනයෙන් සම්බන්ධ කර ගැනීමට උත්සහ කළද නොහැකි වී තිබේ.මේජර් ජනරාල් ෂවේන්ද්‍ර සිල්වා මහතා සාක්කි දෙමින් මානුෂීය මෙහෙයුම් ක්‍රියාන්විතයේදී කිසිදු අවස්ථාවක මානුෂික අයිතිවාසිකම් කඩ වූ බවට ජාත්‍යන්තරයෙන් චෝදනා එල්ල නොවූ බව කීය. එම මෙහෙයුම මානුෂික අයිතිවාසිකම් කඩ නොවන ආකාරයට සිදු කිරීමට වග බලා ගත් බවද කීය. භාරවීමට පැමිණි සියලුම එල්.ටී.ටී.ඊ. සාමාජිකයන් හමුදාව පිළිගත් බවත් එසේ පැමිණි කිසිම අයකුට හමුදාව වෙඩි නොතැබූ බවද කීය.සිවිල් වැසියන් මුදවා ගැනීමේදී ඔවුන්ට අවම හානියක් සිදුවන ආකාරයෙන් එය සිදු කරන ලෙස ආරක්ෂක ලේකම් ගෝඨාභය රාජපක්ෂ මහතා දන්වා සිටි බවත් ඔහු පැවසීය. භාර වූ සෑම අයෙකුට ආහාර, ප්‍රථමාධාර ලබා දුන් බවත් කීය.ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා සාක්කි දෙමින් සන්ඩේ ලීඩර් පුවත්පතේ පළ වී තිබූ ප්‍රවෘත්තියේ සඳහන් ප්‍රකාශය සම්පූර්ණයෙන් අසත්‍යයක් බව පැවසීය. එල්.ටී.ටී.ඊ. නායකයන් භාරවීමට පැමිණි අවස්ථාවේදී වෙඩි තබන ලෙස බ්‍රිගේඩියර් ෂවේන්ද්‍ර සිල්වා කිසිම අවස්ථාවක නියෝග නොකළ බවත් භාර වෙන අයට හොඳින් සළකා ලෙස හමුදාවට නියෝග කර තිබූ බවද කීය.හමුදාවට භාර වූ අය පුනරුත්ථාපනය කර සමාජගත කළ බවත් වෙඩි තැබීමක් සිදු වුනා නම් තමන්ට එය දැන ගැනීමට ලැබෙන බවත් එසේ නොවුනු බවත් කීය.රජයට භාර වූ දයා මාස්ටර් සහ ජෝර්ජ් මාස්ටර් යන අයද රජය සැලසුම් කර ඇති ක්‍රියාදාමය යටතේ තවමත් සුරක්ෂිතව සිටින බවත් කීය.මෙම ලිපිය පළවීමෙන් පසුව අපේ හමුදාවට ලැබෙන පුහුණුවීම් පවා සමහර රටවල් නැවැත්වූ බවත් මේ හේතුව නිසා ජාත්‍යන්තරය අපට විරුද්ධව ක්‍රියා කරමින් සිටින බවත් කීය. මේ ප්‍රවෘත්තිය පළ වීමෙන් පසුව දෙමළ ජාතිකයන්ගේ විරෝධයක් ඇති වීමට හේතු වූ බවද කීය. හිටපු හමුදාපතිවරයා මෙවැනි දෙයක් ප්‍රකාශ කළ විට එය සත්‍යයක් බව සෑම දෙනාම විශ්වාස කරන බවත් කීය. එම ලිපිය පළ වීමෙන් පසුව ජාත්‍යන්තරය මගින් බලපෑම් සිදු වූ බව එක්සත් ජාතීන්ගේ සංගමයේ ශ්‍රී ලංකාවේ නිත්‍ය නියෝජිත ෂෙනුකා සෙනෙවිරත්නගේ සාක්කියෙන්ද කියැවිණි. ඒ අනුව මේ ප්‍රවෘත්තියේ සඳහන් ප්‍රකාශය මගින් ජාත්‍යන්තර මට්ටමින් ශ්‍රී ලංකාවට අගතියක් සිදු වු බව ඉහත සාක්කිවලින් පෙනී යයි. එම ප්‍රකාශයේ සඳහන් වන පරිදි භාරවීමට පැමිණි ත්‍රස්තවාදීන්ට වෙඩි තැබීමක් කිසිදු අවස්ථාවක සිදු නොවූ බව ෂවේන්ද්‍ර සිල්වා තරයේ ප්‍රකාශ කළේය. යනුවෙන්ද තීන්දුවේ සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n11111912</link>
    <topic>දළ ඌරාගේ ඇනිල්ලෙන්තුම්මෝදරම කැළඹෙයි</topic>
    <author>හංවැල්ල සමුහ ධර්මසිරි විජේරත්න</author>
    <content>ඉකුත් 16 වෙනිදා දහවල් වග, තුම්මෝදර රන්මුදුඇල්ල පාලම හරහා පැමිණි දළ සහිත දැවැන්ත වල්ඌරකු එම පාලම අසලදී ගැබිනි මවකට පහර දී ඉන් අනතුරුව තුම්මෝදර මාතෘ හා ළමා සායනය පැවැත්වෙමින් තිබූ මධ්‍යම බෙහෙත් ශාලා පරිශ්‍රයට කඩා වැදීම නිසා මහත් කලබගෑනියක් හටගෙන තිබේ. ඉතා රෞද්‍ර පෙනුමකින් යුත් හැඩි දැඩි වල් ඌරා දැකීමෙන් කලබලයට පත්වූ කාන්තාවන් හා ළමුන් බෙහෙත් ශාලා භූමියෙන් ඉවත්වීමට තැත්කරද්දී සායනයට පැමිණ සිිටි කාන්තාවක් ද උගේ පහරකෑමට ලක්වී ඇත.ඒ අවස්ථාවේදී බියෙන් ඇලලී ගොස් සිටි කාන්තාවන් සහ ළමුන් බෙහෙත් ශාලාව තුළට ගෙන දොරවල් වසා දැමීමට පවුල් සෞඛ්‍ය සේවිකාවන් කටයුතු කර ඇත.ටික වෙලාවක් එහි රැඳී සිටි වල්ඌරා කළුඅග්ගල ලබුගම මාර්ගයට පැනීමේදී යතුරුපැදියක ගැටීමෙන් වියරු වැටී එම මාර්ගය දිගේ දඹොර දෙසට දුවද්දී මහමඟ ගමන් කළ තවත් තිදෙනෙකුට පහරදීමට උත්සාහ කර ඇත.ඉන් අනතුරුව ඌ යළිත් මහවනයට ඇතුළු වී තිබේ. එම අවස්ථාවේදී වහා ක්‍රියාත්මක වූ තුම්මෝදර මධ්‍යම බෙහෙත් ශාලාව භාර වෛද්‍ය නිලධාරිනි කේ. ඒ. ඉන්ද්‍රානී මහත්මිය බෙහෙත් ශාලා භූමියේදී පහර කෑමෙන් තුවාල ලත් කාන්තාව අවිස්සාවේල්ල මුලික රෝහලට යොමු කිරීමටත් වල්ඌරාගේ පහරදීමෙන් උඩුකුරුව බිම ඇද වැටුණු ගැබිනි මවට අවශ්‍ය ප්‍රථමාධාර ලබාදී ඇය කොළඹ කාසල් වීදියේ කාන්තා රෝහලට ඇතුළත් කිරීමටත් පියවරගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n11111913</link>
    <topic>කාන්තා යට ඇඳුම් 23ක්ළඟ තබාගත් සෙබළා අත්අඩංගුවට</topic>
    <author>අසේල කුරුවංශ</author>
    <content>කාන්තා යට ඇඳුම් 23ක් ළඟ තබා ගත් බව කියන යුද හමුදා සෙබළකු කෙන්ගල්ල ප්‍රදේශයේදී පෙරේදා (17) අලුයම 3.00ට පමණ බලගොල්ල පොලිසිය විසින් අත්අඩංගුවට ගනු ලැබ තිබේ. අදාළ පුද්ගලයා අලුයම් කාලයේ සැකකටයුතු ලෙස හැසිරෙමින් පොලිසියෙන් වසන්වීම සඳහා දිව යද්දී අත්අඩංගුවට ගෙන සිදු කළ පරීක්ෂණයේ දී ඔහු සතුව තිබී මෙම කාත්තා යට ඇඳුම් පොලිසියට හමු වී ඇත. බලගොල්ල පොලිසියේ ස්ථානාධිපති පොලිස් පරික්ෂක එච්. එම්. එස්. ප්‍රේමචන්ද්‍ර මහතා ඇතුළු කණ්ඩායමක් විසින් මොහු අත්අඩංගුවට ගනු ලැබ ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n11111914</link>
    <topic>දුමින්ද සිල්වාගේ වෛද්‍ය සහතික පිටපත් දෙකක් ලබා දෙන්න</topic>
    <author>කුමුදු හෙට්ටිආරච්චි</author>
    <content>මුල්ලේරියාවේ වෙඩි තැබීමේ සිද්ධිය සම්බන්ධව සිදුකරන වැඩිදුර විමර්ශන සඳහා රහස් පොලිසියට ප්‍රකාශයක් හා වෛද්‍ය පෝරම සහතික පිටපත් දෙකක් ලබා දෙන්නැයි වෙඩිවැදී බරපතල තුවාල ලද පාර්ලිමේන්තු මන්ත්‍රී දුමින්ද සිල්වා මහතා පරීක්ෂා කළ දකුණු කොළඹ ශික්ෂණ රෝහලේ විශේෂඥ අධිකරණ වෛද්‍ය නිලධාරිනී අයන්ති ගුණසේකර මහත්මියට කොළඹ අතිරේක මහේස්ත්‍රාත් ප්‍රසන්න අල්විස් මහතා ඊයේ (18) නියෝග කළේය.අතිරේක මහේස්ත්‍රාත්වරයා එම නියෝගය නිකුත් කළේ රහස් පොලිසියේ ප්‍රධාන පොලිස් පරීක්ෂක මෙරිල් රන්ජන් ළමාහේවා මහතා මෝසමක් මගින් ඊයේ (18) අධිකරණයට කළ කරුණු දැක්වීමකින් පසුවයි.පාර්ලිමේන්තු මන්ත්‍රී දුමින්ද සිල්වා මහතා පරීක්ෂා කිරීමට අදාළ එම ප්‍රකාශ සහ වෛද්‍ය පෝරම සහතික පිටපත් දෙක රහස් පොලිසියේ ප්‍රධාන පොලිස් පරීක්ෂක මෙරිල් රන්ජන් ළමාහේවා සහ පොලිස් පරීක්ෂක සුගත් කුමාර යන මහත්වරුන් වෙත ලබාදෙන ලෙසටද අතිරේක මහේස්ත්‍රාත්වරයා විශේෂඥ අධිකරණ වෛද්‍ය නිලධාරිනීයට ඊයේ (18) නියෝග කෙළේය.මුල්ලේරියාවේ වෙඩි තැබීමේ සිද්ධියෙන් බරපතළ තුවාල ලද පාර්ලිමේන්තු මන්ත්‍රී දුමින්ද සිල්වා මහතා ශ්‍රී ජයවර්ධනපුර රෝහලට ඇතුළත් කළ පසු කළුබෝවිල රෝහලට අනුයුක්තව සේවය කරන විශේෂඥ අධිකරණ වෛද්‍ය නිලධාරිනී අයන්ති ගුණසේකර මහත්මිය විසින් පරීක්ෂා කැර ඇති බව සිදුකළ පරීක්ෂණවලදී අනාවරණය වූ බවද රහස් පොලිසිය අතිරේක මහේස්ත්‍රාත්වරයාට දන්වා සිටියේය.ඉදිරි විමර්ශන කටයුතු සඳහා පාර්ලිමේන්තු මන්ත්‍රී දුමින්ද සිල්වා මහතා පරීක්ෂා කිරීමට අදාළව විශේෂඥ අධිකරණ වෛද්‍ය නිලධාරිවරයාගේ ප්‍රකාශයක් සමඟ වෛද්‍ය පෝරම දෙකේ සහතික පිටපත් අවශ්‍යව ඇති බැව් වැඩිදුරටත් අධිකරණයට දන්වා සිටි රහස් පොලිස් නිලධාරීහු ඒ සඳහා අපරාධ නඩු විධාන සංග්‍රහය පනතේ 124 වගන්තිය ප්‍රකාරව නියෝගයක් නිකුත් කරන ලෙසට ඉල්ලා සිටියහ.පසුගිය 15 වැනිදා මේ සිද්ධිය අධිකරණයේ කැඳවූ අවස්ථාවේ භාරත ලක්ෂ්මන් ප්‍රේමචන්ද්‍ර මහතා ඇතුළු සිව් දෙනකු මුල්ලේරියාවේදී වෙඩි තබා ඝාතනය කිරීමේ සිද්ධියට අදාළව පාර්ලිමේන්තු මන්ත්‍රී දුමින්ද සිල්වා මහතා වහාම අත්අඩංගුවට ගෙන අධිකරණයට ඉදිරිපත් කරන ලෙස අතිරේක මහේස්ත්‍රාත් ප්‍රසන්න අල්විස් මහතා රහස් පොලිස් නිලධාරීන්ට නියෝග කරන ලදී.සිද්ධිය නැවත කැඳවීම ලබන 29 වැනිදාට කල්තබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n11111915</link>
    <topic>නාත්තන්ඩිය කුලියාපිටිය මාර්ගයේමෘත ශරීරයක් තබාගෙන උද්ඝෝෂණයක</topic>
    <author>පණ්ඩුක සමරසේකර සහ ප්‍රසාද් පූර්ණමාල්</author>
    <content>මෘත ශරීරයක් නාත්තන්ඩිය, කුලියාපිටිය ප්‍රධාන මාර්ගයේ මැද තබාගෙන උද්ඝෝෂණය කිරීම නිසා වාහන ගමනා ගමනයටත් දැඩි බාධා සිදුවුණි. දුන්කන්නාව ප්‍රදේශයේදී මෙය සිදුවිණි.දුන්කන්නාව ග්‍රාමයේ විසූ එම්. චමින්ද සමන් කුමාර නමැති එක් දරු පියාගේ ඝාතනයට විරෝධය පා මෙම උද්ඝෝෂණය පැවැත්විනි. උද්ඝෝෂණකරුවන් ප්‍රකාශ කළේ මීට පෙර අවස්ථා කිහිපයකදී සිදුකළ පහරදීම්වලට නීතිය ඉෂ්ඨ නොවීම මෙම ඝාතනයට හේතු වූ බවයි.තත්ත්වය පාලනය කිරීමට පොලීසිය පියවර ගත්තේය.ඝාතනය සම්බන්ධ සැකකරුවන් පොලීසිය අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=n11111916</link>
    <topic>කැලණි සරසවියේ සිසුහු 6කට රු.ලක්ෂය බැගින් ශරීර ඇප</topic>
    <author>කුමුදු හෙට්ටිආරච්චි</author>
    <content>කැලණිය විශ්වවිද්‍යාලය තුළ අයුතු ජන රාශියක යෙදී සිටිමින් පිහියකින් කපා තුවාල සිදුකැර කලහකාරී ලෙස හැසිරුණු බවට රක්ෂිත බන්ධනාගාරගත කැර සිටි එම විශ්ව විද්‍යාලයේ විද්‍යා පීඨයේ සිසුන් හයදෙනා රුපියල් ලක්ෂය බැගින් වූ ශරීර ඇප දෙක බැගින් මුදාහැරීමට කොළඹ අතිරේක මහේස්ත්‍රාත් මහීල් විජේවීර මහතා ඊයේ (17) නියෝග කළේය.එම විද්‍යා පීඨයේම සිසුන් සිව්දෙනකු කළ පැමිණිල්ලක් මත පරීක්ෂණ පවත්වා කිරිබත්ගොඩ පොලිසිය මේ සිසුන් හයදෙනා අත්අඩංගුවට ගෙන අධිකරණයට ඉදිරිපත් කැර තිබුණි.මේ සිද්ධිය සම්බන්ධව වැඩිදුර පරීක්ෂණ සිදුකරන බවත් තවත් සැකකරුවන් දෙදෙනෙක් අත්අඩංගුවට ගැනීමට ඇති බව කිරිබත්ගොඩ පොලිසිය අධිකරණයට දැන්වීය.කැලණි විශ්වවිද්‍යාලයේ විද්‍යා පීඨයේ සිසුන් දෙපිරිසකට බෙදීමෙන් මේ ආරවුල ඇති වී ඇති බව කිරිබත්ගොඩ පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=r1111191</link>
    <topic>බාලවයස්කාර දැරියක් ගණිකා ව්‍යාපාරයේ යොදවා හටගත් දරු ගැබ විනාශ කළ සැකකරු අල්ලයි</topic>
    <author>පාණදුර සමූහ කපිල සෝමරත්න</author>
    <content>ළමා නිවාසයකින් පලා ආ බාල වයස්කාර සොහොයුරියන් දෙදෙනාගෙන් එක් සොහොයුරියක් ගණිකා ව්‍යාපාරයට යොදවා හටගත් ඇගේ දරු ගැබ විනාශ කළ පුද්ගලයන් අත්අඩංගුවට ගැනීම සඳහා වාද්දුව සහ ගල්කිස්ස පොලිස් පරීක්ෂණ පවත්වයි.මේ බාලවයස්කාර දැරිය සැකපිට අත්අඩංගුවට ගත් වාද්දුව පොලිසිය ඇයව කළුතර මහේස්ත්‍රාත් අධිකරණය වෙත ඉදිරිපත් කෙරිණි. පොලිසිය ඉදිරිපත් කළ ‘බී’ වාර්තාව සලකා බැලූ මහේස්ත්‍රාත් කනිෂ්ක විජේරත්න මහතා ඇයව පරිවාස භාරයට නියම කළේය.මේ සහෝදරියන් දෙදෙනාගේ මව විදේශ රටක සේවයට ගොස් ඇත. පියා ඔවුන්ව අතහැර දමා වෙනත් කතක් සමඟ ජීවත් වන බව පොලිසිය සඳහන් කළේය. පොලිස් සැරයන් සුගත් ප්‍රනාන්දු පරීක්ෂණ පැවත්විය.අවුරුදු තුනකට පමණ පෙරදී මවුපියන් නැති නිසා මේ බාල වයස්කාර දැරියන් දෙදෙනා අධිකරණය විසින් ළමා නිවාසයකට බාරදී ඇත. එහි මාස කිහිපයක් නේවසිකව සිටි මේ සහෝදරියෝ දෙදෙනා එම ළමා නිවාසයෙන් පැන ආහ.එක් සහෝදරියක් ඥාතීහු බාර ගත්හ. අනෙක් සහෝදරිය පිටස්තර කාන්තාවක් බාර ගෙන ඇත.දින කිහිපයකට පසු මෙම කාන්තාව වෙනත් පුරුෂයකු සමඟ එක් වී ඇගෙන් පල ප්‍රයෝජන ලබාගෙන ඇයව ගණිකා ව්‍යාපාරයේ යොදවා ඇත. ඔවුන්ගේ භාරයෙන් පලා ආ මේ දැරිය අවසන් වරට සුදු මහත්වරු දෙදෙනකුගේ කෙළි බඩුවක් වී ඇත. අනතුරුව පොලිසියට අසු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=r1111192</link>
    <topic>ඉංගිරිය-පිටකොටුවබස් ධාවනය විධිමත් නෑප්‍රදේශවාසීහු මැසිවිලි නගති</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>දිගින් සැතපුම් 33ක දුර ප්‍රමාණයකින් යුක්ත වන ඉංගිරිය – පිටකොටුව මාර්ගයේ මාර්ග අංක 125 බස් ධාවනය අන්තයටම පිරිහී ඇතැයි මගීහු චෝදනා කරති. තලංගම ඩිපෝව මගින් උදේ සහ සවස බස් ගමන් වාර දෙකක් පමණක් දැනට ධාවනය කරවන අතර මහරගම ඩිපෝවෙන්ද ඉංගිරිය සිට කොළඹ දක්වා ධාවනය පිණිස යොදවා ඇත්තේ උදෑසන 6.30 සහ 6.45 බස් ගමන් වාර දෙක පමණි.මීට පෙර මේ මාර්ගයේ බස් රථ ධාවනය සඳහා යොදවා තිබූ මට්ටක්කුලිය, මීගොඩමුල්ල සහ උඩහමුල්ල ඩිපෝ දැන් මේ මාර්ගයේ ධාවන කටයුතුවලින් තම බස් රථ ඉවත් කරගෙන ඇත. මෙම මාර්ගයේ ධාවන අයිතිය තමන් වෙත පවරා ගෙන සිටින හෝමාගම ඩිපෝවද බස් ධාවනය පිළිබඳ සැලකිල්ලක් දක්වනු නොපෙනෙන බවට මගීහු චෝදනා කරති. පෞද්ගලික බස් සේවාවන් ක්‍රියාත්මක වුවද එයද තමන්ට හිතකර ආකාරයට ක්‍රියාත්මක නොවන බව මගීන්ගේ අදහසයි.සවස 7.00 න් පසු පිටකොටුවෙන් ඉංගිරිය දක්වා ඒමට ලංගම හෝ පෞද්ගලික බස් රථයක් සොයා ගැනීම අති දුෂ්කර කාර්යයක් බවට පත්ව ඇත. සවස 7 ට පිටකොටුවට පැමිණෙන අයකු හට ඉංගිරිය බලා යාමට බස් රථයක් පැමිණෙන තෙක් රාත්‍රී 10 හෝ 11 වනතුරු රැඳී සිටීමට සිදුවන බව කනගාටුවෙන් යුක්තව වුවද පැවසිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=r1111193</link>
    <topic>විදෙස්ගතව සිට පැමිණි බිරිය යළි රට යෑමට සැරසෙද්දී කෝපයට පත් සැමියා බිරියගේ පාස්පෝට් එක පුච්චලා</topic>
    <author>ගම්පහ සංචාරක – නිමල් ජයසිංහ</author>
    <content>සිරිපාල ගේ බිරිය මේබල් මැද පෙරදිග රටක වසර තුනක් පමණ කාලයක් සේවය කොට අත මිට සරුකර ගෙන පසුගිය දිනෙක ලංකාවට පැමිණියාය. මුරකරුවකු වශයෙන් සේවය කළ ඇගේ සැමියාගේ වැටුප දරුවන් තිදෙනකු ද සමඟ ජීවිතය ගෙන යාමට ප්‍රමාණවත් නොවීය. මේ නිසාම සිරිපාල ද තම බිරිය එවැනි රටකට යාමට දැක්වූ උනන්දුවට විරුද්ධ නොවීය. එසේම සිරිපාල තම බිරිය රට රැකියාවකට යැවීමට උනන්දු වූයේද, තම බිරිය තම නිවාස ආසන්නයේම තරුණයකු සමඟ අනියම් ඇසුරක් ඇතැයි ඔහුට දැනුනු සැකය ද නිසාය.වසර තුනක පමණ කාලයක් ගෙවී අවසානයේ තම සැමියාට නොදන්වාම මේබල් ලංකාවට පැමිණියාය. තම දරුවන් තිදෙනාට ද, තමාටද ඇඳුම් පැළඳුම් ආහාර වර්ග, විසිතුරු මෙවලම් රැගෙන පැමිණි බිරිය දැකීමෙන් සිරිපාලට නිම්හිම් නැති සතුටක් ඇති විය.ඔයා එන බව දැන්වූවානම් මම එයාර් පෝට් එකට එනවනේ සිරිපාල පැවසීය. ලංකාවට ආවාට පසු මට බයක් නැහැ. ඒ රටේදී අපේ ගෙදර බබා මාව එයාර් පෝට් එකට ඇවිත් ගුවන් යානයට යනකම් උදව් කළා.එයා නම් දෙවියෙක්. මම අඬ අඬා ආවේ.කවුද මේබල් ඔය බබා කිව්වේ. ඒ ගෙදර පුතෙක්ද? නෑ අනේ එයා තමයි මම වැඩ කරපු ගෙදර මහත්තයා.එයා මට හරිම ආදරෙන් සැලකුවා. ගෙදර වැඩට හිටි කෙනෙක් ගානට නොවේ. ඒ ගෙදර නෝනාත් හොඳයි. මහත්තයා කීවා ඉක්මනට ලංකාවට ගිහින් ආපසු එන්න කියා. මමත් ඕ. කේ. ෂුවර් කීවා.සිරිපාලගේ මුහුණ දැන් දැන් අඳුරු විය. තම බිරිය තමාටත් වඩා පිටස්තර ජාතිකයෙක් අගේ කර කතා කිරීම ඔහුට අප්‍රසන්න විය. බිරිය ඒ රටේදීත් නාඩගම් නටා ඇති බැව් ප්‍රත්‍යක්‍ෂ විය. එසේම ලංකාවට ආ දවසේ පටන් රට ගැන කතා කරන හැම කතාවකින්ම කියවෙන්නේ “බබා” ගැනය. සමහර දිනෙක මේබල් හීනෙන් පවා අරාබි වදන් කියමින් නැළවෙන්නීය.මෙසේ මසක් ගතවීමටත් පෙර මේබල් නැවත රට යාමට සූදානම් වූවාය. එයට කිසිත් නොකියූ සිරිපාල නිහඬව වෙනත් දෙයක් ගැන කතා කරමින් එය මඟ හැරවීමට උත්සාහ ගෙන ඇත.එහෙත් මේබල්ගේ යළි රට හැර යාමේ අදහස දිනෙන් දිනම උත්සන්න වෙමින් සූදානම් වීම ගැන සිරිපාල දොම්නසින් පසු විය. සිරිපාල ඇයට හොරෙන් ඇගේ පාස්පෝට් එක සොරාගෙන පුලුස්සා දමා ඇත. දින ගණනාවක් හඬමින් පාස්පෝට් එක සෙවූ මේබල්ට කරුණු වැටහී සුරංගනා ලෝකයෙන් පියවි ලෝකයට පත්ව, රට යෑම අත්හැර පරණ පුරුදු ආප්ප පිච්චීම, ඉඳී ආප්ප තැම්බීමේ රැකියාවට හුරු පුරුදු වූවාය. සිරිපාල සහ දරු තිදෙනා ද සතුටු සිතින් මේබල්ට සහාය ලබා දෙමින් කල් ගෙවනු දැකගත හැකි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=r1111194</link>
    <topic>පාසල් සිසුවියක සේතරුණයකු අමුතු රඟපෑමක</topic>
    <author>මහනුවර දිසා සමූහ කේ. චන්ද්‍රරත්න</author>
    <content>පාසල් කාන්තා නිල ඇඳුමකින් සැරසුණු විසිපස් හැවිරිදි තරුණයකු ගලගෙදර නගරයට පැමිණ කරන රංගනය මහා අනතුරක පෙර නිමිත්තක් ලෙස දුටුව නගරවාසීහු පිරිසක් ඔහු ගලගෙදර පොලිසියට අල්ලා භාරදුන්නේ සත්‍ය හරිහැටි දැන ගැනීමේ අරමුණෙනි.පොලිසිය කරා රැගෙන ගිය තරුණයා පරීක්ෂා කරමින් ප්‍රශ්න කිරීමේ කටයුතු පොලිසිය ආරම්භ කළේය.රංගනයට, ගායනයට වගේම උසුළු විසුළු කිරීමේ හැකියාවද මහත් ඉහළින් ප්‍රදර්ශනය කළ මෙම තරුණයා මානසික රෝගියකු නොවන බව සනාථ කර ගැනීමට පොලිසියට එතරම් කාලයක් ගත නොවුණේය.ගලගෙදර නගරයට නුදුරු ගම්මානයක පදිංචි මේ තරුණයා පරීක්ෂාකර බැලීමට පොලිසිය උත්සුක වූයේ මොහු ගුප්තව යමක් සඟවාගෙන සිටින බව හැගුණ නිසාමය. පාසල් නිල ඇඳුමට යටින් දිග කලිසමක්ද, තවත් පරීක්ෂාකර බලන විට කාන්තා යට ඇඳුම් රැසක්ද හැඳ සිටිය මේ තරුණයාගේ කලිසන් සාක්කුවෙන් පොලිසියට අවශ්‍ය කරන යමක් සොයා ගැනීමට හැකි විය.ඒ අන් කිසිවක් නොව කංසා අසුරන ලද පැකැට්ටුවකි. කංසා පානයට ඇබ්බැහි වූවකු වගේම කංසා බෙදා හැරීමේ වාහකයකු ලෙස නගරයේ ක්‍රියාත්මක වීමට මේ තරුණයා උප්පරවැට්ටියක් යොදාගෙන සිටිය අයකු ලෙස නගරයේ පදිංචි අයට දැනෙන්නට ඇත.ඒ නිසාම මෙම තරුණයා පොලිසියට අල්ලා භාරදීමට හිතන්නට ඇත. එය වැරදි තීරණයක් නොවිණ. පොලිසියද අකුරටම රාජකාරිය ඉටු කළේය. තරුණයා යොමුව සිටිය දිසාවද හඳුනාගත්තේය. නීතිය ක්‍රියාත්මක කළේය.ගලගෙදර පොලිසිය මේ තරුණයා අධිකරණය වෙත යොමු කිරීමට මේ වන විටද පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=r1111195</link>
    <topic>ගිලන් රථය ඉදිරියට ධාවනය වෙනවාත් සමඟම වම් පසින් ආ බස් රථයක හැපී පෙරළුණා</topic>
    <author>උතුරු කොළඹ සමූහ ඒ. මදුරවීරන්</author>
    <content>මුල්ලේරියාව මානසික රෝහලේ දී හදිසියේ රෝගාතුර වූ නේවාසික රෝගියකු කොළඹ ජාතික මහ රෝහල වෙත රැගෙන එමින් තිබූ ගිලන් රථයක් මගදී තවත් බස් රථයක් හා ගැටී පෙරළීමෙන් ගිලන් රථයේ සිටි මානසික රෝගියා බරපතළ තුවාල ලැබ මියගොස් ඇත.මෙලෙස මරණයට පත් මේරියන් සපරමාදු (32) නම් මෙම මානසික රෝගියාගේ මරණය පිළිබඳව කොළඹ අතිරේක හදිසි මරණ පරීක්ෂක එම්. අෂ්රොෆ් රූමි මහතා හමුවේ මරණ පරීක්ෂණය පැවැත්විණි.එහිදී සාක්කි දුන් ගිලන් රථයේ රියැදුරු වන පි‍්‍රයන්ත රෝහාන් ජයතිලක මහතා මෙසේ කීය.මම ගිලන් රථය පදවාගෙන කොළොන්නාව පසුකර දෙමටගොඩ දෙසට ආවා. එහි උඩ ලයිට් දැල්වෙමින් තිබ්බා. මගේ වාහනය බේස්ලයින් ප්‍රධාන පාරට දමන විට කොළොන්නාව පැත්තෙන් පැමිණි බස් රථයක් නතර කර මට යන්නට ඉඩ හැරියා.මම ගිලන් රථය ඉදිරියට දමනවාත් සමගම වම් පැත්තෙන් පැමිණි බස් රථයක් මගේ වාහනයේ හැපී නොනවත්වා ඉදිරියට ගියා. පැත්තකට හැරුණු ගිලන් රථය ඉන්පසු පෙරලුණා.මුල්ලේරියාව මානසික රෝහලේ හෙද නිලධාරිනියක වන ඒ. පී. චූලා පද්මිණි මහත්මිය - මේ මානසික රෝගියා වසර 10 කට ඉහතදී රෝහලට ඇතුළත් කර තිබෙන්නේ. ඔහු බැලීමට මෙතෙක් කිසිවකු පැමිණියේ නැහැ. උණ රෝගයෙන් පෙළෙමින් සිටි මොහු කොළඹ ජාතික රෝහලට ගෙන යමින් සිටියදී මේ අනතුර සිදු වූවා.නියෝජ්‍ය අධිකරණ වෛද්‍ය නිලධාරි අලි මොහොමඩ් හරූන් මහතා පශ්චාත් මරණ පරීක්ෂණය පැවැත්විය.මෙය මාරක රිය අනතුරක් බවට තීන්දු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=r1111196</link>
    <topic>අට හැවිරිදි දැරියකට අතවර කළ කතටදස වසරකට අත්හිටවූ සිර දඬුවම්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>34 හැවිරිදි කාන්තාවක් 8 හැවිරිදි දැරියකට අතවර කළැයි පවරා ඇති නඩුවක් විභාගයට ගත් කුරුණෑගල මහාධිකරණ විනිසුරුවරයා විත්තිකාරිය වසර දෙකක සිර දඩුවමකට යටත් කරමින් එය අවුරුදු 10කට අත්හිටුවා රුපියල් 500/= ක දඩයක් නියම කළේය.මෙයට අමතරව රුපියල් 15000 ක් වන්දි වශයෙන් දැරියට ගෙවන ලෙසට නියෝග කරමින් චූදිතයා වරද පිළිගෙන අධිකරණය හමුවේ සමාව ඉල්ලා සිටීම යන කරුණු සලකා බලා මෙම තීරණය ගත් බැව් කියා සිටියේ ය.1999 මැයි මස 04 දින හෝ ඊට ආසන්න දිනයක දී කුලියාපිටිය ප්‍රදේශයේ කඹුරාපොළ කොහු මෝලක සේවය කළ කාන්තාවක් මෙම නඩුවෙන් චෝදනා ලැබ සිටියා ය.පැමිණිල්ල ඉදිරිපත් කළ රජයේ නීතිඥවරයා කියා සිටියේ 1995 අංක 22 පනත යටතේ මෙය දඩුවම් ලැබිය යුතු වරදක් බැව් කියා සිටියේ ය.විත්තිකාරිය වෙනුවෙන් නීතිඥ සිරිසේන පල්ලියගුරු මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=r1111197</link>
    <topic>පාණදුර මහවිල වෙල්යායපුරන්වී වසර 30ක්  </topic>
    <author>පාණදුර සමූහ – කපිල සෝමරත්න</author>
    <content>පාණදුර හොරණ පාර අද්දර ඇති මහවිල වෙල්යාය අවුරුදු තිහක් තිස්සේ මුළුමනින්ම පුරන් වී ඇත. අක්කර 70 ක් පමණ විශාල ය. බොල්ගොඩ ගඟේ සිට සෙන්තු වත්ත ඇළ හරහා මෙම වෙල මැදින් ඇති සැතපුම් එකහමාරක් පමණ දිග දෙපා ඇළ ගොඩ වී ඇත. එකල එම දෙපා ඇළ දිගේ කරදිය ගලා ඒම නිසා කුඹුරු වැපිරීම ගොවියන් අතහැර දමා ඇත.මෙම වෙල් යාය මැදින් ඇති දෙපා ඇළ සකස් කර දෙන ලෙසට ප්‍රදේශයේ ගොවි සංවිධාන කළුතර ගොවිජන සේවා සංවර්ධන සහකාර කොමසාරිස්වරයා ගෙන් සහ කළුතර වාරිමාර්ග දෙපාර්තමේන්තුවේ ඉංජිනේරුවරයා ගෙන් ඉල්ලා සිටිය ද පලක් වී නැත.මෙම වෙල් යායද අදවන විට වනාන්තරයක් බවට පත්වෙමින් තිබේ. වෙල් ආතා ගස් ඉබේම වැවී ඇත.මෙම වෙල් යාය වගා කිරීම ගොවීන් අතහැර දැමීම නිසා වෙල්යායේ අයිතිකරුවන් ඉතා කනස්සල්ලට පත්ව ඇත. තැනින් තැන වෙල්යාය ගොඩකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=r1111198</link>
    <topic>කුමරි ඇල්ලටඅපද්‍රව්‍ය දමලා</topic>
    <author>ලබුගම සමූහ</author>
    <content>කොළඹ දිස්ත්‍රික්කයේ ඉතාම රමණීය දියඇල්ලක් වන තුම්මෝදර කුමරි ඇල්ලට පැමිණෙන දේශීය සංචාරකයන්ගේ ක්‍රියා හේතුවෙන් දිය ඇල්ලට පරිසර හානි රැසක් මතුව ඇත.දියඇල්ල නැරඹීමට හා එහි ස්නානායට දිනකට සංචාරකයන් විශාල පිරිසක් පැමිණෙති.මොවුන් ගෙන එන ප්ලාස්ටික්, පොලිතින්, වීදුරු බෝතල් ඇතුළු අපද්‍රව්‍ය දියඇල්ලට දැමීම හේතුවෙන් එය අපවිත්‍ර වී ඇත.දියඇල්ල පතුලේ රැඳී ඇති බෝතල් කටු වැනි ද්‍රව්‍ය නිසා එහි දිය නෑමට පැමිණෙන බොහෝ දෙනෙක් තුවාල ලබන බවට ද වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111191_1</link>
    <topic>ශ්‍රී ලංකාව ලකුණු 21කින් පරදී</topic>
    <author>වර්නන් ගුණසේකර ඩුබායි සිට.. ඡායාරූප espncricinfo විශේෂ යාවත්කාලීන කිරීම - බුද්ධික ජයමහ</author>
    <content>පාකිස්තාන පන්දු යවන්නන්ගේත් පන්දු රකින්නන්ගේත් දැඩි ග්‍රහණයට හසුවූ ශ්‍රී ලංකාව ඩුබායික්‍රීඩා නගර ක්‍රිකට් ක්‍රීඩාංගණයේ ඊයේ පැවැති තෙවැනි ජාත්‍යන්තර එක්දින තරගයෙන් ලකුණු 21කපරාජයක් ලැබීය. පාකිස්තානය මේ ජයග්‍රහණයත් සමග දෙපිළ අතර තරග පහකින් සමන්විත එක්දිනතරගමාලාවේ 2 – 1කින් පෙරමුණට පිවිසියේය.පළමුව පන්දුවට පහර දුන් පාකිස්තානය කඩුලු 8කට ලකුණු 257ක් වාර්තා කළ අතර එම ඉලක්කයහඹා ගිය ශ්‍රී ලංකා කණ්ඩායමට ලබා ගත හැකිවූයේ ඕවර 48.5කදී ලකුණු 236ක් පමණි.ශ්‍රී ලංකාව මෙසේ තරගයෙන් පරාජය වෙද්දී, සුපිරි පිතිකරු මහේල ජයවර්ධන ජාත්‍යන්තර එක්දිනක්‍රිකට් ලකුණු 10,000 සම්පූර්ණ කළ ලොව 9 වැනි පිතිකරුවා බවට ඊයේ පත්විය.පාකිස්තානයට එරෙහිව ඩුබායි ක්‍රීඩා නගර ක්‍රිකට් ක්‍රීඩාංගණයේ ඊයේ පැවැති තෙවැනි ජාත්‍යන්තරඑක්දින තරගයේ ශ්‍රී ලංකා ඉනිමේ 32 වැනි ඕවරයේ ෂහිඩ් අෆ්රිඩිගේ පන්දුවකට හතරේ පහරක්එල්ල කොට ඊළඟ පන්දුවේදී ලකුණක් කරා දිව යමින් මහේල ඔහුගේ ජාත්‍යන්තර එක්දිනක්‍රිකට් ලකුණු 10,000 සම්පූර්ණ කළේය.කෙසේ වෙතත් මහේල ට ඊයේ ලබා ගත හැකිවූයේ ලකුණු17ක් පමණි.පන්දු 26කට පමණක් ඔහු මුහුණ දුන්නේය.ශ්‍රී ලංකා ඉනිමේ පළමු ඕවරයේදීම උපුල් තරංග දැවී ගියේය. දෙවැනි එක්දින තරගයේ ලකුණු77ක් වාර්තා කොට එම තරගයේ ශ්‍රී ලංකාව වෙනුවෙන් වැඩිම ලකුණු ලබා ගත් පිතිකරුවා බවට පත්වූතරංගට ඊයේ එල්ල කිරීමට හැකිවූයේ එක් හතරේ පහරක් පමණි. ඔහුගේ පිත්ත පැරදවූ උමාර් ගුල්ගේපන්දුවක් කෙළින් ම කඩුල්ලේ වැදීමෙන් තරංග දැවී ගියේය.මුළු ලකුණු 5දී පළමු කඩුල්ල බිඳ වැටුනත් නායක තිලකරත්න ඩිල්ෂාන් හා කුමාර් සංගක්කාරඕවරයකට 6කට ආසන්න ලකුණු ලබා ගැනීමේ වේගයක් පවත්වා ගෙන එමින් පළමු ඕවර 5 අවසන් වන විටමුළු ලකුණු ප්‍රමාණය 29ක් දක්වා ගෙන ආහ. අබ්දුල් රසාක්ගේ එක් ඕවරයකදී ඔහුට ඩිල්ෂාන්පිට පිට හතරේ පහර 2ක් එල්ල කළේය. ඕවර 10 අවසානයේ ශ්‍රී ලංකාව එක් කඩුල්ලක් දැවී ලකුණු60ක් රැස්කර ගෙන සිටියේය.ප්‍රතිවාදී පිල ඔවුන්ගේ පළමු ඕවර 10 අවසානයේ ලබා ගෙන සිටියේලකුණු 40කි.19 වැනි ඕවරයේදී ඩිල්ෂාන් හෝ සංගක්කාරගෙන් කෙනෙක් දුවද්දී දැවී යාමෙන් බේරිණි.එම ඕවරයේදී ශ්‍රී ලංකා පිලේ මුළු ලකුණු 100 සම්පූර්ණ විය. ඊළඟ ඕවරයේදී ඩිල්ෂාන්ගේ 24 වැනි ජාත්‍යන්තර එක්දින අර්ධ ශතකය වාර්තා විණි. පන්දු 63ක එම අර්ධ ශතකයට හතරේ පහර 7ක්ඇතුළත්ව තිබිණි.19 වැනි ඕවරයේ දුවද්දී දැවී යාමෙන් බේරුණු ‘සංගා’ 23 වැනි ඕවරයේදී දුවද්දී දැවී ගියේය.ගුල්ගේ පන්දුවකට ‘මිඩ් ඕන්’ ස්ථානයට පහරක් එල්ල කළ සංගක්කාර ලකුණක් කරා දිවගියද අනෙක් අන්තයේ සිටි ඩිල්ෂාන් ඒ ගැන උනන්දුවක් නොදැක්වූයේ එතැන ලකුණක්නැති බව ඔහුට හැඟුනු නිසා විය හැක. පන්දුව අහුලා ගත් අෆ්රිඩි එය කෙළින් ම පිතිකරුගේඅන්තයේ කඩුල්ල වෙත දමා ගැසුවේය. ‘සංගා’ දැවී ගියේය. දැවී යාමට පෙර ඔහු සහ ඩිල්ෂාන් දෙවැනිකඩුල්ල වෙනුවෙන් ඕවර 22.2කදී ලකුණු 106ක සබඳතාවක් ගොඩනගමින් ශ්‍රී ලංකා ඉනිම ඉහළටනැංවූහ. පන්දු 66කට මුහුණ දුන් සංගක්කාර හතරේ පහර 3ක් සමග ලකුණු 45ක් රැස් කළේය.සංගක්කාරගේ දැවී යාම තරගයේ තීරණාත්මක අවස්ථාව විය. ඕවර 25ක් අවසානයේ ශ්‍රී ලංකාව කඩුලු 2කට ලකුණු 120ක් ලබා ගෙන සිටියේය.පාකිස්තානයඔවුන්ගේ පළමු ඕවර 25 අවසන් වන විට කිසිවෙකු නොදැවී ලකුණු 121ක් රැස්කර ගෙන සිටියේය.මුළු ලකුණු 133දී ඩිල්ෂාන් දැවී ගියේ නොසිතූ විලාශයෙනි. 28 වැනි ඕවරයේ අෆ්රිඩිපා පෙදෙසින් පන්දුව එවීය. පා ඉන්නට ඈතින් ආ ඒ පන්දුවට ඩිල්ෂාන් ‘ස්වීප්’ පහරක්එල්ල කිරීමට තැත් කළත් පන්දුව ඔහුගේ අතේ වැදී කඩුල්ල වෙත ගියේය. ඩිල්ෂාන් ඔහුගේපිත්තෙන් පන්දුවට තට්ටු කොට එය කඩුල්ලෙන් ඉවතට යැවීමට උත්සාහ කළද ඒ සඳහා ඔහු ප්‍රමාද වූවාවැඩි විය. පන්දු 78කට මුහුණ දුන් ඩිල්ෂාන් හතරේ පහර 8ක් සමග ලකුණු 64ක් වාර්තා කළේය.දිනේෂ් චන්දිමාල් හා මහේල ජයවර්ධන එක්ව සිවුවැනි කඩුල්ල වෙනුවෙන් ඕවර 7.5කින්ලකුණු 35ක් රැස් කරමින් සිටියදී ජයවර්ධන දැවී ගියේය. සයිඩ් අජ්මාල්ගේ පන්දුවකට මුහුණදීමේදී කඩුලු රකින සෆ්රාස් අහමඩ්ගේ ‘ස්ටම්ප්’ කිරීමකට ලක්ව ජයවර්ධන 36 වැනි ඕවරයේ පළමුපන්දුවේදී ම දැවී ගියේය.එය, ඕවර 35ක් අවසානයේ මුළු ලකුණු ප්‍රමාණය කඩුලු 3කට 167ක්ව තිබියදී ශ්‍රී ලංකාව ‘බැටිංපවර් ප්ලේ’ අවස්ථාව ලබා ගැනීමත් සමග බිඳ වැටුණු කඩුල්ල විය. ‘පවර් ප්ලේ’ අවස්ථාවේ ශ්‍රී ලංකාවටරැස්කර ගත හැකිවූයේ ලකුණු 19ක් පමණි. ඒ අතරවාරයේ ඔවුන්ගේ තවත් කඩුල්ලක් බිඳ වැටිණි. ඒ, දිනේෂ් චන්දිමාල් ය. හතරේ පහර 2ක් සමග පන්දු 47කින් ලකුණු 31ක් ලබා ගෙන සිටි ඔහුඅජ්මාල්ගේ පන්දුවකට එල්ල කළ පහරින් ආ උඩ පන්දුව ‘පොයින්ට්’හි සිට දිව යමින් ෂොයිබ්මලික් (අතිරේක ක්‍රීඩක) රැක ගත්තේය. ඕවර 40ක් අවසන් වන විට ශ්‍රී ලංකාවේ කඩුලු 5ක් ලකුණු186කට බිඳ වැටී තිබිණි.41 වැනි ඕවරයේදී ලසිත් මාලිංග (0) දැවී ගියේය.වේගවත් ඉනිමක් ඔහුගෙන් බලාපොරොත්තුවූවද මාලිංග ට මුහුණ දීමට හැකිවූයේ පන්දු 2කට පමණි. අෆ්රිඩිගේ පන්දුවකට කඩුල්ල මුවා කිරීමේවරදට හසුව ඔහු දැවී ගියේය. පිටියේ තරග විනිසුරු දුන් එම තීරණයට එරෙහිව මාලිංග අභියෝගකළද තෙවැනි විනිසුරුගේ තීරණයද එය ම විය.ඇන්ජලෝ මැතිව්ස් හා ජීවන් මෙන්ඩිස් 7 වැනි කඩුල්ල වෙනුවෙන් ලකුණු 32ක් රැස් කරමින්සිටියදී මෙන්ඩිස්, හෆීස්ගේ පන්දුවකට කඩුල්ල මුවා කරමින් ලකුණු 19කට දැවී ගියේය.ඉන්පසුව තිසර පෙරේරා (4) අජ්මාල්ගේ පන්දුවක් කෙළින් ම කඩුල්ලේ වැදීමෙන් දැවීගියේය.අවසාන පන්දු 24දී ලකුණු 34ක් ශ්‍රී ලංකා ජයග්‍රහණය සඳහා අවශ්‍යව තිබිණි. ඒ වන විට කඩුල්ලේ රැඳීසිටියේ මැතිව්ස් හා සීකුගේ ප්‍රසන්න ය.49 වැනි ඕවරයේ මුළු ලකුණු ප්‍රමාණය 235ක්ව තිබියදී ප්‍රසන්න (5) උමාර් ගුල්ගේපන්දුවකට අෆ්රිඩි අතට උඩ පන්දුවක් දෙමින් දැවී ගියේය. එම ඕවරයේදීම ගුල්ගේපන්දුවක් කෙළින් ම කඩුල්ලේ වැදීමෙන් දිල්හාර ප්‍රනාන්දු (0) දැවී යාමත් සමග ශ්‍රී ලංකාඉනිම ඕවර 48.5කදී ලකුණු 236කට අවසන් විය.නොදැවුණු පිතිකරු ඇන්ජලෝ මැතිව්ස් පන්දු 40කට මුහුණ දෙමින් හතරේ පහර 2ක් හා හයේපහරක් සමග ලකුණු 32ක් ලබා ගත්තේය.දඟ පන්දු යවන සයිඩ් අජ්මාල් ලකුණු 42කට කඩුලු 3ක්ද, උමාර් ගුල් ලකුණු 48කට කඩුලු 3ක්ද ලබාගත්හ.තරගයේ වැඩිම ලකුණු ලබා ගත් මොහමඩ් හෆීස් (ලකුණු 83යි) තරගයේ වීරයා ලෙස නම් කෙරිණි.ශ්‍රී ලංකාව දෙවැනි තරගයේ ජයග්‍රාහී කණ්ඩායම ම ඊයේ තරගය සඳහා නම් කර තිබූ අතර පාකිස්තානය අයිසාස්චීමා වෙනුවට සොහයිල් අන්වර් කැඳවා තිබිණි.කාසියේ වාසිය දිනා ගෙන ප්‍රථමයෙන් පන්දුවට පහර දීමට තීරණය කළ පාකිස්තානය පළමු ඕවර5 අවසන් වන විට ලකුණු 23ක් රැස්කර ගෙන සිටියේය. මොහමඩ් හෆීස් හා ඉම්රාන් ෆර්හත් යනආරම්භක පිතිකරුවෝ ලසිත් මාලිංග යැවූ තරගයේ ආරම්භක ඕවරයේ පළමු පන්දු හතරෙන් ලකුණු10ක් ලබා ගැනීමට සමත් වූහ.සිවුවැනි ඕවරයේ මුළු ලකුණු සංඛ්‍යාව 19ක්ව තිබියදී පාකිස්තාන කඩුල්ලක් ලබා ගැනීමටතිබූ අවස්ථාවක් ශ්‍රී ලංකාවට මගහැරී ගියේය. ඒ වන විට ලකුණු 7ක් ලබා ගෙන සිටි හෆීස්,තිසර පෙරේරාගේ පන්දුවකට පෙරළා ඔහු වෙතටම දුන් උඩ පන්දුව රැක ගැනීමට පෙරේරා අසමත් විය.එහෙත් ඔහුගේ වේගයත් ඒ සැණින් ම පන්දුව පෙරළා ඔහු වෙත පැමිණීමත් සලකා බලන විට එම උඩපන්දුව අල්ලා ගැනීම පෙරේරාට පහසු කාර්යයක් නොවීය.මාලිංගගේ පළමු ඕවර දෙකෙන් ලකුණු 12ක් උදුරා ගැනුණු නිසා ඔහු පන්දු ප්‍රහාරයෙන්ඉවත් කර පස්වැනි ඕවරයේ සිට දිල්හාර ප්‍රනාන්දු පන්දු යැවීම සඳහා යෙදවූවත් කඩුල්ලක් ලබාගැනීමට නොහැකි වූ අතර තරගයේ පළමු ඕවර 10 අවසන් වන විට පාකිස්තානය ලකුණු 40ක් රැස්කර ගෙනසිටියේය. ඕවර 15 අවසන් වන විටත් ඔවුන්ගේ එක ම කඩුල්ලක් හෝ බිඳ වැටී නොතිබූ අතර ඒ වනවිට පාකිස්තානය ලකුණු 62ක් රැස්කර ගෙන සිටියේය.18 වැනි ඕවරයේදී දිල්හාර ප්‍රනාන්දු, හෆීස්ගෙන් හෙඳ හැටි බැට කෑවේය. එම ඕවරයේදී හෆීස්පිට පිට හතරේ පහර 3ක් හා තවත් හතරේ පහරක්ද එල්ල කරමින් ලකුණු 18ක් ලබා ගැනීමට සමත් විය.හෆීස් හතරේ පහර 7ක් සමග පන්දු 68කින් ඔහුගේ 12 වැනි ජාත්‍යන්තර එක්දින අර්ධ ශතකයවාර්තා කළේය. ඕවර 20ක් අවසානයේ පාකිස්තානය කිසිවෙකු නොදැවී ලකුණු 100ක් රැස්කර ගෙනසිටියේය.හෆීස් ලකුණු 58ක් ලබා ගෙන සිටියදී තිලකරත්න ඩිල්ෂාන්ගේ පන්දුවකට ‘වයිඩ් මිඩ් ඕෆ්’ස්ථානයට දුන් උඩ පන්දුව රැක ගැනීමට සීකුගේ ප්‍රසන්න අපොහොසත් විය.ෆර්හත් පන්දු 60කින් ඔහුගේ 10 වැනි එක්දින අර්ධ ශතකය වාර්තා කල අතර ඊට හතරේ පහර 5ක්ඇතුළත්ව තිබිණි.පාකිස්තාන ඉනිමේ හරි අඩක් (ඕවර 25) නිමා වන විට මුළු ලකුණු 121ක් ලකුණු පුවරුවේ සටහන්වතිබිණි.හෆීස් හා ෆර්හත්ගේ ආරම්භක කඩුලු සබඳතාව අවසන් වූයේ 30 වැනි ඕවරයේදීය. සීකුගේප්‍රසන්නගේ පන්දුවක් කෙළින් ම කඩුල්ලේ වැදීමෙන් හෆීස් දැවී ගියේය.පන්දු 101කටමුහුණ දුන් ඔහු හතරේ පහර 9ක් හා හයේ පහරක් සමග ලකුණු 83ක් රැස් කළේය. හෆීස් හා ෆර්හත්ආරම්භක කඩුල්ල වෙනුවෙන් ලකුණු 151ක් වාර්තා කළහ.33 වැනි ඕවරයේ ෆර්හත් දැවී ගියේය. හතරේ පහර 6ක් හා එක් හයේ පහරක් එල්ල කොට පන්දු82කින් ලකුණු 70ක් ලබා ගෙන සිටි ෆර්හත්, ඩිල්ෂාන්ගේ පන්දුවකට එල්ල කළ පහරින් ආ උඩපන්දුව හතරේ සීමාව අසලදී ‘ලෝන්ග් ඕන්’ ස්ථානයේ සිට මහේල ජයවර්ධන රැක ගත්තේය. ඒඅනුව පාකිස්තාන 2 වැනි කඩුල්ල මුළු ලකුණු 161දී බිඳ වැටිණි.ඊළග ඕවරයේදී අබ්දුල් රසාක් (6) දැවී ගියේද ෆර්හත් ට සමාන අයුරිණි. එක ම ස්ථානයට එල්ලකළ එම උඩ පන්දුව මෙවර රැක ගත්තේ තිසර පෙරේරා ය. පන්දු යවන්නා වූයේ ප්‍රසන්න ය. ඊට පෙරපන්දුවේදී රසාක් පෙරළා දුන් උඩ පන්දුව අල්ලා ගැනීමට පන්දුව යැවූ ප්‍රසන්න ට නොහැකි විය.පාකිස්තානය කඩුලු 3 ට ලකුණු 167යි.35 වැනි ඕවරය අවසානයේ මුළු ලකුණු සංඛ්‍යාව 172ක්ව තිබියදී පාකිස්තානය ඔවුන්ගේ ‘බැටිං පවර්ප්ලේ’ අවස්ථාව ලබා ගත් අතර එම ඕවර 5 තුළදී ඔවුන්ගේ කඩුලු 2ක් ලකුණු 22කට බිඳ වැටිණි.‘පවර් ප්ලේ’ අවස්ථාවෙන් ප්‍රයෝජන ගැනීමට ඉක්මන් වූ උමාර් අක්මාල්, මාලිංගගේපන්දුවකට ‘ෆයින් ලෙග්’ හරහා පහරක් එල්ල කිරීමට ගත් අසාර්ථක උත්සාහයේදීපන්දුව කෙළින් ම පා ඉන්නේ ගැටී දැවී ගියේය. දෙවැනි එක්දින තරගයේදී ලකුණු 91ක්වාර්තා කළ අක්මාල් ට ඊයේ ලබා ගත හැකිවූයේ ලකුණු 7ක් පමණි. නායක මිස්බා උල් හක් ද ලකුණු7ක් ලබා ගෙන සිටියදී දුවද්දී දැවී ගියේය. මිස්බා හා යූනුස් ඛාන් යන පිතිකරුවන් දෙදෙනාම එක ම අන්තයක අතරමංව සිටියදී පන්දුව අහුලා ගත් මාලිංග, මිස්බා ට පෙර අනෙක් අන්තයටදුව ගොස් කඩුල්ල බිඳ දැමුවේය.මේ අනුව ඕවර 40ක් අවසන් වන විට පාකිස්තානය කඩුලු 5කට ලකුණු 194ක් ලබා ගෙන සිටියේය.මිස්බා දැවී යාමෙන් පසුව පිටියට පිවිසි ෂහිඩ් අෆ්රිඩි පන්දු 15කින් ලකුණු 15ක් ලබා ගෙන දැවීගියේය. 46 වැනි ඕවරයේදී තිසර පෙරේරාගේ පන්දුවකට අෆ්රිඩි ඔහුගේ සීමාවේ සිට ම සියළුවැර යොදා එල්ල කළ පහරින් පන්දුව ඈත ගුවනට ගියේය. කඩුල්ල හරි කෙළින් ආ එම උඩ පන්දුවහතරේ සීමාවට යාර කිහිපයක් තිබියදී ඇන්ජලෝ මැතිව්ස් සාර්ථකව රැක ගත්තේය. අෆ්රිඩිහා ඛාන් 6 වැනි කඩුල්ල වෙනුවෙන් ඕවර 5.4කදී ලකුණු 33ක් එක් කළහ. ඊළඟ ඕවරයේ, මුළුලකුණු 234දී සෆ්රාස් අහමඩ් (3) මාලිංගගේ පන්දුවක් කෙළින් ම කඩුල්ලේ වැදීමෙන්දැවී ගියේය.ඛාන් හා සොහයිල් ටන්විර් 8 වැනි කඩුල්ල සඳහා ලකුණු 22ක් එක් කරමින් සිටියදී,ප්‍රසන්න ‘මිඩ් ඕන්’හි සිට පන්දුව කෙළින් ම කඩුල්ල වෙත එල්ල කිරීමෙන් ඛාන් අවසානඕවරයේදී දැවී ගියේය. පන්දු 52කට මුහුණ දුන් ඔහු හතරේ පහර 3ක් සමග ලකුණු 42ක් ලබාගත්තේය.ඕවර 50 අවසානයේ පාකිස්තානය කඩුලු 8ක් දැවී ලකුණු 257ක් රැස්කර ගෙන සිටියේය. එය ඕවරයකට5.14ක ලකුණු ලබා ගැනීමේ වේගයක් විය.මාලිංග ලකුණු 57කට කඩුලු 2ක්ද, ප්‍රසන්න ලකුණු 39කට කඩුලු 2ක්ද ලබා ගත්හ. මේ තරගයේදී යළිත් පන්දු යැවීමේදී අසාර්ථක වූ දිල්හාර ප්‍රනාන්දු එක ම කඩුල්ලක් හෝ ලබා නොගෙන ලකුණු 59ක් ලබා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111191</link>
    <topic>පාකිස්තානය කඩුලු 8ට ලකුණු 257යි</topic>
    <author/>
    <content>ශ්‍රී ලංකාව හා පාකිස්තානය අතර ඊයේ ඩුබායි හිදී පැවැති තෙවැනි ජාත්‍යන්තර එක්දින ක්‍රිකට් තරගයේ ලකුණු 258ක ජයග්‍රාහී ඉලක්කයක් හඹා යමින් සිටි ශ්‍රී ලංකාව පත්‍රය මුද්‍රණය යන විට ඕවර 37ක් අවසානයේ කඩුලු 2ක් දැවී ලකුණු 170ක් රැස්කර ගෙන සිටියේය.නොදැවී පන්දුවට පහර දෙන දිනේෂ් චන්දිමාල් ලකුණු 27ක් රැස් කරගෙන සිටියේය. එක්දින දිවියේ ලකුණු 10000 සීමාව පසුකිරීමට මහේල ජයවර්ධන සමත්වූ අතර ඔහු ලකුණු 17ක් ලබා සිටියදී දැවීගියේය.කුමාර් සංගක්කාර ලකුණු 45කට දැවී ගිය අතර නායක තිලකරත්න ඩිල්ෂාන් නොදැවී ලකුණු 60ක් රැස්කර ගෙන සිටි අතර දිනේෂ් චන්දිමාල් නොදැවී ලකුණු 9ක් ලබා ගෙන සිටියේය.පළමුව පන්දුවට පහර දුන් පාකිස්තානය ඕවර 50 අවසානයේ කඩුලු 8ක් දැවී ලකුණු 257ක් රැස් කළේය.ශ්‍රී ලංකා ඉනිමේ පළමු ඕවරයේදීම උපුල් තරංග දැවී ගියේය. මුළු ලකුණු 5දී පළමු කඩුල්ල බිඳ වැටුනත් නායක තිලකරත්න ඩිල්ෂාන් හා කුමාර් සංගක්කාර ඕවරයකට 6කට ආසන්න ලකුණු ලබා ගැනීමේ වේගයක් පවත්වා ගෙන එමින් පළමු ඕවර 5 අවසන් වන විට මුළු ලකුණු ප්‍රමාණය 29ක් දක්වා ගෙන ආහ. අබ්දුල් රසාක්ගේ එක් ඕවරයකදී ඔහුට ඩිල්ෂාන් පිට පිට හතරේ පහර 2ක් එල්ල කළේය. ඕවර 10 අවසානයේ ශ්‍රී ලංකාව එක් කඩුල්ලක් දැවී ලකුණු 60ක් රැස්කර ගෙන සිටියේය. 19 වැනි ඕවරයේදී ඩිල්ෂාන් හෝ සංගක්කාරගෙන් කෙනෙක් දුවද්දී දැවී යාමෙන් බේරිණි. එම ඕවරයේදී ශ්‍රී ලංකා පිලේ මුළු ලකුණු 100 සම්පූර්ණ විය.ඊළඟ ඕවරයේදී ඩිල්ෂාන්ගේ 24 වැනි ජාත්‍යන්තර එක්දින අර්ධ ශතකය වාර්තා විණි. පන්දු 63ක එම අර්ධ ශතකයට හතරේ පහර 7ක් ඇතුළත්ව තිබිණි.‘සංගා’ 23 වැනි ඕවරයේදී දුවද්දී දැවී ගියේය. දැවී යාමට පෙර ඔහු සහ ඩිල්ෂාන් දෙවැනි කඩුල්ල වෙනුවෙන් ඕවර 22.2කදී ලකුණු 106ක සබඳතාවක් ගොඩනගමින් ශ්‍රී ලංකා ඉනිම ඉහළට නැංවූහ. පන්දු 66කට මුහුණ දුන් සංගක්කාර හතරේ පහර 3ක් සමග ලකුණු 45ක් රැස් කළේය.ඕවර 25ක් අවසානයේ ශ්‍රී ලංකාව කඩුලු 2කට ලකුණු 120ක් ලබා ගෙන සිටියේය. පාකිස්තානය ඔවුන්ගේ පළමු ඕවර 25 අවසන් වන විට කිසිවෙකු නොදැවී ලකුණු 121ක් රැස්කර ගෙන සිටියේය.ශ්‍රී ලංකාව දෙවැනි තරගයේ ජයග්‍රාහී කණ්ඩායම ම ඊයේ තරගය සඳහා නම් කර තිබූ අතර පාකිස්තානය අයිසාස් චීමා වෙනුවට සොහයිල් අන්වර් කැඳවා තිබිණි.කාසියේ වාසිය දිනා ප්‍රථමයෙන් පන්දුවට පහර දුන් පාකිස්තානය පළමු ඕවර 5 අවසන් වන විට ලකුණු 23ක් රැස්කර ගෙන සිටියේය.ඕවර 15 අවසන් වන විටත් ඔවුන්ගේ එක ම කඩුල්ලක් හෝ බිඳ වැටී නොතිබූ අතර ඒ වන විට පාකිස්තානය ලකුණු 62ක් රැස්කර ගෙන සිටියේය.18 වැනි ඕවරයේදී දිල්හාර ප්‍රනාන්දු, හෆීස්ගෙන් හොඳ හැටි බැට කෑවේය. එම ඕවරයේදී හෆීස් පිට පිට හතරේ පහර 3ක් හා තවත් හතරේ පහරක්ද එල්ල කරමින් ලකුණු 18ක් ලබා ගැනීමට සමත් විය.හෆීස් හතරේ පහර 7ක් සමග පන්දු 68කින් ඔහුගේ 12 වැනි ජාත්‍යන්තර එක්දින අර්ධ ශතකය වාර්තා කළේය. ඕවර 20ක් අවසානයේ පාකිස්තානය කිසිවෙකු නොදැවී ලකුණු 100ක් රැස්කර ගෙන සිටියේය.ෆර්හත් පන්දු 60කින් ඔහුගේ 10 වැනි එක්දින අර්ධ ශතකය වාර්තා කල අතර ඊට හතරේ පහර 5ක් ඇතුළත්ව තිබිණි.හෆීස් හා ෆර්හත්ගේ ආරම්භක කඩුලු සබඳතාව අවසන් වූයේ 30 වැනි ඕවරයේදීය. සීකුගේ ප්‍රසන්නගේ පන්දුවක් කෙළින් ම කඩුල්ලේ වැදීමෙන් හෆීස් දැවී ගියේය. පන්දු 101කට මුහුණ දුන් ඔහු හතරේ පහර 9ක් හා හයේ පහරක් සමග ලකුණු 83ක් රැස් කළේය. හෆීස් හා ෆර්හත් ආරම්භක කඩුල්ල වෙනුවෙන් ලකුණු 151ක් වාර්තා කළහ. 33 වැනි ඕවරයේ ෆර්හත් දැවී ගියේය. ඒ අනුව පාකිස්තාන 2 වැනි කඩුල්ල මුළු ලකුණු 161දී බිඳ වැටිණි.ඊළග ඕවරයේදී අබ්දුල් රසාක් (6) දැවී ගියේද ෆර්හත් ට සමාන අයුරිණි. පාකිස්තානය කඩුලු 3 ට ලකුණු 167යි.35 වැනි ඕවරය අවසානයේ මුළු ලකුණු සංඛ්‍යාව 172ක්ව තිබියදී පාකිස්තානය ඔවුන්ගේ ‘බැටිං පවර් ප්ලේ’ අවස්ථාව ලබා ගත් අතර එම ඕවර 5 තුළදී ඔවුන්ගේ කඩුලු 2ක් ලකුණු 22කට බිඳ වැටිණි. ‘පවර් ප්ලේ’ අවස්ථාවෙන් ප්‍රයෝජන ගැනීමට ඉක්මන් වූ උමාර් අක්මාල්, මාලිංගගේ පන්දුවකට ‘ෆයින් ලෙග්’ හරහා පහරක් එල්ල කිරීමට ගත් අසාර්ථක උත්සාහයේදී පන්දුව කෙළින් ම පා ඉන්නේ ගැටී දැවී ගියේය. දෙවැනි එක්දින තරගයේදී ලකුණු 91ක් වාර්තා කළ අක්මාල් ට ඊයේ ලබා ගත හැකිවූයේ ලකුණු 7ක් පමණි. නායක මිස්බා උල් හක් ද ලකුණු 7ක් ලබා ගෙන සිටියදී දුවද්දී දැවී ගියේය. මිස්බා හා යූනුස් ඛාන් යන පිතිකරුවන් දෙදෙනා ම එක ම අන්තයක අතරමංව සිටියදී පන්දුව අහුලා ගත් මාලිංග, මිස්බා ට පෙර අනෙක් අන්තයට දුව ගොස් කඩුල්ල බිඳ දැමුවේය. මේ අනුව ඕවර 40ක් අවසන් වන විට පාකිස්තානය කඩුලු 5කට ලකුණු 194ක් ලබා ගෙන සිටියේය.මිස්බා දැවී යාමෙන් පසුව පිටියට පිවිසි ෂහිඩ් අෆ්රිඩි පන්දු 15කින් ලකුණු 15ක් ලබා ගෙන දැවී ගියේය. 46 වැනි ඕවරයේදී තිසර පෙරේරාගේ පන්දුවකට අෆ්රිඩි ඔහුගේ සීමාවේ සිට ම සියළු වැර යොදා එල්ල කළ පහරින් පන්දුව ඈත ගුවනට ගියේය. කඩුල්ල හරි කෙළින් ආ එම උඩ පන්දුව හතරේ සීමාවට යාර කිහිපයක් තිබියදී ඇන්ජලෝ මැතිව්ස් සාර්ථකව රැක ගත්තේය. අෆ්රිඩි හා ඛාන් 6 වැනි කඩුල්ල වෙනුවෙන් ඕවර 5.4කදී ලකුණු 33ක් එක් කළහ. ඊළඟ ඕවරයේ, මුළු ලකුණු 234දී සෆ්රාස් අහමඩ් (3) මාලිංගගේ පන්දුවක් කෙළින් ම කඩුල්ලේ වැදීමෙන් දැවී ගියේය.ඛාන් හා සොහයිල් ටන්විර් 8 වැනි කඩුල්ල සඳහා ලකුණු 22ක් එක් කරමින් සිටියදී, ප්‍රසන්න ‘මිඩ් ඕන්’හි සිට පන්දුව කෙළින් ම කඩුල්ල වෙත එල්ල කිරීමෙන් ඛාන් අවසාන ඕවරයේදී දැවී ගියේය. පන්දු 52කට මුහුණ දුන් ඔහු හතරේ පහර 3ක් සමග ලකුණු 42ක් ලබා ගත්තේය.ඕවර 50 අවසානයේ පාකිස්තානය කඩුලු 8ක් දැවී ලකුණු 257ක් රැස්කර ගෙන සිටියේය. එය ඕවරයකට 5.14ක ලකුණු ලබා ගැනීමේ වේගයක් විය.මාලිංග ලකුණු 57කට කඩුලු 2ක්ද, ප්‍රසන්න ලකුණු 39කට කඩුලු 2ක්ද ලබා ගත්හ. මේ තරගයේදී දිල්හාර ප්‍රනාන්දු එක ම කඩුල්ලක් හෝ ලබා නොගෙන ලකුණු 59ක් ලබා දුන්නේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111192</link>
    <topic>මාතලේ දිසා මලල සම්මාන ෆායිස්ට සහ මේධානිට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ දිසා මලල ක්‍රීඩා සංගමය වාර්ෂිකව සිව්වැනි වරටත් සංවිධානය කළ මාතලේ දිසා මලල ක්‍රීඩා විශිෂ්ටතා සම්මාන උළෙලේදී 2011 මාතලේ දිසාවේ දක්‍ෂතම මලල ක්‍රීඩකයා ලෙස මාතලේ සාන්ත තෝමස් විදුහලේ මොහොමඩ් ෆායිස් සහ දක්‍ෂතම මලල ක්‍රීඩිකාව ලෙස මාතලේ ශ්‍රී සංඝමිත්තා බාලිකා විදුහලේ මේධානී වික්‍රමනායක සම්මාන ලැබූහ.මෙහිදී මාතලේ දිසාවේ ක්‍රීඩා ක්‍ෂෙත්‍රයට නිවේදකයෙකු, සටහන් කරුවෙකු හා සංවිධායකවරයෙකු ලෙස අඛණ්ඩව අමිල සේවයක් සිදුකළ විශ්‍රාමික පාසල් ගුරුවරයෙකු වූ ගාමිණී දීගහවතුර මහතාට උපහාර පිදීම ද විශේෂත්වයෙකි.මෙම සම්මාන ප්‍රදානය ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් පසුගියදා මාතලේ බර්නාඩ් අළුවිහාරේ ක්‍රීඩාගාරයේදී පැවැත්විණි. මේ අවස්ථාවට මාතලේ දිසා මලල ක්‍රීඩා සංගමයේ සභාපති ජයන්ත වික්‍රමනායක, ලේකම් රංජිත් අළුවිහාරේ යන මහත්වරුද එක්වූහ.2011 මාතලේ දිසාව නියෝජනය කරමින් සමස්ත ලංකා පාසල් මලල ක්‍රීඩා තරගාවලියේ දී දස්කම් පෑ ක්‍රීඩක ක්‍රීඩිකාවන් හය දෙනෙකු මෙවර මාතලේ දිසා මලල ක්‍රීඩා විශිෂ්ටතා සම්මානයෙන් පිදුම් ලැබූහ.එම සම්මානයෙන් පිදුම් ලැබූ ක්‍රීඩක ක්‍රීඩිකාවන් මෙසේයි.මේධානි වික්‍රමනායක ( 17 න් පහළ මීටර් 100 - ශ්‍රී සංඝමිත්තා බා. වි. ) රසාංගී හේරත් ( 15 න් පහළ හෙල්ල - ශ්‍රී අග්‍රබෝධි ක. වි. හත්තොට අමුණ. ) ක්‍රිතිහා රත්නේෂ්වරන් (17 න් පහළ උස - සාන්ත තෝමස් බාලිකා විදුහල) සී. ජී. කවිදා කුමාරි ( 17 න් පහළ යගුලිය – ගලේවෙල ම. ම. වි. ) සී, ජී. එස්. ටී. සෙනවිරත්නා ( 21 න් පහළ තුන් පිම්ම – මහින්ද රාජපක්‍ෂ නවෝධ්‍යා පාසල ) මොහොමඩ් ෆාහිම් ( 21 න් පහළ යගුලිය - සාන්තතතෝමස් විදුහල ) මෙම ක්‍රීඩක ක්‍රීඩිකාවන්ගේ ආරම්භක පුහුණු කරුවන් වූ ශිරාණි කුමාරගේ, සුගත් කරුණාරත්න, උපුල් රාජපක්‍ෂ, ඩී. එම්. ද සොයිසා, එම්. ජී. තිලකරත්න සහ නිමල් රත්නායක යන මහත්ම මහත්මීන්ට ද මෙහිදී උපහාර පුද කෙරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111193</link>
    <topic>වලවේ සුපර්ක්‍රොස්හෙට උඩවලවේ දී</topic>
    <author>ෆවුස් මොහොමඩ්</author>
    <content>මෙරට ජාතික මට්ටමේ මෝටර් රථ ධාවන සූරයන් සහ යතුරු පැදි ධාවන සූරයන්ගේ හැකියාව උරගා බලන ‘ස්ලාචර්’ වාර්ෂික සූරතාවලියට එක්වන නවතම සුපර්ක්‍රොස් තරගාවලිය ‘වලවේ සුපර්ක්‍රොස්’ මෝටර් රථ හා යතුරුපැදි සූරතාවලිය හෙට (20) උඩවලවේ මිටියාවතේ දී පැවැත්වේ.ශ්‍රී ලංකා යුද හමුදා විදුලි හා යාන්ත්‍රික ඉංජිනේරු බලකාය (SLEME) සහ ශ්‍රී ලංකා යතුරුපැදි ක්‍රීඩා සමාජය එක්ව සංවිධානය කරනු ලබන වලවේ සුපර්ක්‍රොස් තරගාවලිය පැවැත්වෙන නවතම ධාවන පථය මෙරට හමුදා කඳවුරුවලට අයත් මෝටර් රථ හා යතුරුපැදි ධාවන පථ අතරින් කඳවුරු භූමියෙන් පිට ඉදි කෙරුණු එකම ධාවන පථය ද වේ.හෙට ඇරැඹෙන මේ තරගාවලියට මෝටර් රථ ධාවන ඉසව් 12 ක් සහ යතුරුපැදි ධාවන ඉසව් 11 ක් ඇතුලත් ය. ඊට අමතරව ට්‍රක් රථ හා අශ්වබල 5500 ඩීසල් ජීප්රථ තරගයක් ද, ජීප් රථ හා ට්‍රක්රථ විවෘත තරගයක් ද , හමුදා තරගකරුවන්ට වෙන් වූ තරගයක්ද එක් වී ඇත.මෝටර් රථ තරගාවලියට අශ්වබල 1000 දක්වා සහ අශ්වබල 1300 දක්වා වන ආධුනික තරගකරුවන්ට වෙන්වූ තරග 2 ක් සහ යතුරුපැදි තරගාවලියට අවුරුදු 10 න්, 13 න් සහ 16 ක් පහළ කනිෂ්ඨ තරග ඉසව් ඇතුලත් වන වලවේ සුපර්ක්‍රොස් තරගාවලිය නැරැඹීමට අතිවිශාල ක්‍රීඩා ලෝලීහු පිරිසක් රැස් වෙතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111194</link>
    <topic>අට හැවිරිදි ක්‍රීඩිකාවගෙන් වාර්තාවක්</topic>
    <author>ජාකර්තා ( ඒ. එෆ්. පී )</author>
    <content>ජාකර්තා නුවර පැවැත්වෙන දකුණු දිග ආසියානු ක්‍රීඩා උළෙලේ දිය මත ලිස්සා යාමේ කාන්තා තරග ඉසව්වේ රන් පදක්කම දිනූ 8 හැවිරිදි මැලේසියානු ක්‍රීඩිකා ආලියා යුං හනීෆා දකුණු දිග ආසියානු ක්‍රීඩා ඉතිහාසයේ රන් පදක්කමක් අත් කරගත් ලාබාලතම ක්‍රීඩිකාව ලෙස ඉතිහාසයට එක් විය.ඇයට මෙවර ක්‍රීඩා උළෙල සඳහා සහභාගිවීමේ අවස්ථාව හිමිවූයේ පසුගිය මාසයේ පැවැති ආසියානු සූරතාවලියේ අවුරුදු 17 න් පහළ දිය මත ලිස්සායාමේ තරග ඉසව්වේ ප්‍රථම ස්ථානය ලබා ගත් බැවිණි.ආලියා සමඟ තරග කොට දෙවැනි ස්ථානය දිනා ගත්තේ 34 වැනි වියේ පසුවූ ක්‍රීඩිකාවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111195</link>
    <topic>දුවන්න පනින්න හපන් - හිනූෆ්</topic>
    <author/>
    <content>ගම්පහ උදුගොඩ අරෆා මහා විදුහලේ 5වන ශ්‍රේණියේ ඉගෙනුම ලබන එම්.ආර්. හිනූෆ් අවුරුදු 11න් පහළ මලල ක්‍රීඩාවෙන් දස්කම් දක්වන දැරියකි.මීටර් 75 හා මීටර් 100 ධාවන තරග හා දුර පැනීමේ තරග ඉසව්වේදී නිවාසාන්තර ක්‍රීඩා උළෙලේදී ප්‍රථම ස්ථාන දිනාගනිමින් කොට්ඨාස තරගවලට ඉදිරිපත් වී එම ඉසව් තුනෙන්ම ප්‍රථම ස්ථානය දිනාගැනීමට සමත්වූවාය. අත්තනගල්ල කොට්ඨාස තරගයේදී අතිසූර ක්‍රීඩිකාවට හිමි සම්මානය ද දිනාගත්තාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111196</link>
    <topic>ජාතික ක්‍රීඩා උළෙලේ දක්ෂතම ක්‍රීඩිකාවට සහ ක්‍රීඩකයාට යතුරු පැදි පිරිනමයි</topic>
    <author/>
    <content>දියගම මහින්ද රාජපක්ෂ ක්‍රීඩාංගණයේදී නිමාවට පත් වූ 37 වන ජාතික මහා ක්‍රීඩා උළෙලේදී දක්ෂතම ක්‍රීඩිකාව වූ මීටර් 200 හා 400 ඉසව්වලින් රන් පදක්කම් දිනූ චන්ද්‍රිකා සුභාෂනී හා දක්ෂතම ක්‍රීඩකයා වූ උස පැනීමෙන් ජාතික වාර්තාවක් පිහිටවූ මංජුල කුමාරට ස්ටැපර්ඩ් මෝටර්ස් අනුග්‍රහයෙන් යතුරු පැදි 2ක් ක්‍රීඩා ඇමැති මහින්දානන්ද අළුත්ගමගේ මහතා පිරිනැමූ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111197</link>
    <topic>සුදීර නිලංග දුරපැනීමේ හපනෙක්</topic>
    <author/>
    <content>කැලණිය ශ්‍රී ධර්මාලෝක ජාතික පාසලෙන් අධ්‍යාපනය හැදෑරු එල්.පී. සුදීර නිලංග දුරපැනීමේ ක්‍රීඩාවෙන් දස්කම් පෙන්වා මෙවර 23 වැනි ජාතික යොවුන් ක්‍රීඩා උළෙලේ දී මීටර් 7.45 කින් නව තරග වාර්තාවක් බිහි කිරීමට සමත් වූවේය.දැනට ගුවන් හමුදා ක්‍රීඩා සංචිතයට සම්බන්ධ වී සිටින සුදීර 2008 වසරේදී සමස්ත ලංකා පාසල් ක්‍රීඩා උළෙලේ දි දුර පැනීමේ ඉසව්වෙන් රන් පදක්කම දිනා ගනිමින් දක්ෂතම ක්‍රීඩකයාට හිමි සම්මානය දිනා ගත් අතර එම දක්ෂතාව මත දකුණු ආසියානු කණිෂ්ඨ මලල ක්‍රීඩා තරගාවලියට සුදුසුකම් ලැබීය.2009 වසරේ දී ජාතික ක්‍රීඩා උළෙලේ දී දුර පැනීමේ ඉසව්වෙන් දෙවන ස්ථානය ද ජාතික ආරක්ෂක ක්‍රීඩා උළෙලේ දී ප්‍රථම ස්ථානය ද ලබා ගත් අතර 2010 වසරේ දී ජාතික කණිෂ්ඨ මලල ක්‍රීඩා උළෙලේ දී දුර පැනීමෙන් පළමු ස්ථානය ලබාගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111198</link>
    <topic>ජනපති පදවි ප්‍රාප්තිය සමරාපාපැදි තරගය 20දා වත්තල දී</topic>
    <author/>
    <content>ජනාධිපති මහින්ද රාජපක්ෂ මහතාගේ පදවි ප්‍රාප්තිය නිමිත්තෙන් වත්තල නගරාධිපති මොහොමඩ් නව්ෂාඩ් මහතාගේ ප්‍රධානත්වයෙන් නගර සභාවේ කාර්ය මණ්ඩලය සංවිධානය කරන ස්ටෑන්ඩඩ් පා පැදි තරගය මේ මස 20 වැනිදා පෙරවරු 8.00ට හැඳල මංසන්ධිය අසලින් ආරම්භ වේ. වත්තල අටාමි ජාත්‍යන්තර පාසලේ අනුග්‍රහය ඇතිව වත්තල පොලිසීයේ සහයෝගය ඇතිව ගම්පහ දිස්ත්‍රික් පාපැදි සංගමය මේ තරගය මෙහෙයවනු ලැබේ.වත්තල නගර ශාලාව ඉදිරිපිටින් ඇරඹෙන මේ විවෘත පාපැදි සවාරිය මීගමු පාර පෑළියගොඩ, කටුනායක අතර වට තුනක් පවත්වා අවසන් වටයේදී වත්තලින් තරගය අවසන්වීමට නියමිතය.තරගයේ ජයග්‍රාහකයාට මුදලින් රුපියල් තිස්දහසක් ද, දෙවැන්නාට රුපියල් විසිපන්දාහක් හා තෙවැන්නාට රුපියල් පහළොස්දාහක් ද වශයෙන් තෑගි පිරිනැමෙන අතර දහවැන්නා දක්වා ජයග්‍රාහකයින්ට තිළිණ ප්‍රදානය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=s1111199</link>
    <topic>කලිස් ටෙස්ට් ලකුණු 12000 පසු කරයි</topic>
    <author/>
    <content>සංචාරක ඔස්ට්‍රේලියානු පිල සහ දකුණු අපි‍්‍රකාණු පිල අතර ජොහැනස්බර්ග් නුවර පැවැත්වෙන දෙවැනි ටෙස්ට් තරගයේ පළමු දිනයේ දී ලකුණු 54 ක් රැස්කළ දකුණු අපි‍්‍රකාවේ ජැක් කලිස් ජාත්‍යන්තර ටෙස්ට් පිටියේ ලකුණු 12000 සීමාව පසු කිරීමට සමත් විය.ටෙස්ට් තරග 147 කට ක්‍රීඩා කර ඇති 36 හැවිරිදි කලිස් දකුණු අපි‍්‍රකාවෙන් බිහිවූ විශිෂ්ටතම පිතිකරුවකු වේ. ලකුණු 12000 සීමාව පසු කිරීමත් සමඟ ජාත්‍යන්තර ටෙස්ට් පිටියේ වැඩිම ලකුණු ලැබූ පිතිකරුවන් අතර සිවුවැනි ස්ථානයට පත්වීමට ඔහුට හැකි විය.ටෙස්ට් ලකුණු සාමාන්‍යය 57.15 ක් රඳවාගෙන සිටින කලිස් ලොව බිහිවූ විශිෂ්ඨතම තුන් ඉරියව් ක්‍රීඩකයකු ද වෙයි. ඔහු මේ වනවිට ටෙස්ට් කඩුලු 270 ක් බිඳ දමා තිබේ.වැඩිම ටෙස්ට් ලකුණු ලාභීන් අතර පෙරමුණේ පසුවන්නේ සචින් තෙන්ඩුල්කාර්ය. ඔහු ලකුණු 15086 කට හිමිකම් කියයි. දෙවැනි ස්ථානය රාහුල් ඩ්‍රාවිඩ්ටද (ලකුණු 12979) තුන් වැනි ස්ථානය රිකී පොන්ටින් ට ද (ලකුණු 12495) හිමි වී ඇත. බ්‍රයන් ලාරා ලකුණු 11953 ක් ලබා පස්වැනි ස්ථානයේ පසුවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=f1111191</link>
    <topic>දෙමළ ජනතාවට කන් දුන් එකම සිංහල නායකයා ඔහුයි</topic>
    <author/>
    <content>ජනපති පදවි ප්‍රාප්තිය හා උපන්දිනය අලළා සමාජසේවා අමාත්‍ය ෆිලික්ස් පෙරේරා මහතා විසින් සකසන ලද ලිපියකි.හදවතේ කොනක සියුම් සතුටක් මෝදු වෙමින් පවතී. අපගේ අවට සමාජය දෙස බලන විට එය හොඳින් පැහැදිලි වේ. එම සතුට, නිදහස බොහෝ කාලයක සිට කොහේ හෝ සැඟව සිට හදවත පුරාවටම අරක්ගත්තාක් මෙනි. එම සතුට නිදහස විසින් හෙලිදරව් කරන ප්‍රධාන සාධකය වෙත අපගේ අවධානය යොමු විය යුතුය.වසර තිහක් හෙවත් දශක තුනක් යනු මිනිසෙකුගේ ජීවිතයෙන් තුනෙන් එකකටත් වැඩි කාල පරාසයකි. පරම්පරා තුනක් බිහිවන කාලයකි. මේ මුළු කාලය පුරා අපගේ අත්දැකීම බවට පත්වූයේ ත්‍රස්තවාදයයි. වඩාත් පැහැදිලිව කිවහොත් මිනීමරු ප්‍රභාකරන්ගේ මිලේච්ඡ ඝාතන සංස්කෘතියයි. එදා මරණය දෝතින් ගත් මිනිසුන් අපට මුණ ගැසුණහ.මේ යථාර්ථය අමතක කළ නොහැකිය. මුළු රටේ වෙරළ තීරයෙන් තුනෙන් දෙකක්ද, මුළු භූමියෙන් තුනෙන් එකක් ද ප්‍රභාකරන්ගේ නිල නොලත් පාලනය යටතේ පැවතුණි. ප්‍රභාකරන්ගේ අවසාන සිහිනයක් ලෙස පැවතුණි. එහෙත් දැන් සියල්ල අවසානයට පත්ව ඇත. අපි සියලු දෙනාම ජයග්‍රාහී මිනිසුන් බවට පත්ව සිටිමු. නිදහස් ජාතියක් බවට පත්ව සිටිමු. එපමණක් නොව ශ්‍රී ලංකාව ලෝකයේ කැපී පෙනෙන රාජ්‍යයක් බවට පත්ව තිබේ.1948 නිදහසෙන් පසු ගෙවී ගිය දශක 6 ක පමණ කාලය තුළදී අප ලබා ගෙන ඇති ප්‍රධාන ජයග්‍රහණය කුමක් ද ? එම ජයග්‍රහණය පසුපස ඇති අයෝමය සාධකය කුමක්ද ? ඒ ගැන සාකච්ඡා කිරීමට ද මෙනෙහි කිරීමට ද සුදුසු කාලය පැමිණ තිබේ.නිදහසින් පසු අප ලබා ගත් ප්‍රධාන ජයග්‍රහණය ත්‍රස්තවාදය පරාජය කිරීමයි. එම ජයග්‍රහණය පසුපස ඇති අයෝමය සාධකය ජනාධිපති මහින්ද රාජපක්ෂ මහතාගේ නායකත්වයයි.2005 සිට 2011 දක්වා ගෙවී ගිය කාලය තුළ ශ්‍රී ලංකාව දේශපාලන වශයෙන් ද ආර්ථික වශයෙන් ද ජයග්‍රහණ රැසක් ලබා තිබේ. එම කෙටි කාල පරාසය නිදහසින් පසු යුගයේ සාර්ථකම දේශපාලන පරිච්ඡේදය ලෙස ද හැඳින්විය හැකියි. මේ කාලය තුළ අප ලබා ගත් ප්‍රධාන ජයග්‍රහණ කෙටියෙන් දැක්වීම වැදගත් කොට සලකමි.01. කුරිරු ත්‍රස්තවාදය පරාජය කොට රටට ස්ථාවර සාමයක් ලබා දීම.02. අන්තර්ජාතික සහයෝගය නොඅඩුව ලබා ගැනීම03.ශ්‍රී ලංකාව ආර්ථික විප්ලවයකට සූදානම් කිරීම හා මහා පරිමාණ සංවර්ධන ව්‍යාපෘති ආරම්භ කිරීම.04. ශ්‍රී ලංකාව තුළ දේශපාලන ස්ථාවරත්වයක් ගොඩනැඟීම05. ප්‍රජාතන්ත්‍රවාදී හා නීති ගරුක සමාජයක් බිහි කිරීමමේ සියල්ලටම පාදක වන ප්‍රධාන සාධකය නම් නායකත්වයේ දර්ශනයයි. කැපවීමක් දර්ශනයක් නොමැති නායකයෙකුට රටක් පාලනය කිරීමට හෝ ඉදිරියට ගෙන යාමට හැකි නොවේ. සෝවියට් දේශය ගොඩනැඟූ ලෙනින්ට, මහජන චීනය ගොඩනැඟූ මාඕසේතුන්ට, වියට්නාමය ගොඩනැඟූ හෝචිමීංට පැහැදිලි හා දුරදක්නා දර්ශනයක් කැපවීමක් තිබුණි. මහින්ද චින්තනය යනු එම දැක්මයි.දර්ශනයක්, වැඩපිළිවෙළක් හා කැපවීමක් තිබූ පමණින්ම, නායකත්වය සම්පූර්ණ වන්නේ නැත. ජනතාවගේ ප්‍රාර්ථනාවන් හා අපේක්ෂාවන් සමඟ එම දැක්ම සාපේක්ෂ විය යුතුයි. ඒ අතිශයින්ම දුෂ්කර කාර්යක් වන අතර කෙසේ හෝ සාක්ෂාත් කර ගතයුතු ව්‍යායාමයකි. 2005 දී මෙරට ජනතාවගේ පරම අපේක්ෂාව වූයේ ත්‍රස්තවාදය පරාජය කොට සාමය ස්ථාපිත කිරීමයි. මහින්ද රාජපක්ෂ මැතිතුමාගේ අපේක්ෂාව හා ජනතාවගේ අපේක්ෂාව එකිනෙකට හොඳින් ගැළපිණි.ජේ. ආර්. ජයවර්ධන මහතා විශාල ජනවරමක් ලබා රාජ්‍ය නායකත්වයට පත් පරිණත දේශපාලනඥයෙකි. ඔහු ආසියාවේ කැපී පෙනුණු රාජ්‍ය තාන්ත්‍රිකයෙකි. එහෙත් ත්‍රස්තවාදය පිළිබඳ අභියෝගය ජයගැනීමේ දී ජයවර්ධන මහතා අතිශයින්ම පරාජිතයෙකු බවට පත්විය. ජයවර්ධන මහතාට ත්‍රස්තවාදය පරාජය කිරීමට නොහැකිවූවා පමණක් නොව ඔහුගේ කාලය තුළ අලුත් දේශපාලන අර්බුද ගණනාවක්ම නිර්මාණය කළේය. ඉන්දු ලංකා ගිවිසුමේ ප්‍රතිඵල ද, ඉන්දු ලංකා මිත්‍රත්වය බිඳ වැටීම ද, ඒ අතර වේ.ජනාධිපති මහින්ද රාජපක්ෂ මහතා අනුගමනය කරන ඉතා වැදගත් ප්‍රතිපත්තියක් මේ මොහොතේ මාගේ සිහියට නැඟේ. එතුමා 2005 දී ජනාධිපතිවරණය ජයගෙන ජනපති පදවියේ වැඩ භාරගනිමින් කියා සිටියේ “මෙතැන් පටන් පක්ෂ හා ජාති භේද නොසලකා සියලු දෙනාගේම නායකයා ලෙස මානව හිමිකම්වලට මුල්තැන දෙමින් කටයුතු කරන බවය. බෙදුම්වාදී දෙමළ ත්‍රස්තවාදය පරාජය කිරීමට කටයුතු කළද දෙමළ ජනතාවගේ අයිතීන් උල්ලංඝනය කිරීමට ජනාධිපතිවරයා ඉඩදුන්නේ නැත. එය එදත් අදත් සමගාමීව පවත්වාගෙන යයි.”අන්තර්ජාතික සම්මන්ත්‍රණ ගණනාවකදීම දෙමළ භාෂාවෙන්ද සභාව ඇමතූ ජනාධිපතිතුමා, එය මවුබිමේ ප්‍රධාන භාෂාවක් බව කියා සිටියේය. දෙමළ භාෂාවෙන් අන්තර් ජාතික සමුළුවක් ඇමතූ නායකයෙකු පිළිබඳ අපට මතකයක් නැත. යුද්ධය පවත්වා ගෙන යන සමයේ පවා එතුමන්ගේ දැඩි අවධානය යොමු වූයේ සාමාන්‍ය දෙමළ ජනාතව වෙතය. දෙමළ ජනතාවට කන්දුන් එකම සිංහල නායකයාද ඔහුය.මවුබිම පිළිබඳ සංකල්පය මෙරට ජාතීන් අතර රෝපණය කිරීමට කටයුතු කළ මෑත කාලීන නායකයාද මහින්ද රාජපක්ෂ මැතිතුමන්ය. නිදහස ලබා ගැනීමෙන් පසු සුළු කාලයක් තුළ ජාතියේ නිදහස් හා ස්වෛරීත්වය පිළිබඳ හැඟීමක් රට තුළ තිබිණි. එහෙත් බලයට පත් වූ නායකයන් එය උද්දීපනය කළේ නැත. මේ හේතුව නිසා රට ගැන හැඟීම, ජාතිය පිළිබඳ හැඟීම, ශීඝ්‍රයෙන් යටපත්විය. ත්‍රස්තවාදය නැඟිටීම නිසා ජාතික හැඟීම් තවදුරටත් දුර්මුක විය. අවසානයේ අපට ඉතිරි වූයේ පසුගාමී අදහස් සහිත බෙලහීන සමාජ කණ්ඩායමකි.මහින්ද රාජපක්ෂ මහතා මේ සියල්ල වෙනස් කළේය. කිසිවෙකුගේ විමර්ශනයකට ලක් නොවූවද එය චින්තන විප්ලවයකි. මිනිසුන්ගේ ආකල්ප වෙනස් නොකොට රටක් ඉදිරියට ගෙන යාම අපහසුය. අපට හැකියාවක් ඇත යන අදහස මහින්ද රාජපක්ෂ මැතිතුමාගේ නායකත්වය සමඟ රට පුරා පැතිර ගියේය. ලොව අංක 01 ත්‍රස්තවාදී කණ්ඩායම අපගේම උපාය මාර්ග ඔස්සේ පරාජය කිරීමට හැකි වූයේ පළමු කී ආකල්ප වෙනස නිසා ය. සාධනීය ආකල්ප ගොඩනැඟීමත් අභියෝග වලට නොබියව මුහුණ දීමත් මේ කාලය තුළ යහමින් සිදුවිය. එය අපගේ සාර්ථකත්වයේ රහස විය. මහින්ද රාජපක්ෂ මැතිතුමා බොහෝ දෙනෙකුට සවන්දේ. අදහස් විමසයි. කළයුත්ත ඒ මොහොතේම ඉටු කරයි. තීරණ ගැනීමට පමාවක් නැත. රටට බලපෑ අසීරු කරුණු විසැඳීමට නොබියව කල් නොමරා ඉදිරිපත් වන නායකයෙකු ලෙසින් ද මහින්ද රාජපක්ෂ මැතිතුමා ප්‍රකටය.නිදහසින් පසු ශ්‍රී ලංකාවේ දේශපාලන ගමන් මඟ විශ්ලේෂණය කළහොත් 1948 පසු මෙතෙක් බිහි වූ සාර්ථකම නායකයා මහින්ද රාජපක්ෂ මැතිතුමාය. අප එසේ කියනුයේ ඔහු අපගේ නායකයා වන නිසා නොවේ. එය අන්තර්ජාතික පිළිගැනීමටද ලක්ව ඇති නිසාය. 2005 වනතුරුද ශ්‍රී ලංකාව හැඳින්වූයේ ත්‍රස්තවාදය නිසා පසුබෑමට ලක්වූ රාජ්‍යයක් ලෙසය. එහෙත් මේ වන විට ලෝකයේ හොඳම ව්‍යාපාරික ස්ථානයක් ලෙස ශ්‍රී ලංකාව හැඳින්වේ. ඇමෙරිකාව, ඉන්දියාව, චීනය, ජපානය, ඇතුළු රටවල් ගණනාවක් මෙරට ආයෝජනයට කටයුතු කර ගෙන යයි. බටහිර රටවල් අපට පනවා තිබූ සංචාරක තහනම දැන් ඉවත් කර ඇත.ලෝක බැංකුව මෙන්ම අන්තර් ජාතික මූල්‍ය අරමුදලද ශ්‍රී ලංකාවේ ආර්ථික ගමන් මඟ පිළිගෙන එය තහවුරු කර තිබේ. ඊට හේතුªගණනාවක් තිබේ. උද්දමනය පහළ යෑම, ආර්ථිකවෘද්ධිය 8.5% දක්වා ඉහළ යෑම සහ විරැකියාව පහළ යෑම, විදේශ සංචිත ඉහළ යෑම, යටිතල පහසුකම් වේගයෙන් සංවර්ධනය වීම ඒ අතර ප්‍රධාන වේ.එතුමාගේ ජයග්‍රහණයෙන් පසු එතුමා ඉතාමත් නිහතමානීව කැබිනට් මණ්ඩලයට ස්තුති කළේය. එතුමා පැවසුවේ යුද්ධය අවසන් කිරීමට අවශ්‍ය ප්‍රතිපාදන ලබා ගැනීමේදී බාධාවකින් තොරව ඒවා ලබා ගැනීම සඳහා අවශ්‍ය සහයෝගය ලබා දුන් බවයි. එබැවින්, කැබිනට් අමාත්‍යවරුන් වශයෙන් අපි, එතුමාගේ අධිෂ්ඨානය මත ලබා ගත් ජයග්‍රහණය පිළිබඳ අභිමානයට පත්ව සිටිමු. පක්ෂය හා බැඳුණු වෙනත් පක්ෂ වල කැබිනට් අමාත්‍යවරුද එම අභිමානය අත්විඳින බව අපටද විශ්වාසයි.අප මේ පැමිණ සිටින්නේ ස්වර්ණමය යුගයකටය. එම යුගයේ නිර්මාතෘ මහින්ද රාජපක්ෂ මැතිතුමාය. ඔහු අපගේ එකම නායකයාය. ඔහු ශ්‍රී ලංකා නිදහස් පක්ෂයට අපට පමණක් නොව මුළු රටටම අලුත් අවකාශයක් උදාකර දී තිබේ. මම ද එහි කොටස්කරුවෙක්මි යන අභිමානය මටද තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=f1111192</link>
    <topic>සංවර්ධනයේ දොරටුවවිවෘත වූ යුගය</topic>
    <author>පී.තිස්සකුට්ටිආරච්චි හිටපු රාජ්‍ය ඇමැති හා ක්‍රියාකාරි අධ්‍යක්ෂ - සේවා නියුක්තයන්ගේ භාර අරමුදල් මණ්ඩලය</author>
    <content>ජනාධිපති මහින්ද රාජපක්ෂ මහතාගේ 66 වැනි ජන්ම දිනය හා දෙවැනි පදවි ප්‍රාප්තියේ පළමුවන වසරට පා තැබීම ඓතිහාසික වශයෙන් ශ්‍රී ලංකාවාසී ජනතාවට ඉතා වැදගත් වන බව දේශ හිතෛෂී සෑම ජන කොටසකගේම මතයයි. එතුමාගේ ජනපති පදවි ප්‍රාප්තියේ ප්‍රතිලාභ ශ්‍රී ලාංකේය ජනතාව අද භූක්ති විඳිමින් සිටී. එහිදී ජනතාවට ලැබුණු උසස්ම ප්‍රතිලාභය වන්නේ දශක තුනකට අධික කාලයක් අනන්ත අප්‍රමාණ දුක් ගැහැට විඳිමින් සැකෙන් හා බියෙන් ජීවත් වූ ජනතාවට නිදහසේ ජීවත්වීමට ඉඩකඩ උදාවීමයි. අවිනිශ්චිත අනාගතයක් පිළිබඳ අදහස් සිත්හි රුවාගෙන වර්තමානයේදී ද කිසි සතුටක් නොලබමින් අපේක්ෂා භංගත්වයෙන් ජීවත් වූ ජනතාවට බලාපොරොත්තු සහිත නව ජීවිතයක් උදාකර දුන්නේ එතුමා ය.මුළු රටම වෙලාගෙන තිබූ ත්‍රස්තවාදී යුද්ධය කිසිවෙකුටත් නිමකළ නොහැකි බව එවකට හැම ජන කොටසකගේම මතය විය. ඒ සියලු මතවාදයන් හා අදහස් පරාජය කරමින් ත්‍රස්තවාදය සමූල ඝාතනය කොට සෑම ජන කොටසකටම නිදහසේ, නිවහල්ව ජීවත්වීමට ඉඩකඩ සලසා දීම සැමගේ ප්‍රශංසාවට ලක්විය යුත්තකි.මතු පරපුරට නිදහසේ සුවඳ, නිදහසේ විඳින්නට මග පාදා, එළැඹුණු ඕනෑම ප්‍රශ්නයකට එඩිතරව මුහුණ දෙමින් ශ්‍රී ලාංකීය ජනතාවගේ අභීත ප්‍රෞඩත්වය ලෝකයා හමුවේ විදහා පෙන්නුම් කළේ ය. වැඩකරන ජනතාව සමඟ එකවිට දෙපයින් සිට ගනිමින් ආර්ථිකයේ නව මංපෙත් විවර කරමින් අන්තර්ජාතික ගුවන් තොටුපළ වරාය හා නව මහා මාර්ග පද්ධතී ඉදි කරමින් ජනාධිපතිතුමා සමස්ත ශ්‍රී ලාංකීය ජනතාව වෙනුවෙන් ඉටුකරන ලද සුවිශාල මෙහෙය අති උදාරය.නිදහසෙන් පසු කිසිම පාලන සමයක කිසිම පාලකයෙකු මුහුණ නොදුන් ජාතික හා ජාත්‍යන්තර අර්බුද හමුවේ නොසැලී සිටීමට එතුමා සමත් විය. ශ්‍රී ලංකාවේ ප්‍රෞඩත්වයේ අනන්‍යතාව දිගින් දිගටම ආරක්ෂා කළා මිස ඔවුන් ඉදිරියේ නිවට, නියාලු විදියට දණ ගැසීමට සූදානම් නොවීය. බටහිර ධනවත් රාජ්‍යයන් විටින් විට එල්ල කළ තර්ජන, ගර්ජන හා බිය වැද්දීම්වලට නොසැලුනු එතුමා නිවැරැදි දේ නිසි පරිදි නිසි මඟ යමින් ඉටු කිරීමට කටයුතු කළේ ය.බිහිසුණු යුද්ධය ජය ගැනීම පමණක් නොව මුළු රටේම ආර්ථිකය ජයගෙන ලෝකයේ දියුණු රටවල් අතරට ශ්‍රී ලංකාව ද එක් කිරීමට එතුමා නොගත් උත්සාහයක් නැත. අද එහි ප්‍රතිඵල රැසක් දක්නට ලැබෙන අතර, ඉදිරි අවුරුදු කිහිපය තුළ පූර්ණ වශයෙන් ප්‍රතිලාභ ළඟාකර දී සංවර්ධිත රටක් බවට පත්කිරීමට එතුමාට හැකිවනු ඇතැයි යන්න අපේ විශ්වාසයයි.අධ්‍යාපන, උසස් අධ්‍යාපන හා සංස්කෘතික ක්‍ෂේත්‍රයේ නව නැම්මක් හා විශ්වසනීයත්වයක් ඇති කිරීමට කටයුතු කළ එතුමා, “මාර්ග සංවර්ධනය” සංවර්ධනයේ ප්‍රමුඛතම සාධකය වශයෙන් අවබෝධ කර ගත්තේ ය. ඒ අනුව මුළු රටම වැළඳගන්නා පරිදි මහා මාර්ග හා අධිවේගී මාර්ග සංවර්ධනය කිරීමටත්, ගම නැඟුම, මග නැඟුම තුළින් ගම් මට්ටමේ පාරවල් පවා සකස් කිරීමටත් ක්‍රියා කළේ ය. පසුගිය කාල පරිච්ඡේදය තුළ ඉදිකරන ලද පාලම් හා මහා මාර්ග අතර, කොළඹ දිස්ත්‍රික්කය තුළ පමණක් ගුවන් පාලම් 17 ක් ඉදිකිරීමට කටයුතු කර ඇත. දෙහිවල ගුවන් පාලම, ඔරුගොඩවත්ත ගුවන් පාලම, පන්නිපිටිය ගුවන් පාලම, ගම්පහ ගුවන් පාලම වැනි ගුවන් පාලම් මේ අතර කැපී පෙනේ. අධිවේගී මාර්ග කිහිපයක්ම ආරම්භ කළ අතර, සංවර්ධනයේ නව ප්‍රවේශයක් වූ දක්ෂිණ අධිවේගී මාර්ගය ඉදිකිරීමට රුපියල් බිලියන 77 ක් වැයකර ඇත.ළඟදීම මහ ජනතාවට පිදෙන එම මාර්ගය ශ්‍රී ලංකාවේ අනාගත සෞභාග්‍යයට පුරෝගාමී ප්‍රවේශයක් වනවාට සැකයක් නැත. කොළඹ මහනුවර අධිවේගී මාර්ගයට රුපියල් මිලියන 65,000 ක් වෙන් වී ඇති අතර, කොළඹ කටුනායක අධිවේගී මාර්ගය සඳහා රුපියල් මිලියන 27,000 ක් වෙන් වී ඇත. මේ වන විට එම මාර්ගවල ද කටයුතු ශීඝ්‍ර අන්දමින් සිදු කෙරෙනු ඇත.වරාය සංවර්ධන ව්‍යාපෘතිය තුළින් නව සංවර්ධන ක්‍රියාදාමයක් ඉලක්ක කර ඇති අතර, අමෙරිකානු ඩොලර් මිලියන 361 ක් වැය වන හම්බන්තොට වරාය ව්‍යාපෘතිය තුළින් ප්‍රතිලාභ ලබාදීම නොබෝ කලකදීම සිදුවනු ඇත. කොළඹ දකුණු වරාය සංවර්ධන ව්‍යාපෘතිය, ගාලු වරාය සංවර්ධන ව්‍යාපෘතිය, ඔලුවිල් වරාය සංවර්ධන ව්‍යාපෘතිය, හම්බන්තොට ධීවර වරාය ව්‍යාපෘතිය, දික්ඕවිට ධීවර වරාය ව්‍යාපෘතිය වැනි ව්‍යාපෘති තුළින් වරාය සංවර්ධනයේ ඓතිහාසික අවස්ථා සනිටුහන් වනු ඇත.අමෙරිකානු ඩොලර් මිලියන 210 ක් වැය කර ඉදිකරන මත්තල ගුවන් තොටුපළ දකුණට පමණක් නොව සමස්ත ශ්‍රී ලංකාවටම ආර්ථික ජයග්‍රහණයක් සඳහා වැදගත් වනු ඇත. මෙයට අමතරව කටුනායක බණ්ඩාරනායක ජාත්‍යන්තර ගුවන් තොටුපළ පවා සංවර්ධනය කර ඇත.වෙහෙරගල වාරිමාර්ග යෝජනා ක්‍රමය, දැදුරුඔය යෝජනා ක්‍රමය, හැඩඔය සංවර්ධන ව්‍යාපෘතිය, යාන්ඔය ව්‍යාපෘතිය, උමා ඔය ව්‍යාපෘතිය, මොරගහකන්ද හා කළු ගඟ ව්‍යාපෘතිය, වලව වම් ඉවුර පුළුල් කිරීමේ ව්‍යාපෘතිය වැනි ව්‍යාපෘති මගින් වාරිමාර්ග ක්‍ෂේත්‍රයේ මහා පරිමාණ වර්ධනයක් සිදුකොට ඇත.ජල පහසුකම් නොමැති දුෂ්කර ප්‍රදේශවල නව ජල ව්‍යාපෘති ආරම්භ කර ඇති අතර, මහා පරිමාණ විදුලි ව්‍යාපෘති තුළින් විදුලි බල ක්‍ෂේත්‍රයේ ප්‍රවර්ධනයට සිදුකර ඇති සේවාවන් අති විශාලය. කෙරවළපිටිය දැවි තෙල් විදුලි බලාගාරය මෙගාවොට් 300 ක විදුලි උත්පාදනය කරන නවතම ව්‍යාපෘතියකි. ඉහළ කොත්මලේ ජල විදුලි බලාගාරය, කෙරවළපිටිය ඉන්ධන බලාගාරය, නොරොච්චෝලේ ගල් අඟුරු බලාගාරය, සාම්පූර් ගල් අගුරු බලාගාරය ආදිය ඉදිකිරීමට පසුගිය කාල පරිච්ඡේදය තුළ ජනාධිපතිතුමාට හැකි විය.“දැයට කිරුළ” වැඩසටහන මඟින් ප්‍රාදේශීය සංවර්ධන වැඩ කටයුතු රාශියක් සිදුව ඇති අතර, උතුරු වසන්තය, නැඟෙනහිර වසන්තය තුළින් උතුරු, නැගෙනහිර සංවර්ධනයට අති මහත් දායකත්වයක් ලබා දී ඇත.මෑතකදී විවෘත කරන ලද සියලුම රාජ්‍ය ආයතන එක්තැන් කරවූ හම්බන්තොට පරිපාලන සංකීර්ණය ජනතාවට ඉතා පහසු හා ප්‍රයෝජනවත් ආයතනයක් වන අතර, එවැනි රාජ්‍ය සේවා සංකීර්ණයක් සෑම දිස්ත්‍රික්කයකම ඉදිකිරීමට ජනපතිතුමා දක්වන විශේෂ උන්දුව සැමගේ පැසසුමට ලක්වේ. රන්මිනිතැන්න ටෙලි සිනමා ගම්මානය ඉදිකොට මාධ්‍ය සංවර්ධනය සඳහා විශේෂ මෙහෙවරක් සිදුකර ඇති අතර, මාධ්‍යවේදීන් සඳහා මූල්‍ය ආධාර හා ශිෂ්‍යත්ව පිරිනමා ඇත. සංචාරක ක්‍ෂේත්‍රයේ නව මංපෙත් විවර කරමින් නව දියුණුවක් ඇති කිරීමට වැඩකටයුතු රැසක් සිදුකර ඇති අතර, පාඩු ලබන ආයතන ලාභ ලබන ආයතන බවට පත් කිරීමට විශේෂ වැඩසටහන් කිහිපයක් ද ක්‍රියාත්මක වෙමින් පවතී.පසුගිය අවුරුදු කිහිපය තුළ ජනාධිපතිතුමාගේ මෙහෙයවීම යටතේ සිදු වූ සේවාවන්ගෙන් බිඳක් පමණක් මෙහි මෙසේ සටහන් කර ඇත. එම සියලු සේවාවන්වලට වඩා අපේ රටේ මහජනතාවට අපේම පාලකයෙකු සමඟ අපේම සෛවරී භූමියක නිදහසේ සුසුම් හෙලීමට සුදුසු වටපිටාවක් සලසාදීම ලක්වැසි ජනතාවගේ හදවත්හි සදා රැව් පිළිරැව් දෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=f1111193</link>
    <topic>ගොවිතැනට ජීවය ලැබිණි</topic>
    <author>කේ.බී. ගුණරත්න සහකාර කෘෂිකර්ම අධ්‍යක්ෂ (මාධ්‍ය)කෘෂිකර්ම දෙපාර්තමේන්තුව පේරාදෙණිය</author>
    <content>දේශීය ආහාර ප්‍රවර්ධනය කිරීම තුළින් මෑත කාලයේ කෘෂිකර්ම ක්ෂේත්‍රයේ පිබිදීමක් ඇතිවිය. එක් අතකින් යුද්ධය ජය ගනිමින් ආහාර අර්බුදය ජය ගැනීමට ද හැකිවීම වත්මන් රජය ලද ජයග්‍රහණයෙකි.ලෝකයේ කලින් කලට විවිධ වූ අර්බුද පැන නැගීම ස්වභාවයකි. පසුගිය කාලයේ බලශක්ති අර්බුදය මුල්‍ය අර්බුදය දේශගුණික අර්බුද ඇතිවිය. මේ සියල්ල හමුවේ ඉවසිය නොහැකි ආහාර අර්බුදය ද ලෝකයේ සමහර රටවල් වෙලා ගත්තේය. එසේ වුවද වාසනාවකට මෙන් ශ්‍රී ලංකාවේ ආහාර අර්බුදය බලවත් ලෙස බලපෑවේ නැත. 2007 සැප්තැම්බර් 03 වන දා අපි වවමු රට නගමු දේශීය ආහාර නිෂ්පාදනය ජාතික මෙහෙයුම ආරම්භ කෙරිණ. මෙම වැඩ සටහන යටතේ ගොවි ජනතාව මෙන්ම සාමාන්‍ය ජනතාව ද තම ගෙවත්තේ මොනයම් හෝ දෙයක් සිටුවීමෙන් ඵලනෙළා ගැනීමටත් උනන්දු විය.ඒ අනුව කෘෂිකර්ම ක්ෂේත්‍රයේ වර්ධන වේගය ක්‍රමයෙන් ඉහළ ගිය අතර ශ්‍රී ලංකාව ආහාර අහේනියකට බරපතළ ලෙස මුහුණ දුන්නේ නැත.ලෝකයේ ආහාර බෙදී යාමේ අසමතුලිතතාවක් පවතී. ලෝකයේ ආහාර නිෂ්පාදනයෙන් 50%ක් පමණ පරිභෝජනය කරනු ලබන්නේ සංවර්ධිත යැයි සම්මත රටවල් විසිනි. මෙම අසමතුලිත ආහාර බෙදීයාම නිසා පීඩනයට පත්වන රටවල ජනතාවට කුස ගින්නේ සිටීමට පවා සිදු වී තිබේ. සංවර්ධිත රටවල ආහාර නිෂ්පාදනය කිරීම පහසුවෙන් කළ හැකි වුවද වෙනත් කාර්මික කටයුතුවලට යෙදවීමෙන් වෙනත් රටවලින් කෘෂි නිෂ්පාදන ආනයනය කිරීම සිදු කරනු ලැබේ. එසේම සංවර්ධිත රටවල ආහාර පරිභෝජනයේද රටාවක් නැති අතර ආහාර අපතේ යාම ද විශාල වශයෙන් සිදු වේ. මේ නිසා ශ්‍රී ලංකාව කල්යල් බලා දේශීය ආහාර දිරි ගැන්වීමේ ජාතික වැඩසටහනක් ආරම්භ කර ප්‍රතිඵල නෙළා ගැනීමට සමත් වී තිබීම සතුටට කරුණකි.වර්තමාන රජය විසින් පොහොර සහනාධාරයක් ගොවීන්ට හඳුන්වා දීම තුළින් විශාල ප්‍රතිලාභයක් ගොවි ජනතාවට අත් වී තිබෙනවා මෙන්ම කෘෂිකර්මාන්තයේ ප්‍රගතියට එය හේතු වී තිබේ. පොහොර සහනාධාරය ලබාදීම නිසා ඇති වූ ප්‍රතිඵලය නම් වගා කිරීමේ වියදම හා එමගින් නිෂ්පාදන වියදම් අඩු වී වගාව ලාබදායී ව්‍යවසායක් බවට පත් වී තිබීමය. පුරන් වී ඇති කුඹුරු ක්‍රමයෙන් වී වගාවට යොදාගෙන ඇත. කෘෂිකර්මයෙන් බැහැර වී සිටි ඇතැම් ගොවීන් වි වගාවට නැවත නැඹුරු වී ඇත. ඒකීය භූමි ප්‍රමාණයකින් ලැබෙන අස්වනු හා නිෂ්පාදන වැඩි වී ඇත. සමස්තයක් වශයෙන් ගත්කළ සමාජ හා ආර්ථික ධනාත්මක වෙනසක් ඇති වීමට මෙම පොහොර සහනාධාරය සමත් වී ඇත.විශේෂයෙන්ම සඳහන් කළ යුත්තේ ගෙවතු වගාව කිසි කලෙකත් නොමැති අයුරින් වර්ධනය වී තිබීමයි. පාසල් මට්ටමින් පාසල් සිසුන් අතර ද, කාර්යාල අතර ද , ගෘහනියන් අතර ද, දේශපාලඥයන් අතර හා පෞෟද්ගලික අංශයෙන් ද විශාල උනන්දුවක් ඇති විය.තවද විශේෂයෙන් බෝග 36 ක් හඳුනාගෙන ඒ ඒ බෝග සඳහා විශේෂඥ නිලධාරීන් පත්කොට ඒ ඒ බෝගවල ප්‍රවර්ධනයක් ඇති කිරීමට පියවර ගැනිණ. පසුගිය වසර තුන ඉතා සාර්ථක ප්‍රගතියක් අත්පත් කර ගත් අතර, ජාතික අවශ්‍යතාවයට ප්‍රමාණවත් තරම් නිෂ්පාදන ඇති කිරීමට සමහර බෝග සමත් වී තිබේ. වර්තමානයේ රාජ්‍ය ආර්ථිකය ශක්තිමත් කිරීම සඳහා කෘෂිකර්ම අංශයෙන් ලබා දෙන්නා වූ දායකත්වය ක්‍රමික අඩුවීමක් දශක ගණනාවක සිට පෙන්නුම් කරයි.1950 දශකයේ දී කෘෂිකර්ම ක්ෂේත්‍රයෙන් දළ දේශීය නිෂ්පාදිතයට 40%ක පමණ දායකත්වය දුන් අතර 1975 දී එය 32.4 ක්, 2004 දී එය 17.9ක් පසුබෑමට ලක්ව 2008 වන විට 12% ක් දක්වා පහත බැස ඇත. එබැවින් අපි වවමු රට නගමු දේශීය ආහාර නිෂ්පාදනය දිරි ගැන්වීමේ ජාතික මෙහෙයුම වැනි ඵළදායී ව්‍යාපෘති ක්‍රියාත්මක කිරීම ඉතා ඵළදායී වී තිබේ.2008 වසරට සාපේක්ෂව 2009 වසරේ දී බඩඉරිගු ආනයනය බොහෝ සෙයින් පහත බැස ඇත. කව්පි, සෝයා බෝංචි, උඳු, රටකජු, රතුළූණු ආදී බෝගවල ආනයන ප්‍රමාණයන් ද පහත බැසි ඇත. වෙනත් ක්ෂේත්‍ර බෝග අංශය මෙන්ම පලතුරු ක්ෂේත්‍රයේ ද සැලකිය යුතු ප්‍රගතියක් ඇත. විශේෂයෙන්ම 2010 වසරේ වී හේකටයාර 7,80,000 ක් වගා කළ අතර මෙට්‍රික් ටොන් මිලියන 4.18 ක අස්වැන්නක් ලැබිණ. දළ වශයෙන් හෙක්ටයාරයකට මෙ.ටොන් 4.3ක සාමාන්‍ය අස්වැන්නක් ලබාගෙන තිබේ. මෙය ඉතා සතුටුදායක ප්‍රවනතාවයකි.2020 වසර දක්වා ගණන් බලා ඇති ආකාරයට සහල් නිෂ්පාදනය වසරින් වසර ප්‍රගතිය කරා ගමන් කරන අතර සහල්වලින් වෙනත් ප්‍රයෝජන ලබා ගැනීමට විකල්ප මාර්ගයක් සොයා බලමින් පවතී.  එහි ප්‍රතිඵලයක් ලෙස සහල් පිටි නිපදවීමේ කර්මාන්ත ශාලා කීපයක් මෙරට විවිධ පළාත්වල පිහිටුවීමට පියවර ගෙන තිබේ. ප්‍රධාන වශයෙන් හම්බන්තොට පිහිටුවීමට නියමිත සහල්පිටි නිපදවීමේ කර්මාන්ත ශාලා කීපයක් මෙරට විවිධ පළාත්වල පිහිටුවීමට පියවර ගෙන තිබේ. ප්‍රධාන වශයෙන් හම්බන්තොට පිහිටුවීමට නියමිත සහල් පිටි නිපදවීමේ කර්මාන්ත ශාලාවෙන් සහල් පිටි නිපදවා ඉදිරි මාස හය ඇතුළත වෙළෙඳපළට නිකුත් කිරීමට නියමිතය. බේකරි නිෂ්පාදනවලට සහල් මිශ්‍ර කිරීමේ වැඩසටහන දැනටමත් ආරම්භ කර ඇති අතර දැනට බේකරි 30ක පමණ සහල් පිටි මිශ්‍ර බේකරි නිෂ්පාදන ආරම්භ කර ඇත.කෘෂිකර්මය නගාසිටුවීමේ ප්‍රයත්නයේ දී රජය විසින් ගොවියාට හොඳ වෙළෙඳපොළක් සපයා දී තිබේ. වී කිලෝව රුපියල් 12.00 සිට 30.00 දක්වා ඉහළ දැමූ අතර බිත්තර වී සහන මිළකට ලබාදේ. එසේම පොහොර සහනාධාරය සඳහා රුපියල් මිලියන 50000 ක් වසරකට වැය කරමින් අත්‍යාවශ්‍ය පොහොර කිලෝ 50ක් රුපියල් 350කට ලබාදේ. වර්තමාන රජය විසින් 2012 සිට උඳු, මුං, කව්පි, බඩඉරිගු, කුරක්කන් ආනයනය නතර කිරීමට තීරණය කර ඇත. මේ වසරේ සිට මැද කන්නයන් හඳුන්වා දුන් අතර මේ කන්නයේ ඉහත බෝග පහසුවෙන් වගා කොට ජාතික අවශ්‍යතාවය සම්පූර්ණ කළ හැක. වී නිෂ්පාදනයේ 2008 දී එය මෙට්‍රික් ටොන් මිලියන 3.8ක් නිපද වූ අතර 2010 දී එය මෙට්‍රික් ටොන් මිලියන 4.2 දක්වා ඉහළ නැංවිණ. එසේම සහල් පරිභෝජනය ඉහළ ගියේය. 2007 වසරේදී එක් පුද්ගලයෙකු සහල් කිලෝග්‍රෑම් 100 ක් පරිභෝජනය කළ අතර එය 2008 දී කිලෝග්‍රෑම් 108 ක්ද 2010 වන විට කිලෝග්‍රෑම් 114 ක් දක්වා ඉහළ ගිය අතර පාන් පිටි භාවිතය ක්‍රමයෙන් අඩුවිය.දිවි නැඟුම වැඩසටහන ද ඉතාම සාර්ථක වැඩසටහනකි. මේ යටතේ ගෙවතු ලක්ෂ 10ක් පළමු වැඩසටහන යටතේ ද දෙවන වැඩසටහන යටතේ තවත් පවුල් ලක්ෂ 21ක් ද නගාසිටුවීම සිදු කෙරේ. මෙම ගෙවතු වැඩසටහන අනුව කාර්යාල පරිශ්‍ර, පාසැල් පරිශ්‍ර, රජයේ නිලධාරීන්ගේ ගෙවතු ආදී වශයෙන් සෑම ආකාරයෙන්ම ගෙවතු ආවරණය වන පරිදි විශාල දායකත්වයක් ලබාගැනේ. මෙම වැඩසටහනින් ජාතික නිෂ්පාදනය ඉහළ නැංවී තිබේ. වර්තමානයේ රජය විසින් ක්‍රියාවට නැංවූ අපි වවමු රට නගමු සහ දිවි නැගුම වැඩසටහන් අනුව එළවළු හා පලතුරු වල වැඩි නිෂ්පාදනයක් ඇති වී තිබේ. 2006 වසරේ දී අපනයනය කරන ලද පලතුරු හා එළවළු ප්‍රමාණය මෙට්‍රික් ටොන් 23 ක් වන අතර වටිනාකම ඇමරිකානු ඩොලර් මිලියන 43කි. එය 2010 වන විට අපනයනය කළ ප්‍රමාණය මෙට්‍රික් ටොන් 57.1 දක්වා ඉහළ ගිය අතර වටිනාකම ඇ. ඩො. මිලියන 43කි. ඒ අනුව අපනයනය කළ ප්‍රමාණය 135%කින් ද වටිනාකම 115% වැඩි වී ඇත. 2010 වසරේදී වෙනත් ක්ෂේත්‍ර බෝග මෙට්‍රික් ටොන් 332417 ක් ද පලතුරු මෙ.ටො. 608154 ක්ද, එළවළු මෙ. ටො 597212ක්ද නිපදවා ඇත.බොහෝ බෝගයන්ගෙන් ශ්‍රී ලංකාවේ ජාතික අවශ්‍යතාවයෙන් වැඩි ප්‍රතිශතයක් පිරිමැසෙන අතර, යම් ප්‍රමාණවලින් ආනයනය කිරීම සිදු කෙරේ. අපි වවමු රට නඟමු ජාතික වැඩපිළිවෙළ 2013 දක්වා දීර්ඝ කර ඇති අතර, අපගේ අවශ්‍යතාව බොහෝ දුරට සපුරා ගැනීම සඳහා අප ක්‍රියාකළ යුතුය. දේශීය චින්තනයක් තුළින් ආසියාවේ ආශ්චර්යය කරා යන ගමන් මඟට කෘෂිකර්ම සංවර්ධනය දායක කර ගැනීමට ඇති හොඳම උපාය මාර්ගය වන්නේ අපි වවමු රට නඟමු දේශීය ආහාර දිරි ගැන්වීමේ වැඩ සටහන් සහ දිවි නැගුම වැඩසටහන තවත් ශක්තිමත් කර ඉදිරියට ගෙන යාමයි.වර්තමානයේ දී කෘෂිකර්මය එසේත් නැතිනම් ගොවිතැන යන්න ආදායම ඉපයිය නොහැකි අලාභ ව්‍යාපාරයක් ලෙස සමහරු සිතුව ද ක්‍රමාණුකූලව කටයුතු කරමින් කෘෂිකර්මාන්තය තුළින්ම ජීවිතයේ යස ඉසුරු උපයාගත් අය බොහෝය.එසේ හෙයින් ශ්‍රී ලංකාවේ දරිද්‍රතාවය පිටු දැකීමට රැකියා වියුක්තිය අවම කිරීමට ගොවි ජනතාව සවිබල ගැන්වීමට සාර්ථකම ක්‍රියාමාර්ගය වන්නේ දේශීය ආහාර නිෂ්පාදනය දිරි ගැන්වීමේ මෙහෙයුමයි. මේ සඳහා අවශ්‍ය උපාය මාර්ග, තාක්ෂණය, ශිල්පීය ක්‍රම, දැනුම හුරුව කෘෂිකර්ම දෙපාර්තමේන්තුව ඇතුළු විවිධ ආයතනවලින් ලබාදෙන අතර එම පහසුකම් ලබා ගැනීමට මහජනතාව ද තව තවත් උනන්දු විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>19</day>
    </date>
    <link>http://www.dinamina.lk/2011/11/19/_art.asp?fn=f1111194</link>
    <topic>අපේ අනාගතය සුරැකි ඔබට සුබ පැතුම්</topic>
    <author>ශෂින්ත මල්ෂාන් කරුණානායක, 7 ශ්‍රේණිය හලා/ධම්මිස්සර මධ්‍ය මහා විද්‍යාලය, නාත්තන්ඩිය.</author>
    <content>කුරහන් සාටකයේ සුන්දරත්වයත්, උඩුරැවුලෙහි රැඳි තේජාන්විත බවත්, දෙනෙතෙහි නිරන්තරව පවතින ආකර්ෂනීය බවත්, පුංචි අපේ සිත් සතන් ඔබතුමා වෙත නැඹුරු කරන්නා වු බාහිර සාධකයන්ය.නමුත් ඊට වඩා ප්‍රබල වු බැඳීම් සමුදායක් අප වෙත ඔබතුමා සමීප කර ඇත. මා මෙලොව උපන්නේ අපේ මව්බිම ලෙයින් තෙත්ව ඇති යුගයකය. මා “අ” යනු “ආ” යන කීවේ ඉතාමත් බියකරු සමයකය. නමුත් මා පහ වසර ශිෂ්‍යත්ව විභාගයට මුහුණ දුන්නේ පියකරු පරිසරයකය. ඊට අවකාශ සලසා දුන්නේ ජනාධිපතිතුමාය. අපට සිව්දෙසින් අසන්නට ලැබුණේ මරණයේ බියකරු බවයි. මිනිස් ජීවිත හා දේපළ විශාල සංඛ්‍යාවක් විනාශයට පත් කරමින් ප්‍රබල ත්‍රස්තවාදයෙන් අප රට ගිල ගෙන තිබිණ.රූපවාහිනිය, ගුවන්විදුලිය හා පුවත්පත් අසනු හා බලනු ලැබූයේ කොහේද බෝම්බයක් පුපුරා ඇත්තේ දැන ගැනීමටයි. රාත්‍රියට අපි අප්පච්චි අසලට ගියේ යුද්ධයේ සැබෑ තත්ත්වය දැන ගැනීමටයි. එවිට අප්පච්චි අපට කියා දුන්නේ උතුරු ප්‍රදේශයේ යුදමය තත්ත්වය පමණක් නොවේ. අපේ රටට එරෙහිව ජාත්‍යන්තර විරෝධතා ද එල්ල වන බවයි. නමුත් මට මේ දෑ එදා හරි හැටි නොතේරුනි. එහෙත් මගේ හිතේ ලොකු බයක් ඇතිවී තිබිණි. නමුත් පුංචි මට සතුට ගෙන ආවේ 2009 මැයි 18 දින ඔබතුමාගේ නායකත්වයෙන් හා ආරක්ෂක ලේකම්තුමාගේ මගපෙන්වීමෙන් ත්‍රස්තවාදය අප රටෙන් තුරන් කර දැමීමත් සමඟය.දෙස් විදෙස් බලවේග කොතරම් පැමිණියත් නොසැලෙන ගුණය එදා වගේම අදත් ඔබතුමා සතුය. ඒ නිසාම “මහින්ද චින්තනය” තුළ ඇති පුංචි අප වෙනුවෙන් ඉදිරිපත් කළ ප්‍රතිපත්ති ඒ අයුරින්ම ඉදිරියට ගෙන යාමට ඔබට හැකියාව ලැබී තිබේ. පුංචි අප වෙනුවෙන් මහින්ද චින්තනයේ තිබෙන නිදහස් අධ්‍යාපනය සැමට ලබාදෙන වැඩපිළිවෙළ මගින් කොළඹින් දුර බැහැර ප්‍රදේශවල දුප්පත් පාසල්වලට ලබාදෙන තොරතුරු තාක්ෂණ පරිගණක පහසුකම් පිළිබඳ සඳහන් නොකරම බැරිය. පාසල් ශිෂ්‍යත්ව සංඛ්‍යාව වැඩි කිරීම, සමෘද්ධිමත් පාසල් 6000 ක වැඩපිළිවෙළ නිසා අප වගේ දරුවන්ට ලැබෙන පහසුව මෙන්ම ඔබතුමා ක්‍රීඩා සම්බන්ධව දක්වන දැඩි උනන්දුව නිසාම අපේ පාසල්වල බොහෝ සිසුන් විදෙස්ගතව ක්‍රීඩා කර පාසලට මෙන්ම රටට ද ගෞරවය දිනා දුන් වාර අනන්තයි අප්‍රමාණයි.යුද්ධය නිසා වාතලයට එක් වූ කළු දුමාරය ඈත අහසට විහිදී යද්දී රජත දැක්ම දැයට කිරුළ ප්‍රදර්ශනය, ගාමනී, මාතා චිත්‍රපට රණවිරු රියල්ස්ටාර් සංගීතමය වැඩසටහන හා විරු දරු ක්‍රීඩා උත්සව වැනි විවිධ මාදිලියේ වැඩසටහන්වලින් පුංචි අපේ සිත් සනහන වැඩසටහන් ක්‍රියාත්මක කිරීමට හැකි වූයේ ඔබතුමාගේ නායකත්වය නිවැරැදි වූ නිසාමය.මෙය මෙසේ වූවත් අද වනවිටත් ත්‍රස්තවාදී අඳුරු සෙවනැලි අප වෙත ඇදෙමින් පවතී. නමුත් පියතුමනි, පුංචි අපිත් හෙට දින ඔබතුමාට ශක්තියක් වීමට පෙළගැසී සිටින්නෙමු. රට රැකීමේ පෙරටුගාමී පුද්ගලයා ලෙස ඔබතුමා දෙවන වරටත් ජනපති වී එම පදවි ප්‍රාප්තියේ වර්ෂ පූර්ණයටත් 18 වැනි දින සමරන උපන් දිනයටත් සුබපතන අතර ඔබතුමාට නිරෝගී සුවය දීර්ඝායුෂ ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n1111212</link>
    <topic>ලිට්‍රෝ ගෑස් සමාගමට කෝටි 150ක ලාභයක්</topic>
    <author>ධනුෂ්ක ගොඩකුඹුර</author>
    <content>පසුගිය වසරක කාල සීමාව තුළ රුපියල් කෝටි 150ක ශුද්ධ ලාභයක් වාර්තා කිරීමට ලිටෙ‍්‍රී ගෑස් සමාගම සමත්ව තිබේ.ලංකා ෂෙල් සමාගම රජයට පවරා ගැනීමෙන් අනතුරුව ලිට්‍රෝ ගෑස් නමින් ක්‍රියාත්මක වූ වසර තුළ මේ ලාභය ලබා ඇති බව එම සමාගමේ සභාපති ගාමිණි සෙනරත් මහතා පවසයි.මේ ලාභය ලබන අතරම ගත වූ වසර තුළ නව ගොඩනැඟිල්ලකට පිවිසීමටත් කෙරවලපිටිය සහ මාබිම පිහිටි වැඩබිම් ද නවීකරණය කිරීමටත් සමාගමට හැකියාව ලැබුණු බවත් ඒ මහතා පෙන්වා දෙයි.ගත වූ වසර තුළ ලිට්‍රෝ ගෑස් සමාගමට අලුතින් සේවකයන් බඳවා ගෙන නොමැත.පසුගිය වසරේ නොවැම්බර් මස දී රජයට පවරා ගැනුණු ෂෙල් සමාගම ලිට්‍රෝ ගෑස් සමාගම නමින් රජය සතු සමාගමක් වශයෙන් පාලනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n1111213</link>
    <topic>සිරිපාදය බාරගන්න හිමිවරු පස් නමක්</topic>
    <author>අසේල කුරුළුවංශ සහ රත්නපුර දිසා විශේෂ නිරෝෂණ පෙරේරා</author>
    <content>ශ්‍රී පාදස්ථානාධිපති නිලවරණයට භික්ෂුන් වහන්සේ පස් නමක් ඉදිරිපත්ව සිටිති.මේ 25 වැනිදා ශ්‍රීපාද විහාරාධිපති නිලවරණය රත්නපුරයේ දී පැවැත්වීමට කටයුතු සංවිධානය කර අවසන් බව සබරගමුව පළාතේ ප්‍රධාන සංඝනායක වේහැල්ලේ සිරි අත්ථදස්සි නාහිමියෝ පැවැසූහ.රත්නපුර මහා දිසාවේ ප්‍රධාන සංඝනායක බෙන්ගමුවේ ධම්මදින්න, ශ්‍රීපාද විහාර භාරකාර දම්පහල සීලානන්ද, ජාතික සම්පත් සුරැකීමේ සංවිධානයේ සභාපති කොළොන්නේ ශාන්ත විජය සමස්ත ලංකා පරිවෙණාධිපති සංවිධානයේ ලේඛකාධිකාරී කෝම්පිටියේ ශ්‍රී සුසීල, මාවුදැල්ල විජයනන්දාරාමාධිපති මොරාවත්තේ සිරිසුමන නාහිමිවරුන් ශ්‍රීපාද නිලවරණයට ඉදිරිපත්ව සිටිති.මල්වතු විහාර පාර්ශවයේ සියම් නිකායේ රත්නපුර දිස්ත්‍රික්කයේ පදිංචි උපසම්පදා ලද භික්ෂුන් වහන්සේ 308 නමක් ශ්‍රීපාද නිලවරණයේ දී ඡන්දය ප්‍රකාශ කිරීමට සුදුසුකම් ලැබ සිටිති. ඡන්ද හිමි භික්ෂුන් වහන්සේලාට ඡන්ද ප්‍රවේශ පත්‍ර ලබාදීම අවසන් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n1111214</link>
    <topic>ඉඩම් නැති 5000කට තමන්ටම කියා ඉඩම්</topic>
    <author>ධනුෂ්ක ගොඩකුඹුර</author>
    <content>රන් බිම ඔප්පු ප්‍රදානය කිරීමේ ජාතික මහෝත්සවයේ දහ වැනි අදියර ජනාධිපති මහින්ද රාජපක්ෂ මහතාගේ ප්‍රධානත්වයෙන් ලබන මස 01 වැනිදා අරලියගහ මන්දිරයේදී පැවැත්වේ.ඉඩම් නොමැති පවුල් පන්දහසකට මෙහිදී රන් බිම ඔප්පු ප්‍රදානය කිරීමට නියමිත බව ඉඩම් ප්‍රතිසංස්කරණ කොමිෂන් සභාව පවසයි.සෑම පුරවැසියකුටම තමන්ගේම ඉඩමක හිමිකම ලබා දෙන බවට ජනාධිපති මහින්ද රාජපක්ෂ මහතාගේ මහින්ද චින්තන ප්‍රතිපත්තිය මඟින් දුන් පොරොන්දුව ඉටු කරමින් රජය වසර කිහිපයක සිට රන් බිම ඔප්පු ප්‍රදානය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n1111215</link>
    <topic>සාර්ක් රටවල් සියල්ලේම ශ්‍රී ලංකා බැංකුකරුවන්ගේ ශාඛා</topic>
    <author>ජයසිරි මුණසිංහ</author>
    <content>ශ්‍රී ලංකා බැංකුකරුවන්ගේ ආයතනයේ ශාඛා සාර්ක් රටවල් සියල්ලගේම ආරම්භ කිරීමට තීරණය කොට ඇත.දැනට මාලදිවයිනේ පමණක් මෙහි අනුබද්ධිත ආයතනයක් පිහිටුවා ඇතැයි ද, නුදුරේ දීම අන් සාර්ක් කලාපීය රටවල ද ශාඛා ආරම්භ කිරීමට පියවර ගන්නේ යැයි ද එහි අධ්‍යක්‍ෂ ජනරාල් එස්. එච්. ඒ. එම්. අබේරත්න මහතා “දිනමිණ” ට ප්‍රකාශ කළේය.ඉන්දියාව, පාකිස්ථානය, බංග්ලාදේශය, නේපාලය, භූතානය සහ ඇෆ්ගනිස්ථානයේ නව ශාඛා ආරම්භ කිරීමත් සමඟ එම රටවල තරුණ තරුණියන්ට ද ඉතා පහසුවෙන් බැංකු හා මුල්‍ය සේවා පිළිබඳ පාඨමාලා හැදෑරීමට අවස්ථාව උදාවෙන බවද අබේරත්න මහතා පැහැදිලි කෙළේ ය.ශ්‍රී ලංකාවේ මුල්‍ය හා බැංකු ක්ෂේත්‍රයේ රැකියාවල නිරතවීමට වඩාත් කැමැත්තක් දක්වන තරුණ පිරිසට ඒ සඳහා නිවැරදිව අවස්ථාව උදාකරන වෘත්තීමය පාඨමාලා තම ආයතනයේ උගන්වන බව ද අධ්‍යක්‍ෂ ජනරාල්වරයා කීය.වසර 1994 දී ශ්‍රී ලංකා මහ බැංකුව විසින් ස්ථාපිත කළ වසර 1979 දී පාර්ලිමේන්තු පනතකින් ප්‍රතිෂ්ඨාපනය කළ ශ්‍රී ලංකා බැංකුකරුවන්ගේ ආයතනය ජාත්‍යන්තර මට්ටමින් පිළිගැනෙන සාමාජික, ආශි‍්‍රත පාඨමාලා, ඩිප්ලෝමා, උපාධි, පශ්චාත් උපාධි දක්වා විවිධ මට්ටමේ උපාධි හා සහතික පිරිනැමෙන කීර්තිමත්, වෘත්තීමය නිපුණතා සහිත පිරිසක් බිහි කරන ප්‍රමුඛ පෙළේ විද්‍යායතනයක් බව ද අබේරත්න මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n1111216</link>
    <topic>ඓශ්චර්යයේ පිවිසුම් මඟට ලක්‍ෂ සංඛ්‍යාත ජන ගංගාවක්</topic>
    <author>සුභාෂිනි සේනානායක</author>
    <content>ශ්‍රී ලංකාවේ ප්‍රථම අධිවේගී මාර්ගය වූ ඓශ්චර්යයේ පිවිසුම් මඟට ලක්‍ෂ ගණනින් ජනතාව ඊයේ (18) සහ පෙරේදා (19) එක් වූහ.විවිධ සැණකෙළි සහ උත්සව ප්‍රවිශ්ට මාර්ග අටෙහි පැවැති අතර මේ පිවිසුම් මාර්ගය මේ මස 27 වැනිදා ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ජනතා අයිතියට පත් කිරීමට නියමිත ය. ප්‍රථම සහ අවසන් වරට ජනතාව ඓශ්චර්යයේ පිවිසුමේ සිට එහි අසිරිය පෙරේදා (18) සහ ඊයේ (19) විඳගත්හ.පෙරේදා කොට්ටාව, කහතුඩුව, ගැලනිගම, දොඩංගොඩ, ප්‍රවිශ්ට මාර්ග 4 ක් ඔස්සේ ජනතාව අධිවේගී මඟට අවතීර්ණ වූ අතර ඊයේ (19) වැලිපැන්න, කුරුඳුගහහැතැප්ම, බද්දේගම, පින්නදූව යන ප්‍රවිශ්ට මාර්ග ඔස්සේ අධිවේගී මඟට එක් වූහ.ප්‍රවිශ්ඨ මාර්ග අටෙහිම විවිධ ක්‍රීඩා උත්සව සංවිධානය කර තිබූ අතර දොඩම්ගොඩ රණවිරු උත්සවය ද, ගැලනිගම අලි රේස් තරගය ද කැපී පෙනුණි.බැලුම් පිපිරවීම, චිත්‍ර ඇඳීම, වොලිබෝල් තරග ඇතුළු ක්‍රීඩා තරග මෙන්ම සංගීත සංදර්ශන ද මේ ප්‍රවිශ්ට මාර්ගවල පැවැත්විණි.ප්‍රවිශ්ට මාර්ග 8 හි ආසන සංවිධායකවරුන් මේ ක්‍රීඩා උත්සවය සංවිධානය කළ අතර බද්දේගම ප්‍රවිශ්ට මාර්ගයේ ඊයේ (19) ලියාරා සංගීත කණ්ඩායමේ සංගීත සංදර්ශනයක් ද පැවැත්වීය.මේ සඳහා අති විශාල ජනතාවක් එක් වූ අතර වරාය හා මහාමාර්ග නියෝජ්‍ය ඇමැති නිර්මල කොතලාවල මහතාගේ ප්‍රධානත්වයෙන් උත්සව පැවැත් විණි.මැති ඇමැතිවරුන්, සභාපතිවරුන් ඇතුළු විශාල පිරිසක් මේ සඳහා එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n1111217</link>
    <topic>සුමති සම්මාන උළෙල</topic>
    <author>පණ්ඩුක සමරසේකර</author>
    <content>දහසය වැනි සුමති ටෙලි සම්මාන උළෙලේ හොඳම නළුවා ලෙස ජාතික රූපවාහිනිය විකාශය කළ ‘ඇබෑර්තු ඇත’ ටෙලි නාට්‍යයේ රොෂාන් රවීන්ද්‍රත් හොඳම නිළිය ලෙස ස්වර්ණවාහිනිය විකාශය කළ ‘තක්සලාව’ ටෙලි නාට්‍යයේ හිමාලි සයුරංගිත් මෙවර සම්මානයෙන් පිදුම් ලැබී ය.දහසය වැනි සුමති ටෙලි සම්මාන උළෙල අති උත්කර්ෂවත් අන්දමින් මෙවරත් කොළඹ සුගතදාස ගෘහස්ථ ක්‍රීඩාංගණයේ දී පෙරේදා (16) ජනාධිපති ආර්යා ශිරන්ති රාජපක්ෂ මැතිනිය ගේ ප්‍රධානත්වයෙන් පැවැත්විණි.නැටුම් ගැයුම් වැයුම්වලින් සමන්විත විචිත්‍රවත් උළෙලක ආකාරයෙන් පැවති මේ සම්මාන උළෙලේ දී රූපවාහිනී ක්ෂේත්‍රයේ විවිධ ඉසව් සඳහා සම්මානයන් 55ක්ද යූ. ඩබ්ලිව්. සුමතිපාල අනුස්මරණ සම්මානයන් දෙකක් ද පිරිනැමිනි.එම සම්මානයන් දෙක ප්‍රවීණ රංගන ශිල්පිනී අනුලා කරුණාතිලකටත් ප්‍රවීණ ගායන ශිල්පිනී ඇන්ජලීන් ගුණතිලකටත් හිමි විය.මේ සම්මාන උළෙලේ දී ජනපි‍්‍රයම ටෙලි නාට්‍යය ලෙස ස්වාධීන රූපවාහිනිය විකාශය කළ ‘බොඳ මීදුම්’ ටෙලි නාට්‍යයත්, ජනපි‍්‍රය ම ටෙලි නාට්‍ය නළුවා ලෙස සාරංග දිසාසේකරත්, ජනපි‍්‍රයම ටෙලි නාට්‍ය නිළිය ලෙස උදාරී වර්ණකුලසූරියත් සම්මාන ලැබීය.හොඳම ටෙලි නාට්‍ය ලෙස සුමති සම්මානයෙන් පිදුම් ලැබුවේ ස්වර්ණවාහිනිය නිෂ්පාදනය කළ “තක්සලා”ව යි.එය අධ්‍යක්ෂණය කළ ආනන්ද අබේනායක හොඳම ටෙලි නාට්‍ය අධ්‍යක්ෂවරයා ලෙස සුමති සම්මානයෙන් පිදුම් ලැබීය.හොඳම ටෙලි නාට්‍ය තේමා ගී ගායනය ජාතික රූපවාහිනිය විකාශය කළ “ඇබෑර්තු ඇත” ටෙලි නාට්‍යයේ තේමා ගී ගායනය වෙනුවෙන් ගායන ශිල්පී සමන්ත පෙරේරා ට හිමි විණි.හොඳම ටෙලි නාට්‍ය සංගීත අධ්‍යක්ෂණය සමන්ත පෙරේරා ‘ඇබෑර්තු ඇත’, හොඳම තේමා ගී රචනය රසික සුරවීරආරච්චි ‘ඇබෑර්තු ඇත’. හොඳම තිර පිටපත රසික සුරවීරආරච්චි – “ඇබෑර්තු ඇත”.හොඳම නවක නිළිය දුලානි අනුරාධා ‘පිනිබර යාමය’, හොඳම නවක නළුවා ජගත් මනුවර්ණ – ‘තක්සලාව‘..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n1111218</link>
    <topic>ගාන්ධි සම්මානය සබරගමු මහ ඇමැතිට</topic>
    <author/>
    <content>භාරතයේ සුප්‍රකට විද්‍යස්ථානයක් වසරක් පාසා පිරිනමන සාමය සඳහා මහත්මා ගාන්ධි සම්මානය මෙවර සබරගමුව මහ ඇමැති මහීපාල හේරත් මහතාට ප්‍රදානය කෙරේ.පසුගිය වසර කීපය පුරා සබරගමුව මහ ඇමැති මහීපාල හේරත් මහතා පළාත් අධ්‍යාපන ඇමැතිවරයා ලෙසින් අන්තර් ආගමික සහ වාර්ගික සාමය සඳහා සිය පාසල් පද්ධතිය මෙහෙයවමින් කරන ලද විශිෂ්ට මෙහෙය මෙන්ම දේශපාලනඥයකු වශයෙන් විවිධ තනතුරු දරමින් ඔහු විසින් ඉටු කළ සමාජ මෙහෙය අගයමින් මෙවර මහත්මා ගාන්ධි සාම තිලිණය සඳහා ඒ මහතා තෝරා ගත් බව එම සම්මානය ප්‍රදානය කරන CMS  ආයතනය සඳහන් කරයි.මේ මස 30 වන දින ඉන්දියාවේ ලක්නව් නුවර CMS ආයතනයේ දී මේ සම්මාන ප්‍රදානය සිදු කෙරේ. මෙයට පෙර වසරක මෙකී මහත්මා ගාන්ධි සාම සම්මානය මොරෙසස් ජනරජයේ ජනාධිපති සර් ආනල්ඩ් ජගුනාත් [Sir Anerood Jugnauth] මහතාට හිමි වූ අතර මහීපාල හේරත් මහතා මේ සම්මානය හිමිකරගත් ප්‍රථම ලාංකිකයා ද වේ.මේ ගාන්ධි සම්මානය වසරක් පාසා ප්‍රදානය කරන CMS ආයතනය ලක්නව් නගරය කේන්ද්‍ර කරගත් සුවිසාල අධ්‍යාපන ආයතනයක් වේ.එහි ශාඛ 32ක් ඉන්දියාව පුරා විවිධ නගරවල පවත්වාගෙන යන අතර මේ වන විට එකී අධ්‍යාපන ජාලයේ පූර්ව ළමා වියේ පටන් උපාධිය දක්වා ඉගෙනුම ලබන සිසු ගහනය 37000 ඉක්මවයි.සම්මාන ප්‍රදානය මේ මස 30 වන දින පස්වරු 6.00 ට ඉන්දියාවේ ලක්නව් නුවර CMS මණ්ඩපයේ දී සිදු කෙරෙන අතර සබරගමුව මහ ඇමැතිවරයා එකී සම්මානය පිරිනැමීම ආයතනයේ නිර්මාතෘ ආචාර්ය ජගදීස් ගාන්ධි මහතා අතින් සිදු කෙරේ.මේ සම්මාන ප්‍රදානයට පූර්ව ගාමීව ළමුන් හාරදහසකගේ සහභාගීත්වයෙන් විශේෂ සංස්කෘතික සන්දර්ශනයක් ද CMS ආයතනයේ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n1111219</link>
    <topic>රිසානා නිදහස් කර ගැනීමේ ශ්‍රී ලංකා මෙහෙයුම සාර්ථකයි</topic>
    <author>මහින්ද අලුත්ගෙදර</author>
    <content>සෞදි අරාබියාවේ මරණ දඩුවම නියමවී සිටින ශ්‍රී ලාංකික ගෘහ සේවිකා රිසානා නෆීක්ව නිදහස් කර ගැනීම සඳහා සුබවාදී වාතාවරණයක් ගොඩනැඟී තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.මුස්ලිම් ආගමික නායකයන් හා මුස්ලිම් ප්‍රජා නායකයන් සමඟ සෞදි අරාබියාවට ගොස් සිදු කළ සාකච්ඡා බෙහෙවින්ම ඵලදායී බවද ඉදිරියේදී වඩා හොඳ ප්‍රතිචාර ලැබෙනු ඇතැයි විශ්වාසය තැබිය හැකි බවද එම කාර්යාංශයේ සභාපති නීතීඥ කිංස්ලි රණවක මහතා ‘දිනමිණ’ ට පැවැසීය.බස්නාහිර පළාත් ආණ්ඩුකාර අලෙවි මව්ලානා, පාර්ලිමේන්තු මන්ත්‍රී එම්.එච්.එම්.අෂ්වර්, විදේශ රැකියා ප්‍රවර්ධන සහ සුබ සාධන අමාත්‍යාංශයේ ලේකම් නිශ්ශංක එන් විජේරත්න, විදේශ සේවා නියුක්ති කාර්යාංශයේ සභාපති කීංස්ලි රණවක මහත්වරු ඇතුළු නියෝජිත පිරිසක් මේ සංචාරය සඳහා එක්වූහ.සෞදි අරාබියාවේදී මුස්ලිම් ආගමික නායකයන් හමුවී රිසානා නෆීක් නිදහස් කර ගැනීම සම්බන්ධයෙන් සාකච්ඡා කළ බවත් එහිදී ශ්‍රී ලංකා නියෝජිත පිරිස උණුසුම් අන්දමින් පිළිගත් බවත් සඳහන් කළ කිංස්ලි රණවක මහතා ඒ අනුව රිසානා නිදහස් කරගැනීම සඳහා විශාල බලාපොරොත්තුවක් සහ විශ්වාසයක් පවතින බවද සඳහන් කළේය.සෞදි අරාබියාවේ ක්‍රියාත්මක ශර්යා ඉස්ලාමීය නීතියට අනුව රිසානා නෆීක්ට නිදහස ලබාගැනීම සඳහා ඇය අතින් මරණයට පත් වූ බිලිඳාගේ පවුලේ ඥාතීන්ගෙන් සමාවක් හිමිවිය යුතු අතර ඒ සඳහා ලේ වන්දියක් ඉල්ලා සිටීමට ඔවුන්ට හැකියාවක් පවතී.සෞදි අරාබියාවේ අගනුවර වන රියාද් සිට කිලෝමීටර 380ක් ඈතින් වූ දවාද්මි ප්‍රදේශයට ගොස් රිසානා නෆීක් සේවය කළ පවුලේ සාමාජිකයන් හමුවූ ශ්‍රී ලංකා නියෝජිත කණ්ඩායම එහිදී උණුසුම් අයුරින් පිළිගත් බවද ඉස්ලාමීය නීතිය අනුව රිසානා නෆීක්ට නිදහස ලබාගැනීම සඳහා හැකි සෑම සහයෝගයක්ම ලබාදෙන බවට ඔවුන් පැවසූ බවද සභාපතිවරයා සඳහන් කළේය.මේ අතර ඒ මහතා ප්‍රකාශ කළේ රිසානා අතින් මියගිය බිලිඳාගේ සීයා සහ බාප්පා හමුවූ බවය.බාල වයස්කාර දැරියක්ව සිටියදී සෞදි අරාබියාවේ ගෘහ සේවයට ගිය රිසානා නෆීක් භාරයේ සිටි ළඳරුවකු මියයාම නිසා එරට අධිකරණයක් මඟින් ඇයට මරණ දඬුවම නියම කෙරුණු අතර ඊට එරෙහිව සෞදි රාජකීය අධිකරණය වෙත ගොනු කෙරුණු පෙත්සම සලකා බැලීමෙන් අනතුරුව ප්‍රකාශ කළේ දැරියගේ මවුපියන් සමඟ එකඟතාවකින් මේ පිළිබඳ තීන්දුවකට එළැඹිය යුතු බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n11112110</link>
    <topic>අලුතින් ඉදිකළ නිවස දැරියන් දෙදෙනාට මරු කැඳවයි</topic>
    <author>රක්ෂණ ශි‍්‍රයන්ත ඌව - වෙල්ලස්ස විශේෂ - ඩී. එස්. ගුණතිලක සහ ඌව පළාත් සමූහ</author>
    <content>මොනරාගල දඹගල්ල ගල්බොක්ක කොළොන්ලද්ද ගම්මානයේ අලුතෙන් ඉදිකැරමින් පැවති නිවසක ඉදිරිපස කොටසක් කඩාවැටීමෙන් දැරියන් දෙදෙනෙකු මියගොස් තිබේ.පෙරේදා (19) සවස සිදුවූ මෙම සිද්ධියෙන් මියගොස් ඇත්තේ ඉෂානී මධුශංකී දිසානායක (10) සහ ශිහානී ඉමේෂා සමරසිංහ (07) නැමති ගල්බොක්ක කනිෂ්ඨ විද්‍යාලයේ ඉගෙනුම ලබන ශිෂ්‍යාවන් දෙදෙනෙකි.මියගිය දැරියන් දෙදෙනා එකම පවුලේ සහෝදරයෙකුගේ සහ සහෝදරියකගේ දියණියන් දෙදෙනෙකි.තම දරුවාගේ හදිසි මරණයෙන් කම්පා වී සිටින බී. එස්. බින්දු දමයන්ති (30) සිද්ධිය පිළිබඳ විස්තර කරමින්,මගේ මහත්තයා ජයන්ත. උදේම ගමේ හිතවතෙකුගේ කුඹුරේ වැඩකට ගියා. මමයි, අම්මයි, දුවයි, පුතයි ගෙදර හිටියා. මගේ මල්ලිගේ දුවත් ගෙදර හිටියා. දවාලට බත් කාලා මමයි, අම්මයි හේනට ගියා. දරුවෝ තුන්දෙනාට පරෙස්සමින් ඉන්න කියලයි අපි ගියේ. හේනේ වැඩ ඉවරවෙලා සවස ගෙදර එන විටදී මට ආරංචි වුණා. අපේ අලුතෙන් හදන ගෙයි ඉස්සරහ කෑල්ල කඩාවැටිලා දරුවෝ දෙන්න යටවෙලා කියලා. මම ඇවිත් බලන විට ගේ ළඟ සෙනඟ පිරිලා හිටියා. මගේ දුවයි, මල්ලිගේ දුවයි යටවෙලා. ඒ වන විටත් මිය ගිහින්. පුතා බේරිලා තිබුණා.මගේ දරුවා ඉස්කෝලේ පහේ පන්තියේ ඉගෙන ගත්තේ. ශිෂ්‍යත්ව විභාගයෙන් ලකුණු එකසිය දොළහක් ගත්තා. මම කතා කළා මගේ සුදු දෝණිට පුතා හේනට යමු කියලා. එයා කිව්වා විභාගෙට පාඩම් කරන්න ඕනෑ කියලා. මගේ දරුවා නැතිව මට ඉඳලා වැඩක් තියෙනවද? ඇයි සුදු දෝණිට මෙහෙම විපතක් වුණේ.තම දියණියගේ හදිසි වියෝවෙන් කම්පා වී සිටින පී. එච්. ජී. ජයන්ති ප්‍රදීපිකා (21) -අපි පදිංචි වෙලා හිටියේ බඩල්කුඹුර කරවිල කුඩුගලයාය ගමේ. මීට මාස දෙකකට පමණ ඉහත දී අපි එහේ ඉඩම් විකුණලා මගේ මහත්තයාගේ අක්කා පදිංචිව සිටින ගලබොක්ක කොළොන්ලන්ද ගම්මානයට ආවා. මගේ මහත්තයා හේමන්ත සමරසිංහ ගොවිතැන් කරනවා. මට දුවෙකුයි පුතෙකුයි සිටිනවා. දුව ගල්බොක්ක කනිෂ්ඨ විද්‍යාලයේ දෙවන වසරේ ඉගෙන ගන්නව. මගේ මහත්තයා අනුරාධපුරයේ මළගෙදරක ගියා. සෙනසුරාදා දවල් මම පුතාට බෙහෙත් ගන්න දඹගල්ල රෝහලට ගියා. දුව ශිහානීව මහත්තයාගේ අක්කලාගේ ගෙදර නතර කළා. මම දරුවාට බෙහෙත් අරගෙන එන විට ආරංචි වුණා අක්කලාගේ ගෙයි බිත්තියක් කඩාවැටිලා, ළමයි දෙන්නෙක් මැරිලා කියලා. ඇවිත් බලන විට මගේ සුදු පැටියයි අක්කගේ දුවයි අක්කලාගේ අලුතෙන් හදන ගෙයි ඉස්සරහ කෑල්ල කඩාවැටිලා දරුවෝ දෙන්නම මියගිහින්. අනේ දෙයියනේ අපි කුරා කූඹියෙකුටවත් වැරැද්දක් කරන අය නොවේ. මගේ දරුවාට මෙහෙම අපරාධයක් වුණේ ඇයි?ශෙහානීගේත්, ඉෂානීගේත් අම්මාවරුන්ගේ විලාපය මුළු ගම්මානය පුරා දෝංකාරය වෙද්දී හය හතරක් නොතේරෙන ශෙහානීගේ මල්ලී හසරංග ගිම්හානත් ඉෂානිගේ මල්ලී තරිඳු සුපුනුත් බලාගත් අත බලාගෙන සිටින්නේ කාගේත් හදවත් කම්පා කරවමිනි.මියගිය දැරියන් දෙදෙනාගේ මරණ පිළිබඳ හදිසි මරණ පරීක්‍ෂණ ඊයේ (20) දඹගල්ල ග්‍රාමීය රෝහලේ දී පැවැත්වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n11112111</link>
    <topic>ජනතාව ජනපතිතුමාට කළ ගුණ දක්වන්නේ යුද ගිනිදැල් නිවූ ඒ මිනිසත් කමටයි</topic>
    <author/>
    <content>ජනාධිපති මහින්ද රාජපක්ෂ මහතාගේ ජන්ම දිනය හා පදවි ප්‍රාප්තිය නිමිත්තෙන් ජනාධිපති කාර්යාලය සංවිධානය කළ සර්ව රාත්‍රික පරිත්‍රාණ ධර්ම දේශනයක් හා සපිරිකර සංඝගත දක්ෂිණාවක් 18, 19 දිනවල පැවැත්විණි.වැඩමවා වදාළ මහා සංඝරත්නය පිළිගැනීම කොළඹ කොටුව සම්බුද්ධාලෝක විහාරාධිපති පාලි හා බෞද්ධ විශ්වවිද්‍යාලයේ උපකුලපති මහාචාර්ය ඉත්තදෙමලියේ ඉන්දසාර නාහිමි සිදු කළහ.අනතුරුව කොළඹ නව කෝරළයේ ප්‍රධාන අධිකරණ සංඝනායක සද්ධර්ම කීර්ති ශ්‍රී ත්‍රිපිටකාචාර්ය දිවියාගහ යසස්සි නාහිමිපාණෝ ප්‍රධාන අනුශාසනාව සිදු කළහ. පැමිණ සිටි පිරිස පංචශීලයේ පිහිටුවීම සිදුකරන ලද්දේ කොල්ලුපිටිය වාළුකාරාමාධිපති මහරගම නන්ද නාහිමි විසිනි. ආරාධනා ගාථා දේ්ශනය කොටහේන සාම විහාරාධිපති මාදම්පිටියේ විමලවංශ හිමිපාණෝ සිදුකළහ.මහා සංඝරත්නය 1200 නමක් විෂයෙහි වූ සපිරිකර සංඝගත දක්ෂිණාවක් පෙරේදා (19) අරලියගහ මැදුරේ දී පැවැත්විණි. හුණුපිටිය ගංගාරාම විහාරස්ථානයේ සිට මහා සංඝරත්නය හේවිසි වාදන, ධජ සේසත් පෙරටු කරගත් දර්ශනීය පෙරහැරකින් අරලියගහ මන්දිරය වෙත වැඩම කළහ.අද උදෑසන හුණුපිටිය ගංගාරාම විහාරස්ථානය වෙත වැඩම කරවනු ලැබූ මහා සංඝරත්නය වෙනුවෙන් වෛද්‍ය සායනයක් ද පැවැත්විණි.පාර්ලිමේන්තු මන්ත්‍රී නාමල් රාජපක්‍ෂ මහතා ගංගාරාම විහාරස්ථානයේ සිට සධාතුක කරඬුව වැඩම කරවූ අතර ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ මහතා බංගලිදේශයෙන් මෙරටට වැඩම කරවූ සම්මා සම්බුදුරජාණන් වහන්සේගේ කේශ ධාතු තැන්පත් කරඬුව අරලියගහ මන්දිරය වෙත වැඩම කරවීය.සංඝගත දක්ෂිණාවට වැඩම කළ මහා සංඝරත්නය පිළිගැනීම ගංගාරාම විහාරාධිපති ගලබොඩ ඤාණිස්සර හිමිපාණෝ සිදු කළහ.පැමිණ සිටි පිරිස පංචශීලයේ පිහිටුවීම ශ්‍යාමෝපාලි මහ නිකායේ අස්ගිරි පාර්ශවයේ මහානායක උඩුගම ශ්‍රී බුද්ධරක්ඛිත හිමිපාණෝ සිදුකළහ.අනුශාසනාවක් කළ මහානායක හිමිපාණෝ, පසුගිය කාලය තුළ ඉතා අසීරුතාවන්ට මෙන්ම අනන්ත අප්‍රමාණ දුක් කන්දරාවකට මුහුණ දුන් ජනතාව ජනාධිපතිතුමන්, ආරක්‍ෂක ලේකම් ගෝඨාභය රාජපක්‍ෂ මහතා සහ ත්‍රිවිධ හමුදාව එක්ව බේරාගත් බව මෙහිදී සිහිපත් කළහ.වසර 30ක කාලයක් තුළ රජයන් කිහිපයකට කළ නොහැකි වූ බරක් කරට ගෙන යුද්ධය මැඩ පැවැත්වීමට ජනාධිපතිතුමා කටයුතු කළ බව ද සඳහන් කළ මහ නාහිමිපාණෝ ලංකාවාසී මුළු මහත් ජනතාවම එතුමාට කෘතගුණ පළ කළ යුතුªබව ද පැවසූහ.එය ජාතියේ මිනිසත් බව ද කී නාහිමිපාණෝ ජනාධිපතිතුමා ජයග්‍රහණයන් නිසා කිසිදා උඩ¼ගු නොවූ බවත් හැකිතරම් ආගමික කටයුතු ඉෂ්ට සිද්ධ කරමින් මිය පරලොව ගිය සැමට ආශීර්වාද කළ බවත් මෙහිදී පෙන්වා දුන්හ.හොඳ බෞද්ධයකු ලෙස බෞද්ධ චාරිත්‍ර ඉෂ්ට කර අභීත මහා රජවරුන්ගේ ක්‍රියා පිළිවෙත් අනුව යමින් දසරාජ ධර්මයට අනුව ශ්‍රී ලංකාව ගොඩ නැගීමට, දියුණු කරගැනීමට සහ ශ්‍රී ලංකා ජනතාව හොඳ සත්පුරුෂයන් බවට පත්කිරීමේ පරමාර්ථයෙන් කරගෙන යනු ලබන වැඩපිළිවෙළට ආශීර්වාද කරන බව ද නාහිමිපාණෝ පැවසූහ.මහා සංඝයාවහන්සේ වෙත දන් පිළිගැන්වීමෙන් අනතුරුව ජනාධිපතිතුමා වැඩම කොට වදාළ මහ නාහිමිවරුන් ඇතුළු සංඝරත්නය සමග පිළිසඳරේ යෙදෙමින් උන් වහන්සේලාගේ සුවදුක් ද විචාළේ ය. ගංගාරාම විහාරස්ථානයේ අනුනායක කිරින්දේ අස්සජි හිමිපාණෝ පුණ්‍යානුමෝදනාව සිදු කළහ.මෙම සංඝගත දක්‍ෂිණාව සඳහා තෛ‍්‍රනිකායික නාහිමිවරු, අටමස්ථාන හා සොලොස්මස්ථාන විහාරාධිපතිවරු ඇතුළු දිවයිනේ නන්දෙසින් වැඩම කළ මහා සංඝරත්නය සහභාගී වූහ.මෙම පින්කම් සඳහා ජනාධිපති මහින්ද රාජපක්‍ෂ මහතා, ජනාධිපති ආර්යා ශිරන්ති රාජපක්‍ෂ මහත්මිය ප්‍රධාන පවුලේ ඥාති මිත්‍රාදීන්, මැති ඇමැතිවරුන්, කලාකරුවන්, මාධ්‍යවේදීන් සහ ජනාධිපති ලේකම් ලලිත් වීරතුංග සහ කාර්ය මණ්ඩල ප්‍රධානී ගාමිණි සෙනරත් යන මහත්වරු ඇතුළු ජනාධිපති කාර්යාලයේ කාර්ය මණ්ඩලය ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n11112112</link>
    <topic>මොනරාගල මහනාම විදුහලේදී නවයුගය සම්මන්ත්‍රණය</topic>
    <author>සුජිත් ලක්මාල්</author>
    <content>ලේක්හවුස් ආයතනය මගින් ප්‍රකාශයට පත් කරනු ලබන නව යුගය සඟරාව මගින් මාසිකව සංවිධානය කරනු ලබන ‘නිර්මාණකරණය හා රසවින්දනය” අධ්‍යාපනික සම්මන්ත්‍රණ මාලාවේ තවත් පියවරක් පසුගියදා මොනරාගල මහානාම ජාතික පාසලේදී පැවැත්විණි.මෙහිදී ප්‍රවීණ දේශක රත්න ශ්‍රී බණ්ඩාර මහතා ප්‍රධාන දේශනය පැවැත්වූ අතර ලේක්හවුස් ආයතනයේ විද්‍යුත් ඉංජිනේරු නිමල් ධර්මසිරි මහතා ශ්‍රව්‍ය දෘෂ්‍ය මාධ්‍ය උපයෝගී කොටගනිමින් පුවත් පතක් මුද්‍රණද්වාරයෙන් පාඨක අතට පත්වන ආකාරය පිළිබද සිසුන් දැනුවත් කළේ ය.ම් අවස්ථාවට සහභාගී වූ නවයුගය සඟරාවේ ප්‍රධාන කර්තෘ ඉන්දික කුඩාහෙට්ටි මහතා අදහස් දක්වමින් දැනුමෙන් සපිරි නවයුගය සඟරාව එදත් අදත් හෙටත් ලාංකික දරු පරපුරට දැනුම බෙදා දීමට ඇප කැප වී සිටින බව ප්‍රකාශ කෙළේ ය.විද්‍යාලයේ දරු දැරියන්ගේ නොයෙක් සංස්කෘතිකාංගයන්ගෙන් අලංකාර වූ මෙම සම්මන්ත්‍රණය සඳහා ගුරු සිසු මාපිය විශාල පිරිසක් සහභාගී වූ අතර ජාතික ඉතිරි කිරීමේ බැංකුවේ මොනරාගල ශාඛාව මේ සඳහා පූර්ණ අනුග්‍රහය ලබා දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n11112113</link>
    <topic>තැපෑලේ ගැටලු විසඳීමට විශේෂ සාකච්ඡාවක් අද</topic>
    <author>උපාලි කරුණාරත්න සහ රක්ෂණ ශි‍්‍රයන්ත</author>
    <content>තැපැල් දෙපාර්තමේන්තුව තුළ උද්ගත වී ඇති ගැටලු කාරී තත්ත්වයට විසඳුම් සොයා ගැනීම සඳහා තැපැල් සේවා ඇමැති ජීවන් කුමාරතුංග මහතා සහ තැපැල් වෘත්තීය සමිති එකමුතුවේ සාමාජිකයෝ අද (21) පෙරවරුවේ සාකච්ඡාවක් පවත්වති.මේ සඳහා අමාත්‍යාංශ ලේකම් හේමසිරි ප්‍රනාන්දු මහතාද සහභාගි වන අතර මෙම සාකච්ඡාවලින් ඇති වී ඇති ගැටලුකාරී තත්ත්වයට විසඳුම් ලබා ගැනීමට හැකිවනු ඇතැයි ජීවන් කුමාරතුංග ඇමැතිවරයා විශ්වාසය පළ කරයි.තැපැල්පති එම්. කේ. බී. දිසානායක මහතා ඉවත් කරන ලෙස ඉල්ලමින් තැපැල් වෘත්තීය සමිති එකමුතුවේ සාමාජිකයෝ දින කිහිපයක සිට අඛණ්ඩ උපවාසයක් සහ අතිකාල වර්ජනයක් ක්‍රියාත්මක කරති. ඒ නිසා මේ වන විට කොළඹ මධ්‍යම තැපැල් හුවමාරුවේ පමණක් ලිපි ලක්ෂ දහසයක් පමණ ගොඩගැසී තිබේ. තැපැල්පතිවරයාට එරෙහිව වෘත්තීය සමිතිවලින් එල්ල කරන ලද චෝදනා සම්බන්ධයෙන් විධිමත් පරීක්ෂණයක් සිදුවෙමින් තිබෙන මේ මොහොතේ තැපැල්පතිවරයා ඉවත් කරන දිනය වෘත්තීය සමිති මගින් තමන්ගෙන් ඉල්ලා සිටීම ඉතා අසාධාරණ බවද ජීවන් කුමාරතුංග ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=n11112114</link>
    <topic>උගත් පාඩම් කොමිසමේ අවසන් වාර්තාව ජනපතිට</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසන්ධාන කොමිසමේ අවසන් වාර්තාව අරලියගහ මන්දිරයේ දී ඊයේ (20) ජනාධිපති මහින්ද රාජපක්ෂ මහතා වෙත බාර දුන්නේය.යුද ගැටුම්වලින් අනතුරුව ස්ථීරසාර සාමයක් වෙනුවෙන් ඉදිරියට යන දේශයේ සංහිඳීයාව සඳහා අවශ්‍ය කරුණු අධ්‍යයනය කිරීමේ අරමුණින් ජනාධිපති නීතීඥ සී.ආර්.ද සිල්වා මහතාගේ සභාපතිත්වයෙන් යුතු කොමිසම පසුගිය 2010 වසරේ මැයි මස 15 දා ජනාධිපති මහින්ද රාජපක්ෂ මහතා විසින් පත් කරනු ලැබීය. 2002 වසරේ පැවැති සටන් විරාමයෙන් පසුව මානුෂීය මෙහෙයුමේ අවසන් දිනය දක්වා වූ සිදුවීම් මේ කොමිසම මඟින් විමර්ශනය කර තිබෙන අතර මාස 15 ක කාලයක් පුරා ශ්‍රී ලංකාවේ උතුරු හා නැඟෙනහිර පළාත් ඇතුළුව සෑම ප්‍රදේශයක්ම ආවරණය වන පරිදි සෑම ක්ෂේත්‍රයකටම අයත් පුද්ගලයන්ගෙන් ලිඛිත හා වාචික සාක්ෂි 6100 ක් පමණ සටහන් කරගෙන ඇත.පිටු 400 කින් පමණ සමන්විත උගත් පාඩම් හා ප්‍රතිසංධාන කොමිසමේ අවසන් වාර්තාව වෙනුවෙන් සැසිවාර 57 ක් තුළ අදාළ අධ්‍යයන කටයුතු සිදු කර තිබෙන අතර එය ජනාධිපති මහින්ද රාජපක්ෂ මහතා වෙත බාරදීමෙන් අනතුරුව කොමිසමේ ඉතිරි කටයුතු පිළිබඳ ජනාධිපති ලේකම් කාර්යාලය කටයුතු කරයි.මේ කොමිසම රැස්කළ හඬපට මෙන්ම ඊට අදාළ ලේඛන ජාතික ලේඛනාගාරයට බාරදීමට ද උගත් පාඩම් හා ප්‍රතිසංධාන කොමිසම ක්‍රියා කරනු ඇත. අදාළ වාර්තාව ජනාධිපතිවරයාට පිළිගන්වන අවස්ථාවට ජනාධිපති ලේකම් ලලිත් වීරතුංග, කොමිසමේ සෙසු සාමාජිකයන් වන ආචාර්ය රොහාන් පෙරේරා, මහාචාර්ය කරුණාරත්න හගවත්ත, සී ෂම්මුගම්, එච්.එම්.ජී.එස් පලිහක්කාර, මනෝහාරි රාමනාදන්, එම්.පී පරණගම, එම්. ටී. එම්. බෆික් හා කොමිසමේ වැඩ බලන ලේකම් එල්.ඒ දසනායක මහත්ම මහත්මීහු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=r1111211</link>
    <topic>අලුතෙන් මිලදීගත් ඉඩම මනින්න යද්දී ඇතිවූ ආරවුල විල්සන්ට මරු කැඳවයි</topic>
    <author>බලපිටිය සමූහ – දිලිප් නිශ්ශංක</author>
    <content>ඉඩමක මැනුම් කටයුතු සම්බන්ධයෙන් ඇතිවූ ආරවුලක් දුරදිග ගොස් කැතිවලින් සහ පිහිවලින් පහර දී දෙදරු පියකු වන ඩබ්ලිව්. විල්සන් මහතා (53) කෲර ලෙස ඝාතනය කිරීමේ අනුවේදනීය පුවතක් උතුරු මාගල පහලවෙල ගම්මානයෙන් වාර්තාවේ.මේ පහරදීමේ දී විල්සන් මහතා ගේ බිරිය සහ සහෝදරිය ද බරපතළ තුවාල ලබා බලපිටිය මූලික රෝහලට ඇතුළත් කර ඇත.උතුරු මාගල පහලවේල ප්‍රදේශයේ පෙදරේරු කාර්මිකයකු ලෙස ජීවත් වූ ඩබ්ලිව්. විල්සන් මහතා කාලයක් විදේශගතව සිට පැමිණි අයෙකි. පසුගියදා සහෝදරියගේ නිවස අසල පර්චස් 11 ක ඉඩමක් මිලදී ගෙන තිබිණි. එම ඉඩම මැනීමට සහෝදරයා පැමිණ ඉඩම මැනීමට බාධා කිරීමේ දී ඇති වූ බහින් බස්වීම දුරදිග යාමෙන් පසුව ඉඩම විකිණූ පුද්ගලයා ඔහුගේ වැඩිමහල් සොහොයුරකු සමඟ එක්ව ඉඩම මිලදී ගත් විල්සන් යන අයට මෙලෙස පහර දී ඇති බව ඌරගහ පොලිසිය මේ මරණය පිළිබඳව පවත්වන ලද මූලික පරීක්‍ෂණවලදී හෙලි වී ඇත.මිය ගිය ඩබ්ලිව්. විල්සන් මහතා ගේ බාල දියණිය වන පියුමි සන්ජුලා මෙසේ කීවාය.මියගොස් ඇත්තේ මාගේ තාත්තා. පසුගියදා තාත්තා රුපියල් හාර ලක්‍ෂ අසූ දහසකට ලොකු අම්මාගේ ගෙදර ඉස්සරහා ඉඩමක් මිලදී ගත්තා. මිලදී ගත් ඉඩම සෙනසුරාදා මනින්න හදන එතැනට පැමිණි කෙනෙක් ඉඩම මනින්න එපා කිව්වා. තාත්තා එවිට කිව්වා ඔයාගෙන් නොවෙයි ඉඩම ගත්තේ ඔයාගේ මල්ලී ගෙන් කියලා. ඔහු තාත්තාට බැන්න. තාත්තා කිව්වා ඔහොම කතා කරන්න එපා කියලා. පසුව එතනට පැමිණි ඔහුගේ බිරිය ඔහු ගෙදර එක්කර ගෙන යන ගමන් අපේ අම්මාගේ කම්මුලට පහරක් ගහගෙන ගියා. අම්මාට ගහනව දැක්ක නැන්දා අම්මට ගැහුව තැනැත්තියගේ පිටට පහරක් ගැහුවා.තාත්තට බැනපු කෙනයි, එයාගේ සහෝදරියයි ගෙදර ගිහින් ආපසු ඇවිත් අම්මවයි තාත්තායි තල්ලු කරගෙන ගෙදරට ආවා. තාත්තට බැන්න කෙනා අතේ තිබූ කැත්තෙන් තාත්තාගේ ඔලුවට ගැහුවා. කැති පහර වැදුනාම තාත්තා බිත්තිය අත ගාමින් ගිහින් ගේ පිටුපස ළිඳ ළඟ මුනින් අතට වැටුණා. අනෙක් පුද්ගලයා අම්මගේ බෙල්ල මිරිකගෙන හිටියා. මම දුවලා ගිහින් ඔහු තල්ලු කරලා දැම්මා. අම්මා එතනින් ගියේ තාත්තා වැටිලා ඉන්න තැනට. තාත්තා මුනින් අතට වැටිලා හිටියා. තාත්තා අනෙක් පැත්තට හැරෙව්වා. අම්මයි අක්කයි තාත්තා දිහා බලාගෙන ඉන්න තැනට පැමිණි ඉඩම වික්ක තැනැත්තා තාත්තා ගේ පපුවට පිහියෙන් ඇන්නා. බේරන්න ගිය අක්කටත් එළවා පිහියෙන් ඇන්නා. අක්කා බේරාගන්න ගිය නැන්දටත් පිහියෙන් ඇන්නා. පොඩි කෙල්ලත් ඉවර කරන්න කියලා ඔහුට අනෙක් තැනැත්තා කිව්වා මාව මරන්න එළවාගෙන එනවිට අම්මා කිව්වා දරුවෝ මරන්න එපා අම්මව මරන්න කියලා. ඔහු එවිට අම්මාට අතේ තියෙන පිහියෙන් ඇන්නා. ඇනපු පිහි පහර පපුවට වැදුනේ පපුවේ අනෙක් පැත්තෙන් පිහිය ආවා. මම අල්ලපු ගෙදරට ගිහින් බේරුනා.අපට පිහියෙන් කෙටු දෙදෙනා ගෙදර පුටු පොලවේ ගහලා ගෙදරට ගල් ගැහුව්වා. ගමේ අය ඇවිත් අම්මයි නැන්දයි අක්කයි රෝහලට ගෙන ගියා.සිද්ධියට සම්බන්ධ සැකකරුවන් දෙදෙනා ප්‍රදේශයේ සැඟවී සිටින බවත් ඔවුන් අත්අඩංගුවට ගැනීම කඩිනමින් සිදුකරනු ඇතැයි ප්‍රදේ්ශවාසීහු බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=r1111212</link>
    <topic>හක්මන දෙනගම වෙද ගෙදර මංකොල්ලයේ සැකකරුවන් ඇල්ලූ හැටි</topic>
    <author>ගන්දර සමූහ - ජයසිරි පේදුරුආරච්චි</author>
    <content>හක්මන දෙනගම සුදු වෙද මහතා සුදු කබර රෝගය ප්‍රධාන සර්වාංග රෝග සඳහා ආයුර්වේද ප්‍රතිකාර කිරීම සම්බන්ධයෙන් ඉමහත් කීර්තියක් ලබා සිටි වෛද්‍යවරයෙක් විය.උදේ, දහවල් රාත්‍රිය කියා වෙනසක් නැතිව තම සේවය කරන සුදු වෙද මහතාගේ කාරුණික භාවය පිළිබඳ කා තුලත් වූයේ පැහැදීමකි. ඒ අතර ඉකුත් සැප්තැම්බර් මාසයේ දිනක විරකැටිය මැදමුලනේ සිට ප්‍රතිකාර ලබා ගැනීමට පැමිණි තරුණයෙක් වෙද මහතා ගැනත් වෙද ගෙදර ඇතුලත හා පිටත ගැනත් මහත් උනන්දුවකින් විපරම් කර බලනු එහි සිටි කිසිවකුත් දැක නැත.සොරකම් ඇතුළු අපරාධ රැසක් සිදුකර නීතියෙන් දඬුවම් විඳ සිටි මේ තරුණයාට වෙද මැදුරේ ඇති දෑ දැකීමෙන් ඇතිවූයේ මහත් තණ්හාවකි. යළිත් හොර සිත ක්‍රියාත්මක වන්නට පටන් ගත්තේ ඒ තණ්හාවත් සමඟයි. ස්ථිර රැකියාවක් නොකළ විවාහකයකු වූ තරුණයා එතැන සිටම වෙද මැදුර මංකොල්ලකෑමේ සැලසුමක් සකස් කළේ ය.වහා තමා පැමිණි කාර්ය ඉටුකර ගත් තරුණයා තමා සමඟ හොර මැරකම්වලට සම්බන්ධ වන ගමේ තවත් තරුණයින් දෙදෙනකු හමුවී ඔවුන්ට තමාගේ සැලසුම පිළිබඳ විස්තර කළ අතර බණ්ධනාගාර අත්දැකීම් ඇති ඔවුහු ද වැඩේට එක පයින් කැමැති වූහ. ඉන් එක් තරුණයෙක් යුද හමුදා සේවයෙන් පැන ආ අයෙක් විය. ඔහු මීට එකතුවූයේ යාළුවාගේ පෙරැත්තය නිසාමය.තිදෙනා එක්ව සුදු වෙද මහතාගේ නිවස මංකොල්ල කෑමට සැලසුම හොඳින් සාකච්ඡා කර ගෙන සුදුදු දිනයක් ද නියම කර ගත්හ.ඒ ඉකුත් සැප්තැම්බර් මස හයවැනි දින හිරු බැස යමින් ගොම්මන් අඳුර ගලා එමින් තිබූ දවසයි. වේලාව රාත්‍රී හතට ආසන්න වෙමින් තිබිය දී සුදු වෙද මහතාගේ නිවසේ අයට අමතරව ප්‍රතිකාර ලබා ගැනීමට පැමිණි තවත් දෙදෙනෙක් වූහ. ඒ අතර හිටි හැටියේ තරුණයන් තිදෙනෙක් වෙද නිවසට ආවේ ප්‍රතිකාර ලබා ගැනීම සඳහා ය. එහෙත් ප්‍රතිකාර ලැබිමේ මුවාවෙන් මේ පැමිණ සිටින්නේ වීරකැටිය ප්‍රදේශයේ නමගිය කොල්ලකරුවන් තිදෙනකු බවත්, තවත් සුළු මොහොතකින් තමන්ට මහත් කරදරයකට මුහුණ පාන්නට සිදුවෙන බව තේරුම් ගියේ නැත.ගතවූයේ නිමේෂයකි. යක්‍ෂාවේග වූ තරුණයන් තිදෙනා තම ඉනෙහි සඟවා ගෙන තිබූ ආයුධ එළියට ගෙන නිවැසියන් හා ප්‍රතිකාර ගන්නට පැමිණ සිටි පිරිස බියකර බැඳ දමා නිවසේ තිබූ රන් ආභරණ ඇතුළු රුපියල් දෙලක්‍ෂ දස දහසක් වටිනා භාණ්ඩ කොල්ල කා පලා ගියහ. පැහැරගත් භාණ්ඩ අතර රිදියෙන් හැඩගන්වන ලද පෞරාණික අසිපතක් ද විය. අපරාධය සම්බන්ධයෙන් පළමු පැමිණිල්ල ලැබුණේ හක්මන පොලිසියටයි. වහා ක්‍රියාත්මක වූ හක්මන පොලිසියේ ස්ථානාධිපති කමල් අමරසිංහ මහතා ප්‍රමුඛ අපරාධ විමර්ශන ඒකකයේ නිලධාරීන් කොල්ලකරුවන් සොයා පරීක්‍ෂණ ක්‍රියාත්මක කරද්දී මාතර ජ්‍යෙෂ්ඨ පොලිස් අධිකාරි සුමිත් එදිරිසිංහ මහතා කොල්ලකරුවන් අත්අඩංගුවට ගැනිමේ විශේෂ මෙහෙයුමක් දියත් කරන්න සැලසුම් කළේ ය.එම මෙහෙයුමේ පළමු ප්‍රමුඛතම කාර්ය වූ සැකකරුවන් පිළිබඳ තොරතුරු සොයා ගැනීම අත්‍යවශ්‍ය විය. සුමිත් එදිරිසිංහ මහතා ඒ සඳහා තෝරා ගත්තේ මෙවැනි කාර්යයන් රැසක් සිදුකර හොඳ ප්‍රතිඵල පෙන්වා ඇති මාතර පොලිසියේ පොලිස් සැරයන් ජේ. පතිරත්න මහතා ය. ඔහු කැඳවූ ජ්‍යෙෂ්ඨ පොලිස් අධිකාරීවරයා ඉටුකළ යුතු වගකීම් මැනවින් පහදා දුන්නේ ය.තමන්ට පැවරූ රාජකාරිය ජීවිතයේ එක් තවත් අභියෝගයක් ලෙස සැලකූ පතිරත්න මහතා එය ජය ගැනීමට අවශ්‍ය සූක්ෂ්ම උපාය මාර්ග කීපයක් ක්‍රියාත්මක කළේ ය. ඇතැම් විටක ඔහු දූතයකුගේ කාර්ය භාරය ද ඉටු කළ අතර තාක්‍ෂණික උපකරණ ඔස්සේ සිදුකළ පරීක්‍ෂණ වඩා ඵලදායී විය. ගතවූයේ දින කීපයකි. පතිරත්න මහතා සැකකරුවන්, ඔවුන් සිටිනා ස්ථාන, ලිපිනයන් ද සහිතව සොයා ගත්තේ ය. එම තොරතුරු අනුව සැකකරුවන් මීට පෙර ද මෙවැනිම අපරාධ සිදුකර බණ්ධනාගාර ගතවූ අය බවට ද කරුණු අනාවරණය වී තිබුණි.පතිරත්න මහතා සොයාගත් තොරතුරු සුමිත් එදිරිසිංහ මහතාට ලබාදීමෙන් පසු ඔහු තම සැලැස්මේ ඊලඟ අදියර වූ කොල්ල කරුවන් අත්අඩංගවට ගැනීමේ මෙහෙයුම ක්‍රියාත්මක කරන්න කටයුතු කළ අතර වගකීම් පැවරුණේ මාතර මූලස්ථාන පොලිසියේ අපරාධ විමර්ශන ඒකකයේ ස්ථානාධිපති චාමින්ද සංජීව මහතා ප්‍රමුඛ පොලිස් කණ්ඩායමකට ය.මෙහෙයුමේ දෙවැනි අදියර ක්‍රියාත්මක කරන්න සංජීව මහතා තමාගේ හොඳම පොලිස් කණ්ඩායමක් තෝරාගෙන එහි ප්‍රධාන වගකීම උප පොලිස් පරීක්‍ෂක ඊ. එම්. ඩී. සම්පත් මහතාට පැවරුවේය. ඒ අනුව සම්පත් මහතාගේ නායකත්වය යටතේ පොලිස් සැරයන් වරුන්වන පතිරත්න, මෙන්ඩිස් සහ පොලිස් කොස්තාපල්වරුවන් වන අජිත් රණවීර සම්පත් සිරිවර්ධන යන නිලධාරීන්ගෙන් සමන්විත කණ්ඩායම ඉකුත් ඔක්තෝම්බර් 16 දා වීරකැටිය බලා උදෑසනින්ම පිටත් වූහ.වීරකැටිය මැදමුලනට ලඟා වූ පොලිස් කණ්ඩායම පෙරවරු නමය (09) වන විට තම ඉලක්කය වෙත ළඟාවී සිටියේ ය. වහා සැකකරුවන්ගේ නිවාස වටකළ පොලිස් කණ්ඩායම සැකකරුවන්ට පලායන්නට ඉඩක් නොදී නිවාස තුළදීම දෙදෙනෙකු අල්ලා ගැනීමට සමත් වූහ. ත්අඩංගුවට ගත් සැකකරුවන් දෙදෙනාගෙන් ප්‍රශ්න කිරීමේ දී අනෙක් සැකකරු ගිනි අවි පෙන්වා වෙළෙඳ සලක් මංකොල්ලකෑම වෙනුවෙන් පොලිස් අත්අඩංගුවට පත්ව රක්‍ෂිත බණ්ධනාගාර ගතකර ඇති බව අනාවරණය විය.දිගින් දිගටම සිදු කළ ප්‍රශ්න කිරීම් හමුවේ සුදු වෙද මහතාගේ නිවසින් කොල්ලකන ලද රන් මාලයක් හා පෙණ්ඩනයක්, කැමරාවක් ජංගම දුරකථන දෙකක්, ඇත්දළ වලින් සකස් කළ රනින් හැඩ වැඩ දැමූ පෙන්ඩනයක්, රිදියෙන් හැඩගන්වන ලද විශේෂ කොපුවක බහාලූ පෞරාණික අසිපතක් හා තවත් කඩු දෙකක් පොලිස් අත්අඩංගුවට පත්වූයේ සැකකරුවන්ගේ නිවාසවල තිබියදී ය. යතුරු පැදියක් ද ඒ අතර විය.අත්අඩංගවට ගත් භාණ්ඩ අතරින් ඇත් දළ වලින් මැද කුහරයක් සිටින සේ සකසා එය රනින් හැඩ වැඩ ගන්වා තිබූ පෙණ්ඩනයේ ජීවම් කරණ ලද අධිබල තෙල් වර්ගයක් තිබී ඇති අතර, එය සොරාගත් ප්‍රධාන සැකකරු පැළඳගෙන අවමඟුලකට යෑම නිසා කිල්ලට හසුවී පුපුරා ගොස් තිබූ බව පොලිසියට කරුණු අනාවරණය වී තිබුණි.සැකකරුවන් මාතරට රැගෙන ඒමෙන් පසු මාතර මහේස්ත්‍රාත් අධිකරණය හමුවට ඉදිරිපත් කිරීමෙන් අනතුරුව රක්‍ෂිත බණ්ධනාගාර කරනු ලැබූහ.පොලිස් පරීක්‍ෂණ අනුව ලිපිය සකස් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=r1111213</link>
    <topic>මාදම්පේ පාසල් සිසුවිය පැහැර ගැනීමේ සැලසුම වැරැදී සැකකරුවෝ පලා යති</topic>
    <author>ප්‍රසාද් පූර්ණමාල් පුත්තලම දිසා සමූහ</author>
    <content>මාදම්පේ නගරයේ ප්‍රධාන පෙළේ පාසලක 16 හැවිරිදි ශිෂ්‍යාවක් පැහැරගෙන යෑමේ සිද්ධියක් ගැන තොරතුරු මාදම්පේ නගරයට නුදුරින් වාර්තා විය.මේ සිදුවීමේ දී 16 හැවිරිදි පාසල් ශිෂ්‍යාව බේරී ඇත්තේ අනූනවයෙනි. මෙහිදී ශිෂ්‍යාව තුවාල ලැබූ අතර මේ වන විට මාදම්පේ රෝහලේ ප්‍රතිකාර ලබයි.සිද්ධිය වාර්තා වන්නේ මෙසේ ය.නවෝද්‍යා වීරසිංහ මාදම්පේ මැල්ලවගාර ප්‍රදේශයේ පදිංචි පවුලක තුන්වැනි දරුවාය.මව විදේශගත වී ඇති අතර නවෝද්‍යා පියා සමඟ ජීවත් වෙයි. නවෝද්‍යාගේ පියා කිත්සිරි වීරසිංහ පවසන්නේ දැනට මාස කීපයක සිට නවෝද්‍යාට තරුණයකුගෙන් බලපෑම් එල්ල වන බවයි.එම තරුණයා නවෝද්‍යාගෙන් මුදල් ඉල්ලා ඇති බවද එසේ නොමැති නම් හෝටල් කාමරයකට යාමට එන ලෙස දියණියට බලපෑම් කර ඇතැයි ද ඇය තමන්ට කියා ඇතැයි කිත්සිරි මහතා කීවේය.දිගින් දිගටම මේ තරුණයාගෙන් බලපෑම් එල්ල වීම නිසා නවෝද්‍යා මානසික පීඩනයකට ලක් වී ඇති අතර මේ පිළිබඳව පොලිසියට පැමිණිලිකර ඇත. පොලිසියේ උපදෙස් පරිදි නවෝද්‍යා මුදල් ද රැගෙන මේ තරුණයා බැහැ දැකීමට ගියත් අතර මඟදී නවෝද්‍යාට ක්ලාන්තයක් හැදීම නිසා මේ කප්පම්කරු අල්ලා ගැනීමේ උත්සාහය ද ව්‍යවර්ථ වී ඇත.නවෝද්‍යා වීරසිංහ ඉගෙනුම ලබන පාසලේ ආචාර්යවරයකු පවසා ඇත්තේ මේ තරුණයා සමඟ නවෝද්‍යා මිත්‍ර වී ආදර සම්බන්ධයක් ගොඩනගාගෙන තිබූ බවට තොරතුරු ලැබී ඇති බවයි. අතර මඟදී මේ සම්බන්ධය නතර කිරීම මේ සිද්ධියට මුල්වෙන්නට ඇතැයි ද ගුරුවරයා කීය.නවෝද්‍යාට දිනක් දුරකථන ඇමතුමක් ලැබී ඇති අතර එහිදී අදාළ තරුණයා ඉල්ලා ඇත්තේ එක වතාවක් තමා බැලීමට එන ලෙසයි. ඒ අනුව එදින පෙරවරු 7 ට මාදම්පේ තැපැල් කාර්යාලය ආසන්නයට පැමිණෙන ලෙස ද දන්වා තිබේ. තමා එන්නේ අවසන් වතාවට බව මෙහිදී නවෝද්‍යා තරුණයාට පවසා ඇති අතර එහිදී තරුණයා ද පෙරලා කියා ඇත්තේ ඒක මම දන්නවා යනුවෙනි.නවෝද්‍යාගේ පියා කිත්සිරි වීරසිංහ කියූ පරිදි නවෝද්‍යා පෙරවරු 6.30 ට ලක ලෑස්ති වී පාසලට යාමට පෞද්ගලික බස් රථයකට ගොඩ වී තිබේ.මාදම්පේ නගරයට පැමිණි නවෝද්‍යා සුපරීක්ෂාකාරී වී ඇති අතර තරුණයා සිටීදැයි සොයා බලා තිබේ. එහිදී මාදම්පේ තැපැල් කාර්යාලය ආසන්න මාවතේ ටික දුරක් ගිය තැන වෑන් රථයක් පැමිණ නවෝද්‍යා සිටි ස්ථානයේ නවත්වා නවෝද්‍යාට වෑන් රථයට ගොඩ වෙන ලෙස ඉල්ලා තිබේ.වෑන් රථයේ කාන්තාවන් දෙදෙනෙකු සිටි බව නවෝද්‍යා කීවාය. මෙහිදී එක කාන්තාවක් නවෝද්‍යාගේ අතින් ඇද වෑන් රථයට දමා ගැනීමට උත්සාහ කර ඇති අතර නවෝද්‍යා ඇයගෙන් බේරීම සඳහා පොර බැදීමේදී නවෝද්‍යාගේ මුහුණ තියුණු කැමීමකට ලක්වී ඇත.නවෝද්‍යා මෙල්ල කරගත නොහැකි වූ විට වෑන් රථය පවනට බඳු වේගයෙන් ඉගිල ඇති අතර නවෝද්‍යා මීටර් 500ක් පමණ එක දිගට දිව ගොස් ක්ලාන්තය සැදී වැටී ඇත.මෙහිදී නවෝද්‍යා මාදම්පේ රෝහලට ඇතුළත් කිරීමට බලධාරීන් පියවර ගත් අතර මාදම්පේ පොලිසිය ද මේ පිළිබඳ පරීක්ෂණ ආරම්භ කර තිබේ. මාදම්පේ රෝහලේ ස්ථාන භාර වෛද්‍ය නිලධාරි වෛද්‍ය ජයනාත් බුත්පිටිය මහතා ගෙන් කළ විමසීමක දී කියා සිටියේ පැහැරගෙන යාමට උත්සාහ කළ පාසල් ශිෂ්‍යාවක් තම රෝහලේ ප්‍රතිකාර ලබන බවයි. ඇයගේ තත්ත්වය බරපතළ නොවන බව ද හෙතෙම කීවේ ය.යම් හෙයකින් නවෝද්‍යා පැහැර ගැනීමට ලක් වුණේ නම් නවෝද්‍යාගේ ජීවිතය කොතනින් කෙලවර වේ දැයි තාමත් කිව නොහැකි බව සඳහන් කළ නවෝද්‍යාගේ පාසලේ ගුරුවරයකු මෙය සියලු දෙනාට පාඩමක් බව ද කීවේ ය. නවෝද්‍යාට මෙවැනි තත්ත්වයකටමුහුණපාන්නට සිදුවීමට මවුපියන්ගේ නොසැලකිල්ල ද හේතු වී ඇති බව මේ ගුරුවරයා කීය.ඡායාරූප-පුත්තලම දිසා සමූහ.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=r1111214</link>
    <topic>මොරවක පහළොස් හැවිරිදි දැරියකට අතවර කළ සැකකරුවන් වතුයායක සැඟවී සිටියදී අත්අඩංගුවට</topic>
    <author>අකුරැස්ස මධ්‍යම විශේෂ විජිත සල්ගාදු මාතර සමූහ ඩබ්ලිව්.පී. ධර්මසේන</author>
    <content>මොරවක ප්‍රදේශයේ ගම්මානයක 15 හැවිරිදි බාලවයස්කාර දැරියක් බලහත්කාරයෙන් පැහැර ගෙන ගොස් රඳවා තබා ගෙන ලිංගික අතවරයකට ලක්කර ඇතැයි සැකපිට දෙණියාය ප්‍රදේශයේ වතුයායක සේවය කරන තරුණයකු මොරවක පොලිසිය මගින් අත්අඩංගුවට ගෙන අධිකරණයට ඉදිරිපත් කර ඇත.පසුගිය දිනෙක දැරියගේ නිවසට අලුයම 2.30 ට පමණ පැමිණි, තමන් දන්නා හඳුනන අයෙකු දොර විවර කරගෙන, නිවසේ සිටි 15 හැවිරිදි තම බාල නැගණිය පැහැර ගෙන ගිය බවට ඇයගේ සොහොයුරා මොරවක පොලිසිය වෙත කරන ලද පැමිණිල්ලක් මත පොලිස් නිලධාරීහු විශේෂ මෙහෙයුමක් ආරම්භ කර ඇත.එහිදී ලද තොරතුරක් මත දෙණියාය ප්‍රදේශයේ වතුයායක වැඩ කරමින් සිටියදී, එම දැරිය හා සැකකාර තරුණයාද මෙම පැහැර ගැනීමට අනුබල දුන් බවට සැකකෙරෙන තවත් තරුණයකුද අත්අඩංගුවට ගැනීමට පොලිස් නිලධාරීහු සමත්වූහ.මෙකී දැරිය සැකකාර තරුණයා සමඟ ප්‍රේම සම්බන්ධයක් පවත්වාගෙන ගිය බවත්, තම දියණියට නොවැම්බර් 02 වෙනි දිනට වයස අවුරුදු 18 සම්පූර්ණ වන බවද, ඊට පසුව දෙදෙනාව විවාහ කරවීමට හැකි බව දැරියගේ පියා, සැකකාර තරුණයාගේ පියා වෙත පසුගිය දිනක රහසිගතව බොරු ප්‍රකාශයක් කර තිබූ බව පරීක්ෂණ හමුවේ හෙළිදරව් විය.ප්‍රශ්න කිරීම් හමුවේ දැරිය පවසා ඇත්තේ, තමා මෙම තරුණයාව දන්නා හඳුනන බවත්, මෙම තරුණයා තමාව ඇද ගෙන ගොස්, ත්‍රීරෝද රථයකින් මොරවක නගරයට ගෙන ගොස් එතැන් පටන් ලොරියකින් පල්ලේගම ප්‍රදේශය වෙත රැගෙන ගොස්, පසුදින තරුණයාගේ සොහොයුරියගේ නිවසට ඇයව කැඳවා ගෙන ගිය බවත්, තමා ලිංගික අතවරයකට ගොදුරුව ඇති බවත්ය.අත්අඩංගුවට පත් වූ සැකකරුවන් දෙදෙනා මොරවක අධිකරණය වෙත ඉදිරිපත් කළ අතර, වෛද්‍ය පරීක්ෂණය සඳහා දැරියව රෝහල්ගත කරන ලෙසත්, සැකකරුවන් දෙදෙනා ලබන 28 වෙනි දින දක්වා රක්ෂිත බන්ධනාගාර ගත කරන ලෙසත්, මොරවක මහේස්ත්‍රාත් හා දිසා විනිසුරු ධම්මික හේමපාල මහතා විසින් නියෝග කළේය.මොරවක පොලිස් ස්ථානාධිපති ප්‍රභාත් දේශබන්දු මහතාගේ උපදෙස් මත, පොලිස් පරීක්ෂක කොඩිකාර, පොලිස් සැරයන් 54330 කරුණාරත්න, පොලිස් සැරයන් 18133 ගාමිණි, පොලිස් සැරයන් 56087 සමන්, පොලිස් සැරයන් 52606 නන්ද කුමාර යන නිලධාරීහු පරීක්ෂණ කටයුතු වල නිරත වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=r1111215</link>
    <topic>රන්මාලය විකුණා පාසලේ විදුලි බිල ගෙවූ ආදර්ශවත් විදුහල්පතිවරයෙක්</topic>
    <author>වීගොඩ හේමපාල බිබිල මධ්‍යම විශේෂ</author>
    <content>කරේ පැළඳ සිටි රන්මාලය විකුණා. පාසලේ විදුලි බිල ගෙවා පාසල් දරුවන්ට අහිමිවීමට ගිය විදුලිය ලබාදුන් ආදර්ශවත් විදුහල්පතිවරයකු පිළිබඳ විල්ගමුව අධ්‍යාපන කලාපයෙන් අසන්නට ලැබේ.විල්ගමුව අධ්‍යාපන කාලපයට අයත් හඳුන්ගමුව මහා විදුහලේ විදුහල්පතිවන වසන්ත ඒකනායකයි. තමන් විදුහල්පතිධූරය භාරගන්නා විට එම විදුහලේ විදුලි බිලේ හිඟය රුපියල් 54000ක් තිබී ඇත. ඒ නිසා විදුහලේ විදුලිය විසන්ධිකර තිබිණි. අධ්‍යාපන දෙපාර්තමේන්තුවට ඒ බර නොදැමූ මේ ආදර්ශවත් ගුරුපියා මවුපියන්ට මේ බව දන්වා මවුපියන්ගෙන් එකතු වූ මුදල ප්‍රමාණවත් නොවුන නිසා තමාගේ රන්මාලය රුපියල් 30,000කට විකුණා පාසලේ විදුලි බිල ගෙවා දැමීමට කටයුතු කළේ සිසුන්ගේ යහපත සඳහාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=r1111216</link>
    <topic>බාල රත්තරන්වලින් බාරය ඔප්පු කළාට කට්ටඩි උන්නැහැට මරු නැගලා</topic>
    <author>උඩුගම්පොළ බර්ටි ලයනල්</author>
    <content>මිනුවන්ගොඩ එක්තරා ප්‍රදේශයක ප්‍රසිද්ධ දේවාලයක්විය. එහි දේවගැති වරයා ලෙස කටයුතු කළ ගුණේරිස් යන අයයි. දෙහිකැපීම නූල් දැමීම ඇතුළු සියලුම දේ ශාන්තියක් වෙන ලෙසින්ම ඉටු කිරීමට ඔහු වග බලා ගත්තේය. එබැවින් ඔහු ‘කට්ටඅඩියා’ ලෙසින් නොව නියම වශයෙන් කට්ටාඩියා ලෙසින් ජනතාව අතර ප්‍රසිද්ධ විය.ඔහුගේ ඇවෑමෙන් පසු මේ දේවාලයේ වැඩ කටයුතු බාර වූයේ ඔහුගේ ඥතියකු වූ සෙනේරිස් යන අයටය. ඔහු ගුණේරිස් මෙන් නොව දේවාලය තුළින් කෙසේ හෝ මුදල් උපයා ගැනීමට වෙර දරන්නකු ලෙසින් ප්‍රසිද්ධ විය.දිනක් ප්‍රදේශවාසී යුවළක් තම බිරිඳගේ සිව් වෙනි දරු උපත වෙනුවෙන් ශාන්තියක් කර ගැනීමට මෙම දේවාලයට පැමිණ ඇත.බුදුන් වැඳ දෙවියන්ට පිං පෙත් අනුමෝදන් කර කහ දියරෙන් කාසියක් සෝදා පිිරිසුදු කර රෙදි කැබැල්ලක්ද රැගෙන ගොස් කපු මහතාට අවශ්‍ය කාරණය පැහැදිලිවම කියා සිටියෝය.දේවාලයේ කපු මහතා දෙවියන්ට කන්නලව් කර සෙමර පිල්ගසෙන් ආශිර්වාද කර දැන් දරුවෝ ගැහැණු ළමයි තුන් දෙනෙක් ළඟට ආයෙ පිරිමි ළමයෙක් හම්බ වුණොත් නම් නරකට හිටී. කොහොම වුණත් දරුවා හොඳට නිරෝගිව කරදරයක් නැතිව ලැබෙන්න කියල අපි දෙවියන් ඉදිරියේ බාරයක් වෙමු කියා කතිකා කර ගැනීමෙන් පසු යුවළ බාරය ඔප්පු කිරීමට පලතුරු පූජාවක් මල් පහන් පූජාවක් අරන් එන්නම් කියා කී කල ‘දරුවෝ ළමයෙක් හම්බ වෙන එක ලේසි වැඩක් නොවෙයිනෙ. එවගේ දේකට රූපෙට රූපයක් රත්තරන් වලින් හදල පූජාකරන්න වෙයි. ලේසි වෙන්නෙ නෑ. මෙය යුවළට කී පසු යුවළ මවිතයට පත් වී ඇත.දේවාලයේ කපු මහතාගේබල කිරීම දේව අණ යැයි සිතූ යුවළ කමක්නෑ කොහොම හරි පූජාව දෙන්නම් කියා දණ නමා වැද දේවාලයෙන් පිටවී ගියේ උභතෝකෝටික ප්‍රශ්නයකට මැදිවීමෙනි.මේ යුවළ ඉතාම අසරණ වූ ස්ථිර ආදායම් මාර්ගයක්ද නැති යුවළකි.කෙසේ හෝ දේවකාරිය කළ යුතුය සිතා දරු ප්‍රසූතියට සූදානම් වූවාය.නියමිත දිනය එළඹින. බිරිය නැවතත් ගැහැණු දරුවකු බිහි කළාය. දරුවා දේවාලයට වැඩම වන දිනයේ මේ බාරය නිදහස් කළ යුතුය. සැමියා දිවා රෑ නොතකා කුලී වැඩ කර මුදල් ඉපැයුවේය. නමුත් රත්තරන්වලින් කපු මහතා කීව රූපය නිම කිරීමට සෑහෙන මුදලක් වැය වේ. අවසානයේදී බිරිය දරුවන් තිදෙනාගේ කණ කර රන් අබරණ ගලවා අවශ්‍ය මුදල සොයා ගෙන රූපය සෑදවීය. රූපෙට රූපය බාරයනිදහස් කිරීමට දරුවා දේවාලයට වැඩම කෙරිනි.සිරිත් පරිදි බුදුන් වැද දෙවියන්හට පිං පෙත් අනුමෝදන්කර කපු මහතා අසලට දරුවා රැගෙන ගොස් දරුවාත් රන් රුවත් බාර දුනි. කපු මහතා ඉතා සතුටින් දරුවාට ආශිර්වාද කර රන් රුව දෙස මහත් කෑදර සිතින් බලමින් දේවාල ශාන්තිකර්මය නිම කළේය.යුවළ දරුවන් සමග දේවාලයෙන් පිටවී ගියේ කණ කර අබරණ අහිමි වූ අසරණ දරුවන් දෙස ශෝකයෙන් බලමිනි.ගතවූයේ දිනදෙකකි. සෙනේරිස් කපු මහතා විදුලි වේගයෙන් යුවළ මුණ ගැසීමට විත් බිය ගන්වා ‘උඹලගෙ වැඩ කරගත්ත.උඹල හිතුවද දෙවියන් වහන්සේ රවට්ටන්න. මෙන්න උඹලගෙ රූපෙ. දෙවියො මට කීවා මේ රූපෙ බාල රත්තරන්වලින් හදල තියෙන්නෙ. වහාම දවස් 2ක් ඇතුළත නියම රත්තරන් වලින් රූපයක් හදල පූජා කරවන්න’ කියල මෙන්න උඹලගෙ රූපෙ කියමින් යතුරු පැදියට නැග යන්නට ගියේ මේ යුවළගේ කිසිදු වදනකට කන් නොදෙමිනි.දැන්මේ දෙදෙනාට උගසට තැබීමට කිසි දෙයක් නැත. දරුවන් සිවු දෙනකුත් සමග ජීවත් වීමද මහ සටනකි. පැහැදිලි ස්ථිර ආදායමක් පවා නැති මේ යුවළ කළ යුත්තේ තමා ජීවත්ව සිටින ගෙය ඉඩම උගසට තැබීමය. දන්නා අඳුනන හිතවතුන්ගේ අතමාරුද ලබාගෙන පොලි සහිතව ඉඩම ගෙය උගසට තබා නැවත නියම රත්තරන්වලින් රූපයක් සාදා බාරය නිදහස් කළා යැයි ප්‍රදේශවාසීන් අතර රාවයක් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=s111121_1</link>
    <topic>ශ්‍රී ලංකා ජයග්‍රහණය අෆ්රිඩි උදුරා ගනී</topic>
    <author/>
    <content>වර්නන් ගුණ‍ෙස්කර සාජා සිට..පාකිස්තාන‍ෙය් ෂහිඩ් අෆ්රිඩිගේ අති විශිෂ්ට පන්දු යැවීම හමු‍ෙව් අසරණව ශ්‍රී ලංකාව සාජා ක්‍රිකට් ක්‍රීඩාංගණ‍ෙය් ඊ‍ෙය් පැවැති සිවුවැනි ජාත්‍යන්තර එක්දින තරග‍ෙයන් ලකුණු 26ක අන‍ෙප්ක්ෂිත පරාජයක් ලැබීය. පාකිස්තානය ‍ෙම් ජයග්‍රහණයත් සමග ශ්‍රී ලංකාවට එ‍ෙරහි එක්දින තරගමාලාව තරග 3 - 1කින් ජය ගැනීමට සමත් විය.ලකුණු 201ක පහසු ජයග්‍රාහී ඉලක්කයක් හඹා ගිය ශ්‍රී ලංකාවේ සියළුම ක්‍රීඩකයින් ඕවර 45යි පන්දු 2කදී ලකුණු 174කට දැවී ගියහ. පාකිස්තානය ‍ෙවනු‍ෙවන් පිත්තෙන්ද දස්කම් දක්වමින් අගනා ලකුණු 75ක් ලබා ගත් අෆ්රිඩි 'තරගයේ වීරයා' විය.අෆ්රිඩිගේ හපන්කම් හමු‍ෙව් ශ්‍රී ලංකා පිලේ අවසන් කඩුලු 7 ලකුණු 19කට බිඳ වැටිණි. අෆ්රිඩි ලකුණු 35කට කඩුලු 5ක් බිඳ හෙලීය.ශ්‍රී ලංකාව වෙනුවෙන් කුමාර් සංගක්කාර ලකුණු 58ක්ද, මහේල ජයවර්ධන ලකුණු 55ක්ද වාර්තා කළහ. පන්දු යැවීමේදී දිල්හාර ප්‍රනාන්දු ලකුණු 26කට කඩුලු 3ක් ලබා ගත්තේය.පළමුව පන්දුවට පහර දුන් පාකිස්තානය ඕවර 49.3කදී ලකුණු 200කට දැවී ගියේය. කලකට පසුව වගකී‍ෙමන් යුත් ඉනිමක් ක්‍රීඩා කළ ෂහිඩ් අෆ්රිඩිගේ වේගවත් ලකුණු 75 මත ඔවුන්ගේ ඉනිම ගොඩනැගී තිබිණි.උපුල් තරංග හා තිලකරත්න ඩිල්ෂාන් ශ්‍රී ලංකා ආරම්භක කඩුල්ල ‍ෙවනු‍ෙවන් ලකුණු 18ක් රැස් කරමින් සිටියදී සිවුවැනි ඕවර‍ෙය්දී තරංග දැවී ගි‍ෙය්ය. අයිසාස් චීමා‍ෙග් පන්දුවකට ඔහු‍ෙග් පිත්තේ ඉහළ ‍ෙකාට‍ෙස් අග වැදී ගිය පන්දුව පළමු 'ස්ලිප්'හි සිට හිසට උඩින් අතක් දමා යනුස් ඛාන් ‍ෙහාඳින් අල්ලා ගත්තේය. හත‍ෙර් පහර 3ක් එල්ල කළ තරංග පන්දු 13කින් ලකුණු 16ක් ලබා ගත්තේය.මුළු ලකුණු 37දී ඩිල්ෂාන් දැවී ගි‍ෙය්ය. ඒ කඩුල්ල ලබා ගත්තේද චීමා ය. 8 වැනි ඕවර‍ෙය් අවසාන පන්දුව ඩිල්ෂාන්ගේ පිත්තේ ගෑවී ‍ෙනාගෑවී කඩුලු රකින සෆ්රාස් අහමඩ් අතට ගි‍ෙය්ය. එම පන්දුව තම පිත්තේ ස්පර්ශ ‍ෙනාවූ බවට ඩිල්ෂාන් තුළ විශ්වාසයක් තිබූ බැවින් පිටි‍ෙය් තරග විනිසුරු‍ෙග් තීරණයට එ‍ෙරහිව ඔහු අභියෝග කළද ‍ෙතවැනි විනිසුරුද එම තීරණය අනුමත ක‍ෙළ්ය. හත‍ෙර් පහර 2ක් එල්ල කළ ඩිල්ෂාන් ලකුණු 11කට දැවී ගි‍ෙය්ය. ඒ ‍ෙවනු‍ෙවන් ඔහු පන්දු 21කට මුහුණ දුන්නේය. ඩිල්ෂාන් ලකුණු 11කට දැවී ගි‍ෙය්ය. ඒ ‍ෙවනු‍ෙවන් ඔහු පන්දු 21කට මුහුණ දුන්නේය. ශ්‍රී ලංකා ඉනි‍ෙම් පළමු ඕවර 10 අවසන් වන විට කඩුලු 2ක් ලකුණු 42කට බිඳ වැටී තිබිණි.අංක 4 පිතිකරු දි‍ෙන්ෂ් චන්දිමාල් දැවී ගි‍ෙය් අනුවණ ‍ෙලස පිත්තෙන් හරඹ කරන්නට යා‍ෙමණි. 13 වැනි ඕවර‍ෙය් ‍ෙමාහමඩ් හෆීස් එවූ පන්දුවකට චන්දිමාල් ඔහු‍ෙග් කඩුල්ල හරස් ‍ෙකාට පහරක් එල්ල කිරීමට උත්සාහ කිරී‍ෙම්දී පිත්ත විසින් පන්දුව කඩුල්ල ‍ෙවත ඇද‍ෙගන එනු ලැබීය. එය ඒ අවස්ථාවට අවශ්‍ය නැති ශිල්ප දැක්වීමක් විය. හත‍ෙර් පහර 2ක් සමගින් චන්දිමාල් පන්දු 19කින් ලකුණු 11ක් ලබා ගත්තේය. ශ්‍රී ලංකාව කඩුලු 3 ට ලකුණු 53යි. ඕවර 15ක් අවසාන‍ෙය් ශ්‍රී ලංකාව කඩුලු 3ක් දැවී ලකුණු 59ක් රැස්කර ‍ෙගන සිටි‍ෙය්ය.සිවුවැනි කඩුල්ල සඳහා පිටි‍ෙය් එක්වූ කුමාර් සංගක්කාර හා මහේල ජයවර්ධන කල්පනාකාරී ක්‍රීඩාවක නිරත ‍ෙවමින් පළමු ඕවර 25 අවසන් වන විට ශ්‍රී ලංකා මුළු ලකුණු සංඛ්‍යාව 94 දක්වා ‍ෙගනැවිත් තිබිණි. පාකිස්තානය ඔවුන්ගේ පළමු ඕවර 25 අවසාන‍ෙය් කඩුලු 5ක් දැවී ලකුණු 80ක් ලබා ‍ෙගන සිටි‍ෙය්ය.ජයවර්ධන හා සංගක්කාර ශ්‍රී ලංකා ඉනි‍ෙම් හරි අඩකටත් වැඩි‍ෙයන් එනම් ඕවර 25.1ක් කඩුල්‍ෙල් රැඳී සිටීමට සමත් ව‍ෙහ. ඒ කාලය අතරතුරදී ඔව‍ෙහු සිවුවැනි කඩුල්ල ‍ෙවනු‍ෙවන් ලකුණු 102ක සබඳතාවක් පිහිටුවමින් ශ්‍රී ලංකාවේ මුළු ලකුණු ප්‍රමාණය 155 දක්වා ඉහළ නැංව‍ෙහ. ‍ෙම් සබඳතාව 38 වැනි ඕවර‍ෙය් බිඳ දැමු‍ෙව් ‍ෙබා‍ෙහී තරගවල තීරණාත්මක ක්‍රියාවක් සටහන් කරන ෂහිඩ් අෆ්රිඩි ය. ඔහු‍ෙග් පන්දුවක් ‍ෙකළින් ම කඩුල්ලේ වැදී‍ෙමන් 'සංගා' ලකුණු 58ක් ලබා ‍ෙගන සිටියදී දැවී ගි‍ෙය්ය. පන්දු 103කට මුහුණ දුන් ඔහු හත‍ෙර් පහර 6ක් එල්ල ක‍ෙළ්ය. සංගක්කාර ඊ‍ෙය් වාර්තා ක‍ෙළ් ඔහු‍ෙග් 66 වැනි ජාත්‍යන්තර එක්දින අර්ධ ශතකයයි. පන්දු 95කින් වාර්තා ව‍ෙ එම අර්ධ ශතකයට හත‍ෙර් පහර 5ක් ඇතුළත්ව තිබිණි.සංගක්කාර දැවී යා‍ෙමන් පසුව ලකුණු 19ක් ඇතුළත ශ්‍රී ලංකා පිලේ ඉතිරි කඩුලු 6 බිඳ වැටිණි. මින් කඩුලු 4ක් ම ලබා ගත්තේ අෆ්රිඩි ය.ඇන්ජ‍ෙලී මැතිව්ස් ලකුණු ‍ෙනාලබා ම දැවී ගි‍ෙය්ය. ඒ, අජ්මාල්ගේ පන්දුවකට කඩුලු රකින අහමඩ් අතට උඩ පන්දුවක් ලබා ‍ෙදමිණි. ජීවන් ‍ෙමන්ඩිස් (2): සීකු‍ෙග් ප්‍රසන්න (0): ලසිත් මාලිංග (4): තිසර ‍ෙප‍ෙර්රා (7).මහේල ජයවර්ධන ඔහු‍ෙග් 62 වැනි ජාත්‍යන්තර එක්දින අර්ධ ශතකය වාර්තා කරමින් පන්දු 87කින් ලකුණු 55ක් රැස්කර ‍ෙගන සිටියදී අෆ්රිඩිගේ පන්දුවකට හෆීස් ‍ෙවත උඩ පන්දුවක් ‍ෙදමින් දැවී ගි‍ෙය්ය. හත‍ෙර් පහර 2ක් හා හ‍ෙය් පහරක් ම‍ෙහ්ල‍ෙග් ඉනිමට ඇතුළත්ව තිබිණි.ඊ‍ෙය් තරගය සඳහා ශ්‍රී ලංකා කණ්ඩාය‍ෙම් ‍ෙවනසක් සිදුකර ‍ෙනාතිබූ අතර පාකිස්තානය ‍ෙවනස්කම් ‍ෙදකක් සිදු‍ෙකාට තිබිණි. අබ්දුල් රසාක් හා ‍ෙසාහයිල් ටන්වීර් ‍ෙවනුවට ඔවුන් ‍ෙෂායිබ් මලික් හා අයිසාස් චීමා කැඳවා තිබිණි.කාසි‍ෙය් වාසිය දිනා ‍ෙගන ප්‍රථම‍ෙයන් පන්දුවට පහර දුන් පාකිස්තාන‍ෙය් පළමු කඩුල්ල මුළු ලකුණු 18ක්ව තිබියදී 7 වැනි ඕවර‍ෙය්දී බිඳ වැටිණි. දිල්හාර ප්‍රනාන්දු ඊ‍ෙය් තරගයේ ඔහු‍ෙග් පළමු පන්දු‍ෙවන් ම කඩුල්ලක් ලබා ගැනීමට සමත් විය. පා ‍ෙප‍ෙදසින් එව‍ෙ එම පන්දුව ඉම්රාන් ෆර්හත්‍ෙග් (10) පිත්තේ වැදී ගිය අතර කඩුලු රකින කුමාර් සංගක්කාර දකුණු පසට පැන පන්දුව බිම ගෑවීමට ‍ෙමා‍ෙහාතක් තිබියදී අති දක්ෂ ‍ෙලසින් දකුණතින් එම උඩ පන්දුව රැක ගත්තේය..දිල්හාර‍ෙග් පන්දු යැවීම ඊ‍ෙය් උසස් මට්ටමක පැවතිණි. පළමු පන්දු‍ෙවන්ම කඩුල්ලක් ලබා ගත් ඔහු ඕවර 2ක් යැවී‍ෙමන් පසුව යළි පන්දු යැවීම සඳහා කැඳවනු ලැබු‍ෙව් 17 වැනි ඕවර‍ෙය්දීය. එම අවස්ථා‍ෙව්දීද දිල්හාර ඔහු‍ෙග් පළමු පන්දු‍ෙවන් ම කඩුල්ලක් ලබා ගැනීමට සමත් විය. එවර දැවී ගි‍ෙය් යනුස් ඛාන් (18)ය. ඒ වන විට මුළු ලකුණු සංඛ්‍යාව 62ක් විය.ඊට ‍ෙපර ඕවර‍ෙය්දී මුළු ලකුණු ප්‍රමාණය 57ක්ව තිබියදී පාකිස්තාන ‍ෙදවැනි කඩුල්ල බිඳ වැටිණි. සීකු‍ෙග් ප්‍රසන්න‍ෙග් පන්දුවකට 'ඩීප් මිඩ් විකට්'හි පන්දු රකිමින් සිටි දි‍ෙන්ෂ් චන්දිමාල් ‍ෙවත උඩ පන්දුවක් ‍ෙදමින් ‍ෙමාහමඩ් හෆීස් ලකුණු 27කට දැවී ගි‍ෙය්ය. පන්දු 51කට මුහුණ දුන් ඔහු හත‍ෙර් පහර 3ක් එල්ල ක‍ෙළ්ය.පාකිස්තාන ඉනි‍ෙම් පළමු ඕවර 25 අවසන් වන විට ඔවුන්ගේ කඩුලු 5ක් මුළු ලකුණු 80කට බිඳ වැටී තිබිණි. ‍ෙෂායිබ් මලික් හා උමාර් අක්මාල් දැවී ගිය අ‍ෙනක් පිතිකරු‍ෙවී ව‍ෙහ. ‍ෙම් ‍ෙද‍ෙදනා ම දැවී ගි‍ෙය් පා දඟ පන්දු යවන ජීවන් ‍ෙමන්ඩිස්‍ෙග් පිට පිට ඕවරවලදීය. ‍ෙද‍ෙදනා ම දැවී යන විට ලබා ‍ෙගන සිටි‍ෙය් ලකුණු 2 බැගිනි. ඊටත් ‍ෙම් පිතිකරුවන් ‍ෙද‍ෙදනා ම කඩුල්ල මුවා කිරී‍ෙම් වරදට හසුව දැවී යාම වි‍ෙශ්ෂත්වයක් විය.මලික් 22 වැනි ඕවර‍ෙය්දී දැවී ගි‍ෙය්ය. මුළු ලකුණු ප්‍රමාණය 69යි. 24 වැනි ඕවර‍ෙය් ලකුණු පුවරු‍ෙව් 71ක් සටහන්ව තිබියදී අක්මාල් දැවී ගි‍ෙය්ය. එම ඕවර‍ෙය් ‍ෙදවැනි පන්දු‍ෙව්දී අක්මාල් දැවී ගිය බවට පිටි‍ෙය් තරග විනිසුරු සමීර් හයිඩර් (පාකිස්තානය) තීරණය ක‍ෙළ්ය. එයට එ‍ෙරහිව පාකිස්තානය ‍ෙතවැනි විනිසුරු මරායිස් එරාස්මුස් (දකුණු අප්‍රිකාව)‍ගෙන් විමසන ලදුව ඔහු එය දැවී යාමක් ‍ෙනාවන බවට තීරණය ක‍ෙළ්ය. ඊට පසුව ‍ෙතවැනි පන්දු‍ෙව්දී අක්මාල් කඩුල්ල මුවා කළැයි ශ්‍රී ලංකාව ඉල්ලා සිටියදී හයිඩර් එය දැවී යාමක් ‍ෙනාවන බව තීරණය ක‍ෙළ්ය. එවර ශ්‍රී ලංකාව එම තීරණයට අභි‍යෝග කරමින් ‍ෙතවැනි විනිසුරුට එම තීරණය නැවත අධ්‍යයනය කරන ‍ෙලස දන්වා සිටි‍ෙය්ය. ‍ෙතවැනි විනිසුරු එය දැවී යාමක් බවට තීරණය ක‍ෙළ්ය.28 වැනි ඕවර‍ෙය් මුළු ලකුණු ප්‍රමාණය 97ක්ව තිබියදී පාකිස්තාන 6 වැනි කඩුල්ල බිඳ වැටිණි. නායක මිස්බා උල් හක් ලකුණු 16ක් රැස්කර ‍ෙගන සිටියදී දුවද්දී දැවී ගි‍ෙය්ය. 35 වැනි ඕවර‍ෙය්දී සෆ්රාස් අහමඩ් (1), සීකු‍ෙග් ප්‍රසන්න‍ෙග් පන්දුවකට දැවී ගි‍ෙය්ය. ඔහු දැවී ගි‍ෙය්ද කඩුල්ල මුවා කිරී‍ෙම් වරදට හසු‍ෙවමිණි. එම තීරණයට එ‍ෙරහිවද පාකිස්තානය අභි‍ෙයීග කර සිටියත් ‍ෙතවැනි විනිසුරු‍ෙග් තීරණයද එය ම විය.ෂහිඩ් අෆ්රිඩි ඊ‍ෙය් සාජා ක්‍රීඩා ‍ලෝලීන් උන්මාදයට පත් කරවන තර‍ෙම් ආක්‍රමණශීලී පිතිහරඹයක නිරත විය. පන්දු 52කින් සිය 32 වැනි ජාත්‍යන්තර එක්දින අර්ධ ශතකය (හත‍ෙර් 2යි, හ‍ෙය් 2යි) වාර්තා කළ ඔහු අවසාන‍ෙය් තිසර ‍ෙප‍ෙර්රා‍ෙග් පන්දුවකට දුන් උඩ පන්දුව කඩුලු රකින 'සංගා' දර්ශනීය ‍ෙලස රැක ගැනී‍ෙමන් ලකුණු 75කට දැවී ගි‍ෙය්ය. පන්දු 65ක අෆ්රිඩි ඉනිම හත‍ෙර් පහර 4ක් හා හ‍ෙය් පහර 3කින් ශක්තිමත්ව තිබිණි.අෆ්රිඩි හා සයිඩ් අජ්මාල් 8 වැනි කඩුල්ල ‍ෙවනු‍ෙවන් ඕවර 9.4ක් ඇතුළත ලකුණු 61ක අගනා සබඳතාවක් පිහිටුවමින් පාකිස්තාන ඉනිම මුළු ලකුණු 120 සිට 181 දක්වා ඉහළට ‍ෙගන ආහ. අෆ්රිඩි දැවී යාමට ‍ෙපර ඕවර‍ෙය්දී ඔහු ප්‍රසන්න‍ෙග් පන්දුවලට පිට පිට හත‍ෙර් පහර 2ක් එල්ල කර අනතුරුව හ‍ෙය් පහරක්ද එල්ල ක‍ෙළ්ය. එම ඕවර‍ෙය් අවසන් පන්දුවට අෆ්රිඩි (ලකුණු 72දී) 'මිඩ් විකට්'ට ඉහළින් එල්ල කළ උඩ පන්දුව හත‍ෙර් සීමාව අසල පන්දු රකිමින් සිටි දිල්හාර ප්‍රනාන්දු අතහැරි‍ෙය්ය. ඕවර 45ක් අවසාන‍ෙය් පාකිස්තාන‍ෙය් කඩුලු 8ක් ලකුණු 184කට බිඳ වැටී තිබිණි.ඕවර 49.3කදී පාකිස්තාන පිලේ සියළු ‍ෙදනා ලකුණු 200කට දැවී ගියහ. අජ්මාල් (20) දිල්හාර ප්‍රනාන්දු‍ෙග් පන්දුවකට කඩුල්ල මුවා කරමින් එම වරදට හසුව දැවී ගිය පාකිස්තාන පිලේ සිවුවැනි පිතිකරුවා බවට පත්විය. උමාර් ගුල් (7) මාලිංග‍ෙග් පන්දුවක් ‍ෙකළින් ම කඩුල්ලේ ගැටී‍ෙමන් දැවී ගි‍ෙය්ය.ශ්‍රී ලංකාව ‍ෙවනු‍ෙවන් වඩාත් ම සාර්ථක පන්දු යවන්නා ‍ෙවමින් දිල්හාර ප්‍රනාන්දු ලකුණු 26කට කඩුලු 3ක් ලබා ගත්තේය. ඔහු‍ෙග් ඕවර 10න් 3ක් ම ලකුණු ලබා ‍ෙනාදුන් ඒවා වීමද වි‍ෙශ්ෂත්වයක් විය. ‍ෙමන්ඩිස් හා ප්‍රසන්න යන දඟ පන්දු යවන්නේ කඩුලු 2 බැගින් ලබා ගත්හ.ශ්‍රී ලංකාව හා පාකිස්තානය අතර පස්වැනි හා අවසාන ජාත්‍යන්තර එක්දින ක්‍රිකට් තරගය ලබන 23 වැනිදා අබුඩාබි හිදී පැවැත්‍ෙව්..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=s1111217</link>
    <topic>ලකුණු 201ක ජයග්‍රාහී ඉලක්කය හමුවේ ශ්‍රී ලංකාව ලකුණු 174ට දැවී යයි</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට...</author>
    <content>ශ්‍රී ලංකාව හා පාකිස්තානය අතර සාජා ක්‍රිකට් ක්‍රීඩාංගණයේ ඊයේ පැවැති සිවුවැනි ජාත්‍යන්තර එක්දින තරගයේ ලකුණු 201ක ජයග්‍රාහී ඉලක්කයක් හඹා යමින් සිටි ශ්‍රී ලංකාව, පත්‍රය රාත්‍රි මුද්‍රණයට යන අවස්ථාව වන විට, ඕවර 32කදී කඩුලු 3ක් දැවී ලකුණු 128ක් රැස්කර ගෙන සිටියේය. කුමාර් සංගක්කාර පන්දු 75කට මුහුණ දෙමින් නොදැවී ලකුණු 36ක්ද, මහේල ජයවර්ධන පන්දු 47කින් නොදැවී ලකුණු 42ක්ද ලබා ගෙන සිටියහ. පළමුව පන්දුවට පහර දුන් පාකිස්තානය ඕවර 49.3කදී ලකුණු 200කට දැවී ගියේය. කලකට පසුව වගකීමෙන් යුත් ඉනිමක් ක්‍රීඩා කළ ෂහිඩ් අෆ්රිඩිගේ වේගවත් ලකුණු 75 මත ඔවුන්ගේ ඉනිම ගොඩනැගී තිබිණි. සාර්ථක පන්දු යැවීමක නියැළුනු දිල්හාර ප්‍රනාන්දු ලකුණු 26කට කඩුලු 3ක් ලබා ගත්තේය. ජීවන් මෙන්ඩිස් හා සීකුගේ ප්‍රසන්න යන පා දඟ පන්දු යවන්නෝ කඩුලු 2 බැගින් ලබා ගත්හ.උපුල් තරංග හා තිලකරත්න ඩිල්ෂාන් ශ්‍රී ලංකා ආරම්භක කඩුල්ල වෙනුවෙන් ලකුණු 18ක් රැස් කරමින් සිටියදී සිවුවැනි ඕවරයේදී තරංග දැවී ගියේය. අයිසාස් චීමාගේ පන්දුවකට ඔහුගේ පිත්තේ ඉහළ කොටසේ අග වැදී ගිය පන්දුව පළමු ‘ස්ලිප්’හි සිට හිසට උඩින් අතක් දමා යූනුස් ඛාන් හොඳින් අල්ලා ගත්තේය. හතරේ පහර 3ක් එල්ල කළ තරංග පන්දු 13කින් ලකුණු 16ක් ලබා ගත්තේය.මුළු ලකුණු 37දී ඩිල්ෂාන් දැවී ගියේය. ඒ කඩුල්ල ලබා ගත්තේද චීමා ය. 8 වැනි ඕවරයේ අවසාන පන්දුව ඩිල්ෂාන්ගේ පිත්තේ ගෑවී නොගෑවී කඩුලු රකින සෆ්රාස් අහමඩ් අතට ගියේය. එම පන්දුව තම පිත්තේ ස්පර්ශ නොවූ බවට ඩිල්ෂාන් තුළ විශ්වාසයක් තිබූ බැවින් පිටියේ තරග විනිසුරුගේ තීරණයට එරෙහිව ඔහු අභියෝග කළද තෙවැනි විනිසුරුද එම තීරණය අනුමත කළේය.ශ්‍රී ලංකා ඉනිමේ පළමු ඕවර 10 අවසන් වන විට කඩුලු 2ක් ලකුණු 42කට බිඳ වැටී තිබිණි. අංක 4 පිතිකරු දිනේෂ් චන්දිමාල් දැවී ගියේ අනුවණ ලෙස පිත්තෙන් හරඹ කරන්නට යාමෙණි. 13 වැනි ඕවරයේ මොහමඩ් හෆීස් එවූ පන්දුවකට චන්දිමාල් ඔහුගේ කඩුල්ල හරස් කොට පහරක් එල්ල කිරීමට උත්සාහ කිරීමේදී පිත්ත විසින් පන්දුව කඩුල්ල වෙත ඇදගෙන එනු ලැබීය. එය ඒ අවස්ථාවට අවශ්‍ය නැති ශිල්ප දැක්වීමක් විය. හතරේ පහර 2ක් සමගින් චන්දිමාල් පන්දු 19කින් ලකුණු 11ක් ලබා ගත්තේය. ශ්‍රී ලංකාව කඩුලු 3 ට ලකුණු 53යි. ඕවර 15ක් අවසානයේ ශ්‍රී ලංකාව කඩුලු 3ක් දැවී ලකුණු 59ක් රැස්කර ගෙන සිටියේය.සිවුවැනි කඩුල්ල සඳහා පිටියේ එක්වූ කුමාර් සංගක්කාර හා මහේල ජයවර්ධන කල්පනාකාරී ක්‍රීඩාවක නිරත වෙමින් පළමු ඕවර 25 අවසන් වන විට ශ්‍රී ලංකා මුළු ලකුණු සංඛ්‍යාව 94 දක්වා ගෙනැවිත් තිබිණි. පාකිස්තානය ඔවුන්ගේ පළමු ඕවර 25 අවසානයේ කඩුලු 5ක් දැවී ලකුණු 80ක් ලබා ගෙන සිටියේය.ඊයේ තරගය සඳහා ශ්‍රී ලංකා කණ්ඩායමේ වෙනසක් සිදුකර නොතිබූ අතර පාකිස්තානය වෙනස්කම් දෙකක් සිදුකොට තිබිණි. අබ්දුල් රසාක් හා සොහයිල් ටන්වීර් වෙනුවට ඔවුන් ෂොයිබ් මලික් හා අයිසාස් චීමා කැඳවා තිබිණි.කාසියේ වාසිය දිනා ගෙන ප්‍රථමයෙන් පන්දුවට පහර දුන් පාකිස්තානයේ පළමු කඩුල්ල මුළු ලකුණු 18ක්ව තිබියදී 7 වැනි ඕවරයේදී බිඳ වැටිණි. දිල්හාර ප්‍රනාන්දු ඊයේ තරගයේ ඔහුගේ පළමු පන්දුවෙන් ම කඩුල්ලක් ලබා ගැනීමට සමත් විය. පා පෙදෙසින් එවූ එම පන්දුව ඉම්රාන් ෆර්හත්ගේ (10) පිත්තේ වැදී ගිය අතර කඩුලු රකින කුමාර් සංගක්කාර දකුණු පසට පැන පන්දුව බිම ගෑවීමට මොහොතක් තිබියදී අති දක්ෂ ලෙසින් දකුණතින් එම උඩ පන්දුව රැක ගත්තේය.දිල්හාරගේ පන්දු යැවීම ඊයේ උසස් මට්ටමක පැවතිණි. පළමු පන්දුවෙන්ම කඩුල්ලක් ලබා ගත් ඔහු ඕවර 2ක් යැවීමෙන් පසුව යළි පන්දු යැවීම සඳහා කැඳවනු ලැබුවේ 17 වැනි ඕවරයේදීය. එම අවස්ථාවේදීද දිල්හාර ඔහුගේ පළමු පන්දුවෙන් ම කඩුල්ලක් ලබා ගැනීමට සමත් විය. එවර දැවී ගියේ යූනුස් ඛාන් (18)ය. ඒ වන විට මුළු ලකුණු සංඛ්‍යාව 62ක් විය.ඊට පෙර ඕවරයේදී මුළු ලකුණු ප්‍රමාණය 57ක්ව තිබියදී පාකිස්තාන දෙවැනි කඩුල්ල බිඳ වැටිණි. සීකුගේ ප්‍රසන්නගේ පන්දුවකට ‘ඩීප් මිඩ් විකට්’හි පන්දු රකිමින් සිටි දිනේෂ් චන්දිමාල් වෙත උඩ පන්දුවක් දෙමින් මොහමඩ් හෆීස් ලකුණු 27කට දැවී ගියේය. පන්දු 51කට මුහුණ දුන් ඔහු හතරේ පහර 3ක් එල්ල කළේය. පාකිස්තාන ඉනිමේ පළමු ඕවර 25 අවසන් වන විට ඔවුන්ගේ කඩුලු 5ක් මුළු ලකුණු 80කට බිඳ වැටී තිබිණි. ෂොයිබ් මලික් හා උමාර් අක්මාල් දැවී ගිය අනෙක් පිතිකරුවෝ වූහ.28 වැනි ඕවරයේ මුළු ලකුණු ප්‍රමාණය 97ක්ව තිබියදී පාකිස්තාන 6 වැනි කඩුල්ල බිඳ වැටිණි. නායක මිස්බා උල් හක් ලකුණු 16ක් රැස්කර ගෙන සිටියදී දුවද්දී දැවී ගියේය. 35 වැනි ඕවරයේදී සෆ්රාස් අහමඩ් (1), සීකුගේ ප්‍රසන්නගේ පන්දුවකට දැවී ගියේය.පන්දු 52කින් සිය 32 වැනි ජාත්‍යන්තර එක්දින අර්ධ ශතකය (හතරේ 2යි, හයේ 2යි) වාර්තා කළ ඔහු අවසානයේ තිසර පෙරේරාගේ පන්දුවකට දුන් උඩ පන්දුව කඩුලු රකින ‘සංගා’ දර්ශනීය ලෙස රැක ගැනීමෙන් ලකුණු 75කට දැවී ගියේය.ඕවර 49.3කදී පාකිස්තාන පිලේ සියළු දෙනා ලකුණු 200කට දැවී ගියහ. අජ්මාල් (20) දිල්හාර ප්‍රනාන්දුගේ පන්දුවකට කඩුල්ල මුවා කරමින් එම වරදට හසුව දැවී ගිය පාකිස්තාන පිලේ සිවුවැනි පිතිකරුවා බවට පත්විය. උමාර් ගුල් (7) මාලිංගගේ පන්දුවක් කෙළින් ම කඩුල්ලේ ගැටීමෙන් දැවී ගියේය.ශ්‍රී ලංකාව වෙනුවෙන් වඩාත් ම සාර්ථක පන්දු යවන්නා වෙමින් දිල්හාර ප්‍රනාන්දු ලකුණු 26කට කඩුලු 3ක් ලබා ගත්තේය. ඔහුගේ ඕවර 10න් 3ක් ම ලකුණු ලබා නොදුන් ඒවා වීමද විශේෂත්වයක් විය. මෙන්ඩිස් හා ප්‍රසන්න යන දඟ පන්දු යවන්නෝ කඩුලු 2 බැගින් ලබා ගත්හ.පාකිස්තානයමොහොමඩ් හෆීස් ඇ. චන්දිමාල් ප. ප්‍රසන්න 27 ඉම්රාන් ෆර්හාට් ඇ. සංගක්කාර ප. දිල්හාර 10 යුනූස් ඛාන් ඇ. ජීවන් මෙන්ඩිස් ප. දිල්හාර 18 මිස්බා උල් හක් දුවද්දි දැවී ගියා 16 සොයිබ් මලික් ක.මු.ක. ප. ජීවන් මෙන්ඩිස් 2 උමාර් අක්මාල් ක.මු.ක. ප. ජීවන් මෙන්ඩිස් 2 සයීඩ් අෆ්රිඩි ඇ. සංගක්කාර ප. තිසර පෙරේරා 75 සර්ෆාස් අහ්මඩ් ක.මු.ක. ප. ප්‍රසන්න 16 සයීඩ් අජ්මාල් ක.මු.ක. ප. දිල්හාර 20 උමාර් ගුල් ප. මාලිංග 7 අශිස් චීමා නොදැවි 3 අතිරේක 10 එකතුව සියලු දෙනා දැවී (ඕවර 49.3) 200 කඩුලු බිඳ වැටීම-1-18, 2-57, 3-62, 4-69, 5-71, 6-97, 7-120, 8-181, 9-191 පන්දු යැවීම-ලසිත් මාලිංග 9.3-0-38-1 තිසර පෙරේරා 10-1- 36-1 දිල්හාර ප්‍රනාන්දු 10-3-26-3 ජීවන් මෙන්ඩිස් 9-0-40-2 සීකුගේ ප්‍රසන්න 10-1-55-2 තිලකරත්න ඩිල්ෂාන් 1-0-3- -- ශ්‍රී ලංකාව උපුල් තරංග ඇ. යුනුස් ඛාන් ප. චීමා 16 තිලකරත්න ඩිල්ෂාන් ස්ටම්ප් ප. චීමා 11 කුමාර සංගක්කාර නොදැවී 36 දිනේෂ් චන්දිමාල් ප. හෆීස් 11 මහේල ජයවර්ධන නොදැවී 42 අතිරේක 8 එකතුව කඩුලු 3ක් දැවී (ඕවර 32) 128 කඩුලු බිඳ වැටීම-1-18, 2- 37, 3-53 පන්දු යැවීම - ගුල් 6-0-19-0 චීමා 6-0-33-2 හෆීස් 7-1- 21-1 මලික් 5- 1-17-0 අජ්මාල් 5-1-16-0 අෆ්රිඩි 3-0- 16-0.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=s1111211</link>
    <topic>අන්තර් රෙජිමේන්තු කබඩි තරගාවලියේ සුපර් ලීග් සූරතාව පාබල හමුදාවට</topic>
    <author>මහරගම විශේෂවේහැල්ලේ පියතිලක</author>
    <content>ශ්‍රී ලංකා යුද හමුදාවේ කබඩි සම්මේලනය සංවිධානය කරන ලද අන්තර් රෙජිමේන්තු කබඩි තරගාවලියේ සුපර් ලීග් කොටසේ සූරතාව ශ්‍රී ලංකා යුද හමුදා පාබල හමුදා කණ්ඩායම හිමිකර ගත් අතර ‘ඒ’ කොටසේ අභියෝගතා තරගාවලියේ සූරතාව ශ්‍රී ලංකා යුද හමුදා ඉංජිනේරු සේවා රෙජිමේන්තු කණ්ඩායම හිමිකර ගත්හ.මෙම තරගාවලියේ මූලික තරග මේ මස 8 වනදා සිට 11 වනදා දක්වා පනාගොඩ යුද හමුදා ගෘහස්ථ ක්‍රීඩාගාරයේ දී පැවැති අතර ‘ඒ’ කොටසේ සහ සුපර් ලීග් කොටසේ අවසන් මහා තරග දෙක ඉකුත්දා මහරගම ජාතික තරුණ මධ්‍යස්ථාන ගෘහස්ථ ක්‍රීඩාංගණයේ දී යුද හමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් පැවැත්විණ.මේ තරගාවලියට රෙජිමේන්තු කණ්ඩායම් 17 ක් සහ කාන්තා බලකා කණ්ඩායම් 6 ක් සහභාගි වූහ.මූලික තරගවලදී ‘ඒ’ කොටසේ අවසන් මහා තරගය සඳහා ශ්‍රී ලංකා යුද හමුදා යාන්ත්‍රික පාබල හමුදා කණ්ඩායම රෙජිමේන්තු කණ්ඩායම සුදුසුකම් ලැබූහ. මෙම තරගයේදී ශ්‍රී ලංකා යුද හමුදා ඉංජිනේරු සේවා රෙජිමේන්තු කණ්ඩායම ලකුණු 40 ට 9 ක් වශයෙන් පහසු ජයක් වාර්තා කළේය.සුපර්ලීග් තරගාවලිය සඳහා ශ්‍රී ලංකා යුද හමුදා සන්නාහ සන්නද්ධ බලකා කණ්ඩායමත්, ශ්‍රී ලංකා යුද හමුදා පාබල හමුදා කණ්ඩායමත් සුදුසුකම් ලැබූ අතර, එම තරගයේදී දෙපිලම තරග කර ශ්‍රී ලංකා යුද හමුදා පාබල රෙජිමේන්තු කණ්ඩායම ලකුණු 21 ට 20 ක් වශයෙන් තියුණු ජයක් වාර්තා කළේය.තරගාවලියේ ප්‍රතිඵල මෙසේය.‘බී’ කොටස1. සූරතාව - විජයබා පාබල රෙජිමේන්තුව, 2. අනුසූරතාව - විදුලි හා යාන්ත්‍රික ඉංජිනේරු රෙජිමේන්තුව හා තෙවන ස්ථානය සංඥා බලකා රෙජිමේන්තුව.කාන්තා තරගාවලිය1 සූරතාව - 3 වන කාන්තා බලකාය, 2. අනුසූරතාව - 4 වන කාන්තා බලකාය, 3. තෙවන ස්ථානය – 6 වන කාන්තා බලකාය’ඒ’ කොටසේ අභියෝගතා කුසලානය1. සූරතාව - ශ්‍රී ලංකා යුද හමුදා ඉංජිනේරු සේවා රෙජිමේන්තුව, 2. අනුසූරතාව ශ්‍රී ලංකා යුද හමුදා යාන්ත්‍රික පාබල හමුදා රෙජිමේන්තුව, 3. තෙවන ස්ථානය – ජාතික ආරක්‍ෂක බලමුළු කණ්ඩායම.සුපර් ලීග් තරගාවලිය1. සූරතාව - ශ්‍රී ලංකා යුද හමුදා පාබල රෙජිමේන්තුව, 2. අනුසූරතාව - ශ්‍රී ලංකා යුද හමුදා සන්නාහ සන්නද්ධ බලකා කණ්ඩායම, 3. තෙවන ස්ථානය - ශ්‍රී ලංකා යුද හමුදා පොදු සේවා බලකා රෙජිමේන්තුව.විශේෂ දක්‍ෂතා1. සුපර් ලීග් තරගාවලියේ දක්‍ෂතම ආක්‍රමණික ක්‍රීඩකයා - කෝප්‍රල් ආර්. ඩී. ජේ. සිරිවර්ධන (ශ්‍රී ලංකා පාබල හමුදාව), දක්‍ෂතම වළක්වන්නා - එස්. ඩී. ඩී. ජී. මධුසංක (සන්නාහ සන්නද්ධ බලකාය)කාන්තා තරගදක්‍ෂතම ආක්‍රමණික ක්‍රීඩිකාව - එම්. කුමාරි (6 වන බලකාය), දක්‍ෂතම වළක්වන්නිය - කේ. ඩී. උපේක්‍ෂා (3 වන බලකාය).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=s1111212</link>
    <topic>ක්‍රීඩා ඇමැතිට සුබ උපන් දිනයක්</topic>
    <author/>
    <content>ක්‍රීඩා ඇමැති මහින්දානන්ද අලුත්ගමගේ මහතාගේ 47 වැනි උපන් දිනය අදට යෙදී ඇත.කොළඹ රාජකීය විදුහලේ අධ්‍යාපනය හැදෑරූ ඔහු මහනුවර දිස්ත්‍රික්කයෙන් පාර්ලිමේන්තුවට පිවිසියේය.ක්‍රීඩා ඇමැතිවරයාගේ උපන් දිනය වෙනුවෙන් නාවලපිටිය ආසනයේ හා මහනුවර දිස්ත්‍රික්කයේ ප්‍රදේශ කිහිපයක විශේෂ ආගමික හා සමාජ සේවා කටයුතු රැසක් සංවිධානය වී ඇතැයි ක්‍රීඩා අමාත්‍යාංශයේ මාධ්‍ය අධ්‍යක්‍ෂ හර්ෂ බී. අබේකෝන් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=s1111213</link>
    <topic>දකුණේ ක්‍රිකට් විනිසුරුවන්ට වැඩමුළුවක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ක්‍රිකට් විනිසුරුවන්ගේ සංගමය සහ පාසල් ක්‍රිකට් සංගමය ඒකාබද්ධව ගාල්ල, මාතර හා හම්බන්තොට දිස්ත්‍රික්කවල ක්‍රිකට් විනිසුරුවන්ගේ වැඩමුළුව මේ මස 20 වැනි දින පෙරවරු 9.00ට ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැත්වේ.පාසල් ක්‍රිකට් සංගමය මගින් දැනට පවත්වාගෙන යන වයස 13 සහ 19න් පහළ ක්‍රිකට් තරගාවලියේ නීතිරීති සහ කොන්දේසි පිළිබඳ විනිසුරුවන් දැනුවත් කිරීම මෙහි අරමුණ වී තිබේ. එහෙයින් මෙදින වැඩමුළුවට සහභාගී වීම අනිවාර්යය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=s1111214</link>
    <topic>මධ්‍යම පළාත් නෙට්බෝල් සූරතාව සෞඛ්‍ය දෙපාර්තමේන්තුවට</topic>
    <author>මහනුවර ක්‍රීඩා විශේෂ</author>
    <content>මධ්‍යම පළාත් රාජ්‍ය සේවා නෙට්බෝල් සූරතාව 7 වැනි වරටත් මධ්‍යම පළාත් සෞඛ්‍ය දෙපාර්තමේන්තු පිල විසින් දිනාගන්නා ලදී.නිලන්ති ගමගේ ගේ නායකත්වයෙන් එම කණ්ඩායම පළමු තරගයෙන් මාර්ග සංවර්ධන දෙපාර්තමේන්තු පිල ලකුණු 10 – 1 ක් වශයෙන් ද අධ්‍යාපන දෙපාර්තමේන්තු පිල ලකුණු 5 – 2 ක් වශයෙන් ද පරාජය කර අවසන් තරගයේදී කර්මාන්ත අමාත්‍යාංශ පිල ලකුණු 9 – 2 ක් වශයෙන් පරදවා සූරතාව දිනා ගත්තේය. මේ තරගාවලිය පසුගිය දා පේරාදෙණිය විශ්වවිද්‍යාල පිටියේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=s1111215</link>
    <topic>ක්‍රිකට් තරග පාවාදීමේ පැරණි කතාවක් කම්බ්ලි හෙළි කරයි</topic>
    <author/>
    <content>වසර 1996 පැවැති ලෝක කුසලාන ක්‍රිකට් තරගාවලියේ ශ්‍රී ලංකාව හා ඉන්දියාව අතර පැවැති අර්ධ අවසන් පූර්ව තරගයේ දී හිටපු ඉන්දීය පිතිකරුවන් තරගය පාවාදීම පිළිබඳ චෝදනා සම්බන්ධයෙන් විමර්ශනයක් පැවැත්විය යුතු බව ඉන්දීය ක්‍රීඩා අමාත්‍යවරයා එරට පාලක මණ්ඩලයෙන් ඉල්ලා ඇත.කල්කටා හි පැවැති ශ්‍රී ලංකා - ඉන්දියා තරගයේ දී වැදගත් තීරණ සම්බන්ධයෙන් තමා තුළ ප්‍රබල සැකයක් ඇති බව හිටපු ක්‍රීඩක විනෝද් කම්බිලි වසර 2000 දී පවසා තිබුණි.ක්‍රීඩකයෙකු මෙවැනි චෝදනාවක් කළවිට ඒ සම්බන්ධව සම්පූර්ණ විමර්ශනයක් කළ යුතු බව ක්‍රීඩා අමාත්‍ය ආජේ මාර්කෙන් පවසා තිබුණි.1996 වසරේ පැවැති ලෝක කුසලාන ක්‍රිකට් තරගාවලියේ දී ශ්‍රී ලංකාව සූරතාව දිනාගත්තේ ය. තරග පාවාදීම සම්බන්ධව චෝදනා එල්ලවූ ඉන්දීය පිල අවසන් පූර්ව තරගයේ දී නරඹන්නන්ගේ කළහකාරී හැසිරීම හේතුවෙන් ශ්‍රී ලංකා පිලට ජයග්‍රහණය පිරිනැමුණි.ඉන්දීය නායක මොහොමඩ් අසාරුදීන් ගේ තීරණය පිළිබඳ කම්බ්ලි දැඩිව විවේචන ඉදිරිපත් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=s1111216</link>
    <topic>සාන්ත බෙනඩික්ට් විදුහලට පිට පිට දෙවැනි ජය හිමිවෙයි</topic>
    <author>පි‍්‍රන්ස් ගුණසේකර</author>
    <content>කොටහේන සාන්ත බෙනඩික්ට් විදුහල පිට පිට ලබාගත් දෙවැනි ජය පෙරේදා වාර්තා කළේය. කොටහේන බෙනඩික්ට් ක්‍රීඩාංගණයේදී වෙස්ලි විදුහල කඩුලු 7 කින් පැරදවූ බෙනඩික්ට් ක්‍රීඩකයෝ මෙයට පෙර කොළඹ ආනන්ද විදුහල ද පරාජය කළේය. වෙස්ලි විදුහලට එරෙහිව පළමු ඉනිමේදී ලකුණු 258 ක් සාන්ත බෙනඩික්ට් විදුහල වාර්තා කළේය. වෙස්ලි ක්‍රීඩකයෝ පළමු ඉනිමේදී ලකුණු 112 ක් ද, දෙවැනි ඉනිමේ ලකුණු 184 ක් ද, ලැබූහ. ජයග්‍රහණය සඳහා අවශ්‍ය වූ ලකුණු ප්‍රමාණය කඩුලු 3 ක් බිඳ වැටී පසුකිරීමට සාන්ත බෙනඩික්ට් පිල සමත් විය.සාන්ත බෙනඩික්ට් විදුහල පළමු ඉනිම කඩුලු 9 කට ලකුණු 258 - හෂාන් යසන්තික 46, ජේසන් පෙරේරා 29, අර්ජුන පෙරේරා 78, සමීර සඳමාල් 30, සචින් පීරිස් 23, (සචින් ජයවර්ධන 45/2, අෂෙල් කාරියවසම් 44/3)වෙස්ලි පළමු ඉනිම ලකුණු 112 - අෂේන් ෆොන්සේකා 28, අෂෙල් කාරියවසම් 23 (සචින් පීරිස් 58/4, ජේසන් පෙරේරා 26/3, දිලාන් ඇන්ජලෝ 13/2)වෙස්ලි දෙවැනි ඉනිම ලකුණු 184 - සදීම් තවුෆික් 39, ඊ. ඒ. එදිරිවීර 27, ටී. එම්. කරුණාරත්න 28, (යොහාන් සොයිසා 39/3, සචින් පීරිස් 30/2, ජේසන් පෙරේරා 42/3, දිලාන් ඇන්ජලෝ 21/2)සා. බෙනඩික්ට් දෙවැනි ඉනිම කඩුලු 3 කට ලකුණු 39ළහිරුගෙන් ශතකයක්බම්බලපිටිය සාන්ත පීතර හා කඳාන ද මැසිනොද් අතර කඳානේ දී නිමාවූ තරගයේදී සාන්ත පීතර විදුහලේ ළහිරු මිලන්ත හතරේ පහර 14 ක් හා හයේ පහරක් සමඟ ලකුණු 118 ක් ලබා ගත්තේය. මේ තරගය ජය පරාජයෙන් තොරව නිමාවට පත් විය.සාන්ත පීතර විදුහල පළමු ඉනිම කඩුලු 6 කට ලකුණු 242 - ළහිරු මිලන්ත 118, ෂෙහාන් ප්‍රනාන්දු 60, කවින්ද තිසේරා 17, (ෂනිල් පෙරේරා 86/3)ද මැසිනොද් විදුහල පළමු ඉනිම ලකුණු 174 - සුපුන් සන්ජය 55, ෂිරාන් අනුරුද්ධිර 31, රොමාරියෝ සොයිසා 29, ජූලියන් ද සිල්වා 54/7, ෂෂීත් ප්‍රනාන්දු 7/2)සාන්ත පීතර විදුහල දෙවැනි ඉනිම කඩුලු 6 කට ලකුණු 124 - කවින්ද තිසේරා 33, තනූෂ ජයවර්ධන 28, රනිත ලියනාරච්චි නොදැවී 26 (කාවින්ද මනම්පේරි 29/2)ඉසිපතන – ආනන්දජය පැරදුමෙන් තොරයිකොළඹ ආනන්ද විදුහල් ක්‍රීඩා පිටියේ පැවැති ආනන්ද – ඉසිපතන තරගය ජය පරාජයෙන් තොරව නිමාවට පත්විය.ආනන්ද විදුහල ලකුණු 199 - ගිශාන් විමලධර්ම 52, සිසුරු සමරසිංහ 26, තුෂාර සමරකෝන් 39, (ගිහාන් නවිෂාන් 39/3, සිදත් විමුක්ති 52/4, හරිත් වනිගාරච්චි 19/2)ඉසිපතන විදුහල පළමු ඉනිම ලකුණු 125 - දමිත සඳරුවන් 35, හරිත් වනිගආරච්චි නොදැවී 24, (පසිඳු මධුෂාන් 32/6, ඉෂාන් බණ්ඩාරනායක 44/4)ආනන්ද විදුහල දෙවැනි ඉනිම කඩුලු 2 කට ලකුණු 61 - ගිෂාන් විමලධර්ම 22, ලක්කන ජයසේකර නොදැවී 27.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=f1111211</link>
    <topic>2012 අයවැය අභියෝග</topic>
    <author/>
    <content>අද 2012 අයවැය පාර්ලිමේන්තුවට ඉදිරිපත් කෙරේ. එය 2005 මෙරට ජනපති වරම ලැබූ මහින්ද රාජපක්‍ෂ ජනාධිපතිතුමා ගේ පාලන සමයේ ප්‍රථම අයවැය වූ 2006 අයවැයේ සිට බලන විට එය 7 වැනි අයවැය ලේඛනයයි. 2006 එතුමාගේ මංගල අයවැයේ දී ඉදිරිපත් කළ “ආර්ථික දර්ශනය” සහ සමාජ වැඩපිළිවෙළ 2012 අය වැය වන විට කොතෙක් දුරට සාර්ථක වී ද යන්න විමසීමත්, 2012 අයවැයට ඇති අභියෝග ගැන සටහනක් තැබීමත් මෙම ලිපියේ අරමුණයි.2006 සිට මංගල අයවැය ඉදිරිපත් කරමින් ජනපති මහින්ද රාජපක්‍ෂ මුදල් ඇමැතිවරයා ලෙස කළ සඳහනකින් ලිපිය අරඹමු.“මගේ සය අවුරුදු නිල කාලය තුළ ක්‍රියාත්මක කිරීමට අපේක්‍ෂා කරන යෝජනා ඇතුළත් “මහින්ද චින්තන” නම් වූ ප්‍රතිපත්ති ප්‍රකාශනයට ලැබුණු ජනවරම හේතු කොටගෙන මුළුමනින් ම එහි සඳහන් දර්ශනය සහ ප්‍රතිපත්තිය මත පදනම් වූ නව අයවැයක් ඉදිරිපත් කිරීමේ අවශ්‍යතාව මා අවබෝධ කර ගත්තා. ඉදිරි සය වසර තුළ අප රටේ සංවර්ධන ක්‍රියාදාමයේ පදනම බවට පත් වනුයේ මගේ ප්‍රතිපත්ති ප්‍රකාශන යයි. (2006 අයවැය කථාව පිටුව1)මේ ප්‍රකාශයට අනුව 2006 සිට 2011 දක්වා අයවැය කථාවලින් ප්‍රකාශිත යෝජනා හුදෙක් ම “මහින්ද චින්තන” ප්‍රතිපත්ති සාර්ථක කර ගැනීමට ඉදිරිපත් කළ ඒවා ය. ජනපතිතුමා ගේ දෙවැනි පදවි ප්‍රාප්තියේ පළමු වසර සමරන මේ මොහොතේ ඉදිරිපත් වන 2012 අයවැයට පසුබිමක් වශයෙන් පසුගිය වසර හය තුළ අයවැය කථාවල සහ යෝජනාවල සාර්ථකත්වය විමසා බැලීම කාලෝචිත ය.2006 අයවැය කථාවෙන් හඳුන්වා දුන් ඉදිරි වර්ෂ සඳහා වූ දිගුකාලීන සංවර්ධන උපාය මාර්ග සැකෙවින් කිවහොත් රාජ්‍ය හා පෞද්ගලික අංශයේ සුසංයෝගයෙන් වෙළෙඳපොළ හිතකාමීව ජාතික ආර්ථිකය නඟා සිටුවීම, ආර්ථික වර්ධනය ප්‍රබෝධනය කිරීම,වාර්ෂික උද්ධමනය වේගය අඩු කර ලීම,දිළිඳුකම සහ සාගින්න තුරන් කිරීම, සමාජ සාධාරණත්වය ඇති නව ආර්ථිකයක් බිහි කිරීම, යටිතල පහසුකම්වල වේගවත් සංවර්ධනයක් ඇති කිරීම, මූලික මිනිස් අයිතිවාසිකම් රැකදීම මානව සම්පත දියුණු කිරීම, කෘෂි අංශයට ප්‍රමුඛත්වය ලබාදීම සහ කුඩා හා මධ්‍ය පරිමාණ ව්‍යවසායන් නංවාලීම, පෞද්ගලිකරණය බැහැර කිරීම ආදියයි.2006 අයවැයෙන් එතෙක් පැවැති යුද්ධයකට තිරසාර විසඳුමක් ගැන සඳහනක් නොවූයේ ඒ වන විටත් සාමය සඳහා එල්. ටී. ටී. ඊ. ය සමඟ සාකච්ඡා ආරම්භ වූ නිසා විය හැකි ය. එහෙත් ඔවුන්ගේ ත්‍රස්තවාදී ක්‍රියා යළි උත්සන්න වීම ගැන 2007 අයවැයේ සඳහන් කරමින් ඔවුන් තවදුරටත් සාම මාවතට ගෙන ඒමට රජය උත්සාහ දරන බවත්, ඒ සඳහා ලෝක ප්‍රජාවද ඔවුන්ට උදව් කළ යුතුª බවත් ප්‍රකාශ කළේය. (2007 අයවැය කථාව පිටුව 1) ඉවසීමේ සීමාව ඉක්මවා ගිය නිසාදෝ 2009 අයවැය කථාවෙන් එතුමා යුද්ධයට සඳහට ම විරාමයක් ලබාදීමට ක්‍රියා කරන බවත් ප්‍රකාශ කළේය.2009 අයවැය කථාවේ දී ප්‍රකාශ කළ පරිදි මානුෂික මෙහෙයවීමත් දියත් කරමින් විසිහය වසරක ගැටුම නිමකොට, මුළු රට ම එක්සත් කළ බව 2010 අයවැයේදී ප්‍රකාශ විය. (2010 අයවැය කථාව පිටුව 1) එසේ ම සාමය හා එක්සේසත්කම ශ්‍රී ලංකාවට යථාර්ථයක් කළ නිර්භීත රණවිරුවන්ට ස්තූති කිරීමට ද 2010 අයවැය කථාව යොදා ගත්තා. (මේ කථාව ඉදිරිපත් කළේ ගරු වැඩබලන මුදල් ඇමැති ලෙස ආචාර්ය සරත් අමුණුගම මහතා ය.) එසේ එම කථාවේ දී ම අප රට මුහුණ දුන් දරුණුතම ස්වාභාවික ආපදාව වූ සුනාමි ව්‍යසනයෙන් හානියට පත් වූ මුහුදු තීරයේ ප්‍රදේශ සාමාන්‍ය තත්ත්වයට පත් කළ ආකාරය ද දැක්විණි.ඒ වන විට ලෝකයටම බලපෑ ගෝලීය ආර්ථික හා මූල්‍ය අර්බුදය හමුවේ ශ්‍රී ලංකාවේ එකදු බැංකුවක් හෝ මූල්‍ය ආයතනයක් බිඳ නොවැටී කළමනාකරණය කර ගැනීමට දැඩි මූල්‍ය හිඟකම් හා රාජ්‍ය මූල්‍ය පීඩන හමුවේ යටිතල පහසුකම් සංවර්ධනය කටයුතු අඛණ්ඩව හා සාර්ථකව කර ගෙන යෑමට හැකි වු අයුරු සඳහන් කළේ ය. එසේ ම දැඩි ලෝක ආහාර අර්බුදය හමුවේ ආහාර සුරක්ෂිතතාව තහවුරු කළ අයුරු ද සඳහන් කළේ ය. (2010 අයවැය කථාව, පිටුව 3 - 5)2011 අයවැය කථාව ඉදිරිපත් කරමින් ජනාධිපති තුමා ප්‍රකාශ කළේ “වසර 26 ක් පුරා රටේ පැවැති ගැටුම්කාරී තත්ත්වය මුළුමනින් ම අවසන් කොට 2006 සිට දිවයින පුරා මහා පරිමාන සංවර්ධන යෝජනා ක්‍රම ආරම්භ කොට, මගේ නිල කාලය නිමවීමට පෙර මා අලුත් ජනවරමක් ඉල්ලා සිටියා. වැඩි ඡන්ද දහ අට ලක්‍ෂ අසුහතර දාහකින් මා නැවතත් ජනාධිපති ලෙස තෝරා ගත්තා. ගරු කථානායක තුමනි, මේ ආදරණීය මවුබිම දීප්තිමත් අනාගතයක් කරා ගෙන යෑමට මහජනතාව අප කෙරෙහි පූර්ණ විශ්වාසයක් තබා තිබෙනවා. ඔවුන්ට අවශ්‍ය හොඳ ජීවන තත්ත්වයක්, පිරිසුදු පරිසරයක් හා ඔවුන්ගේ දුවා දරුවන්ට දීප්තිමත් අනාගතයක් ඔවුන්ගේ මතු බලාපොරොත්තු ඉටු කිරීම සඳහා මම පැකිලීමකින් තොරව දැඩි ලෙස කැපවෙනවා.” (2011 අයවැය කථාව පිටුව 3)රට තුළ සාමය ඇති කිරීම ගෝලීය ආර්ථික හා මූල්‍ය අර්බුදයට සාර්ථකව මුහුණ දීම, සුනාමි ව්‍යවසනයට සාර්ථකව මුහුණ දීම, ලෝක ආහාර හිඟයට සාර්ථකව මුහුණ දීම හැරුණු විට 2006 - 2011 දක්වා වූ අයවැය ලේඛනවලින් ප්‍රකාශිත අයවැය යෝජනාවල සමස්ත ප්‍රතිඵල ඇගයීමට ලක් කළ හැක්කේ සර්ව ආර්ථික විචල්‍යයන්ගේ සාර්ථක අසාර්ථක භාවය අනුව ය.පළමුව, සර්ව ආර්ථිකයේ ප්‍රධාන අරමුණක් වන ආර්ථික වෘද්ධිය ඡ්ජධදධථඪජ ට්අධඹබඩ කෙබඳු මට්ටමකට පත්කර ගැනීමට හැකි වීද යන්න සොයා බලමු. 1978 - 2004 දක්වා ශ්‍රී ලංකාවේ සාමාන්‍ය වාර්ෂික ආර්ථික වර්ධන වේගය 4% - 5% අතර විය. එහෙත් 2005 සිට ආර්ථිකය 6% කට වැඩි වේගයකින් (2009 ගෝලීය ආර්ථික අර්බුදය පැවැති 2009 වර්ෂයේ 3.5% ක මට්ටම හැර) වර්ධනය කර ගැනීමට හැකිවූවා පමණක් නොව 2010 දී 8% ඉහළ වර්ධන වේගයක් වාර්තා කිරීමට හැකි විය.ආර්ථිකය සමස්තයක් ලෙස 6.3% කින් වර්ධනය වූයේ 2005 - 2011 දක්වා වූ අයවැය ලේඛන තුළින් කෘෂිකාර්මික අංශය කාර්මික අංශය හා සේවා අංශය දිරිමත් කිරීමට ඉදිරිපත් කළ යෝජනාවල ප්‍රතිඵලයක් වශයෙන්. ඒ අනුව 2005 - 11 කාලය තුළ ශ්‍රී ලංකාවේ ප්‍රධාන ආර්ථික අංශවල වර්ධන වේගවත් විය.රටක ආර්ථික වර්ධනය වැඩිවීමත් සමඟ ම එම ආදායම පුද්ගලයන්ගේ ජීවන තත්ත්වය වැඩි දියුණු වීමට රුකුලක් වේ. ඒ සඳහා යොදාගත හැකි මූලික ම දර්ශනය ඒක පුද්ගල ආදායම යි. එනම් රටේ ආදායමින් ඒක පුද්ගලයකුට ලැබෙන මුදල් ප්‍රමාණය යි. 1948 සිට 2005 දක්වා වසර 57 ක කාලයක් තුළ ඒකපුද්ගල ආදායම වැඩිවූයේ ඩොලර් 120 සිට 1241 දක්වා ඩොලර් 1121 පමණි. 2005 සිට 2010 දක්වා එය වැඩි වූයේ 1241 සිට 2399 දක්වා 1158 කි. එනම් වසර 57 කින් වැඩි වූ ප්‍රමාණයකට වඩා වැඩි ප්‍රමාණයක් වසර 7 ක් තුළ ඉහළ යෑම අතිශයින් අගැයීමට ලක්වන කරුණකි.ජාතියේ පරම සතුරා වූ එල්. ටී. ටී. ඊ. ත්‍රස්තවාදය මුළු මනින් ම තුරන් කළ හැකි වුව ද ආර්ථිකයේ පොදු සතුරා වන උද්ධමනය පරාජය කිරීම එතරම් පහසු කරුණක් නොවේ. එහෙත් එය පවා මර්දනය කිරීම එනම් උද්ධමන වේගය ඉතා ම අඩු මට්ටමකින් පවත්වාගෙන යෑමට 2005 - 2011 අයවැය තුළින් සහ මූල්‍ය ප්‍රතිපත්තිය තුළින් හැකි වී තිබේ.2000 - 2004 දක්වා කාලය තුළ 8.8% ක් වූ සාමාන්‍ය වාර්ෂික උද්ධමන වේගය 2005 - 2008 කාලය තුළ අධික ලෙස ඉහළ ගියද පසුව ක්‍රමයෙන් තනි ඉලක්කමක මට්ටමට පත්කර ගැනීමට සමත් විය.2009 - 2011 කාලය තුළ මේ අඩු වීම පසුගිය වසර 50 ක කාලයක් තුළ නොදුටු ලක්ෂණයක් පෙන්නුම් කරයි. එනම් ප්‍රථම වරට ආර්ථික වෘද්ධි වේගයත් උද්ධමන වේගයත් ඉක්මවා යෑමත් පෙන්නුම් කිරීම ය. මෙහි ප්‍රතිඵලයක් වශයෙන් රටේ පොළී අනුපාතික ද 20% - 30% ක මට්ටමක සිට 10% - 12% මට්ටමකට අඩු කිරීමට හැකි වී තිබේ. ඒ තුළින් පෞද්ගලික අංශයේ ණය ගැනීම් වැඩි වී ආයෝජන ද වැඩි වී තිබේ.ආර්ථික වෘද්ධිය වැඩිවීමත් සමඟ රැකියා ඉඩ ප්‍රස්ථා වැඩි වී ශ්‍රී ලංකාවේ විරැකියා අනුපාතිකය ද ශීඝ්‍රයෙන් අඩු වී යමින් පවතී. 2000 වර්ෂයේ 7.6% ක්වූ විරැකියා අනුපාතිකය 2000 - 2004 කාලය තුළ 8.2 ක් විය. 2005 සිට විරැකියා අනුපාතිකයත් ඉතාම පහළ මට්ටමකට අඩු විය.නිදහසින් පසු දැවැන්ත පොදු කාර්ය පහසුකම් සංවර්ධනයක මුල පිරුවේ 2005 න් පසුව ය. එය ග්‍රාමීය අංශයට “ගම නැඟුම” තුළින් ද ජාතික මට්ටමට “මහින්ද රන් දොර” වැඩසටහන තුළින් ද ඉදිරියට ඇදෙයි. “ගම නැඟුම” යන ග්‍රාමීය සංවර්ධන උපාය මාර්ගය ග්‍රාමීය ජනතාව සවිබල ගැන්වීමේ මූලික උපාය මාර්ගය වන අතර ඒ යටතේ ග්‍රාමීය ප්‍රවේශ මාර්ග සංවර්ධනය, ග්‍රාමීය විදුලිය, පානීය ජලය, සනීපාරක්ෂක පහසුකම් , ග්‍රාමීය නිවාස සංවර්ධනය කෙරේ. 2006 ආරම්භ කළ මේ වැඩසටහන දිළිඳු ග්‍රාම නිලධාරි කොට්ඨාස 119 ක් ආවරණය වුව ද අද වන විට එය ග්‍රාම නිලධාරි කොට්ඨාස 14000 ක් තෙක් ව්‍යාප්ත වී ඇත. මීට අමතරව ග්‍රාමීය ජනතාව සවිබල ගැන්වීම අරමුණු කරගෙන උතුරු වසන්තය, නැඟෙනහිර නවෝදය, පුබුදමු වෙල්ලස්ස, වයඹ පුබුදුව, කඳුරට උදානය, සබරගමු අරුණාලෝකය, රුහුණු හා රන් ආර්ථිකය යනාදි ග්‍රාමීය හා ප්‍රාදේශීය සංවර්ධන වැඩ සටහන් ගණනාවක් පසුගිය අයවැය හා දියත් විය. මේ සඳහා වසරකට රුපියල් මිලියන 13,000 ක පමණ ආයෝජන කරයි.2006 - 2011 අයවැය කාලය තුළ ශ්‍රී ලංකාවේ දරිද්‍රතාවය 50% කින් අඩු වී තිබේ. 1995 දී 22% ක් වූ ශ්‍රී ලංකාවේ දරිද්‍රතාවය 2006 සමීක්‍ෂණය අනුව 15.2% දක්වා ද 2009/10 සමීක්‍ෂණය අනුව 8.6% දක්වා ද අඩු වී තිබේ. මෙය නාගරික , ග්‍රාමීය හා වතු යන අංශ තුනේ ම සිදු වී තිබේ. එය ග්‍රාමීය අංශයේ විශාල වශයෙන් අඩු වී තිබේ.සමස්තයක් වශයෙන් 2005 - 2011 කාලය තුළ අයවැය හිඟයන් අඩුකර. ගැනීමට හා රාජ්‍ය ණය දළ දේශීය නිෂ්පාදිතයේ ප්‍රතිශතයක් ලෙස අඩුකර ගැනීමට හැකි වීම ද සැලකිය යුතු කරුණකි. 2000 වර්ෂයේ අයවැය සඳහා 9.5% ක් වූ අතර 2005 වන විට එය 7% ක් විය.2005 - 2011 දක්වා ක්‍රියාත්මක වූ අයවැය තුළින් ආර්ථිකයේ සාර්ව ආර්ථික විචල්‍යයන් හි සාර්ථකත්වයක් පෙන්නුම් කළ අතර, එය දිගින් දිගට පවත්වාගෙන යෑමේ අභියෝගය 2012 අය වැයට ද පැවරී ඇත.තව ද රාජ්‍ය සේවක වැටුප් වැඩිකිරීමේ අභියෝග ද ඇත. දේශීය වශයෙන් පුළුල් වන වෙළඳ පරතරය අවම කිරීම ද යුරෝපීය හා ඇමරිකාව මුහුණ දෙන ආර්ථික අර්බුද හමුවේ ශ්‍රී ලංකාවේ අපනයන ප්‍රසාරණය කර ගැනීමේ අභියෝගයටද පිළියම් යෙදීමට සිදුවේ. පොදු කාර්ය පහසුකම් ක්‍රියාවලිය කඩිනම් කිරීම ද අවශ්‍ය වේ. ග්‍රාම වෙළඳ පොළ කාර්යක්ෂම කිරීම, උසස් අධ්‍යාපනය විධිමත් කිරීමට පියවර ගැනීමේ අභියෝග ද ඇත. ඒ අභියෝගවලට සාර්ථකව මුහුණ දීමට ද 2011 අයවැය හැකියාව ඇති බව අතීත අත්දැකීම් අනුව කිව හැකි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=f1111212</link>
    <topic>ධීවර කාර්මිකයා අපේ සම්පතයි</topic>
    <author/>
    <content>රටේ මෙන්ම ජනතාවගේ සංවර්ධනයට ඉමහත් බාධකයක්ව තිබූ, රටෙන් 2/3 කට වඩා වෙලාගෙන සිටි LTTE ත්‍රස්තවාදය යුද්ධයෙන් නිමා කරන්නට ජනාධිපතිතුමාට ගත වූයේ සිවු අවුරුද්දකට ආසන්න කාලයකි. මුළු රටම එක සිංහ කොඩියක් සෙවනට ගෙනෙමින් රටම නිදහස් කරගත් රාජ්‍ය නායකයා ලෙස ඉතිහාසයේ රන් අකුරෙන් ලියැවෙන මහින්ද රාජපක්‍ෂ මැතිතුමා එතුමාගේ දෙවන ධුර කාලය අවසාන වීමට මත්තෙන් මෙරට සංවර්ධන යුද්ධයද ජයගනිමින්, අපේ පුංචි රට ආසියාවේ ආශ්චර්ය බවට පත් කරනවා නිසැකය. එම නායකයානන්ගේ නායකත්වය යටතේ මට පවරා තිබෙන ධීවර ක්‍ෂේත්‍රයේ විප්ලවීය වෙනසක් මහින්ද චින්තන ඉදිරි දැක්ම හරහා ඇතිකර අපේ රට ආසියාවේ ආශ්චර්ය වන විට ධීවර කර්මාන්තය මෙරට ආර්ථිකයේ ආශ්චර්යක් බවට පත්කිරීමට වෙර දරන අපේ ධීවර කාර්මිකයා අපේ සම්පතක් වනවා.දේශීය මත්ස්‍ය නිෂ්පාදනය ( කරදිය හා මිරිදිය ) 2009 වසරේදී මෙට්‍රක් ටොන් 339,730 ක් වූ අතර මගේ සැලැසුම වන්නේ 2011 වසර අවසාන වන විට වාර්ෂික මාළු නිෂ්පාදනය ලක්‍ෂ 4 ඉක්මවීමත් එය ඉදිරි වසර කීපය තුළ ක්‍රම ක්‍රමයෙන් වර්ධනය කරමින් වර්ෂ2013 වන විට උතුරු නැගෙනහිර වෙරළාසන්න මත්ස්‍ය නිෂ්පාදනය සියයට 43 දක්වාද, ගැඹුරු මුහුද හා අක්වෙරළ නිෂ්පාදනය සියයට 194 කින්ද, ජාත්‍යන්තර මුහුද ජයගනිමින් ද, මිරිදිය ජලජීවි නිෂ්පාදනය සියයට 100 කින්ද වර්ධනය කිරීමටත්ය. ඒ මගින් මිරිදිය ධීවර හා ජලජීවි කර්මාන්තයෙන් දැනට උත්පාදනය කරගෙන ඇති මෙට්‍රික් ටොන් 46,560ක මාළු නිෂ්පාදනය 2013 වන විට මෙට්‍රික් ටොන් 98,000 දක්වා වැඩි කරමින් සමස්ත මත්ස්‍ය නිෂ්පාදනය මෙට්‍රික් ටොන් 686,000ක් දක්වා වර්ධනය කර ගැනීමට ඉලක්ක කර ඒ සඳහා දැවැන්ත වැඩ පිළිවෙළක් මේ වන විට ආරම්භ කර තිබෙනවා. මේ වන වට 2011 ඉලක්කගත මත්ස්‍ය නිෂ්පාදනයෙන් සියයට 74ක් සපුරා ගැනීමට හැකිවී තිබීම අපගේ ජයග්‍රහණයක් ලෙස හැඳින්විීමට පු‍්‍රළුවන්.මගේ අමාත්‍යාංශය මේ වන විටත් ධීවර කාර්මිකයින් නවීන තාක්‍ෂණික දැනුමෙන් සවිමත් කරන්නට සැලසුම් කර තිබෙනවා. ඒ යටතේ ධීවර කාර්මිකයින් පුහුණු කරන්නටත්, නාරා ආයතනය හරහා නවින තාක්‍ෂණය භාවිතා කරමින් මත්ස්‍යයින් වැඩියෙන් ඇති ස්ථාන හෙවත් මත්ස්‍ය ගහන හදුනාගෙන අපේ ධීවරයින් එම ප්‍රදේශවලට යොමු කිරීමටත්, එසේම මුහුදු සීමාව ආක්‍රමණය කිරීම නිසා අත්අඩංගුවට පත්වන අපගේ ධීවරයින්ට මුහුදු සීමා හදුනා ගැනීමේ සංඥා ක්‍රමයක් නවීන තාක්‍ෂණය හරහා හදුන්වාදීටත්, නීතිවිරෝධි, වාර්තා නොවන හා ලියාපදිංචි නොවන (IUU-IIIegle, Unreported and Unregisterd ) යාත්‍රා මාළු ඇල්ලීම වැළක්වීමට යාත්‍රා සුපරීක්‍ෂණ පද්ධතියක් (Vessel Monitoring system - VMS) ඇති කිරීමටත් සැලසුම් කර තිබෙනවා.මේ ආකාරයේ යාත්‍රා සුපරික්ෂණ පද්ධතියක් ලබා ගැනීම සඳහා මීට කළින් සැළසුම් කර තිබෙනවා. සැළසුම් කරතිබූ අතර ඒ සඳහා අති විශාල මුදලක් වැය කිරීමට යෝජිතව තිබුණා. නමුත් මම අමාත්‍යධුරයට පත් වීමෙන් පසුව යාත්‍රා සුපරීක්ෂණ පද්ධතියක් (ඍර්ඉ) ලබාගැනීම සඳහා විවිධ රටවල්වලින් මිළ ගණන් හා යෝජනා කැද වූ අතර මේ වන විට රටවල් කීපයකින් කණ්ඩායම් 22 ක් පමණ යෝජනා හා මිළ ගණන් ඉදිරිපත් කර ඇති අතර මීට කළින් ගැනීමට යෝජිතව තිබූ ඍර්ඉ පද්ධතියේ මිළ ගණන්වලට වඩා මෙවායේ මිළ 10 ගුණයකින් පමණ අඩුයි.මෙහිදී මගේ අවධානය යොමු වී ඇත්තේ මුහුදු සීමා නිර්ණය කිරීම, යාත්‍රා සුපරීක්ෂණය, මත්ස්‍යයින් වැඩියෙන් සිටින තැන් හදුනාගැනීම, ආගන්තුක යාත්‍රා හදුනාගැනීම, අපේ යාත්‍රා අපගේ මුහුදු සීමාවෙන් ඉවත්වී වෙනත් රටක මුහුදු සීමා ආක්‍රමණය කරන විට සංඥා මගින් දැන්වීම, ද්විත්ව සන්නිවේදන ක්‍රමය භාවිතා කරමින් සියලුම පහසුකම් සහිත, අවම මිළ ගණන් ඇති , ප්‍රමිතිය හා සේවා දායකත්වයෙන් ඉහළ, අපගේ රටට වාසිදායක යාත්‍රා සුපරීක්ෂණ පද්ධතියක් මිළ දී ගැනීමටයි. එසේම මේ මගින් සමහර ධීවර යාත්‍රා මගින් කරනු ලබන නීති විරෝධි ක්‍රියාවන් පාලනය කිරීමටත් අවම කිරීමටත් අපේක්‍ෂා කෙරෙනවා.එසේම මව් යාත්‍රා ( Mother Vessles ) දෙකක් පළමු අදියර යටතේ මිලදී ගෙන එකී මව් යාත්‍රා මඟින් ගැඹුරු මුහුදේ මසුන් අල්ලන බහුදින යාත්‍රා සඳහා අවශ්‍ය බෙහෙත්” ඉන්ධන ,ආහාර , අයිස් ඇතුළු අත්‍යවශ්‍ය ද්‍රව්‍ය ඔවුන් වෙතම ගොස් ලබාදී ඔවුන් නෙලන මත්ස්‍ය අස්වැන්නේ ඵලදායිතවය වර්ධනය කරමින්, ඔවුන් නෙලාගෙන ඇති මසුන් මව් යාත්‍රා මඟින් ගොඩබිමට ගෙන ඒමෙන්, නෙලාගන්නා මත්ස්‍ය අස්වැන්න කිප ගුණයකින් වැඩි කරගැනීමටත් කාර්යක්‍ෂම කරවිමටත් සැලසුම් කර තිබෙනවා.එසේම මිරිදිය ධීවර කාර්මාන්තයේ සුවිශාල සංවර්ධනයක් ඇති කිරීම සඳහා අලුතින් මිරිදිය ජලාශ 8000ක මිරිදිය ජලජීවි වගාව ආරම්භ කිරීමට මම ජාතික ජල ජීවි වගා සංවර්ධන අධිකාරියට උපදෙස් දී තිබෙනවා.එසේම ශීත කළ මුහුදු ජල ( Refrigerated Sea Water -(RSW)) ශිතාගාර තාක්‍ෂණය සහිත සම්පූර්ණයෙන්ම ශ්‍රී ලංකාවේ නිෂ්පාදනය කරන ලද ප්‍රථම මරුවැල්පන්න ධීවර යාත්‍රා 2ක් පසුගියදා දියඹට නිකුත් කරනු ලැබුවා.එසේම ලංකා ධීවර සංස්ථාවට ධීවර යාත්‍රා 90 ක් මිළදී ගැනීමට අප සැළසුම් කර තිබෙනවා. මේ මඟින් ධීවර සංස්ථාව සතු මාළු අස්වැන්න කීප ගුණයකින් වැඩිකිරීමට අපේක්‍ෂා කෙරෙනවා. එමෙන්ම ලංකා ධීවර සංස්ථාවේ අලෙවි සැල් සංඛ්‍යාව 250 දක්වා වැඩි කිරීමේ අපේක්ෂාවෙන් ඈත ගම්මානවල, නගරවල සංස්ථා අලෙවිසැල් ආරම්භ කිරීමට දැනටමත් පියවර ගෙන තිබෙනවා. 2011 වසර සඳහා අප ඉලක්ක කරන ලද දෛනික මත්ස්‍ය පාරිභෝජනය ග්‍රෑම් 38ක් වූවත් මේ වන විට දෛනික මත්ස්‍ය පාරිභෝජනය ග්‍රෑම් 35 වි තිබීම අප අපේක්ෂා කරන ලද ඉලක්ක වලට සමීප වීමක් ලෙස හැඳින්වීමට පුළුවන්.එසේම අප අමාත්‍යාංශයේ මඟ පෙන්වීම යටතේ උතුරු නැගෙනහිර පළාත්වල නැවත පදිංචි වී ධීවර කටයුතුවල යෙදෙන ධීවර කාර්මිකයින්ට ධීවර ආම්පන්න කට්ටලයක් සමඟ ඔවුන්ව සවිබල ගැන්වීම උදෙසා ණය ආධාර ලබා දීමට ද මේ වනවිටත් පියවර ගෙන තිබෙනවා. මේ යටතේ පසුගියදා යාපන සංචාරයේදී මුලතිව් යාපනය හා කිලිනොච්චි ප්‍රදේශවල අවතැන් ධීවර කාර්මිකයින් 200 කට රු. ලක්‍ෂය බැගින් ලක්‍ෂ 200 ක ණය ආධාර පිරිනමනු ලැබුවා. මෙහි පළමු අදියර සඳහා ලක්‍ෂ 550 ක් වෙන් කර තිබෙනවා.එසේම ලංකා බැංකුව සමග එකතුව ආරම්භභ කර තිබෙන දියවර දිරිය මහා පරිමාණ ධීවර ණය යෝජනා ක්‍රමය යටතේ ලබා දෙන ණය සඳහා අය කරන පොළියෙන් සියයට 4 ක දායකත්වයක් අමාත්‍යාංශය මගින් දරණ නිසා ණය ලාභියාට ගෙවීමට සිදුවන්නේ සියයට 5.5 ක සිට සියයට 8 ක් දක්වා වූ ඉතාමත් සුලු පොලී ප්‍රමාණයක් පමණයි.මීට අමතරව යාපනය, කරෙයිනගර්, මුලතිව් , කිලිනොච්චි, වව්නියා ප්‍රදේශවල ධීවර ජනතාවට මේ වනවිට බෝට්ටු , දැල්, බයිසිකල්, මාළුපෙට්ටි, බෝට්ටු එන්ජින්, චාජර් ඇතුළු ධීවර ආම්පන්න කට්ටල බෙදා දී තිබෙනවා. එසේම ධීවර පවුල් නගා සිටු වීම සඳහා ජාතික ධීවර මහා සම්මේලනයක් පිහිටුවා ඇති අතර ඒ යටතේ ප්‍රායෝගික වැඩි පිළිවෙලක් ක්‍රියාත්මක කර තිබෙනවා. මේ වන විට දිස්ත්‍රික්ක 23ක ග්‍රාමීය සංවිධාන 1067 ක් පිහිටුවා ඇති අතර දැනට එහි සාමාජිකත්වය 80,000 ද ඉක්මවා තිබෙනවා.ධීවරයින් සඳහා වන නව විශ්‍රාම වැටුප් ක්‍රමයක් ලංකා බැංකුව හා එකතුව පසුගියදා අප ආරම්භ කළ අතර සුවිශාල ප්‍රතිලාභ සහිතව ඉතිහාසයේ ප්‍රථම වතාවට අපගේ ධීවර කාර්මිකයින් සඳහා හදුන්වා දෙන මෙම විශ්‍රාම වැටුප ලබාගැනීම සඳහා වයස අවු. 18 සම්පූර්ණ වූ ධීවර කාර්මිකයින්ට අවකාශ සැලසේ. එසේම වයස අවු. 55ට පෙර ඕනෑම වයසකදි මෙම විශ්‍රාම වැටුපට ඟයක විය හැකිය. මෙම විශ්‍රාම වැටුපට දායක වීම හා වාරික මුදල් ගෙවීම ක්‍රම කිහිපයකට කළ හැකිය. වයස අවු. 18 දී විශ්‍රාම වැටුපට දායක වන ධීවර කාර්මිකයා මාසිකව ගෙවිය යුත්තේ රු. 330/-ක පමණ මුදලක් පමණයි.එසේම ධීවරයාගේ නිෂ්පාදන සඳහා හොඳ මිලක් ලබාදීමටත් පාරිභෝගික ජනතාවට පහසු මිළට මසුන් ලබාදීම සඳහාත්, මත්ස්‍ය ව්‍යාපාරිකයින්ට හොඳ වෙළෙඳ පලක් ලබාදීම සඳහාත් පෑලියගොඩ නගරයේ ඉදිකරන ලද ශ්‍රී ලංකාවේ අතිනවීන මධ්‍යම මත්ස්‍ය වෙළෙඳ සංකිර්ණය ජනාධිපතිතුමාගේ ප්‍රධානත්වයෙන් පසුගියදා ජනතා අයිතියට පත්කරනු ලැබුවා.මම ධීවර අමාත්‍යවරයා ලෙස පත්වීමෙන් පසුව ඉන්දියාව හෝ වෙනත් රටක මුහුදු සීමා ආක්‍රමණය කරමින් ධීවර කටයුතුවල නොයෙදන ලෙසත්, අප රට වටා පවතින නාවික සැතපුම් 200ක් පමණ අපගේ මුහුදු සීමාව තුළ පමණක් මත්ස්‍ය කර්මාන්තයේ යෙදෙන ලෙසත් සමස්ත ධීවර ප්‍රජාවගෙන්ම ඉල්ලා සිටිනු ලැබුවා. ඒ අනුව අපගේ ධීවර කාර්මිකයින් කටයුතු කිරීම නිසා 2010 වසර සමග සන්සන්දනය කරන විට 2011 නොවැම්බර් මස වනවිට ධීවරයින් අත්අඩගුවට පත්වීම් සියයට 60කින් පමණ අඩු වී තිබීම ධීවර කර්මාන්තයේ වඩාත් ශුභදායක අනාගතයක පෙරනිමිත්තක් බව සතුටින් සඳහන් කළ හැකියි.2010 වසරේ දෙසැම්බර් 31 වන විට ධීවර යාත්‍රා 74ක් හා ධීවර කාර්මිකයින් 412 ක් ඉන්දියාවේ අත්අඩංගුවේ පැවතුණා. එය 2011 වසරේ මේ වනවිට ධීවර යාත්‍රා 29ක් හා ධීවර කාර්මිකයින් 144ක් දක්වා සියයට 60 කින් පමණ අඩු වී තිබෙනවා. මෙය ඉන්දීය ශ්‍රී ලංකා සුහදතාවය වර්ධනයට ද හොඳ ප්‍රවණතාවයක් ලෙස මම දකිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=f1111213</link>
    <topic>පාරාජිකා වූ භික්ෂුවකට ශාසනයේ සිටීමට අයිතියක් නෑ</topic>
    <author/>
    <content>ශාසන සම්ප්‍රදායන් හා භික්ෂු විනය පිළිබඳව මේ දිනවල නිරන්තර සාකච්ඡා කෙරේ. බුද්ධ ශාසනය රැකෙන්නට නම් භික්ෂු විනය ආරක්ෂා වීම ඉතා වැදගත්ය. විවිධ මහායාන ඇදහිලි ක්‍රම මෙරට ථෙරවාදී බෞද්ධ සම්ප්‍රදායට එක්වීම තුළින් උද්ගත වී ඇති ගැටලුකාරී තත්ත්වය පිළිබඳ කතා කිරීමට අද ධර්ම සභාවට වැඩම කරන්නේ දෙහිවල ඇස් ද ඇස් ජයසිංහ මධ්‍ය මහා විද්‍යාලයේ ධර්මාචාර්ය ගණේගම ඤාණකීර්ති හිමියෝයි.බුදුරජාණන් වහන්සේ බුද්ධත්වය ලබා දම්සක් පැවතුම් සූත්‍රය දේශනා කර ප්‍රථම රහත් හැටනම අමතා චරථ භික්ඛවේ චාරිකං, බහුජන හිතාය, බහුජන සුඛාය ලොකානුකම්පාය අත්ථාය හිතාය සුඛාය දේවමනුස්සා නං” යනුවෙන් බොහෝ දෙනාට හිත සුව පිණිස හැට අතක සැරිසරා යන්නටත්, ඔවුනට දහම් දෙසන්නටත් වදාළා මෙසේ ආරම්භ වූ භික්ෂු සමාජය ක්‍රමයෙන් ව්‍යාප්ත වී අද වෙනකම් පවතිනවා. වසර 2600 ගතවෙන මේ අවස්ථාව වන විට ශාසනය විවිධ ගැටලුවලට මුහුණ දී තිබෙනවා.අද ගුප්ත විද්‍යා, යන්ත්‍ර මන්ත්‍ර කරන, හැරගිය අය වරු තුනෙන්, දින 7 න් ගෙන්වන වශී ගුරුකම් කරන තමන් මාර්ග ඵලයට පත්ව ඇතැයි පවසන හාමුදුරුවරු ගැන අපට මාධ්‍යයෙන් අසන්නට ලැබෙනවා. මොවුන් සිවුර දාගෙන මහා ව්‍යාපාර කරන ධනවතුන්ය. මොනවටද මේ සල්ලි හොයන්නේ? නිවනට යන්නද? නැහැ. තමන්ගේ සුඛ විහරණය සඳහායි. මේ තුළ භික්ෂුත්වය රැඳෙන්නේ නැහැ.ඇත්තෙන්ම ඔව්. වසර 2600 ට ආසන්න කාලයක් බුද්ධ ශාසනය පැවතුනේ අතීතයේ වැඩ සිටි මහතෙරුන් වහන්සේ නිසයි. ථෙරවාදි භික්ෂුව යනු විනය පිටකයට අනුව කටයුතු කරනා විනය පිටකය ආරක්‍ෂා කරන පිරිසකි. යම් භික්ෂුවක් මේ සීමාවන් ඉක්මවමින් කටයුතු කරනවා නම් ඒවා නැවැත්විය හැකි ලෙසට නීති රීති සකස් විය යුතුයි. අද අධිකරණ සංඝනායක හිමිවරු ඉන්නවා.නමුත් ඔවුන්ට නෛතික බලයක් නැහැ. පාර්ලිමේන්තුව හරහා අධිකරණ සංඝනායක තනතුරට සුදුසු නෛතික බලයක් ලබාදිය යුතුයි. භික්ෂුවක් යම් වැරැද්දක් කරල තියෙනව නම් ඒක හදාගන්න අවස්ථාව ලබා දෙන්නට ඕනෑ. නැතිනම් ඒ භික්ෂුව සංඝ සමාජයෙන් ඉවත් කරන්නට ඕනෑ. ඒ සඳහා සුදුසු සංඝාධිකරණයක් මේ රටේ නැහැ.තමන් මාර්ග ඵලයට පත්ව ඇති බවත්, එසේ නොවන බවට ඔප්පු කළහොත් රුපියල් ලක්‍ෂ 500 ක් දෙන බවටත්, තමන් හැර සෙසු සියලු භික්ෂූන් වහන්සේ සංඝයා නොවන බවටත් අද සිරිධම්ම හිමියෝ පවසනවා.භික්ෂුවක් එසේ ප්‍රකාශ කරනවා නම් ඒ කරන ප්‍රකාශය තුළ උන්වහන්සේ පත්වුණු මාර්ගඵල තත්ත්වය කුමක්ද? කියන එක පිළිබඳ ධර්ම විනය ගැන අවබෝධයක් ඇති අයට තේරුම් ගන්න පුළුවන්. බුදුරදුන් භික්ෂූන්ට විනය නීති පැනවීමේදී භික්ෂු බව අහිමි වන වැරැදි 4 ක් වෙන් වෙන්ව දේශනා කළා. ඒකට අපි කියන්නේ පාරාජිකා කියලා.මේ පාරාජිකාවලට අයත් එක් කරුණක් තමයි තමන් තුළ ඇති ගුණ ප්‍රකාශ කරමින් ලාබ සත්කාර ලබාගැනීමට කටයුතු කිරීම. භික්ෂුවක් පාරාජිකා තත්ත්වයට පත්වුණා කියන්නේ හරියට තල් ගහක් කඳින් වෙන්වුණා හා සමානයි. තල් ගහ කඳින් බිඳුණාම නැවත වර්ධනයක් සිදුවෙන්නේ නැහැ. ඒ වගේම පාරාජිකා තත්ත්වයට පත්වුණු භික්ෂුවකට නැවත භික්ෂුවක් ලෙස පෙනී සිටීමේ අයිතියක් නැහැ.ඒ වගේම බුදුරජාණන් වහන්සේ තමන් තුළ ඇති ශක්තීන් උපයෝගී කරගෙන ප්‍රාතිහාර්ය පෑම හෝ අන් අය පහදවාගෙන ලාබ සත්කාර ලැබීම නොකළ යුතු බවට ද දේශනා කළා. එසේ නම් මෙවැනි ප්‍රකාශයන් කරන භික්ෂූන් වහන්සේලාගේ ආධ්‍යාත්මික තත්ත්වය කෙබඳුදැයි බුද්ධිමත් බෞද්ධ ජනතාවට තේරුම් ගත හැකියි.ඒ නිසා මේ වෙනකොට සමාජයේ යම් සංවාදයක් ඇති වී තිබෙනවා. මේ කරන්නේ විදේශීය මහායාන කොන්ත්‍රාත්තුවක්. නිර්මල ලෙස රැකුණු බුදු දහම මේ වගේ බෞද්ධ විරෝධීන් නිසා විනාශ වෙන්න දෙන්න බැහැ. මම මුලින් සඳහන් කළාක් මෙන් මේ අවස්ථාවේදී නිකාය කතිකාවක් සඳහා නීතිමය බලයක් ලබාදිය යුතුයි. එය සංඝ සමාජයේ සුරක්‍ෂිතතාවයට අත්‍යාවශ්‍ය දෙයක් .අද ඇතැම් භික්ෂූන් ථෙරවාදී බුදුදහමට පටහැනිව පෞද්ගලික න්‍යාය පත්‍රයකට අනුව කටයුතු කරන බවක් පෙනෙන්නට තියෙනවා. මෛත්‍රෙය බෝධිසත්ව වන්දනාව, දෙවි දේවතා සංකල්ප බෞද්ධයන්ට හඳුන්වා දෙමින් විශාල ලෙස මුදල් හම්බ කරනවා. මෙවැනි මහායාන සම්ප්‍රදායන්වලට අපේ ථෙරවාදී බෞද්ධ සම්ප්‍රදායන් ගිලගන්නට දී බලා සිටීම අපරාධයක්.සංඝ සමාජයේ විනය නීති පද්ධතියක් තියෙනවා. භික්ෂූන් වහන්සේලාට තම අභිමතය පරිදි බෞද්ධ ජනතාව තෙරුවන් සරණ යාම, පන්සිල් සමාදන් වීම, බෝධි පූජා පිරිත් විවේචනය කිරීම, සාංඝික දාන, පාංශුකුලය දීම, අටුවා පොත්වල ධර්ම කරුණු විවේචනය කිරීම, ඒවා වෙනස් කිරීම සිදු කරන්නට බැහැ. එයින් සිදුවන විනාශය බරපතළයි.බෞද්ධයන්ට නිවැරැදි ධර්මය කියාදීම භික්ෂුවගේ වගකීමක්. එහිදී ;බාහොම සංයමයෙන් යුතුව ත්‍රිපිටක කරුණු උපුටාගෙන ධර්මය දේශනා කරන්නට ඕනෑ. අද ඇතැම් ගායක ගායිකාවන්ගේ ගීත කොටස් තමයි ඇතැම් ධර්ම දේශනාවලට මාතෘකා කර ගන්නේ. මේවා ශ්‍රවණය කරන පිරිස හරි ෂෝක් බණ ටික කියලා හිනාවෙලා යනවා. ඒත් ඒ අයට ලැබුණු දෙයක් නැහැ.එක්තරා අවස්ථාවකදී සැරියුත් මහරහතන් වහන්සේ විසින් ශාසනයේ පිරිහීම වැළැක්වීම සඳහා විනය නීති නොපනවන්නේ මන්දැයි බුදුරජාණන් වහන්සේගෙන් විමසා සිටියා. ඒ අවස්ථාවේදී බුදුන් වහන්සේ දේශනා කළේ විනය නීති පැනවීම සඳහා සසුන තුළ “ආසවට්ඨනීය” ධර්ම පහළ විය යුතු බවයි. එනම් ශාසනය ආරම්භ කර දිගු කලක් ගතවීම, සංඝයා වහන්සේ සංඛ්‍යාත්මකව විශාල වීම, ලාභ සත්කාර වැඩි වීම, දැන උගත්කමින් අඩු වීම යන මේ කරුණු ශාසනයේ පැවැත්මට බාධාවක් ලෙස බුදුරජාණන් වහන්සේ දේශනා කළා.මෙවැනි තත්ත්වයන් පසුකාලීනව සසුන තුළ ඇතිවීමත් සමඟම බුදුරදුන් විසින් විනය නීති පනවා වදාළා. වර්තමානය වන විටදී මෙම කරුණු අපට ප්‍රායෝගිකව දකින්නට ලැබෙනවා. ඒ නිසයි විවිධ වූ ගැටලු සංඝ ශාසනය තුළින් මතුපිටට එන්නේ. මෙහිදී නායක හිමිවරු ඉදිරියට එන්නට ඕනෑ. උන්වහන්සේලා නිහඬව හිඳීම තුළම ශාසනය තව තවත් පරිහානියට පත්වෙනවා.ඒ පිළිබඳ උන්වහන්සේලාට ලොකු වගකීමක් තියෙනවා. අද වරදක් කරන භික්ෂුවක් නෙරපා හරින්න බැහැ. මේ නිසා සම්බුද්ධ ශාසනය ඉදිරියේ විශාල ගැටලුවක් මතු වී තිබෙනවා. ඒ නිසා මේ අවස්ථාවේදී සංඝාධිකරණයක් ස්ථාපිත කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>21</day>
    </date>
    <link>http://www.dinamina.lk/2011/11/21/_art.asp?fn=f1111214</link>
    <topic>අර්ථසාධක අරමුදලේ වත්කම් රුපියල් කෝටි ලක්ෂයකට නඟී</topic>
    <author/>
    <content>රජය විසින් කළමනාකරණය කරනු ලබන විශ්‍රාම අරමුදල් අංශයේ විශාලතම අරමුදල වන සේවක අර්ථසාධක අරමුදලේ මුළු වත්කම් ප්‍රමාණය මේ වසර නිමා වන විට රුපියල් බිලියන දහසට නොඑසේ නම් රුපියල් ට්‍රිලියනයකට එසේත් නොමැති නම් රුපියල් කෝටි ලක්‍ෂයකට ළඟාවනු ඇතැයි බලාපොරොත්තු වෙයි. මෙය ඉතා අද්වීතිය, ඉතා ස්වර්ණමය අවස්ථාවක් ලෙස සනිටුහන් කළ යුතු තත්ත්වයකි.සේවක අර්ථසාධක අරමුදලේ මුළුවත්කම් ප්‍රමාණය වාර්තාගතවන ලෙස වර්ධනය වන මොහොතේ, ඊට සුබ පැතිමට සීමා නොවී, මේ අරමුදලේ ආරම්භය, දැනට සිටින සාමාජිකයන්ගේ ප්‍රමාණය, අරමුදලේ වත්කම් ගොඩනැඟීමට කරනු ලබන ආයෝජනවල ස්වභාවය, සාමාජිකයන්ට හිමිවන විවිධ වූ ප්‍රතිලාභ පිළිබඳව යම් කතිකාවතක් ගොඩනැඟිය යුතු යැයි අපි කල්පනා කෙළෙමු.මේ එහි ප්‍රතිඵලයයි.පෞද්ගලික හා රාජ්‍ය සංස්ථාවන් හි සේවය කරන සේවක, සේවිකාවන්ගේ විශ්‍රාම දිවියේ රැකවරණය හා අභිවෘද්ධිය උදෙසා 1958 අංක 15 දරන සේවක අර්ථසාධක අරමුදල් පනතට අනුව පිහිටුවා ඇති සමාජ ආරක්‍ෂණ ක්‍රමය සේවක අර්ථසාධක අරමුදලයි. විශ්‍රාමික සේවකයන්ගේ සුබසෙත අරභයා රජය විසින් කළමනාකරණය කරනු ලබන විශ්‍රාම අරමුදල් තුනක් හා පෞද්ගලික කළමනාකාරීත්වයෙන් යුතු අරමුදල් 170ක් දැනට අප රට තුළ ක්‍රියාත්මකය.මේවා අතුරින් “ විශාලතම අරමුදල “ ලෙස සේවක අර්ථසාධක අරමුදල නම් කළ හැකි අතර, මෙරට ක්‍රියාත්මක විශ්‍රාමික අරමුදල්වල මුළු වත්කම්වලින් සීයයට 76 කට හිමිකම් කියනුවේද මේ අරමුදලවීම විශේෂත්වයකි.සාමාජික දායක මුදල් (8%) සහ සේව්‍යයාගේ දායක මුදල් (12%) සහ අධිභාර රැස් කිරීම, සාමාජික ගිණුම් පවත්වාගෙන යෑම, අතිරික්ත මුදල් ආයෝජනය කිරීම, අර්ථලාභීන්ට ප්‍රතිලාභ ආපසු ගෙවීම, මෙන්ම පනත මඟින් මුදල් මණ්ඩලය හා කම්කරු කොමසාරිස්වරයා වෙත පවරා ඇති කාර්්‍යභාරයන් ඉටු කිරීමේදී දරන පිරිවැය අරමුදලේ ආදායමෙන් අය කර ගැනීම වැනි කාර්යයන් මුදල් මණ්ඩලය වෙනුවෙන් සිදු කරනුයේ ශ්‍රී ලංකා මහ බැංකුවේ සේවක අර්ථසාධක අරමුදල් දෙපාර්තමේන්තුව විසිනි.ශ්‍රී ලංකා මහ බැංකුවේ සේවක අර්ථසාධක අරමුදල් දෙපාර්තමේන්තුව මේ කාර්යයන් ඉටු කිරීමේ දී කම්කරු කොමසාරිස්වරයා සමඟ සමීප සම්බන්ධීකරණයක් පවත්වා ගනිමින් කටයුතු කරන බව මේ මොහොතේ සඳහන් කරනුයේ ඔවුනට කරන ගෞරවයක් වශයෙනි. මේ අරමුදලේ සමස්ත සාමාජික ගිණුම් සංඛ්‍යාව ඉකුත් වසර අවසානයේ දී මිලියන 13.3 ක් විය. එය පෙර වසරේ පැවැති මිලියන 12.8 හා සසදා බලන කළ සියයට 3.9ක වර්ධනයකැයි ශ්‍රී ලංකා මහ බැංකුවේ 2010 වාර්ෂික වාර්තාව පවසයි. එම වාර්තාවට අනුව මේ අරමුදලේ සක්‍රීය ( වර්තමානයේ අරමුදල් එවනු ලබන ) සාමාජික ගිණුම් සංඛ්‍යාව 2009 වසරේ දී මිලියන 2.1 වූ අතර, 2010 වසර අවසන් වන විට එය මිලියන 2.3 වැඩි වී තිබේ. එසේම වසර 2009 අවසානය වනවිට මිලියන 10.7ක් ව පැවැති අක්‍රීය ( වර්තමානයේ දායක මුදල් එවනු නොලබන ) සාමාජික ගිණුම් සංඛ්‍යාව 2010 වසරේ නිමා වන විට මිලියන 11 දක්වා වැඩි වී තිබේ. එමෙන්ම සක්‍රීය සේවා යෝජකයන් සංඛ්‍යාව වසර 2009 දී 61396 වු අතර වසර 2010 අවසාන වන විට එම ප්‍රමාණය 62,000 දක්වා වැඩි වී තිබේ. උතුරු - නැෙඟනහිර පළාත් හි නව සේවක ලියාපදිංචි වීම් මේ සඳහා බලපා තිබේ.වර්ෂ 2010 අවසානයේ දී සේවක අර්ථසාධක අරමුදලේ මුළු වටිනාකම රුපියල් බිලියන 900 වූ අතර , එය 2009 වර්ෂයේ දී වු රුපියල් බිලියන 770 හා සසඳන විට සීයයට 16.9ක සැලැකිය යුතු වර්ධනයක් විය. වර්ෂය තුළ දී රැස් කරන ලද සාමාජික දායක මුදල් ප්‍රමාණයේ වර්ධනය සහ අරමුදල විචක්‍ෂණශීලී ලෙස කළමනාකරණය කිරීම මඟින් ඉපැයු ඉහළ ආදායම අරමුදලේ වර්ධනයට හේතු වී තිබේ.වර්ෂ 2009 රුපියල් බිලියන 752.5ක් ව පැවැති සාමාජිකයන් වෙත වු මුළු වගකීම වසර 2010 අග වන විට රුපියල් බිලියන 869.2 දක්වා සියයට 15.5 කින් වැඩි වී ඇත.සාමාජිකයන් වෙත 2009/ 2010 වසර අවසානයේ බැර කරන ලද පොලී ආදායම් ද මීට ඇතුළත් බව මහ බැංකුව වාර්තාවේ සඳහන් වේ.සේවක අර්ථසාධක අරමුදලේ පැවැත්ම හා එහි ආයෝජන කමිටු තීරණ නිවැරැදි නොවන බවට මේ වන විට මතයක් පතුරුවාලීමට සුළු පිරිසක් උත්සාහ දරමින් සිටියි. එසේ හඬ නඟන පිරිසගේ අරමුණ මේ දැවැන්ත අරමුදල කාර්යක්‍ෂමව පාලනය කිරීම සඳහා විදේශීය හෝ දේශීය හෝ පෞද්ගලික අංශ සමාගමක් සතු කිරීමට අනියමින් උදව් කිරීමය.සේවක අර්ථසාධක අරමුදලේ ආයෝජන කළඹ ඉතා ලාභදායී, සුරක්‍ෂිතභාවය ඉහළින්ම ආරක්‍ෂා වන අයුරින් කළමනාකරණය කරමින් පවතී. එය ආයෝජන පිළිබඳව ඉහළ දැනුවත්, අවබෝධයක් තිබෙන වෘත්තීයවේදීන්ගෙන් සැඳුම්ලත් ආයෝජන කමිටුවක් මඟිනි.සේවක අර්ථසාධක අරමුදලේ සාමාජිකයන් සියලු දෙනාට වඩාත් කඩිනමින් ප්‍රතිලාභ ලබාදීමේ අරමුණින් මෙහි සාමාජිකයන් තම තමන්ගේ ජාතික හැඳුනුම්පත් අංකයට අනුව නැවැත ලියාපදිංචි කිරීමේ වැඩපිළිවෙළක් ද දැන් ආරම්භ කොට ඇත. ඊට අමතරව කඩදාසි රහිත ලොවක් නිර්මාණය කොට ඒ ඔස්සේ ද මේ අරමුදලේ සේවා නවීකරණය කිරීමට දැනටමත් මෙහි කළමනාකරීත්වය සූදානම් වී තිබේ.එම සියලු සේවා සපයමින් වඩාත් ජනතාවට හිතකර ලෙස අරමුදලේ පහසුකම් ලබාදීම අරමුණු කොට, මේ වසරේ ඔක්තෝම්බර් මස 19 වැනිදා කොළඹ 01, සර් බාරොන් ජයතිලක මාවතේ අංක 13 පිහිටි ලොයිඩ්ස් ගොඩනැඟිල්ල වෙත සේවක අර්ථසාධක අරමුදල් දෙපාර්තමේන්තුවේ සේවා රැසක් රැගෙන යන ලදී.නව ගොඩනැඟිලි පරිශ්‍රයට පැමිණෙන සේවක අර්ථසාධක අරමුදලේ සාමාජිකයන්ට ඉතා කාර්යක්‍ෂම හා සුහදශිලි සේවාවක් ලබාදීමට එහි කාර්ය මණ්ඩලය සූදානම්ය. සේවක අර්ථසාධක අරමුදලේ සාමාජික මුදල් බැර කිරීම, ශේෂය දැන ගැනීම, නිවාස ණය වැනි පහසුකම් ලබා ගැනීමට මූල්‍ය ආයතනවලට ඉදිරිපත් කරන ලිපි ලේඛනවලට සහතික කිරීම් කඩිනමින් මෙහි දී සිදු කෙරේ.සේවක අර්ථසාධක අරමුදල වැනි මෙරට වැඩ කරන ජනතාවගේ විශ්‍රාම ජීවිතය ආලෝකමත් කිරීමට කැප වූ අරමුදල් වඩ වඩාත් දියුණුවෙන් දියුණුවට පත්වේවායි අපි ප්‍රාර්ථනා කරන්නෙමු.----ප්‍රතිලාභ ලබා ගැනීම සඳහා අදාළ ම් පෝරමය (ඕනෑම කම්කරු කාර්යාලයකින් ලබාගත හැකිය)නිවැරැදිව පුරවා ආසන්නතම කම්කරු කාර්යාලය වෙත ලබා දෙන්න.------දිනමිණමතයමේ අරමුදල දිනෙන් දින වර්ධනය වෙමින් තිබේ. එනිසා මේ අරමුදල පිළිබඳව විවිධ චෝදනා එල්ල වුව ද මෙම අර්ථසාධක අරමුදල සුරක්‍ෂිතව බලා ගැනීම ආණ්ඩුව සතු වගකීමකි. මහ බැංකුවේ නිරීක්‍ෂණය මත මෙය සේවකයන්ගේ යහපත වෙනුවෙන් ඇති කළ අරමුදලයි. එනිසා මේ අර්ථසාධක අරමුදල පිළිබඳව ඇතැමුන්ට ඇත්තේ හුඹස් බියකි.මේ අරමුදල ඇති කළේ ද ශ්‍රීලනිප ආණ්ඩුවක් මඟිනි. එනිසා එය රැක ගැනීමත් ආණ්ඩුව සතුය.--සේවක අර්ථසාධක අරමුදල පෞද්ගලික අංශයට පැවැරීමට තබා ඒ පිළිබඳ අබමල් රේණුවකින්වත් සිතා බලාවත් නැහැ. මේ වන විට අරමුදලේ වත්කම් රුපියල් මිලියනවලින් නොව බිලියනවලින් කථා කරන තැනට වැඩි වෙලා. එය බිලියන දහසක්, ට්‍රිලියනයක් වුණා.ලංකාවේ විශාලතම විශ්‍රාම අරමුදල පාලනය කිරීමට ශ්‍රී ලංකා මහ බැංකුවට පුළුවන්. අපි බය නැතිව ලංකාවේ විශාලතම අරමුදල කළමනාකරණය කරනවා.--සේවක අර්ථසාධක අරමුදලේ ආයෝජන තීරණ, තීන්දු ඉතාම විචක්ෂණශීලීතාවයකින් යුතුව සිදු කොට තිබෙනවා. අපි කළ ආයෝජනවල නිවැරැදි බව අදට වඩා ඉදිරි කාලයේ දී කවුරුත් පිළි ගනිවී.අපි මේ අරමුදලේ මුදල් වඩා සුරක්ෂිත අයුරින් ආයෝජනය කොට ලාභ උපයා ගනිමින්, එම ලාභය ආපසු ප්‍රතිලාභීන්ටම ලබාදෙමින් සිටින්නේ. රටේ වැඩිම පොළී ප්‍රතිශතයක් මේ අරමුදලේ සාමාජිකයන්ට දැනටමත් අපි ගෙවනවා. පොළී අනුපාතය සියයට 12.5 ටත් වඩා වැඩියි.මේ අරමුදලේ කිසිම දූෂණයක්, වංචාවක් සිදුවී නෑ. මේ අරමුදල වැරදි විදිහට කළමනාකරණය කරන්නේ නෑ. ඒ බව දැන දැනත් ටික දෙනෙක් මේ ගැන වැරදි මත පතුරුවන්න ක්‍රියා කරනවා. ඒවාට රැවටෙන්න එපා කියා මම මිලියන ගණනක් වන අපේ සාමාජිකයින්ගෙන් ඉල්ලා සිටිනවා.--අපේ රටේ විශ්‍රාමික අරමුදල් අතුරින් විශාලතම අරමුදල කළමනාකරණය කරන්නේ අපියි. කම්කරු අමාත්‍යාංශය, කම්කරු කොමසාරිස් දෙපාර්තමේන්තුව අපි සමඟ මනා සම්බන්ධීකරණයක් පවත්වාගෙන යනවා.මේ අරමුදලේ සාමාජික ගිණුම් සංඛ්‍යාව මිලියන 13.3 ක්. දැනටමත් මෙහි සාමාජිකයෝ ජාතික හැඳුනුම්පත් අංකයට ලියාපදිංචි කිරීමේ වැඩපිළිවෙළක් ආරම්භ කොට තිබෙනවා. එය ඉතාම ඵලදායි වැඩපිළිවෙළක්.අපි ලෝකයේ දියුණු රටවල වාගේ අපේ සේවක සේවිකාවන්ගෙන් සියලු සේවා ජාතික හැඳුනුම්පත් අංකය පදනම් කොට ලබාදීමට හැකි වැඩපිළිවෙළකට යා යුතුයි. අපි ඉදිරියේ දී කඩදාසිවලින් තොර අරමුදල් කළමනාකරණයකට පිවිසෙනවා. ඒ සඳහා උපරිමයෙන් නවීන තාක්ෂණය එක්කොට ගන්නවා.--අරමුදලේ සාමාජිකයන්ට සිය අරමුදලේ ගිණුමේ ශේෂය ඇපයට තබා නිවාස ණය ලබා ගැනීමේ යෝජනා ක්‍රමයක් 1998 දී හඳුන්වා දුන්නා. එම ණය ලංකා බැංකුව, මහජන බැංකුව, රාජ්‍ය හා උකස් ආයෝජන බැංකුව, නිවාස සංවර්ධන සහ මූල්‍ය සංස්ථාව, සමූපකාර ග්‍රාමීය බැංකුව සහ ජාතික නිවාස සංවර්ධන අධිකාරිය යන සහභාගිත්ව ණය දෙන ආයතනවලින් ලබාගන්න පුළුවන්.අපි ඉතාම වගකීමෙන් හා ඉතාම ඕනෑකමින් නිවාස ණය ලබා ගන්නා අරමුදලේ සාමාජිකයන්ගෙන් එක් ඉල්ලීමක් කරන්න කැමැතියි. ඒ තමයි ලබාගත් නිවාස ණය ගෙවීම පැහැර හරින්න එපා. එහෙම වුණොත් සාමාජික ගිණුම්වලින් ණය කපා ගන්න සිදුවෙනවා. එවිට විශ්‍රාම ලබන විට ලැබෙන ප්‍රතිලාභ මුදල් අඩුවෙනවා. ඒ ගැන බොහෝම ගැඹුරින් සිතන්න ඕනෑ.--අපි සෙලින්කෝ ගොඩනැඟිල්ලේ සිට, අපේම මහ බැංකුවට අයත් ලොයිඩ්ස් ගොඩනැඟිල්ලට නොබෝදා පැමිණියා. අපෙන් සේවා ලබා ගැනීමට එන පිරිස දවසින් දවස වැඩියි.අර්ථසාධක අරමුදලේ ප්‍රතිලාභ ලබාගන්න ගිය විට සාමාජිකයන්ට ප්‍රශ්න මතුවන අවස්ථා තිබෙනවා. ඒ නිවැරැදි තොරතුරු ලබා නොදුන් විටයි. ඒ නිසා අපහසුතාවයන්ට ලක්වන පිරිසගේ ප්‍රශ්නවලට කඩිනමින් පිළිතුරු ලබාදීමයි අපි කරන්නේ.සාමාජිකයාගේ නම්වල වෙනස්වීමක්, ජාතික හැඳුනුම්පතේ වෙසන්වීමක්, සේවක අංකවල වෙනස්වීමක් වැනි ගැටලු මතු වූ විට ඒවා ගැඹුරින් අධ්‍යයනය කොට විසැඳුම් අපි ලබා දෙනවා.--මෙතැනට දවසකට තැපැල් මලු දෙකක් එනවා. ලියාපදිංචි තැපෑලෙන් එවන ලියුම් හා සාමාන්‍ය තැපෑලෙන් එවන ලියුම් ඒ අතර වෙනවා. ලියාපදිංචි ලියුම් 800 ත් 1500 ත් අතර ප්‍රමාණයක් ලැබෙනවා. සාමාන්‍ය තැපැල් ලියුම් 150 ත් 700 ත් අතර වෙනවා.අපි මේවායින් සාමාජික මුදල් එවන චෙක්පත් තිබෙනවාද? කියා බලනවා. ඒවා පරිස්සමින් එකින් එක බලා වෙනමම ගිණුම්ගත කිරීමට පියවර ගන්නවා. මේ මුදල් එක දවසකින් සාමාජිකයාගේ ගිණුමට බැර කිරීමටයි අපේ වෑයම..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n1111221</link>
    <topic>සහන රැසක් සපිරිසංවර්ධන අයවැයක්</topic>
    <author>දුමින්ද ගුරුගේ, ජයසිරි මුණසිංහ සහ ස්වර්ණා විජේකෝන්</author>
    <content>රාජ්‍ය සේවකයන්ට හා ආරක්ෂක අංශයට මූලික වැටුපෙන් 10% දක්වා වැටුප් වැඩි කෙරේවිශ්‍රාම වැටුප රුපියල් 1000කින් ඉහළටආර්ථික දුෂ්කරතා ඇති - දිවි දුන් රණවිරුවන්ගේ මවුපියන්ට රුපියල් 750ක මාසික දීමනාආබාධිත සෙබළුන්ට විශේෂ ණය යෝජනා ක්‍රමයක්වයස අවුරුදු 70 ඉක්මවූ වයෝවෘද්ධ අයගේ මාසික දීමනාව රුපියල් 1000 දක්වා ඉහළටපොහොර සහනාධාරයට රුපියල් බිලියන 40ක්අධ්‍යාපන, සෞඛ්‍ය, දුෂ්කර ගම්මාන යළි නඟාසිටුවීමට රුපියල් බිලියන 15ක්දිළිඳුකම සියයට 15.6 සිට සියයට 8.9 අඩු කෙරේජ්‍යෙෂ්ඨ මාධ්‍යවේදීන්ට, ලේඛකයන්ට, කලාකරුවන්ට ලක්‍ෂ 12ක පොලී රහිත වාහන ණයක්ඉතිහාසයේ, සමාජ ආර්ථික යටිතල පහසුකම් නංවාලීම සඳහා වැඩිම මුදලක් වෙන් කරමින් සෑම ක්ෂේත්‍රයකටම සහන රැසක් සහිත සංවර්ධනාත්මක අයවැයක් ජනාධිපති මහින්ද රාජපක්ෂ මහතා ඊයේ (21) පාර්ලිමේන්තුවට ඉදිරිපත් කළේය.එක්සත් ජනතා නිදහස් සන්ධානයේ සත්වෙනි අය වැය ලේඛනය ඉදිරිපත් කිරීමට මුදල් ඇමැති ලෙස ජනාධිපති මහින්ද රාජපක්ෂ මහතා පස්වරු 1.57ට ඊයේ සභා ගැබට ඇතුළු වෙද්දී සුපුරුදු පරිදි ආණ්ඩු පක්ෂයේ සියලුම මන්ත්‍රීවරු අසුන් වලින් නැඟී සිටියහ. වෙනදාටත් වඩා ඔවුන්ගේ ජය ඝෝෂාව වැඩි වූයේ විපක්ෂයේ මන්ත්‍රීවරුන් දෙතුන් දෙනකු පුංචි හඬකින් බාධාවක් කරන්නට සූදානම් වූ බැවිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n1111222</link>
    <topic>ජනපතිගේ රාජතාන්ත්‍රික භාවය හමුවේවිපක්ෂයේ ‘ලජ්ජා’ විරෝධය පුස්සක් වෙයි</topic>
    <author>දුමින්ද ගුරුගේ</author>
    <content>හරියටම පස්වරු 2 වනවිට ජනාධිපතිතුමා අයවැය කියැවීමට නැඟී සිටිද්දී දෙපක්ෂයේම මන්ත්‍රීවරු අත් පොළසන් දී සතුට පළ කළහ. එහෙත් විපක්ෂයේ මන්ත්‍රීවරු කීප දෙනෙක් තරමක නොසන්සුන්තාවකට පත්වූ බව ප්‍රදර්ශනය විය.දොස්තර ජයලත් ජයවර්ධන බාධාවට මුලපිරුවේ රීති ප්‍රශ්නයක් මතු කරමිනි. මුදල් ඇමැති ලෙස අයවැයක් ඉදිරිපත් කිරීමේ දී රීති ප්‍රශ්නයක් ඉදිරිපත් කිරීම අර්ථ ශූන්‍ය නිසා කථානායක එය ප්‍රතික්ෂේප කළේය.ජනාධිපතිතුමා අයවැය කියවද්දී පස්වරු 2.15ට පමණ කලින් සූදානම් වූ ෂෝ එකක් එළියට දැමූහ. Shame - ”ලැජ්ජයි” යනුවෙන් සඳහන් පෝස්ටර් කීපයක් ප්‍රදර්ශනය කරමින් විරෝධය පළ කළහ. ලැජ්ජා විය යුත්තේ කුමක් සඳහා දැයි පැහැදිළි වූයේ නැත.එහෙත් ඒ “ලැජ්ජා” විරෝධය මොහොතින් නතර වූයේ විපක්ෂයේ අසුන් ගෙන සිටින ආණ්ඩු පක්ෂයේ මන්ත්‍රීවරුන් කීපදෙනා “ලැජ්ජයි” පෝස්ටර් උදුරා ගෙන යාමෙන් පසුවය. මේ නිසා සභාවෙන් පිට පොඩි ගැටුමක් ද විය. වේත්‍රධාරී සහ නියෝජ්‍ය වේත්‍රධාරී නිලධාරීන් කළහකාරී ලෙස හැසුරුණු එ.ජා.ප. මන්ත්‍රී හරේන් ප්‍රනාන්දු සහ ආණ්ඩු පක්ෂ මන්ත්‍රී ලොහාන් රත්වත්තේ මහත්වරු ඇතුළු පිරිස දෙපසට කර තත්ත්වය සමථයට පත් කළහ.පසුගිය අයවැය ඉදිරිපත් කරද්දී මහත් ආඩම්බර කමකින් ජනාධිපතිතුමා යමක් සිහිපත් කළේය. ඒ ආඩම්බරකමට හේතුවත් තම සොහොයුරු චමල් රාජපක්ෂ මුලසුනේ සිටිය දී අයවැය ලේඛනයක් ඉදිරිපත් කිරීමට හැකි වීමය. මල්ලීට පමණක් නොව අයියාට ද එම ආඩම්බරකම ඉතා සංවේදීව ඊයේත් ච;නන්නට ඇත. ඊයේ අයවැය ඉදිරිපත් කිරීමට පෙර සිය සොයුරා මුලසුනේ සිටීම ගැන සතුට පළ කිරීමට අමතරව තවත් ඓතිහාසික සන්ධිස්ථානයක් ගැන සංවේදී සටහනක් ද තැබීමට අමතක නොකළේය.එස්. ඩබ්ලිව්. ආර්. ඩී. බණ්ඩාරනායක සමාජයේ බරපතළ පෙරැළියක් කරද්දී ඔහු සමඟ සිටි තම පියා ඩී. ඒ. රාජපක්ෂත්, දොස්තර එස්. ඒ. වික්‍රමසිංහ, පිලිප් ගුණවර්ධන යන යුග පුරුෂයන් ද සිටි බව ජනාධිපතිතුමා ඉතා ආඩම්බරයෙන් සිහිපත් කළේය.1970 සිට අද දක්වා පාර්ලිමේන්තුවේ දී මන්ත්‍රී, විපක්ෂ නායක, ඇමැති, අගමැති, හා ජනාධිපති ලෙස වසර හතළිහකට වැඩි කාලයක් පාර්ලිමේන්තුව නියෝජනය කළ මහින්ද රාජපක්ෂ නම් දේශපාලනඥයාට එරෙහිව කෑකෝ ගසන්නට හෝ බාධා කරන්නට හෝ ඊයේ පෙරේදා පාර්ලිමේන්තුවට ආ ඉලන්දාරීන්ට නොහැකි බව ඊයේ ඔප්පු විය.මහින්ද රාජපක්ෂ පාර්ලිමේන්තු ප්‍රජාතන්ත්‍රවාදය තුළ ගොඩ නඟාගත් ප්‍රජාතන්ත්‍ර ගරුක රාජතාන්ත්‍රික භාවයට එරෙහිව නැඟී සිටින්නට ඉඩක් නැති බව ඊයේ සනාථ විය.කඩාවැටුණ විපක්ෂයට නැඟී සිටින්නට ප්‍රසිද්ධ වේදිකාවක් ලෙස පාර්ලිමේන්තුව යොදා ගත නොහැක්කේ එය ස්ථාවර නියෝග ක්‍රියාත්මක වන පූජනීය ආයතනයක් බැවිනි.විරෝධතාවක් ඉස්මතු කරන්නට විපක්ෂය තීන්දු කර සිටියා නම් එයට ආරම්භය වැටුණේ 1977 න් පසුව බව සිය අයවැය ලේඛනයෙන් ජනාධිපතිතුමා කියා සිටිද්දී ඉදිරි පෙළ සිටි එජාප මන්ත්‍රීවරු කෑ ගසන්නට වූහ. අයවැය ලේඛනයක් ඉදිරිපත් කරද්දී එයට බාධා කළ මන්ත්‍රීවරුන් ලෙස බාධා කිරීම්වලට මූලික වූ දොස්තර ජයලත් ජයවර්ධන, ජෝන් අමරතුංග ප්‍රධාන මන්ත්‍රීවරුන්ගේ නම් හැන්සාඩ් ගතවනු ඇත.1977න් පසු රටම ත්‍රස්තවාදයෙන්, මත්ද්‍රව්‍යවලින් හා අවි මිලට ගැනීමෙන් වෙලා ගනිද්දී රටම ත්‍රස්තවාදයේ ගොදුරක් වූ බව ජනාධිපතිතුමා කියද්දී විපක්ෂයේ අයගේ දැඟලිල්ල වැඩි විය. අයවැය කියැවීම මොහොතකට නතර කළ ජනාධිපති කාටත් තේරෙන භාෂාවෙන් මේ ටික කීවේය.“මම ඔය පැත්තෙත් හිටියා - මේ පැත්තෙත් හිටියා. ඒ නිසා ඔය පැත්තෙ ඉඳන් කියන ඒවා මම දන්නවා. මම ඕවා ගණන් ගන්නේ නෑ.”විපක්ෂයේ කීපදෙනකු ඊයේ සභා ගැබ තුළ කලබලයක් කරන්නට සැලසුම් සහගතව ආවත් ජනාධිපතිතුමාගේ තැන්පත් බවත් එතුමා ක්‍රියා කළ ආකාරයත් නිසා විපක්ෂයේ සියලු සැලසුම් අසාර්ථක විය.විපක්ෂයේ කීපදෙනකු දඟලද්දී ආණ්ඩු පක්ෂයේ අය නැඟී සිට කෑගසන්නට වූහ. එහෙත් ජනාධිපතිතුමා “අපේ අය නිහඬව වාඩි වෙන්නැයි” අණ කළේය. සියල්ලෝම නිහඬ වූහ.දවසේ ප්‍රධාන කථිකයාට බාධා කිරීම පාර්ලිමේන්තුවට අමුත්තක් නොවේ. දෝෂාභියෝගය අසාර්ථක වීමෙන් පසු ජනාධිපති රණසිංහ ප්‍රේමදාස මහතා කතානායක පුටුවේ සිට ප්‍රතිපත්ති ප්‍රකාශය කියවන්නට ආවේය. විපක්‍ෂය පටන් ගත් මොහොතේ සිට කෑ කෝ ගසමින් බාධා කළහ. එය සෑහෙන වේලාවක් පැවතුණි.සංශෝධිත ව්‍යවස්ථාව රැගෙන පාර්ලිමේන්තුවට ගිය ජනාධිපති චන්ද්‍රිකා බණ්ඩාරනායක කුමාරතුංග මහත්මියට කෑ කෝ ගසමින් එක දිගට බාධා කළා පමණක් නොව ව්‍යවස්ථාව සභා ගැබ තුළ පුළුස්සා දැමූහ.මේවා හොඳට හුරු මහින්ද රාජපක්‍ෂ ජනාධිපතිතුමාට ඊයේ විපක්‍ෂයේ බාධාව පුංචි මල් වැස්සක් බවට ජනාධිපතිතුමා පත්කර ගත්තේය.පස්වරු 2ට ආරම්භ වූ අයවැය කතාව කියැවීම පස්වරු 4.12ට නිම කරද්දී විපක්ෂයේ නිර්භීතව සවන් දී සිටි දෙමළ ජාතික සන්ධානයේ මන්ත්‍රී පිරිසට ජනාධිපතිතුමා ස්තූතිය පළ කළේය.ජනාධිපතිතුමා තවත් දෙයක් කීවේය. එනම් විපක්ෂයේ බාධා කිරීම් හා විරෝධය පළකිරීම් පළපුරුදු දේශපාලනඥයකු සේ පිළිගත් ආකාරය ගැන කළ මනා විග්‍රහයයිි.“විපක්ෂය විරුද්ධ විය යුතුයි. ඊට පෙර අතීතයේ දී කළ වැරදි හදාගෙන පරිනත වී විරුද්ධ විය යුතුයි. ඔබ විරුද්ධ විය යුතුය. එහෙත් එය ශක්තිමත්ව කළ යුතුය. විරුද්ධ වනවා සේම පොදුජන යහපත වෙනුවෙන් සහාය ද දිය යුතුය”..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n1111223</link>
    <topic>රනිල්ගේ සංඥාවෙන්ජවිපෙ එළියට යයි</topic>
    <author/>
    <content>ජනාධිපති මහින්ද රාජපක්‍ෂ මහතා ජනතාවාදී අය වැය ඉදිරිපත් කරන අවස්ථාවේදී විපක්‍ෂ නායක රනිල් වික්‍රමසිංහ මහතාගේ සංඥාවෙන් එ. ජා. ප. යේ සහ ප්‍ර. ජා. සන්ධානයේ මන්ත්‍රීවරු සභා ගැබෙන් පිටව ගියහ.ටික වේලාවකට පසු ප්‍රජාතන්ත්‍රවාදී ජාතික සන්ධානයේ මන්ත්‍රීවරුන්  සභා ගැබට පැමිණ අයවැය කතාවට සවන් දුන්හ. ජනාධිපති මහින්ද රාජපක්‍ෂ මහතා අයවැය කතාවට සවන් දුන් දෙමළ ජාතික සන්ධානයේ, ප්‍රජාතන්ත්‍රවාදී ජාතික සන්ධානයේ මන්ත්‍රීවරුන්ට ප්‍රසංශාව පුද කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n1111224</link>
    <topic>සුදු කොඩි නඩුවදානීතිඥවරුන්ගේ හැසිරීමඅධිකරණයට කැළලක්</topic>
    <author>රෝෂන් තුෂාර</author>
    <content>සුදු කොඩි නඩුවේ තීන්දුව ප්‍රකාශයට පත් කොට විනිසුරු මඩුල්ල පිටව ගිය පසු මහාධිකරණ ශාලාවේ පුටු පොළොවේ ගසා මේස උඩ නැඟ අශෝභන ලෙස කළහ කළ නීතිඥවරුන්ට එම අසුන්වල සිට යළි නඩු කටයුතු කළ හැකිදැයි මහාධිකරණ විනිසුරු දීපාලි විජේසුන්දර මහත්මිය ඊයේ (21) විවෘත අධිකරණයේදී විමසුවාය.නීතිඥවරුන් හැසිරුණ ආකාරය අධිකරණ ආරක්‍ෂක කැමරාවල සටහන්වී ඇති බවත්, මාධ්‍ය නොදුටු එම පැත්ත මාධ්‍යයන්හි වාර්තාවිය යුතුව තිබූ බවත් විනිසුරුවරිය සඳහන් කළාය.යම් අධිකරණ තීන්දුවකට නීතිඥවරුන් සෑහීමකට පත් නොවන්නේ නම් කළ යුතුව ඇත්තේ එය අධිකරණයට පැමිණිලි කිරීම මිස මේ ආකාරයට හැසිරීම නොවන බව පෙන්වා දුන් විනිසුරුවරිය, මෙය අධිකරණ ඉතිහාසයේ ප්‍රථම වතාවට සිදුවූ දෙයක් බවත්, එය අධිකරණයට කැළලක් බවත් පැවැසුවාය. ඊයේ (21) උදෑසන මහාධිකරණ නඩු කටයුතු ආරම්භ කිරීමට පෙර විනිසුරුතුමිය මේ අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n1111225</link>
    <topic>තැපැල් වර්ජනය අවසන්</topic>
    <author>උපාලි කරුණාරත්න</author>
    <content>තැපැල් වෘත්තීය සමිති එකමුතුව ක්‍රියාත්මක කළ අඛණ්ඩ උපවාසය සහ අතිකාල වර්ජනය ඊයේ (21) දහවල් 12.00 ට අවසන් කෙරිණි.තැපැල් සේවා ඇමැති ජීවන් කුමාරතුංග, අමාත්‍යාංශ ලේකම් හේමසිරි ප්‍රනාන්දු යන මහත්වරුන් සමඟ තැපැල් වෘත්තීය සමිති එකමුතුවේ නියෝජිතයන් ඊයේ පෙරවරුවේ කළ සාකච්ඡාවකින් පසුව මෙම තීරණයට එළඹ ඇත.එහිදී තැපැල්පතිවරයා සම්බන්ධ ගැටලුව මාසයක් තුළදී විසදා දෙන බවට ඇමැතිවරයා සහ ලේකම් වරයා පොරොන්දු වූ පසුව වෘත්තීය සමිති නියෝජිතයෝ උපවාසය සහ වර්ජනය අත්හිටුවීමේ තීරණයට එළඹ ඇත.වෘත්තීය සමිති නියෝජිතයන් සමඟ සාකච්ඡාවෙන් පසුව කොළඹ මධ්‍යම තැපැල් හුවමාරුවට පැමිණි ඇමැති ජීවන් කුමාරතුංග මහතා ප්‍රකාශ කළේ විශාල ලෙස මධ්‍යම තැපැල් හුවමාරුව තුළ එකතු වී ඇති ලිපි ජනතාවට ඉක්මනින් බෙදා දීමට කටයුතු කළ යුතු බවයි. වෘත්තීය සමිති නියෝජිතයෝ තම ඉල්ලීමට සවන් දීම පිළිබඳ ඇමැතිවරයා සමිති නියෝජිතයන්ට ස්තුතිය පිරිනමන ලදී.තැපැල් වෘත්තීය සමිති එකමුතුවේ මාධ්‍ය ප්‍රකාශක චින්තක බණ්ඩාර මහතා මෙහිදී පැවසුයේ, තැපැල් සේවා ඇමැතිවරයා සහ අමාත්‍යාංශ ලේකම් වරයා දුන් පොරොන්දුව කෙරෙහි විශ්වාසය තබා තම වෘත්තීය සමිති එකමුතුව උපවාසය සහ අතිකාල වර්ජන ක්‍රියා මාර්ගය අත්හැරිය බවයි. සමහරක් වෘත්තීය සමිති නායකයින් තැපැල්පතිවරයාට එරෙහිව තම එකමුතුව ක්‍රියාත්මක කළ වැඩ පිළිවෙළ කඩාකප්පල් කිරීමට උත්සාහ කළ බව ද ඒ මහතා ප්‍රකාශ කළේ ය. තම අරගලයට සහයෝගය ලබා දුන් සියලුම මාධ්‍ය ආයතන වෙත ද වෘත්තීය සමිති එකමුතුව කෘතඥතාවය පළ කරන බව චින්තක බණ්ඩාර මහතා මෙහි දී පැවසීය.නියෝජ්‍ය තැපැල්පති ආර්. ඩී. පී. ගාමිණී මහතා පැවසුයේ ඉදිරියේ දී අ.පො.ස (සා. පෙළ) විභාග ප්‍රවේශ පත් බෙදා හැරීමට සහ උත්සව සමයක් උදාවන බැවින් එකතු වී තිබෙන ලිපි බෙදා හැරීම සඳහා වේගයෙන් ක්‍රියාත්මක විය යුතු බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n1111226</link>
    <topic>අනියම් සැමියා හා එක්වී සැමියා මරා දමලා: වසර 22කට පසු අභිරහස හෙළිවෙයි</topic>
    <author>අසේල කුරුළුවංශ</author>
    <content>අනියම් සැමියා හා එක්ව වසර 22කට පෙර තම සැමියා පල්ලේකොටුවේ නිවසේ දී ඝාතනය කළ බව කියන කාන්තාවක ගලගෙදර පොලිසිය අත්අඩංගුවට ගෙන තිබේ.වසර 1989 භීෂණ සමයේ අතුරුදන් වූ බවට ප්‍රචාරය වීමත් සම¼ඟ මෙම ඝාතනයේ සැබෑ තොරතුරු වසර 22ක් තිස්සේ වැළලී තිබූ බව පොලිසිය පවසයි. ඝාතනයට ලක්ව ඇත්තේ වයි. ඒ. කරුණාරත්න නැමැති සිව්දරු පියෙකි.සිද්ධිය සම්බන්ධයෙන් සැකකාරියගේ අනියම් සැමියා ද පොලිසිය අත්අඩංගුවට ගෙන තිබේ. කුරුණෑගල ප්‍රදේශයේ බේකරියක රාජකාරි කළ මියගිය පුද්ගලයා 1989 නොවැම්බර් මස දිනක සේවයට ගොස් ආපසු හදිසියේ නිවසට පැමිණි අවස්ථාවක තම බිරිඳ තවත් අයෙකු හා නිවස තුළ සිටිනු අතටම අසුවීමෙන් පසු බිරිඳගේ අනියම් සැමියා පොරවකින් පහරදී ඔහු ඝාතනය කැර තිබෙන බව පොලිස් පරීක්ෂණ මගින් අනාවරණය වී ඇත.සැමියාගේ ශරීරයෙන් ගලා ගිය රුධිරය පාසල් ගිය දරුවන් යළි පැමිණීමට ප්‍රථම සැකකාරිය විසින් නිවසේ වතුර කළයේ වූ ජලයෙන් සෝදා පවිත්‍රකර තිබෙන බව හෙළිවී තිබේ.මළ සිරුර පල්ලේකොටුව තලගොල්ල ප්‍රදේශයේ ලඳු කැලෑවක වළ දැමූ බවට සැකකරුවන් ප්‍රකාශ කැර ඇත. ගලගෙදර මහේස්ත්‍රාත්වරයාගේ නියෝග මත ඊයේ (21) දහවල් මළ සිරුර ගොඩගැනීමේ කටයුතු සිදු කෙරුණි. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, මහනුවර ජ්‍යෙෂ්ඨ පොලිස් අධිකාරි පෙරමුණේ, පොලිස් අධිකාරි නීතිඥ එස්. බී. රත්නායක යන මහත්වරුන්ගේ උපදෙස් මත ගලගෙදර පොලිසියේ ස්ථානාධිපති ප්‍රධාන පොලිස් පරීක්ෂක එච්. ඩී. චන්ද්‍රපාල මහතා ඇතුළු කණ්ඩායමක් සිද්ධිය පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n1111227</link>
    <topic>පාරිසරික සුරක්ෂිතතාවවිද්වත් කතිකාව නිර්දේශ එළිදක්වයි</topic>
    <author/>
    <content>දකුණු ආසියානු කලාපයේ පාරිසරික සුරක්ෂිතතාව උදෙසා කටයුතු කළ යුත්තේ කෙසේ ද යන්න පිළිබඳ ක්ෂේත්‍රයේ විද්වතුන් අතර කතිකාවක් ගොඩනැඟී තිබේ.ඒ පිළිබඳ පාරිසරික නිර්දේශ එළිදැක්වීමක් පරිසර ඇමැති අනුර ප්‍රියදර්ශන යාපා මහතාගේ ප්‍රධානත්වයෙන් මහනුවර තිලංකා හෝටලයේ දී පැවැත්විණි.බලශක්ති ප්‍රභවයන් භාවිතය මඟින් ඇතිකරන විවිධ බලපෑම් අවම කරමින් පාරිසරික සුරක්ෂිතතාව ඇතිකිරීම පිළිබඳව ලෝක අවධානය ද යොමුවී ඇත. දකුණු ආසියානු සුරක්ෂිතතාවක් ඇතිකර ගැනීම සඳහා දකුණු ආසියාවේ චින්තන පර්ෂදයන්හි ඒකාබද්ධ සමුළුවක් පසුගියදා මාලදිවයිනේ දී පවත්වනු ලැබිණි.උසස් අධ්‍යාපන ඇමැති එස්. බී. දිසානායක, මධ්‍යම පරිසර අධිකාරියේ සභාපති චරිත හේරත් මහත්වරුන් නිර්දේශ එළි දැක්වීමේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n1111228</link>
    <topic>අමෙරිකාවේ වීඩියෝ හලක සිටිශ්‍රී ලාංකිකයෙක් මරා දාලා</topic>
    <author>මහින්ද අලුත්ගෙදර</author>
    <content>අමෙරිකාවේ නිව්යෝර්ක් නගරයේ වීඩියෝපට අලෙවි සලක සේවය කළ ?ශ්‍රී ලාංකිකයකු කිසියම් පිරිසක් විසින් මරාදමා තිබේ.මේ ශ්‍රී ලාංකිකයා නිව්යෝර්ක් නගරයේ “සන්සෙට් පාර්ක්” හි තෙවන මාවතෙහි පිහිටි අදාළ අලෙවිසලේ ලිපිකරුවා වශයෙන් සේවය කර ඇති අතර පහරදීමකින් ඔහුව ඝාතනය කර තිබෙන බවද වාර්තා වෙයි.මෙසේ මරණයට පත්ව ඇත්තේ 54 හැවිරිදි නිමල් රන්දුණු නමැති පුද්ගලයෙක් බවත් ඔහු වසර 3 ක් පමණ එම වීඩියෝපට අලෙවිසලේ ලිපිකරු ලෙස සේවය කර තිබෙන බවත් අදාළ අලෙවිසැලේ හිමිකරු පවසා තිබේ.පැය 24 පුරා විවෘතව ඇති මෙම වීඩියෝපට අලෙවිසල එරට වෙසෙන ශ්‍රී ලාංකික අයකුට අයත් එකක් වන බවත් අදාළ වීදියේ ලිංගික වීඩියෝපට අලෙවි කරන වෙළඳසල් බොහොමයක් ශ්‍රී ලාංකිකයන් විසින් පවත්වාගෙන යන බවත් එම වාර්තා පෙවන්වාදෙයි.සැකකාර පුද්ගලයා අදාළ අලෙවිසලේ වීඩියෝපට රැගෙන ගොස් ඇති අතර එම පුද්ගලයා මරණයට පත් ශ්‍රී ලාංකිකයා සමඟ පුද්ගලික අමනාපයක් නිසා මෙලෙස ඝාතනය කළාද යන්න පිළිබඳව සොයා බැලීම සඳහා අමෙරිකානු පොලීසිය පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n1111229</link>
    <topic>ඛනිජ වැලි කර්මාන්තය විද්‍යාත්මකව පුළුල් කිරීමට පියවර</topic>
    <author>නිමල් විජේසිංහඅනුරාධපුර අතිරේක දිස්ත්‍රික් සමූහ වාර්තාකරු</author>
    <content>ශ්‍රී ලංකා මුහුදු තීරයේ වෙරළාසන්න ඛනිජ වැලි නිධි පිළිබඳව සිදුකර ඇති ගවේෂණ හා විමර්ශන අනුව මෙරට ඛනිජ වැලි කර්මාන්තය විද්‍යාත්මක පදනමක් මත තවදුරටත් පුළුල් කිරීමට පියවර ගැනේ.යුදමය වාතාවරණය සහ කොටි ත්‍රස්තවාදී ක්‍රියා නිසා අඩපනව පැවැති පුල්මුඩේ ඛනිජ වැලි ව්‍යාපෘතියේ මෙහෙයුම් කටයුතු 2007 වසරේ සිට යළි ආරම්භ කරන ලදී. මේ වන විට ඛනිජ වැලි ගොඩ දැමීමේ හා අපනයන කිරීමේ කටයුතු සාර්ථකව සිදුකෙරෙමින් පවතී. සමීක්ෂණ අනුව පුල්මුඩේ වෙරළාසන්නයේ තැන්පත්ව ඇති බැර ඛනිජ වැලි නිධිය තුළ ඛනිජ වැලි ටොන් මිලියන 06 කට වැඩි ප්‍රමාණයක් අඩංගුව පවතින බව අනාවරණය වී තිබේ.සෑම වර්ෂයකම ඊශාන දිග මෝසම් සුළං කාලයේ වැලි නිධියෙන් අඩුවන ප්‍රමාණය යළි බොහෝ දුරට සම්පූර්ණ වන බව ලංකා ඛනිජ වැලි සංස්ථාව පෙන්වා දෙයි.පුල්මුඩේ ඛනිජ වැලි සම්පත් ප්‍රධාන වශයෙන් අඩංගුව ඇත්තේ ඉල්මනයිට්, රූටයිල් සහ සර්කෝන් බව ද සංස්ථාව සඳහන් කරයි. ඉල්මනයිට් සංයුතිය 70% කි.මේ අතර පුල්මුඩේ ඛනිජ වැලි නිධියට අමතරව ඉඳුරුව, බේරුවල (මොනසයිටි, සර්කෝන් සහ රබහ), කැලණි ගංඟා මුවදොර, මීගමුව උතුරු ප්‍රදේශය, දකුණු දිග මන්නාරම තිරුක්කෝවිල් දෙවිනුවර (ඉල්මනයිටි), කුදිරමලේ තුඩුව (මෝනසයිට්) සහ හම්බන්තොට වෙරළාසන්නව රබහ ගඨචපදඥබඝ ප්‍රදේශයන් හි ද ඛනිජ වැලි නිධි ඇති බවට තහවරු කර ගෙන ඇත.මෙයට අමතරව, මුලතිවු හා නිලාවැලි අතර නයාරු තෙවික්කාලු හා පුදොවක්කාඩු කලාපයේ වෙරළාසන්නයේ ඉල්මනයිට් ඇතුළු බැර ඛනිජ වැලි ටොන් මිලියන 7.2 ක ට ආසන්න ප්‍රමාණයක් තැන්පත් වී ඇතැයි විද්‍යාත්මක ගවේෂණයෙන් අනාවරණය වී ඇති බව භූ විද්‍යා සමීක්‍ෂණ හා පතල් කාර්යාංශ වාර්තා අනාවරණය කරයි.2007 සිට 2010 දක්වා කාලයේ ඉල්මනයිට්, රූටයිල් සහ සර්කෝන් විදේශ රටවලට අපනයනය කිරීමෙන් ලබා ඇති ආදායම රුපියල් මිලියන 5000 ඉක්මවයි. 2009 හා 2010 දෙවසර වල නිෂ්පාදිත ඉල්මනයිට් රූටයිල් සහ සර්කෝන් ප්‍රමාණය ටොන් 281372 ක් බව ලංකා ඛනිජ වැලි සංස්ථාව සඳහන් කරයි.ගතවූ දස වසරේ මැණික් ගල් ඇතුළු ඛනිජ මගින් මෙරට දළ දේශීය නිෂ්පාදනයට 1.8% සිට 2% දක්වා අඛණ්ඩව දායක වී ඇත.2007 – 2010 වකවානුවේ මැණික් අපනයනයෙන් මැණික් හා ස්වර්ණාභරණ අධිකාරිය මඟින් රුපියල් මිලියන 25225 ක පමණ ආදායමක් උපයා ගෙන තිබෙන බව 2011 සඳහා වන ශ්‍රී ලංකාවේ ඛණිජ ද්‍රව්‍ය පිළිබඳව භූ විද්‍යා සමීක්‍ෂණ හා පතල් කාර්යාංශ වාර්තාව අනාවරණය කරයි.එප්පාවල ඇපටයිටි නිධිය, පුල්මුඩේ ඛණිජ වැලි කර්මාන්තය හා කහටගහ මිනිරන් පතල් සංකීර්ණය හැරෙන්නට මෙරට සමස්ත ඛනිජ ද්‍රව්‍ය කර්මාන්තය පෞද්ගලික අංශය සතුව පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n11112210</link>
    <topic>කුරුවිට රිය අනතුරකින් එකම පවුලේ තිදෙනෙක් මරුට</topic>
    <author>කුරුවිට සමූහ රූපිකා කේ. බණ්ඩාර</author>
    <content>පියා පැදවූ ත්‍රිරෝද රථය බසයක ගැටීමෙන් සිදුවූ අනතුරකින් සීයා, මිත්තණිය සමඟ එකොළොස් මසක් වූ සිඟිත්තියක ද ජීවිතක්ෂයට පත් වූ ප්‍රවතකින් මුළු වළඳුර ගම්මානයම අද එකම මළගෙයක් බවට පත්ව තිබේ.කුරුවිට වළඳුර පාළුවත්ත ප්‍රදේශයේ පදිංචිව සිටි ඒ. ඒ’ බන්ධුසේන (58), ඩබ්. ඒ. විමලාවතී (56) හා මිණිබිරිය වූ 11 මසක් වයසැති ඒ. ඒ. විමෝක්ෂා සමාධි දැරිය මෙසේ අවාසනාවන්ත ලෙසින් ජීවිතක්ෂයට පත්වූහ.ඊයේ සවස් වනවිට ගම්මානයට රැගෙන එන ඔවුන්ගේ දේහ ශෝකභරිතව පිළිගැනීමට ගම්වැසියෝ අවශ්‍ය දෑ සම්පාදනය කරති. වෙන්ව යන මෙම ආදරණීයයන්ට ඉටුවිය යුතු දෑ නොපැකිලව ඉටුකිරීමට ඔවුහු පෙළගැසෙති.ලැබෙන කුලී වැඩක් කොට නිදහසේ ජීවිතය ගෙන ගිය බන්ධුසේන මහතාට දරුවන් 4කි. එක් අයෙක් දියණියකි. ලොකු පුතා නාවික හමුදාවේ සේවය කරයි. තවත් පුතකු විවාහ වී පදිංචි වී සිටින්නේ ඇඹිලිපිටිය ප්‍රදේශයේය. එක් පුතකු වළඳුර ගමේම පදිංචිව සිටියි.ඉකුත් 15 දින මෙම දෙදෙනා ආපසු ඒමට පිටත්වෙද්දිී පුතාට අයත් ත්‍රිරෝද රථයෙන් නගරයට පැමිණෙමින් සිටිය දී සමනලගම ප්‍රදේශයේ දී බස් රථයක ගැටීමෙන් අනතුර සිදු වී තිබේ. තුවාල ලැබූ පුතා හා ලේලිය ඇඹිලිපිටිය රෝහලේ ප්‍රතිකාර ලබමින් පසුවෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n11112211</link>
    <topic>පාසල් සිසුන්ට මත් ගුළිඅලෙවි කළ අයෙක් දැලේ</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>පොළොන්නරුවේ කදුරුවෙළ බස් නැවතුම්පොළ ඉදිරිපිට වෙළෙඳ සැලක කෘමිනාශක වර්ග අලෙවිකරන බව සඳහන් කර පාසල් සිසුන්ට මත්ද්‍රව්‍ය ඇතුළත් ගුළි වර්ගයක් අලෙවි කරමින් සිටියදී පොලිස් කණ්ඩායමක් විසින් එක් සැකකරුවකු අත්අඩංගුවට ගෙන තිබේ.මොහු විසින් අලෙවි කිරීමට සඟවා තිබු මත්ගුළි 23 ක් ද පොලිස් නිලධාරීන් විසින් සොයාගෙන ඇත.අත්අඩංගුවට ගත් සැකකරු පොළොන්නරුව මහේස්ත්‍රාත් අධිකරණයට ඉදිරිපත් කිරීමට නියමිතය. පොළොන්නරුව පොලිසියේ විශේෂ විමර්ශන ඒකකයේ උප පොලිස් පරීක්ෂක සුනිල් ශාන්ත සැරයන් දමිත් ගුණසිංහ, සැරයන් සේනානායක, සැරයන් සිරිවර්ධන මහත්වරු මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n11112212</link>
    <topic>භාරතගේ බිරියට හා දරුවන්ට මරණීය තර්ජන කළ අය ගැන විමර්ශනයට පොලිසියට නියෝග</topic>
    <author>කුමුදු හෙට්ටිආරච්චි</author>
    <content>මුල්ලේරියාවේ වෙඩි තැබීමේ සිද්ධියෙන් මියගිය ජනාධිපති ජ්‍යෙෂ්ඨ උපදේශක භාරත ලක්‍ෂ්මන් පේ‍්‍රමචන්ද්‍ර මහතාගේ බිරියට හා දරුවන්ට දුරකථන මගින් මරණීය තර්ජන එල්ල කැර ඇත්තේ කවුරුන්ද යන්න සම්බන්ධව විමර්ශන සිදුකරන බව කුරුඳුවත්ත පොලිසිය කොළඹ ප්‍රධාන මහේස්ත්‍රාත් රශ්මි සිංගප්පුලි මහතාට ඊයේ (21) දැන්වීය.මේ සිද්ධිය සම්බන්ධව කුරුඳුවත්ත පොලිසිය සිදුකරන විමර්ශන සඳහා මරණීය තර්ජන එල්ල කැර ඇති බව කියන දුරකථන අංකයන් වෙත ලද හා ලබාගත් ඇමතුම් සම්බන්ධ වාර්තාවක් ලබාදෙන්නැයි ප්‍රධාන මහේස්ත්‍රාත් රශ්මි සිංගප්පුලි මහතා ශ්‍රී ලංකා ටෙලිකොම් ආයතනයේ කළමනාකරුට ඊයේ (21) නියෝග කෙළේය. භාරත ලක්‍ෂ්මන් පේ‍්‍රමචන්ද්‍ර මහතාගේ බිරිඳ වන සුමනා පේ‍්‍රමචන්ද්‍ර මහත්මිය විසින් කුරුඳුවත්ත පොලිසියට කළ පැමිණිල්ලක් සම්බන්ධයෙන් මේ පරීක්‍ෂණ ආරම්භ කළ බවද කුරුඳුවත්ත පොලිසිය මහේස්ත්‍රාත්වරයාට දන්වා සිටියේය.භාරත ලක්‍ෂ්මන් පේ‍්‍රමචන්ද්‍ර මහතාගේ මරණයෙන් පසු තමා තම දියණිය හා පුතා සමඟ කොළඹ 05 ජාවත්ත පාරේ පිහිටි නිවසට පදිංචියට පැමිණි බවත් එම නිවසේ දුරකථනයට නාඳුනන පුද්ගලයකු කතා කැර “තාත්තාට කරපු දේමයි දරුවන්ටත් කරන්නේ” කියා තම පුතාට හා දියණියට මරණීය තර්ජන එල්ල කළ බවත් ඉන් පසුව ජංගම දුරකථනයට කතා කැර “වැඩිය දැඟලුවොත් තාත්තට කරපු දේ තමයි පුතාටත් කරන්නේ” යැයි පැවසූ බවත් සුමනා පේ‍්‍රමචන්ද්‍ර මහත්මිය පොලිසියට පැමිණිලි කැර ඇතැයි කුරුඳුවත්ත පොලිසිය අධිකරණයට දැන්වීය. තම දරුවන් දෙදෙනාට අනතුරක් සිදුවේයැයි බියෙන් මේ පැමිණිල්ල සිදුකරන බව පවසා ඇති සුමනා පේ‍්‍රමචන්ද්‍ර මහත්මිය මේ සම්බන්ධව විමර්ශනයක් සිදුකරන ලෙසටද ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n11112213</link>
    <topic>නමගිය මංකොල්ලකරුවකු අවිස්සාවේල්ලේදී අත්අඩංගුවට</topic>
    <author>ප්‍රියන්ත සුමනසේන උකුවෙල සංචාරක</author>
    <content>වරෙන්තු (50) පනහකට අධික නම ගිය ප්‍රසිද්ධ මංකොල්ලකරුවකු අවිස්සාවේල්ල මාදොලදී පොලිසියේ කොට්ඨාස අපරාධ නොවිසඳුණු ඒකකය මගින් අත්අඩංගුවට ගෙන පොලිස් භාරයේ රඳවා ප්‍රශ්න කිරීම්වලට යොමුකර ඇති බව ස්ථානාධිපති පොලිස් පරීක්ෂක සුනිල් ඒකනායක මහතා පැවසීයසැකකරු දිවයිනේ සෑම ප්‍රදේශයකම සොරකම් හා දේපළ සොරාගැනීමේ යෙදී ඇති අතර, සොරාගන්නා ලද රන් භාණ්ඩ රුපියල් ලක්ෂ 15කට ආසන්න බවත්, මේ වන විට භාණ්ඩ බැංකු හා වෙනත් ස්ථාන සඳහා උකස් කර තිබියදී අත්අඩංගුවට ගෙන ඇත.2002 වසරේදී මෙම පුද්ගලයා නම ගිය අපරාධකරුවකු ලෙස පොලිසිය මගින් ලියාපදිංචි කර ඇත. 2002 වසරේදී පොලොන්නරුව බන්ධනාගාරයෙන් පලාගොස් සිට නැවත අත්අඩංගුවට ගනීමෙන් පසු 2009 වසරේදී මහරගම බන්ධනාගාරයෙන් පලාගොස් ඇත. සැකකරු පොළොන්නරුව අරලගංවිල පදිංචි අයෙකි. වයස 29 කි. සැකකරුව හිඟුරක්ගොඩ, අනුරාධපුර, පොළොන්නරුව, මාතලේ, දඹුල්ල, ඇහැලියගොඩ, ගම්පහ ආදී ප්‍රදේශවලින් මොහුට විරුද්ධව පැමිණිලි තිබී ඇත.මාතලේ පොලිසියේ කොට්ඨාස අපරාධ නොවිසඳුණු ඒකකයේ පොලිස් නිලධාරීන් මාස කීපයක තොරතුරු රැස්කර මහත් වෙහෙසක් දරා අවිස්සාවේල්ල මාදොලදී මෙම පුද්ගලයා අත්අඩංගුවට ගෙන ඇති අතර, මාතලේ නියෝජ්‍ය පොලිස්පති ගුණවර්ධන මහතා හා ජ්‍යෙෂ්ඨ පොලිස් අධිකාරි තිලක් අබේසිරිවර්ධන මහතාගේ උපදෙස් මත පොලිස් පරීක්ෂක සුනිල් ඒකකායක, උප පොලිස් පරීක්ෂක තිලකවර්ධන, සැරයන් 56994 දිසානායක සැරයන් 36692, බණ්ඩාර, කොස්තාපල් නවරත්න කොස්තාපල් 14613 දිසානායක, උපුල් යන නිලධාරීහු සහය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=n11112214</link>
    <topic>ගලෙන්බිඳුණුවැව ප්‍රා.සභාවේදේපළ වෙන්දේසියේ විකුණා දැමේ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර දිසා අධිකරණයේ නියෝගවලට අනුව අත්පත් කරගත් ගලෙන්බිඳුණුවැව ප්‍රාදේශීය සභාවේ දේපළ අනුරාධපුර දිසා අධිකරණ රෙජිස්ට්‍රාර්වරයාගේ ප්‍රධානත්වයෙන් වෙන්දේසියේ විකුණා දැමීම සිදු කෙරුණි.1999 වර්ෂයේදී ක්‍රියාත්මක කළ පොකුණු ඉදිකිරීමේ කටයුතු ගලෙන්බිඳුණුවැව ප්‍රාදේශීය සභාව මගින් සිදු කළ අතර ඒ සඳහා යොදාගත් යන්ත්‍රෝපකරණ වලට (කුලි පදනමට ලබාගත්) ලබාදිය යුතු ලක්ෂ සියයකට ආසන්න මුදලක් තමන්ට ගෙවීමට ඇති බව දන්වා අනුරාධපුර ප්‍රදේශයේ ව්‍යාපාරිකයෙකු අනුරාධපුර දිසා අධිකරණයේ ගොනු කළ පෙත්සමකට අනුව තීන්දුව ලබා දුන් දිසා අධිකරණය ගලෙන්බිඳුණුවැව ප්‍රාදේශීය සභාවට එම මුදල ගෙවා දමන ලෙස නියෝග කළේ ය. එහෙත් අදාළ ව්‍යාපාරිකයාට එම මුදල ගෙවා දැමීම දිගින් දිගටම කඩ කළ ගලෙන්බිඳුණුවැව ප්‍රාදේශීය සභාවේ භාණ්ඩ වෙන්දේසි කර එම මුදල් ව්‍යාපාරිකයාට ලබා දෙන ලෙස නියෝග කෙරුණි.ඒ අනුව ගලෙන්බිඳුණුවැව ප්‍රාදේශීය සභාවෙන් අධිකරණ නියෝග මත අත්පත් කරගත් කාර්යාලීය උපකරණ වෙන්දේසියේ විකුණා දැමීම සිදු කෙරුණු අතර රුපියල් ලක්ෂ 20 කට පමණ එම භාණ්ඩ අලවි කළ බව අධිකරණ ආරංචි මාර්ග සඳහන් කරයි.අනුරාධපුර දිසා අධිකරණයේ රෙජිස්ට්‍රාර් ඒ.ඒ.වී. පතිරණ මහතාගේ මූලිකත්වයෙන් වෙන්දේසි සිදු කෙරුණි.අනුරාධපුර නගරයේ ව්‍යාපාරිකයෙකු වන චාල්ස් අනුරුද්ධ විජේසිංහ මහතා විසින් මේ පෙත්සම අනුරාධපුර දිසා අධිකරණයේ ගොනු කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=r1111221</link>
    <topic>පියාගේ දානයට ගොස් දින 4කින් නාවාටසැමියා අලුත ගෙනා බිරිය නිවෙසින් එළවලා</topic>
    <author>අක්මීමන සමුහතමරදාස ලියනගමගේ</author>
    <content>ප්‍රසිද්ධ උත්සව ශාලාවක ලොකු මංගල උත්සවයක් පවත්වා මධු සමයද ගත කර නිවසට පැමිණි විවාහක තරුණ යුවලක් දින පහක් ඇතුළත එකට දීග කෑමෙන් සමුගැනීමේ සිද්ධියක් අක්මීමනින් වාර්තා වෙයි.වලහන්දූව ප්‍රදේශයෙන් පැමිණි තරුණ කාන්තාවක් අක්මීමන පොලිසියට පැමිණ කරන ලද දුක්බර පැමිණිල්ලකි. ඇය පවසා ඇත්තේ තමා ආසන්න ගමක තරුණයෙකු සමඟ වසර එකහමාරක පමණ කාලයක් තිස්සේ යහළුවී සිටි බවයි.ඔහු ඩුබායි රටේ රැකියාවක නියුතුව සිටි කෙනෙකි.පසුව දෙපස ඥාතීන් තීරණය කර විවාහය සිදුවිය. ප්‍රදේශයේ සුප්‍රසිද්ධ උත්සව ශාලාවකදී ලොකු උත්සවයක්ද ගෙන මධු සමයද ගත කළා යැයි ඇය පැවසුවාය.පසුව දින හතරකින් පියාගේ දානමය පිංකමකට ගියා.පසුදින නිවසට ගිය අවස්ථාවේ බඩු මුට්ටු ටිකකුත් ඔතාදී බැහැපිය කියා එලවා ගත්තා. මට තවත් දීග කන්න බැහැ ඇය කීවාය.මීට හේතු වී ඇත්තේ දානෙට පසුව ගෙදර යාමට කථා කළ විට හෙට එන්නම් කීම නිසා ඇති වූ බහින් බස් වීමකි.පැමිණිල්ල පිළිබඳව විභාගයක් පැවැත්වූ අක්මීමන පොලිසියේ සුළු පැමිණිලි අංශයේ ස්ථානාධිපති උප පොලිස් පරීක්‍ෂක ජී. එල්. කරුණාපාල මහතා විවාහවී දින පහයි වාද භේද හදාගන්නෙ නැතිව විවාහය කඩා කප්පල් කරගන්නෙ නැතිව ඉක්මන් තීරණ නොගෙන ගෙදර යන්න යැයි පැවසූ නමුත් පලක් නොවීය. තරුණයා කැමැත්ත පළ කළද තරුණිය තව හිටියත් ඔහොම තමා කියමින් දැඩි මතයක පසුවූවාය.එසේනම් ඉතින් උසාවි යෑමට සිදුවේ යැයි කී කරුණාපාල මහතා තවදුරටත් සිතා බලන සේ උපදෙස් දුන්නේ ය. ඒත් දෙදෙනා දෙපලට පිටත්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=r1111222</link>
    <topic>මිතුරියකගේ මව සොයා දැරියන් තිදෙනා ගිය ගමන කෙළවර වුණේ මාතර පොලිසියෙන්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පවුලක අනාගතය දරුවන් බව කීවත් මවුපියන්ගේ අසමගිකම් නිසා එම දරුවන්ගේ අනාගතයට කළු වළාවන් එක්වී ඇති බව කොතෙකුත් අසා ඇත.දියණියන් අතහැර හෝ අනුන්ට දීමෙන් හෝ ඇඟපත බේරාගන්න ඇතැම් මවුවරු උස්සාහ ගනිති.එසේ මව සොයාගෙන පැමිණි දස හැවිරිදි දියණියන් තිදෙනෙකු කාමාතුරයන්ගෙන් අනූනවයෙන් බේරාගැනීමේ සිද්ධියක් මාතර පොලිසියෙන් වාර්තාවේ.ඇඹිලිපිටියේ ජීවත් වූ “ශිරෝමි” ගේ පවුලේ මවුපියන්ගේ අසමගිකම් නිසා මව අකුරැස්ස ප්‍රදේශයෙත් පියා ඇඹිලිපිටිය ප්‍රදේශයෙත් හුදකලා ජීවිත ගත කරති.මේ නිසා පවුලේ වැඩිමල් දියණිය වූ “ශිරෝමි” මවකගේ උණුසුම නොලබා පියාගේ රැකවරණ යටතේ වසර 7 ක කාලයක සිට ජීවත්වන්නට විය.ඇය සැමවිට මව බැලීමට යන්න එන ලෙස පියාට ඇවිටිලි කළත් හෙට යමු ලබන සතියේ යමු කියමින් පියා දියණිය රැවට්ටුවා මිස දියණියට මව මුණගැස්සීමට කටයුතු කළේ නැත.“ශිරෝමි”ට මව සොයාගැනීම හරියට බාලගිරි දෝෂයට සමාන විය.“ශිරෝමිට” දැන් වයස අවුරුදු 10 කි. මව සොයාගැනීමට ඇයට දැඩි උවමනාවක් විය.මව අකුරැස්සේ සිටින බව දැන සිටියත් ඇය සිටින ස්ථානය පිළිබඳ පුංචි “ශිරෝමි”ට දැනුමක් නොවී ය.මීට මාස දෙකකට පෙර පාසලේ දී තම මව දැක ගැනීමේ අවශ්‍යතාවය තම හොඳම මිතුරියන් දෙදෙනාවන දස හැවිරිදි නයනා, දර්ශනී ට පැවසීමත් සමඟ “ශිරෝමි”, “නයනා”, “දර්ශනී” යන මිතුරියන් තිදෙනා එකතුවී “ශිරෝමි”ගේ මව සොයාගැනීමේ මෙහෙයුමක් දියත් කිරීමට සැලසුමක් සැකසීය.ඒ අනුව මීට මාස දෙකකට පෙර එක්තරා දිනයක මිතුරියන් තිදෙනා වැඩිහිටියන්ට හොරා ඇඹිලිපිටියේ සිට මාතර බලා ධාවනය වූ බස් රථයක නැගී මාතරට පැමිණියේ සවස 3.00 ට පමණ. මෙසේ පැමිණි මේ දැරියන් තිදෙනාට මාතර බස්නැවතුම ඉදිරිපිට ඇති මුහුදු වෙරළ දැක ගැනීමේ ඇතිවූ දැඩි ආශාව සමඟ මුහුදු වෙරළේ ඇවිදමින් රළ පාගමින් සිටි නිසාම ආපු ගමන අමතකවී නොදැනීම රෑ බෝවිය.වේලාව රාත්‍රි 7.00 ට පමණ විය මේ දැරියන් තනියම පැමිණි බවත් ඔවුන්ට යම් කිසි කරදරයක් වී ඇති බවත් තේරුම් ගත් තරුණයකු එම දැරියන් ළඟට පැමිණ තතු විමසා ඔහු සමඟ එන ලෙස ඉල්ලා සිටිවිට දැරියන්ට ඇතිවූ සැකය මත මාතර කොටුව ඇතුලේ මාර්ගයේ දිවගොස් ඇත.මේ අවස්ථාවේ මාර්ගයේ ගමන් කරමින් සිටි වැඩිහිටියකුට තමුන්ට සිදුවූ ඇබැද්දිය පවසා මාර්ගය පිළිබඳ විමසීමේදී තවත් ඉදිරියට ඇත්තේ මුහුද නිසා එම ප්‍රදේශයට නොගොස් ආපසු යන ලෙස දන්වා ඇත.මේ අවස්ථාවේ කර කියා ගත නොහැකිව බියට පත් වී සිටි දැරියන් තිදෙනා එම ස්ථානයේ අලුතින් ඉදිකරගෙන එන නිවසකට ගොස් සැඟවී සිට මාර්ගයේ කිසිවක් නැති බව තේරුම්ගෙන රාත්‍රී 11.00 ට පමණ එම ස්ථානයෙන් පිටවී මාතර බස්නැවතුම්පොළට පැමිණ ඇත.මේ අවස්ථාවේ පාලුවට ගොස් තිබූ මාතර බස්නැවතුමේ සිටි දැරියන් තිදෙනා කෙරෙහි අවධානය යොමුකළ ත්‍රීවීල් රථ හිමියකු මේ දැරියන් තිදෙනා තනියම සිටින බව කථාබහෙන් තේරුම් ගෙන දැරියන් ළඟට පැමිණ කරුණු විමසා බයවෙන්න එපා මම උදව්කරන්නම් කියා අතේ තිබූ ජංගම දුරකථනයෙන් කථා කරමින් මැඩම් මේ ළමයි තිදෙනා අතරමං වෙලා අද රෑට නවත්වගන්න. හොඳයි මැඩම් දැන් එක්කම් එනවා. මෙය ලොකු උදව්වක් කියා දුරකථනය විසන්ධි කර ඇත.මේ අවස්ථාවේ ත්‍රීවීලර් රථයට නගින ලෙස ඔහු මේ දැරියන් තිදෙනාට දැන්වූ විට මේ අංකල් ඇත්තටම තමුන්ට උදව්කරන බව සිතූ “ශිරෝමි” , “නයනා”, “දර්ශනී” යන දැරියන් තිදෙනා කිසිම පැකිලීමකින් තොරව ත්‍රීවිලර් රථයට ගොඩවැදුණේ මේ මැදියම් රැයේ සිටින එකම ආරක්ෂකයා මේ ත්‍රිවීලර් රථයේ සිටින අංකල් බව සිතීමෙනි. දැරියන් තිදෙනා නංවාගත් තීවීලරය පවනට බදු වේගයෙන් ගමන්කොට නතර කළේ කොටුව ඇතුලේ “ලොජ්” එකක් ළඟයි.ත්‍රීවීලරයෙන් බැසගත් ත්‍රීවිල්කරු එම “ලොජ්” එකේ වසා තිබූ ගේට්ටුවට තට්ටු කරමින් එහි සිටි අයට කථා කරන අතරවාරයේ දැරියන් දෙදෙනා තී‍්‍රවීලර් රථයෙන් හිස දමා බලනවිට එහි සවිකර තිබූ නාමපුවරු බෝඩ් එකෙන් එය “ලොජ්” එකක් බව දැක ඇත.තමුන් මහත් කරදරයක වැටී ඇති බව තේරුම්ගත් දැරියන් ත්‍රීවිලර් රථයෙන් පැන නැවත බස් නැවතුම්පොළ දෙසට දිවගොස් ඇත.මේ අවස්ථාවේ දිවයන දැරියන් තිදෙනා ළඟට ත්‍රීවීලර් රථයෙන් එලවාගෙන පැමිණි ත්‍රීවීලර් කරු දැරියන් බලහත්කාරයෙන් ත්‍රීවීලර් රථයට නංවා ගැනීමට උත්සාහ දැරීමත් එම දැරියන්ගේ විලාපයත් ආසන්නයේ ඇති හමුදා කදවුරේ සෙබළුන් දැක එම ස්ථානයට පැමිණි සෙබළුන් දැරියන්ගේ සියලු කරුණු දැන ගැනීමෙන් පසු මාතර පොලිසියට දන්වා දැරියන් තිදෙනා සහ දැරියන් තිදෙනා අතවරයට පත් කිරීමේ චේතනාවෙන් කටයුතු කළ ත්‍රීවීලර් කරුත් පොලිසියට භාරදීමට කටයුතු කර ඇත.මාතර පොලිසියේ ළමා හා කාන්තා කාර්යාංශයේ නිලධාරින් විසින් මේ දැරියන් තිදෙනාගේ මවුපියන් ගෙන්වා අවවාද කර දැරියන් තිදෙනා මවුපියන්ට භාරදී ත්‍රීවීලර් රථයේ රියදුරුට එරෙහිව මාතර මහේස්ත්‍රාත් අධිකරණයේ නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=r1111223</link>
    <topic>සද්දෙ දැම්මොත් ඒ.සීනැත්නම් හුළං තමයි</topic>
    <author>කටුගස්තොට සමූහ – ගාමිණී චන්ද්‍රසේන</author>
    <content>මෑත දිනයක අවශ්‍ය තාවයක් සඳහා කොළඹ ගිය මම අවශ්‍යතාව ඉටුකර ගෙන නැවත මහනුවර බලා ඒමට වායු සමීකරණය කළ බස් රියකට නැග ගත්තෙමි. කොළඹ ගිනි ගහන අව්වේ සිට බසයට නැග්ග මට පුදුම සනීපයක් දැනුනේ මා ආසනයේ කෙළවර වාඩි වූ බැවින් වායු සමීකරණ කවුළුවෙන් මගේ හිසට වදින සීතල නිසා වන්නට ඇත.මා අසල වාඩි වී සිටි ටයි පටියක් පැළඳ ගත් මහත්මයෙකි.පෙනුමෙන් ඔහු නීතිඥ වරයෙක් විය හැකි යයි මම සිතුවෙමි.බසය පිටත් විය. මා අසල සිටින පුද්ගලයා යම් අපහසුතාවකින් පසුවන බව මට පෙනිණි.ඔහුට දහඩිය දමා ඇති බවද පෙනේ. ටික දුරක් ගිය විට ඔහු ජංගම දුරකථනයෙන් ඔහුගේ බිරියට කථා කළේය.“බස් එක ඒසී වුණාට හරි රස්නෙයි මෙයා. මට විතරද මන්ද අනිත් අයට ගානක් නැහැ” ඔහු දුරකථනයෙන් බිරියට කීවේය.බස් රථය වරකාපොල දක්වාද පැමිණි අතර ඒවන විටත් අර පුද්ගලයා අපහසුවෙන්.කොළඹින් නින්දට වැටුණු මගීහු එකා දෙන්නා අවදිවන්නට විය. හිටි ගමන් බස් රථයේ පසුපසින් තරමක් ගොරෝසු කට හඬක් අවදි විය.“ඒයි මල්ලි ඔය ඒශඛ් එක ටිකක් වැඩි කරනවා. අපි මේවගෙ යන්නෙ වැඩි ගණනක් දීල” ඔහු කීවේ කොන්දොස්තරට ය.පසුපස හැරී බැලූ මා දුටුවේ ගෝරනාඩු කළ තරුණයා මහනුවර පදිකවේදිකා වෙළෙන්දෙක් බව.කෙසේ වුවද බසයේ ඒශඛ් වැඩි විය. යළි මගීහු නින්දට වැටිණ.මා අසල සිටි පුද්ගලයකු දැන් අපහසුතාවෙන් මිදී නින්දට වැටී ඇත.මහනුවර දී බසයෙන් බහින්නට බසයේ දොර අසලට ගිය මා මොකක්ද මල්ලි ඒ ඒශඛ් කථාව යනුවෙන් කොන්දොස්තර ගෙන් විමසුවෙමි’මෙහෙමනෙ සර් බස්වල වියදම් වැඩි නිසා අපි හුඟක් වෙලාවට දාන්නෙ ඒශඛ් එකේ හුලං කවුළුව විතරයි. අර වගේ තද පොරක් සද්දයක් දැම්මොත් අපි ඒශඛ් එක දානව. ඔහුගේ කථාවට මම අන්දුන් කුන්දුන් වීමි. අර මා අසල සිටි බුද්ධිමත් වැදගත් පුද්ගලයා බසයේ ඒශඛ් නැති බව ගෙදර ඉන්න බිරියට දුරකථනයෙන් කී අතර අර ගෝරනාඩු කළ පදික වෙළෙන්දා ඒශඛ්නැති බව නියම පුද්ගලයාට කීවේය. ඔහු පුද්ගල අයිතිවාසිකම පෙන්නු නිසා හැමෝටම ඒශඛ් ලැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=r1111224</link>
    <topic>කොස්ගොඩ නිවෙසක අල්මාරියේමී මැස්සෝ ලැගුම් අරන්</topic>
    <author>ඉඳුරුව සමූහ – ඇම්. පී. මුනිදාස</author>
    <content>නිවෙසක ඇඳුම් දමා ඇති අල්මාරියක් තුළ මී වදයක් බැඳ ඇතැයි කිවහොත් ඔබ එය පිළිගන්නවා ද?මේ වදය සහිත අල්මාරිය ඇත්තේ, කොස්ගොඩ, නාපේ, රසික අල්විස් මහතාගේ නිවෙසේ ය. ඔහුගේ මව වන සිරිමාද සොයිසා මහත්මිය ගේ සාරියක් ද සම්බන්ධ කර ගෙන මේ මී වදය බැඳ ඇත.මේ ගැන අදහස් දැක්වූ සිරිමා ද සොයිසා මහත්මිය - පසුගිය දිනෙක මිදුලේ සමන්පිච්ච වැල අසල මී මැස්සන් රංචුවක්ම හිටියා. අප ඒ ගැන ඒ තරම් හිතුවේ නැහැ.පසුවදා අල්මාරියේ දමා තිබූ ඇඳුම් අස් පස් කරන්න හදන විට, මී මැසි රංචුවක් අල්මාරිය ඇතුළේ හිටියා. ඔවුන් යනවා - එනවා. අපෙන් ඒ සතුනටවත්, ඒ සතුන්ගෙන් අපටවත් කිසි කරදරයක් නැහැ....රසික අල්විස් මහතා - අපේ පුංචි දරුවට වයස අවුරුද්දයි. මේ කාමරේ ඇඳේ ඒ දරුවන් නිදි කරවනවා. අප කාටවත් කිසි කරදරයක් නැහැ.අල්මාරියෙන් තැනින් තැන කුස්තූර ඇති වුණා. ඒ තැනක තමයි මුලින්ම මී මැසි වදය හදන්න පටන් ගත්තේ. අල්මාරියේ අනිත් පැත්ත අප පාවිච්චි කරනවා. මේ පැත්ත මී මැස්සන් පාවිච්චි කරනවා.මී මැස්සන් කවදහරි මේක අත් හැරලා යන එක හොඳ නැහැයි කියලා කීපදෙනෙක් කිව්වා. ඒ නිසා මී මැසි පාලනය කරන, ඒ ගැන දන්නා කෙනකුට, මේ මී මැස්සන් බාර දීමට මම බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=r1111225</link>
    <topic>ගින්නෙන් මුළු නිවෙසම විනාශ වූ සිසුවියටමොරගොල්ල මහ විදුහලෙන් ආධාර</topic>
    <author>දේවහුව සමූහ ඇම්. ඩී. මහින්ද</author>
    <content>නිවස ගිනි ගැනීමෙන් අසරණ වූ තම පාසලේ ඉගෙනුම ලබන මිතුරියකගේ පවුලේ උදවියට පිහිට වූ මොරගොල්ල මහා විද්‍යාලයේ ශිෂ්‍ය ශිෂ්‍යාවන්ගේ ආදර්ශමත් ක්‍රියාවක් පසුගියදා දැකගත හැකි වුණා.කොස්ගහහින්න ගම්මානයේ පදිංචි ඕ. ජී. චන්ද්‍රරත්න යන අයගේ නිවසේ හටගත් ගින්නකින් නිවසේ තිබූ සියලු දෑ අලු වී ගියහ. පවුලේ උදවියට ඉතිරිව තිබුණේ ඇඳිවත පමණයි. මෙම පවුලේ එක් දියණියක් මොරගොල්ල මහා විද්‍යාලයේ ඉගෙනුම ලබනවා.මෙම පවුලේ උදවිය පත්ව ඇති අසරණ තත්ත්වය පිළිබඳව පාසලටද ආරංචි වී තිබිණ. ඔවුන්ගේ තත්ත්වය පිළිබඳව විදුහල්පති ආර්. ආර්. ජී.චන්ද්‍රසේකර මහතා සිසුන්ව දැනුම්වත් කළේය. දින දෙකක් ඇතුළත වියළි ආහාර ද්‍රව්‍ය, පොත්පත්, ඇඳුම් පැළඳුම් ඇතුළු ආධාර තොගයක් එකතු විය.විදුහල්පතිතුමාත්, ගුරු මණ්ඩලයේ කීපදෙනකුත් සමගින් එම නිවෙසට ගිය ශිෂ්‍ය ශිෂ්‍යාවෝ පිරිසක් එම ආධාර තොගය නිවැසියන්ට භාර දුන්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s1111221</link>
    <topic>මලල ක්‍රීඩා-ස්කොෂ්-බොක්සිං-පිහිනුම්ක්‍රීඩාවලට විදෙස් පුහුණුකරුවන්</topic>
    <author>පි‍්‍රන්ස් ගුණසේකර</author>
    <content>මලල ක්‍රීඩා, ස්කොෂ්, බොක්සිං හා පිහිනුම් ක්‍රීඩක ක්‍රීඩිකාවන් ගේ දක්‍ෂතා වර්ධනය කරනු පිණිස විදෙස් පුහුණුකරුවන් ගේ සේවය ඉක්මනින් ලබා දීමට ක්‍රීඩා අමාත්‍යාංශය තීරණය කර ඇත.එම ක්‍රීඩා හතරට විදෙස් පුහුණුකරුවන් ගෙන්වා ගැනීමේ දී ඉහළම සුදුසුකම් ඇති අය සොයා ගත යුතු බව ක්‍රීඩා ඇමැති මහින්දානන්ද අලුත්ගමගේ මහතා අදාළ අංශ වෙත උපදෙස් දී තිබේ.එම විදෙස් පුහුණුකරුවන් ලබන වසර මුල සිට ක්‍රීඩා සංගම්වලට සම්බන්ධ කිරීමට බලාපොරොත්තු වේ. ක්‍රීඩාවේ සංවර්ධනය වෙනුවෙන් ක්‍රීඩා ඇමැතිවරයා ට නිර්දේශ ලබා දීමට පත් කළ ජාතික ක්‍රීඩා සභාව මගින් විදෙස් පුහුණුකරුවන් ගෙන්වා ගැනීමේ වැදගත්කම අවධාරණය කර ඇත.විශේෂඥ වෛද්‍ය මයියා ගුණසේකර මහතාගේ ප්‍රධානත්වයෙන් පිහිටවූ ජාතික ක්‍රීඩා සභාව සතියකට වරක් ක්‍රීඩා සංගම් පිළිබඳ විශේෂ සාකච්ඡාවක් පවත්වන අතර, එහිදී මතුවූ අදහස් මත මේ නිර්දේ්ශය ලැබී ඇතැයි පැවැසේ.ජාත්‍යන්තර තරගවල දී මලල ක්‍රීඩා, ස්කොෂ්, බොක්සිං හා පිහිනුම් තරගවලදී ජයග්‍රහණ ලබා ගැනීමට ප්‍රධාන බාධකයක්ව ඇත්තේ විදෙස් පුහුණුකරුවන් ගේ ආභාෂය නොමැති හෙයින් බව තහවුරු වී ඇත.ශ්‍රී ලංකාවට ගෙන්වා ගන්නා විදෙස් පුහුණුකරුවන් ට ගෙවිය යුතු දීමනා ක්‍රීඩා අමාත්‍යාංශය මගින් දැරීමට අදහස් කර ඇත.ලබන වසරේ ඉන්දියාවේ දී පැවැත්වෙන දකුණු ආසියානු ක්‍රීඩා උළෙල හා අනෙකුත් ජාත්‍යන්තර තරගාවලි ඉලක්ක කරගෙන ජාතික ක්‍රීඩා සංචිත පවත්වා ගෙන යෑමට අවශ්‍ය මුදල් ප්‍රතිපාදන ලබා දීමට ක්‍රීඩා අමාත්‍යාංශය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s1111222</link>
    <topic>බෙකම්ගෙන් වාර්තාගත ගෝලයක්</topic>
    <author/>
    <content>ලොස් ඇන්ජලීස් ගැලැක්සි පාපන්දු පිල සමඟ ඇතිකරගත් වාර්තාගත ගිවිසුමේ වටිනාකම තහවුරු කරමින් එරට ප්‍රමුඛතම පාපන්දු ලීග් තරගාවලිය වන එම්.එල්.එස්.කුසලාන අවසන් මහා තරගයේදී හූස්ටන් ඩයිනමෝ පිලට එරෙහිව ගෝල 1 - 0 ක ජයක් ගැලැක්සි කණ්ඩායමට හිමිකර දීමට සුපිරි පාපන්දු තරුව වන ඩේවිඩ් බෙකම් සමත් විය. තරගයේ බොහෝ දුරින් සිට ගෝලය වාර්තා කරනු ලැබුවේ බෙකම් විසිනි.ඔහු විසින් හිසින් එල්ල කරන ලද පහර පිටියේ ඈත කොනේ ගෝල් කණුව සොයා ඇදී ගිය අතර එය තරගය නැරැඹීමට පැමිණ සිටි අති විශාල ප්‍රේක්ෂක සංඛ්‍යාවට ඉමහත් ආශ්වාදජනක අවස්ථාවක් ද විය. එදින ක්‍රීඩාංගණයට රැස් වී සිටි ක්‍රීඩා ලෝලීන්ගේ සංඛ්‍යාව 30281 ක් වූ අතර එය ද වාර්තාවක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s1111223</link>
    <topic>දකුණු අපි‍්‍රකාව සමඟ තරගාවලියටකුලසේකර-ප්‍රසාද්-එරංග- ප්‍රසන්න නෑ</topic>
    <author/>
    <content>ලබන මස ඇරැඹෙන ශ්‍රී ලංකා ක්‍රිකට් පිලේ දකුණු අපි‍්‍රකානු සංචාරයේ ටෙස්ට් තරගමාලාව සඳහා සංචිතයට තේරීමේදී වේග පන්දු යවන්නන් වන නුවන් කුලසේකර, ධම්මික ප්‍රසාද්, ෂාමින්ද එරංග සහ කඩුලු රකින ප්‍රසන්න ජයවර්ධන යන ක්‍රීඩකයන් ඇතුළත් කර නොගන්නා බව ජාතික තේරීම් කමිටුව දන්වා සිටියි.විවිධ ආබාධවලට ලක්වී සිටින බැවින් මේ ක්‍රීඩකයන් සිවුදෙනා කෙරෙහි සංචිතය තෝරාගැනීමේදී අවධානය යොමු නොකෙරෙනු ඇත.එමෙන්ම පාකිස්තානය සමඟ අබුඩාබි නුවර පැවැත්වෙන ඕවර විස්සයි 20 තරගය සඳහා මහේල ජයවර්ධන තෝරා නොගැනීමට ද තීරණය වී තිබේ.ඒ ඔහු ද ආබාධයකට ලක්වී සිටින බැවිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s1111224</link>
    <topic>‘තරුණ ක්‍රීඩකයන් වගකීමෙන් ක්‍රීඩා කරන්නේ නැහැ’</topic>
    <author>වර්නන් ගුණසේකර සාජා සිට...</author>
    <content>තරුණ ක්‍රීඩකයන්ට ජාත්‍යන්තර ක්‍රිකට් තරග බිමේ දොරටු විවෘත කළද ඔවුන් ඒ අවස්්ථාවන්ගෙන් ඵල නෙලා නොගෙන ඔවුන්ගේ කඩුලු නිකරුණේ වීසි කිරීම කණගාටුවට කරුණකැයි ශ්‍රී ලංකා නායක තිලකරත්න ඩිල්ෂාන් පෙරේදා තරගයෙන් පසුව පැවැති මාධ්‍ය හමුවේදී කියා සිටියේය.පාකිස්තානයට එරෙහි සිවුුවැනි ජාත්‍යන්තර එක්දින තරගයේ ජයග්‍රහණය පෙනි පෙනී තිබියදී අත්වූ ලකුණු 26ක පිරාජයෙන් හා ඒ සමගම අත්වූ 3 – 1ක තරගමාලා පරාජයෙන් ඩිල්ෂාන් අපේක්ෂා භංගත්වයට පත්ව සිටියේය. කලකිරීම ඔහුගේ මුහුණේ හොඳින් විද්‍යාමාන විය.“නායකයෙක් ලෙසින් මා ඉතාමත් කලකිරීමට පත්ව සිටිනවා” ඩිල්ෂාන් කියා සිටියේය. “කණ්ඩායම ජය මාවතට යොමු කළායින් පස්සේ ඒ පාරේ දිගටම ගිහිං සාර්ථකව ගමන අවසන් කිරීමේ වගකීම බාර ගන්න කෙනෙක් නැහැ. පිතිකරු අංශයේ සියළු දෙනාම මේ වගකීම කරට ගත යුතුයි” ඩිල්ෂාන් පෙන්නා දුන්නේය.“හොඳ ආරම්භයක් ලැබුනයින් පස්සේ සියළු දෙනා නිස්කලංකව ඉන්නවා කියලයි මට හිතෙන්නේ. කව්රුත් ඔවුන්ගේ වගකීම ඉටු කරන්නේ නැහැ. මම ඇත්තටම හරිම කලකිරිලයි ඉන්නේ.”“පසුගිය තරග දෙකේදීම අපි හොඳ තත්ත්වයක ඉඳලා අන්තිමේ පැරදුනා. මේ තරගයේ කඩුලු 7ක් ලකුණු 19කට බිඳ වැටුණා. මට මේක අදහා ගන්නත් බැහැ. සමාවට කරුණකුත් නැහැ.” අන්දමන්ද වූ නියායක් ඩිල්ෂාන්ගේ මුහුණින් පිළිඹිඹු විණි.“අපි තරුණ ක්‍රීඩකයන්ට අවස්ථා ලබා දෙනවා. ඔවුන් ඒවා ග්‍රහණය කර ගන්නේ නැහැ. ගිහිං ඔහේ ඔවුන්ගේ කඩුලු වීසි කරලා එනවා. මම නායකයා වූ පලියට ඒ අයගේ ක්‍රීඩාව වෙනස් කරන්න මට බැහැ. ඔවුන්ගේ වගකීම ඔවුන් වටහා ගත යුතුයි.”“තරුණ ක්‍රීඩකයන් ක්‍රීඩා කරන්නේ එක් අංශයකින් පමණයි. එය ප්‍රමාණවත් නැහැ. ඔවුන් තුන් ඉරියව්වෙන්ම කැපී පෙනෙන්නන් විය යුතයි.” තරුණ ක්‍රීඩකයන් කෙරෙහි මීට වඩා දැඩි අවධානය යොමු කළ යුතු කාලය දැන එළැඹ ඇතැයිද ඩිල්ෂාන් කියා සිටියේය.ඇන්ජලෝ මැතිව්ස් තරග ජය ගෙන දෙන ක්‍රීඩකයෙක් බවත් නමුත් අවාසනාවට ඔහු මේ සංචාරයේ ලකුණු අතර නැති බවත් කී ශ්‍රී ලංකා නායකයා කණ්ඩායමේ වෙනසක් කර මීළඟ දකුණු අප්‍රිකානු සංචාරයට සහභාගි විය යුතුව ඇතැයිද පවසා සිටියේය.ෂහිඩ් අෆ්රිඩිගේ සුවිශේෂ දස්කම් අගය කරමින් මෙහිදී කතා කළ පාකිස්තාන නායක මිස්බා උල් හක්, අෆ්රිඩි පළමුව පිත්තෙන්ද දෙවනුව පන්දු යැවීමෙන්ද දස්කම් පාමින් අසීරු යැයි සිතූ ජයග්‍රහණයක් කරා පාකිස්තානය ගෙන ගිය බව කියා සිටියේය.‘තරගයේ වීරයා’ අෆ්රිඩි සිනාමුසුව පවසා සිටියේය වඩාත් වැදගත් වන්නේ පාකිස්තානය තරගය ජයග්‍රහණය කිරීම බව ප්‍රකාශ කළේය. “අපි තරගමාලාව ජය ගත්තත් අපේ වැඩ තවම ඉවර නැහැ. තවත් තරගයක් ඉතිරිව තියෙනවා. අපි දැන් ඒකට සූදානම් විය යුතුයි” අෆ්රිඩි වැඩි දුරටත් කියා සිටියේය.ශ්‍රී ලංකා කණ්ඩායම දැන් අබුඩාබි බලා පිටත්ව යනු ඇත. ලබන 23 වැනිදා දෙපිළ අතර පස්වැනි හා අවසාන ජාත්‍යන්තර එක්දින තරගය එහි පැවැත්වේ. තරගමාලාවේ ජයග්‍රාහකයන් දැනටමත් තීරණය වී ඇති බැවින් එම තරගය නීරස එකකි.පාකිස්තානයට එරෙහිව අබුඩාබි හිදී ම ලබන 25 වැනිදා පැවැත්වෙන විස්සයි20 තරගයෙන් ශ්‍රී ලංකා ක්‍රිකට් කණ්ඩායමේ 2011 එක්සත් අරාබි එමීර් රාජ්‍ය සංචාරය අවසන් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s1111225</link>
    <topic>සාජා පිටිය ගිනස් පොතට</topic>
    <author/>
    <content>ලොව වැඩිම එක්දින ජාත්‍යන්තර තරග සංඛ්‍යාවක් පැවැත්වූ ක්‍රීඩාංගණය ලෙස සාර්ජා ක්‍රීඩාංගණය ගිනස් වාර්තා පොතට එක්කර ගැනීමට තීරණය වී ඇත. පසුගිය ඉරිදා ශ්‍රී ලංකාව හා පාකිස්තානය අතර පැවැති එක්දින තරගය අතරතුරදී මේ වාර්තාව ගිනස් පොතට ඇතුළත් කර ඇත.1980 දශකයේ මුල් භාගයේ ඉදි වූ සාර්ජා ක්‍රිකට් ක්‍රීඩාංගණය 1984 වසරේ සිට 2003 වසර දක්වා ලෝක එක්දින ක්‍රිකට් පිටියේ තරග 200 ක් පවත්වා ඇත.පසුගිය ඉරිදා පැවැති එක්දින තරගය එම පිටියේ පැවැත්වූ 201 වැනි තරගය ලෙස වාර්තා විය.නව ගිනස් වාර්තාව සඳහා වන සහතිකය එදින සාර්ජා ක්‍රීඩාංගණයේදී ගිනස් වාර්තා පොතේ නිලධාරියකු වන වින් ෂර්මා විසින් එක්සත් අරාබි එමීර් රාජ්‍යයේ උසස් අධ්‍යාපන හා විද්‍යාත්මක පර්යේෂණ කටයුතු අමාත්‍ය ෂෙයික් හග්වාන් මුබාරක් අල් නහ්යාන්ට පිරිනමනු ලැබීය.සාර්ජා ක්‍රිකට් පිටිය ගිනස් වාර්තා පොතට ඇතුළත් වීම පිළිබඳව ආඩම්බර වන බව එමිරේට්ස් ක්‍රිකට් පාලක මණ්ඩලයේ සභාපතිවරයා ද වන අල් නහ්යාන් සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s1111226</link>
    <topic>කාන්තා පාපන්දු තරගාවලියේඅවසන් පූර්ව තරගය අද කොළඹ දී</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන කාන්තා ක්‍රීඩා සමාජ සූරතාවලියේ අවසන් පූර්ව තරගය අද කොළඹ සී. ආර්. ක්‍රීඩාංගණයේදී පැවැත්වේ. ශ්‍රී ලංකා පොලිස් ක්‍රීඩා සමාජය හා ගුවන් හමුදාව අතර මේ තරගය අද පස්වරු 3.00 ට ආරම්භ වේ. අර්ධ අවසන් පූර්ව වටයේදී කුරුණෑගල ක්‍රීඩා සමාජය හා ශ්‍රී ලංකා ගුවන් හමුදාව අතර පැවැති තරගයෙන් ගුවන් හමුදා ක්‍රීඩිකාවෝ ගෝල් 1 – 0 ක ජයක් වාර්තා කළහ. කැලණිය ක්‍රීඩා සංකීර්ණ ක්‍රීඩාංගණයේදී මේ තරගය පැවැත්වුණි.අද පැවැත්වෙන පොලිස් - ගුවන් අතර තරගයෙන් ජයගන්නා කණ්ඩායම මේ 28 වැනිදා සී. ආර්. පිටියේදී යුද හමුදාව සමඟ අවසන් තරගයට පිවිසෙනු ඇත. කාන්තා ක්‍රීඩා සමාජ පාපන්දු තරගාවලියට කණ්ඩායම් 6 ක් එක්වූ අතර මූලික වටයේ තරග පසුගිය ඔක්තෝබර් මාසයේ සිට පැවැත්වුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s1111227</link>
    <topic>තහනම් උත්තේජන විරෝධී ඒජන්සියටබ්‍රිතාන්‍ය ඔලිම්පික් සංගමයේ ප්‍රසාදය</topic>
    <author>ලන්ඩනය (ඒ. එෆ්. පී.)</author>
    <content>තහනම් උත්තේජක භාවිතා කිරීමේ චෝදනාවට හසුවී වැරැදිකරුවන් වන ක්‍රීඩකයන්ට ජීවිතාන්තය දක්වා තරග තහනමක් පැනවීමට ලෝක තහනම් උත්තේජන විරෝධී ඒජන්සිය ගත් තීරණයට බ්‍රිතාන්‍ය ඔලිම්පික් සංගමය ප්‍රසාදය පළකොට ඇත.මොන්ට්‍රියල් නුවර පැවැති ලෝක තහනම් උත්තේජන විරෝධී ඒජන්සියේ විධායක කමිටු රැස්වීමේදී ගත් මේ තීරණය හේතුවෙන් ලබන වසරේ ලන්ඩනයේ පැවැත්වීමට නියමිත ඔලිම්පික් ක්‍රීඩා උළෙල නියෝජනය කිරීමට බ්‍රිතාන්‍යයේ ඩ්වේන් චේම්බර්ස්ට අවස්ථාව උදා නොවනු ඇත.කෙසේ වෙතත් තහනම් උත්තේජන භාවිතා කිරීමේ හේතුවෙන් වසර 2 ක තරග තහනමකට ලක්වී සිටින මේ යුරෝපීය ක්‍රීඩා උළෙලේ මීටර් 100 ඉසව්වේ හිටපු සූරයා බ්‍රිතාන්‍ය ඔලිම්පික් ක්‍රීඩා කණ්ඩායමට එක්කර නොගන්නා බව බ්‍රිතාන්‍ය ඔලිම්පික් සංගමය මීට ඉහත දී ප්‍රකාශ කොට තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s1111228</link>
    <topic>රුවන්වලා පිලට එල්ලේ ජයක්</topic>
    <author/>
    <content>එඩේරමුල්ල සාන්ත සෙබස්තියන් එල්ලේ ක්‍රීඩා සමාජය මෙහෙයවූ එඩේරමුල්ල එල්ලේ සූරයන් තේරීමේ තරගමාලාවේ ජය ගොංගිතොට රුවන්වලා ක්‍රීඩා සමාජය විසින් අත්කර ගත්තේය.කිරිමැටියාගාර පුබුදු ක්‍රීඩා පිටියේදී පැවැති මේ තරගාවලිය සඳහා පින්නමැද ‘සිළුමිණ’ එඩේරමුල්ල – පින්නමැද ‘ගෝල්ඩන් ඇරෝ’ ගොංගිතොට සාන්ත අන්තෝනි සහ ගොංගිතොට ‘රුවන්වලා’ ක්‍රීඩා සමාජ සහභාගි විය. අවසන් තරගය සඳහා ගොංගිතොට ‘රුවන්වලා’ සහ පින්නමැද ‘ගෝල්ඩන් ඇරෝ’ තරග වැදිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s1111229</link>
    <topic>නඩාල්ට ඒ.ටී.පී. ටෙනිස් කිරුළක්</topic>
    <author>ලන්ඩනය (ඒ.එෆ්.පී.)</author>
    <content>අමෙරිකාවේ මර්ඩි ෆිෂ් ලකුණු 6 - 2 ක්, 3 - 6 ක් සහ 7 - 6 ක් ලෙස පරාජයට පත් කරමින් ටෙනිස් ක්‍රීඩකයන්ගේ සංගමයේ (ඒ.ටී.පී.) සිය පළමු සූරතාව අත්කර ගැනීමට රෆායල් නඩාල් සමත් විය. ලෝක ටෙනිස් ශ්‍රේණිගත කිරීම්වල අංක 2 ස්ථානයේ පසුවන නඩාල් සිය වෘත්තිය ටෙනිස් දිවියේ ග්‍රෑන්ඩ් ස්ලෑම් සූරතා 10 ක් දිනා ඇති නමුත් වසර අවසාන ඒ.ටී.පී. ටෙනිස් කිරුළ ඔහුගේ ටෙනිස් දිවියේ විශේෂිත එකක් වේ.පසුගිය වසරේ පැවැති මේ තරගාවලියේ අවසන් මහා තරගයේදී නඩාල් ස්විස්ටර්ලන්තයේ රොජර් ෆෙඩරර් හමුවේ පරාජයට පත් විය. 25 හැවිරිදි නඩාල් මේ වසරේ දී පමණක් ග්‍රෑන්ඩ් ස්ලැම් ටෙනිස් සූරතා අවසන් තරග 3කටම සුදුසුකම් ලැබීමට සමත් වූ අතර ඉන් ප්‍රංශ ටෙනිස් සූරතාව අත්කර ගත්තේ ය. විම්බලන්ඩන් සහ අමෙරිකානු විවෘත තරගාවලි තුලදී අවසන් තරගයෙන් ඔහු පරාජය වූයේ සර්බියාවේ නොවැක් ඩිජොකෝවික්ටය. ඊට අමතරව මාස්ටර් ටෙනිස් තරගාවලි 4 ක දීද නඩාල් පරාජය කිරීමට ඩිජොකෝවික් සමත් වී තිබිණි. මේ වසරේදී පළමුවරට ටෙනිස් ලොව ඉදිරියෙන්ම සිටින ක්‍රීඩකයන් 10 දෙනා අතරට පැමිණි 29 හැවිරිදි ෆිෂ් ‘ඒ.ටී.පී. ටුවර්’ අවසන් තරගයකට සුදුසුකම් ලැබුවේ ද පළමුවතාවටය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=s11112210</link>
    <topic>කොළඹ සරසවියේවර්ණ ප්‍රදානය 24දා</topic>
    <author/>
    <content>කොළඹ විශ්වවිද්‍යාලයේ ක්‍රීඩා සභාව හා ශාරීරික අධ්‍යයන දෙපාර්තමේන්තුව සංවිධානය කරන කොළඹ විශ්වවිද්‍යාලයීය වර්ණ ප්‍රදානෝත්සවය මේ 24 වැනිදා සවස 3.30 ට බත්තරමුල්ල වෝටර්ස් ඒජ් හිදී පැවැත්වේ.මේ වර්ණ ප්‍රදානෝත්සවයේ ප්‍රධාන ආරාධිතයා ලෙස පාර්ලිමේන්තු මන්ත්‍රී නාමල් රාජපක්‍ෂ මහතා සහභාගි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=f1111221</link>
    <topic>පිල්ලි ගහල රට පනින්නන්ට වැට බඳින්න ඕනෑ</topic>
    <author>සාකච්ඡා කළේ පණ්ඩුක සමරසේකර</author>
    <content>* ව්‍යාපාර පවරාගැනීමේ පනතක් රජය විසින් සම්මත කිරීමෙන් බලාපොරොත්තු වන්නේ කුමක්ද?පෞද්ගලික හිතවත්කමින් ආරම්භ කරපු බොහෝ ව්‍යාපාර බැංකු ණයකර මඟින් ටික කලක් දුවනවා. ව්‍යාපාර පරිපාලනය පිළිබඳ අල්ප දැනුමක් හෝ නැති පුද්ගලයින් ව්‍යාපාරවල මුදල් ආයෝජනය කරලා බැංකුවලට ණය වෙලා අන්තිමට මේවා බංකොළොත් භාවයට පත්වුණා කියලා රටින් පැනලා යනවා.එහෙම වුණාම මේවායේ වැඩ කරපු කම්කරුවන්ට කිසිම රැකවරණයක් නැති වෙනවා. ආයෝජකයන් අලුතින් ව්‍යාපාර ආරම්භ කරන්න මැලිවෙනවා. මෙන්න මේවායින් මුළු ව්‍යාපාර පද්ධතියම රැකගැනීම සඳහායි රජය ව්‍යාපාර පවරා ගැනීමේ පනතක් පාර්ලිමේන්තුවේ සම්මත කර ගත්තේ.* ඩිව් ගුණසේකර ඇමැතිවරයා රජයට ඉදිරිපත් කරපු කෝප් වාර්තාවෙන් පාඩු ලබන ව්‍යාපාර 249ක් ගැන වාර්තා කරල තියෙනවා. මේවා ගොඩනඟන්නෙ නැතිව තවත් 36ක් පවරා ගත්තෙ ඇයි කියල විපක්ෂය චෝදනා කරනවා මේ පිළිබඳ ඔබේ අදහස කෙබඳුද?ඉතින් මේක කොතනින් හරි පටන් ගන්න එපායැ. ආණ්ඩුව ව්‍යාපාර ආරම්භ කරන්න අවශ්‍ය යටිතල පහසුකම් දියුණු කරන්න ඩොලර් බිලියන ගණන් වියදම් කරල මහා මාර්ග, විදුලි බල, බලශක්ති ආරම්භ කරනවා.මේවා ප්‍රයෝජනයට අරගෙන ව්‍යාපාර පටන්ගෙන බැංකුවලට පොලු තියලා ව්‍යාපාර බංකොළොත් කරලා, කම්කරුවන් අසරණ කරලා, රටින් පැනලා යනවා. ඉතින් රජයක් හැටියට ඇස් කන් පියාගෙන බලා ඉන්නද කියන්නෙ.එම ව්‍යාපාර පවරාගන්න විතරක් නෙවේ, මේවා බංකොළොත් භාවයට පත්කරපු ආයෝජකයො ගැන විස්තර ජාත්‍යන්තරය පුරාම ප්‍රසිද්ධ කරන්න ඕනෑ. ඔවුන් අල්ලල නීති මඟින් කටයුතු කරන්නත් ඕනෑ.* එහෙම කළොත් රටට විදෙස් ආයෝජකයන් පැමිණීමේ ලොකු අවදානමක් තියෙනව නේද?එහෙම වෙන්නේ කොහොමද බංකොළොත් වෙච්ච ආයෝජකයෙක් කියයි ද තමන්ගෙ වරදින් ව්‍යාපාරය බිඳ වැටුණෙ කියලා. එහෙම කියන්නෙ නැහැනෙ. ඔහු රට විවේචනය කරනවා මිසක්.ඒ නිසා සත්‍යය ලෝකයාට ගෙන යන්න ඕනෑ. මෙහෙ තියෙන ශ්‍රම සම්පත, වරාය, ගුවන් තොටුපළ, දියුණු මහාමාර්ග පද්ධති, විදුලි බලය, රාජ්‍ය ස්ථාවර භාවය දැක්කම බොහොම ශක්තිමත් ආයෝජකයෝ අපේ රට මහා සම්පතක් හැටියටයි සලකන්නේ.ඒ නිසා නීති පද්ධතියකින් මේ ආයෝජකයින් කම්කරුවන් ආරක්ෂා කළ යුතුයි. ඒ එක්කම රට ගැන කිසි කැක්කුමක් නැතිව ව්‍යාපාර බංකොළොත් කරපු ඒ ආයෝජකයන්ට දඬුවම් දිය යුතුමයි.* ඔබ එහෙම කීවට අලුතින් පවරා ගත් ව්‍යාපාර 36න් 33කම හිමිකරුවන් ඉදිරිපත් වෙලා නැහැ කියලා ඩලස් අලහප්පෙරුම ඇමැතිවරයා කියලා තියෙනවා. ඉතින් කාටද නඩු දාන්නෙ?එතුමා ඉතාම දක්ෂ, ක්‍රියාශීලී අවංක ඇමතිවරයෙක්. නමුත් එතුමා එහෙම ප්‍රකාශයක් කළැයි කියලා මහජනතාව සෑහීමකට පත්වන්නෙ නැහැනෙ, ජනතාවගෙ විශ්වාසය නැතිවෙනවා.* මේ ප්‍රශ්නය මේ තරම් දුර දිග යන්නෙ නැහැ නේද ව්‍යාපාර බිඳ වැටෙන්න ආසන්න වන විට රජය මැදිහත්වෙලා යම් ක්‍රියාමාර්ගයක් ගත්තනම්?ඉතින් කවුද දන්නෙ මේ ව්‍යාපාර බිඳ වැටෙන්න යනවයි කියලා. කිසිිම කෙනෙක් රජයට බැංකුවකට නිවැරදි වාර්තාවක් දෙන්නෙ නැහැනෙ. ඒ නිසා ව්‍යාපාරය කාබාසිනියා වන තුරුම ඉඳලා අන්තිමට බංකොළොත් වුණාම රටිනුත් පැනලා යනවා. කම්කරුවො ටික අතරමං කරලා.* ඉදිරියේදීවත් මෙවැනි තත්ත්වයන් ඇතිවීම වැළැක්වීමට ගත යුතු ක්‍රියාමාර්ග මොනවාද?මේ පනතේ බලතල වැඩිකරන්න ඕනෑ. විශේෂ කොමසාරිස් වරයෙක් පත් කරලා. ඔහු යටතේ ව්‍යාපාර පද්ධතියම පුළුල් විමර්ශනයට ලක් කරල රජයට වාර්තා කළ යුතු බලතල ඔහුට පවරන්නට ඕනෑ. එහෙම වුණොත් ව්‍යාපාර කඩාවැටෙන්න නොදී කම්කරුවන් සුරක්ෂිත කරන්න පුළුවන්.මහජන මුදල් කාබාසිනියා කරන බැංකුවලට පොලු තියන, පිල්ලි ගහල රටින් පැනල යන ව්‍යාපාරිකයින්ට වැට බැන්ඳෙ නැත්නම් විශාල අර්බුද රැසකට අපි නොදැනුවත්වම තල්ලු වෙන එක වළක්වන්න බැහැ.* යූ. එන්. පීය නඟන චෝදනාවක් තමයි මේ පනත නිසා ආයෝජකයෝ මෙරටට එන එක නවතිනවා කියන එක.කොහොමද ඒ ගොල්ල එහෙම කියන්නේ. ඒ අයට කිසිම අයිතියක් නැහැ එහෙම කියන්න. මහජන මුදල් කෝටි ගණනින් වියදම් කරලා තමන්ගෙ හිතවතුන්ට ව්‍යාපාර පවරල දීල අද රටින් පැනල ගිහින් ඉන්න ඔය හෙන්චයියංගෙ විස්තර ඕනෑතරං ජනතාවට ඉදිරිපත් කරන්න තොරතුරු අපේ ළඟ තියෙනවා.මේ රටට ආදරය කරන රාජ්‍ය නායකයෙක් යටතෙ තියෙන ආණ්ඩුවක් කවදාවත් රටට ද්‍රෝහී යෝජනාවක් පනතක් ගේන්නෙ නැහැ. රටේ යහපත වෙනුවෙන් සෑම පියවරක්ම තීන්දු තීරණයක්ම ගන්නෙ.ඔය රටින් පැනල ඉන්න අය ගැනත් සියලු විස්තර හෙළි කරගෙන ඔවුන්ට අවශ්‍ය නීති රීති මඟින් දඬුවම් පැනවිය යුතුමයි කියන ස්ථාවරයේ මම ඉන්නෙ.ඒක මේ අලුතින් ආයෝජකයෝ පැමිණීමට කිසිම බාධාවක් වෙන්නේ නැහැ. එහෙම එන අය ඉන්නවානම් වංචාකාරී ලෙස මහජන මුදල් කාබාසිනියා කරන්න සිටින ආයෝජකයින් මෙරටට එන එක වළකියි. ඒක කල්තියාම සිදුවන එක හොඳයි. ඒකත් මෙම පනතින් සිදුවුණ විශාල යහපතක් ලෙසයි මම දකින්නෙ.*ඔබ කියන්නෙ මෙම පනත සම්මත කළ එක රජය ගත්ත කාලෝචිත පියවරක් බවයි.ඇත්ත වශයෙන්ම මෙය ඉතාම කාලෝචිත පියවරක්. ව්‍යාපාරිකයින් ඒවා ආරම්භ කරන්නෙ තමන්ගෙ අතේ තියෙන මුදල් වලින් නෙවෙයි. බැංකු වලින් ලබාගත් ණය මුදල් වලින්. කම්කරුවන්ටවත් හරියාකාරව සැළකුවේ නැහැ. ඔවුන්ගෙ අර්ථ සාධකයන් හරියට ගෙව්වෙ නැහැ.සුබසාධනය සැලකුවෙ නැහැ. අන්තිමට ව්‍යාපාරය බිඳ වැටිලා එක්කෝ තව කෙනෙකුට විකුණනවා නැත්නම් ව්‍යාපාරය ඉබේම මරණයට පත්වෙන්නට ඉඩ හරිනවා. මේ ව්‍යාපාර සියයට අනූවක්ම බැංකු ණය මුදල්වලින් පවත්වාගෙන යන්නේ. නමුත් දැන් ව්‍යාපාර පවරාගැනීම තුළින් එහි කම්කරුවන්ට රැකවරණයක් සැලසෙනවා.ආයෝජකයන්ට දිරිගැන්වීමක් ලැබෙනවා. ආයෝජනයන් දිරිමත් වෙනවා. රැකියාව ගැන කම්කරුවන්ට සුරක්ෂිත භාවයක් ඇතිවෙනවා. කල් පසුවී හෝ මෙවැනි පනතක් සම්මත කිරීම ඉතාම කාලෝචිත පියවරක්. ඒ තුළින් රටේ අනාගතය සුබවන බවයි මගේ හැඟීම..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=f1111222</link>
    <topic>මීකොං ඩෙල්ටාවටබෝට්ටු සවාරියක්</topic>
    <author>ඡායාරූප සහ විස්තර රුවන් තරස්වින්</author>
    <content>“මී කොං” ගඟ පටන් ගන්නේ මධ්‍යම ආසියාවේ පිහිටි ටිබෙට් සානුවෙන්. ටිබෙට්වල දී මේ ගඟට කියන්නේ “ලැන් සෑන් ගඟ” කියලා. මී කොං ගඟ සැතපුම් දහස් ගණනක් කඳු මිටියාවත් මැදින් ගලා යමින් මියන්මාරය, තායිලන්තය, ලාඕසය, කාම්බෝජය හරහා වියට්නාමයට අවතීර්ණ වී දකුණු වියට්නාමයේ දී මුහුදට වැටෙන්නේ විශාල ඩෙල්ටාවන් කීපයක් ඇති කරමින්.ඩෙල්ටාවක් යනු දෙපසින් ගඟෙන් ද අනිත් පසින් මුහුදින් ද වට වූ තුන් හුලස් හැඩයේ දුපතක් වැනි ප්‍රදේශයකි. ‘මී කොං’ ඩෙල්ටාව යනු ලෝකයේ ඇති ඉතාමත් සාරවත්ම කලාපයකි. මෙය අක්කර දස ලක්ෂ ගණනක් වගා බිම් සහිත ප්‍රදේශයකි. ලෝකයේ වී වගාවෙන් විශාල ප්‍රමාණයක් අස්වැන්න ලැබෙන්නේ මෙහි ය. වියට්නාමයේ සංචාරයකට යන ඔබ නැරඹිය යුතු ම ප්‍රදේශයකි මෙය.දකුණු වියට්නාමයේ ‘හෝ චි මිං’ නගරයේ (මෙහි පැරැණි නම සයිගොන්ය) සිට අධිවේගී මාර්ගයේ ගමන් ගත් අප කි.මී.80 ක් පසුකර පැයක ගමනකින් පසු ‘මීකොං’ ඩෙල්ටාවට ළඟා වුනෙමු. එම මාර්ගයේ ‘හෝ චි මිං’ නගරයේ සිට කි.මී. 40 ක් පමණ ගිය පසු අප ළඟා වන්නේ ඉතාමත් සාරවත් ප්‍රදේශයකට ය. මේ අංක 1 දරන අධිවේගී මාර්ගය වැටී ඇත්තේ ඉතා සාරවත් කුඹුරු යායක් මැදිනි. ඈත නොපෙනෙන මානය දක්වා ඇත්තේ කුඹුරු ය. මී කොං ගඟෙන් ගෙන එන රොන් මඩ මේ කුඹුරුවල අස්වැන්න සරු කර දී ඇත.‘මීකොං ඩෙල්ටාවට’ ඇතුළු වන ඔබ පළමුව ‘මයි තෝ’ නගරයට පැමිණිය යුතු ය. ‘මයිතෝ’ යනු ‘මීකොං ඩෙල්ටාවේ’ අග නගරයයි. මේ විශාල නගරයේ සංචාරක හෝටල් ද බහුලව ඇත. ‘මයි තෝ’ නගරයට යන ඔබ ‘මීකොං ඩෙල්ටාවට’ යෑමට බෝට්ටුවේ නැගීමට එහි ඇති බෝට්ටු නැවතුම් අංගනයට යා යුතු ය. එය බෝට්ටු අංගනයක් මෙන් ම සංචාරක වෙළෙඳ මධ්‍යස්ථානයකි. මෙහි වියට්නාමයට ආවේනික වූ කිරිගොට්ටක් වැනි තොප්පි, රෙදි බෑග්, හම් බෑග්, සපත්තු, සෙරෙප්පු, ටීෂර්ට්, කාන්තා ඇඳුම්, මාල, වළලු, මෙන් ම වියට්නාම් විසිතුරු බඩුද විකිණීමට ඇත. මේ රෙදි බෑගයක, ටීෂර්ටයක වියට්නාම් ජාතීන්ගේ සංකේත ඇම්බ්‍රොයිඩර් කර ඇත්තේ විසිතුරු ලෙස ය.‘මී කොං’ ගඟේ පළමු ඩෙල්ටාවට යෑමට අප ගොඩ වුයේ දස දෙනෙකුට පමණ යා හැකි අඩි 30 ක් පමණ දිග මෝටර් බෝට්ටුවකට ය. වහලක් සහිතව වාඩිවීමට වේවැල් පුටු දහයක් ඇති බෝට්ටුවේ බෝට්ටු පදවන්නාත් සමඟ අපි හත් දෙනෙකි. ක්‍රම ක්‍රමයෙන් ගඟ මැදට බෝට්ටුව පැමිණේ. මී කොං ගඟ ඉතාමත් කාර්ය බහුල ය. විටෙක එහි බඩු පටවන ලද විශාල බත්තල් 10 ක් පමණ එක දිගට ඇදගෙන යන අලියා බෝට්ටුය. තව තැනෙක බෝට්ටුවක සවිකරන ලද යන්ත්‍ර මගින් ගඟේ වැලි හාරා විශාල බත්තල්වලට පටවන මිනිසුන් ය. ගඟේ මාළු අල්ලන කුඩා ඔරු ය. බෝට්ටු ය. ට්‍රෝලර් ය. සංචාරකයන් පටවාගෙන ‘මීකොං ඩෙල්ටාවට’ යන එන විවිධාකාර හැඩයෙන් යුක්ත සංචාරක බෝට්ටු ය. ඒවා තනි තට්ටුව හෝ තට්ටු දෙක තුන ඇති ඒවා ය.තවත් විටෙක සංචාරකයන් රැගෙන යන තට්ටු හතර පහ උස විශාල යාත්‍රාය මීකොං ගඟ කොතරම් පළල් මෙන් ම ගැඹුරු ද යත් එහි ගමන් ගන්නා බඩු පටවාගත් නැව් ද ඔබට බලා ගැනීමට හැකි ය. මේ අතර ගඟේ ම ජීවත්වෙමින් විශාල බෝට්ටුවක් තම නිවාසය කරගත් පවුලක් ගමන් ගන්නා බෝට්ටුවක් අප පසුකර යති. ඒ විශාල නිවාස බෝට්ටුව තුළ ඔන්චිල්ලාවක් පදිමින් සිටින දරුවෙක් අපට අත වනයි.විනාඩි විස්සක පමණ ගමනකින් පසු අප සේන්දු වුයේ මීකොං ගඟේ එක් ඩෙල්ටාවක් වෙතට ය.කුඩා ජැටියේ බෝට්ටු කීපයක් නවතා ඇත. එම බෝට්ටුවල බඳට වැදෙන සේ තව තවත් බෝට්ටු නවතා ඇත. අප ගිය බෝට්ටුව තවත් බෝට්ටුවක බඳට වැදෙන සේ නැවැත්වීය. බෝට්ටු හතරක් උඩින් මාරු වී ජැටියට ළඟා වූ අප ඉන් පසු තව පඩි දහයක් පමණ නැග කුඩා පටු මඟකට අවතීර්ණ වුණෙමු. පොල් ගස් කුඩා කටු පඳුරු අතරින් මෙන් ම මල් ගස්වලින් ද පිරී ගිය රුක්ගොමුවක් මැදින් යාර 150 ක් පමණ ගමන්ගත් අප ඉදිරියේ දැන් ඇත්තේ මනාකොට සෙවිලිකරන ලද පොල් අතු වහලවලින් යුත් අඩි 30 දිග අඩි 10 පමණ පළල කොට බිත්ති සිටින සේ සාදා ඇති විවෘත ශාලා පහක් ය. ඒවායේ දිග මේස සහ වාඩිවීමට බංකු තබා ඇත. අප යන විටත් ශාලා කීපයක් ම සංචාරකයන්ගෙන් පිරී පැවතිනි.මෙහි පැමිණි අපව පිිළිගත් වියට්නාම් යුවතියන් කීපදෙනෙක් අප වාඩිවී සිටි මේසය මත තබා ගියේ පිණි ජම්බු, අන්නාසි පෙති, අඹ තීරු, මොරගෙඩි තැබූ භාජන කීපයකි. ඒ අතර ම උණු උණු ග්‍රීන් තේ පෝච්චියක් සහ පීරිසි කෝප්ප කීපයක් අප ඉදිරියේ ය. මොහොතකින් අප දෙසවන් පිනා ගියේ වියට්නාම ජන සංගීතයෙනි. ළයාන්විතව වැයූ එම ජනසංගීතයට වියට්නාම ගැමි ගී ගායනා කළේ මනා ලෙස හැඩ වැඩ වූ පියකරු වියට්නාම් ළදුන් කීපදෙනෙකු වරින් වර ය. වරක් තම ගීතය ගායනා කර ඉවර වූ සැනකින් ශාලාව පිටුපසට දිව යන ළඳුන් නැවතත් තම මුහුනේ පියරු ගැල්වීමත් තොල් රතුපාටින් පාට කිරීමත් කරයි. සංචාරකයින් ඉදිරියට සුන්දර ලෙස ඉඳීමට ඔවුන් දක්වන ආයාසය මින් පෙනේ.මොවුන් ජන ගී ගායනා කරමින් සිටින විට ඔබට තිබෙන්නේ රසවත් පළතුරු බුදිමින් ග්‍රීන් තේ බොමින් මේ ජන සංගීතයට කන්දීම පමණී.විනාඩි 45 ක් පමණ මෙහි සිටින ඔබට සංගීතය අවසානයේ දී එම ගීත ඇති සංයුක්ත තැටියක් ද ඩොලර් තුනක් වැනි මිලකටත් කකුලේ මාපටැගිල්ලෙන් වයන වියට්නාම් කුඩා සංගීත භාණ්ඩයක් තවත් ඩොලර් තුනක් වැනි මිලකටත් සිහිවටනයක් වශයෙන් ලබා ගැනීමට ද පුළුවන.සංගීතයෙන් පසු නැවතත් බෝට්ටුව වෙත පැමිණි අපව රැගෙන ගියේ මී කොං ගඟේ තවත් විශාල ඩෙල්ටාවක් වෙත ය. විනාඩි 15 ක පමණ ගමනකින් පසු එම ඩෙල්ටාවට ළඟා වු අප පඩිපෙළක් නැඟ යාර 20 ක් පමණ ගොස් කුඩා ඇළක් හරහා දැමු කම්බි පාලමක් පසුකර පැමිණියේ විශාල ශාලාවකට ය. මෙය සංචාරකයින්ගෙන් පිරී පැවැතින. මෙය පොල් කිරි කර්මාන්ත ශාලාවකි. එක් තැනක පොල් බිඳියි. පොල් ගාන්නේ විදුලි බලයෙනි. ගාන ලද පොල් යන්ත්‍රයක් මඟින් කිරි කරයි. ඉන්පසු එම කිරි පදමට උණු කරගත් සීනි සමඟ අනුපාතයකට මුසුකර සාදා ගන්නා තලපයක් වැනි ඝන ද්‍රාවනය විශාල මේසයක් මතට දමා තුනී කර ගනු ලැබේ. එය ඝන වු පසු කාන්තාවන් කීපදෙනෙකු විසින් ඒවා කුඩා කුඩා කෑලිවලට කපා ගනු ලැබේ.ඉන්පසු ඒවා පැකට්කර ඒ වෙලාවේ ම විකිණීමට තබයි. සංචාරකයන්ට පොල්කිරි චොකලට් කපා ඉතිරිවන කුඩා තීරු කෑලි ඒ මොහොතේ ම කෑමට දෙයි. අපේ ගෙවල්වල අම්මා හදන අලදෝසිවල ඉතුරුවෙන කොන් කෑලි අපිට දුන් අයුරු මෙය දකිනවිට ඔබට සිහිපත් වනු ඇත.මේවාට අමතරව පොල්වලින් සාදනලද විවිධ රසකැවිලි වර්ග මෙහි ඇති විකුණුම් මධ්‍යස්ථානයෙන් ඔබට ලබාගත හැකි ය.මෙහි පැමිණෙන ඔබට පොල් ගෙඩියෙන් පොල්කෙන්දෙන්, පොල් කට්ටෙන් කරන ලද විසිතුරු භාණ්ඩ ද එම ශාලාවේ තවත් ඉදිරියට ගියවිට මෙහි ඇති වෙළෙඳ මධ්‍යස්ථානවලින් ඇඳුම්, කොට්ටඋර, ඇඳ ඇතිරිලි රෙදි බෑග් ආදියද මිලදී ගත හැකි ය.මෙහි ඇති තවත් එක් වෙළෙඳ කුටියක තබා ඇත්තේ සර්ප හම්වලින් කරන ලද සෙරෙප්පු, සපත්තු, අත්බෑග්, කුඩා පසුම්බි, තොප්පි, බඳපටි ආදියයි. පිඹුරු හමෙන්, නයි හමෙන් විවිධ සර්ප හම්වලින් කරන ලද මේවා ගැනීමට සංචාරකයෝ දක්වන උනන්දුවද ඔබට බලා ගැනීමට හැකි ය.ඒ අතර ම ඒ අසල ම ඇති මේසයක් මත තබා ඇත්තේ සර්ප වයින් ය. ඒ එහි දී බීමට ය. විශාල බෝතලයකි. එය තුළ දඟරාකාරව බහා ඇත්තේ මිය ගිය විවිධාකාර සර්පයින්ය. ඒ නයි, පිඹුරු , පොළොං වැනි උන් ය. එම සර්පයන් සමඟ මුසු වී ඇත්තේ රතුපාට වයින් විශේෂයකි. එහි තබා ඇති කුඩා කෝප්පවලින් ඔබට සර්ප වයින්වල රස බැලීමට ද හැකි ය.මෙය වියට්නාම් සංස්කෘතියේ ඇති සම්ප්‍රදායානුකූල බීමකි. මෙය ඔබට අපුල දෙයක් විය හැකි ය.එහෙත් මෙවැනි දේ ඒ ඒ ජාතීන්ගේ දේවල් ය. අපිට නුහුරු වූවාට ඒවා ඔවුන්ගේ ජාතික සම්ප්‍රදායන් ය. මේ අතර ම කුඩා බෝතල්වල දමා ඇත්තේ නාගයෙකු හා ගෝනුස්සෙකි. ඒවාත් වයින් බෝතල ය. මේවා බෝතල් පිටින් විකිනීමට තබා ඇත. ඔබ ගේ කැමැත්ත අනුව ඒ වයින් බෝතලයක් ගෙන බීමට පුළුවන. ඔබ මේවා මිල දී ගත්තන් ශ්‍රී ලංකාවට ගෙන ඒමට නොහැකි ය. සජීවී හෝ අජීවී කිසිම සතෙකු ඔබට ශ්‍රී ලංකා රේගුවෙන් රට තුළට ගෙන ඒමට ඉඩ නොදේ. එම නිසා එම වයින් බෝතලය එහි දී ම බී එන්න.වෙළෙඳ කුටි පසුකර තවත් ඉදිරියට යන අප පිවිසුනේ කුඩා කොන්ක්‍රීට් මාවතකට ය. එහි දෙපස මනරම් ය. කුඩා පොකුණු, දියකඩිති, රුක්ගොමුය අතරින් මෙය වැටී තිබේ. තැන තැන ඔබට රසවත් කෑම ගැනීමට ඇති කුඩා කඩ කීපයකි. වියට්නාම් සම්ප්‍රදායානුකූල රොටි විශේෂයක් එවෙලේ ම පුච්චා දෙන අතර ඒවා මිල දී ගැනීමට ද හැකි ය. එහි රසවත් බව කෙසේ ද යත් ගත් සැනින් ඔබ එය ආහාරයට ගෙන ඉවර කරනු ඇත.අවට සිරි නරඹමින් ඉදිරියට ගිය අප පිවිසුනේ මාවතකට ය. එහි විවෘත ස්ථානයක කුරු අශ්ව විශේෂයක් බදින ලද අශ්ව කරත්ත කීපයක් තිබුණි. අප රැගෙන ගිය සංචාරක මඟ පෙන්වන්නා තිදෙනා බැගින් අපව කරත්ත දෙකට නංවන ලදී. එක් කරත්තයකට අප වියට්නාම් මුදල් ඩොන් 20,000/= ගෙවිය යුතු ය. (මිල ගණන් යම් යම් කාල වකවානුවල දී වෙනස් විය හැකි ය.) අශ්ව කරත්තය දැන් ගමනේ ය. මද වේගයෙන් යන කරත්තය දැන් ගමන් කරන්නේ මීකොං ඩෙල්ටාවේ ගමක් මැදිනි. එහි ගෙවල්වලට වී යම් යම් සුළු කර්මාන්ත කරන වියට්නාම් ජාතිකයන් අපට දිස් වේ. විටෙක ඇඳුම් රෙදි බෑග් මසන්නෝ ය.තව තැනෙක විකිණීමට මොර ගෙඩි කඩා කූඩවලට අසුරන්නෝ ය. විසිතුරු බඩු බෑග් සාදන්මෝ ය. මෙසේ අශ්ව කරත්තවලින් කිලෝ මීටර් දෙකක් පමණ ගමන් ගත් අප එක් ස්ථානයකින් බැසිය යුතු ය. නැවත අප පා ගමනේ ය. කුඩා මාවතකි. මඟ දෙපස සංචාරකයන්ට ඇඳුම්, බෑග්, බුමුතුරුණු, බිත්ති සැරසිලි විසිතුරු භාණ්ඩ, වියට්නාම් රසවත් කෑම වර්ග විකුණන්නියෝ ය. මේවායේ සිටින්නේ වියට්නාම් කාන්තාවන් ය. පිරිමින් වෙළෙඳාමට ඇත්තේ ම නැත. වියට්නාම් කාන්තාවන් ගේ කහපාට සුන්දර මුහුණු සංචාරකයින් ගේ නෙත් සිත් කඩවලට ඇඳ ගැනීමට යෙදූ උපක්‍රමයක් යැයි විටෙක මට සිතේ. එහෙත් ඔවුන්ගේ සුන්දර බව වෙළඳාමට නම් සුන්දර නොවේ. විටෙක ඔවුන් භාණ්ඩයක මිල කිව්වොත් කිව්වාම ය. එක ‘ඩොන්’ එකක්වත් අඩු කරන්නේ නැත.මෙසේ ටිකදුරක් ගිය අපව, සංචාරක මඟ පෙන්වන්නා රැගෙන ගියේ භෝජන ශාලාවකට ය. එහි මේසවල වාඩි වූ අපවෙත එක් යුවතියක් ගෙන ආවේ පොල්වලින් තනන ලද ඉතා රසවත් කෑම විශේෂයකි. ඒවා සමඟ මොරගෙඩි කීපයකි. (මොර වියට්නාමයේ රසවත් කෑමකි. සෑම සංචාරක හෝටලයකම ආහාරයෙන් පසු මොර ගෙඩි කෑමට දෙනු ලැබේ.) ඉන් පසු අප වෙත ගෙන ආවේ උණු උණු ග්‍රීන් තේ ය. තේ බීමට මුසු කළේ එවෙලේ ම මී වදයකින් පෙරාගත් මී පැණි ය. එය ඉතා රසවත් පානයකි. මෙහි පැමිණෙන ඔබට මෙහි දී එවෙලේ ම ඔබ ඉදිරියේ ම මී වදයකින් පෙරාගත් මී පැණි බෝතල් පවා මිලදී ගත හැකි ය. භෝජන ශාලාවේ අතුළතත් රූං කියමින් එහාට මෙහාට යන මී මැස්සන්ගේ සංගීතය ද ඔබේ දෙසවනට ඇසෙනු ඇත.භෝජන ශාලාවෙන් පිටත් වූ අපි ගම මැදින් තවත් ඉදිරියට ගොස් නිවාස කීපයක් මැදින් ඇති පටු මාවතකින් තවත් අඩි 15 ක් පමණ පහළට බැස නැවතුනේ අඩි 20ක් පමණ පළල එක්තරා ඇලක් ළඟ ය.. ඇලේ බෝට්ටු! වියට්නාම් සම්ප්‍රදායාද තුළ හබල් බෝට්ටු, මේවා පදවන්නේ වියට්නාම් සුන්දර කාන්තාවන් සහ තරුණ පිරිමි ළමයින් ය. බෝට්ටුවකට අප ඩොන් 20,000ක් ගෙවිය යුතු ය. එක බෝට්ටුවක ගමන් කළ හැක්කේ තුන් දෙනෙකුට පමණි.බෝට්ටුවට නැගගත් ඔබට වියට්නාම් තොප්පියක් පැළදීමට ලැබෙනු ඇත. ඉන් පසු ක්‍රම ක්‍රමයෙන් බෝට්ටුව ඉදිරියට දෙපස සුන්දර දසුනකි. විනෝදමත් සංචාරයකි. ඇල මාර්ගය දෙපස කඩොලාන ය. ඒවා විශාල ලෙස වැවී ඇති ෆාම් ගස් විශේෂයකි. දෙපස ඇති මේ ගස් නිසා ඇල මාර්ගය මැද අඳුරකින් ද යුක්ත ය. තවත් තැනක කඩොලාන අතර ඉස්සන් කොටු ය. මෙසේ මේ ඇල දිගේ කිලෝමීටරයක් පමණ ගිය පසු අප අවතීර්ණ වූයේ මීකොං ගඟට ය. ඇලේ ගමනාන්තය මී කොං ගඟ ය.හබල් බෝට්ටු එන තෙක් අප රැගෙන මීකොං ඩෙල්ටාවට ආ මෝටර් බෝට්ටුව ඇලකට ළඟ අප එන තෙක් බලා සිටී. හබල් බෝට්ටුවෙන් නැවත අප පැමිණි බෝට්ටුවට මාරු විය යුත්තේ ගඟ මැද දී ම ය. හබල් බෝට්ටුව උසින් අඩු ය. මෝටර් බෝට්ටුව උස ය.මෙසේ මෝටර් බෝට්ටුවට නැගගත් අප නැවත මීකොං ගඟ හරහා ‘මයිතෝ’ නගරය වෙතය. ඒ එන අතරතුර මෝටර් බෝට්ටු පදවන්නාගෙන් අප සැමට කුරුම්බා ගෙඩිය බැගින් රසවත් සංග්‍රහයකි. විනාඩි හතලිහක ගමනකින් පසු නැවත මයිතෝ හී සංචාරක බෝට්ටු නැවතුම්පොළ වෙත අප ළඟා වූවෙමු. දැන් වේලාව සවස දෙක පමණ වී ඇත.මෙහි පැමිණෙන ඔබට දවල් ආහාරය ගැනීමට මේ ‘මයි තෝ’ නගරයේ ආපන ශාලා රාශියක් ඇත. ඉනුත් සංචාරකයන් බහුලව යන්නේ වියට්නාම් රජයේ ආපන ශාලාවට ය. ඉතාමත් දැකුම්කළු පරිසරයක තනා ඇති මෙය ආහාර ගැනීමට කොට බිත්ති සහිත කුටි ගණනාවකින් සමන්විත ය. මෙහි පැමිණෙන ඔබට වියට්නාම් සම්ප්‍රදායානුකූල භෝජනයක් වන “තායි ටොංක්” ඊචඪ ඊභධදඨ නම් බඳින ලද ලොකු මාළුවෙකු සහිත රසවත් ආහාර වේලක රස බැලීමට හැකි ය.දහවල් ආහාරයෙන් පසුව නැවත අප පැමිණි වාහනයට ගොඩවූ අප අධිවේගී මාර්ගය ඔස්සේ ‘හෝචිමිං’ නගරය බලා ගමන් ගත්තේ ‘මී කොං’ ඩෙල්ටාවේ සුන්දරත්වය ගැන මෙනෙහි කරමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>22</day>
    </date>
    <link>http://www.dinamina.lk/2011/11/22/_art.asp?fn=f1111223</link>
    <topic>ඇතුගල මුදුනේශාන්ත බුදු රුව</topic>
    <author>ඡායාරූප හා සටහන කපිල කුලසිංහකටුකුරුන්ද සමූහ</author>
    <content>ශ්‍රී ලංකාවේ සොඳුරු තැන් සොයා කළුතරින් ගමන් ආරම්භ කළ අප කුරුණෑගලට ළඟා වන විට උදෑසන නවය පසු වූවා පමණි. තරමක වෙහෙස ගතියක් ගතට දැනෙමින් පවතින නිසා තේ කෝප්පයක් පානය කිරීම ඉතා සුදුසු යැයි අපි සිතුවෙමු.තේ කෝප්පයක රස බලමින් සිටි අප දුටුවේ ඈතින් දිස්වන ඇතුගල මුදුනේ පිහිටි ශාන්ත සුවයෙන් වැඩ වසන බුදු පිළිම වහන්සේය.“අර බලන්න”අප පිරිසේ කෙනෙකු අපගේ අවධානය යොමු කළේ ඇතුගල අවට ඇති පරිසරය දෙසට ය.“අපි යමු ද උඩට” තවකෙකු යෝජනා කළේ ය. ශාන්ත සුවයෙන් වැඩ වසන බුදු පිළිම වහන්සේ වටා ඇති මනස්කාන්ත වන පෙත බැලීමට ඇතුගල කඳු මුදුනට ගියේ ඒ අනුව ය. පරිසරයට ආදරය කරන කා හට වුව ද ඇතුගල කඳු මුදුනට යන මග දෙපස නම් අමතක කළ නොහැකි ය. ඒ තුරුලතා පිරි වන පෙත අප සිත් නිවන නිසාවෙනි. අප වෙහෙස මොහොතින් සංසිඳවන නිසා ය.කොළඹ සිට කුරුණෑගල හරහා දඹුල්ලට හෝ අනුරාධපුර දෙසට යන ඕනෑම අයකු ගේ නෙත ගැටෙන මේ පිළිම වහන්සේ බොහෝ විට නරඹා ආශිර්වාදය ලබා ගෙන යාමට අමතක නොකරති.අප එහි යන විට ද දේශීය හා විදේශීය සංචාරකයන් රැසක් පැමිණ සිටිනු දැක ගන්නට හැකි විය. කඳු මුදුනට පැමිණි විට කුරුණෑගල නගරය දක්නට ලැබෙන්නේ ඉතා කුඩාවට ය. නගරයට ඈතින් මීදුමින් වැසී ගිය කඳු පංති කිහිපයක් ද දැක ගත හැකි ය. කොළ පැහැයෙන් බබළන තුරු ලතා පිරි අවට පරිසරය දෙනෙතට අපූර්ව දසුනකි.භූමි තලයෙන් අඩි 700ක් පමණ උස මෙම හස්ති ශෛල පුරවරය මුහුදු මට්ටමේ සිට අඩි 1100ක උසකින් පිහිටා තිබේ. 13 හා 14 වන සියවස්වල පැවැති ශ්‍රේෂ්ඨ මධ්‍ය කාලීන ලාංකික ශිෂ්ටාචාරය කේන්ද්‍රව පැවැති ඇතුගල්පුරය වර්තමානයේ ද කියාපාන්නේ ඒ අතීත ශ්‍රී විභූතියයි.අවටින් ඇති ඉබ්බාගල රක්ෂිතය හා ඇතුගල රක්ෂිතය ඇතුගල මුදුනට සපුරන්නේ මහත් වූ කාර්යයකි. වන වදුලේ සිට ඇතුගල හරහා ගමන් ගන්නා සිහිල් මද නල දිවා කළ දැඩි සූර්ය ශක්තියට අභියෝගයකි.ඉබ්බාගල රක්ෂිතයේ තුරු මුදුන් දිවා කල පැමිණි බව අපට පවසන අයුරු පෙනේ. අප පිටත්ව යා යුතු ය. එහෙත් සුන්දර වන පෙත පිළිබඳ තොරතුරු සපයා ගත යුතු ය. එහි වසන සතුන් ඇතුළු විවිධ ජීවීන් පිළිබඳ විමසීමට සිත බලකරයි. එහෙත් නීතිමය තත්ත්වයන් ඊට හරස් වූයේ අප නොසිතූ අයුරිනි. ශෛල තලයේ සිට දෙපස විහිදි තුරුලතා වල පහස ලබමින් යළිදු පහළට ගමන් කළේ ඉබ්බාගල රක්ෂිතයට යළිදු පැමිණෙන බව සිත් හි තබා ගෙන ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111231_1</link>
    <topic>ජාත්‍යන්තර අධිකරණයටමා ගෙන යන්න හදනවා</topic>
    <author>මහින්ද අලුත්ගෙදර</author>
    <content>සිවිල් ජනතාව අතර සිට එදා අපට පහර දුන් එල්ටීටීඊ ත්‍රස්තවාදීන් අද ජනතාවගේ මානව හිමිකම්වලට මුවා වී කෝටි සංඛ්‍යාත මුදලකින් අපට පහර දෙන බව ජනාධිපති මහින්ද රාජපක්ෂ මහතා අවධාරණය කරයි.සුදු කොඩි රැගෙන පැමිණි එල්. ටී. ටී. ඊ. ත්‍රස්තවාදීන්ට වෙඩි තැබූ බවට කළ අසත්‍ය චෝදනාවේ බලපෑම තවමත් අපේ මාතෘ භූමියට තිබෙන බව ද, ව්‍යාජ රූපවාහිනී වැඩසටහන් ලෝකයට ඉදිරිපත් කරමින් ශ්‍රී ලංකාවට එරෙහිව මානව හිමිකම් කමිටු ජාත්‍යන්තරව පිහිටුවීම හා යුද අපරාධ චෝදනා සියල්ල එකට ඒකාබද්ධ වී තිබෙන බව ද හෙතෙම සඳහන් කළේය.ජනාධිපතිවරයා මේ බව අනාවරණය කළේ අරලියගහ මන්දිරයේදී ඊයේ (22) පැවැති උපාධි ප්‍රදානෝත්සවයකට සහභාගි වෙමිනි. කොතලාවල ආරක්ෂක විශ්ව විද්‍යාලයේ උපාධිය හැදෑරූ හමුදා නිලධාරීහූ මෙහිදී ජනාධිපති මහින්ද රාජපක්ෂ මහතා අතින් උපාධි ලබා ගත්හ.මෙහිදී අදහස් පළ කරමින්, විදේශ රටවලට ගිය පසු ජාත්‍යන්තර අධිකරණ ඉදිරියට ගෙන යාමට ඇතැමුන් බලා සිටින බව පෙන්වා දුන් ජනාධිපති මහින්ද රාජපක්ෂ මහතා එය පුද්ගලිකව තමාට එරෙහිව කරන බලපෑමක් නම් මාතෘ භූමිය වෙනුවෙන් ඉවසිය හැකි බවත්, එය හුදෙක්ම පුද්ගලික පහරදීමක් නොව ජාතික ආරක්ෂාවට එල්ලවන තර්ජනයක් ලෙස තේරුම් ගත යුතු බවත් පැවසීය.එල්. ටී. ටී. ඊ. සංවිධානයේ දේශපාලන අංශ නායකයා වශයෙන් සිටි තමිල් චෙල්වම් මියගිය පසු එය සාමයට එල්ල කළ පහරක් බවට ඇතැම් සංවිධාන හැඳීන්වූ බව සිහිපත් කළ මහින්ද රාජපක්ෂ මහතා, යුද්ධය නවත්වන්නැයි කෑගැසූ සංවිධාන හා දේශපාලන පක්ෂ තවමත් ත්‍රස්තවාදී පිලේ කඳවුරු බැඳගෙන සිටින බවත්, මේ වෙනුවෙන් පුළුල්ව අවධානය යොමු කළ යුතු බවත් කියා සිටියේය.එදා කොටි ත්‍රස්තවාදීන් ඉපයූ මුදල් අවි ආයුධ මිලදී ගැනීම, නැව් හා ගුවන් යානා මිලදී ගැනීම, බඳවා ගන්නා සාමාජිකයන්ට වැටුප් ගෙවීම, මියගිය සාමාජිකයන්ගේ මාපියන් රැක බලා ගැනීම ආදිය වෙනුවෙන් වෙන් කළද අද ඔවුන්ගේ මුදල් වෙන් කරන්නේ මවුබිමට එරෙහි ප්‍රචාරයන්ට හා රට අස්ථාවර කරන කුමන්ත්‍රණවලට බව ඒ මහතා සිහිපත් කළේය.නමුත් ඒවාට එරෙහිව සටන් කරන්නන්ට එරෙහිව බැඳී සිටින අප මුහුණ දී සිටින්නේ සපුරා වෙනස් තත්ත්වයකට බව සඳහන් කළ ජනාධිපතිවරයා ත්‍රස්තවාදීන්ගේත් අනුබල දෙන හා සහාය දෙන අයගේත් අසත්‍ය ප්‍රචාරවලට මුහුණ දෙන්න සිදු වී තිබෙන බවත් ඒ අතර රටේ පැවැත්මට හා ආරක්ෂාවට අසීමිතව වැඩ කිරීමට සිදු වී තිබෙන බවත් සඳහන් කළේය.ඉතිහාසයේ මෙන්ම අදටත් අපේ රටේ පිහිටීම සමස්ත ලෝකයටම ඉතා වැදගත් වී තිබෙන බවත්, එය ඇතැමුන්ගේ ප්‍රකාශ තුළින් පැහැදිලි වන බවත් ප්‍රකාශ කළ ජනාධිපතිවරයා ඉන්දියන් සාගරයටම පුළුල් බලපෑමක් එල්ල කළ හැකි ස්ථානයක අපේ රට පිහිටා තිබෙන බව ද කීවේය. මේ අතර ඒ මහතා පැවසූවේ ඒ හේතුව නිසාම රටේ ආරක්ෂාවට ද බලපෑම් කරන බවයි.මෙය ආසියාවේ නැඟිටින සියවස වශයෙන් හඳුන්වා දුන් මහින්ද රාජපක්ෂ මහතා, එලෙස ආසියාව නැඟිටින විට අපේ රට ආසියාවේ ආශ්චර්ය වෙමින් තිබෙන බවත්, අපි කෙරෙහි අවධානය යොමු කරන අය වගේම අපිත් සමඟ ගැටෙන පිරිස් ද මතුවිය හැකි බවත් පෙන්වා දුන්නේය.විදේශ කටයුතු ඇමැති මහාචාර්ය ජී. එල්. පීරිස්, රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ, විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක, ආරක්ෂක මාණ්ඩලික ප්‍රධානී එයාර් චීෆ් මාර්ෂල් රොෂාන් ගුණතිලක මහත්වරු සහ ත්‍රිවිධ හමුදාපතිවරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111231</link>
    <topic>මවුබිමේ ඉදිරි ගමනට මේ අය වැය ශක්තියක්</topic>
    <author>ජයසිරි මුණසිංහ</author>
    <content>ජාතික නිෂ්පාදනය වැඩිකර ගනිමින් ජාත්‍යන්තර වෙළඳාම දියුණු කිරීමට මඟපාදන යෝජනා ගොන්නක් මෙවර අයවැයෙන් ඉදිරිපත් කැරැ ඇතැයි මෙරට ප්‍රකට හා කීර්තිමත් වාණිජ මණ්ඩල සහ ව්‍යාපාරික ප්‍රජා නියෝජිතයෝ ප්‍රකාශ කළහ.ලබන වසරේ අයවැය යෝජනා පිළිබඳව අදහස් දක්වමින් ඔවුහු එසේ කියා සිටියහ.ආයෝජන දිරිගැන්වීමට බදු විරාම, බදු සහන සහ නව ව්‍යාපාරික අවස්ථා උදාකිරීමට මඟපෙන්වීම් මෙවර අයවැයෙන් ඉදිරිපත් කැරැ ඇතැයි ද, එවැන්නක් ඉටුකිරීම පිළිබඳ ජනාධිපතිතුමාටත්, රජයටත් ප්‍රණාමය පුදකරන බව ද ඔවුහු අවධාරණය කළහ.මහින්ද චින්තනයත්, මහින්ද චින්තන ඉදිරි දැක්මත් අනුව ආසියාවේ ආශ්චර්යමත් රට බවට මවුබිම පත්කිරීමේ යෝධ ගමනට විශාල ශක්තියක් මෙවර අයවැයෙන් ලැබී ඇතැයි ද වාණිජ මණ්ඩල හා ව්‍යාපාරික ප්‍රජා නියෝජිතයෝ කීහ.කුඩා හා මධ්‍යම පරිමාණ ව්‍යාපාර අංශය ලොව ඕනෑම රටක ආර්ථිකයේ කොඳු නාරටියයි. ඒ අනුව සිතා අපේ රටේත් මේ අංශය දියුණු කිරීමට කළ යෝජනා ඉතාම අගය කරනවා මේ පිරිස කියා සිටියහ. මේ අංශයේ දියුණුවට බැංකු ණය වැඩිකිරීමත්, පොලී අනුපාත අඩුකිරීමත්, ආදායම් බදු, පිරිවැටුම් බදු, වැට් බදු ආර්ථික සේවා ගාස්තු වැනි බදු අඩු කිරීමට කටයුතු කිරීමත්, ව්‍යාපාරික ප්‍රජාවගේ පැසසුමට හේතු වී තිබේ.නව පර්යේෂණ හා තොරතුරු තාක්ෂණ අංශයේ දියුණුවට කළ දිරිගැන්වීම් ඉතාම කාලෝචිත හා අගය කළ යුතු ඒවා බව ලාෆ් හෝල්ඩින්ස් සමාගමේ සභාපති ඩබ්ලිව්. කේ. එච්. වෑගපිටිය මහතා කීය. ජාතික වාණිජ මණ්ඩලයේ සභාපති අසෝක හෙට්ටිගොඩ මහතා කියා සිටියේ රෙදිපිළි, ඖෂධ, දේශීය කර්මාන්ත යනාදියේ දියුණුවට කළ නව මඟපෙන්වීම් ඉතා අගය කරන බවය.කැල්ටෙක්ස් ලුබ්රිකන්ෂන් හි කළමනාකාර අධ්‍යක්‍ෂ කිෂු ගෝමස් මහතා, ගියවර අයවැයෙන් සුළු හා මැදි පරිමාණ ව්‍යාපාරිකයින්ට ලබා දුන් සහන තවත් පුළුල් කොට තිබීම අගය කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111232</link>
    <topic>පාර්ලිමේන්තුවේ සිද්ධිය ගැනපූර්ණ පරීක්ෂණ</topic>
    <author>දුමින්ද ගුරුගේ, ස්වර්ණා විජේකෝන් සහ චමීර ඇල්ලදෙණිය</author>
    <content>පාර්ලිමේන්තු සභා ගර්භය තුළට පත්‍රිකා ගෙන ඒම හා ඒවා ප්‍රදර්ශනය කිරීමට යෑමේ දී ඇති වූ ගැටුම්කාරී තත්ත්වය පිළිබඳ පූර්ණ පරීක්ෂණයක් පවත්වන බව කතානායක චමල් රාජපක්ෂ මහතා පාර්ලිමේන්තුවේ දී ඊයේ (22) ප්‍රකාශ කළේය.මන්ත්‍රීවරුන්ගේ අයිතිවාසිකම් අනවශ්‍ය අයුරින් පාවිච්චි කිරීමට ඉඩ දිය නොහැකි බව පැවැසූ කතානායකවරයා සභා ගර්භය ඇතුළට අනවශ්‍ය ආකාරයේ පත්‍රිකා ගෙන ඒම මේ ගැටුම්කාරී තත්ත්වය ඇතිවීමට හේතු වූ බව ද කීවේය.කෙසේ වුව ද ඊයේ පාර්ලිමේන්තුව තුළ සිදු වූ සිදුවීම පිළිබඳ පූර්ණ පරීක්ෂණයක් පවත්වන බව කතානායකවරයා පැවැසුවේ ය. මන්ත්‍රීවරුන්ගේ වරප්‍රසාද සහ ආරක්ෂාව සම්බන්ධයෙන් විපක්ෂ නායක රනිල් වික්‍රමසිංහ මහතා විසින් ප්‍රශ්න කළ අවස්ථාවේ දී කතානායකවරයා මේ බව පැවැසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111233</link>
    <topic>පරීක්ෂණයට පූර්ණ සහාය</topic>
    <author>දුමින්ද ගුරුගේ, ස්වර්ණා විජේකෝන් සහ චමීර ඇල්ලදෙණිය</author>
    <content>පාර්ලිමේන්තු සභා ගර්භය තුළ පෙරේදා (21) දිනයේ දී යම් කුමන්ත්‍රණකාරී වැඩපිළිවෙලක් ක්‍රියාත්මක වූ බව සභානායක සහ වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේ දී ඊයේ (22) ප්‍රකාශ කෙළේය.ජනාධිපතිතුමා අයවැය කතාව ඉදිරිපත් කරන අවස්ථාවේ දී ඊට බාධා කිරීම සඳහා මේ කුමන්ත්‍රණකාරී වැඩපිළිවෙළ ක්‍රියාත්මක වූ බව ද සභා ගර්භය තුළ උණුසුම්කාරී තත්ත්වයක් ඇති කිරීමේ වගකීම විපක්ෂය භාරගත යුතු බව ද ඇමැතිවරයා කීවේය. එදින උදෑසන සිටම සභාගැබ තුළට පෝස්ටර් ගෙන එමින් විපක්ෂය විසින් මේ කුමන්ත්‍රණය සැලැසුම් කළ බව ද ඇමැතිවරයා කීවේය.මේ සිද්ධිය සම්බන්ධයෙන් පරික්ෂණයක් පැවැත්වීමට පියවර ගැනීම සම්බන්ධයෙන් කතානායකවරයා වෙත ප්‍රසංශාව පුද කරන බව ද එම පරීක්ෂණය සඳහා පූර්ණ සහයෝගය ලබා දෙන බව ද ඇමැති නිමල් සිරිපාල ද සිල්වා මහතා කීවේය. මන්ත්‍රීවරුන්ගේ අයිතිවාසිකම් ආරක්ෂා කිරීමට කතානායකවරයාට වගකීමක් ඇති බව ද ඇමැතිවරයා කීය.ආරක්ෂක අංශ මඟින් විපක්ෂයේ මන්ත්‍රීවරුන්ගේ පමණක් නොව ඇමැතිවරුන්ගේ ද ලිපි ලේඛන සහ අනෙක් ද්‍රව්‍ය පරීක්ෂාවට ලක් කරන බව පැවසූ ඇමැති නිමල් සිරිපාල ද සිල්වා මහතා ඒ පිළිබඳ කිසිවකුට ප්‍රශ්න කළ නොහැකි බව ද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111234</link>
    <topic>උගත් පාඩම් කොමිසමේ වාර්තාජාත්‍යන්තරය හමුවට</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසන්ධාන කොමිසමේ වාර්තාව ජනාධිපති මහින්ද රාජපක්ෂ මහතාගේ අධ්‍යයනයෙන් පසුව විදේශ තානාපතිවරුන් සහ මහ කොමසාරිස්වරුන් හරහා ජාත්‍යාන්තරය දැනුවත් කිරීමට පියවර ගන්නා බව රජය අවධාරණය කරයි.ශ්‍රී ලංකාවට හිතවාදී රාජ්‍යයන් මෙන්ම විරුද්ධව කටයුතු කරන ඩයස්පෝරාව වැනි ඇතැම් පිරිස්ද මේ වාර්තාව සම්බන්ධයෙන් අවධානයෙන් පසුවන අතර ඒ අනුව අදාළ වාර්තාව ප්‍රසිද්ධ කිරීමට රජය සූදානම් බව නියෝජ්‍ය විදේශ කටයුතු ඇමැති නියොමාල් පෙරේරා මහතා ‘දිනමිණ’ ට පැවසීය.මේ වාර්තාව සම්බන්ධයෙන් අවධානය යොමුකර ශ්‍රී ලංකාව ඇගයීමට ලක් කිරීමට ලොව බොහෝ රටවල් බලාපොරොත්තුවෙන් සිටින බව පෙන්වාදුන් නියෝජ්‍ය ඇමැතිවරයා විවිධ කරුණු පාදක කර ගනිමින් මේ වාර්තාවට තොරතුරු ඇතුළත් කර තිබෙන බවද සඳහන් කළේය.උගත් පාඩම් හා ප්‍රතිසන්ධාන කොමිෂමේ අවසන් වාර්තාව සම්බන්ධයෙන් ජනාධිපති මහින්ද රාජපක්ෂ මහතා අධ්‍යයනයකින් පසුවන බවද එයින් පසු විදේශ කටයුතු අමාත්‍යාංශයේ හා රාජ්‍ය ආරක්ෂක අමාත්‍යාංශයේ අධ්‍යයනයෙන් පසුව විදේශ රටවල් දැනුවත් කරන බවද හෙතෙම කීවේය.අධිනීතීඥ සී.ආර්.ද සිල්වා මහතාගේ සභාපතිත්වයෙන් යුතු උගත් පාඩම් හා ප්‍රතිසන්ධාන කොමිසම ජනාධිපති මහින්ද රාජපක්ෂ මහතා විසින් පසුගිය 2010 වසරේ මැයි 15 දා පත් කරනු ලැබූ අතර එහි අවසන් වාර්තාව පසුගිය (20) අරලියගහ මන්දිරයේදී ජනාධිපතිවරයා වෙත භාර දෙන ලදී.අමෙරිකා එක්සත් ජනපදය, ඕස්ට්‍රේලියාව, බ්‍රිතාන්‍යය, ඉන්දියාව හා ප්‍රංශය ඇතුළු රටවල් රැසක් මේ වාර්තාව කෙරෙහි විශේෂ අවධානයක් යොමු කර තිබේ.පිටු 400 කින් පමණ සමන්විත උගත් පාඩම් හා ප්‍රතිසංධාන කොමිසමේ අවසන් වාර්තාව වෙනුවෙන් සැසිවාර 57ක් තුළ අදාළ අධ්‍යයන කටයුතු සිදු කර තිබෙන අතර උතුරු හා නැඟෙනහිර පළාත් ඇතුළුව සෑම ප්‍රදේශයක්ම ආවරණය වන පරිදි සෑම ක්ෂේත්‍රයකටම අයත් පුද්ගලයන්ගෙන් ලිඛිත හා වාචික සාක්ෂි 6100ක් පමණ සටහන් කරගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111235</link>
    <topic>සෙවනගල පෙත්සම ඉවතට</topic>
    <author>ශිරෝමි අබේසිංහ</author>
    <content>අසාර්ථක ව්‍යාපාර රජයට පවරාගැනීමේ පනත යටතේ තම දේපළ පවරා ගැනීම සඳහා නිසි බලධාරියකු පත්කිරීම වළක්වාලමින් සෙවනගල සීනි සමාගම ගොනුකර තිබූ රිට් පෙත්සමට අනුව නොතීසි නිකුත් කිරීම අභියාචනාධිකරණය ඊයේ (22) ප්‍රතික්ෂේප කළේය.ඩබ්ලිව්. එල්. රංජිත් සිල්වා සහ ඒ. ඩබ්ලිව්. ඒ. සලාම් මහත්වරුන් හමුවේ පෙත්සම සලකා බැලිණි. අග්‍රාමාත්‍ය දි. මු. ජයරත්න මහතා ඇතුළු අමාත්‍ය මණ්ඩලය වගඋත්තරකරුවන් කරමින් සෙවනගල සීනි කම්හල මෙම පෙත්සම ඉදිරිපත් කර තිබිණි.පාඩු ව්‍යාපාර පනතෙහි විධිවිධාන යටතේ තම සමාගමත් පාඩු ව්‍යාපාර ගණයට ඇතුළත් කර සමාගමේ වත්කම් පවරාගැනීම සඳහා නිසි බලධාරියකු පත්කිරීම වළකාලන ලෙස ඉල්ලමින් පෙත්සම ඉදිරිපත් කර තිබිණි.නියෝජ්‍ය සොලිසිටර් ජනරාල් ෂවීන්ද්‍ර ප්‍රනාන්දු මහතා වගඋත්තරකරුවන් වෙනුවෙන්ද ජනාධිපති නීතිඥ රොමේෂ් ද සිල්වා මහතා පෙත්සම්කරු වෙනුවෙන් ද පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111238</link>
    <topic>හිටපු ඇමැති රත්වත්තේදැඩි සත්කාර ඒකකයේ</topic>
    <author>අසේල කුරුළුවංශ</author>
    <content>හිටපු ඇමැති හා ආරක්‍ෂක නියෝජ්‍ය ඇමැති අනුරුද්ධ රත්වත්තේ මහතා ඊයේ (22) පස්වරුවේදී ඒ මහතාගේ නිවසේදී හදිසි අනතුරකට ලක්ව මහනුවර මහ රෝහලේ දැඩිසත්කාර ඒකකයට ඇ තුළත් කර තිබේ.ශ්‍රී ලංකා නිදහස් පක්ෂ ජාතික සංවිධායක ධුරයේ කටයුතු කරන ඒ මහතා අනිවත්තේ පිහිටි නිවසේදී ඇද වැටීමෙන් තුවාල ලබා ඇති බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111236</link>
    <topic>ගිරවකුගේ හැඩයෙන් යුත් අරුම පුදුම බතල අලයක්</topic>
    <author>ඡායාරූපය-පොල්ගහවෙල සමූහ එල්. පී. තිලකරත්න</author>
    <content>ගිරවකුගේ හැඩයෙන් යුත් අරුම පුදුම බතල අලයක් පසුගියදා කුරුණෑගල ප්‍රදේශයෙන් හමු විය. කුරුණෑගල යග්ගපිටියේ පදිංචි ආනන්ද ප්‍රේමලාල් මහතාගේ ගෙවත්තේ පිහිටි බතල වගාවෙන් මේ අරුම පුදුම ගිරා බතල අලය හමු වී ඇත. ආනන්ද ප්‍රේමලාල් මහතාගේ නිවුන් දරුවන් දෙදෙනා ගිරා බතල අලය සමඟ දිනමිණ ඡායාරූපයට මුහුණ දුන් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111237</link>
    <topic>කන්තලේ මහවැව් පිටියේදුර්ලභ ලතු වැකියෙක්</topic>
    <author>ඡායාරූපය - කන්තලේ සමූහ</author>
    <content>දුර්ලභ ඝණයේ සංචාරක පක්ෂියෙකු ලෙස හඳුන්වන “ලතු වැකියා” (Painted Storlc) නැමැති පක්ෂියෙකු කන්තලේ මහවැව් පිටියේ සිටියදී සොයාගෙන ඇත. කන්තලේ මූලස්ථාන පොලිසියේ පරිසර ඒකකයේ නිලධාරීහු පිරිසක් සොයාගන්නා ලද මෙම පක්ෂියාගේ උස අඩි දෙක හමාරක් පමණ වන අතර බර කිලෝ පහක් පමණ වේ. මෙම පක්ෂියා පොලිස් නිලධාරියෙකු විසින් අල්ලාගෙන සිටින අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n1111239</link>
    <topic>දරු ගැබටත් නව නීති</topic>
    <author>සන්ධ්‍යා කරුණාරත්න</author>
    <content>ආබාධිත දරුවකු මවගේ කුස තුළ වැඩෙන බව දැනගතහොත් එම දරු ගැබ ඉවත්කිරීම සඳහා නව නීතිරීති ගෙන ඒමට රජය තීරණය කර ඇත. සෞඛ්‍ය අමාත්‍යාංශය හා අධිකරණ අමාත්‍යාංශය එක්ව මේ වැඩපිළිවෙළ ක්‍රියාත්මක කරයි.මේ දරු ගැබ නිසා මවටත්, සමාජයටත් සිදු වන අයහපත් තත්ත්වය සලකා බලා මෙවැනි තීරණයක් ගත් බව ළමා සංවර්ධන හා කාන්තා කටයුතු අමාත්‍යාංශයේ ලේකම් සුමිත්‍රා රාහුබද්ධ මහත්මිය පැවැසුවාය.නව යෞවනයේ හා තාරුණ්‍යයේ අභියෝග ජය ගැනීමට “ජීවන නිපුණතා” මාතෘකාව යටතේ සෞඛ්‍ය අධ්‍යාපන කාර්යාංශයේ පැවැති මාධ්‍ය සම්මන්ත්‍රණය අමතමින් ඇය ඊයේ (22 දා) මේ බව ප්‍රකාශ කළාය.මේ නව නීතිරීති ගෙන ඒමේ වැඩපිළිවෙළ ක්‍රියාත්මක කිරීමත් සමඟ සංස්කෘතික හා වෙනත් ගැටලුවලට මුහුණ දීමට ද සිදුවිය හැකි බව ඇය අවධාරණය කළාය. ආබාධිත දරු ගැබක් කුස තුළ දරා සිටීම මවටත්, දරුවාටත්, සමාජයටත් සිදුකරන අසාධාරණයක් බවත් මේ දරු ගැබ ඉවත් කිරීම ඔවුන්ට කරන යහපතක් බවත් සුමිත්‍රා රාහුබද්ධ මහත්මිය පැවැසුවාය.තම කුසෙහි වැඩෙන්නේ ආබාධිත දරුවකුගේ කළලයක් බව දැන දැනත් එය ඉවත් නොකිරීම නිසා දරුවා මෙලොවට බිහිකිරීමෙන් පසුව මේ සමාජය තුළ මවටත්, දරුවාටත් විශාල ගැටලුවකට මුහුණ දීමට සිදු වේ.එම දරුවා යොවුන් වියට එළැඹීමත් සමඟ සමාජය තුළ ජීවත් වීමේදී විවිධ ගැටලුවලට මුහුණ දීමට සිදු වන අතර එවැනි ගැටලුවලට මුහුණ දීමේ ශක්තිය නැති විට සියදිවි හානි කර ගැනීම්වලට පවා යොමුවීමේ ඉඩක් පවතියි. මේ හේතු සැලකිල්ලට ගැනීමෙන් සද්භාවයෙන් යුතුව මෙවැනි දරු ගැබ් ඉවත් කිරීමට නව නීතිරීති සම්පාදනය කිරීමට තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n11112310</link>
    <topic>සුදු කොඩි තීන්දුවෙන් පසු පුටු පොළොවේ ගැසූ නීතිඥයන්ට දැන් ඒවායේ වාඩිවිය හැකිද?</topic>
    <author/>
    <content>සුදු කොඩි නඩුවේ නඩු තීන්දුව ලබාදීමෙන් පසු පුටු පොළොවේ ගසා මේස උඩ නැගී සිටි නීතිඥවරුන්ට දැන් එම අසුන්වල වාඩි වී සිටිය හැකිදැයි කොළඹ මහාධිකරණ විනිසුරු දීපාලි විජේසුන්දර මහත්මිය (21) දින අධිකරණ ශාලාවේ අසුන්ගෙන සිටි නීතිඥවරුන්ගෙන් ප්‍රශ්න කර ඇත.ලංකා ඉතිහාසයේ කෙදිනක හෝ එවැනි සිද්ධියක් සිදු වී නැත.එහෙත් නීතිඥවරුන් හැසිරුණු ආකාරය අධිකරණ ආරක්‍ෂක කැමරාවල පටිගත වී ඇත. එයද මාධ්‍යවේදීන් දැක නැතැයි ද විනිසුරුවරිය කීවාය.මේ අවස්ථාවේදී නීතිඥවරුන් හැසුරුණු ආකාරය විවේචනය කළ විනිසුරුවරිය නඩු විභාග ආරම්භ කිරීමට පෙර අධිකරණ ශාලාව තුළ අසුන්ගෙන සිටි මාධ්‍යවේදීන් අමතමින් මාධ්‍ය සෑම අවස්ථාවකදීම ස්වාධීන විය යුතු බවත් පවසා තිබේ.සුදු කොඩි නඩුවේ තීන්දුව ලබා දුන් දින නීතිඥවරු අධිකරණ ශාලාවේ අශෝභන ලෙස හැසිරුණු ආකාරය මාධ්‍යවේදීන් දුටුවා. නමුත් ඒ ගැන කිසිදු සඳහනක් කර නැති බව කී විනිසුරු දීපාලි විජේසුන්දර මහත්මිය තමා දුන් තීන්දුව ගැන එකඟ නොවන්නේ නම්, කළ යුතුව ඇත්තේ පුටු පොළොවේ ගැසීම නොව, ඊට අදාළව ඉහළ අධිකරණයකට අභියාචනයක් ඉදිරිපත් කිරීම බවත් පෙන්වා දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n11112311</link>
    <topic>ගිරිඋල්ල මැද්දෙපොල රජමහා විහාරයේසැතපෙන පිළිමයේ නේත්‍රා ගලවාගෙන</topic>
    <author>චමින්ද විදානගේ නාරම්මල සමූහ</author>
    <content>අනුරාධපුර යුගයට අයත් ගිරිඋල්ල මැද්දෙපොල රජමහා විහාරයේ සැතපෙන බුදු පිළිමයේ නේත්‍රා දෙක කිසියම් පිරිසක් විසින් ගලවාගෙන ගොස් ඇත.සිද්ධියට පෙර දිනයේ පැමිණි වන්දනා නඩයක අයෙක් විහාරයේ නැවතී මෙම විනාශය සිදු කර පලා යන්නට ඇතැයි පොලිසිය පවසයි.මීට පෙර කිහිප වතාවක් මෙම විහාරය නිදන් සොරුන්ගේ ග්‍රහණයට ලක්ව ඇති බවත්, සිද්ධිය සම්බන්ධව ඉදිරි පරීක්‍ෂණ සිදු කෙරෙන බවත්, ගිරිඋල්ල පොලිසියේ වැඩබලන ස්ථානාධිපති පො. ප. අනුර ගුණවර්ධන මහතා පැවසීය. උ. පො. ප. අමරසිරි, පො. කො. 3645 අබේකෝන්, 30267 ගාමිණී යන පොලිස් නිලධාරීන් විසින් පරීක්‍ෂණය මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n11112312</link>
    <topic>මිල කළ නොහැකි විශාල වාලම්පුරියක්බලෙන් ලබාගත් පොලිසියේ 2ක් අත්අඩංගුවට</topic>
    <author>අසේල කුරුළුවංශ</author>
    <content>මිල කළ නොහැකි විශාල වාලම්පුරියක් පුද්ගලයකුගෙන් බලෙන් ලබාගත් බව කියන දඹුල්ල පොලිසියේ පොලිස් නිලධාරීන් දෙදෙනෙකු ඊයේ (22) පොලිසිය අත්අඩංගුවට ගෙන තිබේ.මෙම පොලිස් නිලධාරීන් දෙදෙනා සතුව තිබී වාලම්පුරියද දඹුල්ල පොලිසිය සොයාගෙන ඇත.වාලම්පුරිය රුපියල් ලක්ෂ 25ක මුදලකට විකිණීම සඳහා අඹිල්මීගම ප්‍රදේශයේ පුද්ගලයකු දඹුල්ලට පැමිණි අවස්ථාවක අදාළ පොලිස් නිලධාරීන් දෙදෙනා එම වාලම්පුරිය බලහත්කාරයෙන් ලබාගෙන ඇති බව පොලිස් පරීක්ෂණ මගින් අනාවරණය වී තිබේ.දඹුල්ල පොලිසියේ පොලිස් සැරයන් වරයකු හා කොස්තාපල් වරයෙකු මෙසේ අත්අඩංගුවට ගෙන ඇත.මෙම නිලධාරීන්ට සම්බන්ධව විනය ක්‍රියාමාර්ග ගැනීම සඳහා මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ මෙහෙයවීමෙන් විශේෂ පරීක්ෂණයක් ආරම්භ කැර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n11112313</link>
    <topic>තැපැල් අවුලෙන් ගොඩගැසුණු ලිපිසිකුරාදාට පෙර අවසන් කරනවා</topic>
    <author>උපාලි කරුණාරත්න</author>
    <content>පසුගිය දිනවල පැවැති තැපැල් අතිකාල වර්ජනය හේතුවෙන් ගොඩගැසී ඇති ලිපි පාර්සල් ගැටලුව මෙම සිකුරාදා (25) දිනය වන විට සම්පූර්ණයෙන් විසඳෙන බව තැපැල් සේවා අමාත්‍යාංශයේ ලේකම් හේමසිරි ප්‍රනාන්දු මහතා “දිනමිණ” ට පැවසීය.අතිකාල වර්ජනය නිසා පෙරේදා (21) පෙරවරුව වන විට ලිපි ලක්‍ෂ දාසයක් (16) පමණ මධ්‍යම තැපැල් හුවමාරුවේ එකතු වී තිබුණි. පෙරේදා (21) දහවල් 12.00 සිට අතිකාල වර්ජනය හා අඛණ්ඩ උපවාසය අවසන් කෙරුණ අතර, එතැන් සිට අදාළ පුද්ගලයන් වෙත භාරදීම සඳහා ලිපි තේරීම ආරම්භ විය. ඊයේ (22) දිනය අවසන් වන විට ලිපි, පාර්සල් ලක්‍ෂ හතක් පමණ තෝරා අදාළ ස්ථාන වෙත යැවීමට කටයුතු කර ඇති බව කොළඹ මධ්‍යම තැපැල් හුවමාරුවේ ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n11112314</link>
    <topic>ශ්‍රී ලංකාව දුම්කොළ විරෝධය ප්‍රබලව ක්‍රියාත්මක වන රටක්</topic>
    <author>උපාලි කරුණාරත්න</author>
    <content>දුම්කොළ විරෝධී වැඩපිළිවෙළ ප්‍රබලව ක්‍රියාත්මක වන රටක් ලෙස ශ්‍රී ලංකාව හැඳීන්විය හැකි බව දුම්කොළ හා මද්‍යසාර පිළිබඳ ජාතික අධිකාරියේ සභාපති මහාචාර්ය කාලෝ ෆොන්සේකා මහතා පැවසීය.දුම්කොළ වගාව, දුම්කොළ ආශි‍්‍රත නිෂ්පාදන රට තුළින් ඉවත් කිරීම එක රැයකින් කෙරිය නොහැකි බව ද මහාචාර්යවරයා ප්‍රකාශ කළේය.මහාචාර්ය කාලෝ ෆොන්සේකා මහතා එසේ ප්‍රකාශ කළේ, “ගොවීන්ගේ සමාජ ආර්ථික තත්ත්වය කෙරෙහි දුම්කොළ හා විකල්ප බෝග වගාවන්හි බලපෑම” පර්යේෂණ කෘතිය එළිදැක්වීමේ අවස්ථාවට එක්වෙමිනි.කොළඹ හෙක්ටර් කොබ්බෑකඩුව ගොවි කටයුතු පර්යේෂණායතනයේදී මෙම උත්සවය ඊයේ (22) පැවැත්විණ. දුම්කොළ හා මද්‍යසාර පිළිබඳ ජාතික අධිකාරිය මගින් මෙම උත්සවය සංවිධානය කර තිබිණ.දුම්කොළ ආශි‍්‍රත නිෂ්පාදන හා මද්‍යසාර නිෂ්පාදන මානව විරෝධී ක්‍රියාවක් ලෙස හැඳින්විය හැකි බව මෙම අවස්ථාවට සහභාගි වෙමින් පාර්ලිමේන්තු මන්ත්‍රී අතුරලියේ රතන හිමියෝ පැවසූහ. දුම්කොළ හා මද්‍යසාර හේතුවෙන් රටට විශාල හානියක් සිදුවන බව ද, උන්වහන්සේ ප්‍රකාශ කළහ.සිගරට් භාවිතය නිසා පිළිකා සෑදුන ජනතාව සඳහා රෝහලක් සාදන ලෙස දුම්කොළ ආශි‍්‍රත නිෂ්පාදන කරන සමාගම්වලින් ඉල්ලා සිටිය යුතු බව ද රතන හිමියෝ මෙහිදී පැවසූහ.දුම්කොළ හා මද්‍යසාරවලින් ජනතාවට සිදුවන විනාශය පිළිබඳව අපි කතා කරන්න ඕනෙ. එම මානව විරෝධී ක්‍රියාව පිළිබඳව මානව හිමිකම් සංවිධාන ද කතා කළ යුතුයි. මත්පැන්, මත්ද්‍රව්‍ය, සිගරට් භාවිතය අඩු කළහොත් එමඟින් සමාජයට සිදුවන යහපත ගැන ඒවා භාවිතා කරන්නන් සිතිය යුතු බව ද පාර්ලිමේන්තු මන්ත්‍රී අතුරලියේ රතන හිමියෝ පැවසූහ.මහාචාර්ය එච්. එම්. එස්. පි‍්‍රයනාත් මහතා - “ගොවීන්ගේ සමාජ ආර්ථික තත්ත්වය කෙරෙහි දුම්කොළ හා විකල්ප බෝග වගාවන්හි බලපෑම” කෘතිය ඉතා සරලවයි රචනා කර තිබෙන්නෙ. අපි මෙමඟින් බලාපොරොත්තු වන්නෙ සමාජයට යම් දැනුමක් ලබා දීමටයි. දුම්කොළ වගාවේදී ගොවීන්ට අධික කායික හා මානසික වෙහෙසක් දැරීමට සිදුවෙනවා. ඒ සඳහා ගොවීන් යොමු වී ඇත්තේ සමාගම් ක්‍රියාත්මක කර ඇති ආකර්ෂණීය පහසුකම් හේතුවෙන්. එමෙන්ම දුම්කොළ වගාව ගොවීන්ට අහිතකර බව අද ඔප්පු වී තිබෙනවා. අප රටේ දුම්කොළ වගාවේ නියැලෙන ගොවීන් හයදහසක් පමණ සිටින බව සිතිය හැකියි. සමහර ගොවින් දුම්කොළ හඳුන්වන්නෙ “දුක්කොළ” නමින්..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n11112315</link>
    <topic>මෙවර අයවැය සැමට සෙත සැලසෙනආර්ථිකය සෑම අංශයන්ටම ආවරණය වන්නක්</topic>
    <author/>
    <content>මෙවර අයවැය ලේඛනය සෑම ජනකොටසකටම සෙත සැලසෙන පරිදි හා ආර්ථිකයේ සෑම අංශයකම ඵලදායිතාව වර්ධනය කිරීම ඉලක්ක කොටගත් ප්‍රායෝගික යෝජනා ඇතුළත් එකක් බව මහජන එක්සත් පෙරමුණ නිවේදනයක් නිකුත් කරමින් ප්‍රකාශ කරයි.ඒ නිවේදනයේ වැඩිදුරටත් කරුණු මෙසේ දැක්වේ.මෑත ඉතිහාසයේ කිසිදිනෙක අත්පත් කර ගැනීමට නොහැකි වූ 8.2% ක ආර්ථීක වර්ධන වේගයක් ඉදිරියටත් පවත්වාගෙන යාමට අවශ්‍ය ශක්තිය මෙම අයවැය යෝජනා තුළින් ලබා දී ඇත.කෘෂිකර්ම, වැවිලි කර්මාන්ත, අපනයන කර්මාන්ත, දේශීය සුළු හා මධ්‍ය පරිමාණ ව්‍යාපාර සඳහා ආයෝජන අවස්ථා ඇති කරමින් ආර්ථිකය පුළුල් වීමටත්, ආයෝජකයන්ට වැඩි ඉඩකඩ ලබාදෙමින් සෘජු හා වක්‍ර ලෙස රැකියා උත්පාදන මාර්ග ඇති කරමින් නිෂ්පාදනය වැඩි කිරීමට අවශ්‍ය කරන උපාය මාර්ග මෙම අයවැය තුළ අන්තර්ගත වී තිබේ. විශේෂයෙන් නිෂ්පාදකයන්ට බදු සහන සහ මුල්‍ය පහසුකම් සලසා දීමත්, රාජ්‍ය සංස්ථා සේවකයින්ට වැටුප් වැඩිවීම් ලබාදෙමින් විශ්‍රාමිකයන්ගේ වැටුප් විෂමතාවයන් දුරලමින් ද, වැඩිහිටි සුභසාධනය සලසමින් ද, අඩු ආදායම්ලාභීන්ගේ ජීවන තත්ත්වය වැඩිකිරීම සඳහා සහන වැඩි කරමින් ද, රණවිරු මව්පියන්ට හා ආබාධිත රණවිරුවන්ට සහන සලසමින් ද, ළමා හා කාන්තා සුභසාධනය ඇති කරමින් ද, අතිදුෂ්කර ගම්මාන හා ආගමික ස්ථාන සංවර්ධනය කරමින් ද, ධීවර හා පශු සම්පත් සංවර්ධනය සඳහා යෝජනා ඉදිරිපත් කරමින් ද සෞඛ්‍ය හා ද්විතියික හා උසස් අධ්‍යාපනික ක්ෂේත්‍රවල මෙතෙක් පැවති අඩුපාඩු සපුරාලමින් ද, නාගරික හා අර්ධ නාගරික ප්‍රදේශ සංවර්ධනය කරමින්, ප්‍රධාන පොදුජන අවශ්‍යතාව වන පානීය ජලය ලබාදීමේ දීපව්‍යාප්ත වැඩපිළිවෙළ තවදුරටත් ඉදිරියට ගෙන යාම, අවශ්‍ය ආයෝජන දිරිගැන්වීම් කිරීම මෙම අයවැය තුළින් විද්‍යාමාන වේ.එමෙන්ම පෞරාණික සංස්කෘතික වටිනාකම් යළි මතු කරමින් වසර හත්සියයක් පැරණි අතිපූජනීය අස්ගිරි මහා විහාරය ප්‍රතිසංස්කරණය කිරීමට මිලියන 100 ක මුදලක් වැය කිරීමට මෙම අයවැය තුළ ඇස්තමේන්තු කිරීම විශේෂයෙන් සඳහන් කළ යුතුය.මහින්ද චින්තන ඉදිරි දැක්මට අනුව යෝජනා කොට ඇති ශ්‍රී ලංකාව පංචබල කේන්ද්‍රයක් ලෙස ගොඩ නැගීමේ අදහස ප්‍රායෝගික වැඩපිළිවෙළක් බවට පත්කිරීමේ උපාය මාර්ග මෙම අයවැය තුළින් දැකීමට පුළුවන. සමස්තයක් ලෙස ගෙන බලන කල මෙවර අයවැය ලේඛනය තුළින් ආර්ථිකය පණ ගැන්වෙන සහ රැකියා උත්පාදනය සිදුකිරීම කෙරෙහි වැඩි අවධානයක් යොමුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=n11112316</link>
    <topic>දෙමටගොඩ ප්‍රසිද්ධ ව්‍යාපාරිකයකු පැහැර ගෙන ගියැයි කඩ සාප්පු වසා උද්ඝෝෂණයක</topic>
    <author>පණ්ඩුක සමරසේකර</author>
    <content>දෙමටගොඩ ප්‍රදේශයේ ප්‍රසිද්ධ ව්‍යාපාරිකයකු පැහැර ගෙන යාමක් සම්බන්ධයෙන් ඊයේ (22) පෙරවරුවේ සහ පස්වරුවේ දෙමටගොඩ නගරයේ සියලුම කඩ සාප්පු වසා මාර්ගය හරස් කර නගරවාසීන් සහ ව්‍යාපාරිකයෝ දැවැන්ත උද්ඝෝෂණයක නිතර වූහ.වෑන්රියකින් පැමිණි පිරිසක් විසින් මෙම පැහැර ගැනීම සිදුකර ඇති බවත් ඔවුහු කියති.මෙම උද්ඝෝෂණය හේතුවෙන් ඊයේ පෙරවරුවේ සහ පස්වරුවේ පැය 3 කට අධික කාලයක් දෙමටගොඩ බේස්ලයින් මාර්ගයේ දැඩි වාහන තදබදයක් පැවතිනි.මාර්ගය හරස් කර මහමග වැතිරී සිටි උද්ඝෝෂකයන් විසින් පැහැර ගෙන යනු ලැබූ ව්‍යාපාරිකයා නිදහස් කරන ලෙස ඉල්ලා උද්ඝෝෂණයේ නිරත විය.දෛනිකව මාළු වෙළෙඳාමෙහි යෙදෙන ලලිත් කුමාර නමැති ව්‍යාපාරිකයකුª උදෑසන පෑලියගොඩ පිහිටි මාළු වෙළෙඳපොළට පැමිණෙන අතරතුරදී පිටුපසින් පැමිණි මෝටර් සයිකල් කරුවකු නැවතීමේ සංඥා පුවරුවක් (Stop) අල්ලා සිය වාහනය නතර කර ව්‍යාපාරිකයා සුදු වෑන් රථයක නංවාගෙන පැහැර ගෙන ගොස් ඇත.පසුව මෙම සිද්ධියෙන් කම්පනයට පත් දෙමටගොඩ ව්‍යාපාරිකයින් විසින් උද්ඝෝෂණය කර ඇති අතර උද්ඝෝෂණය අතරතුරදී පැහැර ගනු ලැබූ ව්‍යාපාරිකයා ජංගම දුරකතනය මගින් සිය සොයුරාට කතා කොට උද්ඝෝෂණය නතර කරන ලෙස ඉල්ලා තිබේ. සිය මිතුරන් සමඟ සවස නැවත පැමිණෙන බව දන්වා ඇත. පසුව උද්ඝෝෂණය නතර කළ නමුත්, ව්‍යාපාරිකයා නොපැමිණි නිසා සවස 5.00 ට නැවත මාර්ගය අවහිර කරමින් ව්‍යාපාරිකයෝ උද්ඝෝෂණයේ නිරත වූහ.පසුව මෙම ස්ථානයට පැමිණි කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල මහතා අද (23) උදෑසන වන විට පැහැර ගෙන යනු ලැබූ ලලිත් කුමාර නමැති ව්‍යාපාරිකයා සොයා දෙන බවට පොරොන්දු වීමෙන් පසු උද්ඝෝෂකයෝ සිය උද්ඝෝෂණය අත් හරිනු ලැබූහ.ලලිත් කුමාර නැමැති ව්‍යාපාරිකයා දෙමටගොඩ ශ්‍රී වෛශාඛදාන සමිතියේ සභාපතිවරයා වන අතර ප්‍රදේශවාසීන්ගේ නොමද ගෞරවයට පාත්‍ර වූ පුද්ගලයකු බවද ව්‍යාපාරිකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r1111231</link>
    <topic>පස්ගොඩ කුඹුරු යායේ ඇළවේලි ශුද්ධ පවිත්‍ර කරයි</topic>
    <author>මාවරල සමූහ - පියසේන මද්දුමගේ</author>
    <content>පස්ගොඩ ගොවිජනසේවා බල ප්‍රදේශයේ කුඹුරු අක්කර දහස් ගණනක් සඳහා නිසි ජල පාලනයක් සිදු නොවීමෙන් වී වගාවට කරදර සිදු වෙමින් පැවැතුණි.ආර්ථික සංවර්ධන අමාත්‍යාංශය මගින් රුපියල් ලක්ෂ 68 ක මුදලක් පස්ගොඩ ප්‍රාදේශීය ලේකම් කාර්යාලයට ලබාදීම නිසා දැන් කුඹුරුවල ඇළවේලි ශීඝ්‍රයෙන් ශුද්ධ කිරීම අරඹා තිබේ.ආදළුව වෙල්යායහි පිට ඇළ වේලි ශුද්ධකිරීමට රුපියල් ලක්ෂ 5ක් ලැබී තිබේ. කිලෝමීටර් 4ක් දිගින් යුත් සුළුවාරිමාර්ග ශුද්ධ කිරීමක් එම මුදලින් සිදු කිරීමට නියමිතය.මේ පිළිබඳ අදහස් දැක්වූ ආදළුව යායේ ගොවියකු වූ රූබසිංහගේ සුමතිපාල මහතාමම ආදළුව කොස්ගහදෙණිය කුඹුරුයායේ වී කුරුණි 40ක පමණ වැඩ කරනවා. දැන් අවුරුදු 2ක කාලයක සිට කුඹුරු වැඩ කළේ නෑ. ගංවතුරට පිට ඇළ ගොඩවෙලා. කුඹුරු යාය මැදින් වතුර ගලාගෙන ගියා. මේ ඇළවේලි ශුද්ධ කිරීම නිසා කරදරයකින් තොරව කුඹුරු වැඩ කරගන්න පුළුවන්. වසර 20කින් විතර තමයි මේ වගේ වැඩක් වෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r1111232</link>
    <topic>කැකිරාව ඉහළගම හතරමං හන්දියේමාර්ග දැන්වීම් පුවරුව මැකී ගිහින්</topic>
    <author>ජයගඟ සමූහ නිරෝධනි වනසිංහ</author>
    <content>කැකිරාව ප්‍රාදේශීය සභා බල ප්‍රදේශයට අයත් ඉහළගම හතරමං හන්දිය ඉතා සුවිශේෂී වූ මංසන්ධියකි. අනුරාධපුර, කැකිරාව, නුවර, හබරණ, කලාවැව, ගලේවෙල, ගල්නෑව, තඹුත්තේගම, මහව දක්වා වූ අතුරු මාර්ග රාශියක වාහන ද මෙම මංසන්ධිය හරහා ධාවනය වුවද එහි මාර්ග නම් සඳහන් පුවරුව මැකී ගොස් තිබේ.මේ නිසා මේ මංසන්ධිය හරහා කලාවැව, අව්කන, විජිතපුරය මෙන්ම අනුරාධපුර පූජනීය ස්ථාන නැරැඹීමට යන බොහෝ සංචාරකයෝ බොහෝ අපහසුවට ලක්වෙති.අනුරාධපුර නුවර පාරේ සිට, කුරුණෑගල කොළඹ ප්‍රධාන ගමන් මාර්ගයට ගලේවෙලින් එක් විය හැකි කෙටි මාර්ගයක් ලෙසද ජනතාව මේ මාර්ගය භාවිතා කරයි.ධාවන මාර්ගයේ නම, දුර ප්‍රමාණයන් එහි දක්වා තිබීමද බලවත් ගැටලුවකි. මේ නිසා සුවිශාල සේවයක් අරඹන ඉහළගම හතර මංහන්දිය මාර්ග නාම පුවරුව යථා තත්ත්වයට පත් කරන ලෙස අදාළ බලධාරීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r1111233</link>
    <topic>ගින්නෙන් මුළු නිවෙසම විනාශ වූ සිසුවියට මොරගොල්ල මහ විදුහලෙන් ආධාර</topic>
    <author>දේවහුව සමූහ ඇම්. ඩී. මහින්ද</author>
    <content>නිවස ගිනි ගැනීමෙන් අසරණ වූ තම පාසලේ ඉගෙනුම ලබන මිතුරියකගේ පවුලේ උදවියට පිහිට වූ මොරගොල්ල මහා විද්‍යාලයේ ශිෂ්‍ය ශිෂ්‍යාවන්ගේ ආදර්ශමත් ක්‍රියාවක් පසුගියදා දැකගත හැකි වුණා.කොස්ගහහින්න ගම්මානයේ පදිංචි ඕ. ජී. චන්ද්‍රරත්න යන අයගේ නිවසේ හටගත් ගින්නකින් නිවසේ තිබූ සියලු දෑ අලු වී ගියහ. පවුලේ උදවියට ඉතිරිව තිබුණේ ඇඳිවත පමණයි. මෙම පවුලේ එක් දියණියක් මොරගොල්ල මහා විද්‍යාලයේ ඉගෙනුම ලබනවා.මෙම පවුලේ උදවිය පත්ව ඇති අසරණ තත්ත්වය පිළිබඳව පාසලටද ආරංචි වී තිබිණ. ඔවුන්ගේ තත්ත්වය පිළිබඳව විදුහල්පති ආර්. ආර්. ජී.චන්ද්‍රසේකර මහතා සිසුන්ව දැනුම්වත් කළේය. දින දෙකක් ඇතුළත වියළි ආහාර ද්‍රව්‍ය, පොත්පත්, ඇඳුම් පැළඳුම් ඇතුළු ආධාර තොගයක් එකතු විය.විදුහල්පතිතුමාත්, ගුරු මණ්ඩලයේ කීපදෙනකුත් සමගින් එම නිවෙසට ගිය ශිෂ්‍ය ශිෂ්‍යාවෝ පිරිසක් එම ආධාර තොගය නිවැසියන්ට භාර දුන්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r1111234</link>
    <topic>තඹුත්තේගම පරිවාස බාරයේ සිටිකථනාබාධිත තරුණ යුවළක් යුග දිවියට</topic>
    <author>අනුරාධපුර විශේෂ - සරත් මනුල වික්‍රම</author>
    <content>අධිකරණය හරහා පළාත් පරිවාස දෙපාර්තමේන්තුවේ රැකවරණය ලබන දැරියෝ තුරුණු වියට එළඹෙන තුරු පුනරුත්ථාපනයටත්, අධ්‍යාපනයටත්, වෘත්තීයක් සඳහාත් යොමු වෙති.මවුපියන් අහිමිව විවිධ තාඩන පීඩන විඳ සමාජ අසාධාරණකම් හමුවේ මහනුවරින් තඹුත්තේගම ප්‍රදේශයට පලා ආ මායා දමයන්ති නම් ළදැරිය අධිකරණය හරහා පරිවාස භාරයට පත් වූයේ ඇගේ පෙර වාසනාවකට ය.මවුපියන්ගෙන් ලැබිය යුතු සෑම යුතුකමක් හා වගකීමක් පරිවාස දෙපාර්තමේන්තු පාලිකාවන් ඇතුළු සෑම දෙනාගෙන්ම ලද ඇය මැහුම් ගෙතුම් ගේ දොරවැඩ සෑම දෙයකටම හපනියන් වූවාය. පිරිසිදුවට සිටින හැටි පිළිවෙළකට වැඩ කරන හැටි ද උගත්තා ය.වයස අවුරුදු 18 සම්පූර්ණ වීමෙන් පසු දමයන්ති ට මංගල සීනු හැඬ වුණේ නැත. ඒ අන් කිසිවක් නිසා නොව, අකාරුණික වූ දෛවය ඇයට නොලැබුණු කොයිදේ නැවත ලබාදුන්නත් කතා කිරීමේ හැකියාව ලබා නොදුන් හෙයිනි.ඇය කථන ආබාධ සහිත ය. දෛවයේ ලියැවුණු ඇගේම සහකරුවා මේ අතර ළමා නිවාසයක් පාසා යුවතියක සොයා ගියේ ය. නොච්චියාගම රනෝරාව පදිංචි සමන් දිසානායක ගේ දොර ඉඩකඩම් හිමි සශි‍්‍රක ගමක වැදගත් ඥාති පරපුරක ගොවිතැනෙහි දක්‍ෂ තරුණයෙකි. සමන්ගේ මව පියා හා ඥාති පාර්ශවය ඔහු වෙනුවෙන් බහක් දුන්නෝ ය. පරිවාස කොමසාරිස් නයනා දසනායක මහත්මිය ඇතුළු කාර්ය මණ්ඩලය දමයන්තිය වෙනුවෙන් කැමැත්ත ප්‍රකාශ කළේය.මල්වතු ඔය අබියස සුන්දර නිවෙසක විවාහ චාරිත්‍ර කරන්නට පළාත් සෞඛ්‍ය පරිවාස හා ළමාරක්‍ෂක සේවා අමාත්‍යාංශ ලේකම් කීර්ති ගමගේ මහතා ඔවුනට ඉඩ සලසා දී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r1111235</link>
    <topic>කන්තලේ-රජඇළ මාර්ගයගමනාගමනය දුෂ්කරයි</topic>
    <author>ඡායාරූපය- කන්තලේ සමූහ සුමිත්‍රා කුමාරිහාමි</author>
    <content>ජනපද රාශියක ජනතාවට තම අවශ්‍යතාව සඳහා එහා මෙහා යාමට ඇති කන්තලේ රජඇළ ප්‍රධාන මාර්ගය දැඩි ලෙස අබලන් වී ඇත.දිවයිනේ දසදෙස නවීකරණය කරන්නා වූ මාර්ගවලට කෝටි ගණන් මුදල් වැයකරන මෙම කාල වකවානුවේ මෙවැනි ග්‍රාමීය මාර්ග දෙසද බලධාරීන්ගේ අවධානය යොමුවිය යුතු බව ජනපදවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r1111236</link>
    <topic>කොස්ගොඩ නිවෙසක අල්මාරියේ මී මැස්සෝ ලැගුම් අරන්</topic>
    <author>ඉඳුරුව සමූහ – ඇම්. පී. මුනිදාස</author>
    <content>නිවෙසක ඇඳුම් දමා ඇති අල්මාරියක් තුළ මී වදයක් බැඳ ඇතැයි කිවහොත් ඔබ එය පිළිගන්නවා ද?මේ වදය සහිත අල්මාරිය ඇත්තේ, කොස්ගොඩ, නාපේ, රසික අල්විස් මහතාගේ නිවෙසේ ය. ඔහුගේ මව වන සිරිමාද සොයිසා මහත්මිය ගේ සාරියක් ද සම්බන්ධ කර ගෙන මේ මී වදය බැඳ ඇත.මේ ගැන අදහස් දැක්වූ සිරිමා ද සොයිසා මහත්මිය - පසුගිය දිනෙක මිදුලේ සමන්පිච්ච වැල අසල මී මැස්සන් රංචුවක්ම හිටියා. අප ඒ ගැන ඒ තරම් හිතුවේ නැහැ. පසුවදා අල්මාරියේ දමා තිබූ ඇඳුම් අස් පස් කරන්න හදන විට, මී මැසි රංචුවක් අල්මාරිය ඇතුළේ හිටියා. ඔවුන් යනවා - එනවා. අපෙන් ඒ සතුනටවත්, ඒ සතුන්ගෙන් අපටවත් කිසි කරදරයක් නැහැ....රසික අල්විස් මහතා - අපේ පුංචි දරුවට වයස අවුරුද්දයි. මේ කාමරේ ඇඳේ ඒ දරුවන් නිදි කරවනවා. අප කාටවත් කිසි කරදරයක් නැහැ. අල්මාරියෙන් තැනින් තැන කුස්තූර ඇති වුණා. ඒ තැනක තමයි මුලින්ම මී මැසි වදය හදන්න පටන් ගත්තේ. අල්මාරියේ අනිත් පැත්ත අප පාවිච්චි කරනවා. මේ පැත්ත මී මැස්සන් පාවිච්චි කරනවා.මී මැස්සන් කවදහරි මේක අත් හැරලා යන එක හොඳ නැහැයි කියලා කීපදෙනෙක් කිව්වා. ඒ නිසා මී මැසි පාලනය කරන, ඒ ගැන දන්නා කෙනකුට, මේ මී මැස්සන් බාර දීමට මම බලාපොරොත්තු වෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r1111237</link>
    <topic>කෙහෙල්ගමු ඔය හරහා පැරැණි වැල් පාලමෙන් නව පාලමේ වාහන ධාවනයට බාධා</topic>
    <author>ගිනිගත්හේන විශේෂ ජී. ඒ. ගුණසේන</author>
    <content>අඹගමුව (ගිනිගත්හේන) ප්‍රාදේශීය ලේකම් කොට්ඨාසයට අයත් හොරකඩ-නායවල මාර්ගයේ කෙහෙල්ගමුඔය හරහා ඉදි කරන ලද පැරණි වැල් පාලම එහි ඉදිකර ඇති නව පාලමේ පිවිසුම් මාර්ගයට බාධකයක් වී ඇත.කාලයක් තිස්සේ අත් හැර දමා තිබෙන එම පැරණි වැල් පාලමට යටින් රජය මගින් නව පාලමක් ඉදිකරනු ලැබුවේ මෙයට වසර තුනකට පමණ ඉහතදීය.එම පැරණි වැල් පාලම නව පාලමට පිවිසෙන මාර්ගයට පහත් වී තිබූ බැවින් එම ගම්වාසීන් ලී මුක්කුවක් තබා පැරණි පාලම පහත්වීම වළකා ඇත. මේ නිසා එම මාර්ගයේ රථවාහන ධාවනය කරවීමට හැකි වී තිබේ.එබැවින් නායවල නව පාලමට පිවිසෙන මාර්ගයට අවහිරදායක පැරණි පාලම ගලවා ඉවත් කිරීමට පියවර ගන්නා මෙන් එම ගම්වාසීහු අදාළ වගකිවයුත්තන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r1111238</link>
    <topic>සොයුරාගේ දියණියට අතවර කළ අයකුබරපතළ වැඩ ඇතිව විසි වසරක් හිරගෙට</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වැඩිමහල් සොහොයුරාගේ දියණියට අතවර කිරීමට තරම් ඥාතීත්වය හඳුනා නොගත් මෙවැනි පුද්ගලයන්ට නීතිය හමුවේ කිසිම අනුකම්පාවක් නැතැයි කුරුණෑගල මහාධිකරණ විනිසුරු යූ. එල්. ජයසූරිය මහතා නඩු තීන්දුව ප්‍රකාශයට පත් කිරීමට පෙර නීතිවේදීන් හමුවේ කියා සිටියේ ය.කුරුණෑගල මහාධිකරණයේ දිග හැරුන මේ නඩුවේ චූදිත වඩු ආරච්චිගේ දොන් කරුණාදාස (42) නැමැත්තා තම එක කුස උපන් වැඩිමහල් සහෝදරයාගේ පාසල් වියේ පසුවුන 15 හැවිරිදි දියණියට අතවරයක් කළා යැයි කුලියාපිටිය පොලිසිය මගින් මෙම නඩුව මහාධිකරණයේ ගොනුකර තිබුණි.2001 සිට අධිකරණය මග හරිමින් සිටින චූදිතට දඩුවම් නියම කළ විනිසුරුවරයා, පළමු චෝදනාව යටතේ බරපතළ වැඩ ඇතිව අවුරුදු 20 ක උපරිම සිර දඬුවම් නියම කරමින් රුපියල් 5000/= ක දඩයක් නියම කරන ලදී.දෙවැනි චෝදනාව යටතේ අතවරයට ලක්වූ දැරියට වන්දි වශයෙන් රුපියල් 100,000 ක් ද දඩ මුදල් සහ වන්දි නොගෙවන්නේ නම් තවත් වසර දෙකකින් (2) සිර දඬුවම් දීර්ඝ කරන බවද පැවසීය.මේ සිද්ධිය සිදුව ඇත්තේ 2001/01/01 දින හෝ ඊට ආසන්න දිනයක දී කුලියාපිටිය නක්කාවත්තේ ය. එදා සිට අදවන තෙක් විත්තිකරු අධිකරණය මගහැර වෙස්වලාගෙන සිටින බවට අධිකරණයේ දී හෙළි දරව් විය.පැමිණිල්ල ඉදිරිපත් කළ (විත්තිකරු නොමැතිව) රජයේ නීතිඥ උදාර කරුණාතිලක මහතා කියා සිටියේ, විත්තිකරු සිද්ධිය වූ දින සිට එනම් (2001/01/01) සිට අධිකරණය මගහරිමින් සිටින බවත් අතවරයට පත් දැරිය නක්කාවත්ත විදුහලේ සිප් සතර හදාරමින් සිටියත් පසුව සමාජයට මුහුණ දිය නොහැකි ව ඇය පාසල් ගමන පවා අත්හිටුවා ඇති බවත් නෑදෑකම්, සහෝදරකම්, ඥාතිකම් නොහඳුනන මොහුට නීතියෙන් දිය හැකි උපරිම දඬුවම් ලබා දෙන ලෙස ඉල්ලා සිටියේ ය. විත්තිකරුට දඩුවම් නියම කළ විනිසුරුවරයා ඔහු පොලිස් අත්අඩංගුවට ගත් මොහොතේ සිට ඉහත කී සිර දඬුවම් ක්‍රියාත්මක වන බැව් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r1111239</link>
    <topic>සෞඛ්‍යයට අහිතකර ආහාරඅලෙවි කළැයි වෙළෙඳුන් 23කට නඩු</topic>
    <author>මහරගම විශේෂ - වේහැල්ලේ පියතිලක</author>
    <content>මහරගම නගරය හා ඒ අයට නාවින්න, ගොඩිගමුව යන ප්‍රදේශවල ආපනශාලාවල රාත්‍රියේ දී සෞඛ්‍යයට ඉතාමත් අහිතකර ආහාර අලෙවි කරන බවට ලැබූ පැමිණිලි රාශියක් මත ඉකුත් දා සෞඛ්‍ය අංශයේ නිලධාරීහු රාත්‍රි කාලයේ කළ හදිසි මෙහෙයුමක දී එවැනි වෙළෙඳ සල් 23කට විරුද්ධව ගංගොඩවිල මහේස්ත්‍රාත් අධිකරණයේ නඩු ගොනු කරනු ලැබූහ.මහරගම සෞඛ්‍ය වෛද්‍ය නිලධාරිනී වජිරා කෘස් සහ මහරගම නගර සභා සභාපති කාන්ති කොඩිකාර මහත්මීන්ගේ උපදෙස් අනුව මේ මෙහෙයුම සිදු කරන ලදී.සෞඛ්‍යයට අහිතකර ලෙස ආහාර පිළියෙලකිරීම, ගබඩා කිරීම අනාරක්ෂිත ලෙස ආහාර ප්‍රදර්ශනය කිරීම, මුළුතැන් ගෙවල්වල අපවිත්‍රතාව යන චෝදනා මත මේ වෙළෙඳුන්ට නඩුගොනු කර ඇත.මේ නඩු අතුරින් වරද පිළිගත් සැකකරුවන්ට මහේස්ත්‍රාත්වරයා විසින් නියම කරන ලද දඩ මුදල රු. 160.000කි. උසාවිය මඟහැරි සැකකරුවන් 3 දෙනෙකුට වරෙන්තු නිකුත් කර ඇත.රාත්‍රී කාලයේ නගරයේ තැන් තැන්වල ඇටවෙන ජංගම ආපන ශාලා බහුතරයකට මෙසේ නඩු පවරා ඇත.ප්‍රධාන මහජන පරීක්ෂක එස්. එල්. අබේසුන්දර, පරිපාලන මහජන සෞඛ්‍ය පරීක්ෂක විමල් පෙරේරා මහත්වරුන්ගේ අධීක්ෂණය යටතේ මහජන සෞඛ්‍ය පරීක්ෂකවරුන් වන එන්. ආර්. වික්‍රමසිංහ, එස්. පී. කල්දේරා, අනුර බණ්ඩාර, එම්. ආර්. ප්‍රියන්ත, ප්‍රියන්ත හුලංගමුව, චාමින්ද සංජීව, එච්. පී. කෝසල හා ප්‍රියන්ත විජේසූරිය යන නිලධාරීහු මෙහෙයුමට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r11112310</link>
    <topic>මාලබේ බස් නැවතුම් පොළවැසි දිනට මඩ වගුරක්  </topic>
    <author>අතුරුගිරිය විශේෂ - වික්‍රම සමරසිංහ</author>
    <content>මාලබේ නගරයේ නව බස් නැවතුම්පළ සහ පැරණි බස් නැවතුම්පළ භූමිය සහ ඒ අවට මහා මාර්ග විශාල ලෙස කැඩී බිඳී ගැඹුරු වළවල් සැකසී ඒවායේ මඩ ජලය පිරී පවතී.මේ නිසා නගරයට එන යන මගී ජනතාවට විවිධ දුෂ්කරතාවලට මුහුණ දීමට සිදුවේ. විශේෂයෙන්ම වැසි සහිත දින වලදී මෙම තත්ත්වය ඉතාම තදින් බලපායි.මාලබේ නගරය සහ බස් නැවතුම්පළ භූමිය ඉක්මනින් පිළිසකර කර දෙන ලෙස බස් රථ හා විවිධ වාහන හිමියන් මෙන්ම ව්‍යාපාරිකයෝද මගී ජනතාව ද අදාළ ආයතන සහ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r11112311</link>
    <topic>ජීවත්ව සිටින කාලේ නොසලකා හැරිය මවගේ අවමඟුල විතරක් මහ ඉහළින් සිදුකරලා</topic>
    <author>බර්ටි ලයනල්</author>
    <content>පෑලිස් සහ කරුණාවතී දෙපළ එක්තරා ප්‍රදේශයක සිටි ඉතාමත් අසරණ වූ මවුපිය දෙපළකි. ඔවුනට දාව පුතකු සහ දියණිවරුන් තිදෙනෙක් වූහ.පෑලිස් කුලී වැඩ කරමින් මුදල් ඉපැයූ අතර කරුණාවතී අසල් වැසි නිවෙසක සේවයේ යෙදෙයි. මේ දෙදෙනා උපයන සොච්චම් මුදල් ඉතුරු කර ගනිමින් සෑහෙන ප්‍රමාණයක නිවෙසක් ඉදිකර ගත්හ. දරුවන්ට ද උසස් ලෙස අධ්‍යාපනය ලබාදීමට ද මොවුහු වග බලා ගත්හ.ලොකු පුතා අධ්‍යාපනයත් කාර්මික අධ්‍යාපනයකුත් ලබා දෑතේ කර්මාන්තයක් ද ඉගෙන ගෙන මැද පෙරදිග සේවයට ගියේය. දූවරුන් තිදෙනාද ඉගෙනගෙන සෑහෙන තරමේ රැකියාවන්හි නියැළුනෝය.සියලු දෙනාම විවාහ වීමෙන් පසු මේ මවුපිය දෙපළ නිවෙසේ තනිවූහ. ලොකු පුතා රට රැකියාවට යෑමෙන් පසු ශ්‍රී ලංකාව අමතක කර දැමීය. දරුවන්ගේ උසස් දියණුවෙන් පසු තනි වූ මහළු මවුපියන් දෙපළ අසල්වැසියන්ගේ මනුස්සකම මත සැලකුම් ලැබූහ. හය මාසයකට වරක් හෝ වසරකට වරක් හෝ දියණියන් තිදෙනා මාරුවෙන් මාරුවට පැමිණ මවුපියන්ට උසස් වර්ගයේ කිරි වර්ග බිස්කට් වර්ග ගෙනැවිත් දුන්න ද ඒවා සතියකටවත් නොසෑහේ.පෑලිස් දෙපළ අසල්වාසී හිතවතුන්ට මුල් කාලයේදී කළ උදව් උපකාර ඔවුහු අමතක කළේ නැත.මෙලෙසින් කාලය ගතවීමෙන් පසු පෑලිස් මිය ගියේය. පෑලිස් දෙපළ ඉතාම ලෙන්ගතුකමින් කල්ගෙවූ අතර පෑලිස්ගේ වියෝවෙන් පසු කරුණාවතී ඉතාම අසරණ තත්ත්වයට පත්වූවාය. පියාගේ අවමඟුල කාටත් හොරා මෙන් අවසන් කර පසු දිනම නිවෙසින් පිටවී ගිය දරුවන් නැවත මව බැලීමට පැමිණියේම නැත. නොබෝ දිනකින් කරුණාවතී ද පරලෝ සැපත් වූවාය. යුතුකමක් වශයෙන් අසල්වැසියෝ දරුවන්ට මරණයට ආසන්න වීම සහ මරණය දන්වා යැවූහ.මරණය දැනගත් සැණින් දියණියන් තිදෙනා සිය සැමියන් දරුවන් සමග පැමිණ අවමංගල්‍ය උත්සවයේ කටයුතු සංවිධානය කිරීමට සාකච්ඡා පැවැත්වූහ.අසල්වාසීන් ඉතාම චාම් අන්දමින් සංවිධාන කළද දරුවන් එක හඬින් පවසා සිටියේ “අපේ අම්මගේ අවමඟුල් උත්සවය ඉතාම ඉහළින් පැවැත්විය යුතු නිසා අසල්වාසීන් මේ වැඩේට අත නොදා ඉන්නැයි කියාය. මේ නිසා අසල්වැසියෝ නිහඬව බලා සිටියහ.අසල්වැසි නගරවල තිබූ අවමංගල්‍ය සේවාවන් නොව කොළඹින් ගෙන්වූ අවමංගල්‍ය අධ්‍යක්ෂවරුන්ට දේහය සකස් කිරීම සහ ආදාහනගාරය වෙත ගෙන යෑම භාරදුන්හ. ගුවන්විදුලිය සහ සියලුම මුද්‍රිත මාධ්‍ය තුළින් අමවංගල්‍ය උත්සවය ප්‍රචාරය කිරීමට විශාල ඡායාරූප සහිත දැන්වීම් පුවරු ඩිජිටල් තාක්ෂණයෙන් සකස් කිරීම උත්සවයට සහභාගි වන අයට ආහාර පාන ප්‍රමුඛ පෙළේ ආයතනවලට පැවරීම විහාරස්ථානවල භික්ෂූන් වහන්සේලා වැඩමවීම අවමඟුල් උත්සවය ඡායාරූප ගත කිරීම වීඩියෝ ගතකිරීම වැනි සියලුම අවශ්‍යතාවන් ප්‍රමුඛ පෙළේ ආයතනයන්ට භාරදීම දියණියන් ස්වාමිපුරුෂයන් මහ ඉහළින් ඉටුකෙරිණි.අවමංගල්‍ය සිදුකරන විහාරස්ථානයේ වැඩ සිටින ලොකු හාමුදුරුවන් වහන්සේට දුරකථනයෙන් පමණක් දන්වා ඇත. උන්වහන්සේ එය ප්‍රතික්ෂේප කළද අසල්වාසීන්ගේ බලවත් ආරාධනය මත උත්සවයට වැඩම කළහ. මෘත ශරීරය නිවෙසින් පිටට ගැනීමේ අවස්ථාවේදී මහ හඬින් විලාප දෙන්නට වූහ. නමුත් දියණියන්ගේ දෙනෙත්වල කඳුළු පිරී නැති බව අසල් වාසින් සැලකිල්ලට ගෙන ඇත.පිරිස පංච ශීලයේ පිහිටුවීමට දියණියන් දැහැත් පිළිගැන්වූයේ ද නැත. එය සිදුකළේ දායක මහතෙකු විසිනි.ලොකු හාමුදුරුවන් වහන්සේ පිරිස පංචශීලයෙහි පිහිටුවීමෙන් අනතුරුව අනුශාසනා ආරම්භ කළහ. මවුපියන්ගේ අගය පිළිබඳව බුදුන්වහන්සේ පෙන්වා වදාළ පරිදි පහදා දී මේ දරුවන් මේ මවුපියන් හට දැක්වූ ආදාරය කරුණාව සැලකීම කරුණාවතී උපාසක මාතාව දරුවන් වෙනුවෙන් දැක්වූ සෙනෙහස කැපවීම පිළිබඳව “ලුණු ඇඹුල්” සහිතවම දේශනා කිරීමේදී දරුවන් සියල්ලම එක හඬින් කඳුළු පෙරමින් සොටු සූරමින් හඬා වැලපුණෝය. නමුත් යකඩකට තුළින් දේශනාව ලොවට හඬගා හමාරය.මේ දරුවන්ගේ අම්මා වෙනුවෙන් දැන් අඬලා වැඩක් නෑ. මවුපියන් ඉන්න කාලේ හොඳට සැලකුවා නම් හිත හදාගන්න පුළුවන්. ඒකයි සංසාරෙ හැටි, කියමින් දේශනාව හමාර කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=r11112312</link>
    <topic>සමාජ අධ්‍යයනය සර් මත්පැන් මිලට ගන්න පන්තියේ සිසුවියකගේ ගෙදරට ගිහින්</topic>
    <author>නාඋල විශේෂ – එච්. ඇම්. අයි. අබේරත්න</author>
    <content>නිමල් ගම්මානයේ සිට සැතපුම් 03ක් ඈතින් පිහිටි පාසලක උගන්වන තරුණ ගුරුවරයෙකි. ගමේ පොදු වැඩවලට කැමැත්තෙන් හවුල්වන ඔහු ගමේ ග්‍රාම නිලධාරි සමඟ ඇත්තේ ද දැඩි ලෙන්ගතුකමකි. සෑම මළගෙදරකම යෑමට ප්‍රථම ග්‍රාම නිලධාරි සමඟ අඩියක් ගසා යෑම පුරුද්දක් කරගෙන තිබුණි.ග්‍රාම නිලධාරි මහතාද මළගෙදර දින නොමිලයේ අඩියක් නිමල්ගෙන් ලැබෙන බව හොඳින් දැන සිටියේය.දිනක් ගමේ තරුණයෙක් හදිසි අනතුරකින් මිය ගියේය. නිමල් තම යහළුවා වූ ග්‍රාම නිලධාරි හමුවී අඩියක් ගැසීමට කථා කර ගත්තේය. ළඟපාත මත්පැන් විකුණන ස්ථානයක් නොමැති බැවින් සැතපුම් 2ක් ඈත පාසලට යන මාර්ගයේ කාන්තාවක් මත්පැන් විකුණන බව නිමල් හොදාකාරව දැන සිටියේය. ඒ අනුව ග්‍රාම නිලධාරි සමඟ රාත්‍රියේම අඩියක් සප්පායම් වී යෑමට එම ගෙදරට ගියේය.නිමල් හා ග්‍රාම නිලධාරි ඈතින් එනු දුටු එම ගෙදර දැරියක් අම්මේ, අම්මේ අපේ සමාජ අධ්‍යයන සර් ඇවිල්ලා යැයි හඬනඟා පැවසුවාය.නිමල්ට තරු පෙනුණි. දැන් කීයටවත් මත්පැන් ඉල්ලිය නොහැක. ග්‍රාම නිලධාරිට මුදල් දී නිමල් හෙමිහිට යතුරු පැදිය ගෙන ඉදිරියට ගියේය. ග්‍රාම නිලධාරිවරයා මත්පැන් රැගෙනවිත් නිමල් සමඟ මගදී සප්පායම් විය. එදින සිට නිමල් ආයේ එම නිවසට මත්පැන් ගැනීමට නොගියේය. දැන් නිමල් මත්පැන් පානය නොකරයි. නිමල් ඈතින් එනවිට ග්‍රාම නිලධාරි පවසන්නේ අපේ සමාජ අධ්‍යයන සර් එනවා යනුවෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=s1111231</link>
    <topic>ක්‍රිකට් ඡන්දයට දින නියම වෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් නිලවරණයේ නාමයෝජනා කැඳවීම මේ මස 25 වැනිදා සිට සිදු කෙරේ.ඒ අනුව ක්‍රිකට් නිලවරණය දෙසැම්බර් 27 වැනිදා පැවැත්වීමට දින නියම කෙරුණි. ඉකුත් වසර 7 ක කාලයකදී ශ්‍රී ලංකා ක්‍රිකට් පරිපාලනය අතුරු කමිටු මගින් සිදු වූ අතර ක්‍රීඩා ඇමැති මහින්දානන්ද අලුත්ගමගේ මහතා විසින් පැවැති අතුරු කමිටුව විසුරුවා හැරීමට නියෝග කළේය.ක්‍රිකට් පරිපාලනය වෙනුවෙන් පවත්වන නිලවරණයට අදාළ නාමයෝජනා ලබන සිකුරාදා සිට දින 14 ක් තුළදී ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය වෙත භාරදිය යුතුව ඇත. එදින සිට දින 30 ක් ඇතුළත දී ක්‍රිකට් නිලවරණය පැවැත්වීම අනිවාර්ය හෙයින් දෙසැම්බර් මස 27 වැනිදා ඡන්ද විමසුම පැවැත්වීමට තීරණය කළේ යැයි රංජනී ජයකොඩි මහත්මිය ‘දිනමිණ’ ට පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=s1111232</link>
    <topic>ශ්‍රී ලංකා-පාකිස්තාන අවසන් එක්දින තරගය අද</topic>
    <author/>
    <content>පාකිස්තානයට එරෙහිව එක්සත් අරාබි එමීර් රාජ්‍යයේ පැවැත්වෙන ජාත්‍යන්තර එක්දින තරගමාලාවේ ලත් පරාජය අමතක කොට පස්වැනි හා අවසාන එක්දින තරගය ජය ගෙන තෘප්තිමත් වීමේ අරමුණින් ශ්‍රී ලංකාව අද අබුඩාබි හි සයීඩ් ක්‍රිකට් ක්‍රීඩාංගණ තරග බිමට පිවිසෙයි.අද පැවැත්වෙන අවසාන එක්දින තරගයේ හෝ සිය කණ්ඩායම වඩා දියුණු ක්‍රිකට් ක්‍රීඩාවක නිරත වනු ඇතැයි ශ්‍රී ලංකා නායක තිලකරත්න ඩිල්ෂාන් අපේක්ෂා කරයි.“තරුණ ක්‍රීඩකයන්ට වැඩේ කරන්න පුළුවන් කියා මා තවමත් විශ්වාස කරනවා. අපි ශක්තිමත්ව යළි තරග බිමට අවතීර්ණ වී මේ තරගමාලාව උසස් මට්ටමකින් අවසන් කළ යුතුයි. අපි හොඳ ක්‍රිකට් ක්‍රීඩාවක් කළා. නමුත් අපි තැනට සුදුසු විදියට ක්‍රීඩා කළේ නැහැ” ඩිල්ෂාන් කීවේය.මේ අතර, තුවාළ ලබා සිටින ඩිල්ෂාන් හා මහේල ජයවර්ධන වෙනුවට අවශ්‍ය වුවහොත් ක්‍රීඩා කිරීම පිණිස මැද පෙළ පිතිකරුවකු වන චාමර සිල්වා දැන් ශ්‍රී ලංකා කණ්ඩායමට එක්ව සිටී. ලබන 25 වැනිදා පාකිස්තානයට එරෙහිව අබුඩාබි හි පැවැත්වෙන විස්සයි20 තරගය සඳහා ජයවර්ධන සහභාගි නොවන බව ශ්‍රී ලංකා ක්‍රිකට් ආයතනය දැනටමත් නිවේදනය කර තිබේ.පාකිස්තානය දැනටමත් මේ එක්දින තරගමාලාවේ ජයග්‍රාහකයන් බවට පත්ව සිටියත් අවසාන තරගය (අද) තමා සුළු කොට නොතකන බවත් ඒ තරගයද ජයග්‍රහණය කොට 4 – 1කින් තරගමාලාව අවසන් කිරීම තම කණ්ඩායමේ අරමුණ බවත් පාකිස්තාන නායක මිස්බා උල් හක් පැවසීය.දෙපිළ අතර තරග 5කින් සමන්විත ජාත්‍යන්තර එක්දින තරගමාලාවේ පාකිස්තානය තරග 3 – 1කින් ජයගෙන දැනටමත් ඉදිරියෙන් සිටී.ඩුබායි හි පැවැති පළමු තරගය කඩුලු 8කින් පරාජය වූ ශ්‍රී ලංකාව දෙවැනි තරගය ලකුණු 25කින් ජය ගත්තේය. එහෙත් තෙවැනි තරගය හා සාජා හි පැවැති සිවුවැනි තරගයෙන් ශ්‍රී ලංකාවට පිළිවෙලින් ලකුණු 21ක හා ලකුණු 26ක පරාජයන් අත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=s1111233</link>
    <topic>ගුවන් හමුදාව අවසන් තරගයට</topic>
    <author>ප්‍රින්ස් ගුණසේකර</author>
    <content>අන්තර් ක්‍රීඩා සමාජ කාන්තා පාපන්දු සූරතාවලියේ අවසන් මහා තරගයට ගුවන් හමුදා ක්‍රීඩිකාවෝ සුදුසුකම් ලැබූහ.කොළඹ සිටිලීග් පිටියේ ඊයේ පැවැති අවසන් පූර්ව තරගයේදී ගුවන් හමුදාව ගෝල් 6-5 කින් පොලිස් ක්‍රීඩා සමාජය පරාජයට පත් කළේය.මේ අනුව මේ 28 වැනිදා ගුවන් හමුදාව හා යුද හමුදාව අතර අවසන් මහා තරගය පැවැත්විමට නියමිතය.පොලිසිය හා ගුවන් හමුදාව අතර ඊයේ පැවැති අවසන් පූර්ව තරගයේදී පළමු භාගයේදී දෙපිලම ගෝල් 2 බැගින් ලබා සම මට්ටමේ පසුවිය. එහෙයින් දඬුවම් පහර මගින් ජයග්‍රහණය තීරණය කෙරුණි. ගුවන් හමුදාව දඬුවම් පහර 4ක් හා පොලිස් පිල දඬුවම් පහර 3ක් වාර්තා කළහ. පළමු භාගයේදී පොලිස් ක්‍රීඩා සමාජය ලැබූ ගෝල් දෙකම ශානිකා රාජපක්ෂ වාර්තා කළාය.ගුවන් හමුදාවේ කාංචනා වීරංගා හා හසාරා දිල්රංගි තම පිල වෙනුවෙන් ගෝල් වාර්තා කළහ. අන්තර් ක්‍රීඩා සමාජ කාන්තා පාපන්දු තරගාවලියට කණ්ඩායම් 6 ක් සහභාගී විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=s1111234</link>
    <topic>ද.අප්‍රිකා සංචාරයේ කඩුල්ල පිටුපසට කෞෂාල්</topic>
    <author>ෆවුස් මොහොමඩ්</author>
    <content>ලබන මස ඇරැඹෙන ශ්‍රී ලංකා පිලේ දකුණු අපි‍්‍රකානු සංචාරයේ ටෙස්ට් තරගමාලාව සඳහා තිලකරත්න ඩිල්ෂාන්ගේ නායකත්වයෙන් යුත් 16 දෙනෙකුගෙන් සමන්විත ශ්‍රී ලංකා කණ්ඩායම ඊයේ නම් කරනු ලැබීය.පිතිකරුවන් 7ක් සමඟ වේගපන්දු යවන්නන් 4ක් ද තුන්ඉරියව් ක්‍රීඩකයන් සහ දඟ පන්දු යවන්නන් දෙදෙනෙකු බැගින් ද සමන්විත මේ කණ්ඩායමට නිත්‍ය කඩුලු රකින්නා ලෙස කෞෂාල් සිල්වා එක්වී සිටියි.පාකිස්තානය සමඟ එක්සත් අරාබි එමීර් රාජ්‍යයේ පැවැති ටෙස්ට් තරගමාලාවට සහභාගී වූ කඩුලු රකින ක්‍රීඩක ප්‍රසන්න ජයවර්ධන සහ වේගපන්දු යවන්නන් වන කෝසල කුලසේකර, ධම්මික ප්‍රසාද් සහ ෂාමින්ද එරංග තුවාල ලබා සිටින බැවින් දකුණු අප්‍රිකානු සංචාරයට එක්වීමේ අවස්ථාව අහිමි වී තිබේ.දෙසැම්බර් 9 වැනිදා තුන්දින පුහුණු තරගයකින් ඇරැඹෙන ශ්‍රී ලංකා පිලේ දකුණු අප්‍රිකානු සංචාරයට ටෙස්ට් තරග 3ක් සහ එක්දින තරග 5ක් ඇතුළත්ය.ශ්‍රී ලංකා ටෙස්ට් සංචිතයතිලකරත්න ඩිල්ෂාන් (නායක) ඇන්ජලෝ මැතිව්ස් (උප නායක) තරංග පරණවිතාන, මහේල ජයවර්ධන, කුමාර් සංගක්කාර, දිනේෂ් චන්දිමාල්, ළහිරු තිරිමාන්න, දිමුත් කරුණාරත්න, තිසර පෙරේරා, කෞෂාල් සිල්වා, චානක වෙලගෙදර, දිල්හාර ප්‍රනාන්දු, නුවන් ප්‍රදීප්, සුරංග ලක්මාල්, අජන්ත මෙන්ඩිස් සහ රංගන හේරත්.</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=s1111235</link>
    <topic>ඔස්ට්‍රේලියාවේ නව පුහුණුකරු ආතර්</topic>
    <author/>
    <content>ඔස්ට්‍රේලියානු ජාතික ක්‍රිකට් පිලේ ප්‍රධාන පුහුණුකරු ලෙස දකුණු අප්‍රිකාවේ හිටපු පුහුණුකරු මිකී ආතර් පත් කර තිබේ. මීට මාස 2කට පෙර ටීම් නිල්සන් ඔස්ට්‍රේලියානු පිලේ පුහුණුකරු තනතුරෙන් ඉවත්වීමේ හේතුවෙන් ඔස්ට්‍රේලියානු පිල දකුණු අප්‍රිකානු සංචාරයට සහභාගී වූයේ ප්‍රධාන පුහුණුකරු නොමැතිවය.43 හැවිරිදි ආතර් ඔස්ට්‍රේලියානු පිලේ පුහුණුකරු තනතුරට පත්වූ ප්‍රථම විදෙස් ජාතිකයා ද වෙයි. ලබන මස 1 වැනිදා බ්‍රිස්බේන් නුවරදී ඇරැඹෙන ඔස්ට්‍රේලියා - නවසීලන්ත පළමු ටෙස්ට් තරගයෙන් ආතර් සිය රාජකාරි කටයුතු ආරම්භ කරනු ඇත.දකුණු අප්‍රිකානු පිලේ ප්‍රධාන පුහුණුකරු ලෙස 2005 වසරේ සිට 2010 වසර දක්වා කටයුතු කළ ආතර් අනතුරුව බටහිර ඔස්ට්‍රේලියාවේ ක්‍රිකට් පුහුණුකරු ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=s1111236</link>
    <topic>ශ්‍රී ලංකා කාන්තා ක්‍රිකට් පිලලෝක කුසලාන තරගමාලාවට</topic>
    <author/>
    <content>බංග්ලාදේශ කාන්තා ක්‍රිකට් පිල සමග ඊයේ බංග්ලාදේශයේ පැවැති එක්දින තරගයෙන් කඩුලු 6ක ජයක් අත්කරගත් ශ්‍රී ලංකා කාන්තා ක්‍රිකට් කණ්ඩායම 2013 වසරේදී පැවැත්වීමට නියමිත කාන්තා ලෝක කුසලාන ක්‍රිකට් තරගමාලාවට සුදුසුකම් ලබා ගැනීමට සමත්විය.පළමුව පන්දුවට පහරදුන් බංග්ලාදේශය ඕවර 47කදි ලකුණු 100කට සීමා කළ ශ්‍රී ලංකා පිල ඕවර 26.3කදී කඩුලු 4ක් පමණක් දැවී ජයග්‍රහණය අත් කර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=s1111237</link>
    <topic>දෙවැනි ටෙස්ට් තරගයෙන්ඔස්ට්‍රේලියාව ජයගනී</topic>
    <author>ජොහැනස්බර්ග් (ඒ.එෆ්.පී)</author>
    <content>සංචාරක ඔස්ට්‍රේලියාව සහ දකුණු අප්‍රිකාව අතර පැවැති දෙවැනි ටෙස්ට් තරගයෙන් කඩුලු 2ක ජයක් අත්කර ගැනීමට ඔස්ටේ‍්‍රලියාව සමත්විය.ලකුණු 310ක ඉලක්කයක් හඹාගිය ඔස්ට්‍රේලියාව කඩුලු 8ක් දැවී යාමෙන් පසුව ජයග්‍රහණය වාර්තා කළේය.පළමුව පන්දුවට පහරදුන් දකුණු අප්‍රිකාව ලකුණු 266ක් ලබා ගත් අතර ඔස්ට්‍රේලියාව සිය පළමු ඉනිමට ලකුණු 296ක් රැස්කළේය.දකුණු අප්‍රිකාව දෙවැනි ඉනිමේදී ලකුණු 339කට දැවී ගිය අතර සිය මංගල ටෙස්ට් තරගයට ක්‍රීඩා කළ ඔස්ට්‍රේලියාවේ පැට් කමින්ස් ලකුණු 79කට කඩුලු 6ක් දවාලීය. ඔහුට තරගයේ වීරයා සම්මානය හිමිවිය.ඔස්ට්‍රේලියානු දෙවැනි ඉනිමේදී උස්මාන් කවාජා ලකුණු 65ක් රැස් කළ අතර රිකී පොන්ටින් ලකුණු 62ක් ලබාගත්තේය. බ්‍රැඩ් හැඩ්න් ලකුණු 55ක් වාර්තා කළ අතර මිචෙල් ජොන්සන් නොදැවී රැස්කළ ලකුණු සංඛ්‍යාව 40කි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=s1111238</link>
    <topic>මුලිංග්ස්ට තරග තහනමක්</topic>
    <author/>
    <content>තහනම් උත්තේජන භාවිත කිරීමේ චෝදනාවට හසුවූ ජැමෙයිකානු කෙටිදුර ධාවන සූර ස්ටීව් මුලිංග්ස්ට ජැමෙයිකානු තහනම් උත්තේජන විරෝධි කමිටුවේ ත්‍රිපුද්ගල විනය කමිටුවක් විසින් ජීවිතාන්තය දක්වා තරග තහනමක් පනවනු ලැබීය. 29 හැවිරිදි මුලිංග්ස් මීට දින 5කට පෙර තහනම් උත්තේජන භාවිත කිරීමේ චෝදනාවට වැරදිකරු විය.පසුගිය ජුනි මාසයේ පැවැති ජැමෙයිකානු ජාතික මලල ක්‍රීඩා සූරතාවලියේ මීටර් 100 ධාවන ඉසව්වේ 3 වැනි ස්ථානය දිනාගත් මුලිංග්ස්ගේ මුත්‍රා සාම්පලයේ තහනම් උත්තේජන සංඝටක අඩංගු වූ බැව් පසුව අනාවරණය වී තිබිණි. මේ හේතුව මත පසුගියදා කොරියාවේ පැවැති ලෝක මලල ක්‍රීඩා සූරතාවලිය නියෝජනය කළ ජැමෙයිකානු මලල ක්‍රීඩා කණ්ඩායමට මුලිංගස් ඇතුළත් කර තිබුණේ නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=s1111239</link>
    <topic>තහනම් උත්තේජන චෝදනා ලදක්‍රීඩක ක්‍රීඩිකාවන් ගැන තීන්දුව 25දා</topic>
    <author>ප්‍රින්ස් ගුණසේකර</author>
    <content>තහනම් උත්තේජන භාවිතකර තරග වැදුණේ යැයි චෝදනා ලැබූ කායවර්ධන ක්‍රීඩකයන් සිවුදෙනෙකු, මලල ක්‍රීඩිකාවන් දෙදෙනෙකු හා පාපැදි ක්‍රීඩකයෙකුට එරෙහිව ඊයේ ක්‍රීඩා වෛද්‍ය ආයතනයේ පැවැති පරීක්ෂණයේ ප්‍රතිඵල මේ සිකුරාදා (25දා) ප්‍රකාශයට පත්කරන බව මහාචාර්ය අර්ජුන ද සිල්වා මහතා පවසයි.එම චෝදනා ලැබූ ක්‍රීඩක ක්‍රීඩිකාවන් කුමන තරාතිරමේ අය වුවද වරදක් සිදු කර ඇත්නම් දඬුවම් ලබා දෙන බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා පැවැසීය.විශේෂඥ වෛද්‍ය මයියා ගුණසේකර මහතාගේ ප්‍රධානත්වයෙන් ඊයේ රැස්වූ විනය කමිටුව ක්‍රීඩක ක්‍රීඩිකාවන්ගෙන් වෙන වෙනම ප්‍රකාශ සටහන් කරගෙන ඇති අතර එහි අවසන් වාර්තාව සකස් කරමින් පවතී.මේ විනය පරීක්ෂණ මණ්ඩලයට මුල්වරට ජ්‍යෙෂ්ඨ නියෝජ්‍ය පොලිස්පතිවරයෙකු පත් කිරීම විශේෂත්වයකි. එයට අමතරව නිතිඥවරයෙකු ද පත් කර ඇත. මේ අතර ක්‍රීඩක ක්‍රීඩිකාවන්ට තහනම් උත්තේජන පිළිබඳ ගැටලු ඇතිවීමේදී ඒ සඳහා ඉක්මන් ප්‍රතිචාර දක්වන ක්ෂණික දුරකතන අංකයක් (HOT LINE) ප්‍රකාශයට පත් කළ බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා පැවැසීය.එම ක්ෂණික දුරකතන අංකය වන්නේ 0772677677 වේ. කොළඹින් පිට පළාත්වල ක්‍රීඩක ක්‍රීඩිකාවන් අසනීප සඳහා ප්‍රතිකාර ගැනීමේදී භාවිත කරන ඖෂධවල තහනම් උත්තේජන සංඝටක ඇති දැයි සැකයක් ඇත්නම් ක්ෂණික දුරකතන අංකය ඇමතීමෙන් උපදෙස් ලබා ගත හැක.තහනම් උත්තේජන භාවිතා කිරීමේ චෝදනාවලට හසුවන ක්‍රීඩක ක්‍රීඩිකාවන් නොදැනුවත්කමින් එම තත්ත්වයන්ට මුහුණදෙන බවට කෙරෙන ප්‍රකාශ හේතුවෙන් මේ පියවර ගත් බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=f1111232</link>
    <topic>අනුරපුර ආශ්චර්යයේවතගොත</topic>
    <author>චිත්‍රාරත්න කළු ආරච්චි හිදෝගම සමූහ</author>
    <content>අනුරාධපුර නැඟෙනහිර ආසනයට වසර දහයකට පසුව පවතින රජය යටතේ මන්ත්‍රීවරයෙක් පත් කර ගැනීමට ජනතාව සමත් වීම නිසා අනුරාධපුර නැඟෙනහිර ආසනය තුළ ශීඝ්‍ර දියුණුවක් ලබා ඇත. ඒ සඳහා ජනාධිපති මහින්ද රාජපක්‍ෂ මහතාගෙන් ලැබුණු සහාය අනුරාධපුර නැඟෙනහිර ආසන ජනතාව කෘතවේදීව සිහිපත් කරන අතර ජනාධිපති මහින්ද රාජපක්‍ෂ මහතාගේ 66 වන උපන් දිනය වෙනුවෙන් සැකසුණු විශේෂ ලිපියකි.අනුරාධපුර නැඟෙනහිර ආසන සංවිධායක හා උතුරු මැද පළාත් සමූපකාර ආහාර හා වෙළඳ පේෂ කර්මාන්ත ග්‍රාම සංවර්ධන කර්මාන්ත හා නිවාස අමාත්‍ය එච්.බී. සේමසිංහ මහතාමහින්ද රාජපක්‍ෂ නම් වූ නායකයා අප රට තුළ ජනාධිපතිවීම නිසාවෙන් ජනතාවට සහ අප රටට හැම විටම විශාල කීර්තියක් ලැබුණා. දුප්පත් පොහොසත් ග්‍රාමීය නාගරික සියලුම ජනතාවන් බලාපොරොත්තු වූ දේ ඉතා ශීඝ්‍රයෙන් ඉටු වෙමින් පවතිනවා. බොහෝ දේ ඉටු වුණා. ජනතාව රෝගී කරන දුම්පානය නිසා එදා මහපාර දිගේ මොනතරම් පරිසරය දූෂණය වුණාද? ජනාධිපතිතුමාගේ උපදෙස් පරිදි මාර්ගවල, රෝහල් වල, පාසල්වල, ප්‍රධාන ස්ථාන වල 95% ක්ම දුම්පානය කිරීම නතර කළා. ජනතාව ලැබූ වාසියක්, එය රටට යහපතක්. දිවි නැඟුම වැඩසටහන යටතේ බොහෝ දෑ ජනතාවට වාසිදායක අයුරින් සිදුවනවා. වර්ෂයකට පස්දෙනෙක් සිටින පවුලකට එළවළු වලට යන වියදම ගෙවත්තක් සාදා ගෙන නිෂ්පාදනය කළ විට රුපියල් 25 000 ක පමණ ඉතිරියක් කර ගන්නට පුළුවන් වෙනවා.ඒ වාගේම නිරෝගී ජනතාවක් බිහිවනවා. හොඳ මානසික සුවයක් ඇති වනවා. අන් අය සමඟ සුහදව බෙදා හදා ගෙන කෑමටද පුරුදු වනවා. දක්‍ෂතා ඇති අයට තමන්ගේ නිර්මාණ බිහි කිරීමෙන් ආර්ථික සංවර්ධනයද වැඩි කර ගන්නවා. රජයවල් විසින් අත් හැර දමා තිබූ මුල් ළමා විය අධ්‍යාපනය ජනාධිපතිතුමාගේ උපදෙස් පරිදි නඟා සිටුවමින් පෙර පාසල් දරුවන්ට මේ රජය නිසි තැන ලබා දී තිබෙනවා. ග්‍රාමීය නාගරික ප්‍රධාන මාර්ග සියල්ලම පාහේ කාපට් කිරීම සිදුවෙමින් පවතිනවා. පාසල් දරුවන්ගේ අධ්‍යාපනය, සෞඛ්‍ය සේවාව ඉහළ මට්ටමකට ගෙන යමින් තිබෙනවා. අනුරාධපුර නැඟෙනහිර ආසනයේ මේ වන විට විදුලි අවශ්‍යතාවයෙන් 95% ක්ම සපුරා දී තිබෙනවා.තව ඇත්තේ යම් යම් කුඩා විදුලිය ලබා දීම් දීර්ඝ කිරීම් පමණයි. අනුරාධපුර නැඟෙනහිර ආසනයට ගරු පාර්ලිමේන්තු මන්ත්‍රී ශෙහාන් සේමසිංහ මැතිතුමා විසින් රජයේ සහයෝගයෙන් මාර්ග කාපට් කිරීම සඳහා රුපියල් ලක්‍ෂ 10 000 ක් පමණ. ජාතික සවිය ගම නැඟුම යටතේ රුපියල් ලක්‍ෂ 831 ක්, කොන්ක්‍රීට් මාර්ග සඳහා රුපියල් ලක්‍ෂ 50 ක්, විමධ්‍යගත අරමුදල් යටතේ රුපියල් ලක්‍ෂ 50 ක් වියළි කලාපීය සංවර්ධන ව්‍යාපෘතිය යටතේ රුපියල් ලක්‍ෂ 60 ක් පමණ ලබා දී ඇති අතර යළි පුබුදමු වැඩසටහන යටතේ ග්‍රාමීය මාර්ග අලුත්වැඩියාව සඳහා වාරිමාර්ග කටයුතු සඳහා මුදල් ලබා දී ඇති අතර තොරතුරු තාක්‍ෂණ අමාත්‍යාංශ යටතේ පාසල් පරිගණක මධ්‍යස්ථාන රාශියක් ලබා දී තිබෙනවා.මේ සියල්ලම ජනතාවට ජනාධිපතිතුමා කරන සත්කාර ලෙස සැලකිය හැකියි. ඉදිරි දෙවර්ෂය පමණ වන විට මේ කරගෙන යන සංවර්ධනය නිසාවෙන් ශ්‍රී ලංකාව ආසියාවේ ආශ්චර්ය වන විට අනුරාධපුරය ශ්‍රී ලංකාවේ ආශ්චර්ය වන බව මට හැඟෙනවා.අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතා සහ අනුරාධපුර නැඟෙනහිර ආසන සංවිධායක එච්.බී. සේමසිංහ මහතාගේ ඉල්ලීම පරිදි ජනාධිපති මහින්ද රාජපක්‍ෂ මහතාගේ උපදෙස් පරිදි ආර්ථික කටයුතු සංවර්ධන අමාත්‍ය බැසිල් රාජපක්‍ෂ මහතා විසින් එම අමාත්‍යාංශය යටතේ “හදමු අපි නව රජරටක්” තේමාව කර ගනිමින් ගම්මාන සහ නගර මාර්ග කිලෝමීටර් 71.30 මේ වන විට කාපට් කිරීමේ වැඩ අවසන් කරමින් සිටී. මෙම මාර්ග කිලෝමීටරයක් කාපට් කිරීමට රුපියල් ලක්‍ෂ 125 ක් පමණ වැයවන අතර වසර 20 කට පමණ කිසිදු අලුත්වැඩියාවකින් තොරව මාර්ග සැකසේ. මාර්ග කාපට් කිරීම පිළිබඳව සහ අනෙකුත් ශීඝ්‍ර සංවර්ධනය පිළිබඳව දැක්වු අදහස් මෙසේය.අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතාලෝකයේ රාජ්‍ය නායකයන් අතුරින් වැඩිම ප්‍රශංසාවක් සහ ගෞරවයට ලක් වී සිටින්නේ අපේ නායක ජනාධිපති මහින්ද රාජපක්‍ෂ මැතිතුමා. ඒ ගැන අපට ආඩම්බරයෙන් කියන්න පුළුවන්. එතුමාට පුළුවන් වුණා ලෝක රාජ්‍ය නායකයින් හමුවේ මේ ශ්‍රී ලංකාව පිළිබඳව හොඳ පැත්ත සහ ඇත්ත තත්ත්වය පහදා දී අපගේ සංවර්ධනය පිළිබඳව ලෝකයම දැනුවත් කිරීමට එතුමාට හැකිවුණා. වසර 30 ක ත්‍රස්තවාදය නතර කරමින් අප රට තුළ වේගවත් සංවර්ධනයක් කරගෙන යන ගමන් අනුරාධපුර නැඟෙනහිර ආසනය සංවර්ධනය සඳහා රුපියල් ලක්‍ෂ 10 000 කට වැඩිය මුදල් ලබා දී තිබෙනවා. ඒ පිළිබඳව අතිගරු ජනාධිපති මහින්ද රාජපක්‍ෂ මහතාටත්, බැසිල් රාජපක්‍ෂ මහතාටත්, රංජිත් සියඹලාපිටිය ඇමැතිතුමා ඇතුළු ඇමැති මණ්ඩලයට, රජයටත් මාගේ ගෞරවය හා ප්‍රශංසාව පුද කරනවා. දීර්ඝ ඉදිරි දැක්මක් සහිතව වැඩ කටයුතු කරගෙන යන නායකයෙක් බව සියලු දෙනාම අවිවාදයෙන් ම පිළිගන්නවා.කේ.ඩී.වීරසිංහ සහ සමාගමේ එම්.ඩී.චන්දන මහතාමාර්ග කාපට් කිරීමේ සෑම අවස්ථාවකදීම කාර්මික නිලධාරියා විසින් තැලීම්, කෝලාස් දැමීම්, කාපට් කිරීම් ආදී සියල්ලම පරීක්‍ෂා කර බලා සෑහීමකට පත්විය යුතු අතර මාර්ගයේ සියලු අඩුපාඩු වලට කාර්මික නිලධාරියා විසින් වග කිය යුතු ය. කෝලාස් තාර දියරය දැමීමෙන් පසු කාපට් ගෙනවිත් කාපට් කරන යන්ත්‍රයට දමා තැලිය යුතුයි. කාපට් කිරීමට පෙර මාර්ගය හොඳ නිමාවකින් තිබිය යුතුයි. කාපට් කිරීමට පෙර නිමාව හොඳ නැති නම් කාපට් කිරීම අනුමත නොකෙරේ. මාර්ගයේ දෙපස බොරළු දමා හොඳින් තලා සකස් කළ යුතු ය. මේ සියලු කටයුතු මාර්ග සංවර්ධන අධිකාරියේ අධීක්‍ෂණය යටතේ සිදු කෙරෙන අතර වසර 20 ක් යන තෙක් අදාළ ආයතනය මෙම මාර්ගයට වගකිව යුතු යි. අනුරාධපුර නැඟෙනහිර ආසනය තුළ හොඳ මාර්ග පද්ධතියක් ඉදිවන බව සතුටින් කිව හැකි ය.හිදෝගම පාවක්කුමල ඩී.ජී. චන්ද්‍ර වර්ධන මහතානාච්චාදූව ජනපදයේ මාර්ග කිලෝමීටර් 17 ක් පමණ කාපට් කිරීම සිදුවනවා අපි එදා කාපට් මාර්ග බලන්න කොළඹ හෝ ගාලු නගර වලට ගියා. අද අපේ ගමේම ප්‍රධාන මාර්ග කපට් වන හැටි අපට පේනවා කියා නිමකළ නොහැකි සතුටක් ගම්වාසීන් හැටියට අපට තියෙන්නේ. මේ ගොවි ජනපද වලට මීට ප්‍රථම කාපට් මැෂිමක් වත් ගෙනැල්ල නැහැ. අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතා, පාර්ලිමේන්තුවට ගියාම ආසන සංවිධායකතුමා සමඟ සාකච්ඡා කර මධ්‍යම රජයේ ඇමතිතුමන්ලාගේ සහයෝගය සහ මුදල් ප්‍රතිපාදන ලබා ගෙන ප්‍රාදේශීය ලේකම් කාර්යාලය හරහා වැඩ කරගෙන යනවා. එය අපිට හරිම සතුටු විය හැකි කරුණක්.නාච්චාදූව ප්‍රාදේශීය ලේකම්.ජේ.ඩබ්ලිව්.එස්. කිත්සිරි මහතාඅනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මැතිතුමා අප ප්‍රාදේශීය සංවර්ධන කමිටුවේ සභාපතිවරයායි. එතුමා රජය සමඟ සාකච්ඡා කර 2011 වසර සඳහා නාච්චාදූව ප්‍රදේශයේ සංවර්ධන කටයුතු වලට රුපියල් ලක්‍ෂ 2200 ක් ලබා දී තිබෙනවා. පාසල් වල දරුවන් ජනාධිපතිතුමා හමුවීමට අරලියගහ මන්දිරයට ගියහම අඩුපාඩු ලෙස පෙන්වා දී තිබුණේ, පාසල් වල වැසිකිළි කැසිකිළි ප්‍රශ්න රැසකි. ශෙහාන් සේමසිංහ මන්ත්‍රීතුමා ප්‍රාදේශයේ පාසල් වලට ගොස් වැසිකිළි කැසිකිළි ප්‍රශ්න සොයා බලා ඒ සඳහා රුපියල් ලක්‍ෂ 47 ක් මේ වසරේ වෙන් කර දී තිබෙනවා. ගම නැගුම යටතේ සංවර්ධන කටයුතු සඳහා රුපියල් ලක්‍ෂ 190 ක් ලබා දී තිබෙනවා. මේ ප්‍රදේශයේ ග්‍රාමීය මාර්ග කපට් කිරීමට රුපියල් ලක්‍ෂ 1500 ක් ලබා දී, තිබෙනවා.පානීය ජලය සඳහා රුපියල් ලක්‍ෂ 47 ක්, වාරිමාර්ග කටයුතු සඳහා රුපියල් ලක්‍ෂ 56, ක් දැයට කිරුළ සංවර්ධන වැඩසටහන යටතේ රුපියල් ලක්‍ෂ 400 ක් වශයෙන් ලබා දී තිබෙන අතර ග්‍රාම සේවා කොට්ඨාස 19 ක සංවර්ධනය සඳහා එම මුදල් යොදවා තිබෙනවා. මීට අමතරව දිවි නැඟුම ව්‍යාපෘති සාර්ථකව ක්‍රියාත්මක වනවා. ජනාධිපතිතුමාගේ දෙවන පදවි ප්‍රාප්තිය සහ හැට පස්වන උපන් දිනය සමරා උතුරු මැද පළාත් සමූපකාර අමාත්‍ය එච්.බී.සේමසිංහ මැතිතුමාගේ උපෙදස් පරිදි අප ප්‍රාදේශීය ලේකම් කොටසේ සුහදගම ගම්මානය නොදියුණු ගම්මානයක් දියුණු කිරීමේ ව්‍යාපෘතිය යටතේ විශේෂ වැඩ පිළිවෙළක් ක්‍රියාත්මක කරගෙන යනවා. එම ගම්මානයේ චිත්‍රා, කේ. සුහදගම කාන්තා සමිති දායකත්වය යටතේ ප්‍රජා සත්කාර රැසක්ම සිදු කරමින් ජනතා සේවාවක් ඉටු කරන අතර, කාබනික පොහොර නිපදවා වෙළඳ පොළ වෙත යැවීමට ගොවීහු සූදානමින් සිටීම සතුටට කරුණක්..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=f1111233</link>
    <topic>අපට රටක්-රටට හෙටක් උදා කළ නායකත්වයක්</topic>
    <author>අශෝකා අලවත්ත අතිරේක ලේකම්ළමා සංවර්ධන හා කාන්තා කටයුතු අමාත්‍යාංශය</author>
    <content>“පාලකයා යනු ඔබගේ දරුවාගේ උරුමයෙහි හිමි කරුවා නොව තාවකාලික භාරකරුවාය” -ජනාධිපති මහින්ද රාජපක්‍ෂදැයේ දරුවන්ගේ අනාගත සුරක්ෂිතභාවය සුරකින නායකත්වයක් ඇති වන උක්ත වැකියෙන් මොනවට පැහැදිලි වේ. පුරා තිස් වසරක් ශාප ලත් කුරිරු යුද්ධයෙන් අප මවු බිම මුදාගත් මේ අපූර්ව නායකයාණන් එම ශාප ලත් යුද්ධයෙන් අපමණ දුක් ගැහැට විඳී ළමයින් හා කාන්තාවන් කිසිසේත් අමතක නොකළේ ය. තිස් වසරක් පුරා ළමයින් සහ කාන්තාවන් උදෙසා ඉටු කළ යුතුව තිබූ එහෙත් සම්පූර්ණ කරගත නොහැකි වූ බොහෝ වගකීම් ඇති වග එතුමා සනිටුහන් කළේ ළමයින් හා කාන්තාවන් උදෙසා වෙනමම පරිපාලන භූමිකාවක් ලබාදෙමිනි. එම භූමිකාව තුළ ළමයින් හා කාන්තාවන් වෙනුවෙන් මේ උදාර නායකත්වය කටයුතු සම්පාදනය කර තිබේ.ළමා සංවර්ධන හා කාන්තා කටයුතු අමාත්‍යාංශය තුළ පරිවාස හා ළමාරක්ෂක සේවා දෙපාර්තුමේන්තුව, ළමා ලේකම් කාර්යාලය, ජාතික ළමාරක්ෂක අධිකාරිය, ළමයින් උදෙසාද ශ්‍රී ලංකා කාන්තා කාර්යාංශය, ජාතික කාන්තා කමිටුව කාන්තාවන් උදෙසා කටයුතු කිරීමට රාජ්‍ය යාන්ත්‍රනය විසින් ඉඩ කඩ සලසා ඇත.එසේම රජයේ ප්‍රතිපත්ති ප්‍රකාශනය වන මහින්ද චින්තනය මඟින් ද දක්වන්නේ කාන්තාවන්ට සම අයිතීන් හිමිකර දී ඇති බවයි. එසේම රට තුළ විනය ගරුක, නීති ගරුක සදාචාර සම්පන්න සමාජයක් ගොඩනැඟීම වෙනුවෙන් වත්මන් නායකත්වය මඟින් ඉටුවන මෙහෙය ඉමහත්ය. “ගෙදර බුදුන් අම්මා” යන පාඨය පෙරදැරිව සෑම නිවසක්ම ඉසුරු බර පවුලක් උදෙසා මවට මුල්තැන දී කටයුතු කරන්නට මඟ පෙන්වනු ලැබ ඇත.ළමා සංවර්ධන හා කාන්තා කටයුතු අමාත්‍යාංශය වශයෙන් වර්ෂ 2010 දී නැවත නම් ලබන මෙම අමාත්‍යාංශය දරුවකුගේ උපතේ සිට ඉටුවිය යුතු සියලුම කායික, මානසික ක්‍රියාකාරකම් යහපත් පරිදි ඉටු කරන්නට රාජ්‍ය අනුග්‍රහය යටතේ ක්‍රියාත්මක වේ. මෙහිදී රාජ්‍ය නායකත්වය යටතේ දැයේ සියලු දරුවන්ගේ අධ්‍යාපනය, ආරක්ෂාව,, රැකවරණය, වෘත්තීය පුහුණුව ලබාදීම පමණක් නොව සදාචාර සම්පන්න සමාජයක් ගොඩනැංවීම සඳහා ද රාජ්‍ය අනුග්‍රහය ලබාදී තිබේ.ජනාධිපතිතුමාගේ උපදෙස් පරිදි ළමා සංවර්ධන හා කාන්තා කටයුතු අමාත්‍යංශය අමාත්‍ය තිස්ස කරල්ලියද්ද මැතිතුමාගේ මාර්ගෝපදේශකත්වය යටතේ පහත සඳහන් කටයුතු කාන්තාවන් හා ළමයින් වෙනුවෙන් ඉටුකරයි.මෙම අමාත්‍යංශය යටත් ඇති ළමා ලේකම් කාර්යාලය හරහා මුල් ළමාවිය සංවර්ධනය පිළිබඳ ජාතික ප්‍රතිපත්ති සකස් කිරීම හා ක්‍රියාත්මක කිරීමේ යාන්ත්‍රණය ලෙස කටයුතු කිරීම, රාජ්‍ය නොවන සංවිධානවල මෙන්ම පෞද්ගලික අංශයේ මුල් ළමාවිය සංවර්ධන වැඩසටහන් සම්බන්ධීකරණය කිරීම සහ ජාලගතකිරීම, මුල් ළමාවිය සත්කාරක හා සංවර්ධනයට අදාළ වන පර්යේෂණ සිදුකිරීම, දත්ත රැස්කිරීම සහ වැඩසටහන් සම්පාදනය කිරීම, මුල් ළමාවියේ දරුවන්ගේ සමස්ත සංවර්ධනය සඳහා අදාළවන පුහුණු වැඩසටහන් සකස් කිරීම සහ ක්‍රියාත්මක කිරීම, මුල් ළමාවිය පිළිබඳව ජනතාව දැනුවත් කිරීම මෙන්ම ඔවුන් තුළ සංවේදිතාවයක් ඇතිකිරීම වෙනුවෙන් වැඩසටහන් ක්‍රියාත්මක වී තිබේ.ළමා අයිතීන් තවදුරටත් සුරක්ෂිත කිරීම සඳහා පිහිටුවා ඇති ජාතික ළමා ආරක්ෂක අධිකාරිය මඟින් ළමා අපයෝජනය පිටුදැකීමෙහි ලා අවශ්‍ය නෛතික හා ජාතික ප්‍රතිපත්තීන්ගෙන් සැදි පරිසරයක් ස්ථාපිත කිරීම, සියලුම ආකාරයේ ළමා අපයෝජන සිද්ධීන්ට එරෙහිව ක්‍රියාත්මක වීමේ ක්‍රමවේදයක් බලාත්මක කිරීම, ළමා සුරක්ෂිතතාවය තහවුරුකිරීම විෂයෙහි අවශ්‍ය වන්නා වූ සේවා ව්‍යුහයක් සැකසීම, දැයේ දරුවන්ට සුරක්ෂිත ජාතික යාන්ත්‍රණයක් සැකසීම වෙනුවෙන් ක්‍රියාත්මක වේ. පුණ්‍යායතන හා ස්වේච්ඡා සංවිධාන යටතේ පිහිටුවා ඇති ළමා රැකවරණ මධ්‍යස්ථාන සඳහා පූර්ණ අධීක්ෂණය සහ එහි ප්‍රමිතිකරණය තිබේ ද යන්න පිරික්සීම වැනි කටයුතු සිදුකරනු ලබයි.“හොඳම දේ දරුවන්ටයි” යනුවෙන් මහින්ද චින්තන ඉදිරි දැක්ම හි දැක්වෙන දැයේ මල් වැනි දරුවන් සුරක්ෂිත කරලීමට හා දරුවන්ගේ ආරක්ෂාව හා රැකවරණය තහවුරු කිරීමට හැකිවන පරිදි යාන්ත්‍රණයක් ස්ථාපිත කරන වග දක්වා තිබේ.එහිදී ජාතික ළමා ආරක්ෂක අධිකාරිය මගින් ඉතා ශක්තිමත්ව සියලු ආකාරයේ ළමා අපරාධවලට එරෙහිව කටයුතු කිරීමට අවශ්‍ය පාලන බලයෙන් සන්නද්ධව කටයුතු කරයි.ළමා අයිතීන් තවදුරටත් සුරැකීම සඳහා පරිවාස හා ළමා ආරක්ෂක සේවා දෙපාර්තුමේන්තුව මඟින් බාල තරුණ වැඩිහිටි වරදකරුවන් පුනරුත්ථාපනය කිරීම, ළමා සංවර්ධන මධ්‍යස්ථානවල සිටින දරුවන්ගේ අයිතිවාසිකම් සුරක්ෂිත කිරීම සඳහා වූ ක්‍රියාමාර්ග ගැනීම, නීතිමය ගැටලුවලට බඳුන් වූ ළමයින්ගේ අයිතිවාසිකම් සුරක්ෂිත කිරීම, ළමා අයිතිවාසිකම් සඳහා වූ ක්‍රියාමාර්ග ප්‍රවර්ධනය කිරීම සදහා වූ ක්‍රියාමාර්ග ගැනීම විශේෂත්වයකි.මෙම මහින්ද චින්තන ප්‍රතිපත්ති ප්‍රකාශනයෙන් දරුවන් උදෙසා දක්වන ලද සියලු කරුණු ඉටු කිරීම සඳහා වූ රාජ්‍ය මග පෙන්වීම ජනාධිපතිතුමාගේ උපදෙස් මත ළමා සංවර්ධන හා කාන්තා කටයුතු අමාත්‍යාංශය ට පවරා ඇති අතර සියලු ප්‍රතිපත්තීන් මේ යටතේ ක්‍රියාත්මක වේ.මහින්ද චින්තන ඉදිරි දැක්මෙහි ඉසුරු බර පවුළක් උදෙසා කාන්තාවන්ට සම තැන නොව ප්‍රමුඛස්ථානය ලබාදෙමින් කටයුතු කළයුතු බව දක්වන අතර මැක්සිම් ගෝර්කි මහා ගත්කරු පවසා ඇති පරිදි ලෝකය සෑදී තිබෙන්නේ මවගේ කිරිවලින් සහ හිරුගේ කිරණින් බව දක්වා ඇත.එම කරුණ තවදුරටත් සපල කරමින් ලෝකය රඳා පවතින්නේ අම්මාවරුන්ගේ හදවතින් ගලා එන සෙනෙහසින් බැවින් නීරෝගී හා සමබර පෞරුෂයකින් යුතු දරු පරපුරක් බිහි කරලීමේ උදාර කර්තව්‍ය ඉටු කරන කාන්තාවන්ට වඩාත් සුවදායී ජීවන තත්ත්වයකට ළමා සංවර්ධන හා කාන්තා කටයුතු අමාත්‍යාංශය විවිධ ක්‍රියාකාරකම් ශ්‍රී ලංකා කාන්තා කාර්යාශය හා ජාතික කාන්තා කමිටුව විසින් ඉටුකරනු ලබයි.ශ්‍රී ලංකා කාන්තා කාර්යාංශය මඟින් ශ්‍රී ලාංකික කාන්තාවගේ ආර්ථික සමාජයීය වශයෙන් බලගැන්වීම සඳහා සුදුසු වැඩසටහන් සහ ව්‍යාපෘති හඳුනාගැනීම ක්‍රියාත්මක කිරීම සහ ඇගැයීම, සියලු වයස් පරාසවල කාන්තාවන්ගේ සුවිශේෂීය හැකියාවන් හඳුනාගෙන ඔවුන් උචිත පරිදි රටේ සමස්ත සංවර්ධනයේ කොටස්කරුවන් කිරීම සඳහා වැඩසටහන් ක්‍රියාත්මක කිරීම, ඔවුන් මුහුණදෙන සමාජ ගැටලු දුෂ්කරතා මගහැරවීමට වැඩසටහන් ක්‍රියාත්මක කිරීම සිදු වේ.2005 වසරේ දී අධිකරණ අමාත්‍යාංශ මඟින් සම්මත කරගත් ගෘහස්ථ ප්‍රචණ්ඩත්වය වැළැක්වීමේ පනත තුළින් සියලු ආකාරයේ ප්‍රචණ්ඩත්වයට ලක්වන පාර්ශවයන් ට නීතිමය පිටිවහලක් ලබාදෙන අතර ළමා සංවර්ධන හා කාන්තා කටයුතු අමාත්‍යාංශය යටතේ ඇති ජාතික කාන්තා කමිටුව යටතේ ඇති නීති උපදෙස් ලබාදීමේ වැඩසටහන යටතේ කාන්තාවන්ගේ සුරක්ෂිතභාවය උදෙසා ඇති විවිධ නීති රීති මඟින් කාන්තාවන්ට සාධාරණීය සේවාවන් ඉටුකරගැනීමට මං සලසා ඇත.තිස් වසරක යුද්ධය නිමාවීමත් සමඟ රට වෙලී තිබුණු අඳුරු ආගාධයෙන් ක්‍රම ක්‍රමයෙන් මුදාගනිමින් යහපත් හෙට දවසක් අනාගත පරපුරට උරුම කරදීමේ දැවැන්ත මෙහෙවරක යෙදෙමින් ජාත්‍යන්තර කුමන්ත්‍රණ පරදවා රටේ ජනතාව පෙළගැස්සවීමට හැකි වූයේ මේ නිවැරැදි නායකත්වයේ ශක්තියෙනි, හැකියාවෙනි.යුද්ධයෙන් පීඩාවට පත් කාන්තාවන් උදෙසා විවිධ වූ ආර්ථික සාමාජයීය සවිබලගැන්වීම් වැඩසටහන් කාන්තා කාර්යාංශය යටතේ ක්‍රියාත්මක වේ.උතුරේ හෝ දකුණේ යන හුදු භේද නොසලකා ජාති භේද ආගම් භේද, පක්ෂ පාට භේද පසෙක ලා ළමා පරපුරේ හෙට දවස වෙනුවෙන් රටේ නායකයා සෘජුව ක්‍රියාත්මක වීම මුළු රටටම මහත් ආදර්ශයක් සපයනු ඇත. උතුරේ ළමා සංවර්ධනය වෙනුවෙන් ඊට අදාළ නිලධාරීන් දැනුවත් කිරීමේ වැඩසටහන් රැසක් ළමා සංවර්ධන හා කාන්තා කටයුතු අමාත්‍යාංශය මඟින් පියවර ගෙන තිබේ.  පෙර පාසැල් ගුරුවරු පුහුණු කිරීම, පෙර පාසල් දරුවන්ගේ මවුපියන් දැනුවත් කිරීම, රාජ්‍ය නිලධාරීන් දැනුවත් කිරීම, තරුණ කණ්ඩායම් ඉලක්ක කරගනිමින් දැනුවත් කිරීමේ වැඩසටහන් රැසක් මේ වන විටත් ක්‍රියාත්මක කර ඇත.මෙම වැඩසටහන් මඟින් අනාගත දරු පරපුරට අවශ්‍ය ආරක්ෂාව, රැකවරණය, අධ්‍යාපනය ලබාදීම සහ ඔවුන්ගේ සෞඛ්‍ය ආරක්ෂාව නඟා සිටුවීම තුළින් ඉතා හොඳ නායකත්ව හැකියාවන්ගෙන් පිරිපුන් ළමා පරපුරක් නිර්මාණය කිරීම සහ සමතුලිත පෞරුෂයකින් හෙබි සමාජයට හිතකර පරපුරක් බිහිකිරීම අපේක්‍ෂාව වී තිබේ.එසේම ළමා හා කාන්තා හිංසනයට වඩාත් මං පාදනු ලැබූ හා පවුල් පරිසරය බිඳවැටීමට හේතු වූ මත් ද්‍රව්‍ය හා මත් පැන් උවදුරෙන් සමාජය ගලවාගන්නට මතට තිත වැඩසටහන සමාජයේ ගෞරවයට පාත්‍රවූවකි.විශේෂයෙන් අනාගත ළමා පරපුරට මත් උවදුරෙන් තොර සමාජයක් ගොඩනැඟීමට ඉමහත් පිටිවහලක් වේ. එසේම දිවයින පුරා විහිදී යන පරිදි ළමා පරපුරට නව මං පෙත් විවරකර දෙන්නට හඳුන්වා දුන් තොරතුරු හා සන්නිවේදන තාක්ෂණය විදාතා හා නැණසළ මධ්‍යස්ථාන මඟින් බොහෝ දුරබැහැර පාසල්වලට පහසුකම් සැලසීම වැනි දේ අගය කළ යුතුයි. “කාන්තාවන්ගේ අතමිට සරු කරමු පවුලේ සෞඛ්‍ය සුරකිමු මැටි වළං කර්මාන්තයට අතහිත දෙමු” තේමාව යටතේ සහස්‍රයේ සංවර්ධන අභිමතාර්ථ වෙත ළඟාවෙමින් ශ්‍රී ලංකාව තුළ සංවර්ධනය සදහා දායක වන කාන්තාව වෙනුවෙන් මැටි වළං ව්‍යාපෘතිය ආරම්භ කළා. මෙයින් සිදුකරනු ලබන්නේ දරුවන්ගේ මෙන්ම කාන්තාවගේ අනාගතය යහපත් කිරීම සහ ඔවුන්ට හිමි රටේ සම්පත් ආරක්ෂා කර දීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=f1111234</link>
    <topic/>
    <author>හේම ශ්‍රී අමරසිංහ</author>
    <content>ජී. ඇස්. ප්‍රනාන්දු චිත්‍ර ශිල්පියාගේ ‘නීලා’ චිත්‍ර කතාවෙන් ශ්‍රී ලංකාවේ නව ක්‍ෂේත්‍රයක් බිහි කරමින් මිනිසාට පහසුවෙන් රසවිඳිය හැකි කතා කලාවක් ඇතිවීමත්, එය අත්‍යාවශ්‍ය සාධකයක් බවට පත් වී දැඩි වේගයෙන් පාඨකයා අතරට ගොස් එම වේගයෙන්ම සමාජයෙන් ඉවත්වීම තුළ අපේ සම්ප්‍රදාය රැක ගැනීමට එම කෘතීන්ට හැකි වූයේද යන්න ගැටලුවක් වී ඇත.කෙසේ හෝ විවිධ ආගමනයන් සහ බටහිර ගැති මාධ්‍ය සම්ප්‍රදායක් බිහිවීම තුළින් සමාජයෙන් වෙන් වූ අපේකම අතර චිත්‍රකතාවද වෙයි.1972 වසරේ ලේක්හවුස් ආයතනය චිත්‍රකතාවට නව පනක් දෙමින් ශ්‍රී ලංකාවට දායාද කළ චිත්‍ර කතා පුවත්පත් කලාව මෙරට ජනතාවගේ ජීවිතයේ පංගුවක් බවට පත්වීම තුළින් අපේ ජනතාව චිත්‍රකතාවට කොතරම් ආදරය කළේද යන්න පැහැදිලිව පෙනෙන්නකි. නමුත් එය රැක ගැනීමට අපට නොහැකි වූයේ ඇයිද යන්නට පිළිතුරු අපට තවමත් නැත.උත්තම ගණයේ චිත්‍රකලාව තුළින් බිහිවී එම කලාව තුළම සැඟ වී ගිය චිත්‍රකතා කලාව නැවත පණ ගැන්වීමට අපේ ශිල්පීන් ගන්නා උත්සාහයක පවිත්‍රත්වය වර්තමානයේ නැවතත් ඉස්මතු වී ඇත.’ජාතික චිත්‍රකතා පදනම’ බිහි වූයේ ඒ නිසාය. එදා චිත්‍රකතා කලාව තුළ මහඟු සේවයක් කළ චිත්‍රකතා කලාවට ආදරය කළ චිත්‍රශිල්පීන් රැසක් එක් වී සිය පූර්ණ දායකත්වය යොදා අනාගතයට නැවතත් ‘චිත්‍ර කතාව‘ ගෙන ඒමේ වෑයම පළ ගැන්වීමක් ලෙස 2011 දෙසැම්බර් 06, 07, 08, 09 දිනවල පැවැත්වීමට නියමිත මහා චිත්‍ර ප්‍රදර්ශනය හැඳින්විය හැකිය.චිත්‍ර ශිල්පීන් 50 කට අධික සංඛ්‍යාවක් එකවර පණ ගැන්වන ශ්‍රී ලංකාවේ දැවැන්තම චිත්‍ර ප්‍රදර්ශනය මෙයයි.‘සිත්තරු ඇඳී රූ’ ලෙස නාම ගත මේ ප්‍රදර්ශනය සඳහා දියසායම්, තෙල් සායම්, ඇක්‍රලික් සහ විවිධ මාධ්‍යයන්ගෙන් නිමැවුණු කෘතීන් රැසක්ද, මුර්ති නිර්මාණ රැසක්ද එක්වනු ඇත. කුඩා දරු දැරියන් සඳහා චිත්‍ර වැඩමුළු හා වෙනත් තරඟ ක්‍රියාකාරකම් රැසක් පවත්වා ත්‍යාග හා සහතික පත් ප්‍රදානය කිරීමේ වැඩසටහනක්ද මේ හා සමගාමීව ක්‍රියාත්මක වනු ලැබේ.දයා රාජපක්ෂ චිත්‍ර ශිල්පියාගේ සභාපතිත්වයෙන්, අනුර ශ්‍රීනාත්, ඇන්ටන් බී. පෙරේරා, ආනන්ද දිසානායක, දීගොඩ කුමාර, දුමින්ද සංජීව බාලසූරිය, පුලාස්ති එදිරිවීර, පියල් උදය සමරවීර, ජනක රත්නායක හා මහේන බටුවත්ත ශිල්පීන්ගේ නිලධාරීත්වයෙන් මෙරට දක්ෂ චිත්‍රශිල්පීන් රැසකගේ සාමුහිකත්වයෙන් කැමිලස් පෙරේරා, බන්ධුල හරිස්චන්ද්‍ර, තලංගම ජයසිංහ, මහාචාර්ය සිරිමල් අබේරත්න, පී. වික්‍රමනායක යන විශිෂ්ටයන්ගේ උපදෙස්වලට අනුව නැවත චිත්‍රකතා කලාව පණ ගැන්වීමේ උත්සාහයක් ලෙස මෙම මහා චිත්‍ර ප්‍රදර්ශනය පැවැත්වෙනු ඇත.මෙයට සමගාමීව මෙතෙක් ශ්‍රී ලංකාව තුළ ප්‍රකාශයට පත් වූ සියලුම චිත්‍ර කතා පොත්ද පාඨකයනට සහනදායී මිලකට ලබා ගැනීමට කටයුතු යොදා ඇති අතර, චිත්‍ර ශිල්පීන්ගේ නිර්මාණද මිලදී ගැන්ම සඳහා නරඹන්නන් හට අවස්ථාව උදාවනු ඇත. මීට අමතරව සියලුම චිත්‍ර ශිල්පීන්ගේ කෙටි චිත්‍ර කතා හා ඔවුන්ගේ විස්තර හා ඡායාරූප ඇතුළත් විශේෂිත ග්‍රන්ථයක්ද නිකුත් කිරීමට ජාතික චිත්‍ර කතා පදනම කටයුතු යොදා ඇත.මෙවන් උත්සාහයක් තුළින් නැවත චිත්‍රකතාව සමාජයට ගෙනයාමේ ආශ්චර්යය ‘ජාතික චිත්‍රකතා පදනම’ තුළින් ඉටුකිරීමට හැකිවනු ඇත.2011 දෙසැම්බර් 06, 07, 08, 09 දිනවල කොළඹ ජාතික කලා භවනේ පැවැත්වෙන ‘සිත්තරු ඇඳි රූ’ මහා චිත්‍ර ප්‍රදර්ශනය නැරඹීමට මුළුමහත් ශ්‍රී ලංකාවාසී ජනතාවටම ඔවුහු විවෘත ආරාධනයක් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>23</day>
    </date>
    <link>http://www.dinamina.lk/2011/11/23/_art.asp?fn=f1111235</link>
    <topic/>
    <author/>
    <content>‘සිරියාවතී හා ඇගේ දරුවෝ’ පොත කියවා හමාර කළ සැණෙන් එක්තරා උභතෝකෝටිකයක පැටලුණෙමි. මේ ගැන ලියම් ද? නොලියම් ද? ලීවොත් කර්තෘට හරි නැත. නොලිව්වොත් හිතට හරි නැත. කෙළවර දී ලියන්නෙමැ’යි තීන්දු කළෙමි. – ඒ කර්තෘට වඩා සිංහල නවකතා කලාව අපට වටිනා බැවිනි.මේ කතාන්දරය නවකතාවක් යැයි කර්තෘ සිතයි. ඔහුගේ වැටහීම සාධාරණ යැයි සිතෙනුයේ සිරියාවතී හා ඇගේ දරුවෝ කියවන කල්හි ය. කර්තෘ කතාන්දරය හා නවකතාව අතර පවත්නා වෙනස නො දනී. ඔහු සිරියාවතී ගැනද, දියණියක වන දයානී හා ඇගේ කුටුම්භය ගැන ද වැල්වටාරම් ගොඩාක් කියාගෙන – කියාගෙන යයි. කර්තෘවරයා නිරූපණය යන්න නොදැන එක ම තැන කැරකෙමින් – පල්වෙමින් පාඨකයාගේ වටිනා කාලය කා දමයි.සාර්ථක නවකතාවක දක්නට ලැබෙන මනා සේ ගැළපෙන කථා වින්‍යාසයක්, ගැඹුරු චරිත නිරූපණයක්, මානව සබඳතා විවරණය කිරීමක් හා නවකතාවක් එම කතාන්දරයෙහි දකින්නට නැත. බන්දුල ගුලවත්ත ඉතා දුර්වල භාෂාවකින් කතාවක් ගොතයි. එය නීරස පල්හෑල්ලකි. තැබෑරුම්වල බීමත් මිනිස්සු මීට වඩා සාරවත්, සංවේදී ගැඹුරු කතා කියති. ඒවායෙහි හේතුඵල සම්බන්ධයක් ඇත. චරිත විශ්ලේෂණයක් ඇත. ඉතා හොඳ නිරූපණයක් ද ඇත.කතාව ආරම්භයේ “සිරියාවතී ගැන මතක සටහන” නම් ලියැවිල්ලක් තිබේ. එය පුංචි පහේ කයිවාරුවකි. නැතහොත් පූචානමකි. බැනට් කුරේ පදනම හා හංස පදනම මගින් 2001 දී පවත්වන ලද සමස්ත ලංකා නවකතා අත්පිටපත් තරගයේ ප්‍රථමස්ථානය පොතට හිමි වූ බවත්; විනිශ්චය මණ්ඩලය ලෙස ආචාර්ය මහාචාර්යවරුන් පෙළක් කටයුතු කළ බවත් එහි සඳහන් ය.සාහිත්‍ය තරගයක දී හොඳ නිර්මාණ මතුවන්නට පුළුවන. නරක නිර්මාණ මතුවන්නටත් පුළුවන. එය තරගයේ ස්වාභාවය, පසුබිම, ඉදිරිපත් වූ කෘතීන්ගේ තත්ත්වය යනාදී හේතු - සාධක ගණනාවක් මත තීන්දු වන ප්‍රතිඵලයකි. තරගයක පළමුතැන දිනූ පමණින් කෘතියක් සාර්ථක වන්නේ නැත. මහාචාර්යවරුන් නිර්දේශ කළ පමණින් කෘතියක් සාර්ථක වන්නේ ද නැත. – ඒ හැරත් මේ රටේ මහාචාර්යවරුන්ගේ වග - විභාග මිනිස්සු හොඳින් හඳුනති.ජාතික මට්ටමේ සාහිත්‍ය තරගයකදී ප්‍රථමස්ථානය ලැබූ සාර්ථක කෘතියක් මා සිහියට නැඟේ. තරගය පැවැතියේ 1982 වසරේ ය. වෙළෙඳ හා නාවික කටයුතු පිළිබඳ අමාත්‍යාංශයේ අනුග්‍රහය ඇතිව පේටන්ට් බලපත්‍ර හා වෙළෙඳ ලකුණු දෙපාර්තමේන්තුව විසින් දීප ව්‍යාප්ත සාහිත්‍ය තරගය පවත්වන ලදී.එහි හොඳ ම නවකතා අත්පිටපත වූයේ “කතිරිනාගේ සනුහරේ” නම් පොත ය. රචකයා ගුණසිංහ හෙට්ටිආරච්චි ය.මෙහි කතුවරයා ප්‍රධාන චරිත හතරක් ඔස්සේ ශ්‍රී ලංකාවේ ගැමි සමාජයෙහි යථාර්ථයන් මනා ලෙස විවරණය කරයි. කතිරිනාහාමි දරු තිදෙනා කැටුව ජීවන අරගලයට මුහුණ දෙන වැන්දඹුවෙකි. සෝමාවතී, විජේලිස්, ගබ්රියෙල් ඇගේ දරුවෝ ය. එකිනෙකට පරස්පර ගති – පැවතුම්, සිතුම් – පැතුම් ඇති මේ චරිත තුන ජීවිතයේ අනේකවිධ ඝට්ටනවලට මුහුණ දෙන්නේ සජීවී මිනිසුන් ලෙස ය. ගුණසිංහ හෙට්ටිආරච්චි ඔහුගේ චරිත මැනවින් විශ්ලේෂණය කොට අපූරුවට නිරූපණය කරයි. ඔහුගේ කථා වින්‍යාසය, චරිත නිරූපණය හා භාෂා භාවිතය බන්දුල ගුලවත්ත වැනි අයගේ සැලැකිල්ලට ලක්වන්නේ නම් මැනැවි.ගුලවත්තගේ කතාවේ සිරියාවතී ද වැන්දඹුවෙකි. දරුවන් පස් දෙනකුගේ මවකි. වේගයෙන් වෙනස් වන අර්ධ නාගරික සමාජය නියෝජනය කරන ඈ තව අතකින් ආච්චි අම්මා කෙනකු වන්නී ය. සිංහල සමාජයේ අම්මාගේ භූමිකාව නිරූපණය කිරීම සඳහා සිරියාවතී මැනැවින් යොදාගැනීමට ඉඩ තිබිණි. සිරියාවතී පරම්පරා ගැටුමට මුහුණ දෙන ආකාරය, සමාජ පරිවර්තනයට මුහුණ දෙන ආකාරය හා ඇගේ හුදෙකලා හැඟීම් උඩින් – මත්තෙන් අතගාමින් ගුලවත්ත කෘත්‍රීම අම්මා කෙනකු මවයි. අවසානයේ ප්‍රබල ගැටුමකින් තොරව ඈ මහලු මඩමකට තල්ලු කොට කතාව නිමාවට පත් කරයි.දයානිගේ චරිතය ඔස්සේ මෙරට පහළ මධ්‍යම පන්තියේ ආත්මාර්ථකාමී, නිහීන – පටු ජීවිත කදිමෙට නිරූපණය කරන්නට ඉඩ තිබිණි. කර්තෘ විසින් එම අවස්ථාව මඟහරිනු ලැබේ. දයානී හා ගැටෙන ජයරත්න, පීරිස් වැනි චරිත නිරූපණය වන්නේ ඒකාකාරී කාඩ්බෝඩ් මිනිසුන් ලෙස ය.එබඳු මිනිසුන් සජීවී සමාජයෙහි නැත.කුමන අර්ථයකින් ගත්ත ද නවකතාවක වැදගත් ම අංශය චරිත හා සිද්ධි නිරූපණය යි. නවකතාව කතාන්දරයෙන් වෙනස් වන මූලික සාධකය ද නිරූපණය ම වන්නේ ය. නවකතාකරුවකුගේ ප්‍රතිභාව මතුවන ප්‍රධාන ආස්ථානය නිරූපණය යි. ප්‍රතිභාව නැති කල නිරූපණයක් නැත. නිරූපණය නැති කල නවකතාවක් නැත.අසාමාන්‍ය ප්‍රතිභාපූර්ණ කලා හැකියාව කොහේ සිට ගලා එන්නේ ද? එය දිය කඳුරක් සේ ස්වාභාව ධර්මය දිගේ ඉබේ ගලා එන්නේ නැත. අධ්‍යාපනය, ගවේෂණය, නැවත-නැවත දරනු ලබන උත්සාහය, විඳ දරා ගත නො හැකි තරමේ අත්දැකීම් සම්භාරය නිසා ප්‍රතිභාව පුපුරා ගංගාවක් සේ ගලා යන්නේ ය. ඒ කිසිවකට බන්දුල ගුලවත්ත මුහුණ දී නැත. කතුවරයා සාහිත්‍ය තරගයක් සඳහා කතාවක් ඉදිරිපත් කරයි. විනිශ්චය මණ්ඩලයේ මෝඩ තීන්දුවක් මත ඊට ජයග්‍රහණයක් ලැබෙයි. ප්‍රකාශකයාගේ නො සැලකිල්ල නිසා එම කතාව නවකතාවක් ලෙස පාඨකයා අතරට එයි. මේ හුදු ක්‍රියාවලිය ම සිංහල නවකතාවට හානියෙකි.“ප්‍රතිභෛව ශ්‍රැතාභ්‍යාස - සහිතා කවිකාම්ප්‍රති හේතුර්මෘදම්බු සම්බන්ධ – විජ්‍යත්තිර්ලතාමිව“පසෙහි හා ජලයෙහි සංයෝගයෙන් බීජයක් හටගෙන වැලක් සේ වැඩෙයි. එලෙස ම ශ්‍රැතය හා අභ්‍යාසයේ සංයෝගයෙන් උපදින ප්‍රතිභාවෙන් කවිත්වය හෙවත් නිර්මාණ හැකියාව පහළ වෙයි. කවියට, නාටකයට, කෙටි කතාවට හා නවකතාවට යන කුමන නිර්මාණයට හෝ සාර්ථකත්වය ගෙන එනු ලබන ප්‍රධාන මාර්ගය කතුවරයාගේ ප්‍රතිභා ශක්තිය යි. එය කලාකරුවා මහන්සියෙන් උපයා ගන්නා වස්තුව යි.නවකතාවක් ලිවීමට පෙර සාර්ථක නවකතා විස්සක්වත් පරිශීලනය කළ යුතු යැයි කථිකාචාර්ය චින්තක රණසිංහ කිය යි. සාර්ථක කෙටි කතාවක් රචනා කිරීමට නම්; හොඳ කෙටි කතා සියයක්වත් අධ්‍යයනය කළ යුතු යැයි බටහිර විචාරකයකු කියා තිබේ. හොඳ නවකතා සියයක්වත් නො කියවා නවකතා රචනයට නො බැසිය යුතු යැයි මට සිතේ.සිරියාවතී හා ඇගේ දරුවෝ කතාව කියැවීමෙන් පසු ඉතිරි වන දෙයක් නැත. මේ කතාව කියැවීමට යෙදූ පැය කිහිපය නිදාගත්තේ නම්; ඊට වඩා යහපත් බව මට හැඟිණි. ලේඛකයා ප්‍රබන්ධ කථාව ගැන කිසිවක් නො දන්නා බැවින් ද ශ්‍රී ලාංකේය සමාජයේ සංකීර්ණතා වටහාගෙන නැති බැවින් ද වටිනා කතා තේමාවක් අපතේ හැර තිබේ. ඊට සමාවක් දිය නො හැකි ය. එක පෑන් පහරකින් ඔහුගේ කතාව කපා හැරිය යුතුම ය.බන්දුල ගුලවත්ත වැනි කර්තෘවරුන් ඉදිරියෙහි මාර්ග දෙකක් තිබේ. එකක් නම්; ප්‍රබන්ධ කථා කලාව හදාරා සාර්ථක නවකතාවක් රචනා කිරීමට වෑයම් කිරීම ය. අනෙක නම්; මෙබඳු ම තවත් පල් හෑල්ලක් ලියා ස්වර්ණ පුස්තක බඳු සම්මාන උලෙළකට ඉදිරිපත් කිරීම ය. එබඳු සම්මාන උත්සවවලදී “සිරියාවතී හා ඇගේ දරුවෝ” වැනි කතාන්දරවලට ද සම්මාන ලැබීමට ඉඩ තිබේ. බන්දුල ගුලවත්තට කැමැති මාර්ගයක් තෝරා ගත හැකි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n1111241</link>
    <topic>මොරටුවේ සුවිසල් නිවෙසකින් බිලිඳුන් 75ක් හමුවේ</topic>
    <author>බුද්ධිකා ඉඹුලාන</author>
    <content>ගැබිනි මාතාවන් සහ දරුවන්ට රැකවරණය ලබා දෙන බව කියන මොරටුව රාවතාවත්තේ පිහිටි මධ්‍යස්ථානයක් ඊයේ (23) ජාතික ළමා ආරක්ෂක අධිකාරියේ පරීක්‍ෂාවට ලක්විය. ජාතික ළමා ආරක්‍ෂක අධිකාරියේ සභාපතිනියට 1929 ළමා උපකාරක දුරකතන සේවාව ඔස්සේ ලැබුණු තොරතුරක් අනුව එහි සභාපතිනි අනෝමා දිසානායක මහත්මිය සහ අධිකාරියේ පොලිස් කණ්ඩායමක් මෙම ස්ථානය ඊයේ දහවල් පරීක්‍ෂා කැර ඇත.මෙම ස්ථානය පරීක්‍ෂා කිරීමේදී එහි ළමයින් 75කට අධික පිරිසක් සිට ඇත.පරිවාස සහ ළමා ආරක්‍ෂක දෙපාර්තමේන්තුව මගින් ඊට භාර දුන් ළමයින් 29ක්ද, එම මධ්‍යස්ථානයේ පොත්පත්වල තොරතුරු ලේඛනගත වූ ළමයින් 16ක් ද ඊට අයත්ය.ඊට අමතරව අදාළ මධ්‍යස්ථානයේ කිසිම ලේඛනයක වාර්තා සඳහන් නොවූ ළමයින් තිස් දෙනෙකු මේ මධ්‍යස්ථානයේ සිටි බව ජාතික ළමාරක්‍ෂක අධිකාරියේ නිලධරයෝ නිරීක්‍ෂණය කළහ.ගැබ්ගත් කතුන් 20 දෙනෙකු පමණද මෙහි සිට ඇත. අලුත උපන් දරුවන් දොළොස් දෙනෙකු සමඟ මවුවරු ද එහි සිටි බව ජාතික ළමාරක්‍ෂක අධිකාරියේ නිලධරයකු සඳහන් කෙළේය.වැටලීම සිදුකළ අවස්ථාවේදී මෙම මධ්‍යස්ථානයට විදේශීය කාන්තාවක් පැමිණ සිටි බව ළමාරක්‍ෂක අධිකාරියේ නිලධරයෝ පවසති. මේ කත මෙහි සිටි තල්ලේ ආබාධයක් සහිත දරුවකු ඉන් පිටතට ගෙන යෑම සඳහා මේ මධ්‍යස්ථානයට පැමිණ සිටියේද යන්න සෙවීම සඳහා පොලිසිය පරීක්‍ෂණයක් ආරම්භ කැර ඇත.මව්වරුන් ද එහි වූ බව ජාතික ළමා ආරක්ෂක අධිකාරියේ විශේෂ විමර්ශන ඒකකය කියයි. මෙහි සිටින අනවශ්‍ය ලෙස ගැබ්ගත් කාන්තාවන් දරුවන් ප්‍රසූත කළ පසු එම දරුවන් මේ මධ්‍යස්ථානයේ දමා යන බවත් ඉන් පසු හොර රහසේ එම දරුවන් විදේශිකයන්ට මෙන්ම මෙරට පුද්ගලයන්ටද විකුණන බව මේ පරීක්ෂණවලදී හෙළිදරව් වී ඇත.වැටලීම සිදු කරන අවස්ථාවේදීද විදේශික දෙදරු මවක් මේ මධ්‍යස්ථානයෙන් බිලිඳකු මුදලට ගැනීමට පැමිණ සිටි අතර එසේ ගෙන යාමට තැත් කළ බිළිඳා තල්ලේ ආබාධයක් ඇති දරුවකු වීම එම ගනුදෙනුව පිළිබඳව සැක උපදවන බවද විමර්ශන ඒකකය සඳහන් කරයි.ජාතික ළමා අධිකාරියේ විශේෂ පොලිස් විමර්ශන ඒකකයට ප්‍රමාණවත් ඬලධාරීන් නොමැති වීම නිසා ඉදිරි පරීක්ෂණ කටයුතු මෙහෙයවීමට මොරටුව පොලිසියේ සහාය ලබා ගැනීම සිදු කළ බවද ජාතික ළමා ආරක්ෂක අධිකාරිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n1111242</link>
    <topic>ජාතිකත්වය ගොඩනැඟීමටවිශේෂ කාරක සභාවක් පත් කරන්න</topic>
    <author>දුමින්ද ගුරුගේ, ස්වර්ණා විජේකෝන් සහ චමීර ඇල්ලදෙණිය</author>
    <content>ශ්‍රී ලංකාවාසීන් එක් ජාතියක් ලෙස ජීවත්වීම බලාත්මක කිරීමට අවශ්‍ය දේශපාලන හා ආණ්ඩුක්‍රම ව්‍යවස්ථානුකූල පියවර නිර්දේශ ගත කොට වාර්තා කිරීම සඳහා වන පාර්ලිමේන්තු විශේෂ කාරක සභාවක් පත් කරන ලෙස යෝජනාවක් පාර්ලිමේන්තුවට ඉදිරිපත් කොට තිබේ.සියලු ජනතාවන් විසින් ස්වකීය අනන්‍යතා ආරක්ෂා කරමින් ප්‍රවර්ධනය කරමින් එක් ජාතියක් ලෙස ගෞරවණීය හා ආරක්ෂාකාරී ලෙස ජීවත්වීම තහවුරු කෙරෙන ආකාරයේ ආණ්ඩුක්‍රම ව්‍යවස්ථානුකූල රාමුවක් නිර්මාණය කිරීමට මේ තේරීම් කාරක සභාව පිහිටුවීමට යෝජනා වී තිබේ. එසේම එවන් එක්සත් බවක් තුළින්  රටේ මෙන්ම සමස්ත ජනතාවගේ සමාජ ආර්ථික දේශපාලන හා සංස්කෘතික සංවර්ධනය ප්‍රවර්ධනය කිරීමද මෙහි තවත් අරමුණකි.ඇමැතිවරුන් වන මෛත්‍රීපාල සිරිසේන, වාසුදේව නානායක්කාර, ඩිව් ගුණසේකර, මහාචාර්ය තිස්ස විතාරණ, බැසිල් රාජපක්ෂ, ආරුමුගම් තොන්ඩමන්, පාඨලී චම්පික රණවක, ඩග්ලස් දේවානන්දා, අනුර ප්‍රියදර්ශන යාපා, ටී.බී. ඒකනායක මහත්වරුන්ද මන්ත්‍රීවරුන් වන පී. පියසේන, ඒ. එච්. එම්. අස්වර් මහාචාර්ය රජීව විජේසිංහ මහත්වරුන්ද මේ යෝජනාවට අස්සන් කොට තිබේ.ආණ්ඩු පක්ෂයේ සාමාජිකයන් 19 ක් සහ විපක්ෂයේ සාමාජිකයන් 12 ක් ඇතුළත් වන පරිදි සාමාජිකයන් 31 දෙනකුගෙන් සමන්විතව මේ තේරීම් කාරක සභාව පත් කිරීමට නියමිත අතර කථානායකවරයා විසින් මේ තේරීම් කාරක සභාවේ සභාපතිවරයා පත් කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n1111243</link>
    <topic>ජාතික ලොතරැයි මණ්ඩලයෙන්දින හතරක් ඇතුළතකෝටිපතියන් පස්දෙනෙක්</topic>
    <author>විජයානි එදිරිසිංහ</author>
    <content>දින හතරක් ඇතුළත කෝටිපතියන් පස් දෙනෙකු බිහි කරමින් ජාතික ලොතරැයි මණ්ඩලය ඉතිහාසය ගත වාර්තාවක් තබා තිබේ.පසුගිය ඔක්තෝබර් මාසය තුළ මේ සිද්ධිය වී ඇත. එහිදී ත්‍යාගලාභීන්ට ලබා දී ඇති මුදලේ වටිනාකම කෝටි දහය ඉක්මවයි. ජාතික ලොතරැයි මණ්ඩලය 2011 වසරේ ජනවාරි සිට නොවැම්බර් 5 දක්වා දිනුම් අදිනු ලැබූ ලොතරැයි තුළින් බිහි කරන ලද කෝටිපතියන් ප්‍රමාණය විසි එක්දෙනෙකි. මේ කෝටිපතියන්ට අමතරව රුපියල් විසිලක්ෂයේ ප්‍රථම ත්‍යාගලාභින් එකසිය අනු එකකි. දස ලක්ෂයේ ත්‍යාග ලාභීන් එකසිය අසූ එකකි. ඔවුන්ට අමතරව රුපියල් විස්සේ සිට ලක්ෂය දක්වා වූ ත්‍යාග ලාභීන් ප්‍රමාණය මිලියන හැත්තැතුනකට අධිකය. පිරිනැමු ත්‍යාග මුදල රුපියල් මිලියන හාරදහසකට අධිකය.මේ කාලය තුළ පමණක් ජාතික ලොතරැයි මණ්ඩලය රටේ සංවර්ධනය සඳහා මහ භාණ්ඩාගාරයට ලබා දී ඇති මුදල රුපියල් මිලියන එක්දාස් එකසීයකට අධිකය.2009 දී බිලියන 8.51 ක් වූ ආදායම 2010 දී බිලියන 8.8 දක්වා ඉහළ ගොස් තිබේ. මේ වසර අවසානයේ එය බිලියන දහය ඉක්මවමින් පවතී. දින හතරක් තුළ කෝටිපතියන් බිහි කිරීමට අමතරව නිව් එයාර් පෝට් ලොතරැයියෙන් ජයගත් ජයග්‍රාහකයන් පස් දෙනෙකුට මෝටර් රථ දෙකක්ද රූපවාහිනි යන්ත්‍රද ලබා දී තිබේ. තවද වාසනා සම්පත තුළින් බැංකොක් සවාරි දිනාගත් අයට ගුවන් ටිකට්පත්ද පිරිනැමේ.මේ සම්බන්ධයෙන් ජාතික ලොතරැයි මණ්ඩලය කරුණු දැක්වීම සඳහා සහ ත්‍යාග පිරිනැමීම සඳහා මාධ්‍ය සාකච්ඡාවක් ඊයේ (23) කොල්ලුපිටියේදී පවත්වනු ලැබිණි. එම සාකච්ඡාව ජාතික ලොතරැයි මණ්ඩලයේ සභාපති චමින්ද අතුලුවගේ මහතාගේ ප්‍රධානත්වයෙන් ්පැවැති අතර ක්‍රියාකාරි අධ්‍යක්‍ෂක ජානක ශ්‍රී වර්ණසිංහ අධ්‍යක්‍ෂකවරුන් වන රවී අබේවර්ධන, සම්පත් දිසානායක සමන් ගලප්පත්ති සාමාන්‍යාධිකාරි එම්. එස්. කරුණාරත්න සහ ප්‍රධාන මුල්‍ය නිලධාරි හර්ෂ බණ්ඩාර යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n1111244</link>
    <topic>ඩී. ඒ. රාජපක්ෂගුණානුස්මරණ දේශනය අද අරලියගහ මැදුරේදී</topic>
    <author>ධනුෂ්ක ගොඩකුඹුර</author>
    <content>කෘතහස්ත දේශපාලනඥයකු වූ දිවංගත ඩී. ඒ. රාජපක්ෂ මහතා පිළිබඳ විශේෂ ගුණානුස්මරණ දේශනය අරලියගහ මන්දිරයේ දී අද (24) සවස පැවැත්වේ.‘ශ්‍රී ලංකාව යුරෝපා ආසියා වාණිජ කේන්ද්‍රයේ සිට ජගත් සමාජ දේශපාලනික කරළියට’ තේමාව ඔස්සේ මෙවර දේශනය පවත්වනු ලබන්නේ ප්‍රංශයේ සහ අමෙරිකා එක්සත් ජනපදයේ හිටපු ශ්‍රී ලංකා තානාපති අන්තර්ජාතික බෞද්ධ ඇකඩමියේ අධ්‍යක්ෂ කැලිෆෝනියා ප්‍රාන්ත විශ්වවිද්‍යාලයේ බුද්ධාගම හින්දු ආගම සහ සාම අධ්‍යයනයේ අනුබද්ධ මහාචාර්ය ආනන්ද ඩබ්.පී. ගුරුගේ මහතා විසිනි.ඩී. ඒ. රාජපක්ෂ මහතාගේ 48 වැනි ගුණසමරුවට සමගාමීව පැවැත්වෙන මේ උත්සවයේ මුලසුන අස්ගිරි පාර්ශ්වයේ මහා නායක උඩුගම ශ්‍රී රතනපාල බුද්ධරක්ඛිත නාහිමියෝ උසුලති. රාජපක්ෂ අනුස්මරණ අධ්‍යාපනික සංස්කෘතික හා සමාජ සේවා පදනම මෙය සංවිධාන කරයි.ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මහත්මිය ඇතුළු රාජපක්ෂ පවුලේ ඥාතීහූ සහ මැති ඇමැතිවරු ඇතුළු පිරිසක් ද මේ අවස්ථාවට එක්වෙති.මෙවර ගුණසමරු දේශනයේ ඇරැයුම්පත් තැපැල් වර්ජනය නිසා නොලැබී යා හැකි බැවින් පසුගිය වසරේ දේශනයට පැමිණි සියලු දෙනාට ඊට සහභාගි වන ලෙස සංවිධායක කමිටුව ආරාධනා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n1111245</link>
    <topic>දෙමටගොඩ වෙළෙඳ සංගම් සභාපති මීගමු නගරයේ දමා ගිහින්</topic>
    <author>භක්ති ධර්මපි‍්‍රය මෙන්ඩිස්</author>
    <content>දෙමටගොඩ දී වෑන් රියකින් පැහැර ගත් දෙමටගොඩ වෙළෙඳ සංගමයේ සභාපති ලලිත් කුමාර මහතා පෙරේදා රාත්‍රි (22) මීගමුව නගරය ආසන්නයේ මාර්ගයක දමා ගොස් තිබේ.පැහැර ගත් කණ්ඩායම ඒ මහතාට මරණ තර්ජන එල්ල කරමින් පහර දී ඇතැයි පොලිසිය පවසයි.දෙමටගොඩ නගරයේ මහ පරිමාණයෙන් මාලු වෙළෙඳාම සිදු කරන ලලිත් කුමාර නැමැත්තා මාලු ගෙනඒම සඳහා පෑලියගොඩ ප්‍රදේශයට ගොස් ඇති අවස්ථාවේ සන්නද්ධ කණ්ඩායමක් වෑන් රියකින් පැමිණ ඔහුව පැහැර ගෙන තිබුණි.මෙයට විරෝධය පාමින් විශාල පිරිසක් දෙමටගොඩ නගරයේ උද්ඝෝෂණයක ද නිරත වූහ.සිද්ධිය සම්බන්ධයෙන් දෙමටගොඩ පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n1111246</link>
    <topic>කාබයිට් පලතුරුකන්න නම් එපා!</topic>
    <author>සමන්මලී ප්‍රියශාන්ති</author>
    <content>කාබයිට් යෙදූ පළතුරුවල පිලිකා කාරක වර්ධනය වන බව පර්යේෂණ මඟින් සොයා ගෙන තිබේ.මෙම රසායනික ද්‍රව්‍ය සහිත පළතුරු ආහාරයට ගැනීමෙන් ශරීර සෞඛ්‍යයට බරපතළ හානි සිදු විය හැකි බවටද අනාවරණය කෙරේ.කාබයිට් යෙදූ පළතුරු අලෙවිය නවතා දැමීමට අවශ්‍ය නීතිමය කටයුතු කඩිනමින් සකස් කරන බව කෘෂිකර්ම ඇමැති මහින්ද යාපා අබේවර්ධන මහතා පවසයි.මුදල් සෙවීමේ පරමාර්ථයෙන් කෙරෙන ලාබ වැඩවලට රජය කිසිම විටෙක අනුමැතිය නොදෙන බව ද අබේවර්ධන මහතා අවධාරණය කරයි.ඒ අනුව අන්නාසිවල මල් පීදීම උත්තේජනය කිරීමට භාවිත කරන එත්රල් නැමැති රසායනික ද්‍රව්‍යය උපයෝගී කොට ගෙන සෞඛ්‍යයට හිතකර ලෙස පළතුරු ඉදවා ගැනීමට හැකි බවත් කෘෂිකර්ම පර්යේෂණ ප්‍රතිපත්ති සභාව කියයි.කෙසෙල් ඇතුලු පළතුරු වර්ග රැසක් පිටපලාත්වල සිට කොළඹට ගෙන එන අතර මඟදී වාහනය නවතා ඒවාට කාබයිට් ගසන බවට තොරතුරු ලැබී තිබෙන බවත් මේ නිසා එම පළතුරු කොළඹට එන විට කහ පාටට පෙනෙන බවත් කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කරයි.වෙළෙඳුන් මුල්‍යමය වටිනාකම පමණක් සළකා කටයුතු කිරීමෙන් ජනතාව රෝගීන් බවට පත් වන බවත් මෙම විනාශයෙන් ජනතාව බේරා ගැනීම සඳහා පාරිභෝගිකයාත් වෙළෙන්දාත් ආරක්ෂා වන ක්‍රමයකට යා යුතු බවත් ඇමැතිවරයා පවසයි.එවැනි විධිමත් ක්‍රමවේදයක් සකස් කර ඉදිරිපත් කරන ලෙස අබේවර්ධන මහතා ශ්‍රී ලංකා කෘෂිකර්ම පර්යේෂණ ප්‍රතිපත්ති සභාවට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n1111247</link>
    <topic>අකුරු කළ ගුරු මව මරාරන් බඩු මුදල් කොල්ල කාලා</topic>
    <author>අසේල කුරුළුවංශ හා සමන්ති වීරසේකර</author>
    <content>තමන්ට පාසලේ අකුරු කළ ගුරු මාතාව පිහියකින් කොටා ඝාතනය කර ඇගේ රන් බඩු සහ මුදල් කොල්ලකෑ බව කියන එකම පවුලේ සහෝදරයන් දෙදෙනකු හා තවත් අයකු මධ්‍යම පළාත් දිසා බුද්ධි හා තොරතුරු ඒකකය මගින් පෙරේදා (22) අත්අඩංගුවට ගෙන තිබේ.සැකකාර සහෝදරයන් අතරින් එක් අයෙකු හමුදාවෙන් පලාආ අයකු බව පොලිසිය පවසයි. ඝාතනයට ලක්වූ ආර්. එම්. බණ්ඩාර මැණිකේ (84) නමැති ගලගෙදර මුතුකෙළියාව වැරැල්ලගම පදිංචි කත තනිව ඇගේ නිවසේ වාසය කර ඇත.සිද්ධිය සම්බන්ධයෙන් 17ත් හැවිරිදි තරුණයකු ද අත්අඩංගුවට ගෙන ඇත. ඔහු සැකකරුවන්ට ගුරු නිවස කොල්ලකෑම සඳහා ඔත්තු බලා ඇති බව පොලිස් පරීක්‍ෂණ මඟින් අනාවරණය වී තිබේ. සැකකරුවන් මියගිය ගුරු මාතාවගේ අසල්වැසියන් බවත්, ඔවුන් නිවස කොල්ලකෑමට පැමිණි අවස්ථාවේ හඳුනාගැනීම නිසා මේ ඝාතනය සිදුකර තිබෙන බවත් පොලිසිය පවසයි.ඝාතනය සඳහා උපයෝගී කරගත් පිහිය සහ ලේ තැවරුණු සැකකරුවන්ගේ ඇඳුම් පොලිසිය සොයාගෙන ඇත. පසුගිය අගෝස්තු මස 07 දින ගුරුවරියගේ මළ සිරුර ඇගේ නිවසේ තිබී සොයාගත් අතර, ඇයගේ ඝාතනය ‘ගී‍්‍රස් යකා’ විසින් සිදු කළ බවට ප්‍රදේශය පුරා රාවයක් පැතිර ගොස් තිබිණි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත දිසා බුද්ධි හා තොරතුරු ඒකකයේ ස්ථානාධිපති පොලිස් පරීක්‍ෂක ටී. එම්. තෙන්නකෝන් මහතා ඇතුළු කණ්ඩායමක් පරීක්‍ෂණ පවත්වා සැකකරුවන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n1111248</link>
    <topic>යතුරුපැදිවලටඉංග්‍රීසි අකුරු 3ක්</topic>
    <author>ශීලා උඩුවර</author>
    <content>යතුරුපැදි සඳහා ඉදිරියේ දී ඉංග්‍රීසි අකුරු 3ක් යොදවන බව මෝටර් රථ ප්‍රවාහන කොමසාරිස් ජනරාල් බී. ඩී. එල්. ධර්මප්‍රිය මහතා පැවසීය.ඒ අනුව මුලින් ම ඒ (A) අකුරු 3ක් යොදනු ලැබේ. ඒ ඒ ඒ අවසන් වූ පසු ඒ ඒ බී එය අවසන් වූ පසු ඒ ඒ සී ආදි වශයෙන් මේ අකුªරු යොදන බව ධර්මප්‍රිය මහතා කීය. දැනට එක්ස් (X) කාණ්ඩය යොදන අතර ඉසෙඩ්(Z) අකුªරෙන් එය අවසන් වූ පසුව ඉංග්‍රීසි අකුරු 3 යෙදෙන බව ද ඒ මහතා කීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n1111249</link>
    <topic>හොර නෝට්ටු අච්චු ගැසූමහ කෙරුමා අල්ලාගනී</topic>
    <author>විජයානි එදිරිසිංහ සහ භක්ති ධර්මපි‍්‍රය මෙන්ඩිස්</author>
    <content>ව්‍යාජ ලෙස මුදල් මුද්‍රණය කළ සැකකරුවෙක් අත්අඩංගුවට ගත් රහස් පොලිසිය ඔහු විසින් මුද්‍රණය කළ රුපියල් ලක්‍ෂ තිහක පමණ මුදල් තොගයක්ද සොයාගෙන තිබේ.දැනට මෙරටින් සොයාගත් විශාල වශයෙන් මුදල් මුද්‍රණය කරන දැවැන්තයා මොහු බව රහස් පොලිසිය හඳුනාගෙන ඇත.අවුරුදු 27ක් වයසැති මෙම සැකකරු මීගොඩ ප්‍රදේශයේ පදිංචිකරුවෙකි. ඔහු මුදල් මුද්‍රණය කිරීමට යොදාගත් පරිගණක, ඇතුලු සෙසු උපකරණ රැසක්ද සොයාගෙන ඇත. මොහු මේ වනවිට ලක්‍ෂ පනහක පමණ මුදල් මුද්‍රණය කර ඇතැයි සැක කෙරේ.මොහු මෙසේ මුද්‍රණය කර බෙදා හරින ලද මුදල් ලක්‍ෂ ගණනක් රට පුරා භාවිතයේ ඇති බව රහස් පොලිසිය කියයි.ඒවා හඳුනා ගැනීම සඳහා මහජනයා දැනුවත් කිරීමටත් රහස් පොලිසිය බලාපොරොත්තු වෙයි.සැකකරු බෙදා හරින ලද මුදල් මාරු කරමින් සිටි පුද්ගලයන් කිහිප දෙනකු මීට පෙර විවිධ ප්‍රදේශවලින් අත්අඩංගුවට ගෙන තිබුණි. එහෙත් මොහු ඉතා සුක්‍ෂම ලෙස පොලිසිය මග හරිමින් සිටියේය.මේ මුදල් නෝට්ටුවල දිය සළකුණ වූ සිංහයා ව්‍යාජ ලෙස මුද්‍රණය කර තිබේ. තවද ජී. 100, ජී/103 හා ජී 138 යටතේ එම නෝට්ටු මුද්‍රණය කර තිබේ.මම මුදල් නෝට්ටු සාමාන්‍ය මුදල් නෝට්ටුවලට වඩා ඝනකමින් යුක්ත වෙයි.සැකකරු ඊයේ ගල්කිස්ස අධිකරණයට ඉදිරිපත් කිරීමෙන් අනතුරුව ලබන 6 දක්වා රිමාන්ඩ් කර තිබේ.රහස් පොලිසියේ නියෝජ්‍ය පොලිස්පති ජයන්ත කුලතිලක අධ්‍යක්‍ෂ ජ්‍යෙෂ්ඨ පොලිස් අධිකාරි මහේෂ් පෙරේරා මහත්වරුන්ගේ උපදෙස් සහ අධික්‍ෂණය යටතේ රහස් පොලිසියේ ව්‍යාජ මුදල් ඒකකය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n11112410</link>
    <topic>වැලිකන්ද සේනාසනයේඉඩම් වන සංරක්ෂණයට ගනී</topic>
    <author>රඹුක්කන විශේෂ – ඔස්වල්ඩ් ගොඩකුඹුර</author>
    <content>තුල්හිරිය වැලිකන්ද ආරන්‍ය සේනාසනයේ ස්වාමින් වහන්සේ ඉවත්කර එම භූමියේ අයිතිය වන සංරක්ෂණ දෙපාර්තමේන්තුවට බාර දී තිබේ.අධිකරණ නියෝගයක් මත මේ කටයුතු සිදු කෙරී ඇති බව වාර්තාවේ.වන සංරක්ෂණ දෙපාර්තමේන්තුවට අයත් වැලිකන්ද රජයේ රක්‍ෂිතයේ මීට වසර විසිහතකට පෙර මේ සේනාසනය ආරම්භ කර තිබුණි. සාමණේර භික්ෂුන් වහන්සේ දහඅ නමක් හා වැඩිහිටි ස්වාමීන් වහන්සේ දෙනමක් දැනට මෙහි වසති.ආරණ්‍ය සේනාසනයට අනුබද්ධව ඉරුදින දහම් පාසලක් ද පවත්වාගෙන යන අතර, ප්‍රදේ්ශයේ දරු දැරියෝ එකසිය පනහක් පමණ මෙයින් දහම් අධ්‍යාපනය ලබති. ඔවුහු ප්‍රාදේශීය ශාසනාරක්‍ෂක බල මණ්ඩල තරගවලින් මෙන්ම සමස්ත ලංකා තරගවලින් ද ජයග්‍රහණ හිමිකර ගෙන ඇත.වැලිකන්ද රජයේ රක්ෂිතයේ පිහිටි මේ ආරණ්‍ය සේනාසනය සඳහා රජයේ මිනුම්දෝරුවන් මැණුම්කර ඇති ප්‍රමාණය හෙක්ටයාර 4.277 කි. මේ භූමිය විහාරස්ථානයට පවරා දෙන ලෙස අදාළ බලධාරීන්ගෙන් වසර ගණනාවක සිට ඉල්ලීම් කර ඇති අතර, අක්කර දෙකක ප්‍රමාණයක් පමණක් ලබා දීමට වන සංරක්‍ෂණ දෙපාර්තමේන්තුව එකඟ වී ඇත. එහෙත් මේ සෙනසුනේ භාවනා කුටි හෙක්ටයාර 4.277 ක භූමි ප්‍රදේ්ශය පුරා පැතිර ඇති බැවින් එම ඉල්ලීමට සෙනසුනේ විහාරාධිපති උස්සාපිටියේ පඤ්ඤරංසි හිමියෝ එකඟ නොවූහ.ඒ අනුව අධිකරණයේ නඩු පවරා එම තීන්දු මත ස්වාමින් වහන්සේ ඉවත්කර එම භූමිය වන සංරක්‍ෂණ දෙපාර්තමේන්තුවට පවරා දී තිබේ.අධිකරණ තීන්දුව මත එම භූමියෙන් ඉවත් කළ සෙනසුනේ හිමිවරු භාවිතා කළ ලී බඩු, දහම් පාසල් උපකරණ, බුදුපිළිම වහන්සේ හා ධාතු කරඬුව ප්‍රදේශවාසින් හා දහම් පාසල් සිසුන් පැමිණ කුරුණෑගල - කොළඹ මාර්ගයේ වාරියගොඩ ප්‍රදේශයේ ඉදිකළ තාවකාලික මඩුවකට ගෙන ගොස් තිබේ.දැනට අවතැන්වී ඇති ස්වාමින්වහන්සේට අවශ්‍ය පහසුකම් සලසන ලෙස කෑගල්ල දිස්ත්‍රික් ලේකම් තුසිත පී. වනිගසිංහ මහතා වරකාපොල ප්‍රාදේශීය ලේකම්වරයාට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n11112411</link>
    <topic>මුහුදු නයෙක් දෂ්ට කිරීමෙන් අයෙක් මරුට</topic>
    <author>ආර්. සෝමසිරි</author>
    <content>මීගමුව කොච්චිකඩේ මුහුදේ දිය නාමින් සිටි තිදරු පියකු හට මුහුදු නයකු දෂ්ට කිරීමෙන් මිය යාමේ සිද්ධියක් කොළඹ හදිසි මරණ පරීක්‍ෂණ උසාවියෙන් අනාවරණය විය.මෙසේ මිය ගොස් ඇත්තේ පෝරුතොට කොච්චිකඩේ 166/20/ඒ ලිපිනයේ පදිංචිව සිටි නාගූර් පිච්චෙයි බ්‍රහර්දීන් නැමැති 40 හැවිරිදි අයෙකි.මේ පිළිබඳ හදිසි මරණ පරීක්‍ෂණය කොළඹ නාගරික හදිසි මරණ පරීක්‍ෂක එඩ්වඩ් අහංගම මහතා විසින් ඉකුත් 19 දින සිදු කරන ලදී.වෛද්‍ය වාර්තා හා සාක්‍ෂි සැලකිල්ලට ගත් හදිසි මරණ පරීක්‍ෂකවරයා මෙම මරණය මුහුදු සර්පයකු දෂ්ට කිරීමෙන් (නයකු) සිදුව ඇති බවට නිගමනය කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n11112412</link>
    <topic>වෛද්‍යවරයාගේ 11 හැවිරිදි පුතාඩෙංගු උණ වැළඳී මරුට</topic>
    <author>ඉන්දික පොල්කොටුව</author>
    <content>බෝගම්බර බන්ධනාගාර රෝහලේ වෛද්‍ය නිලධාරිවරයකුගේ එකළොස් හැවිරිදි පුතකු ඩෙංගු උණ රෝගය වැළඳීමෙන් ඊයේ (23) සවස මිය ගියේය.මහනුවර නගරයේ ප්‍රධාන පෙළේ පිරිමි විදුහලක හය වැනි වසරේ ඉගනුම ලැබූ මෙම සිසුවා ඩෙංගු රෝගී තත්ත්වයට පත්ව මහනුවර මහ රෝහලේ ප්‍රතිකාර ලබමින් සිටියදී වැඩිදුර ප්‍රතිකාර සඳහා පේරාදෙණිය සිරිමාවෝ බණ්ඩාරනායක ළමා රෝහලට ඇතුළත් කැර එහි ප්‍රතිකාර ලබමින් සිටියදී ඊයේ (23) සවස මියගොස් ඇත.මහනුවර බෝගම්බර ළය චිකිත්ස්සාකාගාරය සමීපයේ පිහිටි මහනුවර මහ රෝහලේ වෛද්‍ය නිල නිවාස තුළ මෙම සිසුවා ඇතුළු පවුලේ අය පදිංචිව සිට ඇති අතර එම ප්‍රදේශයේ ඩෙංගු රෝගී අවදානම් ප්‍රදේශයක් බවට මේ වන විට සෞඛ්‍ය අංශ හඳුනාගෙන තිබේ. උත්පලා ඉන්දුජ පෙරේරා නැමති මෙම සිසුවා පෙරේදා (22) මහනුවර මහරෝහලින් වැඩිදුර ප්‍රතිකාර සඳහා පේරාදෙණිය සිරිමාවෝ බණ්ඩාරනායක ළමා රෝහලට අතුළත් කැර එහි දැඩි සත්කාර ඒකකයේ ප්‍රතිකාර ලබමින් සිටියදී ඊයේ සවස 1.00 ට පමණ මියගොස් ඇත.මේ අතර සිද්ධිය සම්බන්ධයෙන් මධ්‍යම පළාත් සෞඛ්‍ය සේවා අධ්‍යක්ෂ වෛද්‍ය ශාන්ති සමරසිංහ මහත්මියගේ උපදෙස් මත සෞඛ්‍ය අංශ විශේෂ පරීක්ෂණයක් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=n11112413</link>
    <topic>හැමිල්ටන් ඇළට කාරය පෙරැළී 20 හැවිරිදි තරුණයෙක් මරුට</topic>
    <author>ආර්. සෝමසිරි</author>
    <content>ඒත්තුකාල සිට මීගමුව වෙරළ බලා ගමන් කළ මෝටර් රථයක් මීගමුව කනත්ත අසල හැමිල්ටන් ඇළට පෙරලීමෙන් බරපතල තුවාල ලැබූ 20 හැවිරිදි තරුණයෙක් ජාතික රෝහලේ ප්‍රතිකාර ලබමින් සිටියදී (22) දින මිය ගොස් තිබේ.මෙසේ මිය ගොස් ඇත්තේ නො. 25 ගනේගොඩ කඳාන පදිංචිව සිටි ළිහිනිකඩු ආරච්චිගේ දොන් රචිත නැමැති තරුණයෙකි. මේ බව අනාවරණය වූයේ කොළඹ හදිසි මරණ පරීක්‍ෂණ උසාවියේ නාගරික හදිසි මරණ පරීක්‍ෂක එඩ්වඩ් අහංගම මහතා ඉදිරියේ පැවැති සාක්‍ෂි විභාගයකදීය.එහිදී සාක්‍ෂිදුන් මිය ගිය අයත් සමග මෝටර් රථයේ ගමන්කළ ප්‍රදීප් සුසන්ත යන අය මෙසේ පැවැසීය. මිය ගොස් ඇත්තේ මගේ හොඳම හිතවතෙක්. පසුගිය 17 වන දින රාත්‍රි 10.00ට පමණ මාත් තවත් යහළුවන් හතර දෙනෙකුත් මෝටර් රථයකින් මීගමු වෙරළට යන්න ගියා. ඒ යන අතරමගදී පැවැති අධික වර්ෂාපතනය නිසා මීගමුවට ගොස් ආහාර ගෙන නැවැත නිවස බලා එමින් සිටියා. ඒ එන අතර මගදී යකඩ වැටකුත් කඩාගෙන මෝටර් රථය හැමිල්ටන් ඇළට වැටුනා. මෝටර් රථය ටිකක් වේගයෙන් තමයි ආවෙ. සාමාන්‍ය වැස්සකුත් තිබුණා. ඇළේ අඩි 5 පමන වතුර පිරී තිබුණා. මෝටර් රථය ජලයෙන් පිරී තිබුණා. මාත් තවත් අයෙක් පිහිනා ගොඩට ආවා. අප දෙදෙනාට තුවාල සිදුව තිබුණා. රියදුරුත් ඉන්පසු එළියට ගත්තා. අන්තිමට ගත් දෙදෙනාගෙන් එක් අයෙකු වන රචිත කොළඹ රෝහලේ ප්‍රතිකාර ගනිමින් සිටියදී මිය ගිය බව දැනගත්තා. අප තිදෙනෙක් රෝහලේ ප්‍රතිකාර ලැබුවා.වෛද්‍ය වාර්තා හා තවත් කීප දෙනෙකු ගේ සාක්‍ෂි සටහන් කරගත් හදිසි මරණ පරීක්‍ෂකවරයා මෙම මරණය දියේ ගිලීමෙන් සිදුවූ හදිසි අනතුරක් බවට නිගමනය කෙළේය.මීගමුව පොලීසියේ පො. සැරයන් අධිකාරී හා මරදාන පොලීසියේ පො. සැ. ලාල් පතිරණ යන නිලධාරීහු සාක්‍ෂි මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=r1111241</link>
    <topic>සිසුවියක පැහැරගෙන අතවර කළසැකකරු අවුරුදු එකොළහක් හිරේ</topic>
    <author>කළුතර මධ්‍යම සමූහ</author>
    <content>16 හැවිරිදි පාසල් සිසුවියක් පැහැරගෙන ගොස් අතවර කිරීමේ චෝදනාවට වරදකරු වූ අයකුට කළුතර මහාධිකරණ විනිසුරු සරත් එදිරිසිංහ මහතා වසර 11 ක බරපතළ වැඩ සහිත සිරදඬුවමක් හා රුපියල් 7500 ක දඩයක් ද නියම කළ අතර, අතවරයට පත් දැරියට රුපියල් පනස්දහසක වන්දි මුදලක් ගෙවන ලෙස ද නියම කළේය.නියම කරන ලද වන්දි මුදල හා දඩ මුදල නොගෙවන්නේ නම් වසරක් බැගින් ලිහිල් සිරදඬුවම් නියම කරන බව ද විනිසුරුවරයා පැවැසීය.මෙසේ දඬුවම් නියම වූයේ අළුත්ගම ප්‍රදේශයේ පදිංචිකරුවකු වූ වීරසිංහගේ දොන් සුජිත් වීරසිංහ නම් වූ අයටය.1996 සැප්තැම්බර් මස 12 වැනි දින 16 හැවිරිදි දැරියක් පැහැරගෙන ගොස් අතවර කරන ලදැයි චෝදනා නඟා නීතිපතිවරයා විසින් මොහුට එරෙහිව මෙම නඩුව පවරා තිබුණි.පැමිණිල්ල විසින් නඟා තිබූ චෝදනා සාධාරණ සැකයකින් තොරව ඔප්පු කර ඇතැයි විනිසුරුවරයා තීන්දුව ප්‍රකාශයට පත් කරමින් කීය.රජයේ අධිනීතිඥ අනූෂා ද සිල්වා මෙනෙවිය මෙහි පැමිණිල්ල මෙහෙයවූ අතර පත් කළ නීතිඥ එස්. ආබෲ මහතා විත්තිකරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=r1111242</link>
    <topic>මිතුරන් දෙදෙනාගේ ආරවුල දුරදිග ගිහින්එක් මිතුරකුගේ දත් දෙකක් අහිමි වෙලා</topic>
    <author>සිරිසේන රාජපක්ෂ</author>
    <content>යහළුවන් දෙදෙනකු අතර සුළුවෙන් ඇතිවූ වචන හුවමාරුවක් දුරදිග ගොස් එක් යහළුවකුගේ පහරකින් අනෙක් යහලුවාගේ හක්කේ තිබූ දත් දෙකක් කැඩීයාමේ සිද්ධියක් මාලිගාකන්ද ප්‍රධාන මහේස්ත්‍රාත් අධිකරණයෙන් වාර්තාවේ.සිද්ධියට අදාළ මිතුරන් දෙදෙනා ජලාපවහන කාර්යාලයක සේවකයන් දෙදෙනෙකි. පසුගිය සතියේ දිනක සේවා ස්ථානයේදී ඔවුන් දෙදෙනා අතර සුළු කථාබහක් ඇති විය.ටිකින් ටික එය දුරදිග ගියේ ඔවුනට නොදැනුවත්වමය. පසුව එය එකිනෙකාගේ අත පය එකිනෙකා දෙසට ද එල්ලවන තත්ත්වයට පත් විය. අවසාන ප්‍රතිපලය වූ එක් මිතුරකුගේ හක්කේ තිබූ දත් දෙකක් ගැලවී යාමය.පසුව මෙම සිද්ධිය මරදාන පොලිසියට පැමිණිලි කෙරිණි. පහර දුන් මිතුරා මරදාන පොලිසිය මගින් මාලිගාකන්ද මහේස්ත්‍රාත් අධිකරණය වෙත ඉදිරිපත් කෙරුණේ අතින් පහර දී දත් දෙකක් කඩා දැමීමේ වරදටය.ඒ අවස්ථාවේ සැකකරු වෙනුවෙන් පෙනී සිටි නීතිඥ ඩෙන්සිල් ලොයිඩ් ග්‍රේ මහතා අධිකරණය වෙත කරුණු දක්වමින්, ස්වාමීනි, මේ සැකකරුත් පැමිණිලිකරුත් එකම ආයතනයේ සේවය කරන මිතුරන් දෙදෙනෙක්. සිද්ධිය වූ දින මේ දෙදෙනා අතර සුළු කථා බහක් ඇති වී තිබෙනවා. පසුව එය දුර දිග ගොස් ඔවුනට නොදැනුවත්ව දෙදෙනාගේම අතපය එහෙට මෙහෙට වී තිබෙනවා. එහිදී පැමිණිලිකරුගේ දත් දෙක කැඩී තිබෙනවා. පැමිණිලිකරු වන්දියක් ඉල්ලන්නේත් නෑ. නඩුවක් ඉදිරියට ගෙනයන්නටත් බලාපොරොත්තුවක් නෑ. තම මිතුරා හිතාමතා තුවාල කිරීමේ චේතනාවක් මගේ සේවාදායකයාට තිබී නෑ. පැමිණිල්ල අධිකරණයට ඉදිරිපත් වූ පසු සුදුසු පියවරක් ගැනීමට අප සූදානම්. ස්වාමීනි, එතෙක් සැකකරුට ඇපයක් නියම කරන ලෙස ඉල්ලා සිටිනවා.නීතිඥ ඩෙන්සිල් ලොයිඩ් ග්‍රේ මහතාගේ ඉල්ලීම ගැන සළකා බැලූ මාලිගාකන්ද ප්‍රධාන මහේස්ත්‍රාත් ජී. එල්. ප්‍රියන්ත මහතා විසින් සැකකරුට රුපියල් පනස් දහස බැගින් වූ ශරීර ඇප දෙකක් නියම කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=r1111243</link>
    <topic>ජාතික දෘෂ්‍යබාධිත සම්මේලනය මීගොඩදී</topic>
    <author>මංජුල හිරිපිටිය - හෝමාගම සංචාරක</author>
    <content>විවිධ ආබාධිත තත්ත්වයෙන් පසුවන දරු දැරියන් ගේ අධ්‍යාපන කටයුතු නැංවීමට ලබන වසරේ සිට සෑම ප්‍රාදේශීය ලේකම් කොට්ඨාසයකම විශේෂ අධ්‍යාපන ඒකකයන් පිහිටුවීමට සැලසුම් කර ඇතැයි අධ්‍යාපන ඇමැති බන්දුල ගුණවර්ධන මහතා පැවසීය.ඒ මහතා එසේ පැවසුවේ ජාතික දෘශ්‍යාබාධිත සම්මේලනයේ ප්‍රධාන ආරාධිත අමුත්තා වශයෙන් පැමිණි අවස්ථාවේදීය.සම්මේලනය මීගොඩ මැදි මහ විදුහල් ප්‍රධාන ශාලාවේදී පැවැත්විණි. සියලු පළාත් නියෝජනය කරමින් පැවැති මෙම සම්මේලනයේදී ඔවුන්ගේ සහජ හැකියාවන් දන්වමින් ගීත ගායන කිරීමේ ඇතුළුව විවිධ කලා අංක රැසක් ඉදිරිපත් කෙරිණි.මෙහිදී වැඩිදුරටත් අදහස් දැක්වූ ඇමැති ගුණවර්ධන මහතා මෙසේ ද පැවසීය. මෙරට ආබාධිත දරුවන් වෙනුවෙන් නිදහස් අධ්‍යාපනය හැදෑරීමට අවශ්‍ය පහසුකම් ලබා දී තිබෙනවා. දැනට කොළඹ දිස්ත්‍රික්කය සඳහා ඩී. එස්. සේනානායක විදුහලේ සහ කොට්ටාව ධර්මපාල විදුහලේ විශේෂ අධ්‍යාපන ඒකක පවත්වාගෙන යනවා. එය ප්‍රමාණවත් නැති නිසා ලබන වසරේ සිට පුළුල් කිරීමට සැලසුම් කර තිබෙනවා.විශේෂ අධ්‍යාපන ක්‍රමයත් අනුව පුහුණු කරන ලද ගුරුවරුන් වෙනත් විෂයන් ඉගැන්වීම සිදු කරගෙන යනවා. මෙය ඉතාම කනගාටුදායක තත්ත්වයක්. මේ තත්ත්වය නැවැත්වීමට සිදු වෙනවා. ඒ සඳහා අවශ්‍ය පියවර ලබන වසරේ සිට ක්‍රියාත්මක කරනවා.ජාතික දෘශ්‍යාබාධිත සංගමයේ සභාපති ඩබ්ලිව්. එම්. රත්නසේකර මහතා - 1912 වසරේදී ආරම්භ කරන ලද අප සංගමය, සෑම වසරකම සම්මේලනය පවත්වනවා. මේ වන විට රට පුරා දෘශ්‍යාබාධිත උපාධිධාරීන් හයදහසකට වඩා සිටින අතර, දැනට හැට දෙනකුට වැඩි පිරිසක් විශ්ව විද්‍යාලවල ඉගෙනුම ලබනවා.අප වැනි ආබාධිත පවතින අයගෙන් දස දහසක් පමණ සිටිනවා. කිසිදු ආදායමක් හෝ රැකියාවක් නොමැති පිරිසක්. මේ අතරින් නිවෙසක් නොමැති පවුල් විශාල සංඛ්‍යාවක් සිටිනවා.අපගේ මේ ප්‍රශ්න පිළිබඳව අදාල ආයතනවල අවධානය යොමු කරන ලෙස ඉල්ලා සිටිනවා. අපගේ විශේෂ ඉල්ලීම එක් දිස්ත්‍රික්කයකින් නිවසක් නැති අපගේ එක් පවුලකට නිවසක් සාදා දෙන ලෙසයි.මේ අවස්ථාවට බස්නාහිර පළාත් සභා මන්ත්‍රීවරුන් වන ගාමිණී තිලකසිරි, ජනක වැලිවත්ත, හෝමාගම ප්‍රා/සභා මන්ත්‍රීවරුන් ඇතුළු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=r1111244</link>
    <topic>යුතුකම් ඉටුකරන්නඑළිවෙනකම් මහ පාරේ ඇවිදලා</topic>
    <author>ඇඹිලිපිටිය සමූහ</author>
    <content>ඔවුන් දෙදෙනාම ගජ මිතුරන් වී කන්නේ බොන්නෙත් එකටය. නිතර මධුවිතෙන් සප්පායම් වීමටද අමතක කළේ නැත.දිනක් තැබෑරුමකට ගොස් මධුවිත තොල ගෑ ඔවුන් දෙදෙනාට රාත්‍රිය ද අමතක විය.අපි මෙහෙම නිදාගෙන උදේ යමු. ඒ එක මිතුරෙක් ගෙනා යෝජනාවකි. අනෙක් මිතුරා ඒ යෝජනාව ප්‍රතික්ෂේප කළේය. නෑ අපි ගෙවල්වලට යමු. මම උඹ ගිහිල්ල බස්වන්නම්. කෙසේ හෝ ඊට අනෙක් මිතුරාද කැමති විය.ඒ අනුව, මිතුරකුගේ නිවෙසට දෙදෙනාම ගොස්; එහෙනම් හරි නේ ... නිදා ගනින් ... ඔන්න මම ගියා කියා අනෙක් මිතුරා හැරෙන විට, ගෙදර ගිය මිතුරා කීවේ උඹට තනියම යන්න දෙන්න බැහැ මම උඹව බස්සලා එන්නම් කියාය.දැන් නැවතත් දෙදෙනාම අනෙක් මිතුරාගේ නිවෙසට ගොස් උඹ කරපු උදව්වට ඔන්න මගේ යුතුකමත් ඉටු කළා. දැන් ගිහිල්ලා නිදා ගනින්. එහෙනම් මම යනවා. ඒ පළමුව ගෙදර ගිය මිතුරාගේ වදන්ය.ඒත් දෙචැනි වර ගෙදර ගිය මිතුරා, පළමුව ගෙදර ගිය මිතුරා තනිව යාම ගැන එතරම් කැමැත්තක් දැක්වූයේ නැත. මං එන්නම් උඹව බස්සන්න. දැන් ඔවුන් දෙදෙනාම නැවතත් ඒ ගෙදරට යයි. වෙරි හිඳෙනකල්ම ඔවුන් දෙදෙනා කළේ මාරුවෙන් මාරුවට ගෙවල් දෙකට යාමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=r1111245</link>
    <topic>‘හරිත රටක් දැයට සෙතක්’ යටතේ පැළ 11,000ක් සිටුවීමේ වැඩ සටහනක් හොරණදී</topic>
    <author>හොරණ සමූහ – බන්ධුල ආර්. ගුලවත්ත, කළුතර දිසා සමූහ – දයාරත්න කුමාරසිංහ, හොරණ විශේෂ</author>
    <content>විධිමත් අගැයීමකින් තොරව සමහර සංවර්ධන ව්‍යාපෘති ක්‍රියාත්මක කිරීම නිසා අද පරිසරය වෙනස්වී ඇති බව යහපාලනය සහ යටිතල පහසුකම් පිළිබඳ ජ්‍යෙෂ්ඨ ඇමැති රත්නසිරි වික්‍රමනායක මහතා හොරණ ශ්‍රී මේධංකර මහා විදුහලේදී පැවසීය.පරිසර අමාත්‍යාංශයේ මෙහෙයවීමෙන් හරිත රටක් – දැයට සෙතක් තේමාව යටතේ පැළ 11,000ක් රෝපණය කිරීම නිමිත්තෙන් නොවැම්බර් 15 වැනි දින පැවැති රුක් රෝපණ වැඩසටහනට ප්‍රධාන ආරාධිත වශයෙන් සහභාගි වෙමින් ඒ මහතා එසේ පැවසීය.ඒ මහතා මෙසේද පැවසීය. පසුගිය 2010 වසරේදීත් ප්‍රාදේශීය ලේකම් කාර්යාලය මට්ටමෙන් අපි උත්සවයක් පැවැත්වූවා. .අද පරිසරය මුළුමනින්ම අපවිත්‍රවෙලා. පරිසරය විශාල තර්ජනයකට මුහුණපාලා. ලංකාවේ කවදාවත් නොඇසූ නායයාම් බඳු ව්‍යසන මතුවී තිබෙනවා. අපි සුනාමියකටත් මුහුණ දුන්නා. සොබාදහමට පටහැනි දේ සිදුවෙනවා. පරිසරය මගින් සියලු අංශ ආවරණය වෙනවා. ගොවිතැනට වගාවට සියලු දේට පරිසරය බලපානවා. අපේ රටේ 48% කැලෑව තිබුණා. අද එය 21% දක්වා අඩුවෙලා.සමහර පළාත්වල බීමට වතුර ගැනීම අපහසු වෙලා.පරිසර අධිකාරියක් ඒ යුගයේ තිබුණේ නෑ. විධිමත් ඇගයීමකින් තොරව මාර්ග ගොඩනැගිලි ආදී විවිධ ව්‍යාපෘති ක්‍රියාත්මක කිරීමෙන් අද පරිසරය වෙනස් වෙලා. ජනගහනයෙන් විශේෂයෙන් සිසු සිසුවියන් දියවැඩියා රෝගයෙන් පෙළෙන බව වාර්තා වෙනවා. අපේ ආහාර පමණක් භාවිතා කිරීමට ගන්නවා නම් මේ දුර්විපාකයෙන් ආරක්‍ෂා වන්නට පුළුවන්.දවස අනාගතයේ වගකීම භාර ගන්නේ අපේ දූදරුවන් විසින්.අපේ පරිසරය විනාශයට බලපාන හේතු රාශියක් තිබෙනවා. රටේ සංවර්ධනය අප කල්පනාකාරීව කරන්නට අවශ්‍යයි. දවසින් දවස සමාජය වෙනස් වෙනවා. අපි ඉදිරියට යන්නට දැනුමෙන් සන්නද්ධ විය යුතු වෙනවා. අපි අභියෝග ජය ගන්නට අවශ්‍යයි. ඕනෑම අභියෝගයකට මුහුණ දීමේ ශක්තිය දරුවන්ට ලබාදිය යුතුයි. අපි පෞරාණික ඉතිහාසයකට සංස්කෘතියකට නෑදෑකම් කියනවා. සතා සිවුපාවාට ආදරය කළ යුතු වෙනවා.ශ්‍රී මෙධංකර මහා විදුහලේ විදුහල්පති කේ. කේ. සේනාරත්න මහතා ජනාධිපති මහින්ද රාජපක්‍ෂ මැතිතුමාගේ පදවි ප්‍රාප්තියත් රුක් රෝපණය දිනයත් මුල්කරගෙනයි මෙම වැඩ සටහන ක්‍රියාත්මක වූයේ. රටට වැදගත් ආදර්ශවත් වැඩ පිළිවෙළක් නිසා පාසල් දරුවන්ට ඉතා වැදගත් දෙයක්. හරිත වර්ණයෙන් යුත් රටක්, ජෛව විවිධත්වයෙන් යුත් රටක් ගොඩනැගීම අවශ්‍යයි. පරිසරයට ආදරය කිරීමත් රැක ගැනීමත් කළ ගුණසැලකීමක්. බෞද්ධයන් විදියට පරිසරය ආරක්‍ෂා කිරීම අවශ්‍යයි. පරිසරය රැක ගැනීම බෞද්ධයන් විසින් කළයුතු පුණ්‍යකර්මයක්.මැණික් සහ ස්වර්ණාභරණ අධිකාරියේ ජ්‍යෙෂ්ඨ සංවර්ධන කළමනාකාර ඉංජිනේරු ජී. ඩබ්ලිව්. අමරසිරි මහතා ද අදහස් දැක්වීය. කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක, හොරණ ප්‍රාදේශීය ලේකම් නිශාන්ති ජයසිංහ, කළුතර දිස්ත්‍රික් පාරිසරික නිලධාරීන්ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111241-2</link>
    <topic>ශ්‍රී ලංකාවට කඩුලු 3ක පරාජයක්</topic>
    <author>වර්නන් ගුණසේකර අබුඩාබි හි සිට.. ඡායාරූප espncricinfo විශේෂ යාවත්කාලීන කිරීම - විජිත ජයසිංහ</author>
    <content>මිස්බා උල් හක් සහ උමාර් අක්මාල් ශ්‍රී ලංකාවට එරෙහිව අර්ධ ශතක වාර්තා කරමින් අබුඩාබිහි ඊයේ පැවැති පස්වැනි හා අවසාන ජාත්‍යන්තර එක්දින ක්‍රිකට් තරගයේ පාකිස්තානය කඩුලු 3කජයග්‍රහණයක් කරා ගෙන ගියහ. මේ ජයග්‍රහණයත් සමග පාකිස්තානයට එක්දින තරගමාලාවේ 4 – 1ක ජයක්හිමි විය.ලකුණු 219ක ජයග්‍රාහී ඉලක්කයක් හඹා ගිය පාකිස්තානය තරගයේ තවත් පන්දු 16ක් ඉතිරිව තිබියදීකඩුලු 7ක් පමණක් දැවී ලකුණු 219ක් රැස්කර ගනිමින් තරගයේ ජය වාර්තා කළේය.නායක මිස්බා ලකුණු 66ක් ලබා ගත් අතර අක්මාල් නොදැවී ලකුණු 61ක් ලබා ගත්තේය.අක්මාල් ‘තරගයේ වීරයා’ වූ අතර ෂහිඩ් අෆ්රිඩි ‘තරගමාලාවේ වීරයා’ ලෙස නම් කෙරිණි.දිල්හාර ප්‍රනාන්දු ඊයේ ඔහුගේ පළමු පන්දුවෙන්ම කඩුල්ලක් ලබා ගැනීමට සමත් විය. මොහමඩ්හෆීස් (14)ගේ පිත්තේ අග වැදී ආ උඩ පන්දුව කඩුලු රකින කුමාර් සංගක්කාර රැක ගැනීමෙන්පාකිස්තාන පළමු කඩුල්ල මුළු ලකුණු 25ක්ව තිබියදී 9 වැනි ඕවරයේදී බිඳ වැටිණි.අනෙක් ආරම්භක පිතිකරු අසාඩ් ෂෆීක් ලකුණු 26කට දැවී ගියේය. පන්දු 38කට මුහුණ දුන්ඔහු හතරේ පහර 3ක් එල්ල කළේය. එම කඩුල්ල ඇන්ජලෝ මැතිව්ස් ලබා ගත්තේ ඔහුගේසිවුවැනි පන්දුවේදීය. ෂෆීක් කඩුල්ල මුවා කළ බවට පිටියේ තරග විනිසුරු දුන් තීරණයට එරෙහිව ඔහුඅභියෝග කළද තෙවැනි විනිසුරුගේ තීරණයද එය ම විය. මේ අනුව පාකිස්තාන 2 වැනි කඩුල්ල 14 වැනිඕවරයේදී බිඳ වැටිණි. ඒ, මුළු ලකුණු 51දීය.පාකිස්තාන මුළු ලකුණු 113දී කඩුලු 2ක් බිඳ වැටිණි. ඒ කඩුලු දෙක ම ලබා ගත්තේ ජීවන් මෙන්ඩිස්ය. යූනුස් ඛාන් හා ෂොයිබ් මලික් (0) දැවී ගිය පිතිකරුවන් වූ අතර මේ දෙදෙනා ම දැවී ගියේකඩුල්ල මුවා කරමිණි.ඛාන් හා නායක මිස්බා උල් හක් තෙවැනි කඩුල්ල වෙනුවෙන් ඕවර 11.4කදී ලකුණු 62ක සබඳතාවක්පිහිටුවූහ. 26 වැනි ඕවරයේ දෙවැනි පන්දුවේදී ඛාන් දැවී යන විට ඔහු හතරේ පහර 2ක් සමග පන්දු48කින් ලකුණු 34ක් රැස්කර ගෙන සිටියේය. තෙවැනි පන්දුවේදී මලික් දැවී ගියේය.ඕවර 36 – 40 ‘බැටිං පවර් ප්ලේ’ කාලය තුළ පාකිස්තානය කඩුල්ලක් අහිමි කර නොගෙන ලකුණු28ක් ලබා ගත්තේය.මිස්බා හා අක්මාල්ගේ සබඳතාව 44 වැනි ඕවරයේදී අවසන් වන විට මුළු ලකුණු සංඛ්‍යාව 197ක්විය. මෙන්ඩිස්ගේ පන්දුවකට ‘බැක්වර්ඩ් ස්කුවෙයාර් ලෙග්’හි පන්දු රකිමින් සිටිතිසර පෙරේරා වෙත උඩ පන්දුවක් දෙමින් මිස්බා දැවී ගියේය. හතරේ පහර 5ක් එල්ල කළ ඔහුපන්දු 99කින් ලකුණු 66ක් රැස් කළේය. මිස්බා හා අක්මාල් 5 වැනි කඩුල්ල වෙනුවෙන් ඕවර18කදී ලකුණු 84ක් එක් කළහ.ආක්‍රමණශීලී පිතිකරු ෂහිඩ් අෆ්රිඩි ට ඊයේ ලබා ගත හැකිවූයේ ලකුණු 4ක් පමණි. ලසිත් මාලිංගගේපන්දුවකට අෆ්රිඩිගේ පිත්තේ වැදී ඉතා ඉහළ නැගි පන්දුව ‘ස්ලිප්ස්’ වෙත ගිය අතර ‘සංගා’දිව යමින් එම උඩ පන්දුව රැක ගත්තේය. ඒ අනුව 6 වැනි කඩුල්ල මුළු ලකුණු 202දී බිඳ වැටුනද ඒවන විට පාකිස්තාන ජයග්‍රහණය තහවුරු වී තිබිණි.46 වැනි ඕවරයේදී අක්මාල් ලකුණු 48ක් ලබා ගෙන සිටියදී දිල්හාරගේ පන්දුවකට කඩුල්ලපිටුපසට උඩ පන්දුවක් දුන් බවට තීරණය කඩුලු රකින සංගක්කාර ඉල්ලා සිටියද පිටියේ තරග විනිසුරුඑය ප්‍රතික්ෂේප කළේය. ශ්‍රී ලංකාව එය තෙවැනි විනිසුරුට යොමු කළද ඔහුගේ තීරණය වූයේද එයදැවී යාමක් නොවන බවය. ඊළඟ පන්දුවේදී අක්මාල් හතරේ පහරක් එල්ල කරමින් ඔහුගේ 10 වැනිඑක්දින අර්ධ ශතකය වාර්තා කළේය. අවසානයේ ඔහු පන්දු 60කින් නොදැවී ලකුණු 61ක් රැස්කළ අතර ඊට හතරේ පහර 8ක් ඇතුළත්ව තිබිණි.ශ්‍රී ලංකාව වෙනුවෙන් හොඳම පන්දු යැවීම වාර්තා කරමින් ජීවන් මෙන්ඩිස් ලකුණු 36කට කඩුලු3ක් ලබා ගත්තේය. දිල්හාර ප්‍රනාන්දු ලකුණුු 47කට කඩුලු 2ක් ලබා ගත්තේය.පාදයේ ආබාධයකට ලක්ව එක්සත් අරාබි එමීර් රාජ්‍ය තරග සංචාරයෙන් ඉවත් වූ මහේලජයවර්ධන වෙනුවට චාමර සිල්වා ඊයේ තරගය සඳහා කැඳවා තිබිණි. පාකිස්තාන කණ්ඩායමේ වෙනස්කම් 3ක්සිදුකොට තිබිණි. ඉම්රාන් ෆර්හත්, අයිසාස් චීමා හා සෆ්රාස් අහමඩ් වෙනුවට පාකිස්තානය අසාඩ් ෂෆීක්, ජුනයිඩ් ඛාන් හා සොහයිල් ටන්වීර් කණ්ඩායමට ඇතුළත් කර තිබිණි.කාසියේ වාසිය දිනා පළමුව පන්දුවට පහර දුන් ශ්‍රී ලංකා පිලේ කඩුලු 2ක් පළමු ඕවර 5අවසන් වන විට ලකුණු 20කට බිඳ වැටී තිබිණි. ආරම්භක පිතිකරුවන් වන උපුල් තරංග ලකුණු 3කටත්,තිලකරත්න ඩිල්ෂාන් ලකුණු 12කටත් දැවී ගිය අතර පිළිවෙලින් ටන්වීර් හා උමාර් ගුල්ගේපන්දුවලට මේ දෙදෙනාම දැවී ගියේ කඩුල්ල පිටුපස උමාර් අක්මාල් වෙත උඩ පන්දු ලබා දෙමිණි.අංක 3 පිතිකරු ලෙස පිටියට පිවිසි දිනේෂ් චන්දිමාල් පන්දු 14කට මුහුණ දී ලකුණු 7ක්ලබා ගෙන 8 වැනි ඕවරයේදී ටන්වීර්ගේ පන්දුවකට දෙවැනි ‘ස්ලිප්’හි යූනුස් ඛාන් අතට උඩපන්දුවක් දෙමින් දැවී ගියේය. ඕවර 10ක් අවසානයේ ශ්‍රී ලංකා කඩුලු 3ක් ලකුණු 35කට බිඳවැටී තිබිණි.11 වැනි ඕවරයේදී, ප්‍රථම වතාවට පන්දු යැවීම සඳහා කැඳවනු ලැබූ ජුනයිඩ් ඛාන් ඔහුගේ පස්වැනිපන්දුවෙන්ම කඩුල්ලක් ලබා ගත්තේය. චාමර සිල්වා (1) පළමු ‘ස්ලිප්’හි මිස්බා උල් හක් අතටඋඩ පන්දුවක් දෙමින් මුළු ලකුණු 46දී දැවී ගියේය.කුමාර් සංගක්කාර හා ඇන්ජලෝ මැතිව්ස් එක්ව ශ්‍රී ලංකා ඉනිම ගොඩනගන්නට වූ අතර මැතිව්ස්විසින් 23 වැනි ඕවරයේදී උමාර් ගුල් ට එල්ල කළ හයේ පහරත් සමග ශ්‍රී ලංකා මුළු ලකුණු 100සටහන් විය. ඕවර 25ක් අවසානයේ ශ්‍රී ලංකාව කඩුලු 4කට ලකුණු 114ක් රැස්කර ගෙන සිටියේය.35 වැනි ඕවරයේ මුළු ලකුණු සංඛ්‍යාව 151ක්ව තිබියදී ශ්‍රී ලංකාව ‘බැටිං පවර් ප්ලේ’ අවස්ථාව ලබා ගත්අතර 40 වැනි ඕවරය දක්වා වූ එම අවස්ථාව තුළදී රැස්කර ගැනුණේ ලකුණු 20ක් පමණි. එමකාලය තුළදී ශ්‍රී ලංකාවට එක් කඩුල්ලක් අහිමි විය. ඒ, කුමාර් සංගක්කාර ය.ලකුණු 46කට කඩුලු 4ක් බිඳ වැටී තිබු තැන් සිට සංගක්කාර හා මැතිව්ස් ලකුණු ඕවර28ක් තුළ ලකුණු 118ක් ලකුණු පුවරුවට එක් කරමින් සිටියදී සංගක්කාර, මොහමඩ්හෆීස්ගේ පන්දුවකට ‘කවර්ස්’හි පන්දු රකිමින් සිටි මිස්බා උල් හක් අතට කෙළින් ම උඩපන්දුවක් දෙමින් දැවී ගියේය. හතරේ පහර 8ක් එල්ල කළ ‘සංගා’ පන්දු 100කින් ලකුණු78ක් වාර්තා කළේය. ඔහු ඊයේ ලබා ගත්තේ 67 වැනි ජාත්‍යන්තර එක්දින අර්ධ ශතකයයි.මැතිව්ස්ද ඔහුගේ 8 වැනි එක්දින අර්ධ ශතකය වාර්තා කළේය. සයීඩ් අජ්මාල්ගේ පන්දුවමැතිව්ස්ගේ පිත්ත පරදවා පා ඉන්නේ ගැටීමෙන් ඔහු 44 වැනි ඕවරයේ දැවී යන විට ලකුණු 61ක්ලබා ගෙන සිටියේය. පන්දු 101ක මැතිව්ස් ඉනිමට හතරේ සහ හයේ පහර 2 බැගින් ඇතුළත්ව තිබිණි. ඒ වනවිට මුළු ලකුණු ප්‍රමාණය 180ක් විය.ඊට කළින්, මුළු ලකුණුු 176දී ශ්‍රී ලංකා 6 වැනි කඩුල්ල බිඳ වැටිණි. 43 වැනි ඕවරයේජීවන් මෙන්ඩිස් (2) ෂහිඩ් අෆ්රිඩිගේ පන්දුවකට මුහුණ දීමේදී ‘ස්ටම්ප්’ කිරීමකට ලක්ව දැවීගියේය.තිසර පෙරේරා හා සීකුගේ ප්‍රසන්න 8 වැනි කඩුල්ල වෙනුවෙන් ඕවර 6.3ක් ඇතුළත ලකුණු34ක් එක් කළහ. හයේ පහරක්ද සමගින් පන්දු 18කින් ලකුණු 25ක් රැස් කළ පෙරේරාටන්වීර්ගේ පන්දුවක් කෙළින් ම කඩුල්ල වැදීමෙන් මුළු ලකුණු 214දී දැවී ගියේය.ලසිත් මාලිංග හතරේ පහරක් එල්ල කොට ටන්වීර් එවූ ඉනිමේ අවසන් පන්දුවට මිස්බා අතට උඩපන්දුවක් ලබා දෙමින් දැවී ගියේය. ටන්වීර් ලකුණු 34කට කඩුලු 4යි: ශ්‍රී ලංකාව කඩුලු 9 ට ලකුණ218යි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111241-1</link>
    <topic>ශ්‍රී ලංකාව ලකුණු 218කට දැවී යයි</topic>
    <author/>
    <content>ශ්‍රී ලංකාව හා පාකිස්තානය අතර අබුඩාබි හි ඊයේ පැවැති පස්වැනි හා අවසාන ජාත්‍යන්තර එක්දින තරගයේ ලකුණු 219ක ජයග්‍රාහී ඉලක්කයක් හඹා යමින් සිටි පාකිස්තානය පත්‍රය රාත්‍රී මුද්‍රණයට යන විට ඕවර 33කදී කඩුලු 4ක් දැවී ලකුණු 141ක් රැස්කර ගෙන සිටියේය.ශ්‍රී ලංකා ඉනිම කඩුලු 9කට ලකුණු 218ක්ව තිබියදී අවසන් වූ අතර කුමාර් සංගක්කාර හා ඇන්ජලෝ මැතිව්ස්ගේ ලකුණු 118ක සබඳතාව මත එම ඉනිම ගොඩනැගී තිබිණි. සංගක්කාර ලකුණු 78ක්ද මැතිව්ස් ලකුණු 61ක්ද වාර්තා කළහ.සොහයිල් ටන්වීර් ලකුණු 34කට කඩුලු 4ක් ලබා ගත්තේය. ඕවර 26ක් අවසන් වන විට නායක මිස්බා උල් හක් නොදැවී ලකුණු 32ක්ද උමාර් අක්මාල් නොදැවී ලකුණු 4ක්ද ලබා ගෙන සිටයහ. දිල්හාර ප්‍රනාන්දු ඊයේ ඔහුගේ පළමු පන්දුවෙන්ම කඩුල්ලක් ලබා ගැනීමට සමත් විය. මොහමඩ් හෆීස් (14)ගේ පිත්තේ අග වැදී ආ උඩ පන්දුව කඩුලු රකින කුමාර් සංගක්කාර රැක ගැනීමෙන් පාකිස්තාන පළමු කඩුල්ල මුළු ලකුණු 25ක්ව තිබියදී 9 වැනි ඕවරයේදී බිඳ වැටිණි.අනෙක් ආරම්භක පිතිකරු අසාඩ් ෂෆීක් ලකුණු 26කට දැවී ගියේය. පන්දු 38කට මුහුණ දුන් ඔහු හතරේ පහර 3ක් එල්ල කළේය. එම කඩුල්ල ඇන්ජලෝ මැතිව්ස් ලබා ගත්තේ ඔහුගේ සිවුවැනි පන්දුවේදීය.ෂෆීක් කඩුල්ල මුවා කළ බවට පිටියේ තරග විනිසුරු දුන් තීරණයට එරෙහිව ඔහු අභියෝග කළද තෙවැනි විනිසුරුගේ තීරණයද එය ම විය. මේ අනුව පාකිස්තාන 2 වැනි කඩුල්ල 14 වැනි ඕවරයේදී බිඳ වැටිණි. ඒ, මුළු ලකුණු 51දීය.පාකිස්තාන මුළු ලකුණු 113දී කඩුලු 2ක් බිඳ වැටිණි. ඒ කඩුලු දෙක ම ලබා ගත්තේ ජීවන් මෙන්ඩිස් ය. යූනුස් ඛාන් හා ෂොයිබ් මලික් (0) දැවී ගිය පිතිකරුවන් වූ අතර මේ දෙදෙනා ම දැවී ගියේ කඩුල්ල මුවා කරමිණි.ඛාන් හා නායක මිස්බා උල් හක් තෙවැනි කඩුල්ල වෙනුවෙන් ඕවර 11.4කදී ලකුණු 62ක සබඳතාවක් පිහිටුවූහ. 26 වැනි ඕවරයේ දෙවැනි පන්දුවේදී ඛාන් දැවී යන විට ඔහු හතරේ පහර 2ක් සමග පන්දු 48කින් ලකුණු 34ක් රැස්කර ගෙන සිටියේය. තෙවැනි පන්දුවේදී මලික් දැවී ගියේය.පාදයේ ආබාධයකට ලක්ව එක්සත් අරාබි එමීර් රාජ්‍ය තරග සංචාරයෙන් ඉවත් වූ මහේල ජයවර්ධන වෙනුවට චාමර සිල්වා ඊයේ තරගය සඳහා කැඳවා තිබිණි.පාකිස්තාන කණ්ඩායමේ වෙනස්කම් 3ක් සිදුකොට තිබිණි. ඉම්රාන් ෆර්හත්, අයිසාස් චීමා හා සෆ්රාස් අහමඩ් වෙනුවට පාකිස්තානය අසාඩ් ෂෆීක්, ජුනයිඩ් ඛාන් හා සොහයිල් ටන්වීර් කණ්ඩායමට ඇතුළත් කර තිබිණි.කාසියේ වාසිය දිනා පළමුව පන්දුවට පහර දුන් ශ්‍රී ලංකා පිලේ කඩුලු 2ක් පළමු ඕවර 5 අවසන් වන විට ලකුණු 20කට බිඳ වැටී තිබිණි.ආරම්භක පිතිකරුවන් වන උපුල් තරංග ලකුණු 3කටත්, තිලකරත්න ඩිල්ෂාන් ලකුණු 12කටත් දැවී ගිය අතර පිළිවෙලින් ටන්වීර් හා උමාර් ගුල්ගේ පන්දුවලට මේ දෙදෙනාම දැවී ගියේ කඩුල්ල පිටුපස උමාර් අක්මාල් වෙත උඩ පන්දු ලබා දෙමිණි.අංක 3 පිතිකරු ලෙස පිටියට පිවිසි දිනේෂ් චන්දිමාල් පන්දු 14කට මුහුණ දී ලකුණු 7ක් ලබා ගෙන 8 වැනි ඕවරයේදී ටන්වීර්ගේ පන්දුවකට දෙවැනි ‘ස්ලිප්’හි යූනුස් ඛාන් අතට උඩ පන්දුවක් දෙමින් දැවී ගියේය. ඕවර 10ක් අවසානයේ ශ්‍රී ලංකා කඩුලු 3ක් ලකුණු 35කට බිඳ වැටී තිබිණි.11 වැනි ඕවරයේදී, ප්‍රථම වතාවට පන්දු යැවීම සඳහා කැඳවනු ලැබූ ජුනයිඩ් ඛාන් ඔහුගේ පස්වැනි පන්දුවෙන්ම කඩුල්ලක් ලබා ගත්තේය. චාමර සිල්වා (1) පළමු ‘ස්ලිප්’හි මිස්බා උල් හක් අතට උඩ පන්දුවක් දෙමින් මුළු ලකුණු 46දී දැවී ගියේය.කුමාර් සංගක්කාර හා ඇන්ජලෝ මැතිව්ස් එක්ව ශ්‍රී ලංකා ඉනිම ගොඩනගන්නට වූ අතර මැතිව්ස් විසින් 23 වැනි ඕවරයේදී උමාර් ගුල් ට එල්ල කළ හයේ පහරත් සමග ශ්‍රී ලංකා මුළු ලකුණු 100 සටහන් විය. ඕවර 25ක් අවසානයේ ශ්‍රී ලංකාව කඩුලු 4කට ලකුණු 114ක් රැස්කර ගෙන සිටියේය.35 වැනි ඕවරයේ මුළු ලකුණු සංඛ්‍යාව 151ක්ව තිබියදී ශ්‍රී ලංකාව ‘බැටිං පවර් ප්ලේ’ අවස්ථාව ලබා ගත් අතර 40 වැනි ඕවරය දක්වා වූ එම අවස්ථාව තුළදී රැස්කර ගැනුණේ ලකුණු 20ක් පමණි. එම කාලය තුළදී ශ්‍රී ලංකාවට එක් කඩුල්ලක් අහිමි විය. ඒ, කුමාර් සංගක්කාර ය. ලකුණු 46 කට කඩුලු 4ක් බිඳ වැටී තිබු තැන් සිට සංගක්කාර හා මැතිව්ස් ලකුණු ඕවර 28ක් තුළ ලකුණු 118ක් ලකුණු පුවරුවට එක් කරමින් සිටියදී සංගක්කාර, මොහමඩ් හෆීස්ගේ පන්දුවකට ‘කවර්ස්’හි පන්දු රකිමින් සිටි මිස්බා උල් හක් අතට කෙළින් ම උඩ පන්දුවක් දෙමින් දැවී ගියේය.හතරේ පහර 8ක් එල්ල කළ ‘සංගා’ පන්දු 100කින් ලකුණු 78ක් වාර්තා කළේය. ඔහු ඊයේ ලබා ගත්තේ 67 වැනි ජාත්‍යන්තර එක්දින අර්ධ ශතකයයි.මැතිව්ස්ද ඔහුගේ 8 වැනි එක්දින අර්ධ ශතකය වාර්තා කළේය. සයීඩ් අජ්මාල්ගේ පන්දුව මැතිව්ස්ගේ පිත්ත පරදවා පා ඉන්නේ ගැටීමෙන් ඔහු 44 වැනි ඕවරයේ දැවී යන විට ලකුණු 61ක් ලබා ගෙන සිටියේය.පන්දු 101ක මැතිව්ස් ඉනිමට හතරේ සහ හයේ පහර 2 බැගින් ඇතුළත්ව තිබිණි. ඒ වන විට මුළු ලකුණු ප්‍රමාණය 180ක් විය.ඊට කළින්, මුළු ලකුණුු 176දී ශ්‍රී ලංකා 6 වැනි කඩුල්ල බිඳ වැටිණි. 43 වැනි ඕවරයේ ජීවන් මෙන්ඩිස් (2) ෂහිඩ් අෆ්රිඩිගේ පන්දුවකට මුහුණ දීමේදී ‘ස්ටම්ප්’ කිරීමකට ලක්ව දැවී ගියේය. තිසර පෙරේරා හා සීකුගේ ප්‍රසන්න 8 වැනි කඩුල්ල වෙනුවෙන් ඕවර 6.3ක් ඇතුළත ලකුණු 34ක් එක් කළහ. හයේ පහරක්ද සමගින් පන්දු 18කින් ලකුණු 25ක් රැස් කළ පෙරේරා ටන්වීර්ගේ පන්දුවක් කෙළින් ම කඩුල්ලේ වැදීමෙන් මුළු ලකුණු 214දී දැවී ගියේය.ලසිත් මාලිංග හතරේ පහරක් එල්ල කොට ටන්වීර් එවූ ඉනිමේ අවසන් පන්දුවට මිස්බා අතට උඩ පන්දුවක් ලබා දෙමින් දැවී ගියේය. ටන්වීර් ලකුණු 34කට කඩුලු 4යි: ශ්‍රී ලංකාව කඩුලු 9 ට ලකුණු 218යි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111241</link>
    <topic>කුරීවෙල මහින්ද රාජපක්ෂ විදුහල හාගලේවෙල මැදි විදුහල සූරතා දිනති</topic>
    <author>අසෝක හිඳගොඩ – මාතලේ දිසා විශේෂ</author>
    <content>මාතලේ දිසා මලල ක්‍රීඩා සංගමය සංවිධානය කළ 15 වැනි මාතලේ දිසා මලල ක්‍රීඩා උළෙලේදී රන් පදක්කම් 10ක් දිනා ගනිමින් බාලක සූරතාව කුරීවෙල මහින්ද රාජපක්ෂ නවෝද්‍යා පාසල ද බාලිකා සූරතාව රන් පදක්කම් 16ක් දිනාගනිමින් ගලේවෙල මධ්‍ය මහා විදුහල ද දිනා ගත්හ.මෙවර බාලක රන් පදක්කම් 9ක් හා බාලිකා රන් පදක්කම් 12ක් දිනා ගත් මාතලේ ක්‍රිස්තුදේව විදුහලට සමස්ත බාලක හා බාලිකා අනුසූරතා හිමිවිය.මේ තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාගංණයේදී පැවැත්විණි. මෙහිදී සමාරම්භක උළෙල ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් ද සමාප්ති උළෙල හා ජය සංකේත ප්‍රදානය ප්‍රවීණ මලල ක්‍රීඩක ශ්‍රී ලංකා ගුවන් හමුදාවේ බළගණ නායක සම්පත් එරංග පේ‍්‍රමවර්ධන මහතාගේ ප්‍රධානත්වයෙන් ද සිදුවූහ.මේ අවස්ථාවට මාතලේ දිසා මලල ක්‍රීඩා සංගමයේ සභාපති ජයන්ත වික්‍රමනායක සහ ලේකම් රංජිත් අළුවිහාරේ යන මහත්වරු ද එක්වූහ.මේ තරගාවලියේ දක්ෂතම මලල ක්‍රීඩක ක්‍රීඩිකාවන් මෙසේය.අවුරුදු 11න් පහළ – ඉෂාන් රශ්මික කුමරාසිංහ (අකුරම්බොඩ ම.ම.වි) උරේෂා ප්‍රභාෂණ රණතුංග (ක්‍රිස්තුදේව වි.)අවුරුදු 13න් පහළ - එස්.එම්.ටී.බී. සමරකෝන් (ක්‍රිස්තුදේව වි.) සජිනි ලෂිකා කරුණාරත්න (මකුළුගස්වැව ම.වි)අවුරුදු 15න් පහළ - සී.ජී.ඩී. සංජීව (ක්‍රිස්තුදේව වි.) නදීෂානි අයේෂිකා උඩුවිල්ල (ක්‍රිස්තුදේව වි.)අවුරුදු 17න් පහළ - යූ.ජී. නදුළ දර්ශන (ක්‍රිස්තුදේව වි.) එච්.එම්. රෙහානි පියුමි කුමාරි (ක්‍රිස්තුදේව වි.)අවුරුදු 19න් පහළ - හෂාන් දක්ෂිත (ගලේවෙල ම.ම.වි) බි.ඒ.චින්තා සඳශීලි (ශ්‍රී සංඝමිත්තා බා.වි)අවුරුදු 21න් පහළ - ටී.ආර්.බී. ගමගේ (සාන්ත තෝමස් වි.) ජයමිණි කෞෂල්‍යා (දඹුල්ල පේ‍්‍රමානන්ද පිරිවෙණ).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111242</link>
    <topic>මාතලේ දිසා රාජ්‍ය සේවා ක්‍රිකට් තරගාවලිය</topic>
    <author>ඡායාරූපය – අසෝක හිඳගොඩ – මාතලේ දිසා විශේෂ</author>
    <content>මාතලේ දිසා රාජ්‍ය සේවා ක්‍රිකට් තරගාවලියේදී 2011 වසරේ සූරතාව රත්තොට ප්‍රාදේශීය ලේකම් කොට්ඨාස කණ්ඩායමට හිමිවිය. සූරතාව දිනු පී.කේ. අළුවිහාරේ (නායක), අසංක මල්දෙණිය, හේමචන්ද්‍ර බටකන්දගේ, සුනිල් මාපලගම, එස්.ඒ.බී. රත්නායක, ඩී.එන්.එස්. ප්‍රේමසිරි, තරංග පතිරණ, යු.බී. ඒකනායක, නිහාල් ගුණවර්ධන, ධම්මික පුලසිංහ, ඩී.බී. විජේසූරිය, වී. සුදුගර් සහ ඩී.ජී. රණසිංහ රත්තොට ප්‍රා/ලේකම් ඒ.බී. විජේබණ්ඩාර මහත්මිය සමඟ ඡායාරූපයකට මුහුණ දුන් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111243</link>
    <topic>දහතුන් වැනි ඕල්කට් අනුස්මරණක්‍රිකට් තරගාවලිය මාතරදී</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ශ්‍රී ලංකාවේ ප්‍රධානතම බෞද්ධ පාසල් අට වන කොළඹ ආනන්ද, නාලන්ද, පන්නිපිටිය ධර්මපාල, කුරුණෑගල මලියදේව, මහනුවර ධර්මරාජ, අම්බලන්ගොඩ ධර්මාශෝක, ගාල්ල මහින්ද සහ මාතර රාහුල විද්‍යාලයන් නියෝජනය කළ ප්‍රවීණ ක්‍රිකට් ක්‍රීඩකයන්ගෙන් සැදුම් ලත් කණ්ඩායම් තරග වදින හෙන්රි ස්ටීන් ඕල්කට් අනුස්මරණ ක්‍රිකට් තරගාවලිය මාතර උයන්වත්ත පිටියේදී දෙසැම්බර් මස 2, 3 සහ 4 යන දිනයන්හි පැවැත්වේ.මෙවර මේ තරගාවලිය මාතර රාහුල විද්‍යාලයේ ආදි ශිෂ්‍ය සංගමය සහ රාහුල ආදි ක්‍රිකට් ක්‍රීඩකයන්ගේ සංගමය විසින් සංවිධාන කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111244</link>
    <topic>පන්නිපිටිය ක්‍රිස්තුරාජයඅපරාජිතව ඉදිරියටම</topic>
    <author/>
    <content>ශ්‍රී ලංකා පාසල් ක්‍රිකට් සංගමය මෙහෙයවන අවුරුදු 13න් පහළ ක්‍රිකට් තරගාවලියේ තුන්වැනි කොටසේ තරග වදින පන්නිපිටිය ක්‍රිස්තුරාජ විදුහල සහභාගී වූ තරග තුනෙන්ම අපරාජිතව ඉදිරියට පැමිණ ඇත. අඹතලේ ටිකිරි කුමාර විදුහල සමග පැවැති තරගයේදී මුල් ඉනිමේ ජයක් හිමිවිය.ක්‍රිස්තුරාජ විදුහල - සියලු දෙනා දැවී (ඕවර 48.5) – 197සහන් පෙරේරා 33, දක්ෂිණ හරිස්චන්ද්‍ර 33, දිනුක සජිත් නොදැවි 27 (ටී. නිශ්ශංක 25/5)ටිකිරි කුමාර විදුහල සියලු දෙනා දැවී (ඕවර 40.5) – 152කේ. සමරසිංහ 68, ආර්. ධනුක 38 (සහන් චතුරංග 46/6, චානක සෙබස්තියන් 54/2)කොට්ටාව ආනන්ද විදුහල සමග පැවැති තරගයේදී ද මුල් ඉනිමේ දිනුමක් හිමි විය.ක්‍රිස්තුරාජ විදුහල - සියලු දෙනා දැවී (ඕවර 47.5) – 223සහන් පෙරේරා 55, සහන් චතුරංග 26, දක්ෂිණ හරිස්චන්ද්‍ර 26, රහල්වීරතුංග නොදැවී 26 (ඩබ්ලිව්. පෙරේරා 55/4)ආනන්දු විදුහල සියලු දෙනා දැවී (ඕවර 21.1) 72ජී. නයනප්‍රිය 21 (චානක සෙබස්තියන් 24/6, සහන් පෙරේරා 36/4) සහ ලකුණු 89/3එස්. චතුරංග 25 (චානක සෙබස්තියන් 39/2)අංගොඩ ශ්‍රී රාහුල විදුහල සමග පැවැති තරගයේදී ඉනිමක ජයක් හිමි කර ගැනීමට ක්‍රිස්තුරාජ විදුහල සමත්විය.ක්‍රිස්තුරාජ විදුහල – කඩුලු 4ක් දැවී (ඕවර 21) – 160සී. අයිසැක් 38, සහන් චතුරංග 31, චානක සෙබස්තියන් 28 (ජේ. ඩිල්ෂාන් 45/2)ශ්‍රී රාහුල පළමු ඉනිම සියලු දෙනා දැවී (ඕවර 32) – 83එන්. අර්ෂණ 22, එම්. ඩිටොට් 18 (චානක සෙබස්තියන් 40/4, සී. අයිසෙක් 20/3)දෙවන ඉනිම සියලු දෙනා දැවී (ඕවර 27) – 75එන්. ඩිල්ෂාන් 32, (සහන් පෙරේරා 6/4, සහන් චතුරංග 35/3).</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111245</link>
    <topic>වෙළෙඳ සේවා මලල ක්‍රීඩා උළෙල 26-27 දෙදින දියගම දී</topic>
    <author/>
    <content>ශ්‍රී ලංකා වෙළෙඳ සේවා මලල ක්‍රීඩා සංගමය විසි අට වැනි වරටත් සංවිධානය කරනු ලබන වෙළඳ සේවා මලල ක්‍රීඩා තරගාවලිය මේ මස 26-27 දිනවලදී හෝමාගම, දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ.ලංකාව පුරා පිහිටි ප්‍රධාන පෙළේ වෙළෙඳ ආයතන 43කගේ ක්‍රීඩක ක්‍රීඩිකාවන් 1500කගේ සහභාගීත්වයෙන් මෙවර වෙළඳ සේවා මලල ක්‍රීඩා උළෙල පැවැත්වෙන අතර ආධුනික පිරිමි හා කාන්තා විවෘත පිරිමි හා කාන්තා අවුරුදු 35, 40, 45, 50, 55 වයස් කාණ්ඩ යටතේ සියලුම මලල ක්‍රීඩා ඉසව් පැවැත්වේ.තරගාවලිය පිළිබඳ වැඩි විස්තර ලබා ගැනීම සඳහා වෙළෙඳ සේවා මලල ක්‍රීඩා සංගමයේ ලේකම්, දුරකතන අංක 0785201985, 0112454102 ඇමතිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111246</link>
    <topic>ජගත් ක්‍රිකට් ප්‍රධානියා ලබන වසරේ තනතුර හැර යයි</topic>
    <author>ඩුබායි (ඒ.එෆ්.පී)</author>
    <content>ජාත්‍යන්තර ක්‍රිකට් කවුන්සිලයේ ප්‍රධාන විධායක හරූන් ලොගාට් ලබන වසරේ ජුනි මස 30වැනිදා එම තනතුරෙන් ඉවත්වන බව අයි.සී.සී. ය නිවේදනය කළේය. 51 හැවිරිදි මෙම දකුණු අප්‍රිකානු ජාතික පළමු පෙළ ක්‍රීඩකයා අයි.සී.සී.යේ ප්‍රධාන විධායක ලෙස පත්වූයේ 2008 වසරේදීය. ඔහුගේ වසර 3ක සේවා කාලයෙන් පසුව තවත් වසරක සේවා දිගුවක් ලබා සිටි අතර ලබන වසරෙන් පසුව සේවා දිගුවක් සඳහා කැමැත්තක් නොමැති බව ප්‍රකාශ කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111247</link>
    <topic>අන්තර් පාසල් මේස පන්දු තරගාවලියේ අවුරුදු 11න් පහළ බාලක සූරතාව පන්නිපිටිය ධර්මපාල විද්‍යාලයට</topic>
    <author/>
    <content>කෝට්ටේ ආනන්ද ශාස්ත්‍රාලය සංවිධාන කළ අන්තර් පාසල් මේස පන්දු තරගාවලියේ අවුරුදු 11න් පහළ බාලක සූරතාව දිනාගැනීමට පන්නිපිටිය ධර්මපාල විද්‍යාලයීය කණ්ඩායම සමත්විය. ජයග්‍රාහී ක්‍රීඩකයන් වූ තිවංක නවීශ, සංකිශ ශ්‍යාමන් (නායක), රුසිරු සංදීප, කලිඳු සත්මින, ජිනෙත් බිනුලක, පසන් ජයලත් ඉන්දික ප්‍රසාද් (පුහුණුකරු), මහේෂිකා විජේරත්න (නියෝජ්‍ය විදුහල්පතිනි) කේ. ජී. විමලසේන (විදුහල්පති), සරෝජා විමලසිරි හා ශ්‍රියානි ධම්මිකා (ක්‍රීඩා භාර ආචාර්ය) යන මහත්ම මහත්මීන් සමග..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111248</link>
    <topic>විදුලි හා ඉංජිනේරු රෙජිමේන්තුව සූරතාව දිනා ගනියි</topic>
    <author>මංජුල හිරිපිටිය - හෝමාගම සංචාරක</author>
    <content>යුද හමුදා අන්තර් රෙජිමේන්තු ‘ස්කොෂ්’ තරගාවලියේ සමස්ත පිරිමි සූරතාව දිනා ගැනීමට විදුලි හා යාන්ත්‍රික ඉංජිනේරු රෙජිමේන්තුව සමත්විය. අනු සූරතාව ගජබා රෙජිමේන්තුව විසින් දිනා ගනු ලැබීය. කාන්තා ඒකක තරගාවලියේ දී සූරතාව දිනා ගැනීමට 6 වන කාන්තා බළකායේ එස්.ඒ. දිල්හානි සමත් වූ අතර එහි අනුසූරිය බවට 5 වන කාන්තා බළකායේ වී.ඒ.කේ. අනූෂා දමයන්ති සමත් වූවාය.කණ්ඩායම් තරගයේ දී සූරතාව ශ්‍රී ලංකා කාලතුවක්කු රෙජිමේන්තුවට හිමිවූ අතර අනුසූරතාව පාබල හමුදා කණ්ඩායම විසින් දිනාගනු ලැබීය.තරග ප්‍රතිඵලඅවුරුදු 45ට වැඩි පිරිමි – 1. ඩබ්ලිව්.එල්. පේ‍්‍රමසිරි 2. පී.ටී.එම්. ද සිල්වාඅවුරුදු 35ට වැඩි පිරිමි – 1. ඩබ්ලිව්.එල්. වික්‍රමසිංහ (ගජබා) 2. සී.එම්. තලගල (පාබල හමුදා)විවෘත කාන්තා - 1. එස්.ඒ.එස්. සමන්ති (4 වන බළකාය) 2. කේ.ආර්.එන් දිල්රුක්ෂි (5 වන බළකාය)විවෘත පිරිමි – 1. ඩබ්ලිව්.එල්. වික්‍රමසිංහ (ගජබා) 2. කේ.එම්. චමින්ද කුමාර (විදුලි හා යාන්ත්‍රික ඉංජිනේරු)රෙජිමේන්තු 17ක් සහභාගි වෙමින් දින දහයක් පුරා හෝමාගම පනාගොඩ යුද හමුදා ශාරිරික අභ්‍යාස පුහුණු මධ්‍යස්ථාන ‘ස්කොෂ්’ ක්‍රීඩා පිටියේදී තරගාවලිය පැවැති අතර ජය සංකේත ප්‍රදානය යුද හමුදා භට කාර්ය සම්පාදක ආඥාපති මේජර් ජෙනරාල් ජානක රත්නායක මහතාගේ ප්‍රධානත්වයෙන් පැවැත්විණි. මේ අවස්ථාවට යුද හමුදා ස්කොෂ් සංගමයේ සභාපති බ්‍රිගේඩියර් තිස්ස ජයසූරිය මහතා ද එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s1111249</link>
    <topic>ලෝකය සුරකින්න</topic>
    <author/>
    <content>‘Save the Globe’ යන පණිවුඩය රැගෙන ශ්‍රී ලංකාවට පැමිණි ආර්. රාජා රත්නසිංහම් ගුණසේකර සහ එම ගමනට ශ්‍රී ලංකාවෙන් සහභාගී වන ගජබා රෙජිමේන්තුමේ ජේ.එච්.එන්.සී. අදිකාරි යන දෙදෙනා කතරගම සිට යාපනය දක්වා පාපැදියෙන් ගමන් ගන්නා අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s11112410</link>
    <topic>ලංවීම දිවා - රාත්‍රි ක්‍රිකට් දෙසැම්බර් 3දා කටුනායකදී</topic>
    <author/>
    <content>මීගමුව ප්‍රාදේශීය විදුලි ඉංජිනේරු කාර්යාලයීය ක්‍රීඩා සංගමයේ සංවිධානයෙන් 5 වැනි වරටත් පවත්වනු ලබන අන්තර් ලංවීම දිවා - රාත්‍රි ක්‍රිකට් සූරතාවලිය දෙසැම්බර් මස 3 වැනිදා කටුනායක ආයෝජන ප්‍රවර්ධන කලාපිය ක්‍රීඩාංගණයේදී පැවැත්වේ. දිවයින පුරා පැතිරි ඇති ලංකා විදුලි බල මණ්ඩලයට අනුයක්ත ජනක, සම්ප්‍රේෂණ, බෙදාහැරීම් හා අනෙකුත් අංශයන්හි විධායක සහ කාර්මික ශ්‍රේණි දක්වා සේවකයන් මේ තරගාවලියට සහභාගී වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s11112411</link>
    <topic>මිස්ටර් හී මෑන් තරගයහෙට ගාල්ලේදී</topic>
    <author/>
    <content>ශ්‍රී ලංකා කායවර්ධන හා ශාරීරික යෝග්‍යතා සම්මේලනයේ පූර්ණ අධීක්‍ෂණය යටතේ ගාල්ල ලක්මිණී ක්‍රීඩා සමාජය සංවිධානය කරන “හී මෑන් අයෝමය සූරයා 2011” තේරීමේ තරගය හෙට (25) පස්වරු 4.00 නියෝජ්‍ය කථානායක චන්දිම වීරක්කොඩි මහතාගේ ප්‍රධානත්වයෙන් ගාල්ල කොටුව හෝල්ඩ් ඩී ගෝල්ඩ් ශ්‍රවණාගාරයේදී පැවැත්වේ.කිලෝ ග්‍රෑම් 55, 65, 70, 80 සහ 85 ට වැඩි වශයෙන් බර පන්ති යටතේ තරග පැවැත්වෙන අතර තරගාවලියේ මූලික වටයේ තරග එදින පෙරවරු 8.00 ට පැවැත්වීමට නියමිතය.මේ තරගයට සමගාමීව දකුණු පළාත් අයෝමය ශූරයා තේරීමේ තරගයද පැවැත්වේ. තරගයේ ජයග්‍රාහකයන්ට කුසලාන හා සහතික පත් ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s11112412</link>
    <topic>කොළඹ විශ්වවිද්‍යාලයීයවර්ණ ප්‍රදානෝත්සවය අද</topic>
    <author/>
    <content>කොළඹ විශ්වවිද්‍යාලයීය ක්‍රීඩා කවුන්සිලය සමග ශාරීරික අධ්‍යාපන දෙපාර්තමේන්තුව වාර්ෂික සංවිධානය කරනු ලබන කොළඹ විශ්වවිද්‍යාලයීය වර්ණ ප්‍රදානෝත්සවය අද (24) පස්වරු 3.30ට බත්තරමුල්ල වෝටර්ස් එජ් හි දි හම්බන්තොට පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්වේ.කොළඹ විශ්වවිද්‍යාල ක්‍රීඩා උළෙලේදී හා අන්තර් විශ්වවිද්‍යාලයීය ක්‍රීඩා උළෙලේදී දස්කම් දැක්වූ ක්‍රීඩක ක්‍රීඩිකාවන් අද දින වර්ණ ලබනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=s11112413</link>
    <topic>ක්‍රීඩක ක්‍රීඩිකාවන් වෙනුවෙන්වෙබ් අඩවියක්</topic>
    <author>ජගත් ගුණවර්ධන</author>
    <content>ක්‍රීඩා කේෂ්ත්‍රයේ නියැළී සිටින ක්‍රීඩක ක්‍රීඩිකාවන් වෙනුවෙන්ම වෙන්වූ වෙබ් අඩවියක අවශ්‍යතාව පිළිබඳ සිහිනය යථාර්ථයක් බවට පත්වෙමින් පසුගියදා මාරවිල මාරියෝ බීච් හෝටලයේදී අමා ස්පෝර්ට්ස් වෙබ් අඩවිය විවෘත කෙරිණි.  www.amasportslk.com නමින් වෙබ් අඩවියට පිවිසිය හැකිය.ශ්‍රී ලංකා ක්‍රීඩා කේෂ්ත්‍රයේ නව පිටුවක් පෙරලමින් දේශීය ක්‍රීඩක ක්‍රීඩිකාවන් ගොඩ නගන්නට ඔවුන්ට අත්වැලක් වන්නට හා ඔවුන්ට ධෛර්යයක් වීමට මේ වෙබ් අඩවියේ බලාපොරොත්තුව වී ඇත.දේශීය ක්‍රීඩක ක්‍රීඩිකාවන් වෘත්තීය මට්ටමට ගෙන ඒමට ඔවුනට හිමි නිසි ස්ථානය ලගා කර ගැනීමට, ඔවුන්ට ජාත්‍යන්තර වෙළඳ පොළ සකස් කර ගැනීමට, පුහුණුකරුවන් සඳහා සුදුසුකම්වලට සරිලන දේශිය මෙන්ම විදේශීය වෙළඳ පලක් නිර්මාණය කර ගැනීම හා ක්‍රීඩා කණ්ඩායම්වලට මෙරට දී මෙන්ම පිටරටදී ද තරග අත්දැකීම් ලගාකර ගැනීමේ අවස්ථාව උදාකරගැනීම මේ වෙබ් අඩවිය එළිදැක්වීමේ අරමුණ බව අමා ස්පෝර්ට්ස් හි කළමණාකාර අධ්‍යක්ෂ චාර්ල්ස් තිලකරත්න මහතා පැවැසීය.මේ වෙබ් අඩවිය මගින් පුහුණුකරුවන් සඳහා පාඨමාලා, විභාග සම්මන්ත්‍රණ සඳහා අවශ්‍ය පසුබිම් සකස් කරදීම, ක්‍රීඩා දක්ෂතාවන් ඇති එහෙත් තම දක්ෂතා එළිදැක්වීමට නොහැකිව සිටින ක්‍රීඩක ක්‍රීඩිකාවන්ට තම දක්ෂතාවන්ට ගැළපෙන පරිදි ක්‍රීඩා සමාජයක් සකසා දීම, අගහිගකම් ඇති දේශීය ක්‍රීඩක ක්‍රීඩිකාවන්ට අත්වැලක් සැපයීම, දේශිය හා ජාත්‍යන්තර විශේෂඥ පුහුණුකරුවන් යටතේ පුහුණු සැසි පැැත්වීමට සැළසීම, දක්ෂ ක්‍රීඩක ක්‍රීඩිකාවන්ට ජාත්‍යන්තරයට පිවිසීමට පසුබිම සකස්කර දීම වැනි කරුණු රැසක් ලබාදීමට මේ වෙබ් අඩවිය මගින් බලාපොරොත්තුවන බව ද ඒ මහතා වැඩිදුරටත් අදහස් දක්වමින් කියා සිටියේය.මේ අවස්ථාවට ශ්‍රී ලංකා ක්‍රිකට් හිටපු නායක අර්ජුන රණතුංග, පළාත් සභා මන්ත්‍රී චින්තක මායාදුන්න, හිටපු ක්‍රිකට් ක්‍රීඩක රවීන්ද්‍ර පුෂ්ප කුමාර, ක්‍රිකට් ක්‍රීඩක ධම්මික ප්‍රසාද්, හිටපු වොලිබෝල් නායක ආනන්ද වන්නිතිලක, ශ්‍රී ලංකා කාන්තා වොලිබෝල් නායිකා දිනේෂා ප්‍රසාදිනි, මීටර් 400 ජාතික සූරිය චන්ද්‍රිකා සුභාෂිනි හා ඔලිම්පික් තරග නියෝජනය කළ ක්‍රීඩක සුමේධ අරුණශාන්ත යන මහත්ම මහත්මීහු ද එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=f1111241</link>
    <topic>අයවැය අභියෝගයනිලධාරිවාදය වෙලා</topic>
    <author>රාමන්</author>
    <content>නිදහසින් පස්සේ අපේ ඉතිහාසයේ ලැබිය යුතු ඉහළම ආර්ථික ජයග්‍රහණයන් කිහිපයක් සමඟ මෙවර අයවැය ලේඛනය ඉදිරිපත් වුණා. මේ රටේ ඉහළම ආර්ථික වර්ධනය වාර්තා කරන්නේ පසුගිය වසරේ හා මේ වසරේ. (2010 – 2011) එය 8%ක් ඉක්ම වූ වර්ධනයක්. අප 2005ට පෙර 1948 දක්වා අපට දක්නට ලැබුණේ සාමාන්‍යයෙන් 5%ට අඩු වර්ධනයක්. අතර මඟ සමහර වර්ෂවල අතරින් පතර ආර්ථික වර්ධනය 6%ක් ලෙස සටහන් වී තිබුණා. එහෙත් 2006 න් පස්සේ වසර 3ක් නොකඩවා 6%ක ආර්ථික වර්ධනයක් වාර්තා කළා. පසුගිය වසරේ සිට එය 8%ක් දක්වා වර්ධනය වුණා. මෙය කැපී පෙනෙන සුවිශේෂී ජයග්‍රහණයක්. එසේ ම අය වැය පරතරය අඩු කර ගැනීමේ පැත්තෙන් වාර්තාගත අඩුම අය වැය පරතරය ළඟාකර ගෙන තිබෙන්නේ මේ වසරේ. එනම් 6.5%ක් දක්වා අයවැය පරතරය කුඩා කර ගැනීමයි. මේ සමඟ ම විරැකියාවේ අනුපාතය, උද්ධමන වේගය මෙතරම් නැත්නම් 5%ක් දක්වා අඩු වූ වකවානුවක් ද දක්නට ලැබෙන්නේ නැහැ. උද්ධමනය 5%ක් දක්වා අඩු වන්නේ මේ ආණ්ඩුව යටතේ ම එය 23%ක් ලෙස වාර්තා වීමෙන් පසුවයි.එසේ ම බැංකු පොළී අනුපාතය තනි ඉලක්කමකට ගෙන ඒමට හැකි වීමත් ආර්ථික ක්‍ෂේත්‍රය ලැබූ ජයග්‍රහණයක්. සාමාන්‍යයෙන් බැංකු පොළී අනුපාතය ද මීට පෙර වසරවලදී දක්නට ලැබුණේ 22%, 24%ක් ලෙස. එය ක්‍රමක්‍රමයෙන් අඩු වී තනි ඉලක්කමකට අඩු කර ගැනීමට පසුගිය වසරවල හැකි වුණා. එය මේ වසරේ ද තහවුරු වී තිබෙනවා. දුප්පත්කම් අනුපාතය ද 5.5%කට අඩු වීම තවත් අමතක කළ නොහැකි ජයග්‍රහණයක්. 2005 වන විට මෙය පැවතියේ 23%ක් තරම් ඉහළ මට්ටමක. පසුගිය වසරවල ජනාධිපති මහින්ද රාජපක්ෂ රජය අනුගමනය කළ සුබ සාධන හා සහනාධාර වැඩ සටහන් ද දුප්පත්කමේ අනුපාතය මෙතරම් අඩු මට්ටමකින් වාර්තා වීමට හේතු වී තිබෙනවා.මෙම ආර්ථික කාරණා හා නිර්ණායකයන් සාර්ක් රටවල් හා සැසඳීමේ දී ශ්‍රී ලංකාව ඉදිරියෙන් සිටිනවා. ආර්ථික ක්‍ෂේත්‍රයේ රට අත්පත් කරගෙන තිබෙන මේ ජයග්‍රහණ සාමාන්‍ය පොදු ජනතාව තෝරා බේරා ගන්නේ කෙසේ ද යන්න සලකා බැලීම වැදගත්. ඔවුනට එය තේරෙන්නේ බඩු මිල වැඩි වීමේ වේගය පාලනය වීමෙන්. ස්වයං රැකියාවක් සඳහා ණය මුදලක් ගැනීමේ දී ඊට අදාළ පොලිය අඩුවීමෙන්. පොහොර සහනාධාරය නිසා සහල් මිල අඩු වීමෙන්. දිවි නැඟුම වැනි ව්‍යාපෘති නිසා එළවළු වෙළෙඳාමේ මිලේ වෙනස් කම් ඇති වීමෙන්. පවුලක රැකියා කරන ප්‍රමාණය වැඩිවීමෙන්. යතුරු පැදි, පාපැදි, ත්‍රීවිලර් අලෙවියේ වර්ධනයෙන්. නවීන ගෘහ උපකරණ ලබා ගැනීමට තිබෙන ශක්තිය වැඩි වීමෙන්, වන්දනා ගමන් හා විනෝද චාරිකා සඳහා වැඩි නැඹුරුවක් දැක්වීමෙන්. කෙටියෙන් සඳහන් කරන්නේ නම් ජන ජීවිතය පවත්වා ගෙන යෑමට ඇති වන පීඩනයේ යම් අඩු වීමක් දක්නට ලැබීමෙන්.මෙවර අයවැය පොදු ජන ජීවිතය තුළ දක්නට ලැබෙන එම සාධනීය වර්ධනය තවදුරටත් තහවුරු කළා. වැදගත් වන්නේ එයයි. එසේ ම අය වැය මඟින් පොදුවේ ජනතාවට පිරිනමන සහනාධාර පැකේජයේ වටිනාකම බිලියන 236ක් (කෝටි 23600ක්) එය ගියවරට වඩා බිලියන 29ක වැඩි වීමක්. වෙන විදියකින් සඳහන් කරන්නේ නම් ආණ්ඩුව අයවැය පරතරය පියවා ගැනීමට තිබෙන රු. බිලියන 236ක් සහනාධාර වශයෙන් වැය කරනවා.එය සිදු කරන්නේ නොමිලේ සැපයෙන සෞඛ්‍ය හා අධ්‍යාපනයට අමතරවය. අධ්‍යාපනය සඳහා පමණක් රජය මෙවර රු. බිලියන 95ක් වැය කරනවා. මෙය අධ්‍යාපන සඳහා රජයක් දරන ලොකුම වියදම ලෙසයි වාර්තා වෙන්නේ. වෙනත් රටවල් මේ දෙකටම මුදල් අය කරනවා. සමහර රටවල් ප්‍රාථමික අධ්‍යාපන නොමිලේ සැපයුවද උසස් අධ්‍යාපනය නම් නොමිලේ දෙන්නේ ම නැහැ. අසල්වැසි ඉන්දියාව හා චීනය මීට හොඳ ම උදාහරණයක්. ඒ අනුව විවරණයක යෙදෙන්නේ නම් රජය ජනතාව වෙනුවෙන් සැපයෙන සහන පැකේජය ආසියාවේ අනෙක් රටවලට සාපේක්ෂව වුවද අති විශාලයි. අඩු උද්ධමනය, අඩු අය වැය පරතරය හා අඩු දුප්පත්කමේ වේගයක් සමඟ වැඩි ආර්ථික වර්ධනයක් වාර්තා කරන්නේ මෙවන් පසුබිමකය.යුද ජයග්‍රහණය, හා ආණ්ඩුවේ ආර්ථික කළමණාකරනය මීට හේතු වී තිබෙන බව පැහැදිලියි. මේ ජයග්‍රහණයන්ට අමතරව කාර්යක්ෂම රාජ්‍ය සේවයක් පවතින්නේ නම් මීට වඩා ජයග්‍රහණය ජනතාවට අත්පත් කර දීමේ හැකියාව ද දක්නට ලැබෙනවා. සමහර තැනක ක්‍රියාත්මක වන අකාර්යක්ෂම රාජ්‍ය සේවාවන් නිසා වර්ෂයක් ඇතුළත අයවැය යෝජනා ක්‍රියාත්මක කර අවසන් කිරීමේ ප්‍රශ්න මතු වෙනවා.අයවැයේ සාර්ථකත්වයේ සතුරු බලවේග ලෙස අද ක්‍රියාත්මක වන්නේ විපක්ෂය නොවෙයි. සමහර තැනක සිදු වන අකාර්යක්ෂම රාජ්‍ය සේවාවන් බවයි පෙනෙන්නේ. මේ නිසා අය වැය මඟින් සැලසෙන වාසි ජන ජීවිතයට ළඟා කර ගැනීම වේගවත් කළ යුතු වෙනවා. ‘දිවිනැගුම’ හා ‘දැයට කිරුළ’ වැඩසටහන් ඊට විකල්ප විසඳුම් ලෙස දැක්විය හැකියි. අයවැය මඟින් ගෙවනු ලබන උද්ධමනය අඩු කිරීමේ යෝජනා සාර්ථක කර ගැනීමට ‘දිවිනැඟුම’ හොඳ විකල්පයක්.මේ වන විට රටේ ආර්ථික ගමන් මඟ පැහැදිලියි. ඒ වෙනුවෙන් එය ශ්‍රී ලංකාව සංවර්ධිත රටක් ලෙස ඉදිරියට ගෙනයාමට හේතු වී තිබෙනවා. ඊට අදාළ ආර්ථික සංවර්ධන වේගය වාර්තා කිරීමේ දී තුන්වැනි ලෝකයේ වෙනත් රටවලට වඩා ශ්‍රී ලංකාව ඉදිරියෙන් සිටින බව පැහැදිලියි. විවිධ ජාත්‍යන්තර දර්ශක මඟින් ද දක්නට ලැබෙන්නේ පසුගිය වසරවලට වඩා ශ්‍රී ලංකාව ක්‍රමයෙන් ඉදිරියට ගමන් කිරීමක්.මීට අදාළව අවශේෂ ආර්ථික ජයග්‍රහණ ළඟා කර ගෙන තිබෙන බව අපට මධ්‍යස්ථව අයවැයේ මූලික සටහන් පරීක්ෂා කරන කෙනෙකුට පැහැදිලි වෙනවා. මීට එරෙහිව විපක්ෂය නඟන්නේ සාම්ප්‍රදායික විරෝධයක්. එය විරුද්ධ වෙන්නන් වාලේ විරුද්ධ වීමක් වගෙයි.අද මුළු ලෝකයම ගමන් කරන්නේ එකම ආර්ථික ගමනක වගෙයි පෙනෙන්නේ. ඒ ගමනේ දී සම්ප්‍රදායිකව කල්පනා කිරීමෙන් තොරව ජනතාවට වැඩි සහනයක් සැලසෙන පරිදි ශ්‍රී ලංකාව තම ගමන් මඟ සකසා ගෙන තිබෙන බවයි මෙවර අයවැය මඟින්ද සනාථ වෙන්නේ.ඊට අමතරව අයවැය මඟින් අමතක කරන ලද කොටසක් නැහැ වගෙයි. සෑම ක්‍ෂේත්‍රයක් මෙන් ම ඒවායේ රැකියාවල හා ස්වයං රැකියාවල නියුතු සෑම කොටසකටම වාගේ යම් යම් සහනයක් ලබා දීමට කල්පනා කර තිබෙන බවක් දක්නට ලැබෙනවා. කෙටියෙන් සඳහන් කරන්නේ නම් විශ්‍රාමිකයාගේ සිට හැම කෙනෙක් ගැන ම අවධානයක් යොමු කර තිබෙනවා. එය වැදගත්.මේ නිසා ලෝකයේ ගමන් කරනු ලබන පොදු විවෘත ආර්ථික ගමන් මගේ පොදු ජනතා සුභ සාදන හා වැඩ කරන ජනතාව සම්බන්ධයෙන් විශේෂ අවධානයකින් යුතු ව කටයුතු කිරීමට වත්මන් රජය සමත් වෙලා. අවශ්‍ය වන්නේ ඊළඟ අයවැය ඉදිරිපත් කිරීමට ප්‍රථම එම යෝජනා සියල්ල ක්‍රියාත්මක කිරීමයි. එය අභියෝගයක්. ඊට ක්‍ෂෙත්‍ර රාජ්‍ය සේවා යන්ත්‍රයක් හා දේ්ශපාලන වශයෙන් පසු විපරමක් අවශ්‍යයි.අය වැය සකස් කිරීමේ දී විවිධ අමාත්‍ය හා පාර්ශ්වයන් සහභාගි කර ගන්නා සේ ම මෙම යෝජනා ක්‍රියාත්මක කිරීම සම්බන්ධයෙන් ද සුවිශේෂි ප්‍රගති සමාලෝචන සාකච්ඡා කාර්තුවෙන් කාර්තුවට පැවැත් විය හැකි නම් අය වැයේ ප්‍රතිලාභ ලබන වසරේදී 2011 වසරටත් වඩා ජනතාවට ලබා ගැනීමේ හැකියාවක් පවතිනවා. ඊට සාපේක්ෂව මේ අය වැය වඩාත් ජනතාව හා බද්ධ වූ ජනතාවාදී අයවැයක් කර ගැනීමේ හැකියාව ද පවතිනවා. එය තවත් සුවිශේෂි ජයග්‍රහණයක් වේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=f1111243</link>
    <topic>පොදු ජන යුගය උදා කළ ඩී. ඒ.රාජපක්ෂ මැතිඳුන්</topic>
    <author>දිනේෂ් ගුණවර්ධන ජලසම්පාදන හා ජලාපවහන අමාත්‍ය පාර්ලිමේන්තුවේ ආණ්ඩු පක්ෂ සංවිධායක මහජන එක්සත් පෙරමුණේ නායක</author>
    <content>ජාතියේ උරුමය අරමුණක් ඇති පෙරමුණකට ගොනු කරමින් ලක්දිව එක්සේසත් කිරීම දක්වා ආ සේනාධිනායකයකු බිහි කළ ශ්‍රේෂ්ඨ මානව හිතවාදී ජනතා නායකයෙකු වූ ඩී.ඒ.රාජපක්ෂ මැතිඳුන් පිළිබඳ වන අතීතාවලෝකනය තුළින් නව පරපුරකට ආමන්ත්‍රණය කිරීමට මේ උචිතම කාලයයි.ලාංකික දේශපාලන වංශ කථාවේ හැරවුම් ලක්ෂයන් කිහිපයකදීම ප්‍රගතිශීලි කඳවුර ශක්තිමත් කරන්නට සිය නිසඟ දායකත්වය ලබා දෙමින් නිවැරදිම හැරවුම් ලක්ෂයන්ට අනුගත වූ ඩී.ඒ.රාජපක්ෂ මැතිඳුන් ඒ හරහා දේශයට ලබා දුන් ජයග්‍රහණයන් බොහෝ ය. එම ජයග්‍රහණයන් අප අද අභිමානයෙන් යුතුව සිහිපත් කරනු පමණක් නොව එකී ජයග්‍රහණයන් තුළින් ලත් දායාදයන්, පොදු ජන අයිතිවාසිකම් භුක්ති විඳිමු.පාත් පත් ඉරු මතට ගොනු කළ නොහැකි වූ මහා මෙහෙවරක් ඉතිහාසයට එක් කළ ඩී.ඒ. රාජපක්ෂ මැතිඳුන් පිළිබඳ අතීතාවලෝකනයේ සංසිද්ධීන් කිහිපයක් පමණක් මෙහි ගෙනහැර දක්වමු.ඩී.එම්. රාජපක්ෂ මැතිඳුන්ගේ හදිසි අභාවයෙන් පසු රාජ්‍ය මන්ත්‍රණ සභාවට නිතරඟයෙන් පත් වූයේ ඩී.ඒ. රාජපක්ෂ මැතිඳුන් ය. රුහුණේ ජනතාවගේ නොනවතින සටන ඉදිරියට ගෙන ආවා පමණක් නොව ඉතාමත් ම අර්ථවත් එමෙන්ම ආදර්ශමත් නායකත්වයක් ලබා දුන්නේ ය. 1936 දී රාජ්‍ය මන්ත්‍රණ සභාවට රුහුණේ ගොවි ජනතාවගේ නායකයා ලෙස පත් වූ ඩී.ඒ.රාජපක්ෂ මැතිඳුන් සුදු අධිරාජ්‍යවාදීන්ගෙන් රට නිදහස් කර ගැනීමටත්, ගම්බද ගොවි ජනතාවට හිමි උරුමයන් දිනා ගැනීමටත්, ප්‍රගතිශීලි ව්‍යාපාරය සමඟ රාජ්‍ය මන්ත්‍රණ සභාවේ දී නොනවතින හඬක් නැගුවේ ය. දිවංගත පිලිප් ගුණවර්ධන මැතිතුමා සහ ආචාර්ය එන්.එම්. පෙරේරා මැතිඳුන් ඇතුළු තමන්ගේ යහළු සගයන් සමඟ රාජ්‍ය මන්ත්‍රණ සභාවේ දී බ්‍රිතාන්‍ය පාලකයන්ට එල්ල කළේ නොනවතින සටනකි. ඒ නිසාම එතුමා ජනතාවගේ විශ්වාසවන්ත නායකයෙකු බවට පත්විය.ගමේකම‘රුහුණේ සිංහයා’ යයි විරුදාවලිය ලත්,සිය සොයුරු ඩී.එම්.රාජපක්ෂ මැතිඳුන්ගේ ඇවෑමෙන් සිය ජීවිතය මෙන් සැලකූ ගොයම් කෙතින් රාජ්‍ය මන්ත්‍රණ සභාව හරහා දේශපාලනයට බට ඩී.ඒ. රාජපක්ෂ මැතිතුමා ගොවි ජනතාව හා බැඳි ජීවන චරිතයක් විය. ඔහු පාර්ලිමේන්තුවට වඩා කෙතට නිල්ලට යාමට පි‍්‍රය කළ බව එතුමාගේ චරිත ප්‍රදානයන්හි ඉස්මතු ;ව්. 1945 දී කෘෂිකර්ම හා ඉඩම් විධායක කාරක සභාවේ සාමාජික ලෙස වූ පළමු තනතුරෙන්ම ගොවි ජනතාව නගා සිටුවීමට රාජ්‍ය අනුග්‍රහය වඩ වඩාත් ලබා දෙන්නට මුල් විය. රාජ්‍ය මන්ත්‍රණ සභාව හා පාර්ලිමේන්තුව තුළ කෘෂි කාර්මික දිවියට සම්බන්ධ තනතුරු හරහා එතුමා ගොවි ජන ජීවිතයට වටිනාකමක් එක් කරන්නට කැප විය.එය ලක් ඉතිහාසයේ අසිරිමත් අවස්ථාවක් මෙන්ම අවිනිශ්චිත අවස්ථාවක් ද විය. මතු ශ්‍රී ලංකාවේ නිදහස් අධ්‍යාපනය භුක්ති විඳින්නට සැරසෙන සුවහසක් දුවා දරුවන්ගේ ඉරණම විසඳෙන දවසක් විය. සී.ඩබ්ලිව්. ඩබ්ලිව්. කන්නන්ගර මැතිතුමා නිදහස් අධ්‍යාපන පනත පාර්ලිමේන්තුවට ගෙනාවේ ය. පසුව එය සම්මත කර ගැනීම සඳහා වූ ඡන්ද විමසීමේදී එක් ඡන්දයක අඩුවකින්, පනත පරාජය වෙමින් මතු නිදහස් අධ්‍යාපනය ලබන්නට සදාකාලිකවම කිසිදු ශ්‍රී ලාංකිකයෙකුට නොහැකිවන මොහොතක් උදාවෙමින් තිබිණ. ඩී. ඒ.රාජපක්ෂ නම් වූ මානව හිතවාදියා නිදහස් අධ්‍යාපන පනත සම්මත කරන්නට සිය ඡන්දය භාවිතා කරමින් ලක් ඉතිහාසයේ අවිනිශ්චිත තීරණාත්මක අවස්ථාවක් අසිරිමත් කරන්නට කටයුතු කෙළේ ය.නිදහස් අධ්‍යාපන පනත පාර්ලිමේන්තුවට ඉදිරිපත් කළ අවස්ථාවේදී අපේ රටේ වරප්‍රසාද ලත් පැලැන්තිය හා පවුල් නියෝජනය කළ මන්ත්‍රීවරු එම පනතට විරුද්ධ වෙද්දී ඩී.ඒ.රාජපක්ෂ මැතිඳා එම පනත ජයග්‍රහණය කරවීම සඳහා පොදු ජනතාවට නිදහස් අධ්‍යාපනය උදා කරදීමට එසේ සිය ඡන්දය පාවිච්චි කිරීම ඓතිහාසික අවස්ථාවක් විය.1947 දී යළිත් නව පාර්ලිමේන්තුවට පත්වීමත්, බහුතරය නොමැති ඡන්ද ප්‍රතිඵලයකට පාර්ලිමේන්තුව පත් වූ අවස්ථාවේදී ද වමේ හා ප්‍රගතිශීලි හා ස්වාධීන මන්ත්‍රීවරු සමඟ බණ්ඩාරනායක මැතිතුමාට, අග්‍රාමාත්‍යතුමාට, ප්‍රගතිශීලි හවුල් ආණ්ඩුවක් පිහිටුවීමට එතුමා දැරූ උත්සාහය අසාර්ථක වුවද එය අනාගතය නිවැරදිව දැකීමක් විය.නිදහසින් නොලද නව නිදහසක් සොයා තීරණාත්මක පියවරක් තබමින් 1951 ජූලි 14 දින එස්.ඩබ්ලිව්.ආර්.ඩී.බණ්ඩාරනායක මැතිතුමා සමඟ ආණ්ඩු පක්ෂයෙන් විපක්ෂයට පැමිණෙමින් එස්.ඩබ්ලිව්.ආර්.ඩී. බණ්ඩාරනායක මැතිතුමා සමඟ, ශ්‍රී ලංකා නිදහස් පක්ෂය බිහි කරන්නට කැපවෙමින් නව මගකට ප්‍රවිෂ්ඨ විය. එක ලක් ඉතිහාසය වෙනස් කරන්නට සමත් වූ තීරණාත්මක පියවරකි.නවමු දේශපාලන ව්‍යාපාරයක් තුළ ද සිය අසුන විජයග්‍රහණය කළ එතුමා ප්‍රගතිශීලි කඳවුර හා සන්ධානගත දේශපාලනය තුළින් රටට බොහෝ දේ දායාද කළ හැකි බව නිතර පසක් කෙළේ ය. එවකට පැවති රජයේ ජනතා විරෝධී ක්‍රියාදාමයන් පරාජය කරන්නට ප්‍රගතිශීලි කඳවුර හා එක්විය යුතු බව අවධාරණය කෙළේ ය.1956 ට ඔන්න මෙන්න කියා තිබියදී 1955 කොළඹ සිට කතරගමට ගිය දේශප්‍රේමි රථ යාත්‍රාවේ තංගල්ල නගරයේදී මුළු රටක් අවදි කරමින් ගමන් කළ සෝමවීර චන්ද්‍රසිරි කවියා කේ.එස්.කවියා, ටී.මලල්ගම කවියා, පී.බී.අල්විස් පෙරේරා කවියා ඇතුළු සියක් කවියන්ගෙන් සැදුම්ලත් දහස් ගණන් ජනයා තංගල්ල නගරයේදී ඩී.ඒ.රාජපක්ෂ මැතිඳා පිළිගත් අවස්ථාව මා කුඩා දරුවෙකු ලෙස දැක ඇත්තෙමි.කුඩා දරුවන් ලෙස එදා චමල් රාජපක්ෂ මැතිඳා , මහින්ද රාජපක්ෂ මැතිඳා, එම කවියන්ගේ හඬ අසමින් අප පියවරු හිටපු වේදිකාවේ පහළ සිටි බවද මා ගෞරවයෙන් සටහන් කරමි.1956 පෙබරවාරි 18 දින පාර්ලිමේන්තුව විසිර වූ පසු මැතිවරණයට ඉදිරිපත් වීම පිළිබඳ සාකච්ඡාවේදී ශ්‍රී ලංකා නිදහස් පක්ෂය තනිවම තරඟ කළ යුතු යැයි සමහරුන් කළ යෝජනාවට එරෙහි වූ ඩී.ඒ.රාජපක්ෂ මැතිතුමා, පිලිප් ගුණවර්ධන මැතිතුමා ඇතුළු ප්‍රගතිශීලි හා වමේ බලවේග සමඟ මැතිවරණයට මුහුණ දිය යුතු බව තරයේ ප්‍රකාශ කළේ ය. තනිව තරඟ කළොත් ආසන 20 යි. වමේ බලවේග සමඟ තරඟ කළොත් ආසන 70 යි. එය ඔහුගේ තක්සේරුව විය. එස්.ඩබ්ලිව්.ආර්.ඩී.බණ්ඩාරනායක මැතිතුමා ඒ මතය පිළිගත්තේ ය.බමුණු කුලය බිඳඅධිරාජ්‍යගැති පාලන තන්ත්‍රයන් හා බමුණු කුලය බිඳ දමමින්, සමාජීය, දේශපාලනික , සංස්කෘතික හා ආර්ථික මහා පරිවර්ථනයක් සමඟින් එක්දහස් නවසිය පනස් හයේදී මෙරට පොදුජන යුගය ඇරඹිණි. ශ්‍රී ලංකා නිදහස් පක්ෂය, පිලිප් ගුණවර්ධන මැතිතුමා නායකත්වය දුන් විප්ලවකාරි සමසමාජ පක්ෂය, ප්‍රගතිශීලි පක්ෂ හා දේශප්‍රේමි සංවිධාන එක්ව, ‘ මහජන එක්සත් පෙරමුණ’ සඟ, වෙද, ගුරු, ගොවි, කම්කරු, පංච මහා බලවේගය ගොනු කරමින් රටේ සකලවිධ පරිවර්ථනයක් ඇති කෙළේ ය.එදා ඩී.ඒ. රාජපක්ෂ මැතිඳුන්ගේ තක්සේරුව ප්‍රත්‍යක්ෂ විය. 1956 නව ජනතා රජයට ආසන 69 ක් ලැබිණ. එම ජනතා ජයග්‍රහණය උදා කිරීමෙහිලා ඩී.ඒ. රාජපක්ෂ මැතිතුමා ප්‍රධාන රාජපක්ෂ පරපුර හා ගිරුවායේ ජනතාව දුන් අනුපමේය දායකත්වය අද ද අපි අභිමානයෙන් යුතුව සිහිපත් කරමු. මන්ද එය අද ද ලක්වැසියා බුක්ති විඳින ජනතා පරමාධිපත්‍යයේ එක් සංධිස්ථානයක වර්ණවත් පැතිකඩක් වීමයි.එතුමා සිය ජීවිතයේ වඩාත් සතුටු වූ දින දෙකක් වූයේ මාගේ පියාණන් වූ පිලිප් ගුණවර්ධන මැතිඳුන් එදා ආහාර හා කෘෂිකර්ම ඇමැතිවරයා ලෙස පාර්ලිමේන්තුවට ඉදිරිපත් කළ කුඹුරු පනත සම්මත කළ දිනයත්, අගමැතිතුමා සමඟ වියළි ගොවි බිමට තෙතමනය ලබා දෙන්නට චන්ද්‍රිකා වැව යෝජනා ක්‍රමයට මංගල පස් පිඩැල්ල කැපූ දවසත් බව මා අසා ඇත. ඩී.ඒ.රාජපක්ෂ මැතිතුමා නායකත්වය දුන් ගොවි ජනතාව හා එතුමන්ගේ බැණනුවන් වන ලක්ෂ්මන් රාජපක්ෂ මැතිතුමා ද සමඟ කුඹුරු පනතෙහි ජයග්‍රහණය ඉදිරියට ගෙන ඒම 1958 මාර්තු මාසයේ පළමුවනදා කුඹුරු පනත පළමුවෙන්ම ක්‍රියාත්මක දිස්ත්‍රික්කය ලෙස හම්බන්තොට දිස්ත්‍රික්කය ප්‍රකාශයට පත් වීමත් සමඟ සිදුවිය.මහත් පරිශ්‍රමයකින් කුඹුරු පනත කෙටුම්පත් කරමින් අවලාද තර්ජන මැද කුඹුරු පනත පාර්ලිමේන්තුවට ඉදිරිපත් කොට අනේක විද ගැහැට මැද කුඹුරු පනත සම්මත කර ගැනීමට සිදුවිය. එය රිදී බන්දේසියක තබා දැහැමින් සෙමින් ලබා ගත් ජයග්‍රහණයක් නොවේ. මෙම පනත කෙටුම්පත් කිරීමේදී ඒ සඳහා වූ සාකච්ඡා තීන්දු තීරණ ගැනීමේදී ඩී.ඒ.රාජපක්ෂ මැතිඳුන් මා පියාණන් අභියසම සෙවණැල්ලක් මෙන්ම ක්‍රියාකළ බව නොරහසකි. විටෙක ඩී.ඒ.රාජපක්ෂ මැතිඳුන් බොරළුගොඩටත් විටෙක කොළඹටත්, පැමිණි අවස්ථා මෙන්ම පිලිප් ගුණවර්ධන මැතිඳුන් මැදමුලන ගිය අවස්ථා ද බොහෝ බව මා අසා ඇත. අද ද කෙතක නිදහසේ සිය ජීවනාලියෙහි යෙදෙන ගොවි ජනතාව දකිද්දී මා පියාණන්ගේ ගුණ සුවඳ මෙන්ම ඩී.ඒ.රාජපක්ෂ මැතිඳුන්ගේ දායකත්වය ද ඒ තුළ වන බව මට හැඟී යද්දී මහත් අභිමානයක් ගෙන දේ.1956 දී පොදු ජනතාවගේ දහඩියෙන් බිහිකළ ‘රන්දෙවොලක්’ මෙන් වූ ජනතා රජය ප්‍රතිගාමින්ගේ කුමන්ත්‍රණයෙන් රහසේ බිඳ දමන විට ඩී.ඒ.රාජපක්ෂ මැතිඳුන් ඉන් වඩාත් ශෝකයට හා වේදනාවට පත් වූ පුද්ගලයෙකි.අති දුෂ්කර කටුක දිවි පෙවෙතක් ගත කළ වලව නිම්නයේ ගොවි ජනතාව උදෙසා ආරම්භ වූ වලවේ ගඟ සංවර්ධන ව්‍යාපාරයේ චන්ද්‍රිකා වැව හා වාරි ව්‍යාපාරය හා සබැඳි බහුකාර්ය සංවර්ධන යෝජනා ක්‍රම සඳහන් වූ ගොවිජන ව්‍යාපාරයේ යෝජනාව ඩී.ඒ.රාජපක්ෂ මැතිඳුන්ගේ ය. එවකට එතුමා ඉඩම් හා ඉඩම් සංවර්ධන උප අමාත්‍යවරයා ය.සිහින සැබෑවක්ගොවිතැන් බත් කරන රටක, අහරින් ස්වයංපෝෂිත විය හැකි ශ්‍රී ලංකාවක සිහිනය සැබෑ කරන්නට ඔහු තුළ තිබූ ඕනෑකම හා ඒ වෙනුවෙන් පාර්ලිමේන්තුව තුළත් පිටදීත් කැප වූ එම ආදර්ශමත් නායකයාගේ ගමන එලෙස සිහිපත් කරන්නේ එහි දෝංකාරය අද ද පවතින හෙයිනි.මඩ ගොවිතැනට මෙන්ම ගොඩ ගොවිතැනට ද මූලිකත්වය දෙමින් මුඩු බිම්වල පැඟිරි බෝගය හා යෝග්‍ය බෝග වවා අමතර ආදායම් ලබා දීමට ජනතාව දිරි ගැන්වීය. පිදුරු භාවිතයෙන් වන ඇඹිලිපිටිය කඩදාසි කම්හල, හම්බන්තොට යල් කන්නයේ අහස් දියෙන් වන කපු වගා ව්‍යාපෘතිය එතුමන්ගේ නවමු සංකල්පයන් විය. ප්‍රදේශයට ආවේණික සියලු ග්‍රාමීය කර්මාන්තයන් නඟා සිටුවීමටද, ආවේණික නොවූවද, ක්‍රියාත්මක කළ හැකි ග්‍රාමීය කර්මාන්තයන් ස්ථාපිත කිරීමට ද කටයුතු කළ එතුමා සියලු අංශයන් නියෝජනය වන පරිදි සංවර්ධනයන් ගිරුවායට ගෙන ආවේ ය. එහිදී ප්‍රදේශයේ මානව සම්පත් ප්‍රදේශයේ දියුණුවට යොමු කිරීමට ප්‍රමුඛත්වය දුන්නේ ය. ගිරුවාය සංවර්ධනයට මුල පිරූ එතුමා එවකට පැවති සම්ප්‍රදායන් අනුව අමාත්‍යවරයාගේ පාර්ලිමේන්තු ලේකම් නොහොත් උප ඇමති තනතුරුවල, එනම් ඉඩම් හා ඉඩම් සංවර්ධන උප අමාත්‍ය, කෘෂිකර්ම හා ඉඩම් උප අමාත්‍ය, වැඩබලන කෘෂිකර්ම හා ඉඩම් අමාත්‍ය, කාරක සභා නියෝජ්‍ය සභාපති, නියෝජ්‍ය කථානායක , කාරක සභා සභාපති යන තනතුරුහි වගකීම් නිසියාකාරව ඉටුකරමින් සකල ලංකාවටම සිය වගකීම් හරහා මෙහෙයෙක් කරන්නට කැපවිය.ව්බිමේ ජීවනාලිය වූ ගොවි ජනතාව සමඟ කෙතේ සිට වක්කඩෙන් දෑත් සෝදා ගොවි ජනතාවගේ බර කරට ගන්නට සිය අත්සන යෙදූ ඩී. ඒ. රාජපක්ෂ මැතිඳුන් සිය ගොවි දිවිය කුරහන් සාටකය මගින් සංකේතවත් කොට මේ දේශයට අමිල දායාදයන් රැසක් තිළිණ කොට සිය මෙහෙවර ඉටුකළේ ය.ඩී. ඒ.රාජපක්ෂ මැතිඳා එලෙස අප අතරින් සදහටම සමු ගත්තද, ජන අරගලයන් සහ ජාතික උරුමයන්ගේ සුවඳ ලබා දෙමින් පෙන් වූ ආදර්ශමත් මාවතේ හැදී වැඩී පන්නරය ලැබූ අප රට එක්සේසත් කළ අපේ රාජ්‍ය නායක ජනාධිපති මහින්ද රාජපක්ෂ පුතණුවන් අප රටට දායාද කර ඇත.මාතෘ භූමියටත්, ජනතාවටත් ජයග්‍රහණය උදා කර දිය හැකි අධිෂ්ඨානය, කැපවීම හා ආදර්ශය එතුමන්ට ඒ උදාර පියාගෙන් ලැබුණාට කිසිදු සැකයක් නැත. ඒ සමඟම ගරු කතානායක චමල් රාජපක්ෂ මැතිතුමා, බැසිල් රාජපක්ෂ අමාත්‍යතුමාට මෙම ආදරණීය පියාගෙන් ලැබුණු අභිමානවත් පන්නරය අප රටට ශක්තියක් වී තිබෙන බව යළි යළිත් කිව යුතුය.ඩී.ඒ. රාජපක්ෂ මැතිඳුන්ගේ නොනිමි මෙහෙවර ඉටුකරන්නට පෙරට එමින් 1970 දී ළාබාලතම මන්ත්‍රීවරයා ලෙස පාර්ලිමේන්තුව නියෝජනය කරමින් අද ශ්‍රී ලංකා ධරණිතලයම එක්සේසත් කළ අතිගරු ජනාධිපති මහින්ද රාජපක්ෂ මැතිඳුන් සිය සංවර්ධන සංග්‍රාමය දියත් කරන්නේ ඩී.ඒ. රාජපක්ෂ මැතිතුමා මෙන්ම ගම හා කෘෂිකාර්මික සංකල්පයට මුල් තැන දෙමිනි.අප ජනපති, එතුමා පැතූ ලොව අද ලක් පොළොව මත ගොඩ නගද්දී ඩී.ඒ.රාජපක්ෂ නාමය ගෞරවයෙන් සදාකාලිකව රැව් නැගෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>24</day>
    </date>
    <link>http://www.dinamina.lk/2011/11/24/_art.asp?fn=f1111242</link>
    <topic>නූර්ති කලාවේනව නැම්මක් ඇති කළේමගේ තාත්තායි</topic>
    <author>සටහන සුරංජා සරෝජිනී පතිරණ</author>
    <content>“මගේ අතීතය ගැන කියනකොට මාව මේ ලෝකෙට බිහිවුණ වෙලාව ගැන ඉස්සර නිතරම මගේ මවුපියෝ කියනවා මට මතකයි. අම්මට මාව ලැබෙන්න හොඳටම අමාරු වෙලා කෑගහනකොට තාත්තා වින්නඹු අම්මට කියනවලු අනේ මොනවා හරි කරලා ඉක්මනට බේරගන්න කියලා... වින්නඹු අම්මා කිව්වලු මටනම් කරන්න දෙයක් නෑ. ඔයා ඕන දෙයක් කරගන්න කියලා. තාත්තා ඒපාර එකදිගටම පිරිත් කියන්න පටන්ගත්තලු. එතකොට අමාරුවක් නැතිව මාව ලැබුනලු.”මම පුංචිකාලේ ඉඳලම ගෙදර තිබුණෙ සංගීත පරිසරයක්. මගේ මුල්ම සංගීත ගුරුවරයා මගේ තාත්තා. 1939 වසරේදී මම මුලින්ම තාත්තගෙන් ඉගෙනගත්ත ගීතය මට අද වගේ මතකයි. මම ගයමින් වාදනය කරලා පෙන්නන්නම්.“බොරු කීම බෝම නරකයි සිද්ධවේවි පව් සැබවින් දුර්ගන්ධ ඒවි මුඛයෙන් ළමයින්ට මේවා පාඩම් කරගන්න සෑහෙ නිතියෙන්”විවිධ කෘතින් රාශියක් රචනා කරමින් විශ්වකර්ම ගුරුතුමා යනුවෙන් ප්‍රසිද්ධ වුණු නූර්ති නාඩගම් කලාවෙ නව නැම්මකට ගෙනා පුරෝගාමියා විදිහට සලකපු දොන් විලියම් විජේසිංහ ගුණතිලක මහතා තමා මගේ පියා.1847 වසරේදී අළුත්ගම මාලවනකන්ද වත්තෙ වලවිටෙදි උපන්න දොන් පිලිප් විජේසිංහ ගුණතිලක මුහන්දිරම් තුමාගෙ මුනුපුරෙක් තමා මගේ පියා. සංගීත ඉතිහාසය කියන පොතේ තාත්තා ගැන වැඩි විස්තර සඳහන් වෙනවා. තාත්තා පොත්පත් රාශියක් ලියලා තියනවා. නූර්තී, නාඩගම්, නවකතා, වෛද්‍ය, නක්‍ෂත්‍ර හා සිංහල අකාරාදිය යන පොත්. ඒ අතරින් ‘තාරකා විනිශ්චය’ කියන නක්ෂත්‍ර පොතත්, ‘ලිලීගේ පොරොන්දුව‘, ‘එමලියාගේ රහස් කාමරය’, ‘මළමිනියෙන් පලිගැනීම’, ‘මාලනීගේ වස්තුව‘ හෙවත් ‘එච්. ගෙ පෙම්වතිය’ යන නවකතාත්, ‘ජීවිත පී‍්‍රතියේ රහස’ යන වෙද පොතත් ගොඩක් ජනපි‍්‍රය වුණා.තාත්තා අවුරුදු 80ක් ජීවත්වෙලා මියයනකොට මට වයස අවුරුදු 16යි. ඊටපස්සෙ පවුලෙ බර සේරම මගේ පිට පැටවුණා. ඒකාලෙ මම මංගල උත්සවවල සාජ්ජේ දාන්න ගියා. ඒ කාලෙ ඒක ලොකු දෙයක් ඒවට යනඑක. ඒවට ගෙන්නන්නෙ හොඳම සංගීත මාස්ටර්වරු. මමත් ඒ අය එක්ක තාත්තගෙ ඇඳුනුම්කම් නිසා යනවා. ජපන් මැන්ඩලීනය තමා මුලින්ම මම වාදනය කළේ.1948 වසරේදී මගේ තාත්තා නිෂ්පාදනය කරපු ‘මානසික බලය’ කියන වේදිකා නාට්‍යයෙන් තමා අවුරුදු 15දී මම ප්‍රසිද්ධ වේදිකාවට පිවිසුනේ.1949 වසරේ දී මම මුලින්ම සී. ටී. ඕ. (C.T.O.) කියන විදුලි පණිවුඩ කාර්යාලයේ ටෙලිග්‍රෑම් ගෙනියන රැකියාවකට ගියා. ඒකාලේ මගේ මුල්ම පඩිය රුපියල් 76.50යි. ඒකාලේ තැපැල් දෙපාර්තමේන්තුවෙ ලිපිකරුවෙකුගෙ මාසික වැටුප රු: 87.50යි. ඒ රස්සාව කරගෙන ඉන්නවිට තැපැල් රියදුරුවරු ඉල්ලලා තිබුණා. මම කරපු තනතුරට වඩා රුපියල් 10කින් ඒ තනතුරට වැඩි වැටුපක් ලැබෙන නිසා මම ඒකට මාරුවුණා. එතකොට මට රුපියල් 97.50ක් ලැබුණා. ඔහොම තැපැල් දෙපාර්තමේන්තුවෙ සේවය කර කර ඉන්නකොට මම 1983 වසරේදී තැපැල් ස්ථානාධිපති විභාගය ලියලා සමත්වෙලා දෙවන පෙලේ තැපැල් ස්ථානාධිපති කෙනෙක් ලෙස පත්වුණා.මම මුලින්ම ගුවන්විදුලියේ සම්මුඛ පරීක්‍ෂණයකට ගියේ 1960 වසරේදීයි. ඒකෙන් සමත්වුණා. එදා අමතක නොවනම සිදුවීම තමා මම ගුවන්විදුලි සංස්ථාව ළඟ ඉඳන් සතුට වැඩිකමට කල්පනා කර කර පිටකොටුවටම පයින් ගිහින් දන්නෙම නැතිව.මගේ මුල්ම සංගීත වැඩසටහන තමා “සංගීතයේ 25 වසරකට පෙර” නැමති වැඩසටහන. සංගීත දිවියේ හිටපු අය ගැන කරපු එකක්.1969 වසරෙදි නැවත ගුවන් විදුලියේ තිබුණු නූර්ති ගීත පරීක්‍ෂණයක්. මම ඒකෙන් විශිෂ්ඨ ශ්‍රේණියේ ශිල්පියෙකු විදිහට සමත්වුණා. එතැන් සිට අද දක්වා නූර්ති ගීත, රංගධාර මාසික රැගුම, සරල ගී, නාඩගම් ගී, අතීතයෙන් ඇසෙන ගී වැනි වැඩසටහන් රාශියක් ගුවන්විදුලියේ කළා.මම මුල්ම වැඩසටහන කරලා ඇවිත් ඇඹුල්දෙණියෙන් බස් එකෙන් බහිනකොට ගමේ හැමෝම මාව මහ ඉහළින් පිළිගත්ත හැටි මට අද වගේ මතකයි.මම ගුවන්විදුලියේ හිටි මුල් කාලෙ සෝමචන්ද්‍ර පට්ටිආරච්චි, වෙන්ගරගම් සෙල්වදොරේ යන අයගෙන් දැනුම ලබාගත්තා. ඊට අමතරව එම්. ආරියදාස, බී. අරවින්ද සිල්වා, විලියන් පීරිස් යන අයගෙන්ද ආශ්‍රය කරන අතරේ දැනුම ලබා ගත්තා. කලා භූෂණ ප්‍රවීන තබ්ලා වාදක විමල් ජේ. සේනාරත්න (ෂෙල්ටන් පේ‍්‍රමරත්න මහතාගෙ මල්ලි) මහතා ගෙනුත් දැනුම ගත්තා. ග්‍රන්ථ ආශ්‍රයෙන්ද බොහෝ දැනුමක් ලබා ගත්තා.මුලින්ම ගුවන්විදුලියේ මට වැඩසටහනකට ගෙව්වෙ රු: 30/= යි. ඒ කාලෙ මම කොහොමහරි සල්ලි එකතු කරලා 1960 වසරේදී රුපියල් 750/=කට පෝර්ඩ් කාර් එකක් ගත්තා. ඒක ටික කලක් පාවිච්චි කරලා රුපියල් 1200/= කට විකුණුවා.ගුවන්විදුලියේ මම කරපු වැඩසටහන් අතර ජෝශප් පෙරේරා මාස්ටර් පිළිබඳව, කෝකිලදේවි වීරතුංග, එම්. ජී. තුංගසේන, ඩෝනා සුමේධා, එලියන්ද සොයිසා, එම්. ආරියදාස, එම්. ඩී. චන්ද්‍රපාල, එඩී ජූනියර්, ඇලන් රත්නායක වැනි අය ගැන කරපු වැඩසටහන් විශේෂ වුණා. ඊට අමතරව නීතිඥ ජෝන්ද සිල්වා, නීතිඥ චාල්ස් ඩයස් මහත්වරුන් පිළිබඳව ගුණානුස්මරණ වැඩසටහන් කළා. 1984 වසරේ සිට 2005 වසර දක්වා අඛණ්ඩව සෑම වර්ෂයකම 20 වසරක් පුරාවට සීදොන් බස්තියන් ගුණානුස්මරණ වැඩ සටහන පැයක් කළා.ලයනල් සරත්ගේ ‘යුද්ධය හා සාමය’ ගීත නාටකයත්, ආනන්ද කවිරත්නගෙ ‘මලීනා’ ගීත නාටකයත් කළා. ‘මලීනා’ ගීත නාටකයට එඩ්වඩ් ජයකොඩි, රූපා ඉන්දුමතී, ලක්‍ෂ්මන් රුද්‍රිගෝ, අතුල සෝමසිරි, ආචාර්ය සනත් නන්දසිරි, ත්‍යාගා එන් එඩ්වඩ් යන අය දායක වුණා.තාත්තා මියගියාට පස්සෙ 1958 වසරේ දී මම තාත්තගේ ‘මානසික බලය’ නාට්‍ය නිෂ්පාදනය කළා. ඒක පළවෙනියටම කළේ මහරගම අනූෂා හෝල් එකේ. හෝල් එක පිරෙන්නම පේ‍්‍රක්‍ෂකයෝ හිටියා. ඊටපස්සෙ ‘පරීක්‍ෂක සුමිත්‍ර’ (1955) ‘ශ්‍රී සංඝබෝධි’ (1976) ‘සිවම්මා ධනපාල’ (1974) ‘දිට්ඨ මංගලිකා (1976) ‘කලියුගකරණය’ ‘සමදරා’ වැනි නූර්ති නාට්‍ය ගණනාවක් මගේ අතින් නිෂ්පාදනය වුණා.1976 වසර හා 1999 වසර දක්වා කලා නිර්මාණ ආශ්‍රයෙන් 1999 වසරේදී ‘දෑරග‘ ගීසර නම් දැවැන්ත නූර්ති ප්‍රසංගයක් අලුත් මුහුණුවරකින් මරදාන ටවර් රඟහලේ දින තුනක් පුරාවට පැවැත්වූවා. ඉන්පසු දර්ශනවාර 30ක් සිදුකළා. අපෙන් ගිලිහී යන නූර්ති කලාව නාට්‍යානුසාරයෙන් පැය 2ක් පුරාවට කළ එම වැඩසටහනේ සී ඩී තැටි තවමත් ඕනෑම අයෙකුට මිලදී ගත හැකියි.ස්වාධීන රූපවාහිනී සේවයේ ප්‍රැන්සිස් වන්නිආරච්චි නිෂ්පාදනය කළ කලා රසාංග හා නාදසිත්තම් වැඩසටහන කළා. ජාතික රූපවාහිනියේ නූර්ති ගී, බලන් සබේ මිතුරේ, කලස වැනි වැඩසටහන් විවිධ ශිල්පීන් සමඟ ශාස්ත්‍රීය වාදන ද මා අතින් ඉදිරිපත් කෙරුණා. ස්වර්ණවාහිනියේ ජීවිතය ලස්සනයි, වැඩසටහන හා සිරසෙ කමත වැනි වැඩසටහන්වල සංගීත වැඩසටහන් කළා.1992 වසරේ සිට මේ දක්වා ගුවන් විදුලියේ වාදක මණ්ඩලයේ හාමෝනියන් වාදකයෙකු ලෙස කටයුතු කරනවා.මේ දවස්වල මම කරන වැඩ ගැන මතක් කළොත්, අධ්‍යාපන දෙපාර්තමේන්තුව හා ටවර් රඟහල පදනම එක්ව වාර්ෂිකව පවත්වන නාට්‍ය තරගයේ විනිශ්චය මණ්ඩලයේ කටයුතු කරනවා. සමස්ත ලංකා පාසල් නාට්‍ය තරග විනිශ්චය කරනවා. ඊට අමතරව ගෙදර සංගීත පංතියක් පවත්වාගෙන යනවා. මගේ පුද්ගලික ජීවිතය ගැන කියන කොට මම 1958 වසරෙදී එමලින් නන්දසීලි යන අය සමඟ විවාහ වුණා. ඒ කාලේ තැපැල් දෙපාර්තමේන්තුවේ සේවය කරනකොට තමා මගේ නෝනට දරුවා ලැබෙන්න හිටියෙ.මේ දවස්වල මට අමතකම නොවෙන සිදුවීම තමා මගේ බිරියට තුන්නිවුන් දරුවෝ ලැබුණා. ඒක මම මුලින්ම දැක්කෙ පත්තරෙන්. ඒ කාලෙ දැන්වගේ සන්නිවේදනය දියුණු නැහැ. මම පත්තරේ බලපු ගමන් ඇඹුල්දෙණියට ආවා. එතකොට මාර පැටලිල්ලක් වෙලා තිබුණෙ. ඉස්පිරිතාලෙන් නන්දසීලිගේ ගෙදරට ටෙලිග්‍රෑම් එකක් එවලා ඒක ඉංගී‍්‍රසියෙන් ලියලා තිබුණ එක විදුලි පණිවිඩකරුවා වරද්දවලා කියලා දීලා. විදුලි පණිවුඩේ තිබිලා තියෙන්නෙ Nandasili's Triplet. you ger freeble. කියලා.ඒක තේරුම් කරලා දීලා තියෙන්නෙ නන්දසීලිට අමාරුයි එක ළමයෙකුගෙ කකුලක් කොටයි කියලා. මම ගෙදරට එනකොට නැන්දම්මා මගේ ඇඟට කඩාපැන්නා. පස්සෙ මම තේරුම් කරලා දීලා කලබලය ලෙහා ගත්තා. අද වගේ තාක්‍ෂණය දියුණූ නැති නිසා ටික කලකින් නිවුන්නු තුන්දෙනාගෙන් දෙන්නෙක්ම නැතිවුණා. ඊට පස්සෙ තමා කමනිට ශාන්ති දුව ලැබුණෙ. තුන් නිවුන්දරුවන්ගෙන් අද ඉන්නෙ ශාන්ත ගුණතිලක පුතා විතරයි.මගේ බිරියත් ඉස්සර ගුවන් විදුලියේ පද්‍යාවලියෙ ගායිකාවක්. ඇත්තටම ඇය ගැන කියනවානම් මගේ ජීවිතේ සෙවනැල්ල වගේ හිඳීමින් අද වනතුරු පුදුම පිටිවහලක් ලබා දෙනවා.මම දැනට වසර 17ක් තිස්සේ උඩහමුල්ල මිරිහාන අවමංගල්‍යාධාර හා සුබසාධක සමිතියේ සමාජ සේවකයෙක් ලෙස සුහද සරණ සමිතිය අරඹලා කටයුතු කරනවා. ඊට අමතරව සංස්කෘතික දෙපාර්තමේන්තුවේ කලා මණ්ඩලයේ වසර ගණනාවක් කටයුතු කරනවා. දැන් මට වයස අවුරුදු 78ක් වෙනවා. ඒත් තාම මම නිරෝගි සුවයෙන් පසුවෙනවා. ඒකේ ප්‍රධානම රහස තමා හිත හොඳකම..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n1111252</link>
    <topic>අදාළ සමාගම් සඳහා නිසි බලධරයෝ පත් කෙරෙති</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>අසාර්ථක ව්‍යාපාර පවරා ගැනීමේ පනතට අදාළ සමාගම් සඳහා වහාම ක්‍රියාත්මක වන පරිදි නිසි බලධරයන් පත් කිරීමට රජය තීරණය කර තිබේ.ජනාධිපති මහින්ද රාජපක්ෂ මහතා මුදල් ඇමැතිවරයා වශයෙන් මේ වෙනුවෙන් ඉදිරිපත් කළ යෝජනාවකට ඇමැති මණ්ඩල අනුමැතිය හිමිව තිබේ.අදාළ සියලු අංශයන්හි සමස්ත අධීක්ෂණය සහතික කිරීමට පරිසර ඇමැති අනුර පි‍්‍රයදර්ශන යාපා මහතාගේ ප්‍රධානත්වයෙන් යුතු ඇමැති අනුකාරක කමිටුවක් හා ඊට සහය වනු සඳහා නිලධාරී අනුකමිටුවක් ද පත් කෙරේ.අදාළ ආයතන සඳහා වන්දි ගෙවීම සඳහා රජයේ ප්‍රධාන තක්සේරුකරුගේ ප්‍රධානත්වයෙන් යුතු ත්‍රිපුද්ගල වන්දි විනිශ්චය සභාවක් ද පත් කිරීමට නියමිත බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.ඇමැතිවරයා මේ අදහස් පළ කළේ ඇමැති මණ්ඩල තීරණ දැනුම් දීමේ මාධ්‍ය හමුවට රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී ඊයේ (24) එක්වෙමිනි.ලංකා ට්‍රැක්ටර් ලිමිටඩ් (පිටකොටුව හා නාරාහේන්පිට පිහිටි දේපළ), චාමර්ස් ධාන්‍යාගාරය (පිටකොටුව පිහිටි දේපළ), සෙලින්කෝ ලෙෂර් ප්‍රොපටීස් සමාගම (කොළඹ 3 කොල්ලුපිටිය පිහිටි දේපළ), ඉන්ටර්ට්‍රේඩ් ලංකා පුද්ගලික සමාගම (කොළඹ කොටුව පිහිටි දේපළ) සමාගම් හතරේ නිසි බලධරයා ලෙස නීතිඥ කාලිංග ඉන්ද්‍රතිස්ස මහතා පත් කර තිබේ.හොටෙල් ඩිවලොපර්ස් ලංකා පී. එල්. සී සඳහා නීතිඥ සේනක වල්ගම්පාය, පැලවත්ත සීනි කර්මාන්තායතනය සඳහා හම්බන්තොට දිස්ත්‍රික් ලේකම්, සෙවනගල සීනි කර්මාන්තායතනය සඳහා මොනරාගල දිස්ත්‍රික් ලේකම්, කලම්බු කොමර්ෂල් කම්පැනි ලිමිටඩ් සඳහා බදුල්ල දිස්ත්‍රික් ලේකම් නිසි බලධරයන් ලෙස පත් කර ඇති අතර ඉතිරි සියලු වත්කම් සඳහා නිසි බලධරයා වන්නේ ටියුලි කුරේ මහතායි.අනුර පි‍්‍රයදර්ශන යාපා ඇමැතිවරයාගේ ප්‍රධානත්වයෙන් යුතු ඇමැති මණ්ඩල අනුකමිටුවේ සාමාජිකයන් ලෙස රෙජිනෝල්ඩ් කුරේ, ලක්ෂ්මන් ;සනෙවිරත්න, ඩිලාන් පෙරේරා, ගීතාංජන ගුණවර්ධන මහත්වරුන් පත් කර ඇත.නිලධාරී අනු කමිටුවේ සමාජිකයෝ වන්නේ ඉඩම් අමාත්‍යාංශ ලේකම් ටී. ඒ. පීරිස්, සමුපකාර අමාත්‍යාංශ ලේකම් සුනිල් එස් සිරිසේන, ජනාධිපති අතිරේක ලේකම් පුෂ්පා වෙල්ලප්පුලි, රාජ්‍ය සම්පත් අමාත්‍යාංශ ලේකම් විලී ගමගේ, භාණ්ඩාගාර නියෝජ්‍ය ලේකම් දයානන්ද විදානගමාච්චි මහත්ම මහත්මීහුය.එසේම හොටෙල් ඩිවලොපර්ස් සමාගමේ අධ්‍යක්ෂ මණ්ඩලය වහාම ක්‍රියාත්මක වන පරිදි ප්‍රතිස්ථාපනය කිරීමටත් ඇමැති මණ්ඩලය තීරණය කළ බව ඇමැතිවරයා සඳහන් කළේය. ඒ අනුව එහි සභාපතිවරයා හා අධ්‍යක්ෂවරයකු වශයෙන් ටී. නඩේසන් මහතා පත් කර ඇති අතර සෙසු අධ්‍යක්ෂවරු වශයෙන් වී. කනගසභාපති, නිහාල් ජයවර්ධන, ආචාර්ය තිස්ස වික්‍රමසූරිය, කෝසල වික්‍රමනායක මහත්වරු පත්ව සිටිති.මේ පනත මඟින් කිසිදු පෞද්ගලික ආයතනයක් රජයට පවරා ගෙන නොමැති බව පැවසූ ඇමැතිවරයා මේ සියල්ල රජය සතුව තිබී බදු පදනම මත පවරා දුන් ආයතන බව පෙන්වා දුන්නේය.මේ පනත ව්‍යවස්ථාවට අදාළ යැයි ශ්‍රේෂ්ඨාධිකරණය විසින් අනුමත කළ බව පෙන්වා දුන් ඇමැතිවරයා තමන්ගේ ආයතන පනතට අදාළ නොමැති යැයි කිසිවකු සිතන්නේ නම් ඔවුන්ට නීතිමය ක්‍රියාමාර්ග ගත හැකි බව පැවැසීය.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ආරිය රූබසිංහ මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n1111253</link>
    <topic>මහින්දට මාතොට උපහාර හෙට</topic>
    <author>බන්ධුල ගුණසේකර සහ ධම්මිකා වෙලේගොඩ</author>
    <content>“දිනමිණ” ප්‍රධාන කර්‍තෘ ප්‍රවීණ මාධ්‍යවේදී මහින්ද අබේසුන්දර ශූරීන්ගේ අඩසියවසක සම්මානනීය මාධ්‍ය මෙහෙවර වෙනුවෙන් උපහාර පිරිනැමෙන මාතර දිස්ත්‍රික්කයේ ලේක්හවුස් මාධ්‍යවේදීන් සමඟ මාතොට සහෘදයන්ගේ උපහාර උළෙල හෙට (26 - සෙනසුරාදා) පෙරවරු 9.00ට මාතර දිස්ත්‍රික් ලේකම් කාර්යාලයීය ගාමිණී ජයසේකර ශ්‍රවණාගාරයේදී අභිමානවත් අයුරින් පැවැත්වේ.රුහුණු සරසවියේ කුලපති ස්‍යාමෝපාලි මහා නිකායේ ශ්‍රී රෝහණ පාර්ශවයේ අති පූජ්‍ය මහා නායක සාහිත්‍යශූරී රාජකීය පණ්ඩිත ගරු අත්තුඩාවේ ශ්‍රී රාහුල මහා නා හිමියන්ගේ ප්‍රධානත්වයෙන් පැවැත්වෙන මෙම උපහාර උළෙල මාතර ලේක්හවුස් කර්‍තෘමණ්ඩල කාර්යාලය සමඟ දිස්ත්‍රික්කයේ ලේක්හවුස් මාධ්‍ය එකමුතුව සංවිධාන කරති.යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා මෙම මාතොට උපහාර උළෙලේ ප්‍රධාන ආරාධිත අමුත්තා ලෙස සහභාගී වන අතර එහිදී රුහුණු විශ්වවිද්‍යාලයේ නියෝජ්‍ය උප කුලපති මහාචාර්ය ගාමිණී සේනානායක මහතා ආරාධිත විශේෂ දේශනය පැවැත්වීමට නියමිතය.සීමාසහිත එක්සත් ප්‍රවෘත්ති පත්‍ර සමාගමේ කර්‍තෘ මණ්ඩල අධ්‍යක්‍ෂ සීලරත්න සෙනරත්, “දිනමිණ” ප්‍රවෘත්ති කර්‍තෘ නලින් දිල්රුක්‍ෂ, ප්‍රාදේශීය ප්‍රවෘත්ති කර්‍තෘවරුන් වන දීපාල් සමරසේකර, ආසිරි මල්ලවආරච්චි යන මහත්වරුන්ද මෙම අවස්ථාවට එක්වෙති.මාතර දිස්ත්‍රික්කයේ පාර්ලිමේන්තු සහ පළාත් සභා මැති ඇමැතිවරුන්, පළාත් පාලන ආයතන සභාපතිවරුන් සහ මන්ත්‍රීවරුන්, මාතර දිස්ත්‍රික් ලේකම්තුමිය සමඟ දිස්ත්‍රික්කයේ ප්‍රාදේශීය ලේකම්වරුන්, රාජ්‍ය ආයතන සහ ආරක්‍ෂක අංශ ප්‍රධානීන්, විදුහල්පතිවරුන් මෙන්ම දිස්ත්‍රික්කය පුරා විසිරී සිටින ජනමාධ්‍යවේදී සහෘදයන් මෙම උපහාර පිරිනැමීමේ උත්සව සභාවට සහභාගී වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n1111254</link>
    <topic>ජෙනරාල් රත්වත්තේගේ අභාවය</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ශ්‍රී.ල.නි.ප ජාතික සංවිධායක හිටපු අමාත්‍ය ජනරාල් අනුරුද්ධ රත්වත්තේ මහතා ඊයේ (24) අභාවප්‍රාප්ත විය.මහනුවර මහ රෝහලේ ස්නායු ශල්‍ය දැඩි සත්කාර ඒකකයේ ප්‍රතිකාර ලබමින් සිටි ඒ මහතාගේ හිසට ශල්‍යකර්මයක් ද සිදුකැර තිබිණි. මිය යන විට රත්වත්තේ මහතා 73 වියේ පසු විය. ඒ මහතා ගේ දේහය මහනුවර මහයියාව රත්වත්ත වලව්වේ තැන්පත් කර තිබේ.අවසන් කටයුතු 27 වැනි ඉරිදා පස්වරු 4.00 ට නිත්‍යවෙල පවුලේ සුසාන භූමියේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n1111255</link>
    <topic>ළමා රෝහල ගැන විස්තර රාජ්‍ය තොරතුරු කේන්ද්‍රයෙන්</topic>
    <author>සිතාරා සේනානි</author>
    <content>ශ්‍රී ලංකාවේ රජයේ රෝහලක තොරතුරු රාජ්‍ය තොරතුරු කේන්ද්‍රය සමඟ බද්ධ කිරීම ප්‍රථම වරට පෙරේදා (23) සිදු විය.කොළඹ රිජ්වේ ආර්යා ළමා රෝහලේ තොරතුරු,රිජ්වේ ආර්යා ළමා රෝහලේ ළමා රෝග සායන පැවැත්වෙන දිනයන්, වේලාවන්, පැමිණෙන විශේෂඥ වෛද්‍යවරුන් ආදී තොරතුරු රාජ්‍ය තොරතුරු කේන්ද්‍රයේ 1919 දුරකථන අංකය අමතා ලබා ගැනීමට මේ අනුව ජනතාවට හැකියාව ලැබේ.ඉදිරියේදී තවත් රෝහල් ගණනාවක තොරතුරුද රාජ්‍ය තොරතුරු කේන්ද්‍රය සමඟ බද්ධ කිරීමට පියවර ගැනෙනු ඇතැයි සෞඛ්‍ය අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n1111256</link>
    <topic>ශ්‍රී පාදස්ථානාධිපති හිමි තේරීමේ නිල වරණය අද</topic>
    <author>රත්නපුර දිසා විශේෂ නිරෝෂණ පෙරේරා සහ අසේල කුරුළුවංශ</author>
    <content>ශ්‍රී පාදස්ථානාධිපති නිලවරණය අද (25) රත්නපුරයේ දී පැවැත්වීමට සියලු කටයුතු සූදානම් බව සංවිධායක කමිටුව පවසයි.ශ්‍රී පාදස්ථානාධිපති ධුරයට භික්ෂූන් වහන්සේ නමක් පත්කර ගැනීමේ නිලවරණයට භික්ෂූන් වහන්සේ පස් නමක් ඉදිරිපත්ව සිටිති. එම පස් නම අතුරින් කිහිප නමක් අද (25) නාමයෝජනා ඉල්ලා අස්කර ගැනීමට ඉඩ ඇතැයි වාර්තා වේ. මෙම නිලවරණය බොහෝවිට රත්නපුර දිස්ත්‍රික්කයේ ප්‍රකට භික්ෂූන් වහන්සේලා දෙනමක් අතර පැවතීමට ඉඩ ඇතැයි දැනගැනීමට තිබේ.රත්නපුර මහා දිසාවේ ප්‍රධාන සංඝනායක බෙන්ගමුවේ ධම්මදින්න, ශ්‍රීපාද භාරකාර දම්පහල සිරි සීලානන්ද, කොළොන්නාවේ රාජමහා විහාරාධිපති කොළොන්නේ සිරි ශාන්ත හිමිය. සමස්ත ලංකා පරිවේණාධිපති සංගමයේ සභාපති කෝම්පිටියේ ශ්‍රී සුසීල, මාවුදැල්ල විහාරාධිපති මොරවත්තේ ශ්‍රී සුමන යන හිමිවරු මෙම නිලවරණයට ඉදිරිපත්ව සිටිති.රත්නපුර දිසාවේ සියම් නිකායේ මල්වතු පාර්ශ්වයේ භික්ෂූන් වහන්සේ 307 නමක් නිලවරණයේදී ඡන්දය ලබාදීමට සුදුසුකම් ලැබ සිටිති. මෙම නිලවරණය ගෞරවණීය ලෙස පැවැත්වීමට සියලු අපේක්ෂක හිමිවරුන් කටයුතු කළ යුතුව ඇතැයි රත්නපුර දිස්ත්‍රික්කයේ භික්ෂූන් වහන්සේලා අවධාරණය කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n1111257</link>
    <topic>තල්අරඹ බස්-ට්‍රක් රථ ගැටුමෙන් තිදෙනකුට බරපතළයි</topic>
    <author>ධම්මිකා වෙලේගොඩ, මාතර සමූහ ඩබ්. පී. ධර්මසේන මාතර දිසා විශේෂ ජස්ටින් කොඩිකාර සහ යු. එම්. රුවන් දික්වැල්ල සමූහ</author>
    <content>මාතර ගාලු පාරේ තල්අරඹ ප්‍රදේශයේදී ඊයේ (24) උදේ පෞද්ගලික බස් රථයක් සහ ට්‍රක් රථයක් මුහුණට මුහුණලා ගැටීමෙන් බරපතළ අනතුරක් සිදුවී ඇත.ගාලු දිසාව බලා ගමන් ගත් වැලි පිරවූ ට්‍රක් රථය සෝමාවතියෙන් පිටත්ව මාතර බලා ගමන් ගත් පෞද්ගලික බස් රථය හා ගැටීම නිසා සිදුවූ මෙම අනතුරින් තිස් හතර දෙනකු පමණ තුවාල ලබා මාතර මහ රෝහලට ඇතුළත් කරනු ලැබ ඇත.බස් රථයේ ගමන් ගත් මගීන් වූ මෙම පිරිස අතර පිරිමි විසිහත් දෙනෙකු (27) සහ කාන්තාවන් හත් දෙනෙකු (7) තුවාල ලබා මාතර මහ රෝහලට ඇතුළත් කරනු ලැබූ අතර ඉන් බරපතළ තත්වයේ පසුවන තිදෙනෙකු (03) වැඩිදුර ප්‍රතිකාර සඳහා ගාල්ල කරාපිටිය රෝහල කරා යොමු කෙරිණ.ඔවුන් තිදෙනාගෙන් එක් අයෙක් මාතර මහ රෝහලේ සේවයේ නියුතු දන්ත වෛද්‍ය ජානකී මහත්මිය වන අතර ඇය අසාධ්‍ය තත්ත්වයේ පසුවන බවද පැවසේ. බරපතළ අස්ථි බිඳීම්වලට ලක්වූ කාන්තාවන් තිදෙනකු සහ පිරිමි තිදෙනකු ප්‍රතිකාර ලබමින් සිටින අතර සෙසු පුද්ගලයන් අසාධ්‍ය තත්ත්වයේ පසු නොවන බවද මාතර වැඩබලන රෝහල් අධ්‍යක්‍ෂ වෛද්‍ය යු. ජී. කරුණාරත්න මහතා දිනමිණ ට පැවසීය.වැලිගම ප්‍රාදේශීය සභාවේ මැදිහත්වීමෙන් බැකෝ යන්ත්‍ර යොදා ට්‍රක් රථයේ ඇති වැලි ඉවත් කර එහි සිරවී සිටි ට්‍රක් රියේ රියදුරු සහ සහායකයා ඉවතට ගැනීමට විනාඩි හතළිස් පහක තරම් කාලයක් ගතවී ඇත.ඔවුන් දෙදෙනාම අසාධ්‍ය තත්ත්වයේ පසු වන බවද පැවසේ. සිද්ධියෙන් පසු බස් රථයේ රියදුරු සහ කොන්දොස්තර පලා ගොස් ඇති බවද අනාවරණය වේ. මාතර මහ රෝහලේ වැඩබලන අධ්‍යක්ෂ වෛද්‍ය යු. ජී. කරුණාරත්න මහතාගේ ප්‍රධානත්වයෙන් විශේෂඥ වෛද්‍ය මණ්ඩලය සහ සියලුම වෛද්‍යවරුන් ද හෙද කාර්ය මණ්ඩලය ඇතුළු සියලුම රෝහල් සේවක මහත්ම මහත්මීන් ඉතාමත් කැපවීමකින් කටයුතු කළ අයුරු දක්නට ලැබිණි. මාතර ජ්‍යෙෂ්ඨ පොලිස් අධිකාරී සුමිත් එදිරිසිංහ මහතාගේ උපදෙස් මත මාතර සහ වැලිගම පොලිසියේ රථ වාහන අංශයේ නිලධාරීන් ඒ මොහොතේ ඉතාමත් වගකීමකින් යුතුව කටයුතු කළ අතර විශේෂ පොලිස් කණ්ඩායමක් මේ පිළිබඳ වැඩිදුර පරීක්ෂණ කටයුතු සිදු කර ගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n1111258</link>
    <topic>තුන්වැනි දරුවා ලැබූ හමුදාවේ 2079කට විසිකෝටි හැත්තෑ නව ලක්ෂයක් ගෙවලා</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනි සේනානායක</author>
    <content>තුන්වැනි දරුවා ලැබූ හමුදා සාමාජිකයන් 2079 දෙනකු හට රුපියල් ලක්ෂය බැගින් රුපියල් විසිකෝටි හැත්තෑ නව ලක්ෂයක මුදලක් මේ වන විට ලබාදී ඇතැයි ආණ්ඩු පක්ෂයේ ප්‍රධාන සංවිධායක ජල සම්පාදන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (24) ප්‍රකාශ කළේය.2011 අය වැය මගින් ලබා දුන් මෙම ප්‍රතිලාභය යුද හමුදා සාමාජික පවුල් 1250 කට නාවික හමුදා පවුල් 329 කට සහ ගුවන් හමුදා සාමාජික පවුල් 500 කට ලබා දී ඇති බවද ගුණවර්ධන මහතා සඳහන් කළේය. මෙම යෝජනා ක්‍රමයේ සමස්ත වටිනාකම රුපියල් මිලියන දෙසිය හතක් වේ.එමෙන්ම තම පවුල්වල පළමු හා දෙවන දරුවා හදා වඩා ගැනීමට නොහැකි බවට කිසිදු ආරක්ෂක අංශ නිලධාරියකු දැනුම් දී නැතැයි ද දිනේෂ් ගුණවර්ධන මහතා සඳහන් කළේය.අමා්‍ය දිනේෂ් ගුණවර්ධන මහතා මේ බව සඳහන් කළේ කොළඹ දිස්ත්‍රික් එජාප මන්ත්‍රී රවී කරුණානායක මහතා මතු කරන ලද වාචික ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n1111259</link>
    <topic>බත්තරමුල්ල-අකුරගොඩ නව යුද හමුදා මූලස්ථානය ඉදිකිරීම් කඩිනමින්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>බත්තරමුල්ල අකුරගොඩ ප්‍රදේශයේ අලුතින් ඉදිකරන යුද හමුදා මූලස්ථානය නියමිත කාලසටහනට අනුව කඩිනමින් ඉදිකර අවසන් කරන බව ආණ්ඩු පක්ෂයේ ප්‍රධාන සංවිධායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (24) ප්‍රකාශ කළේය.නව යුද හමුදා සංකීර්ණය සඳහා රුපියල් කෝටි තුන්සියපනහක මුදලක් වැයවන බවට ඇස්තමේන්තු කර ඇති අතරම එම සංකීර්ණය තුළ විශේෂ උපකරණ සවි කළ යුතු බවද ඇමැතිවරයා සඳහන් කළේය. ඒ අනුව යුද හමුදා මූලස්ථානයේ ඉදිකිරීම් කඩිනමින් අවසන් කිරීමට සැලසුම් කර ඇති බවද අමාත්‍යවරයා සඳහන් කළේය.කුරුණෑගල දිස්ත්‍රික් එ.ජා.ප. මන්ත්‍රී දයාසිරි ජයසේකර මහතා විසින් අසන ලද වාචික ප්‍රශ්නයකට පිළිතුරු දෙමින් අමාත්‍යවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n11112510</link>
    <topic>මේ වසරේ 7,50,000 වැනි සංචාරකයා දිවයිනට පැමිණේ</topic>
    <author>නුවන් කොඩිකාර සහ අනුෂා ගුරුසිංහ</author>
    <content>මේ වසර තුළදී දිවයිනට පැමිණි 750000 වැනි සංචාරකයා වූ පලස්තීන ජාතික මොහොමඩ් ඇල්බෝරිනි මහතා කටුනායක ජාත්‍යන්තර ගුවන් තොටුපළේදී මහත් හරසරින් ඊයේ (24) සවස 4.10 ට පිළිගනු ලැබිණි.කටාර් ගුවන් සේවයට අයත් QR 302 දරන ගුවන් යානයෙන් දිවයිනට පැමිණි මේ සංචාරකයා ආර්ථික සංවර්ධන අමාත්‍යාංශයේ හා ශ්‍රී ලංකා සංචාරක ප්‍රවර්ධන කාර්යංශයේ නිලධාරීන් විසින් පිළිගැනිණ..දිවයිනට පැමිණි මේ සංචාරකයාට මෙරට ආකර්ෂණීය ස්ථාන නැරඹීම සඳහා සංචාරක චාරිකා තිළිණ පැකේජයක් සංචාරක ප්‍රවර්ධන කාර්යාංශය විසින් ප්‍රදානය කර තිබේ. දින තුනක් රාත්‍රී දෙකක් වන පරිදි මේ විශේෂ පැකේජය සකස්කර ඇත.මේ දක්වා වසරක් තුළ දිවයිනට පැමිණි වැඩිම සංචාරකයින් සංඛ්‍යාවද මෙය වන අතර ලතින් ඇමරිකාව, බටහිර යුරෝපීය රටවල සංචාරකයින්ගේ පැමිණීමේ වර්ධනයක් පෙන්නුම් කරන බව සංචාරක ප්‍රවර්ධන කාර්යාංශය පැවැසීය.මීට පෙර වැඩිම සංචාරකයින් පිරිසක් මෙරටට පැමිණ ඇත්තේ පසුගිය වසරේ වන අතර එම සංඛ්‍යාව 654476 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n11112511</link>
    <topic>‘ඉදිරි සති කිහිපය ඇතුළත ඖෂධ මිලේ පාලනයක්’</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>ඉදිරි සති කිහිපය තුළ ඖෂධවල මිල පාලනයක් සිදුකරන බව සෞඛ්‍ය ඇමැති මෛත්‍රීපාල සිරිසේන මහතා පාර්ලිමේන්තුවේදී ඊයේ (24) ප්‍රකාශ කෙළේය.විවිධ වෙළෙඳ නාම යටතේ විවිධ මිල ගණන්වලට ඖෂධ අලෙවි කිරීමට ඇතැමුන් කටයුතු කරන බවත් මෙම තත්ත්වය පාලනය සඳහා ඖෂධවල මිල පාලනයක් සිදුකිරීමට රජය තීරණය කර ඇති බවත් ඇමැතිවරයා සඳහන් කෙළේය.එමෙන්ම විවිධ ජාවාරම්කරුවන්ට සහ ව්‍යාපාරිකයන්ගේ ගොදුරු බවට පත්ව සිටින වෛද්‍යවරුන් සුළු පිරිසක් විසින් විවිධ වෙළෙඳ නාම සඳහන් කරමින් ඖෂධ මිලදී ගන්නා ලෙස රෝගීන්ට නිර්දේශ කරන බවට තොරතුරු වාර්තා වී ඇතැයි ද ඇමැතිවරයා කීය.මෙම තත්ත්වයන් පාලනය කිරීමට අවශ්‍ය පියවර වහාම ගැනීමට තීරණය කර ඇති බව ද ඇමැතිවරයා කීය.රෝහල්වලට අවශ්‍ය සියලු ඖෂධ හිඟයකින් තොරව සැපයීමට අවශ්‍ය පියවර ගෙන ඇති අතරම බාහිර රෝගී අංශ සවස් කාලයේත් විවෘත කර තැබීම හේතුවෙන් රජයේ රෝහල්වලට අවශ්‍ය ඖෂධවල වැඩිවීමක් සිදුව ඇති බවත් අමාත්‍යවරයා කීය.රෝහල්වලට අවශ්‍ය ඖෂධ සැපයීම වෙනුවෙන් රුපියල් බිලියන විස්සක් පමණ වැයවන බවද ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=n11112512</link>
    <topic>දරුවාගේ ඉගෙනුමට ඔබේ පිහිට ඕනෑ</topic>
    <author/>
    <content>තම එකම පුතාගේ අධ්‍යාපන කටයුතු කරගැනීම සඳහා ආධාරයක් වන ලෙස මව ඩබ්ලිව්. ඒ. ඩී. අයිරාංගනී මහත්මිය ඉල්ලා සිටී.ව්‍යාපාර කටයුතු සඳහා ලබාගත් ණය මුදල ගෙවීමට නොහැකිවීම හේතුවෙන් උන්හිටිතැන්ද මෙම අසරණ පවුලට අහිමිව ඇත.තැනින් තැන ඇවිද ජීවත්වීම හේතුවෙන් මේවනවිට මෙම කසුන් රන්ජන් වනිගසේකර දරුවා පාසල් නමයක ඉගෙනුම ලබා ඇත. මේ වනවිට සෙල්ලකතරගම මහා විද්‍යාලයේ හත වසරේ ඉගෙනුම ලබයි. මෙම දරුවාගේ පියා අසනීප තත්ත්වයේ පසුවන අතර ඔහුට ස්ථිර රැකියාවක් ද නොමැත.එබැවින් දැඩි දුෂ්කරතා මධ්‍යයේ තම ඉගෙනුම් කටයුතු කරගෙන යාමට මෙම දරුවාට සිදුව ඇත.එම දරුවාගේ ඉගෙනීමේ කටයුතු සඳහා යම් ආධාරයක් කිරීමට කැමැත්තෙක් වේ නම් කතරගම ලංකා බැංකු ශාඛාවේ 71990976 ඩබ්ලිව්. ඒ. ඩී. අයිරාංගි නැමති ගිණුමට හෝ අංක 69, රජමාවත කතරගම යන ස්ථානයට පැමිණ ලබාදිය හැකි බවද වැඩි විස්තර 077 8429243 යන දුරකථන අංකයෙන් ලබාගත හැකි බවද දරුවාගේ මව දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>25</day>
    </date>
    <link>http://www.dinamina.lk/2011/11/25/_art.asp?fn=r1111251</link>
    <topic>රාවතාවත්ත ළමා මඩමේ සංවේදී සත්‍ය කතාව</topic>
    <author/>
    <content>මොරටුව රාවතාවත්ත හන්දියේ සිට පිළියන්දල පාරේ එනම් ද සොයිසා පාරේ මීටර් 50ක් පමණ ගිය විට විශාල තාප්පයකින් වටවූ සුවිශේෂී නිවෙසක් හමුවේ. නිල් පාටින් යුතු විශාල ප්‍රමාණයේ ගේට්ටු 2ක් සහිත මේ මන්දිරයට ඇතුළුවන ප්‍රධාන ගේට්ටුව නිරතුරුවම වසා තැබෙන බැවින් මේ තුළ සිදුවන කිසිවක් අවට ජනතාවට දැක ගැනීමට හෝ දැන ගැනීමට ඇති අවස්ථාව විරල විය.රාවතාවත්ත ප්‍රදේශයේ ජනතාව මෙම ස්ථානය හඳුන්වනුයේ ‘මඩම’ ලෙසය. එක්තරා ආගමික නිකායකට අයත් වු මේ ස්ථානය අනාථ දරුවන් රැක බලා ගැනීමේ නිවසක් ලෙස ප්‍රසිද්ධියට පත්ව ඇත. සාමාන්‍ය ජනතාව මෙන්ම විදේශිකයන් නිරතුරුවම මෙම නිවසට පැමිණෙන බව ප්‍රදේශවාසීහු දැන සිටියහ.පසුගිය 22 දා සවස ජාතික ළමාරක්ෂක අධිකාරියේ ළමා උපකාරක දුරකථන සේවා අංක 1929 වෙත ලැබුණු පණිවිඩයෙන් කියවුණේ රාවතාවත්ත ප්‍රදේශයේ එක්තරා ස්ථානයක දරුවන් විකිණීමේ ජාවාරමක් පවත්වාගෙන යන බවය. 23 වැනිදා උදෑසනද අංක 1929 ට ආ දුරකථන ඇමතුමක්ද කීවේ මේ ස්ථානය ගැනය. මේ ස්ථානය පරීක්ෂා කර බැලිය යුතු බව ළමාරක්ෂක අධිකාරියේ සභාපතිනිය තීරණය කළාය.ඇය සිය කණ්ඩායමේ හය දෙනෙක් සමග වාහනයට ගොඩ වූවාය. ළමාරක්ෂක අධිකාරියේ නීතිය ක්‍රියාත්මක කිරීමේ නිලධාරී කේ. උදයපාල මහතා ද කාන්තා නිලධාරිනියන් ද මේ කණ්ඩායමේ විය. අදාළ ස්ථානයට පැමිණෙන තෙක්ම තමන් යන්නේ කොතනටදැයි කණ්ඩායමේ අයට නොකීමට සභාපතිනිය වග බලා ගත්තාය. මධ්‍යහ්නය වන විට ඔවුන් මේ සුවිසල් මන්දිරය වෙත පැමිණියහ.අංක 22 ද සොයිසා පාර රාවතාවත්ත පිහිටි ‘ප්‍රේම් නිවස’ වෙත මා පිය නැගුවේ ඊටත් පැයකට පමණ පසුවය. ඒ වන විට ජාතික ළමාරක්ෂක අධිකාරියේ නිලධාරී නිලධාරිනියන් පරීක්ෂණ අරඹා තිබිණි.(CHARITY OF MISSONERIES) චැරිටි ඔෆ් මිෂනරිස් හෙවත් ධර්මදාන පුණ්‍යායතනය නමින් මේ ආයතනය ලංකාව පුරා විහිදි ගිය ශාඛා රැසකින් සමන්විත අතර අන්තර් ජාතික සංවිධානයක් ලෙස ලෝකයේ විවිධ රටවල පැතිර ගොස් ඇත. තෙරේසා මව් තුමියගේ සහෝදරියන් (SISTERS OF MOTHER THERESA) යන උද්ධෘත පාඨයෙන් මොවුන් හඳුන්වන අතර ලෝකයේ අතිශයින් ජනාදරයට පත්වූ ගිලනුන්ට උවටැන් කළ අසරණ දරුවන් රැක බලාගත් අසරණයන්ට පිහිට වූ තෙරේසා මව්තුමිය විසින් මේ නිකාය ආරම්භ කර ඇති බව සඳහන් වේ.වර්ෂ 1984 දී ආරම්භ කර ඇති මේ ළමා නිවාසය සුවිසල් දෙමහල් ගොඩනැගිලි දෙකකින් සමන්විත වෙයි. පළමු ගොඩනැගිල්ල තුළ බිම් මහලේ විශාල සාලයක් පිහිටා ඇති අතර කාමර කිහිපයක්ද වේ. ඉහළ මාලයේ දරුවන්ගේ නිදන කාමර වූ අතර විශාල ශාලාවක් තුළ ඉතා සිත් ගන්නා ලෙස සකස් කළ කුඩා කොටු ඇඳන් රාශියක් තුළ කුඩා දරුවන් කෙළි දෙළෙන් සිටි අතර සමහරක් දරුවෝ නින්දේ පසු වූහ.මේ ගොඩනැගිල්ලටම යාබදව ඇති අනෙක් දෙමහල් ගොඩනැගිල්ල තුළ වූයේ කාන්තා නේවාසිකාගාරයයි. දරුවන් ලැබීමට ආසන්න ගර්භණී කාන්තාවන් සහ දරුවන් බිහි කිරීමෙන් අනතුරුව තම දරුවා වැඩෙන තෙක් කිරිදීම සඳහා වූ මව්වරන් සඳහා මේ නේවාසිකාගාරය වෙන් කර තිබිණ.මේ වනවිට මෙහි සිටින කුඩා දරුවන් රහසේ විකිණීමට ලක්වෙනවාදැයි පරීක්ෂණ ආරම්භ කර තිබූ අතර ජාතික ළමා ආරක්ෂණ අධිකාරියේ සභාපතිනිය ඇතුළු කණ්ඩායම මේ ගොඩනැගිලි දෙක සම්පූර්ණයෙන් පරීක්ෂාවට ලක්කළේ කාමරයෙන් කාමරයට යමින්ය.මේ ස්ථානයේ ප්‍රධානියා වශයෙන් කටයුතු කළේ නවසීලන්ත ජාතික කන්‍යා සොහොයුරියකි. මේ හදිසි වැටලීමෙන් ඇය වික්ෂිප්ත වූ බවක් පෙන්නුම් කළද පරීක්ෂණ කටයුතු සඳහා විරෝධතාවයක් නොපෑවාය. උපතේ සිට අවුරුදු 5 දක්වා වයසේ වූ කුඩා දරුවන් 63 දෙනෙක් මේ ළමා නිවාසයේ නේවාසිකව රැඳී සිටියහ.මොවුන් විවිධ ප්‍රදේශවලින් රැගෙන ආ දරුවන් වන අතර මේ ස්ථානයේ ගර්භිණී තත්ත්වයෙන් රැඳී සිට බිහිකරන ලද දරුවෝ විශාල ප්‍රමාණයක් වූහ. පරිවාස දෙපාර්තමේන්තුවෙන් ද මේ ස්ථානයට දරුවන් බාරදී ඇති අතර එම ප්‍රමාණයට වඩා තව දරුවන් සිටින්නේ කෙලෙසදැයි ළමා ආරක්ෂණ අධිකාරියේ පරීක්ෂණයට ලක්විය.මෙලෙස පරීක්ෂණ කටයුතු කෙරෙන අතර සුදු ජාතික මහතෙක් පැමිණ සිටියේ ඔහුගේ බිරිඳ සමගිනි. ඇමරිකානු ජාතිකයන් වූ මේ යුවළ පැමිණ සිටියේ ද දරුවෙක් ලබාගැනීමේ අපේක්ෂාවෙන් බව ඔහු සමඟ කරන ලද කතාවේදී පැහැදිලි විය.ටික වේලාවකින් මොරටුව පොලීසියේ ප්‍රධාන පොලිස් පරීක්ෂක එස්.එච්. සද්ධාරත්න මහතා ඇතුළු කණ්ඩායමක් මේ ස්ථානයට පැමිණි අතර පොලිස් නිල ඇඳුම දුටු වහාම එහි සේවයකරන අය කලබල වූ බව පෙනිණ. නමුත් කලබලයක් නොපෙන්වූ ජාතික ළමා ආරක්ෂණ අධිකාරියේ සභාපතිනිය ඇතුළු කණ්ඩායම පොලිසියේ සහයෝගය ද ලබාගෙන එම ළමා නිවසේ සේවය කරන අයගෙන් හා නේවාසිකව රැඳී සිටින කාන්තාවන්ගෙන් කට උත්තර ගැනීම ආරම්භ කර තිබිණ.මේ අවස්ථාවේදී මොරටුව සහකාර පොලිස් අධිකාරී එච්.සමුද්‍රජීව මහතාද පැමිණියේ ය. පරීක්ෂාවට ලක්කිරීමේදී ගර්භිණී මව්වරුන් විසිදෙනෙක් මේ නිවාසයේ නතරවී සිටින බව හෙළිවූ අතර ඔවුහු ගෙන් වැඩිදෙනෙක් දරුවා ප්‍රසූතකරන දිනයට ආසන්න අය බව හඳුනාගැනීමට හැකිවූහ. ඔවුන්ට මේ ස්ථානයේ දී ඉතා හොඳින් සලකණ බවත් අවශ්‍ය සියලුම බෙහෙත් වර්ග සහ පෝෂ්‍යපදාර්ථ සහිත ආහාර ලබාදෙන බවත් ඔවුන් පොලිසියට පවසා ඇත.මේ ළමා නිවාසය ඉතා සුපිරි තත්ත්වයෙන් පවත්වාගෙන යන අතර දරුවන්ට ඉතාමත් හොඳින් සලකන බවත් එහිවූ සේවිකාවක් ප්‍රකාශ කරන ලදී. මේ ළමා නිවසේ සේවය කිරීම සඳහා කාන්තාවන් 20කට අධික ප්‍රමාණයක් සිටින අතර ඔවුන්ටද ඉතාමත් කරුණාවෙන් සලකන බව එම සේවිකාවක් කියා සිටියාය.මේ ළමා නිවාසය සතුව වෑන් රථයක්ද ඇති අතර එය උපයෝගීකරගෙන ගැබිනි මව්වරුන් රෝහල් වලට, සායනවලට, වෛද්‍යප්‍රතිකාරවලට හා වයස අවුරුදු 3 – සිට 5 දක්වා වූ ළමයින් පෙරපාසල් සඳහා ප්‍රවාහනය කිරීම ද කරනු ලැබේ.වේලාව සවස 3 වන විට මෙහි සිටි දරුවන් තේ පානය සඳහා පහත මාලයේ ප්‍රධාන ශාලාවට ආ අතර එහි සිටි කන්‍යා සහෝදරියකගේ මග පෙන්වීම මත ඔවුන් තේ පානය කළේය. මේ සිඟිත්තන්ගේ මුහුණු දුටු විට මේ ළමයින් මේ ළමා නිවෙසට බාරදුන්නේ මොන හිතකින්දැයි එම මව්වරුන්ගෙන් විමසා බැලීමට සිත්විය. ඔවුන් ඒ තරම්ම සුන්දර දරු කැළක් විය.දරුවකු හදාගැනීමේ අපේක්ෂාවෙන් පැමිණි සිංහල කාන්තාවක් මේ අතර විය. මා ඇය හා දොඩමළුවිය. මේ ඇය කිවූ කතාවයි. මගේ ගම මොරටුව කොරලවැල්ලේ. නමුත් මම විවාහවෙලා ඉන්නේ මාතර අයෙක් සමග අපිට දරුවන් නැහැ. විවාහ වෙලා බොහෝ කලක්. දැන් අපි දෙන්නගේ තරුණ වයසත් පහුවීමට ඇවිත්, මම හැමතැනම දරුවෙක් හදාගැනීමට සොය සොයා ගියා. පසුගිය 15 දා බාරදී ඇති අතර ප්‍රසූතියෙන් පසු ඇය තවම මේ නිවාසයේ ගතකරයි.මෙවැනි ළාබාල වයස්කාර මාතාවන් ඇතුළු විවිධ ප්‍රදේශවලින් පැමිණි ගැබිනි මවුවරු 13ක් මේ වනවිට මෙහි නවාතැන් ගත කරති. ඉදිරි දිනකදී තම දරුවා ප්‍රසූත කර මෙහිම දමා යෑමට ඔවුන්ට සිදුවනු ඇත.මේ ළමා නිවාස භූමිය පිළිබඳවද රසවත් අතීත කථාවක් ඇත. අක්කර භාගයකට වඩා වැඩි ප්‍රදේශයක් සහිත මේ බිමේ අයිතිකරු වූයේ මොරටුවේ සුප්‍රසිද්ධ බටහිර වෛද්‍යවරයකු වූ සී.එල්. එක්ස් මුතුකුමාරණ මහතාය. විශාල ධනස්කන්දයකට උරුමකම් කියූ මේ වෛද්‍යවරයාගේ සුවිසල් නිවස පිහිටා තිබුණේ මේ ඉඩමේ ය. ඉතාමත් දක්ෂ එමෙන්ම හොඳහිත දිනූ පුද්ගලයකු වන එතුමා මුදල් උපයාගැනීම සඳහාම වෙදකම් කළ වෛද්‍යවරයකු නොවීය. එතුමාගෙන් නොමිලේ බෙහෙත්ගත් අය බොහෝමයක් මොරටුව ප්‍රදේශයේ ඇත.අවිවාහකයෙකු වූ හෙතෙම ඔහුගේ දේපළ වලින් බොහෝමයක්ම ඔහු ළඟ සේවය කරන ලද සේවකයන් අතර බෙදාදෙන ලද අතර මෙම නිවස සහිත විශාල ඉඩම පුණ්‍යායතනයක් වෙත පවරණ ලදී. ඉන්පසු 1984 දී මෙය ළමා නිවාසයක් බවට පරිවර්තනය විය. සවස 5 පමණ විට මෙහි දරුවන් සෙල්ලම් කිරීම සඳහා වූ එම ඉඩමේ පිහිටි ළමා උයණට පැමිණි අතර ඔවුන් සමඟ සෙල්ලම් කිරීම සඳහා විදේශීය යුවළක්ද එක්වූ අයුරු දැක බලාගත හැකිවිය. මේ පැය කීපය තුළ විදේශිකයන් පස්දෙනෙකු මේ ස්ථානයට පැමිණි අතර පොලීසිය විසින් ඔවුන්ගෙන්ද ප්‍රශ්න කරනු දැකගත හැකිය.මේ ස්ථානයට පරිවාස දෙපාර්තමේන්තුවේ නිලධාරීනියක් ද නිතර පැමිණෙන බව එම ස්ථානයේ වැඩකරන සේවක මහතෙකු පවසා සිටියේය. මේ ළමා නිවාසයේ නිත්‍යානුකූලභාවය පිළිබඳව ජාතික ළමා රක්ෂක අධිකාරිය 23 දා සවස්භාගය වෙනතෙක් පරීක්ෂණ කටයුතු මෙහෙයමින් සිටියේය. දරුවන් විදෙස් රටවලට විකිණිමේ ජාවාරමක් මේ ස්ථානයෙන් සිදුවනවාද යන්න පිළිබඳව ඉතා ගැඹුරෙන් පරීක්ෂණ කරන බව ජාතික ළමා රක්ෂක අධිකාරියේ සභාපතිනි අනෝමා දිසානායක මහත්මිය කියා සිටියාය..</content>
  </post></root>