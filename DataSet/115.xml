<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n13122116</link>
    <topic>පිටකොටුවේ බෝධිරාජ මාවතේගින්න ගැන කිසිදු තොරතුරක් නැහැ</topic>
    <author>සිරන්ජනි කුමාරි</author>
    <content>කෝටි තිස්තුනක අලාභයක් සිදු කරමින් පිටකොටුවේ බෝධිරාජ මාවතේ නාගරීක සංවර්ධන අධිකාරියට අයත් වෙළෙඳ සංකීර්ණය තුළ ඇති වු ගින්න සම්බන්ධයෙන් කිසිදු සැකකටයුතු කරුණක් හෝ සැකකරුවෙකු පිළිබඳ තොරතුරක් මේවනතෙක් අනාවරණය නොවුණු බවට ‍පිටකොටුව පොලිසිය ඊයේ (20) කොළඹ ප්‍රධාන මහෙස්ත්‍රාත් ගිහාන් පිලපිටිය මහතා හමුවේ කරුණූ වාර්තා කළේය.පිටකොටුව බෝධිරාජ මාවතේ නාගරීක සංවර්ධන අධිකාරීයට අයත් වෙළෙඳ සංකීර්ණයේ ඇති වු ගින්න සම්බන්ධයෙන් ප්‍රථමවරට අධිකරණයට කරුණු ගොනු කළ පිටකොටුව පොලිසිය ගින්න හටගත් 77වන වෙළෙදසැල සම්බන්ධයෙන් පරික්ෂණ පැවැත්වු බවත් රජයේ රස පරික්ෂකවරුන් වන ගුණතිලක ,රෝෂාන් ප්‍රනාන්දු හා වැලිඅගුණ යන අය කැඳවා පැවැත්වු විමර්ශනයන්හි වාර්තා ඉදිරි දිනෙකදී අධිකරණය වෙත ගොනු කරන බව පැවැසීය.2013/12/07 වන දින අදාළ වෙළෙඳසැල වෙත සෝකෝ නිලධාරින් ගෙන ඡායාරූප ගත් බව පවසන පොලිසිය ගින්න ඇතිවීම , ගින්න ඇති කිරීම හෝ අදාළ සිද්ධියට සම්බන්ධ සැකකරුවෙකු පිළිබඳ තොරතුරු මෙතෙක් අනාවරණය නොවු බව පැවැසීය.ඉකුත් 6 වන දින රාත්‍රි 7.30 ට පමණ වෙළෙඳසැල් සංකීර්ණය තුළ ඇති වු මෙම ගින්නෙන් වෙළෙඳසැල් 104ක් සම්පූර්ණයෙන් විනාශ වු බවට පොලිසිය අධිකරණයට දැනුම් දුන්නේය.මෙය දණ්ඩ නීති සංග්‍රහයේ 410 හා 278 වගන්ති ප්‍රකාරව දඬුවම් ලැබිය හැකි වරදක් බවට පොලිසිය අධිකරණයට කරුණු වාර්තා කොට තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n13122117</link>
    <topic>ලොව විශාලම පාවෙන පුස්තකාලය26දා තෙවන වරටත් ගාලු වරායට</topic>
    <author>@ ගාල්ල දිසා සමුහනන්දසිරි වැලිගමගේ</author>
    <content>ජාතීන් හා රටවල් අතර සාමය හා සමාදානය සහජීවනය ඇතිකර ගනිමින් දැනුම අවබෝධය විනෝදය බෙදා ගනිමින් ලොව රටවල් අතර යාත්‍රා කරන ලෝකයේ විශාලම පාවෙන පුස්තකාලය වන ලාගෝස් හෝප් නෞකාව තෙවන වරටත් ගාලු වරායෙන් මෙම මස 26 වැනි දින ලංකාවට පැමිණෙයි.ජර්මනියේ ලියාපදිංචි අන්තර් ජාතික පුණ්‍යාධාර හා සමාජ සේවා සංවිධානයක් වන gba ships ආයතනය මගින් පාලනය වන මෙම පුස්තකාලය 1970 සිට වරාය 1400කට ළඟාවෙමින් රටවල් 160 කට යමින් අමුත්තන් මිලියන 43ක් නරඹා ඇති මෙය මෙම මස 27වැනි දින සිට ලබන වසරේ ජනවාරි 07 වැනි දින දක්වා ගාල්ලේ නවතා තබනු ඇතනැවේ මෙවර සංචාරය මේ වසරේ ජනවාරි මස මාල දිවයිනෙන් ආරම්භ කොට හොංකොං හරහා බැංකොක් රටට විත් එතැන් සිට ලංකාවට පැමිණීමට නියමිතය. ගාලු වරායෙන් පසුව මෙම නැව ත්‍රිකුණාමලය වරායට ගොස් එහි ජනවාරි මස 10 දා සිට 15 වැනි දින දක්වා මහජන ප්‍රදර්ශනයට විවෘතව තබන බව මෙහි ව්‍යාපෘති සම්බන්ධිකාරක ඇන්ඩු එයිසින් මහතා පවසයි.හමහි කාර්ය මණඩලය 400කි. ඔවුහු රටවල් 45කට අයත් විවිධ ජාතීහු වෙති. එහෙත් විවිධ ජාතීන් අතර පවත්නා සංස්කෘතික විවිධත්වය හා එකමුතුකම මොවුහු මැනවින් පිළිඹිමු කරමින් සිටිති.මෙහි විෂයයන් 5000කට අයත් පොත්පත් රාශියක් නැරඹීමට හා මිලදි ගැනීමට පහසුකම් සලසා ඇතැයි ද ඒ අතර ලෝකයේ දුර්ලභ පොත්පත් වෙතැයිද ඒ මහතා පවසයි.මොවුහු ලංකාවේ ගත කරන කාලයේ ගාල්ල හබරාදුව සහ කරාපිටිය මහ රෝහල විවිධ සමාජ සත්කාරයන් රැසකට සහභාගිවීමටද නියමිත බවද ඇන්ඩ්‍ර මහතා පෙන්වා දෙයි.ගාල්ලේ පරිවාසයේ සිටින ළමයින් 500 දෙනකු සමගද එක්වීමට බලාපොරොත්තු වන බවත් එයට අමතරව ප්‍රදේශයේ ජනතාවට ඇස් කණ්ණාඩි හා සායන ලබා දීමටද පියවර ගෙන ඇතැයිද පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=n13122118</link>
    <topic>මිනිස් බල හා රැකීරක්ෂා දෙපාර්තමේන්තුවෙන්පෞද්ගලික අංශයේ රැකියා</topic>
    <author>@ සකුන්තලා ජයසිංහ</author>
    <content>මිනිස් බල හා රැකි රක්ෂා දෙපාර්තමේන්තුවේ මැදිහත්වීමෙන් රැකියා විරහිත තරුණ තරුණියන්ට පෞද්ගලික අංශයේ රැකියා අවස්ථා උදා වෙයි. දැයට කිරුළ වැඩසටහනට සමගාමීව තෝරාගත් ප්‍රාදේශීය ලේකම් කොට්ඨාසවල තරුණ තරුණියන්ට මෙම අවස්ථාව උදා වී ඇති අතර මෙම වැඩසටහනට සමගාමීව සංවිධාන කර ඇති විශේෂ පුහුණු පාඨමාලා මේ දිනවල පැවැත්වේ.මෝස්තර නිර්මාණ ශිල්පය, වැඩ අධ්‍යයනය සහ තත්ත්ව කළමනාකරණය, නිෂ්පාදන කළමනාකරණය,හෝටල් පාඨමාලා ආදි අංශ රැසක් මෙම පාඨමාලා සඳහා අතුළත් කර ඇති අතර මුලික පුහුණුවකින් පසුව පැවැත්වෙන නේවාසික පුහුණු පාඨමාලා හදාරණ තරුණ තරුණියන්ට රුපියල් පහළොස් දහසක දීමනාවක් ලබා දීමට ද කටයුතු යොදා තිබේ. පාසල් අධ්‍යාපනයෙන් පසුව සෑම තරුණ තරුණියකටම ස්ථීර රැකියා අවස්ථා උදා කර දී රැකියා ප්‍රශ්නයට තිරසාර විසඳුමක් ලබා දීම රජයේ අරමුණයි.මේ සඳහා පෞද්ගලික අංශයේ තරගකාරි රැකියා වෙළෙදපොළට අවතීර්ණ වීමට ග්‍රාමීය දරුවන්ට පවතින බාධා අවම කිරීමට ද රජය මැදිහත් වී තිබේ.මෙහි එක් අවස්ථාවක් ලෙස දැයට කිරුළ වැඩසටහනට සමගාමීව මෙම විශේෂ ව්‍යාපෘතිය ක්‍රියාවට නංවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=r1312211</link>
    <topic>බස් රියට නැඟපු ‘චංගුමී’ගේකොණ්ඩ කට්ට නිසා කුණු වලියක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>රූමත් තරුණ කාන්තාවක් කොණ්ඩයට ගසා ගෙන සිටි කොණ්ඩ කූර තරුණයකුගේ කමිස අතේ බොත්තමේ දැවටී යාමෙන් ඇති වූ බහින්බස් වීම නිසා සිදුවීමට ගිය ගුටිබැට හුවමාරුවක් බසයේ සිටි මඟීන් මැදිහත් වී බේරා යැවීමේ සිද්ධියක් වාර්තා වෙයි.ගන්තුන සිට කෑගල්ල බලා ධාවනය වූ පෞද්ගලික බස් රථයකට ගොඩවූ රූමත් තරුණ කාන්තාවක් ඔසරියක් ඇඳ එයට සරිලන ලෙසට කොණ්ඩය උඩට බැඳ රූපයට ගැළපෙන ආකාරයට කොණ්ඩා මෝස්තරයක් ද දමාගෙන කුඩයක් හා පර්ස් එකක්ද රැගෙන බසයට ගොඩවී තිබේ.මේ මාර්ගයේ ටික වේලාවකින් බස් රථයක් ගමන් නොකළ නිසා සෑම බස් නැවතුම්පොළකින්ම මේ බසයට මඟීන් ගොඩ වී ඇත.අතුරු සිදුරු නැතිව බසය මගීන්ගෙන් පිරී ගොස් ඇති අතර ජැන්ඩියට ඇඳගත් තරුණයෙක් අත්දිග කමිසයක්ද ඇඳ බසයට ගොඩ වී තිබේ.බසයට ගොඩ වූ තරුණයාද බසයේ සිටි මඟීන් අතරින් පීරාගෙන ගොස් කාන්තාව සිටි සමීපයේම නතර වී ඇත.බසය වේගයෙන් ධාවනය වෙයි. බස් නැවතුම් අසලින් මඟීන් ගොඩවීම නිසා බසයේ මඟීන්ගෙන් කිටි කිටියේ තදවී තිබේ. මේ අතර කොණ්ඩ කූර ගසාගෙන සිටි කාන්තාව “කවුදෝ මගේ කොණ්ඩෙන් අදිනවා”යයි කෑගසා ඇත. තමා සමීපයේ සිටි තරුණයාට දොස් පවරමින් කාන්තාව දිගින් දිගටම බැණවැදී තිබේ.එවිට තරුණයා පවසා ඇත්තේ මම හිතලා කරපු දෙයක් නොවෙයි. කොණ්ඩා කූර මගේ කමිසයේ බොත්තම් කාසයේ පැටලිලා. බසය වේගයෙන් යන නිසා එය එහාට මෙහාට වීමෙන් බොත්තම් කාසයේ දැවටී ඇති බවයි.නමුත් මේ කාන්තාව ඔහුගේ කතාව පිළිගත්තේ නැතිව දොස් පැවරීමට පටන්ගත් නිසා තරුණයා කිසිවක් කරකියා ගත නොහැකිව ඒ මේ අත ඇඹරීමට පටන්ගෙන ඇත. මෙය දුටු බසයේ සිටි මඟීහු සිදුවීමට ගිය ගුටිබැට හුමවාරුව කරුණු පැහැදිලි කරදීමෙන් බේරුම් කර දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=r1312212</link>
    <topic>කළුතර පවුල් 400කටකිකිළි පැටවුන් 4000ක්</topic>
    <author>මතුගම සංචාරක</author>
    <content>කළුතර දිස්ත්‍රික්කයේ සත්ව පාලන කටයුතු වැඩිදියුණු කිරීම සඳහා අඩු ආදායම්ලාභි පවුල් 400කට කිකිළි පැටව් ලබාදීමට ජාතික පශු සම්පත් අමාත්‍යාංශය පියවර ගෙන ඇත.අඩු ආදායම්ලාභි පවුල්වල එදිනෙදා පරිභෝජනය සඳහා අවශ්‍ය බිත්තර නිෂ්පාදනයට පවුලකට කිකිළි පැටව් දහදෙනා බැගින් නිකුත් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=r1312213</link>
    <topic>මාතලේ කුළුබඩු උයන් 18ක් පාරිභෝගික අධිකාරිය වටලයි</topic>
    <author>ඉන්දික පොල්කොටුව</author>
    <content>විදේශීය සංචාරකයන් ඉලක්ක කර මාතලේ ප්‍රදේශයේ පවත්වාගෙන යනු ලබන කුළුබඩු උද්‍යාන 18ක් මාතලේ දිස්ත්‍රික් පාරිභෝගික සේවා අධිකාරියේ වැටලීම් ඒකකය මඟින් හදිසි වැටලීමකට ලක් කෙරිණි.එහිදී මේ උද්‍යාන 18 අතුරින් 12ක් තුළ පාරිභෝගික අධිකාරි පනතෙහි විධාන අංක කඩ කරමින් නිෂ්පාදනයන් විකිණීම මෙහි සිදුවී තිබේ.මෙම උද්‍යාන තුළ අලෙවි කෙරෙන ආයුර්වේද නිෂ්පාදන, රසකාරක හා කුළුබඩු නිෂ්පාදන සඳහා කාණ්ඩ අංක නිෂ්පාදන දිනය, කල්ඉකුත්වීමේ දිනය ආදිය නොතිබූ බැව් මාතලේ දිස්ත්‍රික් පාරිභෝගික සේවා අධිකාරිය පවසයි.මෙරටට පැමිණෙන සංචාරකයන් වැඩි වශයෙන් මේ කුළුබඩු උද්‍යාන නැරැඹීම සඳහා හා එහි නිෂ්පාදන මිලදී ගැනීම් සඳහා මාතලේ ප්‍රදේශයට පැමිණෙති.මාතලේ පලාපත්වල සිට නාලන්ද දක්වා ප්‍රදේශයේ මහා මාර්ගය දෙපස මේ කුළුබඩු උද්‍යාන පවත්වාගෙන යනු ලබන අතර දෙස් විදෙස් පාරි‍භෝගිකයන් රැවටීමට ලක්කරමින් එම උද්‍යාන පවත්වාගෙන යනු ලබන අයට එරෙහි දැඩිව ක්‍රියා කිරීමට පාරිභෝගික සේවා අධිකාරිය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=r1312214</link>
    <topic>බෝ නොවන රෝග වැළැක්වීමටසුවදිවි සායන වැඩ පිළිවෙළ ක්‍රියාවට</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>බෝනොවන රෝග වර්ධනය වීම වළකාගැනීමට අදාළව මුළු පළාත තුළම ‘සුවදිවි සායන’ වැඩපිළිවෙළ ව්‍යාප්ත කිරීමට බස්නාහිර පළාත් සෞඛ්‍ය අමාත්‍යාංශය ක්‍රියාකාරි වැඩ පිළිවෙළක් යොදයි.දැනටමත් පවත්වාගෙන යන මෙම සායන වැඩි දියුණු කිරීම සඳහා රුපියල් මිලියන 15ක්ද වෙන් කෙරේ. මීට අමතරව මධ්‍යම රජයේ සෞඛ්‍ය අමාත්‍යාංශයෙන්ද මේ සඳහා මුදල් ලබා ගැනීම පිණිස ඉල්ලීමක් කර ඇති බවද පළාත් සෞඛ්‍ය හා දේශීය වෛද්‍ය ඇමැති ජගත් අංගගේ මහතා පවසයි.2014 වසර සඳහා රේඛීය අමාත්‍යංශයේ ප්‍රතිපාදන යටතේ ඩෙංගු අධිසත්කාර ඒකක 2ක් පිඹුර සහ වතුපිටිවල රෝහල්වල ඉදිකිරීමටද කටයුතු යොදා ඇති බව අංගගේ මහතා කියයි.පළාත තුළ දිස්ත්‍රික් මූලික රෝහල්වල හදිසි අනතුරු ඒකක වැඩිදියුණු කිරීම හා දිසාරෝහල් සඳහා එම ඒකක ස්ථාපිත කිරීමටද සැලැසුම් කර ඇත.ඒ සඳහා යෝජිත මුදල රුපියල් මිලියන 10කි. තත්ත්ව කළමනාකරණ මධ්‍යස්ථානයක් ඉදිකිරීම සඳහා තවත් රුපියල් මිලියන 06ක් වෙන් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=r1312215</link>
    <topic>වෙරිමර ගාතේ ආහාර බුදිද්දී අඟුළු කරවල සමඟ ගෙම්බෙක් කැවිලා</topic>
    <author>ජා -ඇළ මධ්‍යම : ලෙස්ලි පෙරේරා</author>
    <content>ඔහු ජා- ඇළට නුදුරු ගමක පදිංචිකරුවෙකි. ජීවන මාර්ගය වූයේ පොල් කැඩීමය. උදේ සිට සවස් යාමය වන තුරු ගස් බඩගාගෙන හෙතෙම වැඩ නිමවා නිවෙසට ළඟා වන්නේ අඳුරත් සමඟය.ඒ වන විට ඈත වෙල් ඉස්මත්තේදීම ඔහුගේ බිරිය ඔහු එනබව දැන ගන්නේ ජනප්‍රිය පැරණි ගීතයක් වන “බාන කඩා ගෙන- හරකා දුවනවා කොටියා ගොරවන හඬ ඇහිලා” යන ගී හඬිනි.දරු මල්ලන්ගෙන් නිදහස්ව සිටින මොහු ගත කරන්නේ සුදි දිවි පෙවෙතකි. මොහුගේ උදරයට රා බෝතල් 3ක් දැම්මාට පදම හරි යන්නේ කසිප්පු භාගයක් වත් වැටුණට පසුවය.නිවෙසට කුඩා පොල් අතු පැළෙන් හිස නමා ඇතුළු වූ ඔහු මුළු තැන් ගෙයි හිඳ ගත්තේ ගෑණියේ මට බත් ටිකක් ඇරපන් බං යයි කියමිනි.”පොඩ්ඩක් හිටිය නම් අගුළු කරවල ටික බැදෙනකම් කියා බිරිය තෙල්තාච්චිය ලිප මත තබා ගිනි මෙලවුවාය.බැදුමේ සුවඳ දනීය. ඔහුගේ කටට කෙළ ඉනුවේය. ඒනිසා ඔහු කරවල ටික බැදෙනකන් සුරුට්ටුවක් ඉරුවේය.ටික වේලාවකින් කඳු ගැටයක් හැඩගත් බිරියගේ දෝතින් ගත් බත් පිඟා‍න බඩ ඇතුළට සවල් ගාන්න මහ වේලාවක් ගියේ නැත. ඇයි යකෝ මේ අඟුළු කරවල මේ හැටි හයිය කියමින් හන් කෑලි එළියට විසීකර බිරියට‍ මැසිවිලි නගමින් සැප නින්දකට වැටුනේය.පසුදින ඇඟමැලි හිරි ඇර අවදිව වතුර වීදුරුවක් බොන්නට මුළු තැන්ගෙට ගියේය. මේ අතර පෙර දින රාත්‍රියේ තමා බත් කෑ තැන විසරී තිබුණු හන් කෑලි විපරම් කරද්දී ඔහුගේ ඇස් ගෙඩි දෙක උඩු ගියේය. තොල කට අප්පිරියාවෙන් පෙරලුණි. හිස් බඩම ඔහුට ඔක්කාරයට ආවේය.පෙර දින වෙරිමරගාතේ තමා අඟුළු කරවලත් සමඟ හොඳට බැදුණු තඩි ගෙම්බකු කා ඇති බැව් වැටහුණු ඔහු මුළු දවසම අප්පිරියාවෙන් ගත කළේය. එදායින් පසු ඔහු බැඳුම් කෑම සඳහටම අත් හැරියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=r1312216</link>
    <topic>ශ්‍රීලනිප වතු සේවක සංගමයේ සභාපති ලෙස පත්වූ ඇමැති ඩිලාන් පිළිගැනීමේ උත්සවයක් බත්තරමුල්ලේ දී</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>අපේ රටේ වතු ප්‍රජාවට වැඩිම සේවයක් සලසා දී තිබෙන්නේ ශ්‍රී ලංකා නිදහස් පක්ෂ රජයෙන් බව විදේශ රැකියා ප්‍රවර්ධන ඇමැති ඩිලාන් පෙරේරා මහතා පැවැසීය.ඒ මහතා එසේ පැවැසුවේ බත්තරමුල්ල විදේශ සේවා අමාත්‍යාංශ ශ්‍රවණාගාරයේදී පැවැති ශ්‍රීලනි සේවක සංගමයේ රැස්වීමකදීය. ශ්‍රී ලංකා නිදහස් සේවක සංගමයේ වතු අංශයේ සභාපතිවරයා ලෙස පත් වූ ඩිලාන් පෙරේරා මහතා පිළිගැනීම සඳහා මෙම උත්සවය සංවිධානය කර තිබුණි.ඒ මහතා මෙසේද පැවැසීය.එහිදී තවදුරටත් අදහස් දක්වමින් ඒ මහතා කියා සිටියේ අද වතු ප්‍රජාව වෙනුවෙන් කළ යුතු වගකීම එදාට වඩා වෙනස්. සුබසාධනය පමණක් සිදුකර වෘත්තීය සමිති කරගෙන යෑම අමාරුයි. බොරුවට ගැටීම් ඇති කරගෙන, පසුව පෙරදා රාත්‍රියේ ගත් තීරණ ක්‍රියාත්මක කරනවා. සේවකයන් හිතන්නේ ඒ අරගලය නිසා විසැඳුම් ලැබුණ කියායි. අපේ වෘත්තීය සමිතියට උඩරට සේවකයන් අතර ආකල්පමය ගැටලුවක් තිබෙනවා. ඒවාගේම පක්ෂයට සම්බන්ධ මැති ඇමැතිවරුන් කුඩා කුඩා වෘත්තීය සමිති පවත්වාගෙන යනවා.ප්‍රධාන ලේකම් ලෙස්ලි දේවේන්ද්‍ර මහතා,ලංකාවේ වෘත්තීය සමිති ‍ක්ෂේත්‍රයේ දෙවැනි ස්ථානයේ අප ඉන්නවා. වෙනත් කිසිම වෘත්තීය සමිතියක් නොකරන සුබසාධන රැසක් අප ක්‍රියාත්මක කර තිබෙනවා. රජයට සම්බන්ධ අනෙකුත් පක්ෂවලට අයත් වෘත්තීය සමිති රජයෙන් ලබාදෙන ආධාර වතුවලට ලබාදී සාමාජිකත්වය වැඩි කරගන්නවා. අපේ සමිතියට ඒ කිසිවක් ලැබෙන්නේ නැහැ. අපේ උත්සාහයෙන් ඉදිරියට පැමිණ තිබෙනවා.රාජ්‍ය පරිපාලන ඇමැති ජෝන් සෙනෙවිරත්න මහතාද අදහස් දැක්වූ අතර, ඇමැති දයාශ්‍රිත තිසේරා, නි. ඇමැති එච්. ආර්. මිත්‍රපාල, හිටපු ඇමැති නොයෙල් පද්මසිරි කාරියවසම් මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=s1312211</link>
    <topic>ගුවන්-රිනවුන් අවසන් ගැටුම හෙට</topic>
    <author>ප්‍රින්ස් ගුණසේකර</author>
    <content>ජාතික පාපන්දු පිලේ හිටපු පුහුණුකරුවන් දෙදෙනකුවන සම්පත් පෙරේරා හා මොහොමඩ් අමුනුල්ලා යන මහත්වරුන්ගේ උපදේශකත්වය මැද පිටියට පිවිසෙන ශ්‍රී ලංකා ගුවන් හමුදාව හා රිනවුන් අතර ඩයලොග් චැම්පියන් ලීග් පාපන්දු අවසන් මහා තරගය හෙට (22) පස්වරු 3.30ට කළුතර වර්නන් ප්‍රනාන්දු ක්‍රීඩාංගණයේදී පැවැත්වෙයි. ගුවන් හමුදා පිලට සුමේධ ප්‍රනාන්දු නායකත්වය ලබාදෙන අතර රිනවුන් පිලට මොහොමඩ් ෆසාල් නායකත්වය දෙයි.රිනවුන්-ගුවන් හමුදාව ප්‍රධාන පාපන්දු තරගාවලි තුනක අවසන් මහා තරගවලදී හමුවී ඇති අතර එහිදී වැඩි වාසි රිනවුන් පිල සතුව තිබේ. 89-90 තරගවාරයේ පැවැති එෆ්.ඒ.කුසලාන පාපන්දු තරගාවලියේ අවසන් මහා තරගයේදී රිනවුන්-ගුවන් හමුදා තරගයේ විසඳුම දඬුවම් පහර මගින් තීරණයවී රිනවුන් ජය ලබාගත්තේය. 2002-2003 තරගවාරයේදී එෆ්.ඒ.කුසලාන අවසන් තරගයේදී මේ කණ්ඩායම් දෙකම හමුවන අතර එහිදී ගෝල් 1-0ක ජයක් රිනවුන් සතුවිය.ඩයලොග් චැම්පියන් ලීග් පාපන්දු තරගාවලියේ 2009 තරගවාරයේදී රිනවුන්-ගුවන් හමුදා අවසන් තරගය ගෝල් 2-2ක් ලෙස නිමාවු හෙයින් දඬුවම් පහර මගින් රිනවුන් ජය වාර්තා කළේය. මෙවැනි ඉතිහාසයක් ඇති පාපන්දු කණ්ඩායම් දෙකක් හෙට (22) නැවැත හමුවන බැවින් ප්‍රබල අවධානයක් සෑම අංශයකින්ම යොමුව පවතී.ගුවන් හමුදා පිලේ ගෝල් රකින්නා ලෙස රුවන් ප්‍රභාත් කටයුතු කරන අතර රිනවුන් ගෝල් රකින්නා ‍වන්නේ නයිජිරියානු ජාතික ලෝරන්ස් ප්‍රින්ස් වේ. දෙපිලේම ජාතික පිල නියෝජනය කරන ක්‍රීඩකයන් කිහිපදෙනකු සිටීම තරගකාරිත්වය වැඩි කිරීමට හේතුවකි.රිනවුන් පිල අවසන් පූර්ව තරගයේදී ගෝල් 2-0කින් දොන් බොස්කෝ පිල පරාජය කළ අතර ගුවන් හමුදාව ගෝල් 2-1කින් අනුරාධපුර සොලිඩ් පිල පරාජය කළේය.මෙවර තරගාවලියේ වැඩිම ගෝල් රැස්කළ ක්‍රීඩකයා ලෙස ගෝල් 22ක් ලැබු යුද හමුදාවේ මොහොමඩ් ඉසෙදීන් සිටින අතර රිනවුන් පිලේ මොහොමඩ් ෆසාල් ගෝල් 16ක් ලබා දෙවැනි තැන සිටී.ඩයලොග් චැම්පියන් ලීග් පාපන්දු තරගාවලියේ මූලික ව‍ටයේදී කණ්ඩායම් 20ක් ලීග් ක්‍රමයට තරග වැදුණු අතර එහිදී කහ කාඩ්පත් අවවාද 535ක් හා රතු කාඩ්පත් අවවාද 51ක් වාර්තා වී තිබුණි.අද අවසන් තරගයෙන් ජයගන්නා කණ්ඩායමට රුපියල් 750000ක්, අනුශූරතාව දිනාගන්නා කණ්ඩායමට රුපියල් 500000ක් හා අවසන් පූර්ව තරගයෙන් පරාජයට පත්වු සොලිඩ් හා දොන් බොස්කෝ කණ්ඩායම් දෙකට රුපියල් 300000 බැගින්ද හිමිවේ. වැඩිම ‍ගෝල් රුස්කළ ක්‍රීඩකයාට ගෝල්ඩන් බූට් සම්මානය පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=s1312212</link>
    <topic>ගම්පහ කායවර්ධනශූරතාවලිය අද</topic>
    <author>ලෙස්ලි පෙරේරාජාඇල මධ්‍යම</author>
    <content>බස්නාහිර පළාත් ක්‍රීඩා අමාත්‍යාංශයේ අනුග්‍රහයෙන් දෙවැනි වරට සංවිධාන කරන ගම්පහ දිස්ත්‍රික් කායවර්ධන ශූරතාවලිය අද (21) ජාඇල ඒකළ ජී.බී.සේනානායක විද්‍යාලයීය උත්සව ශාලාවේදී පැවැත්වීමට කටයුතු යොදා ඇත.ශ්‍රී ලංකා කායවර්ධන සම්මේලනයේ අධීක්ෂණය යටතේ පැවැත්වෙන තරගාවලියේ මූලික වටයේ තරග පෙ.ව.8.00 සිට පැවැත්වෙන අතර අවසන් තරග ප.ව 6.00ට ආරම්භ වේ.බර පංති අනුව තරග වටයකින් ක්‍රීඩකයන් 6දෙනකු අවසන් තරගවටයට තේරා ගැනු ලැබේ.ජයග්‍රාහකයාට ශූරතා කුසලානය, රන් පදක්කමක් හා රු.75000ක් මුදල් ත්‍යාගි පිරිනැමෙන අතර දෙවැනි ස්ථානයට රු.60000ක් හා තෙවැනි ස්ථානයට රු.50000ක් පිරිනමන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=s1312213</link>
    <topic>නගර සභා පාපන්දුඅවසන් තරගය හෙට</topic>
    <author>නන්ද ඒකනායකකෝට්ටේ මධ්‍යම සමූහ</author>
    <content>කෝට්ටේ පාපන්දු ලීගය හා කෝට්ටේ මහනගර සභාව එක්ව සංවිධාන කළ ආරාධිත නගර සභා පාපන්දු තරගාවලියේ අවසන් මහා තරගය හෙට (22) ප.ව.3.00ට කෝට්ටේ හා ගාල්ල කණ්ඩායම් අතර රාජගිරිය ඔබේසේකරපුර නගර සභා ක්‍රීඩාංගණයේදී පැවැත්වේ.කණ්ඩායම් 22ක් එක්වු තරගාවලියේ අවසන් තරගයට සුදුසුකම් ලබාගත් කෝට්ටේ පිල හමුවේ අවසන් පූර්ව තරගයකදී නුවරඑළිය නගර සභා පිල ගෝල් 6-2කින් පරාජයට පත්විය. ගාල්ල හා කුරුණෑගල අතර පැවැති අවසන් පූර්ව තරගයෙන් ගෝල් 3-1ක ජයක් ගාල්ල පිලට හිමිවිය. තරගාවලියේ තෙවැනි ස්ථානය සඳහා තරගය 21වැනිදා කුරුණෑගල හා නුවරඑළිය කණ්ඩායම් අතර පැවැත්වේ.තරගාවලියේ ශූරයන්හට නගර සභා රන්කුසලානය සමගින් රු.75000ක් පිරිනැමෙන අතර අනුශූරයන්ට රු.50000ක් සමගින් කුසලානයක් පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=s1312214</link>
    <topic>කාරියවසම්ට රන් ත්‍රිත්වයක්</topic>
    <author>ඒ.පී.ගුණරත්නමාදම්පේ සමූහ</author>
    <content>රාජ්‍ය සේවා ක්‍රීඩා සංගමය සංවිධාන කළ රාජ්‍ය සේවා මලල ක්‍රීඩා උළෙලේ දී අවුරුදු 60-64 දක්ෂතම ක්‍රීඩිකාව ලෙස සම්මාන දිනාගැනීමට හලාවත සුදුවැල්ලේ එම්.කාරියවසම් මහත්මිය සමත්වුවාය.හලාවත අධ්‍යාපන කොට්ඨාසයේ විශ්‍රාමලත් විදුහල්පතිනියක වන ඇය කවපෙත්ත විසිකිරීම, හෙල්ල විසිකිරීම හා යගුලිය දැමීම යන තරගවලින් රන් පදක්කම් දිනාගත්තාය.තරගාවලිය පසුගියදා කොළඹ ටොරින්ටන් හී ක්‍රීඩා සංවර්ධන දෙපාර්තමේන්තු ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=s1312215</link>
    <topic>ජාතික බේස්බෝල් ලීග්ශූරතාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>දේශීය බේස්බෝල් තරගබිමේ විශිෂ්ටයන්ගේ දස්කම් උරගා බලන ජාතික බේස්බෝල් ලීග් ශූරතාවලිය හෙට (22) දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ.හෙට සිට ලබන ජනවාරි මස 15වැනිදා දක්වා පැවැත්වෙන මේ තරගාවලියට පසුගියදා නිමාවට පත්වූ පිළිමලුන් පිටුදැකීමේ තරගාවලියේ දස්කම් පෑ හොඳම කණ්ඩායම් අටක් සුදුසුකම් ලබා සිටිති. ඒ අතර පසුගිය වසරේ ශූරයන් හා මෙවර පිළිමලුන් පිටුදැකීමේ තරගාවලියේ ශූරයන් වන රන්බිම රාජකීය බේස්බෝල් ක්‍රීඩා සමාජය හා පසුගිය වසරේ ලීග් අනුශූරයන් වූ ‘ඕල්ඩ් රෝයලිස්ට්’ බේස්බෝල් කණ්ඩායම මෙවර තරගාවලියේ ශූරතාව සඳහා ඉදිරියෙන්ම පසුවන කණ්ඩායම් වෙති.ජාතික බේස්බෝල් කණ්ඩායම නියෝජනය කරන ක්‍රීඩකයන් 5ක් රන්බිම රාජකීය කණ්ඩායමට ඇතුළත්ව සිටින අතර ‘ඕල්ඩ් රෝයලිස්ට්’ පිලට ජාතික කණ්ඩායම නියෝජනය කරන ක්‍රීඩකයන් 3ක් ඇතුළත් වෙති. කෙසේවුවද මෙවර ලීග් තරගාවලියට පළමුවරට එක්වී සිටින නාවික හමුදා බේස්බෝල් කණ්ඩායම අඩු තක්සේරුවට ලක් කළ නොහැකිය.  ශ්‍රී ලංකාවට රිදී පදක්කම හිමිවූ බටහිර ආසියා බේසබෝල් ශූරතාවලියට එක්ව සිටි ක්‍රීඩකයකු නාවික හමුදා පිල නියෝජනය කරයි.රන්බිම රාජකීය, ඩී.එස්.නයිට්ස්, යුද හමුදාව හා ෆ්‍රොන්ටියර්ස් පිල තරගාවලියේ ‘ඒ’ කාණ්ඩය නියෝජනය කරන අතර ‘බී’ කාණ්ඩයෙන් ඕල්ඩ් රෝයලිස්ට්, මෙරූන්ස්, ශක්ති හා නාවික හමුදා බේස්බෝල් කණ්ඩායම තරග වදිති. හෙට සිට ලබන ජනවාරි මස 15වැනිදා දක්වා තරග පැවැත්වේ. තරගාවලියේ වැඩි අවධානයකට ලක්වන ක්‍රීඩකයන්ට ජාතික බේස්බෝල් කණ්ඩායමේ දොරටු විවර වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=s1312216</link>
    <topic>වෙඩි තැබීමේ මුල් පුටුව ෂෙමාල් ප්‍රනාන්දුට</topic>
    <author>ප්‍රින්ස් ගුණසේකර</author>
    <content>ජාතික වෙඩි තැබීමේ සම්මේලනයේ නිලවරණයෙන් රියර් අද්මිරාල් ෂෙමාල් ප්‍රනාන්දු මහතා නිතරගයෙන් තේරී පත්වෙයි. ෂෙමාල් ප්‍රනාන්දු මහතා ශ්‍රී ලංකා මලල ක්‍රීඩා සංගමයේ හිටපු ලේකම්වරයා වන අතර පළපුරුදු ක්‍රීඩා පරිපාලකයෙකි.ටොරින්ටන් පෙදෙස ජාතික ක්‍රීඩා විද්‍යායතන ශ්‍රවණාගාරයේ ඊයේ පැවැති නිලවරණයේදී නව නිලධාරී මණ්ඩලය තෝරාගත් අතර උප සභාපතිවරු හතරකට ඡන්ද විමසීමක් පැවැතියද අනෙක් සියලු තනතුරු නිතරගයෙන් පත්වීම විශේෂත්වයකි. උප සභාපති තනතුරු හතරකට නාමයෝජනා 7ක් ලැබී තිබුණු අතර හිටපු ජාතික වෙඩි තැබීමේ ශූර හා ඔලිම්පික් කමිටු සභාපති හේමසිරි ප්‍රනාන්දු මහතා නාම යෝජනාව ඉල්ලා අස්කරගෙන තිබුණි. ඉල්ලා අස්වුවද හේමසිරි ප්‍රනාන්දු මහතාට ඡන්දදායකයන් පිරිසක් කැමැත්ත ප්‍රකාශ කොට තිබු බව වාර්තා විය.උප සභාපති ඡන්ද විමසීමේදී යුද හමුදා සුළු අවි සංගමයේ සෙනරත් පියසිරි නිවුන්හැල්ල මහතා ඡන්ද 25ක්, ක්ලේ ටාගට් වෙඩි තැබීමේ සමාජයේ ඔස්ටීන් මිල්රෝයි පීරිස් මහතා ඡන්ද 23ක්, පොලිස් සුළු අවි සංගමයේ ගාමිණී සුසන්ත වල්ගම හා ක්ලේ ටාගට් වෙඩි තැබීමේ සමාජයේ රසල් පැට්‍රික් විලියම් යන මහත්වරු ඡන්ද 16 බැගින් ලබා තේරී පත්වුහ.උප සභාපති තනතුර වෙනුවෙන් නාම යෝජනා දුන් එල්මෝ රුද්‍රිගු හා ඩිල්ෂාඩ් ඔඩයාර් යන මහත්වරුන්ට ප්‍රමාණවත් ඡන්ද සංඛ්‍යාවක් ලැබී නොතිබුණි.ජාතික වෙඩි තැබීමේ සංගමයේ ලේකම් තනතුරට දකුණු පළාත් වෙඩි තැබීමේ සමාජයේ බන්ධුල දුෂාන් විජේවික්‍රම මහතා නිතරගයෙන් තේරී පත්විය. උප ලේකම් ලෙස නාවිකා හමුදා වෙඩි තැබීමේ සංගමයේ බුද්ධික නවීන් පද්මරත්න මහතා හා භාණ්ඩාගාරික තනතුරට ශ්‍රී ලංකා නාවිකා හමුදාවේම චන්ද්‍ර සුජිත් කුමාර මහතා නිතරගයෙන් තේරී පත්විය.සභාපති තනතුරට පත්වු රියර් අද්මිරාල් ෂෙමාල් ප්‍රනාන්දු මහතා මේ වසරේ මුල් කාලයේ පත්කළ වෙඩි තැබීමේ අතුරු කමිටුවේද ප්‍රධානියා ලෙස කටයුතු කළේය. එමෙන්ම දුෂාන් වි‍ජේවික්‍රම, මිල්රෝයි පීරිස් යන මහත්වරුද එම අතුරු කමිටුවේ කටයුතු ක‍ළහ.වෙඩි තැබීමේ අතුරු කමිටුව පත්වීමට පෙර වසර ගණනාවක් එම සංගමයේ පරිපාලන කටයුතු නිසි පරිදි සිදු නොවු බවට චෝදනාවක්ද පැවැතුණි.ශ්‍රී ලංකාවේ දියුණු මට්ටමකට ගෙන ආ හැකි ක්‍රීඩාවක් ලෙස ප්‍රමුඛ අවධානයක් ඇති වෙඩි තැබීමේ ක්‍රීඩාවෙන් ආසියානු මට්ටමේ ජයග්‍රහණ කරා ක්‍රීඩක ක්‍රීඩිකාවන් යොමු කරවීමට නව නිලධාරී පිරිසගේ බලාපොරොත්තුව වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=s1312217</link>
    <topic>රත්තොට ශ්‍රී පරාක්‍රම විදුහලට ක්‍රිකට් ජයක්</topic>
    <author>ආරියරත්න ලියනගේරත්තොට විශේෂ</author>
    <content>මාතලේ ක්‍රිස්තුදේවා ජාතික පාසල් අවු.13න් පහළ ක්‍රිකට් පිල සමග පැවති තරගයේ ජය හිමිකර ගැනිමට රත්තොට ශ්‍රී පරාක්‍රම මහා විද්‍යාලයීය කණ්ඩායම සමත්විය.පරාක්‍රම මහා විද්‍යාලයීය ඉතිහාසයේ ප්‍රථම වරට ඉදිරිපත්වු ලෙදර් ක්‍රිකට් තරගයෙන්ම ජයග්‍රහණය අත්කර ගැනීම විශේෂත්වයක් බව විදුහල්පති නිහාල් ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=s1312218</link>
    <topic>ලකුණු 285ක ජයග්‍රාහී ඉලක්කය හමුවේ</topic>
    <author/>
    <content>පාකිස්තානයට එරෙහිව ඩුබායි ක්‍රිකට් ක්‍රීඩාංගණයේදී ඊයේ පැවැති දෙවැනි ජාත්‍යන්තර එක්දින තරගයේ ලකුණු 285ක ජයග්‍රාහී ඉලක්කයක් හඹා යමින් සිටි ශ්‍රී ලංකාවේ කඩුලු 2ක් ලකුණු 65කට බිඳ වැටිණි.ඕවර 20ක් අවසන් වන විට ශ්‍රී ලංකාව ලකුණු 81කට කඩුලු 2ක් අහිමි කරගෙන සිටියේය.ශ්‍රී ලංකා ආරම්භක පිතිකරුවන් දෙදෙනාම දැවී ගියේ කඩුලු අතර දුවද්දීය. පළමුව කුසල් ජනිත් පෙරේරා 9 වැනි ඕවරයේදී දැවී ගිය අතර දෙවැනුව තිලකරත්න ඩිල්ෂාන් 15 වැනි ඕවරයේදී දැවී ගියේය.දෙපිල අතර සාජා හි පැවැති පළමු තරගයේදී විශිෂ්ට පිතිහරඹයක නියැලෙමින් ලකුණු 64ක් ලබා ගත් කුසල් ජනිත් ඊයේ ලකුණු 16කට දැවී ගියේය. සයීඩ් අජ්මාල්ගේ පන්දුවලට පිට පිට හතරේ පහර දෙකක් එල්ල කළ ඩිල්ෂාන් ඊළඟ පන්දුවේදී පහරක් එල්ල කර ලකුණක් කරා දිව යන ලෙසට කුසල් ජනිත්ට කැඳවීමක් කළද පන්දුව කෙළින්ම ගියේ ‘පොයින්ට්’ හි පන්දු රකිමින් සිටි බිලවාල් භාති වෙතය. ඔහු පන්දුව කෙළින්ම කඩුල්ලට දමා ගැසූ අතර කුසල්ට බේරීමට අවස්ථාවක් තිබුණේම නැත. ශ්‍රී ලංකා පළමු කඩුල්ල බිඳ වැටෙන විට මුළු ලකුණු ප්‍රමාණය 49ක් විය. කුසල් පන්දු 24කට මුහුණ දෙමින් හතරේ පහර 2ක් එල්ල කළේය.ඩිල්ෂාන්ට රැස්කර ගත හැකිවූයේ ලකුණු 40ක් පමණි. පන්දු 48කට මුහුණ දෙමින් හතරේ පහර හයක් එල්ල කළ ඩිල්ෂාන් අවාසනාවන්ත අයුරින් දැවී ගියේ ‘මිඩ් විකට්’ ස්ථානයෙන් කෙළින්ම කඩුල්ලට පන්දුව එල්ල වීමෙනි. ලකුණක් කරා දිව ගිය ඩිල්ෂාන්ගේ පිත්ත අනෙක් අන්තයේ සීමාවට ඔන්න මෙන්න කියා තිබියදී පොලොවේ හිරවී ඔහු අතින් ගිළිහිණි.දර්ශන පථ (සයිට් ස්ක්‍රීන්) සැකැසීමේ ප්‍රමාදයක් නිසා තරගය ආරම්භ වූයේ පැය භාගයක ප්‍රමාදයකින් පසුවය.කාසියේ වාසිය දිනා ගෙන පළමුව පන්දු යැවීමට තීරණය කළ ශ්‍රී ලංකාව දෙවැනි ඕවරයේදීම කඩුල්ලක් ලබා ගැනීමට සමත් විය. පෙර තරගවලදී ආක්‍රමණශීලී ලෙසින් පිත්ත හැසිරවූ ෂාජීල් ඛාන්ගේ ඒ කඩුල්ල ඊයේ සිය සිවුවැනි පන්දුවෙන්ම ලබා ගත්තේ ලසිත් මාලිංග ය. පිටියේ තරග විනිසුරු දුන් කඩුල්ල මුවා කිරීමේ වරද යළි නිරීක්ෂණය කරන ලෙසට ෂාජීල් තෙවැනි විනිසුරුවරයාගෙන් ඉල්ලා සිටි අතර ඔහුගේ තීරණයද එය ම විය. ෂාජීල් ලකුණු 7කට දැවී ගිය අතර පළමු කඩුල්ල බිඳ වැටෙන විට මුළු ලකුණු ප්‍රමාණය 8ක් විය.සීකුගේ ප්‍රසන්නට ඊයේ ඔහුගේ පළමු ඕවරයෙන්ම කඩුල්ලක් ලබා ගැනීමට තිබූ අවස්ථාව අහිමි විය. ඒ ඔහුගේම වරදිනි. තරගයේ 12 වැනි ඕවරයේ ප්‍රසන්න යැවූ සිවුවැනි පන්දුවට මොහමඩ් හෆීස්ගේ පිත්තෙන් පෙරළා පැමිණි උඩ පන්දුව ප්‍රසන්නගේ දෑතින් ගිළිහිණි. ඒ වන විට හෆීස් ලකුණු 16ක් ලබා ගෙන සිටි අතර මුළු ලකුණු සංඛ්‍යාව 48ක් විය.සචිත්‍ර සේනානායකගේ පන්දුවට පහරක් එල්ල කළ හෆීස් දෙවැනි ලකුණ කරා ආපසු එද්දී කරුණාරත්න පන්දුව රැගෙන කඩුලු රකින්නා වෙත එල්ල කළ අතර කුමාර් සංගක්කාර පහසුවෙන්ම ‘බේල්ස්’ ඉවත් කළේය. පන්දු 52කට මුහුණ දුන් හෆීස් හතරේ පහර 3ක් එල්ල කළේය. 20 වැනි ඕවරය අවසානයේ හෆීස් දැවී යන විට මුළු ලකුණු සංඛ්‍යාව 84ක් විය.ෂෙසාඩ් හා සොහයිබ් මක්සූඩ් මුළු ලකුණු ප්‍රමාණය 128 දක්වා ඉහළ නංවමින් සිටියදී 29 වැනි ඕවරයේදී සීකුගේ ප්‍රසන්න විසින් එම සබඳතාව බිඳ දමනු ලැබීය.පළමු එක්දින තරගයේදී පිතිකරණයෙන් අසාර්ථක වෙමින් ලකුණු 11කට දැවී ගිය ආරම්භක පිතිකරු අහමඩ් ෂෙසාඩ් ඊයේ කල්පනාකාරී ඉනිමක නියැලෙමින් ඔහුගේ සිවුවැනි ජාත්‍යන්තර එක්දින ශතකය වාර්තා කළේය.එයට තිත තැබුවේ නුවන් කුලසේකර ය. කඩුල්ල මුවා කරමින් ෂෙසොඩ් දැවී යන විට ඔහු හතරේ පහර 8ක් සමග ලකුණු 124ක් රැස්කර ගෙන සිටියේය. ඒ, පන්දු 140කිණි. ෂෙසාඩ් හා උල් හක් ඕවර 16.5කින් ලකුණු 105ක් පාකිස්තාන ඉනිමට එක් කළහ.පාකිස්තාන ඉනිමේ අවසන් ඕවරයේදී ෂහිඩ් අෆ්රිඩි, කුලසේකරගේ පන්දුවලට හයේ පහරක් සහ හතරේ පහරක් එල්ල කළේය. එම ඕවරයේදී ලකුණු 51ක් ලකුණු පුවරුවට එක්විණි. කඩුලු 4කට මුළු ලකුණු 284 ට පාකිස්තාන ඉනිම අවසන් වන විට අෆ්රිඩි හතරේ පහරක් හා හයේ පහර 2ක් සමග පන්දු 15කින් ලකුණු 30ක්ද, මිස්බා උල් හක් හතරේ පහර 2ක් හා හයේ පහරක් සමග පන්දු 62කින් ලකුණු 59ක්ද රැස්කර ගෙන සිටියහ.දෙපිල අතර තෙවැනි එක්දින තරගය හෙට ඉරිදා සාජා ක්‍රිකට් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=s1312219</link>
    <topic>ශ්‍රී ලංකා ක්‍රිකට් නව පුහුණුකරු පෝල් ෆාබ්‍රේස්</topic>
    <author/>
    <content>ශ්‍රී ලංකා ක්‍රිකට් පිලේ නව පුහුණුකරු ලෙස එංගලන්ත ජාතික පෝල් ෆාබ්‍රේස් පත් කර ඇත. 46 හැවිරිදි ෆාබ්‍රේස් මහතා දෙවසරක කාලයක් ශ්‍රී ලංකා පිලේ පුහුණුකරු ලෙස කටයුතු කිරීමට නියමිතය. ශ්‍රී ලංකා-පාකිස්තාන පළමු ටෙස්ට් තරගයෙන් පසු පුහුණුකරු ග්‍රැහැම් ‍ෆෝඩ් මහතා ඉවත්ව යන අතර ඩුබායිහිදී පැවැත්වෙන දෙවැනි ටෙස්ට් තරගයේදී ෆාබ්‍රේස් මහතා රාජකාරි කටයුතු අරඹනු ඇත.මින් පෙර ශ්‍රී ලංකා පිලේ සහාය පුහුණුකරු ලෙසින් කටයුතු කර ඇති ‍ෆාබ්‍රේස් මහතා 2009 වසරේ ශ්‍රී ලංකා කණ්ඩායමේ පාකිස්තාන සංචාරය අතරතුරදී එල්ල වු ත්‍රස්ත ප්‍රහාරයෙන් තුවාල ලැබීය. ශ්‍රී ලංකා පිලෙන් ඉවත් වීමෙන් පසු ඒ මහතා යෝක්ෂයර් ප්‍රාන්තයේ පුහුණුකරු වශයෙන් කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=f1312211</link>
    <topic>කරු-සජිත් ගැටුමෙන්යූඇන්පියේ අර්බුදයදෝරෙ ගලනවා</topic>
    <author>සාකච්ඡා කළේ නිලුකා ඩී. තිලකරත්න ඡායාරූප -වාසිත පටබැඳිගේ</author>
    <content>අය-වැයක් පිළිබඳ කෙනකු යම් මතවාදයක් විවේචනයක් එල්ල කරනවා නම් ඒ පිළිබඳ නිසි අධ්‍යයනයකින් එය කළ යුතුයි. මෙවර අය-වැයෙන් කෘෂි ආර්ථිකය නැංවීම සඳහා වූ සහන කප්පාදු කර නැහැ. පොහොර සහනාධාරය තවත් ආරක්ෂා කරමින් යෝජිත ගොවි රක්ෂණ ක්‍රමය ඉදිරියට ගෙනඒමට සියලු කටයුතු යොදා තිබෙනවා. මුලදී ගොවි රක්ෂණ ක්‍රමය දියත් කිරීමේ දී ගැටලු මතුව තිබුණා. මෙම රක්ෂණ ක්‍රමය සඳහා ගොවින්ගේ දායකත්වය වැඩිවීමත් සමඟ එම අරමුදල තවත් තර කළ යුතු වුණා. මේ වනවිට නව ක්‍රමවේදයක් සමඟින් ගොවි රක්ෂණ ක්‍රමය ක්‍රියාවට නැංවීමට නියමිතයි. මේ හරහා දිගින් දිගටම ගොවීන්ට විවිධ සහන, වගේම කාන්තාවන්ට ස්වයං රැකියා සඳහා රු. 250000ක් ලබාදීමට කටයුතු යොදා තිබෙනවා. කුඩා ව්‍යාපාරික ප්‍රජාව දිරිමත් කිරීමෙන් නව ව්‍යවසායකත්වය නැංවීමටත් මේ අය-වැයේ දී සහන ලබා දී තිබෙනවා. එහිදී විශේෂයෙන් ග්‍රාමීය ජනතාව ප්‍රමුඛ වන බව කිව යුතුයි.සාම‍ාන්‍යයෙන් අය-වැයක දී සියලු දේ ලබාදෙනවා යැයි කීම විහිලුවක්. එයින් සිදු කෙරෙන්නේ සියලු ක්ෂේත්‍ර ආවරණය වන පරිදි දේශීය ආර්ථිකය නැංවීමට අවශ්‍ය පියවර ගැනීමක්. අපනයන වර්ධනය, ආනයන අවම කිරීම, ආදී කාරණා මෙහිදී සලකා බැලෙනවා. එහිදී විශේෂයෙන් කාරණා කිහිපයක් පිළිබඳ සලකා බලනවා.අය-වැය හිඟය අඩුකිරීම, දළ දේශීය නිෂ්පාදනයේ වර්ධනයක් ඇති කිරීම සඳහා පියවර ගැනීම, වගේම සහනාධාර මඟින් ක්ෂේත්‍ර දිරිගැන්වීම, ආයෝජන අවස්ථා ඇතිකරලීම හා අපනයන වර්ධනය කිරීම ඒ අතර ප්‍රමුඛ වෙනවා. මේ හරහා අය-වැයක් සමස්ත ආර්ථිකයේ වර්ධනීය ඉලක්කයන් හඹා යෑමක් සිදුකෙරෙනවා. එය එක් තැනකට කේන්ද්‍රගතව, එක් ඉසව්වකට පමණක් වැඩි නැමියාවක් යොමු කරමින් සිදු කෙරෙන කටයුත්තක් නොවෙයි. මේ නිසා විපක්ෂයට හෝ වෙනත් කෙනකුගේ ඕනෑ එපාකම් වලට අනුව ආණ්ඩුවක් අය-වැය ඉදිරිපත් කරන්නේ නෑ. එය පුළුල් පරාසයක් කරා විහිද යනවා. ඒ වගේම වසරින් වසර නව ක්‍රමවේද අනුව අය-වැය පදනම් වෙනවා. මේ නිසා අය-වැයක් විවේචනය කළ යුත්තේ අරක ලැබුණෙ නෑ. මේක ලැබුණෙ නෑ කියන මතයේ පිහිටා නොවන බවයි මගේ අදහස.පැහැදිලිව කිව හැක්කේ මෙය වැරදි ආකල්පයක් බවයි. විවිධ වෙබ් අඩවි, ආණ්ඩු විරෝධී කථිකයන් විසින් ආණ්ඩුව පුංචි ඡන්ද පරදිනවා, නැතිනම් ආණ්ඩුවේ කුඩා බලකොටු කඩාවැටෙනවා යැයි ගෙනයන ආකල්පය පුස්සක් බව තරයේ කිව යුතුයි. පසුගිය කාලේ ප්‍රාදේශීය සභාවල සභාපතිවරුන්ට අය-වැයක් පරාද වූ විට නැවත සම්මත කරගැනීමේ හැකියාව තිබුණා. නව ක්‍රමය ඊට වෙනස්. එය අවබෝධ කරගත යුතුයි. විවිධ පරණ කෝන්තර මත, ඒ කියන්නේ ප්‍රාදේශීය සභා මන්ත්‍රී, සභාපති අතර ඇතිවන ගැටුම්, ආසන සංවිධායකවරු අතර වන ගැටුම් වැනි බිඳවැටෙන අන්තර් සම්බන්ධතා මත අද මේ තත්ත්වය ඇතිව තිබෙනවා. මෙම ගැටුම් මත පිහිටා ප්‍රාදේශීය සභාවේ සභාපතිකම ගැනීමේ අරගලයක් අද දක්නට ලැබෙනවා. අභ්‍යන්තර පෞද්ගලික කාරණා කිහිපයක් මත සිදුවන දෙයක් මිසක් මෙය ජන බලයක් මත සිදුවන දෙයක් නොවන බව කිව යුතුයි. මේ නිසා පක්ෂයක් විදිහට මේ ප්‍රශ්නවලට පුළුල් ක්‍රියාමාර්ග ගත යුතු වෙනවා.එජාපය කල්පනා කළේ කරු, සජිත් මාතෘකාව නිමාවට පත්වෙනවා කියලයි. මේ දෙස රනිල් ඉතා සටකපට ලෙස පැත්තකට වී බලා සිටිනවා. මේ අර්බුද විවිධ ස්වරූපයන්ගෙන් ඉස්මතු වනවාසේම කිසිදවසක බලයට එන්නට බැරි තත්ත්වයකට අද එජාපය පත්ව තිබෙනවා.ඔය වගේ කතා හැමදාම කියනවා. තැන තැන පුරසාරම් දොඩමින් විවිධ ප්‍රචාර, මතවාද ගෙනයනවා. වයඹටත් කිව්වා. නමුත් හැමදාම වගේ මේ ඡන්දයත් සන්ධාන රජය ජයගන්නවා. එක්සත් ජනතා නිදහස් සන්ධානයට අභියෝග කරන්නට මේ වනවිට කිසිවෙක් නැති බව පැහැදිලියි. ඒ නිකම්ම කියන කතාවක් නොවෙයි. ඒ බව සාක්ෂි ඇතුව ජනතාව ඔප්පු කර තිබෙනවා. එදා වගේම අදත් ජනතාව මහින්ද රාජපක්ෂ ජනාධිපතිතුමා සමඟ අත්වැල් බැඳගෙන මේ ගමන යන්නට සූදානම්. මේ රට එක්සේසත් කළ නායකයා ලෙසත් අරාජිකව පැවැති රටක් ඉන් මුදවාගෙන ඉහළම ජාත්‍යන්තර කීර්තියක් ලබා දෙන්නටත්, සමත් රාජ්‍ය නායකයා ලෙස එතුමා පිළිබඳ ජනතා ප්‍රතිරූපය ඉහළයි. මේ නිසා මැතිවරණය සන්ධාන රජයට අභියෝගයක් නොවේ. පළාත් දෙකේ මැතිවරණයෙන් ආණ්ඩුව ඉහළ ජයග්‍රහණයක් ලබා ගන්නාබව ස්ථිරව කිව හැකියි.මේ වනවිට අලුත් වැඩපිළිවෙළ රැසක් පළාත තුළ ක්‍රියාත්මකයි. පොල්අතු සෙවිලි කළ පාසල් 40කට පමණ අපි උළු ලබාදීම වගේම තවත් පහසුකම් ලබාදීමද සිදු කෙරෙනවා. දැනට මේ පළාත තුළ විශාල ගුරු හිඟයක් පවතිනවා. ඒ නිසා අලුත් ගුරුවරු බඳවා ගැනීමට අපි ඉදිරියේ දී කටයුතු කරනවා. එම පුරප්පාඩු බොහෝවිට 500 ඉක්මවනවා. ඊට අමතරව පාසල් සම්බන්ධයෙන් ඇති සෙසු ප්‍රශ්න මධ්‍යම රජයේ අධ්‍යාපන අමාත්‍යවරයා සමඟ සාකච්ඡා කිරීමට අපි අපේක්ෂා කරනවා. නව ක්‍රමවේදය අනුව වාණිජ විද්‍යාව හා ගණිතය වැඩියෙන් ඉගැන්වීමට කටයුතු යොදා තිබෙනවා.අධ්‍යාපන සංවර්ධන කටයුතුවලට අමතරව ප්‍රදේශයේ නව ආයෝජන අවස්ථා ප්‍රවර්ධනයටත් කටයුතු සිදු කෙරෙනවා. එහිදී ආයෝජන සමුළු පැවැත්වීම විශේෂයෙන් සඳහන් කළ හැකි අවස්ථාවක්. එය ‍ නව ව්‍යවසායකයන්ට කදිම අත්වැලක් වූ බව පැහැදිලියි. එසේම 2014 නව වර්ෂය නව ජවයකින් මහින්ද චින්තනය හා සමගාමීව නව සංවර්ධන ඉලක්ක කරා වයඹ ගෙන යාමට අපි බලාපොරොත්තු වනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=f1312212</link>
    <topic>හැමිල්ටන් ඇළ අලුත් වෙයි</topic>
    <author>සටහන - මහින්ද අලුත්ගෙදර ඡායාරූප - තුසිත චන්ද්‍රකුමාර</author>
    <content>නිදහස් හා සාමකාමී වාතරවරණයක පහස ලබන වත්මන් ශ්‍රී ලංකාව සංචාරක ක්ෂේත්‍රයේ ප්‍රවර්ධනය තුළින් ආර්ථික සංවර්ධනයක් අපේක්ෂා කරයි. මේ වෙනුවෙන් රටේ විවිධ ප්‍රදේශයන්හි සංචාරක ආකර්ශනයක් දිනා තිබෙන ස්ථාන ප්‍රතිසංස්කරණය කිරීමේ කටයුතු සීග්‍රයෙන් ක්‍රියාත්මක කරනු දක්නට ලැබේ.මේ වැඩපිළිවෙළ යටතේ රටපුරා දැවැන්ත සංවර්ධන වැඩපිළිවෙළක් ක්‍රියාත්මක කරනු දැකගත හැක. මීගමුව නගරය මැදින් ගලා යන හැමිල්ටන් ඇළ ඓතිහාසික සිහිවටනයක් සේ සඳහන් කළහැක. ලන්දේසි යුගයේ ස්‌ථාපිත වූ බලකොටුවක්‌ මීගමුව නගරයේ තිබෙන අතර අද එය මීගමුව බන්ධනාගාරය බවට පත්ව තිබේ. මේ යුගයේදී ඉදිකරන ලදැයි සැලකෙන හැමිල්ටන් ඇළ රට අභ්‍යන්තරයට භාණ්‌ඩ ප්‍රවාහනය සඳහා යොදාගන්නට ඇතැයි විශ්වාස කළ හැකිය.වර්තමානයේද හැමිල්ටන් ඇළ දිගේ බෝට්‌ටු ගමනාගමනය දක්නට ලැබේ. එය ධීවර කර්මාන්තය හා බැඳුණු යාත්‍රා බව බැලූ බැල්මට පෙනේ. කෙසේ වුවද සිත වශී කරන සුන්දර ඇළක්‌ පිළිබඳ හැඟීම හැමිල්ටන් ඇළ කෙරෙහි ඇති නොවීය. නගරයේ අපද්‍රව්‍ය ගලායන කාණු වලින් පෝෂණය වුණු කොළ පැහැයෙන් පෙනෙන දුඟඳ හමන ඇළ මාර්ගයක්‌ සේ එය දිස්විණි.කොළඹ පිටකොටුවේ වරාය අසලින් මුහුදට වැටෙන ඇළ තරම්ම දුර්වර්ණ වූ දුගඳ හමන කැළි කසළ පිරුණු හා අවට තිබෙන සියලුම හෝටල්වල අපද්‍රව්‍ය බැහැර කරන්නට මෙය යොදා ගෙන තිබිණි.මීගමුව නගරය රත්රන් බඩු නිෂ්පාදනයට ප්‍රසිද්ධ නගරයකි. හැමිල්ටන් ඇළ අවට බැලු බැලූ අත තිබෙන්නේ ස්‌වර්ණාභරණ වෙළෙදසල්ය. අතීතයේද මේ තත්ත්වය එලෙසින්ම වන්නට ඇත. ඇළ දෙපස තිබෙන වසා දමා ඇති යල් පැනගිය ගොඩනැඟිලි බොහොමයක්‌ මීට කලකට පෙර රත්රන් බඩු සැකසූ රත්රන් කඩ ලෙස පැවතුණු ගොඩනැඟිලිය. එම රත්රන් බඩු නිෂ්පාදන කඩ තම නිෂ්පාදන කාර්යයේ අපද්‍රව්‍ය බැහැර කර තිබෙන්නේ මෙම හැමිල්ටන් ඇළටයි.කෙසේ වුවද ආර්ථික සංවර්ධන අමාත්‍යාංශය මඟින් සංචාරක ප්‍රවර්ධන කටයුතු සහ සේවා වැඩිදියුණු කිරීම යටතේ ආරම්භ කරනු ලැබූ හැමිල්ටන් ඇළ සංවර්ධන වැඩසටහන හරහා, වසර ගණනාවක සිට ඉතා අපිරිසිදු ජලයෙන් සහ දුර්ගන්ධයෙන් යුත් ස්ථානයක් බවට පත්ව තිබූ හැමිල්ටන් ඇළ මේ වනවිට ඉතා ආකර්ෂණීය ‍මෙන් ම ජනතාවට වඩාත් හිතකර ස්ථානයක් වශයෙන් සංවර්ධනය කර අවසන්ය.විශේෂයෙන්ම මේ කාර්යයේ විශේෂ යමක් සඳහන් කළයුතුව ඇත. වත්මන් රටේ ආර්ථික සංවර්ධයේ නියමුවා වශයෙන් කටයුතු කරන ආර්ථික සංවර්ධන ඇමැති බැසිල් රාජපක්ෂ මහතා සම්බන්ධයෙනි. ඒ මහතා කිසියම් කාර්යයක් ක්‍රියාත්මක කරනුයේ කොළඹ පිහිටි නිල නිවෙසේ හෝ අමාත්‍යාංශ කාර්යාලයේ සිට බලධාරීන් වෙත ඇඟිල්ල දිඟු කරමින් නොවේ. ප්‍රායෝගික ඇමැතිවරයෙකු වශයෙන් සංවර්ධන කටයුතු සිදුවන ස්ථානයට ගොස් අඩුපාඩු කෙසේද, සිදුවිය යුත්තේ කුමක්ද ආදිය සම්බන්ධයෙන් නිරීක්ෂණය කරයි.එයින් අනතුරුව එම ස්ථානයේ සිටම අදාළ නිලධාරීන් සමඟ සාකච්ඡා කොට සුහඳශීලී අයුරින් ගැටලු විසඳා ගැනීමේ විශිෂ්ට ක්‍රමවේදයක් අනුගමනය කරනු දැකිය හැකිය. එපරිද්දෙන්ම හැමිල්ටන් ඇළේ සංවර්ධන කටයුතු සිදුවන්නේ කෙසේ ද යන්න සම්බන්ධයෙන් ඒ මහතා අවස්ථා කිහිපයකදීම එම ස්ථානයට ගොස් සොයා බැලීය.හැමිල්ටන් ඇල දෙපස ඉහළ පාරිසරික වටිනාකමක් ඇති අතර එය විවිධ මත්සයන්, පක්ෂීන්, ශාක ඇතුළු ඉහළ ජෛව විවිධත්වයෙන් පොහොසත් වෙයි. එය වර්තමාන පාරිසරික සංවාරක කර්මාන්තය සදහා ඉතා වැදගත් ස්ථානයක් ගනී. මේ යටතේ ඇල දෙපස බැමි බැද ඇල ආරක්ෂා කිරීමට කටයුතු කරන අතර ඇළ මාර්ග දෙපස අලංකරණය කිරීමද සිදු කරයි. සංචාරකයන්ට මීගමුවේ සිට හැමිල්ටන් ඇළ දිගේ බෝට්ටු මගින් මුතුරාජවෙල, කැළණි විහාරය, දඩුගන්නාඔය වැනි ස්ථානයන්ට අපහසුතාවයකින් තොරව ගමන් කිරීමට අවශ්‍ය පහසුකම් සැලසනු ඇත. ඒ සඳහා බෝට්ටුවලට බාධාවකින් තොරව ගමන් කිරීමට හැකියාව ලැබෙන පරිදි ‍රොන් මඩ ඉවත් කිරීම, ජලය අපවිත්‍රවීම වළක්වාලීම වැනි කටයුතු මේ යටතේ සිදුවනු ඇත.රුපියල් මිලියන 600 ක් වූ හැමිල්ටන් ඇළ සංවර්ධනය කිරීමේ ව්‍යාපෘතිය යටතේ මා ඔය සිට කැලණි ගං ඔය දක්වා විහිදී ඇති කිලෝමීටර 22ක් සංචාරක ආකර්ෂණීය ප්‍ර‍දේශයක් බවට පත් කිරීමට ආර්ථික සංවර්ධන අමාත්‍යාංශය පියවර ගත්තේය. එහි පළමු පියවර යටතේ මා ඔයේ සිට මීගමුව දක්වා කිලෝමීටර 09ක පමණ කොටසක් සංවර්ධනය කරන ලදී. දෙවන පියවර යටතේ මීගමුව කළපුවේ සිට හේකිත්ත (කැලණි ගංමෝය) දක්වා වන කිලෝ මීටර 14ක් සංවර්ධනය කිරීම ඉකුත් ‍පෙබරවාරි 20වැනිදා ආරම්භ කරුණු අතර එයද මේ වනවිට අවසන් කර තිබේ.ජනාධිපති මහින්ද රාජපක්ෂ මහතාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් ආර්ථික සංවර්ධන අමාත්‍යාංශය සහ රජයේ වෙනත් ආයතන ගණනාවක් මඟින් ඒකාබද්ධව සිදුකළ සංවර්ධන කටයුතු අවසන් කළ හැමිල්ටන් ඇළ සංවර්ධන ව්‍යාපෘතියට සමඟාමීව හැමිල්ටන් ඇළ මීගමුව කළපුවද මුතුරාජවෙල ආශ්‍රිත සංචාරක ප්‍රවර්ධන කටයුතු ද වැඩිදියුණු කර තිබේ. අටවන වීර ප්‍රරාක්‍රමබාහු රජතුමා විසින් 15වන සියවසේ දී කුළුබඩු ව්‍යාපාරය වැඩිදියුණු කිරීම සඳහා මීගමුව කළපුව ප්‍රධාන තොටුපොළක් ලෙස පරිහරණය කරන ලදී. භාණ්ඩ ප්‍රවාහනය කිරීමේ අරමුණින් ඕලන්ද යුගයේ දී ආරම්භ කරන ලද හැමිල්ටන් ඇළ බ්‍රිත්‍යාන යුගයේ දී වසර 1802 නිමාවට පත්විය.කාලයක් තිස්සේ නිවෙස්වලින් ඉවතලන අපද්‍රව්‍ය මෙන් ම ඇළට නුදුරින් පවත්වා ගෙන යනු ලබන කුකුළන් සහ ඌරන්ගේ බහිශ්‍රාවීය ද්‍රව්‍ය සහ ඒ ආශ්‍රිත නිෂ්පාදනවලින් ඉවතලන අපද්‍රව්‍ය ඇතුළු කැළි කසල ආදීයෙන් ගහණ ස්ථානයක් බවට හැමිල්ටන් ඇළත් එම අවට ප්‍රදේශයත් පත්ව තිබූ නිසා ප්‍රදේශවාසීහු විවිධ රෝගවලට සහ විවිධ පාරිසරික තර්ජනයන්ට භාජනය වූහ. හැමිල්ටන් ඇළ සංවර්ධන ව්‍යාපෘතිය දෙ ඉවුර යාකරමින් පල්ලියවත්ත ප්‍රදේශයේ නව පාලමක් ඉදි කරනු ලැබූ අතර දික්ඕවිට සමූපකාර පාලම ඉදිකිරීම සහ එයට අමතරව ඇළ මාර්ගය හරහා ඉදිව තිබූ තවත් අඩි පාලම් 04ක් සහ ප්‍රධාන පාලම් 09ක් ද සම්පූර්ණයෙන් දැන් ප්‍රතිසංස්කරණය කර ඇත.ජනතාවගේ අවශ්‍යතාවන් සපුරා ගැනීමට ඇළෙන් එගොඩට පැමීණීමේදී. තිබූ අනාරක්ෂිතකම නිසා ඔවුන් විවිධ තර්ජනවලට මුහුණ දුන් අතර මෙසේ නව පාලම් ඉදිකිරීම සහ ප්‍රතිසංස්කරණය කිරීම තුළින් ඔවුන්ගේ ජීවිත සුරක්ෂිතවී තිබේ. ඊට අමතරව ගමනා ගමනය පහසුවී ඇති අතර කාලයක් තිස්සේ කිසිදු පුද්ගලයකුගේ අවධානයකට ලක්නොවු ඔවුන්ගේ ජීවිතවලට මෙම ව්‍යාපෘතිය හරහා විශාල වටිනාකමක් ලැබී තිබේ.සියළු සංවර්ධන කටයුතු සිදුකරන ලද්දේ ශ්‍රී ලංකා ඉඩම් ගොඩකිරීමේ හා සංවර්ධනය කිරීමේ සංස්ථාව මඟිනි. ඇළ මාර්ගය සහ ඇළ දෙපස මාර්ග සංචාරක ආකර්ශනීය ප්‍රදේශ ලෙස සංවර්ධනය කිරීමෙන් අනතුරුව ධීවරයින්ට අවශ්‍ය වෙ‍ෙළඳකුටි, බෝට්ටු නතර කිරීමට ජැටි සහ ධීවරයින්ට අවශ්‍ය සෙසු පහසුකම් සංචාරකයින්ගේ ආකර්ශනය දිනාගන්නා පරිදි ගොඩනංවන ලද අතර එම ව්‍යාපෘතිය අවසන් කිරීමෙන් අනතුරුව මෙහෙයුම් කටයුතු බස්නාහිර පළාත් සංචාරක අමාත්‍යාංශය සමඟ ඒකාබද්ධව ප්‍රජාවගේද සහයෝඟය ඇතිව සිදුකෙරිණි.ඓතිහාසික වටිනාකමකින් යුත් වත්තල හැමිල්ටන් ඇළ සංවර්ධනය කිරීමෙන් එම ප්‍රදේශයට දේශීය සහ විදේශීය සංචාරකයන්ගේ පෙර නොවූ විරූ පැමිණීමක් දක්නට ඇති අතර රැකියා විරහිත සිය ගණනකට හැමිල්ටන් ඇළ ආශ්‍රීතව තිරසාර සංචාරක ජීවනෝපාය මාර්ගයක්ද උදාවී තිබේ. භාණ්ඩ ප්‍රවාහණය කිරීමේ අරමුණින් ඕලන්ද යුගයේදී ආරම්භ කළ හැමිල්ටන් ඇළ ඉතා ආකර්ෂණීය මෙන්ම ජනතාවට වඩාත් හිතකර මට්ටමෙන් සංවර්ධනය කර ජනතා අයිතියට පවරන ලද්දේ ඉකුත් අගෝස්තු මස 02වැනිදාය.සාමාන්‍යයෙන් සති අන්තයන්හි දස දහසකට අධික පිරිසක් මෙහි පැමිණි­ෙණන බවද මීගමුවට පැමිණෙන විදේශීය සංචාරකයින්ගේ ප්‍රධාන සංචාරක ස්ථානයක් ලෙස මෙය අතිශයින් ජනප්‍රියවී ඇති බවද බස්නාහිර පළාත් සංචාරක අමාත්‍යාංශය පවසයි.හැමිල්ටන් ඇළ සැලැස්ම මොරටු විශ්ව විද්‍යාලයේ නගර සැලසුම් අධ්‍යනාංශය විසින් පිළියෙල කළ අතර ආර්ථික සංවර්ධන අමාත්‍යාංශය යටතේ සංවර්ධන වැඩසටහන ක්‍රියාත්මක විය. මීගමුව සංචාරක කලාපය දියුණු කිරීමේ අරමුණින් ක්‍රියාත්මක කළ හැමිල්ටන් ඇළ සංවර්ධන වැඩසටහන මඟින් එහි ඉහළ පාරිසරික වටිනාකම මෙන්ම මත්ස්‍යයින් පක්ෂින් ඇතුළු ශාක මෙන්ම ඉහළ ජෛව විවිධත්වයද සංරක්ෂණයට කටයුතුකර ති‍බේ. එමෙන්ම ඇළ ඉවුර ආරක්ෂා වීම, ජනතාවගේ ජීවනෝපාය මාර්ග ශක්තිමත් කිරීම සහ යටිතල පහසුකම් සංවර්ධනයද සිදුව තිබීම විශේෂත්වයකි.මෙම සංවර්ධන ව්‍යාපෘතිය යටතේ හේකිත්තට අත්වැල් පාලමක් සහ ශරීර සුවතා මංතීරුවක් ඉදිකර ඇති අතර පාලම් 05ක් ප්‍රතිසංස්කරණයකර ඇත. ඇළ දෙපස ගස් සිටුවා වාඩිවීමට ආසන තබා ඇති අතර සූර්ය බලශක්තියෙන් ක්‍රියාකරන විදුලි පහන් 50ක්ද සවිකර ඇත. මට්ටක්කුලිය පාලම අසළ විවේක උද්‍යානයක්ද, ඇළකන්ද හන්දියේ බස් නැවතුමක්ද, මාළු වෙළෙද පොළක්ද ඒ යටතේ ඉදිකර ඇත.ඇළට සමඟාමීව මාර්ගය කිලෝමීටර් 02ක් පමණ කෝන්ක්‍රීට් කර ඇති අතර හේකිත්ත හන්දියේ එගොඩ මෙගොඩ ප්‍රවාහනය කළ තොටියාට එම ස්ථානයේ පාලමේ මුරකරු තනතුරක්ද ලබාදී තිබේ. හැමිල්ටන් ඇල සහ ඒ වෙ‍ෙළදාමේ නිරත වීමෙන් සෘජුව සහ වක්‍රව පවුල් සියයකට ආසන්න සංඛ්‍යාවක් ජීවනෝපාය මාර්ගයන් ඇති වී ඇති අතර ඔවුන් සදහා යටිතල පහසුකම්ද සලසා තිබේ. ශ්‍රී ලංකා ඉඩම් ගොඩකිරීමේ සහ සංවර්ධන සංස්ථාව සහ පළාත් මාර්ග සංවර්ධන අධිකාරිය මඟින් ක්‍රියාත්මක කරන ලද මෙම වැඩසටහනට ජපන් රජයේ අනුග්‍රහය හිමිවිය.දැවැන්ත වෙනසකට, සංවර්ධනයකට ලක්වූ හැමිල්ටන් ඇළ මේ රටේ සංචාරක ක්ෂේත්‍රයේ ප්‍රගතිය වෙනුවෙන් වැඩි කාර්ය භාරයක් ඉටුකරනු ඇති අතර සමස්තයක් ලෙස එය අපේ රටේ ආර්ථික සංවර්ධනයට හිතකර ආයෝජනයක් වනු ඇත.විශේෂ ස්තුතිය - ආර්ථික සංවර්ධන අමාත්‍යාංශයේ මාධ්‍ය අංශ ප්‍රධානී ධර්මන් වික්‍රමරත්න මහතාට..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=f1312213</link>
    <topic>කිරිවලින් ස්වයංපෝෂිත රටක්</topic>
    <author>එන්.එම්. මර්ලියා පශු සම්පත් සංවර්ධන නිලධාරි සත්ත්ව නිෂ්පාදන හා සෞඛ්‍ය දෙපාර්තමේන්තුව‍</author>
    <content>ශ්‍රී ලංකාවේ පිහිටීම හා දේශගුණික ලක්ෂණයන්ට අනුව දිවයිනේ ඕනෑම ප්‍රදේශයක කිරි ගව පාලනය ක්‍රමවත් ලෙස පවත්වාගෙන යාමට අවශ්‍ය සම්පත් බහුලව පවතී. එසේ වුවද, කිරි හා කිරි නිෂ්පාදන සඳහා තවමත් පිටරට නිෂ්පාදන මත යැපීම ඉතා කනගාටුදායක තත්ත්වයකි. මේ තත්ත්වය යටතේ මෙරට නිෂ්පාදනය වන කිරිවලට අමතරව වාර්ෂිකව ආනයනික කිරිපිටි හා අනෙකුත් කිරි නිෂ්පාදන සඳහා අතිවිශාල මුදලක් වැය කිරීමට සිදුවී ඇති බව ප්‍රකට කරුණකි. මේ අතර, 2010 වසරේ මහ බැංකු වාර්තාවේ සඳහන් සංඛ්‍යා ලේඛන අනුව පරිභෝජනය කරන මුළු ආහාර වියදමින් 5%ක පමණ මුදල් කිරි පිටි සඳහා වැයකර ඇති බව වාර්තා වී ඇත.අප රට කිරිවලින් ස්වයංපෝෂිත කිරීමට නම් දැනට කිරි කර්මාන්තයේ නියැළී සිටින්නන් තමන්ගේ නිෂ්පාදන වැඩි කිරීමට අවශ්‍ය මූලික පියවර ගත යුතුව ඇත. එමෙන්ම ඒ සඳහා හැකියාවත් තිබේ නම් සෑම නිවසකම එක් කිරි ගවයෙක් බැගින් හෝ ඇති කරන්නේ නම් 2016 වන විට කිරිවලින් ස්වයංපෝෂිත රටක් බවට සංවර්ධනය කිරීමේ ඉලක්කය කරා ළඟාවීමට හැකිවීම කෙරෙහි කිසිදු සැකයක් නොමැත. මේ සඳහා විවිධ මට්ටමේ මූලික දැනුවත් කිරීම් කළ යුතුව ඇත. එසේම ආකල්පමය වෙනසක් ඇති කළ යුතුව ඇත.මෙරට ගව පාලනය ඈත අතීතයේ පටන් අප රට තුළ විවිධ මට්ටම්වලින් ක්‍රියාත්මක වූ බවට සාක්ෂි හමුවේ. එසේම මේ සම්බන්ධ විවිධ පර්යේෂණයන්ද කර ඇත. එම ප්‍රතිඵල අනුව කිරි කර්මාන්තයේ යෙදී සිටින්නන්ට ඇති වන වාසි ගණනාවකි. ඒවා පහත පරිදි සම්පිණ්ඩනය කර දැක්විය හැක. පවුලේ කිරි පරිභෝජනය ‍මනා ලෙස පවත්වාගෙන යාමට හැකිවීම. මන්දපෝෂණය තුරන් කිරීමට දායකවීම. කිරි අලෙවියෙන් ලැබෙන අමතර ආදායම් නිසා පවුලේ ආර්ථික තත්ත්වය වැඩිදියුණු කරගැනීමට හැකිවීම. ගවයන්ගේ අපද්‍රව්‍ය භාවිතා කර ජීව වායුව නිෂ්පාදනය කිරීමෙන් නිවසට අවශ්‍ය විදුලිය හා ආහාර පිසීමේ කටයුතුවලට යොදා ගැනීමෙන් ගෑස් සඳහා වැයවන මුදල අවම කර ගැනීම මෙන්ම පරිසර දූෂණයද වළක්වා ගැනීමට දායකවීම. බෝග වගාවන් සඳහා ගොම පොහොර භාවිතා කිරීමෙන් රසාය නික පොහොර සඳහා වැය කරන මුදල ඉතිරි කර ගැනීමට හැකිවීම මෙන්ම රසායනික විෂ ද්‍රව්‍යවලින් තොර ආහාර ලබාගත හැකිවීම. තමන්ගේ ගොවිපළෙන් ලැබෙන කිරිවලින් කිරි ආහාර හා කිරි අතුරු නිෂ්පාදන සකසා අලෙවි කිරීමෙන් අමතර ආදායම් සොයා ගැනීමට හැකි වන අතර ස්වයං රැකියාවක නියැළීම තුළින් අමතර ආදායමක් ලබා ගත හැකිවීම. රැකියාවක් නොමැතිව නිවසේ රැඳී සිටින කාන්තාවන්ටද ආදායම් උපයා ගත හැකි මාර්ගයක් මෙන්ම, විනෝදාංශය ලෙස තව කිහිප දෙනෙකුට රැකියා අවස්ථා ඇති කිරීමටද හැකිවීම. රටේ කිරි පට්ටි සංවර්ධනය කිරීමට දායක වීම තුළින් රටේ කිරි ගොවි ගම්මාන බිහිකිරීමට දායක වීම. ගොවිපළ හිමියන් අතර කිරි ගව කර්මාන්තය පිළිබඳ නව තාක්ෂණික දැනුම වැඩි දියුණු කර ගැනීමට හැකිවීම. රටේ කිරි නිෂ්පාදනය වැඩි කිරීමෙන් පාරිභෝගිකයන්ගේ අවශ්‍ය තාවයට අනුව කිරි හා කිරි නිෂ්පාදනවල සුලබතාවය ඇතිකර රටේ කිරි පරිභෝජන මට්ටම වැඩි දියුණු කිරීමට සහයවීම. මේ සියල්ල තුළින් ජාතික සංවර්ධනයට සෘජු දායකත්වය ලබා දෙන පුරවැසියකු ලෙස තෘප්තිමත් ජීවිතයක් ගත කිරීමට හැකිවීම. කිරි නිෂ්පාදනය පහත නොවැටී අඛණ්ඩව පවත්වාගෙන යාමට නම් පහත සඳහන් කරුණු කෙරෙහි විශේෂ අවධානය යොමු කළ යුතු වේ. දේශගුණික කලාපයන්ට නිර්දේශිත කිරි ගවයන් තෝරා ගැනීම හා එම සතුන් කෘත්‍රිම සිංචනය කිරීම මඟින් බෝකර ගැනීම. සත්ත්ව ආහාර සඳහා හොඳ ගුණත්වයෙන් යුතු තෘණ හා රනිල වගා කර ගැනීම. ආහාර හිඟය පවතින අවස්ථාවල නොකඩවා ආහාර සපයා, නිසි ලෙස නිෂ්පාදනය ලබාගැනීමට සුදුසු ආහාර සංරක්ෂිත ක්‍රම අනු ගමනය කිරීම. තම ප්‍රදේශයට ගැළපෙන පාලන ක්‍රමයට අනුව නිවාස පහසුකම් සැපයීමට කටයුතු කිරීම.කිරි ගවයන් පෝෂණය කිරීමේදී ඔවුන්ගේ නිෂ්පාදනය සහ නඩත්තුව යන දෙකටම අවශ්‍ය පරිදි ආහාර සැපයීම අත්‍යවශ්‍ය වේ. එනම්, කිරි දෙනකුගේ ශරීර බරින් 10%ට වඩා ‍හොඳ ගුණාත්මයෙන් යුතු තෘණ, රනිල හා කොළ අතු ආදී දේ ලබා දිය යුතුයි. උදාහරණයක් ලෙස කි.ග්‍රෑ300ක ශරීර බරක් ඇති කිරිදෙනෙකුට සාමාන්‍යයෙන් කි.ග්‍රෑ. 30ට වඩා තෘණ හා රනිල ලබා දිය යුතුයි.නිතර ලබාදෙන තෘණ, කුඩා ලෙස කැබලි කරදීමෙන් ආහාර අනුභවය වැඩිකර ගැනීමට හැකිවීම මෙන්ම ආහාර අපතේ යාමද වළක්වාගත හැකිය. එසේම කුඩා බිම් ප්‍රමාණයකින් ලබාගන්නා තෘණ අස්වැන්නෙන් උපරිම ප්‍රතිඵල මෙන්ම ශ්‍රමිකයාගේ කාලය හා ශ්‍රමය ද ඉතිරිකර ගැනීමට හැකිවේ.රාත්‍රී කාලයේ දී ආහාර සැපයීම අත්‍යවශ්‍ය වේ. එනම් දිවා කාලයේදී ලබාගන්නා ආහාර ප්‍රමාණයෙන් 30%ක ප්‍රමාණයේ ආහාර රාත්‍රී කාලයේදී ලබා දිය යුතුයි. (කි.ග්‍රෑ. 10ක් පමණ)නියමිත වයසේදී මදයට පැමිණීම හා පැටව් උපතෙන් පසු එළඹෙන මද චක්‍රය ක්‍රමවත් ලෙස පවත්වාගෙන යාමට නියමිත ආකාරයට ඛනිජ ලවණ ලබාදීමට ආරම්භ කළ යුතුයි. මේ මඟින් වසරකට එක් වසු පැටවෙක් බැගින් ලබා ගැනීමට හැකි වේ.සෑමවිටම පිරිසිදු ජලය පානය කිරීමට සැලැස්විය යුතුයි.ලෙඩ රෝගවලින් ආරක්ෂා කරගැනීමට මනා සෞඛ්‍ය ආරක්ෂිත වැඩපිළිවෙළක් දියත් කළ යුතුයි.කිරි ගවයන් ඇති කිරීමට අවශ්‍ය මූලික දැනුම, සත්ත්ව පාලනය පිළිබඳ නොමිලේ පත්‍රිකා සහ සහන මිලට පොත් පිංච හා කෙටිකාලීන පුහුණු වැඩසටහන් ආදී දේ ලබා ගැනීමට ඔබගේ පළාතේ පිහිටි සත්ත්ව නිෂ්පාදන හා සෞඛ්‍ය දෙපාර්තමේන්තුවට අයත් පශු වෛද්‍ය කාර්යාල, පළාත් අධ්‍යක්ෂ කාර්යාල, පශු විමර්ශන මධ්‍යස්ථාන සහ සත්ත්ව පාලන පුහුණු මධ්‍යස්ථාන යන ආයතනවලින් තොරතුරු ලබාගත හැකිය.වැඩි විස්තර සඳහා දුරකථන අංක - 081-2385663, 081-2388463 අමතන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>21</day>
    </date>
    <link>http://www.dinamina.lk/2013/12/21/_art.asp?fn=f1312214</link>
    <topic>ආගමික සහජීවනය පැතූබෞද්ධ පත්‍ර කර්තෘවරයා</topic>
    <author>සී. දොඩාවත්ත dodawatta@gmail.com</author>
    <content>මෙරට ජනමාධ්‍ය ක්ෂේත්‍රයේ සහ ජාතික පුනරුද ව්‍යාපාරයේ පුරෝගාමියකු වූ දිනමිණ නිර්මාතෘ එච්. එස්. පෙරේරා පිළිබඳ මෙන්ම ඔහුගෙන් පැවත එන්නන් පිළිබඳව ද මෙතෙක් යටපත්ව තිබූ තොරතුරු රැසක් හෙළි කරන විශේෂ ලිපි පෙළක තුන්වැනි කොටසයි මේ.එච්. එස්. පෙරේරා ඇවෑමෙන්, පරපුරෙන් පරපුරට පැවත ආ ලිපි ලේඛන අතරින් වැදගත් ලිපි ලේඛන කිහිපයක් මේ වන විටත් අස්ථානගතව හෝ විනාශ මුඛයට පත්ව ඇත. ඒ බැව් සනාථ වන්නේ එච්. එස්. පෙරේරාගේ මුනුපුරකු වන නොයෙල් ටෙලස්ෆෝ ජේම්ස් ගුණවර්ධන මීට දශක තුනකට පමණ පෙර තබා ඇති විශේෂ සටහනකිනි. 1983 දී අභාවයට පත් වූ ඔහු ශ්‍රී ලංකා යුද හමුදාවේ ලුතිනන් කර්නල්වරයකු ලෙස සේවය කොට විශ්‍රාම ගිය අයෙකි. භාවිතා නාමය කේ. ජේ. ටී. එන්. ගුණවර්ධනය.ඔහු තම සීයා පිළිබඳව මෙම සටහන තබන්නේ මව් පාර්ශ්වයෙන් තමන්ට උරුම වූ ලිපි ලේඛන කිහිපයක් මත පදනම්වය. සටහනට මූලාශ්‍ර කරගන්නා එම ලිපි ලේඛන අතර අනගාරික ධර්මපාලතුමා, එස්. එන් . ඩබ්ලිව්. හුළුගල්ල අදිකාරම සහ ඩබ්ලිව්. ඒ. ද සිල්වා යන සමකාලීන ජාතික ව්‍යාපාරයෙහි මුල්පෙළ ක්‍රියාකාරීන් වෙතින් එච්. එස්. පෙරේරා වෙත ලැබුණු ලිපි කිහිපයක්ද, එච්. එස්. පෙරේරා අභාවයට පත් වූ අවස්ථාවේ ඒ පිළිබඳ සංවේගය පළ කරමින් රටේ විවිධ ප්‍රදේශ හා ප්‍රජා කණ්ඩායම් නියෝජනය කරමින් එවන ලද ශෝක පණිවිඩ කිහිපයක් ද වේ.එවැනි මූලාශ්‍ර 12 කින් ලබාගත් ඉපිටුම් කේ. ජේ. ටී. එන්. ගුණවර්ධන තම ලිපියෙහි ඇතුළත් කොට ඇතත් මේ වනවිට ඒ අතරින් ඉතිරිව ඇත්තේ එක් මූලාශ්‍ර ලේඛනයක් පමණි. එම ලිපිය නම්, අනගාරික ධර්මපාල තුමා එච්. එස්. පෙරේරා වෙත එවන ලද මෙතෙක් කිසිදු අවස්ථාවක ප්‍රකාශයට පත්ව නැති අතිශය වැදගත් ලිපියකි‍. අස්ථානගතව හෝ විනාශ මුඛයට පත්ව ඇති අනෙකුත් ලේඛනයන්හි වැදගත්කම ද ඒ අනුව තේරුම් ගත හැකිය.කෙසේ වෙතත් මෙම ලේඛනයෙහි දක්වා ඇති ශෝක පණිවිඩ කිහිපය හැදෑරීමෙන් පමණක් වුවද එච්. එස්. පෙ‍ෙර්රා චරිතාපදානයෙහි විවිධ පැතිකඩ පිළිබඳ කිසියම් අවබෝධයක් ලබාගත හැකිය. කුරුණෑගල ප්‍රදේශයේ ක්‍රියාත්මක වූ ළමයින් ගේ මිත්‍රධර්මවර්ධන සංගමය නමැති සංවිධානයකින් එහි ලේකම් ඇන් . ඩී. සයිමන් යන අය පෙරේරා මහත්මිය වෙත එවා ඇති ශෝක පණිවිඩය මෙසේය.කුරුණෑගල 18 ,දෙසැම්බර් 1914 තිසරණ වේවා!ගෞරවණීය මැතිනියෙනි,ඔබතුමියගේ උත්තම පුරුෂරත්නය වූද, අප සිංහල ජාත‍ියේ අභිවෘද්ධිය පතා ක්‍රියා කරනු ලදු වූ පුරුෂ සිංහයින්ගෙන් කෙනෙක් වූ ද එච්. එස්. ප්‍රේරා දිනමිණ කර්තෘ මහතාගේ පරලෝකප්‍රාප්තිය අසන ලද කුරුණෑගල ළමයින‍්ගේ මිත්‍රධර්මවර්ධන සමාගමේ අතිශය චිත්ත සන්තාපයට පැමිණුන බව මෙයින් දන්වා සිටිමි.අප ජාතියේ කල්‍යාණ මිත්‍ර ශ්‍රේෂ්ඨ පුරුෂ සිංහයා මානසත්දත් එච්. එස්. ප්‍රේරා දිනමිණ කර්තෘ මහතාගේ කීර්ති ශරීරය එක් මාරයෙක් තබා මාරයන් දහසකටවත් වනසාලිය නොහැක්කේය.සබ්බේ සංඛාරා අනිච්චා,මේ වග‍ට අණ පරිදි, ඇන්. ඩී. සයිමන් ළමයින්ගේ මිත්‍ර ධර්මවර්ධන සංගමයේ ලේකම්,කුරුණෑගල ප්‍රදේශයෙන් තවත් ශෝක පණිවිඩයක් ලැබී ඇත. ඒ, කුරුණෑගල බෞද්ධාලෝක තරුණ සමිතියෙනි. එම ලිපිය මෙසේය.වර්ෂ 1914 ක් වූ දෙසැම්බර් මස 14 වෙනි දින, කුරුණෑගලදීය.තෙරුවන් පිහිට ලැබේවා,ගරු කටයුතු මැතිනියනි,අප ජාතියේ යහපත සහ සම්බුද්ධ ශාසනයාගේ චිරස්තිථිය ගැන දාඨොත්‍යාභීව අප කය සිත වෙහෙසා ක්‍රියා කළ සත්දත් ගරු කටයුතු අප කල්‍යාණ මිත්‍ර එච්. එස්. පෙරේරා දිනමිණ කර්තෘතුමාගේ පරලෝකප්‍රාප්තිය ගැන අසන එකම සිංහලයෙක්වත් චිත්ත සංවේගයට නොපැමිණේ යැයි නොසිතමු.මුලු සිංහල ජාතියටම පැමිණියා වූ මේ මහා හානිය ගැන ඉවසිය නොහැකි ශෝකාග්නියකින් දැවෙන ඔබ තුමිය හා දාරක දාරිකාවන් සමඟ අපිද බලවත් ශෝකයකින් තැවෙන බැව් මෙයින් හඟවමු.රූපං ජීරති මව්ඡානං නාම ගොත්තං නජිරතිමේ වගට සමිතියේ අණ පරිදි , කුරුණෑගල බෞද්ධාලෝක තරුණ සමිතියේ ලේකම් තැනකුරුණෑගල ප්‍රදේශයෙන් ශෝක පණිවිඩ දෙකක්ම ලැබීම මඟින් එම ප්‍රදේශය සමඟ එච්.එස්. පෙරේරාගේ විශේෂ බැඳීමක් පැවති බවද ගම්‍ය වේ. කුරුණෑගල එස්. එන්. ඩබ්ලිව්. හුළුගල්ල අදිකාරම සමඟ පැවැති සමීප සම්බන්ධතාව ඊ‍ට හේතු වී යැයි අනුමාන කළහැකිය. හුළුගල්ල අදිකාරම්ගෙන් ලද ලිපි කිහිපයක් ද ගුණවර්ධන තමසටහනෙහි ඉපිටුම් ලෙස දක්වා ඇත. බෞද්ධ පුනරුදය සඳහා පුරෝගාමී කාර්යභාරයක් ඉටුකළ හුළුගල්ල “සමය” නමින් පුවත්පතක් පළකළ බවද එච්. එස්. පෙ‍රේරා ඒ සඳහා දායකත්වයක් සැපයූ බවද ගුණවර්ධන සටහන් කර ඇත.බෞද්ධ පුනරුදය සඳහා පුරෝගාමි කාර්යභාරයක් ඉටු කළද, එච්. එස්. පෙරේරා අන්තවාදී පිළිවෙතක් අනුගමනය නොකළ බවද, ඒ වෙනුවට ඔහු ජාතික හා ආගමික වශයෙන් කිසියම් සහනශිලී පිළිවෙතක් අනුගමනය කළ පුද්ගලයකු බවද ඔහුගේ මාධ්‍ය භාවිතාවෙන් මෙන්ම ජීවන භාවිතාවෙන්ද නිදසුන් දැක්විය හැකිය.ඔහු විවාහ වන්නේ ක්‍රිස්තියානි පවුලකින් බවට සාධක තිබේ. මේ යුගය වනවිට “බටහිර ඇඳුම” සහ “බටහිර නම්” ප්‍රතික්ෂේප කිරීමේ ප්‍රවණතාවක් පැවැතුණද එච්. එස්. පෙරේරා තම දරුවන්ට නම් තැබීමේදී ඒ ප්‍රවණතාවට අනුගත නොවේ. මුල් අවදියෙහි තමන්ගේද මුල් නම වෙනස් කළ නමුත් “පෙරේරා” කොටස අත් නොහරී. දැනට ඉතිරිව ඇති සියලුම ජායාරූපවලට අනුව ඔහු සම්පූර්ණ යුරෝපීය ඇඳුම් කට්ටලයෙන් සැරසී සිටියේය. ලේඛනයේදී භාෂා දෙකම භාවිතා කළේය. සරසවි සදරැසෙහි සමහර කතුවැකි ලියා ඇත්තේ ඉංග්‍රිසියෙනි. ඒ. පාලකයන්ට බලපෑම සඳහා ඉංග්‍රිසියෙන් ලිවීම අවශ්‍ය වූ විටය. ඔහු බෞද්ධ අයිතීන් සඳහා පෙනී සිටීමට ප්‍රධාන හේතුවක් වන්නේ, ඒ වන විට බෞද්ධයන් යනු තම ආගමික අයිතීන් අහිමි වූ ප්‍රජාවක් බැවිනි. ඒ අතරම ඔහු ආගමික සහජීවනය සඳහා තම මාධ්‍ය භාවිතය යොදාගත් අවස්ථාද පෙනෙන්නට තිබේ.එදිනෙදා ජීවිතයේදීද ඔහු එම ආගමික සහනශිලී පිළිවෙත අනුගමනය කළ පුද්ගලයෙකු බව කේ. ජේ.ටී. එන්. ගුණවර්ධන තම ලිපියෙය සඳහා පදනම් කරගත් සමහර මුලාශ්‍ර මඟින් සනාථ වේ. එච්. එස්. පෙරේරා අභාවය වෙනුවෙන් පෙරේරා මහත්මිය වෙත එවන ලද ශෝක පණිවිඩ අතරින් එක් පණිවිඩයක් එවා ඇත්තේ වැල්ලවත්තේ ජේ. සයිමන් ද සිල්වා නමැති පියතුමෙකි. එම ශෝක පණිවිඩය සම්පූර්ණයෙන් මෙසේය.ජේ. සයිමන් ද සිල්වා පියතුමා (බී. ඒ.) ගරු ලේකම්, ක්‍රිස්තියානි සාහිත්‍ය සංගමය වැල්ලවත්ත1914 දෙසැම්බර් 12 දිනපෙරේරා නෝනා මහත්මයාට ලියා දන්වන වග නම්,එච්. එස්. පෙරේරා උන්නැහේගේ මරණය ගැන ඉංග්‍රීසි පත්‍ර මාර්ගයෙන් දැනගන්නට ලැබී ඉතාම කනගාටුවිමි. මේ මරණය මුළු සිංහල ජාතියටද සිංහල භාෂාවටද බලවත් පිරිමැසිය නොහැකි පාඩුවක් කොට මම සලකමි. සිංහල පත්‍ර කර්තෘවරුන් අතරේ මූලික ස්ථානය පෙරේරා මහත්මයාට හිමිය යනු කලක පටන්ම මගේ කල්පනාව විය. මෑතක පටන් උන්නැහේ සමඟ හොඳින් දැන හැදුනුම් වෙන්ට ලැබීම මට මහත් සතුටකි. මගේ ඉල්ලීම පිට උන්නැහේ කරුණාවෙන් සිංහල කියවීම් පොතක් පිළියෙල කර දුන්නා පමණක් නොව ඔත්පලව ඉඳගෙනම තවත් පාඩම් ස්වල්පක් ලියා එවූ බැව් ඉතා ස්තුතිවන්තකමින් මෙහි සඳහන් කරනු කැමැත්තෙමි. තවත් උන්නැහේගෙන් අපේ පොත්පත් වැඩ සම්බන්ධව උදව් ලබා ගන්නා බලාපොරොත්තුවෙන් සිටියෙමි. මෙසේ මේ අපවත්වීම අපටත් තද පාඩුවකි.පෙරේරා උන්නැහේ ඉතා යහපත් කරුණාවන්ත ලීලාවේ කෙනෙකු බව මට හොඳාකාර වැටහී ගියේය. අපේ ක්‍රිස්තියානි ඇදහිල්ලේ හැටියටත් උන්නැහේ සත් පුරුෂ ධර්මිෂ්ඨ අයට නියම වූ ස්වර්ග රාජ්‍යයට සේන්දු වූ බව මගේ විශ්වාසයයි.මේ වගට දයා වන්ත වූ සයිමන් ද සිල්වාමේ මගින් පැහැදිලිවන කරුණු කිහිපයකි, එච්. එස්. පෙරේරා ගේ සමීපතමයන් අතර සිංහල බෞද්ධයන් මෙන්ම කිතුනුවන්ද වූ බව එක් කරුණක් පමණි.පියතුමාගේ ශෝක පණිවිඩයෙහි මෙම වැකිය යළි අවධානයට ලක්විය යුත්තකි.“මගේ ඉල්ලීම පිට උන්නැහේ කරුණාවෙන් සිංහල කියවීම් පොතක් පිළියෙලකර දුන්නා පමණක් නොව ඔත්පලව ඉඳගෙනම තවත් පාඩම් ස්වල්පයක් ලියා එවූ බැව් ඉතා ස්තුතිවන්ත කමින් මෙහි සඳහන් කරනු කැමැත්තෙමි. තවත් උන්නැහේගෙන් අපේ පොත් පත් වැඩ සම්බන්ධව උදව් ලබාගන්නා බලාපොරොත්තුවෙන් සිටියෙමි. මෙසේ මේ අපවත්වීම අපටත් තද පාඩුවකි ...”පියතුමා වැඩිදුරටත් මෙසේද කියයි,“ ... පෙරේරා උන්නැහේ ඉතා යහපත් කරුණාවන්ත ලීලාවේ කෙනෙකු බව මට හොඳාකාර වැටහී ගියේය..”එච්. එස්. පෙරේරා ගේ මානුෂික ගුණාංග පියතුමා තම වචන මගින් පැහැදිලි කරන්නේ එසේය. මෙම ලිපියට අනුව පියතුමාගේ සිංහල භාෂා අධ්‍යාපන කටයුතු සඳහාද එච්. එස් පෙරේරා මගපෙන්වා ඇත. තම ජීවිතයෙහි අවසන් දින කිහිපයෙහි පවා ලෙඩ ඇදේ සිටිමින් ද පියතුමා වෙත එම පාඩම් සකස්කර යැවූ බව මෙයින් හෙළිවේ.එයින් වසර ගණනාවකට පසු එච්. ඒ. ජේ. හුළුගල්ල සහ පී. නිශ්ශංක යන අයගේ කර්තෘත්වයෙන් පළ වූ ඩී. ආර්. විජේවර්ධන චරිතය කෘතියෙහි එක් තැනක මෙසේ සඳහන්ව තිබේ.“දිනමිණට සතිපතා ‘ කාලීන ලිපිය’ ලියූ ජේ. සයිමන් ද සිල්වා දේවගැති තුමා ද ..... අතික්‍රාන්ත පරම්පරාවේ සිහිකටයුත්තෝයි.”මේ අනුව එච්. එස් . පෙරේරාගේ මාර්ගෝපදේශකත්වයෙන් සිංහල භාෂාව උගත් ජේ. සයිමන් ද සිල්වා දේවගැතිතුමා පසු කලෙක දිනමිණ නිත්‍ය ලේඛකයකු බවට ද පත්වෙයි.මේ හැරුණු විට ඩී. ආර්. විජේවර්ධන පාලනය යටතේ දිනමිණ ප්‍රථම කර්තෘවරයා වන්නේ ද එච්. එස්. පෙරේරා ගේ පාලනය යටතේ දිනමිණ කර්තෘ මණ්ඩල සාමාජිකයකුව සිටි ඩී. ජේ. බී. විජේසේකරය.මෙරට ජනමාධ්‍ය ක්ෂේත්‍රයේ පමණක් නොව, සාහිත්‍ය කලා ක්ෂේත්‍රයේද අද්විතීය චරිතයක් බවට පත් වූ පියදාස සිරිසේන ද එච්. එස්. පෙරේරාගේ මාර්ගෝපදේශකත්වය යටතේ ජනමාධ්‍යයට පිවිසියෙකි. ඔහු උප කර්තෘවරයකු ලෙස පුවත්පත් කලාවට පිවිසෙන්නේ එච්. එස්. පෙරේරාගේ කර්තෘත්වය යටතේ ‘ සරසවි සඳරැස’ පුවත්පතෙනි.1904 දෙසැම්බර් 27 දා සිට ‘ සරසවි සඳරැසෙහි කොටස් වශයෙන් පළ වූ පියදාස සිරිසේනගේ ‘ වාසනාවන්ත විවාහය’ නමැති ප්‍රබන්ධය මෙරට ජනමාධ්‍ය ඉතිහාසයේ මෙන්ම ප්‍රබන්ධ කලා ඉතිහාසයේද සන්ධිස්ථානයකි.මෙනයින්, එච්. එස්. පෙරේරා යනු හුදු පුවත්පත් කලාවේදියකු ලෙස පමණක්ම නොව, මෙරට ජාතික හා ආගමික පුනරුද ව්‍යාපාරයෙහි පුරෝගාමියකු ලෙසද, සිංහල පුවත්පත් කලාවේ අනාගත පැවැත්ම සඳහා මතු පරපුරක් බිහි කළ පුරෝගාමි ගුරුවරයකු ලෙසද ඉතිහාසයට එක්විය යුතුයි.මතු සම්බන්ධයි.මෙම ලිපියෙහි ඇතුළත් තොරතුරු පිළිබඳ ප්‍රතිචාර සහ මීට අදාළ වෙනත් තොරතුරු ඔබ සතුව තිබේ නම් එම ප්‍රතිචාර සහ තොරතුරු අප වෙත ඉදිරිපත් කරන ලෙස කාරුණිකව ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n1312231</link>
    <topic>සදර්න් ඛාන් සතියකින්ශ්‍රී ලංකාවේ නීතිය හමුවට</topic>
    <author>විජයානි එදිරිසිංහ</author>
    <content>‍මෙරට ඉතිහාසයේ වැඩිම වටිනාකමකින් යුත් මත් කුඩු කන්ටේනරයක් පාකිස්තානයේ සිට මෙරටට එවූ මහා මත්කුඩු ජාවාරම් ජාලයේ ප්‍රධානියා වූ පාකිස්තානු ජාතික සදර්න් ඛාන් නමැත්තා එරට මත් ද්‍රව්‍ය නාශක අංශය මඟින් ‍මේ වනවිට අත්අඩංගුවට ගෙන ඇති අතර ඔහු තව සතියක් තුළ ශ්‍රී ලංකාවට ගෙනැවිත් මෙරට අධිකරණයට ඉදිරිපත් කරනු ඇත.ශ්‍රී ලංකාව ඇතුළු ලෝකයේ රටවල් ගණනාවකට මත්කුඩු බෙදාහරින ලද මේ මහා ජාවාරම්කරුවා එසේ ශ්‍රී ලංකාවට ගෙනඒමෙන් පසුව ඔහුට විරුද්ධව මෙරට නීතිය අනුව කටයුතු කිරීමට නියමිත බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පැවැසීය.සැකකාර ජාවාරම්කරු මෙරටට ගෙන ඒමට පෙර ඔහු අත්අඩංගුවට ගත් පාකිස්තාන් මත් ද්‍රව්‍ය නාශක අංශයේ නිලධාරින් ඊට අදාළ මූලික පරීක්ෂණ කටයුතු සඳහා මේ සතියේ මෙරටට පැමිණීමට නියමිතය.මීට මාසයකට පමණ පෙර මෙම ජාවාරම්කරු මෙරටට එවූ කිලෝ 261 කින් සමන්විත කුඩු කන්ටේනරය රේගු නිලධාරින් විසින් සොයාගෙන එම ජාවාරමට සම්බන්ධ පාකිස්තාන් ජාතිකයකු සහ මෙරට ජාවාරම්කරුවන් දෙදෙනකු ඇතුළු තිදෙනෙක් අත්අඩංගුවට ‍ගනු ලැබිණි.මොවුන් දැනට රිමාන්ඩ් භාරයේ සිටිති. එදින අත්අඩංගුවට පත්වූ පාකිස්තාන් ජාතිකයාගෙන් ප්‍රශ්න කිරීමේදී කාලයක් තිස්සේ පාකිස්තානය සහ මෙරට අතර මත්කුඩු ජාවාරමේ සුලමුල සමඟ එම ජාවාරම් ජාලයේ තොරතුරු රැසක් අනාවරණය විය.එම තොරතුරු පාකිස්තාන් පොලිස් මත් ද්‍රව්‍ය නාශක අංශයට මෙරට පොලිස් මත් ද්‍රව්‍ය නාශක අංශය මඟින් ලබා දී මෙම ජාවාරමේ ප්‍රධානියා අත්අඩංගුවට ගැනීමේ සහාය ඉල්ලා තිබුණි.ඒ අනුව පාකිස්තාන් මත්ද්‍රව්‍ය නාශක අංශය සිදුකළ මෙහෙයුමක ප්‍රතිඵලයක් ලෙස එම ජාවාරම් ජාලයේ ප්‍රධානියා වූ සර්දන්ඛාන් අත්අඩංගුවට ගැනීමට හැකිවී ඇත.මොහු අත්අඩංගුවට ගැනීමට හැකිවීම මෙරට පොලිසිය මෙන්ම පාකිස්තාන් පොලිසියද ලැබූ සුවිශේෂී ජයග්‍රහණයක් යැයි විශ්වාස කරයි. ඉතා සූක්ෂ්ම ආකාරයකින් මෙරට තුළ සිදුවූ මත්කුඩු ජාවාරම මෙහෙයවූ මොහු සමඟ ඊට සහාය වූ තවත් පිරිසක් පොලිසියට කොටුකර ගැනීමටද පරීක්ෂණ සිදුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n1312232</link>
    <topic>පවුල් සුව සේවා නිලධාරිනියන්ගේ චෝදනා පදනම් විරහිතයි</topic>
    <author>සන්ධ්‍යා කරුණාරත්න</author>
    <content>රෝහල්වල මාතෘ හා ළමා මරණ සංඛ්‍යාව ඉහළ ගොස් ඇති බවට රජයේ පවුල් සෞඛ්‍ය සේවා නිලධාරිනියන්ගේ සංගමය කරන චෝදනාව සම්පූර්ණයෙන්ම අසත්‍යයක් බව රාජ්‍ය සේවා එක්සත් හෙද සංගමය පවසයි.මාතෘ හා ළමා මරණ අනුපාතිකය සම්බන්ධයෙන් ශ්‍රී ලංකාව ලබා ඇති සෞඛ්‍ය දර්ශක ලෝකයේ ඉහළ මට්ටමක තවමත් පවතින බව ද සංගමයේ සභාපති මුරුත්තෙට්ටුවේ ආනන්ද හිමියෝ පැවැසූහ. නාරාහේන්පිට අභයාරාම විහාරස්ථානයේ පසුගිය19දා පැවැති මාධ්‍ය හමුවක් අමතමින් ආනන්ද හිමියොමේ බව ප්‍රකාශ කළහ.හෙද සේවාව සඳහා සුදුසුකම් පවතින පවුල් සෞඛ්‍ය සේවා නිලධාරිනියන් හෙද සේවාවට බඳවා ගැනීම පිළිබඳව සෞඛ්‍ය අමාත්‍යාංශයට රාජ්‍ය සේවා එක්සත් හෙද සංගමය කළ යෝජනාවට එරෙහිව රජයේ පවුල් සෞඛ්‍ය සේවා නිලධාරිනියන්ගේ සංගමය විරෝධතාව පළ කිරීම සම්බන්ධයෙන් තම සංගමය කනගාටුව ප්‍රකාශ කරන බව ද උන්වහන්සේ පැවැසූහ.මේ යෝජනාව හේතුවෙන් රජයේ පවුල් සෞඛ්‍ය සේවා නිලධාරිනියන්ගේ සංගමය අනවශ්‍ය ලෙස කලබලයට පත්ව ඇති බවත් බහුතරයක් පවුල් සෞඛ්‍ය සේවා නිලධාරිනියන් මේ යෝජනාවට කැමැත්ත පළ කර ඇති බවත් උන්වහන්සේ ප්‍රකාශ කළහ.හෙද කාර්ය මණ්ඩලයේ සූතිකා කාර්ය නිසා රෝහල්වල මාතෘ හා ළමා මරණ අනුපාතිකය ඉහළ ගොස් ඇති බවට රජයේ පවුල් සෞඛ්‍ය සේවා නිලධාරිනියන්ගේ සංගමය චෝදනා කරනු ලබන්නේ මහජනතාව නොමඟ යැවීමට බව ද උන්වහන්සේ කීහ. රෝගී සත්කාර සේවාව එක් අයකුට පමණක් කළ හැකි දෙයක් නොවන බවත් රෝහල් කාර්ය මණ්ඩලයේ කණ්ඩායම් එකමුතුව මඟින් රෝගී සත්කාර සේවාව ජය ගත හැකි බවත් උන්වහන්සේ ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n1312233</link>
    <topic>සෞඛ්‍යයට අහිතකර ආහාරඅලෙවි කරන ස්ථානවැටලීමේ මෙහෙයුමක් අද සිට</topic>
    <author>සන්ධ්‍යා කරුණාරත්න</author>
    <content>උත්සව සමයේ දී මහජන සෞඛ්‍යයට හිතකර නොවන ආහාර අලෙවි කරන ස්ථාන වැටලීමේ මහා මෙහෙයුමක් රට පුරා ජනාකීර්ණ ප්‍රදේශවල අද (23) සිට ක්‍රියාත්මක කරන බව සෞඛ්‍ය අමාත්‍යාංශය පවසයි.දින හතරක් අඛණ්ඩව මේ වැටලීම් ක්‍රියාත්මක කරන අතර සියලුම බේකරි, ආපන ශාලා, හෝටල් සහ ආහාර ද්‍රව්‍ය, මස්, මාළු, එළවලු, පළතුරු, පානීය ජල බෝතල් අලෙවි කරන ස්ථන පරීක්ෂාවට ලක් කෙරේ.මිනිස් සෞඛ්‍යයට නුසුදුසු ආහාර අලෙවි කරන ස්ථාන පවතින්නේ නම් ඒ පිළිබඳ 0113071073, 0112676161 හෝ 1977 දුරකථන අංකයකට කතා කර දැනුම් දෙන ලෙස මහජනතාවගෙන් සෞඛ්‍ය අමාත්‍යාංශය ඉල්ලීමක් කරයි.සෞඛ්‍ය අමාත්‍යාංශය, පාරිභෝගික ආරක්ෂණ අධිකාරිය, කොළඹ නගර සභාවේ සෞඛ්‍ය දෙපාර්තමේන්තුව ඒකාබද්ධව වැටලීම ක්‍රියාත්මක කෙරේ. මේ වැටලීම් ක්‍රියාත්මක කරන ලෙස දන්වා පළාත් හා දිස්ත්‍රික් සෞඛ්‍ය බලධාරීන් වෙත චක්‍රලේඛයක් ද අද (23) දිනයේ දී යැවීමට අමාත්‍යාංශය පියවර ගෙන ඇත.එළඹෙන උත්සව කාලයත් සමඟ ආහාර නිෂ්පාදනය, බෙදා හැරීම, අලෙවි කිරීම හා පරිහරණ ස්ථාන බහුතරයක ආහාරවල සුරක්ෂිතතාව පිළිබඳ කිසිදු සැලකිල්ලක් නොදක්වමින් ඇතැම් පුද්ගලයින් කටයුතු කරමින් සිටින බවට සෞඛ්‍ය අමාත්‍යාංශයට වාර්තා වී ඇත.ජනාකීර්ණ ප්‍රදේශ සහ උත්සව සමයට ලක ලැහැස්ති වන ප්‍රදේශ ඉලක්ක කර ගනිමින් වැටලීම් ක්‍රියාත්මක කරන ලෙස සෞඛ්‍ය ඇමැති මෛත්‍රීපාල සිරි‍සේන මහතා ප්‍රධාන ආහාර බලධාරියා වන සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතාට උපදෙස් ලබාදී ඇත.මහජන සෞඛ්‍යයට අහිතකර ලෙස ආහාර නිෂ්පාදන කරන පුද්ගලයින්ට එරෙහිව නීතිය ක්‍රියාත්මක කරන අතර සෑම වර්ෂයකදීම උත්සව සමයේදී ආහාර විස වීම් බහුලව වාර්තා වන බවට තොරතුරු පවතියි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n1312234</link>
    <topic>උසස් පෙළ ප්‍රතිඵල නැවත සමීක්ෂණයටජනවාරි 20ට පෙර අයැදුම් කළ යුතුයි</topic>
    <author>සුභාෂීණී සේනානායක</author>
    <content>මේ වසරේ පැවැති අධ්‍යයන පොදු සහතික පත්‍ර උසස් පෙළ විභාගයටපෙනී සිටි කිසියම් අපේක්ෂකයකු ප්‍රතිඵල නැවත සමීක්ෂණය සඳහා අයදුම් කිරීමට අපේක්ෂා කරන්නේ නම් ලබන වසරේ ජනවාරි 20 වන දාට පෙර අයදුම් පත්‍ර විභාග දෙපාර්තමේන්තුව වෙත ඉදිරිපත් කළ යුතු බව විභාග කොමසාරිස් ජනරාල් ඩබ්ලිව්. එම. එන්. ජේ. පුෂ්පකුමාර මහතා පවසයි.පාසල් අයදුම්කරුවන් සඳහා වන අයදුම්පත්‍ර ප්‍රතිඵල ලේඛන අදාළ පාසල් විදුහල්පතිවරුන් වෙත යැවීමට කටයුතු කර ඇති අතර පෞද්ගලික අයදුම්කරුවන් මේ මස 26 වන දා ජාතික පුවත්පත්වල පළ කරනු ලබන දැන්වීමට අනුව අයදුම්පත් සම්පූර්ණ කර විභාග දෙපාර්තමේන්තුවට එවිය යුතු බව පවසන විභාග දෙපාර්තමේන්තුව උසස් පෙළ ප‍්‍රතිඵල සම්බන්ධයෙන් විමසීමක් අවශ්‍ය නම් විභාග දෙපාර්තමේන්තුවේ ක්ෂණික ඇමතුම් අංකය වන 1911ට අමතරව ඇමතිය යුතු දුරකථන අංක 0112 78 42 08 හෝ 0112 78 45 37 හෝ 0113 18 83 50 හෝ 0113 14 03 14 යන දුරකථන ඔස්සේ විභාග ගැටළු ඉදිරිපත් කළ හැකි බවද පවසයි.මෙවර උසස් පෙළ විභාගය සඳහා සිසුන් තුන් ලක්ෂයකට ආසන්න පිරිසක් පෙනී සිටි අතර ඉන් දෙලක්ෂ 35,318ක් පාසල් අයදුම්කරුවන්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n1312235</link>
    <topic>දකුණු සුඩානයේ යුද ගැටුම් හේතුවෙන් ශ්‍රමිකයන් යැවීම තාවකාලිකව අත්හිටුවයි</topic>
    <author>මහින්ද අලුත්ගෙදර</author>
    <content>දකුණු සූඩානයේ පවතින යුද ගැටුම් තත්ත්වය හේතුවෙන් එරට රැකියා සඳහා ශ්‍රී ලාංකික ශ්‍රමිකයන් පිටත්කර යැවීම තාවකාලිකව අත්හිටුවීමට ශ්‍රී ලංකා විදේශ සේවා නියුක්ති කාර්යාංශය තීරණය කරයි.මේ වනවිට සූඩානයේ දරුණු ගැටුම් ආරම්භ වී තිබෙන අතර එම තත්ත්වය යහපත් වී යළි දැනුම් දෙනතුරු කිසිඳු හේතුවක් මත ශ්‍රී ලාංකික ශ්‍රමිකයන් නොයවීමට තීරණය කළ බව ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා "දිනමිණ" ට පැවසීය.ඒ අනුව දැනට ශ්‍රී ලාංකික ශ්‍රමිකයන් දකුණු සූඩානයේ රැකියා සඳහා පිටත්කර යැවීම නවත්වා තිබෙන බව පෙන්වාදුන් ඒ මහතා ඒ වෙනුවෙන් ලියාපදිංචි කිරීමක් නොකරන බවද මේ සම්බන්ධයෙන් ශ්‍රී ලාංකික ශ්‍රමිකයන්ගේ අවධානය යොමුකරන ලෙසද පැවසීය.මේ වනවිට ශ්‍රී ලාංකික ශ්‍රමිකයන් 75 දෙනෙකු දකුණු සූඩානයේ රැකියා කරන බවට වාර්තා වී තිබෙන බව සඳහන් කළ නියෝජ්‍ය සාමාන්‍යාධිකාරීවරයා ඔවුන් සම්බන්ධයෙන් ඊජිප්තුවේ පිහිටි ශ්‍රී ලංකා තානාපති කාර්යාලය හරහා නිරන්තරයෙන් සොයා බලන බවද මේ දක්වා කිසිඳු ගැටළුවක් සම්බන්ධයෙන් වාර්තා වී නොමැති බවද ප්‍රකාශ කළේය.කෙසේ වුවද මේ වනවිට එරට රැකියා කරන ශ්‍රී ලාංකිකයන් සම්බන්ධයෙන් සොයා බලා අවදානම් තත්ත්වය මඟහරවා ගැනීමටත් ඔවුන්ව ආරක්ෂා කිරීමටත් පියවර ගන්නා බව පැවසූ මංගල රන්දෙනිය මහතා අවශ්‍යනම් ඔවුන්ව ගෙන්වා ගැනීම සඳහා විදේශ කටයුතු අමාත්‍යාංශයේ සහාය ඇතිව අවශ්‍ය කටයුතු කරන බවද අවධාරණය කළේය.මේ සම්බන්ධයෙන් ශ්‍රී ලංකා තානාපති කාර්යාල සමඟ මනා සම්බන්ධීකරණයකින් කටයුතු කරන බවද පෙන්වා දුන්නේය. දකුණු සූඩානයේ ජනාධිපතිවරයා බලයෙන් පහකිරීමේ උත්සාහයත් සමඟ සුඩානයේ ගැටුම් හට ගෙන තිබේ. එම ගැටුම් හේතුවෙන් මේ වනවිට 500ක් පමණ මියගොස් ඇති අතර 30,000ක් පමණ අවතැන්ව සිටින බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n1312236</link>
    <topic>ලොව විශාලතම පාවෙන පොත් සල්පිල 26දා ගාලු වරායට</topic>
    <author>බන්ධුල ගුණසේකර</author>
    <content>ලොව විශාලතම පාවෙන පොත් සල්පිල මේ මස 26 දා ගාල්ල වරායට සේන්දු වීමට නියමිත බව දකුණු පළාත් ආණ්ඩුකාර කාර්යාලය කියයි. මේ නෞකාව මේ මස 26 දින සිට ලබන ජනවාරි මස 7 දින දක්වා ගාලු වරායේ නැංගූරම්ලා තබනු ඇත.මේ මස 27 දින පස්වරු 4.30 ට දකුණු පළාත් ආණ්ඩුකාරිණී කුමාරී බාලසූරිය මහත්මියගේ ප්‍රධානත්වයෙන් නෞකාව පිළිගැනීම නිල වශයෙන් සිදු කෙරේ. පොත් ප්‍රදර්ශනයද මෙදින ආරම්භ වෙයි.ප්‍රදර්ශනය බ්‍රහස්පතින්දා සිට සෙනසුරාදා දක්වා පෙරවරු 10.00 ට විවෘත කර පස්වරු 8.00 දක්වා පැවැත්වෙයි. ඉරිදා දිනවල සවස 2.00 ට ඇරඹෙන ප්‍රදර්ශනණය රාත්‍රී 8.00 දක්වා විවෘතව පවතී.සඳුදා සහ අඟහරුවාදා දිනවල පෙරවරු 10.00 සිට පස්වරු 3.00 දක්වා ජනතාව වෙනුවෙන් විවෘතව පවතින අතර බදාදා දිනයේ ප්‍රදර්ශනය නොපැවැත්වේ. තට්ටු නවයකින් සමන්විත මේ නෞකාව දිගින් මීටර් එකසිය තිස් දෙකක් හා මීටර් විසි පහකපළලින් යුක්ත වෙයි.ලෝකයේ ජාතීන් හතලිස් පහකට අයත් සේවකයන් හාරසියයක් මේ නෞකාවෙහි ස්වේච්ඡාවෙන් සේවයෙහි යෙදී සිටිති. මේ වන විට ලෝකයේ විවිධ ජාතීන්ට අයත් හාර කෝටි තිස් ලක්ෂයක් ජනතාව මේ පොත් ප්‍රදර්ශනනය සහ සල්පිල නරඹා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n1312237</link>
    <topic>දෙහිවල සතුන් වත්තේ ඇනකොන්ඩිඇනකොන්ඩා වමාරයි</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>දෙහිවල සතුන් වත්තේ දී පසුගිය 19දා සිය සහකරු ඇනකොන්ඩාවා ගිල දැමී යැයි කියන ඇනකොන්ඩාවිය දෙදිනකට පසු පසුගිය 21 දින සිය ගොදුර වැමෑරූ බව වාර්තා වේ.මැරී සිටි ඇනකොන්ඩාගේ හිසෙහි තුවාලයක් හැරුණු විට කඳෙහි කිසිදු තුවාලයක් නොමැති බව පොලීසිය කියයි.ඇනකොන්ඩා ගිල දැමීම හේතුවෙන් ඇනකොන්ඩාවිය ද යම් අනතුරුදායක තත්ත්වයක පසුවන බව පෙර වාර්තා වුවද සාමාන්‍යයෙන් දින හතරක්, පහක් වැනි කාලයක් ඇතුළත එම ‍ගිල දැමූ ගොදුර ජීර්ණය වී අවසන් වන බව සත්ත්ව උද්‍යාන ආරංචි මාර්ග පවසන අතර කෙසේ නමුත් මේ වන විට ඇනකොන්ඩාවිය විසින් එම ගොදුර වමාරා ඇති නිසා කිසිදු ගැටලුකාරී අවදානමක් නොමැති බව වාර්තා වේ.ඇනකොන්ඩා පැටවුන් බෝවීම පාලනය කිරීම සදහා මාස ගණනාවක් තිස්සේ මෙම ඇනකොන්ඩා යුවළ වෙන් කර තබා ඇති බවත් නමුත් එම සම්පූර්ණ කාලය තුළම වාගේ ඇනකොන්ඩා පිරිමි සත්ත්වයා විසින් ආහාර ගැනීම ප්‍රතික්ෂේප කර ඇති බවත්, මේ නිසා නැවත ඔවුන් දෙදෙනාට එක්ව වාසය කිරීමට සළසා ඇති බවත්, ඒ අතරවාරයේ මෙම සිදුවීම සිදුව ඇති බවත් සත්ත්ව උද්‍යාන ආරංචි මාර්ග පවසයි.දීර්ඝ කාලයක් තිස්සේ තමාගෙන් තම සහකරු වෙන්ව සිටි නිසා ඇති වූ කෝපය හේතුවෙන් මෙම මාරාන්තික ප්‍රහාරය සිදුවන්නට ඇති බවටද මේ වන විට මත පළ වී තිබේ. මේ වන විට ඇනකොන්ඩා සත්ව රෝහලේ ශීතාගාරයේ සිටින බව වාර්ථා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n1312238</link>
    <topic>උසම නත්තල් ගස මෙවරත්වවුනියා මැදි විදුහල් බිමේ</topic>
    <author>බන්දුල සෙනෙවිරත්න වවුනියාව උතුර සමූහ</author>
    <content>නත්තලේ අසිරිය උතුරු ප්‍රදේශයට කැන්දමින් කිළිනොච්චිය මධ්‍ය මහා විද්‍යාල ක්‍රීඩා පිටයේ ඉදිවූ ශ්‍රී ලංකාවේ උසින් වැඩිම හා විශාලම නත්තල් ගස පසුගිය 20දා සුබ මොහොතින් විවෘත විය.කිළිනොච්චිය සේනංකාධිපති මේජර් ජනරාල් උදය පෙරේරා මහතා ගේ සංකල්පයකට අනුව ශ්‍රී ලංකාවේ උසම නත්තල් ගස ලෙස දෙවන වතාවට ඉදිවූ මෙහි සම්පූර්ණ උස අඩි 116 කි.මුල්ම වතාවට මේ නත්තල් ගස 2012 වසරේ ඉදිවූ අතර එදා එහි උස අඩි 90 ක් පමණ විය.පෙරේදා සවස පැවති සමාරම්භක උත්සව අවස්ථාවට අනුරාධපුර රදගුරු නෝබට් අන්ද්‍රාදි, මන්නාරම රදගුරු රායපුජෝෂප් , ත්‍රීකුණාමලය රදගුරු කිංස්ලි ස්වාමිපිල්ලේ හිමිපාණන්වරුන්, උතුරු පළාත් ආණ්ඩුකාර ජී. ඒ. චන්ද්‍රසිරි , රංගන ශිල්පි සනත් ගුණතිලක කිලිනොච්චිය මුලතිව් දිසාපතිවරුන් ආරක්ෂක හමුදා ප්‍රධානින් ඇතුළු මහත්ම මහත්මීහු විශාල පිරිසක් සහ ප්‍රදේශවාසීහු විශාල පිරිසක් සහභාගීව සිටියහ.නත්තල් ගීතිකා හා පාසල් දරුවන් ගේ දර්ශනීය නැටුම් සහ මල් වෙඩි සංදර්ශනයක් ද මීට ඇතුළත් කර තිබිණි. ආරක්ෂක හමුදා උතුරේ ජනතාවට ලබා දුන් නත්තල් ත්‍යාගයක් ලෙස මේ අපූරු අලංකාර නත්තල් ගස හා උත්සවය හඳුන්වා දීම නිවැරදිය තවත් අයුරකින් උතුරේ ජනතාව සහ ආරක්ෂක අංශ අතර මිත්‍රත්වය හොදහිත හා සමීපතාව සදහා ගත් තවත් වටිනා ආයෝජනයක් ලෙසද මෙය සැලකිය හැකිය.කිලිනොච්චිය ප්‍රදේශයේ හමුදා නිලධාරින් හා සෙසු නිලයන් විශාල පිරිසකගේ සුවිශේෂ කැප වීමේ ප්‍රතිඵලයක් ලෙස මේ සුවිසල් නත්තල් ගස ඉදිවි තබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n1312239</link>
    <topic>සුදු කැස්බෑවකු සොයා දෙන ලෙසඅමල් පෙරේරාගෙන් ඉල්ලීමක් කළා</topic>
    <author>බලපිටිය සමූහ - දිලිප් නිශ්ශංක</author>
    <content>මාලදිවයිනේ හෝටල් හිමියකුට සුදු කැස්බෑවකු සොයා දෙන ලෙස ජනප්‍රිය ගායක අමල් පෙරේරා මහතාගෙන් ඉල්ලීමක් කළ බව මාලදිවයිනේ ක්‍රීඩා උපදේශකවරයකු වන සුපුන් විමල් පූජිත මහතා පොලිසියට ඊයේ (21) ප්‍රකාශයක් ලබාදෙමින් කියා සිටියේය.කොස්ගොඩ, හිද්දරුව පාසල් මාවතේ කැස්බෑ සංරක්ෂණ මධ්‍යස්ථානයක සිටි රුපියල් ලක්ෂ හාරසීයක් වටිනා දුර්ලභ ඝනයේ සුදු කැස්බෑවකු සොරකම් කිරීමේ සිද්ධිය සම්බන්ධයෙන් අමල් පෙරේරා මහතාගේ මිතුරකු වන ක්‍රීඩා උපදේශක සුපුන් විමල් පූජිත මහතාගෙන් ප්‍රකාශයක් ලබාගැනීමට පොලිසියට කැඳවා තිබුණි.එසේ කැඳවා තිබුණේ ජනප්‍රිය ගායක අමල් පෙරේරා මහතා ලබාදුන් ප්‍රකාශයේ මාලදිවයිනේ ක්‍රීඩා උපදේශකයකු ලෙස කටයුතු කරන සුපුන් විමල් පූජිත මහතා කරන ලද ඉල්ලීමක් මත කැස්බෑවකු සෙවීමට කොස්ගොඩ කැස්බෑ මධ්‍යස්ථානයට ගිය බවට අමල් පෙරේරා පොලිසියට ප්‍රකාශ කර ඇත.මාලදිවයිනේ ක්‍රීඩා උපදේශක සුපුන් විමල් පූජිත මහතා නිවාඩුවට දිවයිනට පැමිණි අවස්ථාවේ කොළඹ ප්‍රදේශයේ සුපිරි හෝටලයකදී අමල් පෙරේරා මහතා හමුවූ අවස්ථාවේ රුපියල් ලක්ෂ 50කට සුදු කැස්බෑවකු සොයාදෙන ලෙස ඉල්ලීමක් කර තිබේ.එම ඉල්ලීම අනුව අමල් පෙරේරා මහතා කොස්ගොඩ කැස්බෑ සංරක්ෂණ මධ්‍යස්ථානයට පැමිණ සුදු කැස්බෑවා ලක්ෂ 50කට ඉල්ලා සිටි අවස්ථාවේ තවත් කිහිප දෙනකු ලක්ෂ 300කට ඉල්ලා ඇති බව මධ්‍යස්ථානයේ අයිතිකරු වන මනුසිරි චන්ද්‍රසිරි මහතා කියා තිබේ.මේ පිළිබඳව අමල් පෙරේරා මහතා කැස්බෑවා ඉල්ලා සිටි සුපුන් විමල් පූජිත මහතාට දන්වා සිටිවිට ඔහු මාලදිවයිනේ හෝටල් හිමිකරු වන ෆයිස්ට ඒ බව දන්වා තිබේ.මාලදිවයිනේ හෝටල් හිමිකරුවකු වන ෆයිස් මහතා සුපුන් විමල් පූජිතට දන්වා ඇත්තේ ලක්ෂ 300යට වුවත් සුදු කැස්බෑවා මිලදී ගැනීමට කැමැති බවයි.ලක්ෂ 300කට මිලදී ගැනීමට කැමැති බවට හෝටල් හිමිකරුවා ප්‍රකාශ කිරීම නිසා ක්‍රීඩා උපදේශකගේ ඉල්ලීම මත අමල් පෙරේරා මහතා නැවත කොස්ගොඩ කැස්බෑ මධ්‍යස්ථානයට ගිය අවස්ථාවේ රුපියල් ලක්ෂ 400ක් බව දන්වා සිටිමින් පසුව මිලදී ගැනීම සිදු නොකළ බව දෙදෙනාම පොලිසියට පවසා තිබේ.කොස්ගොඩ පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122310</link>
    <topic>ව්‍යාජ පුරාවස්තු විකිණීමේ ජාවාරමක්හොර කල්ලියක් අනුරපුර දී අත්අඩංගුවට</topic>
    <author>විජයානි එදිරිසිංහ, අනුරාධපුර මධ්‍යම විශේෂ, අමිල ප්‍රභාත් වනසිංහ</author>
    <content>කිසිදු පුරා විද්‍යා වටිනාකමක් ‍නොමැතිව කෘත්‍රිමව සකස් කරන ලද පෞරාණික භාණ්ඩ, මැණික්, රන් අභරණ, ගල් කැටයම් පිළිම ඇතුළු කෞතුක වස්තු කෝටි ගණන් වටිනා ඒවා බව පෙන්වා දේශීය සහ විදේශිකයන් රවටා මහා පරිමාණයෙන් මුදල් වංචා කරන හොර කල්ලි ගණනාවක් රටපුරා විසිරී සිටින බවට පොලිසිය මඟින් හෙළිකර ගෙන තිබේ.හොර රහසේ සිදුවෙන මෙම හොර ගනුදෙනුවලට හසුවූ මෙරට සහ විදේශීය ව්‍යාපාරිකයන් සිය ගණනකට කෝටි ගණන් මුදල් අහිමිවී තිබේ. මෙම ජාවාරමට සම්බන්ධ ප්‍රධාන පෙළේ කල්ලියක් පෙරේදා පස්වරුවේ අනුරාධපුර කඩපනහ ප්‍රදේශයේදී අත්අඩංගුවට ගෙන තිබුණි.කිසිදු වටිනාකමක් නොමැති කෘතිමව සකස් කරන ලද මැණික් ගල් සහ දේව පිළිමයක් රුපියල් කෝටි දොළහකට අලෙවි කිරීමට යාමේදී අනුරාධපුර පොලිසිය මඟින් අත්අඩංගුවට ගෙන තිබිණි. එම කල්ලිය සැකකරුවන් 4 දෙනෙකුගෙන් සමන්විත වෙයි. ඔවුන්ගේ තවත් පිරිසක් අත්අඩංගුවට ගැනීමට පරීක්ෂණ පවත්වයි.අනුරාධපුර ප්‍රදේශය බාර නියෝජ්‍ය පොලිස්පති රංජිත් පද්මසිරි මහතා ප්‍රකාශ කළේ පෞරාණික වස්තු ඇති ප්‍රදේශවල මෙම කල්ලි ගැවසෙමින් නිධන් පෞරාණික පන්සල් වෙහෙර විහාර ඇතුලු ස්ථානවලින් ලබාගත් බව පෙන්වා කෘතිම භාණ්ඩ කෝටි ගණන්වලට හොර රහසේ අලෙවි කිරීමේ ජාවාරම තදින්ම සිදුකෙරෙන බවයි.මේ නිසා මෙවැනි ජාවාරම්කරුවන්ට හසු නොවන ලෙසද නියෝජ්‍ය පොලිස්පතිවරයා මාධ්‍ය හරහා මහජනතාවට දැනුම් දෙයි.තවද මෙරටට පැමිණ හොර ‍රහසේ මෙවැනි ජාවාරම්කරුවන්ට හසුවන විදේශිකයන්ද දැනුවත් කිරීමට පොලිසිය ‍සහ පුරා විද්‍යා දෙපාර්තමේන්තුව වැඩපිළිවෙළක් ආරම්භ කිරීමට යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122311</link>
    <topic>රුසියානුවෝ හතරක්පොලිස් අත්අඩංගුවට</topic>
    <author>ලංකින්ද නානායක්කාර ඉමදුව සමූහ</author>
    <content>හික්කඩුවේ හෝටලයකින් කෑම ගෙන අක්‍රීය වූ ණය කාඩ් පතකින් මුදල් ගෙවීමට ගිය රුසියානු ජාතිකයන් හතරදෙනෙකු පසුගිය 20 හික්කඩුව පොලිසිය මගින් අත්අඩංගුවටගෙන තිබෙන බව හික්කඩුව පොලිසිය පවසයි.භික්කඩුව සංචාරක හෝටලයකින් පසුගිය 20 පෙරවරුවේ පැය ගණනාවක් කා බී අක්‍රීය වූ ක්‍රෙඩිට් කාඩ් පතකින් මුදල් ගෙවන්නට ගොස් මුදල් නැති නිසා මොවුන් හික්කඩුව පොලිසිය මගින් අත්අඩංගුවටගෙන තිබේ.මෙම රුසියානු ජාතිකයෝ වයස 25,25 ,28,31 වන වියේ පසුවෙන අයවෙති. ඔවුන් පසුගිය 20 දින ගාල්ල අධිකරණයට ඉදිරිපත් කිරිමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122312</link>
    <topic>දක්ෂිණ අධිවේගී මාර්ගයේපස් කන්දක් කඩා වැටී පුද්ගලයකුට තුවාල</topic>
    <author/>
    <content>දක්ෂිණ අධිවේගී මාර්ගයේ ගාල්ල සිට මාතර දක්වා ඉදිකිරීම් කටයුතු සිදුකෙරෙන මාතර ගොඩගම ප්‍රදේශයේ දී ඊයේ (22) පෙරවරුවේ පස් කන්දක් කඩා වැටීම හේතුවෙන් පුද්ගලයකු තුවාල ලබා ඇත. මේ අනතුරින් තුවාල ලබා ඇත්තේ ඉදිකිරීම් කටයුතුවල නිරතව සිටි සේවකයෙකි.වයස අවුරුදු 70ක් පමණ වන මාතර සුල්තානාගොඩ ප්‍රදේශයේ පදිංචිකරුවකු මෙලෙස අනතුරට ලක්ව ඇති අතර තුවාල ලැබූ මේ සේවකයා මේ වන විට මාතර රෝහලේ ප්‍රතිකාර ලබමින් සිටින අතර ඔහුගේ තත්වය බරපතළ නොවන බව රෝහල් ආරංචිමාර්ග ප්‍රකාශ කරයි.මේ අතර දක්ෂිණ අධිවේගී මාර්ගයේ 72යි 2 සහ 72යි 3 කිලෝමීටර් කණු අසළ ප්‍රදේශයේ දී මෝටර් රථයක් මාර්ගයෙන් ඉවතට පැන පෙරළීමෙන් ද අනතුරක් සිදුව ඇත.අනතුර සිදුවන අවස්ථාවේ පුද්ගලයන් තිදෙනකු ගමන් කර ඇති අතර ඔවුන්ට කිසිදු අනතුරක් සිදුව නොමැති බව පොලිසිය සඳහන් කළේය. මේ අනතුරු සම්බන්ධයෙන් ඇල්පිටිය පොලිසිය වැඩිදුර විමර්ශන සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122313</link>
    <topic>ආසියාවේ නැඟී එන තොරතුරු තාක්ෂණ මධ්‍යස්ථානය හම්බන‍්තොට ඉදි කරනවා</topic>
    <author>ජයසිරි මුණසිංහ</author>
    <content>ආසියාවේ නැඟී එන තොරතුරු තාක්ෂණ මධ්‍යස්ථානය ලෙස හම්බන්තොට පත් කරන බව විදුලි සංදේශ හා ‍ තොරතුරු තාක්ෂණ ඇමැති රංජිත් සියඹලාපිටිය මහතා දිනමිණ ට ප්‍රකාශ කළේය.අලුතින් ඉදිකළ දකුණු අධිවේගී මාර්ගය, මාගම්රුහුණුපුර මහින්ද රාජපක්ෂ ජාත්‍යන්තර වරාය, මත්තල රාජපක්ෂ ජාත්‍යන්තර ගුවන්තොටුපළ මෙන්ම හම්බන්තොට මාගම්රුහුණුපුර ජාත්‍යන්තර සම්මන්ත්‍රණශාලා මධ්‍යස්ථානය වැනි පහසුකම් සියල්ල සැලකිල්ලට ගත් විට හම්බන්තොට තොරතුරු තාක්ෂණ මධ්‍යස්ථානයක් පිහිටුවීමට සුදුසුම බිම යැයි අමැතිවරයා කීය.ජනාධිපති මහින්ද රාජපක්ෂ මැතිතුමා මෙවර අය වැයෙන් පවා තොරතුරු තාක්ෂණ කේෂ්ත්‍රයේ දියුණුවට යෝජනා කිහිපයක් ඉදිරිපත් කළා. ඒ යෝජනා ක්‍රියාත්මක කිරීමට හම්බන‍්තොට සුදුසු යැයි ද සියඹලාපිටිය මහතා කීය.තාරුණ්‍යයට හෙටක් සංවිධානයේ සභාපති හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ මහතාගේ මැදිහත්වීම හා මඟ පෙන්වීම් මත මේ වනවිටත් නව ආයෝජන ව්‍යාපෘති හම්බන්තොටට පැමිණ තිබේ‍.නව තොරතුරු තාක්ෂණ ප්‍රතිපත්තියට අනුව කියවීමේ පහසුකම් ද සහිත නැණසල මධ්‍යස්ථාන පුළුල් කරමින් අන්තර්ජාල පහසුකම් ව්‍යාප්ත කිරීමේ තුන් අවුරුදු වැඩපිළිවෙළ ඇරඹීමට රුපියල් මිලියන 1000ක ප්‍රතිපාදන මෙවර අය වැයෙන් වෙන් කළ බව ද ඇමැතිවරයා සිහිපත් කළේය.හම්බන්තොට තොරතුරු තාක්ෂණ මධ්‍යස්ථානයක් ලෙස දියුණු කිරීමෙන් එම ප්‍රදේශයේ තරුණ තරුණියන්ට මේ විෂය දැනුම ලබාදීමටත්, ඉන් අනතුරුව නව රැකියා හිමි වීමටත්, ඔවුන්ගේ ආදායම් ඉහළ නංවා ගැනීමටත් ඉඩකඩ සලසා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122314</link>
    <topic>කරාපිටිය රෝහලේ ස්කෑන් යන්ත්‍ර අක්‍රීයයි</topic>
    <author>බන්ධුල ගුණසේකර</author>
    <content>දකුණේ ප්‍රධානතම ශික්ෂණ රෝහල වූ කරාපිටිය රෝහලේ ස්කෑන් යන්ත්‍ර අක්‍රීය වීම නිසා මේ වන විට රෝගීන් විශාල පිරිසක් අසරණ තත්ත්වයකට පත්ව සිටිති.ස්කෑන් යන්ත්‍ර කිහිපයක්ම රෝහල සතුව පැවතිය ද ඒවායේ පවතින සුළු පරිමාණයේකාර්මික දෝශ යළි අලුත්වැඩියා කිරීම සඳහා කලට වේලාවට යොමු කිරීමට අදාළ බලධාරීන් අපොහොසත් වීම නිසා මේ අභාග්‍ය සම්පන්න තත්ත්වය උදාවී ඇති බව රෝහල් ‍සේවකයින්පෙන්වා දෙති.කරාපිටිය රෝහල් අධ්‍යක්ෂ වෛද්‍ය ෂෙල්ටන් පෙරේරා මහතා පෙන්වා දෙන්නේ රෝහලට අලුතින් ස්කෑන් යන්ත්‍රයක් ලබා දෙන ලෙස දැනටමත් ඉල්ලුම් කර ඇති නමුදු එය ප්‍රමාද වන බවයි.හදිසි ප්‍රතිකාර වෙනුවෙන් මේ යන්ත්‍රය අත්‍යාවශ්‍ය වන අතර මේ වන විට රෝහල සතුව පවතින ස්කෑන් යන්ත්‍ර අලුත්වැඩියා කිරීමට අපහසු තත්ත්වයක පවතින බවද රෝහල් අධ්‍යක්ෂ වරයා පවසයි. ඇණවුම් කර ඇති යන්ත්‍රය නොපමාව ලබා ගැනීමට උත්සාහ කරන බවද වෛද්‍ය ෂෙල්ටන් පෙරේරා මහතා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122315</link>
    <topic>අම්බලන්ගොඩ බණය ඇරැයුම කොට්ටාවේ හයිවේ එකට පින් දී හිමි බණ දෙසුවේ</topic>
    <author/>
    <content>වාර්ෂික කඨින පූජා උත්සවයක් අවසානයේ පුණ්‍යානුමෝදනා සිදු කරන අවස්ථාවේදී දක්ෂිණ ලංකා අධිවේගී මාර්ගය ද සිහිපත් කර පින් අනුමෝදනා කරවීමට සිදුවීමේ පුවතක් පොල්ගස්ඕවිට ප්‍රදේශයෙන් වාර්තා වෙයි.‘අම්බලන්ගොඩ’ යන නම ඇසූ පමණින් ඕනෑම කෙනෙකුට මතක් වනුයේ දකුණු පළාතට අයත් ගාලු පාරේ පිහිටි කීර්තිමත් නගරයකි. නමුත් ඒ නමින් ම, කොළඹ දිස්ත්‍රික්කයේ හෝමාගම මැතිවරණ කොට්ඨාසයට අයත් වන කහතුඩුව අධිවේගී පිවිසුමට නුදුරින් පිහිටි ගම්මානයක් ද වෙයි.මේ කියන අම්බලන්ගොඩ පිහිටි විහාරස්ථානයක වාර්ෂික කඨින පූජා පිංකම පසුගියදා උත්කර්ෂවත් අන්දමින් සිදු කෙරිණි. එම කඨිනානිශංස ධර්ම දේශනය සඳහා ආරාධනය ලැබ තිබුනේ අතුරුගිරිය ප්‍රදේශයේ විහාරස්ථානයක වැඩ වසන විචිත්‍ර ධර්මදේශකයාණන් වහන්සේ නමකටය.ආරාධනය කරන ලද දායක මහතා සමග පවත්නා සබඳතාව නිසා ම උන්වහන්සේ දෙවරක් සිතා බලන්නටත්, ගමන් විස්තර අසා දැන ගන්නටත් උනන්දුවක් නොදැක්වූවා විය හැක.නියමිත දිනය හා වේලාව එළැඹිණි. පස්වරු 8.00 ට දම්දෙසුමට ලද ආරාධනය පරිදි පස්වරු 7.00 ට උන්වහන්සේ ගමන් ඇරඹූහ.කොට්ටාව අධිවේගී පිවිසුමෙන් අධිවේගී මාර්ගයට පිවිසි උන්වහන්සේ රැගත් වාහනය මිනිත්තු හතළිස් පහෙන් කුරුඳුගහහැතැප්ම දොරටුවෙන් පිටතට පැමිණියේය.එකෙණෙහිම උන්වහන්සේ දායක මහතාගේ දුරකථන අංකයට ඇමතුමක් ගත්තේ පැමිණිය යුතු පන්සල පිහිටි ඉසව්ව හරියටම දැනගන්නටය.“මම දැන් කුරුඳුගහ පිවිසුමෙන් එළියට ආවා” යැයි උන්වහන්සේ කී සැණෙන්ම, අත් ඔරලෝසුව දෙස නෙත් යොමා සිටි දායක මහතාට හීන්දාඩිය දැම්මේය.“නෑ..නෑ..මේ කොට්ටාවෙ ඉඳලා හැතැප්ම දෙකයි. අපේ ගමේ නමත් අම්බලන්ගොඩ. දැන් මොකද කරන්නේ. බණ අහන්න පිරිස පිරිලා ඉන්නවා” දායක මහතා කලබලයෙන් කියාගෙන ගියේය.“කමක් නැහැ. බුද්ධ පූජාවට වැඩිපුර පැය භාගයක් ගන්න. මම ඉක්මනින් එනවා” යැයි කී උන්වහන්සේ අධිවේගී මග ඔස්සේ ආපසු ගමන් ඇරඹීය.නියමිත ස්ථානයට පැමිණි උන්වහන්සේ දම්දෙසුම ආරම්භයේදීම මෙසේ ප්‍රකාශ කර සිටියහ.“ධර්මදේශනයට පැය භාගයක් ප්‍රමාද වුණා. මෙසේ අද ධර්මදේශනය කරන්න හැකිවුනේ අධිවේගයට පින්සිදු වන්නටයි.” ධර්මදේශනාව අවසානයේදීද උන්වහන්සේ ඒ බව සිහිපත් කළහ. දක්ෂිණ අධිවේගී මාර්ගය නොතිබෙන්නට කඨින බණත් කල් දමන්න වෙනවා නොවේදැයි කියමින් උපාසක උපාසිකාවන්ද ඊට පින් දෙන්නට අමතක කළේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122316</link>
    <topic>දකුණු පළාත් අධ්‍යාපනය නඟා සිටුවීමට උරදුන් විදුහල්පතිවරු-ගුරුවරු විදෙස් සංචාරයක</topic>
    <author>බන්ධුල ගුණසේකර</author>
    <content>දකුණු පළාතේ අධ්‍යාපන කටයුතු ඉහළ මට්ටමකට ගෙන ඒමට දායකත්වය ලබා දුන් ගුරුවරුන්, විදුහල්පතිවරුන්, ඇතුළු අධ්‍යාපන ක්ෂේත්‍රයේ නිලධාරීන් විදෙස් සංචාරයකට යොමු කිරීමට පියවර ගෙන ඇති බව පළාත් අධ්‍යාපන ඇමැති චන්දිමා රාසපුත්‍ර මහතා පවසයි.මේ අනුව 5 වසර ශිෂ්‍යත්ව විභාගයේ උසස් ප්‍රතිඵල වෙනුවෙන් සිය දායකත්වය ලබා දුන් ගුරුවරුන් විසි දෙදෙනෙකු මේ චාරිකාව සඳහා තෝරා ගෙන ඇත.අ‍.පො.ස. (සාමාන්‍ය පෙළ) විභාගය වෙනුවෙන් සුවිශේෂී දායකත්වය ලබා දුන් ගුරුවරුන් අතරින් එක් අධ්‍යාපන ‍කලාපයකින් එක් විෂයයක් සඳහා එක් ගුරුවරයකු බැගින් තෝරා ගනු ලබන අතර දකුණු පළාතෙන් ගුරුවරුන් අසූ දෙනෙකු මේ යටතේ තෝරා ගැනීමට පියවර ‍ගෙන තිබේ.මේ විභාග සඳහා සම්පත් දායකත්වය ලබා දුන් විදුහල්පති වරුන් ඇතුළු අධ්‍යාපන ක්ෂේත්‍රයේ නිලධාරීන් එකසිය පනස්‍ දෙනෙකුගෙන් සමන්විත කණ්ඩායමක් මේ චාරිකාව සඳහා සහභාගී කරවා ගැනේ.තෝරාගත් පිරිස සිංගප්පූරුවේ සහ මැලේසියාවේ සතියක අධ්‍යාපන චාරිකාවක් සඳහා සහභාගී කරවනු ලබන බවද පළාත් ඇමැතිවරයා පෙන්වා දෙයි. ලබන ජනවාරි මස තෙවන සතියේ මේ චාරිකාව සිදු කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122317</link>
    <topic>සංචාරකයන්ගෙන් කන්ඩලම වැවට පරිසර හානි සිදු වෙලා</topic>
    <author>මාතලේ දිස්ත්‍රික් සමුහ ඒ. ඒ. එල්. ඩයස්</author>
    <content>දෙස් විදෙස් සංචාරකයන් විශාල වශයෙන් ගැවසෙන දඹුල්ල කන්ඩලම ජලාශය ආශ්‍රිත පෙදෙස දැඩි පරිසරහානියකට ගොදුරුවි ඇතත් මේ පරිසර හානිය වැළැක්විමට අදාළ අංශ කිසිදු පියවරක් නොගැනිම පෙදෙස්වාසින්ගේ දැඩි අප්‍රසාදයට හේතුවි ඇත.පවතින මේ තත්ත්වය පිළිබඳ දඹුල්ල ප්‍රාදේශිය සභාව පවසන්නේ කන්ඩලම ජලාශය තම බල පෙදෙසේ පිහිටා ඇතත් එහි පාලනය ශ්‍රි ලංකා මහවැලි අධිකාරිය යටතේ පවතින බැවින් මේ ආශ්‍රිත පෙදෙසෙහි සිදුවන පරිසර හානිය පිළිබඳ තම ආයතනයට කිසිදු පියවරක් ගත නොහැකි බවය.දිනපතා මේ ජලාශය වෙත විශාල සංචාරක පිරිසක් පැමිණෙන අතර ඔවුන් විසින් ඉවතලන අපද්‍රව්‍ය මේ ජලාශ රක්ෂිතයේ විසිරි තිබිම සාමාන්‍ය දර්ශනයක් බවද ප්‍රාදේශිය සභාව පවසයි. කන්ඩලම ජලාශය ආශ්‍රිතව සිදුවන පරිසර දුෂණය සම්බන්ධයෙන් ශ්‍රි ලංකා මහවැලි අධිකාරියේ නිලධාරියකු පැවසුවේ මේ පෙදෙසේ සිදුවන පරිසර දුෂණය වැළැක්විමට දඹුල්ල ප්‍රාදේශිය සභාවට පියවර ගත හැකිමුත් එම ආයතනය එය නොසලකාහරින බවය.කෙසේ වෙතත් කන්ඩලම ජලාශය ආශ්‍රිතව සිදුවන පරිසර හානිය මේ ජලාශයේ ඉදිරි ක්‍රියාකාරිත්වයට සෘජුව බලපාන බැවින් අදාළ අංශ මේ සම්බන්ධයෙන් කඩිනමි පියවරක් ගතයුතු බව ජනතාවගේ මතය වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122318</link>
    <topic>දෙහිවල ඉඩ මදිඅලුත් සතුන් වත්තක් පිලියන්දලට</topic>
    <author>මානෙල් පුෂ්ප කුමාරි</author>
    <content>දෙහිවල ජාතික සත්ත්වෝද්‍යානය නැරඹීමට පැමිණෙන දෙස් විදෙස් සංචාරකයන්ගේ ප්‍රමාණය දිනෙන් දින වැඩිවීමේ හේතුවෙන් ඒ තුළ ප්‍රමාණවත් ඉඩක් නොමැතිවීම නිසා පිළියන්දල මඩපාත බොල්ගොඩ ආශ්‍රිතව සතුන්වත්තක් නිම කිරීමට පියවර ගෙන තිබේ.එය අක්කර 78ක භූමි ප්‍රමාණයක ඉදිකිරීමට පියවර ගෙන ඇති බවත් ලබන වසරේ මුල් භාගයේදී එහි වැඩ කටයුතු ආරම්භ කිරීමට කටයුතු කරන බවත් දෙහිවල ජාතික සත්ත්වෝද්‍යානයේ අධ්‍යක්ෂ අනුර ද සිල්වා මහතා ප්‍රකාශ කරයි.රජය සහ පෞද්ගලික අංශය ඒකාබද්ධව මේ ව්‍යාපෘතිය ආරම්භ කිරීමට බලාපොරොත්තු වන බවත් කී ඒ මහතා ලබන වසරේ පෙන්ගුයින් ජෝඩු 10 ක් ජපානයේ නගෝයා ප්‍රදේශයෙන් ලැබීමට නියමිත බවත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122319</link>
    <topic>ඊ-ශ්‍රී ලංකා පුළුල් වී ස්මාර්ට් වෙයි</topic>
    <author># මහින්ද අලුත්ගෙදර</author>
    <content>ඊ - ශ්‍රී ලංකා ‍‍‍තොරතුරු තාක්‍ෂණ වැඩසටහන තවදුරටත් පුළුල් කරමින් ‘නිපුණ ශ්‍රී ලංකාවක්’ (Smart Sri Lanka) වැඩසටහන හඳුන්දීමට ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය (ICTA) පියවර ගෙන ඇත.මේ වන විට ක්‍රියාත්මක ඉ - ශ්‍රී ලංකා වැඩසටහන මේ වසරේදී නිමාවට පත්වන අතර මෙරට තොරතුරු තාක්‍ෂණ ක්ෂේත්‍රය සංවර්ධනය කිරීමේ අරමුණින් ඉ - ශ්‍රී ලංකා වැඩසටහන මේ වසරේදී ක්‍රියාවට නංවනු ලැබූ බවද නව වැඩසටහන එළඹෙන 2014 වසරේ සිට ක්‍රියාවට නංවන බවද ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනයේ ප්‍රධාන විධායක නිලධාරී රෙෂාන් දේවපුර මහතා පවසයි.ශ්‍රී ලංකා‍වේ සංවර්ධන ප්‍රගතියක් ළඟා කරගෙන ඇති තොරතුරු තාක්‍ෂණ ක්ෂේත්‍රය එම තාක්‍ෂණ පදනමත් සමඟ තොරතුරු තාක්‍ෂණ ක්ෂේත්‍රයේ නිපුණ මට්ටමකට ගෙන ඒමේ අරමුණින් ‘නිපුණ ශ්‍රී ලංකාවක්’ හෙවත් ‘ස්මාර්ට් ශ්‍රී ලංකා’වැඩසටහන ක්‍රියාත්මක කරනු ලබන බව පෙන්වාදෙන ඒ මහතා එම වැඩසටහන දියත් කිරීමේ ප්‍රමුඛ පාර්ශවකරු ලෙස ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය ක්‍රියාකරන බවද සඳහන් කරයි.මේ වෙනුවෙන් අමාත්‍ය මණ්ඩල අනුමැතිය ලැබී තිබෙන බව සඳහන් කරන රෙෂාන් දේවපුර මහතා ‘නිපුණ ශ්‍රී ලංකාවක්’ වැඩසටහන ඔස්සේ ප්‍රධාන ඉලක්ක කිහිපයක් සපුරා ගැනීම අපේකෂාව බවද නිපුණ රාජ්‍ය්‍යක්, නිපුණ රැකීරක්‍ෂා හා ව්‍යාපාර, නිපුණ තොරතුරු තාක්‍ෂණ සේවා පුළුල් කිරීම, නිපුණ දැනුම පිරි නගර සහ නිපුණ නායකත්ව හා කළමනාකරණ වැඩසටහන් දියත් කිරීම අදිය ඒ අතර වන බවද කියා සිටී.මේ අතර ඒ මහතා පෙන්වා දෙන්නේ මෙරට තොරතුරු තාක්‍ෂණ සාක්‍ෂරතාවය එළඹෙන 2016 වනවිට සියයට 75ක ප්‍රතිශතයකට ගෙන ඒම රජයේ ප්‍රමුඛ ඉලක්කය වී තිබෙන බවත් මේවන විට ශ්‍රී ලංකාවේ තොරතුරු තාක්‍ෂණ සාක්‍ෂරතාවය සියයට 40ක ප්‍රතිශතයක පවතින බවත්ය. එම අගය පසුගිය 2003 වසරේ දී සියයට 04ක් තරම් වූ පහළ මට්ටමක පැවතුණු බවද හෙතෙම සිහිපත් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122320</link>
    <topic>හෝමාගම අය-වැය අවලංගු කරයි</topic>
    <author>මංජුල හිරිපිටිය හෝමාගම සංචාරක</author>
    <content>2014 වසර සඳහා හෝමාගම ප්‍රාදේශීය සභා අය-වැය පසුගිය 11දා පැවැති අවස්ථාවේදී කරන ලද ඡන්ද විමසීමේ ප්‍රතිඵලය බස්නාහිර පළාත් පාලන නීති අංශය මගින් අවලංගු කර ඇත.මේ බව පළාත් පාලන කොමසාරිස්වරිය විසින් සභාවට දැනුම්දී ඇතැයි හෝමාගම ප්‍රාදේශීය සභාවේ වැඩබලන ලේකම් ප්‍රියදර්ශනී ප්‍රනාන්දු මහත්මිය පැවසුවාය.පසුගිය 11 දින අය-වැය ඡන්ද විමසීම සභාපති ඒ. ඩී. කුමාරසිරි මහතා ඇතුළු මන්ත්‍රීවරුන් නව දෙනකු නොමැතිව පැවැත්වීම සැලකිල්ලට ගෙන මෙම අවලංගු කිරීම සිදුකර ඇත.එදින අය-වැය විවාදය පැවති අවස්ථාවේදී සභාපතිවරයා එකවරම අසුනෙන් නැගිට සභා ශාලාවෙන් පිටතට යාමත් සමඟ මහජන ගැලරියේ සිටි පුද්ගලයකු සිදුකළ ප්‍රහාරයක් හේතුවෙන් රෝහල් ගත කිරීමට සිදුවූහ.උප සභාපති ඉන්දික කෝරළගේ මහතා වැ/බ සභාපතිවරයා වශයෙන් අසුන් ගෙන අය-වැය ඡන්ද විමසීම සිදු කළේය. එහිදී උප සභාපතිවරයා අය-වැයට පක්ෂව ඡන්දය දුන් අතර, විරුද්ධව මන්ත්‍රීවරුන් දොළොස් දෙනකු ඡන්ද පාවිච්චි කළ අතර, උප සභාපතිවරයා අය-වැය ඡන්ද විමසීම කිරීමට විරුද්ධ බව දන්වා මන්ත්‍රීවරුන් නව දෙනකු සභා ශාලාවෙන් පිටව ගියහ.මේ අනුව 2014 අය-වැය සම්බන්ධයෙන් පළමු ඡන්ද වීමසීම අද(23) දින පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122321</link>
    <topic>මහනුවර නගර සභා අය-වැයසජීවීව බලා ගැනීමට ඉඩ</topic>
    <author>ඉන්දික පොල්කොටුව සහ නිහාල් ජයවර්ධන</author>
    <content>පළාත් පාලන ආයතනයක අයවැය ඉදිරිපත් කිරීම හා ඡන්ද විමසීම සජීවීව ජනතාවට දැකබලා ගැනීමේ අවස්ථාව මෙරට ප්‍රථම වරට පසුගිය සිකුරාදා (20) මහනුවර මහ නගර සභාව විසින් ඩිජිටල් තාක්ෂණය ඔස්සේ ලබාදෙන ලදී.මහනුවර නගර මධ්‍යයේ සවිකරන ලද අඩි 18x10 ප්‍රමාණයේ ඩිජිටල් පුවරුවක් උපයෝගී කරගෙන මහනුවර මහනගර සභා අයවැය ජනතාවට දැක බලාගැනීමට අවස්ථාව සළසා තිබිණි.මහනුවර මහනගර සභා ඉතිහාසය 18 වන නගරාධිපතිවරයා වන මහීන්ද්‍ර රත්වත්තේ මහතාගේ මෙම වැඩපිළිවෙළට නගර වාසීන්ගේ දැඩි ප්‍රසාදය හිමිවිය.පළමුවරට නගර වාසීන්ට ලැබුණු මෙම අත්දැකීම තුළින් අයවැය අවස්ථාව සාමාන්‍ය ජනතාවට දැකබලා ගැනීමට මෙන්ම එහි විනිවිදභාවය තීව්‍රර කිරීමට හැකි බව නගරාධිපතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122322</link>
    <topic>135 කැලණිය-කොහුවල බසයේ ගමන් වාර සීමා කරයි</topic>
    <author>බන්දුල අලහකෝන් බොරැල්ල විශේෂ</author>
    <content>කොළඹ නගරයේ පවතින මාර්ග අවහිරතා නිසා කැලණිය සිට කොහුවල දක්වා දිවෙන 135 බස්රථ දිනකට ගමන් වාර 3ක් දක්වා සීමාවී ඇති බව 135 බස් රථ හිමියෝ පවසයි.135 කැලණිය - කොහුවල මාර්ගයේ බස් රථ 28ක් දැනට ධාවනය වන බවත්, ආදායම් තත්ත්වය ඉතා පහත් මට්ටමක පවතින නිසා එම බස් රථ හිමියන් බස් රථ විකිණීමට පවා පෙළඹී සිටිති.එම බස් රථවල රියදුරු සහ කොන්දොස්තරවරුන් පවසන්නේ තමනට ජීවත්වීමට පවා අසීරු තත්ත්වයක් ඇතිවී ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122323</link>
    <topic>අලව්ව මහජන බැංකුවේමුදල් සොරකමක්</topic>
    <author>ඒ කීර්තිසිංහ</author>
    <content>අලව්ව මහජන බැංකුවේ රැපියල් 457000 ක අභ්‍යන්තර මුදල් සොරකමක් සිදුවී ඇතැයි බැංකුවේ කළමනාකරැ අලව්ව පොලීසියට පැමිණිළි කර ඇත.මේ සම්බන්දයෙන් එම බැංකුවේ සුළු සේවකයකු පොලීසිය විසින් අත්අඩංගුවට ගෙන පොල්ගහවෙල මහේස්ත්‍රාත් අධිකරණය වෙත ඉදිරිපත් කර ඇප මත මුදාහරින ලදී.කුරුණෑගල දිසා බාර නියෝජ්‍ය පොලිස්පති සරත් කුමාර ජ්‍යෙෂ්ඨ පොලිස් අධිකාරී අජන්ත සමරකෝන් යන මහත්වරැන්ගේ අධීක්ෂණය යටතේ අලව්ව පොලිස් ස්ථානාධිපති බී කේ ඒ ඒ නිස්සංක අපරාධ අංශයේ ස්ථානාධිපති ආර් එම් ජී බණ්ඩාර මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122324</link>
    <topic>සබන් ලොරියබලකඩුව පල්ලමට</topic>
    <author/>
    <content>මහනුවර සිට මාතලේ දෙසට සබන් ප්‍රවාහනය කළ, ලොරි රථයක් අලවතුගොඩ බෑවුම් මාර්ගයේදි ධාවනය කරමින් සිටියදී වෑන් රථයක් හා යතුරු පැදියක වැදී බලකඩුව පල්ලමේදි අඩි 40ක් පමණ පල්ලමට පෙරළීම නිසා රියදුරු හා රිය සහයක තුවාල ලබා මාතලේ රෝහල් ගත කර ඇති බව මාතලේ පොලිසීයේ රථ වාහන අංශයේ ස්ථානාධිපති පො.පරීක්ෂක සම්පත් හීන්කෙන්ද මහතා පැවැසීය.මෙලෙස සබන් ප්‍රවාහනය කර ඇත්තේ මාතලේ දෙසට වන අතර ලොරි රථය පෙරළී පැය 04 පමණ කාලයක් වෙහෙස දරා එක් අයෙකු බේරා ගැනීමට ප්‍රදේශ වාසින් ගේ සහාය ඇතිව බේරාගෙන රෝහල් ගත කිරීමට හැකිවිය.සිද්ධීය සම්බන්ධයෙන් මූලික පරීක්ෂන මාතලේ පොලීසිය රථ වාහන අංශය මගින් ආරම්භ කර ඇත. සිද්ධියෙන් කිසිවෙකු අනතුරට පත් වී නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122325</link>
    <topic>විශ්‍රාමික පොලිස් නිලධාරියාගෙල සිරකර මරා දමලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව කිඹුලාපිටිය ප්‍රදේශය රුක්අත්තනගස් හංදිය පදිංචිය පුද්ගලයකු 18දා රාත්‍රී අභිරහස් ලෙස ඝාතනය කරන ලදැයි කියන සිද්ධියේ මියගිය අය පිළිබඳ 19 දා මීගමුව දිසා මහ රෝහලේ විශේෂඥ අධිකරණ වෛද්‍ය නිලධාරි ඒ. දයාපාල මහතා පශ්චාත් මරණ පරීක්ෂණය පවත්වන ලදී.එම අයගේ ගෙල ප්‍රදේශය සිරකිරීම නිසා හුස්ම හිරවීමෙන් සිදුවූ මරණයක් බවට අධිකරණ වෛද්‍ය නිලධාරියා නිකුත් කළ වාර්තාවේ සඳහන්ය. මියගොස් ඇත්තේ කදිරාන ගෝල්ඩන් හැවන්වත්ත පදිංචිව සිටි එදිරිසිංහ ආරච්චිගේ නවරත්න (75) නැමැති විශ්‍රාමික පොලිස් නිලධාරියෙකි.පොලිස් සේවයෙන් ඉවත් වූ පසු මියගිය අය මේ විදේශිකයාගේ රියදුරු වශයෙන් කටයුතු කර තිබේ. මියගිය අයට දරුවෝ තිදෙනෙකි. වැඩිමලා ගැහැණු ළමයකු බවත් අනෙක් දෙදෙනා පිරිමි දරුවන් බවත් කියයි. දැනට මාස 6කට පෙරද මියගිය තැනැත්තාගේ නිවසට ඇතුළු වූ පිරිසක් ඔහුගේ අත්පා බැඳ මුඛයද ගැට ගසා දේපළ සොරකම් කරගෙන ගොස් තිබුණි.මියගිය අය සමඟ අසල්වාසීන්ද අමනාපයෙන් සිටි බව කියයි. පසුගිය 18 දා රාත්‍රී මේ තැනැත්තා වත්තේ බිම වැටී සිටියදී මීගමුව රෝහලට ඇතුළත් කිරීමෙන් පසු මියගොස් ඇත.මේ තැනැත්තාට මෙය ස්වභාවිකව සිදුවූ මරණයක් ලෙස මුලදී විශ්වාස කළද පශ්චාත් මරණ පරීක්ෂණයෙන් ගෙල ප්‍රදේශයේ හුස්ම හිරවීමෙන් සිදුකළ මරණයක් බවට වාර්තා වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=n13122326</link>
    <topic>පුතුගේ ලොරියට මව බිලි</topic>
    <author>බිංගිරිය මධ්‍යම සමූහ ඒ. එම්. සරත් කුමාර</author>
    <content>බිංගිරිය පොලිස් බල ප්‍රදේශයේ පානවැව ග්‍රාමයේදී ඊයේ (22) පෙරවරු 10.30 ට පමණ සිය වැඩිමල් පුතු පැදවූ ලොරි රථයට යටවීමෙන් අවුරුදු 82ක් වයසැති මාතාවක් මරුමුවට පත්වීමේ ශෝකජනක පුවතක් වාර්තාවේ.වත්තේ කඩන ලද පොල් මව සමඟ ඇහිදීමෙන් පසුව ‍ෙලාරි රථයට පොල් පැටවීම සඳහා ලොරි රථය පිටුපසට ධාවනය කිරීමේදී මෙම අනතුර සිදුවී ඇත.මෙසේ මියගොස් ඇත්තේ පානවැව පදිංචිව සිටි කේ. විනිප්‍රීඩා පෙරේරා නැමැති දෙදරු මවකි. ලොරි රථය ධාවනය කළ මියගිය කාන්තාවගේ වැඩිමල් පුත්‍රයා වන එච්. ඒ. ප්‍රීටස් නෙවිල් රෝයි (52) යන අය බිංගිරිය පොලිසිය විසින් අත්අඩංගුවට ගෙන තිබේ.මියගිය කාන්තාවගේ දේහය හලාවත මූලික රෝහලට යවා ඇති අතර, පශ්චාත් මරණ පරීක්ෂණය එහිදී පැවැත්වීමට නියමිතය. බිංගිරිය පොලිස් ස්ථානාධිපති පොලිස් පරීක්ෂක වයි. එම්. ජගත් බණ්ඩාර මහතාගේ මෙහෙයවීම යටතේ වැඩිදුර පරීක්ෂණ සිදුකෙරේ.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r1312231</link>
    <topic>අද ඉඳන්පොල් ගෙඩියක් 45යි</topic>
    <author>කෝට්ටේ මධ්‍යම සමූහ</author>
    <content>වැඩි වී ඇති පොල් මිල පාලනය කිරීමේ පියවරක් ලෙස පොල් අලෙවි සංවර්ධන මණ්ඩලයට අයත් ස්ථාන තුනකදී අද සිට (23) පොල් ගෙඩියක් රුපියල් 45 බැගින් අලෙවි කිරීමට කටයුතු යොදා ඇති බව පොල් සංවර්ධන හා ජනතා වතු සංවර්ධන ඇමැති ජගත් පුෂ්ප කුමාර මහතා පැවැසීය.පෙරේදා (21) කෝට්ටේ මහ නගර සභා පරිශ්‍රයේ දී පැවැති නාගරික ජනතාවට පොල් පැළ බෙදාදීමේ උත්සවයකට සහභාගී වෙමින් අමාත්‍යවරයා මේ බව සඳහන් කළේය.බත්තරමුල්ල ඩෙන්සිල් කොබ්බෑකඩුව මාවතේ පිහිටි පොල් සංවර්ධන මණ්ඩල කාර්යාලය ඉදිරිපිටදීත්, නාරහේන්පිට පොල් සංවර්ධන අධිකාරි කාර්යාලය ඉදිරිපිටදීත්, කොළඹ කොටුවේ ආදිපාද විදියේ පොල් සංවර්ධන අධිකාරි ගොඩනැගිල්ල ඉදිරිපිටදීත් මේ අලෙවි සැල් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r1312232</link>
    <topic>තාත්තාටත් දුවටත් දෙලොව රත්වුණු‘ෆේස් බුක් ආදරය’</topic>
    <author>ධම්මිකා වෙලේගොඩ</author>
    <content>දකුණු පළාත් රජයේ කාර්යාලයක සේවයේ යෙදෙන මැදිවියේ පසුවන විවාහක පුද්ගලයෙකු අන්තර්ජාලය හරහා ෆේස් බුක් (face book) මඟින් ලාබාල යුවතියක සමඟ බොහෝ කාලයක් චැට් (chat) කරමින් මානසික වින්දනයක් ලැබුවේය.මේ අයුරින් හඳුනාගත් ඔවුන් දෙදෙනා‍ගේ රසබර රාගී කතා නිසාම ඉක්මනින් ඔවුහු පෙම්වතුන් බවට පත්වූහ. අපි ඔවුන් නුවන් සහ සෙව්වන්දි ලෙස හඳුන්වමු.තවමත් පාසල් සිසුවියක වූ සෙව්වන්දිට පියා විසින් පරිගණකයක් ලබාදුන්නේ සාමාන්‍ය පෙළ විභාගය උසස් ලෙස සමත් වූ නිසාය.යහළු යෙහෙළියන් සමඟ නිතර ෆේස් බුක් හරහා චැට් කරන ඇයට නුවන් හඳුනාගැනීමට හැකිවූයේ තම යෙහෙළියකගේ පෙම්වතාගේ සගයෙකු ලෙසිනි.මොවුන්ගේ ආදරය කෙතරම් දුරදිග ගියේද පැවසුවහොත් ඔවුනොවුන් හමුවීමේ ආශාව ඉතාමත් දැඩි විය.කිසිදිනක නොදුටු දෙදෙනාගේ දසුන දැක ගැනීමට සතියේ දිනක උදේ කාලය යොදා ගත්තේ පාසල් යන මුවාවෙන් ඇයට පැමිණිය හැකි බැවිනි. ඒ සතියේම සිකුරාදා ගාල්ල ප්‍රදේශයේ දී හමුවීමට ඔවුහු කතිකා කර ගත්තේ ගාල්ල බස් නැවතුම්පොළේදී හමුවී සුදුසු ස්ථානයකට යාමේ අභිලාෂයත් සමඟිනි.උදෑසන තම බිරිය විසින් සකසා දුන් බත් පාර්සලය ද රැගෙන කාර්යාලයට යන බව පවසා ජැන්ඩියට ඇඳ පැළඳ ගත් නුවන් වෙලාවටත් පෙර නියමිත ස්ථානයට ගියේ මහත් ප්‍රබෝධයකිනි.පාසල් ඇඳුමෙන් සැරසුණු සෙව්වන්දි හොර රහසේ පොත් බෑගය තුළට පාට ඇඳුමක් දමා ගත්තේ පාසල් නොගොස් යෙහෙළියකගේ නිවසට ගොස් ඇඳුම් මාරු කරගෙන අදාල ස්ථානයට ගොස් පෙම්වතා හඳුනා ගැනීමේ දැඩි ආශාවෙනි.සවස පෞද්ගලික පන්ති ඇති හෙයින් ඊට ගාස්තු ගෙවිය යුතු බව පවසා මවගෙන් වැඩිපුර මුදලක් ද ලබාගත් ඇය සමනලියකසේ සතුටින් ඉගිල ගියේ තම ප්‍රථම ප්‍රේමය අත්විඳීමේ අපේක්ෂාවෙනි.එදිනට අඳින ඇඳුම පිළිබඳව දෙදෙනා කතිකා කර ගත්තේ ඔවුනොවුන් හඳුනාගත හැකි නොවරදින සංකේතය එය බැවිනි.ගාල්ල බස් නැවතුම් පොළේ මාතර බස් නැවතුම අසල සිටි නුවන් අවට සිසාරා තම දෑස් යොමු කළේ කොයි මොහොතේ තම පෙම්වතිය දැක ගැනීමට ලැබේදැයි යන කුතුහලයෙනි.ගෙවී ගියේ සුළු මොහොතකි, රෝසපාට ඇඳුමකින් සැරසී රතුපාට බෑගයක් අතෙහි දරා තමා ඉදිරියට එන යුවතිය පිළිබඳ ඔහු විමසිලිමත් විය. සෙව්වන්දිගේ හිතේද මැවී තිබුණේ නවීන පන්නයට සැරසුණු දඟකාර හැඩකාර තරුණයෙකුගේ රූපයකි.එහෙත් අත්දිග රෝසපාට කමිසයකින් සැරසී එතැන සිටියේ වයස අවුරුදු පනහක පමණ මැදිවියේ පුද්ගලයෙකි. ඇයට දෙවියන් සිහිවිය. නිවසට හොරෙන් පැමිණි ගමන පියාගේ අතටම හසුවූවායැයි ඇය තැති ගත්තාය.“දෙවියනේ තාත්ත මොකද මෙතන කරන්නේ අද කන්තෝරුවට ගියේ නැද්ද?”“මම අහන්නෙ දුව මොකද මෙහේ?”දෙදෙනාටම සත්‍ය වැටහුණේය. ඔවුන් දෙදෙනාම කර ඇත්තේ සුළුපටු වරදක් නොවේ. මෙපමණ කාලයක් ෆේස් බුක් හරහා පෙම්වතුන් ලෙස චැට්කර ඇත්තේ පියා සහ දියණියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r1312233</link>
    <topic>ඇසිඩ් පහරින්කතක් මරුට</topic>
    <author>මාතර සමූහ</author>
    <content>ඇසිඩ් ප්‍රහාරයක් එල්ල කිරීම නිසා කාන්තාවක් මියගොස් ඇත. මෙසේ මියගොස් ඇත්තේ කනංකේ පුහුලහේන පදිංචි එම්. ජී, දයාවතී නමැති 54 හැවිරිදි කාන්තාවකි.මේ ඇසිඩ් ගැසීමෙන් තුවාල ලබා මියගිය කතගේ දියණියක් වන එම්. චමිලා ලක්මිණී නමැති (27) අයද රෝහල් ගත කර තිබේ.පසුගිය 17 වන දින රාත්‍රී 7.00ට පමණ ගාමන්ට් ගොස් පැමිණි දියණිය වන චමිලා ලක්මිණී සමඟ මේ කාන්තාව නිවෙසෙට යමින් සිටියදී කනංකේ පුහුලහේන ප්‍රදේශයේ දී යතුරු පැදියකින් පැමිණි දෙදෙනකුගෙන් එක් අයකු ඇසිඩ් ප්‍රහාරයක් එල්ල කර පලාගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r1312234</link>
    <topic>දේවාල කඩලාසල්ලි උස්සලා</topic>
    <author>මඩකළපුව සමූහ</author>
    <content>මඩකළපුව දිස්ත්‍රික්කයේ ආරගම්පද ප්‍රාදේශීය ලේකම් කොට්ඨාසයේ ඇති හින්දු දේවාල දෙකක් කඩා එහි තිබූ විශාල මුදල් තොගයක් හොරකම් කර ඇති බව කාත්තන්කුඩි පොලිසිය පවසයි.ආරගම්පදි, වෙල්ලිච්චිනෙයි පිල්ලහාර් දේවාලය, ශ්‍රී පේච්චිගම්ම දේවාල දෙකෙහි මෙලෙස මුදල් හොරකම් කර තිබේ.මේ පින් කැටවලින් මුදල් නෝට්ටු පමණක් හොරකම් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r1312235</link>
    <topic>දිගන-රජවැල්ල අවට ගම් ආශ්‍රිතවසඳුන් ගස් වනසන ජාවාරමක්</topic>
    <author>මධ්‍යම පළාත් විශේෂ - පාලිත අලකේශ්වර</author>
    <content>වැඩුණු සඳුන් ගස්වල අතු කැපීම සහ නොවැඩුණු සඳුන් ගස් මුලින් කැපීමේ හොර ජාවාරමක් තම ගම් ප්‍රදේශවල සිදු කෙරෙන බව දිගන, රජවැල්ල පල්ලෙකැලේ, කුණ්ඩසාලේ මහවැලි කලාපවල ගම් වැසියෝ කියති.පදිංචියක් නොමැති බිම්වල සහ මහවැලි රක්ෂිතවලත්, පාසල් ඇතුළු රාජ්‍ය ආයතන බිම්වලත් ඇති ලොකු - කුඩා සඳුන් ගස් සොරුන්ගේ ගොදුරු බවට පත්ව තිබේ.වැඩුණු සඳුන් ගස්වල අතු කැපීම සහ නොවැඩුණු ගස් කඳ මුලින් කැපීමත් බහුලව සිදු කෙරෙන බව කියති.හඬ නොනැගෙන සේ (සඳුන් ගස්) කැපීම සඳහා ඉතා විශ්මය ජනක ලෙස යකඩ කැපීමට භාවිතා කෙරෙන තල යෙදු කියත් යොදා ගන්නා බවද කියති.කලකට පෙර දිගන මහවැලි රක්ෂිතවල සහ කුණ්ඩසාලේ කෘෂිකර්ම බිම්වලත් කුණ්ඩසාලේ මාර්ග සංවර්ධන අධිකාරි බිමේත්, පල්ලේකැලේ ආයුර්වේද රෝහල් බිමේත් සඳුන් ගස් සොරුන් විසින් කපාගෙන ගොස් තිබිණි.ඉන් කීපයක කැපූ සඳුන් කොටන් සමඟ අධිකරණයට ඉදිරිපත් කිරීමට බලගොල්ල පොලිසිය කටයුතු කර තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r1312236</link>
    <topic>දිවුලපිටිය ප්‍රාදේශීය සභාඅයවැය සම්මතයි</topic>
    <author>දිවුලපිටිය විශේෂ</author>
    <content>දිවුලපිටිය ප්‍රාදේශීය සභාවේ 2014 වසරේ අයවැය ඉදිරිපත් කළ අවස්ථාවේ ආණ්ඩු පක්ෂයේ හා විරුද්ධ පක්ෂයේ මන්ත්‍රීවරු සියලු දෙනාගේ එකච්ඡන්දයෙන් සම්මත විය.මෙහිදී ප්‍රාදේශීය සභාවේ විපක්ෂ නායක හසිත විජේසිංහ මහතා පැවසුවේ වත්මන් සභාපති ඉන්දික අනුරුද්ධ මහතා කටයුතු කිරීමේදී පක්ෂ භේදය නොසලකා වැඩ කරන නිසා එක්සත් ජාතික පක්ෂයේ මන්ත්‍රීවරුන්ගේ සහාය 2014 අයවැය සම්මත කර ගැනීමට ලබාදෙන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r1312237</link>
    <topic>හොරෙන්-හොරෙන් රස බැලූතහනම් පෙම ගමටම හෙළිවෙලා</topic>
    <author>අතුරුගිරිය විශේෂ - වික්‍රම සමරසිංහ</author>
    <content>නිලීෂා ඉතාම රූමත් උගත් එක්දරු මවකි. සමාජයේ කා අතරත් ජනප්‍රිය කඩවසම් උසස් ගතිගුණ පිරි ඉහළ රැකියාවකද නියුතු මනුෂ ඇයගේ ස්වාමිපුරුෂයාය. එකම ගමේ එකම පාසලේ සිප් සතර හැදෑරූ ඔවුන් වසර දහයක පමණ ප්‍රේම සම්බන්ධයකින් පසු දෙපාර්ශ්වයේම ආශිර්වාදය ලැබ ඉතා උත්සවශීයෙන් යුග දිවිය ඇරඹූහ.ඔවුන් ගතකළේ සියලු සැප සම්පත්වලින් පිරි ප්‍රීතිමත් දිවි පෙවතකි. එහෙත් නිලීෂාගේ රූ සපුව නිසාම ඇය පසු පස හඹාවිත් ඇයගේ ආදර සුවය යදින අයගේ අඩුවක්ද නොවීය.“ගැහැණු කවුරුද වරදෙ නොබැ‍ඳෙන” යන පැරණි කියමන සත්‍ය කරමින් කාලයත් සමඟ නොදැනීම ඇයද එම ගමේම රස්තියාදුකාර සුරංග නමැති කොලු ගැටයෙක් සමඟ තහනම් පෙමක පැටලුණ. දිවා කාලයේ නිලිෂාගේ නැන්දම්මා (මනූෂගේ මව) එම නිවසේ රැඳී සිටියේ නිලීෂාගේ සහ කුඩා පුතුගේ ආරක්ෂාව වෙනුවෙනි.එනිසා නව පෙම්වතා ඇසුරු කිරීම නිලීෂාට කිසිදු අවස්ථාවක් නොවූ හෙයින් දුරකථන සහ එස්. එම්. එස්. මගින් සියලු පෙම් රහස් හුවමාරු කරගත්හ. තම ස්වාමියාගේ ගති පැවතුම් ගැන මැනවින් අවබෝධව සිටි නිලීෂා එයද ප්‍රයෝජනයට ගනිමින් නව පෙම්වතා හමුවීමට විවිධ උපක්‍රම සෙවූහ.ස්වාමියා සහ නව පෙම්වතා (සුරංග) සමඟ දැඩි ඇසුරක් ඇති කිරීමටද ඇය සමත්විය. මනූෂ සහ සුරංග අතර මත්පැන් පානයටද මං සැලසූහ. ටික කලකින් සුරංග ස්වාමියාගේ හොඳම මිතුරා බවටද පත්වී නිතර නිතර එම නිවෙසට පැමිණීම පමණක් නොව ඇතැම් දිනවලදී රාත්‍රී කාලයේදී පවා එහි රැදීසිටීමට අවස්ථාවද උදාකර ගත්හ.ඔහුගේ පැමිණීම පිළිබඳව ස්වාමියාට කරුණු දක්වමින් බොරු විරුද්ධතාවයක්ද දක්වා නිලීෂා මනුෂගේ (සැමියාගේ) විශ්වාසය සහ ආදරයද තව තවත් දිනා ගැනීමට දක්ෂ විය.බොහෝ දිනවලදී ස්වාමියාට හොඳ මත්පැන් සංග්‍රහයක් පවත්වා ඔහු කාමරයේ සුවනින්දක පසුවන අතරේ ඇය අනියම් පෙම්වතා සමඟ සිත් සේ සතුටු වූවා. ආදරයේ සතුටු සුවයෙන් මේ දෙපළ ඇති තරම් තෘප්තිමත් වූහ.නමුත් එක් දවසකදී මත්පැන් සාදයකදී. සුරංගගේ මුවින්ම මේ රහස ඔහුගේ යහළුවන්ට හෙළිවූයේ එදින පදම ඉක්මවා සුරංගද මත්පැන් පානය කර සිටි හෙයිනි. එම පුවත ගම පුරාම පැතිරී ගිය පසු මනූෂටද ආරංචි විය. දැන් මනූෂ සහ නිලීෂා අතර කෙළවරක් නොමැති ඝට්ටන ඇතිවී තිබීම අසල්වැසි ජනතාවටද පීඩා ගෙන දෙන්නකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r1312238</link>
    <topic>හෝමාගම සංවර්ධනයට දස ලක්ෂ 24000ක ව්‍යාපෘති</topic>
    <author>හෝමාගම විශේෂ ජිනදාස ගමගේ හෝමාගම සමූහ ආනන්ද ප්‍රේමතිලක</author>
    <content>ගතවූ වසර තුළ හෝමාගම ප්‍රාදේශීය ලේකම් කාර්යාලය හරහා රුපියල් මිලියන 24000ක සංවර්ධන ව්‍යාපෘති නිමා කිරීමට හැකිවීම සතුටට කැරුණක් යැයි හෝමාගම සම්බන්ධීකරණ කමිටු සභාපති හා අධ්‍යාපන ඇමැති බන්දුල ගුණවර්ධන මහතා පැවැසීය.ඇමැතිවරයා එසේ පැවසූවේ හෝමාගම ප්‍රාදේශීය මහ ලේකම් කාර්යාලයේ පැවැති හෝමාගම සම්බන්ධීකරණ කමිටු රැස්වීමේදී මූලාසනයේ දේශනය පවත්වමිනි.හෝමාගම ප්‍රාදේශීය ලේකම් කාර්යාලයේ නව මහ ලේකම් ලෙස පත්වී පැමිණි වී. එස්. කේ. කන්නන්ගර මහතා පිළිගැනීමෙන් අනතුරුව තවදුරටත් අදහස් දැක්වූ ඇමැතිවරයා මෙසේද පැවසීය.කොළඹ දිස්ත්‍රික්කයේ සංවර්ධිතම ආසනය බවට හෝමාගම පත්කිරීමේ අපගේ අභිලාෂය ඉෂ්ට කිරීමට නව මහ ලේකම්තුමාත් එතුමාගේ කාර්ය මණ්ඩලයත් සම්පූර්ණ සහයෝගය ලබාදේවීයයි අප බලාපො‍රොත්තු වනවා.හෝමාගම ආසනයේ 2014 වසරේ දී විශාල සංවර්ධන වැඩ කොටසක් කිරීමට බලාපොරොත්තුව තිබෙනවා. මිලියන 500කින් නිම කිරීමට යෝජිත නව උසාවි සංකීර්ණය 2014 ජනවාරි මාසයේ ආරම්භ කරනවා. ඒ සඳහා රවුෆ් හකීම් ඇමැතිතුමා මුදල් ප්‍රතිපාදන ලබා දෙනවා.ගතවූ 2013 වසර තුළ හෝමාගම ප්‍රාදේශීය ලේකම් කාර්යාලය හරහා රුපියල් මිලියන 24000ක සංවර්ධන ව්‍යාපෘති නිමකිරීමට හැකිවීම සතුටට කරුණක්. 2014 දී එයට වඩා දෙගුණයකින් හෝමාගම සංවර්ධනය කිරීමට බලාපොරොත්තු වෙනවා. ඒ සඳහා සියලු දෙනාගේම සහයෝගය ලැබේ යයි මම විශ්වාස කරනවා.ප්‍රාදේශීය ලේකම් වී. එස්. කේ. කන්නන්ගර මහතාද කතා කළ අතර මේ අවස්ථාවට බස්නාහිර පළාත් ප්‍රවාහන ඇමැති උපාලි කොඩිකාර‍ මන්ත්‍රී ජනක වැලිවත්ත ප්‍රාදේශීය සභා මන්ත්‍රීවරුන් වන ඩික්ෂන් ගාමිනී, කැළුම් ප්‍රියංකර අධ්‍යාපන අධ්‍යක්ෂ පාලිත වීරසූරිය මහත්වරු සමඟ රාජ්‍ය නිලධාරීහු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r1312239</link>
    <topic>ගුරුවරියගේ වැඩ ගැන හොයන්නඅධ්‍යක්ෂගෙන් අපූරු උපක්‍රමයක්</topic>
    <author>බර්ටි ලයනල් උඩුගම්පළ</author>
    <content>එක්තරා ප්‍රාථමික විද්‍යාලයකට සමන්මලී ගුරුතුමිය ස්ථාන මාරුවක් ලබා පැමිණියාය. ඇය උගත්ය. රූමත්ය. ඇගේ උගත්කම අවබෝධ කරගත් විදුහල්පති තුමා ඒ ගැන සලකා බලා ඇයට පාසලේ වගකීම් රාශියක් බාරදීමට උත්සුක විය.කලක් යෑමේදී විදුහල්පති කාර්යයන් සොයාබලා ඌණ පූරණය කිරීමට අවස්ථාව සැලසුණේය. දිනක් අධ්‍යාපන පරීක්ෂක මහතකු හසිසියේ මෙම විද්‍යාලයේ පරීක්ෂණයට පැමිණියේ ය. පරීක්ෂක වරයා විදුහල්පති වරයා සමග යෙදුණු කතා බහේදී අලුතින් පැමිණි ගුරුතුමියගේ තතු විමසා බැලීය.ඇගේ දක්ෂකම් උගත්කම් පළපුරුදුකම් සලකා බැලීමෙන් පසු ඇයට පාසලේ වගකීම් රාශියක් භාරදී ඇති බව පැවසීය.පරීක්ෂක වරයා දෙවනි ගොඩනැගිල්ල වෙත පියමන්කර පන්තියකට ඇතුළු විය. සිසුදරුවෝ නැගිට ආයුබෝවන් කියමින් පරීක්ෂකවරයා පිළිගත්තෝය. මම දැන් මෙම ළමයින්ට අපේ ගුරුතුමිය ගැන රචනාවක් ලියන්න දෙනවා. අකුරු ලස්සනට ලියලා පෙන්වන්න.සිසු දරුවන් රචනාව ලියා අවසන් බව පරීක්ෂක වරයාට වැටහිනි. දැන් මේ පන්තියේ නායකයා පොත අරන් ඉදිරියට එන්න.සිරිමාන්න පොත රැගෙන ඉදිරියට ගියේය. දැන් කියවන්න ඔයා ලියපු රචනාව. අපේ ගුරුතුමිය.අපේ ගුරුතුමියගේ නම සමන්මලී ගණිතසූරිය.ඇය අප විද්‍යාලයට පැමිණ දැන් වසර 2ක් ගතවී ඇත. ඇය නපුරුය. අපට හරියට පාඩම් කියා දෙන්නේ නැත. අපිට ගොනා,ඉබ්බා,හරකා,මීමා,රිළවා කියලා අපිට බනිනවා. අපි ඉගෙනගන්නවට ඇය කැමති නැත.අපිට බනින හැටි අපේ තාත්තලාට කියන්නේ නෑ.ඒ ටීචර්ට බනී කියල බයටයි. හරිපුතා නවත්තන්න.දැන් ඔය පොත් ටික එකතු කරලා විදුහල්පති කාමරයට ගේන්න කියා පරීක්ෂකවරයා නැගිට පන්තියෙන් පිටවී ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=r13122310</link>
    <topic>කටාන ප්‍රා. සභාවේඅයවැය සම්මතයි</topic>
    <author>සීදූව සමූහ - නිශ්ශංක පියරත්න</author>
    <content>කටාන ප්‍රාදේශීය සභාවේ 2014 වසරේ අයවැය යෝජනා සභාපති පී. ලීලානන්ද සිල්වා මහතා විසින් දෙමන්හන්දිය පිහිටි කටාන ප්‍රාදේශීය සභා සම්මන්ත්‍රණ ශාලාවේදී පැවති විශේෂ රැස්වීමකදී ඉදිරිපත් කළ අතර එම අයවැය යෝජනා වැඩි ඡන්ද 21 කින් සම්මත විය.මෙහිදී අයවැය යෝජනාවට පක්ෂව ආණ්ඩු පක්ෂය නියෝජනය කරමින් සභාපති ඇතුළු මන්ත්‍රීවරු 14 දෙනෙක් ද, එක්සත් ජාතික පක්ෂයේ මන්ත්‍රීවරු 07 දෙනෙක් ද, එක්ව අයවැය යෝජනාවට පක්ෂව ඡන්දය ප්‍රකාශ කළ අතර කටාන ප්‍රාදේශීය සභාවේ ජනතා විමුක්ති පෙරමුණේ එකම මන්ත්‍රීවරයා අයවැය යෝජනාවට විරුද්ධව ඡන්දය ප්‍රකාශ කිරීමෙන් පසු වැඩි ඡන්ද 21 කින් අයවැය යෝජනා සභා සම්මත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=s1312231</link>
    <topic>ගුවන් කොල්ලෝ පාපන්දු ශූරයෝ වෙති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවු ඩයලොග් චැම්පියන් ලීග් පාපන්දු ශූරතාව ශ්‍රී ලංකා ගුවන් හමුදා පිල දිනාගත්තේය.කළුතර වර්නන් ප්‍රනාන්දු ක්‍රීඩාංගණයට ගැලූ මහා ජනගඟක් මැද ඊයේ පැවැති ගුවන්-රිනවුන් අවසන් සටනේදී ගුවන් හමුදාවේ ජානක චමින්ද එල්ල කළ කෝණ පහරක් ගෝල් කණුව ඉදිරියේ සිටි කුමාර ලංකේෂ්වර දැල තුළට යවා මේ අනගි ජයග්‍රහණය තහවුරු කළේය.ජානක චමින්ද පිට පිට කෝණ පහර 3ක් එල්ල කළ අතර තුන්වැනි පහර ජය මාවතට ඇදී ගියේය. අවසන් තරගයේ වටිනාම ක්‍රීඩකයාට හිමිවු සම්මානය දිනාගත් 27හැවිරිදි කුමාර ලංකේෂ්වර අනුරාධපුර වලිසිංහ හරිස්චන්ද්‍ර විදුහලෙන් පාපන්දු පිටියට පිවිස අනුරාධපුර ඕල්ඩ් ජෝන් ක්‍රීඩා සමාජයට ක්‍රීඩා කොට ගුවන් හමුදා පිලට එක්වු අයෙකි.තරගාවලියේ ගෝල්ඩන් බූට් සම්මානය ගෝල් 23ක් වාර්තා කළ යුද හමුදාවේ මොහොමඩ් ඉෂදීන්ට හිමිවු අතර ශූරතාව දිනු ගුවන් හමුදාවට රුපියල් 750000ක්ද, අනුශූරතාවට හිමිකම්කීවු රිනවුන් පිලට රුපියල් ලක්ෂ 5ක්ද පිරිනැමුණි.ගුවන්-රිනවුන් කණ්ඩායම් දෙක මෙයට පෙර ප්‍රධාන තරගාවලි ‍3ක අවසන් සටනේදී හමුවී එම අවස්ථාවල රිනවුන් ජය‍ගත් අතර ඊයේ දිනයේ මුල සිටම ගුවන් හමුදා ක්‍රීඩකයෝ ජයග්‍රාහී අරමුණ වෙනුවෙන්ම ක්‍රීඩා කළ අයුරු දක්නට ලැබුණි.රිනවුන් පිල අවසන් මිනිත්තු 5දී ප්‍රහාරාත්මක තරග රටාවකට අවතීර්ණ වු අතර තරගය නිමාවීමට මිනිත්තු 3ක් තිබියදී කෞෂල්‍ය ද සිල්වා අලංකාර පහරක් ගෝල් කණුවට එල්ල කළේය.රිනවුන් පිලට දිනයේ වාසනාව නොතිබු හෙයින් කෞෂල්‍යගේ පහර ගෝල් කණුවේ ඉහළ වැදී පිටියට පතිත වුණි.රිනවුන් ක්‍රීඩකයෝ එය ගෝල් කණුවේ වැදී ගෝල් ඉරේ පතිතවු පන්දුවක් බැවින් එය ගෝලයක් බවට එක හඩින් ඉල්ලා සිටියද තරගයේ විනිසුරු ඩිලාන් පෙරේරා එය ප්‍රතික්ෂේප කළේය. ගුවන් හමුදාවේ චතුරංග ප්‍රනාන්දු, ලක්මාල් ගුණසිංහ, මුනීර් සාලි, මොහොමඩ් අස්මි හා ඒ.ඒ සංජීව කහ කාඩ්පත් අවවාද ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=s1312236</link>
    <topic>ගිළිහුණු උඩ පන්දුව පාකිස්තානයට ජය ගෙන දෙයි</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>මොහමඩ් හෆීස්ගේ වැඩිම ජාත්‍යන්තර එක්දින ක්‍රිකට් ඉනිම ආධාරයෙන් පාකිස්තානය ඊයේ සාජා ක්‍රිකට් ක්‍රීඩාංගණයේදී ශ්‍රී ලංකාවට එරෙහිව පැවැති තෙවැනි එක්දින තරගයෙන් ලකුණු 113ක පහසු ජයක් ලැබීය.මේ ජයග්‍රහණයත් සමග දෙපිල අතර තරග පහකින් සමන්විත එක්දින තරගමාලාවේ තරග 2-1ක් ලෙසින් පාකිස්තානය පෙරමුණට පිවිසියේය.පාකිස්තානයේ අභියෝගය වූ ලකුණු 327ක ජයග්‍රාහී ඉලක්කය හඹා ගිය ශ්‍රී ලංකාවේ සියළුම ක්‍රීඩකයෝ තරගයේ තවත් ඕවර 5 යි පන්දු 2ක් ඉතිරිව තිබියදී ලකුණු 213කට දැවී ගියහ.ශ්‍රී ලංකා කණ්ඩායමේ අවසන් කඩුලු 5 ලකුණු 81කට බිඳ වැටිණි. ජයග්‍රාහී පාකිස්තාන කණ්ඩායම වෙනුවෙන් වඩාත්ම සාර්ථක පන්දු යවන්නා වූ උමාර් ගුල් ඕවර 5.4කදී ලකුණු 19කට කඩුලු 3ක් ලබා ගත්තේය.ලකුණු 26ක් පමණක් ලබා ගෙන සිටියදී දැවී යාමෙන් බේරුණු මොහමඩ් හෆීස් අවසානයේ නතර වූයේ නොදැවී ලකුණු 140ක් රැස්කර ගෙනය.ශ්‍රී ලංකා පිළිතුරු ඉනිමේ සිවුවැනි ඕවරයේදී කඩුලු 2ක් බිඳ වැටිනි. මේ කඩුලු දෙක ම මුළු ලකුණු 17 දී ලබා ගත්තේ කලකට පසුව ජාත්‍යන්තර එක්දින ක්‍රිකට් තරග බිමට පිවිසි වේග පන්දු යවන උමාර් ගුල් ය. ‘බැක්වර්ඩ් පොයින්ට්’ හි අහමඩ් ෂෙසාඩ් වෙත උඩ පන්දුවක් දෙමින් කුසල් ජනිත් පෙරේරා (7) පළමුව දැවී ගිය අතර කඩුලු රකින් උමර් අක්මල් අතට උඩ පන්දුවක් දෙමින් දිමුත් කරුණාරත්න (0) දෙවැනුව දැවී ගියේය.කුමාර් සංගක්කාර මුහුණ දුන්නේ පන්දු 14කට පමණි. හතරේ පහර 2ක් සහ හයේ පහරක් එල්ල කළ ‘සංගා’ තවත් හයේ පහරකට යාමේදී ‘ඩීප් මිඩ් විකට්’ හි සොහයිබ් මක්සූඩ් උඩ පන්දුව රැක ගැනීමෙන් ලකුණු 14කට දැවී ගියේය. එම කඩුල්ල හිමිවූයේ ජුනයිඩ් ඛාන් ට ය.ඩිල්ෂාන් ඔහුගේ 34 වැනි ජාත්‍යන්තර එක්දින අර්ධ ශතකය වාර්තා කළේය.ඊළඟ ඕවරයේදී ෂහිඩ් අෆ්රිඩිගේ පන්දුව කෙළින්ම කඩුල්ලේ වැදීමෙන් දැවී ගියේය. පන්දු 62කට මුහුණ දී ලකුණු 59කට දැවී යන විට ඩිල්ෂාන් හතරේ පහර 10ක් එල්ල කර තිබිණි. චන්දිමාල් පස්වැනි කඩුල්ල ලෙසින් මුළු ලකුණු 132 දී දැවී යන විට ශ්‍රී ලංකාව ලකුණු ලබා ගැනීමේ වේගය අතින් පසුබා සිටියේය. චන්දිමාල් දැවී ගියේ ලකුණු 36කටය. පන්දු 53කට මුහුණ දුන් ඔහු හතරේ පහර 3ක් එල්ල කළේය. නුවන් කුලසේකර ට ලබා ගත හැකිවූයේ එක් ලකුණක් පමණි.සීකුගේ ප්‍රසන්න හතරේ සහ හයේ පහර 2 බැගින් එල්ල කර පන්දු 15කින් ලකුණු 22ක් රැස් කිරීමෙන් පසුව දැවී ගියේය. තිසර පෙරේරා නැවත වතාවක් පිතිකරණයේ අසාර්ථක වෙමින් ලකුණු 2කට දැවී ගියේය.  අනෙක් අන්තයෙන් කඩුලු එකින් එක බිඳ වැටෙද්දී නායක ඇන්ජලෝ මැතිව්ස් තම කණ්ඩායමේ ඉනිම ඉදිරියට ගෙන යාමට උපරිම උත්සාහයක් දැරුවද අවසානයේ ඔහුද උඩ පන්දුවක් දෙමින් මුළු ලකුණු 192 දී ආපසු ක්‍රීඩාගාරයට ගියේය. පන්දු 51කට මුහුණ දුන් මැතිව්ස් හතරේ පහරක් සහ හයේ පහර 3ක් එල්ල කරමින් ලකුණු 44ක් ලබා ගත්තේය.40 වැනි ඕවරයේදී අවසන් කඩුල්ල වෙනුවෙන් එක්වූ සචිත්‍ර සේනානායක හා ලසිත් මාලිංග මුළු ලකුණු සංඛ්‍යාව 213 දක්වා ගෙන එමින් සිටියදී 45 වැනි ඕවරයේ උමාර් ගුල්ගේ පන්දුව කෙළින්ම කඩුල්ලේ වැදීමෙන් මාලිංග ලකුණු 19කට දැවී ගියේය. පන්දු 27කට මුහුණ දුන් ඔහු හතරේ පහර 4ක් එල්ල කළේය. සේනානායක නොදැවී ලකුණු 4 යි. පෙර තරගයේදී මෙන්ම මේ තරගයේදීද කාසියේ වාසිය දිනා ගැනීමෙන් පසුව ශ්‍රී ලංකාව පළමුව පන්දු යැවීමට තීරණය කළේය. ඒ තීරණයේ මල් ඵල ගන්වමින් තෙවැනි ඕවරයේදීම පාකිස්තාන කඩුල්ලක් බිඳ වැටිණි. දැවී ගිය පිතිකරුවා වූයේ ෂාජීල් ඛාන් (2) ය.19 වැනි ඕවරයේදී පාකිස්තානයේ වටිනා කඩුල්ලක් දවා ගැනීමට තිබූ අගනා අවස්ථාවක් ශ්‍රී ලංකාවට අහිමි විය. ඒ, ලසිත් මාලිංග ඉතාමත් ඛේදජනක අයුරින් උඩ පන්දුවක් අතහැරිය නිසාවෙනි. හතරේ සීමාව අසල ‘ලෝන්ග් ඕන්’ ස්ථානයේ පන්දු රකිමින් සිටි මාලිංගට හෆීස්ගේ පිත්තෙන් නික්ම ආ ඒ උඩ පන්දුව රැක ගැනීම සඳහා හොඳින් ස්ථානගත වීමට ඕනෑතරම් කාල වේලාවක් තිබිණි. පන්දුව මාලිංගගේ අල්ලේ වැදී බිම පතිත විණි.උඩ පන්දු අතරින් ඉතාමත් පහසු එකක් අතහැරීමෙන් ඕවර 11කට පසුව මාලිංග අති දක්ෂ පන්දු රැකීමක නියැලෙමින් පාකිස්තානයේ ලොකු කඩුලු සබඳතාවක් බිඳ දැමීමට සමත් විය. 31 වැනි ඕවරයේදී මාලිංග එවූ පන්දුවට හෆීස් පහරක් එල්ල කළේය. පන්දුව රැකගත් මාලිංග එය කඩුල්ලට දමා ගැසුවේය. එල්ලය ඉතාමත් නිවැරදි විය. ෂොසාඩ් හා හෆීස්ගේ ඕවර 27.5කින් ලකුණු 160ක සබඳතාව බිඳ වැටිණි. පන්දු 89කින් ලකුණු 81ක ෂෙසාඩ් ඉනිමේ හතරේ පහර 6ක් සහ හයේ පහර 2ක් අන්තර්ඝතව තිබිණි.මුළු ලකුණු 200 දී තෙවැනි කඩුල්ල බිඳ වැටිණි. එවර දැවී ගියේ සොහයිබ් මක්සූඩ් ය. පන්දු 21කින් ලකුණු 21ක මක්සූඩ් ඉනිමේ හතරේ පහරක් සහ හයේ පහර 2ක් ඇතුළත්ව තිබිණි. ඉන්පසුව කඩුල්ලේ එක්වූයේ ඔවුනොවුන්ගේ 139 වැනි ජාත්‍යන්තර එක්දින ක්‍රිකට් තරගයට ක්‍රීඩා කරමින් සිටි මොහමඩ් හෆීස් හා මිස්බා උල් හක් ය. මේ සාජා තණතීරුවේ ම මීට දින හතරකට පෙර පළමු එක්දින තරගයේදී ශතකයක් වාර්තා කළ හෆීස් ඊයේ ද ශතකයක් ලබා ගත්තේය. එය ඔහුගේ 8 වැනි ජාත්‍යන්තර එක්දින ශතකය විය.අවසානයේ මිස්බා උල් හක් දැවී ගියේද ඔහු විසින් බැට දෙනු ලැබූ තිසර පෙරේරාගේ ම පන්දුවකටය. ‘ඩීප් මිඩ් විකට්’ ස්ථානයේ සිට දිමුත් කරුණාරත්න උඩ පන්දුව රැක ගන්නා විට උල් හක් ලකුණු 40ක් රැස්කර ගෙන සිටියේය. ඒ, පන්දු 26කිණි. හතරේ පහර 3ක් සහ හයේ පහර 2ක් උල් හක් ඉනිමේ සටහන්ව තිබිණි. ‘බූම් බූම්’ අෆ්රිඩි (ෂහිඩ්) ට ඊයේ ලබා ගත හැකිවූයේ ලකුණු 2ක් පමණි. අෆ්රිඩිගේ දැවී යාමෙන් පසුව මාලිංග යැවූ පන්දුවට උමර් අක්මල් කඩුල්ල මුවා කළ බවට පිටියේ තරග විනිසුරු තීරණය කළේය. එහෙත් තෙවැනි විනිසුරු එය දැවී යාමක් නොවන බවට (රෙෆරල්) තීරණය කළේය.පාකිස්තාන ඉනිම කඩුලු 5ක් දැවී ලකුණු 326කට අවසන් වූයේ මෙතෙක් මේ තරගමාලාවේ වැඩිම මුළු ලකුණු සංඛ්‍යාව වාර්තා වෙමිණි. ඒ වන විට මොහමඩ් හෆීස් ඔහුගේ වැඩිම එක්දින ලකුණු ප්‍රමාණය වූ 140ක් රැස්කර ගෙන සිටියේය. පන්දු 136ක ඔහුගේ නොදැවුනු අගනා ඉනිමට හතරේ පහර 11ක් සහ හයේ පහර 3ක් ඇතුළත්ව තිබිණි. අක්මාල් හතරේ පහරක් හා හයේ පහර දෙකක් සමග පන්දු 12කින් නොදැවී ලකුණු 23ක් ලබා ගෙන සිටියේය.දෙපිල අතර සිවුවැනි එක්දින ගැටුම නත්තල් දිනයේ අබුඩාබි හි දී පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=s1312232</link>
    <topic>එන්.සී.සී අවසන් තරගයට</topic>
    <author>නිරෝෂාන් ප්‍රියංකර</author>
    <content>අන්තර් සමාජ ක්‍රිකට් තරගාවලියේ පෙරේදා පැවැති පළමු අවසන් පූර්ව තරගයෙන් කෝල්ට්ස් පිල පරාජයට පත්කළ එන්.සී.සී පිල තරගාවලියේ අවසන් මහා තරගයට සුදුසුකම් ලබාගත්තේය. තරගාවලියේ අපරාජිතව අවසන් පූර්ව වටයට පිවිසි කෝල්ට්ස් පිල ඉන් පරාජයට පත්වීම විශේෂ සිදුවීමකි.ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පැවැති තරගයේ කාසියේ වාසිය දිනාගත් එන්.සී.සී පිල, පළමුව පන්දුවට පහරදීමේ අවස්ථාව ලබාදෙමින් කෝල්ට්ස් පිල ලකුණු 174කට සීමා කළේය. ජයග්‍රාහී ඉලක්කය කඩුලු 3ක් දැවී තිබියදී සපුරාලීමට එන්.සී.සී පිලට හැකිවිය.කෝල්ට්ස් පිල වෙනුවෙන් මිලින්ද සිරිවර්ධන පන්දු 86කින් ලකුණු 59ක් රැස් කළේය. සිරිවර්ධන සමගින් අටවැනි කඩුල්ලට එක්වු ළහිරු ජයරත්න ඉනිමේ වැඩිම ලකුණු සබඳතාව (50) පිහිටුවීය. ජයරත්න ලකුණු 27කට දැවී යාමෙන් එම සබඳතාව බිඳ වැටුණි.තරිඳු කෞෂාල් ලකුණු 33කට කඩුලු 4ක් දවාගත් අතර ළහිරු මධුසංක කඩුලු 2ක් දවාගත්තේය.නායක උපුල් තරංග සමගින් පිළිතුරු ඉනිම ඇරැඹු නිරෝෂන් දික්වැල්ල පළමු කඩුල්ලට ලකුණු 60ක් එක් කළේය. දික්වැල්ල ලකුණු 27කට දැවී යෑමෙන් එම සබඳතාව බිඳ වැටුණු අතර මුළු ලකුණු 73ක් වෙද්දී තරංගගේ ඉනිමද නිමාවට පත්විය. මේ ක්‍රීඩකයන් දෙදෙනාම කනිෂ්ක ඇල්විටිගලගේ පන්දු හමුවේ පිටියෙන් ඉවත්විය.මුළු ලකුණු 75ක් වෙද්දී තෙවැනි කඩුල්ල බිඳ වැටුණු අතර එන්.සී.සී පිල ජයග්‍රහණය කරාගෙන ගිය ඇන්ජලෝ පෙරේරා නොදැවී ලකුණු 64ක් රැස් කළේය. ඔහු ජෙහාන් මුබාරක් සමග එක්ව සිවුවැනි කඩුල්ලට නොබිදුණු ලකුණු 100ක සබඳතාවක් පිහිටුවීය.ඇන්ජලෝගේ ඉනිමට පන්දු 50කදී හතරේ පහර 4ක් හා හයේ පහර 5ක් ඇතුළත් විය. ජෙහාන් මුබාරක් නොදැවී ලකුණු 32ක් ඊට හතරේ පහර 4ක් හා හයේ පහරක් ඇතුළත් වුයේ පන්දු 49කිනි.මෙවර තරගාවලියේ අපරාජිත කණ්ඩායම ලෙසින් ඒ කාණ්ඩයෙන් කෝල්ට්ස් පිල අවසන් පූර්ව වටයට පිවිසි අතර බී කාණ්ඩයේ දෙවැනි ස්ථානය ලබාගනිමින් එන්.සී.සී පිල අවසන් වටයට පිවිසියේය.දෙවැනි අවසන් පූර්ව තරගය එස්.එස්.සී හා රාගම ක්‍රීඩා සමාජය අතර අද (23) ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=s1312233</link>
    <topic>හැව්ලොක්ස්-නාවික අපරාජිතව ඉදිරියට</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් පළමු කොටසේ රගර් තරගාවලියේ මෙතෙක් පැවැති තරග 6ම ජයගනිමින් අපරාජිතව ඉදිරියට යාමට නාවික හමුදා කණ්ඩායම සහ පසුගිය වසරේ ශූරයන් වූ හැව්ලොක්ස් පිල සමත්විය.පසුගිය සති අන්තයේ පැවැති 6වැනි තරග වටයේ දී සී.ආර්.පිල සමග පැවැති තරගය ලකුණු 31-27කින් ජයගැනීමට නාවික හමුදා පිල සමත්වූ අතර යුද හමුදාවට එරෙහිව ලකුණු 47-20ක ජයක් වාර්තා කිරීමට හැව්ලොක්ස් පිල සමත්විය.සී.ආර්.පිටියේ පැවැති නාවික – සී.ආර්. තරගයේ දෙවැනි භාගය අතිශය උණුසුම් මුහුණුවරක් ගත් අතර පළමු භාගය නිමාවනවිට ලකුණු 17-12ක් ලෙස ඉදිරියෙන් සිටි සී.ආර්.පිලට දැඩි අභියෝගයක් එල්ල කළ නාවික හමුදා පිල ආක්‍රමණශීලී තරග රටාවක නිරතවෙමින් ජය තහවුරු කරගත්තේය.නාවික හමුදාව ලැබූ ලකුණු සංඛ්‍යාවට ගෝල් තුනක් හා උත්සාහක දිනුම් දෙකක් ඇතුලත් වූ අතර සී.‍ආර්.පිල ගෝල් දෙකක්, උත්සාහක දිනුම් දෙකක් හා දඬුවම් පහරක් මගින් ලකුණු රැස් කළේය.මෙවර තරගවටය ආරම්භ කරමින් යුද හමුදා පිල සමග හැව්ලොක්ස් පිටියේ පැවැති තරග‍යේ දී ජයග්‍රාහී හැව්ලොක්ස් පිල ගෝල් 6ක් හා උත්සාහක දිනුමක් වාර්තා කළේය. යුද හමුදා පිල ලැබුවේ ගෝලයක්, උත්සාහක දිනුම් දෙකක් හා දඬුවම් පහරක් පමණි.මේ අතර සී.එච්.පිලට එරෙහිව හම්බන්තොට පැවැති තරගයේ දී තරගාවලියේ පළමු ජයග්‍රහණය වාර්තා කිරීමට හම්බන්තොට ෂාක්ස් කණ්ඩායම සමත්විය. තරගයේ පළමුභාගය නිමාවනවිට ලකුණු 13-3ක් ලෙස පෙරමුණ ගත් හම්බන්තොට ෂාක්ස් පිල ගෝල් දෙකක් හා දඬුවම් පහර දෙකක් රැස් කළ අතර සී.එච්.පිල උත්සාහක දිනුමක් හා දඬුවම් පහරක් එල්ල කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=s1312234</link>
    <topic>ශ්‍රී ලංකා පිල නැවත පාකිස්තානයට යයිද..?</topic>
    <author>වර්නන් ගුණසේකර සාජා සිට...</author>
    <content>පාකිස්තානයේ ජාත්‍යන්තර ක්‍රිකට් තරග පැවැත්වීම දැන් තහනම් කර තිබෙන්නේ මීට සිවු වසරකට පෙර එරටදී ශ්‍රී ලංකා ක්‍රිකට් කණ්ඩායම ගමන් කරමින් සිටි බස් රථයට ත්‍රස්ත ප්‍රහාරයක් එල්ල වීම හේතුවෙනි.2009 වසරේ එම සිද්ධියෙන් පාකිස්තානයට ජාත්‍යන්තර ක්‍රිකට් තරග පැවැත්වීමේ අයිතිය අහිමි වී සිවු වසරකටත් වැඩි කාලයකට පසුව යළිත් එරටට එම අයිතිය ලබා දෙන කණ්ඩායම ද ශ්‍රී ලංකාව ම වීමට ඉඩ තිබෙන සැටියකි.මේ අනාගත දෛවෝපගත සිදුවීමක් ගැන කරුණු අනාවරණය වන්නේ ශ්‍රී ලංකා ක්‍රිකට් මාධ්‍ය කළමනාකරු රජිත ප්‍රනාන්දු මහතා පාකිස්තාන ප්‍රවෘත්ති චැනලයකට කර තිබෙන ප්‍රකාශයකිනි.“දශක තුනක් තිස්සේ ශ්‍රී ලංකාවේදී ප්‍රචණ්ඩත්වය දැක තිබෙන නිසා අපට එය අලුත් දෙයක් නොවේ.2009 සිදුවීම අවාසනාවන්ත එකක්. නමුත් ප්‍රමාණවත් ආරක්ෂාවක් සැකසීම ගැන සහතික වෙන්න පුළුවන් නම් ශ්‍රී ලංකාවට නැවත වතාවක් පාකිස්තානයේ සංචාරය කරන්න පුළුවනි’ යැයි ප්‍රනාන්දු මහතා පවසා තිබේ.“අසීරු අවස්ථාවන්වලදී පාකිස්තානයෙන් ලැබුණු සහාය ශ්‍රී ලංකාව ඉතා ඉහළින් අගය කරනවා. පාකිස්තානයේ මහත් පීඩාව අපට තේරෙණවා. හැකි සෑම අයුරකින්ම උපකාර කරන්න අප ලෑස්තියි” යනුවෙන් රජිත ප්‍රනාන්දු මහතා වැඩි දුරටත් කියා ඇත්තේ මේ සම්බන්ධයෙන් පාකිස්තාන ක්‍රිකට් මණ්ඩලය හා ශ්‍රී ලංකා ක්‍රිකට් ආයතනය අතර නිළ සාකච්ඡාවක් ගැනද ඉඟියක් කරමිණි.පාකිස්තාන ක්‍රිකට් අතුරු කමිටුවේ සභාපති නජාම් සෙති හා ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග මහතා ශ්‍රී ලංකාව හා පාකිස්තානය අතර දැන් පැවැත්වෙන තරග නැරඹීම සඳහා එක්සත් අරාබි එමීර් රාජ්‍යයට පැමිණ සිටිති. ශ්‍රී ලංකා කණ්ඩායමේ ළඟ එන බංග්ලාදේශ සංචාරය ගැනද කරුණු දැක්වූ ශ්‍රී ලංකා ක්‍රිකට් මාධ්‍ය කළමනාකරු නියමිත පරිදි එම තරග සංචාරය සිදුවනු ඇතැයි බලාපොරොත්තු වන බව කියා තිබේ.“ඒ සංචාරය අහෝසි කිරීමට අපි මේ වනතුරු තීරණයක් අරගෙන නැහැ. නමුත් අවසන් තීරණය ගනු ඇත්තේ ප්‍රබල පරීක්ෂාවකින් පසුවයි. බංග්ලාදේශයේ මහ මැතිවරණයෙන් පසුව එහි තත්ත්වය හොඳ අතට හැරේවි කියා අපි ප්‍රාර්ථනා කරනවා” රජිත ප්‍රනාන්දු මහතා පවසා තිබේ.බංග්ලාදේශය ජනවාරි 27 වැනිදා සිට ආරම්භ වන ටෙස්ට් තරග 2ක්, විස්සයි20 තරග 2ක් හා එක්දින තරග 3ක් සඳහා ශ්‍රී ලංකාවට සත්කාරකත්වය දැරීමට නියමිතව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=s1312235</link>
    <topic>මහනුවරට දැවැන්ත ජයක්</topic>
    <author>මහනුවර ක්‍රීඩා විශේෂ</author>
    <content>අන්තර් සමාජ ‍ඩයලොග් ලීග් රගර් තරගාවලියේ ගුවන් හමුදාව සමග ඊයේ නිත්තවෙල දී පැවැති පළමු කොටසේ තරගයෙන් ලකුණු 93-5ක දැවැන්ත ජයක් වාර්තා කිරීමට මහනුවර ක්‍රීඩා සමාජය සමත්විය.මෙවර තරගාවලියේ වාර්තා වු වැඩිම ලකුණු සංඛ්‍යාව ලෙස මෙය සටහන් විය. තරගයේ පළමු භාගය නිමාවනවිට ලකුණු 27-5ක් ලෙස මහනුවර පිල ඉදිරියෙන් පසුවිය. වි.දිමිත්‍රි තරගය විනිශ්චය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=f1312231</link>
    <topic>මතු පරපුරට හොඳ රටක් සිහිනය සැබෑවී තිබෙනවා</topic>
    <author>සාකච්ඡා කළේ චන්දන ජයවීර</author>
    <content>අන්තර්ජාතික සංවිධාන කිහිපයක් එක්ව කළ සමීක්ෂණයකින්, ළමයි ජීවත්වීමට වඩාත් හිතකර දකුණු ආසියාතික රට බවට ශ්‍රී ලංකාව පත්වීම ගැන සහ මෙම ක්ෂේත්‍රයේ මෑත කාලීනව ගත් සුවිශේෂී පියවර පිළිබඳ ළමා හා කාන්තා කටයුතු ඇමැති තිස්ස කරල්ලියද්ද දැක්වූ අදහස් මෙසේය.* ළමයින්ට ජීවත්වීමට වඩාත් හිතකර දකුණු ආසියාතික රට ශ්‍රී ලංකාව බවට අනාවරණයවීම ගැන විෂය භාර ඇමතිවරයා හැටියට ඔබේ අදහස කුමක්ද?ළමා හිංසනය පිටුදැකීමේ දකුණු ආසියාතික සංවිධාන එකතුව කාලයක් තිස්සේ කළ පරීක්ෂාවකින් පසු රාජ්‍ය මට්ටමින් අපගේ සේවය ඇගැයීමට ලක් කර තිබෙනවා. අපේ අමාත්‍යාංශය මේ කටයුත්තට සම්බන්ධ වෙන්නේ සෞඛ්‍ය, අධ්‍යාපන හා ළමා සුබසාධන ක්ෂේත්‍රයෙන් ළමයින්ගේ යහපතට වත්මන් ආණ්ඩුව ඉටුකළ කාර්යභාරය සහ එහි ප්‍රගතිය පිළිබඳ තොරතුරු ලබාදීම මඟින්. ඒ නිසා මම මෙය අමාත්‍යංශයක් ලබා ගත් ජයග්‍රහණය කට වඩා රට ලබා ගත් ජයග්‍රහණයක් හැටියට හඳුන්වන්න පුළුවන්.* ශ්‍රී ලංකාව අනෙකුත් රාජ්‍ය අතරින් ඉදිරියෙන් සිටින බව ප්‍රකාශයට පත් කිරීමට බලපෑ හේතු මොනවාද?අපේ සෞඛ්‍ය සේවය ඉතාම හොඳයි. ගම්මට්ටමින් පවුල් සෞඛ්‍ය සේවා කටයුතු සාර්ථකව සිදු වෙනවා. ළමයින්ගේ වර්ධනය ගැන සොයා බලා එන්නත් ලබා දීම් සිදු කෙරෙනවා. ගැබිනි මවුවරුන්ගේ පෝෂණය අවශ්‍යතා සොයා බලා ආධාර කරනවා.අධ්‍යාපනය පැත්තෙන් බැලුවත් 99%ක් දරුවන් ප්‍රාථමික අධ්‍යාපනයට යොමු වෙනවා.ඈත දුෂ්කර පළාත්වල පවා ප්‍රාථමික අධ්‍යාපනයට යොමුවීම ඉහළ මට්ටමක් ගන්නවා. පෙර පාසල් ගුරුවරියන් දැනුවත් කිරීමේ වැඩසටහන් අමාත්‍යාංශ මට්ටමින් කෙරෙනවා. ඊළගට ළමයින් සේවයේ යෙදවීම වළකන නීති ඉතාම තදින් ක්‍රියාත්මකයි. මේ නිසා අපේ රටේ ළමයින් ගේ තත්ත්වය යහපත්.* ළමයින්ට හිතකර රාජ්‍යයක් වර්ගීකරණය කිරීම වාර්ෂිකව සිදුකරනු ලබනවද?ලබා ගත් තොරතුරු වසර කිහිපයක් අඛණ්ඩව පරීක්ෂා කොට සෑහිමට පත්වීමෙන් පසු මේ බව අනාවරණය කර තිබෙනවා. සමීක්ෂණ කියන දේවල් ක්ෂණිකව කරන්න බැහැ. කාලයක් ගතවෙනවා. අපේ ‍රට මුල්තැනට එනවිට ඉන්දියාව සිව්වන තැනටත් බංග්ලාදේශය සහ පාකිස්තානය හයවැනි හා හත්වැනි තැනට පත්ව තිබෙනවා.* පසුගිය කාලයේ දක්නට ලැබුණු මාධ්‍ය වාර්තා මඟින් මෙම ඇගැයුම අභියෝගයට ලක්වෙනවා නේද?වයස අවු. 18ට අඩු පෙම්වතුන් දෙදෙනෙක් සිය කැමැත්තෙන් ශාරිරිකව එකතු වූවත් එය සැලකෙන්නේ අපචාරයක් හැටියටයි. වාර්තා වන අපචාර සිදුවීම්වලින් 70%ක්ම කැමැත්තෙන් සිදුවන සබඳතා. නමුත් නීතිමය අර්ථකථනය අනුව එය අපචාරයක්. අපේ රටේ ස්ත්‍රී දූෂණ සිදුවෙන්නේ අවම මට්ටමක. ස්ත්‍රී දූෂණ සම්බන්ධයෙන් ශ්‍රී ලංකාවේ නීතිය අනෙක් රටවලට වඩා පුළුල්.ඒ අනුව විවාහක බිරිඳ සමඟ වුවත් ඇගේ කැමැත්තෙන් තොරව එක්වීමට උත්සාහ කරනවා නම් එය ස්ත්‍රී දූෂණයක් හැටියට පිළිගැනෙනවා.මම නිදහසට කරුණු කියනවා නෙවෙයි. ඉස්සරත් අපේ රටේ මේ වගේ දේවල් වාර්තා වුණා. නමුත් ඒ කාලේ මේවට ප්‍රචාරයක් දුන්නේ නැහැ වහං කළා. දැන් මාධ්‍යයේ ව්‍යාප්තියත් එක්ක ඒවා වැඩියෙන් වාර්තා වෙනවා.* ළමා හා ස්ත්‍රී අපචාර පිළිබඳ සිදුවීම් පැමිණිලි කිරීමට ඇති හැකියාවන් ව්‍යාප්ත කිරීම මඟින් අපචාරයන්ට වැට බැඳීමක් සිදුවේ යැයි ඔබ විශ්වාස කරනවාද?අපචාර වැළැක්විය හැකි ක්‍රම දෙකක් තිබෙනවා. එකක් ඒ පිළිබඳ ජනතාව දැනුවත් කිරීම, අනෙක් ඒවා වාර්තා කිරීම හා ඒ ගැන පරීක්ෂණ පැවැත්වීමයි.අපේ අමාත්‍යාංශයෙන් 1929 කියලා මේ ගැන තොරතුරු දැන්වීමට විසිහතර පැය පුරාම ක්‍රියාත්මක දුරකථන සේවයක් ආරම්භ කර තිබෙනවා. එය භාෂා තුනෙන්ම භාවිතා කළ හැකියි. එයට ලැබෙන පැමිණිලි සම්බන්ධයෙන් අපි පොලිසිය සමඟ එක්ව ක්‍රියාත්මක වෙනවා.ඉස්සර ළමා හා කාන්තා අතවර සිදුවුණත් ඒ ගැන පැමිණිලි කරන්න ‍ජනතාව ඉදිරිපත් වුණේ නැහැ. සෑම පොලිස් ස්ථානයකම ළමා හා කාන්තා කාර්යාංශයක් පිහිටුවා ඒ ගැන පුහුණුවක් ලැබූ පොලිස් නිලධාරින් සේවයේ යෙදවීමෙන් පසු පැකිලීමකින් තොරව මහජනයා පැමිණිලි ඉදිරිපත් කරනවා. මේ කාර්යාල බොහෝවිට පිහිටුවා තිබෙන්නෙත් පොලිස් ස්ථානයෙන් පිටත. සමහර ඒවා එළියට පෙනෙන්නේ පෙර පාසලක් වගේ. අතවර ඉහළ යාම හොඳ නැති වුවත් ඒවා වාර්තාවීම යහපත් ලක්ෂණයක්.* මූලික පාසැල් අධ්‍යාපනය අනිවාර්ය කෙරෙන නීති පනවා තිබිය දී තවමත් අධ්‍යාපනයට යොමු නොවන ළමුන් පිරිසක් ඉතිරිව සිටීම ගැටලුවක් නොවේද?ළමුන් පාසැල් අධ්‍යාපනය යොමු නොකෙරෙන සමාජීය කණ්ඩායම් ගැන අප අවධානයෙන් සිටිනවා. ළමා ලේකම් කාර්යාලය එවැනි පවුල් හඳුනාගෙන ප්‍රාදේශීය ලේකම් කොට්ඨාස මඟින් ඔවුන්ගේ මුලික අවශ්‍යතා ඉටුකර පාසල් අධ්‍යාපනයට යොමුකිරීම සිදුකරනවා.ප්‍රතිපාදන තිබේනම් ඉදිකිරීමක් කළ හැකියි. නමුත් මේ කටයුත්ත එහෙම ක්ෂණිකව කරන්න බැහැ. අභියෝග රාශියක් ජය ගත යුතුයි. මනස හා සම්බන්ධ වූ කටයුත්තක්. එයට ආකල්ප වෙනස් කළ යුතුයි. අපි උපදේශන සේවා ක්‍රියාත්මක කරනවා. එහි ප්‍රතිඵල ලැබෙන්න කාලයක් යනවා. මේ ප්‍රශ්නවලට විසැඳුම් සෙවීම අප අතහැර දමා නැහැ. නිරන්ත‍රයෙන් ඒ ගැන අවදියෙන් සිටිනවා.* අඩු වයස් මවුවරුන්ගේ හා වැන්දඹුවන්ගේ ප්‍රශ්නය උතුරට විශාල වශයෙන් දැ‍නෙන ප්‍රශ්නයක්. එයට ඉදිරිපත් කරන විසඳුම කුමක්ද?මේ ප්‍රශ්න යුද්ධයේ අතුරු ප්‍රතිඵල දෙකක් විදිහට හඳුන්වන්න පුළුවන්. කාන්තාවන් එල්.ටී.ටී.ඊ.ය බලහත්කාරයෙන් ඔවුන්ගේ සංවිධානයට බඳවා ගත්තා. එයින් ගැලවීමේ ක්‍රමයක් හැටියට උතුරේ සමාජය හඳුනා ගත්තේ අඩු වයසින් දරුවන් විවාහ කරදීමයි. මේ නිසා අවු. 13 – 19 මවුවරු සිටිනවා. ඔවුන්ගේ ළමා කාලය අහිමිව තිබෙනවා. පවුල් ජීවිතයක් නඩත්තු කිරීම පිළිබඳ වගකීමක් හෝ හැකියාවක් ඔවුන්ට නැහැ.උතුරේ සංස්කෘතිය අනුව මේ පිරිස සමාජයට අනුගතවීම ක්‍රමයෙන් සිදුවෙනවා.කලින් උතුරු නැ‍ඟෙනහිර පළාත්වල අපේ නිලධාරින් සිටියේ නැහැ. දැන් අපි සෑම ප්‍රාදේශීය ලේකම් කාර්යාලයකම ළමා හා කාන්තා ඒකකයක් පිහිටුවනවා. ග්‍රාමීය මට්ටමින්, දිවයිනේ සෑම කොට්ඨාසයකම ජනතාවගේ අවශ්‍යතා සොයා බලන්න ප්‍රාදේශීය ලේකම් කාර්යාල මට්ටමින් නිලධාරිනියන් පස්දෙනා බැගින් පත්කර තිබෙනවා.* අපචාර වැළැක්වීමේ ක්‍රමවේද පිළිබඳ ජනතාව දැනුවත් කිරීමේ වගකීම ගැන ඔබ සඳහන් කළා. මේ කාර්යය සිදුවන්නේ ‍කෙසේද?සමාජය ගැන ළමයින් දැනුවත් කිරීම මූලිකව සිදු විය යුත්තේ මාපියන් අතින්. ඊළඟට පෙර පාසල් මට්ටමින්. ඉන්පසුව පාසල. මේ විදිහට දැනුම විධිමත්ව ගලා යා යුතුයි. උපදේශන සේවා ඒ අනුව පියවර කිහිපයකින් සිදු කෙරෙනවා. මාපියන්, පෙර පාසල හා පාසල සම්බන්ධ කරගෙන ළමා පරපුර දැනුවත් කළ හැකි යැයි අප විශ්වාස කරනවා.* ළමා හා කාන්තා කටයුතු සඳහා අයවැයෙන් මුදල් වෙන් කර තිබෙන්නේ අමාත්‍යාංශ 60ක් අතරින් 48 වෙනි තැනටයි. ඒ නිසා මේ ගැන ආණ්ඩුව අඩුවෙන් උනන්දුවන බවට විපක්ෂය විවේචන එල්ල කර තිබෙනවා නේද?මේ සම්බන්ධ මූලික වගකීම අපිට තිබුණත් කාන්තාවන් හා ළමුන්ට අදාළ සේවා රැසක් වෙනත් අමාත්‍යාංශ මඟින් ඉටුවෙනවා. නිදර්ශනයක් විදිහට කිව්වොත් ගැබිනි මවුවරුන් ගැන කාන්තා රෝග ගැන කටයුතු කරන්නේ සෞඛ්‍ය අමාත්‍යාංශය. ඊළඟට පෙර පාසල් දියුණු කිරීමට පළාත් සභා මට්ටමින් විශාල වැඩ කොටසක් ඉටුවෙනවා. ඒ නිසා අමාත්‍යාංශයට වෙන් කරන මුදලින් දක්වන උනන්දුව තීරණය කරන්න බැහැ.මෙයට වඩා මුදල් ලැබෙනවා නම් අප එය එපා කියන්නේ නැහැ. නමුත් රටේ ආර්ථික තත්ත්වය ගැනත් සළකා බැලිය යුතුයි.* මෙවර අයවැයෙන් ස්වයංරැකියාවල නියුතු කාන්තාවන්ට ඇප හා පොලිය නොමැතිව ණයක් ලබාදීමට ආණ්ඩුව යෝජනා කර තිබෙනවා. නමුත් එය ක්‍රියාත්මක වෙන්නේ ආර්ථික සංවර්ධන අමාත්‍යාංශය යටතේ නේද?කුමන අමාත්‍යාංශයකින් හෝ වැඩක් වෙනවා නම් එය හොඳයි. කලින් ඉඳලම අපේ අමාත්‍යාංශයෙන් 6%පොලියට වසර 5-10 අතර කාලයට ණයක් දුන්නා. මේ වැඩසටහන ක්‍රියාත්මක වන්නේ දිවි නැඟුම වැඩසටහන යටතේයි. ඒ නිසයි මම කිව්වේ අමාත්‍යාංශ කිහිපයකින් කාන්තා සුබසාධනයට වැඩ කෙරෙනවයි කියලා.ජනාධිපතිතුමා මේ වසරේදී වගේම පසුගිය වසරේදීත් කාන්තා ව්‍යවසායකයන් කැඳවා සාකච්ඡා කළා. එයින් මතුවූ යෝජනාවක් හැටියට කුඩා ව්‍යවසායිකාවන්ට රු.2,50,000ක පොලී රහිත ණයක් ලබා දෙනවා. ආර්ථික සංවර්ධන අමාත්‍යාංශයෙන් ලබා දුන් ප්‍රතිපාදන ලබාගෙන නැඟී සිටි කාන්තාවන් විශාල පිරිසක් සිටිනවා. ඔවුන්ට මෙය තවත් ශක්තියක්..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=f1312232</link>
    <topic>පළාත් පාලන අය-වැය සහ බොරදියේ මාළු බෑම</topic>
    <author>ජනතා මිත්‍ර</author>
    <content>“පළාත් පාලන ආයතනවල අය-වැය පරාජය වීමෙන් ආණ්ඩුවේ කඩා වැටීම පෙනෙනවා. මේ වන විටත් පළාත් පාලන ආයතන 15ක පමණ අය-වැය පරාජයට පත් වී තිබෙනවා.  මේ තත්ත්වය පාර්ලිමේන්තුවටත් ඉක්මනට එන්න පුළුවන්” යනුවෙන් එක්සත් ජාතික පක්ෂයේ තිස්ස අත්තනායක මහ ලේකම්වරයා ප්‍රකාශ කරන්නේ හෙට අනිද්දාම ආණ්ඩුව පෙරළා නව ආණ්ඩුවක් පිහිටුවන බව හඟවමිණි.පරාජයේත් අන්ත පරාජයට වැටී සිටින එක්සත් ජාතික පක්ෂය, නායකත්ව මණ්ඩලයක් පිහිටුවා ගන්නේ ශක්තිමත්ව ඉදිරි මැතිවරණවල දී මුහුණදීම සඳහා ය. නමුත් නායකත්ව මණ්ඩලය ආරම්භයේදීම කැඳ හැලියක් බවට පත් වී ඇති නිසා තිස්ස අත්තනායක මහ ලේකම්වරයාට සිදු වී ඇත්තේ ඇතැම් පළාත් පාලන ආයතනවල පරාජය වන අය-වැයන් ඔස්සේ යම් ආශ්වාදයක් ලබාගැනීමටය. එසේත් නොමැති නම් පුංචි පහේ මෝඩ විනෝදයක් ලබාගෙන නායකත්ව මණ්ඩල අර්බුදයෙන් ටික කාලයකට හෝ මිදී සිටීමටය.මීට වසර දෙක තුනකට පමණ පෙර තිස්ස අත්තනායක මහ ලේකම්වරයා ප්‍රකාශ කර සිටියේ සිංහල අලුත් අවුරුද්දට පෙර සන්ධාන ආණ්ඩුව පෙරළන බවයි. ඉන් පසු ප්‍රකාශ කළේ වෙසක් පොහොයට පෙර එය ක්‍රියාත්මක කරන බවයි. එයත් අසාර්ථක වූ විට අත්තනායක මහතා කියා සිටියේ පොසොන් පොහොයට පෙර අනිවාර්යෙන්ම එය සිදුකරන බවයි.ඉන් පසුව ඊළඟ පොහොයට පෙර ආණ්ඩුව පෙරළන බවද තිස්ස අත්තනායක මහතා ප්‍රකාශ කළේ කිසිදු ලැජ්ජා බයකින් තොරවය. නමුත් පොහොයවල් කීයක් පසුකරන්නට ඇද්ද? තිස්ස අත්තනායක මහත්තයලාට තවමත් පක්ෂයේ අභ්‍යන්තර අර්බුදය විසඳා ගැනීමට නොහැකිව සිටින අවස්ථාවේදී ආණ්ඩු පෙරළි ගැන කවර කතා ද? නමුත් එය වසාගැනීම සඳහා සන්ධාන ආණ්ඩුවේ අභ්‍යන්තර අර්බුද ඇති බව ප්‍රකාශ කිරීමට ඔහු අසාර්ථක උත්සාහයක නිරත වෙයි.එක්සත් ජනතා නිදහස් සන්ධානයට බලය හිමි පළාත් පාලන ආයතන කිහිපයක අය - වැය පරාජය වී තිබෙන බව සැබෑවකි. මෙහිදී ඕනෑම කෙනෙකුට පෙනී යන දෙයක් වන්නේ සභාපති හා උප සභාපතිවරයා අතර තිබෙන මත භේද හා උප සභාපතිවරයාට කෙසේ හෝ සභාපතිධුරයට පත්වීමට තිබෙන වුවමනාව මත මෙසේ අය-වැය පරාජය කිරීමට ක්‍රියාකර තිබෙන බවයි. මෙවැනි අවස්ථා අද ඊයේ නොව ඕනෑම කාලයකදී සිදු වී තිබෙන අතර මෙවර එය රෝගයක් ලෙස බෝ වී තිබෙන්නේ මනාප පොරයට සමගාමී ලෙසිනි.මෙම අය-වැය පරාජය කිරීම සඳහා එක්සත් ජාතික පක්ෂයේ මන්ත්‍රීවරුන්ගේ සහායද හිමි වේ. ඔවුන්ට අවශ්‍ය කවුරුන් හෝ මාර්ගයෙන් අය-වැය පරාජය කර සන්ධාන ආණ්ඩුවට අයත් පළාත් පාලන ආයතනයක අය- වැය පරාජය වූ බව රටට මොර ගා කීමටය. තිස්ස අත්තනායක මහත්වරුන්ද මේ පළාත් පාලන ආයතන නියෝජිතයින්ට උපදෙස් ලබා දී තිබෙන්නේ කෙසේ හෝ පළාත් පාලන ආයතන රැසක අය-වැයන් පරාජය කිරීමට උපකාර කරන ලෙසයි.මෙමඟින් සන්ධාන ආණ්ඩුවේ අභ්‍යන්තර අර්බුදයක් පවතින බවත් අය-වැය පරාජයන් සඳහා විශාල ප්‍රචාරයක් ලබා දී එහි වාසිය තම පක්ෂයට ලබා ගැනීමටත් තිස්ස අත්තනායක මහතා ප්‍රමුඛ එක්සත් ජාතික පක්ෂය කටයුතු කරමින් සිටී.මෙම තත්ත්වයන් දැන දැනත් එහි වාසිය එක්සත් ජාතික පක්ෂයට ලැබෙන ආකාරයෙන් තම පටු අරමුණු වෙනුවෙන් ක්‍රියා කිරීමට සන්ධානයට අයත් ඇතැම් පළාත් පාලන ආයතනවල ප්‍රධානීන් ක්‍රියා කිරීම ඇත්තෙන්ම කනගාටුදායකය. මෙවැනි ප්‍රධානීන්ට එරෙහිව මුලදීම දැඩි තීරණ ගැනීමට එක්සත් ජනතා නිදහස් සන්ධානයේ නායකයින් කටයුතු කළා නම් මෙවැනි තත්ත්වයක් ඇති නොවනු ඇති. දැන්වත් මේ ආකාරයෙන් ක්‍රියා කළ සභාපතිවරුන්ට එරෙහිව විනයානුකූල පියවර ගත යුතුයි.ශ්‍රී ලංකා නිදහස් පක්ෂයේ සමස්ත ලංකා කාරක සභා රැස්වීමේදී මහින්ද රාජපක්ෂ ජනාධිපතිතුමා කළ කතාව ඉතා වැදගත්ය. මෙම අය-වැය පරාජය කිරීම් වලින් බලාපොරොත්තු වන්නේ යම් යම් කඩාකප්පල් ක්‍රියා ඇති කිරීමට පමණයි. පළාත් පාලන ආයතනවල කටයුතු කාර්යක්ෂම කිරීමට සියලු දෙනාම කටයුතු කළ යුතු බවත් පළාත් පාලන ආයතන සඳහා පැරැණි ක්‍රමය ක්‍රියාත්මක කළ යුතු බවත් ජනාධිපතිතුමා අවධාරණය කළේ ය. අය-වැය පරාජය වුවත් එහි බලතල අඩු නොවන ආකාරයෙන් සංශෝධන කළ විට මෙම කඩාකප්පල්කාරීන්ට හොඳ පිළිතුරක් ලැබේ.එම නිසා සන්ධානයට අයත් සියලු පළාත් පාලන ආයතනවල ප්‍රධානීන් රට වෙනුවෙන්, ජනතාව වෙනුවෙන් වඩාත් කාර්යක්ෂම සේවයක් ඉටු කිරීමට අදිටන් කරගත යුතුයි.ත්‍රස්තවාදයෙන් මුළුමනින්ම නිදහස් කරගත් රට නව සංවර්ධන මාවතක ගමන් කරමින් සිටී. මහින්ද චින්තන ඉදිරි දැක්ම වැඩසටහන යටතේ සංවර්ධන වැඩසටහන් රැසක් ක්‍රියාත්මක වන්නේ එහි ප්‍රතිලාභයන් පොදු ජනතාවටත් රටටත් ලබා දෙමිණි.වසර 30කට අධික කාලයක් තිස්සේ රට වෙළාගත් ත්‍රස්තවාදයෙන් රට බේරාගත් අභීත නායකයෙකු ශ්‍රී ලංකා නිදහස් පක්ෂයේ සභාපතිවරයා වශයෙන් කටයුතු කරනවිට මේ ආකාරයෙන් ඇතැම් පළාත් පාලන ආයතනවල පරාජය කිරීමට ශ්‍රී ලංකා නිදහස් පක්ෂයේම පළාත් පාලන නියෝජිතයින් ක්‍රියා කිරීම ඇත්තෙන්ම කනගාටුදායකය.මෙම පළාත් පාලන ආයතන නියෝජිතයින් දැන හෝ නොදැන සිදුකර ඇත්තේ බරපතළ වරදකි.තම නායකයාට තම දේශපාලන පක්ෂයට හා තමන් පත් කළ පොදු මහජනතාවට ද්‍රෝහී වීමකි. එම ද්‍රෝහි ක්‍රියාව සිදු කිරීමට පෙර ඒ ගැන සිතීමට ඔවුන්ට ඕනෑවටත් වඩා වෙලාවක් තිබුණි. නමුත් පළාත් පාලන ආයතන කිහිපයක අය-වැය පරාජය කිරීමට ක්‍රියාකිරීම නිසා එහි දේශපාලන වාසිය උපරිම වශයෙන් ලබාගැනීමට එක්සත් ජාතික පක්ෂය කටයුතු කරමින් සිටී. මේ තත්ත්වයන් ගැන අය-වැය පරාජය කිරීමට ශ්‍රී ලංකා නිදහස් පක්ෂය නියෝජනය කරමින් කටයුතු කළ මහජන නියෝජිතයින් කියන්නේ කුමක්ද? අය-වැය පරාජය කිරීමෙන් නිසි ප්‍රතිලාභ ලැබෙනවාද? එමඟින් අදාළ පළාත් පාලන ආයතනවලට සිදුවන දේ කුමක්ද?ඕනෑම පළාත් පාලන ආයතනයක ඕනෑම සභාපතිවරයෙක් ක්‍රියා කළ යුත්තේ එක්සත් ජනතා නිදහස් සන්ධානයේ ප්‍රතිපත්තිවලට අනුකූලවයි. මහින්ද චින්තන ඉදිරි දැක්ම හරහා රට නැවුම් සංවර්ධන මාවතක ගෙන යාමටය.සභාපතිවරයා ඒ කිසිවක් මායිම් නොකර ඔහුගේ හිතුමනාපයට පළාත් පාලන ආයතනවල වැඩකටයුතු සිදු කරගෙන යනවා නම් උප සභාපතිවරයාට හෝ අනෙකුත් ජනතා නියෝජිතයින්ට ඊට විරුද්ධ වීමට ඕනෑ තරම් අවස්ථා තිබේ.එවිට අදාළ මහජන නියෝජිතයින් සිදු කළ යුත්තේ අත්තනෝමතික ආකාරයෙන් ක්‍රියා කරන සභාපතිවරුන්ට එරෙහිව නීතිය ක්‍රියාත්මක කිරීමයි. එක්සත් ජනතා නිදහස් සන්ධානයේ මහ ලේකම් සුසිල් ප්‍රේමජයන්ත, ශ්‍රී ලංකා නිදහස් පක්ෂයේ මහ ලේකම් මෛත්‍රීපාල සිරිසේන යන මහත්වරුන් මේ පිළිබඳ දැඩි අවධානයක් යොමු කිරීම ඉතා වැදගත් වේ. හිතුමතේ අය-වැය පරාජයන් කිරීමට සිය ඡන්දය ප්‍රකාශ කළ ජනතා නියෝජිතයින්ට මින්මතු කිසි දිනයක අදාළ ආයතනවල සභාපතිවරුන් වීමට කිසි සේත්ම නොහැකි වන බව මෛත්‍රිපාල සිරිසේන මහතා ප්‍රකාශ කිරීම ඉතා අගය කළ යුතුයි.පළාත් පාලන ආයතනවල සභාපතිධුර දරා අය -වැය මඟින් නිකරුණේ පරාජය කරන ලද ජනතා නියෝජිතයින්ට නිකම්ම නිකං ගෙවල්වලට යන ආකාරයේ වැඩ සටහන් ක්‍රියාත්මක කරනවාට මහින්ද රාජපක්ෂ ජනාධිපතිතුමා අකමැතිය. නමුත් එක්සත් ජාතික පක්ෂය කල්පනා කළේ පළාත් පාලන ආයතනවල අය- වැය පරාජය කර එම කඩාකප්පල්කාරි වැඩපිළිවෙළ මඟින් හෝ යම් මෝඩ විනෝදයක් ලබා ගෙන දේශපාලන බංකොලොත්භාවයෙන් යම් ආකාරයකට හෝ ගොඩ ඒමටය. නමුත් වසර 40 කට වඩා අත්දැකීම් සම්භාරයක් දේශපාලනික වශයෙන් ඇති මහින්ද රාජපක්ෂ ජනාධිපතිතුමාට කාරක සභා සම්මේලනයේදී ලබා දුන්නේ ය.ජනාධිපතිතුමා මීට මැදිහත් නොවන්නට සන්ධානයට අයත් පළාත් පාලන ආයතන තවත් කිහිපයකම අය-වැය බොහෝ දුරට පරාජය වීමට ඉඩ තිබුණි. ඒ සඳහා එක්සත් ජාතික පක්ෂය යම් කුමන්ත්‍රණකාරී වැඩපිළිවෙළක් ක්‍රියාවට නංවා තිබෙන බව ඉතා පැහැදිලිය. එම තත්ත්වය දිගටම ක්‍රියාත්මක වූවානම් පළාත් පාලන ආයතනවල අය-වැය පරාජයන්ට පත් වී එම ආයතන අරාජික වන්නේ ය. උප සභාපතිවරුන් හෝ වෙනත් නියෝජිතයෙක් සභාපතිධුරවලට පත්වන්නේය. ඉන් පසු එම පළාත් පාලන ආයතනවල දිගින් දිගටම බෙදීම් සිදුවීම වැළැක්විය නොහැකි වනු ඇත. හිටපු සභාපතිවරුන් හා අලුතින් පත්වන සභාපතිවරුන් අතර මත ගැටුම් දිගින් දිගටම ඇතිවන නිසා පළාත් පාලන ආයතන නිසි කාර්යක්ෂමතාවයකින් පවත්වාගෙන යාමට නොහැකි වනු ඇත.මෙම අරාජික තත්ත්වය ඇතිවන තුරු පුල පුලා බලා සිටින එක්සත් ජාතික පක්ෂයට ඉතා හොඳින් බොරදියේ මාළු බෑමට හැකිවනු ඇත. එක්සත් ජාතික පක්ෂයේ මන්ත්‍රීවරුන්ගේ සහයෝගය ලබාගෙන අය-වැය පරාජයට පත්කරපු පළාත් පාලන ආයතනවල නව සභාපතිවරුන් පත්කිරීමේදී ද එක්සත් ජාතික පක්ෂයේ මන්ත්‍රීවරුන්ගේ සහයෝගය ලබා ගැනීමට සිදුවනු ඇත. ඉන්පසුව සිදුවන තත්ත්වය ගැන අමුතුවෙන් කිව යුතු නොවේ. එක්සත් ජාතික පක්ෂයේ ඕනෑ එපාකම් අනුව එවිට පළාත් පාලන ආයතන ක්‍රියාත්මකවීම වැළැක්වීමට නොහැකි වනු ඇත්තේ එක්සත් ජාතික පක්ෂයේ නියෝජිතයින්ගේ සහාය ලබාගෙන තිබෙන නිසාය.පළාත් පාලන ආයතන තම අල්ලේ තියා නැටවීමට උත්සාහ ගන්නා එක්සත් ජාතික පක්ෂය කියා සිටින්නේ ශ්‍රී ලංකා නිදහස් පක්ෂයේ අභ්‍යන්තර අර්බුද නිසා පළාත් පාලන ආයතන අරාජික වී තිබෙන බවයි. ඉන් පසුව සියලුම පළාත් පාලන ආයතනවල මෙම තත්ත්වය ඇති කිරීමටද එක්සත් ජාතික පක්ෂය ක්‍රියා කරන්නේය. මෙම තත්ත්වයන් ගැන පළාත් පාලන ආයතනවල අය-වැය පරාජය කිරීමට ක්‍රියා කළ එක්සත් ජනතා නිදහස් සන්ධානයේ මන්ත්‍රීවරුන්ට වැටහුණේ ද?එසේ වැටහුණේ නොමැති නම් ඔවුන් මේ රටේ ජනතා සේවයට හෝ දේශපාලනය කිරීමට කිසිසේත් ම සුදුසු නැත. වැලේ වැල් නැතුව සිටින එක්සත් ජාතික පක්ෂය පළාත් පාලන ආයතනවල අය-වැය පරාජයට පත්කිරීමෙන් යම් මෝඩ විනෝදයක් ලබාගෙන දේශපාලනික වශයෙන් ඉදිරියට යම් පියවරක් තැබීමට උත්සාහ කරන බව අය-වැය පරාජය කිරීමට මුල් වූ ජනතා නියෝජිතයින්ට නොතේරීම කනගාටුවට කරුණකි.පළාත් පාලන ආයතනවල අය-වැය පරාජය කිරීම එතරම් බරපතළ කාරණයක් වනු ඇතැයි කල්පනා නොකළ මන්ත්‍රීවරුන්ට දැන් එහි බරපතළකම ඉතා හොඳින් වැටහෙනවා ඇත. එම මන්ත්‍රීවරුන්ට එරෙහිව උපරිම විනය ක්‍රියාමාර්ග ගැනීමට ශ්‍රී ලංකා නිදහස් පක්ෂය තීරණය කිරීම අනෙක් දේශපාලන පක්ෂවලටද හොඳ ආදර්ශයකි. ඔවුන් සියලු දෙනාටම මින් පසු පළාත් පාලන ආයතනවල තනතුරු අහිමි වනු ඇත.එපමණක් නොව ඔවුන්ගෙන් නිදහසට කරුණු විමසීමටද තීරණය වී ඇත. ඔවුන් දැනට දරන සියලු තනතුරුද ඔවුන්ට අහිමිවනු ඇත. එපමණක් නොව ඉදිරියේදී කිසිම අවස්ථාවකදී පළාත් පාලන ආයතනවල සභාතිධුර හෝ තනතුරු ලබා නොදීමට ක්‍රියාකරන බවද ශ්‍රී ලංකා නිදහස් පක්ෂයේ මහ ලේකම් මෛත්‍රීපාල සිරිසේන අමාත්‍යවරයා ප්‍රකාශ කරයි. තම දේශපාලන ජීවිතය තිඹිරිගෙයිදීම විනාශ කරගැනීමට ඇතැම් පළාත් පාලන ආයතන නියෝජිතයින්ට සිදුවූයේ ඇයි? මින්පසු මෙවැනි තීරණ නොගැනීමට මෙය ඉතා හොඳ පාඩමකි.පළාත් පාලන ආයතනයක යම් සභාපතිවරයෙකු හිතුමනාපෙට වැඩකරනවා නම් ඒ සඳහා ක්‍රියා කළ යුතු ක්‍රමවේද ඇත. අය-වැය යෝජනා ගැන සෑහීමකට පත්වීමට නොහැකි නම් ඒ සඳහා නව යෝජනා හෝ සංශෝධන ගෙන ඒමට හැකියාව ඇත. එසේත් නිසි ප්‍රතිචාර නොලැබෙන්නේ නම් මේ පිළිබඳ ශ්‍රී ලංකා නිදහස් පක්ෂයේ මහ ලේකම්වරයාට හෝ එක්සත් ජනතා නිදහස් සන්ධානයේ මහ ලේකම්වරයාට ලිඛිතව පැමිණිලි කළ හැකිය.ඉන් පසු අදාළ සභාපතිවරයා සමඟ සාකච්ඡා කර මෙම ගැටලුව ඉතා පහසුවෙන් විසඳා ගත හැක. සභාපතිවරයාගේ ක්‍රියා කලාපය තුළ යම් වැරැද්දක් තිබෙනවාද? අය-වැය යෝජනා ගැන අඩු පාඩු තිබෙනවාද? එසේත් නැත්නම් සභාපතිවරයා ඉවත් කිරීම සඳහා පමණක් අරමුණු කරගනිමින් විරුද්ධ වන්නේද? එහි සාධාරණත්වයක් තිබෙනවාද? කියා මෙහිදී ඉතා නිරවුල්ව සොයා බැලිය හැක. මීට පෙර අවස්ථාවලදීත් හිතුමනාපෙට වැඩකටයුතු සිදුකරගෙන ගිය පළාත් පාලන ආයතන විසුරුවා හැර විශේෂ කොමසාරිස්වරයෙකු යටතට පත්කළ අවස්ථා ඉතිහාසයේ ඇත.වරක් එක්සත් ජාතික පක්ෂයට නාම යෝජනා පත්‍රය නිවැරැදිව සම්පූර්ණ නොකර ටිපෙක්ස් කිරීම නිසා කොළඹ මහ නගර සභාවට ඉදිරිපත් කෙරුණු නාම යෝජනාව ප්‍රතික්ෂේපවීම නිසා එහි බලය හිමිවූයේ ඇස් කණ්ණාඩිය ලකුණෙන් මැතිවරණයට ඉදිරිපත් වූ ස්වාධීන කණ්ඩායමකටය. ඉන් පසු කොළඹ මහ නගර සභාවේ සිදු වූ අරාජිකත්වය ගැන අමුතුවෙන් කිවයුතු නොවේ. එම අරාජිකත්වයෙන් වැඩිම පීඩාවක් වින්දේ කොළඹ නගර වැසියන්ය. කැළි කසළ උවදුර, ඩෙංගු උවදුර, යටිතල පහසුකම්වල ගැටලු ඇතුළු කොළඹ මහ නගර සභාවෙන් සිදු වූ බොහෝ සේවා ලබා ගැනීමට පොදු ජනතාවට නොහැකි විය. මෙම අරාජික තත්ත්වයන් එක්සත් ජාතික පක්ෂයේ රනිල් වික්‍රමසිංහ මහතාට අමතක වූවාට කොළඹ ජනතාවට නම් අමතක වී නොමැත.ජනතාවගේ ගැටලුවලට වහා විසඳුම් ලබාදීමට මෙහි දී ඉදිරිපත් වූ ජනාධිපතිතුමා විශේෂ කොමසාරිස්වරයෙක් පත් කර තිබුණු අරාජිකත්වයෙන් කොළඹ මහ නගර සභාව මුදාගැනීමට තීරණය කළේ ය. ඒ පරිදිම මෙවරත් ජනාධිපතිතුමා අරාජිකවීමට ගිය පළාත් පාලන ආයතන මුදාගැනීමට ක්‍රියා කළේ ය.එක්සත් ජාතික පක්ෂය කට ඇරගෙන බලා සිටියේ මුළු රටේම පළාත් පාලන ආයතනවල අය-වැයන් පරාජය වන තුරුය. එය දවල් හීනයක් බව තිස්ස අත්තනායක මහතාටද දැන් ඉතා හොඳින් වැටහෙනු ඇති. ඕනෑම ගැටලුවක් සඳහා නිසි අවස්ථාවේදී නිසි විසඳුම් ලබාදීමට ජනාධිපතිතුමා ක්‍රියා කරන්නේය.දැන් අය-වැය පරාජයක් ගැන අසන්නටවත් ලැබෙන්නේ නැත. වඩාත් කාර්යක්ෂම ජනතා සේවයක් සඳහා සභාපති, උප සභාපති ඇතුළු සන්ධානයේ ජනතා නියෝජිතයෝ ඉතා යුහුසුළුව ක්‍රියා කරති. පරිණත දේශපාලන නායකත්වය යනු එයයි. මේ වන විට ශ්‍රී ලංකා නිදහස් පක්ෂය ඉතිහාසයේ ස්වර්ණමය යුගය පසු කරමින් සිටී. මනාප ක්‍රමය යටතේ 2/3 ක බහුතරයක් පාර්ලිමේන්තුවේ ලබාගැනීම, වැඩිම පළාත් සභා සංඛ්‍යාවක බලය ලබා ගැනීම, වැඩිම පළාත් පාලන ආයතන සංඛ්‍යාවක බලය හිමිකර ගැනීම කැපී පෙනේ. බස්නාහිර හා දකුණු පළාත් සභා මැතිවරණ සඳහාද මේ වන විටත් සූදානමින් සිටී.පක්ෂය තුළ කිසිදු විනයක් ආරක්ෂා කර ගැනීමට නොහැකිවුණු නිසා එක්සත් ජාතික පක්ෂයේ පිරිස් සිරිකොත වැට කඩාගෙන පක්ෂ මූලස්ථානයට ගල් වරුසාවක් එල්ල කළහ. ඇත්තටම පක්ෂ අභ්‍යන්තරයේ අර්බුද ඇත්තේ කුමන දේශපාලන පක්ෂයේද? යන්න ඕනෑම කෙනෙකුට වැටහෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=f1312233</link>
    <topic>නියම බොක්සිංකාරයා බිම දාන්න ලේසි නෑ !</topic>
    <author>සංවාද සටහන උපාලි කරුණාරත්න ඡායාරූප- සමන් ශ්‍රී වෙදගේ</author>
    <content>මොහු මහ මගදී දුටුවහොත් අතීතයේ මෙරට සිටි දක්ෂ බොක්සින් ක්‍රීඩකයෙකු සටන් කරුවෙකු බව අපට නොසිතෙනු ඇත. එහෙත් මොහු සමඟ කතා කළහොත් ඉතා ජවසම්පන්න තරුණයෙකුගේ අදහස් දැක්වීමකට සවන් දීමට පිළිවෙන.මහලු වයසේ පසු වන මොහු තම බොක්සින් හැකියාවන් ප්‍රායෝගිකව පෙන්නුම් කළේ විස්මිත ආකාරයටය. තරුණ වයසේ පසුවන බොක්සින් ක්‍රීඩකයෙකු සමග තරඟ වැදුනේ විදුලි වේගයෙනි.අත් පහර අති ප්‍රබල විය. අප ඉදිරිපත් කළ ප්‍රශ්නවලට වරෙක කල්පනා කරමින් පිළිතුරු ලබා දුනි. මෙවර ගුස්ති පිටුවේ සංවාදයට එක්වනුයේ ඩබ්ලියු.ආර්.එම් වින්සන් ( වින්සන් මාස්ටර් ) ය.* ඔබේ වයස කීයද74 යි. 1939 වර්ෂයේයි මා උපන්නේ.* බොක්සින් ගහන්න පටන් ගත්තෙ කොයිකාලෙ ඉඳලද?1958. ඒ කාලෙ මම හිටියෙ නාවුක හමුදාවෙ. එදා සිට අද දක්වා බොක්සින් ක්‍රීඩාවේ යෙදෙනවා.* එම අතීතයට ගමන් කළ හොත්නාවුක හමුදාව ඇතුළේ බොක්සින් තරඟාවලි තිබුණ. ඒවාට රටේ විවිධ ප්‍රදේශයන්හි තිබූ කඳවුරුවලින් බොක්සින් ක්‍රීඩකයො පැමිණෙනවා. තරඟාවලි කොළඹදීයි පැවැත්වුණේ. මම ඒවායේ දිගටම සෙල්ලම් කළා.* පාසැල් යන කාලයේත් ඔබ බොක්සින් ක්‍රීඩකයෙක්ද?නැහැ. මම පාසැල් ගියේ නුගේගොඩ ශාන්ත ජෝන් විද්‍යාලයට. ඒ කාලෙ ෆුට් බෝල් සෙල්ලම් කළා. පිහිනුම් ක්‍රීඩාවේ නිරත වුණා.* බොක්සින් විතරද නාවුක හමුදාවෙ ඉන්න කාලෙ කළේ?මල්ලවපොර ක්‍රීඩාවේද යෙදුනා.* ඔබේ පළමු බොක්ෂින් ගුරුවරු කවුද?ලුතිනන් කමාන්ඩර් වැලිවිටි‍ගොඩ. මොහු දක්ෂ බොක්ෂින් ක්‍රීඩකයෙක්. ඇල්බට් පෙරේරාත් මට ගුරුහරුකම් දුන්නා.* මෙරට සිටි දක්ෂ බොක්සින් ක්‍රීඩකයො ලෙස ඔබ දකින්නෙ කවුද?වින්ස්ටන් වැන්ක්ලම්බර්ග් , කරුණාරත්න වැනි අය.* අතීතයේ බොක්සින් පුහුණු වූ ආකාරය ඔබට මතකදඋදෑසන කඩල හෝ බිස්කට් වැනි ආහාරයක් සුළුවෙන් අරගෙන තේ එකක් බීල කිලෝ මීටර් 4 - 5 දුවනව. ඉන් පසුව විවේකයක් අරගෙන උදෑසන ආහාරය ගන්නවා. දුවන අතරෙදි මම බොක්සින් ක්‍රීඩාවට අවශ්‍ය ව්‍යායාමත් කරනවා.බොක්සින්වලට අවශ්‍ය තාක්ෂණික පුහුණුවිම් කරන්නෙ සවස. හැබැයි වර්තමානයේ මේ ක්‍රමය වෙනස් කර තිබෙනවා. තාක්ෂණික පුහුණුවීම් උදෑසනත් කරනවා.* බොක්සින් ක්‍රීඩකයො ලෙඩ වෙනව නේද?එහෙම වෙන්න පුළුවන්. මොකද ඔලුවට ප්‍රබල පහරවල් වැදුණොත් විවිධ රෝගාබාධ ඇතිවිය හැකියි. බොක්සින් ගහන්න ගිහිල්ල රෝගී වූ අය ඉන්නවා.* ඔබ බොක්සින් ගහන්න ගිහින් තියෙන රටවල් මොනවද?සිංගප්පූරුව, ඉන්දියාව, හොංකොං ආදී රටවලට මං ගිහින් තියෙනවා. එම රටවලදී මම ජයග්‍රහණ රැසක් ලබා ගෙන තිබෙනවා.* බොක්සින් ක්‍රීඩකයෙකුට රෝගියෙකු නොවී ඉන්න බැරිදඅනිවාර්යයෙන්ම පුළුවන්. බොක්සින් ක්‍රීඩකයෙකු යමෙකුගේ පහරදීමකින් බේරී තමයි පහර ගහන්න ඕනෙ.* යමෙකුට ප්‍රබල අත් පහරක් බොක්සින් ක්‍රීඩකයෙකු එල්ල කළොත් ඔහු මරණයට පවා පත් වන්නට ඉඩ තිබෙනවා නේදඔව්. ශරීරයේ හානිවන ස්ථානයකට වැදුණොත් ඉතා භයානකයි. මොකද බොක්සින් ක්‍රීඩකයෙකුගේ අත් පහර සාමාන්‍ය පුද්ගලයෙකුගේ පහරකට වඩා ඉතා ශක්තිමත්. බෙල්ලට එවැනි පහරක් එල්ලවුණොත් තත්ත්වය භයානකයි.* බොක්සින් ක්‍රීඩාවක් වශයෙන් වගේම ප්‍රබල සටන් ක්‍රමයක් වශයෙන් යොදා ගන්න පුළුවන්දබොක්සින් කියන්නෙ සටන් ක්‍රමයක්. අපි කරන්නෙ එය ක්‍රීඩාවක් ලෙසයි. සටනකට බොක්සින් යොදා ගත්තොත් ප්‍රතිවාදීන්ට දරුණු ලෙස පහර දෙන්න පුළුවන්. ඒ වගේම බොක්සින් ක්‍රීඩකයෙකුට කවුරුන් හෝ පහර දෙන්න පැමිණියහොත් බොක්සින් සටන් ක්‍රමයක් ලෙස අනිවාර්යයෙන්ම යොදා ගන්න පුළුවන්.* ඔබ බොක්සින් සටන් ක්‍රමයක් ලෙස යොදා ගත් අවස්ථාවක් මතක නැද්දඅතීතයේ එවැනි අවස්ථා තිබෙනවා. මට මතක විදිහට එක්දහස් නවසිය හැට ගණන්වලදී කොල්ලුපිටියේ තිබ්බ ඩාන්ස් එකකට මම ගියා. ස්ථානය මට හරියටම මතක නැහැ. එම ඩාන්ස් එකේ හිටපු තරුණියකට බොහොම උස මහත පුද්ගලයෙක් කරදර කරන්න පටන් ගත්තා. එයට විරෝධය දැක්වීමේදී අදාල පුද්ගලයා මට පහර දුන්නා. මම එම අවස්ථාවේදී බොක්සින් ප්‍රහාරයක් එල්ල කර ඔහුට වැටෙන්න පහර දුන්නා. ඉක්මනින් ඔහු නැගිට මම තවත් පහර දෙතැයි සිතා දුවන්න පටන් ගත්තා.* ඔබෙන් ගුටි කාපු තවත් අය ඉන්නවදඕනෙ තරම් ඉන්නවා. මම සෑම අවස්ථාවකම හොදට ෆයිට් කරපු කෙනෙක්. මම බොක්සින්වලදී ඉතා වේගයෙන් තමා පහරදීම් කරන්නෙ.* බොක්සින් ක්‍රීඩාවේ යෙදීමේදී ශක්තිය වැඩිකර ගැනීම සඳහා ඔබ විශේෂ ආහාර වර්ග ගන්නවදවර්තමානයේ මස්, මාලු, බිත්තර මම කන්නෙ නැහැ. ඉස්සර නම් කෑව. බොක්සින් ක්‍රීඩා කිරීම සඳහා විශේෂ ආහාරයක් කියල මම ගත්තෙ නැහැ.* මස්, මාලු, බිත්තර ආහාරයට නොගැනීම ගැටලුවක් නොවේදඑහෙම එකක් නැහැ. මම හොඳ ෆිට් එකේ තමයි තවමත් ඉන්නෙ.* වර්තමානයේ මෙරට බොක්සින් ක්‍රීඩාව පවත්වාගෙන යන ආකාරය පිළිබඳ අදහස මොකක්දසංතෝෂයි. එහෙම කියල මම කියනව හරියට සංතෝෂ වෙන්න බැහැ කියල. අද බොක්සින් ක්‍රීඩකයින්ට විශාල පහසුකම් තිබෙනවා. ඔවුන් සඳහා හොදට වියදම් කරනවා. නමුත් එම ක්‍රීඩකයින් තාක්ෂණය යොදා ගැනීමේ අඩු බවක් මා දකිනවා. අතීතයේ අප යොදා ගත්ත තරම්වත් වර්තමාන ක්‍රීඩකයින් තාක්ෂණය යොදා ගන්නෙ නැහැ.මහන්සියක් නැතුව පහර වලක්වා පහර දෙන ක්‍රම බොක්සින් ක්‍රීඩකයින් නිවැරදිව දැන ගත යුතුයි. ප්‍රතිවාදියාගේ කකුල් දෙකේ සමබරතාවය නැති කර ඔහුව වැට්ටවිය හැකියි. නවක බොහෝ බොක්සින් ක්‍රීඩකයින් එවැනි උපක්‍රම නිවැරදිව භාවිත නොකරන බවයි පෙනෙන්නෙ.* කොහොමද දක්ෂ බොක්සින් ක්‍රීඩකයෙකු හදන්නෙ?පළමුව බොක්සින් ක්‍රීඩාවේදී යොදා ගන්නා තාක්ෂණික උපක්‍රම නිවැරදිව කියා දෙන්න ඕනෙ. මම ප්‍රබල ලෙස බොක්සින් ක්‍රීඩා කළේ දැඩි කැපවීමෙන් ක්‍රියා කළ නිසයි. මම හොඳට ගුටිකකා පහර දෙමින් තමා හැදුණේ. බොක්සින් ක්‍රීඩාවේදී කකුලෙ ඇඟිලි තුඩුවලටද ප්‍රමුඛත්වය දිය යුතුයි.* තව මොනවද බොක්සින් ක්‍රීඩකයෙකුට අවශ්‍යහොඳ ඩාන්ස(ර්) කෙනෙක් විය යුතුයි. බැලේ ඩාන්ස් ඉතා හොඳයි. ජිම්නාස්ටික් ක්‍රීඩාවේ යෙදීමද ඉතා වැදගත්.* මල්ලවපොර ශූරයො කියනව ඕනෙම සටන් කරුවෙකු උස්සල පොළොවෙ ගහනව කියල. බොක්සින් සටන් කරුවෙකු මල්ලවපොර කරුවෙකු හා සටන් කළොත් මොකද වෙන්නෙ?මමත් මල්ලවපොර කරල තිබෙනවා. සතුරෙකුව අඩපණ කරන්න බොක්සින් සටන් කරුවෙකුට හැකියි. ඔහුට පුළුවන් ඉතා සමීපව සටන් කරන්න. සටනකදි සතුරාව නිවැරදිව හඳුනා ගත යුතුයි. බොක්සින් ක්‍රීඩාවේදී මුහුණට පහර එල්ලකරන නිසා බොක්සින් ක්‍රීඩකයාගේ දෑස් ඉතා ක්‍රියාශීලියි. නියම සටන් කරුවෙකු සටන් කරන්න ඕනෙ ගුටිකන්නෙ නැතිව.* කොතරම් බොක්සින් ක්‍රීඩකයින් බිහි කර තිබෙනවදගණනක් කියන්න බැහැ. විශාල සංඛ්‍යාවක් මගෙන් පුහුණුවිම් ලබල තිබෙනව. හමුදාවල, පොලීසියේ මගෙන් බොක්සින් ඉගෙන ගත් විශාල පිරිසක් ඉන්නවා.* ඔබට දැන් ගොඩක් වයසයි. තවමත් පුහුණුවීම්වල යෙදෙනවදඅපොයි ඔව්. මම දැන් බොක්සින් ක්‍රීඩකයින් පුහුණු කරන අතරෙමයි පුහුණුවීම්වල යෙදෙන්නෙ.* බොක්සින් ක්‍රීඩාවේ යෙදීමේදී කී දෙනෙක් බිම දාල තිබෙනවදගණන නම් මතක නැහැ.* වර්තමානයේ ඔබේ අත් පහරක් කොතරම් බලවත්දඒක තීරණය වන්නෙ මගෙ ඇඟේ බර අනුවයි. මම කාට හරි අත් පහරක් එල්ල කරනවා නම් ප්‍රතිවාදියාගෙ බරෙනුත් කොටසක් මගෙ අතට එන ලෙසයි පහරදීම් කරන්නෙ. හැබැයි මට තේරෙන ආකාරයට වර්තමාන‍යෙත් මගේ අත් පහර ඉතා ප්‍රබලයි.* ඔබ කික් බොක්සින් කරල තියෙනවදනැහැ.* ලෝකයේ සිටින ඔබ දුටුව දක්ෂතම බොක්සින් ක්‍රීඩකයො කවුදමොහොමඩ් අලි* ආරක්ෂක අංශවලින් බොක්සින් පුහුණු කරන්න ආරාධනාවක් ලැබුණොත්?මම අතීතයේ කමාන්ඩෝ යුනිට්වලට, පොලීසියේ කොටස්වලට බොක්ෂින් පුහුණු වීම් කරල තිබෙනවා. නැවත ආරාධනයක් ලැබුණොත් බොක්ෂින් උගන්වන්න මම කැමැතියි.* වයස නිසා බොක්සින් ගහන්න බැහැ කියල කවුරුහරි කීවොත්මම කවුද කියල දන්නෝ දන්නවා.* බසයෙන් ගමන් කරන විට ඔබව එළියට තල්ලු කරන්න කවුරුන් හෝ උත්සාහ කළොත්මම බේරෙන ක්‍රමය දන්නවා. එහෙම බැරි වුණොත් උත්තර දෙන්නත් දන්නවා. ඒ වගේම වැටෙන ක්‍රමයත් මම ඉගෙන ගෙන තිබෙනවා.වරක් ජර්මනියට අයත් නැවක් තුළදී එවැනි ගැටලුවකට මුහුණ දීමට සිදු වුණා. මා උපක්‍රමශීලීව එයින් ගැලවුණා. නමුත් මගෙ කකුලකට හානි සිදු වුණා.* ඔබ දන්නා මේ රටේ අතීත බොක්ෂින් කතාව කියන්න එපා කියල කවුරුන් හෝ තර්ජනය කළොත්ඒව මට අදාළ නැහැ. තර්ජනය කරන්නන්ට ලැජ්ජ වෙන්න සිදු වෙයි. බොක්සින් ක්‍රීඩාවේ දක්ෂයින් ලෙස පෙනී සිටීමට උත්සාහ කරන එහෙත් බොක්සින් නොදන්නා කොටසකුත් මේ රටේ ඉන්නවා. මා දන්න අතීත බොක්සින් කතාව නිසා මට අනතුරු සිදු කිරීමට උත්සාහ කළ පිරිසක්ද සිටිනවා.* බොක්සින් ගහන විට හිතුණෙ නැද්ද කරාතේ, ජූඩෝ වැනි සටන් ක්‍රමයක් ඉගෙන ගන්නබොක්සින්වල තිබෙන්නෙ අමුතු රිද්මයක්. මං ඒ රිද්මයට කැමතියි.* ඔබ බොක්සින් ක්‍රීඩාවේ කාලයක් තිස්සේ යෙදෙනවා. කවුරුහරි පැවසුවොත් වින්සන් මාස්ටර්ගෙ ඔලුවට බොක්සින් පහරවල් වැදිල ලෙඩ වෙලා කියලා.සමහරු මාව ලෙඩ කරන්න උත්සාහ කළා. හැබැයි මම ලෙඩෙක් නොවෙයි.* මොහොමඩ් අලි , මයික් ටයිසන් වැනි ලෝක ප්‍රකට බොක්සින් ක්‍රීඩකයො දැක තිබෙනවදෆිල්ම්වලින්, ජනමාධ්‍යයෙන් තමා ඔවුන්ව දැකල තිබෙන්නෙ. ඔවුන් සම්බන්ධයෙන් තිබෙන පොත්පත් කියවා තිබෙනවා.* බොක්සින් ඉගෙන ගැනීම ආරම්භ කරන්න හොඳම වයස කීයදඅවුරුදු 15.* ඔබේ බොක්සින් පිළිබඳ දැනුම ලබා දෙන ලෙස රාජ්‍ය හෝ පෞද්ගලික ආයතනයක් ඉල්ලීමක් කළොත්මම එයට සූදානම්.* ඔබ කොහොමද නවකයෙකුට බොක්සින් ක්‍රීඩාව ඉගැන්වීම ආරම්භ කරන්නෙබොක්සින් ක්‍රීඩාව සම්බන්ධයෙන් පළමුව විස්තර කරනවා. ව්‍යායාම කරල ශරීරය ශක්තිමත් කර ගන්නා ආකාරය, කකුල තබන අයුරු, අත් පහරවල් එල්ලකරන ආකාරය, ශරීරය ලිහිල්ව තබා ගන්නා අන්දම කියා දෙනවා. සමහරු බොක්සින් ක්‍රීඩාවේදී පාද තබන්නෙ කඩු ෆයිට්වලට සූදානම් වන ආකාරයටයි .* මෙරටින් ජාත්‍යන්තර බොක්සින් තරඟාවලි සඳහා ක්‍රීඩකයින් සහභාගි වීමේ අඩුවක් තිබෙනවාදඑම තරඟාවලි සඳහා සහභාගි වන්නන්ගේ පුහුණුව සම්බන්ධයෙන් සමහර අවස්ථාවලදී සෑහීමකට පත්වන්න බැහැ.* ඔබ බොක්ෂින් උගන්වන විටදී අභියෝගවලට මුහුණ දී නැද්දසිරකරුවන් පිරිසකට බොක්සින් ක්‍රීඩාවේ යෙදෙන ආකාරය කියා දෙමින් සිටින විටදී පියදාස නැමැති සිරකරුවෙක් මට අභියෝග කළා වැටෙන්න ගහනවා කියා. මම ඔහුත් සමග සටන් කළා. අන්තිමේදී ඔහු සටන නැවැත්වුවා.* මෙරටෙහි බොක්සින් ක්‍රීඩාව ප්‍රචලිත කිරීමට යෝජනා තිබෙනවදමම දන්නෙ ක්‍රමානුකූලව ක්‍රීඩාව කරන ආකාරය සහ එය හදවතට දැනෙන ආකාරයට කියාදීමටයි. බොහෝ අය බොක්ෂින්වල තාක්ෂණය දන්නෙ නැහැ.* බොක්සින් ක්‍රීඩා කරන විටදී ක්‍රීඩකයො ඇයි ඔලුව උස්සල බලන්නෙ නැත්තෙඔලුව උස්සල බැලුවොත් එම ක්‍රීඩකයා අනාරක්ෂිත වෙනවා. ප්‍රතිවාදියාට බෙල්ලට නිකටට පහර එල්ල කරන්න පහසු වෙනවා.* මෙරට කාන්තාවන් බොක්සින් ක්‍රීඩාවට යොමු වෙනවා ප්‍රමාණවත් නැහැ නේදවර්තමානයේ හමුදාවල, කර්මාන්තශාලාවල සිටිනවා. කාන්තාවන්ට බොක්සින් පුහුණු වුවහොත් ඔවුන්ගේ ආත්මාරක්ෂාවට ඉතා ප්‍රයෝජනවත් වෙනවා.* බොක්සින් පුහුණු වෙන්න තිබෙන හොදම ස්ථාන මොනවදමුහුද අයින, ගම්බද ප්‍රදේශ ඉතා සුදුසුයි. වාහන බහුල නගරබද ප්‍රදේශ මම අනුමත කරන්නෙ නැහැ.* මොහොමඩ් අලි වැනි දක්ෂ බොක්සින් ක්‍රීඩකයෙකු මේ රටින් අනාගතයේදීවත් බිහි වෙයිදලෝකයේ සිටි දක්ෂයින් ආදර්ශයට ගන්න අයත් ඉදිරියේදී සිටින්න පුළුවන්. උත්සාහ කළොත් මොහොමඩ් අලි ලා බිහි කරන්න හැකියි. ඇයි ක්‍රිකට් වලින් මේ රටේ ලෝකප්‍රකට අය බිහි වුණේ.* ඔබේ අනාගත බලාපොරොත්තුව මොකක්දමගේ ලෝකය බොක්සින්..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=f1312234</link>
    <topic>සියදිවි නසා ගැනීම ප්‍රශ්නවලට ඇති එකම විකල්පය නොවෙයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>සියදිවි නසා ගැනීම පිළිබඳ ගැටලුව මනෝවිද්‍යාත්මකව විග්‍රහකරගත හැකි ආකාරය හා එය ශ්‍රී ලංකාවේ කවර මට්ටමක පවතීද යන්න ගැනත් සියදිවි නසාගැනීම් වළක්වා ගැනීම සඳහා ගත හැකි ක්‍රියාමාර්ග පිළිබඳත් අවධානය යොමු කරමින් ශ්‍රී ලංකා පදනමේ කථිකාචාරිනී, සායනික මනෝ විද්‍යාඥ ටීනා සොලමන් මහත්මිය සමඟ කරන ලද සාකච්ඡාවකි.* කිසිසේත් සිදුනොවිය යුත්තක් වුණත් සියදිවි නසා ගැනීම් හා එසේ කිරිමට තැත් කිරීම් ගැන නිතර වාර්තා වෙනවා. සියදිවි නසාගැනීමේ ගැටලුව මනෝ විද්‍යාත්මකව විග්‍රහ කරගන්නේ කෙසේද?සියදිවි නසා ගැනීමට පෙළඹෙන අය කාණ්ඩ දෙකක් යටතේ හඳුනාගන්න පුළුවන්. ඒත් කාණ්ඩයක් ආවේගශීලී අය. අනෙක් කාණ්ඩය විශාදයට ලක්වීම නිසා එසේ කරගන්නා අය. මේ දෙකොටස අතරින් සාමාන්‍යයෙන් ගැටලු නිරාකරණය කරගැනීමට අපහසු ආවේගශීලීව කටයුතු කරන අය ඊට වැඩි නැඹුරුවක් දක්වනවා. කොහොම වුණත් මේ දෙකොටසේම අවදානය ඉහළයි. ගෝලීයකරණය විසින් ඇති කර ඇති වෙනස් කථාවලට සමහර පුද්ගලයන්ට පහසුවෙන් අනුගතවීම අසීරුයි.ගැටලු නිරාකරණය කර ගැනීමේ කුසලතාව අඩු නම්, හැඟීම් පාලනය කර ගැනීම අසීරු නම් එවැනි අයට මේ වෙනස්කම්වලට අනුගත වෙන්න අමාරුයි. එතකොට ඔවුන් තෝරාගන්නා විකල්පය තමයි මේ. මේ අතර ඉන්න සමහර අයට විශාදය වගේ තත්ත්වයක් තියෙනවා කියල පෙනෙන්නෙ නෑ. එවැනි අය සියදිවි නසා ගනීවි කියල සිතන්නත් අමාරුයි. ඒත් විශාදයෙන් පෙළෙන කෙනෙක් ප්‍රශ්නවලට පිළිතුරු ලෙස තෝරා ගන්නා විකල්පයක් තමයි මේ.සේවා ස්ථානයේ දී වුණත් වැඩි පීඩනයකට ලක් වෙන්නෙ නිපුණතා අඩු වන විටයි. ඒ වගේ ම ආවේගශීලී අය තුළ හැඟීම් පාලනය කර ගැනීම, නිපුණතා වර්ධනය කර ගැනීම වුණත් දුර්වල වන විට පීඩනය වැඩියි. ඒ නිසා, නිපුණතා වර්ධනය කර ගන්න පුළුවන් වීම මෙවැනි විකල්පයකට පෙළැඹීම වළක්වනවා.කොහොම නමුත්, මෙවැනි අවධානක් පෙන්වන අයෙක් හඳුනාගත්තොත් ඉක්මනින් ක්‍රියාත්මක විය යුතුයි.* මේ වන විට සිය දිවි නසාගැනීම සම්බන්ධයෙන් ශ්‍රී ලංකාවේ වාර්තාවෙන තත්ත්වය කෙබඳු ද?දැන් ක්‍රමයෙන් අඩු වීමක් දකින්න පුළුවන්. කලින් ශ්‍රී ලංකාව ලෝකයේ සියදිවි නසා ගැනීම් වැඩිම රටක් හැටියට වාර්තා වෙලා තිබුණා. හැබැයි දැන් තත්ත්වය වෙනස්. මේ වන විට ඒ ප්‍රවණතාව අඩුවෙමින් යනවා.* අපේ රට තුළ මෙය සමාජ ප්‍රශ්නයක් හැටියට හඳුනා ගැනීමට පුළුවන් ද?මේක සමාජ ප්‍රශ්නයක් වෙන්න පුළුවන්. මානසික රෝගී මට්ටම දක්වා එනවා කියන්නෙ ඒක ගැටලුවක්. ඒ වගේ අය ප්‍රශ්නවලට ඇති පහසු විකල්පය ලෙස හඳුනාගන්නේ මෙයයි. හැබැයි, තවත් විකල්ප තියෙනවා.* සිය දිවි නසා ගැනීම් බහුලව වාර්තා වෙන්නෙ කාන්තා හා පිරිමි පාර්ශවයන්ගෙන් කා අතර ද?සියදිවි නසාගැනීමේ උත්සාහයක් වැඩි කාන්තාවන් අතර හැබැයි, ජීවිත හානි වැඩි පිරිමි අය අතරයි. ඒකට හේතුව කාන්තාවන් මෙන්ම පිරිමි පාර්ශවය සියදිවි නසා ගැනීමට භාවිත කරන ක්‍රම වඩා බරපතළ ඒවා වීම. ලෝකයේ ඕනෑම රටක මේ තත්ත්වය මේ වගෙයි. කාන්තාවන් වැඩියෙන් දිවි නසා ගැනීමට උත්සාහ කරනවා. සියදිවි නසාගැනීම් වැඩියෙන් පිරිමින් අතර වාර්තා වෙනවා.* වයස් කාණ්ඩ හා විවිධ සමාජ තීරු අනුව මේ ප්‍රවණාව හඳුනාගත හැක්කේ කොහොමද?වයස් කාණ්ඩ අනුව බැලුවොත් නව යොවුන්වියේ අය සහ වයෝවෘද්ධ පිරිමි අය අතර මේ ප්‍රවණතාව වැඩියි. සමාජ තීරු අනුව මේ විශේෂ බෙදීමක් නැති තරම්. දිළිඳු සමාජ මට්ටම්වල සියදිවි නසා ගැනීම් වැඩියි කියන්න බෑ. කුමන සමාජ මට්ටමක සිටියත් ආතතිය කළමනාකරණය කරගන්න පුළුවන් නම් මෙවැනි ගැටලුවක් ඇතිවෙන්නෙ නෑ. හැබැයි, දිළිඳු සමාජ කොටස් වල පීඩනය වැඩිවීම අවදානම ඉහළයාමට හේතුවක්.* ඇතැම් විට මවුවරු තමන්ගේ දරුවන් ද මරාදමා සිය දිවි නසා ගැනීම් පිළිබඳ ගැටලුවට අවධානය යොමුකරද්දී මෙතැන විශේෂයක් තියෙනවාද?මේ තත්ත්වය උග්‍ර විශාදයේ ලක්‍ෂණයක් ර්ඥපජර ඬඪතතඪදඨ ඒක මානසික රෝගී තත්ත්වයක්. මෙතැනදී මේ පුද්ගලයන්ගේ සිතිවිලි ධාරාව තමන් සහ ලෝකය සම්බන්දයෙන් ඉතා සෘණාත්මකයි. උදාහරණයක් හැටියට එවැනි මවක් ගත්තොත් තමන් මැරෙන්න තීරණය කරලා දරුවන් ගැන සිතන්නෙ ඒ අයට කිසිම රැකවරණයක් නෑ. ඒ නිසා ඔවුන්ගේ ජීවිතත් අරගෙනම යනවා කියලා. මේක රෝගී තත්ත්වයක් බව අවධානයට ලක්විය යුතුයි.* හැබැයි, මාධ්‍ය මඟින් මේවා වාර්තා කරන්නේ බොහෝ විට මෙය රෝගී තතත්ත්වයක් බව පෙන්වා දෙමින් නෙවෙයි. ඒ කාරණය ඔබ නිරීක්‍ෂණය කරන්නේ කොහොමද?බොහෝ විට මාධ්‍ය මඟින් මේවා වාර්තා කිරීමේදී ඒ අන්දමින් සිය දිවි නසා ගන්නා පුද්ගලයාට රෝගී තත්ත්වයක් තියෙන බව අවධානයට ගන්නෙ නෑ. ඒ වෙනුවට මේක ප්‍රවෘත්තියක් විදිහට විකිණීමයි කරන්නේ. ඒ වගේ දෙයක් කරන්න පළෙඹෙන්නෙ උග්‍ර විශාදයෙන් පෙළෙන අයෙක් කියන පණිවිඩය සමාජගත කරනවා වෙනුවට ඔවුන් කරන්නෙ ඒක රූප රාමු, රඟපෑම් ආදියත් උපයෝගී කරගෙන අනෙක් අයට ඉදිරිපත් කරන එකයි. මේක අනුමත කරන්න පුළුවන් දෙයක් නෙවෙයි.අනෙක තමයි, ප්‍රශ්න තිබුණයි කියල හැමෝම සිය දිවි නසාගන්නේ නෑ.ඒක කොහොමටවත් ප්‍රශ්නවලට ඇති එකම විකල්පය නොවෙයි. මෙතැනදී ඒ ඒ පුද්ගලයාගේ මානසික මට්ටම බලපානවා. ඒ මානසික මට්ටම තේරුම් ගැනීම මේ වගේ ප්‍රශ්නයකදී වැදගත් වෙනවා. උදාහරණයක් හැටියට මවක් දරු ප්‍රසූතියකින් පසු විශාදයට ලක් වීමේ හැකියාව වැඩියි. ඒ තත්ත්වය බරපතළ වුණොත් දරුවා මරා දැමීමට පවා මව පෙළඹෙනවා. අලුතෙන් දරුවකු ප්‍රසූත කළ මවක් විශාදයට ලක්වීමේ ප්‍රවණතාව වැඩි බව මාධ්‍ය මඟින් අවධානයට ලක් කරන්න පුළුවන්.මේ ගැන ඇයගේ පවුලේ අය විශේෂයෙන් දැනුවත් විය යුතුයි. එවිට ඇයගේ මානසික මට්ටම තේරුම් ගනිමින් අවධානයෙන් කටයුතු කළ හැකියි. හැබැයි මාධ්‍ය මඟින් ඒ පණිවිඩ ගෙනියනවා අඩුයි. රෝහලකදී දරු ප්‍රසූතියෙන් අනතුරුව මේ කාරණය ගැන සැලකිලිමත් වෙනවා. මවට ගෙදර යාමට පුළුවන් වෙන්නෙ එවැනි ගැටලුවක් නැතිනම් නමුත් නිවසේදීත් මේ තත්ත්වය ගැන අවධානයෙන් සිටිය යුතුයි.* දීර්ඝ කාලයක් යුද්ධය නිසා පීඩාවට පත් වූ අප වැනි රටක ඒ තත්ත්වය සියදිවි නසා ගැනීම පිළිබඳ ප්‍රශ්නයට ඇති කරන බලපෑම කෙබඳු ද?විශේෂයෙන් පශ්චාත් යුද කාලීන අවදියේ දී තත්ත්වය සංකීර්ණයි. යුද්ධ කාලයේදී කවුරුත් බැලුවෙ ජීවත්වෙන්න. ජීවිතය බේරාගන්න තමයි වෑයම් කළේ. හැබැයි, යුද්ධය ඉවරවුණාම අවශ්‍යතාත් වැඩියි. අතෘප්තියට පත්වෙනවත් වැඩියි. එතකොට මේ යුද්ධයට වැඩියෙන් ම මුහුණ දුන් අය පුනරුත්ථාපන ක්‍රියාවලියකට ලක්කිරීම මඟින් ඔවුන්ගේ මානසිකත්වය සමබර කිරීම වැනි දේවල් වැදගත්.තේරුම් ගත යුතු තවත් දෙයක් තමයි, යුද්ධය අවසන් වුණත් ඒ සමස්ත බලපෑම අඩුවීමට යම් කාලයක් ගතවෙන බව.සාමය ගැන විශ්වාසය ගොඩ නැඟීමත් සිදුවිය යුතු දෙයක්. නිදහස විඳීමට හැකි වටපිටාවක් නිර්මාණය වෙමින් තිබීම වගේ දේවල් අගය කළ යුතුයි. තිස් අවුරුද්දක් තිස්සේ පෙරහැරක් බලන්නවත් සෙනඟ එකතුවෙන්න බිය වුණා. දැන් එහෙම නෙවෙයි. මේ දේවල් මුළුමනින්ම යථා තත්ත්වයට පත්වීමට තවත් ටික කාලයක් ගතවෙයි.* සියදිවි නසා ගැනීමේ අවදානමක් ඇති අය හෝ සියදිවි නසා ගැනීමට සිතෙන අය නිසි මනෝ උපදේශන සේවාවක් වෙත යොමු කිරීමේ අවශ්‍යතාව පැහැදිළි කළ හැකිද?මානසික ප්‍රථමාධාර දීමත් තමයි මෙතැනදී වෙන්නෙ. දැන් බොහෝ විට දකින්න තියෙනවා ප්‍රමාණවත් පුහුණුවක් නොලැබූ අය පවා මේ වගේ උපදේශාත්මක සේවා පවත්වනවා. ඒ නිසා නිසි ප්‍රහුණුවක් ලැබූ අයට මේ සඳහා අවසර දීම නීතිමය රාමුවක් තුළ විය යුතුයි.මූලික වශයෙන් මෙතැනදී වෙන්නෙ ඒ වෙලාවට කරන ප්‍රථමාධාරයක්. දීර්ඝ කාලීනව ප්‍රතිකාර අවශ්‍ය නම් මනෝ වෛද්‍යවරයකු වෙත යොමු කළ යුතුයි.උපදේශාත්මක සේවා සපයන ආයතනවලත් ඒ විදිහේ සුදුසුකම් ඇති උපදේශක මණ්ඩලයක් සිටිය යුතුයි. වෛද්‍යවරු නම් වෛද්‍ය සභාවේ ලියාපදිංචිය ලැබූ අය විය යුතුයි.මේ වගේ උපදේශාත්මක ක්‍රියාවලියකදී උපදෙස් දෙන අයට දැනුම පමණක් තිබීමත් ප්‍රමාණවත් නෑ. ප්‍රායෝගික පුහුණුවක් තිබීමත් අවශ්‍යයි. එසේ නැත්නම් ඒක සම්පූර්ණ නෑ. ඒ නිසා මේ සඳහා නිසි වෘත්තීය හා ප්‍රායෝගික සුදුසුකම් සපුරන ලද අය යෙදවීමට බලධාරීන්ගේ අවධානය යොමුවීම අවශ්‍යයයි.මේ උපදේශකයන් ලියාපදිංචි කළ යුතුයි. මොකද මෙතැනදී ඒ අය වැඩකරන්නේ මනුෂ්‍ය ජීවිතත් සමඟයි. සිය දිවිනසා ගැනීමේ අවදානමක් ඇති අය හඳුනාගත්තොත් හරි සිය දිවි නසාගැනීමට සිතෙනවා නම් හරි කරන්න තියෙන හොඳම දේ තමයි නිසි සුදුසුකම් සහිත උපදේශකයෙක්, වෘත්තිකයෙක් වෙත යොමුවීම. එවැනි තත්ත්වයකට පත්වුණාම තමන්ට තනිවම ගැටලු විසඳා ගැනීමට බෑ. අඩුම තරමින් ඒ ගැටලු ගැන සමීප මිතුරකු හෝ මිතුරියක සමඟවත් කතා කරන්න.* මේ සම්බන්ධයෙන් ඔබට දිය හැකි නිර්දේශ හා උපදෙස් මොනවා ද?තමන් තුළ නිපුණතා වැඩිවෙන තරමට, ආවේගශීලි නොවන තරමට අවදානම අඩුයි. ඒ නිසා සමාජ කුසලතා වැඩිකරගන්න. අවදානම අඩු කර ගැනීමට ආගමික වශයෙන් ඇතිකරන ආධ්‍යාත්මික, මඟ පෙන්වීමත් ප්‍රයෝජනවත් වෙනවා. එතැනදී ආගමික නායකයන්ටත් සමාජමය වශයෙන් මැදිහත්වීමක් කළ හැකියි.සියදිවි නසා ගැනීමේ අවදානමක් ඇති අය ගැන අවධානයෙන් ඉන්න කියන ඉල්ලීමක් කළ යුතුයි. සමහර අය නිතරම මැරෙන්න හිතනවා කියන එක කියද්දි එක අවධානයට නොගෙන ඉන්න අනෙක් අය පෙළඹෙනවා. එසේ නොවිය යුතුයි. අවදානම සෑම විටම තියෙනවා. ඒ නිසා නිසි ප්‍රතිකාර සඳහා යොමු කළ යුතුයි. සියදිවි නසා ගැනීමට පෙළැඹීම මානසික රෝගී තත්ත්වයක් වගේම ‍ෙපෟරුෂත්ව ගැටලුවක්. කෙනෙක් සියදිවි නසා ගැනීමට වෑයම් කිරීම ඇතැම් විට මියයාමට සිතීමට වඩා අනෙක් අයගේ උපකාර ඉල්ලීමක්ද විය හැකියි. ඒ ගැනත් අපේ අවධානය යොමු විය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>23</day>
    </date>
    <link>http://www.dinamina.lk/2013/12/23/_art.asp?fn=f1312235</link>
    <topic>අපරාධකාරයන්ගේඅශුභ හෝරාව</topic>
    <author/>
    <content>අපරාධකරුවෝ ද සමාජයේ කොටසකි. ඔවුන් එයින් වෙන්කර දැක්විය නොහැක. අපරාධකරුවන් බිහිවන්නේ සමාජයේ බලපෑම නිසා යැයි අදහසක් ඇත. ඒ මතය පිළිගන්නෝ මිනිසුන් අපරාධයන්ට යොමු වන හේතු වෙනස් නොකර අපරාධ වැලැක්විය නොහැකි යැයි කියති.අපරාධයන්ට බලපාන හේතු නැති කිරීම යනු සමාජ සාධාරණත්වය එසේ නැතහොත් විරැකියාව හෝ දරිද්‍රතාවය අවම කිරම විය හැක. සමාජ සාරධර්ම පිහිටුවීමද එයට පත්කළ හැක.අපරාධවලට හේතුඉතිහාසයේ සිට වර්තමානය දක්වා සෑම සියලු සමාජ ක්‍රමයකම අපරාධ පැවතී ඇත. ඊට දියුණු නොදියුණු හෝ පෙරදිග - අපරදිග හෝ වෙනත් කිසියම් බෙදීමක් බලපා නැත. ඒ නිසා අපරාධ සඳහා බලපාන හේතු ඉවත් කිරීමෙන් අපගාමී චර්යාවන් සමාජයෙන් ඉවත් කළ හැකිය යන්න පිළිගත නොහැක.මේ මතය නිසා සිදුවන්නේ අපරාධ වැළැක්වීමේ කාර්ය පරමාදර්ශී සමාජයක් ඇති වනතුරු පමා කිරීමය. සමාජ සාධාරණත්වයක් පැවැතියේ යැයි උපකල්පනය කළ හැකි සමාජවාදී සමාජ ක්‍රමය යටතේ පවා අපරාධවලින් තොර සමාජයක් ඇතිවූයේ නැත. ඒ වෙනුවට සිදුවූයේ ඒ රටවල සිදුවන දේ බාහිර ලෝකයාට වාර්තා නොවීමය.අතීතයට වඩා වර්තමානයේ අපරාධ සිදුවේය යන මතය සම්බන්ධයෙන්ද මෙම නිගමනය සාධාරණය.නූතන සන්නිවේදන මාධ්‍යයන්ගේ ව්‍යාප්තය අනුව සෑම සිදුවීමකම ප්‍රවෘත්තිමය වටිනාකමක් සොයන්නට තරගකාරී මාධ්‍යය පෙළඹේ. මෙම මාධ්‍ය වාර්තාකරණය තුළ විෂය නොවන දෙයක් පැවතිය නොහැක. ඒ නිසා අපරාධ වාර්තාකරණයේ වර්ධනයක් සිදුව ඇත.මාධ්‍ය වාර්තාපසුගිය කාලයේ මාධ්‍ය වාර්තා කළ එවැනි සිදුවීම් කිහිපයකි. ඒ හිත හොඳ දොස්තර ඝාතනය, පොලිස් නිලධාරියෙක් හා ඔහුගේ බිරිය ඝාතනය කිරීම, ඩෙල්ෆ්හි ප්‍රාදේශීය සභා සභාපතිවරයාගේ ඝාතනයය. මේ සිදුවීම් කේන්ද්‍ර කරගෙන සමහරු විවිධ අර්ථකථන ලබාදීමට උත්සාහ කළහ. ප්‍රාදේශීය සභා සභාපතිවරයාගේ ඝාතනය සමහරු නැවත එල්ටීටීඊ ත්‍රස්තවාදීන්ගේ හිස එසැවීමක් ලෙස දැක්වුහ. අනෙකුත් සිදුවීම්වලට මෙසේ විවිධ කරුණු ඉදිරිපත් කළහ.මේ සියලුම අපරාධ ක්‍රියාවන්ට සම්බන්ධ පුද්ගලයන් ඉතා කෙටි කාලයක් තුළ හඳුනා ගැනීමට හැකිවිය. එය ශ්‍රී ලංකා පොලිසිය මේ වනවිට ලබාගෙන ඇති ප්‍රගතිය පෙන්වන්නකි.සමාජයේ යහපැවැත්ම ආරක්ෂාවීමට නම් නීතිය හා සාමය ආරක්ෂා විය යුතුය. එය ක්‍රියාවට නැඟීමේ අධිකාරී බලය ඇත්තේ රාජ්‍යයටය. එය රාජ්‍යය වෙනුවෙන් පොලිසිය, උසාවිය, නඩුකාරවරු, නීතිඥයන් වැනි කොටස් ක්‍රියාවට නංවයි.නීතිය ගැන මිනිසුන්ගේ විශ්වාසය වර්ධනයවීමට චුදිතයන් සාධාරණ කාලයක් තුළ අනාවරණය කරගත හැකිවීම ඔවුන් නීතිය ඉදිරියට පැමිණවීම වැදගත්ය. එසේම පොලිසිය ඉදිරියට එන පැමිණිලිවලින් වැඩිදුර පරීක්ෂණ සඳහා යොමු කෙරෙන සංඛ්‍යාවද වැදගත්ය. එසේ විමර්ශනයන්ට යොමුවීමේ අඩුවක් පෙනේ නම් එයින් කියවෙන්නේ නීතිය ක්‍රියාවට නැඟීමේදී කොතැනක හෝ අඩුවක් සිදුව ඇති බවය.ලංකාව මේ ක්ෂේත්‍රයේ ක්‍රම ක්‍රමයෙන් ප්‍රගතියක් ලබාගෙන ඇති බව සංවිධාන්තමක අපරාධයන්ට වැට බැඳීමෙන්ද පාතාලය මර්දනය කිරීමෙන්ද අපරාධයන්ට වගකිවයුතු පිරිස් කෙටි කාලය තුළ හඳුනා ගැනීමෙන් ද පෙනේ. පසුගිය පාලන කාලයන්හිදී නම් මෙවැනි සිදුවීම් බොහෝ දුරට බැහැර වූයේ නාඳුනන තුවක්කුකරුවන්ගේ ගිණුම්වලටය. මෙලෙස අපරාධකරුවන් අනාවරණය වීමෙන් පැහැදිලි වන්නේ අපරාධවල ඉහළ යාමක් නොව නීතිය ක්‍රියාත්මකවීමේ වර්ධනයක් තිබෙන බවයි.රජය මානුෂික මෙහෙයුම මඟින් යුද්ධය අවසන් කිරීමට කටයුතු කරනවිට එය හාස්‍යයට ලක්කරන පිරිසක්ද සිටියේය. උතුරේ සිට දකුණට මරාගෙන මැරෙන බෝම්බකරුවන් ප්‍රවාහනය කරන තත්ත්වයක් තුළ ඒ ගැන විපරම් කිරීමට කොළඹ ලොජ් පරීක්ෂා කරනවිට එයට විරුද්ධව මානව හිමිකම් ප්‍රශ්න මතුකළ පිරිසක් සිටියහ. එසේම මාර්ගබාධක යොදා පරීක්ෂා කරනවිට එයද මානව හිමිකම් උල්ලංඝනයවීමක් ලෙස දුටු පිරිසක් සිටියහ.ත්‍රස්තවාදීන්ගේ මානව හිමිකම් මේ පිරිසට පෙණුනද සාමාන්‍ය ජනතාවගේ මානව හිමිකම් මේ පිරිසට නොපෙනීම අවසනාවකි. පාතාල කල්ලි සමාජය ඔවුන්ගේ ග්‍රහණයට ගෙන අඩස්සිගත කර සිටින විට වචනයකින් හෝ හඬක් මතු නොකළ පිරිස් ආරක්ෂක අංශ ඔවුන්ට විරුද්ධව නීතිය ක්‍රියාවට නඟනවිට අපරාධකරුවන්ගේ මානව හිමිකම් වෙනුවෙන් පෙනී සිටීම පුදුමසහගතය.බෝම්බවලට ගොදුරුවන අහිංසකයන්ගේ මානව හිමිකම් නොසොයා ත්‍රස්තවාදීන්ගේ මානව හිමිකම් ගැන කතා කළ අය දැන් පාතාල ලෝකයේ අපරාධකරුවන්ගේ මානව හිමිකම් ගැන කතා කිරීමට පටන්ගෙන ඇත. ඔවුන් සම්බන්ධයෙන් නීතිය ක්‍රියාත්මක නොවුවා නම් එය අර්ථකථනය කෙරෙන්නේ වෙනත් ආකාරයකටය. එවිට එය රජයට සමීප පුද්ගලයෙක් අතින් සිදුවන ක්‍රියාවක් ලෙසය.නීතිය සැමට සමානවවර්තමාන රජයේ විශේෂත්වය වන්නේ සමාජයේ ඕනෑම පුද්ගලයෙක් හමුවේ නීතිය එක ලෙස ක්‍රියාවට නැංවීමය. පක්ෂ දෘෂ්ටි කෝණයෙන් බලන්නන් කුමන මුහුණුවරක් දෙන්නට උත්සාහ කළද රජය අපරාධ මර්දනය කිරීමට දරන මහන්සිය සාමාන්‍ය ජනතාව අගය කරති.ඒ මේ ගණන්කාරයින්ගේ ක්‍රියාවන්ගෙන් පීඩාවට පත්වන්නේ සාමාන්‍ය ජනතාව නිසාය. ඒ අනුව අපරාධකරුවන් සමාජයෙන් ජනිත වූවත් ඔවුන් පැහැදිලිවම සමාජයට පිළිලයකි. ඔවුන් තමන් පමණක් නොව සෙසු සමාජයද තමන්ගේ සමීපතයන්ද අගාධයට ගෙන යති.අපරාධ වර්ධනය කිරීමට නෛතික බලයක් ඇති පිරිසක් ඇත. ඊට බැහැරින් යම් යම් කොටස් නඩු අසා තීරණ ද ක්‍රියාත්මක කරන්නට යාමෙන් ගැටලුසහගත තත්ත්වයක් ඇති වේ. රිය අනතුරක් සිදුවූ විට අදාළ බස් රථය ගිනි තැබීමේ සිට මේ පුරුද්ද අපරාධකරුවන්ගේ මවුවරුන් සොයා ගොස් ඔවුන්ගේ ගෙවල් ගිනි තැබීම දක්වා ව්‍යාප්තව ඇත. එය තිරශ්චීන ක්‍රියාවකි. අපරාධයකි. සාමාන්‍ය ජනතාව නීතිය අතට ගැනීමට උත්සාහ කරන්නේ නම් පොලිසිය ඊට මැදිහත් විය යුතුය. එක් අපරාධයක් තවත් අපරාධයකින් සාධාරණීකරණය කළ හැකි නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n1312242</link>
    <topic>උසස් පෙළ උසස් ලෙස සමතුන්ට ජනපති ගෙන් සුබ පැතුම්</topic>
    <author>ඡායාරූපය - සුදත් සිල්වා</author>
    <content>මෙවර අ.පො.ස. උසස් පෙළ විභාගයෙන් ඉහළම ලකුණු ලබාගත් ශිෂ්‍ය ශිෂ්‍යාවන් අරලියගහ මන්දිරයේදී ඊයේ (23) ජනාධිපති මහින්ද රාජපක්ෂ මහතා හමුවූ අතර අනතුරුව සමූහ ඡායාරූපයකට පෙනී සිටි අයුරු. මහජන බැංකුවේ අනුග්‍රහයෙන් රුපියල් ලක්ෂය බැගින් හා ලැප්ටොප් පරිගණක පිරිනැමීම ජනාධිපතිවරයා අතින් සිදු විය. අධ්‍යාපන ඇමැති බන්දුල ගුණවර්ධන, නියෝජ්‍ය ඇමැති මොහාන්ලාල් ග්‍රේරු, අධ්‍යාපන අමාත්‍යාංශයේ ලේකම් අනුර දිසානායක, මහජන බැංකුවේ සභාපති ගාමිණී සෙනරත්, විභාග කොමසාරිස් පුෂ්පකුමාර මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n1312244</link>
    <topic>සාමයේ උදාවත් සමඟ උතුර අද අධ්‍යාපනයෙන් පෙරමුණටම</topic>
    <author/>
    <content>රුදුරු ත්‍රස්තවාදය නිමා කර උතුරට සාමයේ අරුණලු උදා කිරීමත් සමඟ එහි ප්‍රතිඵලයක් ලෙස අද උතුරේ දරුවන් අධ්‍යාපනයෙන් පෙරමුණටම පැමිණ ඇත. ඉතිහාසයේ ප්‍රථම වතාවට අ.පො.ස. උසස් පෙළ විභාගයෙන් වැඩිම සිසුන් පිරිසක් විශ්වවිද්‍යාල ‍සුදුසුකම් ලැබූ පළාත ලෙස මෙවර උතුරු පළාත පත්ව ඇත. 2013 අ.පො.ස. උසස් පෙළ විභාගයෙන් ඉහළම ලකුණු ලබාගත් සිසුන් ඊයේ (23) පෙරවරුවේ අරලියගහ මන්දිරයේදී අතිගරු ජනාධිපති මහින්ද රාජපක්ෂ මහතා හමුවූ අතර එහිදී මේ බව අනාවරණය කෙරිණි.පොත පත වෙනුවට සයිනයිඩ් කරල ගෙන ළමා සොල්දාදුවන් ලෙස කටයුතු කළ උතුරේ දරුවන් අද අධ්‍යාපනයේ විශිෂ්ට ප්‍රතිඵල ලබා ගැනීම මෙරට අධ්‍යාපන ක්ෂේත්‍රය ලැබූ සුවිශේෂීම ජයග්‍රහණය බව අධ්‍යාපන අමාත්‍ය බන්දුල ගුණවර්ධන මහතා මෙහිදී පෙන්වා දුන්නේය. දකුණේ පාසල්වලට ලබාදෙන පහසුකම් උතුරටද නොඅඩුව ලබාදීමේ ප්‍රතිඵලයක් ලෙස අද එම දරුවන් අනෙකුත් පළාත්වලට සාපේක්ෂව අධ්‍යාපන ක්ෂේත්‍රය තුළ විශිෂ්ට දක්ෂතා පෙන්වමින් සිටින බවද අධ්‍යාපන අමාත්‍යවරයා මෙහිදී වැඩිදුරටත් පෙන්වා දුන්නේය.මෙවර අ.පො.ස. උසස් පෙළ විභාගයෙන් ජීව විද්‍යා අංශයෙන් දිවයිනේ ප්‍රථම ස්ථානය හිමිකරගත් ඇහැලියගොඩ මධ්‍ය මහා විද්‍යාලයේ තත්සරණී අමායා, භෞතික විද්‍යා අංශයෙන් ප්‍රථම ස්ථානය හිමිකරගත් ගාල්ල රිච්මන්ඩ් විද්‍යාලයේ අදිත වීරසිරි ඩයස්, වාණිජ්‍ය අංශයෙන් ප්‍රථම ස්ථානය හිමිකරගත් ගම්පහ රත්නාවලී බාලිකා මහා විද්‍යාලයේ එරන්දි කාංචනා, කලා අංශයෙන් ප්‍රථම ස්ථානය හිමිකරගත් කොළඹ දේවි බාලිකා විද්‍යාලයේ මෙත්සරණි ලොකුගේ, තොරතුරු තාක්ෂණ අංශයෙන් පළමු ස්ථානය හිමිකරගත් කොළඹ මියුසියස් විද්‍යාලයේ දුනීෂා තරංගි ප්‍රනාන්දු යන සිසු සිසුවියන් මෙහිදී ජනාධිපතිතුමා හමු වූහ.ඔවුන්ට සිය සුභාශිංෂන පිළිගැන්වූ ජනාධිපතිතුමා ඉදිරි අධ්‍යාපන කටයුතු සාර්ථක කර ගැනීමටද ආශිර්වාද පැතීය. මාතෘ භූමියේ අභිමානය රැක ගනිමින් රටට වැඩදායි පිරිසක් බවට පත්වන ලෙසද පැවසූ අතර දෙමාපියන්ගේ බලාපොරොත්තු ඉටු කිරීමට කැපවන්නැයි ද කීය. මහජන බැංකුවේ අනුග්‍රහයෙන් රුපියල් ලක්ෂය බැගින් වූ චෙක්පත් ප්‍රදානය කිරීමද මෙහිදී ජනාධිපතිතුමා අතින් සිදුවූ අතර ශබ්ද කෝෂයක් සහ ලැප් ටොප් පරිගණකය බැගින්ද ප්‍රදානය කෙරිණි.අධ්‍යාපන අමාත්‍ය බන්දුල ගුණවර්ධන, නියෝජ්‍ය අමාත්‍ය මොහාන් ලාල් ග්‍රේරු, මහජන බැංකුවේ සභාපති සහ ජනාධිපති කාර්ය මණ්ඩල ප්‍රධානී ගාමිණී සේදර සෙනරත්, අධ්‍යාපන අමාත්‍යාංශයේ ලේකම් අනුර දිසානායක යන මහත්වරුන් ද විදුහල්පතිවරුන්, දෙමාපියන් ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n1312243</link>
    <topic>රත්නපුර මැණික් පතලේ හිරවූදෙදෙනාගේ සිරුරු ගොඩ ගනිති</topic>
    <author>රත්නපුර වි‍ශේෂ එන්.පී. රාජදොරේ හා රත්නපුර දිසා විශේෂ</author>
    <content>රත්නපුර අංගම්මන ප්‍රදේශයේ මැණික් පතල් අනතුරින් මිය ගිය දෙදෙනාගේ මළ සිරුරු පෙරේදා (22) රාත්‍රී 12.00ට පමණ ගොඩට ගැනිණි.මැණික් පතල තුළින් හදිසියේම මතුවූ විශාල ජල පහරකට අසුවීමෙන් මේ මරණ දෙක සිදුවී තිබේ. මෙසේ දිය පහරකට අසුවීමෙන් මිය ගොස් ඇත්තේ රත්නපුර ඇලපාත පදිංචි කලුවා මනන්නගේ මහින්ද සුමිත් විජයකුමාර (39) සහ සන්නස්ගම පදිංචි එස්.සරත් රණසිංහ (40) යන දෙදෙනායි.මිය ගිය පතල් කම්කරුවන් 22දා සුපුරුදු පරිදි මැණික් පතලය තුළ වැඩ කරමින් සිටියදී සවස 4.30ට පමණ පතල් වළ තුළින් එකවිටම කඩාගෙන ආ ජල කඳට අසුවීමෙන් මෙම දෙදෙනා මරණයට පත්ව ඇත.පතල් වළ තුළ සිරවූ දෙදෙනාගේ මළ සිරුරු රාත්‍රි 12.00ට පමණ විශාල පරිශ්‍රමයකින් පසු ගොඩට ගෙන ඇත. රත්නපුර පොලිසිය මේ සම්බන්ධව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n13122416</link>
    <topic>උසස් පෙළ IT වලින් ප්‍රථමයා දුනීෂා ප්‍රනාන්දු</topic>
    <author>සමන්මලී ප්‍රියශාන්ති</author>
    <content>තොරතුරු තාක්ෂණ ගණිත විෂය ධාරාව හදාරා මෙවර අපොස උසස් පෙළ විභාගයෙන් දිවයිනේ පළමු වැනියා වීමේ භාග්‍යය හිමි කර ගෙන ඇත්තේ කොළඹ මියුසියස් විදුහලේ දුනීෂා ප්‍රනාන්දු ශිෂ්‍යාවයි.ඉංග්‍රිසී මාධ්‍යයෙන් අධ්‍යාපනය ලද ඇය උසස් පෙළට සංයුක්ත ගණිතය, ‍භෞතික විද්‍යාව හා තොරතුරු සන්නිවේදන තාක්ෂණ විෂයයන් හදාරා තිබේ.පාසලෙන් ලැබෙන දැනුම කටපාඩම් කිරීමට වඩා නිතරම එම දැනුම තේරුම් ගැනීමට උත්සහ කිරීමත් ඊළග දිනයට නියමිත පාඩමට ගෙදරදීම සුදානම් වීමත් තමන්ගේ ජයග්‍රහණයට හේතුව බව ඇය "දිනමිණ" ට ප්‍රකාශ කළාය.ඉහළ බාලාංශයේ සිටම මියුසියස් විදුහලේ අධ්‍යාපනය ලද දුනීෂා, හතර වසර සිට ඉංග්‍රීසි මාධ්‍යයෙන් අධ්‍යාපනය ලබා තිබෙන අතර 2004 වසරේ පැවැති පහ වසර ශිෂ්‍යත්වයෙන් ලකුණු 151 ලබා සමත්වී තිබේ. අපොස සාමාන්‍ය පෙළ විභාගයෙන් ඒ 9 ක් ලබා ගනිමින් විශිෂ්ට ලෙස සමත් වූ ඇයට උසස් පෙළ හැදෑරීමට විදුහලෙන් ශිෂ්‍යත්වයක් ලැබී ඇත.පාසලේ ජ්‍යෙෂ්ඨ විද්‍යා සංගමයේ ලේකම් ලෙස කටයුතු කරන අතර ඇය, ජ්‍යෙෂ්ඨ ගණිත සංගමය හා තොරතුරු තාක්ෂණ සංගමයේ සාමාජිකාවක ලෙස ද කටයුතු කරන්නීය. පහ වසරේ සිට බටහිර සංගීත පියානෝ වාදනය ඉගෙන ගෙන තිබෙන ඇය එලකියුෂන් ( වාග්චාතූර්ය) ද ඉගෙන ගෙන ඇත. දැනට ඇය මේ විෂයන් දෙකෙන් ගුරුවරියක ලෙස ලියාපදිංචි වී සිටින්නීය.ගුරුවරු ඉතාමත් සුහදව තමන් ඇතුළු සිසුනට අධ්‍යාපනය ලබා දුන් බවත් තමා නිතරම විදුහලේ පුස්තකාලය පරිහරණය කළ බවත් කීවාය. ඇය පුස්තකාලයෙන් ලබා ගන්නා සියලු පොත්වල පිටපතක් ලබා ගනිමින් එහි කරුණු නිතර නිතර කියවා අවබෝධ කර ගැනීමට කටයුතු කළ බවත් කීවාය.පාසලේ විද්‍යාගාර පහසුකම් උපරිම ලෙස පරිහරණය කළ අතර විවිධ ප්‍රායෝගික ක්‍රියාකාරකම්වල ද නියැලෙමින් තමන් අධ්‍යාපනය ලැබූ බවත් ඇය සඳහන් කළාය.සිය ජයග්‍රහණය ගැන ඇය මෙසේද ප්‍රකාශ ක‍ළාය.පාසලේ පැවැත්වෙන ත්‍යාග ප්‍රදානෝත්සවයේ දී මෙන්ම වාර විභාගවලින් පසු ගුරුවරු නිතරම අප ඇගයීමට ලක් කළා. එමඟින් අප තව තවත් දිරිමත් වුණා. උසස් පෙළ පන්තියේ දී පැවැත්වූ සියලු වාර විභාගවලට මා ඉදිරිපත් වුණා. ඒ සියලු විභාගවල දී පන්තියේ මෙන්ම මුලු අංශයෙන්ම පළමු වැනියා වීමට මට හැකියාව ලැබුණා. මම මේ වන විට ජාවා උසස් තාක්ෂණ ආයතනයේ මෘදුකාංග ඉංජිනේරු ඩිප්ලෝමා පාඨමාලාව හදාරනවා.මගේ ජයග්‍රහණය සම්බන්ධයෙන් විදුහල්පතිනි එස්. දන්දෙනිය මහත්මිය, නියෝජ්‍ය විදුහල්පතිනිය, පන්ති භාර චතුරිකා රාමනායක ගුරුතුමිය ඇතුළු ගුරුවරු, මවුපියන් මෙන්ම නෑදෑයින් හා යහළුවන් සියලු දෙනාට ස්තූතිය පළ කරනවා.මගේ තාත්තා මිගාර ප්‍රනාන්දු ජන හා සංඛ්‍යාලේඛන දෙපාර්තමේන්තුවේ නියෝජ්‍ය අධ්‍යක්ෂ (තොරතුරු තාක්ෂණ) ලෙස සේවය කරනවා. මා උසස් පෙළට උපකාරක පන්ති ගියේ නැහැ. පාසලෙන් ලැබෙන දැනුමට අමතරව තාත්තාගෙන් මා බොහෝ කරුණු ඉගෙන ගත්තා. මව සමන්මලී ප්‍රනාන්දු නිතරම මගේ අධ්‍යාපනය ගැන සොයා බැලුවා. දිරිමත් කළා.මගේ අනාගත බලාපොරොත්තුව කොළඹ විශ්වවිද්‍යාලයේ පරිගණක විද්‍යාපීඨයට ඇතුළත් වී මෘදුකාංග ඉංජිනේරුවරියක් වීමයි. ශ්‍රී ලංකාව අද තොරතුරු තාක්ෂණය සමඟ දියුණු වෙමින් පවතිනවා. මෘදුකාංග ඉංජිනේරුවරියක් වී රටේ ඒ දියුණුවට අනාගතයේ දී දායකවීම මගේ අපේක්ෂාවයි. මා කුඩා කළ සිටම තොරතුරු තාක්ෂණය හා ගණිතය විෂයට ඇලුම් කිරීමත් නිසා මේ බලාපොරොත්තුව නිරන්තරයෙන් මා තුළ තිබුණා.එදිනෙදා පාඩම් කටයුතු එදිනෙදාම සම්පුර්ණ කර ගැනීමෙන් විභාගයට අමුතුවෙන් සුදානම් විය යුතු වන්නේ නැහැ. මේ නිසා පීඩනයකින් තොරව විභාගයට මුහුණ දෙන්නට හැකි වෙනවා. ඉදිරියේ දී උසස් පෙළ විභාගයට පෙනී සිටින සහෝදර සහෝදරියන්ගෙන් මා ඉල්ලා සිටින්නේ එදිනෙදා පාසලේ දී ලබන දැනුම එදිනෙදාම ගෙදරදී හොදින් අවබෝධ කර ගන්නා ලෙසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n13122417</link>
    <topic>වසර 38 කට පසු ලක්ෂපාන උමං මඟ සෝදිසියට වසා දමයි</topic>
    <author>නුවන් කොඩිකාර</author>
    <content>වසර 38 කට පසු ලක්ෂපාන විදුලිබල උමං මාර්ගය හා වසර 20 කට පසු පොල්ගොල්ලේ මහවැලි උමං මාර්ගය ආරක්ෂක සෝදිසි කිරීම් සඳහා වසා දැමේ.ඒ හේතුවෙන් ලබන ජනවාරි මාසයේ දී සති දෙකක් මෙම උමං මාර්ග වසාදැමීමට පියවර ගන්නා බව වාරිමාර්ග හා ජල සම්පත් කළමනාකරණ අමාත්‍යාංශය පවසයි.මහවැලි ජලය උතුරු මැද පළාත වෙත ගෙන යාම සඳහා වූ මහවැලි යෝජනා ක්‍රමය යටතේ පොල්ගොල්ල උමං මාර්ගය 1976 වසරේ දී විවෘත කළ අතර එය අවසන් වරට 1986 වසරේ දී පරීක්ෂාවට ලක් කිරීමෙන් අනතුරු ව වසර 20ක් පරීක්ෂාවකින් තොරව ක‍්‍රියාත්මක කිරීමත් එමෙන් ම නව ලක්ෂපාන උමං මඟ එය ඇරැඹි 1975න් පසු ව එනම් වසර 38 කින් පරීක්ෂා කොට නොමැති වීමත් නිසා මෙම තීරණයට එළඹී බවත් එම අමාත්‍යාංශය පවසයි.මේ උමං මාර්ග දෙක ආපදාවන් වළක්වාගැනීම සඳහා සිදු කළ යුතු පරීක්ෂා කටයුතු සිදු කිරීමේ අරමුණින් 2014 ජනවාරි මාසයේ දී සති දෙකකට වසාදමන බවත් ඉන් සිදු වන ආර්ථික හා සමාජ බලපෑම් අවම කිරීම සඳහා අවශ්‍ය කටයුතු සිදු කරන බවත් වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n1312245</link>
    <topic>බෝනොවන රෝග නිවාරණයට පාරම්පරික සහල් හොඳයි</topic>
    <author>නුවන් කොඩිකාර</author>
    <content>පිළිකා, දියවැඩියාව, රක්තහීනතාව ආදී රෝග පාරම්පරික සහල් පරිභෝජනයෙන් නිවාරණය කළ හැකි යයි කාර්මික තාක්ෂණ ආයතනය පවසයි.සුදු හීනටි, පච්ච පෙරුමාල්, රත් සුවදැල් යන සහල් වර්ග පිළිකා රෝගය සඳහා ද, දියවැඩියාව සඳහා මසුරන්, ගොනබාරු යන සහල් වර්ගද රක්තහීනතාව සඳහා යකඩ සහ ප්‍රෝටීන් බහුල කළු බැල වී, පච්ච පෙරුමාල්, දහනඅල, රතු හීනටි, කට්ටමංජල් යන සහල් වර්ගද ආහාරයට යොදා ගත හැකි බව එම ආයතනය කියයි.මේ නව සොයා ගැනීම සිදු කළේ කාර්මික තාක්ෂණ ආයතනයේ ආහාර තාක්ෂණ අංශය මගින් වසර හතකට ආසන්න කාලයක් පුරා සිදු කළ පරීක්ෂණයන්ට අනුව නව සොයාගැනීම් සිදු කළ බවද කාර්මික තාක්ෂණ ආයතනය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n1312246</link>
    <topic>කිරිවෙහෙර රාජමහා විහාරාධිපති නාහිමියන්ට උණුසුම් පිළිගැනීමක්</topic>
    <author>කතරගම විශේෂඊ.එච්. සෝමපාල</author>
    <content>කතරගම කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමියන්ගේ අපවත්වීමෙන් පුරප්පාඩු වූ කිරිවෙහෙර රාජමහා විහාරාධිපති ධුරයට අභිනවයෙන් පත්වූ නව විහාරාධිපති කොබවක දම්මින්ද නාහිමියන් පිළිගැනීමේ උත්සවය පෙරේදා (22) කිරිවෙහෙර රාජමහා විහාරස්ථානයේ ප්‍රධාන වාසල් දොරටුව අභියසදී කිරිවෙහෙර රාජමහා විහාරස්ථ දායක සභාව, කාර්ය මණ්ඩලය, ප්‍රදේශවාසීන් විසින් බුලත් හුරුළු දී මල්වට්ටි පිළිගන්වා නාහිමියන් පිළිගන්නා ලදී. කිරි වෙහෙර විහාරස්ථානයේ අලි ඇතුන්ට පළතුරු කෑමටදීම නාහිමියන් විසින් සිදු කරන ලදී.අනතුරුව අලි ඇතුන් සහිත පෙරහැරකින් නාහිමියන් පෙරටු කරගත් පෙරහැර කිරිවෙහෙර රාජමහා විහාරස්ථානයේ උඩමළුවට ගමන් කර මල් පහන් ගිලන්පස පූජා කර සෙත්පිරිත් දේශනා කර නාහිමියන්ට ආශිර්වාද කිරීම මහා සංඝරත්නය විසින් සිදු කරන ලදී.ආගමික කටයුතු වලින් පසුව නාහිමියන් කිරිවෙහෙර චෛත්‍ය මළුවේ ඇති මහාසේන දේව මන්දිරයට ගොස් මහාසේන රජතුමාගේ ශෛලමය ප්‍රතිමාවට මල්මාලාවක් පැළඳවීම සිදුකර කිරිවෙහෙර විහාරස්ථානයේ දැඩිමුණ්ඩ දේවාලයට පූජා වට්ටියක් පූජා කරන ලදී.අනතුරුව කිරිවෙහෙර රාජමහා විහාරස්ථානයේ ධර්ම ශාලාවේදී පිළිගැනීමේ උත්සව සභාව පවත්වන ලදී. මේ අවස්ථාවට මෙන්ඩියගල ආරණ්‍ය සේනාසනාධිපති මිල්ලෑවේ මහින්ද බෝගහපැලැස්ස කන්දේ විහාරාධිපති ශාස්ත්‍රාචාර්ය තුඩාපාන ගුණානන්ද, රුහුණු විශ්වවිද්‍යාලයේ කථිකාචාර්ය කතරගම ශ්‍රී අභිනවාරාම විහාරවාසී ශාස්ත්‍රපති කොග්ගල්ලේ විජිත, කතරගම වල්ලිකන්දාරාමාධිපති විහාරාධිපති ලත්පඳුරේ විපුලභද්‍ර, කතරගම මල්ලිකාරාමාධිපති ශාස්ත්‍රාචාර්ය හබරාදූවේ ඤාණමෝලි යන නාහිමිවරුන් ප්‍රධාන මහා සංඝරත්නයද කතරගම ප්‍රාදේශීය සභාවේ සභාපති චානක අමිල් රංගන, රුහුණු කතරගම මහා දේවාලයේ පරිපාලන ලේකම් ඇම්.ඊ. දයානන්ද යන මහත්වරුන් ප්‍රධාන විශාල පිරිසක් සහභාගී වූහ.උත්සව සභාවෙන් අනතුරුව කතරගම අෂ්ඨඵල බෝධීන් වහන්සේ අබියස විශේෂ බෝධි පූජාවකට හා රුහුණු කතරගම මහා දේවාලයේ විශේෂ දේව පූජාවකටද අභිනව කිරිවෙහෙර නාහිමියන් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n1312247</link>
    <topic>මහවැලි ගඟේ දියනාමින් සිටි තරුණියක් දියේ ගිලී මරුට</topic>
    <author>ගම්පොළ සමූහ</author>
    <content>ගම්පොළ ගම්පළවෙල මහවැලි ගඟේ දිය නෑමට ගිය තරුණියෝ සිවු දෙනකු ඇතුළු පාසල් සිසුවකු දියේ ගිලී එයින් එක් තරුණියක මිය ගොස් තවත් දෙදෙනකු ගම්පොළ ශික්ෂණ රෝහලට ඇතුළත් කොට තිබේ.විනාඩි 20කට අධික කාලයක් දිය යට සිටියදී ගොඩගත් තරුණියක ඉතා අසාධ්‍යව ගම්පොළ ශික්ෂණ රෝහලේ දැඩි සත්කාර ඒකකයට ඇතුළත් කොට ඇත. සිද්ධියෙන් මිය ගොස් ඇත්තේ ගම්පොළ ගම්පොළවෙල පදිංචි හෙට්ටිආරච්චිලාගේ ගෙදර ඉමේකා දුලානි හෙට්ටිආරච්චි නැමැති 18 හැවිරිදි තරුණියකි.ඇගේ සොහොයුරා වන ඉෂාන්ත දමිත් හෙට්ටිආරච්චි නැමැති 15 හැවිරිදි පාසල් සිසුවා හා නිමාෂා ජීවන්ති නැමැති 17 හැවිරිදි තරුණිය මෙසේ රෝහ‍ල්ගත කොට තිබේ.පෙරේදා සවස 5ට පමණ මොවුන් පස් දෙනා නිවස අසල ඇති මහවැලි ගඟට දිය නෑමට ගොස් ඇති අතර වතුර ගසමින් විනෝද වෙමින් සිටියදී ගඟේ ඇති දිය වළකට වැටීම නිසා පස් දෙනාම ග‍ඟේ ගිලී ඇති අතර ඒ අසල සිටි අයෙකුගේ උදව්වෙන් තිදෙනකු ගොඩට පැමිණ ඇත.තරුණියන් දෙදෙනකු දිය යටට ගොස් සිටි නිසා ගමේ තරුණයන් පිරිසක් එක්ව ඔවුන් ගොඩ ගෙන ඇත. පළමුවෙන් සොයා ගත් තරුණිය ඒ වන විටත් මිය ගොස් සිටි අතර ඊට විනාඩි 10කට පමණ පසු ගොඩගත් අනෙක් තරුණිය මෙසේ රෝහල්ගත කර ඇත.මහවැලි ගඟ නිවස අසල ඇතත් මිය ගිය තරුණිය වෙනත් දිනවල ගඟට නොගොස් නිවසින් දිය නාන බව ඇගේ මව පවසන අතර නිවස අසල පදිංචි අනෙක් තරුණියන් ගඟට ගිය නිසා ඇයද සොහොයුරා සමඟ ගඟට ගිය බවත් ඇය සඳහන් කළාය.මිය ගිය තරුණියගේ මරණ පරීක්ෂණය ඊයේ (23) දින සිදු කිරීමට නියමිතව තිබුණි. ගම්පොළ කොට්ඨාස භාර ජ්‍යෙෂ්ඨ පොලිස් අධිකාරී ගාමිණි පෙරේරා, නි.පො.අ. චූලනි වීරරත්න, ගම්පොල මූලස්ථාන පො.ප. චන්ද්‍රා ජයවීර යන මහත්වරුන්ගේ උපදෙස් මත පො.ප. ජී.එල්.ජී. සිරිකාන්ත පො.සැ. (4063) තිලක් කුමාර යන නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n1312248</link>
    <topic>ජාතික ආර්ථිකයේ ජීවය ග්‍රාමීය ආර්ථික ප්‍රභවයයි</topic>
    <author>ජස්ටින් කොඩිකාර මාතර දිසා විශේෂ</author>
    <content>ජාතික ආර්ථිකය ගොඩනැගීමේදී ඊට අවශ්‍ය ජීව ගුණය කාවැද්දීම සිදුකරන්නේ ග්‍රාමීය ආර්ථික ප්‍රභවයන්ගෙන් බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවැසීය.එම සාධකයන් සැලකිල්ලට නොගත් සෑම රජයක්ම සිය අවසන් කාල පරිච්ජේදයේ අස්ථාවර හා අසමත් බවක් ප්‍රදර්ශනය කරන බව හෙතෙම කීවේය.මාතර සනත් ජයසූරිය ක්‍රීඩාංගණයේ ඊයේ (23) සහ අද (24) දෙදින පුරා පැවැත්වෙන දිවිනැගුම සමෘද්ධි ශක්ති මාතර දිස්ත්‍රික් ප්‍රදර්ශනය ඊයේ (23) විවෘත කරමින් ඇමැතිවරයා එසේ ප්‍රකාශ කෙළේය.ග්‍රාමීය ආර්ථික ප්‍රවර්ධනය හා ගැමි ජීවන රටාව පිළිබඳ මෑත යුගයේ ලියවුණ සාර්ථකම ලියවිල්ල මහින්ද චින්තනය බවත් ඒ මඟින් සිදු කළ ග්‍රාමීය ව්‍යවසායකයන් දිරිගැන්වීම මීට පෙර බලයගත් කිසිදු රජයක් සිදුකර නොමැති බවත් ඒ මහතා කියා සිටියේය.සමෘද්ධි ව්‍යාපාරයේ ආරම්භයත් තමන්ගේ දේශපාලන නැගිටීමත් සිදුවුණේ එකම කාල වකවානුවක බව පැවැසු හෙතෙම එම නිසා සමෘද්ධි ව්‍යාපාරය සමඟ තමන්ට බැදීමක් තිබෙන බව කීවේය.ආසියාවේ ආශ්චර්ය කරා ශ්‍රි ලංකාව ගමන් කිරීමේදි සමෘද්ධි ව්‍යාපාර ලබාදෙන සහාය ඉතා ඉහළ බවද අලහප්පෙරුම මහතා පැවැසීය.ඇමැතිවරයා එහිදි මෙසේද කියා සිටියේය. මාතර දිස්ත්‍රික්කයේ ජිවත්වන පවුල් 204149න් පවුල් 67375ක් සමෘද්ධිලාභීන්. ඒ කියන්නේ සියයට 33ක්. ව්‍යාපාරය හා බද්ධවී සිටින මේ පිරිස ආර්ථික නිෂ්පාදන ක්‍රියාවලියේ කොටස්කරුවන් විය යුතුයි. එය අවබෝධකරගෙන සිටිනවා. ජනාධිපතිතුමා මේ රට බාරගන්න කොට ඒකපුද්ගල ආදායම අමෙරිකන් ඩොලර් දහසයි. අද එය 2800 දක්වා වැඩි වී තිබෙනවා. එතුමන්ගේ ඉලක්කය 2016 වසර වන විට ඒක පුද්ගල ආදායම 4000 දක්වා වැඩි කිරිමයි. ඊට සියලුම දෙනාගේ ශක්තිය ලබාදෙන්න කියා ඉල්ලා සිටිනවා.මාතර දිස්ත්‍රික් සමෘද්ධි සහකාර අධ්‍යක්ෂ සිරිල් ජේ. ලියනගේ මහතා ද අදහස් දැක්විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n1312249</link>
    <topic>තරු පංතියේ හෝටල් සංචාරකයන්ගෙන් පිරී ගිහින්</topic>
    <author>මහින්ද අලුත්ගෙදර</author>
    <content>මෙරට සංචාරක ක්ෂේත්‍රයේ කැපී පෙනෙන වර්ධනයක් පෙන්නුම් කරමින් රටපුරා පිහිටි තරු පංතියේ හෝටල් සියල්ලම පාහේ විදෙස් සංචාරකයන්ගෙන් පිරී ගොස් ඇතැයි ශ්‍රී ලංකා සංචාරක ප්‍රවර්ධන කාර්යාංශය පවසයි.සංචාරකයන්ට හිතකර පරිසරය මෙන්ම වත්මන් යහපත් වාතාවරණය හේතුවෙන් ලොව පුරා සංචාරකයන් මෙවර නත්තල වෙනුවෙන් ශ්‍රී ලංකාව තෝරාගෙන තිබෙන බවද එම කාර්යාංශය පෙන්වා දෙයි.මේ වනවිට වාර්තාගත ලෙස විදෙස් සංචාරකයන් ශ්‍රී ලංකාවට පැමිණෙමින් තිබෙන බව පෙන්වාදෙන ශ්‍රී ලංකා සංචාරක ප්‍රවර්ධන කාර්යාංශය එය ඉතිහාසයේ වැඩිම සංචාරක පැමිණීම බවද මෙය අපේ රටේ ආර්ථික වර්ධනයට සෘජු ලෙසම බලපාන බවද කියා සිටී.ඒ අනුව චීනයට අමතරව ඉන්දුනීසියාව, පිලිපීනය, ඉන්දියාව, රුසියාව ඇතුළු රටවල් රැසක සංචාරකයන් විශාල වශයෙන් ශ්‍රී ලංකාවට පැමිණ සිටින බවද ඔවුන් නුවරඑළිය, කල්පිටිය, ත්‍රීකුණාමලය, හික්කඩුව, ගාල්ල, නිලාවැලි, කල්පිටිය, අරුගම්බේ, මහනුවර ඇතුළු රටේ සෑම ප්‍රදේශයකම සංචාරයේ නිරතව සිටින බවද ශ්‍රී ලංකා සංචාරක ප්‍රවර්ධන කාර්යාංශය පෙන්වා දෙයි.මේ අතර එම කාර්යාංශය පෙන්වා දෙන්නේ මේ වසරේ ගතවූ මාස කිහිපයේදී පසුගිය වසරට සාපේක්ෂව චීන සංචාරකයින්ගේ පැමිණීමේ වර්ධනයක් පෙන්නුම් කරන බවත් ජනවාරි මාසයේ සිට පසුගිය ඔක්තෝබර් මාසයේ අවසානය දක්වා වූ මුල් මාස 10ක කාලය තුළ චීන සංචාරකයින් 34,951ක් පමණ මෙරටට පැමිණ තිබෙන බවත්ය.පසුගිය වසරේ එම කාලයේදී චීන සංචාරකයන් 18,823 දෙනෙකු මෙරටට පැමිණ තිබෙන බව පෙන්වාදෙන එම කාර්යාංශය ඊට සාපේක්ෂව මේ වසරේදී වර්ධනය සියයට 85 ක් බවද ලබන 2014 වසරේදී චීන සංචාරකයින් 125,000ක් ශ්‍රී ලංකාවට ගෙන්වා ගැනීම ඉලක්කය වී තිබෙන බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n13122410</link>
    <topic>පොලිස් මහජන දිනයසියලු පොලිස් ස්ථානවලසෑම සිකුරාදාවකම</topic>
    <author>විජයානි එදිරිසිංහ</author>
    <content>මහජනතාවගේ නොවිසඳුණ පැමිණිලි සඳහා පොලිස්පතිවරයාගේ පිහිට ලබාගැනීමට සතියේ සිකුරාදා දින පැවැත්වෙන පොලිස් මහජන දිනය රටේ සියලුම ‍පළාත්වල පැවැත්වීමට පොලිස්පතිවරයා තීරණය කර තිබේ.ඒ අනුව සෑම පළාතකම ජ්‍යෙෂ්ඨ නියෝජ්‍ය පොලිස්පතිවරයාගේ කාර්යාලයේ සති දෙකකට වරක් සෑම බදාදා දිනකම මෙය පැවැත්විය යුතු බවට දැනුම්දී ඇත.දුරබැහැර පළාත්වල සිට පොලිස්පතිවරයා හමුවීමට එන මහජනතාවට සහනයක් වශයෙන් මේ වැඩපිළිවෙළ වහාම ක්‍රියාත්මක වන පරිදි ලබන බදාදා දින සිටම ක්‍රියාත්මක කළ යුතු බවටද නියෝග කර තිබේ.ඒ අනුව මධ්‍යම පළාතේ මහනුවර අංක 6 බහිරවකන්ද ජ්‍යෙෂ්ඨ නියෝජ්‍ය පොලිස්පති කාර්යාලය, සබරගමු පළාත, රත්නපුර පොත්ගුල්විහාර මාවතේ ජ්‍යෙෂ්ඨ නියෝජ්‍ය පොලිස්පති කාර්යාලය, ඌව පළාත බදුල්ල, බස්නාහිර පළාත පොලිස් මූලස්ථානය, දකුණු පළාත මාතර අනගාරික ධර්මපාල මාවත, නැඟෙනහිර පළාත මඩකලපුව ලේඩි මැනිං පාර, වයඹ පළාත කුරුණෑගල වැවරවුම පාර, උතුරු පළාත කන්කසන්තුරේ පලාලි පාර, උතුරු මැද පළාත අනුරාධපුර මෙත්තා මාවත ගුවන් තොටුපළ පාර, කොළඹ දිසාව කොළඹ 01 ඕල්කොට් මාවත සුබසාධක ගොඩනැගිල්ල, බස්නාහිර පළාත දකුණ නුගේගොඩ, මිරිහාන, බස්නාහිර උතුර පෑලියගොඩ, මහනුවර, මාතලේ, ගම්පොල, මහනුවර පේරාදෙණිය පාර, හම්බන්තොට තංගල්ල, කුරුණෑගල, කුලියාපිටිය, නිකවැරටිය දිසාව දකුණු වැවරවුම පාර කුරුණෑගල, රත්නපුර කෑගල්ල දිසාව කෑගල්ල කෙලින් පාර, බදුල්ල මොනරාගල දිසාව බදුල්ල, අනුරාධපුර පොළොන්නරු දිසාව අනුරාධපුර, යාපනය දිසාව යාපනය, ගාල්ල, ඇල්පිටිය දිසාව කොටුව ගාල්ල යන ස්ථානවල පිහිටි ජ්‍යෙෂ්ඨ නියෝජ්‍ය පොලිස්පති සහ පොලිස්පති කාර්යාලවල මෙම මහජන මැදිරි පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n13122411</link>
    <topic>නැති නම්වලටත් ඔප්පු හදා රජයේ ඉඩම් විකුණලා</topic>
    <author>විජයානි එදිරිසිංහ</author>
    <content>වනාතවිල්ලුව රජයේ ඉඩම්වලට ව්‍යාජ ඔප්පු සකස් කර හොර රහසේ අලෙවි කළ රොහාන් රත්නායක නමැති ඉඩම් සක්විත්තා මිය ගිය සහ මෙරට තුළ උපතවත් ලබා නොමැති ව්‍යාජ නම් ගම් වලට ඔප්පු තනා හොර රහසේ විකුණා ඇති බව ජනාධිපති විශේෂ විමර්ශන ඒකකය සිදු කළ පරීක්ෂණවලින් අනාවරණය වී තිබේ.ඒ ආකාරයට මොහු විසින් රජයේ ඉඩම් අක්කර 1800කට පමණ හොර ඔප්පු තනා විකුණා ඇති බව අනාවරණය වී තිබේ.මොහු වැඩි ප්‍රමාණයක් එම ඉඩම් වංචා සහගතව ලබා ගැනීම සඳහා රජයේ ඇතැම් නිලධාරීන්ගේ සහාය ලබාගෙන ඇති අතර හොරට තනන ලද ඉඩම් ඔප්පු වලින් වැඩි ප්‍රමාණයක් ප්‍රධාන පත්‍ර හරහා ලබාදීමට කටයුතු කෙරෙමින් තිබූ ඉඩම් වෙයි.ප්‍රධාන පත්‍ර හරහා රජයේ ඉඩම් ලැබෙන්නේ ඉඩම් නොමැති පුද්ගලයන්ටය. මොහු එම ප්‍රධාන පත්‍ර ලබාදීමේ ව්‍යවස්ථාවට සම්පූර්ණ පටහැනි ලෙස වංචාව සිදු කර තිබේ.1960 ගණන්වල සිට මෙවැනි ඉඩම් අයදුම්කර ඉඩම් නොලැබුණ සහ මිය ගිය පුද්ගලයන්ගේ ඉල්ලුම් පත්‍රවලට ප්‍රධාන පත්‍ර හරහා රජයේ ඉඩම් ලබාගෙන එම ඉඩම් වෙනත් පුද්ගලයන්ට විකුණා තිබේ.එසේ ව්‍යාජ ලෙස ලබාගෙන ඔහු විසින් අලෙවි කළ ඉඩම් ලියාපදිංචි කිරීමේ කොමසාරිස් කාර්යාලයේ ලියාපදිංචි වූ ඉඩම් රැසක ඔප්පු ජනාධිපති විමර්ශණ අංශයට ලැබී තිබේ.මොහුට එම ජාවාරම කරගෙන යාමට රජයෙන් ප්‍රධාන පත්‍ර හරහා ඉඩම් ඉල්ලූ පුද්ගලයන්ගේ නම් ගම් විස්තර සහ ඒවා ව්‍යාජ ලෙස සකස් කිරීමට රාජ්‍ය නිලධාරීන් ගණනාවකගේ සහාය කාලයක් තිස්සේ ලැබී තිබේ.ඒ සම්බන්ධවද පරීක්ෂණ සිදු වෙයි. මීට වසරක පමණ සිට ජනාධිපති විශේෂ විමර්ශන ඒකකය මඟින් මෙම මහා ඉඩම් වංචාව සම්බන්ධව පුළුල් ලෙස පරීක්ෂණ සිදුවෙන අතර ප්‍රථමයෙන්ම රජයේ ඉඩම් අක්කර 160ක පමණ ප්‍රමාණයකට පරීක්ෂණ සිදුවෙද්දී මේ වන විට එම වංචාව හරහා තවත් ඉඩම් අක්කර සිය දහස් ගණනක වංචා හෙළිවෙමින් පවතී. මෙම වංචාවේම කොටසක් සම්බන්ධව සැකකරු අත්අඩංගුවට ගෙන පසුගියදා අධිකරණයට ඉදිරිපත් කෙරිණි. එහිදී සැකකරුට රුපියල් කෝටියක් වටිනා පෞද්ගලික ඇප නියම විය.පසුව හෙළිවූ වංචාවන් සම්බන්ධව ජනාධිපති විශේෂ විමර්ශන ඒකකය එම තොරතුරු අධිකරණයට වාර්තා කිරීමට නියමිතව ඇත.ජනාධිපති විශේෂ විමර්ශන ඒකකයේ අධ්‍යක්ෂ විශ්‍රාමලත් නියෝජ්‍ය පොලිස්පති තිලක් ඉද්දමල්ගොඩ මහතාගේ උපදෙස් මත එහි පොලිස් ඒකකයේ සහකාර පොලිස් අධිකාරී නීතිඥ රුවන් ගුණසේකර මහතාගේ අධීක්ෂණය යටතේ පරීක්ෂණ සිදු වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n13122412</link>
    <topic>නිධානයකින් ගත්තැයි හොර මැණික් විකිණීමට තැත්කළ සිවු දෙනා රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>නිධානයකින් ලබාගත් බව කියන ඝනදෙවි රූපයක හැඩැති මැණිකක් ඇතුළු මැණික් ගල් හයක් රුපියල් දොළොස් කෝටියකට වැඩි මුදලකට ව්‍යාපාරිකයකුට අලෙවි කිරීම සඳහා අනුරාධපුරයට රැගෙන ආ පුද්ගලයන් සිවුදෙනා අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව අද (24) දක්වා රක්ෂිත බන්ධනාගාර ගත කරන ලෙස අනුරාධපුර වැඩබලන මහේස්ත්‍රාත් රම්‍යා සිරිවර්ධන මහත්මිය පෙරේදා (22) නියෝග කළාය.මෙසේ රක්ෂිත බන්ධනාගාර ගත කෙරුනේ සෙලස්තිමඩුව නාච්චාදුව පදිංචිකරුවකු, උග්ගලපුර දෙහිඅත්තකණ්ඩිය පදිංචිකරුවකු, කලාවැව අමුණුගම සේනපුර පදිංචිකරුවකු හා පිත්තලකොණ්ඩෑරුම මරදන්කඩවල පදිංචිකරුවෙකි.සිද්ධිය සම්බන්ධයෙන් අධිකරණයට කරුණු දැක්වු උතුරු මැද පුරාවස්තු ආරක්ෂන විශේෂ පොලිස් ඒකකය කියා සිටියේ උතුරු මැද පළාත භාර නියෝජ්‍ය පොලිස්පති රංජිත් පද්මසිරි මහතාට ලැබුණු තොරතුරු මත ඒ මහතාගේ අධීක්ෂණය යටතේ ක්‍රියාත්මක වන විශේෂ විමර්ශන ඒකකයේ නිලධාරීන් විසින් සැකකරුවන් සිවුදෙනා සමඟ ඔවුන් පැමිණි සුඛෝපභෝගි මෝටර් රථය අනුරාධපුර කඩ 50 ප්‍රදේශයේදී අත්අඩංගුවට ගෙන පරීක්ෂාවට ලක් කරද්දී ඔවුන් ළඟ තිබී මැණික් බවට සැකකෙරෙන විවිධ පාටින් යුත් ගල් හයක් හමුවු බවයි.ඝනදෙවි රූපයට සමාන රූපයක් සහිත අගල් දෙකක් පමණ උස ග්‍රෑම් 158 කින් යුතු දම්පාට මැණික් ගලක්, ග්‍රෑම් 18ක් බර කහපාට මැණික් ගලක්, ග්‍රෑම් 12 ක් බර රතුපාට මැණික් ගලක්, ග්‍රෑම් 38 , 34 හා 19 ක් බර නිල්පාට මැණික් ගල් තුනක්ද පොලීසිය අත්අඩංගුවට ගෙන ඒවා සැකකරුවන්ගේ ඇගිලි සලකුණු සහිතව මුද්‍රා කර තිබෙන බවද පොලිස් ඒකකය අධිකරණයට දැන්වීය.සැකකරුවන්ගෙන් කල ප්‍රශ්න කිරිම්වලදී ඔවුන් විමර්ශන ඒකකයට පවසා ඇත්තේ හිදෝගම පොලිස් වසමේ පිහිටි පුරාණ රජමහ විහාරයක පිහිටි මාලිගයක් කඩා එහි වු ගලින් තැනු ඉබ්බෙකුගේ හැඩයෙන් යුතු ස්ථානයක කොළ පැහැති ජලයේ තිබී මේ මැණික් ගල් ලබා ගත් බවත් ඒවා අනුරාධපුර ප්‍රදේශයේ කෝටිපති ව්‍යාපාරිකයකුට රුපියල් දොලොස් කෝටියකට අලෙවි කිරීම සඳහා රැගෙන ආ බව පොලිස් ඒකකය අධිකරණයට දැන්වීය.අත්අඩංගුවට ගෙන මුද්‍රා තැබු මැණික් ගල් අඩංගු බෝතල් 04 පරීක්ෂාවට ලක් කළ මහේස්ත්‍රාත්වරිය එම මැණික් ගල් පුරා විද්‍යා වටිනාකමක් ඇති ඒවාද යන්න තහවුරු කර ගැනීම සදහා පුරාවිද්‍යා අධ්‍යක්ෂ ජෙනරාල්වරයාගෙන් පුරාවිද්‍යා වාර්තාවක් කැදවන ලෙසත් මැණික් ගල් හය සත්‍ය ඒවාද යන්න තහවුරු කර ගැනීමට ජාතික මැණික් හා ස්වර්ණාභරණ අධිකාරියේ සභාපතිවරයා වෙත යොමු කර වාර්තාවක් කැදවන ලෙසද මහේස්ත්‍රාත්වරිය පොලීසියට නියෝග කළාය.ඉදිරි දිනයේදී සැකකරුවන් ප්‍රධාන මහේස්ත්‍රාත්වරිය හමුවට ඉදිරිපත් කරන ලෙසද වැඩබලන මහේස්ත්‍රාත්වරිය තව දුරටත් නියෝග නිකුත් කළාය.උතුරු මැද පළාතභාර නියෝජ්‍ය පොලිස්පති රංජිත් පදිමසිරි මහතාගේ විශේෂ උපදෙස් මත විශේෂ විමර්ශන ඒකකයේ ස්ථානාධිපති පොලිස් පරීක්ෂක එස්.ඩබ්ලිව්. බණ්ඩාර, නියෝජ්‍ය පොලිස්පති පෞද්ගලික සහකාර පොලිස් පරීක්ෂක සමන් කුමාර උලුවත්ත යන මහත්වරුන්ගේ මෙහෙයවීම මත උතුරුමැද පළාත් පුරාවස්තු ආරක්ෂන විශේෂ පොලිස් ඒකකයේ කොස්තාපල් 23118 පෙරේරා මහතා සැකකරුවන් අධිකරණයට ඉදිරිපත් කරමින් කරුණු කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n13122413</link>
    <topic>විදේශයන්ට බැල මෙහෙවර කරන එක්තරා පිරිසක් ජනපති පරාජය කරන්න දැන්වීම් පල කළා</topic>
    <author>උපාලි කරුණාරත්න</author>
    <content>රට ත්‍රස්තවාදයට නැවත තල්ලු කිරීමට ක්‍රියා කරන ආගමික අන්තවාදීන්ට එරෙහිව නීතිය ක්‍රියාත්මක කරන ලෙස බෞද්ධ සංස්කෘතික පුණර්ජීවන කමිටුව සහ අනගාරික ධර්මපාල සංවිධානය ජනාධිපති මහින්ද රාජපක්ෂ මහතාගෙන් ඉල්ලා සිටී.විවිධ ආගමික අන්තවාදීන් රටට කරන විනාශය පිළිබඳව ඉදිරි දිනවලදී ජනාධිපතිවරයා ප්‍රමුඛ රජය, එක්සත් ජාතික පක්ෂය, ජනතා විමුක්ති පෙරමුණ ඇතුළු දේශපාලන පක්ෂ ගණනාවක් දැනුවත් කරන බවද එම සංවිධානය ප්‍රකාශ කළේය.මේ අදහස් පළ වූයේ ඊයේ (23) කොළඹදී පැවැති මාධ්‍ය හමුවකදීය.මෙහිදි අදහස් දක්වමින් බෞද්ධ සංස්කෘතික පුණර්ජීවන කමිටුව සහ අනගාරික ධර්මපාල සංවිධානයේ සභාපති මණ්ඩලයේ සාමාජික අස්ගිරි මහා විහාරීය කාරක සංඝ සභික මැදගම ධම්මානන්ද නාහිමියෝ ප්‍රකාශ කළේ යමෙකු රටට විනාශයක් ගෙන දෙන ආකාරයට ජාතික ආගමික වශයෙන් බලපෑම් කළහොත් ඒවා අඩාල කළ යුතු බවයි.බෞද්ධයන් ඇතුළු සියලු ආගමිකයන් ත්‍රස්තවාදය පැවති පසුගිය කාලයේ ඉතා සමගිව ක්‍රියා කළ බව කී නා හිමියෝ විදේශයන්ට බැල මෙහෙවර කරන එක්තරා කොටසක් ත්‍රස්තවාදය ශක්තිමත් කිරීමට සූක්ෂමව ක්‍රියා කලා යයි ද කීහ. ජනාධිපතිවරයාගේ රජය පරාජය කිරීමට විවිධ පුවත්පත් දැන්වීම් පල කළ බව ද උන්වහන්සේ පැවසූහ.එම පුද්ගලයන් ත්‍රස්තවාදය පරාජය වූ පසුව වෙනත් ආකාරයකට හැසිරෙන්න පටන් ගත්තා. ඔවුන් අද පාලන තන්ත්‍රයේ විවිධ කොටස් සමඟ ශූක්ෂමව සම්බන්ධ වෙමින් එම යුධ ජයහග්‍රහණය අඩපණ කරන්නයි උත්සාහ කරන්නෙ. මේ රටේ බෞද්ධ සංස්කෘතික පදනමට පහර ගහනවා.බෞද්ධයන් රටේ ඇතිවි තිබෙන විවිධ ප්‍රශ්න වලට වගකිවයුතු බව ප්‍රකාශ කරනවා. මේවා ත්‍රස්තවාදයේ අවශ්‍යතාවයන්. ආගමික අන්තවාදීන් පිළිබඳ පැහැදිලි තොරතුරු තමන් සතු බව ද නා හිමියෝ පැවසූහ.මහාචාර්ය ඉඳුරාගාරේ ධම්මරතන හිමි බටහිර ත්‍රස්තවාදය අප රටෙන් ඉවත් වන්න තවම සූදානම් නැහැ. ඔවුන් එදා මේ රට විනාශ කිරීමට ‍ත්‍රස්තවාදය යොදා ගත්තා.ආයුධ නිෂ්පාදනය කරන සමාගම් ආයුධ වෙළෙඳාම් කර ගැනීමට විවිධ ජන කොටස් තෝරාගෙන ඔවුන් අතර විරසක ඇති කර ගැටුම්කාරී තත්ත්වයන් නිර්මාණය කරණවා. මේ ගැටුම් අතර විවිධ දාර්ශණික අදහස්ද අදාළ ජනකොටස් වලට ඉදිරිපත් කරනවා. මෙවැනි කපටීන්ගේ ක්‍රියාකාරකම් වලට මේ රටේ අහිංසක දමිළ ජනතාවද හසුවුණා. මේනිසා ඇතිවූ ත්‍රස්තවාදය නිසා වෛද්‍යවරුන් ඉංජිනේරුවන්, නීතිඥයන් , ගුරුවරුන් වීමට සිටි දමිළ තරුණයින් විශාල ලෙස විනාශ වුණා. සමහරු සාමය ගොඩ නගන්න උත්සාහ කළේ ත්‍රස්තවාදයට පහරදීම නවත්වන්නයි.ආචාර්ය මැදගොඩ අභයතිස්ස හිමි නිජබිම් සංකල්ප , උතුරේ ආණ්ඩුකාරවරයා වෙනස් කිරීම පිළිබඳව කවුරුන් හෝ කතා බහ කරනවා නම් අප ඒ පිළිබඳව විමසිලිමත් විය යුතුයි.අපගේ හමුදාවන් ලක්ෂ තුනකට අධික සිවිල් ජනතාවක් ත්‍රස්තවාදයෙන් මුදවා ගෙන ඔවුන්ගේ ජීවන තත්ත්වට ශක්තිමත් කිරීමට කටයුතු කළා. එම හමුදාව ඉවත් කරන්නයි සමහරු අද උත්සාහ කරන්නෙ.සිංහල, දෙමළ, ඉංග්‍රීසි භාෂා දන්න අයට පමණක් රැකියා දිය යුතු බවටද පිරිසක් යෝජනා කරනවා. මෙයින් උත්සාහ කරන්නෙ සිංහලයාට රජයේ රැකියා ලබාගැනීමට තිබෙන අවස්ථාව අඩු කිරීමටයි.ආචාර්ය ගුණදාස අමරසේකර මහතා බෞද්ධයන් ලබා ගත් විවිධ ජයග්‍රණයන් නිසා මේ රටේ ජීවත්වන ජන කොටස් වලටද විවිධ වරප්‍රසාද ලැබුණා.දෙමළ ජාතිවාදය නැතිකිරීම ඉතා අත්‍යවශ්‍යයි. මේ පිටුපස ක්‍රියාත්මක වන පුද්ගලයින් අප හදුනා ගන්න ඕනෙ. පක්ෂ දේශපාලනය නිසා සිංහල බෞද්ධයා බෙදිලා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n13122414</link>
    <topic>මැණික්-ස්වර්ණාභරණ ඇතුළු ක්ෂේත්‍ර ගණනාවක රැකියා රැසක් ඇෆ්ගනිස්ථානයේ තිබෙනවා</topic>
    <author>නුවන් කොඩිකාර</author>
    <content>මැණික් හා ස්වර්ණාභරණ ඇතුළු ක්ෂේත්‍ර රැසක රැකියා අවස්ථා ශ්‍රී ලාංකිකයන්ට උදාකරදීමේ හැකියාව සිය රටට ඇතැයි ශ්‍රී ලංකාවේ ඇෆ්ගනිස්ථාන නව තානාපති, අසීස් අහමඩ්සාඩා මහතා පැවැසීය.ලාංකිකයන්ගේ සාක්ෂරතාව ඉතා ඉහළ මට්ටමක පවතින බැවින්, එම පුරප්පාඩු සඳහා මෙරට තරුණ තරුණියන් බඳවා ගතහැකි යැයි ඇෆ්ගනිස්ථානයේ නව තානාපතිවරයා කීවේය.ශ්‍රී ලංකාවේ නව ඇෆ්ගනිස්ථාන තානාපතිවරයා වශ‍යෙන් පත්වූ ඒ මහතා, ඊයේ (23) අගමැති කාර්යාලයේ දී අගමැති, ආචාර්ය දි.මු. ජයරත්න මහතා හමු වී සාකච්ඡා කිරීමේන අනතුරුව එසේ ප්‍රකාශ කෙළේය.දැනට ශ්‍රී ලාංකිකයන් හාරසීයක් පමණ ඇෆ්ගනිස්ථානයේ සේවය කරන බවත්, එයින් වැඩි පිරිසක් ආරක්ෂක අංශවල සේවයේ යෙදී සිටින බවත් තානාපතිවරයා කියා සිටියේය.ලංකාව සහ ඇෆ්ගනිස්ථානය අතර අත්සන් තබා ඇති සංස්කෘතික මෙන්ම, විද්‍යාත්මක හා තාක්ෂණික ගිවිසුම් අනුව දෙරටේ සබඳතාව තවදුරටත් ශක්තිමත් කර ගැනීමට කටයුතු කරන බවද ඒ මහතා පැවැසීය.ශ්‍රී ලංකාවේ වර්තමාන සාමය පිළිබඳ බෙහෙවින් සතුටට පත්වන බවත් ඇෆ්ගනිස්ථානයේ දේශපාලනික තත්ත්වය බටහිර මාධ්‍ය සඳහන් කරන තරම් බරපතළ නොවන බවත් අසීස් අහමඩ්සාඩා මහතා ප්‍රකාශ කෙළේය.ඇෆ්ගනිස්ථානය ඓතිහාසික, ගෘහනිර්මාණ සහ භූගෝලීය වශයෙන් අද්විතීය ස්ථානයකට පත් රටක් යැයි පැවසූ ඒ මහතා, සිය දේශයේ සංස්කෘතිය රැක ගැනීම සඳහා රජය කටයුතු කරන බවද කීවේය.අගමැති ආචාර්ය දි.මු. ජයරත්න මහතා.ලොව බොහෝ රටවල් කලාපීය වශයෙන් සමගියෙන් ජීවත් වෙනවා. ඇතැම් රටවල් එම සමගිය බිඳ දමා රටවල් බෙදා වෙන් කිරීමට කටයුතු කරමින් සිටිනවා. ශ්‍රී ලංකාවේ තිස් වසරක් තිස්සේ තිබුණු ත්‍රස්තවාදය සදහටම තුරන් කිරීමට අප රජය කටයුතු කලා, එහෙත් බොහෝ බටහිර රටවල් යළි ලංකාවේ ත්‍රස්තවාදයක් නිර්මාණය කිරීම සඳහා මාන බලමින් සිටිනවා. ප්‍රතිශතයක් වශයෙන් ගත් කළ දෙමළ ජාතිකයන් වැඩි පිරිසක් සිංහල ජාතිකයන් සමඟ දකුණේ ජීවත් වෙනවා. උතුරේ ජීවත් වන සුළු පිරිසක් වෙනුවෙන් රට බෙදා වෙන් කළයුතු කියා ඇතමෙක් පවසනවා. ජනාධිපති මහින්ද රාජපක්ෂ මහතාගේ නායකත්වයෙන් යුතු අප රජය, රටේ ඒකීයභාවය බිඳ දැමීමට කිසිසේත්ම කටයුතු කරන්නේ නැහැ.අගමැති ලේකම්, එස්. අමරසේකර මහතා ද මේ අවස්ථාවට සහභාගි වී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=n13122415</link>
    <topic>වෛද්‍ය පරිපාලනය කාර්යක්ෂම කිරීමට කළමනාකරණ පුහුණු වැඩපිළිවෙළක්</topic>
    <author># සන්ධ්‍යා කරුණාරත්න</author>
    <content>සියලුම පළාත් රෝහල්වල වෛද්‍ය පරිපාලන කටයුතු කාර්යක්ෂම හා විධිමත් කිරීම සඳහා වෛද්‍ය පරිපාලකයින්ගේ සංගමය මඟින් කළමනාකරණ පුහුණු වැඩපිළිවෙළක් ආරම්භ කර ඇත.රෝහල් කළමනාකරණයේ දී මතු වන ගැටලු, ඒවාට විසඳුම් ලබාදීම, තිබෙන සම්පත්වලින් උපරිම ප්‍රයෝජන ගැනීම හා කළමනාකරණය, රෝගීන් මූලික කර ගත් රෝහල් රෝගී සත්කාරක ක්‍රියාවලිය යනාදී කරුණු පිළිබඳ මෙහිදී පුහුණුවක් ලබාදීම සිදුකෙරේ.බස්නාහිර පළාත් සභාව යටතේ පාලනය වන සියලුම රෝහල්වල වෛද්‍ය පරිපාලකයන් සඳහා වන කළමනාකරණ පුහුණු වැඩසටහන කුකුලේගඟ ලෙෂර් ලයා රෙස්ට්හි දී ‍ඊයේ (23) ආරම්භ කෙරිණි.වාර්ෂිකව එක් රෝගියෙක් සඳහා ශ්‍රී ලංකාව රුපියල් 6000 ක් මුදලක් වැය කළ ද, එම මුදලෙන් ගුණාත්මක සේවාවක් ලබාදීමට අමාත්‍යාංශයට හැකි වී ඇති බව සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතා පැවැසුවේය. මෙරට වෛද්‍ය හා වෙනත් කාර්ය මණ්ඩලවල නිපුණතාව සහ කැපවීම එවැනි අඩු මුදලකට සේවාව සැපයීමට හේතු වන්නේ යැයි ද ඒ මහතා ප්‍රකාශ කළේය.වාර්ෂිකව එක පුද්ගලයෙකුට ඇමෙරිකන් ඩොලර් 22,000 ක් වැය කරන ඇතැම් සංවර්ධිත රටවල රක්ෂණයක් හිමි ධනවතුන්ට ඉහළ සත්කාරක සේවා රෝහල්වලින් ලැබුණත් රක්ෂණ රැකවරණයක් නැති දුප්පත් පුද්ගලයන් ලෙඩ රෝග සෑදී මහමඟ මිය යන තත්ත්වයක් පවතින බව ද වෛද්‍ය මහීපාල මහතා කීය. දුප්පත් පොහොසත් භේදයකින් තොරව මෙරට රජය සෑම දෙනාටම සමාන සෞඛ්‍ය සේවාවක් නොමිලේ ලබාදෙන බවත් ඉදිරි වසර තුළදී අති නවීන වෛද්‍ය උපකරණ රෝහල්වලට ලබාදීමට සෞඛ්‍ය ඇමැතිවරයාගේ උපදෙස් පරිදි කටයුතු කරන බවත් ඔහු ප්‍රකාශ කළේය.මේ අවස්ථාවට අතිරේක ලේකම් වෛද්‍ය අමල් හර්ෂ සිල්වා, ශ්‍රී ලංකා වෛද්‍ය පරිපාලකයන්ගේ සංගමයේ සභාපති වෛද්‍ය සුනිල් අල්විස් මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=r1312241</link>
    <topic>රිළවුන් එළවන්න වහලයට නැග්ග දැරිය අධිබල විදුලිසර වැදී මරුට</topic>
    <author>ඉන්දික පොල්කොටුව</author>
    <content>ගිනිගත්හේන නගරයේ පිහිටි නිවෙසක එකොළොස් හැවිරිදි දැරියක එම නිවෙසේ වහලය මතට නැග රිළවුන් එළවීමට උත්සාහ කිරීමේදී ඒ අසලින් ඇදඇති විදුලිය ට්‍රාන්ස්ෆෝමරය සහිත අධිබලැති විදුලි රැහැනකින් විදුලිය සර වැදී පෙරේදා (22) සවස මියගොස් ඇත.හරිනි හිරුනිකා දැල්පිටිය (11) නමැති දැරිය මෙලෙස මියගොස් තිබේ.ගිනිගත්හේන නගරයේ පෞද්ගලික බැංකු ගොඩනැගිල්ලක් සහිත ගොඩනැගිල්ලක පිහිටි නිවෙසක පදිංචි මෙම දැරිය තම නිවෙසෙහි කොන්ක්‍රීට් වහලය මතට නැග රිළවුන් එළවීමට උත්සාහ දැරීමේදී මෙම අනතුර සිදුවන්නට ඇතැයි පොලිසිය සැක කරයි.එහිදී ලී කැබැල්ලක් හෝ ගල් කැට වැනි දේ උපයෝගී කරගෙන දැරිය රිළවුන් එළවීමට උත්සාහ දරා ඇති බවට සැක කරන අතර එම අවස්ථාවේ අධිබලැති විදුලි රැහැන් මත එය පැටලී දැරිය මියයන්නට ඇතැයි ද සැකකරයි.අවට ප්‍රදේශයක විදුහලක විදුහල්පතිනියකගේ දියණියක් මෙම අනතුරට ලක්ව මියගොස් තිබේ.ගිනිගත්හේන සහකාර පොලිස් අධිකාරී සරත් ප්‍රේමලාල් මහතාගේ උපදෙස් මත ගිනිගත්හේන පොලිස් ස්ථානාධිපති එන්. ඒ. ප්‍රේමලාල් මහතාගේ මෙහෙයවීමෙන් විවිධ පැමිණිලි අංශයේ ස්ථානාධිපති උප පොලිස් පරීක්ෂක එන්. ඒ. දයාරත්න මහතා ඇතුළු නිලධාරීහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=r1312242</link>
    <topic>150කගෙන් ලක්ෂ 52ක් වංචා කළ චීවරධාරියා සූරියවැවදී අල්ලයි</topic>
    <author>@ අනුරාධපුර මධ්‍යම විශේෂ</author>
    <content>ඉන්දියාවේ දඹදිව වන්දනා චාරිකාවක් ගෙන යන බව කියමින් පුද්ගලයන් එකසිය පනස්දෙදෙනෙකුට වැඩි පිරිසක් රවටා රුපියල් පනස්දෙලක්ෂයකට ආසන්න මුදලක් වංචා කර සැගව සිටි චීවරධාරියා ගිහි වෙස්ගෙන සැගව සිටියදී අනුරාධපුර මුලස්ථාන පොලීසියේ කොට්ඨාසඅපරාධ විමර්ශන අංශයේ නිලධාරීන් විසින් 23 වනදා සුරියවැව ප්‍රදේශයේ පිහිටිනිවෙසකදී දී අත්අඩංගුවට ගෙන ඇත.සැකකාර හිටපු චීවරධාරියා පොලිස් කොස්තාපල්වරයෙකු වශයෙන් වසර 08 ක පමණ කාලයක් සේවය කර ඇති බවත් යුධ හමුදාවේ සාමාන්‍ය සෙබළකු වශයෙන් වසර 04 ක් සේවය කර ඇති බවද පොලීසිය අනාවරණය කරගෙන ඇත.මොහු පැවදි වීමට පෙර විවාහ වු අයකු බවද පොලීසිය පවසයි. සැකකාර හිටපු චීවරධාරියා සම්බන්ධයෙන් කිසිදු තොරතුරක් නොලැබුණු අතර විවිධ පුද්ගලයන්ට ලබාදුන් කෙටි පණිවිඩ අනුව ඔහු සිටි ස්ථානය අනාවරණය කර ගැනීමට පොලීසියට හැකි වී තිබේ. පැවදිව සිටියදී සැකකරුගේ රියදුරා වශයෙන් සේවය කළ ශ්‍රාවස්තිපුර ප්‍රදේශයේ පුද්ගලයා සමග කිට්ටු ආශ්‍රයක් පවත්වා ඇති බවත් විදේශ ගතව සිටි එස්.සෝභිත නමින් හදුන්වන හිමිනම ලෙස පෙනී සිටීමට උත්සහ දරා ඇති බවද පොලීසිය අනාවරණය කරගෙන ඇත.සැකකරු සුරියවැව නගරයේ පොලිස් ස්ථානයට ආසන්නයේ නිවසක සිටියදී අත්අඩංගුවට ගෙන ඇති අතර ඔහු ඔහුගේ මුහුණුවර වෙනස් වන අයුරින් උඩුරැවුල සහ කොණ්ඩය වවා සිටි බවද පොලීසිය පවසයි. සැකකරු සන්තකයේ තිබු රුපියල් නමලක්ෂ හැටදහසක් , යතුරු පැදියක් , ජංගම දුරකථන 03 ක්, විදේශ ගමන් බලපත්‍ර සෑදීම සදහා හිමිවරුන්ගෙන් ඇතුලු ගිහි පුද්ගලයන්ගෙන් ලබා ගත් ජායාරූප 608 ක් , සිම් කාඩ් පත් 04 ක් පොලිස් භාරයට ගෙන ඇත.මොහු ඉන්දියාවේ ගොස් නොවැම්බර් මාසයේ 11 වන දින ශ්‍රි ලංකාවට පැමිණි අවස්ථාවේ වංචාකර උපයාගත් රුපියල් තිස් ලක්ෂය බැංකු ගිණුම් දෙකකින් ආපසු රැගෙන ඇති බවද පොලීසිය පවසයි.ඉන් ලක්ෂ 12 1/2 ක් පෙර විවාහයේ බිරිදටත් දරුවෙකුටත් ලබා දී ඇති අතර ලක්ෂ 03 1/2 ක මුදලක් වියදම් කර සුරියවැව ප්‍රදේශයෙන් ඉඩමක් මිලදීගෙන නිවසක් ඉදිකරමින් සිටි බවත් එම මුදල් වලින්ම අත්අඩංගුවට ගත් යතුරු පැදිය මිලට ගෙන ඇති බවද පොලීසිය අනාවරණය කරගෙන ඇත.වංචාකල මුදලින් රුපියල් 60 000ක් පුද්ගලයන් දෙදෙනෙකුගේ බැංකු ගිණුම්වලට බැර කර ඇති බවද පොලීසිය පවසයි.සැකකාර හිටපු චීවරධාරියා අත්අඩංගුවට පත් වු අවස්ථාවේ පොලීසියට පවසා ඇත්තේ දඹදිව වන්දනාවේ ගෙන යන බව පවසා රුපියල් තිස් ලක්ෂයක පනස් දහසක් පමණ විවිධ පුද්ගලයන්ගෙන් ලබා ගත් බවත් එම මුදල් නැවත ගෙවා දැමීමට තමන් කටයුතු කරන බවයි. සැකකාර හිටපු චීවරධාරියා අනුරාධපුර ,පොළොන්නරුව, ගාල්ල ,මාතර ,ගිරිඋල්ල ,කුරුණෑගල ඇතුලු ප්‍රදේශ රැසක පදිංචිකරුවන්ගෙන් මුදල් වංචාවකර තිබුනු බවට පොලීසියට පැමිණිලි ලැබී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=r1312243</link>
    <topic>බලපිටිය මූලික රෝහලේ යෝජිත ගොඩනැගිල්ලේ සමරු ඵලකය කඩලා</topic>
    <author>බලපිටිය සමූහ දිලිප් නිශ්ශංක</author>
    <content>රුපියල් ලක්ෂ 1500ක වියදමින් බලපිටිය මූලික රෝහලේ වෛද්‍යවරුන් සඳහා ඉදිකිරීමට යෝජිත තෙමහල් ගොඩනැගිල්ල වෙනුවෙන් නිරාවරණය කරන ලද සමරු ඵලකය 20දා රාත්‍රී කිසියම් පිරිසක් විසින් පහරදී විනාශ කර ඇත.මෙම තෙමහල් නේවාසිකාගාරය ඉදිකරදීමට රෝහල ආසන්නයේම ඉඩමක් තෝරාගෙන සමරු ඵලකය ඉදිකර තිබුණි.ඉකුත් 20දා දකුණු පළාත් සෞඛ්‍ය අමාත්‍යාංශයේ සහ රෝහලේ සියලු සේවකයන් මෙන්ම ගම්වැසියන්ගේ ආශිර්වාදයෙන් මෙම ඵලකය දකුණු පළාත් සෞඛ්‍ය ලේකම් සමන් දර්ශන පාඬිකෝරාල මහතා සහ බලපිටිය ප්‍රාදේශීය සභාවේ සභාපති ඒ. දයාරත්න යන මහත්වරු අතින් විවෘත කරනු ලැබීය.මේ අවස්ථාවට දකුණු පළාත් ප්‍රධාන ඇමැති ෂාන් විජේලාල් මහතාගේ සම්බන්ධීකරණ ලේකම් ජනිත් චන්ද්‍රසිරි පළාත් සෞඛ්‍ය අධ්‍යක්ෂ හා පළාත් නියෝජ්‍ය සෞඛ්‍ය අධ්‍යක්ෂ යන මහත්වරුන් ඇතුළු විශාල රාජ්‍ය සේවකයන් පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=r1312244</link>
    <topic>හොරණ තක්ෂිලා කනිටු විදුහලට ලක්ෂ 50ක් වටිනා නව ගොඩනැගිල්ලක්</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>රටක දරු පරපුර එරටට මැණික් වගෙයි. එය ඔප කරනු ලබන්නේ අධ්‍යාපනයයි. එම නිසා දරු පරපුර වෙනුවෙන් දිය යුතු දේ හෙටට කල් නොදමා අදම කරන්න යන “ මහින්ද චින්තනය” දැක්ම අනුව බණ්ඩාරගම මැතිවරණ කොට්ඨාසයේ ජීවත්වන ළමා පරපුරේ අභිවෘද්ධිය තකා කටයුතු කිරීමට ඇප කැප වී සිටිනවා යැයි බස්නාහිර පළාත් සභා මන්ත්‍රී නිමල් චන්ද්‍රරත්න මහතා පැවැසීය.ඒ මහතා එසේ කීවේ පසුගියදා හොරණ තක්ෂිලා කනිටු විදුහලට අනුබද්ධිත වැලිකල තක්ෂිලා කනිටු විදුහලට රුපියල් ලක්ෂ 50ක ප්‍රතිපාදන ලබාදෙමින් දෙමහල් ‍ගොඩනැගිල්ලකට මුල්ගල තැබීමේ උත්සවයකට සහභාගී වෙමිනි.එහිදී ඒ මහතා මෙසේද කීය.තවත් අලුත් වසරක් උදාවෙනවා. ඒ වන විට අපි අලුත් අපේක්ෂා ප්‍රාර්ථනා මුදුන්පත් කර ගැනීම අභිලාෂ කරගෙන එය ඉටුවේය යන මහඟු විශ්වාසයෙන් ඉන්නවා. මේ අතර බොහෝ අම්මලා තාත්තලාගේ අපේක්ෂාව වන්නේ තම සිඟිති දරුව දැරිය නව වසරේදී පළමු වසරට ඇතුල් කිරීම සඳහා අපේක්ෂිත පාසල ලැබේවි කියලා. නමුත් අමාත්‍යාංශ චක්‍රලේඛන අනුව සමහරුන්ගේ අපේක්ෂාවන් භංගස්ථාන විය හැකියි. මේ තත්ත්වය මා හොඳින් අවබෝධ කරගෙන සිටිනවා. මගේ පාසල් සමයේදී අපේ මවුපියෝ ජනප්‍රිය පාසල් සෙව්වේ නැහැ. එදා තරඟකාරී අධ්‍යාපනයක් තිබුණේ නැහැ.අපි බණ්ඩාරගම පාසල් 42ක් පිළිබඳව අධීක්ෂණයේ ඉන්නවා.‍ ඒ වගේම ගමකට අවශ්‍ය පාසලක් සඳහා මේ වන විට ඉඩම් ලබාගෙන ගොඩනැගිලි ඉදිකරමින් පවතිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=s1312241</link>
    <topic>චැම්පියන් ලීග් පාපන්දු</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු ශූරතාව ශ්‍රී ලංකා ගුවන් හමුදා පිල සතුවූයේ තම සැලසුම් ක්‍රීඩා පිටිය තුලදී ඉතා හොඳින් ක්‍රියාවට නැංවීමට හැකිවූ හෙයින් බව පුහුණුකරු සම්පත් පෙරේරා මහතා පවසයි.රිනවුන් පිලට ශූරතාව අහිමිවූයේ ගුවන් හමුදාව සමග තරගය ක්‍රීඩකයන් සැහැල්ලුවට ගැනීමෙන් බව එහි පුහුණුකරු මොහොමඩ් අමානුල්ලා මහතා සඳහන් කරයි.සම්පත් පෙරේරා හා මොහොමඩ් අමානුල්ලා යන දෙදෙනාම ශ්‍රී ලංකා පාපන්දු පිලේ හිටපු පුහුණුකරුවන් මෙන්ම ශ්‍රී ලංකා පිලේ හිටපු ක්‍රීඩකයන් ද වේ. වසර 1995දී සාෆ් රන් කුසලානය ශ්‍රී ලංකාව දිනා ගනිද්දී එම කණ්ඩායම මෙහෙයවූයේ සම්පත් පෙරේරා වන අතර එහිදී ජයග්‍රාහී ගෝලය වාර්තා කළේ මොහොමඩ් අමානුල්ලා වීම ද තවත් සුවිශේෂී සිද්ධියකි. කෙසේවුවද පසුකාලීනව සම්පත් පෙරේරා මහතා හා මොහොමඩ් අමානුල්ලා මහතා යන දෙදෙනාම ශ්‍රී ලංකාවේ මුල්පෙලේ පුහුණුකරුවන් බවට පත්වූහ.රිනවුන් හා ගුවන් හමුදාව 1989 සිට ප්‍රධාන පාපන්දු ශූරතාවලි හතරක අවසන් මහා තරගවලදී හමුවූ අතර එහිදී අවස්ථා 3කදී රිනවුන් ජය වාර්තා කළ අතර රිනවුන් පැරදවීමේ සිහිනය පෙරේදා ගුවන් හමුදා ක්‍රීඩකයෝ සැබෑකරගත්හ. 89-90 තරගවාරයේ පැවැති එෆ්.ඒ. කුසලානය, 2002-2003 තරගවාරයේ එෆ්.ඒ.කුසලානය හා 2009දී චැම්පියන් ලීග් පාපන්දු ශූරතාව රිනවුන් ක්‍රීඩා සමාජය දිනා තිබුණි.එහෙත් රිනවුන් පිලට මෙවර ශූරතාව අහිමිවූයේ හොඳ තරගයක් ලබාදිමෙන් අනතුරුව බව පුහුණුකරු මොහොමඩ් අමානුල්ලා මහතා අවධාරණය කළේය. 'චැම්පියන් ලීග් පාපන්දු තරගාවලියේ පිට පිට තරග 12ක් අපි දින්නා. 13වැනි තරගය තමයි අවසන් තරගය අපි පරාජයට පත්වුණේ. දිගින් දිගටම තරග ජයගන්නා විට ක්‍රීඩකයන් ඉබේම සැහැල්ලු වෙනවා. ලැබෙන තරග පහසුයි කියන මානසිකත්වය ඔවුන් තුල ඉබේම ඇතිවෙනවා. අපේ ක්‍රීඩකයන්ට වුණේ ඒකයි. අනික ගුවන් හමුදාව අපි තුන් පාරක්ම පරාජය කළා. ඒකත් ක්‍රීඩකයන්ගේ සැහැල්ලු මනසට හේතුවක්. අපි පැරදුණේ සටනක් දීලයි.' අමානුල්ලා මහතා පැවැසීය.රිනවුන් ක්‍රීඩා සමාජයේ අතිදක්ෂ ක්‍රීඩකයන් කිහිපදෙනකුට රිසි සේ පහර එල්ල කිරීමට නොදී ආරක්ෂා කිරීම තම පිලේ ජයග්‍රහණයේ රහස බව ගුවන් හමුදා පුහුණුකරු සම්පත් පෙරේරා මහතා තරගයෙන් අනතුරුව හෙළි කළේය.'රිනවුන් පිලේ තරග කිහිපයක්ම මා නැරඹුවා. තරගයක් දිනවන්න පුළුවන් ක්‍රීඩකයන් කිහිපදෙනකුම ඔවුන් සතුයි. මා කළේ ඒ දක්ෂයන්ගේ රිද්මය කඩා බිඳ දාලා වාසිය අ‍පේ පැත්තට ගත්ත එකයි. රිනවුන් හොඳම කණ්ඩායමක්. පරද්දන්න හොඳ සැලසුමක් අවශ්‍ය වුණා. මගේ සැලැස්ම ඉතා හොඳින් පිටිය තුල ක්‍රීඩකයන් ක්‍රියාත්මක කිරීම ගැන සතුටුවෙනවා.' පෙරේරා මහතා පැවැසීය. චැම්පියන් ලීග් පාපන්දු තරගාවලියේ මුල් තරග කිහිපයේදී ගුවන් හමුදා පිල අසාර්ථක තත්ත්වයේ පැවැති අතර දෙවැනි වටයේ දී දක්ෂතා අතරට පැමිණියේය.'අපි මුල් කාලයේ අසාර්ථක වුණාම අධෛර්යමත් වුණේ නෑ. වැරදි මොනවද කියා සොයා බලා ඒවා හදාගත්තා. අවසන් සති කිහිපයේදී කණ්ඩායමේ හැඟීම හා තරග රිද්මය හොඳම මට්ටමකට ආවේ ක්‍රීඩකයන්ගේ කැපවීම නිසයි. අවසන් තරගයක දෙපැත්තටම පීඩනය වැඩියි. අපි මුලසිටම පීඩනයෙන් මිදෙන්න බැලුවා. ඒක අනෙක් පැත්තෙන් රිනවුන්ට ප්‍රබල පීඩනයක් වුණා.' පුහුණුකරු සම්පත් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=s1312242</link>
    <topic>නත්තල් දිනයේ සම්ප්‍රදාය අබුඩාබියේ දී වෙනස් වෙයි</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>නත්තල් සීයාගෙන් නත්තල් තෑග්ගක් බලාපොරොත්තුවෙන් ශ්‍රී ලංකා ක්‍රිකට් නායක ඇන්ජලෝ මැතිව්ස් ඔහුගේ ක්‍රීඩා දිවියේ ප්‍රථම වතාවට හෙට නත්තල් දිනයේදී ක්‍රිකට් ක්‍රීඩා කරයි. පාකිස්තානය සමග එක්සත් අරාබි එමීර් රාජ්‍යයේ පැවැත්වෙන තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ තරග 1–2කින් පිටුපසින් සිටින ශ්‍රී ලංකාවට හෙට අබුඩාබි ක්‍රීඩාංගණයේ පැවැත්වෙන සිවුවැනි තරගය අවසාන තරගයක් බවට පත්ව තිබේ. තරගමාලාව ජයග්‍රහණය කිරීමේ අපේක්ෂාවන් ප්‍රාණවත්ව තබා ගැනීමට නම් පළමුව හෙට තරගය ජය ගැනීම අනිවාර්ය වෙයි. එවිට දෙපිලම යළිත් සම තත්ත්වයට පිවිසෙනු ඇත. පස්වැනි හා අවසාන තරගය අබුඩාබි ක්‍රීඩාංගණයේම ලබන 27 වැනිදා පැවැත්වීමට නියමිතය.අසිරිමත් නත්තල යනු ක්‍රිස්තියානු බැතිමතුන්ට පමණක් නොව සෑම කෙනෙකුටම විශේෂ වූ දිනයකි. එය විශ්ව නිවාඩු දිනයකි. ක්‍රිකට් තරග පමණක් නොව වෙනත් කිසිම තරගයක් දෙසැම්බර් 25 දිනයේ ලොව කොතැනකවත් ක්‍රීඩා කෙරෙන්නේ නැත. ජාත්‍යන්තර ටෙස්ට් ක්‍රිකට් තරගයක් මේ දිනවලට යෙදෙනවා නම් ඒවා ආරම්භ කෙරෙන්නේ නත්තලට පසුව උදාවන ‘බොක්සිං දිනයේ’ ය.“නත්තල කියන්නේ හැමෝටම විශේෂ දිනයක්. එදාට තරගයක් පැවැත්වීම ගැන අපට කරන්න දෙයක් නැහැ. මම මගේ අවුරුදු පහක ජාත්‍යන්තර ක්‍රිකට් ක්‍රීඩා දිවියේ නත්තල් දිනයක ක්‍රිකට් ක්‍රීඩා කරන්නේ පළමු වතාවටයි. එය ධනාත්මකව අරගෙන අපි ඒ දවස සුභ පැත්තට ගත යුතුයි. එදාට සුභදායී දෙයක් වේවි කියලා මම ප්‍රාර්ථනා කරනවා” යැයි ඇන්ජලෝ මැතිව්ස් පෙරේදා සාජා ක්‍රිකට් ක්‍රීඩාංගණයේ පාකිස්තානයට එරෙහිව පැවැති තෙවැනි එක්දින තරගයෙන් පසුව ප්‍රකාශ කළේය.සාජා තරග බිමේ මෙතෙක් වාර්තා වූ වැඩිම මුළු ලකුණු සංඛ්‍යාව වන පාකිස්තානයේ කඩුලු 5 ට ලකුණු 326ක දැවැන්ත ඉලක්කය හඹා ගිය ශ්‍රී ලංකාව ලකුණු 213කට දැවී ගියේ තරගයේ තවත් ඕවර 5ක් සහ පන්දු 2ක් ඉතිරිව තිබියදීය.මොහමඩ් හෆීස්ගේ ලකුණු 140ක නොදැවුනු පිතිහරඹය හා අහමඩ් ෂෙසාඩ්ගේ ලකුණු 81ත්, මිස්බා උල්-හක්ගේ ලකුණු 40ත් මත ඉනිම ගොඩනැගූ පාකිස්තානය අනතුරුව උමාර් ගුල් (19 ට 3), ජුනයිඩ් ඛාන් (40 ට 2), සයීඩ් අජ්මාල් (37 ට 2) හා මොහමඩ් හෆීස් (35 ට 2)ගේ පන්දු ප්‍රහාරයෙන් තරගය ජයග්‍රහණය කළේය.ලසිත් මාලිංග පාකිස්තාන ජයග්‍රහණයට ‘තල්ලුවක්’ දෙමින් හෆීස් ලකුණු 26 දී දුන් උඩ පන්දුව අතහැරියේය.ඒ වාසනාවෙන් මහඟු ඵල නෙලා ගත් හෆීස් අන්තිමේදී නතර වූයේ ලකුණු 140ක් ලබා ගනිමිණි. ඉන්පසුව දඟ පන්දු යැවීමෙන්ද දස්කම් දැක්වූ ඔහු දිනේෂ් චන්දිමාල් (36) හා සීකුගේ ප්‍රසන්න (22)ගේ වටිනා කඩුලු ද ලබා ගැනීමට සමත් විය.මේ වසරේ මාර්තු මාසයෙන් පසුව ප්‍රථම වතාවට ජගත් ක්‍රිකට් පිටියට පිවිසි උමාර් ගුල් පාකිස්තානයට හොඳ ආරම්භයක් ලබා දෙමින් කුසල් ජනිත් පෙරේරා (7), දිමුත් කරුණාරත්න (0) හා ලසිත් මාලිංග (19) දවාලුවේය. ශ්‍රී ලංකා ඉනිමේදි ආරම්භක පිතිකරු තිලකරත්න ඩිල්ෂාන් ආක්‍රමණශීලී පිතිකරණයක නියැලෙමින් හතරේ පහර 10ක් සමග පන්දු 62කින් ලකුණු 59ක් ලබා ගත්තද ශ්‍රී ලංකා ඉනිම බිඳ වැටෙද්දී ඔහු ෂහිඩ් අෆ්රිඩිගේ පන්දුවකට දැවී ගියේය. මැතිව්ස් ද හයේ පහර 3ක් එල්ල කරමින් ලකුණු 44ක් රැස් කළද ඔහුගේ දැවී යාම ශ්‍රී ලංකා කණ්ඩායමේ පරාජය ද විය.“අපි පළමු තරග දෙකේදී සාර්ථකව ඉලක්කය හඹා ගියා. අවාසනාවට මේ තරගයේදී අපි මුල ඉඳන්ම හොඳින් බැට් කළේ නැහැ” මැතිව්ස් තරගයෙන් පසුව කියා සිටියේය. ජයග්‍රාහී නායක මිස්බා උල්-හක් පවසා සිටියේ මේ ජයග්‍රහණයෙන් ඔහු ඉතා සතුටු වන බවය.”අපට පළමුව පන්දුවට පහර දීමට ලැබීම ගැන අපි සන්තෝෂ වුණා. හෆීස් හා අහමඩ් ෂෙසාඩ් අපිට ජයග්‍රාහී මුළු ලකුණු සංඛ්‍යාවක් කරා යන්න සුදුසු වේදිකාවක් තනා දුන්නා” උල්-හක් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=s1312243</link>
    <topic>දිමුත් සමග ඉනිම ආරම්භ කිරීමට ඩිල්ෂාන් වෙනුවට කෞශල් හෝ තිරිමාන්න</topic>
    <author>වර්නන් ගුණසේකර සාජා සිට</author>
    <content>පාකිස්තානය සමග ලබන 31 වැනිදා එක්සත් අරාබි එමීර් රාජ්‍යයේදී ආරම්භ වන ත්‍රිත්ව ටෙස්ට් තරගමාලාවේදී දිමුත් කරුණාරත්න සමග කෞශල් සිල්වා හෝ ලහිරු තිරිමාන්න ශ්‍රී ලංකා ඉනිම ආරම්භ කරනු ඇත. කෙසේ වෙතත්, තිරිමාන්නගේ සහභාගිත්වය ඔහුගේ ශරීර සෞඛ්‍යය මත රඳා පවතිනු ඇතැයි දැන් එක්සත් අරාබි එමීර් රාජ්‍යයට පැමිණ සිටින ශ්‍රී ලංකා ක්‍රිකට් තේරීම් කමිටුවේ සභාපති සනත් ජයසූරිය මහතා ඊයේ පැවසීය.පාකිස්තානය සමග පසුගිය සිකුරාදා ඩුබායි ක්‍රිකට් ක්‍රීඩාංගණයේ පැවැති දෙවැනි ජාත්‍යන්තර එක්දින තරගයට පෙර ව්‍යායාම් ක්‍රීඩාවන්හි නිරතව සිටියදී තිරිමාන්න පාදයේ ආබාධයකට ලක්විය. මේ හේතුවෙන් දිමුත් කරුණාරත්න අවසන් මොහොතේදී කණ්ඩායමට ඇතුළත් කිරීමට ශ්‍රී ලංකා කළමනාකාරිත්වයට සිදුවිය.පාකිස්තානයට එරෙහි ටෙස්ට් තරග සඳහා පළපුරුදු පිතිකරු මහේල ජයවර්ධන හා සුපිරි දඟ පන්දු ක්‍රීඩක රංගන හේරත් ස්ථිර වශයෙන්ම ශ්‍රී ලංකා කණ්ඩායමට එක්වනු ඇතැයිද ජයසූරිය මහතා කියා සිටියේය.මීට අමතරව කඩුලු රකින පිතිකරු ප්‍රසන්න ජයවර්ධන, වේග පන්දු යවන ශමින්ද එරංග හා පිතිකරු කෞශල් සිල්වා ශ්‍රී ලංකා ටෙස්ට් සංචිතයට එක්වීම පිණිස මෙහි පැමිණෙනු ඇතැයිද ශ්‍රී ලංකා ක්‍රිකට් තේරීම් ප්‍රධානියා ප්‍රකාශ කළේය.ඒ අනුව ලබන 27 වැනිදා ශ්‍රී ලංකා-පාකිස්තාන ජාත්‍යන්තර එක්දින තරගමාලාව අවසන් වීමෙන් පසුව කුසල් ජනිත් පෙරේරා, කිත්රුවන් විතානගේ, අජන්ත මෙන්ඩිස් හා දැන් ටෙස්ට් තරග බිමෙන් සමුගෙන සිටින තිලකරත්න ඩිල්ෂාන් ආපසු ශ්‍රී ලංකාවට යනු ඇත.ජගත් එක්දින ක්‍රිකට් පිටිය උඩුයටිකුරු කළ ලොව සිටි ජනප්‍රියතම හා දක්ෂතම ආරම්භක ආක්‍රමණශීලී පිතිකරුවකු වන සනත් ජයසූරිය ‘දිනමිණ’ සමග කෙටි සාකච්ඡාවකට එක්විය.දිනමිණ : පාකිස්තානයට එරෙහි පළමු එක්දින තරගයේදී ලකුණු 59ක් ලබා දුන් ලසිත් මාලිංග දෙවැනි තරගයේදී ලකුණු 78ක් ලබා දුන්නා. තත්ත්වය එසේ තිබියදීත් තරගයෙන් පසුව ප්‍රකාශ වන්නේ මාලිංග අති දක්ෂ ලෙස පන්දු යැවුවා කියලයි. මෙය ක්‍රීඩා ලෝලීන් අන්දමන්ද කරවන ප්‍රකාශයක් ?සනත් ජයසූරිය : පන්දු යවන්නෙකුට හැටපහක් හැත්තෑවක් වැදෙන වෙලාවල් තියෙනවා. නමුත් නායකයෙක් හැම තිස්සෙම බලන්නේ ඒ පන්දු යවන්නා පිළිබඳව ධනාත්මකවයි. මෙය දීර්ඝ සංචාරයක්. එහෙම තියෙද්දී පන්දු යවන්නාගේ මානසික තත්ත්වය බිඳින්න වුවමනා නැති නිසා නායකයෝ එහෙම කියනවා. මාලිංග බොහෝ තරගවල ජයග්‍රහණයට ලොකු වෙනසක් කරනවා. මේ තත්ත්වය පිතිකරුවන්ට එලෙසමයි.දිනමිණ : තිසර පෙරේරා මේ සංචාරයේ මෙතෙක් දිගින් දිගටම අසාර්ථක වී සිටිනවා ?සනත් ජයසූරිය : තිසර පෙරේරා කියන්නේ අපි දීර්ඝ කාලීනව බලන ක්‍රීඩකයෙක්. සීමිත ඕවර මෙන්ම ටෙස්ට් ක්‍රීඩාවටත් අපි අවධානය යොමුකර සිටින ක්‍රීඩකයෙක්. ඔහු දැනට හොඳින් ක්‍රීඩා නොකරණ බව පිළිගන්න ඕන. ඒත් අපි එයා ගැන තව පොඩ්ඩක් බලන්න ඕන.දිනමිණ : එක්සත් අරාබි එමීර් රාජ්‍යය සිය සත්කාරක බලකොටුව කරගෙන සිටින පාකිස්තානය පසුගිය කාලයේදී ටෙස්ට් තරග බොහොමයකට ක්‍රීඩා කර මනා පළපුරුද්දක් ලබා ගනිද්දී ඊට සාපේක්ෂව ශ්‍රී ලංකා කණ්ඩායමට තරග තිබුණේ නැහැ. මේ තත්ත්වය යටතේ ලබන 31 වැනිදා ඇරැඹෙන ටෙස්ට් තරගමාලාවේදී ශ්‍රී ලංකා කණ්ඩායමේ ක්‍රීඩාව කෙසේ වේවිද ?සනත් ජයසූරිය : පසුගිය කාලයේ දින හතරේ තරග ගණනාවක් අපි පැවැත්වූයේ ක්‍රීඩකයන්ට ඒ පුහුණුව ලබා දෙන්නයි. අපේ ක්‍රීඩකයන් එයින් උපරිම ප්‍රයෝජන ගත්තා. ඔවුන් දැන් ඉන්නේ මානසිකව හොඳ තත්ත්වයකයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=s1312244</link>
    <topic>ජිම්නාස්ටික් නිලවරණයදින නියමයක් නැතිව කල් යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජිම්නාස්ටික් සම්මේලනයේ නිලවරණය දින නියමයක් නොමැතිව කල් යයි. ක්‍රීඩා විද්‍යායතන ශ්‍රවණාගාරයේ දී ඊයේ නිලවරණය පැවැත්වීමට සියලු කටයුතු යොදා තිබුණ ද නිලතලවලට ලැබුණු නාමයෝජනා හා සංගම්වල නිත්‍යානුකූලභාවය පිළිබඳ මතුවූ ගැටලු කිහිපයක් හේතුවෙන් නිලවරණය කල් දැමූ බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පවසයි.'සභාපති තනතුරට ඉදිරිපත්වූ අයගේ නාමයෝජනාවල ගැටලු තිබුණා. අයෙක් තරග තීරකවරයෙක්. තවත් අයෙක් පාසල් තරගවලට පමණයි ඉදිරිපත් වී තිබුණේ. දිස්ත්‍රික් සංගම් කිහිපයක් ගැන චෝදනා තිබුණා. මේවා ගැන සොයා බලනතුරු නිලවරණය කල් දැම්මා.' ජයකොඩි මහත්මිය පැවැසුවාය.ජිම්නාස්ටික් නිලවරණය මෙයට පෙර පැවැත්වීමට උත්සාහ ගැනීමේ දී දෙපිරිසක් අතර අරගලයකින් කල් දැමූ අතර පසුව අතුරු කමිටුවක් මගින් පාලනය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=f1312241</link>
    <topic>රටට වැඩ කළ අප ඕනෑම ඡන්දයකට ලෑස්තියි</topic>
    <author>සාකච්ඡා කෙළේඋදිත ගුණවර්ධන</author>
    <content>වර්තමාන සමාජ දේශපාලන තත්ත්වය හා ආර්ථික කරුණු පිළිබඳ පාර්ලිමේන්තු මන්ත්‍රී උදිත ලොකුබණ්ඩාර මහතා සමඟ සිදු කළ සාකච්ඡාවකි මේ.තරුණයන් වෙනුවෙන් අතිමහත් සේවයක් ඉටු කර තිබෙන්නේ මේ ආණ්ඩුව විසිනුයි. ඒ සේවය කොතෙක්ද කියනවා නම් රටේ තරුණයාට තිබූ බොහෝ ගැටලු කළමනාකරණය කර විසැඳීමට මේ ආණ්ඩුව ශක්තිමත් මෙහෙයක් ඉෂ්ට කර තිබෙනවා. ඒ මෙහෙවර මෙතෙක් බිහිවූ කිසිදු ආණ්ඩුවක් විසින් ඉෂ්ට කර නැහැ.මා කියන්නේ නැහැ මේ ආණ්ඩුව තරුණයන් වෙනුවෙන් සියල්ල ඉෂ්ට කළා කියලා. ඒත් බහුතර වගකීම් ප්‍රමාණයක් මේ ආණ්ඩුව ඉෂ්ට කර තිබෙනවා. එදා තරුණයාට හඬක් නැඟීමට තැනක් තිබුණේ නැහැ. ඔවුන්ට ඉඩ විවෘත වෙලා තිබුණේ ලිප්ටන් වට රවුමේ විතරයි. ඒත් අද තරුණයන්ට තම ගැටලු ගැන කතා කිරීමට යොවුන් පාර්ලිමේන්නªවේදී අවස්ථාව තිබෙනවා.මහින්දෝදය විද්‍යාගාර, තාක්‍ෂණ පුහුණු ලබාදීම ඇතුලු බොහෝ සද්කාර්ය ඉෂ්ට කර තිබෙනවා. මේ ආණ්ඩුව එතරම්ම සැලැසුම් සහගත ලෙස තමයි තරුණයන් වෙනුවෙන් කටයුතු කරන්නෙ. ඒ නිසා තරුණ පරපුර වෙනුවෙන් වගකීම් ඉෂ්ට කළ ආණ්ඩුවක් ලෙස අපට සතුටුවීමට පුළුවන්.අප ජනාධිපතිතුමා ප්‍රකාශ කර තිබෙනවා කුමන මොහොතක වුණත් මැතිවරණයකට මුහුණ දෙන්න කියලා.අප හදිසි මැතිවරණයකට කියලා අමුතුවෙන් සූදානම් වීමට දෙයක් නැහැ. හැම මොහොතකම මැතිවරණවලට සූදානම් තමයි අප කටයුතු කරන්නේ. රටටත් ජනතාවටත් සේවාවක් ඉටු කළ ආණ්ඩුවක් විදිහට එක්සත් ජනතා නිදහස් සන්ධානයට ඕනෑම මැතිවරණයකට මුහුණදීම පුළුවන්කම තිබෙනවා.බස්නාහිර පළාත් සභාව දකුණු පළාත් සභාව වගේ් මැතිවරණවලින් අපිට ජයග්‍රහණය කිරිමට පුළුවන්කම තිබෙනවා. ඒ ජයග්‍රහණයන් විජයග්‍රහනක් කර ගැනීම තමයි අපේ සැලැසුම වෙලා තිබෙන්නේ. මේ ප්‍රදේශවල ඉෂ්ට කර ඇති සංවර්ධන කාර්ය ප්‍රමාණය අනුව මේ පළාත්වලදීත් අපට ඉතාමත් පහයසුවෙන් ජයග්‍රහණය කිරීමට පුළුවන්. අප සෑම මොහොතකම ජනතාව පිළිබඳ විශ්වාස කර තමයි වැඩ කරන්නේ.ආර්ථික ගැටලු අත්‍යවශ්‍ය භාණ්ඩ මිල ඉහළ යාම වැනි කරුණු මේ මැතිවරණය සමඟ සසඳන්න බැහැ. යුද්ධය අපට නිමා කිරීමට පුළුවන් වුණා. ඒ දේ පමණක් වුණත් ජනතාවට තාම හොඳින් මතකයි. එවැනි අතිවිශිෂ්ට කාර්යක් ඉටු කළ ආණ්ඩුවකට ජනතාවගේ කැමැත්ත ලැබෙන්නේ නිතැතින්. මෙයට පෙර බලයේ සිටි ආණ්ඩු යුද්ධය හිඟන්නාගේ තුවාලයක් බවට පත් කර ගත්තා.ඒත් මේ ආණ්ඩුව කිසිදු වෙලාවක මේ විදිහට වැඩ කළේ නැහැ. ආර්ථික ගැටලු වගේ දේවල් කුමන ආණ්ඩුවක් බලයට ආවත් පූර්ණ ලෙස විසඳන්න පුළුවන් කමක් නැහැ. ඒත් මේ ආණ්ඩුවට පුළුවන්කම ලැබී තිබෙනවා සියලු කරුණු සමබර ලෙස විසඳා ගැනීමට. ජනතාව වෙත පීඩනය අවම වෙන ලෙස තමයි මේ ආණ්ඩුව කටයුතු කරන්නේ.ඔළු ගෙඩි මාරු කළ පමණින් එක්සත් ජාතික පක්ෂයේ වෙනසක් සිදු වෙතැයි අපට කියන්න බැහැ. අද එක්සත් ජාතික පක්ෂය තුළ සිටින්නේ වෙනත් ලෝකයකින් එජාපයට පැමිණි අය නොවෙයි එක්සත් ජාතික පක්ෂය මෙහෙය වූ අයයි. ඒ පිරිස නායකත්ව මණ්ඩලයට පත් වුණා කියලා එහි වෙනසක් වෙන්නේ නැහැ.එක්සත් ජාතික පක්ෂය නිශ්චිත ප්‍රතිපත්තියක් හෝ දර්ශනයක් නෑ. ඒ විදිහේ දේශපාලන පක්‍ෂයකට ඉදිරියට යාමට පුළුවන් කමක් නෑ. ඒ විදිහේ ප්‍රතිපත්තියක් නැති දේශපාලන පක්‍ෂයකට බැහැ ජනතාවගේ ආදරය හා ආකර්ෂණය දිනා ගැනීමට. එවැනි පක්ෂයකට මොන මණ්ඩලය දැම්මත් ඉදිරියට යාමට පුළුවන්කමක් නැහැ.අද මේ අය කරන්නේ් ප්‍රතිපත්තිමය දේශපාලනයක් නෙවෙයි. ද්වේශ පාලනයක්. ඔවුන්ට ඕනෑවෙලා තිබෙන්නේ තමන්ගේ ද්වේශය තරහව දේශපාලනය හරහා පිටකිරීමට. මේ වගේ අයට ඉදිරියට යාමට පුළුවන් කමක් ලැබෙන්නේ නැහැ.තවත් පිරිසක් සරත් ෆොන්සේකා මහතාගේ ප්‍රජාතන්ත්‍රවාදී පක්‍ෂය පිළිබඳව අනවශ්‍ය බලාපොරොත්තුවක් වගේම අධිතක්සේරුවක් ඇතිකර තිබෙනවා. ඒත් ප්‍රජාතන්ත්‍රවාදී පක්‍ෂය කියන්නේ එජාපයේ හා ජවිපෙ ඡන්ද බෙදා ගැනීමට පැමිණි දේශපාලන පක්ෂයක් පමණයි. ඔවුන්ට එයින් එහා ගිය ගමනක් හෝ ප්‍රතිශක්තියක් නැහැ.එදා තිබුණේ ශක්තිමත් විපක්ෂයක් එහි සිටියේ ප්‍රබල හා බලවත් නායකයන්. ඔවුන්ට ඉහළ ප්‍රතිරූප මෙන්ම ප්‍රබල ප්‍රතිපත්තින්ද තිබුණා. ඒත් අද එක්සත් ජාතික පක්‍ෂයට වගේම විපක්ෂයේ කිසිදු දේශපාලන පක්ෂයකට ස්ථාවර ගමනක් යාමට පුළුවන් කමක් ලැබෙන්නේ නැහැ. කවුරුන් කොයි විදිහට තක්සේරු කළත් විපක්ෂයේ ඉදිරි ගමන කිසිසේත්ම හොද ගමනක් නොවෙයි. ඔවුන්ට ස්ථාවර ගමනකුත් නැහැ. ඒ විදිහේ දේශපාලන පක්ෂවලට ජනතාවගේ පිළිගැනීමක් හෝ ආකර්ෂණයක් උදාකර ගැනීමට බැහැ.මෙරට තරුණ ජවය තරුණ බලය අන්තර් ජාතික ප්‍රජාව වෙත හඳුන්වා දීමට ලැබෙන අවස්ථා ලෙස මේ සමුළු හඳුන්වා දීමට පුළුවන්. පසුගිය මාසයේ දී පොදු රාජ්‍ය මණ්ඩල තරුණ සමුළුව අති සාර්ථක ලෙස පැවැත්වුණා. එවැනි සමුළුවකින් මෙරට තරුණයන්ගේ දැනුම දක්‍ෂතා අන්තර් ජාතික ප්‍රජාව වෙත හඳුන්වා දීමට පුළුවන්කම ලැබී තිබෙනවා. ඒ වගේම ඉදිරියේ දී එක්සත් ජාතීන්ගේ තරුණ සම්මේලනය පැවැත්වීමට නියමිත යි. මේ හැම කාර්යක දීම රටටත් රටේ තරුණ පරපුරටත් වැදගත් අවස්ථාවක් විදිහට පෙන්වා දීමට පුළුවන්.මෙරට තාරුණය අවි අතට ගත් යුගයක් තිබුණා. ඔවුන් කොන් වූ යුගයක් තිබුණා අද වෙද්දි අන්තර් ජාතික ප්‍රජාව ඉදිරියේ පවා මෙරට තරුණ පරපුර අභිමානවත් ලෙස හිස ඔසවා තබා ගැනීමට පුළුවන්කම ලැබුණා. මෙය අනර්ඝ අවස්ථාවක් ලෙස හඳුන්වා දීමට පුළුවන්කම තිබෙනවා.මේ කතාව කියන්නේ කවුද කුමන අරමුණකින් ද යන්න සලකා බැලිය යුතුයි. මේ තරම් මනා සංවර්ධනයක් සිදු කළ ආණ්ඩුවක් නොමැති තරම්.අද විපක්‍ෂයට ප්‍රබල අභියෝගයක් වෙලා තිබෙන්නේ මේ සංවර්ධන ව්‍යාපෘති යයි කීමේ වරදක් නැහැ. මේ තත්ත්වය තුළ විපක්‍ෂයට ඉදිරි ගමනක් නොමැතිවීම ගැන අමුතුවෙන් කතා කළ යුතු නැහැ. මේ තරම් මහා සංවර්ධනයක් සිදු කිරීම තුළ රට විශාල දියුණුවක් ලබාගෙන තිබෙනවා.ප්‍රජාතන්ත්‍රවාදය නැහැ යහපාලනය නැහැ කියලා මේ අය කියන්නේ කොහොම ද කියලා හිතාගන්නවත් බැහැ. ඒ තරමට ඔවුන්ගේ ප්‍රකාශ පරස්පරයි. මට පුදුම හිතෙනවා මෙරට ප්‍රජාතන්ත්‍රවාදය නැහැ කියලා කියන්නේ කොහොම ද කියලා. මෙරට තරම් ප්‍රජාතන්ත්‍රවාදය තහවුරු වූ රටක් කලාපයේම නැහැ.යහපාලනය වුණත් හොඳින් තහවුරු වී තිබෙනවා. මේ තත්ත්වය තුළ යහපාලනය නැහැ ප්‍රජාතන්ත්‍රවාදය නැහැ කියලා විපක්‍ෂය චෝදනා එල්ල කරන්නේ සම්පූර්ණයෙන්ම ද්වේශ සහගත හා වැරැදි විදිහටයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>24</day>
    </date>
    <link>http://www.dinamina.lk/2013/12/24/_art.asp?fn=f1312242</link>
    <topic>එක්ව වැඩ කරමු</topic>
    <author/>
    <content>මෙරට ජනමාධ්‍ය ඉතිහාසයේ යටපත්ව ගිය තොරතුරු රැසක් හෙළිකරන ලිපි පෙළක සිව්වැනි කොටස අද පළවේ. මෙමඟින් අද හෙළිකෙරෙන්නේ මෙයින් සියවසකටත් පෙර දිනක අනගාරික ධර්මපාලතුමා එච්. එස්. පෙරේරා වෙත ලියන ලද ලිපියක් පිළිබඳ තොරතුරුය. ආගමික හා ජාතික පුනරුදය සඳහා සියලු ජාතික බල‍වේග එක්සත්වීමේ වැදගත්කම අවධාරණය කරන ධර්මපාලතුමා, දිනමිණ පුවත්පත පළකිරීම ඇතුළු කටයුතු රැසක් සඳහා තමන් සමඟ එක්වන ලෙස මෙයින් ඇරයුම් කරයි. එච්. එස්. පෙරේරා ද ඊට එකඟව සිටි බවට සාධක ඇත. එහෙත් කිසියම් හේතුවක් නිසා එය කිසි දිනක සිදුවූ‍ෙව් නැත. “මෙවර අප එක්සත් නොවුවහොත් අපේ මුළු ජීවිත කාලය තුළදී තවත් අවස්ථාවක් නොලැබෙනු ඇතැ”යි ධර්මපාලතුමා මේ ලිපියේ එක් තැනක සඳහන් කරයි. සැබැවින්ම සිදුවූවේ එයයි.එච්. එස්. පෙරේරා පිළිබඳ යටපත්ව ගොස් ඇති කරුණු ගවේෂණය කිරීමේදී ඊට අදාළ වැදගත් ලිපි ලේඛන ගණනාවක්ම අස්ථානගතව හෝ විනාශ මුඛයට පත්ව හෝ ඇති බවට සාධක හමුවේ.එහෙත් එසේ විනාශයට පත් නොවු එක් වැදගත් ඓතිහාසික ලේඛනයක මුල්පිටපත නිදන්ගල වත්තේදී අප අතට පත්විය. ඒ අනගාරික ධර්මපාලතුමාගෙන් එච්. එස්. පෙරේරා වෙත 1911 අප්‍රේල් 12 දාතමින් යුතුව ලැබුණු ලිපියකි.මහා බෝධි සංගමයේ ලිපි ශීර්ෂය යටතේ ලියා ඇති මෙම ලිපියේ ඉහළින්ම Private and Confidential (පුද්ගලිකයි රහසිගතයි) යන සටහන ධර්මපාලතුමාගේ අත්අකුරින්ම තබා ඇත.ඔවුනොවුන් පිළිබඳ ඉතිහාසයේ මෙතෙක් හෙළිදරව් නොවූ වැදගත් කරුණු ගණනාවක් මෙම ලිපියෙන් මුල්වරට හෙළි‍ෙව්.එසේ හෙළිදරව් කෙරෙන ප්‍රධාන කාරණයක් වන්නේ මේ වනවිට ධර්මපාලතුමා සහ මහා බෝධි සංගමය (Maha –Bodhi Society) සමඟ එච්. එස්. පෙරේරා සහ දිනමිණ එක්වීමේ සූදානමක් හෝ අවම වශයෙන් ඒ සඳහා සංවාදයක් හෝ පැවති බවයි.ධර්මපාලතුමාගේ ලිපියෙන් ඒ බැව් ප්‍රකාශ වන්නේ මෙසේය;පසුගිය ඉරිදා ඇලෙක්ස් සිල්වා නීතිඥ මහතා මා හමුවීමට පැමිණ කරන ලද සාකච්ඡාවේදී, ඔබ අප සමඟ කටයුතු කිරීමට කැමැත්තෙන් සිටින බව මට අඟවන ලදී. එවිට ඔබ ගැන ප්‍රසාදයට පත්වීමට ඇති සියලුම දේ ගැන ඔහුට පැවසීමි. එනම් ඔබ අප අතරට පැමිණීම ගැන අප සතුටුවන බවයි.ඉන් නොනැවතුණු ධර්මපාලතුමා තම සමීපතමයන් සමඟ මේ පිළිබඳ සාකච්ඡා කරමින් ඔවුන්ගේ අදහස් විමසා ඇති බව ද එම ලිපියේ මෙම කොටසින් පැහැදිලි වේ.“පළපුරුදු ලත් දෙදෙනකු වූ දේවමිත්ත නාහිමි හා ඇලෙක්ස් සිල්වා යන දෙපොළම ඔබ සුදුසුම තැනැත්තා වශයෙන් නිර්දේශ කළෝය.”මේ අනුව එච්. එස්. පෙරේරා මහා බෝධි සමාගමෙහි කටයුතු සඳහා සම්බන්ධ කර ගැනීම සඳහා බහුතරයේ එකඟත්වය ද ඉහළින්ම ලැබී ඇති බව පැහැදිලිය. ඒ වනවිට ඔහු ප්‍රකාශ කර තිබූ දක්ෂතාවන් අනුව එවැනි එකඟත්වයක් ලැබීම පුදුමයක් නොවේ.සරසවි සඳරැසෙන් ඉවත්වනවිට එය සාර්ථකත්වයේ හිණිපෙත්තටම ගෙන ඒමට ඔහු සමත්ව සිටි අතර, මේ වනවිට දිනමිණ ද ඉහළම සාර්ථකත්වයකට ගෙන එමින් සිටියේ ය. සිංහල සහ ඉංග්‍රීසි භාෂා දෙකෙන්ම ලේඛන කටයුතුවල නිරත වූ අතර ජනමාධ්‍යවේදියකු ලෙස මෙන්ම මාධ්‍ය කළමනාකරුවකු ලෙසද අත්දැකීම් රැසක් ලබා සිටීම විශේෂත්වයක් විය. සරසවි සඳරැස කර්තෘවීමට පෙර එහි කළමනාකරු ලෙස කටයුතු කළ බව ද මෙහි දී සිහිපත් කළ යුතුය. දිනමිණ පුවත්පතෙහි අලෙවිය මෙන්ම දැන්වීම් ආදායමද මේ වනවිට සැලකිය යුතු වර්ධනයක් සහිතව ස්ථාවර මට්ටමක පැවැති බව නිරීක්ෂණය කළ හැකි ය.මෙම වෘත්තිය කුසලතාවන් හැරුණුවිට එච්. එස්. පෙරේරාගේ සමාජ දේශපාලන දැක්ම පිළිබඳවද පැහැදිලි අවබෝධයක් ධර්මපාලතුමා සතුවිය. ඔවුන් දෙදෙනා සෑහෙන කාලයක් එක්ව වැඩ කර තිබූ බැවිනි. දෙදෙනා අතර සමානතාවන් රැසක් ද හඳුනාගත හැකි ය.මේ දෙදෙනාම මුල්කාලීනව හෙන්රි ස්ටීල් ඕල්කට්තුමාගේ අනුගාමිකයෝය. පරම විඥානාර්ථ සමාගමේ ක්‍රියාකාරීහුය. පසුව දෙදෙනාම එයින් ඉවත්ව තම තමන්ගේ මාර්ගවල ගමන් කරති. එහෙත් ඔවුන් අතර තිබූ අන්‍යෝන්‍ය අවබෝධය හා සංවාදයනොකඩවා පැවැති බව පෙනේ. මෙම ලිපිය ඊට එක් නිදසුනකි.කෙසේ වෙතත් එච්. එස්. පෙරේරා පිළිබඳ මේ යෝජනාවට අනුමැතිය ලබා ගැනීමේදී එක් අයකුගේ එකඟත්වය නොලැබුණු බවද ධර්මපාලතුමා පවසයි.“එහෙත් අප කොමිටියේ සිටින එක් තැනැත්තකු වූ හැරී ඩයස් මහතා ඔබ දන්නා පරිදි ඔබට විරුද්ධ වූවෙකි.”මෙහි සඳහන්වන හැරී ඩයස් එච්. එස්. පෙරේරා සරසවි සඳරැස කර්තෘ ධුරයෙහි සිටියදී පරම විඥානාර්ථ සමාගමේ ද කමිටු සාමාජිකත්වය දැරූ අයකු බව එකල තොරතුරු හැදෑරීමෙන් හඳුනාගත හැකිය. සමහරවිට මෙම විරෝධයට හේතුව එකල ඇති වූ විරසකයක් විය හැකිය.කෙසේ වෙතත් එච්. එස්. පෙරේරා දිනාගැනීමේ අවශ්‍යතාව ධර්මපාලතුමා තුළ කොතරම් දැඩිව තිබුණේ දැයි පැහැදිලි වන්නේ හැරී ඩයස්ගේ විරෝධය ජයගැනීම සඳහා උපායක් ද ඔහු යෝජනා කරන බැවිනි. ඒ අනුව ඔහු එච්. එස්. පෙරේරා ට මෙසේ යෝජනා කරයි.“ඔබ දැන් බෞද්ධයකු වශයෙන් අතීතය අමතක කොට ඔහු සමඟ මිත්‍ර විය යුතු වේ. මා බිය ගන්වන එකම බාධකය මෙය වේ. සුසංගත ක්‍රියාපටිපාටියෙන් පිරිසිදු බෞද්ධ සමාජයක් ගොඩනැඟිය හැකිවේ යනු මගේ අභිප්‍රායයි.හැරී ඩයස් මහතා නැවත වරක් ඔබේ මිත්‍රයකු කරගැනීමට ක්‍රමයක් ඔබ විසින් මට කියන්නේ නම් මම සතුටු වෙමි.”ධර්මපාලතුමා මෙතරම් සැලසුම් සහගත ක්‍රියාමාර්ග ඔස්සේ එච්. එස්. පෙරේරා දිනාගැනීමට උත්සාහ කරන්නේ ඔහු මඟින් කුමන අරමුණු ඉෂ්ට සිද්ධ කරගැනීමට දැයි මෙම ලිපියේ මතු දැක්වෙන කොටසින් පැහැදිලි වේ.“හොඳම සිංහල පුවත්පත හැටියට දැනට පිළිගැනෙන ‘සිංහල බෞද්ධයා’ පත්‍රය වැඩිදියුණු කිරීමට ඔබට කටයුතු කළ හැකි ය. අපේ මුද්‍රණ ආයතනය දැන් අංගසම්පූර්ණය. අපට සතිපතා පළවන ඉංග්‍රීසි පුවත්පතක් ආරම්භ කළ හැකි ය. ‘දිනමිණ’ පත්‍රය ද මුද්‍රණය කිරීම කරගෙන යා හැකිය.”මේ අනුව ධර්මපාලතුමා තම ලිපිය මඟින් එච්. එස්. පෙරේරා වෙත යෝජනා තුනක් ඉදිරිපත් කරයි.I සිංහල බෞද්ධයා පත්‍රය වැඩිදියුණු කිරීම.සිංහල බෞද්ධයා යනු මේ වනවිට සතිපතා පළවු ජනප්‍රිය සිංහල පුවත්පතකි. ලාංකික බෞද්ධයාගේ හඬ (organ of the Buddhists) ලෙස හඳුන්වමින් සතිපතා පළ කළ මෙම පුවත්පතෙහි එවකට කතුවරයා ලෙස කටයුතු කළේ මීට ඉහත එච්. එස්. පෙරේරා යටතේ සරසවි සඳරැසෙන් පුවත්පත් කලාවට පිවිස පසුකාලීනව ප්‍රකට ලේඛකයකු වූ පියදාස සිරිසේනය. එම පුවත්පත තවදුරටත් වැඩිදියුණු කිරීමේ වගකීම එච්. එස්. පෙරේරා වෙත භාරදීමට ධර්මපාලතුමා මෙමඟින් යෝජනා කරයි.ii සතිපතා පළකෙරෙන ඉංග්‍රීසි පුවත්පතක් ඇරඹීමමේ වනවිටත් MAHA BODHI JOURNAL නමින් ඉංග්‍රීසි මාසික ප්‍රකාශනයක් මහා බෝධි සමාගම පළකරමින් තිබිණි. එච්. එස්. පෙරේරාගේ කර්තෘත්වයෙන් සතිපතා ඉංග්‍රීසි පුවත්පතක් පළකිරීමට මෙමඟින් යෝජනා කෙරේ.එච්. එස්. පෙරේරා සතු ද්විභාෂා මාධ්‍ය කුසලතාව මෙහිදී කැපී පෙනේ.සරසවි සඳරැසෙහි ඔහු සමහරවිට සිංහල කතුවැකියක් සමඟ ඉංග්‍රීසි කතුවැකියක්ද ලීවේය.iii දිනමිණ පුවත්පත නොනවත්වා පළකිරීම‍මේ වනවිට දිනමිණ පළවෙමින් තිබුණේ රොබට් බටුවන්තුඩාවට අයිති ලංකාභිනව විශ්‍රැත යන්ත්‍රාලයේය. ඩී. බී. ජයතිලක වැනි අයගේ අනුග්‍රහය ඊට නොමදව ලැබෙමින් තිබිණි. ඒ අතර ධර්මපාලතුමාගෙන් ඉදිරිපත්වන මෙම යෝජනාවෙන් කියැවෙන්නේ මහා බෝධි මුද්‍රණාලයෙහි දිනමිණ මුද්‍රණය කළ හැකි බව යැයි පෙනේ. එය දිනමිණ ගමන්මඟ වෙනස් කිරීමට ඉතිහාසය ලබා දුන් තවත් එක් අවස්ථාවකි. එහෙත් කිසියම් හේතුවක් නිසා ඒ වෙනස එසේ සිදුවූවේ නැත. ඊට හේතු අපැහැදිලි නමුත් යෝජනාව ඉදිරිපත් වූ පසුබිම පැහැදිලිය.සංක්ෂිප්තව කියන්නේ නම්; මහා බෝධි සමාගමේ ප්‍රධානතම ප්‍රකාශනයන්හි වගකීම එච්. එස්. පෙරේරා වෙත පැවරීමට ධර්මපාලතුමා සූදානම්ව සිටියේය. දිනමිණ පුවත්පත නොකඩවා පළකිරීමද ඊට ඇතුළත්ය.එච්. එස්. පෙරේරා වෙත ධර්මපාලතුමාගෙන් මෙවැනි යෝජනාවක් ඉදිරිපත්වීමට බලපෑ ආසන්න හේතුව එච්. එස්. පෙරේරා තුළ පැවැති මාධ්‍ය කුසලතාවන් හා ශක්තීන් පමණක් නොවේ. ඔහුගේ සමාජ දේශපාලන භූමිකාවද මෙහිදී තීරණාත්මක ලෙස බලපා ඇත.පරම විඥානාර්ථ සමාගමෙන් අරඹා සරසවි සඳරැස හරහා දිනමිණ දක්වා පැමිණි ගමනේ දී එච්. එස්. පෙරේරා මෙරට ජාතික හා ආගමික පුනරුදය උදෙසා කළ මෙහෙය එහිලා කැපී පෙනෙන්නකි.ජාතික හා ආගමික පුනරුදය සඳහා ක්‍රියා කළ බලවේග එක්සත් කිරීමේ අවශ්‍යතාව ධර්මපාලතුමා තුළ ප්‍රබලව පැවැති බව එච්. එස්. පෙරේරා වෙත ලියා ඇති මෙම ලිපියෙන් ද පැහැදිලි වේ.එක්සත්ව ක්‍රියාකිරීමේ වැදගත්කම ධර්මපාලතුමා තම ලිපියෙහි අවස්ථා කිහිපයක මෙසේ අවධාරණය කරයි;“බෞද්ධාගම විනාශ කිරීමට සමිති සමාගම් ගණනාවක් එක්වී ක්‍රියාත්මක වෙද්දී හුදකලා වූ ක්‍රියාවන් ප්‍රමාණවත් නොවේ. අප සියලුදෙනාම එකමුතුව වැඩ කළොත් සිංහල බෞද්ධයන් එක්සත් කිරීම සාර්ථක වේ.”මෙවර අප එක්සත් නොවුවහොත් අපේ මුළු ජීවිත කාලය තුළදී තවත් අවස්ථාවක් නොලැබෙනු ඇත.”එවැනි එක්සත් බවක් අවශ්‍ය වන්නේ සතුරා ඉතා ශක්තිමත් බැවිනි. සතුරාගේ ශක්තිමත්භාවය හා එවැනි සතුරු පෙරමුණකට එරෙහිව සටන්කිරීමේදී එච්. එස්. පෙරේරා වැන්නකුගේ අවශ්‍යතාව ධර්මපාලතුමාගේ ලිපියෙන් ප්‍රකාශ වන්නේ මෙසේය.“ක්‍රිස්තියානුන්ගේ බලසම්පන්න සංවිධාන සමඟ සටන් කිරීමට සුදුසුකම් ඇති සිංහලයකු අප අතර නැත. මහනුවර ත්‍රිත්ව විද්‍යාලයේ ක්‍රියාකාරීන් වූ ෆේසර්, සැන්ඩර්ස් ආදී යුරෝපීයයන් හා මිෂනාරීන් ගණනාවක් ද කතෝලික පූජකයන් හා බැරිස්ටර්වරුන් වන ජේම්ස් පීරිස් හා ජයවර්ධනවරුන්ද, ඔබේසේකර, එච්. එච්. ප්‍රනාන්දු වැනි දේශපාලනඥයන්ද, ධනවත් ව්‍යාපාරිකයන් වනසොයිසා, ද සිල්වා, ප්‍රනාන්දු යන නම්වලින් හඳුන්වන අය සියලු දෙනාම ක්‍රිස්තියානීහු වෙති.”‍තම “සතුරු කඳවුරෙහි” තත්ත්වය එසේ පැහැදිලි කරන ධර්මපාලතුමා තමන්ගේ, තත්ත්වය කුමක්දැයි එම ලිපියෙන් පැහැදිලි කරන්නේ මෙසේය.“බෞද්ධයන් වන අපි ප්‍රායෝගික වශයෙන් මැරී ගොස්ය. අපට සහජ කුසලතාව හෝ ධනය නැත. අපි හිනිමගේ පහළ පෙත්තේ වෙසෙමු. ආසියානු ජනවර්ගයා අතර අප සිටින්නේ බොහෝ පිටිපස්සෙනි....”යළි තම සතුරා හා සතුරාගේ ශක්තිය පිළිබඳ ධර්මපාලතුමා එච්. එස්. පෙරේරාට මෙසේ ලියයි.“අපේ සතුරන් ශක්තිමත්ය.ඔවුන් රජය, ක්‍රිස්තියානීන්, වෙරළබඩ මුස්ලිම්වරුන් හා යුරෝපීය වගාකරුවන් යන චතුර්විධ සන්ධානය වේ. ඔවුහු සියලුදෙනා සිංහල බෞද්ධයන් වහලුන් බවට පත්කිරීමට යත්න දරති.”මේ සියලු කරුණු ඇතුළත් කරමින් ධර්මපාලතුමා එච්. එස්. පෙරේරා වෙත ලියන ලිපියේ සමස්තාර්ථය වන්නේ “අපි එක්සත්ව ක්‍රියාකරමු” යන්නයි. “මෙවර අප එක්සත් නොවුවහොත් අපේ මුළු ජීවිත කාලය තුළදී තවත් අවස්ථාවක් නොලැබෙනු ඇතැයි” ධර්මපාලතුමා තම ලිපියෙහි ලියන්නේ එබැවිනි. මේ පිළිබඳ දෙදෙනා අතර දිගුකාලීන සාකච්ඡාවක් පැවතී ඇති බව දමෙම ලිපියේ මුලින්ම සඳහන් වන “ඔබ සමඟ කළ සාකච්ඡාවෙන් පසුව අනාගතය ගැන ඉතා ගැඹුරින් කල්පනාකාරී වූවෙමි” යන ප්‍රකාශයෙන් පැහැදිලි වේ. එසේම එච්. එස්. පෙරේරාගෙන්ද ඊට යහපත් ප්‍රතිචාර ලැබී ඇති බව “පසුගිය ඉරිදා ඇලෙක්ස් සිල්වා නීතිඥ මහතා මා හමුවීමට පැමිණ කරන ලද සාකච්ඡාවේදී, ඔබ අප සමඟ කටයුතු කිරීමට කැමැත්තෙන් සිටින බව මට අඟවන ලදී.” යන සටහනෙන් පැහැදිලි වේ. එසේ නම් සැලකිය යුතු දුරක් ගමන් කළ මේ සංවාදය අතරමඟ බිඳ වැටී ‘එක්සත් ක්‍රියාමාර්ගය’ අසාර්ථකවීමට හේතුව කුමක්දැයි ගැඹුරින් විමසා බැලීමට සිදුවේ. ‘හැරී ඩයස්’ගේ විරෝධය එක් හේතුවක් විය හැකිය. එහෙත් අනෙක් ප්‍රබලයන් සියලුදෙනාගේ එකඟත්වය ලැබී ‍තිබියදී එක් අයකුගේ විරෝධය මත පමණක් යෝජනාව බිඳවැටුණේ යැයි විශ්වාස කිරීමද පහසු නැත. යෝජනාව ඉදිරිපත් වන්නේ 1911 අප්‍රේල් මසදීය. ඒ වනවිට පුවත්පත අරඹා අවුරුද්දකුත් මාස හතරකි. ජනප්‍රියත්වයෙන්ද ආර්ථික වශයෙන්ද ශක්තිමත් තත්ත්වයක තම පුවත්පත ඒ වනවිට පසුවූ බැවින් එහි ගමන්මඟ වෙනස් කිරීමේ ප්‍රබල අවශ්‍යතාවක් එච්. එස්. පෙරේරා තුළ මේ වනවිට නොතිබුණේ යැයි ද අනුමාන කළ හැකිය.ඒ අතර අනුමාන කළ හැකි තවත් සාධකයක් වන්නේ දෙදෙනා අතර පැවැති මතවාදයන්ගේ හා භාවිතයේ වෙනස්කම්ය. දෙදෙනාම මෙරට ආගමික හා ජාතික පුනරුද ව්‍යාපාරයේ පුරෝගාමී කාර්යභාරයක් ඉටුකළ නමුත් ඔවුනොවුන් අතර සමානතා මෙන්ම අසමානතා කිහිපයක් ද හඳුනා ගත හැකිය. ඔවුන් අතර එක්සත් ක්‍රියාමාර්ගයක් ගොඩනැගීමෙහිලා එම වෙනස්කම් කොතරම්දුරට බලපෑවේ දැයි නිශ්චිතව කිව නොහැකි නමුත් ඒ වෙනස්කම් කෙරෙහි අවධානය යොමුකිරීම වැදගත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n1312251</link>
    <topic>පාප්වහන්සේ ශ්‍රී ලංකාවට</topic>
    <author/>
    <content>මීගමුව බෝලවලාන ප්‍රදේශයේ ඉදිකෙරෙන දකුණු ආසියාවේ විශාලතම දේවධර්ම විශ්වවිද්‍යාලය විවෘත කිරීමේ උළෙලට සහභාගිවන ලෙස ජනාධිපති මහින්ද රාජපක්ෂ මහතා කළ ආරාධනය පළමුවැනි ෆ්‍රැන්සිස් ශුද්ධෝත්තම පාප්වහන්සේ පිළිගෙන ඇති බව කතෝලික සභා ආරංචි මාර්ග පවසයි.පසුගියදා ආරක්ෂක ලේකම් ගෝඨාභය රාජපක්ෂ මහතා ජනපතිතුමාගේ ආරාධනය පළමු වැනි ෆ්‍රැන්සිස් ශුද්ධෝත්තම පාප්වහන්සේට පිළිගන්වා ඇති අතර ඒ අනුව උන්වහන්සේ ශ්‍රී ලංකාවට පැමිණීමට නියමිතය. ලබන වසරේ පෙබරවාරි අග හෝ මාර්තු මුල පාප්වහන්සේ මේ රටට පැමිණෙන අතර ඊට අදාළ දින වකවානු වතිකානුවෙන් ලබාදීමට නියමිතය.16 වන බෙනඩික්ට් පාප්වහන්සේගේ ඉල්ලීමකට අනුව ඉදිකිරීමට යෝජනාවූ මෙම විශ්වවිද්‍යාලය මගින් දේවධර්ම උපාධිය පිරිනැමේ.පළමුවැනි ෆ්‍රැන්සිස් ශුද්ධෝත්තම පාප්වහන්සේ පිලිපීනයේද සංචාරයක නිරතවීමට නියමිත අතර ආජන්ටිනාවෙන් බිහිවූ ප්‍රථම හා ෆ්‍රැන්සිස් නාමයෙන් පාප් තනතුරට පත්වූ පළමුවැනියා ද උන්වහන්සේ වෙති.සාමාන්‍ය පවුලක උප්පතිය ලැබූ ෆ්‍රැන්සිස් ශුද්ධෝත්තම පාප්වහන්සේ සාමාන්‍ය ජනයා අතර විශාල කීර්තියක් හිමිකරගෙන සිටිති.ලෝකයේ ප්‍රකට ටයිම් සඟරාව විසින් වසරක් පාසා පවත්වනු ලබන ලෝකයේ හොඳම පුද්ගලයා (Man of the Year) ලෙස 2013 වසරේ හොඳම පුද්ගලයා ලෙසද ෆ්‍රැන්සිස් ශුද්ධෝත්තම පාප්වහන්සේ තේරී පත්වූහ. උන්වහන්සේ කතෝලික ජනතාවගේ උන්නතිය වෙනුවෙන් කළ ශාසනික මෙහෙවර අගයමින් මෙලෙස Man of the Year ලෙස නම් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n1312252</link>
    <topic>ලොව පාපයෙන් මුදා ගන්නට දිවි කැප කළ රජුගේ උපන් දිනය අදයි</topic>
    <author>පුෂ්පා රොවෙල්</author>
    <content>අද නත්තල් දිනයෙන් අප සමරන්නේ ක්‍රිස්තු තුමන්ගේ උපතයි. සීතල රැයක ගව මඩුවක ජේසු කුමරු උපත සිදුවූ බවත් එතුමන්ට සුව පහසු යහනාවක් හෝ පළඳවන්නට සිනිඳු සේල හෝ නොතිබූ බවත් නිහඬව නිහතමානීව සිදුවූ මේ උපතේ දී අසල සිටියේ දිළිඳු ගොපලුන් බවත් සුවිශේෂයෙන් සඳහන් කරයි.ලොව පාපයෙන් මුදා ගන්නට දිවි තිළිණ කළ රජෙකු වූ දේව පුත්‍රයා බිහිවූයේ දිළිඳු ආගන්තුකයකු ලෙසයි. ඒ අනුව කිතු උපත ලෞකික මායාවන් පසුපස හඹායන මිනිස් වර්ගයාට බලගතු අභියෝගයක් එල්ල කරයි.මේ උපත සිහිපත් කරන අපට ඉහත සඳහන් කළ සිදුවීම් තුළින් අද අප දිවි ගෙවන කාලය තුළ එවැනි පසුබිම් මැද දිවි ගෙවන කෝටි සංඛ්‍යාත ජනතාව ගැන සිහි ගැන්වේ. ඒ අය ගැන මෙනෙහි කිරීමට ද මෙය කදිම අවස්ථාවකි.දිළිඳුන්, සංක්‍රමණිකයින්, අසරණයන්, පීඩාවට පත්වූවන් කෝටි ගණනින් ලොව අප අතර සිටින බව නොරහසකි. දිළිඳුන් අතර බිහිවූ ජේසුස් වහන්සේ පිළිබඳව සිතන විටදී මේ උපත තුළින් උන්වහන්සේ දිළිඳුන් හට රාජකීය ගෞරවයක් අත්කර දුන් අයුරු පැහැදිලි වේ. බෙලහීන, අසරණ අය සමාජයේ කෙළවරකට තල්ලු වීම මිනිස් ආත්මාර්ථය තුළ සිදුවන්නකි. කෙනෙකුගේ උත්තරීතරත්වය ධනය බලය මත පිහිටා සැලකීම එදා සිට මිනිස් සමාජය තුළ දිස් වූ ස්වභාවයයි.මේ තත්ත්වය කාර්මික විප්ලවයෙන් පසුව වඩාත් ශක්තිමත් වී අද නිදහස් ආර්ථිකය, පරිභෝජනවාදය හා ගෝලීයකරණය තුළ තියුණු වී ඇත. පුද්ගලවාදය මත පදනම් වූ නිදහස් වෙළෙඳ ආර්ථිකය ඇති නැති පරතරය වඩාත් තීව්‍ර කරන්නා වූ න්‍යාය ධර්මයකි.මේ සම්බන්ධව පළමුවන ෆ්‍රැන්සිස් ශු. පාප්වහන්සේ සඳහන් කරන්නේ ‘නිදහස් වෙළෙඳ ආර්ථිකය තුළ ටික දෙනෙකුගේ ධන ඉපැයුම සැලකිය යුතු අයුරින් වර්ධනය වන අතර වැඩි දෙනෙකු හා එලෙස ධන සම්පත් විඳින ටික දෙනා අතර පරතරය වැඩී වර්ධනය වේ.මේ වෙනසට හේතු සාධක වන්නේ වෙළෙඳපොළ ආර්ථිකයේ පූර්ණ ස්වාධීනත්වය හා ආර්ථික ක්‍රමය තමන්ට රිසි පරිදි හැසිරවීම අගයන ඉල්ලුම හා සැපයුම මත පමණක් පදනම් වූ න්‍යාය ධර්මයකි. ඒ අනුව රාජ්‍යයකට පොදු උන්නතිය සුරක්ෂිත කිරීම සඳහා නිදහස් ආර්ථික රටා පාලනය කිරීමේ නිදහස ලබාදී නොමැත. ඒ අනුව නව ආරයේ ආඥාදායකත්වයක් නිදහස් වෙළෙඳ ආර්ථිකය තමන් සතු කර ගනී’ යන්නයි.පාප්වහන්සේ මෙයින් පෙන්වා දෙන්නේ ලෝක වෙළෙඳපොළ දිළිඳු ජන කොටස් නිදහස් වෙළෙඳපොළ ආර්ථිකයේ පීඩාවන්ගෙන් ආරක්ෂා කරන්නට සමහර රටවලට ඉඩකඩ ලබා නොදෙන බවයි. ඒ අනුව නව ආර්ථික ආඥාදායකත්වයක් ලොව පුරා බිහි වී ඇති බවයි. මේ පුද්ගලවාදය හරහා එන ආර්ථික ප්‍රතිපත්තිය පොදු ජන සමාජයේ පැවැත්මට තර්ජනයක් බවට පත් කරයි. එපමණකුදු නොව මේ ක්‍රමයේ භයානකම ප්‍රතිඵලය වන්නේ පරිභෝජනවාදය හා අත්වැල් බැඳගත් ඇතැම් වටිනාකම් හා හර පද්ධතීන් ය.නිදහස යනු තමන්ට කැමති දේ කිරීමේ ඉඩකඩ ලෙස අර්ථකථනය කරන මෙය ආගමික පැවැත්ම ඉදිරිපත් කරන ආචාර ධර්ම පද්ධතිය නිදහසට බාධාවක් බව ද නව ආරයේ ලෝකයක සියල්ලෝ ජීවත් විය යුතු බව ද ප්‍රකාශ කරයි. මේ ආකල්පවලට අනුව සියලු ශීලාචාර පැවතුම් අභිබවා යන පූර්ණ ලිංගික නිදහස, සියල් වටිනාකම් පරයා යන ආර්ථික ප්‍රතිපත්ති, මිනිස් ජීවිතයේ අගය අවතක්සේරු කිරීම, ධනය ඉපැයීමට සියල්ල කළ හැකිය යන මිථ්‍යාව, ධාර්මික පැවැත්මට පටහැනි දේ වුවද කිරීමට නිදහස ඇතැයි සිතීම හා මානව අයිතිවාසිකමක් සේ සැලකීම ආදී අපගේ වැනි සංස්කෘතීන්ට පටහැනි දේ අප පිට පැටවීමේ නව යටත් විජිත වාදයක් වෙළෙඳ ආර්ථිකයක් අප රටට ද ඇතුල් වී තිබේ.ඒ මඟින් රටක සාරධර්ම පද්ධතිය විනාශ කර තරුණ පරපුර නොමඟ යවා මායා ලෝකයක ඔවුන් සිරකරන්නට මේ ආර්ථික රටාව යොමු වේ. මේ සියල්ල මා සඳහන් කරන්නේ ශ්‍රී ලංකාව තුළ ද මේ වෙළෙඳ ප්‍රවනතාව ඉස්මතු වෙමින් පවතින බව පවසා සිටින්නටයි. ශ්‍රී ලංකාවද නිදහස් වෙළෙඳපොළ ආර්ථිකය හා එහි චාටු මායම් තුළ සිය ආගමික හා සංස්කෘතික නිදහස නැවත වරක් නැතිකර ගනිමින් සිටී. මේ තුළින් අප රට සැබෑ ආර්ථික හා සමාජයීය ප්‍රගතියක් කරා ගෙන යා නොහැක.අප සංස්කෘතියට හා ආගමික සාරධර්මවලට‍ නොගැළපෙන කිසිවක්, නව යටත් විජිත වාදය ප්‍රතික්ෂේප කරන සැබෑ නිදහස හා ආත්ම ගෞරවය අගයන අප, මේ රට තුළ බිහි කිරීමට ක්‍රියා නොකළ යුතුය. එලෙසම සුළු පිරිසකගේ අතට සියලු සම්පත් ගලා යෑමට ඉඩ නොදී සියල්ලන්, විශේෂයෙන්ම දිළිඳුන්, අසරණයන්, රෝගාතුරයන් හා විශ්‍රාමිකයන්, ගොවි, ධීවර, කම්කරු යන බහුතර ජන කොටස් වෙත රටේ සම්පත් සැබවින්ම ගලා යන මාවතකට අප රට ගෙන යනු දැකීම අප සැමගේ කැමැත්ත විය යුතුය. මෙය සැබෑ දේශමාමකත්වයයි.නත්තල යනු පරිභෝජනවාදයේ තවත් එක් පරිච්ඡේදයක් නොවේ. එහෙත් වෙළෙඳ ආර්ථිකය එසේ එය අර්ථකතනය කරන්නට වෙර දරයි. නත්තල් ක්‍රිස්තුන් වහන්සේ රහිත ආර්ථික ලාබ ලබාගන්න මොහොතක් කරන්නට ලෝක වෙළෙඳපොළ ක්‍රියා කරන්නේ මේ නිසා ය. Christmas වෙනුවට X’mas යන්න ද ගවලෙන වෙනුවට නත්තල් ගස ද, ශු. නිකොලාවුස් එසේත් නැත්නම් සැන්ටා ක්ලෝස් වෙනුවට නත්තල් සීයා වෙළෙන්දෙකු ලෙස ඉදිරිපත් කරන්නේත් මේ නිසාමය.නත්තල වෙළෙඳපොළින් වෙන්කළ යුතුවා සේම දිළිඳුන් අතර ජනිත වූ ජේසුස් වහන්සේ සිහිකර පරිභෝජනවාදයෙන් මිදී දිළිඳුන් වෙත අත දිගු කරන ඔවුන් නිදහස් ‍ෙවළෙඳ ආර්ථිකයේ විනාශයෙන් ආරක්ෂා කරන යුක්තිය හා සාධාරණය මෙන්ම ආධ්‍යාත්මික වටිනාකම් ද රැකදෙන ආර්ථික ප්‍රතිපත්ති වෙත යොමුවීමට කටයුතු කිරීම ද නත්තලේ අරුත සැබැවින් වටහාගත් අපගේ යුතුකම විය යුතුය. ඔබ සැමට එවැනි හැඟීමෙන් පිරි ශුභ නත්තලක් හා වාසනාවන්ත නව වසරක් ද වේවා!.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n1312253</link>
    <topic>යේසුස් ක්‍රිස්තුස් වහන්සේගේ උපතජනයා අතර විශ්ව දයාවේ ආරම්භයයි</topic>
    <author/>
    <content>ඉතිහාසය පුරා මිලියන ගණනාවකගේ හදවත් ස්පර්ශකරමින් වර්තමාන ලෝකයට ද මහත් සේ වැදගත් වන්නාවූ සියලු ජනයා අතර විශ්ව දයාවේ සහ සාමයේ කිතුනු ඉගැන්වීමෙහි ආරම්භය යේසුස් ක්‍රිස්තුස් වහන්සේගේ උපත බව ජනාධිපති මහින්ද රාජපක්ෂ මහතා පවසයි. අසිරිමත් නත්තල නිමිත්තෙන් සුබපැතුම් පණිවුඩයක් නිකුත්කරන ජනාධිපතිවරයා වැඩිදුරටත් මෙසේද සඳහන් කරයි.නත්තල සමරන්නේ සමාජයේ සියලු වෙනස්කම් අභිබවා යන දයාවේ පණිවුඩය වෙනුවෙන් ප්‍රචලිත වූ සාමයේ කුමරු යේසුස් ක්‍රිස්තුස් වහන්සේගේ උපතයි.දෙවියන් වහන්සේගේ පුත්‍රයා වූ බිළිඳු යේසුස් බෙත්ලෙහෙමේ ගවහලක උපත ලබා එඬේරුන් හා ඔවුන්ගේ සමූහය අතර ගව ඔරුවක සැතපී සිටීමෙන් ජීවිතයේ සරලභාවය, සැමට දයාව හා සොබා දහම පිළිබඳ මෙන්ම මේ ලෝකය අප සමඟ බෙඳා ගන්නා සියලු ජීවීන් කෙරෙහි දක්වන සැළකිල්ල පිළිබඳ වටිනා පණිවුඩයක් ලබාදෙයි.කුතුනුවන් නත්තලේ සුබපැතුම් බෙදා හදා ගනිද්දී මේ උත්සවයේදී රැව්දෙන දේවස්ථානයේ ඝන්ඨා නාදය යහපත ප්‍රාර්ථනා කරන සියල්ලන්ට මිහිමත ආදරයේ හා සාමයේ ප්‍රීතිජනක පණිවුඩය රැගෙන යයි. අතීත සම්ප්‍රදායන් අනුව යමින් සිය ආගමේ නිර්මාපකයාගේ උපත සතුටින් සැමරීමට ශ්‍රී ලාංකික කිතුනුවන්ට අද නිදහස ඇත. සියලු දෙනාටම ප්‍රීතිමත් හා සාමකාමී නත්තලක් පතමි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n1312254</link>
    <topic>කටුනායක අධිවේගී මාර්ගයෙන්මාස 2කකදී රු.කෝටි 24ක ආදායමක්</topic>
    <author/>
    <content>කටුනායක අධිවේගී මාර්ගයේ මාස දෙක ඉක්මවීමට ප්‍රථම රුපියල් විසිහතර කෝටීය ඉක්මවා ආදායමක් ලබා ඇත.ඉකුත් ඔත්තෝම්බර් මාසයේ 27 වනදා ආරම්භ කළ කටුනායත අධීවේගී මාර්ගයේ ඊයේ (24) වන විට වාහන අට ලක්ෂ හැටඅටදහස් හතරක් ගමන් කර ඇති අතර රුපියල් විසිහතර කෝටී තිස්පන් ලක්ෂ හැත්තෑ එත් දහස් නවසිය පනහක් ලබා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n1312255</link>
    <topic>බෝගම්බර බන්ධනාගාරයමේ 31දාට පෙර හිස් කරයි</topic>
    <author>බුද්ධිකා ඉඹුලාන</author>
    <content>බන්ධනාගාර විතැන් කිරීමේ වැඩපිළිවෙළෙහි දෙවන අදියර යටතේ බෝගම්බර බන්ධනාගාරයේ රැඳවියන් 375 ක් මේ වන විට පල්ලේකැලේ දුම්බර බන්ධනාගාරය වෙත යවා ඇතැයි එම බන්ධනාගාර අධිකාරී තිස්ස ජයසිංහ මහතා පවසයි. මේ රැඳවියන්ගෙන්110 දෙනකු ගැහැණු අය වෙති.ඊයේ (24) දින වන විට බෝගම්බර බන්ධනාගාරයේ සිටින රැඳවියන් සංඛ්‍යාව 1716 ක් වන අතර එයින් 145 ක් මරණ දණ්ඩනය නියමවුවන් ද 237 ක් ජීවිතාන්තය දක්වා සිරදඬුවම් නියමවූවන් ද වෙයි.මෙහි සිටින දරුණු හා විශේෂ ගණයේ රැඳවියන් වැලිකඩ හා මහර බන්ධනාගාර වෙත යැවීමට බන්ධනාගාර දෙපාර්තමේන්තුව කටයුතු යොදා ඇත. මේ බන්ධනාගාරයේ සිටින සියලුම රැඳවියන් මේ 31 දාට පෙර වෙනත් බන්ධනාගාර වෙත යැවීමට පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා උපදෙස් ලබා දී තිබේ.හිස්වන බෝගම්බර බන්ධනාගාර ය ජනවාරි මාසයේ සිට දෙසතියක් මහජන ප්‍රදර්ශනය සඳහා විවෘත වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n1312256</link>
    <topic>දේශීය අර්තාපල් සඳහා රු. 80ක සහතික මිලක්</topic>
    <author>සමන්මලී ප්‍රියශාන්ති</author>
    <content>දේශීය අර්තාපල් සඳහා ලබන වසරේදි සහතික මිලක් නියම කිරීමට තීරණය කෙරේ. මේ අනුව දේශීය අර්තාපල් කිලෝ ග්‍රෑම් 1 ක් සඳහා රුපියල් 80 ක සහතික මිලක් ඉදිරියේදී නියම කරන බවත් අර්තාපල් ගොවීන්ගේ නිෂ්පාදන එම සහතික මිල යටතේ මිලදී ගැනීමට කටයුතු කරන බවත් කෘෂිකර්ම ඇමැති මහින්ද යාපා අබේවර්ධන මහතා පවසයි.අල, ළුණු, වියලි මිරිස් ආදිය සහතික මිල ගණන් යටතේ අලෙවි කර ගැනීමට ගොවීන්ට අවස්ථාව ලබා දීම සඳහා වැඩපිළිවෙළක් ඇති කිරීමේ 2014 අයවැය යෝජනාවක් අනුව මෙසේ අර්තාපල්වලට සහතික මිලක් නියම කරන බවත් ඇමැතිවරයා ප්‍රකාශ කරයි.ගොවිජන සේවා දෙපාර්තමේන්තුව සමඟ ගිවිසුම් ගත වන ගොවීන්ගේ අර්තාපල් වෙළෙඳ අමාත්‍යාංශය හරහා මිලදි ගැනීමට මේ අනුව සැලසුම් සකස් කරන බවත් හෙතෙම පවසයි.මේ වැඩපිළිවෙළ සම්බන්ධයෙන් මේ වන විට අල ගොවීන් දැනුවත් කර තිබෙන බවත් දේශීය අර්තාපල් ගොවියා ආරක්ෂා කිරීමට මේ පියවර ගනු ලැබු බවත් අබේවර්ධන මහතා වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n1312257</link>
    <topic>ශ්‍රී ලාංකිකයෝ 180කට උපාධි හැදෑරීමට ඉන්දියාවෙන් ශිෂ්‍යත්ව</topic>
    <author>මහින්ද අලුත්ගෙදර</author>
    <content>ශ්‍රී ලාංකිකයන් 180 දෙනෙකුට උපාධි, පශ්චාත් උපාධි සහ ආචාර්ය උපාධි හැදෑරීම සඳහා ශිෂ්‍යත්ව පිරිනැමීමට ඉන්දීය රජය තීරණය කරයි.එරට ප්‍රධාන විශ්ව විද්‍යාල කිහිපයකදී උපාධි, පශ්චාත් උපාධි සහ ආචාර්ය උපාධි හැදෑරීමේ අවස්ථාව ශ්‍රී ලාංකිකයන්ට හිමිවන අතර අපේක්ෂකයන් 180 දෙනෙකුට වැඩි පිරිසකට ශිෂ්‍යත්ව පිරිනමන බව ශ්‍රී ලංකාවේ ඉන්දීය මහකොමසාරිස් කාර්යාලය පවසයි.ඒ අනුව ඉංජිනේරු, විද්‍යා, ව්‍යාපාර, ආර්ථික විද්‍යා, වාණිජ, සමාජීය විද්‍යා, සහ ශාස්ත්‍රවේදී පාඨමාලා හැදෑරීම පිණිස එම ශිෂ්‍යත්ව පිරිනැමෙන බව පෙන්වාදෙන ඉන්දීය මහ කොමසාරිස් කාර්යාලය එම ශිෂ්‍යත්ව වලින් 100ක් නේරු අනුස්මරණ ශිෂ්‍යත්ව යෝජනා ක්‍රමය යටතේ වෛද්‍ය විද්‍යාව හැර සෙසු උපාධි පාඨමාලා හැදෑරීමට බව ද කියාසිටී.ඊට අමතරව මවුලානා අසාඩ් ශිෂ්‍යත්ව යෝජනා ක්‍රමය යටතේ ඉංජිනේරු විද්‍යා, ආර්ථික විද්‍යා, වාණිජ, සමාජීය විද්‍යා සහ ශාස්ත්‍රවේදී පාඨමාලා හැදෑරීම වෙනුවෙන් ශ්‍රී ලාංකිකයන් 50 දෙනකුට ශිෂ්‍යත්ව ප්‍රදානය කෙරේ.මෙහිදී ඉංජිනේරු. විද්‍යා සහ කෘෂිකර්ම විෂයයන්වලට ප්‍රමුඛස්ථානය හිමිවන බව ශ්‍රී ලංකාවේ ඉන්දීය මහකොමසාරිස් කාර්යාලය කියයි. තොරතුරු තාක්ෂණ ක්ෂේත්‍රෙය් උපාධි හැදෑරීම පිණිස රජීව් ගාන්ධි ශිෂ්‍යත්ව යෝජනා ක්‍රමය යටතේ උපාධි අපේක්ෂකයින් 25 දෙනකුට අවස්ථාව හිමිවෙයි.වෛද්‍ය විද්‍යාව හැර සෙසු විෂයන්හි දර්ශනපති සහ ආචාර්ය උපාධි හැදෑරීම සඳහා පොදු රාජ්‍ය මණ්ඩලීය යෝජනා ක්‍රමය යටතේ ශිෂ්‍යත්ව 5 ක් පිරිනැමෙන අතර සියලු ශිෂයත්වලාභීන්ට පාඨමාලා ගාස්තු සහ මාසික යැපීම් දීමනාවක් මෙන්ම නවාතැන් දීමනාවක් සහ පොත් හා ලිපි ද්‍රව්‍ය සඳහා වාර්ෂික දීමනාවක් හිමිවෙයි.ශිෂ්‍යත්ව පිරිනැමීම සඳහා ඉන්දීය රජය කුසලතා මත ශ්‍රී ලංකිකයින් තෝරා ගන්නා බව පවසන ශ්‍රී ලංකාවේ ඉන්දීය මහ කොමසාරිස් කාර්යාලය මෙහිදී උසස් අධ්‍යාපන අමාත්‍යංශයේ උපදෙස් ලබා ගන්නා අතර අයදුම්පත් භාර ගන්නා අවසාන දිනය එළඹෙන 2014 වසරේ ජනවාර් 20 දා වේ. මේ සම්බන්ධයෙන් අවශ්‍ය තොරතුරු හා ඇයදුම්පත www.mohe.gov.lk වෙබ් අඩවියෙන් ලබාගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n1312258</link>
    <topic>නත්තලට ජනයාගෙන්කොළඹ නගරය පිරී යයි</topic>
    <author>ජයසිරි මුණසිංහ</author>
    <content>සාමය, සතුට පිරි ප්‍රීතිමත් නත්තල් උත්සවයක් සැමරීම අරමුණින්, තම වැඩිහිටි මවුපියනට, ඥාති හිතමිත්‍රාදීන්ට තෑගි බෝග මිලදී ගැනීමට දහස් සංඛ්‍යාත පිරිස් ඊයේ (24)ත් කොළඹ කොටුව ප්‍රදේශයේ කඩ සාප්පුවලට ගොඩවැදී යුහුසුළුව කටයුතු කළහ.උදාවූ නත්තල සෑමදෙනා සමගින් සතුටින් ගත කිරීමට සහ කිතුදහමේ සඳහන් අයුරින් සහජීවනයෙන් කටයුතු කිරීමට සිය ගම් පළාත් බලා පිටත්ව යන ජනතාවගෙන් ද නගරය පිරී තිබුණි. කොළඹ නගරයේ පමණක් නොව අගනුවරට ආසන්න තදාසන්න සෑම නගරයකම කඩසාප්පු හා වෙළෙඳසල් ඉතා කාර්යබහුල බවක් දක්නට ලැබුණි.ප්‍රීතිමත් සුබ නත්තලක් ප්‍රාර්ථනා කරමින් ජනතාවට තම නෑදෑ හිතවතුන් සමඟ ආගමානුකූලව වත්පිළිවෙත්වල පුරමින් කටයුතු කිරීමට අවස්ථාව උදාවූයේ තිස් වසරක් පුරා පැවැති මහා විනාශකාරී යුද්ධය නිමා කිරීම හේතුවෙනි.අතිගරු ජනාධිපති මහින්ද රාජපක්ෂ මැතිතුමාගේ අභීත නායකත්වය නිසා මේ සාමය උදාවූ බව සිහිපත් කරමින් එතුමාටත්, රජයටත් සියලු රටවැසියන්ටත් සුබ ප්‍රාර්ථනා කිරීමේ විශේෂ දේව මෙහෙයන්ද රට පුරා දේවස්ථානවලදී සිදු කැරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n1312259</link>
    <topic>නත්තල් හා අවුරුදු සමයේ බීමත් රියැදුරන්ට දඬුවම් පමුණුවන්න දැඩි නීති මාලාවක්</topic>
    <author>විජයානි එදිරිසිංහ</author>
    <content>නත්තල් සහ අලුත් අවුරුදු සමයේ බීමත් රියැදුරන්ට දැඩි දඬුවම් පමුණුවන නව නීති මාලාවක් ඊයේ (24) සිට ක්‍රියාත්මක වන අතර එසේ බීමත්වන රියැදුරන් අත්අඩංගුවට ගැනීම සඳහා ඊයේ සිට පැය 24 පුරා පොලිස් මෙහෙයුම් ආරම්භ කර තිබේ.බීමත්ව රිය පදවා ජීවිත හානි ඇතුළු බරපතළ අපරාධ සිදුකරන රියැදුරන්ට දඬුවම් පැමිණවීම සඳහා 2009 වසරේදී සකස් කරන ලද මේ දඬුවම් නීති මාලාව ඊයේ සිට ක්‍රියාත්මක කිරීමට පියවර ගෙන ඇත්තේ විශේෂයෙන් මහජන ආරක්ෂාව පිළිබඳ පොලිසියේ විශේෂ අවධානය යොමු කරවමින් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය.මේ යටතේ බීමත්ව රිය පදවා පොලිසියට හසුවන රියැදුරකු උසාවි දමා දඩ නියම කිරීම පමණක් මෙතෙක් සිදුවූ අතර මෙම නව නීති පද්ධතිය යටතේ ඊ‍ට වඩා බරපතළ දඬුවම් නියම වෙයි.ඒ අනුව බීමත් රියැදුරකුගේ රියැදුරු බලපත්‍රය සදාකාලිකවම අහෝසි කිරීම, රියැදුරුට සිර දඬුවම් නියම වීමද යළි කිසි දිනක රියැදුරු බලපත්‍රයක් ලබාගැනීමට ඇති අයිතිය, අයිතිවාසිකම් අහිමි වීමද සිදුවිය හැකි වෙයි.පසුගිය වසර තුළ බීමත්ව රියපදවා පොලිසියට කොටුවූ රියැදුරන් ප්‍රමාණය තුන්දහස ඉක්මවා තිබේ.එහිදී ඔවුන් අතින් සිදුවූ මාරක රිය අනතුරු ප්‍රමාණය දහස ඉක්මවයි. බීමත් රියැදුරන් දෙදෙහසකගේ පමණ රියැදුරු බලපත් අධිකරණ නියෝග මත තාවකාලිකව සහ සදාකාලිකව අවලංගු කර (Black list) කර තිබේ. බීමත් රියැදුරන් වැඩි පිරිසක් පොලිසියට කොටුවී ඇත්තේ රාත්‍රී කාලවලදී ය.තවද වැඩි පිරිසක් රටේ ප්‍රසිද්ධ ප්‍රධාන, මහජනයා වැඩි වශයෙන් ගමන් ගන්නා මාර්ගවල බීමත්ව රිය පදවා හසුවී තිබේ.උත්සව සමයේදී බීමත්ව රිය පදවන පිරිස වැඩි නිසා ඔවුන් කොටු කර ගැනීමේ මෙහෙයුම් ඊයේ සිට පැය 24 පුරා ක්‍රියාත්මක කිරීමට පොලිස්පති එන්. කේ. ඉලංගකෝන් මහතා රථවාහන පොලිසියට නියෝග කර තිබේ.කොළඹ ඇතුළු සියලුම පළාත්වල මෙම මෙහෙයුම උත්සව සමය අවසන් වනතෙක් නොකඩවා ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n13122510</link>
    <topic>කුණු කරවලකුණු ලූනු කිලෝ 4000ක් පිටකොටුවෙන්අත්අඩංගුවට</topic>
    <author/>
    <content>පාරිභෝගික අධිකාරිය විසින් ඊයේ දින (24) පිටකොටුව හතරවන හරස්වීදියේ සිදුකළ වැටලීමකදී ගබඩාවක තිබී මිනිස් පරිභෝජනයට නුසුදුසු කරවල කිලෝග්‍රෑම් 4000ක්, ගොරකා කිලෝග්‍රෑම් 2000ක් හා බාල ප්‍රමිතියෙන් තොර ලොකු ලූනු කිලෝග්‍රෑම් 4000ක් සොයා ගෙන ඇත. මෙහි වටිනාකම රු. ලක්ෂ 44ක් පමණ වේ.උත්සව සමයේ ප්‍රමිතියෙන් තොර භාණ්ඩ හා ආහාර ද්‍රව්‍ය වෙළෙඳපොලට පැමිණීම වැළැක්වීමට සමුපකාර හා අභ්‍යන්තර වෙළෙඳ ඇමැති ‍ජොන්ස්ටන් ප්‍රනාන්දු මහතා විසින් ස්ථාපනය කළ ක්ෂණික වැටලීම් කණ්ඩායම් 10ක් දිවයින පුරා වැටලීම් සිදුකරන අතර මහාපරිමාණ ගබඩා සහ හෝටල් පරීක්ෂාවට ලක්කරන ලෙස සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියේ සභාපති රූමි මර්ෂුක් මහතාට නියෝගකර ඇතැයි එම අමාත්‍යංශයේ මාධ්‍ය ලේකම් නිපුන් ඒකනායක මහතා පැවැසීය.පිටකොටුවේ පිහිටි මහා පරිමාණ ආපනශාලාවක්ද ඊයේ දින (24) පාරි‍භෝගික අධිකාරියේ නිලධාරීන් විසින් පරීක්ෂාකර ඇති අතර භාවිතයට නුසුදුසු අජිනමොටෝ සහ වට්ටක්කා සෝස් ද භාවිතා කරන බවට ද සොයාගෙන ඇත. ඇමැති ජොන්ස්ටන් ප්‍රනාන්දු මහතාට ලැබුණු පැමිණිල්ලක් මත පාරිභෝගික අධිකාරියේ විමර්ශන නිලධාරී ප්‍රදීප් කළුතරආරච්චි මහතා ඇතුළු කණ්ඩායම විසින් මේ වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n13122511</link>
    <topic>පාරිභෝගික අධිකාරිය අහංගම වටලයි</topic>
    <author/>
    <content>පාරිභෝගික අධිකාරිය ඊයේ දිනයේ (23) ගාල්ල දිස්ත්‍රික්කයේ අහංගම ප්‍රදේශයේ විශේෂ වැටලීම් කිහිපයක් සිදුකර ඇත. ඒ මහජනතාවගෙන් ලැබුණු පැමිණිලි කිහිපයක් සම්බන්ධයෙනි.එහිදී එක්සත් ජාතික පක්ෂයේ හබරාදූව සංවිධායකවරයා විසින් පවත්වාගෙන යන හෝටලයෙහි සිදුකළ වැටලීමේදී මිල ප්‍රදර්ශනය නොකිරීම හා නිවැරදි තොරතුරු ආහාර ඇසුරුම්වල සටහන් නොකිරීම මත නඩු පැවරීමට කටයුතු යොදා ඇති බව පාරිභෝගික අධිකාරියේ අධ්‍යක්ෂ ජනරාල් ජේ. එම්. ඩග්ලස් මහතා පවසයි. මෙම හෝටලය සම්බන්ධයෙන් දිගින් දිගටම මහජන පැමිණිලි රැසක් මීට පෙර ලැබී තිබුණි.තොග සැඟවීම, කල්ඉකුත්වූ ආහාර අලෙවිය, මිල සටහන් නොකිරීම ආදී වැරදි අනාවරණය කර ගනිමින් වැටලීම් සිදුකොට ඇති අතර ඒ සඳහා මේ වනවිටත් නීතිමය කටයුතු සිදුකරමින් පවතී.උත්සව සමයේදී කූට ව්‍යාපාරිකයින්ගෙන් පාරිභෝගිකයා ආරක්ෂා කර ගැනීමට දිගින් දිගට වැටලීම් සිදුකරන බව පාරිභෝගික අධිකාරිය වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n13122512</link>
    <topic>විද්‍යාවෙන් ප්‍රථමයා වූ අමායාටඇමැති මහීපාලගෙන් ලක්ෂයක්</topic>
    <author/>
    <content>මෙවර උසස් පෙළ ජීව විද්‍යා විෂය ධාරාවෙන් දිවයිනේ පළමු තැනට පත් ඇහැළියගොඩ ම.ම විද්‍යාලයේ අමායා මහතන්තිල දැරියට මුදලින් රුපියල් ලක්ෂයක් පරිත්‍යාග කිරීමට කටයුතු කරන බව සබරගමුව මහ ඇමැති මහීපාල හේරත් මහතා සඳහන් කරයි.2013 අපොස උසස් පෙළ ප්‍රතිඵල 20දා නිකුත් වූ අතර සබරගමුව පළාතේ ඇහැළියගොඩ ම.ම. විද්‍යාලයේ අමායා මහතන්තිල ජීව විද්‍යා විෂය ධාරාවෙන් දිවයිනේ ප්‍රථම ස්ථානයට පත්විය. අමායා මහතන්තිල දැරිය 2010 අ.පො.ස. සා.පෙළ විභාගයට ඉදිරිපත්ව මුළු දිවයිනේම තෙවන ස්ථානයට පත්විය.ඈ පහ වසර දක්වා ඇහැළියගොඩ ප්‍රාථමික විද්‍යාලයේ අධ්‍යාපනය ලබා එතැන් පටන් අ.‍ෙපා.ස . උසස් පෙළ දක්වා ඇහැළියගොඩ මධ්‍ය මහා විද්‍යාලයේ ඉගෙනුම ලැබීය. ඇගේ එකම සහෝදරයා ද ඇහැලියගොඩ මධ්‍ය මහා විද්‍යාලයේ 10 වන වසරේ ඉ‍ෙගනුම ලබයි.ඇගේ පියා උපකාරක පන්ති ගුරුවර‍ෙයකු වන අතර මව ධම්මි මහතන්තිල මහත්මිය ඇහැළියගොඩ මධ්‍ය මහා විද්‍යාලයේ ගුරුවරියක වශයෙන් සේවය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n13122513</link>
    <topic>කනංකේ ඇසිඩ් සිද්ධියේ සැකකාරිය බාරවෙයි</topic>
    <author>රවිදු ලසිත දීයගහගේ අහංගම සමූහ</author>
    <content>අසම්මත ප්‍රේම සම්බන්ධතාවක් බිඳ වැටීම නිසා කෝපයට පත්ව කනංකේ පුහුලහේන ප්‍රදේශයේ මවකට සහ දියණියකට ඇසිඩ් ප්‍රහාරයක් එල්ල කළ තරුණිය ඊයේ (24)සවස නීතීඥයකු මාර්ගයෙන් කනංකේ පොලිසියට භාරවී ඇත.පසුගිය 17 වැනි දින සැකකාර තරුණිය තවත් අයකු සමග යතුරු පැදියකින් පුහුලහේන ප්‍රදේශයට පැමිණ මෙම මවට සහ දියණියට ඇසිඩ් ප්‍රහාරය එල්ලකොට පලාගොස් තිබුණි. ඇසිඩ් ප්‍රහාරයෙන් බරපතළ තුවාල ලැබ කොළඹ ජාතික රෝහලට ඇතුළුකොට ප්‍රතිකාර ලබමින් සිටි මව මියගොස් තිබුණි. මේ අතර ඇසිඩ් ප්‍රහාරයෙන් බරපතළ තුවාල ලැබූ දියණිය කරාපිටිය රෝහලේ ප්‍රතිකාර ලබමින් සිටින්නීය.මෙම ඇසිඩ් ප්‍රහාරය එල්ල කළ තරුණියගේ මව ඇයට රැකවරණය ලබාදීමේ චෝදනාව යටතේ ඉකුත් 21 වැනි දින මතුගම අගලවත්ත ප්‍රදේශයේ දී අත්අඩංගුවට ගෙන තිබුණි.සැකකාරිය අධිකරණයට ඉදිරිපත් කිරීමෙන් පසුව රක්ෂිත බන්ධනාගාරගත කර ඇත.කනංකේ පොලිස් ස්ථානාධිපති ආර් සී හෙට්ටිආරච්චි මහතාගේ උපදෙස් පරිදි වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n13122514</link>
    <topic>ගෝමරන්කඩවල ප්‍රා.සභාවේඅය-වැය සම්මතයි</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද</author>
    <content>ගෝමරන්කඩවල ප්‍රාදේශීය සභාවේ 2014 මුදල් වර්ෂය සඳහා එම ප්‍රාදේශීය සභාවේ සභාපති එල්.බී.චන්දන විජිතකුමාර මහතා ඉදිරිපත් කරනු ලැබූ අය-වැය වැඩි ජන්ද පහකින් සභා සම්මත වූහ.එක්සත් ජනතා නිදහස් සන්ධානයට බලය හිමි ගෝමරන්කඩවල ප්‍රාදේශීය සභාවේ අය-වැය ඉදිරිපත් කරන අවස්ථාවේ එහි උප සභාපතිනී නෙරන්ජලා සරෝජනී මහත්මිය පැමිණ නොසිටි අතර පාලක පක්ෂයේ මන්ත්‍රීවරු හයදෙනෙකු සභා ගර්භයේ සිටියහ.අය-වැය සඳහා ඡන්ද විමසීමේදී විපක්ෂය නියෝජනය කරන එකම මන්ත්‍රීවරයා අය-වැයට විරුද්ධව ඡන්දය ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n13122515</link>
    <topic>කඩේට ගොස් තමා කෑව කෙසෙල් ගෙඩියෙ මිල කිව්වම උන් හිටි තැන් අමතක වී තරු පෙනුණා සිරිදාසට</topic>
    <author/>
    <content>ඇඹිලිපිටියේ පදිංචි සිරිදාස ආහාර ගැනීමෙන් පසුව කෙසෙල් ගෙඩියක් කෑමට පුරුදුව සිටියේය. වැඩපොළේදී ද ආහාර ගෙන කඩයට ගොස් කෙසෙල් ගෙඩියක් කා දුම්වැටියක් උරමින් ආපසු ඇවිදගෙන ඒම ඔහු සිරිතක් කරගෙන තිබිණි.දිනක් සුපුරුදු පරිදි ආහාර ගෙන කෙසෙල් ගෙඩියක් කෑ සිරිදාස ඊට ගාස්තුව වශයෙන් රුපියල් 10ක් ගෙවා දැමුවේය. එවිට කඩේ මුදලාලි මෙසේ කීවේය. “සිරිදාස මහත්තයෝ, කෙසෙල් ගෙඩියට රුපියල් 75ක් ඕනෑ”. සිරිදාසට තරු පෙනිණි.මේවා ‘නේත්‍රපලම්’. ගෙඩියක් රුපියල් 80යි විකුණන්නේ. මහත්තයා හැමදාම කෙසෙල් ගෙඩියක් කන නිසා තමයි මම රුපියල් 75ට ගණන් කිවුවේ” මුදලාලි තවදුරටත් කියාගෙන ගියේය.රුපියල් 75ක් ගෙවා දැමූ සිරිදාස එදා සිට කෙසෙල් ගෙඩි කෑම අත්හැර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n13122516</link>
    <topic>මවුවරුන් විදේශගතවීම පවුල් අසාර්ථක වීමට ප්‍රධානම හේතුවක්</topic>
    <author>ගාල්ල උතුර විශේෂ කුසුම් තිරාණගම</author>
    <content>මවුවරුන් විදේශ ගතවීම පවුල් අසාර්තක වීමට ප්‍රධානම හේතුවක්වී ඇති බව ගාල්ල දිස්ත්‍රික් ළමා සංවර්ධන කමිටුවට වාර්තා වෙයි. ඊයේ (23) ගාල්ල දිස්ත්‍රික් ලේකම් කාර්යාලයේ පැවති දිස්ත්‍රික් ළමා සංවර්ධන කමිටු රැස්වීමේදී කරන්දෙණිය ප්‍රාදේශීය ලේකම් ඉන්දික සම්පත් සමරකොන් මහතා පැවසුවේ කරණ්දෙණිය ප්‍රදේශීය ලේකම් කොට්ඨාශයේ මව්වරුන් විදේශ ගතවීම විශාල ගැටළුවක් වී ඇති බවයි.නියම ක්‍රමවේදයකින් තොරව අතර මැදියන් මගින් රට යන මව්වරුන් කරන්දෙණිය ප්‍රාදේශීය ලේකම් කොට්ඨාශයේ සීග්‍රව වැඩිවී ඇති බව පවසන ප්‍රදේශීය ලේකම් වරයා පවසන්නේ මේ විදේශගතවන මව්වරුන් හත් අට වතාවක් රට ගියත්, තමන්ට කියා කරගත් දෙයක් නැති බවයි.මොවුන්ගෙන් වැඩි වශයෙන් ලාබ ප්‍රයෝජන ගන්නේ අතර මැදියන්.පසුගිය වසරේ කරන්දෙණිය ප්‍රාදේශීය ලේකම් කොට්ඨාශයේ මවුවරු 2000ක් පමණ රට රැකියා සඳහා ගොස් ඇති අතර මේ අයගෙන් 80%ක් පවුල් වල අසාර්ථක තත්වයක් ඇතිබව වර්ථාවේ.මෙය කරන්දෙණිය ප්‍රාදේශීය ලේකම් කොට්ඨාශයේ දැවැන්ත ප්‍රශ්ණයක් බව පෙන්වා දෙන ප්‍රාදේශීය ලේකම් වරයා මේ සඳහා කඩිනම් විසඳුමක් අවශ්‍යබව පෙන්වා දෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n13122517</link>
    <topic>රේණුක පෙරේරාට ශ්‍රීලනිපකොළඹ දිස්ත්‍රික් සංවිධායකධුරය</topic>
    <author>ඡායාරූපය - නිශාංක ද සිල්වා</author>
    <content>බස්නාහිර පළාත් සභා මන්ත්‍රී රේණුක පෙරේරා මහතා ශ්‍රී ලංකා නිදහස් පක්ෂයේ කොළඹ දිස්ත්‍රික් සංවිධායකවරයා ලෙස පත් කර ඇත. අදාළ පත්කිරීම ජනාධිපති මහින්ද රාජපක්ෂ මැතිතුමා අතින් 23 පෙරවරුවේ අරලියගහ මන්දිරයේදී සිදු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=n13122518</link>
    <topic>මහින්ද චින්තනය ඉදිරියටක්‍රියාත්මක කරන්නසහයෝගය ලබාදෙනවා</topic>
    <author>ජයසිරි පේදුරුආරච්චි - ගන්දර සමූහ</author>
    <content>දකුණු පළාත් සභා මන්ත්‍රී ඩී. ඩබ්ලිව්. ප්‍රතාපසිංහ මහතා ඊයේ පැවති පළාත් සභා රැස්වීමේදී විශේෂ ප්‍රකාශයක් කර මන්ත්‍රී ධුරයෙන් ඉල්ලා අස්විය.සිය ඉල්ලා අස්වීමෙන් පසු දිනමිණට විශේෂ ප්‍රකාශයක් කළ ඒ මහතා මෙසේ කීවේය.මමත් පළාත් සභා මන්ත්‍රී ධුරයෙන් ඉල්ලා අස්වුණේ ජනාධිපති මහින්ද රාජපක්ෂ මැතිතුමාට ඍජුව සම්බන්ධව මහින්ද චින්තනය ඉදිරියට ක්‍රියාත්මක කරන්න මාගේ උපරිම සහයෝගය ලබා දෙන්නයි.මම අවුරුදු 40ක් පොලිසියේ සේවය කර තමයි ජනාධිපතිතුමාගේ ආශිර්වාදයෙන් දේශපාලනයට පිවිසියේ. එහිදී මට විශාල වැඩ කොටසක් කරන්න හැකිවුනා. දකුණු පළාත් සභා ප්‍රධාන අමාත්‍යතුමා හා ඇමැති හා මන්ත්‍රීතුමන්ලා මට ඒ සඳහා ගොඩාක් උදව් කළා.දවසට පැය පහළොවකට (15) වඩා වැඩියෙන් වැඩ කළ කෙනෙක් වශයෙන් මට මීට වඩා වැඩි වැඩක් කළ හැකියි. ඒ නිසයි මා පළාත් සභාවෙන් ඉවත්ව ජනාධිපතිතුමා ලබාදෙන වගකීමක් තුළින් වඩා සාර්ථක සේවාවක් ඉටුකරන්න බලාපොරොත්තු වන්නේ.පේරාදෙණිය විශ්වවිද්‍යාලයේ වාණිජවේදී උපාධිධරයෙකු වන ප්‍රතාපසිංහ මහතා දකුණු පළාත් ජ්‍යෙෂ්ඨ නියෝජ්‍ය පොලිස්පති වශයෙන් සිට විශ්‍රම යාමෙන් පසු දේශපාලනයට පිවිසි අතර පසුගිය පළාත් සභා මැතිවරණයේ දී මනාප විසිහය දහසක් ලබා ජයග්‍රහණය කළද පළාත් සභා වරම් හිමි වූයේ හේමාල් ගුණ‍ෙස්කර මහතා පාර්ලිමේන්තුවට යාමෙන් පසුවයි.1968 පේරාදෙණිය විශ්වවිද්‍යාලයේ ශිෂ්‍ය නායකයකු ලෙස ක්‍රියා කර ඇති ප්‍රතාපසිංහ මහතා ජනමාධ්‍ය ඩිප්ලෝමාධාරියෙකු ද වෙයි. රටවල් දහතුනක (13) ක්ෂේත්‍ර අත්දැකීම් ද ඇති ඒ මහතා දකුණු පළාත් සභා මන්ත්‍රි ධුරයෙන් ඉවත් වීමෙන් පසු ශ්‍රී ලංකා රූපවාහිනී සංස්ථාවේ සභාපති ධුරය ලබාගනු ඇතැයි දේශපාලන ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r1312251</link>
    <topic>පාසල් සිසුන්ට මත්කුඩු දී සිහිසුන් කර ලිංගික අතවර කරන කල්ලියක් මාතරට ඇවිත්</topic>
    <author>මාතර සමූහ ඩබ්ලිව් . පී. ධර්මසේන</author>
    <content>මාතර නගරයේ ප්‍රසිද්ධ පාසල්වල උසස්පෙළ සිසුන්ට මත්කුඩු ලබාදී ඔවුන් මත්කොට ලිංගික අපයෝජනයට ලක් කරන සංවිධානාත්මක කල්ලියක් පිළිබඳව තොරතුරු හෙළි වී ඇත. මේ ලිංගික අපයෝජනයට ලක්වෙන සිසුන් සමාජයේ ඉහළම තනතුරු දරන අයගේ දරුවන් බවට හඳුනාගෙන ඇත.මේ තොරතුරු සම්බන්ධයෙන් මවුපියන් විසින් මාතර පොලිසියට පැමිණිලිකර ඇති අතර මේ වන විට දුරකථන සංවාදයන් ඔස්සේ පරීක්ෂණයක් පැවැත්වූ මාතර කොට්ඨාස ළමා හා කාන්තා කාර්යාංශය විසින් මේ සිසුන්ට මත්කුඩු ලබාදී ලිංගික අපයෝජනය කළ 52 හැවිරිදි පුද්ගලයකු අත්අඩංගුවට ගෙන ඇත.කුඩු ඉරීමට සහ ලිංගික අපයෝජනයට ලක් වී ඇති ළමයින් බොහෝ පිරිසක් සිටින බවට තොරතුරු වාර්තා වන අතර ‍ කුඩු බෙදාහරිමින් සිසුන් ලිංගික අපයෝජනයට ලක්කරන සංවිධානාත්මක පිරිස අත්අඩංගුවට ගැනීමට පොලිස් පරීක්ෂණ ආරම්භ වී ඇත.පාසලට එන තම දරුවන් පිළිබඳව සහ ඔවුන් ඇසුරු කරන පුද්ගලයින් පිළිබඳව මවුපියන් ගේ අවධානය යොමු විය යුතු බවත් මෙවන් තොරතුරු ඇත්නම් වහාම පොලිසියට දැනුම් දෙන ලෙස පොලිසිය මහජනතාව‍ෙගන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r1312252</link>
    <topic>ඉස්සන් කොටුවලට පැනබඩු ඉස්සූ කල්ලිය දැලේ</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>මුන්දලම, උඩප්පුව හා අවට ඉස්සන් පොකුණුවලට පැන ඒවායේ ජලසම්පාදන කටයුතුවලට යොදා තිබූ රුපියල් ලක්ෂ ගණනක් වටිනා සබ්මැෂිබල් වතුර මෝටර්, ඒවාට විදුලිය සපයන විදුලි මෝටර් සහ කේබල් වර්ග ඇතුළු උපකරණ. තොගයක් සොරකම් කර ඇති හොර කල්ලියක තුන්දෙනෙක් එම හොරබඩු තොගයකුත් සමඟ අත්අඩංගුවට ගැනීමට මුන්දලම පොලිසියේ නිලධාරී කණ්ඩායමක් සමත් වී ඇත.මුන්දලම පොලිසියේ බුද්ධි අංශ නිලධාරීන්ට ලැබී ඇති ඔත්තුවකට අනුව සිදුකළ පරීක්ෂණවලින් පසුව සැකකරුවන් අත්අඩංගුවට ගැනීමට හැකි වී ඇත්තේ මුන්දලම පුලිච්චකුලම ප්‍රදේශයේ දීය.පස් දෙනකුගෙන් සමන්විත බව කියන මේ හොර කල්ලියේ තුන්දෙනෙක් අත්අඩංගුවට ගත් පොලිසිය ඔවුන්ගෙන් ප්‍රශ්න කිරීමෙන් පසු මේ හොරබඩුද සොයාගෙන ඇත.හොරබඩු ප්‍රවාහනය සඳහා යොදාගෙන ඇති ත්‍රිරෝද රථයක්ද, සොරකම් කිරීමට යන විට ගෙන ගොස් ඇතැයි කියන අත්බෝම්බයක් ද පොලිස් අත්අඩංගුවට ගෙන ඇති අතර, තවත් කීප පොළකට විකුණා ඇතැයි කියන හොරබඩු කීපයක් සොයා ගැනීමට පොලිස් පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r1312253</link>
    <topic>සූර් වෙන්න බයිට් නැතුව කුකුලෙක් ඉස්සූ බේබද්දාටබරපතළ සිරදඬුවමක්</topic>
    <author>බළපිටිය සමූහ - දිලිප් නිශ්ශංක</author>
    <content>කොස්ගොඩ ගනේගොඩැල්ල ප්‍රදේශයේ නිවසකට බලෙන් ඇතුළු වී රුපියල් 300ක් වටිනා කුකුළකු බයිට් එකට සැපීම සඳහා සොරකම් කළ පුද්ගලයකුට මාස 12ක බරපතළ වැඩ ඇතිව සිරදඬුවමක් බළපිටිය මහේස්ත්‍රාත් අසංග බෝදරගම මහතා නියම කෙළේය.මෙසේ සිර දඬුවම් නියම කර ඇත්තේ බළපිටිය පදිංචි වලිමුනි සරත් කුමාර නමැත්තකුටය.2007-7-24 දින කොස්ගොඩ ගනේගොඩැල්ල පදිංචි නිලන්ති කුමුදුනි නමැත්තියගේ නිවසට අයුතු ලෙස ඇතුළු වී රුපියල් 300ක් වටිනා කුකුළකු සොරකම් කිරීමේ චෝදනාව සම්බන්ධයෙන් බළපිටිය මහේස්ත්‍රාත් අධිකරණයේ පැවැති නඩු විභාගයේ දී සැකකරු වැරදිකරු කරමින් මේ දඬුවම නියම කර ඇත.විත්තිකරුට පනවන ලද බරපතළ වැඩ සහිත සිරදඬුවම අවසන් වීමෙන් පසුව වසර දෙකක් පොලිස් පරිපාලනය යටතේ සිටිය යුතු බවටද මහේස්ත්‍රාත්වරයා නියම කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r1312254</link>
    <topic>බන්ධනාගාර රැදවියන්ගෙන් අනුරපුරේ අධිකරණය භූමිය වැසේ</topic>
    <author>අනුරාධපුර මධ්‍යම විශේෂ</author>
    <content>විවිධ චෝදනා මත අධිකරණයේ විභාගවන නඩු සම්බන්ධයෙන්අනුරාධපුර බන්ධනාගාරයේ රක්ෂිත බන්ධනාගාර ගත කර සිටින සැකකරුවන් 172ක් ඊයේ (24) අනුරාධපුර ප්‍රධාන මහේස්ත්‍රාත් අධිකරණය හමුවට සහ අතිරේක මහේස්ත්‍රාත් අධිකරණය හමුවට රැගෙන ඒම නිසා අධිකරණ ශාලාව එම සැකකරුවන්ගෙන් පමණක් පිරී ඉතිරී ගොස් තිබුණි.මේ හේතුවෙන් අනුරාධපුර අධිකරණ සංකීර්ණයට විශේෂ පොලිස් ආරක්ෂාවද යොදවා තිබු අතර පරීක්ෂක ශ්‍රේණියේ පොලිස් නිලධාරීන් ඇතුලු නිලධාරීන් 40 දෙනකු බන්ධනාගාර ජේලර්වරුන් තිදෙනකු ඇතුලු බන්ධනාගාර නිලධාරීන් 18 දෙනකු ද ආරක්ෂාව සඳහා යොමු කර තිබුණි.පොලිස් නිලධාරීන් හා බන්ධනාගාර නිලධාරීන් 12දෙනකු පමණ ගිනි අවිද ඇතැතිව අනුරාධපුර අධිකරණ සංකීර්ණය වෙත විශේෂ ආරක්ෂාව සලසා තිබුනි.අනුරාධපුර බන්ධනාගාරයේ රදවා සිටින එල්.ටී.ටී.ඊ ත්‍රස්තවාදී සැකකරුවන් මිනීමැරුම් වලට සම්බන්ධ සැකකරුවන්, හෙරොයින් , ගංජා, නීති විරෝධී මත්පැන් ඇතුලු විවිධ චෝදනාවන් යටතේ චෝදනා ලැබ රක්ෂිත බන්ධනාගාර ගත කර සිටින සැකකරුවන් 172ක් මෙසේ අධිකරණයට ඉදිරිපත් කෙරිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r1312255</link>
    <topic>ත්‍රීරෝද රථය පෙරළී රියැදුරු මරුට</topic>
    <author>ඩබ්ලිව්.රෝහණ</author>
    <content>කෑගල්ල පොල්ගහවෙල මාර්ගයේ දේවාලේගම වලගම ප්‍රදේශයේ දී ත්‍රීරෝද රථයක් මාර්ගයෙන් ඉවතට පැනීමෙන් ඵහි රියැදුරුගේ හිස අසල කොන්ක්‍රීට් කණුවක වැදිමෙන් බරපතළ තුවාල ලබා කෑගල්ල රෝහලට ගෙනයෑමෙන් පසුව මියගොස් ඇත.මෙසේ මිය ගොස් ඇත්තේ ඇදුරාපොත ප්‍රදේශයේ පදිංචි ඵම්.පී පද්මසිරි(43) නැමැත්තෙකි. පරික්ෂණ කෑගල්ල පොලීසිය පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r1312256</link>
    <topic>රාත්‍රි හැසිරෙන නව කෘමියෙක්</topic>
    <author>උකුවෙල සංචාරක</author>
    <content>රාත්‍රි කාලයේදී පමණක් සැරිසරන කෘමීන් විශේෂක් අතරට රැහැයි හඬට සමාන නාදයක් පතුරුවන කෘමියෙක් මාතලේ කොහොඹිලිවෙල ප්‍රදේශයෙන් හමුවේ.මේ කෘමියාගේ හිස මුදුනට වන්නට මනුෂ්‍ය රූපයකට හා බ්‍රාහ්මන රූපයකට සමාන වර්ණ මුහුනක් දක්නට ඇත.මේ කෘමියා රාත්‍රි කාලයේ ඉගිල්ලී සැරිසරන අතර රුහැයියන්ගේ හඬට සමාන මිහිරි හඬක් නිකුත් කරයි.තටු දිගහරින විට සමනළයකුට සමානවත් සාමාන්‍ය ස්වරූපය බත්කූරා කෘමියාට සමානකම් දක්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r1312257</link>
    <topic>පෝනියන් සුරකින්න අභය භූමියක්</topic>
    <author>වවුනියාව උතුර සමූහ</author>
    <content>යාපනය ඩෙල්ෆ් දූපතේ බහුලව ගැවසෙන කැලෑ අශ්වයන් හෙවත් පෝනියන් සුරැකීම සඳහා අභය භූමියක් එම ප්‍රදේශයේ සැකසීමට රජයේ අවධානය යොමු වී තිබේ.යාපනයේ ඩෙල්ෆ් දූපතේ බහුලව වෙසෙන කැලෑ අශ්වයන් ආරක්‍ෂා කිරීම සඳහා වනජීවී සංරක්‍ෂණ ඇමති විජිතමුනි සොයිසා මහතාගේ අවධානය සම්ප‍්‍රදායික කර්මාන්ත හා කුඩා ව්‍යවසාය සංවර්ධන අමැති ඩග්ලස් දේවානන්දා මහතා විසින් යොමු කිරීමෙන් පසු ඩෙල්ෆ් දූපතේ සංචාරයේ යෙදුණු විජිතමුනි ඇමැතිවරයා විසින් කැලෑ අශ්වයන් (පෝනියන්) ආරක්‍ෂා කිරීමට අභය භූමියක් සකසා දීමට තීරණය කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r1312258</link>
    <topic>ඵළුවන් 46ක් මසට ගෙනයද්දී සැක 2ක් පොලීසියට මාට්ටු</topic>
    <author>හබරණ සමූහ</author>
    <content>කන්තලේ සිට ජාඇළ ප්‍රදේශයට එළුවන් හතළිස් හයදෙනෙක් සමඟ හම ඉවත්කළ මුවෙක් වෑන් රියක පටවාගෙන යමින් සිටියදී හබරණ පොලීස් නිලධාරීන් විසින් පසුගියදා රාත්‍රියේ දී සැකකරුවන් දෙදෙනෙක් සමඟ සැකපිට අත්අඩංගුවට ගෙන ඇත.මෙදින රාත්‍රියේ හබරණ පොලීසිය මගින් ක්‍රියාත්මක කරන ලද විශේෂ රථවාහන සෝදිසි කිරීමේ මෙහෙයුමකදී සේනාදිරියාගම, හොරිවිල හංදියේදී සැකකරුවන් අත්අඩංගුවට ගෙනඇත. හම ඉවත්කළ මුවාගේ බර කිලෝග්රෑම් දාසයක් පමණවේ.සැකකරුවන් දෙදෙනා නාරම්මල, කැකුනුගොල්ල ප්‍රදේශයේ පදිංචිකරුවෝ වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r1312259</link>
    <topic>හොරට මාළු කිරනතරාදි අල්ලයි</topic>
    <author>දකුණු පළාත් සංචාරක එස් දීයගහගේ</author>
    <content>මාළු විකිණීම සඳහා භාවිතා කළ ප්‍රමිතියෙන් තොර තරාදි පහක් ගාල්ල ජාකොටුව වැල්ලේදී මිණුම් සේවා දෙපාර්තමේන්තුවේ නිලධාරීන් විසින් අල්ලා ගෙන ඇත.එම තරාදි භාවිතා කළ වෙළෙදුන්ට විරුද්ධව ගාල්ල අධිකරණයේ නඩු පැවරීමට නියමිතය.මිණුම් ඒකක ප්‍රමිති සේවා දෙපාර්තමේන්තුවේ ගාල්ල දිස්ත්‍රික් කාර්යාලයේ නිලධාරීන් කණ්ඩායමක් විසින් මේ වැටලීම කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122510</link>
    <topic>සැප බස්රියේ සැප ගන්න හිතන්නීති සිසුවියකගේ ඉන අතගාලා</topic>
    <author>බළපිටිය සමූහ දිලිප් නිශ්ශංක</author>
    <content>ගාල්ල සිට කොළඹ බලා ධාවනය වෙමින් තිබූ සුඛෝපභෝගි බස් රථයක ගමන් කරමින් සිටි නීති ශිෂ්‍යාවගේ උදර ප්‍රදේශය අතගා ලිංගික අතවර කිරීමේ චෝදනාව සම්බන්ධයෙන් සැකපිට අත්අඩංගුවට ගත් තරුණයකු බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව රුපියල් 7500ක මුදල් සහ රුපියල් ලක්ෂ දෙකක ශරීර ඇප මත මුදා හැරීමට නියෝග කෙළේය.මෙසේ ඇප මත මුදා හරින ලද සැකකරුට සෑම ඉරු දිනකම කොස්ගොඩ පොලිස් ස්ථානයේ පෙනී සිටින ලෙසද නියෝග ‍ෙකළේය.මෙසේ නියෝග කරන ලද්දේ බළපිටිය රන්දොඹේ අම්බලන්ගොඩ පදිංචි පුද්ගලයකුටය.මේ සැකකරු බස් රථයේ ගමන් ගනිමින් සිටි නීති ශිෂ්‍යාවගේ ඇඟට හේත්තු වී සිට උදර ප්‍රදේශය අතගෑම නිසා බැනවැදී වෙනත් අසුනකට ඇය ගොස් ඇත.වෙනත් අසුනකට ගිය නීති ශිෂ්‍යාව මේ බව දුරකතනයෙන් නිවෙසට දැනුම්දීම නිසා පවුලේ ඥාතීන් බස් රථය ඉඳුරුව ප්‍රදේශයේ නතර කරවාගෙන සැකකරුට පහර දී කොස්ගොඩ පොලිසියට බාර දුන් බව පැමිණිල්ල අධිකරණයට ඉදිරිපත් කරමින් පොලිසිය කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122511</link>
    <topic>වෙඩි බෙහෙත් සන්තකයේ සැකකරු අත්අඩංගුවට</topic>
    <author>රවිදු ලසිත දීයගහගේ අහංගම සමූහ</author>
    <content>නීත්‍යානුකූල බලපත්‍රයක් නොමැතිව වෙඩි බෙහෙත් ඇතුලු පුපුරන ද්‍රව්‍ය තොගයක් සමඟ සැකකරුවකු හබරාදුව පොලිස් වසමට අයත් වංචාවල දිවුලාන ප්‍රදේශයේදී ගාල්ල මත්ද්‍රව්‍යකාර්යාංශය මගින් පසුගියදා අත්අඩංගුවට ගෙන ඇත.සැකකරුගේ නිවෙසේ කාමරයක ගබඩා කර තිබූ වෙඩි බෙහෙත් කිලෝ අටයි ග්‍රෑම් හයසීයක්, ඇමෝනියා කිලෝ දහ හතරයි ග්‍රෑම් සීයක් සහ වෙඩි නූල් මිටර් එකසිය අනූ අටක්අත්අඩංගුවට ගත් බව පොලිසිය පවසයි. සැකකරුට අයත් ගල් මෝලක් සඳහා 2007දී බලපත්‍රයක් නිකුත් කර ඇතත් මේ වනවිට එම බලපත්‍රයද අවලංගු වී ඇති බව පොලිස් පරීක්ෂණවලදී අනාවරණය වී ඇත. සැකකරු අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122512</link>
    <topic>ආරක්ෂක කමිටු සාමාජිකයන්ගේ හැඳුනුම්පත් සැකසීමට ව්‍යාජ ලෙස මුදල් එකතු කරලා</topic>
    <author>සීගිරිය විශේෂ</author>
    <content>උතුරු, නැ‍ඟෙනහිර පළාත්වල පොලිස් සිවිල් ආරක්ෂක කමිටු සාමාජිකයන්ගේ හැඳුනුම්පත් සැකසීමට යැයි පවසා සිවිල් ජනතාවගෙන් මුදල් එකතු කරගෙන පලාගොස් සිටි අයකු පසුගියදා අනුරාධපුර ඇලයාපත්තුව ප්‍රදේශයේදී මුලතිව් කොට්ඨාස අපරාධ අං‍ශයේ නිලධාරින් විසින් සැකපිට අත්අඩංගුවට ගෙන අනුරාධපුර පොලිසියට බාරදී තිබේ.මොහු මුලතිව් ප්‍රදේශයේ පොලිස් ස්ථාන ගණනාවක සිවිල් ආරක්ෂක කමිටු සාමාජිකයන්ගෙන් මුදල් ලබාගෙන පලාගියේ යැයි චෝදනා මත අත්අඩංගුවට ගැනීමට වසර ගණනාවක සිට නොහැකිවී ඇත.පසුව මුලතිව් ජ්‍යෙෂ්ඨ පොලිස් අධිකාරී චම්පික සිරිවර්ධන මහතා විසින් අපරාධ අංශයේ පොලිස් සැරයන් (13275) ලක්ෂ්මන් මහතාට ලබාදුන් තොරතුරක් අනුව දීර්ඝ පරීක්ෂණයකට පසු සැකකරු අල්ලාගැනීමට හැකිව තිබේ.අත්අඩංගුවට පත් පුද්ගලයා අගලවත්ත ප්‍රදේශයේ පදිංචි අයකු බව පොලිසිය පවසන අතර උසස් පොලිස් නිලධාරීන් හඳුනන බව පවසමින් සිවිල් ආරක්ෂක කමිටු හැඳුනුම්පත් සැකසීමට බව පවසා එක් කමිටු සාමාජිකයකුගෙන් රුපියල් 250 බැගින් ලබාගෙන ඇතැයි පොලිසිය කියයි.දැනට මුලතිව් ප්‍රදේශයේ සිවිල් ආරක්ෂක කමිටු සාමාජිකයන්ගෙන් ලබාගත් රුපියල් 27000ක මුදලක් සොයා ගැනීමට හැකිවී තිබේ.ලංකාවේ තවත් ප්‍රදේශවල මෙවැනි වංචා සිදුකර ඇද්දැයි යන්න පරීක්ෂණ පවත්වන බව පොලිසිය කියයි.සැකකරු අගලවත්ත ප්‍රදේශයේ නීත්‍යානුකූල බිරිය සිටියදී ‍ෙවනත් කාන්තාවක් සමඟ ඇලයාපත්තුව ප්‍රදේශයේ පදිංචිවී සිටිය බවද පොලිසිය අනාවරණය කරගෙන ඇත.සැකකරු අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122513</link>
    <topic>ප්‍රථම අධිවේගී මාර්ගයෙන්මුල් මාස නවයේදී හොඳ ආදායමක්</topic>
    <author>මාකඳුරේ ධර්මසිංහ</author>
    <content>ලංකාවේ ප්‍රථම අධිවේගී මාර්ගය වන කොළඹ - ගාල්ල අධිවේගී මාර්ගයෙන් මෙම වසරේ මුල් මාස නවය තුළ රුපියල් කෝටි අනූ දෙකක් උපයා ගැනීමට හැකිවූ බව මහාමාර්ග වාරාය හා නාවික අමාත්‍යාංශය පවසයි.මෙම මාස නවය තු වාහන ලක්ෂ තිස් එකක් මෙම අධිවේගී මාර්ගයේ ධාවනය කොට ඇති අතර පසුගිය අගෝස්තු මාසයේදී පමණක් ධාවනය කර ඇති වාහන සංඛ්‍යාව තුන්ලක්ෂ අසූඅටදහසකි. එම කාලය තුළ උපයාගෙන ඇති ආදායම කෝටි 12කට ආසන්න වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122514</link>
    <topic>රෝගීන් දවස් දෙකක්ම පෝළිමේ</topic>
    <author>ඇල්පිටිය විශේෂ - ඩී. ජේ. විජේසිංහ</author>
    <content>ඇල්පිටිය මූලික රෝහලේ පවතින උග්‍ර වෛද්‍ය හිඟය නිසා රෝහල් කටයුතුවලට දැඩි බාධා එල්ලවී තිබේ. මෙම වෛද්‍ය හිඟය නිසා සායන කටයුතුවලදී හා බාහිර රෝගී අංශයේ ප්‍රතිකාර කටයුතුවලදී රෝගීහු දැඩිසේ පීඩාවට පත්වෙති.මේ පිළිබඳව අදහස් දැක්වූ අයි. ජී. සෝමසිරි මහතාමම කායික ‍රෝග සායනයෙන් බෙහෙත් ගන්නයි ආවේ. සායනය තියෙන්නෙ හෙට උදේ. අද දවල් දොළහට තමයි පෝලිමට ආවේ. ඒ කියන්නෙ අපි දවස් දෙකක් පෝලිමේ හිටියොත් තමයි බෙහෙත් ටික ගන්න ලැබෙන්නේ. ඉස්පිරිතාලෙ දොස්තරලා නෑ, රෝගීන් තුන්හාරසීයකට බෙහෙත් කරන්න ඉන්නෙ දොස්තරලා දෙන්නයි.ජී. එච්. පොඩිහාමිනේ මහත්මියඅපිට බෙහෙත් ගන්න වෙන ඉස්පිරිතාලයක් නෑ. ඒකයි අපි මේතරම් දුක් විඳගෙන මෙහෙ එන්නේ.පී. එච්. ප්‍රේමවතී මහත්මියඅපි බෙහෙත් ටික ගන්න නොවිඳිනා දුක් විඳිනවා. මේ පිළිබඳ බලධාරීන්ට කිව්වත් වැඩක් නෑ.ජී. සිරියාවතී මහත්මියබෙහෙත් ටික ගන්න සායනයට ආවම පැය ගණන් බිම වැතිරිලා පෝලිමේ ඉන්න වෙනවා. ඉදගන්න පුටුවක් නැහැ. බොන්න වතුර ටිකක් නැහැ. සොයාබලන්න කවුරුවත් නැහැ.එච්. එච්. ඇලඩින් මහතාදොස්තර මහත්වරු කලබලේට බෙහෙත් දෙනවා. මට දීල තියෙන්නෙ වැරදි බෙහෙත් වගයක්. දැන් මට වෙනින් ලෙඩක් හැදිලා. ඇල්පිටිය රෝහලේ වෛද්‍යවරු නැති නිසයි මේ ඔක්කොම ප්‍රශ්නෙ. දැන් මට කරාපිටිය රෝහලට තමයි යන්න වෙලා තියෙන්නේ.මේ පිළිබඳ අප කළ විමසුමකදී එන්. පී. නන්දසිරි මහතා, කායික රෝගී සායනයේ තමයි ඔය තදබදය තියෙන්නේ. යෙදවීමට තරම් ප්‍රමාණවත් වෛද්‍යවරු නැහැ. ඒකයි ප්‍රශ්නෙ. අපි මේ සම්බන්ධයෙන් අදාළ ඉහළ නිලධාරින් දැනුවත් කරල තියෙනවා. ඒ අනුව ඉදිරියේදී වෛද්‍යවරු ලැබෙයි කියලා බලාපොරොත්තු වෙනවා. ඒ හැරෙන්න වැඩිදුර යමක් මාධ්‍යයට කියන්න බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122515</link>
    <topic>සූරියවැව බස් නැවතුමේකානු පද්ධතිය අද මර උගුලක්</topic>
    <author>සූරියවැව සමූහ පී. එස්. ගුණසේකර</author>
    <content>සූරියවැව බස්නැවතුම්පළ අවට කානු පද්ධතිය ගරා වැටී බස් නැවතුම් පොළ භූමිය මඩ වළවල්වලින් පිරී පැවතීම නිසා මගීන් දැඩි දුෂ්කරතාවලට ලක්වෙමින් සිටිති.සූරියවැව ප්‍රදේශයේ සිට කොළඹ ගාල්ල, මාතර සහ ඇඹිලිපිටිය, හම්බන්තොට ප්‍රදේශවලට ධාවනය වන බස් රථ රැසක් සූරියවැව බස්නැවතුම්පළ මුල්කරගෙන ධාවනය කෙරේ.මෙහි මගී ආවරණ ගොඩනැඟිල්ල තීන්ත ආලේප කිරීම සිදුකරන නමුත්, ඒ වටා පිහිටි කානු පද්ධතිය කැඩී බිදී යමින් පවතී. බොහෝ අවස්ථාවල මගීන් මෙම කානුවලට ඇද වැටී අනතුරුවලට ලක්වෙති.වැසිදින වලට මෙහි ඇති වළවල් මඩවතුරෙන් පිරීයාමෙන් මගීන් දැඩි දුෂ්කරතාවලට ලක්වෙති. බස්නැවතුම්පළ ගොඩනැඟිල්ලේ ලැගුම්ගෙන සිටින යාචකයන් සහ සුනඛයන්ගෙන්ද මගී ජනතාවට විශාල හිරිහැරයක් වී ඇති බව මගී ජනතාව පවසති.දකුණු පළාත් ප්‍රාදේශීය (ලං.ග.ම) කාර්යාලය මගින් පවත්වාගෙන යන සූරියවැව බස්නැවතුම්පළ ප්‍රතිසංස්කරණ කටයුතු සිදුකිරීමේ අවශ්‍යතාවය මගීන් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122516</link>
    <topic>‍සුද්දියන්ගේ පහස සොයාලක්ෂ 7ක රන් බඩු උස්සලා</topic>
    <author>කොච්චිකඩේ විශේෂ - ඩී. මිහිදුකුල</author>
    <content>විදේශීය තරුණ කාන්තාවන්ගේ පහස ලබා ගැනීමට අවශ්‍ය මුදල් සොයා ගැනීම සඳහා රන් ආභරණ සොරකම් කළේ යැයි කියන අයකු සොරකම් කළ ලක්ෂ 7ක් පමණ වටිනා රන් ආභරණ සමඟ මීගමුව පොලිසියේ නොවිසඳුණු අපරාධ විමර්ශන ඒකකය මඟින් අත්අඩංගුවට ගෙන ඇත.බෝලවලාන ජනජයගම පදිංචි අවුරුදු 28ක පමණ අයකු මෙලෙස අත්අඩංගුවට පත්විය.රන් ආභරණ පහසුවෙන් සොරකම් කළ හැකි ස්ථානයක් හෝ නිවෙසක් සොයමින් සැකකරු පාපැදියකින් රාත්‍රී කාලයේ ගමන් කරමින් සිට තිබේ.කදිරාන දොඩන්හංදියේ දෙමහල් නිවෙසක උඩුමහලයක ජනේලයක් විවෘත කර තිබුණු මොහු දැක ඇත. විවෘත ‍ජනේලය තුළින් බලනවිට කාන්තාවක් තමා දෙපා අසල බෑගයක් තබා ගෙන නිදාගෙන සිටින අයුරු මොහුට දර්ශනය විය.මඟුල් ගෙදරකට යාම සඳහා පැමිණිලිකාර කාන්තාව බැංකුවේ සේප්පුවක ආරක්ෂාවට තබා තිබූ රන් ආභරණ මෙදින නිදහස් කර ගෙන පැමිණ බෑගයක දමා දෙපා ළඟ තබාගෙන නිදාගෙන සිට තිබේ. විවෘත ‍‍ජනේලය තුලින් සැකකරු ලීයක් වැනි කෙක්කක් දමා බෑගය පිටතට ගෙන මේ රන් ආභරණ සොරකම් කරගෙන තිබුණි.ආභරණ විකුණා හා උකස් කර තියෙද්දී පොලිසිය සොයා ගන්නා ලදී. රනින් නිම කළ කරාබු, මුදු, වළලු, චේන් හා වටිනා ජංගම දුරකථනයක්ද සොරකම් කළ දේපළ අතර විය.කොට්ඨාස පොලිස් අධිකාරි ජයන්ත ලියනගේ මහතාගේ උපදෙස් මත මීගමුව ‍මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ගාමිණී හල්ලව මහතාගේ අධීක්ෂණය යටතේ අපරාධ අංශයේ ස්ථානාධිපති පොලිස් පරීක්ෂක සජිත් රත්නායක නොවිසදුණු අපරාධ විමර්ශන ඒකකයේ ස්ථානාධිපති උප පොලිස් පරීක්ෂක වික්‍රමසිංහ, පොලිස් සැරයන් 51687 මොහොමඩ් මිස්මි, පොලිස් කොස්තාපල්වරුන් වන 27424 චාමර, 77962 බණ්ඩාර කණ්ඩායම මේ වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122517</link>
    <topic>කරු-සජිත්-රවී නෙවෙයිජේ. ආර්. ආවත් බස්නාහිර දිනන්න බෑ</topic>
    <author>තෙන්නකෝන් කුලසේකර</author>
    <content>කරු, සජිත්, රවී නොව ජේ. ආර් ආවත් බස්නාහිර හා දකුණු පළාත් සභා එජාපයට ජය ගත නොහැකි බව උතුරුමැද පළාත් ප්‍රධාන ඇමැති එස්. එම්. රංජිත් සමරකෝන් මහතා පැවැසීය.තව සති දෙකකදී පමණ බස්නාහිර හා දකුණු පළාත් සභා විසුරුවා හැර ලබන මාර්තු මාසයේදී මැතිවරණ පැවැත්වෙන බව සැලවීමත් සමඟ රනිල් වික්‍රමසිංහ මහතා “කමිසයේ අත් නමමින් චණ්ඩියකු සේ” රූපවාහිනි තිරයේ “කිරි පනුවකු සේ” දඟලනු දුටු ජනතාව දැඩි අප්‍රසන්නතාවකට පත්වු බවත්, තම පරාජයේ විලි වසා ගැනීමට කරු ජයසූරිය බිල්ලට දී ඇති රනිල් වික්‍රමසිංහ මහතා ඊළඟ පරාජයේ වගකීම නායකත්ව මණ්ඩලයට පවරා ඇති බවත් හෙතෙම කීය.ඉන්ද්‍රඛීලයක් සේ සවිමත් මහින්ද රාජපක්ෂ රජය සමඟ සටන් කිරීමට ‘මී පැටියකු’ වන් එජාපයට නොහැකි බවත් බස්නාහිර දකුණ පළාත් සභා ජය ගැනීමට රනිල්, කරු, සජිත්, රවී නොව ජේ.ආර්. ආවත් නොහැකි බවත් ප්‍රධාන ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122518</link>
    <topic>සුපිරි තේ දළුගාල්ලෙන් ලෝකෙට</topic>
    <author>@ ගාල්ල දිසා විශේෂ-ඩී. සිරිවර්ධන</author>
    <content>කාබනික පොහොර පමණක් යොදා නිසි ප්‍රමිතියෙන් යුත් තේ දළු ලබාගෙන ලෝක වෙළෙඳ පොළට 2014 වසරේ සිට උසස් තත්ත්වයේ තේ අපනයනට ගාල්ලේ කුඩා තේ වතු හිමියෝ සංවිධානය වෙති.කුඩා තේ වතු සංවර්ධන අධිකාරියේ සභාපති නොයෙල් පද්මසිරි කාරියවසම් නියෝජ්‍ය සාමානාධිකාරී ඇච්.ඩී. සිරිල් මහත්වරුන්ගේ සහභාගීත්වයෙන් පසුගිය දින ගාල්ලේ සමෝදා උත්සව ශාලාවේ තිබූ සාකච්ඡාවකින් පසුව වතු හිමියෝ මේ තීරණයට පැමිණියහ.තේ කර්මාන්තයේ ඉදිරි අනාගතය මේ තීරණය මත රඳා පවතින බව මෙහිදී අවධාරණය කළ නියෝජ්‍ය සාමාන්‍යාධිකාරීවරයා නිසි කැපවීමකින් වතු හිමියන් සංවිධානය වී මෙකී කටයුතු කිරීමෙන් සහතික ලත් කම්හලක් අධිකාරිය මඟින් ස්ථාපිත කළ හැකි බවද පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122519</link>
    <topic>‘රජ හොරු’ බලන්න අරන් ගිහින් රජ හොරෙක් කනකර ටික සුද්ද කරලා</topic>
    <author>කළුතර මධ්‍යම සමූහ</author>
    <content>කළුතර නගරයේ සිනමාහලක ප්‍රදර්ශනය කෙරෙන ‘රජ හොරු’ චිත්‍රපටය නැරැඹීම සඳහා කාන්තාවන් දෙදෙනකු කැඳවාගෙන ගිය පුද්ගලයකු පැණිබීම බෝතල දෙකක් බොන්නට දී ඔවුන් මත්කර ඔවුන් පැලඳ සිටි ස්වර්ණාභරණ හා ඔවුන් සතුව තිබූ මුදල් පැහැරගෙන පලාගොස් ඇති අතර එම සැකකරු අත්අඩංගුවට ගැනීම සඳහා දකුණු කළුතර පොලිසිය පරීක්ෂණ ආරම්භ කොට ඇත.ඉකුත් 20 වැනිදා සිද්ධියට ගොදුරු වී ඇත්තේ අම්බලන්ගොඩ ප්‍රදේශයේ පදිංචි වයස අවුරුදු 48 හා 50ක් වූ කාන්තාවන් දෙදෙනෙකි.කොළඹ විදේශ ගමන් බලපත්‍ර කාර්යාලයේදී මිතුරු වූ මේ පුද්ගලයා සමඟ කාන්තාවන් හිතවත්කම් පවත්වා ඇති අතර ඔහුගෙන් ලද දුරකථන ඇමැතුමක් අනුව කළුතරට පැමිණ ‘රජ හොරු’ චිත්‍රපටය නැරැඹීම සඳහා සිනමාහලට ගොස් ඇත.චිත්‍රපටියේ විවේක කාලයේදී සැකකරු දුන් බීම බෝතල් පානය කළ කාන්තාවන් සිනමාහලේ අසුන් මත මත්වී නිදා සිටියදී සිනමාහලේ සේවකයින් පොලිසියට දැනුම්දී ඇති අතර පොලිස් නිලධාරින් පැමිණ ඔවුන් කළුතර නාගොඩ මහ රෝහලට ඇතුළත් කර තිබේ.කාන්තාවක් ඉකුත් 21 දා රෝහලෙන් පැමිණි පසු මේ සිද්ධිය දකුණු කළුතර පොලිසියට පැමිණිලි කර තිබේ. කළුතර කොට්ඨාස භාර පොලිස් අධිකාරි රොෂාන් ද සිල්වා, සහකාර පොලිස් අධිකාරි සුගත් ගලගමගේ යන මහත්වරුන්ගේ උපදෙස් මත කළුතර මූලස්ථාන පොලිස් පරීක්ෂක සමන්ත වෙදගේ සහ අපරාධ විමර්ශන අංශයේ ස්ථානාධිපති පොලිස් පරීක්ෂක සම්පත් බණ්ඩාර යන මහත්වරු මේ පිළිබඳව වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=r13122520</link>
    <topic>කැස්බෑව රංග ශාලාවේරථ ගාලක් නෑ</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව නගර සභා රංග ශාලාව වෙත දුර බැහැර සිට රථවාහනවලින් පැමිණෙන ජනතාවට රථ වාහන නවතා තැබීමට රථ ගාලක් නොමැතිකම මහත් අඩු පාඩුවකි.මේ නිසා රථ වාහන නවතා තබන්නට සිදුව ඇත්තේ දෙවැනි හරස් වීදියේ හෝ විද්‍යාල මාවතේ පාර අයිනේ බවත්, එසේ වාහන නවතා තැබීම අනාරක්ෂිත බවත් රථවාහන හිමියෝ පවසති.රංග ශාලාව වෙත රථ වාහනවලින් පැමිණෙන ජනතාවගේ පහසුව සඳහා රථ ගාලක් ආරම්භ කරන්නේ නම් නගර සභාවට ආදායමක් උපදවා ගත හැකි බවත්, ඒවාගේම රථ වාහනවලට නිසි ආරක්ෂාවක් ලැබෙන බවත් රථවාහන හිමියෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=s1312251</link>
    <topic>ශ්‍රී ලංකාව අද ගෞරවය රැක ගැනීමේ සටනක</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>පාකිස්තානය සමග පැවැති තෙවැනි ජාත්‍යන්තර එක්දින ක්‍රිකට් තරගයෙන් පරාජය වූ ශ්‍රී ලංකාව අද උදාවන අසිරිමත් නත්තලේ ප්‍රබෝධයෙන් නැගෙන ඔල්වරසන් හඬ තමන්ට වාසනාව ගෙන දෙනු ඇතැයි ප්‍රාර්ථනා කරයි.තරග පහකින් සමන්විත එක්දින තරගමාලාවේ සිවුවැනි තරගය අද (25) අබුඩාබි ක්‍රිකට් ක්‍රීඩාංගණයේදී පැවැත්වේ.පාකිස්තානය තරග 2-1කින් පෙරමුණට පිවිස සිටින මේ තරගාවලියේ ඉදිරියට යාමට ශ්‍රී ලංකාව අද තරගය ජය ගත යුතු ම වෙයි. ඒ අරමුණ ඉටුකර ගැනීමට නම් ඔවුන් පන්දු රැකීමේදී ඉහළ දක්ෂතා දැක්විය යුතුව තිබේ.සාජා හි පැවැති තෙවැනි තරගයේදී ශ්‍රී ලංකා පන්දු රැකීම තිබුණේ ඉතාමත් දුර්වල අඩියකය. ක්‍රිකට් ක්‍රීඩාවේ දක්නට ලැබෙන ඉතාමත් පහසු උඩ පන්දුවක් අල්ලා ගැනීමට ලසිත් මාලිංග ට තිබූ නොහැකියාව හේතුවෙන් ලකුණු 26ක් පමණක් ලබා ගෙන සිටියදී දැවී යාමෙන් බේරුණු මොහමඩ් හෆීස් අවසානයේ නොදැවී ලකුණු 140ක් රැස්කර ගෙන පාකිස්තානය ජයග්‍රාහී මුළු ලකුණු සංඛ්‍යාවක් කරා ගෙන ගියේය.එක්දින තරගවලදී දක්ෂ පිතිකරුවෙකුට අවස්ථාවක් ලබා දීම ඔහුගේ කණ්ඩායමට ජයග්‍රහණය පූජා කළා වැනිය. ඒ වාසනාව ග්‍රහණය කර ගන්නා පිතිකරුවා අවසානයේ නතර වන්නේ දිගු ඉනිමක් ක්‍රීඩා කිරීමෙන් පසුව පමණි.මාලිංග ඒ තීරණාත්මක උඩ පන්දුව රැක ගත්තා නම් ලකුණු 114ක් අඩුකර ගැනීමට ශ්‍රී ලංකාවට අවස්ථාව තිබිණි. එම තරගයේ පාකිස්තාන ජයග්‍රාහී ලකුණු පරතරය වූයේ ලකුණු 113 කි.අද තරගය ජයග්‍රහණය කිරීමට නම් පෙර තරගයට වඩා වෙනස් ආකාරයකින් ක්‍රීඩා කිරීමට ශ්‍රී ලංකා ක්‍රීඩකයන් නිර්භීත විය යුතු වෙයි. තෙවැනි තරගයේදී එතරම් ලොකු පරතරයකින් ශ්‍රී ලංකාව පරාජය වීම බලාපොරොත්තු නොවූ දෙයකි. කුසල් ජනිත් පෙරේරා හා තිලකරත්න ඩිල්ෂාන් අද පෙර තරගවලට වඩා ශක්තිමත් ආරම්භක වේදිකාවක් ශ්‍රී ලංකාවට තනා දිය යුතු ම ය. එවිට ඒ ශක්තිය මතින් ශ්‍රී ලංකාවට විශාල මුළු ලකුණු ප්‍රමාණයක් කරා යාමට හැකියාව ලැබෙනු ඇත.වැඩි ලකුණු ප්‍රමාණයක් ලකුණු පුවරුවට එක් කිරීමට පළමුව පන්දුවට පහර දෙන සෑම කණ්ඩායමක්ම උත්සාහ කරයි. එය මෙතෙක් පැවැති තරගවලදී පාකිස්තානය වෙතින් හොඳින් ප්‍රදර්ශනය විණි. සාජා හා ඩුබායි මෙන්ම අබුඩාබි තණතීරුවද පිතිකරුවන්ගේ පාරාදීසයක් වනු නොඅනුමානය.මැද පෙල පිතිකරුවන්ගේ වටිනා දායකත්වය මේ තරගයේදී ඉතාමත් වැදගත් වනු ඇත. පළමු හා දෙවැනි තරගවලදී ඔවුන්ගෙන් දිස්වූ හපන්කම් අද තරගයේදීත් මතුවුවහොත් ශ්‍රී ලාංකික ජයග්‍රහණයක් සහතිකය.වේග පන්දු යවන උමාර් ගුල් කණ්ඩායමට එක්වීමෙන් පාකිස්තාන කඳවුර දැන් ඉතාමත් ශක්තිමත්ව තිබේ. ඉනිමක ආරම්භයේ හා අවසාන අවස්ථාවලදී ගුල් යනු භයානක පන්දු යවන්නෙකි.ශ්‍රී ලංකාව අද තරග බිමට පිවිසෙන්නේ ඔවුනට තවත් අහිමි වන්නට දෙයක් නැතිවය. ඉතින් කළ යුතුව ඇත්තේ තරගයට පිවිස තමන්ගේ උපරිමයෙන් ක්‍රීඩා කිරීමයි. ධනාත්මකව හා විශ්වාසයකින් සිටිමින් තරගය ජය ගැනීමට උත්සාහ කිරීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=s1312252</link>
    <topic>ක්‍රීඩා රෙගුලාසි සංශෝධනයටසත් පුද්ගල කමිටුවක්</topic>
    <author>ප්‍රින්ස් ගුණසේකර</author>
    <content>ජාත්‍යන්තර ඔලිම්පික් කමිටු නියෝජිතයින් සමග සාකච්ඡා කළ පරිදි ක්‍රීඩා පනතේ සංශෝධන මාස 6කට කලින් සිදු කිරීමට ක්‍රීඩා අමාත්‍යංශය සුදානම් බව පවසයි.ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගේ ප්‍රධානත්වයෙන් පෙරේදා පැවැති සාකච්ඡාවකදී මේ බව අනාවරණය විය.ක්‍රීඩා අමාත්‍යාංශයේ නීති උපදේශක පන්ඩුක කීර්තිනන්ද, ජාතික ක්‍රීඩා සභාවේ සභාපති වෛද්‍ය මයියා ගුණසේකර යන මහත්වරුන්ගේද සහභාගීත්වයෙන් පැවැති මේ ප්‍රවෘත්ති සාකච්ඡාවේදී අනාවරණය වුයේ ක්‍රීඩා රෙගුලාසිවල ඇතැම් අහිතකර කරුණු ඉවත් කිරීමට ක්‍රීඩා ඇමැති මහින්දානන්ද අලුත්ගමගේ මහතාද උනන්දුවෙන් පසුවන බවයි.“ක්‍රීඩාවට වගකිව යුත්තේ මහජන ඡන්දයෙන් පත්වු ක්‍රීඩා ඇමැතිවරයායි. ක්‍රීඩා ඇමැති ජනතාවට වගකිව යුතුයි. ජනතාව ලෙස අප සලකන්නේ ක්‍රීඩාවයි. ක්‍රීඩාවේ දියුණුවට අප කැපවෙනවා” ජයකොඩි මහත්මිය පැවැසුවාය.ස්විට්සර්ලන්තයේ ලුසෑන්හි ජගත් ඔලිම්පික් කමිටුව හා ශ්‍රී ලංකා නියෝජිතයන් අතර පැවැති සාකච්ඡාව අනුව ක්‍රීඩා රෙගුලාසි සංශෝධනයට දැන් විශේෂ කමිටුවක් ක්‍රියාත්මක වන බවද අනාවරණය විය.ක්‍රීඩා රෙගුලාසි සංශෝධනයට සත් පුද්ගල කමිටුවක් පත්කර ඇති අතර එම කමිටුවේ මුල්ම රැස්වීම පසුගියදා පවත්වා තිබේ. එම කමිටුවේ සභාපති ලෙස ක්‍රීඩා අමාත්‍යාංශ ලේකම් අනුර ජයවික්‍රම, ලේකම් ලෙස නීතිඥ පන්ඩුක කීර්තිනන්ද සාමාජිකයන් ලෙස ජාතික ඔලිම්පික් කමිටු ලේකම් මැක්වෙල්ද සිල්වා බී.එල්.එච්.පෙරේරා, ඩිල්ෂාන් ජයසූරිය, වෛද්‍ය මයියා ගුණසේකර හා ක්‍රීඩා අධ්‍යක්ෂ ජෙනරාල් රංජනී ජයකොඩි යන මහත්ම මහත්මීහු කටයුතු කරති.එම සත් සාමාජික කමිටුව ලබන වසරේ ජනවාරි 10 වැනිදා නැවැත රැස්වී සාකච්ඡා අරඹන බව මේ මාධ්‍ය හමුවේදී නීති උපදේශක පන්ඩුක කීර්තිනන්ද මහතා පැවැසීය.“ක්‍රීඩා රෙගුලාසි සංශෝධනය පිළිබඳ සොයා බලන කමිටුව මුල්ම රැස්වීමේදී සංශෝධනයට අවශ්‍ය කරුණු හඳුනාගත්තා. ඊලග රැස්වී‍මේදී ඒවා පිළිබඳ පුළුල් සාකච්ඡාවකින් අනතුරුව අවශ්‍ය පියවර ගන්නවා.ක්‍රීඩා රෙගුලාසි සංශෝධනය පිළිබඳ තොරතුරු මාධ්‍යයට ලබාදෙන්නේ ක්‍රීඩා අමාත්‍යාංශය හා ඔලිම්පික් කමිටු නියෝජිතයන් යන පාර්ශව දෙකම ඒකාබද්ධවයි” කීර්තිනන්ද මහතා පැවැසීය.ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා විසින් ක්‍රීඩා සංගම්වල ස්වාධීනත්වය ආරක්ෂා කිරීමේ අරමුණින් ක්‍රීඩා රෙගුලාසිවල වගන්ති 24ක් වෙනස් කළ යුතු බව ජගත් ඔලිම්පික් කමිටුවට දැනුම්දීමෙන් අනතුරුව මේ තත්ත්වය උදා විය.ඒ සමගම ජාතික ඔලිම්පික් කමිටු නිලවරණය දින නියමයක් නොමැතිව කල් දැමීමට ජගත් ඔලිම්පික් කමිටුව නියෝග කළ අතර ක්‍රීඩා රෙගුලාසි සංශෝධනය කිරීමට පියවර ගන්නා ලෙසද දැනුම් දුණි.කෙසේ වුවද එම සංශෝධන දේශපාලන බලපෑම් නොවන බව ක්‍රීඩා අමාත්‍යාංශය අවධාරණය කළේය.“ක්‍රීඩාවේ උන්නතියට සියලු දෙනා අත්වැල් බැදගතයුතුයි කියන නිගමනය සමගයි ලුසෑන්වල සාකච්ඡා නිමාවුණේ.ක්‍රීඩාවට දේශපාලන බලපෑම් කරන්න ක්‍රීඩා ඇමැතිවරයාට අවශ්‍ය නැ. ඔහු නිලධාරීන්ට උපදෙස් දෙන්නේ ක්‍රීඩාව දියුණු කරන්නයි. ක්‍රීඩා පනතට 2005දී සංශෝධනයක් ගෙනවිත් තිබෙනවා. එය ඔලිම්පික් ප්‍රඥප්තිය ඉක්මවා යෑමක්. එවැනි සංශෝධන ඉවත් කළ යුතුයි” කීර්තිනන්ද මහතා පැවැසීය.ජගත් ඔලිම්පික් කමිටුව සමග සාකච්ඡාවට පෙර ජාතික ඔලිම්පික් කමිටුව කළ යෝජනා 8ක් පිළිබඳවද ක්‍රීඩා අමාත්‍යාංශයේ අවධානය යොමුව පවතින බව මෙහිදී සඳහන් විය.ජාතික ඔලිම්පික් කමිටුවට ජාත්‍යන්තරයෙන් ලැබෙන මුදල් වෙනම හා ක්‍රීඩා අමාත්‍යාංශයෙන් ලැබෙන මුදල් රජයේ විගණකාධිපති මගින් විගණනය කිරීම, ජාතික ඔලිම්පික් කමිටුවට අලුතින් එක්වන ක්‍රීඩා සංගම් ජාත්‍යන්තර මවු සංගමයේ අනුමැතියෙන් පසුව පිළිගැනීම, ක්‍රීඩාවක අවසන් සංචිතය තෝරා අනුමැතිය දීමේ ඇමැතිවරයාගේ බලය කමිටුවකට පැවැරීම, අතුරු කමිටු පත්කිරීමේ සාම්ප්‍රදායික ක්‍රියා පිළිවෙතින් බැහැරවීම, ක්‍රීඩා අධ්‍යක්ෂ ජෙනරාල් ජාතික ඔලිම්පික් කමිටු රැස්වීම්වලට සහභාගිවීමේ ඡන්ද අයිතිය නොමැති අයකුසේ සැලකීම, ජාතික සංගම්වල නිල කාලය වසර 4ක් දක්වා දීර්ඝ කිරීම එම කරුණු අතර වු බව මාධ්‍ය සාකච්ඡාවේදී අනාවරණය වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=s1312253</link>
    <topic>කායවර්ධන මුල් පුටුවටකපිල කුමාර නිතරගයෙන්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා කායවර්ධන සම්මේලනයේ සභාපති ලෙස කපිල කුමාර මහතා නිතරගයෙන් තේරී පත්විය. ජාතික ක්‍රීඩා විද්‍යායතන ශ්‍රවණාගාරයේ ඊයේ කායවර්ධන නිලවරණය පැවැත්වෙද්දී ඒ අසල පිරිසක් විරෝධතා පුවරු සහිතව රැස්ව සිටියද නිලතල තෝරා ගැනීම සිදුවිය.සභාපති තනතුරට නිතරගයෙන් ‍පත්වු කපිල කුමාර මහතා වසර කිහිපයක් එම තනතුරේ කටයුතු කළ අයෙකි.කායවර්ධන ක්‍රීඩා සමාජයකට ඡන්ද අයිතිය නොදීම හා නිලවරණයට ඉදිරිපත්වුවන් දුෂිත යැයි විරෝධතාකරුවන් ප්‍රකාශ කළද එම කිසිදු කරුණක් පිළිබඳව ලිඛිතව පැමිණිලි කොට නැතැයි ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ‘දිනමිණ’ට පැවැසුවාය.එබැවින් එම කරුණු පිළිබඳව පරීක්ෂණයක් පැවැත්වීමේ හැකියාවක් නැතැයිද ජයකොඩි මහත්මිය සඳහන් කළාය.කායවර්ධන සම්මේලනයේ ලේකම් හා භාණ්ඩාගාරික තනතුරුවලට ඡන්ද විමසීමක් පැවැත්වු අතර අනෙක් තනතුරු නිතරගයෙන් තේරී පත්විය. උප ලේකම් තනතුරට කිසිවකු නාමයෝජනා භාරදී නොතිබුණි.ලේකම් තනතුරට පැවැති ඡන්ද විමසීමේදී නිශාන්ත ෂාමල් ජයවර්ධන මහතා ඡන්ද 101ක් ද, හේමාල් ඩයස් මහතා ඡන්ද 6ක්ද ලබාගත් හෙයින් නිශාන්ත ෂාමල් ජයවර්ධන මහතා වැඩි ඡන්ද 95කින් එම තනතුරට තේරී පත්විය. භාණ්ඩාගාරික තනතුරට ඉදිරිපත්වු ඉන්දික ප්‍රනාන්දු ඡන්ද 100ක් හා ඩී.එෆ්.ක්‍රිස්ටෝපර් මහතා ඡන්ද 4ක් ද ලබාගත් හෙයින් ඉන්දික ප්‍රනාන්දු මහතා වැඩි ඡන්ද 96කින් තේරී පත්විය.උප සභාපතිවරු ලෙස ආර්.කේ.ජයසුන්දර, ටී.එෆ්.ෆරීඩ් හා ඩී.එන්.වීරතුංග යන මහත්වරුද උප භාණ්ඩාගාරික තනතුරට අමිල නිශාන්ත මහතාද නිතරගයෙන් තේරී පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=s1312254</link>
    <topic>දේවපතිරාජයේ ඩිල්ෂාන්ගෙන් ලකුණු 319ක්</topic>
    <author/>
    <content>රත්ගම දේවපතිරාජ විදුහලේ ඩිල්ෂාන් කාංචන මහරගම ජනාධිපති විදුහලට එරෙහිව 19න් පහළ පාසල් ක්‍රිකට් තරගයකදී ලකුණු 319ක් හා කඩුලු 9ක් බිඳ හෙලා දස්කම් දැක්විය.රත්ගම ‍මහජන ක්‍රීඩාංගණයේදී ඩිල්ෂාන් කාංචන හතරේ 44ක් හා හයේ පහර 9ක් එල්ල කිරීමට සමත්විය.මේ තරගයෙන් දේපතිරාජ විදුහලට ලකුණු 259ක විශිෂ්ට ජයක් හිමිවිය.රත්ගම දේවපතිරාජ විදුහල පළමු ඉනිම ලකුණු 482 (101.4) ඩිල්ෂාන් කාංචන 319, රමිදු නිකේෂල 48, චතුර ලක්ෂාන් 36, උදේෂ් මදුරංග 26 (සහන් වික්‍රමරත්න 55/3, ප්‍රභාත් දුලංජන75/2, කවීෂ ගනින්දු 80/2)මහරගම ජනාධිපති විදුහල පළමු ඉනිම ලකුණු 97 (28.2) සචින්ත පතිරන නොදැවී 15, අකේෂ් වික්‍රමරත්න 15 (ඩිල්ෂාන් කාංචන 36/5, චතුර ලක්ෂාන් 25/2) සහ දෙවැනි ඉනිම ලකුණු 126 (23.4) ඔෂදු ධනංජය 32, අකේෂ් වික්‍රමරත්න 26 (ඩිල්ෂාන් කාංචන 22/4, චතුර ලක්ෂාන් 42/3, රවීන් යසස් 9/2).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=s1312255</link>
    <topic>යොවුන් බොක්සිං ශූරතාවලිය ජනවාරියේදී</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමයේ සංවිධායකත්වයෙන් පාසල් බොක්සිං සංගමය මෙහෙයවනු ලබන විවෘත යොවුන් බොක්සිං ශූරතාවලිය ලබන ජනවාරි මස 17දා සිට 20දින දක්වා කොළඹ රාජකීය ක්‍රීඩා සංකීර්ණයේ දී පැවැත්වේ.ජාතික බොක්සිං වළල්ලේ දොරටු විවර කෙරෙන අතිශය වැදගත් තරගාවලියක් වන මේ තරගාවලියට අවුරුදු 17-18 වයස් කාණ්ඩයේ ක්‍රීඩක ක්‍රීඩිකාවන්ට සහභාගි විය හැකිය. විවෘත තරගාවලියක් ලෙස පැවැත්වෙන බැවින් පාසල් කණ්ඩායම්වලට මෙන්ම ක්‍රීඩා සමාජවලටද මේ තරගාවලියට නි‍යෝජනය කල හැකිය.ලබන වසරේදී පැවැත්වූවද මේ වසරේ සුදුසුකම් ලැබූ ක්‍රීඩක ක්‍රීඩිකාවන් සඳහා විවෘත මේ තරගාවලියේ ජයග්‍රාහක ජයග්‍රාහිකාවන්ට ලබන වසරේ ස්ටබ්ස් පලිහ බොක්සිං ශූරතාවලිය නියෝජනය කිරී‍මේ අවස්ථාව හිමිවනු ඇත. මේ වසරේ පැවැත්වීමට නියමිතව තිබුණද යොවුන් බොක්සිං තරගාවලිය ලබන ජනවාරි මාසයට කල් දමා ඇත්තේ ආසියානු යොවුන් බොක්සිං ශූරතාවලිය සඳහා සුදුසුකම් ලැබීමේ තරග පැවැත්වූ බැවිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=s1312256</link>
    <topic>සමස්ත ලංකා විවෘත මේසපන්දු ශූරිය සින්තුයා: ශූරයා තරිඳු</topic>
    <author/>
    <content>ශ්‍රී ලංකා මේසපන්දු සංගමය මෙහෙයවූ සමස්ත ලංකා විවෘත කාන්තා හා පිරිමි මේසපන්දු තරගාවලියේ දක්ෂතම ක්‍රීඩකයාට හිමි සෙරන්ඩිබ් මෙඩිකල් අභියෝගතා කුසලානය දිනාගැනීමට ඉසිපතන විදුහලේ තරිඳු කේෂාන් පෙරේරා සමත්විය.දක්ෂතම ක්‍රීඩිකාව ලෙස යාපනය යූනියන් විදුහලේ එස්.සින්තුයා පී.එන්.පෙස්ටොන්ජී අභියෝගතා කුසලානය දිනා ගත්තාය.පිරිමි තරග අංශයේ අවුරුදු 21න් පහළ කේවල ශූරතාව හා විවෘත තරග ඉසව්වේ කේවල ශූරතාව තරිඳුට හිමිවූ අතර කාන්තා තරග අංශයේ අවුරුදු 18න් පහළ, 21න් පහළ හා විවෘත කාන්තා කේවල තරග ඉසව් ජය ගැනීමට සින්තුයා සමත්වීම විශේෂත්වයකි.යාපනය මැදි විදුහල් ශාලාවේ පසුගියදා පැවැති මේ තරගාවලියේ බාලක අංශයේ අවුරුදු 8න් පහළ කේවල තරග ඉසව්වේ ජය හිමිවූයේ රත්නපුර ෆර්ගියුසන් උසස් පාසලේ නෙනුක චනිරු ලියනගේටය. අවුරුදු 10න් පහළ පළමු ස්ථානය ගම්පොල මේසපන්දු ඇකඩමියේ කවිෂ්ක පියුමාල් බණ්ඩාර දිනාගත්තේය.12න් පහළ තරගයේ ජය ලැබුවේ ද එම ඇකඩමියේ නන්දන් දිනෙත් අලුත්ගේය. අවුරුදු 15න් පහළ තරග ඉසව්ව ජයගැනීමට මහනුවර සාන්ත අන්තෝනි විදුහලේ තිමොති ශෙහාන් සමත්විය. 18න් පහළ තරග ඉසව්වේ ජය යාපනය මැදි විදුහලේ මෝහන් අගාෂාන්ට හිමිවිය. පිරිමි තරග අංශයේ ප්‍රවීනයන්ගේ තරගයේ ජය හිමිවූයේ යාපනය මැදි විදුහලේ ජේ.මෝහන්ටය.යාපනය හින්දු ප්‍රාථමික විදුහලේ ජෙයනී උමාශංකර් බාලිකා අංශයේ අවුරුදු 8න් පහළ තරගය ජයගැනීමට සමත්වූ අතර 10න් පහළ තරගයේ ජය ගල්කිස්ස බෞද්ධ කාන්තා විදුහලේ ඉමල්ෂා ලක්රන්දිට හිමිවිය. අවුරුදු 12න් පහළ තරග ඉසව්වේ ජය හිමිවූයේ බණ්ඩාරවෙල සසෙක්ස් විදුහලේ සයුරි පවනිකාටය. මහනුවර සාන්ත අන්තෝනි බාලිකාවේ අයෝධ්‍යා සන්දීපනී 15න් පහළ තරගය ජය ගත්තාය.අබාන්ස් ආයතනයේ හා සෙරන්ඩිබ් මෙඩිකල් ආයතනයේ සම අනුග්‍රාහකත්වයෙන් පැවැති මේ තරගාවලියේ ත්‍යාග ප්‍රදානය යාපනය මැදි විදුහලේ විදුහල්පති එස්.කේ.එලිල්වෙන්දන් හා උතුරු පළාත් සභා මන්ත්‍රී ඊ.ආනෝල්ඩ් මහත්වරුන්ගේ ප්‍රධානත්වයෙන් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=f1312251</link>
    <topic>අද අපි නත්තල සමරන්නේ නිදහස් රටක</topic>
    <author>සාකච්ඡා කළේ උදිත ගුණවර්ධන</author>
    <content>නත්තලෙන් රටටත් ලෝකයටත් ලබාදෙන පණිවිඩය කුමක්ද එම නත්තලේ අර්ථය කෙතෙක් දුරට අප විසින් අනුගමනය කරන්නේද පිළිබඳ ඇමැති මිල්රෝයි ප්‍රනාන්දු මහතා සමඟ සිදුකළ සාකච්ඡාවකි මේ‍.* මෙවර නත්තලෙන් අප මීට පෙර අවුරුදුවල සමරන නත්තල අතර වෙනස ඔබ දකින්නේ කොහොමද?අපට මතකයි එදා අප නත්තල සැමරූ විදිහ. මීට අවුරුදු පහ හයකට පෙර යුද ගිනිදැල් මැද මරණ බියත් සමඟ තමයි අප නත්තල් දිනය ගත කළේ. එදා ජනතාව නත්තල් සතුට විඳ ගැනීමට මහ මඟට පැමිණීමට කැමැත්තක් දැක්වූයේ නැහැ. නෑදෑ ගමනක් ගියේ නැහැ. කඩපිලට ගියේ නැහැ. අත්‍යවශ්‍ය කාරණයකදී පමණයි ජනතාව මහමඟට පැමිණියේ. ගමන් බිමන් ගියේ අවිනිශ්චිතභාවයකින් යුතුවයි.මේ විදිහේ අතීතයක් පසුකරමින් තමයි අප අද නත්තලට පැමිණ තිබෙන්නේ. අද රට තුළ හොඳ වාතාවරණයක් වගේම නිදහස් පරිසරයක් ඇති වෙලා තිබෙනවා. ඒ නිදහස කිතුනුවන් විදිහට අපටත් ඉතා හොඳින් භුක්ති විඳීමට පුළුවන් වෙලා තිබෙනවා. ඒ ගැන අප කිතුනුවන් විදිහට බලවත් සතුටට පත්වෙනවා.එදා තිබූ වාතාවරණය අනුව දේවස්ථානවලට පවා ත්‍රස්තවාදී තර්ජන එල්ල වුණා.දේව මෙහෙයට සහභාගි වු අයට පවා මරණය උරුම වූ අවස්ථා තිබුණා. ඒ විදිහේ අඳුරු යුගයක් පසු කරමින් තමයි ඉදිරියට ගමන් කර තිබෙන්නේ. අපට එදා ආණ්ඩුවක් විදිහට අවශ්‍ය යුතුකම් ඉටුකිරීමට පුළුවන් වූ නිසා තමයි අද යුද්ධය නැති රටක සැමට සාමයේ නත්තල ප්‍රීතියෙන් සැමරීමට පුළුවන් වෙලා තිබෙන්නේ ඒ ගැන අපට විශාල සතුටක් තිබෙනවා.* නත්තල මඟින් රටටත් ලෝකයටත් ලබා දෙන පණිවිඩය පිළිබඳ ඔබේ අදහස පැහැදිලි කළ හැකිද?නත්තල මඟින් ලෝකයට ලබා දෙන්නේ සාමය පිළිබඳ සංහිඳියාව පිළිබඳ වූ පණිවිඩයයි. ජේසුතුමා ලෝකයට ලබාදී තිබෙන්නේ සාමය සංහිඳියාව පිළිබඳ පණිවිඩයයි. අපට අද ලෝකයක් විදිහට රටක් විදිහට අපට අත්‍යවශ්‍ය සාධකයක් බවට පත්වෙලා තිබෙන්නේ මේ සාමය කියන සංකල්පය සංහිඳියාව කියන සංකල්පයයි. මේ සංකල්පයම තමයි කිතුණු ඉගැන්වීම තුළ මතුව එන ප්‍රමුඛ කරුණ වන්නේ. මේ ඉගැන්වීම කිතුනුවන් විදිහට අපට පමණක් නොවෙයි අන්‍යාගමිකයන් විදිහට සෙසු අයටත් වැදගත් කරුණක්. මේ ප්‍රතිපත්තිය අනුගමනය කිරීමට පුළුවන්නම් මේ ලෝකය අදට වඩා සුන්දර තැනක් මනුෂ්‍යත්වය පිරුණ තැනක් බවට පත්වීම ස්ථිරයි.* මේ ඉගැන්වීම් තුළ අද ජනතාව සිටිතැයි ඔබ විශ්වාස කරනවාද?මම කියන්නේ නැහැ අද ජනතාව කිතුනු ඉගැන්වීම්වලින් මේ සංකල්පවලින් ඉවත්වෙලා කියලා. ඒත් අදට අවශ්‍ය වෙන්නේ මේ සංකල්ප තවදුරටත් ඉදිරියට ‍රැගෙන යාමයි.ජනතාව පමණක් නොවෙයි සියලු පාර්ශ්ව මේ සංකල්පය ඉදිරියට රැගෙන යාම මඟින් රට ඉදිරියට යාමත් සාරධර්මවල ඉහළ යාමත් ඇති කිරීමට පුළුවන්කම තිබෙනවා. ඒ දහම් අධ්‍යාපනය ශක්තිමත් කිරීම ඇතුලු කාර්යයන්ගෙන් විශාල ශක්තියක් ඉදිරි දැක්මක් ඇතිකර ගැනීමට පුළුවන්කමක් ලැබෙනවා.* කිතුදහම ඇතුලු සෙසු ආගම්වලට රජය මඟින් ලබාදෙන අතහිත හා සහයෝගය පිළිබඳව ඔබේ මතය පැහැදිලි කළ හැකිද?මේ ආණ්ඩුව නිතරම සියලු ආගම් පිළිබඳව මැදහත් ලෙසත් සමබර ලෙසත් බලනවා. ඒ වගේම ආගමික සංකල්ප සියල්ලම ශක්තිමත් කරන කාර්යභාරයකටයි. මේ ආණ්ඩුව අත ගසා සිටින්නේ. අප ආණ්ඩුවක් විදිහටත් දේශපාලන පක්ෂයක් ලෙසටත් අන්තවාදී පිළිවෙතක නොවෙයි කටයුතු කරන්නේ. සියල්ලන්ටම සමබර හා සැමට එක ලෙස සලකන ප්‍රතිපත්තියකුයි අප අනුගමනය කරන්නේ. මේ ප්‍රතිපත්තිය තමයි ඉදිරියටත් අප අනුගමනය කරන්නේ. අපට අද පුළුවන් වෙලා තිබෙනවා ලෝකයාට ආදර්ශයක් ලබාදීමට ආගමික සංහිඳියාව හා එකඟතාවය පිළිබඳව.බලන්න අද ලෝකයේ ඇතැම් රටවල් ඔවුන් එක්ක ආගමික අදහස් පෙරදැරි කරගෙන ගැටුම්කාරී තත්ත්වයන් වෙත යොමුවෙනවා. ආගම් අතර යුද්ධ පවා ඇතිවෙලා තිබෙනවා. ඒත් අපට කියන්න ආඩම්බරයි අප කිසිදාක බොදුනු කිතුණු කියලා ගැටුම්වලට එළැඹිලා නැහැ. අනාගතයේදීත් මේ සංහිඳියාව එකඟතාව අඛණ්ඩව තබාගැනීමට පුළුවන්කම ඇතැයි විශ්වාස කරනවා.අපට පුළුවන් වෙලා තිබෙනවා කිතුනු ඉගැන්වීම, බොදුනු ඉගැන්වීම් අනුව මේ සංහිඳියාව වැදගත් කරුණක් විදිහට හඳුන්වන්න.මේ නත්තලේදිත් අප කළ යුතු පළමු කාර්ය, ප්‍රමුඛ කාර්ය බවට පත්විය යුත්තේ මේ අදහස් සංකල්පය වඩාත් ශක්තිමත් කිරීමයි. ඒ සඳහා වූ ගමන් මඟකට තමයි අප සියලුදෙනා එලැඹිය යුතුව තිබෙන්නේ. නත්තලේ අර්ථය රටටත් ලෝකයටත් ප්‍රතිඵලදායක ලෙස යොදා ගැනීමට පුළුවන් වෙන්නේ එමඟින් පමණයි.* අද නත්තලේ අධ්‍යාත්මික උත්සවයකට වඩා ප්‍රීති උත්සවයක් බවට පත්වෙලා තිබෙනවා. මේ ගැන ඔබේ අදහස පැහැදිලි කළ හැකිද?අද බොහෝ අය හිතන්නේ නත්තල කන බොන ප්‍රීතිවන උත්සවයක් පමණක් බවයි. ඒත් මේ උත්සව සංකල්පය වැරැදියි. නත්තල කියන්නේ ප්‍රීති උත්සවයක්ම පමණක් නොවෙයි. එයින් එහා ගිය අර්ථවත් උත්සවයක් විදිහටයි ස්මරණය කළ යුත්තේ.* ඒත් අද ඒ තත්ත්වය අප දකින්නේ නැහැ. අප දකින්නේ නත්තල අද වෙළෙඳුන්ගේ උත්සව කාලයක් විදිහටයි. මේ ගැන ඔබ එකඟද?මාත් මේ කරුණට එකඟ වෙනවා. අද වෙළෙඳ පරමාර්ථ පෙරට ඒමක් තමයි දක්නට ඇත්තේ. එය හොඳ තත්ත්වය නොවෙයි. වෙළෙඳ උත්සවයක් සැනකෙළියක් විදිහට මේ උත්සවය යොදා ගැනීම හොඳ දෙයක් විදිහට හඳුන්වන්න බැහැ. නිතරම විය යුත්තේ ‍වෙළෙඳ පරමාර්ථ ගැන සැලකීම නොවෙයි. ආගමික මතවාද ආගමික සංකල්ප ඉදිරියට ගෙනඒමයි.* යුද්ධය පැවැති සමයේදී බිඳවැටුණු දේවස්ථාන නඟාසිටුවීමට ආණ්ඩුව මොන විදිහේ පියවරද අරගෙන තිබෙන්නේ?යුද්ධයෙන් බිඳවැටුණු ප්‍රදේශ නඟාසිටුවීම පමණක් නොවෙයි ඒ ප්‍රදේශවල තිබූ දේවස්ථාන නඟාසිටුවීමට අවශ්‍ය පසුබිම සකස්කර තිබෙනවා. මේ නඟාසිටුවීම් මඟින් ආගමික ප්‍රබෝධයකට අවශ්‍ය පසුබිම සකස්කර තිබෙනවා. මේ ගැන කිතුණු ජනතාව තුළ විශාල ප්‍රසාදයක් තිබෙනවා.මඩු ප්‍රදේශය සංවර්ධනය කිරීමත් එම ප්‍රදේශයේ ආගමික ප්‍රබෝධයක් ඇතිවන විදිහට කටයුතු කිරීම ගැනත් ජනතාව තුළ විශාල ප්‍රසාදයක් තිබෙනවා. එදා යුදබිමක් වූ මඩු දේවස්ථානය හා අවට ප්‍රදේශය අද කිතුනු ප්‍රබෝධයේ මධ්‍යස්ථානයක් බවට පත්වෙලා තිබෙනවා. එපමණක් නොවෙයි අද මේ ප්‍රදේශයට දුම්රිය මඟ විවෘත කර මහාමාර්ග ඇති කර තිබෙනවා. මෙය මේ ආණ්ඩුව ඉටුකළ මහා කාර්යභාරයක් විදිහට හඳුන්වන්න පුළුවන්.* මෙම ආගමික සහජීවනය එකඟතාවය පිළිබඳව අද මාතෘකා ඇති වෙමින් තිබෙන්නේ. මේ ගැන ඔබේ අදහස පැහැදිලි කළ හැකිද?අනිවාර්යෙන්ම සිදුවිය යුතු දෙයක් විදිහටයි මේ කරුණ මා දකින්නේ. රටක් දියුණු කිරීමටත් රටක් ඉදිරියට යාමටත් ප්‍රමුඛ දෙයක් විදිහටයි ආගමික සහජීවනය මා දකින්නේ. ආගම් අතර එකඟතාව සමඟිය තමයි ප්‍රධාන කරුණ බවට පත්වෙලා තිබෙන්නේ. මේ තත්තල් උළෙලේදිත් අපගේ ප්‍රමුඛ පරමාර්ථය බවට පත්විය යුත්තේ සියල්ලන් සමඟ සමගිව හා සහජීවනයෙන් යුතුව කටයුතු කිරීමයි.* මේ නත්තල් උත්සව අවස්ථාවේදී ඔබ ලබා දෙන පණිවිඩය පැහැදිලි කළ හැකිද?මේ පණිවිඩයේදී අප සිහිපත් කළ යුතු පළමු දේ වන්නේ කිතුණු ඉගැන්වීමේ අගයන් ආරක්ෂා කරමින් කටයුතු කිරීමයි. මේ දහම ඉතාමත් උතුම් දේවල් පිළිබඳ තමයි හඳුන්වාදී තිබෙන්නේ. දෙවියන්වහන්සේගේ ඉගැන්වීම අනුව ජීවත්වීම තුළින් අපට ලෝකයත් අප උපන් රටත් වඩා හොඳ තැනක් බවට පත්කර ගැනීමට පුළුවන්කම ලැබෙනවා. ඒ නිසා මූලිකව අප මේ ඉගැන්වීම් මූලික කරගෙන ජීවත්වීම මඟින් මුළු ලොවම ජීවත්වීමට සුදුසු තැනක් බවටත් මනුෂ්‍යත්වය පිරි තැනක් බවටත් පත්කර ගැනීමටත් පුළුවන්කම ලැබී තිබෙනවා. ඒ නිසා අප සියලුදෙනා කිතුණු ඉගැන්වීම් අනුව කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=f1312252</link>
    <topic/>
    <author>ඉනෝකා පෙරේරා බණ්ඩාර</author>
    <content>නත්තල් යනු අප දකිනා මේ නෙක විසිතුරු ද....? කඩ සාප්පුවල සිරි අසිරිය ද? නැත. නත්තලේ අරුත ඉන් එහා විහිද ගිය ගැඹුරු හා උතුම් එකකි.නත්තල හරහා වෙළෙඳ ආර්ථිකය ලාබ ලබා ගන්නට උත්සාහයක් දරන අවස්ථාවක, සැබෑ නත්තලේ අරුත පිළිබඳ මේ කතා බහ පෙළ ගැසෙන්නේ, කොළඹ අගරදගුරු අති උතුම් මැල්කම් කාදිනල් රංජිත් හිමිපාණන් සමඟයි.* ඔබ වහන්සේගේ මෙවර නත්තල් පණිවිඩයෙන් කියැවුණේ් සැබෑ ලෙස නත්තල සැමරීම පිළිබඳ යි...ඔව්. දෙසැම්බර් මාසය එළැඹෙත්ම නත්තල පිළිබඳ වැඩිපුර කතා කරන්නේ වෙළෙඳුන්. ඒත් නත්තල් කියන්නේ කුමක් ද? ඒ පිළිබඳ, නිවැරැදි අවබෝධයක් ලබා ගත යුතුයි.නත්තල කියන්නෙ ක්‍රිස්තු ජේසු සමිඳුන්ගේ උත්පත්තිය යි. මේ පිළිබඳ හොඳම පැහැදිලි කිරීම කරන්නේ ශුද්ධ වූ බයිබලයේ මතෙව් සහ ලූක් යන සුවිශේෂ පොත්වල යි.ඒ පොත්වල එන කතාවල හැටියට උන්වහන්සේ ගේ උපත සිදු වූයේ මහා පුදුමාකාර ලෙස හා බලාපොරොත්තු නොවූ ආකාරයට යි.යම් රටක රාජ්‍යයක නායකයකුගේ උත්පත්තිය පිළිබඳ කතා කරන විට, එය බලාපොරොත්තුවෙන් සිටින විට, බොහෝ දෙනා අපේක්‍ෂා කරන්නේ සැප සම්පත්වලින් අනූනව ඒ උපත සිදුවෙතැයි කියායි. ඒත් ජේසු බිලිඳු ඉපදුණේ ඊට හාත්පසින් වෙනස් පරිසරයක යි.ජුසේතුමාත්, මරියතුමියත් එදා ආණ්ඩුකාරවරයා ගේ නියෝගයක් පරිදි සංගණනයකට සහභාගිවීම සඳහා තමන් පදිංචිව සිටි නගරෙ සිට බෙත්ලෙහෙම්පුරයට ගියේ කිලෝ මීටර සියයකටත් වැඩි දුරක් ගෙවා, කොටළුවකු පිටේ නැඟීගෙනයි. එය බොහෝම දුෂ්තර ගමනක්.එදා බෙත්ලෙහෙම ජනී ජනයාගෙන් පිරී ගිය දවසක්. රාත්‍රිය ගත කරන්නට ජුසේ තුමා හෝ ගැබ්බරව සිටි මරියතුමියට කිසිදු තැනක් ලැබුණේ නැහැ. අවසානයේ ඔවුන්ට සිදු වූයේ බැටලුවන් සහ ගවයන් රාත්‍රියට ලඟින ගව මඩුවක රාත්‍රිය ගත කරන්න යි. ගැබ්බරව සිටි මරියතුමිය ජේසු බිලිඳු බිහි කළා. ඒත් මේ පුංචි දරුවා තබන්නටත් තැනක් ඔවුන්ට තිබුණේ නැහැ. ගවයින්ට කෑම දමන ගව ඔරුවක, රෙදි කඩක ඔතා බිලිඳු ජේසු එහි තැන්පත් කළා.ඉතාමත් අසරණව, හුදෙකලා වී, කිසිවකුගේ අවධානයට යොමු නොවී ජේසු උපත එසේ සිදුවද්දී, එය දැක බලා ගන්නට ආවේ බැටළුවන් රැක බලා ගන්නා ගොපලුන් පමණයි.මේ ක්‍රිස්තු උත්පත්තිය ඉතාමත් නිරහංකාරව දුගී බවින් යුතුව ගව මඩුවක මෙසේ සිදුවීම තුළ කතෝලික සභාව විග්‍රහ කරන්නේ එය දිළිඳු ජනතාවට කළ විශාලම උපහාරයක් ලෙසයි. දිළිඳු ජනතාවගේ ජීවිතයට ඇතුළු වී, උන්වහන්සේගේ මෙලොවට බිහිවීමේ නත්තල් මංගල්‍යය වෙළෙඳාමක් නොවෙයි.එතුමා දෙවියන් වහන්සේගේ පුත්‍රයා. රජ මැදුරක උපදින්නට පුළුවන්කම තිබිය දී, ගව මඩුවක ඉපදීම තුළ උන්වහන්සේ අපට කියන්නේ, දිළින්දන් සමඟ ජීවිතය බෙදා ගන්න කියන පාඩම යි.* ක්‍රිස්තු උත්පත්තිය තුළ කතා කරන සර්වකාලීන පණිවිඩයත් එයම නේද....?උන්වහන්සේ ඉපදී වසර දෙදහස් ගණනක් පසු වුණත්, ලෝකයේ දිළිඳුන්ගෙන් අඩුවක් නැහැ. අඩුම තරමේ නත්තල් සමයේවත් ඒ දිළින්දන් හා ජීවිතය බෙදා හදා ගන්නා අතර ශුද්ධවන්තව හා දැහැමිව ගත කිරීම ක්‍රිස්තු අනුගාමික අපගේ යුතුකමක්. ඒ වගේම මෙය ජීවිතයේ අධ්‍යාත්මිත වටිනාකම් පිළිබඳ වැඩි අවධානයක් යොමු කරවන කාලයක් විය යුතුයි.සුඛෝපභෝගි ආහාර, ලොකු අවන්හල්වල සාද පැවැත්වීම, රෑ එළිවන තුරු නැටීම, මධුවිතෙන් දවස ගෙවීම.... නත්තලත් සමඟ කිසිදු සම්බන්ධයක් නැහැ. මේ සමාජයේ, පාසලේ ඈතට කෙළවරට තල්ලු කර දමා තිබෙන අසරණ දරුවන්, දුෂ්කර ජීවිත ගෙවන දරු පවුල් වෙත ඔබේ කරුණාබර දෑත් දිගු කරනවා නම්, එයයි ජේසු සමිඳුන් වෙත දක්වන ලොකුම ආදරය.* අද බොහෝ තැන්වල Christmas වෙනුවට ‘X’ mas’ යනුවෙන් භාවිත කරනවා. එය නිවැරැදි ද...?එය සම්පූර්ණයෙන් ම වැරැදියි. ‘Christ’ වචනය ‘ක්‍රිස්තුස්’ හා බැඳී ඇති නිසයි, ‘Christmas’ වචනය බිහිවන්නේ. මෙය හරියට නොලිවීම යනු නත්තලෙනුත් උන්වහන්සේ ඈත් කර දැමීමක්. එම නිසා “X-mas” යනු නත්තල හැටියට පිළිගත නොහැකි යි.* දෙවි පුත් කුමරාගේ වුවත් මෙය කුඩා දරුවකුගේ උත්පත්තියක්. අද මවුපියන් දරුවන්ට මේ පණිවිඩය නිසි ලෙස ලබා දෙනවා ද?...මේ ලෝකේ හැම දරුවෙක්ම මේ නත්තලේ නියෝජනය වෙනවා. මෙය දරුවකුගේ දවසක්. පුංචි දරුවන් හා ආදරයෙන් ගත කරන්න යැයි නැවත නැවතත් අපි ඔබට මතක් කරන්නේ ඒ නිසා. දරුවන්ට ආදරය කරන්න.ඔවුන් ආරක්‍ෂා කරන්න මේ ලෝකෙ හැම වැඩිහිටියකුටම ලොකු වගකීමක් තිබෙනවා.නත්තල, තමන්ගේ වටිනාකම්, හැකියා මතක් කර දෙන්න, අගය කරන්න, ඔවුන්ගේ ජීවිත වගකීම පිළිබඳ වටහා දෙන්න, දරුවන් සමඟ කත කරන පවුලේ දවසක් විය යුතුයි.මරියතුමී සහ ජුසේතුමා මවුපියන් හැටියට සිය දරුවා වූ ජේසුතුමා අනාගත වගකීම සඳහා ක්‍රම ක්‍රමයෙන් සූදානම් කළා වගේ, තමන් ගේ දරුවා යහපත් අනාගත පුරවැසියන් හැටියට ගොඩනැඟීම සෑම මවුපියකුගේම යුතුකමක්. ජීවිතය හා බැඳුණු වගකීමක්.අනික් ප්‍රබලම කාරණය, මරියතුමිය ජේසු බිලිඳුන් හදා වඩා ගත්තේ විශාල කැප කිරීමක් කරමින්. ඇය දේව කැමැත්තට හිස නැමූ, සියලු අභියෝග බාරගත්, බොහොම නිවුණු, දැහැමි සහ ශක්තිමත් කාන්තාවක්.මරියතුමියගේ චරිතයෙන් අද පරපුරේ අම්මලාට ගත හැකි ජීවිත ආදර්ශය ඉතාම ප්‍රබල එකක්. ඒ නිසා දරුවන් ද නසා, සිය දිවි නසා ගන්නා අද කාලයේ මවුවරුන්ට, මරිය තුමිය දෙන පණිවිඩය, ජීවිතයේ මොන අභියෝග පැමිණිය ද කුසින් වැඩූ සිය ආදරණීය දරුවා අත්නොහැරිය යුතුය යන්නයි. ඈ අනේකවිධ දුක්ඛ දෝමනස්සයන්ට මුහුණ දුන් අවිහිංසක මවක්. සිය දරුවා උස් මහත් වී, මුළු ලොව වෙනුවෙන් කුරුසියේ ඇණ ගසද්දීත් සිය පුතු අත් නෑර සිටි මවක්.ඒ නිසා මේ නත්තල අවිහිංසක දරුවන්ගේ සහ දිළිඳුන්ගේ නත්තලක් කරන්න. ඔබ සැමට සුබ නත්තලක් වේවා!.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=f1312253</link>
    <topic/>
    <author>සටහන ඉරෝෂිණී දීපිකා</author>
    <content>පුළුන් වගේ සුදු දිගු රැවුලැති, කදිමට, හැඩට නිමවූ රතු පැහැති ඇඳුමෙන් සැරසී, දිගු තොප්පියක් පැළඳ, දුම් පයිප්පයක් උරමින්, ලොකු මල්ලක් උරෙහි දරාගෙන, නළා හඬවමින්, මුවන් බැඳි කරත්තයෙන් පැමිණෙන ඔහුට ‘නත්තල් සීයා’ යැයි කියයි. කිතුනු භක්තිකයන් අතර පමණක් නොව, ලොව පුරා වෙසෙන අන්‍යගමිකයන් ද නත්තල් සීයා පිළිබඳ කතා කරන්නේ අතිශයින් ම ප්‍රීති ප්‍රමෝද්‍යයෙන් යුතුව ය. නත්තල් සමයේ නිතර කතා බහට ලක්වන චරිතයක් වන මොහු, නත්තලේ දී අනිවාර්ය අංගයක් වනු ඇත. ලොකු, කුඩා බේදයක් නැතිව සැමටම සංතුෂ්ඨිය කැන්දන නත්තල් සීයා, එදා මෙදාතුර සැම වෙත ගෙන දුන් මිහිර අපමණ ය.නත්තල් සීයා යනු පරිත්‍යාගයේ සංකේතයකි. ක්‍රි.ව. හතර වැනි සියවසේ තුර්කියේ මීරා ප්‍රදේශයේ පටාරා නම් නගරයේ ජීවත් වූ ශාන්තුවරයකු වූ ශාන්ත නිකොලොස්තුමා මෙලෙසින් නිරූපණය කෙරෙන බව ප්‍රකට කරුණකි. එතුමාට පිය උරුමයෙන් අතිශය ධනස්කන්ධයක් හිමි වී පැවතුණි. එම ධනය දිළිඳුන් වෙනුවෙන් කැප කරමින්, ඒ අයට උපකාර කරමින් එතුමා ජීවත්ව තිබේ. නත්තල් සීයා යනු දැහැමි, ධනවත්, වංශවත් සාන්තුවරයකු බව පැවසේ.ඔහු කුඩා දරුවන්ට මෙන් ම අහිංසක දරුවන්ට ආදරය, කරුණාව උතුරා යන පරිදි ලබා දී ඇත. එමෙන් ම වැඩිහිටියන්ට ද ඔහු අසීමිතව පිහිටවී ඇත. ශාන්ත නිකලස්තුමාට බෙහෙවින් ආදරය කළ ඕලන්ද ජාතිකයන්, ඔහුට සින්ට් නිකොලාස් (Sint Nikolaas) ලෙස භාවිත කර ඇත. පසු කලෙක සින්ටර්ක්ලාස් (Sinterklass) නමින් එතුමන් හඳුන්වා දී ඇත. ඉන් පසුව Saint Claus ලෙස ඉංග්‍රීසි පරිවර්තනය වී අද දක්වාම භාවිතයේ පවතී.නත්තල් සීයාට විවිධ රටවල දී විවිධ නම් යෙදේ. ලොව පුරා වැඩි වශයෙන් භාවිත කෙරෙන නාමය වන්නේ ‘සැන්ටා’ ය. ඉතාලියේ දී ‘බිෆානා’ ලෙස ය. ප්‍රංශයේ දී ‘පේරේ නොයෙල්’ ය. එක්සත් රාජධානියේ දී ‘ෆාදර් ක්‍රිස්මස්’ ය. ස්වීඩනයේ දී ‘ජුල්ටොම්ටෙන්’ ය. කැනඩාව, ඔස්ට්‍රේලියාව, එක්සත් ජනපදය, නවසීලන්තය වැනි රටවල දී ‘ක්‍රිස් ක්‍රිංගල්’ ලෙසත්, ඩෙන්මාර්කයේ දී ‘ජුල් මැන්ඩෙන්’ ලෙසත්, රුසියාවේ දී හිම සීයා යන අරුත ඇති ‘දෙයුෂ්කා මොරෝස්’ නමිනුත් මොහු හඳුන්වනු ලබයි. බ්‍රසීලයේ දී ඔහු ‘පපායි නොයෙල්’ ය. ෙනා්ර්වේ දී ජුලේ බක් (Jule Bukk) ලෙස ද, ජර්මනියේ දී Der Weihnachtsmany ලෙසත් සැලකෙන පරිත්‍යාගයේ ප්‍රතිපූර්තියක් බඳු නත්තල් සීයා පැමිණෙන්නේ, පිනි මුවන් බැඳි හිම කරත්තයකින් බව පිළිගැනීම ය.නත්තල් සීයා ගේ හිම කරත්තය රැගෙන එන්නේ, ඩෑෂර්, ඩාන්සර්, ප්‍රාන්සර්, වික්සන්, කොමෙට්, ක්‍යුපිඩ්, ඩොනර් හා බ්ලිට්සන් නමැති පිනි මුවන් ය. ඔහු එහි එන්නේ සිය සේවකයකු වන ‘ජෙට්’ ද සමගින් බව කියවේ. මේ නිසා නෙදර්ලන්තයේ වෙසෙන ළමයින්, නත්තල් දිනට පෙර දින රාත්‍රියේ දී, තම නිවෙස් අසල දොරටුවේ පිදුරු සහ කැරට් අල පිරවූ සපත්තු තැබීම සිරිතක් කරගෙන ඇත. එලෙස ඒවා තබන්නේ නත්තල් සීයා සමඟ එන මේ පිරිවරට සංග්‍රහ කිරීමට ය. පිදුරු තබන්නේ නත්තල් සීයාගේ පිනි මුවන්ට ය. කැරට් තබන්නේ ඔහු සමඟ එන සේවකයාට ය.අමෙරිකානු කතන්දරවලට අනුව, ඈත උත්තර ධ්‍රැවයේ වෙසෙන නත්තල් සීයා, ලොව වටා සිටින කුඩා දරුවන්ට තෑගි රැගෙන එන බව සඳහන් වේ. යුරෝපීය කතා මගින් කියවෙන්නේ, නත්තල් සීයා පින්ලන්තයේ සීතල කඳුකරයක වාසය කරන බව ය. ඔහු සමඟ මායා බලය ඇති කුරුමිට්ටන් වෙසෙන අතර, මේ කුරුමිට්ටන් සෙල්ලම් බඩු සාදා, ලොව පුරා වෙසෙන ළමයින්ට බෙදා දීම සඳහා නත්තල් සීයාට ඒවා ලබා දෙන බව ද සඳහන් ය. කෙසේ වෙතත් අයිස්ලන්තයේ ළමයින්ට නම්, තෑගි ලබාදෙන නත්තල් සීයලා දහතුන් දෙනෙක් සිටින බව ද සඳහන් වේ.ඉතාලියේ නත්තල් සීයා ලෙස පිළිගන්නේ Befana නමැති යහපත් ගතිගුණ ඇති මායාකාරියකට ය. ඇය ළමයින්ට නත්තල් තෑගි ගෙන එනු ලබයි. එසේ ම නරක අයට අඟුරු තබා යන බව ද ජනප්‍රවාදයේ එයි. ලොව පුරා නත්තල් සීයා සම්බන්ධයෙන් ළමා වැඩිහිටි සැමට සතුට ගෙන දෙන මෙවැනි විවිධ කතා ගෙතී තිබෙන අතර, නත්තල් සීයා ලෙස පිළිගැනෙන ශාන්ත නිකොලොස්තුමා නත්තල් සීයා වූ ආකාරය පිළිබඳව ද අපූරු කතාවක් තිබේ.ශාන්ත නිකොලොස්තුමා සිටි කාලයේ දී, ඉතාමත් දිළිඳු පවුලක දියණිවරු තිදෙනෙක් විවාහකර දිම සඳහා දායාද සැකසීමට මුදල් නොමැතිව සිටි විට, මේ බව දැනගත් ඔහු ඒ සඳහා ඔවුනට පිහිට වී තිබේ. ඒ රහසිගතව ය. තිදෙනා සඳහා මුදල් රැගෙන දින තුනකදී, රාත්‍රී කාලයේ දී පැමිණි එතුමා, නිවෙසේ දුම් කවුළුවෙන් රන් කාසි හලා තිබේ. එම රන් කාසි, දුමේ වේලෙන්නට එල්ලා තිබූ දිගු මේස් එකක් තුළට වැටී ඇත. කෙසේ හෝ තම නිවෙසට මෙලෙසින් රන් කාසි දැමූ පුද්ගලයා කවුදැයි විපරමින් සිටි දියණිවරුන්ගේ පියාට, මෙලෙස ක්‍රියා කරන්නේ ශාන්ත නිකොලස්තුමා බව තුන්වැනි දවසේ රාත්‍රියේ දී දැක ගන්නට ලැබී තිබේ. කෙලෙසක හෝ වේවා, නත්තල් සමයේ දී තෑගි ලබා ගැනීම සඳහා දිගු මේස් එල්ලා තැබීමේ ක්‍රමය පැමිණියේ මේ සිදුවීම නිසා බව ජනප්‍රවාදයේ එයි.එහෙත් මේ සම්බන්ධයෙන් මීට වඩා වෙනස් කතා ද පවතී. නත්තල් තෑගි ලබා ගැනීමට දිගු මේස් එල්ලීමේ ක්‍රමය ආරම්භ වූයේ ශාන්ත ෆ‍්‍රැන්සිස් ගේ් බූරුවන්ගේ ආහාරය පිණිස, ආහාර පිරවූ සපත්තු එළියේ තැබීමේ ක්‍රමය නිසා බව කියවේ. ඒ වෙනුවෙන් ඔහු සුළු තෑගි තබා ගිය බව ද සඳහන් ය. එසේ ම නත්තල් තෑගි පුරවන මේස්වල ජමනාරං ගෙඩි දැමීමේ පුරුද්දක් ද සමාජය තුළ ප්‍රචලිතව ඇත. එයින් කියවෙන්නේ නත්තල් සීයා ගැන නොවේ. නත්තල් දිනයේ දී දිළිඳු නිවෙස් ඉදිරිපිට පලතුරු, ජමනාරං, කජු පිරවූ මේස් තබා ගිය, දොළොස් වැනි සියවසේ විසූ ප්‍රංශ කන්‍යා සොයුරියන් ගැන ය. කෙසේ වෙතත්, එදා මෙදාතුර නත්තල් සීයා ට හිමිවන ජනප්‍රියතාව අද වනතුරු ද අඩු වී නොමැත.දුගී, මගී අසරණ අයට පිහිට වූ ශාන්ත නිකොලස්තුමා, එසේත් නැත්නම් නත්තල් සීයා, නත්තල් සමයේ දී රාත්‍රී කාලයේ නිවෙස්වලට යන බවත්, එසේ ගොස් එම නිවෙස්වල දුම් කවුළුවලින් නිවෙසට ඇතුළු වී, දිගු මේස් කකුල්වලට තෑගි පුරවා යන බව පැවසෙයි. එසේ ම, සමහර අය පවසන්නේ, නත්තල් දින රාත්‍රියේ දී තමා නිදාගෙන සිටින කොට්ටය යටින් තෑගි තබා යන බව ය. නත්තල් සීයා රැගෙන එන විශාල ඔලොගුවේ, විවිධාකාරයේ සෙල්ලම් බඩු, ඇඳුම් පැළඳුම් සහ රසවත් කැවිලි පෙවිලි ඇති බව පැවසෙයි. මේවා වැඩි වශයෙන් ම බෙදා දෙන්නේ දුප්පත් දරුවන්ට ය. ඒ, අනෙක් අය මෙන් ඔවුන්ට ද සතුටින් යුතුව නත්තල සැමරීම සඳහා ය.නත්තල් සීයාගේ ස්වරූපය නිර්මාණය වූයේ ද විවිධ ගත් කතුවරුන්, චිත්‍ර ශිල්පීන්, කවියන්ගේ නිර්මාණ ශක්තියෙනි. මොහු පිළිබඳ ප්‍රථමයෙන් ම විස්තර කරනු ලැබුවේ 18 වැනි සියවසේ මුල් භාගයේ අමෙරිකාවේ විසූ ප්‍රකට ග්‍රන්ථ කතුවරයකු වූ වොෂින්ටන් අර්වින් විසිනි. දුම් පයිප්පයක් සහිතව සතුටින් සිනාසෙමින් සිටිනා නත්තල් සීයා නිර්මාණය කරනු ලැබුවේ ඔහු විසින් ය. ඔහුට අනුව නත්තල් සීයා මෙවැනි විනෝදකාමී පුද්ගලයෙකි.මේ විස්තරයට වසර 20 ක් ගතවීමෙන් අනතුරුව, ‘ජොලී ඕල්ඩ් එල්ෆ්’ නමින් ප්‍රකට වූ ක්මෙන්ට් මුවර් නම් කවියා, නත්තල් සීයාගේ පැමිණීම නමින් කවියක් නිර්මාණය කළේ ය. 1870 වසරේ දී තෝමස් හාස්ට් නමැති කාටුන් ශිල්පියා, මේ සියලු නිර්මාණකරුවන්ගේ නිර්මාණ පිළිබඳ සලකා බලමින්, නත්තල් සීයා සිතුවම් කරනු ලැබීය. අද අප සිත් තුළ ඇඳී තිබෙන්නේ ද, අප දකින්නේ ද එලෙස බිහි වූ නත්තල් සීයා ය.නත්තල් සීයා යනු ආදරණීය කෙනෙකි. විනෝදකාමී, ත්‍යාගශීලී වැඩිහිටියකු ලෙස, දරුවන්ගේ අසීමිත ආදරය දිනූවෙකි. පුළුන් වගේ සුදු දිගු රැවුලක් ඇති, රතු කබායක් පැළඳ, පොම් පොම් රතු හිස්වැස්මක් ඇතිව, තෑගි මල්ලක් කරපිට එල්ලාගෙන එන නත්තල් සීයා දැකීමට ළමා, වැඩිහිටි සැම දක්වන්නේ අසීමිත කැමැත්තකි. පරෝපකාරය, දිළින්දන්ට සංග්‍රහ කිරීම, සමානාත්මතාව, සමගිය වැනි යහ ගුණාංගවලින් සමන්විත නත්තල් සීයා ලෙස සැලකෙන ශාන්ත නිකලස්තුමා ස්වර්ගස්ත වී ඇත්තේ ක්‍රි.ව. 341 වසරේ දෙසැම්බර් 06 වැනිදා ය.ඒ අනුව ශාන්ත නිකොලොස්තුමන් සමරන දිනය යෙදෙන්නේ සෑම වසරකම දෙසැම්බර් 06 වැනිදාට ය. එතුමාගේ දිවියේ තිබූ පරිත්‍යාගශීලී බව සිහිපත් කරමින් කුඩා දරුවන්ට ත්‍යාග ප්‍රදානය සිදුවී තිබේ. ඔහුගේ මංගල්‍යය දෙසැම්බර් මසට යෙදී තිබීමත්, එතුමා පරිත්‍යාගශීලියකු වීමත් නිසා නත්තල් සීයා බවට පත් වූ නිකොලස්තුමා, සදාතනිකව ජන හදවත් හි ලැඟුම් ගත් පුද්ගලයකු බවට පත්ව ඇත.ශාන්ත නිකොලස්තුමා දිළින්දන්ට තෑගි බෙදා දීමක්, ජේසුතුමන් දුගී ගව හලේ උපන් නිසා දුගී අය සොයා තෑගි බෝග ලබාදීමත්, රජතුන් කට්ටුව ජේසු බිළිඳුන්ට තෑගි දීම, සිහිපත් කිරීමටත්, යුරෝපයේ ‘ක්‍රිස් කිංගල්’ ජනප්‍රවාදය අනුව, ජේසු බිළිඳුන්ගේ උපන් දිනයේ දී ළමයින් අතර තෑගි බෙදා දුන්නාායැයි කියන නිසාත්, නත්තල් දිනයේ දී නත්තල් සීයා විසින් තෑගි බෙදා දීමේ සිරිත පැමිණ ඇත.අද වනවිට එම උතුම් චරිතය, සර්ව සම්පූර්ණයෙන් ම වෙළෙඳ භාණ්ඩයක් බවට පත්ව තිබේ. යන යන සෑම තැනකම වෙළෙඳ ප්‍රදර්ශනාගාර සහ සේල් කඩවල නත්තල් සීයා විකිණෙන චරිතයක් වී ඇත. පරිත්‍යාගශීලී බවේ ප්‍රතිමූර්තියක් වූ එතුමාගේ චරිතය, මේ අයුරින් යොදා ගැනීම නිසා සිදුවන්නේ, ශාන්ත නිකොලස්තුමා සතුවූ චරිතය සර්ව සම්පූර්ණයෙන් ම විකෘති වීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=f1312254</link>
    <topic/>
    <author>ජා-ඇල කලඑළියේ ඩී. ෂෙල්ටන් සමරසිංහ</author>
    <content>ඔබෙත්, මගෙත් සදා ආදරණීය විමුක්තිදායකයාණන් වූ ජීවමාන කිතු සමිඳාණන්ගේ අසිරිමත් කිතු උපත සමරන්නට අපි ලකලැහැස්ති වී සිටිමු. අපේ මේ පුංචි කොදෙව්වේ තැනින් තැන අසරණ වූ, අවතැන්වූ, කුමරි මරියාවන්ලා, ජේසු බිලිඳුන්ලා ඔබට, මට කොතෙක් නම් මුණ ගැසෙනවා ද? ගබ්සා මධ්‍යස්ථාන තුළ ඉතා හොර රහසේ හෙට ලොව දකින්නට සිටින බිලිඳු කිරිකැටියන් කී දාහක් වර්තමාන හෙරොද්ලා අතින් ඝාතනය වෙනවාද? තම උතුම් වූ මවු පදවියට නිගරු කරමින්, තම බිළිඳු කිරිකැටියා වැසිකිළි වළක, කෙසෙල් පඳුරක් යට, වන ලැහැබක ඝාතනය කර දමා යන මවුවරුන් ගැන ද වරින් වර ඔබට, මට අසන්නට, දකින්නට ලැබුණි.කුමරි මරියාවන් වූ මේ උත්තමාවිය එවැන්නියන්ට මොනතරම් පූර්වාදර්ශයක් ද? එදා මේ උත්තමාවිය වැරැදීමකින් හෝ එවැනි තීරණයක් ගත්තා නම්, ඔබ මට පාපයෙන් අත්මිදෙන්නට ලැබෙනවා ද? එතෙර වීමක් ගැන සිතන්නටත් ලැබෙනවා ද? එදා වාර්ගවාදී යුද්ධයෙන් මියගිය අයට වඩා වැඩි කොටසක් අද ස්වභාවික විපත්වලින් සහ හදිසි අනතුරුවලින් මිය යනවා ද? දේව ඇදහිල්ල, දේව විශ්වාසය ක්‍රමක්‍රමයෙන් හීනවී යාමද මෙයට එක් හේතුවකි.මේ නත්තලේ උදාවත් සමඟම ඔබේත්, මගේත් නෙත සිත දිව යන්නේ කුමක් සඳහා ද? ලෞකික සැප සම්පත් සඳහා නොවන්නේ ද? නත්තල් උත්සවය සඳහා විලාසිතාවන්ට, සොඳුරු දසුන්වලට, මිහිරි බොජුන්වලට, සුරා බඳුන්වලට, විය පැහැදම් කරන අයද නැත්තේ නොවේ. දිළිඳුකමේ පරමාර්ශය වූ ගවලෙන තුළින් මීට වඩා වැඩියමක් ගැන ඔබට මට ඉඟි කරන්නේ නැද්ද? එක් පැත්තකින් සිය දහස් ගණන් විය පැහැදම් කරත්දී, තව පැත්තකින් පිපාසයෙන් මුව වියළුණු, සාගින්නෙන් කුස හැකිළුණු, වැරැහැල්ලක් ගත දැවටුණු පිරිසක් අප සමඟ ජීවත් වන බවද අමතක නොකළ යුතුය.ඔවුන් වෙත ඔබේත්, මගේත් නෙත් සිත් යොමු විය යුතු ය. ඒ සඳහා මහා පරිමාණයෙන් නොව, ඔබේත්, මගේත් ශක්ති ප්‍රමාණයෙන් ඊට දායක විය හැකි ය. ඇඳුම් පැළැඳුම්, පොත් පත්, පෑන් පැන්සල්, ආහාර පාන ආදියෙන් ඔවුනොවුන් ගේ අසරණභාවයට සරණවිය හැකි නම් අපි මොනතරම් වාසනාවන්ත ද? ඒ තුළින් ඔවුන් මොනතරම් සන්තෝෂ වේවිද? ඔවුන්ගේ සිත් උයන් තුළ ජීවමාන ජේසු බිලිඳුන් උපදීවි ද? මේ නත්තල අසිරිමත් නත්තලක් වන්නේ එවිට ය.අපි එක් පැත්තකින් අපේ ඥාතීන්, හිතමිතුරන්ට තෑගි බෝග ලැහැස්ති කරත්දී, ජීවිතේ කිසිදාක අලුත් ඇඳුමක් ඇන්දේ නැති, තෑගි බෝග නොලැබූ, රස මසවුලු නැති පිරිසක් අප අතර සැරිසරන බවද අමතක නොකළ යුතුය. ඔවුන් වෙනුවෙන් යමක් කරන්නට ඔබට මට හැකිනම් කිතු උපත මොනතරම් අර්ථවත් වේවි ද? මේ නත්තලේ දී මේ උතුම් වූ පරමාදර්ශය දෙන්නට ඔබට, මට හැකි නම්, තැලෙන, පෑගෙන, පොඩිවෙන මිනිසුන්ගේ සුඛ විහරණය වෙනුවෙන් ඉටි පහනක් මෙන් දැල්වෙන්නට, වැයවෙන්නට, කැපවෙන්නට, ඔබට මට හැකිනම්, ජීවමාන ජේසු බිලිඳුන්, ඔබෙත්, මගෙත් හදවත් ගවලෙන් තුළ උපදිනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>25</day>
    </date>
    <link>http://www.dinamina.lk/2013/12/25/_art.asp?fn=f1312255</link>
    <topic/>
    <author/>
    <content>ලොව පුරා උත්සවශ්‍රීයෙන් පවත්වන ආගමික උත්සව අතරේ ඉදිරියෙන්ම ඇති උත්සවය නත්තල් උත්සවයයි. නත්තලට පසුබිම්වූ ඓතිහාසික සිදුවීම ජේසුස් ක්‍රිස්තු සමිඳුන්ගේ ලොව පහළවීමයි. ලෝක ජනතාවගෙන් ප්‍රතිශතයක් ලෙස වැඩිම පිරිසක් සමරන මංගල්‍යයද නත්තල බව අපට පැහැදිලිවෙයි. එය හුදු ලෞකික උත්සවයක් පමණක් නොව, ගැඹුරු ආගමික සහ ඓතිහාසික පදනමක් සහිත විශ්වීය මංගල්‍යයක් වේ.ජේසු සමිඳුන්ගේ උත්පත්තිය ප්‍රබන්ධයක් නොවේ. එය සත්‍ය සිදුවීමකි. එහි සත්‍යතාව සනාථ කිරීම සඳහා ඇති වැදගත්ම ඓතිහාසික ලිඛිත මූලාශ්‍රය ශුද්ධවූ බයිබලයයි. ජාති, ආගම්, සංස්කෘතිකාදී කිසිදු බේදයකින් තොරව ප්‍රීතිමත්ව සැමරිය හැකි උත්සවයක් වීම නත්තලේ අපූර්වත්වයයි. ජේසු ක්‍රිස්තු සමිඳුන්ගේ උපත සිදුවූදා සිට කිතු උපත සැමරීමක් නොවීය. කිතු උපත සැමරීම ආරම්භ කරනු ලබන්නේ එයින් සියවස් හතරකට පසුවය. හතරවන සියවසේ සැමරීම ආරම්භ කළ නත්තල, අද මහා සංස්කෘතියකින් සැරසුණු පරිණත උත්සවයක් බවට පත්වී ඇත.ශ්‍රී ලංකාවේ නත්තල් උත්සවය සැමරීම ආරම්භ වන්නේ 1505 - 1650ත් අතර මෙරට පාලනය කළ පෘතුගීසීන්, ක්‍රි.ව.1658 සිට ක්‍රි.ව.1796 දක්වා ලන්දේසීන් සහ 1815-1948ත් අතර පාලනය කළ ඉංග්‍රීසීන්ගේ කාලවකවානුවේ සිටය. නත්තලට සූදානම් වීමේ දේව මෙහෙයන් පැවැත්වීම නත්තල උදාවීමටත් කලින් ආරම්භ වේ. නත්තලේ උත්කර්ෂවත්ම අවස්ථාව නත්තල උදාවීමේ දේව මෙහෙයයි. එම දේව මෙහෙයයන් ආසන දෙව්මැදුරුවල මෙන් ම, සෙසු දේවස්ථානවල ද මධ්‍යම රාත්‍රියට පෙර ඇරැඹෙයි.කිතුනුවන් නත්තල් සමයේදී ආහාර බෙදා ගනිමින්, ප්‍රිය සම්භාෂණ පවත්වමින්, තෑගිභෝග ලබාදෙමින් තම සහෝදර ජනතාව සමඟ නත්තල සමරනු ලබයි.එහෙත්, වාණිජවාදී ආර්ථික ක්‍රමයකට නැඹුරුවීමත්, නවීකරණය, නාගරීකරණය වැනි තත්ත්වයන් මත කාර්ය බහුල ජීවිතයකට මුළු ලොවම ප්‍රවිශ්ටවී ඇත. එය ශ්‍රී ලාංකේය ජන සමාජයේ ද, නත්තල සැමරීමේදී ද එම ප්‍රවණතාවන් දක්නට හැකිය. ඈත අතීතයේ තිබූ බොහෝ වටිනාකම් නැතහොත් ගුණාත්මක අගයන් ක්‍රමයෙන් අඩුවෙමින් පැවතීම මෙහිදී සිදුව ඇත.මුල් කාලයේදී නත්තල් දේව මෙහෙය අවසානයේ තේ පැන් සංග්‍රහ පවත්වමින් හා සුබ පතමින් දේවස්ථාන භූමිය තුළ සාමුහිකත්වය ඇති කරන අංගෝපාංග දක්නට තිබිණි. ඒ අද බොහෝ විට දේව මෙහෙයන් අවසාන වූ සැණින් එකිනෙකාට සුබ පැතීමට වේලාවක් නොමැතිව ඉක්මනින් නිවෙස්වලට යාමට බැතිමත්හු ක්‍රමයෙන් පුරුදුව සිටිති. විශේෂයෙන් මෙය සිදුවන්නේ නත්තල් දින උදෑසන දේව මෙහෙයවලදී ය.නත්තලට නෑදෑ හිතවතුන් බලන්නට යෑම බොහෝ ඈත අතීතයක සිට සිදුවෙයි. නත්තල් කාලයේදී ගෙවල්වලට පැමිණෙන නෑදෑ හිතවතුන්ගේ දරුවන් සමඟ කෙලි සෙල්ලම් කිරීමට පොඩිත්තෝ ආශාවෙන් බලා සිටිති. නත්තල් ගස් යට තෑගි පිළියෙලවී තිබේ. සැපදුක් විචාරමින්, සුබ පැතුම් පිරිනමමින්, උණුසුමින් පිළිගනිමින් මේ කාලයේ පොඩිත්තෝ ප්‍රීතිවෙති. නෑදෑයන්ගේ ගෙයින් ගෙට ගමන් කරන පිරිස් පරණ නෑකම් අලුත්කර ගනිති. අලුත් නෑදෑයන් හඳුනාගනිති. එහිදී පැරැණි සබඳතා නැවත ගොඩනැගෙන අතර, නව මානව සම්බන්ධතා ඇතිවේ.වැඩිහිටියන්ට ගරු කිරිම, කෘතගුණ සැලකීම, මේ කාලයේදී ස්වයංක්‍රීයව සිදුවේ. එහෙත් වත්මන් කාර්ය බහුල සමාජ ජීවිතය තුළින් නෑදෑයන් බලන්නට යෑම කෙසේ වෙතත්, සමීප නෑයන්ගෙන් ද වර්තමාන පරපුර ක්‍රමයෙන් ඈත් වෙමින් සිටිති. කාර්ය බහුල ජීවිතයක් ගතකරන ඇතැම් අය තම මවුපියන්ට එස්.එම්.එස්. පණිවිඩයකින් සුබ පැතීම, නැතහොත් යම් මුදලක් යැවීම පමණක් සිදුකරන බව අප කළ සමීක්ණයේදී ඇතැම් මවුපියෝ අප සමඟ දුක් මුසුව පැවසූහ. මෙය ශ්‍රී ලාංකේය ජන සමාජයේ අනුකලනය බිඳීයෑමේ තත්ත්වයක් බව සමාජ විද්‍යාත්මකව බලන කළ පෙනී යයි.ඒ වෙනුවට ව්‍යානුකලන තත්ත්වයක් වර්ධනය වීම දැකිය හැකි ය. තම ග්‍රාමයේ අසල්වාසී නිවෙස් සමඟ රස කැවිලි බෙදා ගන්නවා වෙනුවට, මත්පැන් සාදවලට යොමුවීමේ ප්‍රවණතාවක් ද දැකිය හැකි ය.නත්තල් කාඩ්වලින් එකිනෙකාට සුබපතා ගැනීමට ද බොහෝ කාලයක සිට සිදුවිය. නත්තල් කාඩ්පත් ලබන්නෝ ඉන් ප්‍රීතියට පත්වෙති. එහෙත්, අද එය එස්.එම්.එස්. පණිවිඩ දක්වා පරිණාමීය තත්ත්වයකට පත්වීම තුළ, එම චිත්ත ප්‍රීතියෙහි අඩුවීමක් දක්නට හැකිය.නත්තල් රස කැවිලි අතරේ නත්තල් කේක්වලට හිමි වන්නේ සුවිශේෂිත ස්ථානයකි. මීට පරම්පරාවකට හෝ දෙකකට පෙර ජීවත්වූ අප කිතුනු මෑණිවරු නත්තල් කේක් සෑදීම සඳහා සූදානම් වූයේ පෙබරවාරි මාසයේ සිට ය. ඒ සඳහා ඔවුහු විවිධ අමුද්‍රව්‍ය කලින්ම එකතු කළහ. ඒවා ඉතා පරෙස්සමින් පවිත්‍රකර වේලා සකස් කර ගත්හ. චව්චව්, මුද්දරප්පලම් සහ වෙනත් බොහෝ දේ එම අමුද්‍රව්‍යයන් අතර විය. එහෙත් අද නත්තල් කේක් ගෙඩියක් මිලදී ගැනීම ඉතාම සුළු කටයුත්තකි. එම නිසා ඒ සඳහා බොහෝ දෙනා පෙලඹෙති. අමාරුකමක්, සූදානමක් හෝ කැපවීමක් එහි නැත.අතීතයේ ගවලෙනක් සෑදීම පවුලේ සාමූහික ක්‍රියාවකි. පියා, මව, දූදරුවන් සැවොම එක්වී එය නිර්මාණය කරති. කෙනෙක් ඒ සඳහා දැව දඬු සකස් කරති. තව අයෙක් පිදුරු සොයා ගෙනෙති. තවත් දරුවෙකු ඒ සඳහා අවශ්‍ය සුරුවම් සකස් කරනු ලබන අතර, ගවලෙන සැකසීම සාමූහික ක්‍රියාවක් වී තිබිණි. එහෙත් වර්තමානයේ ගව ලෙනක් මුදලට ගෙන ගෙදර තබා ගැනීම සඳහා සැමදෙනා පෙලඹෙති. එහි සාමූහික වටිනාකමක් නැත. බැඳීමක් නැත. නත්තල් ගස සෑදීමද එවැනිම සාමූහික ක්‍රියාවකි. අද ඉදල්ගස්හින්න, පට්ටිපොල, අඹේවෙල, වැලිමඩ, නුවරඑළිය, බණ්ඩාරවෙල ආදී ප්‍රදේශවලින් වංචනික බලපත්‍ර ගෙන කොළඹට හා තදාසන්න ප්‍රදේශවලට නත්තල් ගස් ප්‍රවාහනය කිරීමේ ජාවාරම ඇරැඹෙන්නේ නත්තලට පෙර ය. එහෙත් එදා නත්තල් ගස පවුලක් ලෙස එක්ව සැකසූ සාමූහිකත්වයේ සංකේතයකි.නත්තල් සීයා පිළිබඳවද නත්තලේදී කතා නොකොට නත්තලක් සැමරිය නොහැකි සේ ය. නත්තල් සීයාගේ ප්‍රබලම ඉතිහාස කතාව ශාන්ත නිකොලස්තුමාගේ චරිතය වටා ගෙතී ඇත. ශාන්ත නිකොලස්තුමා පරිත්‍යාගශීලීත්වයේ සංකේතයකි. ඔහු රහසිගතව පරිත්‍යාග කළ අයෙකි. නත්තල් සීයා අප රටේ ද ඉතිහාසයේ කළා වූ භූමිකාව අතිශයින් වැදගත් ය. ඔහු දුගී දරුවන් සොයා ගියේ ය. අප මාපියෝ දරුවන්ට ත්‍යාග ලබාදුන්නේ නත්තල් සීයාගේ නමිනි.තමන්ගේ කොට්ටය යට ඇති ත්‍යාගය නත්තල් සීයා විසින් තැබූ බව දරුවෝ විශ්වාස කළහ. නත්තල් සීයා පිළිබඳ ප්‍රබන්ධ කතාද දරුවෝ විශ්වාස කළහ. පෙර දී නත්තල් සීයා දුගී දරුවන් සොයා ගියේ ය. ඔවුන්ට තෑගි ලබාදුන්නේ ය. අද තරමක් දුරට එම රටාවෙන් මිදී ඔහු වාණිජවාදී ලෝකයට ප්‍රවිශ්ටවී ඇත. භාණ්ඩ අලෙවිය සඳහා නත්තල් සීයාට සමකළ හැකි වෙනත් කෙනෙකු නොමැති බව වෙළෙන්දෝ දනිති. එ නිසා නොවැම්බරයේ සිට වෙළෙන්දෝ නත්තල් සීයා එම කටයුත්ත සඳහා යොදවති.මුල්ම කැරොල් ගීය ජේසුතුමාගේ උපතේදී ගායනා කළෝ දේව දූතයෝය. “දෙවි සමිඳුන්ට මහිමයත්, මිහිපිට ජනතාවට සමාදානයත්, ඔවුහු ගීතයෙන් ප්‍රාර්ථනා කළහ. ඉන් අනතුරුව බටහිර රටවලත්, අනෙක් රටවලත් නත්තල් කැරොල් ගීය ව්‍යාප්ත විය. නත්තල් ගී නිර්මාණකරුවන් බිහිවිය. අප රට තුළ ද නත්තල් ගීවලට ඉතිහාසයක් ඇත. කැරොල් කණ්ඩායම් නිවෙස්වල සංචාරය කළහ. අද කාර්ය බහුලත්වය මත නිවෙස්වලට යාම තරමක් දුරට සිදු නොවේ. එම කටයුත්ත වෙනුවට කැරොල් ගී උත්සව වර්ණවත් ලෙස සකස් කරයි. ඇතැම් අවස්ථාවල කලින් පටිගතකළ සංයුක්ත තැටිවලට අනුව ගායක ගායිකාවෝ කට සොලවති.නත්තල් සංස්කෘතිය ගැනත්, පරිනාමීය ලක්ෂණ ගැනත් අපි සතුටු විය යුත්තෙමු. නත්තල හුදෙක් බණ භාවනා කිරීම සඳහා පමණක් යොමු කෙරෙන උත්සවයක් නොවේ. නත්තල වෙනුවෙන් සැකසුන අනන්‍යතාවක් එහිදී ඇත. එහි ප්‍රීතිය, සතුට, සොම්නස නිරන්තරයෙන්ම පැවතිය යුතු ය. එහෙත් එම ප්‍රීතිය අර්ථවත් එකක් විය යුතු ය. අපගේ සාමූහිකත්වය, ගුණාත්මක වටිනාකම් නත්තලේදී දියාරුවන්නේ නම්, අපි ඒ ගැන වඩාත් සැලකිලිමත් විය යුතුවෙමු. ජේසුතුමාණන්ගේ උපන් දිනය සිහිකරන මේ වසරේදී, අපි පැරැණි චාරිත්‍රවාරිත්‍රයන්ගෙන් නැවතත් නත්තල පොහොසත් කරමු. අපගේ හිස්වල පලඳා ඇති ඔටුනු බිම තබා, නිහතමානීකමින්, යටහත් පහත්කමින් ගවලෙන වෙත ඇතුළු වෙමු.සකල ලෝකවාසී ජනතාවට, විශේෂයෙන් තැලෙන පෙළෙන සැමට ශාන්තිය ගෙන දෙන අර්ථවත් නත්තලක් ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n1312261</link>
    <topic>‘දිවි නැඟුම’ දෙපාර්තමේන්තුවජනවාරි 3දා සිට ක්‍රියාත්මකයි</topic>
    <author>මහින්ද අලුත්ගෙදර</author>
    <content>පවුල් ලක්ෂ 18ක ජීවන තත්ත්වය වඩාත් සවිමත් කරමින් ලක්ෂ 50ක ජනතාවට සෙත සලසන දිවි නැඟුම දෙපාර්ත­‍ෙම්න්තුව එළඹෙන ජනවාරි මාසයේ 3 දා සිට ක්‍රියාත්මක කිරීමට රජය තීරණය කරයි.ඒ අනුව දිළිඳුකමෙන් තොර ශ්‍රී ලංකාවක් බිහිකිරීමේ ප්‍රධාන අරමුණින් ක්‍රියාත්මක දිවි නැඟුම දෙපාර්තමේන්තුව සඳහා වන රජයේ ගැසට් නිවේදනය ද එදින ප්‍රකාශයට පත්කරන බව ආර්ථික සංවර්ධන අමාත්‍යාංශය ප්‍රකාශ කරයි.මේ අනුව ශ්‍රී ලංකා සමෘද්ධි අධිකාරිය, උඩරට සංවර්ධන අධිකාරිය සහ දක්ෂිණ සංවර්ධන අධිකාරිය අහෝසි වී යන අතර ඒ සියල්ල දිවි නැඟුම දෙපාර්තමේන්තුව යටතට ගැනෙන බව ද මේ යටතේ දැවැන්ත වැඩපිළිවෙළක් ක්‍රියාත්මක කරමින් ආහාර සුරක්ෂිතතාව තහවුරු කිරීම, ජීවනෝපාය සහ සංවර්ධනය සඳහා ක්ෂුද්‍ර මූල්‍ය පහසුකම් සැපයීම, භෞතික සහ සමාජ යටිතල පහසුකම් වැඩිදියුණු කිරීම ආදිය සිදු‍කෙරෙන බව ද එම අමාත්‍යාංශය පවසයි.ශ්‍රේෂ්ඨාධිකරණය ලබාදුන් නිර්දේශ ද සහිතව පාර්ලිමේන්තුවේ දී වැඩි ඡන්ද 117කින් මේ වසරේ ජනවාරි මස 8 වැනිදා සම්මත වූ දිවි නැඟුම පනතට අනුව සමෘද්ධි අධිකාරිය ඇතුළු අදාළ ආයතන පහේ සේවයේ නියුතු 27,000ක් වෙනුවෙන් විශ්‍රාම වැටුප් මෙන් ම රාජ්‍ය සේවකයකු සතු සියලු වරප්‍රසාද සහිතව රජයේ සේවයට අන්තර්ග්‍රහනය කෙරේ.ශ්‍රී ලංකා සමෘද්ධි අධිකාරිය, උඩරට සංවර්ධන අධිකාරිය සහ දක්ෂිණ සංවර්ධන අධිකාරිය ඇතුළු ආයතන පහක් එක් දෙපාර්තමේන්තුවක් බවට ස්ථාපිතකර වඩාත් විධිමත්ව සහ කාර්යක්ෂම වන අයුරින් ශ්‍රී ලංකාව තුළ කලාප පහක් යටතේ දිවි නැඟුම වැඩසටහන ක්‍රියාත්මක කෙරෙන අතර මෙම දෙපාර්තමේන්තුවට අදාළ ගැසට් පත්‍රය නිකුත්වීමත් සමඟ එය බලාත්මක වන බව ද ආර්ථික සංවර්ධන අමාත්‍යාංශය පෙන්වා දෙයි.දිවි නැඟුම වැඩසටහන යටතේ මේ වනවිට ගෘහ කර්මාන්ත 12,533ක් ආරම්භකර තිබෙන අතර කුඩා ව්‍යවසායකයන් 30,000ක් පමණ පුහුණුකර කර්මාන්ත ඇති කිරීමට අවශ්‍ය පියවර ගෙන තිබේ. ඔවුනට අවශ්‍ය ප්‍රාග්ධනය සහ මූල්‍ය පහසුකම් රජයේ බැංකු හරහා ලබාගත හැකි ක්‍රමවේදයක් ද සකස් කර තිබේ. ඊට අමතරව ධීවරයන් ලක්ෂයකට සෙත සැලසී ඇති අතර ජලජීවි වගා සංවර්ධනය සඳහා ව්‍යාපෘති ආරම්භ කිරීමට ප්‍රතිලාභීන් 15,889කට අවශ්‍ය තාක්ෂණික සහ මූල්‍ය අවශ්‍යතා සපයා ඇත. එමඟින් ධීවර ප්‍රතිලාභීන් රුපියල් මිලියන 950ක ආදායමක් උපයා ගැනීමට සමත් වී සිටිති.පශු සම්පත් කේෂේත්‍රයේ ඉහළම ප්‍රගතියක් දිවි නැඟුම වැ‍ඩසටහන යටතේ ලැබී ඇති අතර පශු සම්පත් ක්ෂේත්‍රයට අලුතින් එක්වී ඇති ගොවීන් සංඛ්‍යාව දහස් ගණනකි. ප්‍රතිලාභීන් ‍වෙත කිකිළි පැටවුන් ලක්ෂ 17ක් බෙදා දී ඇති අතර එමඟින් ජාතික ආර්ථිකයට ලබා දී ඇති මූල්‍ය වටිනාකම රුපියල් දසලක්ෂ 4,320කි. දිවි නැඟුමින් සෙත සැලසුන සුළු අපනයන භෝග ප්‍රතිලාභීන් සංඛ්‍යාව ලක්ෂ 11ක් වන අතර දේශීය දියර කිරි අවශ්‍යතාව ඉහළ නැංවීම සහ ‍ඒක පුද්ගලික දෛනික මත්ස්‍ය පරිභෝජනය ඉහළ දැමීම සඳහා දිවි නැඟුම මඟින් ක්‍රියාකාරි මෙහෙයක් ඉටුකර ඇතැයි ද ආර්ථික සංවර්ධන අමාත්‍යාංශය කියයි.ආර්ථික සංවර්ධන ඇමැති බැසිල් රාජපක්ෂ මහතා දිවි නැඟුම පනත සම්බන්ධයෙන් සඳහන් කරන්නේ එය නිදහස් අධ්‍යාපන පනත, කුඹුරු පනත, සේවක අර්ථසාධක අරමුදල් පනත, ඉඩම් ප්‍රතිසංස්කරණ පනත වැනි ඓතිහාසික පනතක් බවයි. සංවර්ධන ක්‍රියාදාමයේ ප්‍රතිලාභ සෑම ජනකොටසකටම සාධාරණව බෙදීයෑමට සැලැස්වීම සඳහා රටේ දිළිදුක‍මින් පීඩා විදින්නා වූ ජනතාව සංවර්ධන ක්‍රියාදාමයට සම්බන්ධ කිරීම එහි මූලික අරමුණ බව ද බැසිල් රාජපක්ෂ මහතා වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n1312262</link>
    <topic>සියලුම සහකාර මැතිවරණ කොමසාරිස්වරුන් රාජගිරියට කැඳවයි</topic>
    <author>නුවන් කොඩිකාර</author>
    <content>සියලු දිස්ත්‍රික්කවල සහකාර මැතිවරණ කොමසාරිස්වරුන්ව මැතිවරණ කොමසාරිස්‌ මහින්ද දේශප්‍රිය මහතා විසින් අද (26) කොළඹට කැඳවා තිබේ.ඉදිරියේ දී පැවැත්වීමට නියමිත බස්‌නාහිර හා දකුණු පළාත් සභා මැතිවරණ සම්බන්ධයෙන් එහිදී සාකච්ඡා කිරීමට නියමිත බව මැතිවරණ මහ ලේකම් කාර්යාලය පැවැසීය.මෙම සාකච්ඡාව රාජගිරිය මැතිවරණ මහ ලේකම් කාර්යාලයේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n1312263</link>
    <topic>සුනාමියට වසර 9 ක් සපිරෙන අද‘ජාතික සුරක්ෂිතතා දින’සැමරුම මාතර අමුගොඩ දී</topic>
    <author>බන්ධුල ගුණසේකර</author>
    <content>සුනාමි ඛේදවාචකය සිදුවී වසර නවයක් සපිරෙන අද (26) දිනට යෙදී ඇති “ජාතික සුරක්ෂිතතා දිනය” නිමිත්තෙන් සංවිධානය කරන ලද විශේෂ සමරු උළෙලක් අද මුළු දවස පුරා මාතර අමුගොඩ යෞවන කේන්ද්‍ර ශ්‍රවණාගාරයේ දී පැවැත්වේ.අමුගොඩ එක්සත් තරුණ බොදු එකතුව හා යොවුන් පෙරමුණු ගුණ සමරු පදනම ඒකාබද්ධව මෙම සැමරුම් උළෙල සංවිධානය කොට ඇත.අද පෙරවරු 9.25 සිට 9.27 දක්වා නිහඬතාවට එක්වෙමින් ආරම්භ කෙරෙන මෙම ජාතික සුරක්ෂිතතා දින වැඩ සටහන “පෙළ ගැසෙමු එක්සිත්ව - එක්සත්ව දුරලමු ආපදා” යන්න තේමා කොට ගනිමින් සිදු කිරීමට විධි විධාන යොදා තිබේ.මේ නිමිත්තෙන් සංවිධානය කොට ඇති “සුනාමියදා දකුණේ සිදුවීම් ඇතුළත් ඡායාරූප දැක්ම අද පෙරවරු 9.30 සිට පස්වරු 4.30 දක්වා යෞවන කේන්ද්‍ර ශ්‍රවණාගාරයේ දී පැවැත් වෙයි.පුරා නව වසරකට පෙර සිදුවූ සුනාමි ඛේදවාචකයේ දී අනපේක්ෂිත ලෙස අවසන් ගමන් ගිය සිය නෑ හිතවත් සැමට පුන්‍යානුමෝදනය කිරීමේ විශේෂ පින්කමක් ද මෙදින සන්ධ්‍යා භාගයේ අමුගොඩ පූජා භූමියේ දී සිදු කිරීමට නියමිතය.මෙම පින්කමට විශාල පිරිසක් එක්වීමට නියමිත බව සමරු උළෙල අනුශාසක දෙනගම විජිත නාහිමියෝ සඳහන් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n1312264</link>
    <topic>ජාතික ආරක්ෂක දිනය සමරාවිනාඩි 2ක නිශ්ශබ්දතාවක්</topic>
    <author>උදුලා පීරිස්</author>
    <content>ජාතික ආරක්ෂක දිනය නිමිත්තෙන් මේ මස 26 උදේ 8ට විනාඩි 2ක නිශ්ශබ්දතාවක් රකින ලෙස ආපදා කළමනාකරණ මධ්‍යස්ථානය සමස්ත ජනතාවගෙන් ඉල්ලා සිටියි.පසුගිය සුනාමි ව්‍යවසනයෙන් මියගිය අය සිහිපත් කර ‍‍‍ගෞරව දැක්වීමේ අරමුණින් මෙම නිශ්ශබ්දතාව රැකීමට එම මධ්‍යස්ථානය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n1312265</link>
    <topic>පාසල් පරිශ්‍ර ඉලක්ක ගතඩෙංගු මර්දන සතියක් අද සිට</topic>
    <author/>
    <content>පාසල් පරිශ්‍ර ඉලක්ක කර ගනිමින් අද (26) සිට ජාතික මදුරු මර්දන සතියක් ප්‍රකාශයට පත්කෙරේ.ඩෙංගු රෝගය ඇතුළු මදුරුවන්ගෙන් බෝවන රෝග පිටුදැකීම අරමුණු කරගනිමින් සහ ඩෙංගු මර්දන ක්‍රියාවලිය ශක්තිමත් කිරීම සඳහා අන්තර් අමාත්‍යාංශ අනුකමිටුවේ මෙහෙයවීමෙන් පාසල් නිවාඩුව අවසන්වීමට ප්‍රථම පාසල් පරිශ්‍ර ඉලක්ක කර ගනිමින් ජාතික මදුරු මර්දන සතියක් ප්‍රකාශයට පත්කරන ලෙස සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය ලේකම් වෛද්‍ය නිහාල් ජයතිලක මහතාට උපදෙස් දී ඇත.ඒ අනුව අද සිට 2014.01.01 දින දක්වා ක්‍රියාත්මක වන පරිදි ජාතික මදුරු මර්දන සතියක් ප්‍රකාශයට පත්කිරීමට සෞඛ්‍ය අමාත්‍යාංශය ප්‍රමුඛ අන්තර් අමාත්‍යාංශ අනුකමිටුව තීරණය කර ඇතැයි ජාතික ඩෙංගු මර්දන වැඩසටහනේ අධ්‍යක්ෂ වෛද්‍ය හසිත තිසේරා මහතා පවසයි. විශේෂයෙන්ම පාසල් පරිශ්‍රවල මදුරුවන් බෝවීමේ වැඩි ප්‍රවණතාවක් වාර්තාවන අතර, පාසල් නිවාඩු කාලයේ මදුරුවන් බෝවිය හැකි ස්ථාන තවදුරටත් බහුලවිය හැකිය.පාසල් නිවාඩුව අවසන් වූ පසු අධ්‍යයන කටයුතු සඳහා පාසල් වෙත පැමිණෙන දරුවන් ඩෙංගු මදුරුවන් දෂ්ඨ කිරීම නිසා රෝගී වීමේ අවදානමක් පවතී. මෙම කාරණය සැළකිල්ලට ගනිමින් නව පාසල් වාරය ආරම්භ කිරීමට ප්‍රථම අධ්‍යාපන අමාත්‍යාංශයේ සහයෝගය ඇතිව නීතිය හා සාමය පිළිබඳ අමාත්‍යාංශය මෙම මදුරු මර්දන සතිය ක්‍රියාත්මක කරනු ලබයි.ඒ යටතේ සියලුම පොලිස් වසම්වල ඇති පාසල් ආවරණය වන පරිදි එම පාසල්වල ගොඩනැඟිලි ඇතුළු අවට පරිශ්‍රය මදුරුවන් බෝවන ස්ථානවලින් තොර කලාප බවට පත්කිරීම සඳහා විදුහල්පතිවරු, ගුරුභවතුන් සහ මවුපියන් ඇතුළු ප්‍රදේශවාසීන්ගේ සහයෝගය ඇතිව සියලු මූලස්ථාන පොලිස් පරීක්ෂකවරු පොලිස් ස්ථානාධිපතිවරු (පරිසර / ප්‍රජා) කටයුතු සැළසුම් කර ඇත.එමෙන්ම මෙම සතියේ ඒ සඳහා අවශ්‍ය සහයෝගය සෞඛ්‍ය අමාත්‍යාංශය මඟින් සෞඛ්‍ය වෛද්‍ය නිලධාරි, මහජන සෞඛ්‍ය පරීක්ෂක, කීටවිද්‍යා සහකාර සහ පවුල් සෞඛ්‍ය සේවා නිලධාරි ඇතුළු කාර්ය මණ්ඩල මඟින් ලබාදිය යුතු යැයි සෞඛ්‍ය ලේකම් වෛද්‍ය නිහාල් ජයතිලක මහතා චක්‍රලේඛයක් මඟින් සියලුම පළාත් සෞඛ්‍ය සේවා අධ්‍යක්ෂවරුන්ට දැනුම්දී ඇත.පාසල් ආශ්‍රිතව ක්‍රියාත්මක වන මෙම මදුරු මර්දන සතිය සාර්ථක කර ගැනීම සඳහා සහය වන්නැයි සියලුම මවුපියන්ගෙන් සෞඛ්‍ය අමාත්‍යාංශය ඉල්ලා සිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n1312266</link>
    <topic>උත්සව සමයේ විශේෂ දුම්රිය සේවා</topic>
    <author>ශීලා උඩුවර හා නිරූෂි විමලවීර</author>
    <content>නත්තල් උත්සවය හා අලුත් අවුරුද්ද නිමිත්තෙන් ගමන් බිමන් යන අයගේ ගමන් පහසුව සඳහා දුම්රිය දෙපාර්තමේන්තුව ශීඝ්‍රගාම් විශේෂ දුම්රිය 4 ක් සතියක් පුරා ධාවනයට යොදවයි.මිට අමතරව සති අන්තයන්හි ධාවනය කෙරෙන කොළඹ කොටුව-මහනුවර නගරාන්තර දුම්රිය දිනපතා ධාවනය කරන බව ද දුම්රිය දෙපාර්තමේන්තුවේ අධ්‍යක්ෂ විජය සමරසිංහ මහතා පැවැසීය.කොළඹ කොටුවෙන් උදේ 7.30 ට පිටත්ව බදුල්ල දක්වාත්, බදුල්ලෙන් පස්වරු 7.15 ට පිටත්ව‍ කොළඹ දක්වාත්, මරදානෙන් උදේ 7.25 ට පිටත්ව ගාල්ල දක්වාත්, ගාල්ලෙන් පස්වරු 4.05 ට පිටත්ව මරදාන දක්වාත් මෙම විශේෂ දුම්රිය ධාවනය කෙරේ.නගරාන්තර දුම්රිය උදේ 5.10 ට නුවරින් පිටත්ව කොළඹ කොටුව දක්වාත්,කොළඹ කොටුවෙන් පස්වරු 5.20 ට පිටත්ව මහනුවර දක්වාත් නගරාන්තර දුම්රිය ධාවනය කෙරේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n1312267</link>
    <topic>ඉරී ගිය පෙළ පොත් ඇත්නම් අලුත් පොත් ලබා ගන්න</topic>
    <author>සුභාෂිණී සේනානායක</author>
    <content>පැරණි පෙළ පොත් හෝ ඉරී ගිය පෙළ පොත් ඇත්නම් නව පාසල් වාරය ආරම්භ වීමට ප්‍රථම පෙළ පොත් ලබා ගන්නැයි ග්‍රන්ථ ප්‍රකාශන කොමසාරිස්වරයා විදුහල්පතිවරුන්ට දැනුම් දී ඇත.මේ වන විට ‍පාසල්වලින් සිදුකරන ලද ඉල්ලීම්වලට අනුව සියලු පෙළ පොත් පාසල්වලට නිකුත් කර ඇති බව පවසන ග්‍රන්ථ ප්‍රකාශන කොමාරිස් තිස්ස හේවාවිතාන මහතා මේ දිනවල නැවතත් පාසල්වලින් ලැබෙන ඉල්ලීම්වලට පෙළ පොත් නිකුත් කරන බව ද කීවේය.පසුගිය 6 වැනි දා පෙළ පොත් බෙදා දීමේ සමාරම්භක උත්සවයට සමගාමීව සියලු පාසල්වලට පෙළ පොත් නිකුත් කිරීම සිදු කර ඇති අතර රුපියල් මිලියන 2700ක පෙළ පොත් මිලියන 38ක් මුද්‍රණය කර ඇත.නව පන්ති ආරම්භ කිරීම් ඇතුළු විශේෂ හේතු මත මේ දිනවල පෙළ පොත් නිකුත් කරන බව කී ග්‍රන්ථ ප්‍රකාශන කොමසාරිස් හේවාවිතාන මහතා ‍පෙළ පොත් බෙදා දීම සම්බන්ධයෙන් අධ්‍යාපන ලේකම්වරයා විසින් නිකුත් කළ චක්‍රලේඛයක් ද විදුහල්පතිවරුන් වෙත යවා ඇතැයි ද කීවේය.කිසිදු හේතුවක් මත පාසල් සිසුන්ට පැරණි පෙළ පොත් හෝ ඉරී ගිය පෙළ පොත් ලබා දිය යුතු නැතැයි කී ග්‍රන්ථ ප්‍රකාශන කොමාරිස්වරයා අවශ්‍ය තරම් පෙළ පොත්දෙපාර්තමේන්තුවේ තිබෙන බව ද කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n1312268</link>
    <topic>හම්බන්තොටට තවත් වෙ‍ෙළඳ කලාප දෙකක්</topic>
    <author>බන්ධුල ගුණසේකර සහ සූරියවැව සමූහ</author>
    <content>දකුණු පළාත නියෝජනය වන පරිදි හම්බන්තොට දිස්ත්‍රික්කයේ තවත් වෙ‍ෙළඳ කලාප දෙකක් පිහිටුවීමට ශ්‍රී ලංකා ආයෝජන මණ්ඩලය තීරණය කර ඇත.ලබන වසරේ (2014) මුල් භාගයේ මෙහි මූලික කටයුතු ආරම්භ කෙරෙන බව මණ්ඩලය පෙන්වා දෙයි.මිරිජ්ජවිල සහ සූරියවැව ප්‍රදේශ කේන්ද්‍ර කොට ගනිමින් මෙම නව වෙළෙඳ කලාප පිහිටුවීමට සැළසුම් කොට තිබේ.නව වෙළෙඳ කලාප පිහිටුවීමෙන් දකුණේ තරුණ තරුණියන් විශාල පිරිසකට රැකියා පහසුකම් උදාවන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා කියයි.මේ යටතේ අදාළ ප්‍රදේශ ආශ්‍රිත යටිතල පහසුකම් සංවර්ධනයට දැනටමත් පියවර ගෙන ඇත. ඒ අනුව මිරිජ්ජවිල ප්‍රදේශයට ජල විදුලිය පහසුකම් හා අපද්‍රව්‍ය කළමනාකරණ ව්‍යාපෘතියක් ක්‍රියාත්මක කිරීමට ද මේ වන විටත් අදාළ අංශවල අවධානය යොමු වී තිබේ. මෙම වෙළඳ කලාපයන්හි නිපදවන භාණ්ඩ අපනයනය සඳහා අවශ්‍ය පහසුකම් සැපයීමට ද සැළසුම් කොට ඇත.දකුණු ලක නව වෙළඳ කලාපයන්හි ආයෝජන කටයුතු සිදු කිරීම සඳහා දෙස් විදෙස් ආයෝජකයන් රැසක් දැනටමත් ඉදිරිපත් වී සිටින බව ද නාමල් රාජපක්ෂ මන්ත්‍රීවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n1312269</link>
    <topic>ලෝකයේ ඩෙංගු ප්‍රතිකාර දෙන හොඳම රෝහල මීගමුව</topic>
    <author>සන්ධ්‍යා කරුණාරත්න</author>
    <content>මීගමුව මූලික රෝහල ලෝකයේ හොඳම ඩෙංගු ප්‍රතිකාර ලබාදෙන රෝහල ලෙස ලෝක සෞඛ්‍ය සංවිධානය නිර්දේශ කර ඇත.පසුගිය වසර දෙක තුළදී ඩෙංගු රෝගය සඳහා මේ රෝහලෙන් ප්‍රතිකාර ලබා ගත් කිසිදු රෝගියකු මරණයට පත් නොවීම මේ නිර්දේශයට ප්‍රධාන හේතුව බව සෞඛ්‍ය අමාත්‍යාංශය පවසයි.ලෝකයේ ඩෙංගු රෝගීන් වාර්තා වන රටවල් අතර රෝගී සත්කාර සේවා සපයන රෝහල්වලින් වාර්ෂිකව මරණ එකක් හෝ දෙකක් අනිවාර්යයෙන්ම වාර්තා වේ.මේ වර්ෂයේදී මෙරටින් වාර්තා වූ ඩෙංගු රෝගීන්ගෙන් 1/10 ක්ම මීගමුව රෝහලෙන් ප්‍රතිකාර ලබා ඇත. ඩෙංගු රෝගීන් 870 දෙනකු රෝහලෙන් ප්‍රතිකාර ලබා ඇති අතර ඉන් 335 දෙනකු ඩෙංගු රක්තපාත තත්ත්වයට පත්ව ඇත. රෝහලෙන් ලබා දුන් රෝගී සත්කාර සේවා හේතුවෙන් ඩෙංගු රක්තපාත එක් පුද්ගලයකුවත් මරණයට පත් නොවිණි.ඩෙංගු අධි සත්කාරක ඇඳන් 17ක් රෝහලේ පවතින අතර එහිදී රෝගීන්ට ප්‍රතිකාර ලබාදීමට රෝහල් කාර්ය මණ්ඩලය පියවර ගෙන ඇත. සෑම ඇඳකටම මල්ටි පැරා මොනිටර් සවි කර ඇත. එමඟින් හෘදයේ ස්පන්දනය, රුධිර පීඩනය යනාදිය මැන බැලිය හැකි ය. මීට අමතරව සෑම පැයකදීම රෝගීන්ගේ රුධිර පරීක්ෂාවක් ද සිදු කෙරේ.විශේෂඥ වෛද්‍ය ලක්කුමාර් ප්‍රනාන්දු මහතාගේ අධීක්ෂණය යටතේ වෛද්‍යවරුන් 12 දෙනකුගෙන් සහ හෙදියන් 13 දෙනකුගෙන් යුක්ත කණ්ඩායමක් මගින් ප්‍රතිකාර ලබාදීම සිදු කෙරේ.රෝහලෙන් ප්‍රතිකාර ලබා ගත් රෝගීන් අතර දින හයක් වයසැති දරුවකු ද, අවුරුදු 86ක් වයසැති වැඩිහිටියකු ද වේ. ඔවුන් සියලු දෙනා ප්‍රතිකාර ලබා සුවපත් වීම මඟින් පෙන්නුම් කරනුයේ වයස් භේදයකින් තොරව ඩෙංගු රෝගය සඳහා ඕනෑම අයකුට සාර්ථක ලෙස ප්‍රතිකාර ලබාදිය හැකි බව යැයි සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122610</link>
    <topic>බොරු චෝදනා එල්ල කරන්න එපා ආයතනය රැකගැනීමට එකතුවන්න</topic>
    <author>රක්ෂණ ශ්‍රියන්ත</author>
    <content>අක්‍රමිකතා, වංචා, දූෂණ තමන් සිදුකර ඇත්නම් අභූත චෝදනා එල්ල නොකර ඒවා හෙළිකරන ලෙසත් ඒ ගැන ස්වාධීන පරීක්ෂණයකට තමන් සියලු දෙනා සූදානම් බවත් පවසන මිල්කෝ පාලනාධිකාරිය මිල්කෝ ආයතනය රුකගැනීමට වහාම සේවයට පැමිණෙන ලෙස සේවකයන්ගෙන් ඉල්ලා සිටී.වැඩවර්ජන මධ්‍යයේ වුවද දේශීය කිරිගොවියාත් පාරිභෝගිකයාත් රුකගැනීමට දැනට සේවයේ නියුතු ‍සීමිත සේවක සංඛ්‍යාව යොදා ගනිමින් කිරි නිෂ්පාදන අඛණ්ඩව සිදුකරන බවත් සේවයට පැමිණෙන සේවකයන්ගේ ආරක්ෂාව උපරිමව සහතික කරන බවත් මිල්කෝ සභාපති සුනිල් වික්‍රමසිංහ මහතා පවසයි.ඒ මහතා මේ බව පැවසුවේ පෙරේදා(24) කොළඹ වජිර පාරේ මිල්කෝ ප්‍රධාන කාර්යාලයේ පැවැති විශේෂ මාධ්‍ය හමුවේදීය.එහිදී වැඩිදුරටත් අදහස් දැක්වූ මිල්කෝ සභාපති සුනිල් වික්‍රමසිංහ මහතාකිසිදු පූර්ව දැනුම් දීමකින් තොරව පසුගිය 9 වෙනිදා මිල්කෝ සේවකයන් වැඩවර්ජනයක් ඇරඹුවා. පසුව අප පශු සම්පත් හා ග්‍රාමීය ප්‍රජා ඇමැති ආරුමුගන් තොණ්ඩමාන් මහතා සමඟ සාකච්ඡා කර ඔවුන්ගේ ඉල්ලීම් වූ පාරිතෝෂික දීමනා ලබාදීමටත් අවුරුදු පහකට වැඩි සේවය කළ සෙවක මහත්ම මහත්මීන් 31 දෙනෙකුගේ රුකියා ස්ථීර කිරීමත්, තවත් 32 නෙකුගේ වැඩ ස්ථීර කිරීමත් සිදුකළා.නාරාහේන්පිට කර්මාන්ත ශාලාව බඩල්ගම ස්ථාපිත කිරීමට තීරණය කර තිබෙනවා. නමුත් මෙහිදී රුකියා සුරක්ෂිතභාවය පිළිබඳ අප ඉහළම පියවර ගෙන තිබෙනවා. වෙනත් කර්මාන්ත ශාලාවකට යාමට අකමැති අය සඳහා කම්කරු කොමසාරිස්තු‍මාගේ නිර්දේශය මත විශ්‍රාම යා‍මේ ක්‍රමයක් පිළියෙල කොට තිබෙනවා.මේ වැඩවර්ජනය මෙහෙයවන්නේ තිහක පමණ සුළු පිරිසක් පෞද්ගලික න්‍යාය පත්‍රයක් ඉටුකරගන්නයි. යම් පිරිස් අයුතු ක්‍රියා කරන විට අප එය වැළැක්වීමටත් මිල්කෝ රැක ගැනීමටත් ගන්නා ක්‍රියාමාර්ගවලට විරුද්ධව තමයි මේ අය කටයුතු කරන්නේ.අප පාරිභෝගික ජනතාව අපහසුතාවයට පත්නොකර මිල්කෝ ආයතනය රැක ගැනීමට කටයුතු කරනවා. අප මේ ආයතනය භාරගන්නා විට ආදායම රුපියල් මිලියන තුන්සීයක් තිබුණා නමුත් අද රුපියල් මිලියන 700 ත් 725 ත් දක්වා මාසික ආදායමක් ලබනවා. නිෂ්පාදනද වැඩිකර සේවක සුබ සාධනය උපරිම ලෙස ඉහළ නංවා තිබෙනවා. මේ වර්ජනය නිසා මිලියන දෙසීයක පමණ නිෂ්පාදන ‍අලෙවිය අහිමි වී තිබෙනවා.මිල්කෝ උප සභාපති සංජය ලීලාරත්න මහතා අදහස් දක්වමින්මිල්කෝ සංස්කෘතිය වී තිබුනේ වැඩවර්ජනය කර පාලනාධිකාරිය එලවා දමමින් කිහිප දෙනෙකුගේ උවමානා එපාකම් ඉටු කර ගැනීමයි. මේ වර්ජනය කරන්නේ පළමු වතාවට නෙමෙයි. 1995 අරගලවලට එක්වූ අයම තමයි අදත් මේ අරගල කරන්නේ. මෙය පෞද්ගලික න්‍යාය පත්‍රයකට අනුව කරන දෙයක්.මේ පිටුපස බහු ජාතික සමාගම් සිටිනවාදැයි මට සැකයක්ද පවතිනවා. කිරි නිෂ්පාදනවලට වතුර,යූරියා දමනවා තවත් අක්‍රමිකතා සිදුකරනවා අපි මේවා නවතන්න හැදුවහම අපට විරුද්ධව මේ අය නැගී සිටිනවා. මේ වැඩවර්ජන කරන අය අඹේවෙල බ්‍රොයිලර් එක කැඩුවා, පොළොන්නරුව යු.එච්.ටී මැෂින් එක කැඩුවා. අඹේවෙල වතුර ටැංකියේ වතුර ලීටර් ලක්ෂ දෙකක් වතුර අපතේ යැවුවා. සැබෑ වෘත්තීය සමිති නායකයන් මහජන දේපළ හානි කරන්නේ නෑ. කලිනුත් ගණකාධිකාරීවරයෙකු දණ ගස්සවලා හිරිහැර කරලා තිබෙනවා.වර්ජනයට කලින් ගබඩාවල තිබූ කිරි ආහාර ලක්ෂ 480 ක පමණ මේ වර්ජන කරුවන් මුදානොහැර තබාගෙන සිටියා. අප දැන් ඒවාත් මහජනයා සඳහා නිකුත් කරලා තිබෙනවා.අපි වැරදි කර තිබෙනවා කියා ඔප්පු කළහොත් සේවයෙන් අස්වෙන්න වුවත් නැතහොත් අධිකරණය ඉදිරියට යාමාට සූදානම්.මේ අවස්ථාවට මිල්කෝ ක්‍රියාකාරී අධ්‍යක්ෂ නවුෂාඩ් ජුනයිඩ් මහතා ඇතුළු උසස් නිලධාරීහුද එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122611</link>
    <topic>නෙදර්ලන්ත තරුණියගෙන්සුනාමි ඡායාරූප කෞතුකාගාරයක්</topic>
    <author>රවිදු ලසිත දීයගහගේ අහංගම සමූහ</author>
    <content>සුනාමි ඛේදවාචකය සිදුවී දෙසැම්බර් 26 වැනි දිනට වසර නවයක් සපිරේ. මේ විපතේදී අපේ රටේ හතලිස් දහසක් පමණ මරුමුවට පත්වූහ. එමෙන්ම පහළොස් දහසක් පමණ තුවාල ලැබූ අතර තවත් පන්දහසකට අධික පිරිසක් අතුරුදහන් වූහ.මේ බිහිසුණු සුනාමියෙන් රටට සිදුවූ පුවත පිළිබිඹු කරන අපූරු ඡායාරූප කෞතුකාගාරයක් ගාල්ල කොළඹ මහා මාර්ගයේ හික්කඩුව තෙල්වත්ත මන්සන්ධියේ විවෘත කර තිබේ.ඉතා සංවේදී මෙන්ම අතිශය බියකරු ඡායාරූප විශාල ප්‍රමාණයක් මෙම ඡායාරූප කෞතුකාගාරයේ තැන්පත් කර තිබේ. මෙය ශ්‍රී ලංකාවේ විවෘත කර ඇති පළමුවෙනි සුනාමි ඡායාරූප කෞතුකාගාරය වේ.සුනාමියෙන් පසුව සහන කණ්ඩායමක් සමඟ නෙදර්ලන්තයේ සිට හික්කඩුවට පැමිණි ජැකී වෑන් ඔස්ට්වින් නැමති තරුණිය විසින් මෙම කෞතුකාගාරය ආරම්භ කර ඇත. මෙය විවෘත කළ අයුරු දැනට එම කෞතුකාගාරයේ පාලිකාව වන අයි.ඩී. කමනි මෙසේ විස්තර කළාය.තෙල්වත්ත හන්දියේ තිබුණු අපේ නිවස සුනාමියෙන් විනාශයට පත්වුණා. සුනාමි සහන වැඩට පැමිණි ජැකී සුනාමි ඡායාරූප කෞතුකාගාරයක් පිහිටුවීමට තැනක් සොයමින් සිටියා.අපේ නිවස තිබූ තැන මේ කෞතුකාගාරය විවෘත කිරීමට ලබා දුන්නා. ජැකී සහන වැඩවල යෙදෙන අතරේම මේ ඡායාරූපත් එකතුකර තිබුණා. 2007 දී ජැකී මේ කෞතුකාගාරය විවෘත කර එහි පාලනය මට භාර දී ආපසු නෙදර්ලන්තයට ගියා. දැන් අවුරුද්දකට වරක් හෝ දෙවරක් ජැකී මේ කෞතුකාගාරය බැලීමට එනවා. හික්කඩුවේදී සිංහල තරුණයෙකු සමඟ ප්‍රේම සම්බන්ධයක් ඇති කරගත් ජැකී ඔහු සමඟ විවාහ වී දැනට නෙදර්ලන්තයේ පදිංචිව සිටිනවා. ඔවුන්ට දරුවන් දෙදෙනෙක්ද ඉන්නවා.දේශීය මෙන්ම විදේශීය සංචාරකයින්ද විශාල පිරිසක් දිනපතා මේ කෞතුකාගාරය නැරඹීමට එනවා. නමුත් අපි කිසිම අයකිරීමක් නොකර නොමිලේ කෞතුකාගාරය නැරඹීමටඉඩ ලබා දී තියනවා. සුනාමි විපත නොදුටු ඕනෑම කෙනෙකුට සුනාමියේ බිහිසුණු බව අවබෝධ කරගැනීමට මේ කෞතුකාගාරයේ තැන්පත් කර ඇති ඡායාරූප හොදටම ප්‍රමාණවත් යයිද කමනි අප සමග පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122612</link>
    <topic>“SLBC ත්‍රිවිල් ස්ටාර් අභිමන් රාත්‍රිය”</topic>
    <author> ඡායාරූපය - සමන් ශ්‍රී වෙදගේ</author>
    <content>“SLBC ත්‍රිවිල් ස්ටාර් අභිමන් රාත්‍රිය” පසුගිය (22) රාත්‍රියේ නෙළුම් පොකුණ මහින්ද රාජපක්ෂ රඟහලේදී ඉතා උත්සවාකාරයෙන් ආරක්ෂක ලේකම් ගෝඨාභය රාජපක්ෂ, ගුවන්විදුලි සංස්ථා සභාපති හඩ්සන් සමරසිංහ මහත්වරුන්ගේ ප්‍රධානත්වයෙන් පැවැත්විණි. එහිදී ප්‍රථම ස්ථානය හිමිකරගත් මහියංගනයේ නිර්මාණි කෞෂල්‍යා කුමාරිට ආරක්ෂක ලේකම්තුමා විසින් ජයග්‍රාහි කුසලානය පිරිනැමූ අයුරු.ආබාධිත රණවිරුවන් 29 දෙනෙක් වෙනුවෙන් ත්‍රි රෝද රථ බෙදාදීමක් රණවිරුසේවා අධිකාරියේ සභාපතිනී පද්මා වෑත්තෑව මහත්මියගේ ප්‍රධානත්වයෙන් මහවැලි කේන්ද්‍රයේදී පෙරේදා (24) පැවැත්විණි. පද්මා වෑත්තෑව මහත්මිය විසින් ආබාධිත රණවිරුවකුට ත්‍රි රෝද රථය නිල වශයෙන් ලබාදුන් අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122613</link>
    <topic>අගමැතිට එල්ල කරන චෝදනාමහ පොළොව නුහුලන අපරාධයක්</topic>
    <author/>
    <content>අග්‍රාමාත්‍ය ආචාර්ය දි. මු. ජයරත්න මහතාට එල්ල වන චෝදනා මහපොළොව නුහුලන අපරාධයක් බවත්, ඒ සම්බන්ධයෙන් තමන් වහන්සේ ද කම්පාවට පත්වී ඇති බව අස්ගිරි පාර්ශ්වයේ මහානායක අතිපූජ්‍ය උඩුගම බුද්ධරක්ඛිතාභිධාන මහානායක මාහිමිපාණන් වහන්සේ ප්‍රකාශ කරති.අගමැතිතුමාට හම්බකර ගන්න ඕනේ නම් ඒ සඳහා එතුමාට ඕනෑ තරම් අවස්ථා තිබුණා. අපි දන්නා තරමට එතුමා දේශපාලනය තුළින් හම්බ කරලා නෑ. ජීවි‍තයේ අවසන් කාල පරිච්ඡේදයේ මෙවැනි චෝදනාවලට ලක් වන්නට තරම් එතුමා වරදක් කලා කියලා අපිට විශ්වාස කරගන්න පුළුවන් කමක් නැතැයිද නාහිමියෝ ප්‍රකාශ කළහ.මහානායක මාහිමිපාණන් මේ බව ප්‍රකාශ කළේ පසුගියදා (23) පස්වරුවේ උඩුනුවර හා උඩපළාත ප්‍රාදේශීය නාහිමිවරුන් ඇතුළු භික්ෂූන් වහන්සේලා කණ්ඩායමක් උන්වහන්සේ බැහැ දැක අගමැතිවරයාට එල්ල වන චෝදනා සම්බන්ධයෙන් උන්වහන්සේලා මහනාහිමියන්ගේ අවධානය යොමු කළ අවස්ථාවේදීය. එහිදී ප්‍රාදේශීය මහා සංඝරත්නය වෙත අදහස් දැක්වූ මහනාහිමියෝ මෙසේද ප්‍රකාශ කළහ.ජනාධිපතිතුමා, අගමැතිතුමා, විපක්ෂ නායකතුමා ඔය කොයි කවුරුත් මගේ දායකයෝ. අගමැතිතුමා ගැන මම බොහෝ කල් ඉඳලා තොරතුරු දන්නවා. එතුමා දේශපාලනය වෙනුවෙන් විශාල කැප කිරීම් කළ අයෙක් එතුමාට පක්ෂයෙන් අභියෝග ආවත් පැනලා ගියේ නෑ. එතුමා මුදල් හම්බ කරන්න උත්සාහ කළ අයෙක් නොවෙයි.කෙනෙකු‍ට චෝදනාවක් එල්ල කරන කොට හොඳට හොයලා බලලා එහෙම කරන්න ඕනේ. එහෙම නැතුව පෞද්ගලිකව හානි කිරීමේ චේතනාවෙන් කරන චෝදනා පිළිගන්න බෑ. අගමැතිතුමා දැන් එතුමාගේ අවසන් කාලය ගත කරන්නේ. එතුමා මේ වගේ බරපතළ වැරැද්දකට හවුල් වේවි කියලා හිතන්න අමාරුයි.‍කොහොමත් කවුරු මොනවා කිව්වත් තමන් නිවැරදි නම් පෙරටත් වඩා උනන්දුවෙන් හා ධෛර්යයෙන් අගමැති තනතුරේ කටයුතු කිරීම තමයි කළ යුත්තේ යැයි ද මහා නාහිමියෝ ප්‍රකාශ කළහ.ශ්‍රී ලංකා රාමඤ්ඤ මහා නිකායේ මහානායක අතිපූජ්‍ය නාපාන ප්‍රේමසිරි නාහිමියන්ද මේ සම්බන්ධයෙන් අදහස් දක්වමින් මෙසේ සඳහන් කළහ.“අපේ අගමැතිතුමා විවිධ අමාත්‍ය තනතුරු දරපු දුරදිග බලා කටයුතු කරන ගුණ ගරුක මහත්මයෙක්. එතුමා කිසිවිටෙක මේ රටට ජාතියට අයහපතක් වන දෙයක් කරන්නේ නෑ.ඒ ගැන අපට බලවත් විශ්වාසයක් තියෙනවා. එතුමාට අපවාද චෝදනා එල්ල වුණත් ඒවා ඔප්පු කරලා නෑනේ. ඒ නිසා අගමැතිතුමා ඒ සියලුදේවල් ආශිර්වාදයන් සේ සළකා තව තවත් ධෛර්යයෙන් කැපවීමෙන් කටයුතු කළ යුතු යැයි උන්වහන්සේ සඳහන් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122614</link>
    <topic>ඇමැති සියඹලාපිටියගේ ‘තුන්වැනි සිතුවිල්ල’ අපේ සංස්කෘතික උරුමය විදහාපාන තිළිණයක්</topic>
    <author>මහින්ද අලුත්ගෙදර</author>
    <content>අපේ සංස්කෘතික උරුමය සැබැවින්ම කියාපාන අනර්ඝ තිළිණයක් ලෙස "තුන්වැනි සිතුවිල්ල" ග්‍රන්ථය හඳුන්වා දියහැකි බව ශ්‍රී ජයවර්ධනපුර විශ්වවිද්‍යාලයේ උපකුලපති ආචාර්ය එන්.එල්.ඒ කරුණාරත්න මහතා ප්‍රකාශ කරයි.එය ඉතා විශිෂ්ට ග්‍රන්ථයක් වශයෙන් පෙන්වාදෙන ඒ මහතා අපේ ජන සමාජයට අතිශය වැදගත් කරුණු රැසක් කෙරෙහි අවධානය යොමුකර තිබෙන බවද රටේ සෑම පුද්ගලයෙකුටම ප්‍රයෝජනයට ගතහැකි ලෙස එය සම්පාදනකර තිබෙන බවද පෙන්වා දෙයි.උප කුලපතිවරයා මේ බව සඳහන් කළේ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා විසින් රචිත "තුන්වැනි සිතුවිල්ල" ග්‍රන්ථය එළිදැක්වීම වෙනුවෙන් ශ්‍රී ලංකා පදනම් ආයතන ශ්‍රවණාගාරයේ දී පැවැති උත්සවයට සහභාගී වෙමිනි.රංජිත් සියඹලාපිටිය මහතා සිළුමිණ පුවත්පතට ලියන ලද තීරුලිපි එකතුවක් වන මේ ග්‍රන්ථය ඒ මහතා විසින් රචිත පස්වැනි ග්‍රන්ථය වෙයි. "දේශපාලනය හා මාධ්‍ය" යන තේමාව යටතේ ආචාර්ය එල්.එම් කරුණාරත්න මහතා මෙහිදී සිය ප්‍රධාන දේශනය පවත්වන ලදී.එහිදී වැඩිදුරටත් අඳහස් පළකළ ආචාර්ය එන්.එල්.ඒ කරුණාරත්න මහතා,1959 වර්ෂයේදී සිංහල භාෂාව හා බෞද්ධ සංස්කෘතිය සමඟින් ශ්‍රී ජයවර්ධනපුර විශ්වවිද්‍යාලය ආරම්භ කළා. බුදුදහමට අනුව අපි කුසල් කළයුතු වන අතර අකුසල් කළයුතු වන්නේ නැහැ. ඒ වගේම කෘතගුණ යන්න අපේ සංස්කෘතියේ ඉතා වටිනා ගුණයක් වෙනවා. ඒ වටිනා ගුණය රංජිත් සියඹලාපිටිය මහතාට පිරිනමන්නට කැමැතියි. මෙහිදී අපි සන්නිවේදනය සම්බන්ධයෙන් අවධානය යොමුකළ යුතු වෙනවා.කිසියම් දෙයක් යමෙකුට දැන ගැනීමට සැළැස්වීම සන්නිවේදනය වෙනවා. රංජිත් සියඹලාපිටිය මහතා සිය තීරුලිපි මඟින් රටට, ජන සමාජයට යහපත් දේ සන්නිවේදනය කර තිබෙනවා. දේශපාලනය සම්බන්ධයෙන් නොයෙක් දේ විග්‍රහ කරනවා. ඇතැම් දේශපාලඥයන් සම්බන්ධයෙන් නොයෙක් අදහස් තිබෙනවා. නමුත් රංජිත් සියඹලාපිටිය මහතාට එහෙම නැහැ.රංජිත් සියඹලාපිටිය මහතා මේ ග්‍රන්ථයට පෙර තවත් ග්‍රන්ථ කිහිපයක් රචනාකර තිබෙනවා. ඒ වගේම පුවත්පත් රැසකට තීරුලිපි සපයා තිබෙන බව කියන්න පුළුවන්. ඒ මහතා තුන්වැනි සිතුවිල්ල ග්‍රන්ථය හොඳින් ලියා තිබෙනවා. පසුගිය 2012 වනවිට මේ රටේ මාධ්‍ය ආයතන 644 ක් පැවතියා. එය වසර හතරක කාලයක් තුළ සියයට 105 කින් වර්ධනය වී තිබෙනවා කියන්න පුළුවන්. නමුත් රජයේ පාර්ශවයෙන් ඇත්තේ ඉතාම සීමිත මාධ්‍ය ආයතන ප්‍රමාණයක් පමණයි. එහි වර්ධනයද අවම මට්ටමක තිබෙනවා.මෙවැනි තීරුලිපි මඟින් රටේ සංවර්ධනය සම්බන්ධයෙන් ජනතාව දැනුවත් වෙනවා. රටක් ජාතියක් ඉදිරියට එන්නේ නම් අපි ඒ සම්බන්ධයෙන් ආඩම්බර වෙනවා.සිළුමිණ පුවත්පතේ හිටපු ප්‍රධාන කර්තෘ ප්‍රවීන මාධ්‍යවේදී කරුණාදාස සූරියආරච්චි මහතා,රංජිත් සියඹලාපිටිය මහතා මේ රටේ දේශපාලඥයෙක් වෙනවා. ඒ වඟේම වගකීමෙන් කටයුතු කරන කැබිනට් ඇමැතිවරයෙක්. තීරුලිපි රචකයෙක් යනු සුවිශේෂී පුද්ලයෙක්. සැබවින්ම එය කැබිනට් ඇමැතිකමටත් වඩා විශේෂ වැදගත් කමක් උසුළනවා. ඒ නිසා රංජිත් සියඹලාපිටිය මහතා සුවිශේෂී පුද්ගලයෙකු වෙනවා. මාධ්‍ය ක්ෂේත්‍රය තුළ තීරුලිපි රචකයන්ට විශේෂ ස්ථානයක් හිමි වෙනවා. අපේ මතකයට පැමිණෙන බොහෝ මාධ්‍යවේදීන් තීරුලිපි රචකයන් වෙනවා.විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා,මේ ග්‍රන්ථය ප්‍රථමයෙන්ම ජනාධිපති මහින්ද රාජපක්ෂ මහතාට පිළිගැන්වූවා. අද එය ප්‍රසිද්ධියට පත් කරනවා. මෙහිදී ප්‍රධාන දේශනය කරන ලෙස මා ඉගෙනගත් විශ්වවිද්‍යාලයේ උපකුලපතිවරයාටත් විශේෂ දේශනයක් කරන ලෙස සිළුමිණ පුවත්පතේ හිටපු ප්‍රධාන කර්තෘ කරුණාදාස සූරිය ආරච්චි මහතාටත් ආරාධනා කළා. අපි මේ රටේ නොබලන පැත්තක පවතින ගැටලු සම්බන්ධයෙන් අවධානය යොමුකිරීමට මේ ග්‍රන්ථය මඟින් උත්සාහ කළා.අපි ප්‍රධාන වශයෙන් කරුණු දෙකක් කෙරෙහි අවධානය යොමු කළා. කිසියම් ප්‍රශ්නයක් දෙස බලන ආකාරය මේ තුළින් විග්‍රහකර තිබෙනවා. ශ්‍රී ලංකා තරුණ සේවා සභා සංස්කෘතික කණ්ඩායම ඉදිරිපත්කළ සංස්කෘතික අංගයන්ගෙන් මේ උළෙල වර්ණවත් වූ අතර විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ මීළඟ ග්‍රන්ථය වන "දැයට කිරුළ" මේ වනවිට මුද්‍රණයේ පවතින අතර එය ඉදිරියේදී එළිදැක්වීමට නියමිතයි.විදුලි සංදේශ හා තොරතුරු තාක්ෂණ අමාත්‍යාංශයේ ලේකම් එච්.එම් ගුණසේකර, කැබිනට් ලේකම් සුමිත් අබේසිංහ, ජනමාධ්‍ය හා ප්‍රවෘත්ති අමාත්‍යාංශයේ අතිරේක ලේකම් කේ.පී ජයන්ත, ස්වාධීන රූපවාහිනී මාධ්‍ය ජාලයේ සභාපති රොස්මන්ඩ් සේනාරත්න, විදේශ රැකියා ඒජන්සියේ සභාපති සේනක අබේගුණසේකර, ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සාමාන්‍යාධිකාරී අභය අමරදාස මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122615</link>
    <topic>යාපනයේ අච්චුවේලි කර්මාන්තපුරයජනවාරිය අවසන් වීමට පෙර ආරම්භ කරනවා</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>ඉන්දියානු රජයේ ආධාර යටතේ යාපනයේ අච්චුවේලි ප්‍රදේශයේ ආරම්භ කිරීමට යන අච්චුවේලි කර්මාන්තපුරය 2014 ජනවාරි මස අවසන් වීමට ප්‍රථම ආරම්භ කිරීමට කටයුතු කරන බව සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පෙරේදා (23: එම කර්මාන්ත පුරයේ ඉදිකිරිම් කටයුතු නිරීක්‍ෂණය කිරිමේ චාරිකාවකට එක්වෙමින් ප්‍රකාශ කළේය.අක්කර 64ක භූමිප්‍රමාණයක පිහිටුවා තිබෙන මෙම කර්මාන්ත පුරය ලංකා කාර්මික සංවර්ධන මණ්ඩලයට අයත් එකකි. පසුගිය යුද්ධය නිසා සම්පූර්ණයෙන්ම විනාශ වී තිබූ මෙම කර්මාන්ත පුරය ඇමැති ඩග්ලස් දේවානන්දා මහතාගේ දැඩි උත්සාහය නිසා නැවත ආරම්භ කිරීමට හැකිවී ඇත.මේ සඳහා ඉන්දියානු රජයේ ආධාර රුපියල් මිලියන 175කට අධික ප්‍රමාණයක් ලැබී තිබෙන අතර ශ්‍රී ලංකා රජය යොදවා ඇති රුපියල් මිලියන 25ක් ඇතුළුව මිලියන 200ක මුදලින් දැන් සම්පූර්ණයෙන්ම යටිතල පහසුකම් වර්ධනය කොට මූලික අවශ්‍යතා 90%කට වඩා සම්පූර්ණ කොට ඇත.මාර්ග, වැසිකිළි පහසුකම්, පානීය ජලය, විදුලිය සහ කාර්යාලීය පහසුකම් යනාදී සියල්ල දැන් සම්පූර්ණ කොට ඇති අතර මෙම කර්මාන්ත පුරයේ සිට ඒ-9 මාර්ගය දක්වා අවශ්‍ය නවීන මාර්ග පහසුකම් සකස්කරගෙන යනු ලබයි. ඒ අනුව ආයෝජකයින්ට අවශ්‍ය සියලූ යටිතල පහසුකම් දැන් සපිරෙනු ඇත.මෙහි මුල් අදියර හැටියට අක්කර 24ක භූමි ප්‍රමාණයක ආයෝජකයින්ට කර්මාන්ත ඇරඹීමට අවශ්‍ය පහසුකම් හා ඉඩම් කට්ටි සපයනු ඇත.සංවර්ධනය කෙරෙමින් පවතින සම්පූර්ණ කර්මාන්තපුරයම නිරීක්‍ෂණය කළ අමාත්‍යවරයා, වැඩකටයුතු ඉතා ඉක්මණින් නිම කොට ලබන ජනවාරි ආරම්භ වන විට එහි මුල් අදියර ආරම්භ කිරිමට අවශ්‍ය සියලූ අවශ්‍යතා සම්පූර්ණ කරන ලෙස නිලධාරීන්ට උපදෙස් දුනි. මෙම අවස්ථාවට කර්මාන්ත පුරයේ ඉදිකිරීම් වැඩකටයුතු භාරව සිටින යුනොප්ස් සංවිධානයේ ඉංජිනේරු ශාන්තා දේවි මහත්මිය, ලංකා කාර්මික සංවර්ධන මණ්ඩලයේ යාපනය දිස්ත්‍රික්ක නියෝජ්‍ය අධ්‍යක්‍ෂ ගංගාදරන් හා ලංකා කාර්මික සංවර්ධන මණ්ඩලයේ අධ්‍යක්‍ෂ චින්තන ද සිල්වා යන මහත්ම මහත්මීහු ද සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122616</link>
    <topic> අනුරාධපුර නව සංඝමිත්තා රාමය යළි ආරම්භ කරමින් අධ්‍යාපන කටයුතු සිදුකරන්න</topic>
    <author>අමිල ප්‍රභාත් වනසිංහ</author>
    <content>දස සිල් මාතාවන්ගේ අධ්‍යාපන පිඨයක් වන අනුරාධපුර නව සංඝමිත්තා රාමය යළි ආරම්භ කරමින් අධ්‍යාපන කටයුතු සිදුකරන මෙන් අනුරාධපුර දස සිල් මාතාවන්ගේ සංගමයේ උප සභාපති අනුරාධපුර ධම්මානි අනුරපාලි මෑණියෝ ඉල්ලිමක් කර සිටිති.1992 වර්ෂයේ අනුරාධපුර බසවක්කුතම වැව ආසන්නයේ ඉදිකර ඇති මෙම අධ්‍යාපන පීඨය ඉන් පසුව වසර කිහිපයක් නිසිපරිදි ක්‍රියාත්මකවී ක්‍රමයෙන් අධ්‍යාපන කටයුතු නැවති ගොඩනැගිලිද විනාශට පත්ව තිබිණ.පසුගිය වසරේ ජනාධිපති මහින්ද රාජපක්ෂ මහතා අනුරාධපුරයේ පැමිණි අවස්ථාවක ගරාවැටිමට ලක්ව තිබු අනුරාධපුර නව සංඝමිත්තා ආරාමය දැක කඩිනමින් පිළිසකර කර අධ්‍යාපන කටයුතු යළි ආරම්භ කරන ලෙස අදාළ ආයතන නිළධාරින්ට දැනුම් දි තිබේ.අනතුරුව එම ආරමයේ වැඩසිටි අනුරාධපුර ධම්මානි අනුරපාලි මෑණියන්ගේ අනුශාසනා පරිදි උතුරුමැද පළාත් ආණ්ඩුකාර කරුණාරත්න දිවුල්ගනේ මහතා ඇතුළු නිළධාරින්ගේ මගපෙන්විම යටතේ බුද්ධශාසන කටයුතු අමාත්‍යංශයේ මුල්‍ය ප්‍රතිපාදන මත පුනෑව නාවික හමුදා කදවුරේ නිළධාරින්ගේ ශ්‍රමදායකත්වයෙන් මෙහි පිළිසකර කරිම් ආරම්භ කළ අතර මේවන විට එහි වැඩ අවසන්ව පවති.අදාළ අංශ වෙතින් ආරමයේ යතුරු තවමත් භාරදි නොමැති බව එහිවැඩ සිටින අනුරාධපුර ධම්මානි අනුරපාලි මෑණියෝ පවසති.එසේම එහි මේවන විට ඇතිවි තිබෙන ගැටළුව පිළිබදව අදහස් දක්වන අනුරාධපුර ධම්මානි අනුරපාලි සිල්මාතාව,නාවික හමුදාවෙන් නොවැම්බර් මස 30 වනදින මෙහි වැඩ අවසන් කෙරුන නමුත් එහි යතුරුභාර දුන්නේ නෑ.ජනාධිපතිතුමන්ගේ කාරුණික අවධානය යොමුකර අධ්‍යාපනය හැදැරිමට නොහැකිව ආර්ථික අපහසුතාවන්ට ලක්ව සිටින මේ රටේ අසරණ සිල්මාතාවන් වෙනුවෙන් මෙම අධ්‍යාපන ආරාමය විවෘත කර දෙන ලෙස ඉල්ලා සිටින බවද උන්වහන්සේ වැඩිදුරටත් සදහන්කර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122617</link>
    <topic>පිරිවෙන් විභාගය සමත්හිමිවරුණට කොරියාවට යන්න වරම්</topic>
    <author>සුභාෂීණී සේනානායක</author>
    <content>පිරිවෙන් අවසාන විභාගය ඉහළින් සමත් ස්වාමීන් වහන්සේට කොරියන් අධ්‍යාපන චාරිකාවක් ලබා දීමට කොරියන් සමාගමක් එකඟ වී ඇත. වාර්ෂිකව පිරිවෙන් අවසාන විභාගයෙන් ඉහළ සමාර්ථ ලබාගන්නා ස්වාමීන් වහන්සේ පිරිසකට මෙම අධ්‍යාපන චාරිකාව ලබාදීමට කොරියාවේ 4 Dream සමාගම එකඟත්වය පල කර තිබෙන බව අධ්‍යාපන ඇමැති බන්දුල ගුණවර්ධන මහතා ප්‍රකාශ කළේය. ඒ අනුව 2012 වර්ෂයේ මූලික පිරිවෙන් අවසාන විභාගයෙන් ඉහළින්ම සමත් වූ ස්වාමීන් වහන්සේ දස නමක් පසුගිය ඔක්තෝබර් මස සතියක කාලයක් කොරියාවේ අධ්‍යාපන චාරිකාවක නිරත වූහ.මෙම ස්වාමීන් වහන්සේ හා කොරියානු සමාගමේ නියෝජිත පිරිසක් අධ්‍යාපන ඇමැති බන්දුල ගුණවර්ධන මහතා පසුගියදා හමු වූ අතර එහිදී ස්වාමින් වහන්සේගේ ඉදිරි අධ්‍යාපන කටයුතු වෙනුවෙන් කොරියාවේ මුදල් ආධාර ලබාදීම ද සිදු විය. මෙම අවස්ථාවට අධ්‍යාපන අමාත්‍යාංශයේ නියෝජ්‍ය අධ්‍යාපන අධ්‍යක්ෂ වටිනාපහ සෝමානන්ද හිමියෝද , අධ්‍යාපන අමාත්‍යාංශයේ ලේකම් අනුර දිසානායක මහතා ඇතුළු පිරිසක් එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122618</link>
    <topic>මහින්ද චින්තන ඉදිරි දැක්ම දේශපාලන ලියැවිල්ලක් නොවේ</topic>
    <author>මහින්ද අලුත්ගෙදර</author>
    <content>"මහින්ද චින්තන ඉදිරි දැක්ම" දේශපාලන න්‍යාය පත්‍රයක් නොව රටේ සංවර්ධනය වෙනුවෙන් ක්‍රියාත්මක රජයේ වැඩපිළිවෙළ බව ශ්‍රී ජයවර්ධනපුර විශ්ව විද්‍යාලයේ උපකුලපති ආචාර්ය එන්.එල්.ඒ කරුණාරත්න මහතා ප්‍රකාශ කරයි. ඇතැමුන් මෙය දේශපාලන ලියැවිල්ලක් වශයෙන් හැදින්වීමට උත්සාහ දරන බව පෙන්වා දෙන ඒ මහතා වැඩි පිරිසක් මේ සම්බන්ධයෙන් දැනුවත් වී නොමැති බවද නොදැනුවත්කම හේතුවෙන් දේශපාලනඥයන්, රජයේ නිලධාරීන් දරන උත්සාහය දුෂ්කර කටයුත්තක් වී තිබෙන බවද පෙන්වා දෙයි.රටේ සංවර්ධනය සඳහා වන වත්මන් රජයේ මෙම සැලැස්ම ක්‍රියාත්මක කළයුතු බව පෙන්වා දෙන ආචාර්ය එන්.එල්.ඒ කරුණාරත්න මහතා යන ගමන සහ යායුතු ගමන අවබෝධ කරගත යුතු බවද රටක්, ජනතාවක් සංවර්ධනය අතින් ඉදිරියට පැමිණෙන්නේ නම් ඒ සම්බන්ධයෙන් සතුටු වියහැකි බවද කියාසිටී.පසුගිය 2005 වසරේදී ශ්‍රී ලංකාවේ ඒක පුද්ගල ආදායම අමෙරිකානු ඩොලර් 1,000ක්ව පැවැති බව සිහිපත් කරන ශ්‍රී ජයවර්ධනපුර විශ්ව විද්‍යාලයේ උපකුලපතිවරයා එම අගය එළැඹෙන 2016 වනවිට ඇමෙරිකානු ඩොලර් 4,000 දක්වා ඉහළ නැංවීම රජයේ අරමුණ වී තිබෙන බවද සඳහන් කරයි.ආණ්ඩුවේ සංවර්ධන ප්‍රතිපත්තිය පාසල් විෂය මාලාවට මෙන්ම විශ්ව විද්‍යාල විෂය මාලාවටද ඇතුළත් කළයුතු බව සඳහන් කරන ඒ මහතා එවිට ‍රටේ සිදුවන ක්‍රියාකාරකම් සම්බන්ධයෙන් මනා අවබෝධයක් ලබාගත හැකි බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=n13122619</link>
    <topic>දකුණු සූඩානයේ සිටින ශ්‍රී ලාංකිකයින් 11ක් උගන්ඩාවට ගෙන්වා ගැනීමට පියවර</topic>
    <author>මහින්ද අලුත්ගෙදර</author>
    <content>දකුණු සූඩානයේ පවතින යුද ගැටුම් තත්ත්වය හේතුවෙන් එරට සේවය කරන ශ්‍රී ලාංකිකයින් 11 දෙනෙකු උගන්ඩාවේ කම්පාලා නුවර පිහිටි ශ්‍රී ලංකා මහ කොමසාරිස් කාර්යාලය වෙත ගෙන්වා ගැනීමට රජය පියවර ගෙන ඇත.ශ්‍රී ලාංකිකයන් 75 දෙනෙකු පමණ මේ වනවිට දකුණු සූඩානයේ සේවය කරන අතර දැනට රැදී සිටින පිරිසගේ ආරක්ෂාව තහවුරුකර තිබෙන බව විදේශ කටයුතු අමාත්‍යංශය අවධාරණය කරයි.මේ වනවිට දකුණු සූඩානයේ රැදී සිටින ශ්‍රී ලාංකිකයන් එරට ගුවන් තොටුපළවල සහ හෝටල්වල සේවය කරන පිරිසක් බවද ඔවුන්ගේ ආරක්ෂාව සම්බන්ධයෙන් උගන්ඩාවේ ශ්‍රී ලංකා මහකොමසාරිස් කාර්යාලය, කෙන්යාවේ ශ්‍රී ලංකා මහ කොමසාරිස් කාර්යාලය සහ ඊජිප්තුවේ ශ්‍රී ලංකා තානාපති කාර්යාලය හරහා සොයා බලන බවද එම අමාත්‍යාංශය සදහන් කරයි.මේ වනවිට දකුණු සූඩානය තුළ ගැටුම්කාරී තත්ත්වයක් පැවැතිය ද එරට සේවය කරන ශ්‍රී ලාංකිකයන්ට ගැටලුවක් නොමැති බව පෙන්වාදෙන විදේශ කටයුතු අමාත්‍යාංශය අවශ්‍ය වුවහොත් ඔවුන් ගෙන්වා ගැනීමට කඩිනම් පියවර ගන්නා බවද කියාසිටී. සූඩාන ජනාධිපතිවරයා බලයෙන් පහකිරීම සඳහා කැරලිකරුවන් විසින් ප්‍රහාරයක් ආරම්භ කර ඇති අතර පසුගිය දින කිහිපය තුළ ඇතිවු ගැටුම් හේතුවෙන් පුද්ගලයින් 1,000 කට වැඩි පිරිසක් ජීවිතක්ෂයට පත්ව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r1312261</link>
    <topic>කෑගල්ල රංවල සිට මීපිටිය දක්වාවිකල්ප මාර්ගය පෙබරවාරියේ ජනතා අයිතියට</topic>
    <author>කෑගල්ල දිස්ත්‍රික් සමූහ - දයාරත්න බණ්ඩාර</author>
    <content>මහනුවර සිට කොළඹ දක්වා ධාවනය කරන වාහනවලට කෑගල්ල නගරයේදී ඇතිවන මාර්ග තදබදය අවම කිරීමටත් කෑගල්ල නගරයේ ගමන් කරන ජනතාවගේ සුබසාධනය සඳහා කෑගල්ල රංවල සිට මීපිටිය දක්වා කිලෝමීටර් හතරහමාරක් දුරැති විකල්ප මාර්ගය 2014 පෙබරවාරි මස 04 වැනි දින ජනාධිපති මහින්ද රාජපක්ෂ මහතා විසින් ජනතා අයිතියට පත්කෙරේ.මෙදින නිදහස් උත්සවයද කෑගල්ල නගරයේදී පැවැත්වීමට කටයුතු යොදා ඇත. මෙහි පළමු අදියර රංවල වැලිමන්නාතොට දක්වාද දෙවැනි අදියර වැලිමන්නාතොට සිට බාලිකා විදුහල දක්වාද ඉදිකර ඇත.අවසාන අදියර බාලිකා විදුහල සිට මීපිටිය දක්වාද ඉදිකෙරේ. මේ සඳහා වැය කළ මුදල රුපියල් මිලියන දෙදහස් තුන්සියයකි.පිලිහුව සිට නිල්මල්ගොඩ දක්වා ඉදිකෙරෙන ගුවන් පාලමේ දිග මීටර් හැටපහකි. පාලමේ උස අඩි පනස් පහකි. ගුවන් පාලම සඳහා කෝටි තිහක මුදලක් වැයකෙරේ.මෙම ව්‍යාපෘතියේ වැඩ කඩිනම් කරන ලද්දේ දැයට කිරුළ වැඩසටහනට අනුවයි.කෑගල්ලේ දැනට විශාල වාහන තදබදයක් ඇතිවේ. පැය දෙක තුන වාහන නවතා තෙල් පුළුස්සමින් කාලය මිඩංගු කරන කාලයද අවසන් වේ.ඝන වනාන්තරයක් හරහා ඉදිකරන ලද විකල්ප මාර්ගය රජ කාලයේ වැඩක් ලෙසට සැලකිය හැක. පරම්පරා ගණනාවකට උරුමකම් කියන මෙම මාර්ගය ජනාධිපති මහින්ද රාජපක්ෂ මහතාගේ සංකල්පයකට අනුව සිදුකෙරෙන්නෙකි.දැයට කිරුළ වැඩසටහන අනුව ආර්ථික සංවර්ධන ඇමැති බැසිල් රාජපක්ෂ මහතාගේ අධීක්ෂණය යටතේ මෙම මාර්ගය ඉදිකෙරේ.වර්ෂ එකහමාරකින් වැඩ නිම කළ නොහැකි මෙම පාලම මාගා ඉංජිනේරු සමාගම විසින් සේවකයන් දෙසිය පනහක් පමණ යොදවා දිවා රාත්‍රීයෙහි වැඩ කරති.මීට අමතරව කෑගල්ල නගරයේ අතුරුමාර්ග සියල්ලක්ම සංවර්ධනය කෙරෙන අතර කෑගල්ල නගරය තුළ ඇති කඩ ඉවත්කර අඩි 60 මාර්ගය ඉදිකර මංතීරු මඟින් මහජනයාට ගමන් කිරීමටත් ඉඩකඩ සැලැසීමට කටයුතු යොදා ඇත.මෙම විකල්ප මාර්ගයේ අධීක්ෂණ කටයුතු සිදුකිරීමටත් දැයට කිරුළ සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, සබරගමුව ප්‍රධාන ඇමැති මහීපාල හේරත්, කෑගල්ල නගරාධිපති ජී. කේ. සමරසිංහ මහත්වරු විසින් සිදුකරනු ලබති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r1312262</link>
    <topic>සිංහල මුස්ලිම් මිත්‍රත්ව සමිතියෙන්බැමිණිවත්ත විදුහලටලක්ෂ 10ක ගොඩනැඟිල්ලක්</topic>
    <author>අලුත්නුවර සමූහ - ඒ. ඇම්. ටිකිරිබණ්ඩාර</author>
    <content>මාවනැල්ල බැමිණිවත්ත මහා විද්‍යාලයට බලවත් අඩුපාඩුවක්ව පැවති නව ගොඩනැගිල්ලක් ලබාදීම පිළිබඳව බලවත් සතුටට පත්වන බවත්, “සිංහල මුස්ලිම් මිත්‍රත්ව සමිතිය” මගින් ඉටුකර තිබෙන වැදගත් කාර්යය සෙසු අයටත් ආදර්ශයක් බවත් මාවනැල්ල කලාප අධ්‍යාපන අධ්‍යක්ෂ දෙමලහීරියේ අනෝමදස්සි හිමියෝ පැවසූහ.රුපියල් දසලක්ෂයක වියදමින් සිංහල මුස්ලිම් මිත්‍රත්ව සමිතිය මගින් ඉදිකළ නව පාසල් ගොඩනැගිල්ල සිසු අයිතියට පැවරීමේ උත්සවයේදී අනෝමදස්සි හිමියෝ එසේ පැවසූහ.බැමිණිවත්ත මහා විදුහලේ විදුහල්පති උස්සාපිටියේ ධම්මදින්න හිමියන් ද, මාවනැල්ල ප්‍රාදේශීය සභාවේ සභාපති පී. පී. වික්‍රමසිංහ, නාංකූරුගම සිංහල මුස්ලිම් සහයෝගිතා පෙරමුණේ සභාපති ඇලෙක්සැන්ඩර් කරුණාරත්න, ව්‍යාපාරික ඩබ්ලිව්. එච්. එස්. කමල්දීන් මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r1312263</link>
    <topic>කොස් ගසක් කැපුවාට5000ක රජයේ ගාස්තුවක්</topic>
    <author/>
    <content>බලපත්‍රයක් නොමැතිව කොස් ගසක් කපන ලදැයි කියන සිද්ධියක් සම්බන්ධයෙන් චෝදනා ලැබ වරද පිළිගත් රජයේ සේවකයකු බව කියන අයකුට රු.5000ක් රජයේ ගාස්තු වශයෙන් ගෙවන ලෙස මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මෙලෙස චෝදනා ලැබූවේ රාගම පාළුව පදිංචි අල්ලස් හෝ දූෂණ කොමිසන් සභාවේ රාජකාරි කරන සේවකයකු බව පැමිණිල්ලේ සඳහන්ය.කපන ලද කොස් ගස පිහිටි ඉඩමේ විත්තිකරු පදිංචි නැහැ. ඔහු එම ඉඩමේ අයිතිකරු පමණයි. කොස් ගස දිරාපත් වූ හා අනාරක්ෂිත ගසක් බව විත්තිකරු වෙනුවෙන් පෙනී සිටි නීතිඥ නෙල්සන් පී. කුමාරනායක මහතා අධිකරණයට දැන්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r1312264</link>
    <topic>දැනුම මිනුම තරගයෙන්පළමු තැන ධනංජනාට</topic>
    <author/>
    <content>කටුනායක සීදූව සමෘද්ධි බැංකු සංගමයට අයත් වූ 142 උතුරු මධ්‍යම හා දකුණු ග්‍රාම සේවා වසම්වල ශිෂ්‍ය ශිෂ්‍යාවන් සඳහා දැනුම මිනුම ප්‍රශ්න විචාරාත්මක වැඩසටහනක් කටුනායක විදුහල් පරිශ්‍රයේදී පැවැත්විණි.එහිදී දැනුම මිනුම තරගයෙන් ප්‍රථම ස්ථානය හිමිකර ගත් මීගමුව නිව්ස්ටඩ් බාලිකා විදුහලේ 5 වැනි ශ්‍රේණියේ තෙපුලි ධනංජනා ශිෂ්‍යාව ගම්පහ දිසා පාර්ලිමේන්තු මන්ත්‍රිනී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය වෙතින් තමනට හිමි ත්‍යාගය ලබා ගත් අයුරු. ඡායාරූපය - මීගමුව විශේෂ - එච්. ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r1312265</link>
    <topic>අවිධිමත්ව ජලය බැහැර කිරීමෙන්රත්නපුර-ගොළුවාවිල පාරිසරික ගැටලු</topic>
    <author>රත්නපුර දිසා විශේෂ - නිරෝෂන පෙරේරා</author>
    <content>රත්නපුර ගොළුවාවිල සම්පත්පුර මාර්ගයේ ගලා යන ජලය අවිධිමත් ලෙස බැස යාමට සැලැස්වීම නිසා පාරිසරික ගැටලු මතුවී ඇතැයි මධ්‍යම පරිසර අධිකාරිය කළ පරීක්ෂණයකදී හෙළිවී තිබේ.‍මධ්‍යම පරිසර අධිකාරියේ සබරගමු පළාත් අධ්‍යක්ෂ කේ. පී. වැලිකන්නගේ මහතා සබරගමුව පළාත් පාලන කොමසාරිස්වරයාට ලිඛිතව දැනුම් දී ඇත්තේ මාර්ගයේ ජලය බැස යාමට විධිමත් ක්‍රමවේදයක් සකස් කරන ලෙස රත්නපුර මහ නගර සභාවට දැනුම් දෙන ලෙසයි.මධ්‍යම පරිසර අධිකාරිය විසින් එම දැනුම්දීම සිදු කර දෙමසක් ගත වුවත් මෙතෙක් කිසිදු පියවරක් ගෙන නැතැයි පාරිසරික තර්ජන උදාවී ඇති නිවසේ හිමිකාරිය පැමිණිලි කර ඇත. දැඩි බෑවුම් සහිත ස්ථානයක පිහිටි ශිරෝමි රෝහිණී නැමැත්තියගේ නිවස සහිත ඉඩම් කොටසට අක්‍රමවත් ලෙස ජලය බැස යාම නිසා නායයාමේ තත්ත්වයක් ඇතිවීමට ඉඩ ඇති බව මධ්‍යම පරිසර අධිකාරිය සිදු ක්ෂේත්‍ර පරීක්ෂණයේදී අනාවරණය කරගෙන ඇත.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r1312266</link>
    <topic>මධ්‍යම ගෙවතු වගා තරගයේ තෑගි උත්සවය ජනවාරි 05දා</topic>
    <author>දේවහුව සමූහ - ඇම්. ඩී. මහින්දසිරි</author>
    <content>මධ්‍යම පළාත් සභාවේ කෘෂිකර්ම අමාත්‍යාංශය මඟින් සංවිධානය කළ ගෙවතු වගා තරගයේ මාතලේ දිස්ත්‍රික්කයේ ප්‍රථම ස්ථානය මාදිපොළ, එච්. ඇම්. අබේසුන්දර මහතාගේ ගෙවත්තට හිමිවිය.2013 වසරේ මේ තරගාවලිය අංශ 13ක් යටතේ පවත්වන ලදී. ජයග්‍රහකයින්ට ත්‍යාග හා සහතිකපත් ප්‍රදානය 2014 ජනවාරි මස 5 දින ගන්නෝරුවේදී සිදුකිරීමට නියමිතය.වාසලකෝට්ටේ කෘෂිකර්ම උපදේශක ඒ. ඇම්. සුනිල් බණ්ඩාර මහතාගේ තාක්ෂණ උපදෙස් මත ගෙවත්ත සකස් කළ බැව් අබේසුන්දර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r1312267</link>
    <topic>ගණිත අංශයෙන් දෙවැනියා මාතර රාහු‍ලයේ චමෝද්</topic>
    <author>රවිදු ලසිත දීයගහගේ අහංගම සමූහ සහ මාතර දිසා විශේෂ</author>
    <content>උසස් පෙළ විභාගයේදී ගණිත අංශයෙන් පළමුවෙනි ස්ථානය ලබා ගැනීමට ඉලක්ක කරගෙන මම පාඩම් කළා. නමුත් දෙවැනි තැන ලබා ගැනීමට මට හැකිවුණා. එයත් විශාල ජයග්‍රහණයක් යැයි මෙවර පැවති උසස් පෙළ විභාගයේ ගණිත අංශයෙන් දෙවැනි තැන හිමිකරගත් මාතර රාහුල විදුහලේ චමෝද් දමිත සමරජීව සිසුවා පැවැසීය.උසස් පෙළ ප්‍රතිපල නිකුත් වූ පසු ඇඹිලිපිටියේ සිටි අයියා දුරකතනයෙන් කතාකර මා දෙවැනි තැනට සමත්වි ඇතැයි කිවුවා.ඒ වේලාවේ මට විශාල සතුටක් ඇතිවුණා යයිද සමරජීව සිසුවා පැවැසීය.මාතර වේරගම්පිට ශ්‍රි ධර්මවංශ මාවතේ මුතුමල් උයනේ පදිංචි හපුගල ඉංජිනේරු පීඨයේ කාර්මික නිලධාරියකුවන ලලිත සමරජීව සහ රංජනී රුහුණගේ යුවළ චමෝද්ගේ මවුපියෝ වෙති. චමෝද්ට වැඩිමහල් සොහොයුරියන් දෙදෙනෙකි.පළමුවෙනි ශ්‍රේණියේ සිට පස්වෙනි ශ්‍රේණිය දක්වා මාතර ඕල්කට් විදුහලෙන් මූලික අධ්‍යාපනය ලැබූ මොහු පස්වෙනි ශ්‍රේණියේ ශිෂ්‍යත්ව විභාගය සමත්වීමෙන් පසුව රාහුල විදුහලට ඇතුලු විය. එහිදි අ පො ස සාමාන්‍ය පෙළ විභාගයේදී විෂයන් අටකට ඒ සම්මාන සහ එක් විෂයකට බී සම්මානයක් ලබාගෙන එම විභාගය සමත්වීමට හැකිවිය.ඊට පසු ගණිතය විෂය ධාරාවෙන් උසස් පෙළ විභාගයට පෙනී සිට විශිෂ්ඨ ජයග්‍රහණයක් හිමිකර ගත්තේය.මම වැඩිය මහන්සි වී පාඩම් කළේ නැහැ. උදේ 6ට නැගිට පාසල් ගොස් ආපසු පැමිණ රාත්‍රී 10 පමණ වනතුරු පාඩම් කළා.පාඩම් කිරීමේදී බලපෑමක් නැතුව මම නිදහසේ පාඩම් කළා. පාසල් අධ්‍යාපනයට අමතරව මම උපකාරක පන්තිවලටත් ගියා. මගේ පන්තිභාර ගුරුතුමිය වන නදීරා සමන් කුමාරී ගුරුතුමිය නිතරම මා දිරිමත් කළා.මම ඉලක්කයක් තියාගෙන කැපවීමෙන් පාඩම් කළා.ඒ නිසා මම මෙම ජයග්‍රහනය ලබාගත්තා. අනාගතයේ විභාගවලට මුහුණදෙන නංගිලාට මල්ලිලාට මම කියන්නේ හොද ඉලක්කයක් තබාගෙන මහන්සි වී වැඩකරන්න.අනිවාරයෙන්ම ඔබට ජයග්‍රහණයක් ලබා ගන්න පුලුවන් යයිද චමෝද් තම ජයග්‍රහණය විස්තර කරමින් පැවසීය.මේ ජයග්‍රහණයේදී රාහුල විදුහල්පති නිමල් දිසානායක සර් ඇතුලු ගුරුමෑණිවරුන් පියවරුන්ගෙන් සහ දෙමාපියන්ගෙන්ද විශාල සහයෝගයක් ලැබුණා. එමෙන්ම මගේ අනාගත බලාපොරොත්තුව මොරටුව විශ්ව විද්‍යාලයට ඇතුලුවී මෘදුකාංග ඉංජිනේරුවෙකුවී රටට සේවයකිරිම යයිද චමෝද් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r1312268</link>
    <topic>මැදවල, ගලගෙදර කුඹුරු අක්කර සිය ගණනක් පුරන් වෙන්න හැරලා</topic>
    <author>මහනුවර දිසා සමුහ කේ චන්ද්‍රරත්න</author>
    <content>සුළු වාරිමාර්ග අලුත්වැඩියාකර දි තිබියදිත් තවමත් වැඩ නොකරන කුඹුරු ඉඩම් අක්කර සිය ගණනක් යටිවාවල මැදවල හා ගලගෙදර යන ගොවිජන සේවා කාර්යාල මගින් පාලනය වන ප්‍රදේශ වලින් දැක ගැනිමට ලැබෙන බව ජනතාව මෙන්ම බ‚හෝ ගොවි සංවිධාන මගින්ද පෙන්වා දෙයි.මේ තත්ත්වය යටතේ දැනට වී වගාව කරගන යන කුඹුරු ඉඩම් රැක ගැනිමට විශාල පරිශුමයක් හා වියදමක් දැරීමට වන බව පවසන බොහෝගොවිහු මේ තත්ත්වය පාලනය කර දීමට ගොවිජන සේවා කාර්යාල මගින් පියවර ගතයුතු බවද කියති.දැනට මේ ගොවිජනසේවා බල ප්‍රදේශවල සියළු සුළු වාරි මාර්ග අලුත්වැඩියා කර දිමටගොවිජන සේවා දෙපාර්තමේන්තුව හරහා මෙන්ම ආර්ථික සංවර්ධන අමාත්‍යංශය හරහා විශාල මුදල් ප්‍රතිපාදන යොදවා තිබෙන බවද පවසන ගොවි සංවිධාන මේ කටයුත්තට මහනුවර දිස්ත්‍රික් පාර්ලිමේන්තු මන්ත්‍රි එරික් ප්‍රසන්න විරවර්දන මහතා නායකත්වය සපයා තිබෙන බවද කියති.මේ පසුබිම යටතේ තව දුරටත් දෙකන්න වගා කිරිමට හැකි කුඹරු ඉඩම් ගොඩ විමට හැරදමා තිබෙන කුඹුරු ඉඩම් හිමියන්ට එරෙහිව කඩිනම් පියවර ගන්නැයිද ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r1312269</link>
    <topic>වැවට මත්ස්‍ය පැටව් 75,000ක් මුදාහරී</topic>
    <author>පොළොන්නරුව දිසා සමූහ - ඇම්. පී. සරත්</author>
    <content>පොළොන්නරුව මහවැලි බී කලාපයට අයත් අරලගන්විල වැවට මත්ස්‍ය පැටව් මුදාහැරීම උතුරු මැද පළාත් සභාවේ සත්ත්ව නිෂ්පාදන සෞඛ්‍ය, කෘෂිකර්ම, ධීවර පළාත් සභා, පරිසර අමාත්‍ය ආර්. ඇම්. පී. බී. රත්නායක මහතා අතින් පසුගියදා සිදුවිය.කුඩා මත්ස්‍ය පැටව් 75,000ක් මේ වැවට මුදාහැර ඇති අතර මේ සඳහා උතුරුමැද පළාත් ධීවර අමාත්‍යාංශය රුපියල් ලක්ෂ 05 මුදලක් වැය කර ඇත. අරලගන්විල වැව යටතේ තම ජීවන ආර්ථිකය කර ගත් ධීවරයන් සඳහා මේ වැවට මත්ස්‍ය පැටව් මුදාහැරිය බව අමාත්‍ය ආර්. ඇම්. පී. බී. රත්නායක මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=r13122610</link>
    <topic>මගී ප්‍රවාහනය විධිමත්කිරීමට කටයුතු</topic>
    <author>නුවරඑළිය දිසා සමුහ</author>
    <content>මධ්‍යම පළාත් මාර්ග සංවර්ධන මගී ප්‍රවාහන සේවා අධිකාරියෙන් දැනට කෙරෙන කටයුතු වඩාත් හොඳ පළදායි තත්ත්වයකට ගෙන යාම උදෙසා මධ්‍යම පළාත් පළාත් සභා මන්ත්‍රීවරුනගේ හා ජනතාවගේ අදහස් හා යෝජනා ලබා ගැනීමට ප්‍රවාහන සේවා ‍අධිකාරිය අදහස් කර ඇත.එබැවින්, එවැනි අදහස් හා යෝජනා කුණ්ඩසාලේ දිගන පාරේ අංක 505 දරන තැන මධ්‍යම පළාත් මගී ප්‍රවාහන සේවා අධිකාරියේ සභාපති, අනෝමා එස්. පොල්වත්ත මහත්මිය මධ්‍යම පළාත් සභාවේ මැති ඇමැතිවරුන්ගෙන් ඉල්ලීමක් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=s1312261</link>
    <topic>බහරේන් හී දී රන්-‍ලෝකඩ දිනාගත් බැඩ්මින්ටන් ක්‍රීඩකයන්ට දහසින් බැඳි පියලි</topic>
    <author>ප්‍රින්ස් ගුණසේකර</author>
    <content>බහරේන් හී පැවැති කනිෂ්ඨ අන්තර්ජාතික බැඩ්මින්ටන් තරගාවලියේ දී ශ්‍රී ලංකාවට රන් පදක්කම් 3ක් හා ලෝකඩ පදක්කම් 2ක් දිනාදුන් බුවනෙක ගුණතිලක, සචින් ඩයස්, කමෝද් හැළඹගේ හා තිළිණි ප්‍රමෝදිකාට වටිනා මුදල් තෑගි ලබාදීමට ශ්‍රී ලංකා බැඩ්මින්ටන් සංගමය බලාපොරොත්තු වෙයි.එම තෑගි මුදල් ප්‍රමාණය කොපමණද යන්න පමණක් ක්‍රීඩා ඇමැති මහින්දානන්ද අලුත්ගමගේ මහතා සමග ඉදිරි දිනෙක පැවැත්වෙන සාකච්ඡාවකින් අනතුරුව තීරණය කරන බව බැඩ්මින්ටන් සභාපති සුරාජ් දන්දෙණිය මහතා පැවැසීය. එයට අමතරව මේ යොවුන් ක්‍රීඩක ක්‍රීඩිකාවන්ගේ අනාගතය ශක්තිමත් කිරීමේ අරමුණින් විධිමත් පුහුණු වැඩසටහන් කිහිපයක් ක්‍රියාත්මක කරන බව ද දන්දෙණිය මහතා පැවැසීය.බහරේන් හී පැවැති කනිෂ්ඨ අන්තර්ජාතික තරගාවලියට ශ්‍රී ලංකාව සමග සිරියාව, කටාර් රාජ්‍යය, බහරේනය හා ඉන්දියාවේ දක්ෂ ක්‍රීඩක ක්‍රීඩිකාවන් තරග කළ අතර ශ්‍රී ලංකාව නියෝජනය කරමින් තරග කළ ගාල්ල රිච්මන්ඩ් විදුහලේ බුවනෙක ගුණතිලක පිරිමි ඒකල තරගයේ රන් පදක්කම දිනාගත්තේය.පිරිමි යුගල තරගයට බුවනෙක ගුණතිලක සමග මොරටුව සාන්ත සෙබස්තියන් විදුහලේ සචින් ඩයස් එක්වූ අතර එම ඉසව්වේ රන් පදක්කම ද ශ්‍රී ලංකාව සතුවිය.සචින් ඩයස් සමග මිශ්‍ර යුගල තරගයට එක්වූ කොළඹ විශාඛා විදුහලේ තිළිණි ප්‍රමෝදිකා ද ශ්‍රී ලංකාව රනින් බැබලවීමට එක් වුවාය.මෙයට අමතරව පිරිමි ඒකල තරගවලදී කමෝද හැළඹගේ හා සචින් ඩයස් ද කාන්තා ඒකල තරගවලදී තිළිණි ප්‍රමෝදිකාද ලෝකඩ පදක්කම් දිනා ගත්හ.කනිෂ්ඨ අන්තර්ජාතික බැඩ්මින්ටන් තරගාවලියක වැඩිම පදක්කම් දිනාගත් ඉතිහාසයේ පළමු අවස්ථාව මෙය බව බැඩ්මින්ටන් සභාපති සුරාජ් දන්දෙනිය මහතා පැවැසීය. රන් හා ලෝකඩ පදක්කම් දිනා ශ්‍රී ලංකාවට පැමිණි ක්‍රීඩක ක්‍රීඩිකාවන් පිළිගැනීමට බැඩ්මින්ටන් සභාපතිවරයා සමග උප සභාපති පරාක්‍රම බස්නායක, උප භාණ්ඩාගාරික රුවන් ගාල්ලගේ යන මහත්වර ඇතුලු නිලධාරීහු පිරිසක් කටුනායක ගුවන්තොටුපල වෙත පැමිණ සිටියහ.පසුගිය අගෝස්තු මාසයේ සිට මේ දක්වා මැලේසියාවේදී හා ශ්‍රී ලංකාවේදී බැඩ්මින්ටන් පුහුණු සැසි කිහිපයක් පැවැත්වීම ශ්‍රී ලංකා ක්‍රීඩක ක්‍රීඩිකාවන්ට විශාල ප්‍රයෝජනයක් වු බවද දන්දෙනිය මහතා සිහිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=s1312262</link>
    <topic>අයි.පී.එල්.2014ට නව මුහුණුවරක්</topic>
    <author/>
    <content>ලබන වසරේ පැවැත්වෙන ඉන්දියා ප්‍රිමියර් ලීග් තරගාවලියේ ක්‍රීඩකයන් මිළදී ගැනීම සඳහා එක් කණ්ඩායමකට ඉන්දියා රුපියල් කෝටි 60ක මුදලක් වැය කිරීමට තරග සංවිධායක මණ්ඩලය අවසර ලබාදී තිබේ.එය පසුගිය වසරේ වැය කළ මුදලට වඩා 5%ක වැඩිවීමක් වන අතර ඉදිරි වසරවලදී ද එම මුදල 5%කින් වැඩි කිරිමට තරග සංවිධායකයන් තීරණය කර තිබේ. ලබන වසර සඳහා වන අයි.පී.එල්. ක්‍රීඩක වෙන්දේසිය ලබන වසරේ පෙබරවාරි මාසයේ 12වැනිදා පැවැත්වීමට නියමිත අතර එහිදී 2016 දක්වා වන කාලයකට නවක ක්‍රීඩකයන් ගිවිසුම් ගත කිරීමද සිදුකෙරේ. ඒ අනුව සෑම කණ්ඩායමකටම නවක ක්‍රීඩකයන් 5දෙනකු ඇතුළත් කරගත හැකිය. ඒ හැරුණුවිට මේ වසරේ ක්‍රීඩා කළ ක්‍රීඩකයන් පස්දෙනකු තම කණ්ඩායමේ රඳවා ගැනීමට සෑම කණ්ඩායමකටම අවස්ථාව හිමිවේ.එසේ රඳවා‍ ගැනීමට අපේක්ෂා කරන පළමු ක්‍රීඩකයාගේ ගිවිසුම් මුදල ඉන්දියා රුපියල් කෝටි 12.5ක් වන අතර දෙවැනි ක්‍රීඩකයාට ඉන්දියා රුපියල් කෝටි 9.5ක මුදලක් හිමිවනු ඇත.තෙවැනි ක්‍රීඩකයාට ඉන්දියා රුපියල් කෝටි 7.5ක්ද, සිවුවැනි ක්‍රීඩකයාට ඉන්දියා රුපියල් ‍කෝටි 5.5ක්ද, පස්වැනි ක්‍රීඩකයාට ඉන්දියා රුපියල් කෝටි 4ක මුදලක් ද මේ ගිවිසුම්ප්‍රකාරව හිමිවනු ඇත. එක් කණ්ඩායමකට ඇතුළත් කළ හැකි විදේශීය ක්‍රීඩකයන්ගේ ප්‍රමාණය 9කි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=s1312263</link>
    <topic>තහනම් උත්තේජන නීති දැඩි කරයි</topic>
    <author/>
    <content>තහනම් උත්තේජන භාවිතා කිරීමේ වරදට හසුවන ක්‍රීඩක ක්‍රීඩිකාවන්ට ඉදිරියේදී දැඩි දඬුවම් ලබාදීමේ අරමුණින් නීතිරීති වෙනස් කිරීමට ලෝක තහනම් උත්තේජන විරෝධි ඒජන්සිය පියවර ගෙන තිබේ. ඒ අනුව වර්තමානයේ එවැනි ‍චෝදනාවලට හසුවූ ක්‍රීඩක ක්‍රිඩිකාවන්ට පනවන වසර දෙකක තරග තහනම වසර 4 දක්වා වැඩි කිරීමට තීරණය කර ඇත.මේ සංශෝධනය 2015වසරේ ජනවාරි මස 1වැනිදා සිට ක්‍රියාත්මක කරන බව බලධාරීහූ දන්වා සිටිති. ‍නව නීති සංශෝධනය සමග ලෝක තහනම් උත්තේජන ඒජන්සියේ සභාපතිධුරය ද වෙනසකට භාජනය වී තිබේ. පසුගිය වසර 6පුරා එහි සභාපතිත්වය දැරූ ජෝන් ෆාහේ වෙනුවට ලබන ජනවාරී 1වැනිදා සිට බ්‍රිතාන්‍ය ඔලිම්පික් කමිටුවේ හිටපු සභාපති ශ්‍රිමත් ක්‍රෙග් රීඩි පත්වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=s1312264</link>
    <topic>පාකිස්තාන ක්‍රිකට් පිල බංග්ලාදේශයට නොයන ලකුණු</topic>
    <author/>
    <content>ආරක්ෂක හේතු මත පාකිස්තාන ක්‍රිකට් පිල ලබන වසරේ බංග්ලාදේශයේ පැවැත්වෙන ආසියානු කුසලාන ක්‍රිකට් තරගාවලියට හා විස්සයි20 ලෝක කුසලාන තරගාවලියට සහභාගි නොවනු ඇතැයි එරට වැඩබලන ක්‍රිකට් ප්‍රධානී නිජාම් සෙති ප්‍රකාශ කළේය.පාකිස්තාන – ශ්‍රී ලංකා ක්‍රිකට් තරගාවලිය නැරැඹීමට එක්සත් අරාබි එමීර් රාජ්‍යය බලා ගිය සේති ඩුබායි නුවර රූපවාහිනී සේවයකට මේ බව කියා සිටියේය.'එරට පාකිස්තාන විදේශ කටයුතු පිළිබඳ නිලධාරීන්ගේ උපදෙස් මත ඉදිරියේ දි මේ සම්බන්ධව අවසන් තීරණය ගැනීමට අපි කල්පනා කළා. ඒ වගේම අයි.සී.සී.ය හා බංග්ලාදේශ ක්‍රිකට් බලධාරීන්ගේ අදහස් ද අපි සලකා බලනවා. කොහොමවුණත් දැනට ඇති වාතාවරණය අනුව බොහෝ දුරට පාකිස්තාන කණ්ඩායම එම තරග සංචාරවලට සහභාගි නොවන බවකුයි පෙනෙන්නට තිබෙන්නේ.' ඔහු පැවැසීය.ලබන මාසයේ 25වැනිදා ඩුබායි නුවර පැවැත්වීමට නියමිත අයි.සී.සී. විධායක කමිටු රැස්වීමේ දී බංග්ලාදේශයේ වර්තමානයේ උද්ගතවී ඇති දේශපාලන ගැටුම් සම්බන්ධව සාකච්ඡාවට භාජනය කිරීමට නියමිත බව ද ඔහු පැවැසීය.බංග්ලාදේශයේ පවතින දේශපාලන ගැටුම් මත විස්සයි20 ලෝක කුසලාන ක්‍රිකට් තරගාවලිය ශ්‍රී ලංකාව, ඉන්දියාව හෝ දකුණු අප්‍රිකාවේ පැවැත්වීමට ඉඩ ඇති බව ද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=s1312265</link>
    <topic>පාකිස්තාන ක්‍රිකට් සභාපතිගේ නැටුමට අවමන්</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>ශ්‍රී ලංකාව හා පාකිස්තානය අතර පසුගිය ඉරිදා පැවැති තෙවැනි ජාත්‍යන්තර එක්දින තරගයේදී පාකිස්තාන ක්‍රිකට් මණ්ඩලයේ වැඩබලන සභාපති නජාම් සෙති විසින් කරනු ලැබූ “ජයග්‍රාහී නැටුම” පිළිබඳව ඔහුට අවමානය හා විවේචන එල්ල වී තිබේ.පාකිස්තානයේ හිටපු ටෙස්ට් ක්‍රිකට් නායක මොහමඩ් යූසුෆ් මේ නැටුම දකින්නේ, සෙති ඔහුගේ සභාපති පුටුව ආරක්ෂා කර ගැනීම සඳහා කරන ලද ප්‍රදර්ශනයක් ලෙසිණි.“පාකිස්තානයේ ජයග්‍රාහී ක්‍රීඩාවට වඩා ඔහු සැමරුවේ පාකිස්තාන කණ්ඩායම හොඳින් ක්‍රීඩා කළ නිසා ඔහුගේ පුටුව තවදුරටත් ඔහු සතුව තිබේවි යන සිතුවිල්ල නිසා කියලයි මම හිතන්නේ” යූසුෆ් කියා සිටියේය.සෙතිම් පාකිස්තාන ක්‍රිකට් මුල් පුටුවට සුදුසු නැතැයි අභියෝග කරමින් ඔහුට විරුද්ධව ශ්‍රේෂ්ඨාධිකරණයේ නඩුවක් ඇසෙමින් තිබේ.සාජා හි දී සෙති කළ ක්‍රියාව වැනි දෙයක් ප්‍රසිද්ධියේ කිරීම ක්‍රිකට් මණ්ඩල සභාපති කෙනෙකුට තරම් නොවන බව පාකිස්තාන කණ්ඩායමේ ක්‍රීඩකයන්ගේද මතය වී තිබේ.මේ අතර දැනට ටෙස්ට් කණ්ඩායමෙන් ඉවත් කර තිබෙන මොහමඩ් හෆීස් ශ්‍රී ලංකාවට එරෙහිව ලබන 31 වැනිදා ඇරැඹෙන ත්‍රිත්ව ටෙස්ට් තරගමාලාව සඳහා යොදා ගැනීම පිළිබඳව පාකිස්තාන ක්‍රිකට් බළධාරීන්ගේ අවධානය යොමුව තිබේ.ශ්‍රී ලංකාව සමග පැවැත්වෙන එක්දින තරගමාලාවේදී හෆීස් දැනටමත් ශතක දෙකක් වාර්තා කර තිබේ.“හෆීස් ඔහුගේ මේ ශතක මාර්ගයෙන් ඔහුගේ විවේචකයන්ව නිශ්ෂබ්ද කර තිබෙනවා. ඒ නිසා ඔහුව ටෙස්ට් කණ්ඩායමට ඇතුළත් කිරීම ගැන අපි දැන් සලකා බලා ගෙන යනවා’ යැයි නජාම් සෙති ප්‍රකාශ කරයි.පිතිකරණයේ දුර්වලතාව හේතුවෙන්, එක්සත් අරාබි එමීර් රාජ්‍යයේ පසුගියදා පැවැති දකුණු අප්‍රිකාවට එරෙහි ටෙස්ට් තරගමාලාවේදී හෆීස් පාකිස්තාන කණ්ඩායමෙන් ඉවත් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=s1312266</link>
    <topic>ලෝක ටෙස්ට් ශූරතාවලිය අනතුරේ</topic>
    <author/>
    <content>අන්තර්ජාතික ක්‍රිකට් කවුන්සිලය මගින් 2017වසරේ පැවැත්වීමට නියමිත ලෝක ටෙස්ට් ශූරතාවලියේ අනුග්‍රාහකයන් හා රූපවාහිනී විකාශන හිමිකරුවන් ඉදිරිපත් කොට ඇති සංශෝධන හේතුවෙන් එම ශූරතාවලිය කල් දැමීමේ අවදානමක් මතුවී ඇත.වසර හතරකට වරක් පැවැත්වෙන තරගාවලියක් ලෙස නම් කර ඇති මේ ශූරතාවලිය එක්සත් රාජධානියේ පැවැත්වීමට නියමිතය. ශූරතාවලිය සඳහා 2016 දෙසැම්බර් 31වැනිදා වනවිට ලෝක ටෙස්ට් ශ්‍රේණිගත කිරීම්වල ඉදිරියෙන් පසුවන කණ්ඩායම් හතර සුදුසුකම් ලබනු ඇත.හෙත් ශූරතාවලියේ අනුග්‍රාහකයන්ගේ හා රූපවාහිනී හිමිකාරකත්වය ලබා ඇති ආයතනවල අදහස වී ඇත්තේ ඒ කාලය වනවිට ලෝක ටෙස්ට් ශ්‍රේණිගත කිරීම්වල ඉදිරියට පැමිණීමට එංගලන්තය හා ඉන්දියාව අසමත්වුවහොත් ශූරතාවලිය ආර්ථික වශයෙන් පාඩු ලැබිය හැකි බවය. ශූරතාවලියට බලපාන අනෙකුත් කරුණ වන්නේ එය දීර්ඝ තරගාවලියක් වීමය. වැසි සහිත කාලගුණ තත්ත්වයක් මතුවුවහොත් ශූරතාවලිය සම්පූර්ණයෙන්ම අසාර්ථක වනු ඇතැයි ද ඔවුහූ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=s1312267</link>
    <topic>53වැනි ජාතික ජූඩෝ ශූරතාවලියේසමස්ත ශූරතා ගුවන් හමුදාවට</topic>
    <author>ෆවුස් මොහොමඩ්</author>
    <content>එතෙක් මෙතෙක් ජාතික ජූඩෝ තරගාවලියක පිරිමි තරග අංශයේ වැඩිම ලකුණු සංඛ්‍යාව වාර්තා කළ ගුවන් හමුදාව 8වැනි වරටත් 53වැනි ජාතික ජූඩෝ තරගාවලියේ සමස්ත ශූරතාව අත්කර ගැනීමට සමත්විය. ජූඩෝ සංගම් මූලස්ථානයේ දී පසුගියදා පැවැති මෙවර තරගාවලියේ කාන්තා ශූරතාව හිමිවූයේ ද ගුවන් හමුදාවටය.ගුවන් හමුදා කාන්තා හා පිරිමි කණ්ඩායම් තරගාවලියේ රන් පදක්කම් 15ක්ද, රිදී පදක්කම් 10ක්ද, ලෝකඩ පදක්කම් 10ක්ද කාන්තා හා පිරිමි විවෘත අංශයේ හා කණ්ඩායම් තරග අංශයේ ශූරතාව ද අත්කර ගැනීම විශේෂත්වයකි.ගුවන් හමුදා පිරිමි කණ්ඩායමේ නායකයා ලෙස ජේ.එස්.කේ.වික්‍රමගේ කටයුතු කළ අතර බණ්ඩාර මැණිකේ ගුවන් හමුදා කාන්තා කණ්ඩායමේ නායිකාව ලෙස කටයුතු කළාය.කණ්ඩායම් 29ක සහභාගිත්වයෙන් පැවැති මෙවර තරගාවලියට ක්‍රීඩකයන් 160ක් හා ක්‍රීඩිකාවන් 90ක් තරග වැදුණු අතර පිරිමි තරග අංශයේ කිලෝග්‍රෑම් 45, 57, 63, 70 හා 78 බර පන්තියේ රන් පදක්කම් හා කාන්තා තරග අංශයේ කි‍ලෝග්‍රෑම් 44, 57, 63, 70 හා 78 බර පන්තියේ රන් පදක්කම් ගුවන් හමුදාව සතුවිය.තරගාවලියේ දක්ෂතම ක්‍රීඩකයා ලෙස ගුවන් හමුදා කණ්ඩායමේ නායක ජේ.එස්.කේ.වික්‍රමගේ සම්මාන දිනාගත්තේය. දක්ෂතම ක්‍රීඩිකාව සම්මානය ගුවන් හමුදාවේ ඩබ්.ඩබ්.එස්.කෞෂල්‍යා දිනා ගත්තාය.මෙවර තරගාවලියේ ප්‍රධාන ආරාධිත අමුත්තා ලෙස සහභාගිවූ විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා අතින් ත්‍යාග ප්‍රදානය සිදුවූ අතර ගුවන් හමුදා ‍ජූඩෝ සංගමයේ සභාපති එයාර් කොමදෝරු කේ.එෆ්.ආර්. ප්‍රනාන්දු, ගුවන් හමුදා ජූඩෝ කණ්ඩායමේ ලේකම් වින්ග් කමාන්ඩර් එම්.ඒ.එස්.එස්.විජේසිංහ, පුහුණුකරු ජී.ජී.සුනිල් යන මහත්වරුන් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=s1312268</link>
    <topic>සුනාමි විපත සිහිකරමින් බෙන්තර දී ජල ක්‍රීඩා තරග</topic>
    <author/>
    <content>මීට වසර 9කට ‍පෙර සිදුවූ සුනාමි ව්‍යවසනය සිහිපත් කරමින් ජල ක්‍රීඩා සංදර්ශන හා ජල ක්‍රීඩා තරගාවලියක් ෙහට (27) බෙන්තොට වෙරළ තීරයේ දී පැවැත්වේ. බේරුවල හා බෙන්තර ප්‍රාදේශීය සභාවේ සහ‍යෝගයෙන් බෙන්තොට ආර්.ඒ. ඉවෙන්ට් ආයතනය හා නිහාල් තිසේරා මහතා එක්ව සංවිධානය කරන මේ ජල ක්‍රීඩා තරගාවලියට කැනෝ හා ජෙට් ස්කයි තරග ඉසව් ඇතුළත්ය. තරගාවලියේ ජයග්‍රාහකයන්ට මුදල් ත්‍යාග හා ගුවන් ගමන් ප්‍රවේශපත් ලබාදෙන බැව් සංවිධායක මණ්ඩලය නිවේදනය කරයි.ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතාගේ ප්‍රධානත්වයෙන් පැවැත්වෙන මේ තරගාවලියට බෙන්තර – ඇල්පිටිය ශ්‍රී ලංකා නිදහස් පක්ෂ ප්‍රධාන සංවිධායිකා සිනමා නිළි ගීතා කුමාරසිංහ මහත්මිය ඇතුළු ආරාධිතයන් පිරිසක් සහභාගි වෙති.වැඩි විස්තර දු.ක 0774482751 – 0776195126 මගින් ලබාගත හැක ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=s1312269</link>
    <topic>ජාතික දාම් කිරුළ යළිත් රම්‍ය ගුණසේකර ට</topic>
    <author/>
    <content>කොටුව තරුණ ක්‍රිස්තියනි සංගමය සංවිධාන කළ සමස්ත ලංකා දාම් ක්‍රීඩා තරගාවලියේ ශූරතාව දිනාගැනීමට රම්‍ය ගුණසේකර සමත්විය.ගුණසේකර එම කිරුළ දිනාගත් අටවැනි අවස්ථාව මෙය වීම විශේෂත්වයකි.තරගාවලියේ අනුශූරතාව ක්‍රිෂාන්ත කුමාර දිනාගත් අතර ඒ.නෙල්සන් තෙවැනි ස්ථානයට පත්විය.පසුගියදා තරුණ ක්‍රිස්තියානි සංගම් ශාලාවේදී පැවැති තරගාවලියට ක්‍රීඩකයන් 80 දෙනකු සහභාගී වුහ.පුරා දශක දෙකක කාලයක් දාම් ක්‍රීඩාවේ නියුතු රම්‍ය ගුණසේකර 1991දී පළමු දාම් ශූරතාව හිමිකර ගත්තේය. 1991-2005 කාලයේදී සමස්ත ලංකා ශූරතාව 7ක් වරක් දිනාගත් ඔහු 2013 කිරුළද හිමිකර ගත්තේය. මේ ශූරතාවලියේ පසුගිය තෙවසර තුළ අනුශූරතාව හිමිකර ගත්තේද ගුණසේකර විසිනි.පානදුර ශ්‍රී සුමංගල විදුහලේ ආදි සිසුවකු වන රම්‍ය ගුණසේකර ගණිත විෂයෙහි දක්වන දක්ෂා මත දාම් ක්‍රීඩාවේ ප්‍රවීණ‍යකු බවට පත්ව සිටින අතර තරුණ ක්‍රිස්තියානි සංගමයේ ක්‍රීඩා වර්ණලාභියකුද වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=f1312261</link>
    <topic>ආපදා කළමනාකරණ‍ෙය් අවශ්‍යතාව හඳුනාගත්තේ මේ රජයයි</topic>
    <author>සාකච්ඡා කළේ චන්දන ජයවීර</author>
    <content>සුනාමි ව්‍යසනයෙන් හා අනෙකුත් ආපදාවන්ගෙන් මිය ගියවුන් සිහිකර සෑම වසරකම දෙසැම්බර් 26 දින ජාතික ආරක්ෂක දිනය සමරනු ලබයි. ආපදාවන්ගෙන් වැළකීමේ අවශ්‍යතාව පිළිබඳ ජනතාව දැනුම්වත් ‍ෙකරෙන මෙම වැඩසටහන පිළිබඳ හා ඒ හා සම්බන්ධ අනෙකුත් ක්ෂේත්‍ර ගැන ආපදා කළමනාකරණ ඇමැති මහින්ද අමරවීර දැක්වූ අදහස් මෙසේය.ජාතික ආරක්ෂක දිනයක් ප්‍රකාශයට පත් කිරීමේ අරමුණ කුමක්ද?ජාතික ආරක්ෂක දිනය නම් කළේ සුනාමි විපතින් පසුවයි. එහිදී මියගියවුන් වගේම විවිධ ආපදාවන්ගෙන් මියගිය සෑම සියලු දෙනාම මෙදින සිහි ‍ෙකරෙනවා. හයවෙනි වතාවට කලුතර දී මෙවර පැවැත්වෙන සැමරුම් දින වැඩසටහන් කටයුතු විනාඩි දෙකක නිශ්ශබ්දතාව‍ෙයන් ආරම්භ වෙනවා. ජනාධිපතිතුමා ජනාධිපති මන්දිරයේ සිට මෙම වැඩසටහනට සම්බන්ධ වෙනවා. ඒ වගේම රටේ සියලුම ජනතාවගේ දායකත්වය ලැබෙනවා.ජාතික ආරක්ෂක දිනය නම් කිරීමේ අරමුණ හුදෙක් ආපදාවන්ගෙන් මියගියවුන් සිහි කිරීම පමණ ද?නැහැ. දිනයක් සැමරීමට වඩා එහා ගිය වැඩපිළිවෙළක් ජාතික ආරක්ෂක දිනයේ දී කෙරෙනවා. කාලයක් තිස්සේ සමගාමී වැඩසටහන් රැසක් රටේ විවිධ පළාත්වල සිදු කෙරෙනවා. ජනතාව දැනුවත් කිරීමක් එයින් සිදු වෙනවා.සුනාමියෙන් බලපෑම් සිදුවූ පළාත්වලට අමතරව විවිධ පළාත්වල මෙම දිනය සැමරීමෙන් බලාපොරොත්තු වන්නේ කුමක්ද?රටේ ජනතාවගේ අවධානය ආපදා වැළැක්වීම ගැන යොමු කිරීම අපේ අපේක්ෂාවයි. ඒ නිසා විවිධ පළාත්වලට යමින් ඒ දිස්ත්‍රික්කයේ ජනතාවගේ අවධානය වැඩිපුර මේ කෙරෙහි යොමු කරන ගමන් අනෙකුත් ප්‍රදේශවල ජීවත්වන ජනතාවගේ අවධානයත් යොමු කරවන්න බලාපොරොත්තු වෙනවා.මෙයට සමගාමීව දිවයිනේ විවිධ පළාත්වල සුනාමියක් ඇතිවුවහොත් එයට මුහුණ දිය යුතු ආකාරය ගැන පෙරහුරුවක් පවත්වනවා.පසුගිය දිනවලත් එවැනි පෙරහුරුවක් පැවැත්වූවා. ආපදාවන්ට මුහුණ දෙන ආකාරය හා ජීවිත ගලවා ගන්නා ආකාරය පිළිබඳ අධ්‍යාපනයක් ලබාදීම මෙම පෙරහුරුවල අරමුණයි.ජාතික ආරක්ෂක දිනයක් ප්‍රකාශයට පත් කර රජය සුනාමිය පැමිණි දිනය නිල වශයෙන් සිහිකරනු ලැබූවත් මේ වනවිට ජනතාවට එම ව්‍යසනය ක්‍රමයෙන් අමතකව ගොස් ඇති බවක් පෙනෙනවා නේද?ඕනෑම දෙයක් අපේ රටේ ජනතාවට ඉක්මනින් අමතක වෙනවා. ඒ නිසානේ ප්‍රභාකරන් කිව්වේ අපිට මතක සති දෙකයි කියලා. කොහොම වුණත් ජනතාවගේ මතකය නැවත අලුත් කරන්න මෙම වැඩසටහන මඟින් උත්සාහයක් දරනවා.2004 සුනාමිය එනවිට දැනුවත් කිරීම් හෝ අඩුම තරමින් සාකච්ඡාවක්වත් තිබුණේ නැහැ. අද තිබෙන අවබෝධය තිබුණා නම් අඩුම ගණනේ 40,000කගෙ පමණ ජීවිත ගලව ගන්න තිබුණා. දැන් අපිට වගකීමකින් කියන්න පුළුවන්, නැවත මේ රටේ සුනාමියක් ඇති වුණොත් ජීවිත හානියකින් තොරව ජනතාව රැක බලාගන්නා වැඩපිළිවෙළක් අප සතුව තිබෙනවා. ඒ සඳහා අවශ්‍ය නවීන තාක්ෂණය තිබෙනවා. දැනුවත් කිරීම් හා පෙරහුරු රාශියක් කර තිබෙන නිසා එම අභියෝගයට සාර්ථකව මුහුණ දීමේ හැකියාව තිබෙනවා.ආපදා කළමනාකරණ අමාත්‍යාංශය සාමාන්‍ය ව්‍යවහාරයේ හැඳින්වෙන්නේ හදිසි ආපදාවක දී සහන ලබා දෙන අමාත්‍යාංශය හැටියටයි. නමුත් එහි විෂය පථය ඊට වඩා පුළුල් විය යුතු බවට ඔබ නිලධාරීන් දැනුවත් කිරීමට හේතුව කුමක්ද?පැහැදිලිවම, මේ අමාත්‍යාංශයේ කටයුතු සාර්ථකව ඉටු කළොත් සහන ලබාදීමේ අවශ්‍යතාවක් මතුවන්නේ නැහැ. අපි සුබසාධන රාජ්‍යයක්. ආපදාවකදී සහන ලබාදීම දිගටම කෙරෙනවා. නමුත් වැඩි අවධානයක් යොමු කර ආපදාවන්ගෙන් මුදා ගන්නා වැඩපිළිවෙළකට යොමු විය හැකි නම් එය වඩා වැදගත්.ගංවතුර ආධාර බෙදනවට වැඩිය, ගංවතුර වළක්වන්න , හානිය අවම කරන්න අවශ්‍ය පියවර ගැනීමට අපි ප්‍රමුඛතාවක් ලබාදී තිබෙනවා. නියඟය, අකුණුසර වැනි විපත් ගැන ජනතාව දැනුවත් කරමින් එයින් ජනතාව මුදා ගැනීමට අවශ්‍ය කටයුතු අප කර තිබෙනවා. එයින් අප සහන නොදෙන බවක් අදහස් කෙරෙන්නේ නැහැ.මෙයට කලින් ආපදා සිදුවූ අවස්ථාවලදී මිනිස්සු වේල් ගණන් බඩගින්නේ හිටියා. පාරවල්වල උද්ඝෝෂණ කරන තත්ත්වයක් තිබුණා. ඒ වගේ අවස්ථාවලදී ආහාර දුන්නේ විවිධ සංවිධාන. දැන් රජය ඒ කටයුත්ත සම්පූර්ණයෙන් භාරගෙන පිසූ ආහාර ලබාදීම සිදු කරනවා.කඳුකර ප්‍රදේශවල නායයෑමේ විපත් ගැන නිතර අසන්න ලැබෙනවා. ආපදා අවම කිරීමේ ප්‍රතිපත්තිය මෙහිදී ක්‍රියාත්මක වන්නේ කෙසේද?කඳුකර ප්‍රදේශවල විශේෂයෙන් හඳුනාගත් සංවේදී වතුකර ප්‍රදේශවල නිවාස ඉදිකරන්නේ නම් ජාතික ගොඩනැගිලි පර්ය්ෂණායතනයේ අවසරය ලබා ගත යුතුයි. නායයෑමේ අවදානමක් තිබෙන ප්‍රදේශ සිතියම් ගත කර ඒ බව පළාත් පාලන ආයතනවලට දන්වා තිබෙනවා.නිරන්තරයෙන් ආපදාවන්ට ලක් වන ප්‍රදේශවල ජනතාව එම ප්‍රදේශවලින් ඉවත් කර ආරක්ෂිත ප්‍රදේශවල නිවාස ඉදි කර දීමට අපි අපේක්ෂා කරනවා. නමුත් එහිදී ඉඩම් පිළිබඳ ප්‍රශ්නයක් පැන නැඟී තිබෙනවා. දැනටමත් එවැනි ව්‍යාපෘති කිහිපයක් ක්‍රියාත්මක කර තිබෙනවා.මහනුවර දිස්ත්‍රික්කයේ පාසල් කිහිපයක් ද නාය යෑමේ අවදානමට ලක්ව ඇති බව මාධ්‍ය වාර්තා කළා. මේ ගැන ඔබේ අවධානය යොමුව තිබේද?ඔව්. මේ ගැන මම ඒ පාසල්වලට ගොස් සොයා බැලුවා. ධර්මරාජ විද්‍යාලය, ශාන්ත ජෝශප් බාලිකා පාසල, මහමායා විද්‍යාලය ඇතුළු අවදානමට ලක්ව ඇති පාසල් 18ක ගොඩනැගිලි නැවත ආරක්ෂිත ප්‍රදේශවල ඉදිකිරීමට මිලියන 930ක් යොදවා තිබෙනවා.ඒ වගේම නාය යන මාර්ග ප්‍රතිසංස්කරණය කිරීම ගැනත් කටයුතු කරනවා. ඒ අනුව රත්නපුර, මහනුවර, නුවරඑළිය, කෑගල්ල, බදුල්ල යන දිස්ත්‍රික්කවල මාර්ග 20ක් පිළිසකර කරන්න මාර්ග සංවර්ධන අධිකාරිය සමඟ ඒකාබද්ධව මිලියන 3,980ක් යොදවා තිබෙනවා.කාලගුණ විද්‍යා දෙපාර්තමේන්තුව තාක්ෂණිකව පොහොසත් කිරීම සඳහා ගෝනගල ස්ථාපිත කෙරෙන රේඩාර් පද්ධතිය පිහිටුවීම වැදගත්. නමුත් එය ක්‍රියාත්මක කිරීම වසරින් වසර කල්ගත වෙන්නේ ඇයි?මේ වනවිට කාලගුණ විද්‍යා දෙපාර්තමේන්තුව යම් දියුණුවක් ලබා තිබෙනවා. නමුත් රේඩාර් පද්ධතිය ස්ථාපිත කිරීමේදී අපට බාධා ගණනාවකට මුහුණ දීමට සිදු වුණා. වතාවක් පාර කඩා වැටුණා. මැෂින් කඩන් වැටුණා. මේ ව්‍යාපෘතිය සම්බන්ධයෙන් කටයුතු කරන්නේ අමෙරිකානු සමාගමක්. ඔවුන්ගේ ප්‍රමාදයක් තිබෙනවා. එය මටත් ගැටලුවක්.කාලගුණ විද්‍යා දෙපාර්තමේන්තුව තාක්ෂණිකව දියුණු කිරීම සඳහා කමිටුවක් පත් කිරීමට බලපෑ ආසන්න හේතුවක් තිබේද?මේ රේඩාර් පද්ධතිය ස්ථාපිත කිරීමේ ප්‍රමාදය එක හේතුවක්. ඒ ගැන මම වෙනම පරීක්ෂණයක් කරනවා. ඊට අමතරව කාලගුණ විද්‍යා දෙපාර්තමේන්තුව වැනි ප්‍රතිසංවිධානය කිරීම සඳහා විද්වත් කමිටුවක් පත් කර තිබෙනවා.ප්‍රතිසංවිධානය කිරීම සඳහා කමිටුවක් පත් කිරීමට හේතුව මෙයට කලින් ගැටලුවක දී ඇතිවූ දෝෂ සහිත තත්ත්වයක් අනාවරණය වීමද?නැහැ. එතනදී කාලගුණ විද්‍යා දෙපාර්තමේන්තුවෙන් වරදක් සිදුව නැහැ. ජනාධිපතිතුමා පත් කළ විද්වත් කමිටුවෙන් එය තහවුරුව තිබෙනවා. එහෙම කියලා කාලගුණ විද්‍යා දෙපාර්තමේන්තුව සියල්ලෙන් පරිපූර්ණයි කියලා මම කියන්නේ නැහැ. තව මෙයට වඩා ඉස්සරහට ගැනීමයි මගේ උත්සාහය.ආපදා අවම කිරීම ගැන අවධානය යොමු කරනවා නම් කාලගුණ විද්‍යා දෙපාර්තමේන්තුව ප්‍රතිසංවිධානය කිරීම ප්‍රමුඛ කටයුත්තක්. නමුත් ඒ සඳහා මුදල් වෙන් කිරීමක් මේ දක්වා සිදුව නැහැ නේද?කාලගුණ විද්‍යා දෙපාර්තමේන්තුව නවීකරණය කිරීමේ වැඩසටහනට කැබිනට් මණ්ඩලයෙන් 2011දී අනුමැතිය ලැබුණා.එය විදේශ සම්පත් දෙපාර්තමේන්තුවට යොමු කර තිබෙනවා. සම්පූර්ණ වැඩසටහනටම වැය වෙන්නේ මිලියන 1170ක්. විශාල මුදලක් නෙවෙයි. නමුත් අවාසනාවකට වගේ තවම එයට මුදල් ලැබී නැහැ. මගෙන් පරිබාහිර කාරණයක්. කඩිනමින් කළ යුතු කටයුත්තක්. නමුත් සමහර නිලධාරීන් මෙහි වැදගත්කම හඳුනන්නේ නැහැ.ව්‍යසන කළමනාකරණය කිරීම පිළිබඳ ජාතික සභාවේදීත් මෙහි වැදගත්කම සාකච්ඡාවට ලක්ව තිබෙනවා නේද?ජනාධිපතිතුමාගේ ප්‍රධානත්වයෙන් පැවැත්වෙන මෙම කමිටුවේදීත් මෙම වැඩපිළිවෙළ අනුමතව තිබෙනවා.ආපදා කළමනාකරණය සඳහා ආණ්ඩුව වෙන් කරන මුදල් ප්‍රමාණවත් නොවන බවට විපක්ෂය නඟන චෝදනාව ගැන විෂයභාර ඇමැතිවරයා හැටියට ඔබට කියන්න තිබෙන්නෙ කුමක්ද?ආපදා කළමනාකරණය වෙනමම විෂය ක්ෂේත්‍රයක් හැටියට හඳුනාගෙන එයට පිළියම් යෙදීමේ අවශ්‍යතාව හඳුනාගත්තේ මේ රජයයි. වසරින් වසර ආපදා වැළැක්වීමට යොදන මුදල් ප්‍රමාණය වැඩි කර තිබෙනවා. එයට රජයටත්, ජනාධිපතිතුමාටත් ස්තුති කළ යුතුයි.ආපදා වැළැක්වීමට මුදල් යෙදවීම ආයෝජනයක්. උදාහරණයක් විදිහට 2010 දඹුල්ලට ගංවතුරින් කෝටි 20ක හානියක් වුණා. රෝහලට හා ආර්ථික මධ්‍යස්ථානයට පමණක් සිදුවූ හානිය කෝටි 15ක් පමණ වෙනවා. අපි එයට මිලියන 40ක් වෙන් කර මූලික ව්‍යාපෘතියක් කළා. එයින් පසුව 2012දී ඊට වඩා විශාල ගංවතුරක් ආවා. නමුත් එයින් නගරයත් ආරක්ෂා වුණා. රෝහලත් ආරක්ෂා වුණා. එයින් ආපදා වැළැක්වීමට යොදන මුදලින් ප්‍රතිඵල ලැබෙන බව පෙනෙනවා.ඒ වගේම අපි වියදම් කරපු මුදලින් එක වසරක් ඇතුළත පමණක් ප්‍රතිඵල ලැබී තිබෙනවා. ගෝඨාභය රාජපක්ෂ මහතාගේ මූලිකත්වයෙන් කෝට්ටේ හා කොළඹ ප්‍රදේශවල ගෙන ගිය යටිතල පහසුකම් සංවර්ධනය කිරීමේ ව්‍යාපෘතිය නිසා ඒ ප්‍රදේශවල ගංවතුර උවදුර පාලනය කර තිබෙනවා. මේ විදිහට පානදුර, ගම්පහ වැනි ප්‍රදේශ රැසක මේ රජය යටතේ ඇති කළ ගංවතුර පාලන වැඩසටහන්වලින් ප්‍රතිඵල දැන්ම දැක ගන්න හැකිව තිබෙනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=f1312262</link>
    <topic>වඩාත් සුරක්ෂිත ශ්‍රී ලංකාවක් කරා...</topic>
    <author>ව. අ. සරත් ලාල් කුමාර සහකාර අධ්‍යක්ෂ (මාධ්‍ය) මාධ්‍ය ප්‍රකාශක ආපදා කළමනාකරණ මධ්‍යස්ථානය</author>
    <content>ආපදා කළමනාකරණය තුළ ස්වාභාවික ආපදා හා මිනිස් ක්‍රියාකාරකම් නිසා සිදුවන ව්‍යවසනයන් අවම කිරීම හා අවධානයෙන් සිටීම සඳහා ජනතාව දැනුවත් කිරීමේ අරමුණින් දෙසැම්බර් 26 වන දින සැමරෙන “ජාතික සුරක්ෂිත දිනය” වෙනුවෙන් පළ කරන ලිපියකි මේ.අදින් වසර බිලියන ගණනකට පෙර පෘතුවි ග්‍රහලෝකයේ උපත සිදුවී ඇතැයි සැලකේ. එතැන් පටන් මේ සුවිශේෂී ග්‍රහ වස්තුව විවිධ විපර්යාසයන්ට මුහුණ දෙමින් විශ්වය තුළ දීර්ඝ ගමනක යෙදී සිටී. ජීවය හට ගැනීමෙන් පසු මේ දක්වා සෞරග්‍රහ මණ්ඩලයේ හඳුනා ගෙන ඇති එකම සජීවි ග්‍රහලෝකය පෘතුවියයි. ඉන්දියන් සාගරයෙන් වට ශ්‍රී ලංකාව ඉතා රමණීය දූපතක් ලෙස මෙම පෘතුවිය තුළ පිහිටීම නිසා පැරැන්නෝ “ඉන්දියන් සාගරයේ මුතුඇටය” ලෙස අප රට හැඳින්වීය.කැලණිතිස්ස රජ සමයේ මුහුද ගොඩගැලීමේ පුරාවෘත්තයක් අසා තිබුණත් එය ජනප්‍රවාදයක් යැයි සලකා බැහැර කළ අප ශ්‍රී ලංකාව ගිනි කඳු නැති, භූ චලන නැති, හිම කඳු නැති, කවර හෝ ස්වාභාවික උපද්‍රවයක් නැති රටක් ලෙස සැලකීය. එහෙත් 2004 දෙසැම්බර් 26 වන දා සිදු වූ ඒ මහා සුනාමි ව්‍යවසනයත් සමඟ ස්වාභාවික විපත් පිළිබඳ අලුතින් සිතන්නට අප පෙළඹවිය. සුනාමි යන වචනය පවා අසා නො තිබූ අප ආපදා කළමනාකරණය පිළිබඳ එතරම් අවධානයකින් ක්‍රියා කර තිබුණේ ද නැත.එහෙත් පැරණි ලාංකීය සමාජය තුළ ජනාවාස හා රාජධානි පිහිටුවීමේදී සහ ගෘහ නිර්මාණකරණයේදී මෙන්ම වාරි කර්මාන්ත‍ය තුළත්, පුරවැසියාගේ දෛනික දිවි පෙවෙත තුළත් ආපදා කළමනාකරණ පිළිබඳ ඉතා දියුණු ක්‍රමවේදයක් පැවති බවට සාක්ෂි තිබේ. සුනාමි ව්‍යවසනයෙන් පසුව ආපදා කළමනාකරණය සඳහා නෛතික හා ආයතනික පසුබිම සකස් කෙරුණ අතර දෙදාහ පළමු දශකයේ මැද භාගයේ බලයට පත් ජනාධිපති මහින්ද රාජපක්ෂ මැතිතුමා, මහින්ද චින්තන ඉදිරි දැක්ම යෝජනාවලිය තුළ ආපදා කළමනාකරණය සඳහා රජයේ මැදිහත්වීමේ ප්‍රතිපත්තිමය කැපවීම සනිටුහන් කළේය.ආපදා කළමනාකරණයමහින්ද චින්තන ඉදිරි දැක්මෙහි සඳහන් වන ආකාරයට “ස්වභාවික තාක්ෂණික හේතූන් සහ මානුෂික ක්‍රියාකාරකම් හේතුවෙන් නිර්මාණය වන ආපදා තත්ත්වයන්ට මුහුණ දීම සඳහා ක්‍රමවත් වැඩපිළිවෙළක් සකස් කරනු ලැබේ. සියලුම පුරවැසියන් ආපදා තත්ත්වයන්ට මුහුණදිය යුතු ආකාරය පිළිබඳ දැනුවත් කර මහජනතාවගේ සුබසිද්ධිය උදෙසා පවතින සියලු නීති රීති බලාත්මක කිරීම හා ශක්තිමත් කිරීම සිදුකරනු ලැබේ. ආපදා කළමනාකරණ ක්ෂේත්‍රය සම්බන්ධයෙන් මහජනතාව දැනුවත් කිරීම සහ පුහුණු කිරීම සඳහා සියලු උපකරණවලින් සමන්විත පුහුණු මධ්‍යස්ථානයක් ස්ථාපිත කරනු ලැබේ.” යන්න සඳහන් කිරීමෙන් මෙම කැපවීම සනාථ කළේය.2005 වසරේ දී ස්වාභාවික ආපදා සම්බන්ධයෙන් සලකා බලා අවශ්‍ය නිර්දේශ ලබා දීම සඳහා පාර්ලිමේන්තුව ස්ථාවර කාරක සභාවක් පත් කළ අතර එම වසරේදීම අංක 13 දරන ශ්‍රී ලංකා ව්‍යසන කළමනාකරණ පනත පාර්ලිමේන්තුවේ සම්මත කර ගනිමින් ශ්‍රී ලංකාව ප්‍රථම වරට ආපදා කළමනාකරණය සම්බන්ධයෙන් වන නෛතික රාමුව සැකසීය.එම පනතේ ප්‍රකාර ජාතික ව්‍යසන අවස්ථාවකදී අවශ්‍ය තීන්දු තීරණ ගැනීමේ අරමුණින් ජනාධිපතිතුමාගේ සභාපතිත්වයෙන් “ව්‍යසන කළමනාකරණ ජාතික සභාව” නමින් ආපදා කළමනාකරණයේ ප්‍රමුඛතම ආයතන ස්ථාපිත කළේය. එහිදී ගනු ලබන තීන්දු තීරණ ක්‍රියාත්මක කිරීම සඳහා ආපදා කළමනාකරණ මධ්‍යස්ථානය පිහිටුවීය. ඒ සමඟම රජයේ මාර්ගෝපදේශකත්වය යටතේ ආපදා කළමනාකරණ අමාත්‍යංශය ජාතික වශයෙන් පමණක් නොව ජාත්‍යන්තර වශයෙන්ද අවශ්‍ය අත්දැකීම් හා අවබෝධය බෙදා ගැනීමේ අරමුණින් ජාත්‍යන්තර පොදු සම්මුතීන් සඳහා ද යොමු වීමට ක්‍රියා කළේය.1994 ගෝලීය සුරක්ෂිතතාව සඳහා වූ යොකොහෝමා ක්‍රමෝපාය යටතේ ආපදාවලින් සිදු වන බලපෑම් අවම කිරීමේ මාර්ගෝපදේශය සඳහා 2005 ජනවාරි 15 වන දින ජපානයේ හියුගෝහිදී ඇති කරගත් සම්මුතියට අනුව 2005 – 2015 දශකය තුළ ලෝක සර්ව ආපදා කළමනාකරණ ක්‍රමවේදයක් සඳහා ශ්‍රී ලංකාවද එකඟතාවය පළකර තිබේ.ශ්‍රී ලංකාවේදී ආපදා අවදානම් කළමනාකරණය සඳහා 2005 – 2015 කාලය තුළ ක්‍රියාත්මක කළ යුතු මඟ සැලැස්ම ප්‍රකාශයට පත් කළ අතර එහි අරමුණු සාක්ෂාත් කර ගැනීම සඳහා ආපදා කළමනාකරණ අමාත්‍යාංශය නිරන්තරව ක්‍රියා කරමින් සිටී. ජනාධිපති මහින්ද රාජපක්ෂ මැතිතුමාගේ දූරදර්ශි තීරණයට අනුව 2005 වසරේදී ශ්‍රී ලංකාවේ ආපදා කළමනාකරණය විෂය සඳහා වෙනම අමාත්‍යාංශයක් පිහිටුවීය.ශ්‍රී ලංකාවේ ස්වාභාවික සහ මිනිසා විසින් සිදු කරනු ලබන ව්‍යසනයන්ගෙන් විපතට පත් ජනතාවට සහන සේවා සපයමින් ආපදාවන් ඵලදායී අන්දමින් වැළැක්වීම සහ ආපදා අවම කිරීම තුළින් ජනජීවිතයේ සමෘද්ධිමත් සහ අභිමානවත් බව රැකීම අමාත්‍යාංශයේ පරම මෙහෙවරයි.වගකීම2005 වසරේ මහින්ද චින්තන ඉදිරි දැක්ම තුළ ආපදා කළමනාකරණය සම්බන්ධයෙන් නව දැක්මකින් ක්‍රියා කරමින් ස්වාභාවික ආපදා මෙන්ම මිනිස් ක්‍රියාකාරකම් හේතුවෙන් සිදුවන ආපදා සම්බන්ධයෙන්ද සුවිශේෂී වගකීමක් ඇති බව පෙන්වා දී තිබුණි. දශක තුනක් මුළුල්ලේ ශ්‍රී ලාංකීය ජනතාව පීඩාවට පත් කළ ප්‍රධාන මානව ආපදාව, බෙදුම්වාදී ත්‍රස්තවාදය සම්පූර්ණයෙන්ම පරාජය කිරීමේ ක්‍රියාවලියට විශාල දායකත්වයක් ලබා දෙමින් ජනාධිපතිතුමා ගෙන ගිය ඒ මහඟු ශක්තියක් වීමට ක්‍රියා කළේය.එපමණකින් නොනැවතී එතෙක් ආපදා කළමනාකරණ අමාත්‍යාංශයට හා ආපදා කළමනාකරණ මධ්‍යස්ථානයට ස්ථිර නිවහනක් නොමැති අවස්ථාවක හා විවිධ දුෂ්කරතා මධ්‍ය‍යේ කටයුතු කරමින් සිටින වකවානුවක ජනාධිපතිතුමාගේ පුරෝගාමිත්වයෙන් ශ්‍රී ලංකාවේ ආපදා කළමනාකරණ ක්‍රියාවලියේදී ජාතික සම්බන්ධීකරණ මධ්‍යස්ථානය ලෙස ක්‍රියා කරන ආපදා කළමනාකරණ පියස ගොඩනැඟීමට ක්‍රියා කළේය.මේ වනවිට වසර අටකට වැඩි කාලයක් ආපදා කළමනාකරණ අමාත්‍යාංශය තම ජාතික වගකීම අඛණ්ඩව ඉටු කරමින් සිටින අතර ආපදා කළමනාකරණ මධ්‍යස්ථානය ආපදා අවදානම් අවම කිරීම සහ වැළැක්වීම පුනරුත්ථාපනය සහ නැවත ගොඩනැඟීම යන වගකීම්හි නිරතව සිටී. හදිසි ආපදා අවස්ථාවකදී ජාතික මට්ටමේ සිට ග්‍රාමීය මට්ටම දක්වා වූ පූර්ව අනතුරු දැනුම්දීමේ අඛණ්ඩ ක්‍රියාවලියක් සඳහා වන සම්බන්ධීකරණ ජාලය ආපදා කළමනාකරණ දිස්ත්‍රික් ඒකක, ප්‍රාදේශීය ඒකක හරහා ග්‍රාමීය ආපදා කමිටු දක්වා ක්‍රියාත්මක වේ.2004 වසරේ සිදු වූ සුනාමි ව්‍යසනයත් සමඟ මිනිස් ජීවිත හා දේපළ ආරක්ෂා කර ගැනීම සඳහා රටට අවශ්‍ය කරන පූර්ව ආපදා අනතුරු දැනුම් දීමේ යාන්ත්‍රණයක අවශ්‍යතාව දැනුණෙන්, ඒ සඳහා ස්ථිරසාර වැඩපිළිවෙළක් ආපදා කළමනාකරණ මධ්‍යස්ථානය විසින් ක්‍රියාත්මක කර තිබේ.පූර්ව අනතුරු දුනුම් දීමදිවයිනේ වෙරළ තීරයට අයත් දිස්ත්‍රික්ක 14ක සුනාමි අනතුරකට ලක්විය හැකි ග්‍රාම නිලධාරි වසම් දහසකට ආසන්න ප්‍රමාණයක ජීවත්වන පුද්ගලයින් මිලියන දෙකහමාරකට ආසන්න ප්‍රමාණයකගේ පූර්ණ ආරක්ෂාව සැලසීම සඳහා සුනාමි පූර්ව අනතුරු දැනුම්දීමේ කුලුනු 77ක් මේ වනවිට වෙරළ තීරයේ ස්ථාපිත කර සාර්ථකව ක්‍රියාත්මක කරමින් පවතී. පූර්ව අනතුරු දැනුම් දීමේ ක්‍රියාවලිය සාර්ථකව සිදුකිරීම සඳහා ආපදා කළමනාකරණ මධ්‍යස්ථානය දවස් 7 පැය 24 (7 x 24) වැඩ කරන හදිසි මෙහෙයුම් ඒකකයක් ස්ථාපිත කර තිබේ.ඒකකයේ සන්නිවේදන කටයුතු සඳහා රේඩියෝ පණිවුඩ හුවමාරු ක්‍රම, චන්ද්‍රිකා තාක්ෂණය, ජංගම දුරකථන හරහා කෙරෙන කෙටි පණිවුඩ ක්‍රම, තාක්ෂණික ආයතන අතර අන්තර් සබඳතා සිදු කෙරෙන දුරකථන සබඳතා, ත්‍රිවිධ හමුදාවේ, පොලිස් හදිසි මෙහෙයුම් ඒකකයේ හදිසි ඇමතුම් අංක 119හි සහ විද්‍යුත් මාධ්‍ය ‍ජාල‍යන්හි සහය ලබාගැනීමට නිරන්තර කටයුතු කරයි.2012 අප්‍රේල් 11 වන දින ඉන්දුනීසියාවේ සුමාත්‍රා ප්‍රදේශයේ ඇති වූ රිච්ටර් මාපකයේ 8.7ක් පමණ වූ භූ චලනය හේතු කොටගෙන ශ්‍රී ලංකාවේ වෙරළ තීරයේ ජනතාවට යම් සුනාමි අනතුරක් ඇති වේ යැයි කරන ලද පූර්ව දැනුම්දීමට අනුව ඉතා සාර්ථක ලෙස ජනතාව ආරක්ෂිත ස්ථාන කරා ළඟා වීම හොඳ ආදර්ශයකි. මෙම තත්ත්වය සුළි සුළං නායයෑම් වැනි ස්වභාවික ව්‍යසනයකදී පවා උපයෝගි කරගත හැකි සාර්ථක ක්‍රියාවලියකි.එදා ආපදාවක් වන තෙක් ඊට මුහුණ දීමේ ක්‍රමෝපායක් නොමැතිව සිටි ජනතාව අද දවසේ ආපදා තත්ත්වයක් එළැඹීමට පෙර ඊට මුහුණ දීමේ සැලසුම් සහගත ක්‍රියාවලියකට යොමුව සිටී.ජනතාව ආපදා සම්බන්ධයෙන් නිරතුරුවම අවධියෙන් සිටිය යුතු බව අවබෝධ කිරීම සඳහා සහ 2004 දෙසැම්බර් 26 වන දින සිදුවූ සුනාමි ව්‍යසනයෙන් මෙන්ම අනෙකුත් ව්‍යසනවලින් විපතට පත් ජනතාව අනුස්මරණය කිරීමත් ආපදා කළමනාකරණය තුළ ස්වාභාවික ආපදා සහ මිනිස් ආපදා අවම කිරීම සහ ජනතාව දැනුවත් කිරීම අවධානය යොමු කිරීම හා උනන්දුවෙන් ක්‍රියා කළ යුතු බව වටහාලීම සඳහා සෑම වසරකම දෙසැම්බර් 26 වන දින “ජාතික සුරක්ෂිත දිනය” ලෙස ප්‍රකාශයට පත් කොට තිබේ.සහයොගයආපදා කළමනාකරණ අමාත්‍යාංශයේ මග පෙන්වීම යටතේ ආපදා කළමනාකරණ මධ්‍යස්ථානය විසින් පසුගිය හත් වසර තුළ අඛණ්ඩව මෙම “ජාතික සුරක්ෂිත දින” ජාතික උත්සවය පිළිවෙළින් 2006 ගාල්ල, 2007 රත්නපුර, 2008 මහනුවර, 2009 කුරුණෑගල, 2010 යාපනය හා 2011 මඩකලපුවේද පැවැත්වූ අතර 2012 වසරේ ජාතික සුරක්ෂිත දින ජාතික උත්සවය බදුල්ලේදී ද මෙවර ජාතික සුරක්ෂිත දින ජාතික උත්සවය කළුතර නගරය මුල් කරගෙන සිදු කිරීමට ද කටයුතු සංවිධානය කර තිබේ.ආපදා කළමනාකරණයේ දී ජාතික හා ජාත්‍යන්තර පාර්ශවකරුවන්ගේ ද සහයෝගය ඇතිව පසුගිය වසර 07ක කාලය තුළ ආපදා කළමනාකරණ අමාත්‍යාංශයේ මග පෙන්වීම මත කාලගුණ විද්‍යා දෙපාර්තමේන්තුව, ආපදා කළමනාකරණ මධ්‍යස්ථානය, ජාතික ගොඩනැඟිලි පර්යේෂණ සංවිධානය හා ජාතික ආපදා සහන සේවා මධ්‍යස්ථානය එක්ව ජාතික මට්ටමේ සිට බිම් මට්ටම දක්වා කාර්යය කටයුතු රාශියක් ඉටුකර තිබේ.එහි ප්‍රතිඵලයක් ලෙස ශ්‍රී ලංකාවේ ආපදා කළමනාකරණ ක්ෂේත්‍රය අද දවසේ ඉතා සතුටුදායක හා ශක්තිමත් තලයකට ගෙන ඒමට හැකිව තිබේ. මෙලෙස සැලසුම්ගත වැඩපිළිවෙළක් තුළින් ආපදා කළමනාකරණ අමාත්‍යාංශයේ ඒකායන පරමාර්ථය වනුයේ උපද්‍රවවලින් තොර වෙරළකින් වටවූ, නායයෑම් අවදානම අවම වූ සුන්දර කඳු පන්තීන්ගෙන් සමන්විත, ගංවතුර අවම කිරීමේ ක්‍රියාවලියකින් යුත් වාරි ක්‍රමයකින් පෝෂණය වූ සරුසාර නිම්නයන්ගෙන් පිරුණු සුරක්ෂිත ශ්‍රී ලංකාවකි. එමඟින් සුරක්ෂිත ගමක් සහ නගරයක් මෙන්ම මිනිස් වාසයට හිතකර පරිසරයක් නිර්මාණය වීමෙන් තිරසාර සංවර්ධනයට මග හෙළිවනු ඇත.මෙවන් වූ වැඩපිළිවෙළක් සඳහා ශ්‍රී ලංකාවේ ආපදා කළමනාකරණ ක්‍රියාවලිය මහත් ආලෝකයක් ලබාදෙමින් වඩාත් සුරක්ෂිත ශ්‍රී ලංකාවක් කරා යන සුබ අනාගතයකට මං පෙත් විවර කරනු ඇතැයි අප සැමගේ ප්‍රාර්ථනයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=f1312263</link>
    <topic>මහ මුහුද ගොඩගලනවා</topic>
    <author>මහේෂි කෝෂිලා</author>
    <content>ඒ 2004 වර්ෂයේ දෙසැම්බර් මස 26 වෙනි ඉරු දිනයි. එදින ඉරු දිනයක් මෙන්ම පොහොය දිනයක් ද වූ බැවින් වෙහෙර විහාරස්ථාන බොහෝ බැතිමතුන්ගෙන් පිරී තිබුණි. එමෙන්ම නත්තල් දිනට පසු දිනය වූ බැවින් බොහෝ කිතුනු බැතිමත්හු තම නෑදෑ හිතමිත්‍රාදීන් සමඟ සතුටු සාමීචියේ යෙදී හුන් දිනය ද එය විය. සුපුරුදු පරිදි කාලය වියැකී යමින් තිබිණි. “මුහුද ගොඩගලනවා” යන අඳුරු බියජනක ආරංචිය අප සවන් වැකෙන්නට එතරම් කාලයක් ගත නොවුණේ ද එම පින්බර උඳුවප් පොහොයත් නත්තල් අසිරියත් පිරි දිනයක වීම ශෝකීජනකය.මුහුද ගොඩගලන ආරංචිය එදා මා සවන් වැකුණු විට ඒ පිළිබඳ එතරම් වැටහීමක් නොතිබුණි. එදා ශ්‍රී ලංකාද්වීපයේ මායා රට රජකම් කළ තිස්ස රජුගේ දියණිය වූ දේවී කුමරිය එනම් විහාර මහා දේවී සම්බන්ධ සිද්ධියත් සමඟ මුහුද ගොඩගැලීම පිළිබඳ ඉතිහාසගත කතා ප්‍රවෘත්තියක් අසා තිබුණ’මුත් මෙතරම් ජීවිත බිලිගන්නා රුදුරු ව්‍යසනයක් නම් අසා දැක නොතිබුණි.පැය කිහිපයක් ගත වන විට මේ පිළිබඳ සියලු මාධ්‍ය මඟින් අනාවරණය කිරීමත් සමඟ ‘මුහුද ගොඩගැලීම’ යන වචනයට “සුනාමි” යන්න අප දෙතොලතරට පැමිණි බව ඔබ මතකයේ ඇතුවාට සැක නැත. ජපන් භාෂාවෙන් බිඳී ආ “සුනාමි” යන්න අපට එවකට අලුත් අත්දැකීමක් විය. නමුත් ජපන් ජාතිකයන්ට නම් එය අලුත් අත්දැකීමක් වූයේ නැත.සුනාමි පිළිබඳ විමසන කල්හි එය ඇති වීමට හේතු වශයෙන් මුහුද යට ඇති වන භූමි කම්පාවන්, මුහුද යට ගිනිකඳු පුපුරා යාමකින් ඇති වන ලාවා නිකුත් වීම, අයිස් කඳු කඩා වැටීමෙන් ඇති වන ජලයේ කැළඹීම, විශාල උල්කාපාත කඩා වැටීමෙන් ඇති වන ජලයේ කැළඹීම යනාදිය සඳහන් කළ හැකිය. එදින ශ්‍රී ලංකාවට බලපෑ සුනාමි තත්ත්වයට හේතුව වූයේද මුහුද යට ඇති වූ භූමිකම්පාවක් ය. අනාවරණය වන පරිදි නම් එදින (2004.12.26) පෙ. ව. 6.58 සිට පසුදින ප. ව. 7.05 දක්වා රිච්ටර් මාපකයේ 6ට වඩා වැඩි භූමිකම්පා 28ක් සිදු වී තිබේ.එයින් භූ කම්පන 9ක්ම සුනාමි ඇති වීමට ඍජු ලෙස බලපා තිබේ. පෙ. ව. 6.58 සිට ඇති වූ සුනාමි සංසිද්ධියත් සමඟ ඉන් ඇති වූ තරංග ඉන්දියන් සාගර කලාපයේ පැතිර ගොස් ශ්‍රී ලංකාවට පැමිණ‍ියේ පෙ. ව. 8.27ට පමණය. මෙහිදී කල්මුණේ ප්‍රදේශයට පැමිණි තරංගය කරකැවී ගොස් ලංකාවේ දකුණු වෙරළ තීරයත් මීගමුව කලාපයත් ගොදුරු කරගත්තේ මහා රකුසකු පරිද්දෙනි. පෙ. ව. 9.30 පමණ වන විට අවසන් රළ පහර ලංකාවට පැමිණ ඇත.සුනාමි ව්‍යසනය අප රටට ව්‍යසනයක්ම වූවාට සැක නැත. දස දහස් ගණනකගේ ජීවිත හානි සිදු කරමින් දේපොළ හානි සිදු කිරීමට චණ්ඩ රළ පහරට ගත වූයේ නිමේෂයකි. ඒ ගත වූ නිමේෂය තුළ කොතරම් දෑ අපට අහිමි කරන්නට ඇත්ද? මවුපියන්ට තම දූ දරුවන් ද, දූ දරුවන්ට මවුපියන් ද, සැමියන්ට, බිරින්දෑවරුන්ද, බිරින්දෑවරුන්ට ස්වාමීන් ද ආදී වූ දස දහස් ගණනකගේ ලේ ඥාතීත්වය අහිමි කරමින් මෙලොව තනි වී අසරණ භාවයට පත් වූ අපේ ඥාති පිරිස් කොතරම් දැයි කිව‍නොහැකිය.කෙසේ වුවත් එකම ජාතියක් ලෙස යළි නැගී සිටීමට සුනාමියෙන් අසරණ වූ ජනයාට පිහිටවීමට අනෙකුත් ජනයා ‍ෙනාපැකිලිව ඉදිරිපත්වීම පිළිබඳව මෙහිදී සටහන් තැබිය යුතුම වේ. ඇඳුම් පැළඳුම්, වියළි ආහාර ද්‍රව්‍ය බෙදාදෙමින් එදා ඔවුන් කළ ඒ සද්ක්‍රියාවන් නොවන්නට එකම ජාතියක් ලෙස ශ්‍රී ලංකා ද්වීපයේ යළි නැඟී සිටීමක් පිළිබඳව සිතන්නටවත් බැරි තරම් ය. එමෙන්ම එවකට සුනාමියෙන් අවතැන්වූවන්ගේ මානසික සෞඛ්‍ය යහපත් තත්ත්වයකට ගෙන එමින් ශ්‍රී ලංකා රජය ක්‍රියා කළ ආකාරය පිළිබඳව මතක් කළ යුතුයි.සුනාමිය පිළිබඳ කිසිදු දැනුමක් නොතිබූ ශ්‍රී ලංකා වැසියන් මේ රුදුරු ව්‍යසනයට මුහුණපෑවේ ඔවුනගේ නොදැනුවත් භාවය නිසා බව කිව හැකිය. සුනාමිය ඇතිවීමට පෙර මුහුද කිලෝමීටර ගණනාවක් සිඳී ගොස් තිබූ අයුරු, ප්‍රවෘත්ති වලින් ඔබට මතක ඇති. මෙහිදී ජනතාව කටයුතු කර ඇත්තේ නොවිමසිලිසහගත ලෙස බව පෙනී යන්නේ ඔවුන් සිඳී ගිය මුහුදේ මාළු ඇහිදීමට යාම මඟින් විපත ළඟා කරගත් නිසාවෙනි. මිනිසුන් කෙසේ වෙතත් සිව්පා සතුන් නම් මෙම ව්‍යසනය කල්තියාම දැන සිට ඇත.ඒ බව පැහැදිලි වන්නේ එකඳු සත්ත්ව මළ සිරුරක්වත් සුනාමියෙන් පසු හමුනොවීමත් විල්පත්තුවේ සතුන් ආරක්ෂා වීමත් සමඟ ය. ඒ අනුව පෙනී යන්නේ සුනාමියට පෙර ඇති වන්නා වු ස්වාභාවික තත්ත්ව තේරුම් ගැනීමේ හැකියාවක් සිව්පාවුන්ට ඇති බවයි.නමුත් වර්තමානය වනවිට සුනාමි උවදුර පිළිබඳ ශ්‍රී ලංකා වැසියන්ට මෙන්ම ලෝ වැසියන්ට බියක් උපදවාගත යුතු නැත. පසුගිය සුනාමියෙන් පසු ඉන්දියන් සාගරයේ සහ පැසිෆික් සාගරයේ පාකර යවා ඇති පාවෙන රිච්ටර් මාපක තුළින් මුහුදු වෙරළේ ඇති සුනාමි ආපදා මධ්‍යස්ථානවලට සන්නිවේදන නිකුත් කිරීම් සිදුකරනු ලැබේ. ශ්‍රී ලංකාවේද ගාල්ලේ බූස්ස, දිගන හා රත්නපුර යන නගරවල පිහිටුවා ඇති ආපදා මධ්‍යස්ථානවලින් පොලිසිය හරහා මහජනතාව දැනුවත් කිරීම සිදුකරනු ලැබේ.අප රට සුනාමි ව්‍යසනයට ලක්ව අදට (26) වසර 9ක් ඉක්ම යමින් තිබේ. වර්තමානය වනවිට සුනාමියේ අළු ගසා එකම ජාතියක් විලස යළි අපි නැගී සිට ඇත. සුනාමියේ සුන් බුන් කොහේ කොතැනක වේ දැයි සොයාගැනීමටත් නොහැකි තරම් ය. විශේෂයෙන්ම අප රට සුනාමි ව්‍යසනයට ගොදුරු වූ රටක්දැයි කිවහැකි තත්ත්වයක් ද නොවේ. ඒ ශ්‍රී ලංකා වාසීන්ගේ එකමුතුකමේ ස්වභාවත්, පරෝපකාරී ගුණාංගත් නිසාවෙනි.ඉන්දියන් සාගරයේ මුතුඇටය නමින් විරුදාවලි ලද අප ලක් මාතාවට, මහ සයුර සමඟ ඇති බැඳීම පුදුමාකාරය. මහ සයුර රුදුරු රකුසකු විලස කොතරම් අපේ ජීවිතවලට, දේපොළවලට හානි පැමිණ වුවත් මහ ‍මුහුදට අපි වෛර නොකරන්නෙමු. ඒ මක්නිසාදයත් ලංකාවේ ජීවත්වන තවත් සෙසු පිරිසකගේ ජීවිතය නගා සිටුවීමට මහ මුහුද නිහඬ, නිසසල ව්‍යායාමයක නිරත වන බැවිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>26</day>
    </date>
    <link>http://www.dinamina.lk/2013/12/26/_art.asp?fn=f1312264</link>
    <topic>සුනාමි නඩුවේමුහුදේ සාක්කිය</topic>
    <author>ධනපාල නිශ්ශංක</author>
    <content>විපතට පත් සැවොම පසුවන දුක් ගින්නේ‍ මහ සාගරයටයි දොස් නිති පවරන්නේ කෙළෙසද එහෙත් හරි තතු වටහා දෙන්නේ මට සිදුවුණි හදිය මා පමණයි දන්නේවැතිරි නිසසලව මා සිඳු පතුල බදා ඉන්දිය සයුරු සය‍ෙන් සිටි විටදි නිදා සෙළවිණි පොළොව තිබු මගෙ ජල තලය රඳා එහි කැළඹුමෙන් මම මුසපත් වුණෙමි එදායටි බිම් කඩක් තිබු තැනෙකින් අව තැන්වී හිටිහැටියේ ම ගැස්සී ඉහළට නැංවී ආ විට මගේ නිදි සුවය ද අවසන්වී එතැනින් තල්ලු වූයේ මා සිහි සුන් වීගැඹුරෙහි තරඟ වැල් බඹ ගණනකින් යට කැළැතී ඇරඹුණෙන් දිය සුළි නැ‍ඟෙන්නට මින් පෙර නොගිය වේගයකින් එතැන් සිට මට සිදුවුණේ සී සී කඩ දුවන්නටවේගෙන් එසේ යද්දී වෙරළක වැද්දී අඩි තිහ හතළිහක් යළි ඉහළට ඇද්දී ඒ ආ වේගෙන්ම ගොඩබිම දිග යද්දී අමතක කළ නෙහේ වුණු දුක්මුසු සිද්දීමගෙ රැලි පාගමින් උනුන්ට විහළු කොට හිරිමල් සිනා පොදි පිබිදු දෙතොල පිට සුරතල් සිඟිත්තන් සැඟවී දියඹ යට පත්වන අයුරු දුටුවෙමි මරු වසඟයටසිහි විකලයෙන් මා හැසිරුණු බව දැනුණී මින් පෙර දෙයක් මට සිදුවී නැත එවැනී ජීවිත දහස් ගණනක් මෙ‍ාහොතින් නැසුණී එය මගෙ කැමැත්තෙන් එනමුදු සිදු නොවුණීමහ ගොඩනැගිලි සේ හැම පැල්පත කටම මින් පෙර දෙයක් මට සිදුවී නැත එවැනී ජීවිත දහස් ගණනක් මෙහොතින් නැසුණී එය මගෙ කැමැත්තෙන් එනමුදු සිදු නොවුණීනියදම අණින් මා යා යුතු ගමන ගියා ඉන්නට නොහැකි විය මට ඒ අනුව නොයා ලොවට ම කියමි “මා නිවරුදිකරුය” කියා දක්වනු මැනවි ඔබ හැම මා වෙතට දයා.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n1312271</link>
    <topic>මාලඹේ නේෂන්ස් ට්‍රස්ට්බැංකුවෙන් මහදවල් ලක්ෂ 14ක් කොල්ල කති</topic>
    <author>නිරුෂි විමලවීර, අතුරුගිරිය විශේෂ, කෝට්ටේ මධ්‍යම සමූහ</author>
    <content>මාලඹේ නේෂන්ස් ට්‍රස්ට් බැංකුවට ඊයේ (26)දා උදේ 11.45ට පමණ ගිනිඅවි පෙන්වා ඇතුළු වූ යතුරුපැදි කොල්ලකරුවන් දෙදෙනකු රුපියල් ලක්ෂ 14ක මුදල් කොල්ලකා පලාගොස් ඇතැයි අතුරුගිරිය පොලිසිය පවසයි.සම්පූර්ණ ආවරණය කරන ලද හෙල්මට්වලින් සැරසී සිටි කොල්ලකරුවන් දෙදෙනා ගල්කටස් වර්ගයේ ගිනි අවි දෙකක් අමෝරාගෙන මුදල් අයකැමි සන්තකයේ තිබූ මුදල් පැහැරගෙන ඇතැයි ද ගිනි අවිවලට බියවී බැංකුවේ සිටි සියලුම දෙනා බිරන්තට්ටු වී එදෙස බලා සිට ඇති බවද පොලිසිය කියයි.මුදල් කොල්ලා කෑමෙන් පසු ඔවුන් යතුරුපැදියේ නැඟී විදුලි වේගයෙන් ධාවනයේ යෙදී ඇතැයිද පොලිසිය සඳහන් කරයි.මේ පිළිබඳ වැඩිදුර පරීක්ෂණ අතුරුගිරිය පොලිස්ථානාධිපති පොලිස් පරීක්ෂක සුනිල් ශාන්ත මහතා ප්‍රධාන නිලධාරීන් විසින් සිදුකරන බවත්, මෙතෙක් සැකකරුවන් පිළිබඳ නිවැරදි තොරතුරක් ලැබී නැති බවත් පොලිසිය වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n1312272</link>
    <topic>සිරුරේ සඟවාමෙරටට ගෙනාකෝටියක රන් දැලේ</topic>
    <author>සුභාෂිණී සේනානායක සහ කුමාරසිරි ප්‍රසාද් කටුනායක ගුවන් තොටුපළ</author>
    <content>ගුද මාර්ගයේ සඟවාගෙන ඩුබායිහි සිට මෙරටට ගෙනා රුපියල් කෝටියක රත්රන් තොගයක් ඊයේ (26) ශ්‍රී ලංකා රේගුව මඟින් අත්අඩංගුවට ගෙන තිබේ.අත්අඩංගුවට ගත් මෙම රත්රන් තොගයේ බර කිලෝ 1.8කි. ඊයේ පෙරවරු 7.30ට පමණ පොලිස් නාකොටික් අංශය මඟින් අත්අඩංගුවට ගෙන ඇති මෙම රත්රන් තොගය ශ්‍රී ලකා රේගුවට භාර දී ඇත.කටුනායක බණ්ඩාරනායක ජාත්‍යන්තර ගුවන්තොටුපලේ ශ්‍රී ලංකා රේගුව මේ සම්බන්ධයෙන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n1312273</link>
    <topic>මහ ඇමැති අපේක්ෂකයාතේරීම එජාපයට අවුලක්</topic>
    <author>නිරූෂි විමලවීර</author>
    <content>බස්නාහිර පළාත් සභා එක්සත් ජාතික පක්ෂයේ මහ ඇමැති අපේක්ෂකත්වය මහා අර්බුදයක් බවට පත්ව ඇතැයි පක්ෂ ජ්‍යෙෂ්ඨයෝ ප්‍රකාශ කරති.විපක්ෂ නායක රනිල් වික්‍රමසිංහ මහතා යොවුන් පෙරමුණේ යෝජනාවකට අනුව ජාතික ලැයිස්තු මන්ත්‍රී ආචාර්ය හර්ෂ ද සිල්වා මහතා බස්නාහිර පළාත් මහ ඇමැති අපේක්ෂකයා ලෙස නම් කිරීමත්, හර්ෂ ද සිල්වා මහතා එම යෝජනාව ප්‍රතික්ෂේප කිරීමත් හේතුවෙන් මෙම අර්බුදය හට ගෙන තිබේ .විරුද්ධ වීම නොසලකා හරිමින් බස්නාහිර පළාත් මහ ඇමැති අපේක්ෂකත්වය හර්ෂ ද සිල්වා භාර ගත යුතු බවට වික්‍රමසිංහ මහතා දැඩි මතයක සිටින බව ද දැනට විදේශ සංචාරයක යෙදී සිටින වික්‍රමසිංහ මහතා මෙරටට පැමිණි පසු මෙම ප්‍රශ්නය නැවත කරළියට පැමිණෙනු ඇතැයි ද ජ්‍යෙෂ්ඨයෝ කියති.හර්ෂ ද සිල්වා මහතා ජාතික ලැයිස්තු මන්ත්‍රී ධුරයෙන් ඉවත් වීමෙන් පසු එම මන්ත්‍රි ධුරය ප්‍රජාතන්ත්‍රවාදී ජනතා පෙරමුණේ මනෝ ගනේෂන් මහතාට ලබා දීමට වික්‍රමසිංහ මහතා සුදානම් බවත් එහෙත් හිස් වන මන්ත්‍රී ධුරයට වජිර අබේවර්ධන හා ආනන්ද කුලරත්න මහත්වරු පොර කමින් සිටින බවත් ඔවුහු කියති.මහ ඇමැතිවරයා පත් කෙරෙන තෙක් ඒ පිළිබඳ කිසිදු ප්‍රකාශයක් නොකරන ලෙස විපක්ෂ නායකවරයා මන්ත්‍රිවරුන්ට උපදෙස් දී තිබේ . එසේම ඉදිරි පළාත් සභා මැතිවරණයේ දී එජාප මන්ත්‍රිවරු රැසක් ආණ්ඩු පක්ෂයෙන් නාමයෝජනා ලබා ගැනීමට තීරණය කර ඇතැයි ද ඔවුහු වැඩි දුරටත් කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n1312274</link>
    <topic>අර්ථවත් සංහිඳියාවක් ඇති කිරීමටසාර්ථකව කටයුතු කරමින් සිටිනවා</topic>
    <author>මහින්ද අලුත්ගෙදර</author>
    <content>දශක තුනක කාලයක් පැවැති යුද ගැටුම් නිමාවට පත්කිරීමත් සමඟ අර්ථවත් සංහිඳියාවක් ඇති කිරීම සඳහා සාර්ථකව කටයුතු කරමින් සිටින බව රජය අවධාරණය කරයි.යුද ගැටුම් නිමාවට පත්වීමෙන් පසු උතුරු, නැඟෙනහිර පළාත්වල ජීවත්වන සෑම ජන කොටසක්ම සාමකාමීව ජීවත්වන බව ද ඔවුන්ගේ සියලු අවශ්‍යතා ඉටුකරමින් ජීවනෝපාය ශක්තිමත් කිරීම සඳහා වැඩසටහන් රාශියක් රජය විසින් ක්‍රියාත්මක කර තිබෙන බව ද අමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසූරිය මහතා ප්‍රකාශ කරයි.නත්තල වෙනුවෙන් අමෙරිකා එක්සත් ජනපදයේ ශ්‍රී ලංකා තානාපති කාර්යාලයේ පැවැති උත්සවයක දී ඒ මහතා මේ බව සඳහන්කර ඇතැයි විදේශ කටයුතු අමාත්‍යාංශය පවසයි.මේ වනවිට ශ්‍රී ලංකාවේ ශීඝ්‍ර සංවර්ධන කි‍්‍රයාවලියක් ද සිදුවන බව පෙන්වා දී තිබෙන තානාපතිවරයා එය එක් එක් ප්‍රදේශයන්ට සීමා වී නොමැති බව ද සියලු ප්‍රදේශයන් එක හා සමාන ලෙස සංවර්ධනය කිරීම රජයේ කාර්යාභාරය වී තිබෙන බව ද සඳහන් කර තිබේ. ශ්‍රී ලංකාව ආසියාවේ ආශ්චර්යය බවට පත්කිරීම වෙනුවෙන් දැවැන්ත සංවර්ධන වැඩපිළිවෙළක් ක්‍රියාත්මක කර තිබෙන අතර එය සෑම ක්ෂේත්‍රයක්ම ආවරණය කරමින් ක්‍රියාත්මක කිරීම විශේෂත්වය බව ද ඒ මහතා පෙන්වා දී තිබේ.සිංහල සහ දෙමළ ජනතාව මෙන්ම ශ්‍රී ලංකාවේ ජීවත්වන සියලුම ජාතීන් ඒ ඒ සංස්කෘතීන්ට ගරු කරමින් ජීවත්වීම තුළ සංහිඳියාව ඇති කිරීම වඩාත් පහසුවන බව ද ඒ වෙනුවෙන් ජනාධිපති මහින්ද රාජපක්ෂ මහතා ප්‍රමුඛ රජය වැඩසටහන් රැසක් ක්‍රියාවට නංවා තිබෙන බව ද පවසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n1312275</link>
    <topic>ත්‍රස්තවාදයට එරෙහි ලෝක නීතිළඟදීම ඉදිරිපත් කිරීමට පියවර</topic>
    <author>මහින්ද අලුත්ගෙදර</author>
    <content>ජාත්‍යන්තර ත්‍රස්තවාදයට එරෙහි ලෝක නීති ළඟදීම ඉදිරිපත් කිරීමට ශ්‍රී ලංකාව පියවර ගෙන ඇත.අන්තර්ජාතික ත්‍රස්තවාදය වැළැක්වීම සඳහා නව නීති සකස් කිරීම දුෂ්කර ව්‍යායාමයක් වී ඇති අතර ජගත් සංවිධාන මහා මණ්ඩලයේ හයවන කමිටුව මඟින් ත්‍රස්තවාදයට එරෙහි ලෝක නීති සකස් කිරීමේ නීතිමය රාමුව පිළිබඳ නිර්දේශ ඉදිරිපත් කරන බව එක්සත් ජාතීන්ගේ සංවිධානයේ නිව්යෝර්ක්හි ශ්‍රී ලංකා නිත්‍ය නියෝජිත හා තානාපති ආචාර්ය පාලිත කොහොන මහතා ප්‍රකාශ කරයි.එක්සත් ජාතීන්ගේ සංවිධාන මහා මණ්ඩලයේ හයවන කමිටුවේ සභාපතිවරයා ලෙස ඔහුට පැවරී ඇති කාර්යභාරය ද එය බව ජාත්‍යන්තර මාධ්‍ය වෙත විශේෂ ප්‍රකාශයක් කරමින් ඒ මහතා පෙන්වා දී තිබේ.ත්‍රස්තවාදයට එරෙහිව සකස් කෙරෙන ලෝක නීති සම්බන්ධයෙන් සාමාජික රටවල ඉහළ අවධානයක් පවතින බව පෙන්වා දී තිබෙන ආචාර්ය පාලිත කොහෙන මහතා එම නීති දැඩි විවාදයට බඳුන් වී තිබෙන බව ද ජාත්‍යන්තර ත්‍රස්තවාදයට එරෙහි ලෝක සම්මුතියක් ඇති කිරීම සහ න්‍යෂ්ටික ත්‍රස්තවාදය වැළැක්වීම ජගත් සංවිධාන කමිටුවේ මුලික කාර්යන්ට ඇතුළත් බව ද සඳහන්කර ඇත.එවැනි සම්මුතියක් සකස් කිරීම මේ වනවිට වසර 10 ක කාලයක් පුරා දිග්ගැස්සෙමින් පවතින බව පෙන්වා දී තිබෙන ඒ මහතා සැප්තැම්බර් 11 ප්‍රහාරයෙන් පසු ඒ පිළිබඳ ඉහළ උනන්දුවක් පැවතුණු බව ද දැන් එම උනන්දුව මදක් අඩුවී තිබෙන බව ද පෙන්වා දී තිබේ.ත්‍රස්තවාදයට එරෙහිව ලෝක යුද්ධයක් පිළිබඳ බොහෝදෙනා කථා කළ ද ඊට එරෙහි එකඳු ලෝක සම්මුතියක් නොමැති බව ද ආචාර්ය පාලිත කොහොන මහතා අවධාරණයකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n1312276</link>
    <topic>ලක්ෂ පනහක කේරළ ගංජාකිලෝ 35ක් අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>රුපියල් ලක්ෂ පනහකට වැඩි වටිනාකමින් යුතු කේරළ ගංජා තොගයක් බෙදාහැරීම සඳහා රැගෙන යමින් සිටි දමිළ ජාතිකයකු සහ මුස්ලිම් ජාතිකයකු අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව ලබන වසරේ ජනවාරි 6 වනදා තෙක් රක්ෂිත බන්ධනාගාර ගත කරන ලෙස මන්නාරම මහේස්ත්‍රාත් ආනන්දි කනගරත්නම් මෙනවිය නියෝග කළාය.සැකකරුවන් අත්අඩංගුවට ගැනීමෙන් අනතුරුව අධිකරණයට ඉදිරිපත් කර ලබාගත් දින 3ක රැදවුම් නියෝග මත තබා ගනිමින් දීර්ඝ වශයෙන් ප්‍රශ්න කිරීමෙන් අනතුරුව සැකකරුවන් දෙදෙනා නැවතත් අධිකරණයට ඉදිරිපත් කළ අවස්ථාවේ මහේස්ත්‍රාත්වරිය මෙම නියෝගය නිකුත් කළාය.මෙසේ රක්ෂිත බන්ධනාගාර ගත කෙරුනේ 153/46 දූවවත්ත, මාබෝල, වත්තල ලිපිනයේ පදිංචි 53 හැවිරිදි මොහොමඩ් තවුෆික් නවුෆර් සහ 543 ඒ 29 වන නිවාස යෝජනා ක්‍රමය පාණ්ඩිරිප්පු 2ඒ කල්මුණේ ලිපිනයේ පදිංචි කේ.එන් ගසාන් යන සැකකරුවන් දෙදෙනායි.මන්නාරම පොලිස් විශේෂ කාර්ය බලකා කඳවුරට ලැබුණු තොරතුරක් මත පොලිස් නිළධාරීන් පිරිසක් ඉකුත් දා තාල්පාඩු වෙරළ තීරයේ සැඟව සිට සිදුකළ මෙහෙයුමක දී සැකකරුවන් දෙදෙනා කේරළ ප්‍රාන්තයේ සිට මෙරටට රැගෙන ආ ගංජා කිලෝ 35 ග්‍රෑම් 750 ක ප්‍රමාණයක් ගෝනි 2 ක බහා රැගෙන යද්දී අත්අඩංගුවට ගත් බව පරීක්ෂණ සිදු කරන මන්නාරම පොලීසිය අධිකරණයට දන්වා සිටියේය.අත්අඩංගුවට ගත් කේරළ ගංජා තොගයේ වටිනාකම රුපියල් ලක්ෂ පනහ ඉක්මවන බවත් සැකකරුවන් කේරළ ගංජා කිලෝවක් රුපියල් එක් ලක්ෂ හතලිස්දහසක පමණ මුදලක් වැයකර මෙරටට නීතිවිරෝධී මුහුදු මාර්ගයෙන් ආනයනය කර ඇති බව ද පොලීසිය අධිකරණයට දැන්වීය.අත්අඩංගුවට ගත් සැකකරුවන් ලඟ කේරළ ගංජා තොගයට අමතරව හැදුනුම්පත් දෙකක් තිබූ බව ද පොලීසිය වැඩිදුරටත් අධිකරණයට දැන්වීය.වවුනියාව මන්නාරම ප්‍රදේශ භාර අණදෙන නිළධාරී වන පොලිස් අධිකාරි අයේෂ කරුණාරත්න, සහකාර පොලිස් අධිකාරි අසිත රණසුරිය මහත්වරුන්ගේ උපදෙස් මත මන්නාරම පොලිස් විශේෂ කාර්ය බලකා කඳවුරේ වැඩබලන අණදෙන නිළධාරි පොලිස් පරීක්ෂක ඊ.ඒ.එම් දයාරත්න, උප පොලිස් පරීක්ෂක අමුණුගම මහත්වරුන් ඇතුළු නිළධාරීන් පිරිසක් සැකකරුවන් අත්අඩංගුවට ගෙන වැඩිදුර පරීක්ෂණ සඳහා මන්නාරම පොලීසියට භාර දී තිබුනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n1312277</link>
    <topic>නරක් වූ ලොකු ලූනු කිලෝ 25000ක්අත්අඩංගුවට</topic>
    <author>විජයානි එදිරිසිංහ</author>
    <content>මෝදර මට්ටක්කුලිය ප්‍ර‍ෙද්ශයේ පවත්වාගෙන ගිය පෞද්ගලික ලූනු ගබඩාවක තිබූ පරිභෝජනයට නුසුදුසු නරක් වූ ලොකු ලූනු කිලෝ 25000ක් සුද්දකර නැවත අලෙවි කිරීම සඳහා ගෙන යාමට සූදානම් කර තිබිය දී පාරිභෝගික සේවා අධිකාරියේ නිලධාරීන් කණ්ඩායමක් ඊයේ (26) පස්වරුවේ සොයාගෙන තිබේ.මෙම ලූනු ගබඩාව එම අවස්ථාවේම මුද්‍රා තබා ඇත. එහිදී අත්අඩංගුවට ගත් සැකකරුවන් දෙකක් සහ ලූනු තොගය පිළිබඳ අද දින අධිකරණයට කරුණු ඉදිරිපත් කිරීමට නියමිතය.රුපියල් ලක්ෂ 30ක් පමණ වටිනා මෙම ලූනු තොගය පිටකොටුව ඇතුළු තදාසන්න ප්‍රද්ශවලට බෙදාහැරීම සඳහා සූදානම් කර තිබූ බව සමූපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශයේ මාධ්‍ය ලේකම් නිපුන් ඒකානායක මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n1312278</link>
    <topic>පැය 36ක් ඇතුළතබීමත් රියදුරන් 517ක් දැලේ</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>බීමත් රියදුරන් අත්අඩංගුවට ගැනීමට උත්සව සමය තුළ පොලීසිය විසින් ක්‍රියාත්මක කරන ලද විශේෂ මෙහෙයුමේ දී පැය 36ක් තුළ බීමත් රියදුරන් 517 දෙනකු අත්අඩංගුවට ගෙන තිබේ.නත්තල් දිනට පෙර දින (24) සවස හයේ සිට ඊයේ (26) උදෑසන හය දක්වා කාලය තුළ රට පුරා මෙම මෙහෙයුම ක්‍රියාත්මක කරන ලද අතර වැඩිම බීමත් රියදුරන් අත්අඩංගුවට පත්ව ඇත්තේ ගම්පහ, ගල්කිස්ස, නුගේගොඩ සහ පාණදුර පොලිස් කොට්ඨාසවලින් බව පොලිස් මාධ්‍ය ප්‍රකාශක කාර්යාලය පවසයි.24 වැනි දින සවස හයේ සිට පසුදින උදෑසන 6 දක්වා පැය 12ක කාලය තුළ බීමත් රියදුරන් 220 දෙනෙක් ද 25 වැනි දින උදෑසන 6 සිට 26 වැනි දින උදෑසන 6 දක්වා පැය 24ක කාලය තුළ බීමත් රියදුරන් 297 දෙනෙක් ද මෙසේ අත්අඩංගුවට ගෙන තිබෙන බව පොලීසිය කියයි.පළමු දිනය තුළ බස්නාහිර පළාතෙන් බීමත් රියදුරන් 85 දෙනකු අත්අඩංගුවට ගෙන ඇති අතර දෙවැනි දිනය තුළ 149 දෙනකු අත්අඩංගුවට ගෙන තිබේ. යතුරු පැදි 284ක්, ත්‍රීරෝද රථ 168ක්, මගී ප්‍රවාහන බස් රථ දෙකක් සහ වෙනත් වාහන 63ක් මේ අතර තිබෙන බවත් පොලිසීය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n1312279</link>
    <topic>සාධන මට්ටම මැන බැලීමේ විභාගයේනිර්දේශ ජනාධිපති ලේකම්ට බාරදෙයි</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්ව විභාගය එම සිසුන්ගේ සාධන මට්ටම මැන බැලීමේ විභාගයක් බවට පත්කරලීම උදෙසා ජාතික අධ්‍යාපන කොම්ෂන් සභාව සකස් කළ නිර්දේශ ජනාධිපති ලේකම්වරයා වෙත ලබා දී ඇතැයි අධ්‍යාපන ඇමැති බන්දුල ගුණවර්ධන මහතා පවසයි.රටට ද දරුවාට ද දිනුම් මිණුම් අවස්ථා හිමිවන වයසට ගැලපෙන සැබෑ ජීවිත අභියෝගයන්ට මුහුණ දීමට අවස්ථා සපයන ඉගෙනුම් ක්‍රියාවලියකින් ඵලදායී පුරවැසියන්ගෙන් පිරිපුන් සමාපයක් බිහිකරලීම උදෙසා ශිෂ්‍යත්ව විභාගය සාධනය මැන බැලීමේ විභාගයක් බවට පත් කරලීමට අදාළ නිර්දේශ ජනාධිපති ලේකම්වරයා වෙත ජාතික අධ්‍යාපන කොමිෂන් සභාවේ සභාපති මහාචාර්ය ලක්ෂ්මන් ජයතිලක මහතා පසුගියදා ඉදිරිපත් කර ඇත.මේ සඳහා අධ්‍යාපනඥයන්, මනෝවිද්‍යාඥයන්, වෛද්‍යවරුන්, සමාජවිද්‍යාඥයන්, දරුවන්, මවුපියන්, ගුරුවරුන්, විදුහල්පතිවරුන්, ගුරුඋපදේශකරුවරුන්, කලාප අධයාපනඥයන්, විභාග දෙපාර්තමේන්තුවේ නියෝජිතයන්, ශ්‍රී ලංකා අධ්‍යාපන පරිපාලන සේවයේ නිලධාරීන්, මාධ්‍යවේදීන්, ශිෂ්‍යත්ව විභාගය සමත් විවිධ වෘත්තීන්හි නියැලෙන වෘත්තිකයන්, ශිෂ්‍යත්ව විභාගය අසමත් විවිධ වෘත්තීන්හි නියැලෙන වෘත්තිකයන්, වෙනත් වෘත්තික කණ්ඩායම් මෙන්ම විවිධ කණ්ඩායම් සමඟ සිදු කළ සාකච්ඡාවලින් අනතුරුව මෙම නිර්දේශ සකස් කර ඇත.පැයක කාලයක් තුළ ප්‍රශ්න පත්‍රය ලබා දීම, අගෝස්තු මාසය වෙනුවට වසර අවසානයේ සාමාන්‍ය විභාගයක් ලෙස විභාගය පැවැත්වීම මෙන්ම සාමාන්‍ය පෙළ උසස් පෙළ විභාග මෙන් නොවන සාමාන්‍ය පරීක්ෂණයක් බව දරුවන්ට හැතඟී යන පරිදි විභාගය පැවැත්වීම, ශිෂ්‍යාගේ සාමාන්‍ය පරිසරය ඇසුරු කොට කෙටි රචනාවක් නිර්මාණය කරන්නට දරුවා හුරු කරවීම යනු කරුණු රැසක් අදාළ නිර්දේශ ලෙස ජාතික අධ්‍යාපන කොමිෂන් සභාවේ සභාපතිවරයා ජනාධිපති ලේකම්වරයාට ඉදිරිපත් කර ඇත.තේරීම, කාණ්ඩ කිරීම, ගණිත රටා හා ප්‍රායෝගික ජීවතයන්හි අදාළ වන මිණුම් ද දෘශ්‍ය රටාවන් ද හඳුනා ගැනීම පිළිබඳ නිපුණතාව මැන බාලීම මෙම විභාගය මඟින් සිදු කෙරේ.2014-2015 දී විභාගය පැවැත්වෙන අතර මෙම විභාගයන් පැවැත්වෙන අකාරය පිළිබඳ ජාතික අධ්‍යාපන කොමිෂන් සභාව සුපරික්ෂාකාරීව සිටීමට අපේක්ෂා කෙරේ. මෙම විභාගය මඟින් අභියෝග්‍යතා ප්‍රමාණනය කිරීමක් සිදු නොකරන අතර දරුවන්ට ඇති කුසලතා මැන බැලීමක් පමණක් සිදු කෙරේ.අනාගත ජීවිතයට පාදක වන හසුරු කුසලතා අත්දැකීම් හා හර ප්දධතීන් පිළිබඳ අවබෝධයක් ඇති දරු පරපුරක් නිර්මාණය කිරීම උදෙසා ජාතික අධ්‍යාපන කොමිෂන් සභාව සිදුකරන ලද පුළුල් විශ්ලේෂණයකින් අනතුරුව මෙම නිර්දේශ ඉදිරිපත් කළ බව එහි සභාපති මහාචාර්ය ලක්ෂ්මන් ජයතිලක මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n13122710</link>
    <topic>අනතුරුවලින් තුවාල ලැබූ546ක් ජාතික රෝහලට</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>නත්තල උදාවත් සමඟ ගත වූ පැය 48 ක කාලය තුළ විවිධ අනතුරු හේතුවෙන් තුවාල ලැබූ පුද්ගලයන් 546 දෙනකු කොළඹ ජාතික රෝහලට ඇතුළත් කර ඇත.එම පිරිසෙන් පුද්ගලයන් 201 දෙනකු නේවාසිකව ප්‍රතිකාර ලබන බව ද කොළඹ ජාතික ‍රෝහලේ අධ්‍යක්ෂ වෛද්‍ය අනිල් ජාසිංහ මහතා 'දිනමිණ' ට පැවැසීය.මෙයින් වැඩිම පිරිස මාර්ග අනතුරු හේතුවෙන් බව සඳහන් කළ අධ්‍යක්ෂවරයා එය 114 ක් බව ද 102 දෙනකු ගෘහ අනතුරු හේතුවෙන් තුවාල ලබා තිබෙන බව ද පෙන්වා දුන්නේය.මේ අතර වැටීම් හේතුවෙන් පුද්ගලයන් 96 දෙනකු තුවාල ලබා තිබෙන අතර විවිධ හිංසන ක්‍රියා හේතුවෙන් පුද්ගලයන් 64 දෙනකු ප්‍රතිකාර සඳහා කොළඹ ජාතික රෝහලට ඇතුළත්කර ඇත. ඊට අමතරව ගිනිකෙළි අනතුරුවලින් තුවාල ලැබූවන් දෙදෙනකු ද වන බව වෛද්‍ය අනිල් ජාසිංහ මහතා සඳහන් කළේය.මෙලෙස විවිධ අනතුරු හේතුවෙන් තුවල ලබා කොළඹ ජාතික රෝහලට ඇතුළත් කළ තුවාලකරුවන් පසුගිය 2012 වර්ෂයට සාපේක්ෂව සුළු ඉහළ යාමක් බව පෙන්වාදුන් ඔහු එම වර්ෂය සමඟ සසඳන කළ මාර්ග අනතුරුවල පහළ යාමක් පෙන්නුම් කරන බව ද සිහිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n13122711</link>
    <topic>හාම්පුතා සොයමින් යන වඳුරානත්තල් දා ගිරාඳුරුකෝට්ටේ</topic>
    <author>ගිරාඳුරුකෝට්ටේ සමූහ සෝමදාස සමරගුණරත්න</author>
    <content>මහ මඟ යන එන බස්රථවලට ගොඩවෙමින් තම හාම්පුතා සොයමින් ඇවිදින දුර්ලභ ගණයේ වඳුරා නත්තල් දා ගිරාඳුරුකෝට්ටේ නගරයට පැමිණ සිටියේ හෙඹරව සිට දියතලාව බලා යන බස් රථයේ වහලට නැගගෙනය.මෙම වඳුරා තම හාම්පුතා සොයන්නේ මඟී ප්‍රවාහන බස් රථවල පමණි. හාම්පුතා බස් රථ රියැදුරකු බව ද දැන ගන්නට ඇත.මේ දිනවල දී මෙම වඳුරා ගැවසෙන්නේ සිරිපුර, දෙහිඅත්තකණ්ඩිය, ගිරාඳුරුකෝට්ටේ, මහියංගන යන ප්‍රදේශවලය. බසයට නැගගත් විටම රියැඳුරු අසුනට පැන තම හාම්පුතා එහි සිටින්නේදැයි විපරම් කර බැලීම උගේ පුරුද්දයි.හාම්පුතා නොමැතිනම් ඉන් බැස වෙනත් බසයකට නැඟ විපරම් කරයි. වෙනත් බසයක් නොමැති නම් එම බසයේම වහලට නැඟ බසය නවත්වන ඊලඟ ප්‍රධාන බස් නැවතුම් පොල වෙත ගමන් කොට එහි තිබෙන බසයකට නඟී.නවතා තිබෙන බස් රථවල රියැදුරු අසුනේ ටික වෙලාවක් වාඩිවී සිටීමට ද මෙම වදුරා පුරුදු වී සිටී. බසයේ මඟියකුට හෝ ඉන් පිටත කිසිවකුට හෝ කිසිම කරදරයක් සිදුකර ඇති බවක් මෙතෙක් අසන්නට ලැබී නොමැත. බසයේ මඟීන් මෙන්ම නැවතුම් ස්ථානවල සිටින ජනතාව ලබා දෙන ආහාරවලට ද ඌ පුරුදුවී සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n13122712</link>
    <topic>විදේශීය සංචාරකයන්ගේපැමිණීම 15%කින් ඉහළට</topic>
    <author>මහින්ද අලුත්ගෙදර</author>
    <content>මේ වසරේ නොවැම්බර් මාසය අවසන් වනවිට විදේශීය සංචාරකයන් 1,016,228 දෙනකු ශ්‍රී ලංකාවට පැමිණ තිබෙන බව ශ්‍රී ලංකා සංචාරක ප්‍රවර්ධන කාර්යාංශය පවසයි.එය පසුගිය වසරේ එම කාලය හා සසඳන කළ සියයට 15 ක වර්ධනයක් බව ද පසුගිය වසරේ දී ශ්‍රී ලංකාවට පැමිණි 1,005,605 ක සංචාරක ප්‍රමාණය මේ වසරේ නොවැම්බර් මාසය වනවිට සම්පූර්ණ කිරීමට සමත්ව තිබෙන බව ද එම කාර්යාංශය පෙන්වා දෙයි.මේ වසරේ සෑම මාසයක දී ම පෙර වසරේ එම මාසය සමඟ සැසඳීමේ දී විදේශීය සංචාරකයන්ගේ පැමිණීම ඉහළ ගොස් තිබෙන බව ද එය එළඹෙන 2016 වනවිට ශ්‍රී ලංකාව ලක්ෂ 25 ක සංචාරක ඉලක්කය කරා යන ගමනට ශක්තියක් බව ද ශ්‍රී ලංකා සංචාරක ප්‍රවර්ධන කාර්යාංශය පෙන්වා දෙයි.මේ වසරේ ජනවාරි මාසයේ දී විදේශීය සංචාරකයන් 97,411 දෙනකු ශ්‍රී ලංකාවට පැමිණ තිබෙන අතර පෙබරවාරි මාසයේ දී 93,232 ක් ද මාර්තු මාසයේ දී 98,155 ක් ද පැමිණ තිබේ.අප්‍රේල් මාසයේ දී 79,829ක් ද මැයි මාසයේ දී 70,026 ක් ද ජූනි මාසයේ දී 73,628 දෙනක් ද පැමිණ තිබෙන අතර ජූලි මාසයේ දී පැමිණි විදේශීය සංචාරකයන්ගේ සංඛ්‍යාව 98,944 කි.ඊට අමතරව අගෝස්තු මාසයේ දී 100,224 ක් ද, සැප්තැම්බර් මාසයේ දී 89,761ක් ද, ඔක්තෝබර් මාසයේ දී 102,805 ක් සහ නොවැම්බර් මාසයේ දී 112,213 ක් ශ්‍රී ලංකාවට පැමිණ තිබෙන බව ශ්‍රී ලංකා සංචාරක ප්‍රවර්ධන කාර්යාංශය කියයි.සංචාරක ක්ෂේත්‍රයේ දැවැන්ත වර්ධනයක් අපේක්ෂා කරමින් එළඹෙන 2016 වනවිට විදේශීය සංචාරකයන් ලක්ෂ 25 ක් ශ්‍රී ලංකාවට ගෙන්වා ගැනීම රජයේ අපේක්ෂාව වී තිබෙන අතර ඒ වෙනුවෙන් ආර්ථික සංවර්ධන අමාත්‍යාංශය මඟින් දැවැන්ත වැඩසටහන් රැසක් ආරම්භකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n13122713</link>
    <topic>ගාලු ජනතාව මහා සාගරයටජල පූජා-ගිනි පූජා පවත්වති</topic>
    <author>කුමාර උදයරත්න - යක්කලමුල්ල විශේෂ</author>
    <content>ගාල්ල පොලිසිය/නාවික හමුදාව/ගාලු ජනතාව එක්ව මහා සාගරයට ජල පූජා පවත්වති.ගාල්ලේ සුනාමියෙන් මියගිය ඥාතීන් සිහිකොට මහ මුහුදට කරනු ලබන විශේෂ ජල පූජා අද පෙරවරුවේ 9.26 ගාල්ල පොලිසිය, නාවික හමුදාව, ව්‍යාපාරිකයන් එක්ව පවත්වනු ලැබීය.සුනාමි ව්‍යවසනයෙන් වසර 9ක් ගතවන අද තම මියගිය ඥාතීන් සිහිපත් කරමින් ගාල්ල බස්නැවතුම් පොල අභියස විහාරස්ථානයේ ආගමික වතාවත් පවත්වන ලදී.පසුව මල් හා ගිනි පූජා මහමුහුදට එක්කරමින් පුද පූජා පවත්වමින් පින් අනුමෝදන් කරන ලදී. සහකාර පොලිස් අධිකාරි බන්දුල සී. පෙරේරා මහතා විසින් මෙය සංවිධානය කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n13122714</link>
    <topic>මහවැලියේ හෙක්ටයාර් 20කටඑක් සේවකයා බැගින් ඉන්නවා</topic>
    <author>නුවන් කොඩිකාර</author>
    <content>මහවැලියේ හෙක්ටයාර් 20ට එක් සේවකයා බැගින් සේවයේ යෙදී සිටින බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා පැවැසීය.ඒ නිසා 2014 බඳවා ගැනීමේ වර්ෂයක් නොව, සංවර්ධන වර්ෂයක් ලෙස සළකා මහවැලි අධිකාරියේ සියලු දෙනා ක්‍රියා කළ යුතු බව හෙතෙම කීවේය.ශ්‍රී ලංකා මහවැලි අධිකාරියේ නව පත්වීම් 251ක් ලබාදීම සඳහා මහවැලි කේන්ද්‍රයේ පසුගිය දා (24) පැවති උත්සවයක් අමතමින් ඇමැතිවරයා එසේ ප්‍රකාශ කෙළේය.පසුගිය කාලයේ මහවැලි අධිකාරියේ කළ බදවා ගැනීම්වල තිබූ අවිධිමත්භාවය නිසා ගැටලු රැසක් මතු වු බවද ඒ මහතා කියා සිටියේය.එම බදවා ගැනීම් පටිපාටි නිවැරැදිව මුල සිට අග දක්වා නිවැරැදිව සකස් කිරීමට සිදු වු බවත් එම නිවැරැදි කිරීම් කර දැනුම, කුසලතාව වැනි අංශවලින් හොදම පිරිස තෝරාගත් බවත් සිරිපාලද සිල්වා මහතා පැවැසීය.අධ්‍යක්ෂ, නියෝජ්‍ය අධ්‍යක්ෂ, සහකාර අධ්‍යක්ෂ, ඒකක හා කොට්ඨාශ කළමනාකරුවන්, පශු සම්පත් හා ඉඩම් නිලධාරීන්, පර්යේෂණ නිලධාරීන්, කළමනාකරණ සහකාරවරුන් වැනි වෘත්තීය ක්ෂේත්‍ර විස්සකට අධික ප්‍රමාණයක පැවති පුරප්පාඩු සඳහා මෙම බඳවා ගැනීම් සිදු කෙරිණ.ඇමැතිවරයා මෙසේද කියා සිටියේය,දීර්ඝ කාලයක් මහවැලි අධිකාරියේ කිසිදු අතිරේක දීමනාවකින් තොරව වැඩ ආවරණ කටයුතුවල සේවය කළ නිලධාරීන්ට ද ස්ථිර පත්වීම් ලබාදීම තුළින් විශාල සාධාරණයක් ඉටු කිරීමට හැකි වූණා. ඒ වගේම ක්‍රමවත්ව නොතිබුණු ඇතැම් තැන්වල ප්‍රශ්න තිබුණා.එම නිසා මහවැලි ව්‍යාපාරයේ ගුණාත්මක තත්ත්වයට ද ඉන් හානියක් වූ බව අපට පෙණුනා. එම නිසා අපට ලැබුණ අති විශාල අයදුම්පත් ප්‍රමාණය ඉතාම විමසිල්ලෙන් පරීක්ෂා කර අධ්‍යාපන සුදුසුකම් පමණක් නොව වෙනත් කුසලතා ද සලකා බැලීමෙන් පසුවයි නවකයින් බදවා ගැනීම සිදු කළේ. පසුගිය වසරේදී උපාධිධාරී හා සමාන්තර ශ්‍රේණිවල 593 දෙනෙකුට පත්වීම් දීමට අපට හැකිවුණා.256 දෙනෙකුට උසස්වීම් දී තිබෙනවා. මහවැලිය කියන්නේ කන්තෝරුවල ඉදන් රස්සාව කරන තැනක් නෙවෙයි. ඔබේ සේවය මහවැලි බිම්වලට ලබා දෙන්න ඔබ එහි යා යුතුයි. ජාතියට සේවය කිරීමට ඔබට ලැබුණ මේ අවස්ථාව උපරිම ප්‍රයෝජනයට ගන්නා ලෙස මම ඉල්ලා සිටිනවා.මෙහිදී මහවැලි අධිකාරියේ විධායක අධ්‍යක්ෂ රංජිත් ආරියරත්න, අධ්‍යක්ෂ ජෙනරාල් ගාමිණී රාජකරුණා යන අය ද අදහස් දැක්වූ අතර අධ්‍යක්ෂවරු රැසක් මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n13122715</link>
    <topic>ජාතික බෞද්ධ සම්මන්ත්‍රණය අද සහ හෙට අනුරාධපුර දී</topic>
    <author>අමිල ප්‍රභාත් වනසිංහ</author>
    <content>නව බෞද්ධ ප්‍රවණතා සහ ශ්‍රි ලාංකේය ථේරවාදී බුදු දහම සවිබල ගැන්විම යන මැයෙන් අනුරාධපුර ශ්‍රි ලංකා භික්ෂු විශ්වවිද්‍යාලය මගින් සංවිධාන කරන ජාතික බෞද්ධ සම්මන්ත්‍රණය අද (27) සහ හෙට (28) යන දෙදින එම විශ්වවිද්‍යාල බෞද්ධ අධ්‍යයන පීඨයේ දී පැවැත්වේ.ශ්‍රි ලංකා භික්ෂුවිශ්ව විද්‍යාලයේ මහෝපාධ්‍යාය(උපකුලපති) මහාචාර්ය තුඹුල්ලේ සීලක්ඛන්ධ, බෞද්ධ අධ්‍යයන පීඨාධිපති ආචාර්ය කනත්තේගොඩ සද්ධාරතන සහ භාෂා හා සංස්කෘතික අධ්‍යයන පීඨාධිපති ආචාර්ය පුජ්‍ය වරදිවෙල විජය සුමන යන ස්වාමින් වහන්සේලාගේ උපදෙස් සහ මඟ පෙන්විම මත අධ්‍යයන අංශාධිපතිවරුන්ගේ සහ ආචාර්ය මණ්ඩලය මෙම සම්මන්ත්‍රණය සංවිධානය කරයි.මෙහි සමාරම්භක උත්සවය අද (27)ද පෙරවරු 9ට උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතාගේ ප්‍රධානත්වයෙන් පැවැත්වෙන අතර ප්‍රධාන දේශනය කොළඹ විශ්වවිද්‍යාලයේ මහාචාර්ය අසංග තිලකරත්න මහතා පවත්වයි.විශ්වවිද්‍යාල ආචාර්ය, මහාචාර්යවරු උසස් අධ්‍යපනය පිළිබඳ උනන්දුවක් දක්වන විශේෂිත පුද්ගලයන් බෞද්ධ අධ්‍යයන ඉතිහාසය, පුරාවිද්‍යා හා ජාතික උරුම කළමනාකරණය, අධ්‍යාපන විද්‍යාව, භාෂාව, සාහිත්‍ය,පුස්තකාල විද්‍යාව, සමාජ විදයාව, දර්ශනය සහ පරිගණක විද්‍යාව ආදි විෂයන් ඔස්සේ පර්යේෂණ පත්‍රිකා සියයකට වැඩි සංඛ්‍යාවක් සිංහල, දෙමළ, පාලි, සංස්කෘත සහ ඉංග්‍රිසි යන භාෂාවලින් ඉදිරිපත් කිරීමට ද නියමිත බව එම ජාතික බෞද්ධ සම්මනත්‍රණයේ ප්‍රධාන සංවිධායක ජෙයෂ්ඨ කථිකාචාර්ය නිවිතිගල සුමින්ත හිමි පැවසුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n13122716</link>
    <topic>අද මුහුද රළු වෙයි</topic>
    <author>උදුලා පීරිස්</author>
    <content>ඊශාන දිග මෝසම් තත්ත්වය හේතුවෙන් දිවයින හා දිවයින අවට මුහුදේ තත්වය අද (27) අවධානම් බව කාලගුණ විද්‍යා දෙපාර්තමේන්තුව පවසයි.දිවයිනේ උදය කාලයේ උතුර, නැඟෙනහිර සහ ඌව තැනින් තැන වැසි බලාපොරොත්තු විය හැකියැයි ද එම දෙපාර්තමේන්තුව කියයි. සවස සබරගමුව,දකුණ ,බස්නාහිර ස්ථාන කිහිපයක තැනින් තැන ගිගුරුම් සහිත වැසි හටගනු ඇතැයි ද කාලගුණ විද්‍යාඥ ආර් .චන්න මහතා කියයි.ඊශාන දෙසින් හමන මෝසම් සුළං ප්‍රවාහය නිසා මුහුදේ සුළගේ වේගය පැයට කිලෝමීටර් 50ක වේගයෙන් සුළං හමනු ඇතැයි පෙන්වා දෙන කාලගුණ විද්‍යා දෙපාර්තමේන්තුව ගාල්ල, හම්බන්තොට, පොතුවිල් යන මුහුදු ප්‍රදේශ විටින් ‍‍විට රළු ස්වභාවයක් ගනු ඇතැයි ද කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=n13122717</link>
    <topic>තරුණ පාර්ලිමේන්තුව මහරගම තරුණ මධ්‍යස්ථානයේ දී</topic>
    <author/>
    <content>ජාතික තරුණ සේවා සභාව මඟින් සංවිධානය කරන ශ්‍රී ලංකා යූත් 2 වැනි පාර්ලිමේන්තුවේ 5 වැනි සැසිවාරය හෙට 28 සහ 29 පෙරවරු 10ට මහරගම ශ්‍රී ලංකා යූත් මධ්‍යස්ථානයේ දී පැවැත්වේ.මෙවර සැසිවාරයේ දී 2014 අයවැය වාර්තාව විවාදයට ගන්නා අතර, ශ්‍රී ලංකාවේ තරුණ තරුණියන් පක්ෂ හා ප්‍රතිපක්ෂ වශයෙන් එක්ව මෙරට අයවැය ලේඛනයක් පිළිබඳව විවාද කරන ප්‍රථම අවස්ථාව මෙය වනු ඇත.යොවුන් පාර්ලිමේන්තු මන්ත්‍රීවරුන් 412 දෙනෙකුගෙන් සැදුම්ලත් ශ්‍රී ලංකා යූත් පාර්ලිමේන්තුවේ 5 වැනි සැසිවාරයේ ප්‍රථම දිනය වන 28දා යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ ප්‍රධානත්වයෙන් එහි වැඩ කටයුතු ආරම්භ වන අතර, මහා භාණ්ඩාගා‍රයේ ලේකම් පී. පී. ජයසුන්දර මහතා ආරාධිත දේශනය සිදුකරයි.මෙහි දෙවැනි දිනය වන 29දා ශ්‍රී ලංකා යූත් පාර්ලිමේන්තුවේ කටයුතු උතුරු පළාත් මහ ඇමැති සී. වී. විග්නේෂ්වරන් මහතාගේ ප්‍රධානත්වයෙන් ආරම්භ වන අතර, මෙහි ආරාධිත දේශනය ද ඔහු පවත්වයි.මෙම අවස්ථාවන්ට, ජාතික ඒකාබද්ධතා ඇමැති වාසුදේව නානායක්කාර, අධ්‍යාපන නියෝජ්‍ය ඇමැති මොහාල් ලාල් ග්‍රේරු, යෞවන කටයුතු හා නිපුණතා සංවර්ධන අමාත්‍යාංශයේ ලේකම් කේ. ඒ. තිලකරත්න, ජාතික තරුණ සේවා සභාවේ සභාපති අධ්‍යක්ෂ ජනරාල් නීතිඥ ලලිත් පියුම් පෙරේරා යන මහත්වරු සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=r1312271</link>
    <topic>අයාලේ යන සුනඛයන්7078කට වඳ සැත්කම්</topic>
    <author>ලුණම සමූහ - සනත් ගමගේ</author>
    <content>හම්බන්තොට දිස්ත්‍රික්කයේ සුනඛයන් 7078කට මේ වසරේ දී වඳ සැත්කම් කළ බව හම්බන්තොට වසංගත රෝග වෛද්‍ය මියැසි ගජනායක මහත්මිය පැවැසුවාය.නිවෙස්වල ඇතිකරන මෙන්ම අයාලේ යන සුනඛයින්ට ද මෙසේ සැත්කම් කර තිබෙන අතර, උපත්පාලන එන්නත් ලබාදීම් ද ප්‍රාදේශීය සෞඛ්‍ය සේවා කාර්යාල මට්ටමින් සිදුකෙරෙන අතර ජලභීතිකා එන්නත් ද වසරේ නියමිත කාලයට ලබා දී තිබෙන බව ගජනායක මහත්මිය කීවාය.අයාලේ යන සුනඛයන්ගේ අඩුවක් පෙන්නුම් නොකරන හෙයින් ලබන වසරේ සිට මේ වැඩසටහන පුළුල් ලෙස ක්‍රියාත්මක කිරීමේ අවශ්‍යතාවක් පවතින හෙයින් මේ සඳහා ජනතා සහායද අවශ්‍ය බව ගජනායක මහත්මිය පැවසුවාය.සුනඛයින් සපා කෑමෙන් ජලභීතිකා එන්නත් විදීම සඳහා රජයේ ප්‍රධාන රෝහල්වලට පැමිණෙන පිරිසද වැඩි වී තිබෙන බව රෝහල් වෛද්‍යවරු පවසති.දිනෙන් දින ඉහළ යන සුනඛ ගහණය අවම කිරීමට හා ජලභීතිකා රෝගය පමණක් නොව අයාලේ යන සුනඛයින්ගේ ලෙඩ රෝගවලට ජනතාව ‍ෙගාදුරුවන හෙයින් මේ සඳහා විශේෂ වැඩපිළිවෙළක අවශ්‍යතාව තිබෙන බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=r1312272</link>
    <topic>යම රජ්ජුරුවන් මහ පාරේ දමා ට්‍රැක්ටර් රථය යම ලෝකයට ගිහින්</topic>
    <author>මාතර සමූහ ඩබ්ලිව් . පී . ධර්මසේන</author>
    <content>පෙරහරේ ගිය යමරජ්ජුරුවෝ සහ යමයින් මහ පාරේ දමා ට්‍රැක්ටර් රථය යම ලෝකයට යෑමේ සිද්ධියක් මාතර ප්‍රදේශයෙන් වාර්තාවේ.‍ එක් එක් වැදගත් සිදුවීම් සිහිපත්කරමින් ගමේ බොදු ජනතාව නොයෙකුත් සංස්කෘතික අංගයන්ගෙන් සමන්විත පෙරහර පැවැත්වීම අතීතයේ සිට සිදුකරනු ලබයි.මේ පෙරහරවලට එක්වෙන සමහර පුද්ගලයින් මෙයට එක්වන‍්නේ භක්තියට වඩා හුදු විනෝදයක් වශයෙනි. සමහර පුද්ගලයන් නැටුම්වලට සහ විවිධ අංගයන්ට එකතුවන්නේ හොඳ හැටි බීමත්ව වීම විශේෂත්වයකි. උදේ සවස කසිප්පු වලින් ජීවිතය ගෙනයන “ජේමිස් සීයා‍” ද මෙවන් පෙරහරක් සඳහා යමලෝකය රඟ දැක්වීමේ නැටුමට එක් වී සිටියේ ඔවුන් සමඟ කසිප්පු මැස්සේ සිටින, කිරා, පිංහාමි, ටිකිරා ඇතුළු පිරිසක් සමඟිනි. මේ කණ්ඩායමේ යම රජු වශයෙන් පෙනී සිටියේ ජේමිස් සීයා වන අතර කටු ඉඹුල සහ ලෝදිය රැගත් ට්‍රැක්ටර් රථයක් යම ලෝකේ නිල රථය වශයෙන් යොදා ගෙන තිබුණි.මේ යමයින් හොඳට බීමත්ව මෙම රථයේ ගමන් කරන නිසාම ඔවුන්ගේ ට්‍රැක්ටරය පෙරහැරේ අවසානයේ ගමන් කිරීමට සංවිධායක මණ්ඩලය ඉඩකඩ සලසා තිබුණි.ශබ්ද විකාශන යන්ත්‍රයක් ඔස්සේ අවට පෙරහරක් නරඹන පිරිස සිනහ ගන්වමින් යමලෝකේ ලෝදිය මොකක්ද? මෙහේ කසිප්පු “ ලෝ දිය” පරාදයි කියමින් සිහසු‍ෙන් සිටි යමරජ්ජුරුවෝ වන ජේමිස් සීයා අවට සිටි කන්තාවන්ගේ අවධානය යොමු කර ගැනීම සඳහා කසිප්පු බෝතලය ගෙන උගුරු කිහිපයක් කටට හලාගත් අනතුරුව එකවිටම ඉනේ තිබූ කඩුව ඇද ට්‍රැක්ටර් රථයේ රියදුරාට කඩුව දික්කර රථාචාර්ය වහාම මෙම රථය යමලෝකයට හරවපිය යනුවෙන් අණ කෙළේය. ඒ සමඟම වෙරිමතින් සිටි රියැදුරා බියට පත්ව ටේලරයේ ලීවරය ඇදීමත් සමඟ ටේලරය උඩට ඉස්සී යාම නිසා රජ්ජුරුවෝ ඇතුළු යමයින් මහ පාරට ඇද වැටුණි.ට්‍රැක්ටර් රථය ඉදිරියට ඇදීයන අතර වාරයේ ජේමිස් සීයා අතේ තිබූ මයික්පෝන‍ෙයන් යකෝ අපි අපායට ‍ ගෙනිහිල්ලා දමාපිය යනුවෙන් කෑගසා කීවේ අවට රැස්ව සිටි පිරිසගේ හූ හඬ මැද්දේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=r1312273</link>
    <topic>දිවි පිදූ කොස්තාපල්ගේ දරු පවුලට නව නිවෙසක්</topic>
    <author>මුන්නනේශ්වරම සමුහඊ.සි.ප්‍රනාන්දු</author>
    <content>පොලිස් කොස්තාපල්වරයකුව සේවය කරමින් සිටියදී කොටි ත්‍රස්තයන් විසින් අටවා තිබු ක්ලේමෝ බෝම්බයකට හසුව දැයෙන් සමු ගත් පොලිස් කොස්තාපල් පි.ඩි.ආර්.ගාමිණි ඔගස්ටා ( 29344 ) විරුවා සිහිකරමින් පොලිස් සේවා වනිතා ඒකකය විසින් හලාවත නැගෙනහිර මුංගන්දලුව ප්‍රදේශයෙහි නව නිවෙසක් ඉදිකර තිබුණි.ගාමිණි ඔගස්ටා මහතා තිදරු පියෙකි.නව නිවෙස පොලිස්පති එන්.කේ.ඉලංගකෝන් මහතා විවෘත කර මිය ගිය රණවිරුවාගේ බිරියවන ඩබ්ලිව්.එම්.ඒ.කුමුදු කුමාරි මහත්මිය වෙත පිරිනැමිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=r1312274</link>
    <topic>ගම්පහ සමෘද්ධි බැංකු සංගම්වලතැන්පත් මුදල දස ලක්ෂ 5160ක්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කයේ ප්‍රාදේශීය ලේකම් ‍කොට්ඨාස 13ක් පුරා ක්‍රියාත්මක සමෘද්ධි බැංකු සංගම් 86ක් සුවිශේෂ කාර්යභාරයක් ඉටුකර ඇත. මේ බැංකු සංගම්හි ප්‍රාදේශීය කළමනාකරණ කටයුතු හා අතිරික්ත මුදල් ආයෝජනය හා බැංකු මෙහෙයුම් කටයුතු සම්බන්ධ පසුවිපරම් කටයුතු සඳහා ප්‍රාදේශීය ලේකම් කොට්ඨාසයකට එක බැගින් සමෘද්ධි මහා සංගම් 13ක් ක්‍රියාත්මකය.ගම්පහ දිස්ත්‍රික්කයේ සිටින සමෘද්ධි බැංකු සාමාජිකයන් සංඛ්‍යාව 301985කි.සාමාජික කොටස් සමූහ දිරියමාතා කැකුළු, සිසුරක හා අනිවාර්ය ඉතිරිකිරීම් ලෙස ප්‍රතිලාභි අවශ්‍යතා අනුව තෝරාගත හැකි ගිණුම් රැසක් ක්‍රියාත්මක වේ. අනෙකුත් වාණිජ බැංකුවලට සාපේක්ෂව ඉහළ පොලී අනුපාතයක් ද ගෙවනු ලැබේ. ගම්පහ දිසාවේ සමෘද්ධි බැංකු 86ක ගිණුම් 1091651ක දැනට ඉතිරිකර ඇති මුදල රුපියල් මිලියන 5,160කි.මේ බැංකු මඟින් ගිණුම් ප්‍රවර්ධන වැඩසටහන් ලෙස ජාත්‍යන්තර දින පදනම් කරගෙන විශේෂ දිනුම් ඇදීමේ වාර්ෂික වැඩසටහන්ද ක්‍රියාත්මක කෙරේ.ස්වයංරැකියා දියුණු කර ගැනීම සඳහා මූල්‍ය අවශ්‍යතා සපුරාලීමට මේ සමෘද්ධි බැංකු සංගම් නිරතුරුවම ක්‍රියාත්මක වේ. කුඩා ප්‍රමාණයේ ණයවල සිට රුපියල් ලක්ෂ 05 දක්වා ව්‍යවසායක අවශ්‍යතා අනුව පුද්ගල ඇප මත වාර්ෂිකව හීනවන පොළි අනුපාතය මත ණය නිකුත් කෙරේ. ස්වයංරැකියා, වගා, ධීවර, මිහිජය, කිරුළ, නිවාස ණය, පාරිභෝගික ණය ස්ව ශක්ති ණය ආදී වශයෙනි.මේ වනවිට ගම්පහ දිසාවේ ලබාදී ඇති ණය සංඛ්‍යාව 532533 කි. මුදාහැර ඇති ණය මුදල රුපියල් මිලියන 11,488 කි.සමෘද්ධි අධිකාරිය හා විදේශ සේවා නියුක්ති කාර්යාංශය ඒකාබද්ධව විදේශගත ශ්‍රමිකයන් සඳහා ‘රට විරුණය’ වැඩසටහනින් රුපියල් ලක්ෂ 03 මුදලක් ලබාදේ. මේ වනවිට එවැනි රටවිරු නිවාස ණය 77ක් මුදාහැර ඇත. රාජ්‍ය බැංකුවල ස්ථිර තැන්පතු ලෙස හා භාණ්ඩාගාර බිල්පත්වල ආයෝජනය කර ඇති මුළු මුදල රුපියල් මිලියන 4937ක් බව ගම්පහ සමෘද්ධි සහකාර කොමසාරිස් සුරංගා ලක්ශ්‍රිණි ගුණතිලක මහත්මිය කීවාය. මේ සියලු කටයුතු සඳහා ගම්පහ මහ දිසාපති ජේ. ජේ. රත්නසිරි මහතාගේ නායකත්වය හා මඟපෙන්වීම හේතුවූ බවද ඇය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=r1312275</link>
    <topic>මඤ්ඤොක්කා විකුණා ලැබූ ලාභයවැරැදීමකින් දන් දීලා</topic>
    <author>සීගිරිය වි‍ශේෂ</author>
    <content>මඤ්ඤොක්කා තොගයක් විකුණා රුපියල් ලක්ෂයක මුදල් ලබාගත් දඹුල්ල වෑවළවැව ප්‍රදේශයේ පදිංචිකරුවකු නිවෙසට නොගොස් අතරමගදී අනියම් කම් සැපක් විඳීමට ගොස් රුපියල් 30,000ක් අහිමි කරගෙන දඹුල්ල පොලිසියේ පිහිට පැතීමට පැමිණි පුවතක් දඹුල්ලෙන් වාර්තාවේ.මේ පුද්ගලයා දඹුල්ල ආර්ථික මධ්‍යස්ථානයට මඤ්ඤොක්කා ලොරියක් රැගෙනවිත් එය විකුණා යන අතරදී ත්‍රීවිල් රථ රියැදුරෙකුගේ මාර්ගයෙන් කාන්තාවක් සම්බන්ධ කැරගෙන ඇත. පාලු ස්ථානයකට ත්‍රීවිල් රථයෙන්ම ගොස් ඇත.අවුරුදු 60ක් ඉක්ම වූ මේ පුද්ගලයා කාන්තාව සමඟ ත්‍රීරෝද රථයේම පැයක පමණ කාලයක් ගත කිරීමෙන් පසු ත්‍රීරෝද රියැදුරු ගනුදෙනු බේරන ලෙස දැනුම් දී තිබේ.ත්‍රීවිල් රථ රියැදුරුට 1500ක්, කාන්තාවට රුපියල් 1500ක් ලෙස ගණන් කියා තිබේ. සාක්කුවෙන් රුපියල් 500 කොළ තුන බැගින් එළියට රැගෙන ලබාදුන් පුද්ගලයා දඹුල්ල නගර මධ්‍යයට නැවත ත්‍රීවිල් රථයෙන්ම ගොස් ඇත.ත්‍රීවිල් රථයෙන් බැසගත් ඔහු තැබෑරුමකට ගොස් මත් වතුර මිලදී ගැනීමට ගොස් මුදල් පරීක්ෂා කැර බැලීමේදී ඔහු සතුව තිබූ 5000, කොළ 500 කොළවලට ලබාදී ඇති බව දැනගෙන ඇත.ත්‍රීවිල් රථ රියැදුරු සෙවුවද හමුවී නැත. පසුව මේ පුද්ගලයා දඹුල්ල පොලිසියට පැමිණ විස්තරයද කියා පැමිණිල්ලක් ද කැර සිත් වේදනාවෙන් ගෙදර පිටත්ව යන්නට විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s1312271</link>
    <topic>පැරදුණා ඇති මැතිව්ස් කියයි</topic>
    <author>වර්නන් ගුණසේකර අබුඩාබි සිට</author>
    <content>පාකිස්තානය සමග පැවැත්වෙන ජාත්‍යන්තර එක්දින ක්‍රිකට් තරගමාලවේ තරග 3-1ක පරාජයක් කළින්ම ලැබ සිටින ශ්‍රී ලංකාව ඒ පසුබෑම පසෙකලමින් අද අබුඩාබිහිදී පස්වැනි තරගයට මුහුණ දෙන්නේ ඩුබායි ක්‍රීඩාංගණයේදී මෙන් යළි ප්‍රබල සටනක් දියත් කිරීමේ බලාපොරොත්තුවෙනි.දෙපිල අතර ඩුබායි හි දී පැවැති දෙවැනි එක්දින තරගයේදී පාකිස්තානය ලබා ගත් ලකුණු 284 හඹා ගිය ශ්‍රී ලංකාව තරගයේ පන්දු දෙකක් පමණක් ඉතිරිව තිබියදී කඩුලු 2ක සටන්කාමී ජයග්‍රහණයක් අත්කර ගත්තේය.“3-1කින් පසුපසින් සිටින අපට මේ තරගමාලාවේ තවත් පරදින්න බැහැ. අපි ඉතාමත් ශක්තිමත්ව යළි තරගයට අවතීර්ණ වී ජය ගැනීම අවශ්‍යයි. දෙවැනි තරගයේදී අපි එය පෙන්නුවා. නියත වශයෙන්ම අපට එය නැවතත් කළ හැකියි. කළ යුතුව ඇත්තේ ධනාත්මකව සිටිමින් තරගය ජය ගැනීමට උත්සාහ කිරීමයි” ශ්‍රී ලංකා නායක ඇන්ජලෝ මැතිව්ස් පෙරේදා තරගයෙන් පසුව පැවැති මාධ්‍ය හමුවේදී පරාජයෙන් ප්‍රකාශ කළේය.පාකිස්තානයට මේ තරගමාලාවේ ජයග්‍රහණය කළින් ම හිමිවූයේ ඔවුන්ගේ පිතිකරුවන් සියළු දෙනාම වගකීම කරට ගෙන ක්‍රීඩා කළ බැවිණි. ඔවුන්ගේ මුල් පෙල පිතිකරුවන් සියළු දෙනාම ඔවුන්ගේ කාර්යය ඉතා හොඳින් ඉටු කිරීම පාකිස්තාන ජයග්‍රහණයේ ‘යතුර’ විය. පාකිස්තාන පිතිකරුවන් ශතක හා වැඩි ලකුණු ප්‍රමාණයන් කරා යද්දී ශ්‍රී ලංකා පිතිකරුවන්ට එක ම ශතකයක් හෝ වාර්තා කිරීමට නොහැකි විය.l ඩිල්ෂාන් හා මාලිංග වැනි ජ්‍යෙෂ්ඨයන්ගේ ක්‍රීඩාව ගැන ඔබ කළකිරීමට පත්ව සිටිනවාද ?“ඒක එහෙමමයි කියලා කියන්න බැහැ. ඩිල්ෂාන් ලකුණු තිහ හතළිහ ගත්තා. අවාසනාවකට ඒවා ලොකු ශතකයකට හරවන්න එයාට බැරිවුණා. ලසිත් විශේෂයෙන්ම පළමු ඕවර දහයේ හා අවසන් ඕවරවලදීත්, අසීරු අවස්ථාවලදීත් හොඳින් පන්දු යවනවා. මම කළකිරීමට පත්වෙලා නැහැ. නමුත් සමස්තයෙන් කණ්ඩායමක් වශයෙන් අපට මීට වඩා වැඩි යමක් කරන්න තිබුණා.”l පෙරේදා තරගයේදී ජ්‍යෙෂ්ඨයන්ට වඩා හොඳින් නවකයන් ක්‍රීඩා කළාද ?“ශක්තිමත් පාකිස්තාන පන්දු ප්‍රහාරය හමුවේ නවකයන් ක්‍රීඩා කළ ආකාරය අපූරුයි. අශාන් හා කිත්රුවන්ගේ පිතිහරඹ ප්‍රශංසනීයයි. ඔවුන්ගෙන් දිස්වූයේ පළපුරුදු ඉනිමකි. පිත්ත හැසිරවීමේදී බොහෝ දක්ෂතාවන් ඔවුන්ගෙන් ප්‍රදර්ශනය වුණා.”පාකිස්තානය මේ තරගයේදී පමණක් නොව අනෙක් තරගවලදීද පන්දුවට පහර දීම, පන්දු යැවීම හා පන්දු රැකීමෙන්ද ශ්‍රී ලංකාව පැරදවීය.“ඇත්තම කියනවා නම් ඔවුන් අංශ තුනෙන්ම අපට වඩා ඉදිරියෙන් සිටියා. ඔවුන් ඉතාමත් හොඳ ක්‍රිකට් ක්‍රීඩාවක් කළා. ඔවුන් අපේ පන්දු යවන්නන්ට මුහුණ දුන්නේ අපහසුවකින් තොරවයි. මේ ගැටළුවට විසඳුමක් අපට තිබුණේ නැහැ.”මැතිව්ස් එසේ කීවත් එය එසේ විය නොහැකිය. මේ ගැටළුවට වහාම විසඳුමක් සොයා ගත යුතුමය.වාර්තා සටහන්වලට පමණක් වැදගත් වන අද තරගය පමණක් නොව, ලබන 31 වැනිදා ඇරැඹෙන ත්‍රිත්ව ටෙස්ට් තරගමාලාවේ ශ්‍රී ලංකාවේ ඉරණම ද මේ විසඳුම මත රඳා පවතිනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s1312272</link>
    <topic>අෆ්රිඩි ගෙදර යයි</topic>
    <author/>
    <content>ශ්‍රී ලංකාව සමග පැවැත්වෙන එක්දින තරගාවලියට එක්වී සිටි පාකිස්තාන ක්‍රිකට් පිලේ තුන්ඉරියව් ක්‍රීඩක ෂහීඩ් අෆ්රිඩි ඊයේ යළි පාකිස්තානය බලා පිටත්ව ගියේය.එක්දින තරගාවලිය අතරතුරදි අෆ්රිඩි යළි පාකිස්තානය බලා පිටත්ව ගියේ ඔහුගේ දියණිය හදිසියේ අසනීපවීම හේතුවෙනි. ඒ අනුව දෙපිල අතර අද පැවැත්වෙන අවසන් එක්දින තරගයට අෆ්රිඩි ක්‍රීඩා කරන්නේ නැත.ශ්‍රී ලංකා එක්දින තරගාවලියෙන් පසුව ඉදිරි දෙමසක කාලය පුරා පාකිස්තානයට එක්දින තරග නොමැති බැවින් අෆ්රිඩි යළි කණ්ඩායමට එක්වනු ඇත්තේ ලබන වසරේ පැවැත්වෙන ආසියානු කුසලාන එක්දින තරගාවලියටය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s1312273</link>
    <topic>බොක්සිං ‍දින ටෙස්ට් තරගයටවාර්තාගත නරඹන්නන් පිරිසක්</topic>
    <author/>
    <content>සංචාරක එංගලන්ත කණ්ඩායම හා ඔස්ට්‍රේලියානු පිල අතර ඊයේ මෙල්බර්න් ක්‍රිකට් පිටියේ ආරම්භ වූ 'බොක්සිං දින' ටෙස්ට් තරගයේ පළමු දිනයේ වාර්තාගත 91, 092ක් වූ නරඹන්නන් පිරිසක් ක්‍රීඩාංගණයට රැස්ව සිටියහ. එය ටෙස්ට් තරගයක පළමු දිනයේ රැස්වූ වැඩිම නරඹන්නන් සංඛ්‍යාව ලෙස ඉතිහාසයට එක්විය.ඊ‍යේ දිනය නිමාවනවිට සිය පළමු ඉනිම ක්‍රීඩා කරන එංගලන්තය කඩුලු 6ක් දැවී ලකුණු 226ක් ලබා සිටියේය. නොදැවී කඩුල්ලේ රැඳී සිටින කෙවින් පීටර්සන් ලකුණු 67ක් ලබා සිටියි.මීට පෙර මෙල්බර්න් ටෙස්ට් තරගයක පළමු දිනයේ වැඩිම නරඹන්නන් පිරිසක් වාර්තාවූයේ 1961වසරේ ඔස්ට්‍රේලියාව හා බටහිර ඉන්දියා කොදෙව් පිල අතර පැවැති තරගයේදීය. එම තරගයේ පළමු දිනයේ දී නරඹනන්නන් 90,800ක් ක්‍රීඩාංගණයට රැස්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s1312274</link>
    <topic>පාකිස්තානය තරගමාලාව 3–1කින් ජයග්‍රහණය කරයි</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>ශ්‍රී ලංකාවට එරෙහිව මොහමඩ් හෆීස් වාර්තා කළ තෙවැනි ශතකය මත පාකිස්තානය ඊයේ අබුඩාබි හි පැවැති සිවුවැනි ජාත්‍යන්තර එක්දින ක්‍රිකට් තරගය කඩුලු 8කින් පහසුවෙන් ජය ගෙන තරගමාලාවද තරග 3–1කින් ජයග්‍රහණය කිරීමට සමත් විය.හෆීස් හා සොහයිබ් මක්සූඩ් තෙවැනි කඩුල්ල වෙනුවෙන් ලකුණු 111ක නොබිඳි සබඳතාවක් ගොඩනගමින් පාකිස්තානය ජයග්‍රහණය කරා ගෙන යන විට තරගයේ තවත් පන්දු 53ක් ඉතිරිව තිබිණි.හෆීස් හතරේ පහර 12ක් සහ හයේ පහර 2ක් එල්ල කරමින් නොදැවී ලකුණු 113ක්ද, මක්සූඩ් හතරේ පහර 4ක් සහ හයේ පහරක් සමග නොදැවී ලකුණු 46ක්ද ලබා ගත්හ.එය ජාත්‍යන්තර එක්දින ක්‍රිකට් ක්‍රීඩාවේ හෆීස් ගේ 9 වැනි ශතකය ද විය.හෆීස් ඔහුගේ එක්දින ලකුණු 4000 පසු කළේය.ලකුණු ලබා ගැනීම අතින් ආරම්භයේ සිටම පෙරමුණ ගෙන සිටි පාකිස්තානය ඔවුන්ගේ ඉනිමේ අඩක් නිමා වන විට කඩුලු 2ක් දැවී ලකුණු 135ක් රැස්කර ගෙන සිටියේය. ශ්‍රී ලංකාව ඔවුන්ගේ ඉනිමේ මේ අවස්ථාව වන විට ලබා ගෙන සිටියේ කඩුලු 3කට ලකුණු 113කි. සයීඩ් අජ්මාල් ගේ ලකුණු 39 ට කඩුලු 4 ක දඟ පන්දු ප්‍රහාරය හමුවේ ශ්‍රී ලංකා ඉනිම ලකුණු 225කට (ඕවර 48.5) සීමා විය. එය ආරම්භ වූයේ උමාර් ගුල් ඉක්මනින් ලබා ගත් කඩුලු 3 හේතුවෙන් ශ්‍රී ලංකාව කඩුලු 3කට මුළු ලකුණු 36ක අසරණ තත්ත්වයකට පත්වීමෙනි.ඉන්පසුව, ඉනිමේ කඩා වැටීම පාලනය කරමින් ලකුණු 89ක කඩුලු සබඳතාවක් ඇතිවිණි. ඇන්ජලෝ මැතිව්ස් (38) හා කිත්රුවන් විතානගේ (27) ප්‍රයෝජනවත් දායකත්වයක් ලබා දුන්හ. කෙසේ වෙතත් ශ්‍රී ලංකා ඉනිමේ කැපී පෙනුණේ සිය මංගල ජාත්‍යන්තර එක්දින ක්‍රිකට් ඉනිම ක්‍රීඩා කරමින් අශාන් ප්‍රියන්ජන ලකුණු 74ක් රැස් කිරීම ය.කාසියේ වාසිය දිනා ගෙන පළමුව පන්දුවට පහර දීමට තීරණය කළ ශ්‍රී ලංකා කණ්ඩායමේ වෙනස්කම් කිහිපයක් වූහ. අශාන් ප්‍රියන්ජන හා කිත්රුවන් විතානගේ ට මංගල ජාත්‍යන්තර එක්දින ක්‍රිකට් වරම් ලබා දුන් ශ්‍රී ලංකාව සුරංග ලක්මාල් ද මේ තරගය සඳහා කැඳවා තිබිණි.කණ්ඩායමෙන් ඉවතට ගිය ක්‍රීඩකයන් වූයේ දිමුත් කරුණාරත්න, තිසර පෙරේරා හා සීකුගේ ප්‍රසන්න ය. පාකිස්තාන පිලේ කිසිම වෙනසක් සිදුකර තිබුණේ නැත.දෙපිල අතර පස්වැනි හා අවසාන එක්දින තරගය අද (27) අබුඩාබි හි දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s1312275</link>
    <topic>ඩී.ඒ.රාජපක්ෂ අනුස්මරණ එල්ලේ පෙබරවාරියේ දී</topic>
    <author/>
    <content>ශ්‍රී ලංකා එල්ලේ සම්මේලනය සංවිධානය කරන ‘ඩී.ඒ.රාජපක්ෂ’ අන්තර් ආයතන එල්ලේ තරගාවලිය ලබන වසරේ පෙබරවාරි මාසයේදී පැවැත්වීමට සැලසුම් කොට ඇත. 6 වැනි වරටත් පැවැත්වෙන මේ තරගාවලියේ ජයග්‍රාහී කණ්ඩායමට මුදල් තෑගි පිරිනැමීමට කටයුතු යොදා තිබේ.මේ අන්තර් ආයතන තරගාවලිය රුවන්වැල්ලේදී පැවැත්වීමට බලාපොරොත්තු වේ.මෙයට පෙර බෙලිඅත්ත, ඔඩ්ඩුසාඩාන්, බදුල්ල වැනි ප්‍රදේශවල තරගාවලිය පැවැති අතර මෙවර කණ්ඩායම් 60ක් සහභාගී වනු ඇතැයි විශ්වාස කෙරේ. අන්තර් ආයතන එල්ලේ තරගාවලියේ ශූරතාව පසුගිය වසරේ ශ්‍රී ලංකා යුද හමුදාව දිනාගත්තේය. මේ දිනවල එල්ලේ සම්මේලනය මෙහෙයවන දැයට කිරුළ තරගාවලිය පැවැත්වෙන බැවින් අන්තර් ආයතන එල්ලේ තරගාවලිය එයින් පසුව පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s1312276</link>
    <topic>සය සාමාජික ක්‍රිකට් කිරිඇල්ලේ දී</topic>
    <author/>
    <content>රත්නපුර අධ්‍යාපන කලාපයට අයත් කිරිඇල්ල මැදි විදුහලේ ආදි සිසු සංගමයට අරමුදල් රැස් කිරීමේ අරමුණින් යුතුව සය සාමාජික සැහැල්ලු පන්දු විවෘත ක්‍රිකට් තරගාවලියක් හෙට (28) හා අනිද්දා (29) දෙදින කිරිඇල්ල මහජන ක්‍රීඩාංගණයේ දී පැවැත්වේ.මෙහි අවසන් මහා තරගය විදුලි බල හා බල ශක්ති ඇමැතිනි පවිත්‍රා වන්නිආරච්චි මහත්මියගේ අනුග්‍රාහකත්වයෙන් විදුලි ආ‍ලෝකධාරා මධ්‍යයේ පැවැත්වීමට නියමිතය. තරගාවලියේ ශූරයන්ට සරත් ජෙම්ස් අභියෝගතා කුසලාන සමග මුදලින් රුපියල් 40,000ක්ද, අනුශූරයන්ට සුගත් රත්නායක අභියෝගතා කුසලාන සමග රුපියල් 20,000ක් ද පිරිනැමෙන බව සංවිධායක මණ්ඩලය පවසයි. තරගාවලිය පිළිබඳ වැඩි විස්තර 0772932664හෝ 0718474931 දුරකතන අංක මගින් ලබාගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s1312277</link>
    <topic>කලීස් පිටියට සමුදෙයි</topic>
    <author/>
    <content>දකුණු අප්‍රිකාවෙන් බිහිවූ විශිෂ්ටතම තුන්ඉරියව් ක්‍රීඩකයකු වන ජාක් කලීස් ඉන්දියාව සමග එළැඹෙන ටෙස්ට් තරගයෙන් අනතුරුව ටෙස්ට් හා පළමුපෙළ ක්‍රීඩාවෙන් ඉවත්වන බව ප්‍රකාශ කළේය.38හැවිරිදි කලීස් මේ තීරණය ගෙන ඇත්තේ 2015 ලෝක කුසලාන තරගාවලිය නි‍‍‍යෝජනය කරන දකුණු අප්‍රිකානු පිලට එක්වීමට අවස්ථාවක් ලබාගැනීමේ අරමුණින්ය.'පසුගිය වසර 18ක් තිස්සේ දකුණු අප්‍රිකානු ටෙස්ට් කණ්ඩායම නියෝජනය කිරීමට ලැබීම මට විශාල ගෞරවයක්. ටෙස්ට් පිටියෙන් ඉවත්වීමේ තීරණය මම ඉතා අසීරුවෙන් ගත්තේ. මම හිතන්නේ මගේ උපරිම දායකත්වය ටෙස්ට් පිලට ලබාදීමට මම සමත්වුණා කියලයි.' සමුගැනීමේ නිවේදනය නිකුත් කරමින් ඔහු කියා සිටියේය.20හැවිරිදි වියේදී ජාත්‍යන්තර ක්‍රිකට් පිටියට එක්වූ කලීස් දකුණු අප්‍රිකාව වෙනුවෙන් වැඩිම ටෙස්ට් ලකුණු සංඛ්‍යාවක් රැස් කළ පිතිකරු ද වේ. ලෝක ටෙස්ට් පිටියේ වැඩිම ලකුණු සංඛ්‍යාවක් ලැබූ පිතිකරුවන් අතර සිවුවැනි ස්ථානය ද ඔහු සතුය. ටෙස්ට් තරග 165කට සහභාගිවූ කලීස් එහිදී රැස් කළ ලකුණු සංඛ්‍යාව 13,174කි. එහි සාමාන්‍යය 55.12කි. ඊට ශතක 44ක් හා අර්ධ ශතක 58ක් ඇතුලත්ය. මීට අමතරව ඔහු ටෙස්ට් කඩුලු 292ක් දවාගැනීමටද, උඩපන්දු 199ක් රැක ගැනීමට ද සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s1312278</link>
    <topic>වසර 15ක මාධ්‍ය සේවාව වෙනුවෙන් කමල් සුජීව මහතාට සම්මානයක්</topic>
    <author/>
    <content>රුසියානු මධ්‍යස්ථානයේදී පසුගියදා පැවැති ක්‍රීඩා සම්මාන ප්‍රදානෝත්සවයේදී වසර 15ක මාධ්‍ය සේවාව වෙනුවෙන් ගුවන් විදුලි සංස්ථාවේ කමල් සුජීව මහතාට ප්‍රවීණ චෙස් ශූරී සුනීතා විජේසුරිය මහත්මිය සම්මානය ප්‍රදානය කළ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s1312279</link>
    <topic>සිලෝන් ඔක්සිජන් ආයතනයේ සුහද ක්‍රිකට් තරගය</topic>
    <author/>
    <content>සිලෝන් ඔක්සිජන් ආයතනයේ සේවක පිරිසක් අතර සුහද ක්‍රිකට් තරගයක් පසුගියදා කලපළුවාව සිද්ධාර්ථ පිටියේදී පැවැත්වුණි. තරග 3කින් සමන්විත වු මෙහි ශූරතාව ජාතික සේවක සභාපති බී.ඩී.එස්.පෙරේරා මහතාගේ කණ්ඩායමට හිමිවිය. ක්‍රිකට් තරගයට එක්වු ක්‍රීඩකයන් ඡායාරූපයකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=s13122710</link>
    <topic>නාවික හමුදාව හා විදේශ රැකියා ප්‍රවර්ධන පිලහොරණ වොලිබෝල් ශූරතා දිනා ගනිති</topic>
    <author>පද්ම ශ්‍රී දසනායකගෝනපොල සමූහ</author>
    <content>හොරණ නගර සභාව හා හොරණ එක්සත් ක්‍රීඩා සමාජය එක්ව සංවිධාන කළ නගරාධිපති කුසලාන දිවා-රාත්‍රි ආරාධිත වොලිබෝල් තරගාවලියේ පිරිමි ශූරතාව දිනාගැනීමට ශ්‍රී ලංකා නාවික හමුදා කණ්ඩායම සමත්වු අතර කාන්තා ශූරතාව විදේශ රැකියා ප්‍රවර්ධන පිලට හිමිවිය.තරගාවලියේ දක්ෂතම ක්‍රීඩකයා ලෙස නාවික හමුදා පිලේ මොරිස් චමින්ද නම් කළ අතර දක්ෂතම ක්‍රීඩිකාව ලෙස විදේශ රැකියා ප්‍රවර්ධන පිලේ නායිකා ලීනා සඳමාලී සෝමරත්න සම්මාන දිනාගත්තාය.හොරණ නගර සභා ක්‍රීඩාංගණයේදී පසුගියදා පැවැති තරගාවලියේ පිරිමි අවසන් මහා තරගයේදී නාවික හමුදා පිල හමුවේ වට 3-0කින් (25/16, 25/24, 25/21) ගුවන් හමුදා පිල පරාජයට පත්විය. නාවිකා හමුදාවට ශූරතා කුසලානය සමගින් රු.ලක්ෂයක් පිරිනැමුණු අතර ගුවන් හමුදාවට අනුශූරතා කුසලානය සමගින් රු.50000ක් හිමිවිය. මොරිස් චමින්ද නාවික හමුදා පිල මෙහෙයවු අතර ගුවන් හමුදා පිල ප්‍රෝමේෂ් සුදසිංහගේ නායකත්වයෙන් තරග වැදුණි.කාන්තා අවසන් තරගයේදී වට 3-1ක් (25-20, 21-25, 25-18, 25-23) ලෙස ගුවන් හමුදාව පරාජය කිරීමට විදේශ රැකියා ප්‍රවර්ධන පිල සමත්විය.ශූරතාවට කුසලානය සමගින් රු.50000ක් හා අනුශූරතාවට රු.30000ක් පිරිනැමුණි. ගුවන් හමුදා පිල දිනේෂා ප්‍රසාදිනී විසින් මෙහෙය වුවාය.විදේශ සේවා රැකියා ප්‍රවර්ධන හා සුභ සාධන ඇමැති, වොලිබෝල් සම්මේලනයේ සභාපති ඩිලාන් පෙරේරා, කම්කරු සබඳතා ඇමැති ගාමිණී ලොකුගේ, වරාය මහා මාර්ග හා නාවික කටයුතු ව්‍යාපෘති ඇමැති නිර්මල කොතලාවල, බස්නාහිර පළාත් මාර්ග සංවර්ධන අධිකාරියේ සභාපති රෝහණ කුලසිරි, හොරණ නගර සභා සභාපති ග්‍රැන්විල් රාජපක්ෂ, වාසනා බේකර්ස් අධිපති දයානන්ද බෝඹුවල මහත්වරුන්ගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=f1312271</link>
    <topic>ලිපිගොනු හොඳින් පරීක්ෂාකර බලාඅත්සන් කළොත් කාගෙත් ඇඟ බේරෙනවා</topic>
    <author>අන්දොස් සොයන්නේ නිරූෂි විමලවීර</author>
    <content>අයවැය අවසානයේ මන්ත්‍රීවරු වෙනුවෙන් සිරිත් පරිදි කතානායකවරයා විසින් පවත්වන රාත්‍රී භෝජන සංග්‍රහය ගිය සිකුරාදා රාත්‍රී දියවන්නා තෙරේ පිහිටි කතානායක නිල නිවසේදී පැවැත්විණි.ආණ්ඩු පක්ෂයේ හා විපක්ෂයේ ඇමැතිවරු හා මන්ත්‍රීවරු විශාල පිරිසක් ඊට එක්වී සිටියහ. මසක් පුරා පැවැති අය වැය විවාදයේදී විවිධ තර්ක විතර්ක ඉදිරිපත් කරමින් උරණ වූ මෙම පිරිස හැසුරුණේ කුළුපග මිතුරන් පරිද්දෙන්ය. අවස්ථාවට ගැළපෙන සැහැල්ලු ඇඳුමින් සැරසී සිටි ජනාධිපති මහින්ද රාජපක්ෂ මහතා ප්‍රියසම්භාෂණයට පැමිණියේ සුපුරුදු මිත්‍රශීලී සිනහවකින් මුව සරසාගෙනය.කතානායක චමල් රාජපක්ෂ මහතා ජනාධිපතිතුමාව පිළිගත්තේ ඉතා උණුසුම් අයුරින්ය. සිය වැඩිමහල් සොහොයුරු චමල් රාජපක්ෂ මහතා දෙස හැඟුම්බර අයුරින් බැලූ ජනාධිපතිතුමා අනතුරුව පිරිස අතරට එක් වූයේ ළෙන්ගතු මිතු‍රකු පරිද්දෙන්ය.ජනාධිපතිතුමා එක්සත් ජනතා නිදහස් සන්ධාන මැති ඇමැතිවරු හා විපක්ෂ මන්ත්‍රීවරු අතරට යමින් සිදුකරන හෘදයාංගම කතාබහ දෙස කතානායකවරයාගේ ආරාධනයකට අනුව මෙරට පැමිණි පාකිස්ථාන කතානායක සර්චාර් අයාස් සඩික් මහතා විශ්මයට පත්ව දෑස් අයා බලා සිටියේය.ජනාධිපතිතුමා අයවැය ඉදිරිපත් කරද්දී අයවැය කතාව වර්ජනය කරමින් තේ පැන් සංග්‍රහයද වර්ජනය කළ එජාප මන්ත්‍රීවරු සාදයට එක්වීම විශේෂ සිදුවීමක් විය.ආණ්ඩු පක්ෂයේ මන්ත්‍රීවරුන්ටත් වඩා වැඩි වේලාවක් විපක්ෂ මන්ත්‍රීවරු සමඟ ගත කළ ජනාධිපතිතුමා ඇතැමකුගේ උරහිස මත අත තබමින් ඉතා ලෙන්ගතු අයුරින් කතා කළේය.ජනාධිපතිතුමා එජාප මන්ත්‍රීවරු අසුන්ගෙන සිටි ආසනය අසලට පැමිණෙමින් “අපේ විපක්ෂනායකතුමා හරිම වාසනාවන්ත යැයි” සිනාසෙමින් කීය. මේවගේ විපක්ෂ නායක කෙනෙක් හම්බ වෙන්න සර් ඊටත් වඩා වාසනාවන්ත වෙන්න ඕන යැයි සුජීව සේනසිංහ මහතා සිනාසෙමින් කීවේ පිරිස සිනා සාගරයක ගිල්වමින්ය.l කතාව ඉවර වෙනකම් විපක්ෂ නායක වොෂ් රූම්සුජීවයි රෝසියි එදා කතාවේදී ලෝකයක් නැතුව හිනා වුණා නේද යැයි ජනාධිපතිතුමා ඇසීය.අනේ නෑ සර් අපි හිනාවුණේ වෙන කතාවකට, සර්ගේ බජට් කතාවෙදී. අපේ නායකතුමා හිටියේ වොෂ් රූම් එකේ. එයා වොෂ්රූම් එකෙන් එළියට ඇවිත් ‍ෙප්‍රසිඩන්ගේ කතාව ඉවරද කියලා සේවකයෙක්ගෙන් අහනවා. සේවකයා නෑ කිව්වම ආයි වොෂ්රූම් එකට යනවාලු ඔය විදිහට සර්ගේ කතාව ඉවර වෙනකම්ම නායකතුමා හිටියේ වොෂ්රූම් එකේ. ඒකටයි සර් අපි හිනා වුණේ සුජීව ඉතා බැගෑලුම්ව කීය. හරි හරි සුජීව මම විහිළුවක් කළේ ජනාධිපතිතුමා කීය.සර් එන්න එන්නම තරුණ වෙනවා ලස්සන වෙනවා යැයි රෝසි සේනානායක මහත්මිය කීවාය. සර් රෝසිගෙන් ප්‍රවේශම් වෙන්න යැයි සුජීව සේනසිංහ මහතා කීවේය.මම නෙමේ ප්‍රවේශම් වෙන්න ඕනෑ ඔයා යැයි ජනාධිපතිතුමා සුජීව දෙස බලමින් සිනාසෙමින් පැවැසීය.රෝසි මොකද කට්ලට් එකක් වරු ගාණක් අතේ තියාගෙන කරන්නේ යැයි ජනාධිපතිතුමා ඇසීය.සර් අපි විපක්ෂයේ නිසා අද අපිට තියෙන්නේ කට්ලට් විතරයි, විපක්ෂයේ හිටියත් අපිත් හොඳට කන බොන මිනිස්සු යැයි ඊට උත්තර දෙමින් සුජීව කීය.බස්නාහිර පළාත් ඡන්දෙත් ළඟදීම එනවා. විපක්ෂනායකතුමා සජිත්ටනම් කොළඹට එන්න දෙන එකක් නැහැ ජනාධිපතිතුමා කීය.සර් සජිත් නායකතුමාට වඩා වැඩියෙන් මනාප ගන්න නිසා දැයි රංජිත් මද්දුමබණ්ඩාර මහතා කැළඹුණු ස්වරයෙන් ඇසීය.සුජීවත් ඊට වඩා ගනී රංජිත් යැයි ජනාධිපතිතුමා කීය.මටත් වෙන කොහෙන්හරි නොමිනේෂන් ඉල්ලන්න වෙයි මෙහෙම ගියොත් යැයි සජිත් ප්‍රේමදාස මහතා බිඳුණු හඬින් කීය.ඒක සුළු දෙයක්නෙ සජිත්. ඒත් ඔයාට තියෙන්නේ වෙන ප්ලෑන් එකක්නෙ නේද යැයි ජනාධිපතිතුමා ඇසීය.සජිත් හිස සොලවමින් එය අනුමත කළේය.අශෝක දැන් අසනීප තත්ත්වෙ කොහොමද? බැන්ඩිවලට දෙහි ඇඹුල් දාලා බිව්වම ඔහොම වෙනවා යැයි ජනාධිපතිතුමා සිනාසෙමින් කීය.අනේ සර් ඔය අපේ අයගේ බොරු කතා යැයි අශෝක අබේසිංහ මහතා බිම බලා ගනිමින් කීවේය.අගමැතිතුමාගේ කන්ටේනර් ප්‍රශ්නෙන් පස්සේ හොඳ ආදර්ශයක් ලැබුණා යැයි ජනාධිපතිතුමා කීවේය.ඒ මොකක්ද ඒ සර්, යැයි සුජීව ඇසීය. ලිපි අස්සන් කළොත් අස්සන් කළ යුත්තේ හොඳින් පරිශීලනය කරලයි. නැත්නම් කටවචනෙන් ඕකේ එක දෙන්න ඕනෑ. එතකොට කාගෙත් ඇඟ බේරිලා යැයි ජනාධිපතිතුමා කීය.ලිපිවලට පරීක්ෂා නොකර අස්සන් කිරීමේ දුර අතීත සිද්ධියක් මට මතක් වෙනවා. හිටපු එජාප ඇමැති වී. ඒ. සුගතදාස මහතා ශ්‍රී ලංකා නිදහස් පක්ෂ රජයට ලිපියක් දී 1970 පමණ තරුණයකුට රැකියාවක් ලබා ගත්තා. ලිපිය නොබලා අපේ රජය රැකියා දුන්නා. රැකියාව දීලා තියෙන්නේ ජාතික සේවක සංගම් සභාපතිවරයකුට බව පසුව දැන ගත්තා. ඒ සිද්ධියෙත් ලිපිගොනු පරීක්ෂා නොකර අස්සන් තැබීම ගැන මටත් හොඳ අවබෝධයක් ලැබුණා යැයි ජනාධිපතිතුමා අතීත සිද්ධිය ස්මරණය කරමින් කීය.සර් අන්න ලොහාන්ලා සජින්ලා අපි දිහා කන්න වගේ බලා ඉන්නේ සර්. ගොඩක් වෙලා හිටිය නිසා වෙන්න ඇති යැයි සුජීව සේනසිංහ කීවේය.ඒ අය සාමාන්‍යයෙන් බලාගෙන තමා ඉන්නේ යැයි ජනාධිපතිතුමා සිනාසෙමින් කියමින් ආණ්ඩු පක්ෂ මන්ත්‍රීවරු අසලට සේන්දු විය.l අලුත් මහ ඇමැති ප්‍රමාදයිබස්නාහිර පළාත් සභා ආණ්ඩු පක්ෂ මන්ත්‍රීවරු හා ඔවුන්ගේ පවුල්වල සාමාජිකයන් වෙනුවෙන්, පසුගිය ඉරිදා රාත්‍රී අරලියගහ මන්දිරයේදී ප්‍රිය සාදයක් පැවැතුණේ ජනාධිපතිතුමාගේ ප්‍රධානත්වයෙන් ය. ජනාධිපතිතුමා සුපුරුදු සිනාවෙන් මුව සරසාගෙන සාදයට පැමිණියේය.ජනාධිපතිතුමාගේ පැමිණීමත් සමඟ පැමිණ සිටි සියලු දෙනාම අසුන්වලින් නැගිට ජනාධිපතිතුමාට ආචාර කළහ. එහිදී බස්නාහිර පළාත් මන්ත්‍රීවරු හා ඔවුන්ගේ ඥාතීන් සමඟ වෙන වෙනම ඡායාරූපවලට පෙනී සිටීමටද ජනාධිපතිතුමා අමතක නොකළේය.ජනාධිපතිතුමා රේණුක පෙරේරා අසලින් අසුන් ගත්තේය.රේණුක පෙරේරාගේ පුතු විශ්ව විමුක්ති දෙස බලමින් කොහොමද පුතා දැන් ලෝ කොලේජ් එකේ කීවෙනි අවුරුද්දේ දැයි ජනාධිපතිතුමා ඇසීය.සර් දැන් ෆයිනල් ඉයර් යැයි විශ්ව විමුක්ති පුතු කීවේය.හෝරා කිහිපයක් ප්‍රමාද වී උපාලි කොඩිකාර ඇමැතිවරයා සාදයට පැමිණෙද්දී සර් අද අලුත් මහ ඇමැතිතුමා ප්‍රමාද යැයි රේණුක පෙරේරා මහතා සිනාසෙමින් කීය.ඔක්කොම ඉවරයි එයා කපාගෙන ඉවරයැයි ජනාධිපතිතුමා සිනාසෙමින් කීවේය.සර් මට ඔබතුමාගේ නායකත්වය යටතේ ශ්‍රී.ල.නි.ප. සාමාජිකත්වය ගන්න ඕනෑ යැයි රේණුක ජනාධිපතිතුමා දෙස බලමින් කීවේය. රේණුක ඔයා හෙට දවල් මාව හම්බ වෙන්න ජනාධිපතිතුමා කීය.ඒ අනුව පසුදින රේණුක පෙරේරා මහතා අරලියගහ මන්දිරයට පැමිණියේය. ජනාධිපතිතුමා පැමිණ රේණුක පිළිගත්තේ උණුසුම් අයුරින්ය. ශ්‍රී ලංකා බ්‍රිතාන්‍ය මහ කොමසාරිස් කාර්යාලයේ හිටපු දෙවන ලේකම් චමින්ද කුලරත්න මහතාද එම අවස්ථාවට එක්වී සිටියේය. ජනාධිපතිතුමා දිවා ආහාරය සඳහා ඔවුන්ට ආරාධනා කළේය.ඩයස්පෝරාව නිසා බ්‍රිතාන්‍ය පාර්ලිමේන්තු‍ මන්ත්‍රීවරුන්ගෙන් අපේ රට පිළිබඳ වැරදි චිත්‍රයක් ගොඩනැඟී තිබුණා. දැන් ඒ තත්ත්වය හොඳ අතට හැරී තියෙනවා. අපි බ්‍රිතාන්‍ය රජයේ විශ්වාසය දිනාගනිමින් ජාත්‍යන්තරය දිනා ගන්න ඕනෑ යැයි ජනාධිපතිතුමා කීය.සර් එදා තිබුණට වඩා හොඳ තත්ත්වයක් දැන් තියෙනවා. සර්ගේ කතාව ඇත්ත චමින්ද කුලරත්න කීවේය. රේණුක මම ඔයාට කොළඹ දිස්ත්‍රික් සංවිධායක ධුරය අද පිරිනමනවා. ඔයා වගේ කෙනෙක් දිස්ත්‍රික්කයේ එක තැනකට සීමාවෙන්නෙ නෑ. දිස්ත්‍රික්කය පුරා යමින් ශ්‍රීලනිප පදනම ශක්තිමත් කරන්න යැයි ජනාධිපතිතුමා සිනාසෙමින් පැවැසීය.එක්සත් ජාතික පක්ෂයේ 55 වන වාර්ෂික මහා සම්මේලනය පසුගියදා සිරිකොතේදී විපක්ෂනායක රනිල් වික්‍රමසිංහ මහතාගේ ප්‍රධානත්වයෙන් රැස්විය.එහිදී අලුතින් ස්ථාපිත එජාප නායකත්ව මණ්ඩල යෝජනාව ඇතුළු යෝජනා හතරක් සඳහා අනුමැතිය ලැබුණි.පක්ෂ සම්මේලනය ආරම්භයේදී විපක්ෂනායකවරයා අත ඔසවමින් ජාතික ගීය අතරමග නතර කළේ පැමිණ සිටි පිරිස මවිතයට පත්කරමින්ය.අනතුරුව රනිල් වික්‍රමසිංහ මහතා සිය කමිස අත වැලමිට දක්වා නවමින් අදහස් දක්වමින් අපි ඕනෑම දේකට සූදානම් යැයි කීවේ එජාප පාක්ෂිකයන් උද්දාමයට පත්කරවමින්ය. ඒ අතරතුර සිටි කිහිප දෙනෙක් පාහේ ඇම්ඩා වගේ යැයි සිහින් හඬින් කීය.එක්සත් ජාතික පක්ෂ මහා සම්මේලන ඉතිහාසයේ ප්‍රධාන කතිකයෙක්ව සිටි සජිත් ප්‍රේමදාස මහතා කථික ලැයිස්තුවෙන් කපා හැර තිබුණි. කිසිදු වැදගත් සම්මුතියකින් තොරව 55 වන මහා සම්මේලනයද නිමා වූයේ සාමකාමීව ය.l මහ ඇමැතිගේ දෙනෙතින් සතුටු කඳුළුමෙවර අපොස උසස් පෙළ ජීව විද්‍යා විෂය ධාරාවෙන් ලංකාවේ පළමු ස්ථානය ඇහැලියගොඩ මධ්‍ය මහා විද්‍යාලයේ අමායා මහතන්තිල දැරියට හිමිවිය. සබරගමුව මහ ඇමැති මහීපාල හේරත් මහතා කර්ණාට ප්‍රාන්තයේ බැංගලෝරයේ සංචාරයක නිරතව සිටියදී ලේකම්වරයකු විසින් මේ පිළිබඳ දුරකථනයෙන් දැනුම් දුන්නේය.අසීමිත සතුට විඳ දරා ගැනීමට නොහැකි වූ මහ ඇමැතිවරයාගේ දෙනෙතින් සතුටු කඳුළු කැට කඩා වැටුණේය. මදක් නිහඬව සිටි මහ ඇමැතිවරයා මම කතා කරන්නම් කියමින් දුරකථනය විසන්ධි කළේය. අනතුරුව මහ ඇමැතිවරයා සබරගමුව වැඩබලන මහ ඇමැති භාණු මුනිප්‍රිය හා අධ්‍යාපන ලේකම්වරයා අමතා ජයග්‍රහණය ලද දැරියට රුපියල් ලක්ෂයක් පිරිනමන ලෙසටද උපදෙස් දුන්නේය.l ශෝකජනක පුවතක්ජනතා විමුක්ති පෙරමුණේ නායකයන් පසුගිය සඳුදා පැලවත්ත ප්‍රධාන කාර්යාලයේදී රැස්වූයේ නායක සෝමවංශ අමරසිංහ මහතාගේ ප්‍රධානත්වයෙන්ය.සංඛ්‍යාලේඛන ගැන අනුර සහෝදරයා පාර්ලිමේන්තුවේ කළ කතාවට හොඳයි කියලා ආණ්ඩුවේ ඇමැතිවරු දෙන්නෙක් පාර්ලිමේන්තුවේදී තේ බොන ගමන් මට කීවා යැයි, සුනිල් හඳුන්නෙත්ති කීය.ඒ කතාව පාර්ලිමේන්තුවේ කිව්වට පස්සේ ගොඩක් අය කතා කළා විජිත හේරත් කීවේය.කතාබහ අතරතුරදී හදකම්පා කරවන සංවේදීජනක ආරංචියක් ජවිපෙ නායකයන්ගේ කන වැකුණි. මෙම ශෝකජනක පුවතින් නායකයෝ මොහොතක් ගොළුවූහ. දීර්ඝ කාලයක් ජවිපෙ ප්‍රධාන කාර්යාලයේ සේවය කළ පක්ෂයේ උන්නතිය වෙනුවෙන් කැපවී ක්‍රියා කළ බර්නාඩ් සහෝදරයාගේ හදිසි වියෝව ඊට හේතුවිය.මට මේක හිතාගන්නත් අමාරුයි. ඊයේ පෙරේදත් අපි එක්ක හොඳට වැඩ කළා. එයා රෝහණ සහෝදරයා ගමනායක සහෝදරයා ඉන්න කාලේ ඉඳලම හිටපු සහෝදරයෙක්. හැත්තෑ ගණන්වල ඉඳලම පක්ෂය සමඟ පූර්ණකාලීනව බැඳී සිටි ඉතාම විශ්වාසනීය කෙනෙක්. පක්ෂ ජයග්‍රහණවලදී නිහඬ වෙන මේ සහෝදරයා පක්ෂය පසුබැසීම්වලදී ඉදිරියට ඇවිත් අභියෝගවලට මුහුණ දුන්නා යැයි සෝමවංශ මහතා දෑසින් කඳුළු කැට කඩා වැටෙද්දී සිය සහෝදරයාගේ නික්ම යෑම සඳහන් කළේය.මියගිය සහෝදරයාගේ අවමඟුල් කටයුතු පිළිබඳ සාකච්ඡා කළ නායකයින් රැස්වීම නිමා කළේ බර්නාඩ්ගේ නිවස පිහිටි පානදුර බලා පිටත්ව යෑමටය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>27</day>
    </date>
    <link>http://www.dinamina.lk/2013/12/27/_art.asp?fn=f1312272</link>
    <topic>වැරැදි අඩුපාඩු හදා ගන්නනව වසරේ අධිෂ්ඨාන කරගන්න</topic>
    <author>සටහන චතුරිකා ගමගේ</author>
    <content>2013 වසර නිමා වී 2014 වසර උදා වීමට තවත් ඇත්තේ දින කිහිපයක් පමණි. එළඹෙන නව වසර පිළිගැනීමට මේවනවිට ලොකු පොඩි කවුරුත් ලහිලහියේ සූදානම් වනු පෙනේ. වසරක් ගෙවී නව වසරක් උදාවෙද්දී ගෙවල් දොරවල්වල් අලුත්වැඩියා කරමින් නව වසර පිළිගැනීමට සූදානම් වන්නා සේ ආකල්පයමය වශයෙන් පුද්ගලයා තුළ ඇති කර ගතයුතු වෙනස පිළිබඳ ප්‍රංශයේ ජේතවන විහාරාධිපති සහ ප්‍රධාන අධිකරණ සංඝනායක මුරුංගාගස්යායේ ඤාණිස්සර නාහිමියන් සමඟ කළ සාකච්ඡාවකි මේනව වසරක් කියන්නේ වසරක් ගෙවී වසරක් උදාවීමයි. අලුත් අවුරුද්දක් උදාවෙද්දි ගොඩාක් අය ඇඳුම් පැළදුම් මිලදී ගන්නවා. ගෙවල් දොරවල් පිරිසිදු කර අලුත් වැඩියා කරනවා. අලුත් බඩුභාහිරාදිය මිලදී ගන්නවා. ඒ දේවලුත් අවශ්‍යයි. නමුත් අලුත් අවුද්දකට පියනඟද්දි බාහිර වශයෙන් පමණක් අලුත් වෙලා ඵලක් නැහැ. පසුගිය වසරේ අපි අතින් යම් වැරැද්දක් අඩුපාඩුක් සිදුවුණානම් ඒ දේවල් නිවරැදි කරගන්න තමයි ප්‍රමුඛත්වය දිය යුත්තේ. පෘථග්ජන පුද්ගලයන් වශයෙන් අපි කවුරු අතිනුත් වැරැදි අඩුපාඩු සිදු වෙන්න පුළුවන්. ඒ පිළිබඳ විචාර බුද්ධියෙන් යුතුව කල්පනා කර ඒවා නිවරැදි කරගන්න සැලසුම් සහගතව කටයුතු කිරීමයි වඩාත් වැදගත් වන්නේ.අලුත් අවුරුද්දක් උදාවෙද්දි අපිට ආකල්පමය වශයෙන් මෙන්ම ප්‍රතිපත්තිමය වශයෙනුත් වෙනස් වෙන්න පුළුවන්. උදාහරණයක් විදිහට මත්පැන් පානය කරන දුම්බොන පුද්ගලයෙකුට නව වසරේ සිට තමන් ඒ දේවල්වලින් අත්මිදෙනවා කියන අධිෂ්ඨානය ඇති කරගෙන තමන්ගේ ජීවිතය යහපත් කරගන්න පුළුවන්. එවැනි අධිෂ්ඨානයකට පැමිණ ජීවිතේ යම් වෙනසක් ඇති කරගන්න කෙනෙකුට මෙය හොඳම අවස්ථාවක්. ඒ වගේම පාසල් යන දරුවනුත් නව අධිෂ්ඨානයකින් තමන්ගේ අධ්‍යාපන කටයුතු සාර්ථකව කරගෙන ‍ගියොත් සාර්ථකත්වය කරා ළඟා වෙන්න පුළුවන්. උදාහරණයක් විදිහට අපි පඩිපෙළක් නඟිද්දි එකවරම ඉහළම පඩියට යන්න උත්සාහ කළොත් වෙන්නේ ඇදගෙන වැටෙන එක. නමුත් පඩියෙන් පඩිය පියවරෙන් පියවර පරිස්සමින් නැග්ගොත් දන්නෙම නැතුව ඉහළට යන්න පුළුවන්. ඒ නිසා දරුවනුත් පියවරෙන් පියවර තමන්ගේ ජීවිතය සාර්ථකත්වය කරා ගෙන යන්න නව වසරේදී අධිෂ්ඨානයක් ඇති කරගත යුතුයි. ඒ වගේම වැඩිහිටියනුත් තමන්ගෙන් බිරිඳට, ස්වාමිපුරුෂයාට යම් අඩුපාඩුවක් වැරැද්දක් සිදුවුනානම් ඒවා නිවරැදි කරගෙන ඉදිරියට යන්න අධිෂ්ඨානයක් ඇති කරගත්තොත් නව වසරේ නියම ඵලය ළඟා කරගන්න පුළුවන්.ගොඩාක් අය අලුත් අවුරුද්දක් උදාවෙද්දි කාලා බීලා සතුටු වෙනවා. තවත් සමහර පුද්ගලයන් අපි දකිනවා මත්පැන් පානය කරලා අන්අයට පීඩා වෙන ආකාරයට කටයුතු කරනවා. නමුත් බෞද්ධයන් වන අපගේ පිළිවෙත විය යුත්තේ එය නොවෙයි. ලෝක සම්මත ලෙස නව වසර උදාවීම සැමරුවත් අපේ රටටම අනන්‍ය වූ මහා සංස්කෘතික මංගල්‍යයක් අපිට තිබෙනවා. සිංහල අලුත් අවුරුද්ද ලෙස හඳුන්වන එහිදී චාරිත්‍ර වාරිත්‍ර රාශියක් සිදු කෙරෙනවා. ඒ කාලෙදි මවුපියන් දරුවන් අතර බැඳීම ශක්තිමත් වෙනවා, එකිනෙකා අතර පරණ අමනාපකම් තිබුණානම් ඒ සියල්ල අමතක කර සමගි සමාදාන වෙනවා. මම හිතන්නේ නව වසර ආරම්භ කරද්දි ඒ චාරිත්‍ර වාරිත්‍ර, සිරිත් විරිත්වලට ප්‍රමුඛත්වයක් දෙමින් කටයුතු කරනවා නම් අලුත් අවුරුද්ද වඩාත් සාර්ථක කරගන්න හැකි වේවි.අලුත් අවුරුද්ද යන්න දින 365ක් ආරම්භ වෙලා අවසාන වෙන අවස්ථාවක් ලෙස හඳුන්වන්න පුළුවන්. දාර්ශනික වශයෙන් බැලුවහොත් සෑම දවසකම උදෑසන හිරු පායනවා. උදෑසනට සූර්යාලෝකය සෞම්‍යයයි. නමුත් දහවල් වෙද්දි හිරු රශ්මිය සැර වෙනවා.ඒ වගේම නැවත හැන්දෑව වෙද්දී සූර්ය රශ්මියේ සැර අඩුවෙනවා. අපේ ජීවිතයත් හරියට සූර්යයා වගෙයි. ළමා කාලය ගතහොත් උදෑසන සූර්ය රශ්මිය වගේ හරිම සෞම්‍යයයි. නමුත් තරුණ වියට එළඹෙත්ම සැර සූර්ය රශ්මිය වගේ පුද්ගලයාත් ටිකක් දරුණුයි. කියන දෙයක් අහන්නේ නැහැ. සැදෑ සමය කියන්නේ හැන්දෑවට බැසයන සූර්යයා වගෙයි. සැර අඩුයි. ඊළඟට එළඹෙන්නේ රාත්‍රිය. ඒ කියන්නේ මරණය කියන ජීවිතේ අදුරු කාලපරිච්ඡේදය. නමුත් පුද්ගල ජීවිතය හිරු උදාවෙනවා වගේ නැවත උපදිනවා. නැවතත් ජීවිතයක් ලබනවා. ඒ නිසා අලුත් අවුරුද්ද කියන එක පිළිබඳව බෞද්ධයන් වශයෙන් අපි ජීවිතය හා සම්බන්ධ කර සිතිය යුතුයි. ‍ඒ වගේම සියලු දෙයෙහිම තිබෙන අනිත්‍ය ස්වභාව ‍බෞද්ධයන් වශයෙන් අපි දකින්න ඕනෑ. තමන්ගේ ආධ්‍යාත්මික සිතිවිලි, ක්‍රියාදාමයන් අතපසු වී ගියානම් ඒ දේවල් නැවත ඇති කරගන්නත් අධිෂ්ඨානය ඇති කරගන්න.අලුත් අවුරුදු උදාව සිංහල,මුස්ලිම්,දෙමළ යනාදී සෑම ජනකොටසක්ම සමරනවා. එවැනි අවස්ථාවක සියලු දෙනාම සමානාත්මතාවයෙන් කටයුතු කිරීම තමයි ඉතාමත්ම වැදගත් වන්නේ. ඒ වගේම මේ අවස්ථාවේ ආගම්වාදයක් ඇති ක‍ර නොගෙන කටයුතු කරන්න සියලු දෙනාම අධිෂ්ඨාන කරගන්න. මේ නව වසරේ ජාතීන් අතර සමගිය ඉතාම වැදගත්. තිස්වසරක් පැවැති යුද්ධය හේතුවෙන් විදින්නට සිදුවුණු අමිහිරි අත්දැකීම් පිළිබඳ අපේ රටේ ජනතාවට අමුතුවෙන් විග්‍රහ කළ යුතු නැහැ. ඒ වගේම අපි ආගම් ජාතීන් වශයෙන් බෙදී වෙන් විය යුතු නැහැ. ඒ ඒ අයගේ අනන්‍යතාවයන් වෙනස් වෙන්න පුළුවන්. නමුත් අපි රටක් ලෙස සමගියෙන්කටයුතු කළ යුතුයි. බුදුරජාණන් වහන්සේ සමානාත්මතාවය පිළිබඳ අපිට හොඳ උපදේශයක් ලබා දී තිබෙනවා. අපි අන් අයගේ අදහස්වලටත් ගරු කළ යුතුයි. සියලුම මනුෂ්‍යයෝ දඩුවමට බයයි. මරණයට බයයි. ඒ සඳහා ජාතියක්, කුලයක් නැහැ. එය පොදු ධර්මතාවයක්. මේ දේවල් තේරුම්ගෙන ක්‍රියා කරනවා නම් බෞද්ධයන් වශයෙන් අපේ ජීවිත සාර්ථක කරගැනීමට අපහසු නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n1312281</link>
    <topic>අධි විස පලතුරු කිලෝ 75,000ක්මැනිං මාර්කට්ටුවෙන් සොයා ගෙන</topic>
    <author>විජයානි එදිරිසිංහ</author>
    <content>ශරීරයට බරපතළ ලෙස අහිතකර බලපෑම් ඇති කරන ‘එතෆෝන්’ නමැති රසායනික ද්‍රව්‍ය භාවිත කැර පලතුරු ඉදවා පාරිභෝගිකයන්ට අලෙවි කිරීමට සූදානම් කැර තිබූ රුපියල් කෝටියක් පමණ වටිනා පලතුරු කිලෝග්‍රෑම් හැත්තෑ පන්දහසක් පිටකොටුව මැනිං වෙළෙඳ පොළෙන් සොයා ගත් පාරිභෝගික අධිකාරිය ඒවා විනාශ කිරීමට පියවර ගෙන තිබේ.දේශීය සහ විදෙස් රටවලින් ගෙන්වන ලද මෙම පලතුරු තොග කොළඹ පමණක් නොව පිටස්තර පළාත්වල වෙළෙඳුන් හරහාද අලෙවි කෙරෙන බව පාරිභෝගික අධිකාරිය පවසයි.පාරිභෝගික අධිකාරිය මඟින් මේ දිනවල පරිභෝජනයට නුසුදුසු ආහාර අලෙවිය පිළිබඳ වැටලීම් සිදුකරමින් යන අතරතුර මෙම රසායනික ද්‍රව්‍ය සෘජුවම පලතුරුවලට තවරා ඒවා ඉදවීමේ ජාවාරම පිළිබඳ තොරතුරු හෙළිවී තිබේ.එතෆෝන් රසායනික ද්‍රව්‍ය පලතුරු ඉදවීමට යොදවන්නේ ඒවා මිලිලීටර් එකක් ජලය මිලිලීටර් 1කට මිශ්‍රකැර හුණු ග්‍රෑම් 100ක් ජලය මිලිලීටර් එකක් මිශ්‍ර කැර මෙම ද්‍රාවණ දෙකම එකට කලවම් කැර වායු හුවමාරු නොවන බඳුනක බහා ගැනීමෙනි. එහෙත් මෙම රසායනික ද්‍රව්‍ය සෘජුවම පලතුරුවලට ඉසීම බරපතළ හානිකර ප්‍රතිඵල ගෙන දෙන්නක් වී ඇත.පිටකොටුව මෙම ව්‍යාපාරික කණ්ඩායම කාලයක් තිස්සේ ‍එම හොර ජාවාරම කැරගෙන ගොස් ඇති අතර ඔවුන්ට එරෙහිව නීතිය ක්‍රියාත්මක කිරීමට පාරිභෝගික අධිකාරිය පියවර ගෙන ඇත. තවද පාරිභෝගිකයන්ගේ ශරීර සෞඛ්‍යයට අහිතකැර බලපෑම් ඇති කරන විස සහිත ආහාර ද්‍රව්‍ය අලෙවි කරන, පාරිභෝගිකයා රැවටීමට ලක්කැර ඔවුන් ගසා කන කූට වෙළෙඳ ව්‍යාපාරිකයන්ට එරෙහිව නීතිය උපරිමයෙන්ම ක්‍රියාත්මක කිරීම සඳහා එවැනි කූට වෙළෙඳුන් කොටුකැර ගැනීමට මෙහෙයුම් සිදුකරන ලෙස සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියට උපදෙස් දී ඇත.එම මෙහෙයුම් මෙම උත්සව සමයේදී තවත් වැඩි කැර තිබේ. එහි ප්‍රතිඵලයක් ලෙස මෙම නීතිවිරෝධී ජාවාරම කොටුකැර ගැනීමට පාරිභෝගික අධිකාරියට හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n1312282</link>
    <topic>මොනවාද මේ ‘එතෆෝන්’!</topic>
    <author/>
    <content>පැලෑටි වර්ධකයක් වශයෙන් වඩාත් ප්‍රචලිත ‘එතෆෝන්’ වර්ධනය වී පරිණත බවට පත්වෙන රසායනික ද්‍රව්‍යයකි.තිරිඟු, කෝපි, දුම්කොළ, කපු, අන්නාසි වැනි වගාවලට යොදන රසායනික ද්‍රව්‍යයකි. වගාවල අස්වැන්න වැඩිවීමටද හේතුවෙකි.මෙවැනි රසායනික ද්‍රව්‍යයක් ශරීරයට ඇතුල්වීම තුළින් ශරීරයේ මාංශ පේෂි ඇතුළු අභ්‍යන්තර කොටස්වලට ලේ වලට බරපතළ ලෙස හානි සිදුවිය හැකිය.පලතුරු ඉදවීම සඳහාද මේවා භාවිතා කරන්නේ ඉතා සුළු ප්‍රමාණයකි. වැඩි ප්‍රමාණයක් යෙදීමෙන් පලතුරු ඉක්මනින් ඉදෙන්නේ ඒවායේ විස සහිත බව නිසාය. එම විස ද්‍රව්‍ය නිසා වගාවන් සහ ඒවායේ පළදාවේ ගුණාත්මක බවටද විශාල බලපෑමක් ඇති වෙයි.තවත් පැලෑටි වර්ධක හෝමෝනයක් වන මෙම 'එතෆෝන්' පැලෑටිවලට ඉසීම නිසා පරිසරයට හනි සිදුවිය හැකි බවට පරිසරවේදීන් පෙන්වා දී ඇත. තවද මෙම එතෆෝන් එතනෝල් බවට පත්වෙන අවස්ථාද තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n1312283</link>
    <topic>මෙරට සිසුනටඉන්දියාවෙන්බංගලාදේශයෙන්ශිෂ්‍යත්ව 180ක්</topic>
    <author>සමන්මලී ප්‍රියශාන්ති</author>
    <content>මෙරට සිසුන්ට විදේශීය අධ්‍යාපනය හැදෑරීම සඳහා ඉන්දියාවෙන් ශිෂ්‍යත්ව 180 ක් හා බංගලාදේශයෙන් ශිෂ්‍යත්ව 7 ක් හිමි වී තිබේ. පශ්චාත් උපාධිය සඳහා 80 දෙනකුත් ප්‍රථම උපාධිය සඳහා 100 දෙනකුත් වශයෙන් ඉන්දියානු රජය මේ ශිෂ්‍යත්ව ලබා දී ඇත.ප්‍රථම උපාධිය සඳහා වෛද්‍ය හා දන්ත වෛද්‍ය උපාධි හැර අනකුත් ඕනෑම උපාධියක් හැදෑරීම සඳහා ඉල්ලුම් කළ හැකි බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා "දිනමිණ" ට පැවසීය.බංගලාදේශයෙන් ලැබී ඇති ශිෂ්‍යත්ව සඳහා ඉල්ලුම් කළ හැකි වන්නේ වෛද්‍ය හා දන්ත වෛද්‍ය විද්‍යාව හදෑරීමට කැමැති සිසුන්ට පමණී. මේ ශිෂ්‍යත්වවලට ඉල්ලුම් කරන සිසුන් සම්මුඛ පරීක්ෂණවලට කැඳවන බවත් රාජ්‍ය විශ්වවිද්‍යාලවලට ඇතුළත් විය නොහැකි නමුත් ඉහළ ඉසෙඩ් අගයන් සහිත සිසුන්ට මේ සඳහා අවස්ථාව ලබා දෙන බවත් ලේකම්වරයා කීවේය.පශ්චාත් උපාධි හැදෑරීමට අයදුම්කරන අයට පිළිගත් විශ්වවිද්‍යාලයක උපාධියක් මෙන්ම කිසියම් ක්ෂේත්‍රයක වසර දෙකක සේවය කැර පළපුරුද්දක් තිබිය යුතු බවත් පැවසීය.එමෙන්ම ඔවුන් කිසියම් පර්යේෂණයක් හෝ රටට වැදගත් වන නිර්මාණයක් හෝ සිදු කැර තිබිම විශේෂත්වයක් සේ සලකන බවත් හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n1312284</link>
    <topic>හම්බන්තොට රජයේ සේවකයනටගෙවීමේ ක්‍රමයට යතුරු පැදි</topic>
    <author>තංගල්ල විශේෂ</author>
    <content>වසර පහක් අතුළත ගෙවා අවසන් කිරීමේ පදනම මත හම්බන්තොට දිස්ත්‍රික්කයේ රාජ්‍ය සේවයේ නිරත ක්ෂේත්‍ර නිලධාරීන්ට යතුරු පැදි ලබා දීමට රජය පියවර ගෙන ඇත.මේ අනුව ග්‍රාම සංවර්ධන නිලධාරීන්, ග්‍රාම නිලධාරීන්, ගොවි ජන සේවා නිලධාරීන්, පවුල් පවුල් සෞඛ්‍ය සේවිකාවන්,වාරි මාර්ග නිලධාරීන් ඇතුළු විශාල පිරිසකට යතුරු පැදි ලබා දීමට නියමිතව ඇත. 2014 වසරේ සිට මෙය ක්‍රියාත්මක කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n1312285</link>
    <topic>ප්‍රධාන සැකකරු සදර්න් ඛාන් ලබන සතියේ ශ්‍රී ලංකාවට</topic>
    <author>විජයානි එදිරිසිංහ</author>
    <content>මෙරට සහ පාකිස්තානය අතර කාලයක් මුළුල්ලේ සිදුකෙරුන මහා පරිමාණ මත්කුඩු ජාවාරම් ජාලයේ සියලු තොරතුරු පාකිස්තානයේ මත්කුඩු ජාවාරම් ප්‍රධානී සදර්න් ඛාන් සහ මෙරට රිමාන්ඩ් භාරයේ සිටින පාකිස්තාන ජාතිකයා පාපොච්චාරණය කැර තිබේ.පාකිස්ථාන් මත්ද්‍රව්‍ය නාශක අංශයේ නිලධාරීන් සිදු කළ ප්‍රශ්න කිරීම්වලදී ඔවුන් හෙළිකළ එම තොරතුරු පෙරේදා මෙරටට පැමිණි එම නිලධාරීන් ශ්‍රී ලංකා මත්ද්‍රව්‍ය නාශක අංශය වෙත භාරදී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා කීය.ඒ අනුව එම ජාවාරම් කැරගෙන යන විදේශගතව සිටින ශ්‍රී ලාංකිකයන් කණ්ඩායමක් මෙරට සිටින කණ්ඩායමක් සහ විදේශිකයන් පිරිස් කවුද යන්න මේ වන විට හඳුනාගෙන තිබේ.පසුගියදා මෙරටට පැමිණි පාකිස්ථාන් මත්ද්‍රව්‍ය නාශක අංශයේ නිලධාරීන් එම රටේදී සදර්න්ඛාන්ගෙන් ප්‍රශ්න කැර තිබූ අතර මෙරටට පැමිණීමෙන් පසු අධිකරණයේ අවසරය ඇතිව බන්ධනාගාරගතව සිටින පාකිස්ථානු කුඩු ජාවාරම්කරුගෙන් ප්‍රශ්න කෙළේය. වසර ගණනාවක් පුරා මෙරට සහ පාකිස්ථානය අතර සිදු වූ මේ මහා පරිමාණ කුඩු ජාවාරම් ජාලය ක්‍රියාත්මක වූ ආකාරය එය මෙහෙයවූ පුද්ගලයන් සෑම සියලු කෙනකු පිළිබඳවම තොරතුරු හෙළිකැර ඇති අතර මේ වන විට එම ජාවාරමට සම්බන්ධ දෙස් විදෙස් ජාවාරම්කරුවන් පනහකගෙන් පමණ තොරතුරු හෙළිකැර ගෙන ඇත.ඒ අනුව විදේශගතව සිටින ශ්‍රී ලාංකිකයන් කණ්ඩායම මෙරටට කුඩු එවීමට ජාවාරම්කරුවන්ට අවශ්‍ය සහාය ලබාදී ඇත. මෙරට සිටින කණ්ඩායම ඒවා ලබාගෙන රට පුරා බෙදාහැරීම සිදු කැර තිබේ. ‍එහිදී විශේෂයෙන් පාකිස්ථාන් කුඩු ජාවාරම් ජාලයේ ශ්‍රී ලාංකික කොටස්කරුවන් පිළිබඳ සියලු තොරතුරු අනාවරණය වී ඇත.මෙරට මත්ද්‍රව්‍ය නාශක අංශය මේ වන විටත් එම කොටස්කරුවන් අත්අඩංගුවට ගැනීමට අවශ්‍ය පරීක්ෂණ ආරම්භ කැර තිබේ.විදේශගතව සිටින ශ්‍රී ලාංකික කොටස්කරුවන් අත්අඩංගුවට ගැනීමට ජාත්‍යන්තර පොලිස් මත්ද්‍රව්‍ය නාශක අංශ වෙත රතු නිවේදනයක් ද කැර තිබේ.පසුගිය අගෝස්තු 31 වැනිදා රේගුව මඟින් අත්අඩංගුවට ගත් කිලෝ 265කින් සමන්විත කුඩු කන්ටේනරය මෙරට ගෙනඒම ඊට පසු ලයිබීරියන් කුඩු ජාවාරම්කරු අත්අඩංගුවට ගැනීම, හික්කඩුවේදී අත්අඩංගුවට ගත් කුඩු කිලෝ 10 ඇතුළු මේ වසර තුළ සොයාගත් හෙරොයින් ජාවාරම් ගණනාවකට සම්බන්ධ පාකිස්ථාන් ශ්‍රී ලාංකික කුඩු ජාවාරම්කරුවන් ගැන මේ වන විට තොරතුරු රැසක් හෙළිවී තිබේ. පාකිස්ථාන අත්අඩංගුවේ සිටින සදර්න්ඛාන් ගෙන් ප්‍රශ්න කිරීමට මෙරට මත්ද්‍රව්‍ය නාශක අංශ නිලධාරීන්ට අවස්ථාව සලසාදීමට පියවර ගන්නා බව පාකිස්ථානයේ මත්ද්‍රව්‍ය නාශක අංශයේ ප්‍රධානියා ඇතුළු කණ්ඩායම පවසා ඇත.සදර්න්ඛාන් තව සතියකින් පමණ මෙරටට ගෙනවිත් අධිකරණයට ඉදිරිපත් කිරීමට නියමිතව තිබේ. මෙම රටවල් දෙක අතර සිදුවූ මත්ද්‍රව්‍ය ජාවාරමට සම්බන්ධ ජාවාරම්කරුවන් අත්අඩංගුවට ගෙන එම ජාලය සම්පූර්ණයෙන්ම විනාශ කැර දැමීමට දෙරටේම මත්ද්‍රව්‍ය නාශක අංශ නිලධාරීන් සාකච්ඡා කැර විශේෂ මෙහෙයුමක් දියත් කිරීමට පියවර ගෙන ඇති බව පොලිස් මාධ්‍ය ප්‍රකාශක නීතිඥ අජිත් රෝහණ මහතා පැවසීය. ‍‍.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n1312286</link>
    <topic>රතු කන් ඉබ්බා වෙළෙඳ පො‍‍ළ‍ට ඇ‍වි‍ත්</topic>
    <author>නුවන් කොඩිකාර</author>
    <content>දේශීය ජෛව විවිධත්වයට විශාල ලෙස හානි කරන විදේශීය ආක්‍රමණික සත්ත්වයකු වන රතු කන් ඉබ්බා අලෙවි කරන සුරතල් මත්ස්‍ය වෙළෙඳසල් හිමියන්ට එරෙහිව නීතිමය පියවර ගන්නා බව වනජීවී සම්පත් සංරක්ෂණ ඇමැති විජිත් විජයමුණි සොයිසා මහතා පැවැසීය.මැ‍ලේසියාව ඇතුළු අග්නිදිග ආසියානු රටවලින් සුරතලයට ඇති කරන සතකු ලෙස රතු කන් ඉබ්බා මෙරටට ගෙන්වනු ලැබේ. විදේශීය රටකින් මෙලෙස සතුන් ගෙන්වීමේදී වනජීවී සංරක්ෂණ දෙපාර්තමේන්තුවේ අවසරය ලබාගත යුතු වුවත් රතු කන් ඉබ්බන් ගෙන්වීම සඳහා එවැනි අවසරයක් ලබාගෙන නොමැති බව වනජීවී සංරක්ෂණ දෙපාර්තමේන්තුවේ අධ්‍යක්ෂ ජනරාල් එච්. ඩී. රත්නායක මහතා කීවේය.යම් අයුරකින් මෙම වර්ගයේ ඉබ්බකු ස්වභාවික පරිසරයට මුදා හැරියහොත් එහි සිටින සියලුම මත්ස්‍ය විශේෂ වඳවී යන බවත් එම ඉබ්බන් සියලුම විශේෂවල මත්ස්‍ය බිත්තර මෙන්ම පැටවුන් ද ආහාරයට ගන්නා බවත් වනජීවී සංරක්ෂණ අමාත්‍යාංශය පවසයි. රතු කන් ඉබ්බන් විශාල ප්‍රමාණයක් නීති විරෝධී ලෙස මෙරටට ගෙන්වා ඇති බවට තොරතුරු ලැබි ඇතැයි වනජීවී සංරක්ෂණ දෙපාර්තමේන්තු ආරංචි මාර්ග කියයි.බත්තරමුල්ල, පානදුර, මහනුවර ආදී ප්‍රදේශවල සුරතල් මසුන් අලෙවි කරන ස්ථානවල මෙම ඉබ්බන් විශේෂය විකුණන බවත් වාර්තා වී තිබේ.රතුකන් ඉබ්බන් සිරුරින් අඩි එකහමාරක් පමණ දිගට වැඩෙන අතර ඔවුන්ගේ ආයු කාලය අවුරුදු 60ක් පමණ වේ.කන් සිදුරේ සිට දෙපසට විහිදුණ රතු පැහැයෙන් යුත් රේඛාවක් දක්නට ලැබිම නිසා රතු කන් ඉබ්බා ලෙස නම් කර ඇති මෙම සත්ත්වයා මිලදී ගැනීමෙන් වළකින ලෙස වනජීවී සංරක්ෂණ දෙපාර්තමේන්තුව මහජනතාවගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n1312287</link>
    <topic>නිර්දේශ ක්‍රියාවට නැංවීමට ආණ්ඩුවට හැකියාව තිබෙනවා</topic>
    <author/>
    <content>උගත් පාඩම් හා සංහිඳියා කොමිසම නිර්දේශ කැර ඇති කාර්යයන් ඉටු කිරීමට ශ්‍රී ලංකාවට පූර්ණ හැකියාව තිබෙන බවත්, එම කාර්යයන් ඉටු කිරීමෙන් මේ රටේ සියලුම පුරවැසියන්ගේ අයිතිවාසිකම් ආරක්ෂා කිරීමටද හැකිවන බව විදේශ ඇමැති මහාචාර්ය ජී. එල්. පීරිස් මහතා පැවැසීය.ප්‍රෙන්සි ලැටීතා පුවත් සේවය සමඟ පැවැති සම්මුඛ සාකච්ඡාවකට සහභාගි වෙමින් මේ බව පළ කළ මහාචාර්ය පීරිස් මහතා අපේ රට යළි ගොඩනැංවීමේ කාර්යය ඉදිරියට ගෙන යාමට අවශ්‍ය ආයතනික පදනම හා සම්පත් මෙන්ම අධිෂ්ඨානය ද තමන්ට ඇතැයි කීය. අපගේ ආර්ථිකය ගොඩනැගීමටත් කිසිදු ආගමික ජනවාර්ගික හෝ දේශපාලන පක්ෂ භේද වලින් තොරව සියලුම දෙනාට ගෞරවාන්විතව ජීවත්වීමට ඉඩකඩ සැළසීමටත් හැකියාව ඇති බව විස්තර කළ පීරිස් මහතා තවදුරටත් මෙසේ ද කීය. දෙමළ ඊළාම් විමුක්ති කොටි සංවිධානය සමඟ යුද්ධය අවසන් කැර ගතවී ඇත්තේ අවුරුදු හතරක් වැනි කාලයකි. දිවයිනේ ඕනෑම ප්‍රදේශයක ගමන් කළහොත් අප ලබාගෙන ඇති ප්‍රගතිය දැකගත හැකි වේ.උගත් පාඩම් හා ප්‍රතිසංවිධාන කොමිසම විසින් නිර්දේශ කරන ලද කාර්යයන් තුන්සියයක් පමණ අතුරින් ප්‍රමුඛතා හඳුනා ගැනීමට ජනාධිපති මහින්ද රාජපක්ෂ මහතාගේ ආණ්ඩුවට සිදුවී ඇත්තේ වසර තිහක් තරම් අධික කාලයක් තුළ පැවැති යුද ගැටුම් නිසා ඇතිවූ සංකීර්ණ තත්වය මධ්‍යයේය.උතුරු පළා‍ෙත් බිම් බෝම්බ ඉවත් කිරීමේ කටයුතු නිමකර තිබේ. මේ අතර හිටපු එල්. ටී. ටී. ඊ. සාමාජිකයන් 11,000ට වැඩි සංඛ්‍යාවක් පුනරුත්ථාපනය කැර යළි සමාජ ගත කැර තිබේ. ඔවුනට සමාජයේ සමාන අයිතිවාසිකම් ද ලබා දී ඇතැයි පීරිස් මහතා පැවැසීය. අප රටේ ක්‍රියාත්මක වන ශීඝ්‍ර ආයෝජන වැඩසටහන හේතුවෙන් උතුරු පළාතේ ධීවර සහ ආර්ථික කටයුතු මෑතදී 22% පමණ වැඩි වී ඇත. දිවයිනේ ආර්ථික වේගය සියයට 7කි.නිවාස නැවත ඉදිකිරීම් මංමාවත්, පාසල්, රෝහල් ආදිය යළි ප්‍රතිසංස්කරණය කිරීම සහ 400,000 අධික අවතැන් වූ පිරිසක් යළි පදිංචි කිරීමට කාලය ගතවන වැඩකටයුතු මේ අංශවලින්ද දැනටමත් ප්‍රගතියක් ලබා තිබේ. වසර 2012 මාර්තුවේදී සහ 2013 මාර්තුවේදී එක්සත් ජාතීන්ගේ මානව හිමිකම් කවුන්සලය ශ්‍රී ලංකාවේ ප්‍රතිසංධාන කොමිස‍ෙම් නිර්දේශ ඉක්මනින් ක්‍රියාත්මක කිරීමට අදාළ යෝජනා දෙකක් සම්මත කැර ගත්තා.‍2014 මාර්තුවේදීත් ජගත් සංවිධාන මානව හිමිකම් කවුන්සලය මේ සම්බන්ධයෙන් සමාලෝචනය කරනු ඇති. එහිදී ශ්‍රී ලංකාවේ කටයුතු සම්බන්ධයෙන් ස්වාධීන ජාත්‍යන්තර විමර්ශනයක් පැවැත්විය යුතු බවට බටහිර රටවල් යෝජනා කිරීමට ඉඩ තිබෙනවා. කෙසේ වෙතත් අපගේ ඉදිරි ගමන සැලසීමේ මාර්ගය තර්ජනය සහ ජාත්‍යන්තර වශයෙන් පීඩනයක් එල්ල කිරීම නොවේ.ජාත්‍යන්තර ප්‍රජාව අප රට කෙරේ විශ්වාසය තැබිය යුතුය. ශ්‍රී ලංකා ආණ්ඩුව නිවැරදි ආකාරයෙන් කටයුතු කිරීමට පූර්ණ වශයෙන් ඇප කැප වී සිටී. එමෙන්ම ප්‍රතිසංධාන කටයුතු වෙනුවෙන් සම්පත් රැසක් යොදවා ඇත. අපගේ ගැටලු විසඳා ගැනීමට අවශ්‍ය ආයතන අප සතුව ඇතැයි පීරිස් මහතා තවදුරටත් පවසා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n1312288</link>
    <topic>බිමට පැන්න 2ක් කොළඹ දුම්රියට බිලි</topic>
    <author>ශීලා උඩුවර නිමල් රාජපක්ෂ සහ කොටදෙණියාව සමූහ</author>
    <content>මාතර සිට මහනුවර බලා ධාවනය වූ ශීඝ්‍රගාමී දුම්රියේ එන්ජිමේ හටගත් ගින්නක් හේතුවෙන් කළබලයට පත්ව දුම්රියෙන් බිමට පැන්න මගීන්ගෙන් සිව්දෙනෙකු කොළඹ බලා පැමිණි වෙනත් දුම්රියක ගැටී බරපතළ තුවාළ ලබා වතුපිටිවල රෝහලට ඇතුළත් කිරීමෙන් අනතුරුව ඉන් දෙදෙනකු මරණයට පත් වී තිබේ.අනෙක් දෙදෙනාගේ තත්ත්වය ද බරපතළ බව රෝහල් ආරංචිමාර්ග පැවසීය.දුම්රිය එන්ජිම ඊයේ සවස 6.50ට පමණ වඳුරව දුම්රිය ස්ථානය අසළ දී ගිනිගෙන තිබිණි. කොටුව දුම්රිය ස්ථානයෙන් 5.45ට ධාවනය ආරම්භ කළ මෙම දුම්රිය එන්ජිම ගිනි‍ගත් අවස්ථාවේ දී එහි සිටි මගීහූ කළබලයට පත්ව තිබේ.ගිනි ගත් එන්ජිම ඒ මොහොතේම නිවාදැමීමට දුම්රිය නිලධාරීන් කටයුතු කර තිබේ. අවහිර වූ දුම්රිය මාර්ගය යථා තත්ත්වයට පත් කිරීම සඳහා රඹුක්කනින් වෙනත් දුම්රිය එන්ජිමක් අදාළ ස්ථානයට එවීමට කටයුතු කෙරිණි.ගින්න හට ගත් ආකාරය සෙවීමට ත්‍රීපුද්ගල පරීක්ෂණ කමිටුවක් පත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n1312289</link>
    <topic>මැලේසියාවෙන් කොළඹට ගෙනාඑතනෝල් කන්ටේනරය අත්අඩංගුවට</topic>
    <author>මහින්ද අලුත්ගෙදර, නිමල් රාජපක්ෂ</author>
    <content>නීති විරෝධී ලෙස ශ්‍රී ලංකාවට රැගෙන ආ එතනෝල් ලීටර් 16,000 ක් සහිත කන්ටේනරයක් අත්අඩංගුවට ගැනීමට ශ්‍රී ලංකා රේගු ආදායම් අධීක්ෂණ අංශය සමත් වෙයි.මැලේසියාවේ ක්ලාන්ග් වරායේ සිට ශ්‍රී ලංකාවට රැගෙන එන ලද මේ කන්ටේනරය ලීටර් 200 බැඟින් වන බැරැල් 200 කින් සමන්විත වූ අතර එමඟින් රජයට අහිමි වන බදු ආදායම රුපියල් ලක්ෂ 100 ක් පමණ වන බව රේගු අධ්‍යක්ෂ ජනරාල් ජගත් පී විජේවීර මහතා ප්‍රකාශ කරයි.අඩි 20 ක් පමණ දිග කන්ටේනරයක් මෙලෙස අත්අඩංගුවට ගෙන තිබෙන අතර එම එතනෝල්වල වටිනාකම රුපියල් ලක්ෂ 32 ක් පමණ වන බවද ඒ මහතා සදහන් කරයි.සියයට 96 ක සාන්ද්‍රණයකින් යුතු මේ එතනෝල් සම්බන්ධයෙන් පුළුල් පරීක්ෂණ ක්‍රියාත්මක කරන බවද මෙලෙස නීති විරෝධී අයුරින් ශ්‍රී ලංකාවට රැගෙන ආ එතනෝල් සහිත නවවැනි කන්ටේනරය මෙය බවද රේගු අධ්‍යක්ෂ ජනරාල්වරයා පෙන්වා දුන්නේය.එම්.ඩී.එෆ් බෝඩ් යැයි පවසා බොරුල්ල ව්‍යාපාරිකයකු මෙය ශ්‍රී ලංකාවට ගෙනවිත් තිබෙන බවට මූලික පරීක්ෂණවලදී අනාවරණය කරගෙන තිබෙන අතර අදාළ ව්‍යාපාරිකයා ලක්ෂ දෙකක පමණ බදු මුදලක් ගෙවා තිබේ.බලපත්‍ර නොමැතිව නීති විරෝධී ලෙස මේ එතනෝල් තොගය ශ්‍රී ලංකාවට රැගෙනවිත් තිබෙන අතර ඒ සම්බන්ධයෙන් පුළුල් පරීක්ෂණ ක්‍රියාත්මක වෙයි.මෙහිදී රේගු අධ්‍යක්ෂ ජනරාල් ජගත් පී විජේවීර මහතා ප්‍රකාශ කරන්නේ මෙවැනි දෑ නීති විරෝධී ලෙස ශ්‍රී ලංකාවට රැගෙන ඒම සම්බන්ධයෙන් කණගාටුවට පත්වන බවත් රේගු නිලධාරීන් විසින් එවැනිනක් නීතියේ රැහැනට හසුකර ගැනීමට පියවර ගැනීම සම්බන්ධයෙන් සතුටට පත්වන බවත්ය.මෙම එතනෝල් තොගය අඩංගු කන්ටේනරය ඔරුගොඩවත්ත පිහිටි රේගු අංගනයේදී ඊයේ (27) පරීක්ෂාවට ලක් කෙරිණි.මේ අවස්ථාවට රේගු අාදායම් අධීක්ෂණ අංශයේ අධ්‍යක්ෂ කේ.ඩී නිකලස්, රේගු අධිකාරී පරාක්‍රම බස්නායක මහත්වරුන් ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n13122810</link>
    <topic>මෝර මසුන් සුරක්ෂිත කිරීමේ වැඩපිළිවෙළක්</topic>
    <author>බුද්ධිකා ඉඹුලාන</author>
    <content>වඳවීමේ තර්ජනයකට මුහුණ පා සිටින මෝර මසුන් සුරක්ෂිත කිරීමේ වැඩපිළිවෙළක් ධීවර හා ජලජ සම්පත් සංවර්ධන අමාත්‍යංශය සකස් කර තිබේ.ඒ සඳහා ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ උපදෙස් පරිදි 'මෝරුන් සංරක්ෂණය හා කළමනාකරණය සඳහා වූ ශ්‍රී ලංකා ජාතික ක්‍රියාකාරී සැලැස්මක්(SLNPOA-Sri lanka)සකස් කර ඇත.කලාපීය සහයෝගීතා ව්‍යාපෘතියක් වන බෙංගාල බොක්ක විශාල සමුද්‍ර පරිසර පද්ධති (BOBLME)ආධාර ඇතිව ධීවර හා ජලජ සම්පත් දෙපාර්තමේන්තුව සහ නාරා ආයතනය එක්ව මෙම ජාතික ක්‍රියාකාරී සැලැස්ම සකස් කර ඇත.එය ලෝක ආහාර හා කෘෂිකර්ම සංවිධානනය මගින් පිළියෙළ කර ඇති වගකීමෙන් යුතු ධීවර කර්මාන්තයක් සඳහා වූ පැවැතුම් සංග්‍රහය(CCRF) සහ මෝරුන් සංරක්ෂණය හා කළමනාකරණය සඳහා වන ශ්‍රී ලංකා ජාතික ක්‍රියාකාරී සැලැස්ම දක්වා ඇති මාර්ගෝපදේශවලට අනුකූලව විවිධ දිස්ත්‍රික්කවල ධීවර කළමනාකරුවන් , ධීවර පර්යේෂකයන් , විද්වතුන් , ධීවර කර්මාන්තයේ හා වෙළෙඳාමේ නිරත වුවන් , ධීවර ප්‍රජාව හා රාජ්‍ය නොවන සංවිධාන සමග සාකච්ඡා කර අදහස් ලබාගෙන සකස් කර තිබේ.දැනට මෝරා මසුන් වර්ග 500ක් පමණ ලොව පුරා මහා සාගරයන්හි වෙසෙති . මෝරා මසුන්ට ලෝකය පුරා පවත්නා ඉල්ලුම නිසාත් වෙළෙඳපොළ ව්‍යාප්තිය නිසාත් මෙම මසුන්ගේ ජෛව විද්‍යාත්මක ලක්ෂණ නිසාත් ඔවුන් වඳ වී යාමේ තර්ජනයකට ලක්ව සිටියි.වගකීමෙන් යුතු ධීවර කර්මාන්තයක් සඳහා වූ පැවැතුම් සංග්‍රහයේ රාමුව තුළ මෝරුන් කළමනාකරණය පිළිබඳ ලෝක මතයන්ට, ආමන්ත්‍රණයට එක්සත් ජාතින්ගේ ආහාර හා කෘෂිකර්ම සංවිධානය මෝරුන් සංරක්ෂණය හා කළමනාකරණය -1999 ජාත්‍යන්තර ක්‍රියාකාරී සැලැස්ම සකස් කර ඇති අතර එයට සමගාමීව මෙම ජාතික ක්‍රියාකාරී සැලැස්ම කෙටුම්පත් කර අවශ්‍ය සංශෝධන ද සහිතව ඉදිරිපත් කිරීමට සැලසුම් කර ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n13122811</link>
    <topic>එළවැස්සියන් ප්‍රවාහනය කළ ටිපර් රථය අත්අඩංගුවට</topic>
    <author>ගිරාඳුරුකෝට්ටේ සමූහ සෝමදාස සමරගුණරත්න</author>
    <content>මස් සදහා ඝාතනය කිරිමට වාහනයක පටවා රැගෙන යමින් සිටි එළ වැස්සියන් තිදෙනෙක් සහ අදාල ටිපර් රථය ගිරාඳුරුකෝට්ටේ පොලීසිය මඟින් 25දා රාත්‍රී අත්අඩංගුවටගනු ලැබීය.ගිරාඳුරුකෝට්ටේ පොලිස් ස්ථානාධිපති පො.ප.මොහාන් ද සිල්වා මහතාගේ උපදෙස් මත රාත්‍රී මුර සංචාරයේ යෙදෙමින් සිටි පොලිස් නිලධාරිවරු විසින් සැක කටයුතු වාහනය පරීක්ෂා කිරීමේදී කකුල් එක්කොට ගැටගසා උඩින් කැන්වස් රෙද්දකින්ද වසා දමා ඉතා හිංසාකාරී ලෙස ප්‍රවාහනය කරමින් සිටිවැස්සියන් තිදෙනා දැක තිබේ.ගැප්බර වැස්සියක්ද මේ අතර සිටී.මෙම ගවයන් හදුනා ගැනීම සදහා කිසිම සාධකයක් ද නොමැත.සැක කරුවන් ගෙන් ලද තොරතුරු අනුව ඝාතනය කිරීම සදහා මෙම වැස්සියන් පගරගම්මන ප්‍රදේශය වෙත ගෙන යමින් සිටි බවද හෙලි කරගෙන තිබේ.සැක කරුවන් හා අදාල වාහනය මහියංගන උසාවියට ඉදිරිපත් කිරීමෙන් පසු මහියංගන මහේස්ත්‍රාත් නියෝගය පරිදි එක් අයෙකුට රුපියල් 7500 බැගින්වනසේ දඩමුදල් ගෙවන්නට සිදුවුනි.එළවැස්සියන් තිදෙනා ගැමිදිරිය ව්‍යාපෘතිය වෙත නිදහස්කරන ලදී.මෙම වැටලීම සදහා 56165 පො.සැ.විජේකෝන්,37110 පො.කො.හේමපාල,28564 පො.කො.රණසිංහ යන නිලධාරිවරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n13122812</link>
    <topic>දැයට කිරුළට සමගාමීව අඩු පහසුකම් ඇතිදහම් පාසල්වලට මුදල් ආධාර</topic>
    <author>ජයසිරි මුණසිංහ</author>
    <content>මෙවර දැයට කිරුළ පැවැත්වෙන කුරුණෑගල, පුත්තලම සහ කෑගල්ල දිස්ත්‍රික්ක තුනේ අඩු පහසුකම් සහිත දහම් පාසල් වල සංවර්ධනය සඳහා එක් පාසලකට රුපියල් ලක්ෂ එකහමාර බැගින් මුදල් ප්‍රදානයක් ලබාදීමට රජය තීරණය කොට තිබේ.ඒ අනුව කඩිනමින් මේ දිස්ත්‍රික්කවල දහම් පාසල් සඳහා මුදල් ලබාදීමට පියවර ගන්නා බව බුද්ධශාසන සහ ආගමික කටයුතු අමාත්‍යාංශයේ ලේකම් එම්.කේ.බී. දිසානායක මහතා 'දිනමිණ' ට ප්‍රකාශ කෙළේය.2600 සම්බුද්ධත්ව සැමරුම් කමිටුව මඟින් මේ සඳහා වූ යෝජනාව ඉදිරිපත් කළ අතර ජනාධිපති මහින්ද රාජපක්ෂ මැතිතුමාගේ පූර්ණ ආශිර්වාදය හා මඟපෙන්වීම් ඊට ලැබුණු බවද ලේකම්වරයා කීය. දැයට කිරුළ පැවැත්වෙන දිස්ත්‍රික්කවල දහම් පාසල් වල යටිතල පහසුකම් සංවර්ධනය සඳහා රුපියල් ලක්ෂයක්ද ලී බඩු හා අනෙකුත් කාර්යාල පහසුකම් ලබා ගැනීමට රුපයල් පනස්දහසක මුදලක්ද ලබාදීමට නියමිත බව දිසානායක මහතා සඳහන් කෙළේය.ඊට අමතරව රට පුරා පිහිටි 2600ක් තරම් වූ අඩු පහසුකම් සහිත විහාරස්ථාන සංවර්ධනයට රජය ඉදිරියේදී රුපියල් ල්ෂ 1 1/2ක් බැගින් ප්‍රදානය කිරීමට නියමිත බව ලේකම්වරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n13122813</link>
    <topic>බියගම ආයෝජන කලාපයේ ගැමා ප්‍රවිකිරණ යන්ත්‍රාගාරයේ ඉදිකිරීම් ඇරැ‍ඹේ</topic>
    <author>උපාලි කරුණාරත්න සහ චමීර ඇල්ලදෙනිය</author>
    <content>2009 වර්ෂයේදී බියගම ආයෝජන ප්‍රවර්ධන කලාපය කේන්ද්‍ර කරගනිමින් බහුකාර්ය ගැමා ප්‍රවිකිරණ යන්ත්‍රාගාරයේ ඉදිකිරීම් ආරම්භ කළ අතර ඒ සඳහා රජය ආයෝජනය කර ඇති මුදල රුපියල් මිලියන 760 කි. මෙම යන්ත්‍රාගාරයෙහි සම්පූර්ණ විකිරණ ධාරිතාව කිලෝ කියුරි 3000 ක් වන අතර පළමු කිලෝ කියුරි 250 ක විකිරණ ධාරිතාවක් සහිත කොබෝල්ට් 60 සමස්ථානිකය ගැඹුරු දියේ ස්ථාපනය කිරීම පසුගියදා සිදු කෙරිණි.එම ධාරිතාව භාවිතයෙන් ගැමා ප්‍රවිකිරණ සේවා සැපයීම මඟින් මසකට රුපියල් මිලියන 4.5 ක ආදායමක් උපයාගත හැකි බව ව්‍යාපෘති අධ්‍යක්ෂ නිශ්ශංක වාසලබණ්ඩා මහතා පැවසීය. වසර 05 ක් තුළ සම්පූර්ණ විකිරණ ධාරිතාවය දක්වාම කොබෝල්ට් 60 සමස්ථානිකය යාවත්කාලීන කරන බව ද ඒ මහතා පෙන්වා දෙයි.පෙරේදා(26) පෙරවරුවේ යන්ත්‍රාගාරයේ විශේෂ චාරිකාවකට එක්වූ තාක්ෂණ හා පර්යේෂණ ඇමැති චම්පික රණවක මහතා ව්‍යාපෘතියේ වත්මන් ප්‍රගතිය පිළිබඳව නිළධාරීන් සමඟ සාකච්ඡා කළේය. එහිදී ඇමැතිවරයා අවධාරණය කර සිටියේ මේ වන විට ජීවාණුහරණය නොකර අපනයනය කරන ද්‍රව්‍ය, ජීවාණුහරණය කර අගය වැඩිකොට අපනයනය කිරීම මඟින් වැඩි අදායමක් ලබාගත හැකි බවයි.ඒ පිළිබඳව දේශීය ව්‍යාපාරිකයාව දැනුවත් කරමින් ඔවුන්ට අවශ්‍ය කඩිනම් සේවා ලබාදිය යුතු බවයි. කුඩා හා මධ්‍ය පරිමාණ ව්‍යවසායකයින්ට ගැමා ප්‍රවිකිරණ තාක්ෂණය පිළිබඳ අවබෝධයක් ලබාදෙමින් ඒ ආශ්‍රිත කර්මාන්ත ආරම්භ කිරීමට දිරි දිය හැකි වැඩසටහනක් ආරම්භ කිරීමට කටයුතු කරන ලෙසද චම්පික රණවක මහතා උපදෙස් ලබා දුන්නේය.ලබන වර්ෂයේ(2014) ජනවාරි මස පළමු දින 10 ඇතුළත යන්ත්‍රාගාරයේ වානිජ මට්ටමේ ජීවාණුහරණ කටයුතු ආරම්භ කිරීමට සියළු කටයුතු සූදානම් බව ව්‍යාපෘති කණ්ඩායම පවසයි. පළමු වානිජ මෙහෙයුම ලෙස ලලාන් රබර් පෞද්ගලික සමාගම දේශීයව නිෂ්පාදිත වෛද්‍ය ශෛල්‍ය අත්වැසුම් ජීවාණුහරණය කරයි. දැනට ජීවාණුහරණය කිරීමකින් තොරව අපනයනය කරනු ලබන රබර් අත්වැසුම් ගැමා ප්‍රවිකිරණය හරහා ජීවණුහරණය කර අපනයනය මඟින් සියයට හාරසියයක ගුණයකින් වටිනාකම වැඩිකර ගත හැකිය. මෙවන් යන්ත්‍රාගාරයක් ස්ථාපනය කිරීම මඟින් ශ්‍රී ලාංකීය නිෂ්පාදන වල ගුණාත්මක භාවය වැඩි දියුණු වේ.එමගින් විදේශ වෙළෙඳපොළ ප්‍රසාරණය වීම මෙන්ම දේශීය අවශ්‍යතාව සපුරාලීම පිණිස ජීවාණුහරිත ද්‍රව්‍ය ආනයනයේදී වැයවන විදේශ විනිමය රටතුළ රඳවා ගැනීමට ද හැකියාව ලැබේ. එමෙන්ම අපගේ දේශීය නිෂ්පාදනයන් සඳහා වඩා යහපත් අපනයන වෙළෙඳපොළක් ලබා ගැනීමේ හැකියාව සහ දැනට මෙම සේවාව වෙනත් රටවලින් ලබා ගන්නා නිෂ්පාදකයන් හට පහසු මිලට සේවාවන් සැපයීමටත් හැකියාව උදාවනු ඇත.මේ හා සමගාමීව නව කර්මාන්ත ඇරඹීමත් නව රැකියා අවස්ථා බිහිවීම සේම ගුණාත්මක වෛද්‍ය සේවාවක් ස්ථාපනය වෙනුවෙන් සෘජු දායකත්වයක් දේශීය නිෂ්පාදකයාටම ලබාදීමට ද හැකියාව උදාවේ. දේශීයව ජීවාණුහරණය නොකොට අපනයනය කරන කුළුබඩු යුරෝපීය රටවලදී ප්‍රවිකරණය කොට ප්‍රති අපනයනය කිරීම හේතුවෙන් වැඩි වියදමක් දැරීමට නිෂ්පාදකයාට සිදු වේ. මෙම යන්ත්‍රාගාරය වානිජ කටයුතු ඇරඹීමත් සමඟ විදේශ රටවලට අවශ්‍ය පරිදි මෙරටදීම ප්‍රවිකිරණය සිදුකර වැඩි ආදායමක් ලබාගැනීමට දේශීය ව්‍යාපාරිකයන්ට, කර්මාන්තකරුවන්ට අවස්ථාව සැලසේ.කෘෂිකර්ම නිෂ්පාදන සැළකීමේදී අල ,ලූණු වැනි දෑ වල අංකුරණය, පළතුරු වලට සිදුවන ක්ෂුද්‍ර ජීවී අසාදන සහ කෘමි හානි හේතුවෙන් දේශීය මෙන්ම විදේශීය වෙළෙඳපොළ ද ඇසිරී යයි. නව ගැමා ප්‍රවිකිරණ ආශ්‍රයෙන් ක්ෂුද්‍ර ජීවීහරණය හා කෘමි වර්ධනය නවතා උසස් තත්ත්වයේ නිෂ්පාදන දේශීය හා විදේශීය වෙළෙඳපොළ වෙත යොමු කළ හැක. දේශීය සහ විදේශීය නිෂ්පාදන වල ගුණාත්මක භාවය ඉහළ දැමීමටත් දේශීය ආර්ථීකය නවෝත්පාදනය තුළින් ස්ථාවරව වර්ධනය කරගැනීමටත් ගැමා ප්‍රවිකිරණ සේවාව දායක කරගත හැකි බව ඇමැති චම්පික රණවක මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n13122814</link>
    <topic>ස්වාභාවික මෙන්ම මානුෂික ආපදාවලින්මවුබිම බේරාගැනීමට සැවොම එක්විය යුතුයි</topic>
    <author/>
    <content>ස්වාභාවික ආපදා මෙන්ම මානුෂික ව්‍යසනවලින් මේ මාතෘභූමිය බේරාගත යුතු යැයි අග්‍රාමාත්‍ය ආචාර්ය දි.මු.ජයරත්න මහතා පවසයි.ස්වාභාවික ආපදාවලින් රට බේරා ගැනීම සදහා දියත්කර ඇති වැඩසටහන් මෙන්ම මානුෂික බලපෑම් මත ඇති වන ව්‍යසනවලින් දිවයින ආරක්ෂා කිරීම සඳහා සියල්ලෝම ඉදිරිපත් විය යුතු යැයි අග්‍රාමාත්‍යවරයා සඳහන් කළේය.සුනාමි ව්‍යසනයේ 09 වන සැමරුම සහ ජාතික ආරක්ෂිත දින 08 වන සැමරුම් සංවත්සර උත්සවය අග්‍රාමාත්‍ය ආචාර්ය දි.මු.ජයරත්න මැතිතුමාගේ ප්‍රධානත්වයෙන් අද (25) පෙරවරුවේ කළුතර දිස්ත්‍රික් ලේකම් කාර්යාල පරිශ්‍රයේදී පැවැත්විණ.9.25 සිට මින්ත්තු දෙකක නිහඩතාවයක් පවත්වා සුනාමි සහ ස්වාභාමික ආපදාවලින් මරණයට පත්වූවන් සැමරීම එහිදී සිදු කෙරුණු අතර ඊට සමගාමීව ආචාර පෙළපාලියක්, නර්ථන, නාට්‍ය ඇතුළු විශේෂාංග රැසක් සිදු කෙරීණි. අනතුරුව ජාතික ආපදාකලමණාකරණ මධ්‍යස්ථානයේ 117 කෙටි දුරකථන අංකය නිල වශයෙන් හදුන්වාදීම අග්‍රාමාත්‍ය ආචාර්ය දි.මු.ජයරත්න මැතිතුමාගේ ප්‍රධානත්වයෙන් එහිදී සිදු කෙරීණි.එහිදී ප්‍රධාන දේශනය පැවැත්වූ අග්‍රාමාත්‍යවරයා තව දුරටත් මෙසේ සඳහන් කළහ.“අපදා කළමණාකරණ අමාත්‍යංශය, මහින්ද අමරවීර මැතිතුමාට භාර දුන් අවස්ථාවේ සිට එතුමා මහත් කැපවීමෙන් යුතුව ඒ වෙනුවෙන් ක්‍රියා කරනවා. ඒ නිසාම අද අපේ අපදා කළමණාකරණය වෙනුවෙන් වැඩසටහන් රැසක් දියත් කෙරෙනවා.කොළඹ සිට කතරගම ආසන්නයට යන තුරු 2004 සුනාමි ව්‍යසනය නිසා මිනිස් ජීවිත ඇතුළු විශාල ආපදාවක් සිදුවුණා. කදු නාය යාම්, ගංවතුර ආදී ආපදාවන් රැසක් සිදුවුණා. එහිදී ජනාධිපතිතුමා මිනිස් ජීවිත රැක ගැනීම සදහා නිවාස ලබා දීම මෙන්ම යළි අපදා හේතුවෙන් ජීවිත හානි අවම කිරීමේ වැඩපිළිවෙළක් සකස් කර තිබෙනවා. උතුර මෙන්ම නැ‍ඟෙනහිර ප්‍රදේශවල ද ආපදා අවම කිරීමේ වැඩපිළිවෙලක් ක්‍රියාත්මකයි. ඇතැමුන් රටේ වැඩ කෙරෙන්නේ නැහැ කියනවා. ඒ තුළින් ඔවුන් සතුටු වෙනවා.ජනතාව සම්බන්ධයෙන් හැගීමෙන් යුතුව ක්‍රියාකරන නායකයෙක් වශයෙන් ජනාධිපති මහින්ද රාජපක්ෂ මැතිතුමා හැදින්විය හැකියි. රජයක් වශයෙන් සිය යුතුකම ඔහු නොපිරිහෙලා ඉටු කරනවා. මේ නිසාම අපදා වලින් සිදුවන හානි අවම යැයි අපට සතුටු විය හැකි වාතාවරණයක් උදාවී තිබෙනවා. අද වන විට ආපදා කළමණාකරණ අමාත්‍යංශය මගින් ඉතා සුලු කාලයකදී ආපදා අවදානම ජනතාවට දැනුම් දිය හැකි වාතාවරණයක් නිර්මාණය කර තිබෙනවා.ජීවිත රැක ගැනීමට මෙන්ම දේපොල හානි අවම කරමින් විද්‍යාත්මකව තොරතුරු සැපයීමට ද ආපදා කළමණාකරණ මධ්‍යස්ථානය කටයුතු කරනවා.මෙවර අය - වැයේදී ජනතාවයේ ආර්ථික ශක්තිය දියුණු කිරීමට වැඩපිළවෙලක් සකස් කර තිබෙනවා. ඒ වගේම ආපදා කළමණාකරණය සදහා ද මෙවර අය - වැයෙන් වැඩි අවධානයක් යොමු කර තිබෙනවා. ඒ මගින් හදිසි අපදාවලදී අපදාවට පෙර මිනිස් ජීවත රැක ගැනීම අවශ්‍යයි. ඒ සදහා හැකියාවක් අප රජය සතුයි. එවැනි හැකියාවක් ලැබුණේ මෙවැනි ශක්තිමත් අය වැයක් ක්‍රියාත්මක වන නිසයි.සුළග, ජලය, උෂ්ණත්වය, සීතල ආදී ස්වාභාවික හේතු මත සිදුවන විපත් මෙන්ම මිනිස් ක්‍රියාකාරකම් නිසා ද මිනිසා විපතට පත් වෙනවා. තිස් වසරක් තිස්සේ මෙර පැවැති ත්‍රස්තවාදය ද ඒ අයුරින් අපගේ ජීවිත අඩාල කළ අවස්ථාවක් වශයෙන් සැලකිය හැකියි. එහෙත් එවැනි මිනිස් ක්‍රියාකාරකම් නිසා ඇති වන ආපදා අවම කිරීමට අප රජය කටයුතු කරනවා.ජාතික ආපදා කළමණාකරණ මධ්‍යස්ථානය මෙන්ම කාලගුණ විද්‍යා දෙපාර්තමේන්තුව මේ වන විට ඒ වෙනුවෙන් කටයුතු කරනවා. හදිසි තත්ත්වයක් ජනතාවට කඩිනමින් විශ්වාසවන්තව දැනුම්දීම සදහා ද වැඩපීළිවෙලක් ක්‍රියාත්මකයි.ආපදා කළමණාකරණ මධ්‍යස්ථානයේ 117 කෙටි ඇමතුම් අංකය ද අද සිට ක්‍රියාත්මකයි. එමගින් ආපදා පිළිබද තොරතුරු අපට දැනුම් දිය හැකියි. ඒ තොරතුරු අනුව අප මධ්‍යස්ථානය සැණන් ක්‍රියාත්මක වන අතර අදාළ ආයතනවල ඒකාබද්ධත්වයෙන් විපතට පත්වූවන්ට සහන සැලසීමේ කටයුතු ද සිදු කෙරෙනවා.ප්‍රවාහන ඇමැති කුමාර වෙල්ගම මහතා අදහස් දක්වමින්, අද අප රටට විනාශයක් පැමිණෙන්නේ නම් එයට මුහුණ දීමට අප රජය මේ වන විට සූදානමින් සිටිනවා.අද වන විට ස්වාභාවික ව්‍යසනවලට සාර්ථකව මුහුණදීම කෙරෙහි ජනතාවගේ දැඩි අවධානය යොමුවී ඇති අතර මිනිස් ආපදා අවම කරමින් ජීවිත හා දේපළ ආරක්ෂා කිරීමට රජය කටයුතු කරමින් සිටිනවා.අද ගමක නාය යාමක් හෝ වෙනත් ආපදාවක් සිදුවුවහොත් ඊට සාර්ථකව මුහුණදීමට මේ වන විටත් ආරක්ෂක වැඩපිළිවෙල් ආපදා කළමණාකරණ අමාත්‍යංශයේ මැදිහත්වීමෙන් සිදුකරන බව පවසන්නේ ඉතාමත් සතුටින්.සමස්ථ ලංකා ශාසනාරාක්ෂක බල මණ්ඩලයේ ලේකම් ගෝනදූවේ ගුණානන්ද හිමිපාණන් ප්‍රමුඛ මහා සංඝරත්නය ද අන්‍ය ආගමික පූජකවරුන් ධීවර හා ජලජ සම්පත් අමාත්‍ය රාජිත සේනාරත්න, ආපදා කළමණාකාරණ නියෝජ්‍ය ඇමැති දුලිප් විජේසේකර, සුළු අපනයන භෝග සංවර්ධන නියෝජ්‍ය ඇමැති රෙජිනෝල්ඩ් කුරේ, කළුතර දිස්ත්‍රික් ලේකම් යූ.ඩී.සී.ජයලාල් යන මහත්වරු ඇතුලු පිරිසක් මේ අවස්ථාවට සහභාගීව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=n13122815</link>
    <topic>රජයේ අන් සේවකයන්ට වඩාසෞඛ්‍ය සේවකයා ජනතාවට සමීපයි</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>සෞඛ්‍ය සේවකයින් ලෙස අලුතෙන් පත්වීම් ලබන ඔබ සියලූ දෙනා කිසිදු පක්‍ෂ හෝ ජාති භේදයකින් තොරව ජනතාවට සේවය කළ යුතු බව ඇමැති ඩග්ලස් දේවානන්දා මහතා පැවසීය.සෞඛ්‍ය සේවකයෙකු යනු අනෙකුත් රාජ්‍ය සේවකයින්ට වඩා ජනතාව ජීවත්කරවීමේ දී අති විශාල සේවයක් කරන පිරිසක් බැවින් වැටුපට වඩා සමාජයට තමන් කරන සේවය ගැන කල්පනා කොට දැඩි වගකීමකින් යුතුව සිය රැකියාවේ කටයුතු කළ යුතු යැයි ද සම්ප‍්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පසු ගිය 26 දින යාපනය ශික්‍ෂණ රෝහලේ පැවැති නව සේවකයින් 300කට අධික පිරිසකට නව පත්වීම් ලබාදීමේ උත්සවයේ ප‍්‍රධාන අමුත්තා ලෙස සහභාගී වෙමින් ප‍්‍රකාශ කළේය.මෙහිදී නව සේවකයන් මෙන්ම පසුගිය යුද සමයේදී ජාත්‍යන්තර රතු කුරුස සංවිධානය මගින් ස්වෙච්ඡා සේවකයින් ලෙස බඳවා ගෙන රෝහල්වල සේවය කර මෙතෙක් ස්ථිර නොකළ සේවකයින් පිරිසකට ද ස්ථීර පත්වීම් ප‍්‍රදානය කෙරිණි.මෙම උත්සවයේදී වැඩිදුරටත් කථාකළ ඇමැතිවරයා නව පත්වීම් ලබන පිරිස රාජ්‍ය සේවකයින් හැටියට විශාල වගකීමක් දරමින් මෙම සමාජය ඉදිරියට ගෙන යාම සඳහා කැපවි ක්‍රියා කළ යුතුයි.රජයේ රෝහල්වලට විශේෂයෙන් පැමිණෙන්නේ මෙරට දුගී දුප්පත් ජනතාව බැවින් ඔවුන්ගේ සෞඛ්‍ය අවශ්‍යතාවයන් ඉටුකරලීම වෙනුවෙන් කැපවීම සිය ජීවතයවලට විශාල මානසික සතුටක් ද ලඟාකර ගත හැකි බව ද එය වෙනත් රජයේ සේවකයෙකුට නොලැබෙන අවස්ථාවක් බවද කී ඇමැතිවරයා තමන්ට පැවරුණු කාර්යය දේව කාර්යයක් සේ සළකා කටයුතු කරන ලෙස ද ඉල්ලා සිටියේය.මෙම අවස්ථාවට, යාපනය දිස්ත‍්‍රික් පාර්ලිමේන්තු මන්ත‍්‍රී සිල්වෙස්ටර් ඇලන්ටීන්, මහචාර්යය බාලසුන්දරම්පිල්ලේ, යාපනය රෝහල් අධ්‍යක්‍ෂිකා වෛද්‍ය බවානි යන මහත්ම මහත්මීන් සහ පළාත් සෞඛ්‍ය සේවා අධ්‍යක්‍ෂ ඇතුළු විශාල පිරිසක් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r1312281</link>
    <topic>රත්නපුර දුෂ්කර ප්‍රදේශවලටපානීය ජල ව්‍යාපෘති 6ක්</topic>
    <author>උඩවලව සමූහ බී. ඒ. පොඩි මහත්මයා</author>
    <content>2013 වර්ෂය අවසන් වනවිට රත්නපුර දිස්ත්‍රික්කයේ දුෂ්කර ප්‍රදේශ කිහිපයක ජනතාවට පානීය ජලය ලබාදීම සඳහා රජය මඟින් ජල යෝජනා ක්‍රම 6ක් ආරම්භ කර ඇති අතර එම ජල යෝජනා ක්‍රම සඳහා රුපියල් දසලක්ෂ 2370ක මුදලක් රජය මඟින් වැය කිරීමට අනුමැතිය ලබා දී ඇති බැව්ද ජල සම්පාදන හා ජලාපවහන මණ්ඩලයේ උසස් නිලධාරියකු ප්‍රකාශ කළ අතර දැනටමත් මේ යෝජනාක්‍රම වලින් 70%ක පමණ වැඩ අවසන් කර ඇති බවත් එම නිලධාරියා පැවසීය.දැනට ඇඹිලිපිටිය, උඩවලව, පැල්මඩුල්ල, කහවත්ත, ගොඩකවෙල, නිවිතිගල හා කිරිඇල්ල ආදී ප්‍රදේශවල මේ යෝජනා ක්‍රම ක්‍රියාත්මක වෙමින් පවතී. මේ ජල යෝජනා ක්‍රම ක්‍රියාත්මක වීමෙන් පසුව පාරිභෝගිකයින් 205500කට පමණ සෙත සැලසේ.රත්නපුර දිස්ත්‍රික්කයේ ඇළ දොළ ගංගාවල ජලය ක්‍රමයෙන් අඩුවීමට පටන්ගෙන ඇත. එයට හේතුවී ඇත්තේ ජල මූලාශ්‍ර ආරම්භ වන කඳු මුදුන්වල සිට ගස් කපා විනාශ කිරීම හා ඒ අවට සිදු කරන පාරිසරික විනාශයන්ය.මේ නිසා අද ගම්බද ජනතාව ජලය ලබා ගන්නා ගෙවතු ළිංවල ජල උල්පත් සිඳීයාමට පටන්ගෙන ඇත. මෙවැනි අවස්ථාවක එම ජනතාවට ජලය ලබා ගැනීම සඳහා වෙනත් විකල්ප මාර්ග සොයා යාමට සිදුවී ඇති අවස්ථාවක ජල සම්පාදන හා ජලාපවහන මණ්ඩලය මඟින් ආරම්භ කර ඇති ජල යෝජනා ක්‍රම එම ජනතාවට මහත් පිටිවහලකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r1312282</link>
    <topic>ගිරාඳුරුකෝට්ටේ සායනවලටඑන රෝගීන්ට නොමිලේ උදේ ආහාර</topic>
    <author>ගිරාඳුරුකෝට්ටේ සමූහ සෝමදාසසමරගුණරත්න</author>
    <content>ගිරාඳුරුකෝට්ටේ දිසා රෝහලේ පැවැත්වෙන සායන සදහා සහභාගිවන රෝගීන්ට උදෑසන ආහාර ලබාදීමේ වැඩපිළිවෙලක් ආරම්භකර තිබේ. ගිරාඳුරුකෝට්ටේ රෝහලේ වකුගඩු රෝග නිවාරණ ඒකකය භාර වෛද්‍ය ලිසාන්ත ගුණරත්න මහතාගේ අදහසක් අනුව සහ දිස්ත්‍රික් වෛද්‍ය නිලධාරි ධම්මික ජයවර්ධන මහතාගේ අධීක්ෂණය යටතේ හා පරිත්‍යාගශීලීන්ගේ ඉදිරිපත්වීමෙන් මෙය ක්‍රියාත්මකය. වකුගඩු රෝග නිවාරණ ඒකකය භාර වෛද්‍ය ලිසාන්ත ගුණරත්න මහතා තම පුද්ගලික වියදමෙන් රෝගීන්ට උදෑසන ආහාර පරිත්‍යාග කොට මේ වැඩසටහන ආරම්භ කළේය.දිනකට වකුගඩු රෝගීන් 200ක් පමණ සායන සදහා සහභාගි වෙති.ගිරාඳුරුකෝට්ටේ රෝහලේ ලියාපදිංචි වී ප්‍රතිකාර ලබන වකුගඩු රෝගීන් සංඛ්‍යාව 2800ද ඉක්මවා ඇත. එසේම ස්ටේජ් 5 මට්ටමේ හෙවත් අසාධ්‍ය මට්ටමේ රෝගීන් සංඛ්‍යාවද 100 ඉක්මවා තිබේ.දුර ඈත සිට සායන සදහා බොහොමයක් රෝගීන් පැමිණෙන්නේනිරාහාරවය. දිවුලපැලැස්සේ සිට සායනයට පැමිණි රෝගියකු මේ වැඩපිළිවෙල ගැන මෙසේද පැවැසීය. රෝහලට ගෙදරින් ආවේ උදේ පාන්දරින්. කහට එකක් වත් බිව්වේ නැහැ. මේ ලෙඩේ හැදුනට පස්සෙ අපි අන්ත අසරණ වුනා. රෝහලේදී උදේ කෑම සමග තේ ලැබුනා. ඒක ලොකු සහනයක්. පිට කඩේකින් තේ බොන්න තරම් වත්කමකුත් නැහැ. ලිසාන්ත දොස්තර මහතා ආරම්භ කරන ලද මේ වැඩ පිලිවෙල සමාජ සේවයක් වගේම විශාල පුණ්‍ය කර්මයක්.මේ වැඩපිළිවෙල අඛණ්ඩවම පවත්වාගෙන යන බවත් ඕනෑම අයෙකුට මේ සඳහා දායකත්වය ලබාදිය හැකි බවත්වෛද්‍ය ලිසාන්ත මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r1312283</link>
    <topic>වසර පහක දීගේ එපා වෙලා:චන්ද්‍රාට සැමියා වහ කදුරු වගෙයි</topic>
    <author>කන්තලේ සමූහ</author>
    <content>තිලක් හා චන්ද්‍රා මීට වසර 5තට උඩදී පවුල් ජීවිතයට ඇතුළු වී මේ දක්වාම දරු සුරතල්ද අහිමිව කන්තලේ වාන් ඇල ප්‍රදේශයේ ජීවත් වේ. වසර 5ක කාලයක් බොහෝම සමඟිව කිරියි පැණියි සේ සිටියද මෑතක සිට දෙදෙනා අතර නිතර නිතර ආරවුල් අඩදබර හටගත්තේ තිලක් සිය බිරිඳ වූ චන්ද්‍රා ගැන යම් යම් සැක සංකා සිත් තුළ මවාගෙන ඇය හා පැටලීමෙනි.අවසානයේ බැරිම තැන චන්ද්‍රා නිවසින් පිටත් වීය. මේ වනවිට දෙදෙනා වෙන්වී මාස 2කට ආසන්නය.චන්ද්‍රා සිටින තැනක් සොයා ගැනීමට තිලක් අපොහොසත් වන අතර පසුගිය දිනක උදයේ චන්ද්‍රා කන්තලේ නගරයේ සිටියදී අහම්බෙන් තිලක්ට මුණගැසී තිබේ. මෙහිදී තිලක් බොහෝම යාප්පුවෙන් චන්ද්‍රා ත්‍රිරෝද රථයකට නංවාගෙන වාන්ඇළ බලා ගමන් කරමින් සිටියදී ත්‍රිවීල් රථයෙන් ඇසෙන්නට වූ බෙරිහන්දීම නිසා ආරක්ෂක රාජකාරි කටයුතුවල යෙදී සිටි 119 පොලිස් ජංගම රථය මේ ත්‍රිවීල් රථය පරීක්ෂා කර විවිධ පැමිණිලි අංශයට යොමුකර තිබුණි.එහි ස්ථානාධිපති පොලිස් පරීක්ෂක දිසානායක මහතා වසර 5ක් එකට දුක සැප බෙදාගෙන සුන්දර වූ පවුල් ජීවිතයක් ගත කළ මේ යුවල යළි එකතු කරන්නට උත්සහ ගත්තද“අනේ සර් මම දකුණට හැරුණත්, වමට හැරුණත් මේ මිනිහට අවිශ්වාසයි. කවුරු හරි මිනිහෙක් වැරදිලාවත් මගේ දිහා බැලුවොත් මෙයාට ඌ මගේ හොර මිනිහෙක්.මට තනියම ඇළට නාන්න යන්න බෑ, මෙයා රෑ වෙලා වැඩ ඇරිල එනකල් ඉන්න ඕන නාගන්න. මට බෑ කොහොමටවත් බෑ මේ මනුස්සය එක්ක යන්න යයි චන්ද්‍රා කියා සිටියාය.”“බෑ! බෑ!! මට මෙයා නැතුව ගෙදර යන්න බෑ සර්. ආයෙ මම මෙයාව සැක කරන‍්නෙ නෑ. දෙවි කෙනෙකුට වගේ සලකගෙන ඉන්නවා. වෙච්ච වැරදිවලට මම සමාව ඉල්ලනවා.මෙයා එන්නෙ නැත්නම් අද මගේ මළකඳ කන්තලේ වැවේ පාවේවි!” තිලක් පැවසුවද චන්ද්‍රා කඳුළු පිසදාගෙන සැමියා දෙස නොබලා පොලිසියෙන් නික්ම ගියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r1312284</link>
    <topic>වැලිගම පොල්වත්ත පාලම අබලන්:පුවරුව නොතකන රිය­ැදුරෝ අමාරුවේ</topic>
    <author>අහංගම සමූහ රවිදු ලසිත දීයගහගේ</author>
    <content>පොල්වතුමෝදර ගඟ හරහා ඉදිකොට ඇති වැලිගම පොල්වත්ත පාලමේ එක් පැත්තක ආරක්ෂිත වැට සම්පූර්ණයෙන්ම කඩා වැටීම නිසා අනතුරුදායක ඉඩ ඇතැයි රියදුරෝ පවසති. දැඩි ලෙස අබලන් ව මේ පාලම හරහා ගමන් කිරීමද අනතුරුදායක බවට වැලිගම ප්‍රාදේශීය සභාව විසින් දැන්වීම් පුවරුවක් සවිකොට ඇතත් එය නොතකා රථ වාහන අබලන් පාලම හරහා ගමන් කරන බව ප්‍රදේශවාසීහු පවසති.මේ අබලන් පාලම කඩිනමින් අලුත්වැඩියා කර දෙන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r1312285</link>
    <topic>කුරුවිට එරත්න නගරයට පානිය ජල පහසුකම්</topic>
    <author>කුරුවිට සමුහ රූපිකා කේ.බණ්ඩාර</author>
    <content>කුරුවිට, එරත්න ප්‍රදේශයේ ජනතාවට පිරිසිදු පානිය ජලය ලබාදීම සඳහා ප්‍රාදේශිය සභාව පියවර ගෙන තිබේ. ප්‍රාදේශිය සභා මන්ත්‍රී කැලුම් ධර්මදාස මහතාගේ ඉල්ලිමක් මත මෙය සිදුකරන අතර ජල ව්‍යාපෘතිය සකස් කිරීම සඳහා වැය කළ මුදල රුපියල් 50,000කි.එරත්න ප්‍රදේශයේ ජල ව්‍යාපෘති කීපයක් ආරම්භ කර තිබුණද සාර්ථකව පවත්වාගෙන යන්නේ එකක් පමණක් බව ජනතාව පවසති. නල යොදා ඇළ මාර්ගවලින් ජලය ලබාගන්නා බවත් තේ ඉඩම් වැඩි නිසා ජලය අපිරිසුදු වන බැවින් එම ජලය පානය කිරීමෙන් නිතර ලෙඩ රෝග ඇතිවන බවත් ප්‍රදේශවාසීහු පෙන්වා දෙති. මේ නිසා ජල ව්‍යාපෘතියක් සභාවට පවරාගෙන නිසි ලෙස නඩත්තු කරන ලෙස ජනතාව ප්‍රාදේශීය සභාවෙන් ඉල්ලිමක් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r1312286</link>
    <topic>මාතලෙන් හමු වූ අස්ථි සහ කාසිඩී.එන්.ඒ. පරීක්ෂණයට චීනයට</topic>
    <author>උකුවෙල සංචාරකප්‍රියන්ත සුමනසේන</author>
    <content>මාතලේ රෝහලේ ජීව වායු ඒකකයක් සෑදීමට කැනීම් කටයුත්තක් කරන අතරතුරදී හමුවූ මිනී ඇට කැබලී සම්බන්ධව විවිධ අදහස් පලවීමෙන් ඒ අස්ථි කොටස් වැඩිදුර පරීක්ෂණයට චීනයට යැවීමට කටයුතු කර ඇත.අස්ථි කොටස් 155ක් හා ලෝහ මුදු ලෝහ කාසි හා අගුරු සහිත කොටස් ඩී.එන්.ඒ. පරීක්ෂණයට භාජනය කිරීමට සාම්පල 07කින් යුතුව පරීක්ෂනයට යොමු කර ඇත.පුද්ගලයන් හදුනා ගැනීම සදහා මිනීවළෙන් සොයා ගත් දත්ත කොටස් වෛද්‍ය පරීක්ෂණයට යොමු කර තිබේ.කුරුණෑගල මහ රෝහලේ අධිකරණ වෛද්‍ය අජිත් ජයසේන මහතා හා කොළඹ මෙහොරික වෛද්‍ය ආයතනයේ දන්ත වෛද්‍ය සිසිර රණතුංග මහතුන්ගේ මූලිකත්වයෙන් මූලිකත්වයෙන් පරීක්ෂණ ආරම්භ කර තිබේ.මාතලේ මහේස්ත්‍රාත් අධිකරණයේ නියෝග මත පරීක්ෂණ ආරම්භ කර ඇත.එම පරීක්ෂණවලින් පසුව ඩී.එන්.ඒ පරීක්ෂණයේදි අස්ථි පරීක්ෂාවට යොමු කිරීමට නියමිත බව අධිකරණ වෛද්‍ය අජීත් ජයසේන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r1312287</link>
    <topic>උසස් පෙළ වාණිජ අංශයෙන් දිවයිනේ තෙවැනියා අනුරපුරේ සචින්</topic>
    <author>මිහින්තලේ සමුහප්‍රියදර්ශනි කරුණාරත්න</author>
    <content>අපොස උසස් පෙළ විභාගයේ වාණිජ අංශයෙන් දිවයිනේ 3 ස්ථානය මිහින්තලේ සිසුවෙකු විසින් ලබාගැනීමට සමත්වී ඇත. අනුරාධපුර මධ්‍ය මහා විද්‍යාලයේ උසස්පෙළ වාණිජ අංශයේ ඉගෙනුම ලැබු ඒ. බී.සචින් කමලංගන ප්‍රේමරත්න නැමැති මේ සිසුවා අනුරාධපුර දිස්ත්‍රික්කයේ ප්‍රථමයා වී ඇත.සචින් සිසුවා අනුරාධපුර මහින්ද ආදර්ශ ප්‍රථමික විදුහලෙන් ප්‍රාරථමික අධ්‍යාපනය ලබා එහිදී ශිෂ්‍යත්ව සමර්ථ වී අනුරාධපුර මධ්‍ය මහා විද්‍යාලය වෙත ඇතුලත් වී ඇත. දීප්තිමත් ශිෂ්‍යයකු ලෙසින් විද්‍යාලය තුළ කැපි පෙනුන සචින් අධ්‍යාපන කටයුතුවලට මෙන්ම බාහිර කටයුතුවලට විශේෂ හැකියාවන් පෙන්නුම් කර ඇති සිසුවෙකි. මිහින්තලේ පොසොන් මාවතේ පදිංචි සචින්ට වැඩමල් සහෝදරයකු හා නැගණියක්ද සිටිති.සචින්ගේ පියා පොලිස් සේවයේ යෙදි සිටිය දි 2006 වර්ෂයේ දි ඇලිපිටියේදි සැකකරුවෙකු අත්අඩංගුවට ගැනිමට ගිය අවස්ථාවේදී වෙඩි පහරකින් ජීවිතක්ෂයට පත් වී ඇත‍. වාණිජ විෂයන් ලෙසින් හැදැරු ආර්ථික විද්‍යාව, ව්‍යාපාර අධ්‍යනය හා ගිණුම්කරණය විශයෙන් වෙනුවෙන් ඒ සාමර්ථ ලබා ඇත. සචින් ගේ ඉදිරි අනාගත බලාපොරොත්තු විශ්ව විද්‍යාල අධ්‍යාපනය තුළින් රටට සේවයක් කිරිමටය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r1312288</link>
    <topic>හොරණ අධ්‍යාපන කලාපයේ සිංහල - දෙමළපාසල්වල ගණිතය සාධන මට්ටම පහළට</topic>
    <author>බුලත්සිංහල විශේෂ ‍මිල්ටන් ධර්මසිංහ</author>
    <content>‍‍හොරණ අධ්‍යාපන කලාපයේ 6 – 11 ශ්‍රේණි ක්‍රියාත්මක වන ද්විතියික පාසල් දොළහක ගණිතය විෂය සාධනය පිළිබඳව මෑතක දී කරන ලද සමීක්ෂණයකදී 6-11 ශ්‍රේණි පරාසයට අදාළව ඉංග්‍රීසි භාෂා මාධ්‍යය (ද්වි භාෂා) ගණිතය විෂය සාධනය ඉතා සතුටුදායක මට්ටමක පැවතියත් 1C සහ 2 වර්ගයේ සිංහල මාධ්‍යය පාසල්වල එම විෂය සාධනය පිළිබඳව සෑහීමකට පත්විය නොහැකි බවත්, දෙමළ මාධ්‍ය පාසල්වල ගණිතය විෂය සාධනය ඉතා පහළ මට්ටමක පවතින බවත් හෙළිවී ඇත.මේ කරුණු අනාවරණය වී ඇත්තේ හොරණ අධ්‍යාපන කලාපයේ ද්විතියික මට්ටමේ ගණිතය විෂය සාධනය ඉහළ නැංවීමේ උපාය මාර්ග හඳුනා ගැනීම පිළිබඳව හොරණ ගුරු මධ්‍යස්ථානයේ කළමනාකරු කේ. එස්. වි‍ෙජ්සුන්දර මහතා විසින් ක්‍රියාත්මක කරනු ලැබූ සමීක්ෂණයකදීය. ඒ මහතා විසින් මේ සමීක්ෂණය සිදුකර ඇත්තේ හොරණ කලාප අධ්‍යාපන අධ්‍යක්ෂ යූ. වී. මොලිකාන්ති මහත්මිය විසින් කරන ලද යෝජනාවකට අනුවය.ඒ මහතා විසින් සකස් කරන ලද පිටු 213කින් සමන්විත සමීක්ෂණ වාර්තාව නොබෝදා හොරණ ශ්‍රීපාලී රංග ශාලාවේ පැවති හොරණ කලාපීය ගණිත දිනයේ දී කලාප අධ්‍යාපන අධ්‍යක්ෂ යූ. වී‍. මොලිකාන්ති මහත්මියට සහ බස්නාහිර පළාත් අධ්‍යාපන දෙපාර්තමේන්තුවේ සහකාර අධ්‍යාපන අධ්‍යක්ෂ (ගණිතය) නයනි පෙරේරා මහත්මියට පිළිගන්වනු ලැබීය.ඒ මහතා විසින් ක්‍රියාත්මක කරනු ලැබූ මෙම සමීක්ෂණයට හොරණ අධ්‍යාපන කලාපයේ ඉංග්‍රීසි මාධ්‍යය (ද්විභාෂා ) ක්‍රියාත්මක වන පාසල් 02ක්, සිංහල මාධ්‍ය පාසල් 06ක්ද, දමිළ මාධ්‍ය පාසල් 4ක් සහ එම පාසල්වල ඉගෙනුම ලබන 8 සහ 11ශ්‍රේණිවල සිසුන් 48 දෙනෙකු ද ගණිතය විෂයභාර ගුරුභවතුන් 18 දෙනෙකු සහ එම පාසල්වල ගණිතය විෂයට අදාළ ප්‍රතිඵල විශ්ලේෂණ වාර්තා ද පාදක කරගෙන තිබේ‍.මෙම සමීක්ෂණයේ දී ගණිතය විෂය සාධනය කෙරෙහි ගණිතය විෂය, මාධ්‍ය භාෂාව පාසල. ඉගෙන ගන්නා‍ සිසුන් හා ඔවුන්ගේ පවුල් පරිසරය යන ක්ෂේත්‍ර ආශ්‍රිතව බලපාන සාධක පිළිබඳව විමර්ශනය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r1312289</link>
    <topic>වෙරළු කඩා දෙනවායි රවටාබාප්පා දියණියට කරදර කරලා</topic>
    <author>කළුතර මධ්‍යම සමූහ</author>
    <content>වයස අවුරුදු හයක් වූ දැරියක් මාපිය භාරකාරත්වයෙන් අපහරණය කිරීම හා දූෂණය කිරීම යන චෝදනාවනට වරදකරු වූ එම දැරියගේ බාප්පා (පුංචි අම්මාගේ සැමියා ) බරපතළ වැඩ ඇතිව වසර 27ක් සිර ගත කරන ලෙස නියම කළ කළුතර මහාධිකරණ විනිසුරු අමල් තිලකරත්න මහතා ඔහුට රුපියල් 30 දාහක දඩයක්ද නියම කළේය.මෙසේ දඬුවම් නියම වූයේ වික්‍රමාරච්චිලාගේ ජයලත් නමැත්තෙකුටය.2004 පෙරවාරි මස 26 වැනි දින හැඬිගල්ලේදී වයස අවුරුදු 6ක දැරියක් මාපිය භාරකාරත්වයෙන් අපහරණය කිරීම හා දූෂණය කිරීම යන චෝදනා මත නීතිපතිවරයා විසින් මොහුට එරෙහිව මේ නඩුව පවරා තිබුණි.මින් පළමුවැනි චෝදනාව සඳහා බරපතළ වැඩ ඇතිව වසර 7ක සිර දඬුවමක් ද රුපියල් 10 දාහක දඩයක්ද නියම කළ විනිසුරුවරයා දඩය නොගෙවන්නේනම් වසරක සැහැල්ලු සිර දඬුවමක්ද නියම ක‍ළේය.දෙවන චෝදනාව සඳහා වසර 20 බරපතළ වැඩ සහිත සිර දඬුවමක් සහ රුපියල් 20 දාහක දඩයක් නියම කළ විනිසුරුවරයා දඩය නොගෙවන්නේනම් වසරක සැහැල්ලු සිර දඬුවමක් නියම කළේය.මේ සිද්ධිය වනවිට විත්තිකරු 31 වැනි වියේ පසු වූ තිදරු පියෙක් බවත් වෙරළු කඩා දෙන්නම් යැයි පවසා දැරිය රබර් වත්තකට ගෙන ගොස් මෙසේ අපරාධය සිදුකර ඇති බවත් නඩු විභාගයේ දී අනාවරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r13122810</link>
    <topic>කෑගල්ල මහ රෝහලටවිකලාංග වෛද්‍යවරයෙක් ඕනෑ</topic>
    <author>මාවනැල්ල පී. සෙනෙවිරත්න</author>
    <content>කෑගල්ල මහ රෝහලේ සේවය කළ විකලාංග විශේෂඥ ‍වෛද්‍යවරයා මාරුවක් ලබාගෙන ගොස් ඇතත් ඒ වෙනුවට විකලාංග වෛද්‍යවරයකු පත් නොකිරීම නිසා ගැටලු මතු වී තිබේ.මාවනැල්ල අරණායක හෙම්මාතගම රඹුක්කන ආදී දිසාවේ ඇති ‍ රෝහල්වලින් ප්‍රතිකාර ලබා ගන්නා රෝගීන් හට විශේෂඥ ප්‍රතිකාර අවශ්‍ය වූ විටෙක කෑගල්ල මූලික ප්‍රධාන මහ රෝහලට යවා ප්‍රතිකාර ලබාදීමට කටයුතු කරන බවත් මේ ගැන තමන් කනගාටු වන බවත් එම රෝහල් වෛද්‍යවරු කියති.මේ පිළිබඳව නියෝජ්‍ය සෞඛ්‍ය ඇමැති ලලිත් දිසානායක මහතා මෙසේ කීය.කෑගල්ල මහ රෝහලේ විකලාංග වෛද්‍ය විශේෂඥවරයා මාරුවක් ලබා ගියා නම් ඊට විශේෂඥ වෛද්‍යවරයකු වහාම ලබා දියයුතුයි. එය කළ යුත්තේ සෞඛ්‍ය දෙපාර්තමේන්තු‍වේ අදාළ සේවා හුවමාරු කරන අංශය විසිනි. නමුත් මෙහිදී එම අංශය ඊට සුදුසු පියවර ගෙන නෑ. මේ ගැන සොයා බලා අවශ්‍ය පියවර ගන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=r13122811</link>
    <topic>අලව්ව බුජ්ජොමුව මංකඩටපාලමක් තවමත් නෑ</topic>
    <author>අලව්ව විශේෂ - ඒ. කීර්තිසිංහ</author>
    <content>අලව්වේ සියඹලාපිටිය, බෝවල, යත්තල්ගොඩ බුජ්ජොමුව යන ප්‍රදේශවාසීන් බුජ්ජොමුව දුම්රිය ස්ථානය අසළින් මහඔය හරහා පාලමක් ඉල්ලා සිටිනුයේ වසර ගණනාවක සිටය.කෑගල්ල කුරුණෑගල දිස්ත්‍රික්ක දෙක යා කෙරෙන පරිදි මේ ස්ථානයෙන් පාලමක් ඉදි වුවහොත් එගොඩ මහ ඔය ඉවුරේ පිහිටි ‘මාස් ලංකා’ ආයතනයේ සේවක පිරිස ඇතුළු ප්‍රදේශවාසීන් විශාල පිරිසකට සෙත සැලසෙනු ඇත.මේ ස්ථානයේ පාලමක් නොමැති නිසා මාස් ලංකා ආයතනයට දුම්රියෙන් යන සේවක පිරිස බුජ්ජොමුව දුම්රිය ස්ථානයේ බසින්නේ නැත. තම සේවා ස්ථානය පෙනි පෙනී ඔවුන්ට අලව්ව දක්වා ගොස් ආපසු සැතපුම් දෙකක් බස්රියෙන් ඒමට සිදුවී තිබේ.මෙම ස්ථානයේ පාලමක් ඉදිකිරීම පිණිස විවිධ අවස්ථාවල දී බලයේ සිටි බලධාරීන් විසින් මුල්ගල් කිහිපයක්ම තැබු නමුත් පාලමක් ඉදිවුණේ නැත.ප්‍රධාන දුම්රිය මාර්ගයේ බුජ්ජොමුව දුම්රිය ස්ථානයත් සමග ප්‍රදේශය මේ වන විට වේගවත් සංවර්ධනයකට පියවර තබා ඇති බැවින් පාලමක අවශ්‍යතාව බෙහෙවින් බලපාන බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s1312281</link>
    <topic>එක්දින තරගාවලියේ පාකිස්තාන වීරයාශ්‍රී ලංකාවට එරෙහිව ටෙස්ට් බිමට</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>ශ්‍රී ලංකාව සමග පැවැති ජාත්‍යන්තර එක්දින ක්‍රිකට් තරගමාලාව තමන්ගේම තරගාවලියක් බවට පත්කර ගෙන ශතක තුනක් වාර්තා කළ තුන් ඉරියව්වෙන් කැපී පෙනෙන ක්‍රීඩක මොහමඩ් හෆීස් ශ්‍රී ලංකාවට එරෙහි ටෙස්ට් තරගමාලාව සඳහා පාකිස්තානය කැඳවා තිබේ.මීට අමතරව, ලබන 31 වැනිදා ඇරැඹෙන ත්‍රිත්ව ටෙස්ට් තරගමාලාව සඳහා වේග පන්දු යවන්නන් වන උමාර් ගුල් හා මොහමඩ් ටල්හා ද පාකිස්තාන කණ්ඩායමට ඇතුළත් කර තිබේ.මේ තරගමාලාවට පෙර දකුණු අප්‍රිකාවට එරෙහිව පැවැති ටෙස්ට් තරගමාලාවෙන් හෆීස් ඉවත් කර තිබිණි. ඒ, ඔහුගේ පිතිකරණයේ දුර්වලතාව හේතුවෙනි. එහෙත්, ශ්‍රී ලංකාවට එරෙහිව මෙහි පැවැති ජාත්‍යන්තර එක්දින තරගමාලාවේදී හෆීස් ලකුණු 122ක්ද, සිය එක්දින ක්‍රිකට් දිවියේ වැඩිම ලකුණු සංඛ්‍යාව වන නොදැවී 140ක් හා නොදැවී ලකුණු 113ක් ලබා ගැනීමට සමත් විය.ශ්‍රී ලංකාව සමග තරගවලදී යළි සුපුරුදු දස්කම් අතරට පිවිසීමට පෙර දකුණු අප්‍රිකානු වේග පන්දු යවන්නා වන ඩේල් ස්ටෙයින් ඉදිරියේ මහත් අසරණ වූ හෆීස් ඔහුගේ පසුගිය ටෙස්ට් ඉනිම 10දී ම ලබා ගත්තේ ලකුණු 102 ක් පමණි.වේග පන්දු යවන මොහමඩ් ටල්හා පාකිස්තාන කණ්ඩායමට යළි එක්වන්නේ වසර හතරකට පසුවය. ඔහු මෙතෙක් ක්‍රීඩා කර ඇත්තේ එක් ටෙස්ට් තරගයකට පමණි. ඒ, 2009 වසරේ මාර්තුවේ ලාහෝරයේදී ශ්‍රී ලංකා ක්‍රිකට් කණ්ඩායම ගමන් කරමින් සිටි බස් රථයට ත්‍රස්ත ප්‍රහාරයක් එල්ල වූ තරගයයි.ටල්හා පාකිස්තාන ටෙස්ට් කණ්ඩායමට ඇතුළු වීම සඳහා මං විවර කරගෙන ඇත්තේ ‘පෝට් කසිම්’ කණ්ඩායම නියෝජනය කරමින් මෑතකදී දේශීය තරග බිමේ කඩුලු 11ක් ලබා ගනිමිණි.ආරම්භක පිතිකරුවන් වන කුරාන් මන්සූර් හා ශාන් මසූඩ්, මැද පෙල පිතිකරුවන් වන යූනුස් ඛාන් හා අසාර් අලි, කඩුලු රකින අද්නන් අක්මාල් හා වේග පන්දු යවන රහත් අලි පාකිස්තාන කණ්ඩායමේ අනෙක් ටෙස්ට් විශාරදයන් අතර වෙති.වේග පන්දු යවන උමාර් ගුල් ටෙස්ට් තරග බිමට නැවත පිවිසෙන්නේ දණිසේ ආබාධයක් නිසා මාස නවයක කාලයක් ජාත්‍යන්තර ක්‍රිකට් පිටියෙන් ඉවත්ව සිටීමෙන් පසුවය. ශ්‍රී ලංකාව සමග පැවැති තෙවැනි හා සිවුවැනි එක්දින තරගවලදී කඩුලු හයක් ලබා ගනිමින් ගුල් එරට ක්‍රිකට් තේරීම් නිළධාරීන්ගේ සිත් දිනාගෙන සිටී.පසුගිය ඔක්තෝබරයේදී දකුණු අප්‍රිකාවට එරෙහිව 1-1 සම තත්ත්වයෙන් අවසන් වූ ටෙස්ට් තරගමාලාවේ පාකිස්තාන කණ්ඩායමේ සිටි වමත් පිතිකරු උමාර් අමින් වමතින් දඟ පන්දු යවන සුල්ෆිකර් බබාර් ශ්‍රී ලංකාවට එරෙහිව ක්‍රීඩා කරන මෙවර කණ්ඩායමෙන් ඉවත් කර තිබේ.මේ අතර කඩුලු රකින පිතිකරු ප්‍රසන්න ජයවර්ධන ශ්‍රී ලංකා ටෙස්ට් කණ්ඩායමට එක්වන්නේ පසුගිය මාර්තු මාසයෙන් පසුවය. බංග්ලාදේශය සමග මාර්තුවේ ශ්‍රී ලංකාවේදී පැවැති ටෙස්ට් තරගමාලාවේදී ප්‍රසන්න කණ්ඩායමෙන් ඉවත් කර තිබිණි.ඉදිරි මාස 18 ඇතුළත සිය ජ්‍යෙෂ්ඨ ක්‍රීඩකයන් වෙනුවට ආදේශයන් සොයමින් සිටින ශ්‍රී ලංකාව මේ ටෙස්ට් තරගමාලාව සඳහා වන සංචිතයට තරුණ හා ජාත්‍යන්තර තරග පළපුරුද්දක් නැති ක්‍රීඩකයන් කිහිප දෙනෙකුම ඇතුළත් කර තිබේ.ටෙස්ට් ක්‍රීඩාවෙන් සමුගෙන සිටින ආරම්භක පිතිකරු තිලකරත්න ඩිල්ෂාන් වෙනුවට කෞශල් සිල්වා කණ්ඩායමට ඇතුළත්ව සිටී. වමතින් වේග පන්දු යවන විශ්ව ප්‍රනාන්දු ප්‍රථම වතාවට ජාත්‍යන්තර සංචිතයකට නම් කර තිබේ. පිට දඟ පන්දු යවන සචිත්‍ර සේනානායක හා ඩිල්රුවන් පෙරේරා ශ්‍රී ලංකා සංචිතයේ සිටින මෙතෙක් ටෙස්ට් ක්‍රීඩා කර නැති අනෙක් ක්‍රීඩකයෝ වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s1312282</link>
    <topic>ඔස්ට්‍රේලියාව අසීරු තත්ත්වයක</topic>
    <author/>
    <content>අළු බදුන ටෙස්ට් ක්‍රිකට් තරගාවලියේ සිවුවැනි තරගයේ ඊයේ දෙවැනි දිනය නිමාවන විට පළමු ඉනිම සඳහා පන්දුවට පහරදෙන ඔස්ට්‍රේලියාව එක් කඩුල්ලක් අතැතිව එංගලන්ත පළමු ඉනිමට වඩා ලකුණු 91ක් පිටුපසින් සිටියේය.එංගලන්තය පළමු ඉනිමට ලකුණු 255ක් ලබාගත් අතර ඔස්ට්‍රේලියාවට ඊයේ ලබාගත හැකිවුයේ කඩුලු 9ක් දැවී ලකුණු 164ක් පමණි.දිනය නිමාවනවිට බ්‍රැඩ් හැඩින් 43 හා නේදන් ලියෝන් ලකුණු නොලබා නොදැවී කඩුල්ලේ රැදී සිටියේය.සාර්ථක පන්දු යැවීමක නිරත වු ස්ටුවර්ට් බ්‍රෝඩ් හා ජෙම්ස් ඇන්ඩර්සන් කඩුලු 3 බැගින් දවාලුහ.පළමු ඉනිමට කඩුලු 6ක් දැවී ලකුණු 226ක් රැස්කරගෙන සිටියදී ඊයේ දිනය ආරම්භ කළ එංගන්ත පිලට අවසන් කඩුලු 4ට එක්කළ හැකිවුයේ ලකුණු 29ක් පමණි. ඕවර 100කට මුහුණදුන් එංගලන්ත පිල ලකුණු 255කට දැවී ගියේය. පළමු දිනයේ නොදැවී කඩුල්ලේ රැදී සිටි කෙවින් පීටර්සන් (71) තවත් ලකුණු 4ක් එක් වෙද්දී දැවී ගියේය. එංගලන්තයට එරෙහිව විශිෂ්ට පන්දු යැවීමක නිතරවු මිචෙල් ජොන්සන් ලකුණු 63කට කඩුලු 5ක් දවාගත්තේය.එංගලන්තය පළමු ඉනිම-255 (ඕවර 100) කෙවින් පීටර්සන් 71, මයිකල් කාබ්රි 38 (මිචෙල් ජොන්සන් 63/5, රයන් හැරිස් 47/2)ඔස්ට්‍රේලියාව පළමු ඉනිම-164/9 (ඕවර 73.3) ක්‍රිස් රොජර්ස් 61, බ්‍රැඩ් හැඩින් නොදැවී 43 (ස්ටුවර්ට් බ්‍රෝඩ් 30/3, ජෙම්ස් ඇන්ඩර්සන් 50/3, ටීම් බ්‍රෙස්නන් 24/2.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s1312283</link>
    <topic>19න් පහළ ආසියානු කුසලාන ක්‍රිකට් තරගාවලිය අද ඇරැඹේ</topic>
    <author/>
    <content>අවුරුදු 19න් පහළ ආසියානු කුසලාන ක්‍රිකට් තරගාවලිය අද එක්සත් අරාබි එමීර් රාජ්‍යයේදී ආරම්භ වේ. ශ්‍රී ලංකාව අද ඇෆ්ගනිස්තායට එරෙහිව තරග බිමට පිවිසීමට නියමිතය.රටවල් අටක් එක්වන තරගාවලියේදී ශ්‍රී ලංකාව සමගින් බංග්ලාදේශය, මැලේසියාව හා ඇෆ්ගනිස්තානය ‘බී’ කාණ්ඩයෙන් තරග වදින අතර පසුගිය වසරේ ශූරයන් වු ඉන්දියා, නේපාලය, පාකිස්තානය හා එක්සත් අරාබි එමීර් රාජ්‍යය ‘ඒ’ කාණ්ඩයෙන් තරග වදිති.ඉන්දියාව-එක්සත් අරාබි එමීර් රාජ්‍යය, පාකිස්තානය-නේපාලය, බංග්ලාදේශය-මැලේසියාව තරගද අද පැවැත්වෙනු ඇත.ශ්‍රී ලංකා කණ්ඩායම මොරටුව වේල්ස් කුමර විද්‍යාලයේ කුසල් මෙන්ඩිස්ගේ නායකත්වයෙන් තරගාවලියට එක්වන අතර උප නායකයා ලෙස කොළඹ සාන්ත ජෝශප් විද්‍යාලයේ සදීර සමරවික්‍රම කටයුතු කරයි.තරගාවලියට එක්වන ශ්‍රී ලංකා සංචිතය-කුසල් මෙන්ඩිස්‌ (නායක), සදීර සමරවික්‍රම (උපනායක), සහන් ආරච්චිගේ, මිනෝද් භානුක, බිනුර ප්‍රනාන්දු, චාමික කරුණාරත්න, ලක්‌ෂාන් ජයසිංහ, ප්‍රියමාල් පෙරේරා, ඒ.කේ ටිරෝන්, රොෂාන් අනුරුද්ධ, හෂාන් දුමිදු, අනුක්‌ ප්‍රනාන්දු, කවිඳු කුලසේකර, රමේෂ් මෙන්ඩිස්‌, තිලක්ෂ සුමනසිරිතරග කාල සටහන28දා ඉන්දියාව-එක්සත් අරාබි එමීර් රාජ්‍යය, පාකිස්තානය-නේපාලය, බංග්ලාදේශය-මැලේසියාව, ශ්‍රී ලංකාව-ඇෆ්ගනිස්තානය29දා ඉන්දියාව-නේපාලය, පාකිස්තානය-එක්සත් අරාබි එමීර් රාජ්‍යය, බංග්ලාදේශය-ඇෆ්ගනිස්තානය, ශ්‍රී ලංකාව-මැලේසියාව31 දා ඉන්දියාව-පාකිස්තානය, එක්සත් අරාබි එමීර් රාජ්‍යය, බංග්ලාදේශය-ශ්‍රී ලංකාව, මැලේසියාව-ඇෆ්ගනිස්තානයජන. 2 අවසන් පූර්ව වටයේ තරගජන.4 අවසන් මහා තරගය.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s1312284</link>
    <topic>කාගිල්ස් ෆුඩ් සිටි එෆ්.ඒ.කුසලාන කොළඹ-අනුර‘පුර යළි හිස ඔසවයි</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ අවසන් වටයෙන් ඉවතට ගිය ප්‍රබල කණ්ඩායම් දෙකක් වන අනුරාධපුර සොලිඩ් ක්‍රීඩා සමාජය හා කොළඹ ක්‍රීඩා සමාජය දැන් ක්‍රියාත්මක කාගිල්ස් ෆුඩ් සිටි එෆ්.ඒ.කුසලාන පාපන්දු තරගාවලියේදී අපරාජිතව ඉදිරියට පැමිණෙමින් සිටිති.එෆ්.ඒ.කුසලාන තෙවැනි වටයේදී අනුරාධපුර සොලිඩ් ක්‍රීඩා සමාජය විසින් සෙවන්ස් ස්ටාර් පිල ගෝල් 6-0කින් හා කොළඹ ක්‍රීඩා සමාජය විසින් රත්මලාන රෙඩ් ස්ටාර් පිල ගෝල් 5-0කින් පරාජයට පත් කරන ලදි.මෙලෙස දස්කම් දක්වන කොළඹ ක්‍රීඩා සමාජයට අවසන් වටයට පෙර වටයේදී හෙට (29) බේරුවල දර්ගා ටවුන් යුනයිටඩ් පිල හමුවන අතර සොලිඩ් ක්‍රීඩා සමාජයට ලබන සතියේදී සිවිල් ආරක්ෂක කණ්ඩායම මුණගැසෙනු ඇත.එෆ්.ඒ.කුසලාන පාපන්දු තරගාවලිය පිළිමළුන් පිටු දැකීමේ ක්‍රමයට පැවැත්වෙන බැවින් එම තරග දෙකෙන් ජය ගන්නා කණ්ඩායම් පෙර අවසන් පූර්ව වටයට සුදුසුකම් ලබති.කොළඹ ක්‍රීඩා සමාජය ප්‍රිමියර් ලීග් තරගාවලියේ අර්ධ අවසන් වටයේදී ගෝල් 3-2කින් දොන් බොස්කෝ පිලට පරාජය වු අතර අනුරාධපුර සොලිඩ් අවසන් පූර්ව තරගයේදී ගුවන් හමුදාව ඉදිරියේ ගෝල් 2-1ක පරාජයක් ලැබීය. මේ කණ්ඩායම් දෙකම කෙටිකලක් තුළ ප්‍රධානතම පාපන්දු තරගාවලියක අවසන් වටය දක්වා පැමිණීම බොහෝ දෙනාගේ අවධානයට ලක්වු කරුණකි.එෆ්.ඒ.කුසලාන පාපන්දු තෙවැනි වටයේදී මාලිගාවත්ත යූත් පිල ගෝල් 2-0කින් මායා ක්‍රීඩා සමාජය පරාජය කළ අතර තිහාරිය යුත් දඬුවම් පහර 4-2කින් කුරේ ක්‍රීඩා සමාජය පරාජයට පත් කළේය.දර්ගා ටවුන් යුනයිටඩ් ගෝල් 1-0කින් ඔබේසේකරපුර සරසවි ක්‍රීඩා සමාජය, ජුඩියන්ස් පිල 5-4කින් බාබේරියන් ක්‍රීඩා සමාජය, නිව් ස්ටාර් දඬුවම් පහර 4-3කින් ජුපිටර්ස් පිල පරාජය පත් කළහ නාවලපිටිය අප්කන්ට්‍රි ලයන්ස් දඬුවම් පහර 4-2කින් හයි ලෑන්ඩර්ස් පිල පරාජය කළ අතර, ඊස්ටන් ඊගල් පිල දඬුවම් පහර 4-2කින් උත්යා සුරිය ක්‍රීඩා සමාජය පරාජය කළේය.එෆ්.ඒ.කුසලාන පාපන්දු තරගාලියේ අවසන් වටයට පසුගිය වසරේ අවසන් පූර්ව වටයේ සිටි කණ්ඩායම් එක්වන අතර එහිදී නැවැත කුසපත් ඇදීමකින් නව තරග කාල සටහනක් සකස් කිරීමට ශ්‍රී ලංකා පාපන්දු සම්මේලනය පියවර ගනී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s1312285</link>
    <topic>මාලා දමයන්ති රන් දිනයි</topic>
    <author/>
    <content>ටොරින්ටන්හී ක්‍රීඩා අමාත්‍යාංශ ක්‍රීඩා පිටියේදී පසුගියදා නිමාවු රාජ්‍ය සේවා සමස්ත ලංකා මලල ක්‍රීඩා තරගාවලියේදී රන් පදක්කම් 2ක් හා රිදී පදක්කමක් දිනාගැනීමට මාලා දමයන්ති සමත්වුවාය.අගලවත්ත ප්‍රාදේශීය ලේකම් කාර්යාලය නියෝජනය කරමින් තරගාවලියට එක්වු ඇය මීටර් ‍100 හා මීටර් 200 ඉසව්වේ රන් පදක්කම් දිනාගත් අතර මීටර් 400 ඉසව්වේ රිදී පදක්කම හිමිකර ගත්තාය.මේ තරගාවලියට අගලවත්ත ප්‍රාදේශීය ලේකම් කාර්යාලය නියෝජනය කරමින් ක්‍රීඩක ක්‍රීඩිකාවන් 5ක් එක්වු අතර රන් පදක්කම් 3ක්, රිදී පදක්කම් 2ක් හා ලෝකඩ පදක්කම් 3ක් දිනාගැනීමට එම කණ්ඩායමට හැකිවිණි. අගලවත්ත ප්‍රාදේශීය ලේකම් කමල් පුෂ්පකුමාර මහතාගේ සහයෝගයෙන් මේ ජයග්‍රහණ හිමිකර ගැනීමට හැකිවු බව පදක්කම්ලාභීන් කෘතවේදීව සිහිපත් කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s1312286</link>
    <topic>ඇන්ටෝලි කාර්පෝව් චෙස් සමාජයේ 15වැනි සංවත්සරය</topic>
    <author/>
    <content>ඇන්ටෝලි කාර්පෝව් චෙස් සමාජයේ 15වැනි සංවත්සරය සැමරීමේ උත්සවය පසුගියදා කොළඹ රුසියානු මධ්‍යස්ථාන ශ්‍රවණාගාරයේදී පැවැත්විණි. 15වැනි සංවත්සරයේ ප්‍රධාන ආරාධිතයා වු රුසියානු තානාපති කාර්යාලයේ කවුන්සිලර් සහ කොළඹ රුසියානු මධ්‍යස්ථානයේ අධ්‍යක්ෂ අන්ද්රේ එම්.නසාර්කින් මහතා හා සුනීතා විජේසූරිය මහත්මිය ප්‍රදර්ශන චෙස් තරගයකට එක්වු අයුරු. ආරාධිතයන් පිරිසක්ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s1312287</link>
    <topic>සය සාමාජික ක්‍රිකට්</topic>
    <author>ගොනපොල සමූහ</author>
    <content>හොරණ සොනික් අධ්‍යාපන ආයතනය සංවිධාන කරන විවෘත සය සාමාජික සැහැල්ලු පන්දු ක්‍රිකට් තරගාවලිය අද (28) සහ හෙට (29) දෙදින හොරණ තක්ෂිලා මධ්‍ය විද්‍යාලයීය ක්‍රීඩාංගණයේදී පැවැත්වේ.තරගාවලිය අවු.12, 15 හා 20න් පහළ කාන්තා/පිරිමි ලෙසින් පැවැත්වීමට නියමිතය.සියනෑ සික්ස් ක්‍රීඩා සමාජය පළමු වරට සංවිධාන කරන දීපව්‍යාප්ත සය සාමාජික ක්‍රිකට් තරගාවලිය අද (28) සහ හෙට (29) නිට්ටඹුව ඔර්චඩ්වත්ත ක්‍රීඩාංගණයේදී පැවැත්වේ. තරගාවලියේ ශූරතාව සඳහා රු25000ක්ද, අනුශූරතාවට රු.15000ක් මුදල් ත්‍යාග පිරිනැමෙන අතර දක්ෂතම පිතිකරු, පන්දු යවන්නා හා තරගාවලියේ වීරයාට ත්‍යාග පිරිනැමෙන බව සංවිධායක‍යෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s1312288</link>
    <topic>මාතර අයෝමය ශූරයා තේරීම හෙට</topic>
    <author/>
    <content>මාතර තරුණ බෞද්ධ සමිතියේ ක්‍රීඩා අංශය සංවිධාන කරන රොබට් රූපසිංහ අනුස්මරණ මාතර දිස්ත්‍රික් ටොප් 10 අයෝමය පුරුෂයා තේරීමේ තරගය හෙට (29) ‍බෞද්ධ සමිති ප්‍රධාන ශාලාවේදී පැවැත්වේ.යෞවන කටයුතු ඇමැති ඩලස් අලහප්පෙරුම මහතාගේ ප්‍රධානත්වයෙන්, දකුණු පළාත් අධ්‍යාපන ඇමැති චන්දිම රාසපුත්‍ර මහතාගේ සහභාගිත්වයෙන් ප.ව.4.00ට ආරම්භ වන තරගාවලිය ශ්‍රී ලංකා කායවර්ධන හා ශාරීරික යෝග්‍යතා සම්මේලනය අධීක්ෂණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s1312289</link>
    <topic>එන්.සී.සී-එස්.එස්.සී අවසන් සටන අද</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා ක්‍රිකට් ආයතනය සංවිධාන කරන අන්තර් සමාජ එක්දින ක්‍රිකට් තරගාවලියේ එන්.සී.සී හා එස්.එස්.සී කණ්ඩායම් අතර අවසන් මහා තරගය අද ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැත්වේ.උපුල් තරංගගේ නායකත්වයෙන් එන්.සී.සී පිල අවසන් සටනට පිවිසෙන අතර එස්.එස්.සී කණ්ඩායම කෞෂාල් ලොකුආරච්චි මෙහෙයවයි.එන්.සී.සී පිල මෙවර තරගාවලියේ ලකුණු ලබාගැනීමේ පෙරමුණේ පසුව නිරෝෂන් දික්වැල්ල, පස්වැනි ස්ථානයේ පසුවන ඇන්ජලෝ පෙරේරා හා උපුල් තරංග පිතිකරන අංශය ශක්තිමත් කරන අතර පන්දු යැවීමෙන් තෙවැනි ස්ථානයේ පසුවන තරිඳු කෞෂාල් එක්වේ.එස්.එස්.සී පිල අවසන් තරගයට පිවිසෙන්නේ තරගාවලියේ ලකුණුලාභීන් අතර දෙවැනි තැන පසුවු කෞෂාල් සිල්වා හා ප්‍රවීණ පිතිකරු මහේල ජයවර්ධන නොමැතිව වීම එන්.සී.සී පිලට වාසිදායක වනු ඇත. ඔවුන් දෙදෙනා මේ මස 31වැනිදා පාකිස්තානයට එරෙහිව එක්සත් අරාබි එමීර් රාජ්‍යයේදී ආරම්භවන ටෙස්ට් තරගාවලි‍යට එක්වීම සඳහා දිවයිනෙන් පිටත්ව ගොස් සිටී.මේ කණ්ඩායම් දෙකම මෙවර තරගාවලියේ ‘බී’ කාණ්ඩයෙන් තරග කළ කණ්ඩායම් දෙකක් වීම විශේෂත්වයකි. මූලික වටයේදී එස්.එස්.සී ලකුණු සටහනේ පෙරමුණේ පසුවු අතර එන්.සී.සී දෙවැනි ස්ථානයේ පසුවිය. තරගාවලියේ පළමු අවසන් පූර්ව තරගයේදී තරගාවලියේ අපරාජිතයන් වු කෝල්ට්ස් කඩුලු 7කින් පරාජය කරමින් එන්.සී.සී පිල අවසන් තරගයට සුදුසුකම් ලබාගත්තේය.පසුගිය වසරේ ශූරයින් වු රාගම පිල දෙවැනි අවසන් පූර්ව තරගයේදී කඩුලු 2කින් පරාජය කිරීමට එස්.එස්.සී පිල සමත්විය. එස්.එස්.සී පිල පසුගිය වසරේ අවසන් තරගයේදී රාගම පිල හමුවේ පරාජයට පත්වී අනුශූරතාව හිමිකරගත් කණ්ඩායම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=s13122810</link>
    <topic>‘බීච් ටැග් රගර්’ ශූරතාව කින්රෝස්ට</topic>
    <author/>
    <content>බී.ආර්.සී‍.කණ්ඩායමට එරෙහිව ලකුණු 3-0ක ජයක් වාර්තා කළ කින්රෝස් පිහිනුම් හා ජීවිතාරක්ෂක ක්‍රීඩා සමාජය ඔවුන්ගේ ක්‍රීඩා සමාජ දිනය නිමිත්තෙන් පළමුවරට පැවැත්වූ 'බීච් ටැග් රගර්' තරගාවලියේ ශූරතාව අත්කරගත්තේය.වැල්ලවත්ත කින්රෝස් ක්‍රීඩා සමාජ වෙරළ තීරයේදී පැවැති මේ තරගාවලියේ පළමු අවසන් පූර්ව වටයේ දී මවුන්ට් පැතන්ස් කණ්ඩායම පරාජය කිරීමට බී.ආර්.සී.පිල සමත්වූ අතර දෙවැනි අවසන් පූර්ව තරගයෙන් කින්රෝස් ක්‍රීඩා සමාජය වෙතින් පරාජයට පත්වූයේ අයි.අයි.ටී.බාබේරියන්ස් කණ්ඩායමය. තරගාවලියේ තුන්වැනි ස්ථානය දිනාගනු ලැබුවේ මවුන්ට් පැතන්ස් කණ්ඩායම විසිනි.5 සාමාජික තරගාවලියක් ලෙස පැවැති මේ තරගාවලියට කණ්ඩායම් 10ක් තරග වැදුණු අතර ජාතික මට්ටමේ විශිෂ්ට රගර් ක්‍රීඩකයන් රැසක් තරගාවලියට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=f1312281</link>
    <topic>ගොවිකමටතැන දුන්නේ අපි</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ තත්ත්වය පිළිබඳවත් කෘෂිකර්මාන්තය හා එහි අනාගතය පිළිබඳවත් ඇමැති මහින්ද යාපා අබේවර්ධන මහතා සමඟ සිදුකළ සාකච්ඡාවකි මේ.කෘෂිකර්මාන්තයට විශාලම අතහිත ලබාදුන් ආණ්ඩුව විදියට එක්සත් ජනතා නිදහස් සන්ධානය හඳුන්වන්න පුළුවන්. මෙවැනි විශාල කාර්ය භාරයක් ගොවි ජනතාව වෙනුවෙන් ඉටුකළ ආණ්ඩුවක් නොමැති තරම්. එදා ගොවිකම කී පමණින් එතරම් පිළිගැනීමක් තිබුණේ නැහැ. ගොවිකම ජීවන තත්ත්වය ඉහළ නංවන රැකියාවක් විදිහට තිබුණේ නැහැ. ඒත් අද ගොවිතැන් රැකියාවක් විදිහට හොඳ තත්ත්වයකට පත්වෙලා තිබෙනවා. අද දුර බැහැර ප්‍රදේශවල ආර්ථික තත්ත්වය ඉහළ නංවන ප්‍රමුඛ රැකියාව විදිහට ගොවිතැන පත්වෙලා තිබෙනවා. එහි ගෞරවය හිමි වෙන ගොවියාට තම වෘත්තිය විදියට ඉෂ්ඨ කිරීමට පුළුවන් තත්ත්වයක් ඇති කළා. මෙය කෘෂිකර්ම විෂය භාර අමාත්‍යාංශය විදිහට ලැබූ ජයග්‍රහණයක් විදියට හඳුන්වන්න පුළුවන්. මේ විදිහට කෘෂිකර්ම ක්‍ෂේත්‍රයේ දියුණුවට බලපෑ ප්‍රධාන කරුණ වන්නේ පොහොර සහනාධාර ලබාදීමට මහින්ද චින්තන වැඩපිළිවෙළ මඟින් කටයුතු කර තිබීමයි.කවුද මේ චෝදනා එල්ල කරන්නේ කියන එක සලකා බැලිය යුතුයි. බොහෝ අය කරන චෝදනාවක් නොවෙයි සුළුතරයක් තමයි මේ කතාව කියන්නේ. ඇත්තෙන්ම මේ ආණ්ඩුව තමයි රට වෙනුවෙන් කෘෂිකර්මය වෙනුවෙන් ඉහළම කාර්ය භාරය ඉෂ්ඨ කළේ. අදත් ගොවියාට පොහොර සහනාධාරය ලබා දෙන්නේ ඉතාමත් සද්චේතනාවෙන්. ඒ වගෙම ගොවියා දිරිගැන්වීමක්ද පොහොර සහනාධාරය නිසා සිදුවෙනවා. ඉදිරියේදීත් තවදුරටත් මේ සහනාධාර ප්‍රතිපත්තිය ශක්තිමත් කිරීම මිසක් එය අහෝසි කිරීමක් සිදුවෙන්නේ නැහැ. ඉදිරියේදී පොහොර පිළිබඳ ගැටලු ඇති නොවන විදිහට කටයුතු කිරීම තමයි අපේ ප්‍රතිපත්තිය වෙලා තිබෙන්නේඑපමණක් නොවෙයි ඉදිරි අවුරුද්ද සඳහා අවශ්‍ය මුදල් ප්‍රතිපාදන මෙවර අයවැය මගින්ද වෙන්කර තිබෙනවා. ඒ නිසා පොහොර සහනාධාරය පිළිබඳව අවිනිශ්චිත තත්ත්වයක් ඇති වෙන්නේ නැහැ. තවදුරටත් මේ වැඩපිළිවෙළ ශක්තිමත් කිරීමක් තමයි සිදු කරන්නේ.ගොවි විශ්‍රාම වැටුප් ක්‍රමයට අදාළ දීමනා යළිත් ලබාදීමට මෙවර අයවැය මඟින් යෝජනා කර තිබෙනවා. ඒ නිසා ගොවි විශ්‍රාම වැටුප් පිළිබඳ ඇතිව තිබූ තත්ත්වය පාලනය කර ගැනීමට පුළුවන් වෙලා තිබෙනවා.ගොවි සංගම් විදියට පෙනී සිටින අය සිටියට මේ සංගම්වලින් බහුතරය ගොවීන් නියෝජනය කරණ පිරිසක් යැයි සඳහන් කිරීම වැරදියි. ඇත්තෙන්ම ගොවි සංගම් සමහරක් පිටිපස ක්‍රියාත්මක වෙන්නේ එක් එක් දේශපාලන පක්‍ෂවල හස්තයන් විදිහට හඳුන්වාදීමේ වරදක් නැහැ.පසුගිය දිනවල කොළඹ තිබුණා ගොවි උද්ඝෝෂණයක්. ඒ ගොවි උද්ඝෝෂණය වෙනුවෙන් සහභාගි වුණේ ඇත්ත ගොවීන්ද කියලා සලකා බැලිය යුතුයි. අපට ආරංචි වූ විදිහට මෙහෙම පැමිණ තිබෙන්නේ ගොවීන්ම නොවෙයි මේ දේශපාලන පක්ෂයන සාමාජිකයන් පිරිසක් යැයි සඳහන් කිරීමේ වරදක් නැහැ. ඇත්තෙන්ම එදා තිබුණේ හුදු රංගනයකැයි සඳහන් කිරීමේ වරදක් නැහැ. මේ විදිහේ රංගනවලින් සිදු වෙන්නේ ජනමාධ්‍ය රංගනයක් පමණයි. ඒ හැර ගමේ ඉන්න ගොවියා මුලා කිරීමට පුළුවන්කමක් ලැබෙන්නේ නැහැ.ඒත් අද ගොවියා මුලා කිරීමට කිසිවකුට පුළුවන්කමක් ලැබෙන්නේ නැහැ. මොකද ගොවියා දන්නවා තමන් වෙනුවෙන් ඉහළම සේවය ඉටු කළේ මේ ආණ්ඩුව කියලා. ඒ නිසා ආණ්ඩුව කෙරෙහි ඇති ගොවි ජනතාවගේ කැමැත්ත හා ගෞරවය බිඳකුදු අඩු වෙන්නේ නැහැ.මොන මැතිවරණයක් තිබුණත් එක්සත් ජනතා නිදහස් සන්ධානයට විශිෂ්ට ජයග්‍රහණයක් ලබා ගැනීමට පුළුවන් කම තිබෙනවා. ඒ ජයග්‍රහණය පිළිබඳව අපට කිසිදු සැකයක් හෝ ගැටලුවක් නැහැ. අප එහෙම විශ්වාසයෙන් කතා කරන්නේ නිකම්ම නොවෙයි. අප ජනතාවට ප්‍රදේශයට විශාල සේවයක් ඉෂ්ඨ කර තිබෙනවා. ඒ වගේම ජනතාවගේ විශ්වාසය හා කැමැත්ත අප වෙත ඉහළින් තිබෙනවා. ඒ ගැන අපට විශාල විශ්වාසයක් තිබෙනවා. ජනතා කැමැත්ත තිබෙන්නේ නිකම්ම නොවෙයි. අප ඉෂ්ඨකළ ජනතා සේවයට ප්‍රතිචාරයක් විදිහටයි. ආර්ථික ගැටලු වගේ කරුණු මූලික කරගෙන කටයුතු කිරීමෙන් දේශපාලන ජයග්‍රහණයක් ලබා ගැනීමට පුළුවන් යැයි ඇතැම් අය කියනවා නම් එසේ සිතනවානම් ඒක මුලාවක් පමණයි. අද එක්සත් ජාතික පක්‍ෂයට හෝ විපක්ෂයට සාර්ථක දේශපාලන ගමනක් යාමට බැරිවෙලා තිබෙනවා. ඒ විදිහේ දේශපාලන පක්‍ෂයකට මැතිවරණයක් ජයග්‍රහණය කරනවා කියන්නේ සිහිනයක් පමණයි.මේ නායකත්ව මණ්ඩලය පත් කිරීම මගින් එජාපයට අලුත් ජවයක් ඇතිවේයැයි සිතීම මුලාවක් පමණයි. නායකත්ව මණ්ඩලය යැයි පත්කර ඇත්තේත් එජාපය තුළ සිටි පැරැණි අයමයි. ඒ අයගේ මෙහෙයවීම තුළ තමයි එජාපය පසු ගිය කාලය තුළ පරාජය වුණේ. මේ අය නායකත්ව මණ්ඩලයට පත් කළ පමණින් එක්සත් ජාතික පක්ෂයට ජයග්‍රාහී මාවතට පැමිණීමට විදිහක් ලැබෙන්නේ නැහැ. ඔවුන් තවදුරටත් අගාධයට යාමක් පමණයි සිදුවෙන්නේ.එජාපය ස්ථිර ප්‍රතිපත්තියක් දර්ශනයක් නොමැති බවක් අද දක්නට තිබෙනවා. එවැනි පිරිසකට ජනතාව තුළ විශ්වාසයක් ඇතිවේයැයි මානම් සිතන්නේ නැහැ. එවැනි තත්ත්වයක් තුළ නායකත්ව මණ්ඩල පත් කිරීමෙන්වත් නායකයා වෙනස් කිරීමෙන්වත් එක්සත් ජාතික පක්ෂයට පෙරට යාමක් බලාපොරොත්තු වෙන්න බැහැ. මූලක වශයෙන් ප්‍රතිපත්ති මාරු කිරීමක් හා ජනතාවාදී ප්‍රතිපත්තියකට මාරුවීම තුළ තමයි එජාපයට යම් හෝ ස්ථාවර තත්ත්වයකට පත්වීමට පුළුවන් වෙන්නේ.l ජනතා විමුක්ති පෙරමුණ නව ප්‍රාජාතන්ත්‍රවාදී පක්‍ෂය වැනි දේශපාලන පක්ෂත් ඉදිරි මැතිවරණය සඳහා තරඟ කිරීමට ශක්තිමත් අපේක්ෂකයන් පිරිසක් ගෙන එන බව ප්‍රකාශ කරනවා. මෙය ආණ්ඩු පක්ෂයේ ඡන්ද පදනමට අභියෝගයක්ද?කිසිදු අභියෝගයක් කිසිදු පක්ෂයකින් ආණ්ඩුවට එල්ල වෙන්නේ නැහැ. ජනතාව දන්නවා මේ අය හඬ නැගුවට වැඩ නොකරන පිරිසක් විදිහටයි ජනතාව හඳුනාගෙන සිිටින්නේ. ඒ තත්ත්වය තුළ මේ පක්‍ෂවලින් එක්සත් ජනතා නිදහස් සන්ධානයට හෝ එහි ඡන්ද පදනමට ගැටලුවක් ඇති වෙන්නේ නැහැ. එක්සත් ජාතික පක්ෂයට නම් මේ පක්ෂවලින් අභියෝගයක් වෙන්න පුළුවන්. කොහොමත් මේ දේශපාලන පක්ෂවල කෙරුවාව පිළිබඳව ඡන්ද දායකයාට මනා අවබෝධයක් තිබෙනවා. ඒ නිසා මේ පක්ෂවලට මෙරට ඡන්ද දායකයා මුලා කිරීමට හැකියාවක් ඇතැයි අපිනම් සිතන්නේ නැහැ.අප රට කෘෂිකර්මාන්තය මූලික වූ රටක් විදියට රට දියුණු කිරීමටනම් කෘෂිකර්මාන්තය නූතනයට ගැලපෙන විදිහට සකස් විය යුතුයි. ඒ වගේම ගොවියාට අවශ්‍ය පහසුකම්ද සපිරිය යුතුයි. එමඟින් පමණයි ගොවිතැන රටක වෘත්තිය ජීවන මාර්ගයක් බවට පත්කර ගත හැක්කේ. ආණ්ඩුව ඒ ගැන වූ වැඩපිළිවෙළක් තමයි ක්‍රියාත්මක කරන්නේ.දේශපාලනිකව වුණත් ගොවියා මුල්කරගත් ගම මුල්කරගත් වැඩපිළිවෙළකුයි ක්‍රියාත්මක කරන්නේ. අද මුළු රටපුරාම මේ වැඩපිළිවෙළ ගැන විශාල පිළිගැනීමක් ඇතිවෙලා තිබෙනවා. ඉදිරි වර්ෂය තුළ ඒ වැඩපිළිවෙළ තවදුරටත් ශක්තිමත් කර ගැනීම තමයි අපේ ප්‍රතිපත්තිය විය යුත්තේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>28</day>
    </date>
    <link>http://www.dinamina.lk/2013/12/28/_art.asp?fn=f1312282</link>
    <topic>අදටත් ඔබින එච්. එස්. ගේ නූතනවාදී මාධ්‍ය භාවිතාව</topic>
    <author>සී. දොඩාවත්ත Dodawatta@gmail.com</author>
    <content>අනගාරික ධර්මපාලතුමා (1864 – 1933) සහ එච්. එස්. පෙරේරා (1868 – 1914) අතර සබඳතාව පරමවිඥානාර්ථ යුගය දක්වා දිවෙන්නකි. මේ දෙදෙනාම හෙන්රි ස්ටිල් ඕල්කට්තුමාගේ (1832 – 1907) උද්‍යෝගිමත් අනුගාමිකයෝ වූහ. බෞද්ධ අයිතීන් උදෙසා දැඩිව කැපවූ අතර එමඟින් ජාතික පුනරුදයට දායක වූහ.එහෙත් මේ දෙදෙනාගේ සටන් ශෛලීන්හි කැපීපෙනෙන වෙනසක් තිබිණි. ධර්මපාලතුමාගේ සටන් ශෛලිය බෙහෙවින් ප්‍රහාරාත්මක විය. ඔහු භාවිතා කළ වාග් කෝෂයෙහි ද ඒ ප්‍රහාරාත්මක හා දරදඬු බව කැපී පෙනුණි. එහෙත් එච්. එස්. පෙරේරාගේ සටන් ශෛලියෙහි එබඳු ප්‍රහාරාත්මක බවක් නොවීය.ධර්මපාලතුමා සිංහල බෞද්ධ අයිතීන් පිළිබඳ හැරුණුවිට වෙනත් ආගමික හා ජනවාර්ගික අනන්‍යතාවන් කෙරෙහි උනන්දුවක් දැක්වූවේ නැත. එබඳු වෙනත් අනන්‍යතාවන් දෙස ධර්මපාලතුමා බැලුවේ කිසියම් සතුරු ආකල්පයකිනි. එහෙත් එච්. එස්. පෙරේරා හැමවිටම එබඳු සතුරු ආකල්පයක් දැරුවේ නැත. ඒ වෙනුවට ඔහු කිසියම් ආගමික සහජීවනාත්මක පිළිවෙතක අවශ්‍යතාව වෙනුවෙන් පෙනීසිටි අවස්ථා ඇත.පෙර සඳහන් කළ ලිපියෙන් පිළිබිඹු වූ එක්සත් ක්‍රියාමාර්ගය බිඳවැටීම කෙරෙහි බලපෑ එකම හේතුව මෙබඳු වෙනස්කම් පමණකැයි නිගමනය කිරීමට අප ඉක්මන් නොවිය යුතුවේ. එහෙත් ආගමික හා ජාතික පුනරුද ව්‍යාපාරය තුළ ක්‍රියාත්මක වූ මේ දෙදෙනා අතර පැවැති සියුම් වෙනස්කම් කවරේදැයි වටහා ගැනීම ප්‍රයෝජනවත් ය.ධර්මපාලතුමා වෙනත් ආගමික හා වාර්ගික අනන්‍යතාවන් දෙස බැලූ ආකාරය, එතුමා එච්. එස්. පෙරේරා වෙත එවූ පෙර සඳහන් කළ 1911 අප්‍රේල් 11 දිනැති ලිපියෙන් ද ප්‍රකාශිතය. තම සතුරු කඳවුර පිළිබඳ ස්වභාවය එහි මෙසේ දක්වා ඇත.“අපේ සතුරන් ඉතා ශක්තිමත්ය. ඔවුන් රජය, ක්‍රිස්තියානින්, වෙරළබඩ මුස්ලිම්වරුන් හා යුරෝපීය වගාකරුවන් යන චතුර්විධ සන්ධානය වේ. ඔවුහු සියලු දෙනා සිංහල බෞද්ධයන් වහලුන් බවට පත්කිරීමට යත්න දරති.”මෙමඟින් ධර්මපාලතුමා විවිධ ආගමික හා වාර්ගික අනන්‍යතාවක් පිළිබඳ දැක්වූ ආකල්පය පැහැදිලි වේ. “බෞද්ධ අයිතීන්” හා “ජාතික දියුණුව” සම්බන්ධයෙන් එච්. එස්. පෙරේරාට ද තමන්ගේ ම වූ ස්ථාවරයක් තිබූ බව ඔහුගේ ක්‍රියාකාරකම් මඟින් පැහැදිලි වේ. එහෙත් එය ධර්මපාලතුමාගේ ඉහත ස්ථාවරයම නොවන බව එච්. එස්. පෙරේරාගේ මාධ්‍ය භාවිතය මඟින් මෙන්ම ඔහුගේ පෞද්ගලික ජීවිතය ඇසුරෙන්ද සනාථ වේ.පෞද්ගලික ජීවිතය ඇසුරෙන් මීට අදාළ උදාහරණ කිහිපයක් ඉහත දැක්වූ අතර ඔහුගේ මාධ්‍ය භාවිතය ඇසුරෙන් ද ඒ බැව් සනාථ කළ හැකිය. 1904 ජූනි 28 වැනිදා සරසවි සඳරැසෙහි පළවී තිබූ එක්තරා ලිපියක් පහත දැක්වේ. එවකට සඳරැසෙහි කතුවරයා ‍එච්. එස්. පෙරේරාය.මේ වනවිට අමද්‍යප ව්‍යාපාරය රට පුරා ප්‍රචලිත වෙමින් තිබූ අතර “සඳරැස” පුවත්පත ද ඊට නොමද අනුග්‍රහයක් දක්වමින් සිටියේය. ඒ අතර පළවූ මෙම ලිපියෙන් අවධාරණය කැරෙන්නේ අමද්‍යප ව්‍යාපාරය සාර්ථක කර ගැනීමට නම් බෞද්ධ කතෝලික ඒකාබද්ධ ප්‍රයත්නයක් අවශ්‍ය බවයි. ලිපියෙහි ලේඛකයකුගේ නමක් සඳහන්ව නැතත් පුවත්පතෙහි කතුවැකිය පළ කැරෙන 5 වැනි පිටුවේ (සඳරැසට ලියන ලදී) යන මැයෙන් මෙම ලිපිය පළවී තිබිණි. එයින් උපුටා ගත් කොටස් කිහිපයක් මෙසේය;“මේ හැර නොබෝදා මාතර ‍රෙප්‍රමාදු පාද්‍රි මහතා විසින් අමධ්‍යපානය සම්බන්ධ මහත් පිරිසකට කරන ලද ප්‍රසිද්ධ කතාවෙන්ද ගාල්ලේ ‘මීසම’ භාර රෝමානු පූජකතුමා විසින් ගාල්ලේ කතෝලිකයන්ට දැනට පටන්ගෙන තිබෙන අමධ්‍යපාන සමාගම ගැන විස්තර කර දෙමින් ඊට සහභාගි වී ක්‍රියා කරන්ට යැයි තදබල ලෙස අවවාද කරන ලද මාහැඟි දේශනාවෙන් ද ක්‍රිස්තියානි පූජකවරුන් අමධ්‍යපානය රටේ දියුණු කර හැරීමට ඉතා ආශාවෙන් සිටින බව ඔප්පු වේ. ලක්දිව අවශේෂ රෙප්‍රමාදු පාද්‍රිවරුන් අතරේද මාතර පාද්‍රි මහතා මෙන් රටේ දියුණුව සලකන අය ඇතුවාට සැක නැත. එම නිසා ඒ ඇත්තෝද වහාම මේ අවස්ථාවේදී ඒ ඒ පළාත්වල අමධ්‍යපාන සමාගම් පිහිටුවා වැඩ නොකරන්නේ යැයි සිතිය නොහැකියි. එය කෙසේ වුණත් මෙබඳු අමධ්‍යපාන සමාගම්වලට වැඩි වශයෙන්ආධාර දිය හැක්කේත් දවස් කීපයකින් කඩා නොගොස් සවි ඇති අත්තිවාරමක් පිට අමධ්‍යපාන සමාගම් පිහිටුවිය හැක්කේත් රෝමානු පූජකවරුන්ට බව කීමට මැලි නොවෙමු.“කතෝලිකයන්ගේ සමහර මෝඩ වැඩ ගැන ඇතැම් විට අප පරිහාස කරන බව සැබෑය. (මෝඩකම හෙවත් මුළාවීම කතෝලිකයන්ට පමණක් නොව අප කාටත් උරුම එකකි.) එසේ වුණේ වී නමුත් කතෝලික පූජකවරුන් මේ රටේ දියුණුවට හේතු නොයෙක් දේ කර තිබෙන බව පිළිගැනීමට අකමැති නොවෙමු.“දිළිඳු අයට (ආගම් භේදයක් නොමැතිව) මාස් පතා වැටුප් හෝ වෙන ආධාර හෝ රෝමානු පල්ලිවලින් දෙන බවද කොළඹ සභාව විසින් අසරණ වැසියන්ට (ආගම් භේදයක් නොමැතිව) උපසත්කාර කිරීම පිණිස මරදානේ ආවාසයක් සාදා කටයුතු කරගෙන යන බවද මේ මෑතකදී පවා ගංවතුරෙන් පීඩිත වූ අසරණයින්ට (ආගම් භේදයක් නොමැතිව) වියදම් කිරීම පිණිස ලොකු මුදලක් රෝමානු අග්‍ර රාජගුරුතුමා විසින් පරිත්‍යාග කළ බවද අපි හොඳින් දනිමු.“ගාල්ලේ පූජකතුමාගේ දේශනාවද (ආගම් භේදයක් නොමැතිව) යහපත් සාධාරණ අදහසක් පිටම කර තිබෙනවාට සැක නැත. මෙය කොළඹඅග්‍රරාජගුරුතුමාගේ නියමය පිට කළ දේශනාවක් යැයි කල්පනා කරමු. එසේ නම් වෙනත් පළාත්වලද ළඟදීම රෝමානු කතෝලිකයන් මෙබඳු අධ්‍යාපන සමාගම්වලට බැ‍ඳෙනවාට අපට කිසිසේත් සැක නැත. රෝමානු සභාවේ අණ පනත් තදබල ඒවා බැවිනුත් යහපත් ආණ්ඩු ක්‍රමයක් ඒ සභාවේ තිබෙන බැවිනුත් අග්‍රරාජගුරු පූජකතුමා සතුටු වුවොත් දෙලක්ෂයකට පමණ කිට්ටුව සිටින කතෝලික ජනයා සියල්ලම වුණත් අමද්‍යපාන සමාගමට ඇතුළත් කිරීමට එතුමා පොහොසත් වේ. රටේ යහපත සලකන කා විසිනුත් එසේ වේවා යි ද ප්‍රාර්ථනා කරනවාට අනුමාන නැත.“මෙබඳු ජනහිත කටයුතුවලදී ආගම් භේද, ජාතිභේද සැලකීම නොතරම් බව මොළේ ඇති කාටත් අවබෝධ වේ.“එසේ බැවින් ලක්දිව රෝමානු පූජකවරුන් බෞද්ධයන් සමඟ මේ යහපත් කටයුත්තට සම්බන්ධව එකා මෙන් එක්ව වැඩ කරන්නේ යැයි බලාපොරොත්තු වෙමු.”ආගමික විවිධත්වය සම්බන්ධයෙන් එච්. එස්. පෙරේරාගේ ආස්ථානය එබඳු විය. එහෙත් බෞද්ධ අයිතීන්ද ඇතුළු මෙරට ජාතික ව්‍යාපාරයේ අවශ්‍යතා වෙනුවෙන් ඔහු සෑමවිටම කැපවී සිටියේය. විශේෂයෙන් ඒ වනවිට මෙරට ජාතික ව්‍යාපාරයේ ජනප්‍රිය පෙරමුණක් බවට පත්වෙමින් තිබු අමද්‍යප ව්‍යාපාරය වෙනුවෙන් ඔහු සරසවි සඳරැසෙහි සැලකිය යුතු ඉඩක් වෙන් කළේය.1904 ජූනි 24 දින සරසවි සඳරැස කතු වැකිය පවා වෙන්කර ඇත්තේ ඒ වෙනුවෙනි. එහිදී ඔහු දකුණු පළාතේ අමද්‍යප ව්‍යාපාරයෙහි සාර්ථකත්වයට එරෙහිව කුලභේදය පදනම් කරගනිමින් ක්‍රියාත්මක වු කුමන්ත්‍රණයක තොරතුරු හෙළි කරයි.කුලභේදවාදය දැඩි විවේචනයකට ලක්කරන එච්. එස්. පෙරේරා ඊට ගොදුරු නොවීම සඳහා තම පාඨකයන් දිරිගන්වන්නේ මෙසේය.“එහෙයින් දකුණු පළාත්වාසී සියලු දෙනාට සමගියට බාධාකර නොගෙන දැනට කරගෙන යන උත්කෘෂ්ට කර්තව්‍යයෙහි අනලස්ව ලියුක්ත වන්නාහයි විශ්වාස කරම්හ.”මේ අනුව ආගමික භේදවාදයට හා කුලභේදවාදයටද එරෙහිව තම පෑන හසුරුවන එච්. එස්. පෙරේරා මාධ්‍යවේදියාගේ අයිතීන් සම්බන්ධයෙන්ද සෘජුව පෙනී සිටීමෙන් ඉතිහාසයට එක්වූවෙකි.ඔහු “සරසවි සඳරැස” කර්තෘ ලෙස කටයුතු කරමින් සිටියදී එක්තරා ලිපියක් පළකිරීම සම්බන්ධයෙන් හිමිකාරීත්වය සමඟ ගැටුමක් හටගනී. තමන් සතු අයිතිය මත පිහිටා එම ලිපිය පළ කළ යුතු බව එච්. එස්. පෙරේරාගේ නිගමනය විය.ඒ හේතුවෙන් ඇතිවන ගැටුමෙහි ප්‍රතිඵලය වන්නේ එච්. එස්. පෙරේරාට සරසවි සඳරැස කර්තෘ ධුරය අහිමි වීමයි. ඒ අනුව 1909 තරම් ඈත කාලයකදී ‘සංස්කරණ ස්වාධීනත්වය’ වැනි නූතන සංකල්පයක් වෙනුවෙන් පෙනී සිටි පුරෝගාමී මාධ්‍යවේදියකු ලෙස එච්. එස්. පෙරේරා ඉතිහාසයට එක්වෙයි.එසේම ඔහු පාලනාධිකාරියේ තීන්දුව නිහඬව පිළිගන්නේද නැත. ඊට එරෙහිව ඔහු අධිකරණ ක්‍රියාමාර්ගයකට එළඹෙයි. එය ජයග්‍රහණය කිරීමේ ප්‍රතිඵලයක් වශයෙන් ඔහුට වන්දි මුදලක්ද හිමිවන නමුත් ඔහු ඒ මුදල ද පුද්ගලිකව භාරගන්නේ නැත. ඒ වනවිට ක්‍රියාත්මක වෙමින් තිබූ රුවන්වැලි මහා සෑයේ ප්‍රතිසංස්කරණ කටයුතු සඳහා ඔහු ඒ වන්දි මුදල පරිත්‍යාග කරයි. ඒ අනුව එච්. එස්. පෙරේරා මාධ්‍ය නිදහස වෙනුවෙන් සටන් කළ සටන්කාමියකු ලෙස ද හඳුනාගත හැකිය.ඔහු සටන් කර ඇත්තේ තමාගේ නිදහස වෙනුවෙන් පමණක් නොවේ. ‘කවට අඟන’ නමින් පළවූ පුවත්පත තහනම් කළ අවස්ථාවේ ඔහු මෙසේ ලියයි.“කුරුණෑගල ප්‍රසිද්ධ කරන ‘කවට අඟන’ නම් පත්‍රය සම්බන්ධව ‘රජදැක්ම’ නමින් අතිරේකයක් මුද්‍රණය කරවා විසුරුවා හරින ලද්දේය. මෙය ලංකාණ්ඩුකාර රිජ්වේතුමාට අපහාස කිරීමක්ය කියා තැපැල් කන්තෝරුවල නොබෝදා තිබූ පත්‍රද, කුරුණෑගල අච්චුකන්තෝරුවේ තිබුණු පත්‍රද වයඹ පළාතේ ඒජන්ත තැන්පත් බරෝස් මහතාගේ නියමය පිට පොලිසිය විසින් උසාවියෙන් වරෙන්තුවක් ගෙනවුත් තහනම් කරන ලද්දේ යැයි ඇසීමු. මේ අතිරේකයේ තිබෙන අපහාසය කුමක්දැයි අපට නොහැ‍ඟේ. මීට වඩා අයෝග්‍ය විසුළු සටහන් එංගලන්තයේ ‘පංච් රිවීව් ඔප් රිවිව්ස්’ආදී සඟරාවලින් ඇතැම්විට ප්‍රසිද්ධ වෙයි. කවටඅඟන කර්තෘ කළේ අපරාධයක් නම් උන්නැහේට විරුද්ධව නඩු පවරා අච්චු කටයුතුව තිබේ. එසේ කිරීමට හේතුවක් ඇති බවකුත් අපට නොපෙනේ. එහෙයින් පොලිසිය විසින් කර තිබෙන්නේ “කවටඅඟන” පත්‍රයේ අයිතිකාර තැනට බරපතළ පාඩු පැමිණ තිබෙන ක්‍රියාවක් බව පෙනේ. මේ ගැන යථෝක්ත කර්තෘට යුක්තිය ඉෂ්ට වෙනු දකිනු කැමැත්තම්හ.”මේ හැරුණුවිට ජනමාධ්‍යවේදීන් සංවිධාන වීමේ අවශ්‍යතාව වෙනුවෙන් ද ඔහු අදින් සියවසකටත් පෙර පෙනී සිටියේය. 1905 අප්‍රේල් 21 දින සරසවි සඳරැස කතු වැකියෙන් ඔහු මෙසේ කියයි.“අප පත්‍ර කර්තෘ මහත්වරුන් කවුරුත් සමඟිව නිතර කතා සල්ලාපයෙන් යුක්තව හැකි තරම් ඒකමතිකව මහජනයා නිසා වැඩ කෙරෙත් නම් සිංහල ප්‍රවෘත්ති පත්‍ර ස්වල්ප වුවත් රටට අප්‍රමාණ වැඩ සලස්වා දිය හැකි වන්නේ ය. මේ වැදගත් කරුණ අප වෘත්තිකයන් විසින් අවශ්‍යයෙන්ම සලකනු ලැබේ නම් මැනවි. අපේ කර්තෘවරුන් අතර දැන් පවත්වන මිත්‍ර ධර්මයට වඩා අන්‍යෝන්‍ය ප්‍රේමයක් දක්වත් නම් අප කාටත් වැඩ කිරීම දුෂ්කර නොවේ.”මේ අදහස් අද බෙහෙවින් ජනප්‍රියව තිබේ. එහෙත් එච්. එස්. පෙරේරා ඒ වෙනුවෙන් පෙනී සිටියේ අදින් සියවසකටත් ඉහතදීය. එමඟින් පැහැදිලි වන්නේ එච්. එස්. පෙරේරා යනු මෙරට මුද්‍රිත ජනමාධ්‍ය ආරම්භක යුගයේ ජීවත් වූ නූතනවාදී ශික්ෂණයක් සහිත පුරෝගාමි මාධ්‍යවේදියකු බවයි. ඔහු දිනමිණ ගොඩනඟන්නේ ඊට සරිලන සමාජ දැක්මක් මත පදනම්වය. එය අනාගත ඉදිරිගාමී ශ්‍රී ලංකාවට මෙන්ම නුතනවාදී ජාතික පුවත්පතකටද එකසේ උචිත, දුරදක්නා නුවණකින් හෙබි සමාජ දැක්මක් ලෙස හඳුනාගත හැකිය.මෙම ලිපි පෙළෙහි ඇතුළත් තොරතුරු පිළිබඳ ප්‍රතිචාර සහ මීට අදාළ වෙනත් තොරතුරු ඔබ සතුව තිබේ නම් එම ප්‍රතිචාර සහ තොරතුරු අප වෙත ඉදිරිපත් කරන ලෙස කාරුණිකව ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n1312302</link>
    <topic>දුෂ්කර පාසල් සිසු දරුවන් ලක්ෂ 7කට පාවහන් අතිරේක නිල ඇඳුම් කට්ටල</topic>
    <author>නිරූෂි විමලවීර</author>
    <content>ජනාධිපති මහින්ද රාජපක්ෂ මහතාගේ සංකල්පයකට අනුව ක්‍රියාත්මක දුෂ්කර පාසල් සිසු දරුවන් ලක්ෂ හතකට පාවහන් කට්ටලයක් හා අති‍ෙර්ක නිල ඇඳුම් කට්ටලය ජනවාරි මාසයේ සිට ලබාදෙන ‍බව, අධ්‍යාපන සේවා අමාත්‍යාංශය පවසයි.පාවහන් කට්ටලය හා අතිරේක නිල ඇඳුම් කට්ටලය වෙනුවෙන් රජයට රුපියල් මිලියන 2500ක පමණ මුදලක් වැය වෙන බවද අධ්‍යාපන සේවා ඇමැති දුමින්ද දිසානායක මහතා ‘දිනමිණට’ ප්‍රකාශ කෙළේය.මෙතෙක් විදේශයෙන් ආනයනය කළ පාසල් නිල ඇඳුම් මෙම වසරේ සිට දේශීයව නිෂ්පාදනයට යොමු වූ බවත්, ඒ හෙයින් පාසල් නිල ඇඳුම් සඳහා ගෙවිය යුතු පිරිවැය වැඩිවී ඇති බවත් සඳහන් කළ ඇමැතිවරයා, පාසල් නිල ඇඳුම් මුළු ප්‍රමාණයෙන් සියයට 80ක් දේශීය නිෂ්පාදකයන්ගෙන් මිලදී ගන්නා බවත්, ඉතිරි සියයට 20 අමු රෙදි ගෙන්වා වර්ණ ගන්වන බවත් සඳහන් කෙළේය.දේශීය රෙදි කර්මාන්තකරුවා නඟාසිටුවීමේ “මහින්ද චින්තන වැඩපිළිවෙළට” අනුව අධ්‍යාපන සේවා අමාත්‍යාංශ නිල ඇඳුම් වැඩපිළිවෙළ ක්‍රියාත්මක වන බව හෙතෙම කීය.ශ්‍රී ලංකාවේ සියලුම පාසල් දරුවන් සඳහා එකම මෝස්තරයක එකම වර්ණයේ පාවහන් කට්ටලයක් මෙවර හඳුන්වා දෙන බව ඇමැතිවරයා කීවේය.එය සමස්ත පාසල් දරුවන් සඳහා ඉදිරියේ දී හඳුන්වාදෙන බවද පාවහන් කට්ටලය දේශීය ලෙදර්වලින් නිෂ්පාදනය කරන බව ද කී ඇමැතිවරයා එය දේශීය පාවහන් නිෂ්පාදකයන්ගෙන් ලබාගන්නා බව ද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123019</link>
    <topic>වස-විස නැති දේශීය ආහාර වේලක්ජනතාවට හඳුන්වාදීමේ යුගය එළඹිලා</topic>
    <author>ධනුෂ්ක ගොඩකුඹුර</author>
    <content>තිස් අවුරුදු යුද්ධය අවසන් කර ආර්ථික වශයෙන් රට ගොඩනඟන මේ මොහොතේ වස විසෙන් තොර දේශීය ආහාර වේලක් ශ්‍රී ලාංකේය ජනතාවට හඳුන්වාදීමේ යුගය පැමිණ ඇති බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මෙසේ ප්‍රකාශ කළේ ශ්‍රී ලාංකීය ජනතාවට වස විසෙන් තොර පෝෂ්‍යදායී ආහාර වේලක් ලබාදීමේ අරමුණින් රජයේ වෛද්‍ය නිලධාරින්ගේ සංගමය සහ කොළඹ 7 ශ්‍රී සම්බෝධි විහාරස්ථානය එක්ව ආරම්භ කරන ලද සෙත් සුව මැදුර සුරක්ෂිත ආහාර මධ්‍යස්ථානය විවෘත කිරීමේ අවස්ථාවට ඊයේ (29) එක්වෙමිනි.ජාතියට නිරෝගි දිවියක් උරුමකර දීමේ උදාර අරමුණ පෙරදැරිව කොළඹ 7 සම්බෝධි විහාරාධිපති දරණාගම කුසලධම්ම හිමිපාණන් වහන්සේගේ අනුශාසනා පරිදි රජයේ වෛද්‍ය නිලධාරින්ගේ සංගමයේ සභාපති විශේෂඥ වෛද්‍ය අනුරුද්ධ පාදෙණිය මහතාගේ මූලිකත්වයෙන් සෙත් සුව මැදුර සුරක්ෂිත ආහාර මධ්‍යස්ථානය ක්‍රියාත්මක වේ.සම්බෝධි විහාරය වෙත ගිය ජනාධිපතිතුමා සර්වඥ ධාතු මන්දිරයට මල් පූජා කොට ආගමික වතාවත්වල නිරත වූ අතර සෙත් සුව මැදුර සුරක්ෂිත ආහාර මධ්‍යස්ථානය විවෘත කළේය. එහි සියලු වෙළඳ කුටි වෙත යමින් වෙළඳ මහත්ම මහත්මීන් සමඟ ද සුහද කථා බහක නිරත වීමටත් ජනාධිතිතුමා අමතක කළේ නැත.සෑම ඉරිදාවකම විවෘත වන සෙත් සුව මැදුර සුරක්ෂිත ආහාර මධ්‍යස්ථානය තුළින් ජනතාවට අවශ්‍ය සියලු ආහාර ද්‍රව්‍ය අඩු මිලට ලබාගත හැකි අතර බෝ නොවන රෝග පිළිබඳ වෛද්‍ය සායනයක් ද මෙහි ක්‍රියාත්මකය.පෝෂණ කරුණු පිළිබඳ මහජනතාව දැනුවත් කිරීමේ අරමුණින් ආරම්භ කර ඇති වෙබ් අඩවිය ද මෙහිදී ජනාධිපතිතුමා අතින් විවෘත කෙරිණ. විශේෂ පර්යේෂණ හා සමීක්ෂණ අනුසාරයෙන් ලබාගන්නා වෛද්‍ය තොරතුරු සාමාන්‍ය ජනතාවට තේරුම්ගත හැකි ආකාරයෙන් ඉතා සරළ බසින් ඉදිරිපත් කර තිබීම මෙහි විශේෂත්වයකි.ප්‍රවීණ සුපවේදී පබිලිස් සිල්වා මහතා සහ දේශීය සංචාරක කර්මාන්තය ඉහළ නැංවීමට දායක වෙමින් විශිෂ්ට කලා නිර්මාණ රැසක් ඉදිරිපත් කළ බාලදුරුගේ චන්ද්‍රසිරි මහත්වරුන් වෙත සමරු තිළිණ ජනාධිපතිතුමා අතින් පිළිගැන්විණ.ජාතියට නිරෝගි දිවියක් උරුමකර දීම සඳහා රජයේ වෛද්‍ය නිලධාරින්ගේ සංගමය විසින් විශේෂ යෝජනාවලියක් ද මෙහිදී ජනාධිපතිතුමා වෙත ඉදිරිපත් කළේය. ජනාධිපතිතුමා බෞද්ධයා රූපවාහිනි නාලිකාවේ ප්‍රධාන පාලක මැදිරියේ ද නිරික්ෂණ චාරිකාවක නිරත විය.වස විසෙන් තොර ආහාර වේලක් ජනතාවට ලබා දීමට කැප වන ලෙස ගොවි ජනතාවගෙන් ඉල්ලා සිටි ජනාධිපතිතුමා රජයේ වෛද්‍ය නිලධාරින්ගේ මෙම වැඩපිළිවෙළට තම සුබ පැතුම් පළ කළේය. සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක මහතා ඇතුළු අමාත්‍යාංශ නිලධාරින්, ත්‍රිවිධ හමුදාපතිවරු, පොලිස්පතිතුමා ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n1312303</link>
    <topic>ශ්‍රී ලංකාවට බෝංචි බීජ ගෙන්වීම පැය 24ක් ඇතුළත නවත්වන්න</topic>
    <author>නුවන් කොඩිකාර</author>
    <content>ශ්‍රී ලංකාවට බෝංචි බීජ ආනයනය කිරීම පැය 24ක් තුළ නතර කිරීමට අවශ්‍ය ක්‍රියාමාර්ග ගන්නා ලෙස කෘෂිකර්ම ඇමැති මහින්ද යාපා අබේවර්ධන මහතා කෘෂිකර්ම අධ්‍යක්ෂ ජනරාල්වරයාට උපදෙස් ලබා දී ඇත.විදේශීය පැපොල් බීජ ගෙන්වීමද නතර කිරීමට ඉදිරියේ දී කටයුතු කරන බවද හෙතෙම කීවේය. දේශීය වශයෙන් නිෂ්පාදනය කළ හැකි බීජ රැසක් මේ වන විට පිටරටින් ගෙන්වන බව පැවැසු ඒ මහතා එයද නතර කිරීමට අවශ්‍ය පියවර ගන්නා ලෙසද අධ්‍යක්ෂ ජනරාල්වරයාට උපදෙස් ලබාදුන්නේය.මීට අමතරව මිරිස් සඳහා රුපියල් හාරසිය පනහක සහතික මිලක් ලබා දීමටත් ඒ මඟින් මිරිස් ගොවියා ආරක්ෂා කර ගැනීමට හැකිවනු ඇති බවත් ඇමැතිවරයා කියා සිටියේය.දේශීය බීජ නිෂ්පාදනය කිරීම සඳහා අවශ්‍ය මුදල් භාණ්ඩාගාරයෙන් මේ වන විටත් ලබාදී ඇති බව පවසන හෙතෙම ජනාධිපතිතුමන්ද ඊට අවශ්‍ය සහයෝගය ලබාදෙන බව අබේවර්ධන මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n1312304</link>
    <topic>අපේ මුහුදේ හොරෙන් මාළු ඇල්ලූ ඉන්දීය ධීවරයන් 22ක් අත්අඩංගුවට</topic>
    <author/>
    <content>උතුරු නාවික විධානයට අනුයුක්ත මුර සංචාරයේ යෙදෙන යාත්‍රාවන් විසින් ශ්‍රී ලංකාවට අයත් මුහුදු සීමාවේ නීතිවිරෝධී ලෙස මසුන් ඇල්ලීමේ යෙදී සිටි ඉන්දීය ධීවරයන් 22 දෙනකු සහ ඔවුන්ගේ යාත්‍රා 6ක් පෙරේදා (28) අත්අඩංගුවට ගන්නා ලදී.මෙලෙස අත්අඩංගුවට‍ ගත් ඉන්දීය ධිවරයන් වැඩිදුර පරීක්ෂණ සඳහා යාපනය ප්‍රදේශය භාර නියෝජිතයන් හට භාරදීමට නියමිතය.අත්අඩංගුවට ගත් යාත්‍රාවල යාත්‍රාවන් තමන් සිටින ස්ථානය නිවරදිව හඳුනා ගත හැකි නාවික තාක්ෂණයෙන් යුත් GPS යන්ත්‍ර ද සවිකොට තිබූ බැවින් මෙම ධීවරයින් දැනුවත්වම ශ්‍රී ලංකා මුහුදු සීමාව උල්ලංඝනය කර ඇති බව තහවුරු වේ.ශ්‍රී ලංකා නාවික හමුදාව දිවයිනට අයත් මුහුදු සීමාවේ නිරන්තර මුර සංචාරයන් සිදුකරන අතර, සාගරික නීති කඩකිරීම් වැලැක්වීමට සහ සාගරික සම්පත් ආරක්ෂා කිරීම වෙනුවෙන් සැමවිටම ක්‍රියා කරනු ලබයි.නීතිවි‍රෝධී ලෙස මසුන් ඇල්ලීමේ යෙදී සිටින්නන් සහ අන්තර්ජාතික මුහුදු සීමා උල්ලංඝනය කරන්නන් අත්අඩංගුවට ගැනීමට නාවික හමුදාව කටයුතු කරන අතර, නීතිමය පියවර ගැනීම සඳහා අදාළ බලධාරින් වෙත භාරදීමට ද කටයුතු කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n1312305</link>
    <topic>සුදු කැස්බෑවා නැතිවීමට පෙරදිග පළල මැනීම ගැන සොයයි</topic>
    <author/>
    <content>කොස්ගොඩ හිද්දරුව කැස්බෑ පර්යේෂණ මධ්‍යස්ථානයේ සිටි රුපියල් ලක්ෂ 400ක් වටිනා දුර්ලභ ගනයේ සුදු කැස්බෑවා නැති වීමට පෙර දිග පළල ලබාගැනීම සම්බන්ධයෙන් පොලිස් ඇස යොමු වී ඇති බවට තොරතුරු වාර්තා වේ.ඉකුත් 15 දා කැස්බෑ පර්යේෂණ මධ්‍යස්ථානයේ සිටි සුදු කැස්බෑවා නැතිවීමට පෙර මිනුම් ලබාගෙන තිබේ.මෙම මිනුම් ලබාගත් සුදු කැස්බෑවා සිටි ස්ථානය අසල තිබී ඇල්පිටිය කොට්ඨාස අපරාධ ඒකකය විසින් සොයාගත් මනුෂ්‍යයකුගේ රෝම කූපය සම්බන්ධයෙන් ද විශේෂ අවධානයක් යොමු කර ඇත.ඒ අනුව ‍ෙසායාගත් රෝම කූපය සම්බන්ධයෙන් ඩී. එන්. ඒ. පරීක්ෂණයක් සිදු කිරීමට පොලිසිය බලපිටිය මහේස්ත්‍රාත් අසංග බෝදරගම මහතාගෙන් කරන ලද ඉල්ලීමට අවසර දී තිබේ.එම අවසරය මත ඩී. එන්. ඒ. පරීක්ෂණය සඳහා රෝම කූපය ජින්ටෙක් ආයතනයට යොමු කර ඇති බවත් එම වාර්තාව මත කැස්බෑ පර්යේෂණ මධ්‍යස්ථානයේ අපරාධ සිදුවන දිනයේ සිටි අයගෙන් ලේ ලබා ගැනීම සිදු කරන බවද පොලිසිය කීය.ඇල්පිටිය පොලිස් අධිකාරි අතුල වීරසිංහ, අම්බලන්ගොඩ සහකාර පොලිස් අධිකාරි ඒ. ආර්. අයි.මිරැන්ඩු යන මහත්වරුන්ගේ උපදෙස් මත කොස්ගොඩ පොලිස් ස්ථානාධිපති ලාල් උඩුගම මහතා පරීක්ෂණ පවත්වයි.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n1312306</link>
    <topic>සා.පෙළ විභාග පිළිතුරු පත්‍ර ඇගැයීම් අද ඇරැඹේ</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයේ පිළිතුරු පත්‍ර ඇගයීම් කටයුතු අද (30) ආරම්භ කෙරේ. ඇගයීම් මධ්‍යස්ථාන 103 ක දී ලබන 7 වැනිදා දක්වා පිළිතුරු ඇගයීමේ පළමු අදියර ක්‍රියාත්මක කෙරේ.දෙවන අදියර ලබන 16 වනදා සිට 24 වැනිදා දක්වා ක්‍රියාත්මක වන බව විභාග දෙපාර්තමෙන්තුව සඳහන් කළේය. ඇගයීම් සඳහා යොදා ගන්නා පාසල් 79ක් පළමු වාරය සඳහා ලබන 08 වැනිදා වැනිදා විවෘත කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n1312307</link>
    <topic>2014 මතින‍් තොර වසර වෙයි</topic>
    <author>සන්ධ්‍යා කරුණාරත්න</author>
    <content>මතින් තොර සමාජයක් බිහි කිරීමේ වර්ෂය ලෙස වසර 2014 නම් කිරීමට සෞඛ්‍ය අමාත්‍යාංශය තීරණය කර ඇත.මේ සඳහා අමාත්‍ය මණ්ඩල පත්‍රිකාවක් සකස් කරන ලෙස සෞඛ්‍ය ඇමැති මෛත්‍රීපාල සිරි‍සේන මහතා අමාත්‍යාංශයේ නිලධාරීන්ට දැනුම් දී තිබේ.නාරාහේන්පිට ජාතික රුධිර මධ්‍යස්ථාන ශ්‍රවණාගාරයේ දී පසුගියදා (27) පැවැති අමාත්‍යාංශයේ මාණ්ඩලික නිලධාරීන්ගේ රැස්වීමේ දී මේ බව දැනුම් දී ඇත. පොලිස් වාර්තා අනුව 2013 වර්ෂයේ දී ගත වූ කාලය තුළදී මත්ද්‍රව්‍ය අලෙවි කළ පුද්ගලයින් 54,000 ක් අත්අඩංගුවට ගෙන ඇත. විදේශ රටවල සිට තොග වශයෙන් මෙරටට මත්ද්‍රව්‍ය ගෙන් වූ අවස්ථා හෙළි කරගෙන තිබේ.මීට අමතරව රට පුරා නාගරික පාසල් මෙන්ම දුෂ්කර ප්‍රදේශවල ද පාසල් අසල සහ පාසල් ඉදිරිපිට තිබෙන කුඩා කඩවල පාසල් දරුවන් ඉලක්ක කර ගනිමින් විවිධ මත්ද්‍රව්‍ය අලෙවි කිරීමේ ජාවාරමක් ද පවතියි.ඇතැම් රටවලින් හොර රහසේ මෙරටට ආනයනය කරන බාබුල්, බීඩා, පන්පරාග්, මාවා වැනි මත් පුවක් වර්ග ද මදනමෝදකය වැනි පියවි සිහිය විකල් කරන මත්ද්‍රව්‍ය බහුල වශයෙන් අලෙවි කරන බවට තොරතුරු පවතියි.මෙරට පාසල් දරුවන්, තරුණ පරම්පරාව සහ වැඩිහිටියන් මත්ද්‍රව්‍යවලින් ආරක්ෂා කර ගැනීම මත්ද්‍රව්‍ය භාවිතය තුළින් ඇති වන සෞඛ්‍ය ගැටලු සහ ආර්ථික වශයෙන් ඇති වන හානිදායකභාවය පිළිබඳව දැනුවත් කිරීම සඳහා දීප ව්‍යාප්තව වැඩපිළිවෙළක් ආරම්භ කිරීමට පියවර ගන්නා ලෙසත්, මත්ද්‍රව්‍යයෙන් තොර සමාජයක් ගොඩනැඟීමේදී සෞඛ්‍ය අමාත්‍යාංශයට පමණක් ‍එය තනිවම ඉටු කළ නොහැකි නිසා සියලු අමාත්‍යාංශවල සහාය මේ සඳහා ලබා ගන්නා ලෙසත් සෞඛ්‍ය ලේකම්වරයාට සහ සෞඛ්‍ය සේවා අධ්‍යක්ෂ ජනරාල්වරයාට සෞඛ්‍ය ඇමැතිවරයා උපදෙස් ලබා දී ඇත.මත්ද්‍රව්‍ය භාවිතය හේතුවෙන් හානි සිදුවන්නේ සෞඛ්‍යයට සහ ආර්ථිකයට පමණක් නොව සමාජයීය වශයෙන් ද විවිධ බලපෑම් එල්ල වන බව ඇමැතිවරයා පවසයි.ස්ත්‍රී දූෂණ, කාන්තාවන්ට එරෙහිව එල්ල වන ප්‍රචණ්ඩතා, සොරකම් සහ මිනීමැරුම් ඉහළ යාමටත්, සියදිවි හානි කර ගැනීම් වැඩි වීමටත් මත්ද්‍රව්‍ය බලපා ඇති බව ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n1312308</link>
    <topic>වනාතවිල්ලුව ඉඩම් කොල්ලයේ සක්විත්තා</topic>
    <author>විජයානි එදිරිසිංහ</author>
    <content>වනාතවිල්ලුව රජයේ ඉඩම් හොර ඔප්පු මඟින් අලෙවි කිරීමේ ජාවාරමේ නියුතුව සිටි ‘ඉඩම් සක්විත්තා’ ලක්ෂ 20ක මූල්‍ය වංචාවක් සම්බන්ධව ඊයේ (29) දහවල් කොළඹ වංචා විමර්ශන අංශය මඟින් අත්අඩංගුවට ගෙන තිබේ.සැකකරු මීට පෙර දෙවතාවක් ඉඩම් වංචාවක් සම්බන්ධව පුත්තලම පොලිසිය සහ ජනාධිපති විශේෂ විමර්ශන ඒකකය මඟින් අත්අඩංගුවට ගෙන ඇප පිට සිටියදී ඔහු මෙසේ වංචා විමර්ශන අංශයට කොටුවී තිබේ. ඔහු ඊයේ වංචා විමර්ශන අංශයෙන් අත්අඩංගුවට ගන්නා විට මෙරටින් පැන ගැනීමේ සූදානමක සිටි බව අනාවරණය වෙයි.සැකකරුගේ විදේශ ගමන් බලපත්‍රය අධිකරණය වෙත ගනු ලැබුවේ පසුගිය වංචා සම්බන්ධව ඔහු අත්අඩංගුවට පත්වූ අවස්ථාවේදීය.මොහු නෝර්වේ රටේ පිරිමියකු විවාහකර ගැනීම නිසා ඔහුට එරට පුරවැසිභාවයද ඇති බව පරීක්ෂණ අංශවලට අනාවරණය වී තිබිණි.කොළඹ වංචා විමර්ශන අංශය අද (30) සැකකරු අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n1312309</link>
    <topic>නීති විරෝධි රන් ජාවාරමකයෙදෙන ශ්‍රී ලාංකික 3ක් මධුරෙයි ගුවන් තොටේ දී අල්ලයි</topic>
    <author>මහින්ද අලුත්ගෙදර</author>
    <content>නීති විරෝධී ලෙස සිදුකෙරෙන රත්රන් ජාවාරමකට සම්බන්ධ ශ්‍රී ලාංකිකයින් තිදෙනෙකු ඉන්දියාවේ මධුරෙයි ගුවන් තොටුපොළේදී අත්අඩංගුවට ගෙන ඇත.මේ ශ්‍රී ලාංකිකයන් තිදෙනා ශ්‍රී ලංකාවේ සිට මධුරෙයි ගුවන් තොටුපළෙන් ඉන්දියාවට ඇතුළුවීමට උත්සාහ දරා තිබෙන අතර ඒ අවස්ථාවේදී ඉන්දියානු රේගු නිලධාරීන් විසින් සිදුකළ විශේෂ වැටළීමකදී අත්අඩංගුවට ගැනීමට හැකිව තිබෙන බව වාර්තා වෙයි.ගමන් මළු රැගෙන යන ආධාරකයක ඉහළ දාරයේ ඉතා සුක්ෂම ලෙස මෙම රත්‍රං සඟවාගෙන ගොස් තිබෙන අතර අත්අඩංගුවට පත්වන අවස්ථාවේදී ඔවුන් සන්තකයේ තිබී රත්රන් ග්‍රෑම් 1,189 ක් ඉන්දීය රේගු නිලධාරීන් විසින් සොයාගෙන තිබේ. එම රත්රන් තොඟයේ වටිනාකම ඉන්දීය රුපියල් ලක්ෂ 36 ක් පමණ වන බවට ගණන් බලා ඇත.අත්අඩංගුවට ගත් ශ්‍රී ලාංකිකයින් අතර කාන්තාවන් දෙදෙනෙකු සිටින බවද මේ ආකාරයට ගමන් මළු ආධාරකයක ඉහළ දාරයේ රත්රන් සඟවාගෙන යෑමේ දී අත්අඩංගුවට ගත් ප්‍රථම අවස්ථාව මෙය බවද ඉන්දීය රේගුවේ ඒකාබද්ධ කොමසාරිස් ඒ.එස් මීනාලෝචනී මහත්මිය ප්‍රකාශකර තිබේ.මේ අතර ඉන්දියාව සහ ශ්‍රී ලංකාව අතර සිදුවන රත්රන් ජාවාරම නැවැත්වීම සඳහා ශ්‍රී ලංකා රේගුව ද පසුගිය කාලය තුළ විවිධ ක්‍රියාමාර්ග ගෙන තිබෙන අතර මෑත කාලයේදී නීති විරෝධී ලෙස ශ්‍රී ලංකාවට රත්රන් රැගෙන ආ පුද්ගලයින් රැසක් අත්අඩංගුවට ගැනීමටද සමත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123010</link>
    <topic>පරිගණක තොරතුරු රකින්නජාතික සහතිකකරණ අධිකාරියක්</topic>
    <author>මහින්ද අලුත්ගෙදර</author>
    <content>පරිගණක තොරතුරු ආරක්ෂාව‍ සඳහා ජාතික සහතිකකරණ අධිකාරියක් ස්ථාපිත කිරීමට රජය තීරණය කරයි. මෙරට පරිගණක ගත තොරතුරුවල ආරක්ෂාව හා අංකිත අත්සන් රාමුව ත‍වදුරටත් ශක්තිමත් කිරීම වෙනුවෙන් මේ ජාතික සහතිකකරණ අධිකාරිය ස්ථාපිත කෙරෙන අතර විශේෂ ගැසට් නිවේදනයක් මඟින් එය ප්‍රකාශයට පත්කර තිබෙන බව ශ්‍රී ලංකා තොරතුරු හා සන්නිවේදන තාක්ෂ‍ණ නියෝජිතායතනය පවසයි.ඒ අනුව මෙම අධිකාරිය වශයෙන් ශ්‍රී ලංකා තොරතුරු හා සන්නිවේදන තාක්ෂ‍ණ නියෝජිතායතනය කටයුතු කරන අතර එම අධිකාරිය පිහිටුවීම කලක සිට පැවති අවශ්‍යතාවයක් ඉටුවීමක් බව ශ්‍රී ලංකා තොරතුරු හා සන්නිවේදන තාක්ෂ‍ණ නියෝජිතායතනයේ සභාපති ජනාධිපති උපදේශක හා පේරාදෙණිය විශ්ව විද්‍යාලයේ කුලපති මහාචාර්ය පී. ඩබ්ලිව් ඈපාසිංහ මහතා පවසයි.ඉලෙක්ට්‍රොනික ගණුදෙනු පනතේ 18 වැනි වගන්තිය යටතේ පැනවී ඇති නියෝගයන්ට අනුව මෙම ජාතික සහතිකකරණ අධිකාරිය පිහිටුවනු ලැබූ අතර එමඟින් රටට විශාල සේවාවක් ඉටුවන බවද ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ වැඩසටහන් අධ්‍යක්ෂ හා නීති උපදේශක ජයන්ත ප්‍රනාන්දු මහතා පෙන්වා දෙයි.මෙම සහතිකකරණ අධිකාරිය මෙහෙයවීම හා පරිපාලනය කිරීම සඳහා ශ්‍රී ලංකා තොරතුරු හා සන්නිවේදන තාක්ෂයණ නියෝජිතායතනය විසින් බළකායක් ද මේ වනවිට පත්කර තිබේ.ශ්‍රී ලංකා මහා බැංකුව සහ ශ්‍රී ලංකා තොරතුරු හා සන්නිවේදන තාක්ෂජණ නියෝජිතායතනය එම බලකායේ සම සභාපතිත්වය දරන අතර ශ්‍රී ලංකා මහ බැංකුවේ සහකාර අධිපතිනී ජානකී මාම්පිටිය මහත්මිය සහ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයයේ වැඩසටහන් අධ්‍යක්ෂ හා නීති උපදේශක ජයන්ත ප්‍රනාන්දු මහතා එම බලකාය නියෝජනය කරයි.රාජ්‍ය ආරක්ෂක අමාත්‍යාංශයේ අතිරේක ලේකම් රොහාන් සෙනවිරත්න, ශ්‍රී ලංකා විදුලි සන්දේශ නියාමන කොමිසන් සභාවේ අධ්‍යක්ෂ ජනරාල් අනුෂ පැල්පිට ජාතික නිදහස් කිරීමේ නිවස්නයේ ප්‍රධාන විධායක නිලධාරි සුනිමල් වීරසූරිය මහත්වරුන් මෙම බලකායේ සෙසු සාමාජි‍කයෝ වෙති. ශ්‍රී ලංකා පරිගණක හදිසි ප්‍රතිචාර සංසදයේ පුර්ණ සහායද මේ සඳහා ලැබී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123011</link>
    <topic>හැටන් ඔය හරහා තැනෙනෂැනන් පාලම අසල දිවා රෑ අනවසර මැණික් ගැරීම්</topic>
    <author>අසේල කුරුළුවංශ</author>
    <content>හැටන් - කොළඹ ප්‍රධාන මාර්ගයේ හැටන් ඔය හරහා ඉදිකෙරෙන ෂැනන් පාලම අසල අනවසර මැණික් ගැරීමේ ජාවාරමක් දිවා රාත්‍රිය පුරා සිදුවෙමින් තිබේ.පාලම ඉදිකිරීමේ කොන්ත්‍රාත්තුව බාරගෙන ඇති සමාගමේ සේවකයන්ද පාලම ඉදිකිරීම පසෙක තබා මැණික් ගැරීමේ නිරත බවට ප්‍රදේශවාසීහු චෝදනා කරති.රාත්‍රී කාලයේ මෙම ස්ථානයේ පාලම ඉදිකිරීමේ කටයුතු සඳහා යොදාගන්නා අධිවෝල්ටීය තාවයෙන් යුත් විදුලිපහන් මැණික් ගැරීමේ කටයුතු සඳහා යොදාගන්නා අයුරුද දැකගත හැක.විශාල මැණික් ඉල්ලම් සහිත මෙම ප්‍රදේශයේ ජයටම සිදුකෙරෙන අනවසර මැණික් ගැරීම් හේතුවෙන් හැටන් ඔය ආසන්න ප්‍රදේශයේ දැඩි පරිසර හානියක්ද සිදුවෙමින් තිබේ.මේ පිළිබඳව කඩිනමින් අවධානය යොමුකර මෙම පරිසර විනාශය වලක්වන ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123012</link>
    <topic>කතරගම පුදබිමබැතිමතුන්ගෙන් පිරී ඉතිරේ</topic>
    <author>කතරගම විශේෂ</author>
    <content>දෙසැම්බර් මාසයේ පාසල් නිවාඩුව ලැබීමත්, වර්ෂයේ අවසාන මාසය නිසාත් මේ දිනවල කතරගම පුදබිම වන්දනාවේ එන දහස් ගණනින් බැතිමතුන්ගෙන් පිරී ඇත.කතරගම කිරිවෙහෙර චෛත්‍ය උඩමලුව සුදුවතින් සැරසුන බැතිමතුන්ගෙන් පිරී ඇති අතර නිතරම සාදුනාදය දසත පැතිරෙයි.කිරිවෙහෙර චෛත්‍ය වටා වර්ණවත් සාටකයක් පැළඳවීමේ කප්රුක් පූජාවක් හේවිසි ශබ්ද පූජාවන් මධ්‍යයේ පැවැත්වේ.රුහුණු කතරගම මහාදේවාලයට පූජාවක් තැබීම සඳහා දහස් සංඛ්‍යාත බැතිමතුන් උදේ, දවල්, රාත්‍රී පූජාවන්ට සහභාගිවීම සඳහා දිග පෝලිම් දැකිය හැකිය.රුහුණු කතරගම මහාදේවාලයේ තේවාව භාර ආනන්ද ටී. රත්නායක කපු මහතා බැතිමතුන්ගේ පහසුව සඳහා කතරගම මහාදේවාලය දවස පුරා විවෘතව තබමින් පූජා පහසුකම් සලසා ඇත.සෙල්ලකතරගම මැණික් ගඟ මධ්‍යයේ ඇති පුරාණ ගණදේවාලය නොහොත් ග‍ඟේ දේවාලය ‘සෙල්ලකතරගම මහාසේන රාජමහා විහාර පුදබිම’ සෙල්ල කතරගම වල්ලිමාතා ගල්ලෙන් විහාර පුදබිම, වැඩසිටිකන්ද පුදබිමේද දහස් සංඛ්‍යාත බැතිමතුන්ගෙන් පිරී ඇත.කතරගම පුදබිම බැතිමතුන්ගෙන් පිරීයාම නිසා පූජාවට්ටි, මල් කඩ හා වෙළඳසල්වල වෙළඳ කටයුතු ඉහල ගොස් ඇත.කතරගම පුදබිම බැතිමතුන්ගෙන් පිරීයාම නිසා නවාතැන් ගැනීමට කාමර ඉඩ පහසුකම් නොමැතිවීමෙන් තිස්සමහාරාම, කිරින්ද, හම්බන්තොට ආදී දුර ප්‍රදේශවල නවාතැන්ගෙන කතරගම පුදබිමේ වන්දනා කටයුතු කිරීම සඳහා සහභාගිවීමට බැතිමතුන්ට සිදුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123013</link>
    <topic>කුන්ඩසාලේ ප්‍රාදේශීය සභා අය-වැය සම්මතයි</topic>
    <author>කරල්ලියද්ද සමුහ</author>
    <content>කුන්ඩසාලේ ප්‍රාදේශිය සභාවේ සභාපති අසේල ඵ්කනායක මහතා (එ.ජ.නි.ස) 2014 වසර වෙනුවෙන් ඉදිරිපත් කළ අය වැය වර්තාව එම සභාවේ පක්ෂ විපක්ෂ සභිකයන් විසිදෙදෙනාගේ ඵ්කච්ඡන්දයෙන් පසුගිය 26දා පැවැති මහා සභාවේදී සම්මත විය.කුන්ඩසාලේ ප්‍රාදේශිය සභාවේ සභාපති අසේල ඵ්කනායක මහතා ඉදිරිපත් කළ අය වැය වර්තාව කේ. ජි. ජයතිලක (එ.ජ.නි.ස) මහතාගේ හා විපක්ෂ නායක කේ. අනුර සෙනෙවිරත්න (එ.ජා.ප) මහතාගේ යෝජනා ස්තීරත්වයෙන් පසුව එම සභාවේ පක්ෂ විපක්ෂ සභිකයන් විසි දෙදෙනාගේ ඵ්කච්ඡන්දයෙන් සභා සම්මත විය.එ.ජා.ප බලයේ පැවැති පස්සර ප්‍රාදේශීය සභාවේ 2014 වර්ෂය වෙනුවෙන් ඉදිරිපත් කළ අය වැය ලේඛනය පරාජය වි ඇත.එ.ජා.ප පාලනයේ පැවැති මේ ප්‍රාදේශිය සභාවේ එ.ජා.ප මන්ත්‍රිවරුන් 5ක් සහ එ.ජ.නි.සං මන්ත්‍රි කණ්ඩායම 3ක් වශයෙන් නියෝජනයක් පවතින අතර සභාපතිවරයා විසින් ගෙනෙන ලද යෝජනාවට එ.ජා.ප.මන්ත්‍රි වරුන් දෙදෙනකු විරුද්ධ පක්ෂය සමඟ ඒකාබද්ධ වෙමින් අය වැය පරාජය කර ඇති අතර අය වැයට විරුද්ධව උප සභාපතිවරයාද සහාය ලබා දී තිබේ.කෑගල්ල නගර සභාවේ අයවැය (2014) පක්ෂ විපක්ෂ සියලුදෙනාගේ අනුමැතිය යටතේ පසුගියදා සම්මත විය. නගරාධිපති ජී. කේ. සමරසිංහ මහතා ඉදිරිපත් කළ අයවැයට ආණ්ඩු පක්ෂයේ මන්ත්‍රීවරු 8, විපක්ෂයේ මන්ත්‍රීවරු තිදෙනාත් පක්ෂව ඡන්දය දී තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123014</link>
    <topic>සෞඛ්‍ය ක්ෂේත්‍රයේ සිටින්නන්විදේශගතවීම වැඩිවීම බරපතළ ගැටලුවක්</topic>
    <author>ගාල්ල දිසා විශේෂ ඩී. සිරිවර්ධන</author>
    <content>සෞඛ්‍ය ක්ෂේත්‍රයේ සිටින්නන් විදේශගතවීම වැඩිවීම නිසා අමාත්‍යාංශය බරපතළ මානව සම්පත් හිඟයකට මුහුණ දී ඇතැයි ද මෙයට වෘත්තීය සමිතිවල සහායද ලබාගෙන ඉදිරියේ දී ප්‍රතිපත්තිමය තීරණයක් ගැනීමට සිදු වන බව සෞඛ්‍ය ඇමැති මෛත්‍රිපාල සිරිසේන මහතා ගාල්ලේ දී පැවැසීය.ඇමැතිවරයා එසේ පැවැසුවේ කරාපිටිය වෛද්‍යපීඨ ශ‍්‍රවණාගාරයේ දී දකුණු පළාත් සුව විරු අභිෂේක උත්සවය අමතමිනි.මෙරට නිදහස් සෞඛ්‍ය සේවය වර්තමානයේ ජාත්‍යන්තර ඇගැයීමට ලක්ව ඇතැයි කී ඇමැතිවරයා ඉදිරි වසර 25 දීත් මේ තත්ත්වය රඳවා ගැනීමේ වගකීම අප සතු කාර්යයක් බවද කීවේ ය.වාර්ෂිකව සෞඛ්‍ය ක්ෂේත‍්‍රයේ පුරප්පාඩුවලට බඳවා ගැනීම් කළත් ඉදිරිපත් වීමේ අඩුවක් ඇතැයි ද, කීට විද්‍යාඥයන් සඳහා මේ වසරේ කිසිවෙකුත් ඉදිරිපත්ව නැතැයිද ක්ෂේත‍්‍රයේ නියැළි අය වාර්ෂිකව ඇගයීමට ලක් කිරීම ලබන වසරේ සිට පළාත් මට්ටමින් කිරීමට පියවර ගන්නා බවද ඇමැතිවරයා පැවැසීය.සෞඛ්‍ය ක්ෂේත‍්‍රයේ සංවර්ධනයට ලබන වසරේ රුපියල් මිලියන 155ක් වැය කරන අතර, ඉන් මිලියන 18ක්ම නව ගොඩනැඟිලි ඉදි කිරීමට යොදවන බවද කීය. දකුණු පළාත් මහ ඇමැති ෂාන් විජයලාල් ද සිල්වා අමාත්‍යාංශ ලේකම් වෛද්‍ය නිහාල් ජයතිලක යන මහත්වරුද මෙහි දි කථා කළ හ. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123015</link>
    <topic>සුලු ලාභයකට විස රසායන යොදාපලතුරු ඉදවීමෙන් රෝගී වන්නේ අපේ දරුවෝයි</topic>
    <author>මානෙල් පුෂ්ප කුමාරි</author>
    <content>සුළු ලාභ ලබාගැනීම ඉලක්ක කරගනිමින් අධි විස සහිත රසායනික ද්‍රව්‍ය යොදා පළතුරු ඉදවීම හේතුවෙන් අපේ දරුවන් විවිධ භයානක රෝගාබාධ වලට ගොදුරු වන බව බොදුබල සේනා සංවිධානයේ මහ ලේකම් ගලගොඩඅත්තේ ඥානසාර හිමියෝ "දිනමිණ"ට පැවසූහ.බියෙන් සැකයෙන් තොරව අද අපේ දරුවන්ට හෝ අපට හෝ කන්නට පළතුරක් සොයාගත නොහැකි බවත් පළතුරු කල්තබා ගැනීමටත් ඉදවීමටත් විස රසායනික ද්‍රව්‍ය දීර්ඝ කාලීනව යොදා ගන්නා බවත් උන්වහන්සේ පවසති.මේ සම්බන්ධයෙන් බෝල පාස් කිරීමේ න්‍යාය වෙනුවට පක්ෂ විපක්ෂ දෙපිරිසම එක්ව සම්මුතියකට එළඹී මේ මාෆියාවෙන් මිදීම සඳහා විශාල ආයෝජනයක් කළ යුතු බව ඒ හිමියෝ සඳහන් කරති.අනාගතයට එක්වන අපේ දරුවන් මෙම කූඨ ලාභ ඉපයීමේ යෙදෙන ව්‍යාපාරිකයන්ගේ විස අහාරවලින් මුදවා ගැනීමේ සටනට එක්ව ඒවා මෙරටින් මුලිනුපුටා දැමිය යුතු බවත් ලෝකයේ කිසිදු රටක් තම පරපුර විනාශයට පත් කිරීමට මෙවැනි පහත් ක්‍රියාවල නොයෙදෙන බවත් ඥානසාර හිමි කියති.මේ ආකාරයෙන් ලාභ උපයන්නන් නිසා අප රටේ විශාල මුදලක් සෞඛ්‍යය සඳහා වැයවන බවත් මෙවැනි දේ වලට ඉඩ දී තවදුරටත් බලා නොසිටිය යුතු බවත් ඒ හිමියෝ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123016</link>
    <topic>ඉන්දීය–ශ්‍රී ලංකා පදනම විවිධ ක්ෂේත්‍ර ව්‍යාපෘති ක්‍රියාවට නංවන්න යෝජනා කැඳවයි</topic>
    <author>මහින්ද අලුත්ගෙදර</author>
    <content>එක් එක් ක්ෂේත්‍රයන්හි ව්‍යාපෘති ක්‍රියාත්මක කිරීම වෙනුවෙන් යෝජනා කැඳවීමට ඉන්දියා - ශ්‍රී ලංකා පදනම තීරණය කරයි.විවිධ පුද්ගලයන්ගෙන් හා කණ්ඩායම්වලින් මෙන්ම එක් එක් ආයතනවලින් මෙම ව්‍යාපෘති යෝජනා කැඳවන අතර එම යෝජනා අධ්‍යාපන, කලා සහ සංස්කෘතික, පුරාවිද්‍යා අධ්‍යයන, කෘෂිකර්ම පර්යේෂණ, විද්‍යා හා තාක්ෂණ, තොරතුරු තාක්ෂණ, සෞඛ්‍යය, සංවර්ධන අධ්‍යයන, ස්ත්‍රී පුරුෂ සමාජ භාවය යන විෂය ක්ෂේත්‍රවලට අදාලව ඉදිරිපත් කළ යුතු බව ශ්‍රී ලංකාවේ ඉන්දීය මහකොමසාරිස් කාර්යාලය පවසයි.එම අංශවලව අදාළ පර්යේෂණ සහ වෙනත් අධ්‍යයන කටයුතු ඉන්දියාවේ සහ ශ්‍රී ලංකාවේ පිළිගත් අධ්‍යාපන ආයතනවලදී කිරීම පිණිස ව්‍යාපෘති බාරදිය හැකි වෙයි.සිසුන් ,විද්වතුන්, උගතුන්, කලාකරුවන්, වෘත්තීයවේදීන් සහ රංගන කලාශිල්පීන් සංචාර සහ හුවමාරු, සම්මන්ත්‍රණ/සමුළු, සංසඳ, කලා ප්‍රදර්ශන, චිත්‍රපට ප්‍රදර්ශන, කලා උළෙල සහ පුහුණු වැඩමුළු ආදියට සහභාගිවීම සම්බන්ධයෙන්ද ව්‍යාපෘති යෝජනා ඉදිරිපත් කළ හැකි වෙයි.එම විශේෂිත ක්ෂේත්‍රවල ඉන්දු ශ්‍රී ලංකා සබඳතා ගැන පර්යේෂණ කෘති පළකිරීමට හා දෙරට සාහිත්‍ය කෘති දෙරටේ භාෂාවන්ට පරිවර්තනය කොට පළ කිරීම ද මෙයට ඇතුළත්ය.ලබන පෙබරවාරි මාසයේ රැස්වන ඉන්දියා - ශ්‍රී ලංකා පදනමේ අධ්‍යක්ෂ මණ්ඩල රැස්වීමේදී සලකා බැලීම පිණිස එම ව්‍යාපෘති වාර්තා එළඹෙන 2014 ජනවාරි 25 වන දින වනවිට බාරදෙන ලෙස පුද්ගලයන්ගෙන්, කණ්ඩායම්වලින් සහ ආයතනවලින් ඉල්ලීමක් කරයි.මේ සඳහා අවශ්‍ය අයැදුම්පත www.hcicolombo.org වෙබ් අඩවියෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123017</link>
    <topic>ශ්‍රී ලංකා ජාතික වනෝද්‍යාන 19ටම ජගත් මට්ටමේ පිවිසුම්</topic>
    <author>නුවන් කොඩිකාර</author>
    <content>මෙරට පිහිටි ජාතික වනෝද්‍යාන 19ටම පෞද්ගලික අංශයේ සහාය ඇතිව ජත්‍යන්තර මට්‌ටමේ පිවිසුම් ඉදිකිරීමට වනජීවී සම්පත් සංවර්ධන අමාත්‍යංශය තීරණය කර තිබේ.සංචාරක ව්‍යාපාරය වැඩි දියුණු කිරීමේ අරමුණින් මේ පියවර ගන්නා බව වනජීවී සම්පත් සංවර්ධන ඇමැති විජිත් විජිතමුණි සොයිසා මහතා පැවැසීය.ඉතා දුර්ලභ ගණයේ සත්ත්ව වර්ග රැසක්‌ ශ්‍රී ලංකාවේ ඇති බවත් එම සත්වයින් පිටරටට විකිණීම වෙනුවට සත්වයින් වැඩිවශයෙන් බෝකර ඉන්පසුව විදේශ විනිමය උපයා ගැනීමට අවශ්‍ය පියවර ගන්නා බවද ඇමැතිවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123018</link>
    <topic>මානුෂීය මෙහෙයුම් සමයේ ශ්‍රී ලංකා නාවික හමුදාවේ මුහුද මැද ක්‍රියාකාරකම් ලෝකයේම අවධානයට යොමු වෙලා</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>මානුෂිය මෙහෙයුම් සමයේ ශ්‍රී ලංකා නාවික හමුදාව මහ සයුර මැද කල ක්‍රියාකාරකම් ලොව පිලිගත් නාවික හමුදාවල මෙන්ම ප්‍රබල රටවල අවදානය යොමු වී ඇතැයි ශ්‍රී ලංකා නාවික හමුදාවේ නාවික වෛද්‍ය සේවා අධ්‍යක්ෂ (වෛද්‍ය) රියර් අද්මිරාල් ලලිත් ඒකනායක මහතා පැවසීය.ශ්‍රී ලංකා නිත්‍ය නාවික හමුදාවේ 214වෙනි බදවා ගැනීමට අයත් ආදුනික නාවිකයන්ගේ විසිර යාමේ පෙළපාලිය අමතා අධ්‍යක්ෂ වරයා මේ බැව් කීහ.මෙම විසිර යාමේ උත්සවය සාම්පුර් හි පිහිටි ශ්‍රී ලංකා නාවික නෞකා විදුර ආයතනයේදි පැවැත්වුණි. මෙහිදි මාස හයක පුහුණුවක් ලැබු ආදුනික නාවිකයන් 388 විසිර ගියහ‍.මෙහිදි තවදුරටත් අදහස් දැක්වූ රියර් අද්මිරාල් ලලිත් ඒකනායක මහතා අපරටේ භුමි ප්‍රමාණය මෙන් සිය ගුණයක් විශාල දිවයින වටා ඇති මුහුදු තීරය සහ මිලකල නොහැකි සම්පත් ප්‍රමාණය සුරකීම ප්‍රදාන අභියෝගයක් වී තිබෙනවා.විවිධ නාවක රාජකාරි ඉටුකිරිම සදහා එකතුවන ඔබ සැමට වර්තමානයේ නාවික හමුදාව වෙත පැවරි ඇති රාජකාරීන් පිළිබදව පැහැදිලි අවබෝධයක් තිබෙනවා.දශක තුනක කාලයක් මුලුල්ලේ පැවති යුධමය වාතාවරණය අවසන් වී අද අපරට වේගවත් සංවර්ධන යුගයකට එළබ තිබෙනවා.එහි පෙරගමන්කරුවෙකු ලෙස නාවික හමුදාවට විශේෂ ස්ථානයක් හිමිව තිබෙනවා. ඉතිහාසයේ විවිධ යුගවල අපරට තුල නාවික ක්‍රියාකාරකම් තිබුණා. පොළොන්නරු යුගයේ මෙරට එක්සේසත් කල පලමු පරාක්‍රම බාහු රජුගේ කාලයේදි බුරුමය හා ඉන්දියාවට අපගේ නාවික හමුදාව පිටත් කල බව විවිධ ශිලා ලිපිවල සදහන් වේ.එවන් සුව්ශේෂි සාඩම්බර අභිමානවත් සහ උසස් නාවික ඉතිහාසයක් ඇති ශ්‍රි ලංකා නාවික හමුදාවේ සාමාජිකයන් වීමට හා ඒ තුලින් රටට ජාතියට උසස් සේවයක් කිරිමට අවකාශ ලබාගැනීම ඔබ ලැබු උසස් ජයග්‍රහනයක් යැයි පැවසීය.ශ්‍රි ලංකා නාවික නෞකා විදුර ආයතනයේ අඥාපති කොමදෝරු ඩී.එන්.එස්.සී.කලුබෝවිල මහතාද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123020</link>
    <topic>බදුරලිය රෝහලේ වැඩ සාමාන්‍ය පරිදි</topic>
    <author> සන්ධ්‍යා කරුණාරත්න</author>
    <content>බදුරලිය ප්‍රාදේශීය රෝහලේ වැඩ කටයුතු සාමාන්‍ය පරිදි සිදු කරගෙන යන බව රජයේ වෛද්‍ය නිලධාරීන්ගේ සංගමය පවසයි.කිසියම් බහින්බස් වීමක් දුරදිග යාම නිසා සතියක් තිස්සේ තාවකාලිකව වසා දැමූ රෝහ‍ල පසුගියදා (27) සිට විවෘත කර සාමාන්‍ය පරිදි ප්‍රතිකාර කටයුතු කර ගෙන යාම සිදු කරන බව සංගමය පවසයි.පොලිස් ආරක්ෂාව සහිතව රෝහලේ සේවාව සාමාන්‍ය පරිදි සිදු කර ගෙන යන අතර ප්‍රදේශවාසීන් ද පැමිණ වෛද්‍යවරු සහ රෝහල් කාර්ය මණ්ඩලය සමඟ සුහදශීලිව කටයුතු කරන බව ද සංගමය ප්‍රකාශ කරයි.ගැටලුව කුමක් වුවත් ප්‍රදේශවාසීන් සුහදශීලි ගුණගරුක පුද්ගලයන් වන බවත් මේ ප්‍රශ්නය මුල් කර ගනිමින් සිදු වූ ඇතැම් දේශපාලන ඇඟිලි ගැසීම් නිසා ගැටලුව දුරදිග ගිය බවත් සංගමය පවසයි.බදුරලිය රෝහල අවම පහසුකම් සහිත ප්‍රාදේශීය රෝහලක් ‍වුවත් රෝහලේ සේවයේ නියුතු වෛද්‍යවරු ඇතුළු රෝහල් කාර්ය මණ්ඩලය රෝගී සත්කාර සේවාව උපරිම වශයෙන් රෝගීන්ට ලබාදෙන බව ද සංගමය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123021</link>
    <topic>මුතුරාජවෙල ගින්නසාර්ථකව මැඩපවත්වයි</topic>
    <author>මහින්ද අලුත්ගෙදර</author>
    <content>මුතුරාජවෙල, පුබුදුගම වගුරුබිම ආශ්‍රිත ප්‍රදේශයේ ඊයේ (29) පස්වරුවේ හටගත් ගින්න සාර්ථකව මැඩ පැවැත්වීමට පියවර ගෙන තිබේ.මේ ගින්න හේතුවෙන් අක්කර 4ක් පමණ විනාශ වී තිබෙන අතර එම ගින්න පැතිරයාමට නොදී ශ්‍රී ලංකා පොලීසිය, ගිනි නිවීමේ නිලධාරීන් සහ ප්‍රදේශවාසීන් එක්ව ගින්න මැඩ පැවැත්වූ බව පොලිස් මාධ්‍ය ප්‍රකාශක කාර්යාලය පවසයි.මේ ගින්න හේතුවෙන් කිසිවෙකුටත් හානියක් නොමැති නිවාසවලටද කිසිඳු හානියක් නොමැති බව එම කාර්යාලය සඳහන් කරයි.අදාළ සිද්ධිය සම්බන්ධයෙන් පමුණුගම පොලීසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123022</link>
    <topic>මෙරටට හොරෙන් ගෙනා19,85,000ක රන් දැලේ</topic>
    <author>සුභාෂිණී සේනානායක</author>
    <content>ගමන් මළුවල සඟවා රුපියල් දහනවලක්ෂ අසූපන්දහසක් පමණ (19,85,000/=)ක් වටිනා රත්රන් තොගයක් රැගෙන ආ පවුලක සාමාජිකයන් පිරිසක් ගුවන් තොටුපළ රේගුව මඟින් ඊයේ (29) අත්අඩංගුවට ගෙන ඇත.රත්රන් ග්‍රෑම් 397ක ප්‍රමාණයක් මොවුන් විසින් නීතිවිරෝධී ලෙස ගෙනවිත් තිබෙන අතර රේගු නිලධාරීන් කළ ගමන්මළු පරීක්ෂා කිරීමේදී මේ රත්රන් තොගය අත්අඩංගුවට ගෙන තිබේ.මේ පවුලේ සාමාජිකයන් රුපියල් ලක්ෂයක දඩ මුදලක් ලබාගෙන අනතුරුව නිදහස් කිරීම ශ්‍රී ලංකා රේගුව පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123023</link>
    <topic>කොන්දොස්තර ගංජා වෙළෙඳාමේ</topic>
    <author>අසේල කුරුළුවංශ</author>
    <content>මහනුවර දකුණු ඩිපෝවේ කොන්දොස්තරවරයකු රාජකාරියේ නිතර වන අතරතුරේ මගීන් පිරිසකට ගංජා අලෙවි කරද්දී මහනුවර පොලිසියේ කොට්ඨාස දූෂණ මර්දන අංශයේ නිලධාරින් කණ්ඩායමක් විසින් අත්අඩංගුවට ගනු ලැබ ඇත.මේ කොන්දොස්තරවරයාගෙන් ගංජා මිලට ගැනීමට පුරුදු වූ පිරිසක් බස් රථයට ගොඩවී නැවතුම් තුන හතරක් පසුකර ටිකට් පතක් ද නොගෙන ගංජා පැකට්ටුව මිලදී ගෙන බසයෙන් බැස යන බව පොලිස් පරීක්ෂණ මගින් අනාවරණය වී තිබේ.මැණික්හින්න ප්‍රදේශයේ පදිංචි කොන්දොස්තරවරයා මහනුවර ප්‍රධාන මහේස්ත්‍රාත් ඒ. එම්. ඒ. වසන්ත කුමාර මහතා හමුවට ඉදිරිපත් කිරීමෙන් පසු රුපියල් 50000/-ක ශරීර ඇප මත මුදා හැර ඇත‍.සැකකරුට ජනවාරි 29 දින යළි අධිකරණයේ පෙනී සිටින ලෙසද මහේස්ත්‍රාත්වරයා නියෝග කළේය.කොට්ඨාස දූෂණ මර්දන අංශයේ ස්ථානාධිපති පොලිස් පරීක්ෂක ප්‍රදීප් කෝට්ටගේ මහතාගේ උපදෙස් මත උප පොලිස් පරීක්ෂක රසික රාජපක්ෂ, පොලිස් සැරයන්වරුන් වන 41541 කමල් වැන්දවෝල්, 2471 ඩී. එම්. දිසානායක, පොලිස් කොස්තාපල් 64673 අතුල ප්‍රනාන්දු, 46943 සිසිර කුමාර යන නිලධාරින් මේ වැටලීම සිදුකර ඇත‍.ලංගම සේවක පිරිසකගෙන් ලද තොරතුරු මත සැකකරු අත්අඩංගුවට ගෙන පරීක්ෂණ කිරීමේදී ඔහු සතුව ගංජා පැකට් 8ක් තිබූ බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123024</link>
    <topic>තම සොහොයුරියගේ පුතාගේ හිසට ගලක් අතහැර මරා දැමීයැයි සැකපිට දෙල්තොට අයකු අත්අඩංගුවට</topic>
    <author>අසේල කුරුළුවංශ හා ඉන්දික පොල්කොටුව</author>
    <content>තම සොහොයුරියගේ පුතා නිදා සිටියදී ඔහුගේ හිසට ගලක් අතහැර මරා දැමීමේ සිද්ධියක් සම්බන්ධයෙන් දෙල්තොට මුස්ලිම් ජනපදයේ පදිංචිකරුවකු පොලිසිය විසින් ඊයේ (29) අත්අඩංගුවට ගෙන තිබේ.මෙසේ ඝාතනයට ලක්ව ඇත්තේ මොහොමඩ් ෆාරුක් (25) නැමැති අයෙකි. මියගිය පුද්ගලයා හා ඔහුගේ මාමා අතර කලක පටන් මතභේද තිබුණු බව පොලිසිය පවසයි.ඝාතනයට ලක්වූ පුද්ගලයා මෙයට දින දෙකකට පෙර සැකකරුට පහරදීම නිසා ඔහු රෝහල්ගතව සිට පැමිණ මේ පහරදීම සිදුකර තිබෙන බව පරීක්ෂණ මඟින් අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123025</link>
    <topic>ගලේවෙල පොලිසියරටටම ආදර්ශයක්</topic>
    <author>@ මාතලේ දිස්ත්‍රික් සමූහ ඒ.ඒ.එල්.ඩයස්</author>
    <content>පොලිස් නිලධාරීන් සියයකට අධික සංඛ්‍යාවක් ගලේවෙල පොලිස් මධ්‍යස්ථානයට අනුයුක්ත කර ඇතත් ඔවුන්ට අවශ්‍ය ප්‍රමාණවත් භෞතික සම්පත් නොමැතිකම නිසා මේ නිලධාරින්ට මහත් දුෂ්කරතාවයකට මුහුණ පෑමට සිදුව ඇත.මේ අතරවාරයේ දී සිය සේවා කටයුතු පවත්වාගෙන යාම සඳහා ඉදිකරන ලද තාවකාලික ගොඩනැගිල්ල ද පසුගියදා ඇති වූ මහ වැසිත් සමඟ කඩා වැටුණි.මෙසේ තාවකාලිකව සිය ශ්‍රමයෙන් ඉදිකළ ගොඩනැගිල්ල කඩාවැටීම සිය සේවා කටයුතු පවත්වාගෙන යාමට මහත් බාධාවක් වුවත් එය මඟහැරවීම සඳහා නැවතත් එම ගොඩනැගිල්ල ඉදිකිරීමට මේ නිලධාරින් යුහුසුළු විය.රජයෙන් ඒ සදහා යමක් ලැබෙන තෙක් බලා නොසිටි මේ නිලධාරීන් නැවතත් එම ගොඩනැගිල්ල ඉදිකළේ තමන්ගෙන් ඉටුවිය යුතු ජනතා මෙහෙවර ඉටුකරලීමටය.මෙවැනි පොලිස් නිලධාරීන් රටටම ආදර්ශයක් වීම නො අනුමානය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123026</link>
    <topic>කොළඹ නගර සභාවේ වංචා රැසක් එළියට</topic>
    <author>මැදකොළඹ සමූහ</author>
    <content>කොළඹ මහ නගර සභාව මඟින් කර්මාන්තශාලාවක් පවත්වාගෙන යන නමුත් ඇතැම් රථවාහන අලුත් වැඩියාව සඳහා පෞද්ගලික ආයතනවලට භාරදෙන බවට කරුණු හෙළිවී තිබේ.අලුත්වැඩියාව සඳහා මිල ගණන් පොරොන්දු වී පෞද්ගලික ආයතනවලට වාහන භාරදී අවුරුදු දෙක, තුන, හතර, වශයෙන් කල් ගතවී ඇතත් ඒ ගැන කිසිවකු විපරම් නොකිරීම විගණකාධිපතිවරයාගේ දෝෂදර්ශනයට ලක්වී තිබේ.මෙම පෞද්ගලික ආයතනවල අවුරුදු ගණන් නිදැල්ලේ පවතින වාහන අතර ගිනි නිවන රථ, ගිලන් රථ, උඩනැගීමට උපයෝගි කැරගන්නා විශාල ඉනිමන් ආදිය ද වන බව විගණකාධිපතිවරයා පෙන්වා දෙයි.නාගරික කර්මාන්තශාලාවම පරිහරණය කරන ත්‍රිරෝද රථයක් (අංක 21 – 4358) අලුත්වැඩියා කිරීම සඳහා රුපියල් 74,350ක ඇස්තමේන්තුවක් මත පෞද්ගලික ආයතනයකට භාරදී තිබුණ අතර අලුත්වැඩියාවෙන් පසු එන්ජිමේ අංකය හඳුනාගත නොහැකි ආකාරයට කැඩී ගොස් තිබුණේ යැයි අනාවරණය වී තිබේ.රථයේ වර්ණය නගර සභාවේ උපදෙසක් නොමැතිව වෙනස්කැර තිබූ බවත්, සිය වාර්තාවේ සඳහන් කරන විගණකාධිපතිවරයා මේ සම්බන්ධයෙන් කිසිදු පියවරක් ගෙන නොතිබූ බවද සඳහන් කරයි.එමෙන්ම පාර තලන යන්ත්‍ර, ගලි බවුසර්, ඩෝසර්, කෲ කැබ්, ලොරි, මෝටර් රථ ඇතුළු රුපියල් කෝටි ගණනක් වටිනා වාහන රැසක් කර්මාන්තශාලා භූමියේ තැනින් තැන දිරාපත්වන්නට ඉඩහැර තිබෙන අන්දමද ඔහු හෙළි කරයි.විගණකාධිපති වාර්තාව මඟින් හෙළිකරනු ලබන තවත් අක්‍රමිකතාවන් කීපයක් මෙසේය.රුපියල් 10,80,789ක තොග ඌණතාවය සඳහා සුදුවැල්ල ගබඩාවේ වගකිව යුතු නිලධාරියාගෙන් 2012 මාර්තු සිට රුපියල් 5000 බැගින් වැටුපෙන් අයකැර ගැනීමට කටයුතු කර තිබිණි. ඒ අනුව විශ්‍රාම යන දිනට ඔහුගෙන් අය කළ හැකිව ඇති මුදල 1,15,000ක් වන අතර ඉතිරි මුදල් අයකැර ගැනීමට ප්‍රමාණවත් නොවන බව නිරීක්ෂණය විය.එකී ගබඩාවේ තවත් ගබඩාකරුවකු වගකිවයුතු රුපියල් 11,89,453ක තොග ඌණතාවයක් සම්බන්ධයෙන් චෝදනා පත්‍ර නිකුත් කර විධිමත් විනය ක්‍රියාමාර්ග ගැනීමට හෝ අලාභය අයකර ගැනීමට කටයුතු කර නොතිබිණි.ගබඩා පරීක්ෂක භාණ්ඩ නිකුත් පත්‍රයට වටිනාකම රුපියල් 12,97,639ක භාණ්ඩ වර්ග 06ක් වංචනිකව ඇතුළත් කැර ගබඩාවෙන් භාණ්ඩ පිටතට රැගෙන යාම සම්බන්ධයෙන්ද වංචාවෙන් කොටසක් අය කැරගෙන තිබූ නමුත් රුපියල් 2,47,639ක් අයකර ගත යුතුව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=n13123027</link>
    <topic>හමුදා කඳවුරක ඡායාරූප ගත්ඉන්දීය ජාතිකයා පිටුවහල් කරයි</topic>
    <author>මහින්ද අලුත්ගෙදර</author>
    <content>කිලිනොච්චියේ හමුදා කඳවුරක ඡායාරූප ගනිමින් සිටියදී අත්අඩංගුවට ගන්නා ලද මාධ්‍යවේදියෙකු යැයි කියාගත් ඉන්දීය ජාතිකයා ශ්‍රී ලංකාවෙන් පිටුවහල් කර තිබේ.සංචාරක වීසා මහ ශ්‍රී ලංකාවට පැමිණ කිලිනොච්චියේ හමුදා කඳවුරක් ඡායාරූප ගනිමින් සිටියදී තමිල් ප්‍රභාකරන් නැමැත්තා පසුගිය (25) දා මෙලෙස අත්අඩංගුවට ගැනීමෙන් අනතුරුව ප්‍රශ්න කිරීම සඳහා කොළඹට රැගෙන එන ලදී.සංචාරක වීසා මත ශ්‍රී ලංකාවට පැමිණ හමුදා කඳවුරක ඡායාරූප ගැනීම මොහුට එරෙහිව එල්ල වූ චෝදනාව වූ අතර එම සියලු ප්‍රශ්න කිරීම්වලින් අනතුරුව වහාම ශ්‍රී ලංකාවෙන් පිටුවහල් කිරීමට තීරණය කෙරිණි.අදාළ ඉන්දීය ජාතිකයා කොළඹ කොටුව මහේස්ත්‍රාත් අධිකරණයට ඉදිරිපත් කිරීමෙන් අනතුරුව අධිකරණය විසින් ඔහුව රටින් පිටුවහල් කරන ලෙසට නියෝග කරන ලද අතර ඒ අනුව යූ.එල් 123 දරණ ගුවන්යානයෙන් ඉන්දියාවේ චෙන්නායි නුවර බලා පිටත්කර යවූ බව පොලිස් මාධ්‍ය ප්‍රකාශක කාර්යාලය ප්‍රකාශ කරයි.කෙසේ වුවද ඉන්දියාවට ගිය පසු මේ පුද්ගලයා පදනම් විරහිත ලෙස විවිධ චෝදනා නඟන බවද එම කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r1312301</link>
    <topic>අරක්කු පාටියේ දී තිතට මත් වූ මිතුරා විස්කි පෙවූ ගජයාට ඇසිඩ් ගසලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පසුගිය 24 වැනි දින රාත්‍රී කාලයේ අකුරැස්ස හික්ගොඩ ගොඩපිටිතැන්නේ නිවෙසක මිතුරන් හතරදෙනකු මත්පැන් සාදයක් පැවැත්වීමෙන් පසු හොඳහැටි මත්වුණු එක මිතුරකු මත්පැන් ගෙනවිත් දුන් නිවෙස් හිමි මිතුරාට ඇසිඩ් වැනි ද්‍රව්‍යයක් මුහුණට දමා ගැසීමේ සිද්ධියක් හෙළිවේ.මේ සිද්ධියේදී පිලිස්සුම් තුවාල ලබා මාතර රෝහලට ඇතුළත් කර ඇත්තේ යූ.ඒ. ශාන්ත කුමාර නමැති 22 හැවිරිදි අයෙකි. සිද්ධියට සැකපිට එම ප්‍රදේශයේම පදිංචි 42 හැවිරිදි පුද්ගලයකු අකුරැස්ස පොලිසිය විසින් අත්අඩංගුවට ගෙන ඇත.මේ මත්පැන් සාදය රාත්‍රී 12.30 වන තෙක් තිබී ඇති අතර සැකකරු හොඳටම මත්වීමෙන් පසු අසභ්‍ය වචනයෙන් බැණ වැදීම නිසා මිතුරන් දෙදෙනෙකු විසින් ඔහු ඔහුගේ නිවෙසට ගෙනගොස් ඇත.නිවසට නොගිය සැකකරු දිගින් දිගටම අසභ්‍ය වචනයෙන් බැණීම නිසා එය විමසීමට මත්පැන් අරන් දුන් මිතුරා ඔහුගේ නිවෙසට ගියවිට බේසමක තිබූ දියර වර්ගයක් ගෙන ඔහුගේ මුහුණට දමා ගසා ඇත. මෙයින් පිලිස්සුම් තුවාල ලැබූ ඔහු මාතර රෝහලට ඇතුළත්කර තිබේ. වැලිගම පොලිසිය සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r1312302</link>
    <topic>තවත් අබිරහස් අලි මරණයක්</topic>
    <author>කන්තලේ සමූහ</author>
    <content>2014 වර්ෂයේ කන්තලේ වනජීවි අලි පාලන ඒකකය තුළදී හඳුනාගත නොහැකි අයුරින් මියගොස් සිටි 20 වැනි අලියා ඉකුත් (27)දා රාත්‍රී සොයා ගැනීමට කන්තලේ වනජීවි නිලධාරිහු සමත්වූහ.කන්තලේ සේරුනුවර ප්‍රාදේශීය ලේකම් කොට්ඨාසයට අයත් සිරිමංගලපුර ප්‍රධාන මාර්ගයට යාබදව මීටර් 100ක් පමණ ඈතට වන්නට සෝමාවතී ජාතික වනෝද්‍යානය තුළ ලඳු කැලෑවක මියගොස් සිටියදී මේ වන අලියා සොයා ගැනීමට හැකිවී ඇත්තේ ලද තොරතුරකට අනුවය.වන අලියා එක් ඇලයකට වැටී මියගොස් ඇති හෙයින් සතා මියගොස් ඇත්තේ වෙඩි වැදීමෙන් ද නැතිනම් වෙන යම් ක්‍රමයකින්ද යන්නට සොයා ගැනීමට වනජීවි නිලධාරින්ට නොහැකිවී ඇත. ඒ අලියාගේ අනෙක් පැත්ත පරීක්ෂා කිරීමට ක්‍රමයක් නොමැතිවීමෙනි. මියගොස් ඇති වන අලියා කෙනරයකු (ගැහැනු සතකු) වන අතර උස අඩි 8ක් පමණ වයස අවුරුදු 30ත් 35ත් අතර එකෙකැයි වනජීවි නිලධාරිහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r1312303</link>
    <topic>රජයෙන් නොමිලේ දෙන උප්පැන්නටමහියංගනයේ රෙජිස්ටාර් සල්ලි අරන්</topic>
    <author>මහියංගන මාපාකඩවැව සමූහ - එච්. එම්. ආර්. කරුණාවීර</author>
    <content>මහියංගන පූජා නගර කොටසේ අලුත ඉපදෙන දරුවන්ගේ නම ලියාපදිංචි කර රජයෙන් නොමිලේ ලබාදෙන උප්පැන්න සහතිකය නිකුත් කිරීමේදී මුදල් අය කිරීම හේතුවෙන් ජනතාව මහත් අපහසුතාවයට පත්වන බවට චෝදනා කරති. මේ වනවිට මුදල් අය කිරීම ඉහළ ගොස් ඇති බවට පැමිණිලි රාශියක්ද ලැබී ඇති බවට තොරතුරු අනාවරණය කර ගැනීමට හැකිවී ඇත.දරුවකු ඉපදී දින 14ක් ඇතුළත දරුවාගේ නම ලියාපදිංචි කර රජයෙන් නොමිලේ ලබාදෙන උප්පැන්න සහතිකය නිකුත් කිරීම සඳහා මහියංගන මූලික රෝහල හා පූජා නගර කොටසේ විවාහ මරණ උප්පැන්න රෙජිස්ටාර් ලෙස සේවය කරන තැනැත්තිය එක් උප්පැන්යක් වෙනුවෙන් මුදල් අය කරන බවත් වෙහෙර විහාරස්ථාන සඳහා ආධාර පත්‍රද සේවාව ලබාගැනීම සඳහා පැමිණෙන ජනතාවට අනිවාර්යෙන්ම නිකුත් කර මුදල් එකතු කිරීම හේතුවෙන් කලක සිට ජනතාව දැඩි අපහසුතාවයට පත්වන බව චෝදනා කරති.මේ වනවිට ටිකට්පත් නිකුත් කිරීමට අමතරව උප්පැන්නයක් නිකුත් කිරීමේදී වෙනම රුපියල් 400ක මුදලක් අය කිරීමට පටන් ගැනීමෙන් අසරණ දුප්පත් ජනතාව විශාල පීඩාවට පත්ව ඇතැයි ඔවුන් පවසති. මේ සම්බන්ධයෙන් මහියංගන ප්‍රාදේශීය ලේකම් කාර්යාලය වෙත දිනෙන් දින ලැබෙන පැමිණිලි සංඛ්‍යාව ඉහළ ගොස් ඇති බවට ආරංචිමාර්ගවල සඳහන් වේ.මේ සම්බන්ධයෙන් බදුල්ල ඉහළ නිලධාරින් දැනුවත්ව සිටියදී ඒ සම්බන්ධයෙන් ක්‍රියාකිරීමෙන් වැළකී සිටීම හේතුවෙන් අසරණ දුප්පත් ජනතාව පීඩාවට පත්වීම වැඩිවී ඇති බවට ජනතාව සිය කනස්සල්ල ප්‍රකාශ කර සිටී.තවද මේ තැනැත්තියගෙන් මුදල් සම්බන්ධයෙන් ප්‍රශ්න කරන ඕනෑම පුද්ගලයකුගේ උප්පැන්න මරණ සහතික ලබා ගැනීමට බොහෝ කාලයක් බලා සිටීමට සිදුවීම කනගාටුවට කරුණක් බවට පත්වී ඇත.සුහදශීලී මහජන සේවය වෙනුවට මුදල් උපයන ආදායම් මාර්ග බවට උප්පැන්න ලියාපදිංචිය පත්කරගෙන සිටීම විමතියට කරුණකි. මහජන මුදලින් වැටුප් ලබන ඉහළ වගකිව යුතු නිලධාරින් ඇස් කන් පියාගෙන මුනිවත රැකීම විමතියට කරුණක් නොවන්නේ කුමක් නිසා දැයි ජනතාව ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r1312304</link>
    <topic>නාට්‍ය සංදර්ශනයට යන්න ‍නොදුන්නාටපාසල් සිසුවිය වස බීලා</topic>
    <author/>
    <content>නාට්‍ය සංදර්ශනයකට යාමට ඉඩනොදුන් නිසා සිත්තැවුලට පත්ව වයස අවු. 15ක පාසල් ශිෂ්‍යාවක් වසපානය කර 27දා රාත්‍රී මියගොස් තිබේ.මෙසේ මියගොස් ඇත්තේ අංක 72 මිනුවන්ගොඩ පාර, ආඬිඅම්බලම පදිංචිව සිටි මෙරිකදගේ දොන් රිත්මා බිනර් සගිතිකා නැමැති ශිෂ්‍යාවක්.මියගිය දැරිය ආඬිඅම්බලම විද්‍යාලයේ 10 වැනි වසරේ ඉගෙනීම ලබයි. ඇය පාසලේ නැටුම් විෂය හදාරන අතර නාට්‍ය සංදර්ශනවලටද පාසල වෙනුවෙන් පෙනී සිටී.දුරබැහැර ප්‍රදේශයක නාට්‍ය සංදර්ශනයකට යාමට ඇයට ඉකුත් 27දා ආරාධනා ලැබ තිබුණි. ඒ සඳහා ගෙදරින් අවසර පැතූ නමුත් මවුපියන් එම ගමනට විරුද්ධ වීම නිසා සිත්තැවුලට පත් දැරිය වස පානයකර ඇතැයි පොලිස් පරීක්ෂණවලදී අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r1312305</link>
    <topic>මවට ගහන්න එපා කිව්වාටතාත්තට පොල්ලෙන් ගසා මරලා</topic>
    <author>ගම්පොළ සමූහ</author>
    <content>පුතකු විසින් ඔහුගේ 65 හැවිරිදි මවට පහර දෙනවා දුටු පියකු එසේ නොකරන ලෙස ඉල්ලා සිටි නිසා එයින් කෝපයට පත් වී එම පියාගේ හිසට පහර දී මරා දැමූ එම සැකකාර පුත්‍රයා ලබන මස 08 වැනි දින දක්වා රක්ෂිත බන්ධනාගාර ගත කරන ලෙස ගම්පොළ මහේස්ත්‍රාත් ප්‍රසන්න අල්විස් මහතා නියෝග කළේය.මෙසේ රක්ෂිත බන්ධනාගාර ගත වූයේ අසංක ලක්මාල් ධර්මදාස නමැති 35 හැවිරිදි අයෙකි.තම පුතුගෙන් පහර කෑමට ලක්ව මිය ගොස් ඇත්තේ ගම්පොළ මරියාවත්ත ප්‍රදේශයේ පදිංචි බෝවතුරේ සරස්වතීගේ ධර්මදාස නමැති හැත්තෑ දෙහැවිරිදි පුද්ගලයෙකි.මොහු විශ්‍රාමික ලංගම සේවකයකු වන අතර සිය බිරිය හා පුතු සමඟ ජීවත්ව සිටියදී මෙම ඉරණමට මුහුණ පා ඇත. සැකකාර පුත්‍රයාද ගම්පොළ ඩිපෝවේ සේවය කරන අතර එය සිය පියාගෙන් පසු ඔහුට ලැබුණු රැකියාව බවද පොලිස් පරීක්ෂණවලින් අනාවරණය වී ඇත.අවිවාහක මෙම සැකකරු සිය මවගෙන් පුවක් කපන ගිරය ඉල්ලා එය දීමට ප්‍රමාද වීම නිසා ඇගේ කම්මුලට පහර දී තිබේ. එය දුටු පියා එසේ නොකරන ලෙස ඉල්ලීම නිසා මෙසේ පියාගේ හිසට පහර දී ඇත.එයින් අසාධ්‍ය තත්ත්වයට පත් මොහු ගම්පොළ ශික්ෂණ රෝහලට ඇතුළත් කිරීමෙන් පසු මහනුවර මහ රෝහලට මාරුකොට යවා තිබියදී මිය ගොස් තිබුණි.පශ්චාත් මරණ පරීක්ෂණය පැවැත්වූ මහනුවර අධිකරණ වෛද්‍ය නිලධාරී සිව සුබ්‍රමනියම් මහතා මොට ආයුධයකින් පහර දීම නිසා කුඩා මොළයට හානි වීමෙන් මේ මරණය සිදුව ඇති බව වාර්තා කොට තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r1312306</link>
    <topic>ප්‍රේමයට පිටු පෑ පෙම්වතියගේ ගෙල කපාළිඳට පැනපු පෙම්වතා රිමාන්ඩ්</topic>
    <author>ගම්පොළ සමූහ</author>
    <content>ප්‍රේමයට පිටුපෑවයි උරණ වූ පෙම්වතකු පාන්දර 4ට පෙම්වතියගේ ගෙල කපා ළිඳට පැන සිටියදී ගම්වාසීන් එක්ව ඔහු අල්ලා පුස්සැල්ලාව පොලිසියට බාර දී තිබේ. පුස්සැල්ලාව පොලිසිය මඟින් සැකකරු නාවලපිටිය මහේස්ත්‍රාත් එල්.කේ. මහින්ද මහතා වෙත ඉදිරිපත් කළ පසු අද දින (27) දක්වා ඔහු රක්ෂිත බන්ධනාගාර ගත කරන ලෙස නියෝග කරනු ලැබීය.තණමල්විල ප්‍රදේශයේ පදිංචි මේ සැකකරු කලක් යුද හමුදා සේවයේ සිට ඉන් ඉවත් වූවකු වන අතර ගම්පොළ පුස්සැල්ලාව ඩෙල්ටා ගැමුණුපුර ප්‍රදේශයේ පදිංචි විසි හැවිරිදි (20) තරුණියක සමඟ වසරකට අධික කාලයක් පුරා ප්‍රේම සම්බන්ධතාවක් ඇතිකරගෙන තිබී ඇත.වැඩිහිටියන්ගේ කැමැත්ත මත තරුණිය මේ ප්‍රේම සම්බන්ධතාව පවත්වාගෙන ගියද මොහුගේ අදහස් නොගැළපීම නිසා ඇය එම ප්‍රේමයට විරුද්ධ වී එය නතර කර ඒ බව ඔහුට දන්වා තිබේ. ඒ අනුව ඇගේ නිවෙසට පැමිණ ඇති මේ පෙම්වතා පාන්දර 4ට අවදි වී පෙම්වතියට කතා කොට ඇගෙන් නැවතත් මේ පිළිබඳව විමසා ඇති අතර එහිදී එම තරුණිය මේ ප්‍රේමයට විරුද්ධ බව පවසා ඇත.ඒ සමඟම මොහු අතේ තිබූ පිහියෙන් ඇගේ ගෙල කපා ඔහු අසල තිබූ ළිඳට පැන තිබේ. නිවැසියන් හා ගම්වාසීන් එක්ව තරුණිය වහාම පුස්සැල්ලාව වහුගපිටිය රෝහලට ඇතුළත් කොට ඇති අතර තරුණයා පිළිබඳ සොයා බැලීමේදී ඔහු ළිඳට පැන ඇති බව දැක ඔහුද ගොඩගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r1312307</link>
    <topic>කුකුළු සොරකමේ ගියතඩි පිඹුරෙක් දැලේ</topic>
    <author>ඡායාරූපය සහ සටහන - කන්තලේ සමූහ</author>
    <content>කන්තලේ 84 ප්‍රදේශයේ නිවෙස්වලට පැමිණ කුකුළන් විශාල ප්‍රමාණයක් අතුරුදහන් කළ දැවැන්ත අඩි 15ක් පමණ දිගැති පිඹුරකු පෙරේදා (28) දැඩි වෙහෙසක් දරා කොටුකර ගැනීමට එම ජනපද වැසියන් සමත්වූහ. ඒ වනවිට හාවකු ගිල දමා සිටි මේ දැවැන්ත පිඹුරා වනජීවි නිලධාරින් පැමිණ නිරුපද්‍රිතව රැගෙන ගොස් සෝමාවතී ජාතික වනෝද්‍යානයට මුදාහැරියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r1312308</link>
    <topic>ගම්පහ පුරන් කුඹුරු අස්වැද්දීමේ ඉලක්කය 2013 වසරේදී සපුරලා</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික් කෘෂිකර්ම කමිටුවේ 2013 වසරේ අවසන් රැස්වීම පසුගියදා ගම්පහ මහ දිසාපති ජේ. ජේ. රත්නසිරි මහතාගේ ප්‍රධානත්වයෙන් ගම්පහ දිසාවේ අදාළ අංශ ප්‍රධානීන්ගේ සහභාගිත්වයෙන් ගම්පහ දිසා ලේකම් කාර්යාලයේදී පැවැත්විණ.ඒ අනුව ගම්පහ දිස්ත්‍රික් ගොවිජන සංවර්ධන දෙපාර්තමේන්තු‍ව ඉදිරිපත් කළ පුරන් කුඹුරු අස්වැද්දීමේ වැඩසටහනේ ඉලක්ක 100% භෞතික හා මූල්‍ය ප්‍රගතියක් ලබා ඇති බව සංඛ්‍යා ලේඛන ඉදිරිපත් කරමින් පෙන්වා දුන්හ.ගම්පහ ප්‍රාදේශීය ලේකම් කොට්ඨාසයේ පුරන් කුඹුරු ව්‍යාපෘති එකක් සඳහා දළ ඇස්තමේන්තුව රුපියල් මිලියන 0.50ක් වූ අතර වගාකිරීමට අපේක්ෂිත අක්කර ප්‍රමාණය 20කි. ඒ සඳහා ප්‍රතිලාභීන් 62ක් වූ අතර භෞතික හා මූල්‍ය ප්‍රගතිය දෙසැම්බර් මුල් සතිය වනවිටම 100%කි.අත්තනගල්ල ව්‍යාපෘති එකක්වූ අතර, දළ ඇස්ත‍මේන්තුව රුපියල් මිලියන 0.25කි. වගා කිරීමට අපේක්ෂිත අක්කර ප්‍රමාණය 15කි. ප්‍රතිලාභීන් 28 දෙනෙකි. දෙසැම්බර් මුල් සතියට භෞතික ප්‍රගතිය 100%කි. මීරිගම ව්‍යාපෘති දෙකක් වූ අතර දළ ඇස්තමේන්තුව රුපියල් මිලියන 0.57කි. වගා කිරීමට අපේක්ෂිත අක්කර 45කි.ප්‍රතිලාභීන් 225කි. මූල්‍ය හා භෞතික ප්‍රගතිය 100%කි. දිවුලපිටිය ව්‍යාපෘති 06කි. දළ ඇස්තමේන්තුව රුපියල් මිලියන 1.58කි.වගාකිරීමට නියමිත අක්කර 68කි. ප්‍රතිලාභීන් 207කි. දෙසැම්බර් වනවිට මූල්‍ය හා භෞතික ප්‍රගතිය 100%කි. කටාන ව්‍යාපෘති 1කි. දළ ඇස්තමේන්තුව රුපියල් මිලියන 0.60කි. අක්කර ප්‍රමාණය 40කි. ප්‍රතිලාභීන් 60කි. මූල්‍ය හා භෞතික ප්‍රගතිය 100%කි.මේ අනුව ගම්පහ දිස්ත්‍රික්කයේ 2013 වසරේ පුරන් කුඹුරු අස්වැද්දීමේ ව්‍යාපෘති සංඛ්‍යාව 11ක් වූ අතර දළ ඇස්තමේන්තුව රුපියල් මිලියන 3.5කි. වගාකිරීමට අපේක්ෂිත අක්කර ප්‍රමාණය 188කි. ප්‍රතිලාභීන් 582කි.මේ අතර පුරන් කුඹුරුවල නැවත වී වගාව කළ නොහැකි ස්ථානයන්හි වෙනත් භෝග වගා සඳහා ද පුරන් කුඹුරුවල මිරිදිය මත්ස්‍ය වගාව සඳහා ද එක් එක් ප්‍රාදේශීය ලේකම් කොට්ඨාසවලින් අයැදුම්පත් ඉදිරිපත් කර ඇති බවද හෙළිවිය.ඒ අනුව එළවළු වගාව සඳහා නිට්ටඹුව, දොම්පෙ, වෑකේ, බඩල්ගම ප්‍රදේශවලින් අයැදුම්පත් ඉදිරිපත් කර ඇති බවත්, මිරිදිය මත්ස්‍ය වගාවට ජාඇළ, කැලණිය, උඩුගම්පල, වල්පිට, පමුණුගම යන ප්‍රදේශවලින් අයැදුම්කර ඇති බවද හෙළිකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r1312309</link>
    <topic>පොහොර නැතිවගොවියෝ දුකෙන්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>හොරණ ප්‍රදේශයේ කුඹුරු ගොවීන්ට මේ කන්නයේ දෙවන අදියර සඳහා අවශ්‍ය යූරියා පොහොර හිඟයක් පවතින බව හොරණ කනන්විල ගොවිජන සේවා කාර්යාලයෙන් වාර්තාවේ.ඉකුත්දා මේ කාර්යාලයට පොහොර ලබාගැනීමට ගිය ගොවීන්ට අවශ්‍ය පොහොර නොමැතිව හිස් අතින් ඒමට සිදුවූ බව ගොවීහු කියති.මෙයට ප්‍රධාන හේතුව වී ඇත්තේ ගොවිජන සේවා කාර්යාලයෙන් ඇනවුම් කරන ලද අවශ්‍ය පොහොර ප්‍රමාණය නොලැබීම යැයි නිලධාරිහු කියා සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r13123010</link>
    <topic>කුසුමාවතී ‘මිය’ ගියාද- ආයතන ප්‍රධානියා එයා ‘ෂෝට් ලිව්’ ගියාමියගියේ යන ගමන්ද</topic>
    <author>පොල්ගහවෙල සමූහ එල්. පී. තිලකරත්න</author>
    <content>අමුතුම තාලයේ ‘මිය - යෑමක්’ පිළිබඳව රසවත් පුවතක් පසුගියදා රජයේ කාර්යාලයකින් වාර්තා විය. වාර්තා වන අන්දමට සිද්ධිය මෙසේය. එම ආයතනයේ ප්‍රධානියා කරුණාපාල මහතා ඉතාමත් සම්ප්‍රදායික රාජ්‍ය නිලධාරියකු වූ අතර, සෑම නිලධාරියකුටම ඉතාමත් ගෞරව සහිතව කතාකිරීම ද කරුණාපාල මහතාගේ සිරිතක් විය.ප්‍රියන්ති මිය, කුමාර මහතා, තුෂාරි මෙනවිය, ආදී ලෙස ඇමතීම ඔහුගේ සිරිත විය.එදා බදාදා දිනයක් වූ අතර, කුසුමාවතී මෙනවිය තරමක් කලින් කෙටි නිවාඩුවක් රැගෙන ගෙදර ගියාය. සවස තුනට පමණ කාර්යාල කාර්ය සහායක ඇමතූ කරුණාපාල මහතා ‘කමල් - කුසුමාවති මිය - ගියාද’ ලෙස ඇසීය.ආයතන ප්‍රධානියාගේ මෙම ප්‍රකාශයත් සමගම කාර්යාල කාර්ය සහායකයා උඩ ගොස් බිම වැටිණි.“ඇයි..... ඇයි..... සර් කුසුමාවතී මිස් ෂෝටි ලිව් ගියානේ” යන ගමන්ද මිය ගියේ ලෙස ඇසීය.මේ ප්‍රකාශයත් සමගම ආයතන ප්‍රධානියා ද අන්ද මන්ද විය.“කුමාර මොන මිය යාමක් ගැන ද තමුසේ කියන්නේ. මම ඇහුවේ කුසුමාවතී නෝනා කලින් ගියාද කියලයි” ලෙස කීය.“ නැහැ සර්.... සර් ඇහුවේ කුසුමාවතී මිය - ගියාද” කියලා යැයි යටහත් පහත්ව පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r13123011</link>
    <topic>කුරුණෑගල  පෙරටු කාර්යාලක්‍රමය ක්‍රියාවට</topic>
    <author>වයඹ පළාත් සංචාරක සේන ඉදිරිසිංහ</author>
    <content>රාජ්‍ය ප්‍රතිපත්තිය අනුව දීපව්‍යාප්තව ක්‍රියාත්මක කැරෙන පෙරටු කාර්යාල පිහිටුවීමේ ක්‍රමවේදය නිසා මහජනතාවගේ අවශ්‍යතාවයන් සපුරා ගැනීමට පහසු වන බව කුරුණෑගල ප්‍රාදේශීය සභාවේ සභාපති පැට්ට්‍රික් කරුණාසිංහ මහතා ප්‍රාදේශීය සභාවේ මාසික රැස්වීමේදී ප්‍රකාශ කළේය.කුරුණෑගල ප්‍රාදේශිය සභාවේ පෙරටු කාර්යාලය ලබන 15 දා සිට ක්‍රියාත්මක කැරෙන බව ද සභාපතිවරයා පැවැසීය.පෙරටු කාර්යාල පිහිටුවීමේ සංකල්පය ඉතාම වැදගත් කටයුත්තක් බවත් ජනතාවට කාර්යක්ෂම සේවයක් සලසා දීමට මහජන නියෝජිතයන් සහ රාජ්‍ය නිලධාරීන් ගේ සහාය ලැබිය යුතු බවත් සිසිර සේනාරත්න මහතා (එජනිස) මෙහිදී පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=r13123012</link>
    <topic>හෝමාගම ලියන්වලට නව දුම්රිය ස්ථානයක්</topic>
    <author>මංජුල හිරිපිටිය හෝමාගම සංචාරක</author>
    <content>හෝමාගම ලියන්වල නව දුම්රිය ස්ථානය විවෘත කර ජනතා අයිතියට පත් කිරීම ජල සම්පාදන හා ජලාපවහන ඇමැති දිනේෂ් ගුණවර්ධන හා දුම්රිය සාමාන්‍යාධිකාරී බී. ඒ. සී. ආරියරත්න මහත්වරුන්ගේ ප්‍රධානත්වයෙන් පැවැත්විණි.මෙහිදි අදහස් දැක්වූ ඇමැති ගුණවර්ධන මහතා මෙසේ පැවසීය.කැලණිවැලි දුම්රිය මාර්ගයේ පිහිටා ඇති ලියන්වල ගම්මානය 1795 දී පටන් ජනාවාස පවතින ගම්මානයක්.වසර සියයකට වඩා ඉතිහාසයක් ඇති කැලණිවැලි දුම්රිය මාර්ගය රටේ සෙසු දුම්රිය මාර්ගවලට වඩා අභියෝග රැසක් මැද පවත්වාගෙන යන මාර්ගයක් ලෙස හඳුන්වන්නට පුළුවන්.දුම්රිය සාමාන්‍යාධිකාරි බී. ඒ. පී. ආරියරත්න මහතා - මෙම දුම්රිය මාර්ගයේ තිස්පස්වැනි දුම්රිය ස්ථානය ලියන්වල නව ස්ථානයයි.පසුගිය මාසවලදී දුම්රිය හරස් මාර්ගවල රිය අනතුරු සිදුවී මිනිස් ජීවිත නැතිවීමට පටන් ගත්තා. සෑම දුම්රිය හරස් මාර්ගයකටම විදුලි සංඥා පුවරු සවිකිරීමට දුම්රිය දෙපාර්තමේන්තුවට හැකියාවක් නැහැ. මේ පිළිබඳව අවධානය යොමු කළ ජනාධිපතිතුමා දුම්රිය හරස් මාර්ගවලට පොලිස් දෙපාර්තමේන්තුවේ සහයෙන් ආරක්ෂිත ගේට්ටු දැමීමට පියවර ගත්තා. එය අපට විශාල සහනයක් වුණා.මෙහිදී හෝමාගම දුම්රිය ස්ථානයෙන් ප. ව. 1.35ට පාසල් සිසුන් හා හෝමාගම රෝහලට පැමිණෙන විශාල පිරිසක් අවිස්සාවේල්ලට ගමන් ගත් දුම්රිය කලක සිට ධාවනය අත්හිටුවීම පිළිබඳව සාමාන්‍යාධිකාරී ආරියරත්න මහතාට දන්වාලීමෙන් පසු ඒ මහතා හෝමාගම රෝහල, දුම්රිය ස්ථානයේ සිට අවිස්සාවේල්ල දක්වා කෙටි ධාවන දුම්රියක් යොදවන බව දන්වා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=s1312301</link>
    <topic>‘ක්‍රිකට් පිටියේ රිදී සීනුව’ නිහඩවී වසරයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවට සැමවිටම ආදරය කළ ‘ක්‍රිකට් පිටියේ රිදී සීනුව’ නිහඩවී වසරක් ගෙවෙයි. මහා ප්‍රතාපවත් පෞරුෂයකින් හා මිත්‍රශිලී කටහඩකින් පරිපූර්ණවු ලොව අති විශිෂ්ටතම ගවේෂණාත්මක ක්‍රිකට් විස්තර විචාරක ටෝනි ග්‍රෙග් මහතා මියගිය පුවත දැඩි කම්පනයක් මෙන්ම, එක්තරා සිහිනයක් බඳුය.තම ස්වාමියා වියෝවී දොලොස් මහක් ගතවෙද්දී බිරිඳ විවියන් ග්‍රෙග් තවමත් හඬාවැලපෙනු ඇත. සෑම් හා බියු දියණියන් දෙදෙනාට මාක් හා ටොම් පුතනුවන්ලාට පමණක් නොව ඔහුට ආදරය කළ ලක්ෂ ගණන් මිනිසුන්ට හඳ සසල කරන පුවතක් විය.මියයන්නට මාස කිහිපයකට පෙර පිළිකා රෝගය වැළදී ඇති බව දැන තම බිරිය සමග එක්වී රෝගයට එරෙහිව සටන් කරන බව පැවැසුවද, ඔස්ට්‍රේලියාවේ සාන්ත වින්සන්ට් රෝහලේදී ඔහුට ජීවිතයෙන් සමුගන්නට සිදුවිය. එහෙත් ටෝනි ග්‍රෙග් මහතාගේ අවසන් සහතිකයේ ලියවුණේ මරණයට හේතුව හෘදයාබාධයක් බවය.වසර 66ක් ජීවිත කාලයේ වැඩි හරියක්ම ක්‍රිකට් පිටිය තුළත් ක්‍රීඩා විචාරක අට්ටාලයේත් ගතකළ ටෝනි ග්‍රෙග් මහතාගේ අවසන් විස්තර ප්‍රකාශය ශ්‍රී ලංකාවේ පැවැති විස්සයි-20 ක්‍රිකට් තරගාවලිය වීම විශේෂත්වයකි.ටෝනි ග්‍රෙග් මහතා ශ්‍රී ලංකාවට හා ශ්‍රී ලංකා ක්‍රිකට් ක්‍රීඩාවට මහත්සේ ඇලුම් කළ අයෙකි. වසර 1996 ලෝක කුසලානය ශ්‍රී ලංකාව දිනාගන්නා බවට කල්තියාම අනාවැකියක් පළ කිරීමට තරම් ටෝනි ග්‍රෙග් මහතාගේ අවධානය ශ්‍රී ලංකාව වෙත යොමුව තිබුණි. ටෝනි ග්‍රෙග් මහතා සතු තාක්ෂණික දැනුම හා ලෙන්ගතුකමට හොඳම උදාහරණයක් වුයේ දිගන් දිගටම මුරලි බේරාගැනීමට රූපවාහිනී වැඩ සටහන් සම්පාදනය කිරීමය.ටෝනි ග්‍රෙග් මහතා මියගිය 2012 දෙසැම්බර් 29දා ශ්‍රී ලංකා පිල ඔස්ට්‍රේලියාවේ ක්‍රිකට් තරග සංචාරයකයෙදී සිටියේය. ශ්‍රී ලංකා-ඔස්ට්‍රේලියා තෙවැනි ටෙස්ට් තරගය පැවැති සිඩ්නි පිටියේදී දෙපිලේම ක්‍රීඩකයෝ ටෝනි ග්‍රෙග් මහතාගේ නිසල දේහයට ගෞරවය දැක්වුවේය.ටෝනි ග්‍රෙග් මහතා අසනීපවී සිටියදී විවිධ ආගමික වතාවත් සංවිධානය කළ ශ්‍රී ලංකිකයෝ සුවය පතා ආශිර්වාද කිරීමට ද අමතක නොකළහ.ශ්‍රී ලංකාවේ සංචාරක සන්නාම තානාපතිවරයකු ලෙසද කටයුතු කළ ටෝනි ග්‍රෙග් මහතා නැති විස්තර ප්‍රකාශක කුටිය දැන් හැම්ලට් කුමරු නොමැති රඟ මඩලක් වැනි යැයි පැවැසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=s1312302</link>
    <topic>චන්දිමාල්ගෙන් අර්ධ ශතකයක්</topic>
    <author/>
    <content>දිනේෂ් චන්දිමාල් මාස එකොළහකට පසුව අර්ධ ශතකයක් වාර්තා කරමින් පාකිස්තානයට එරෙහිව අබුඩාබි හි පසුගිය සිකුරාදා පැවැති පස්වැනි හා අවසාන ජාත්‍යන්තර එක්දින ක්‍රිකට් තරගයේ ශ්‍රී ලංකාව කඩුලු දෙකක තියුණු ජයග්‍රහණයක් කරා ගෙන ගියේය.තරගමාලාවෙන් කළින්ම අත්වූ පරාජයට යම් සැනසිල්ලක් එක්කර ගනිමින් ලබා ගත් මේ ජයග්‍රහණය නිසා තරග පහකින් සමන්විත එක්දින තරගමාලාවේ පරාජයේ පරතරය තරග 2-3ක් දක්වා අඩුකර ගැනීමට ශ්‍රී ලංකා කණ්ඩායමට හැකිවිය.මීට පෙර සිය අවසන් එක්දින අර්ධ ශතකය පසුගිය ජනවාරියේදී ඔස්ට්‍රේලියාවට එරෙහිව ලබා ගෙන සිටි චන්දිමාල් පන්දු 70කින් නොදැවී ලකුණු 64ක් ලබා ගත් අතර ලකුණු අමුණමින් වාර්තා කළ ඒ ඉනිමට හතරේ සහ හයේ පහර ඇතුළත්ව තිබුණේ 1 බැගින් පමණි.අංක 10 පිතිකරු අජන්ත මෙන්ඩිස් (නොදැවී 19) සමග ලකුණු 40ක තරගයේ ජයග්‍රාහී සබඳතාවක් ගොඩනගමින් චන්දිමාල් ඔහුගේ කණ්ඩායම ඕවර 49.4ක් ඇතුළත 235-8ක මුළු ලකුණු ප්‍රමාණයක් කරා ගෙන ගියේය.“මට ඇති සතුට කොච්චරද කියලා කියන්න බැහැ” තරගයෙන් පසුව චන්දිමාල් කියා සිටියේය. “සමහර අවස්ථාවල මම කලබලයෙන් සිටි නිසා අපට ජයග්‍රහණය කරා යන්න උපකාර කළ, අනෙක් අන්තයේ සිටි මෙන්ඩිස්ටත් ගෞරවය හිමිවෙන්න ඕන” යැයි ‘තරගයේ වීරයා’ චන්දිමාල් පැවසීය.මේ තරගමාලාවේ අවසන් අදියරේ ප්‍රතිවාදීන්ට බලපෑමක් කිරීමට සමත් වූ ලසිත් මාලිංග ගේ ලකුණු 57කට කඩුලු 4ක පන්දු යැවීම හමුවේ පාකිස්තානය ලකුණු 232කට දැවී ගියේය. ඩිල්ෂාන් ඔහුගේ ඉනිමේ 31 වැනි ලකුණ ලබා ගත්විට ඔහු ජාත්‍යන්තර එක්දින ක්‍රිකට් ලකුණු 8000 සම්පූර්ණ කළ 6 වැනි ශ්‍රී ලාංකික පිතිකරුවා බවට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=s1312303</link>
    <topic>ගුල් ගෙදර යවන්න - වකාර්</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>දණිසේ ආබාධය කට ලක්වූ පාකිස්තාන වේග පන්දු යවන ක්‍රීඩක උමාර් ගුල් ශ්‍රී ලංකාවට එරෙහි ටෙස්ට් ක්‍රිකට් තරගමාලාවට කැඳවනවාට වඩා ශරීර සෞඛ්‍ය යෝග්‍යතාව සම්පූර්ණ කරගන්නා තෙක් ඔහුට තව දුරටත් කාලය ලබා දිය යුතුව තිබිණැයි පාකිස්තානයේ හිටපු සුපිරි වේග පන්දු යවන්නකු වන වකාර් යූනුස් පවසයි.“උමාර් මේ තරගමාලාවට ක්‍රීඩා කළ යුතුයි කියා මා හිතන්නේ නැහැ. ක්‍රිකට් ක්‍රීඩාවේ දීර්ඝ ඉසව්වට ඔහු තවමත් සූදානම් නැහැ” යැයි වකාර් ප්‍රකාශ කරයි.“මට ඔහු ගැන බියක් දැනෙනවා. ඔහුට තව කල් අවශ්‍යයි. ආපසු ටෙස්ට් ක්‍රිකට් ක්‍රීඩාවට තල්ලු කිරීමට පෙර ඔහු මීට වඩා දේශීය ක්‍රිකට් ක්‍රීඩා කළ යුතුව තිබුණා.”පාකිස්තාන කණ්ඩායමේ දකුණු අප්‍රිකානු සංචාරයේදී තුවාල ලැබූ 29 හැවිරිදි ගුල් පසුගිය මැයි මාසයේ මෙල්බර්න්හිදී දණිසේ ශල්‍යකර්මයකට බඳුන් විය.ටෙස්ට් කඩුලු 163ක් හා එක්දින කඩුලු 168ක් ලබා ගැනීමෙන් පසුව පාකිස්තාන ක්‍රිකට් කණ්ඩායමේ වඩාත්ම පළපුරුදු පන්දු යවන්නා බවට පත්ව සිටින උමාර් ගුල්, ශ්‍රී ලංකාවට එරෙහි අවසන් එක්දින තරග තුන ට සහ ත්‍රිත්ව ටෙස්ට් තරගමාලාව සඳහා කැඳවනු ලැබීය.දණිසේ ශල්‍යකර්මයකින් පසුව යළි තමන්ගේ උපරිම ක්‍රීඩා තත්ත්වයට පිවිසීමට වේග පන්දු යවන්නෙකුට වැඩි කාලයක් ගතවන බව පවසන වකාර් යූනුස්, “මම නම් කිසිවිටෙකත් මේ අවස්ථාවේ ගුල් ව ටෙස්ට් තරගවලට තෝරා ගන්නේ නැහැ” යැයි කියා සිටී.“මා නම් කැමති ගුල් ව ආපසු පාකිස්තානයට යවා තරග යෝග්‍යතාව යළි සම්පූර්ණ කර ගැනීම සඳහා ඔහු වැඩිපුර දේශීය පළමු පෙල තරගවල ක්‍රීඩා කරනු දකින්නයි” වකාර් වැඩි දුරටත් කියයි.මේ අතර, එළැඹෙන ටෙස්ට් තරගමාලාව හමුවේ දෙපිලේ ම නායකයෝ මානසික ප්‍රබෝධයක් ලැබ සිටිති.පාකිස්තානය සමග පැවැති අවසාන එක්දින තරගය ජය ගැනීමට හැකිවීම ගැන ඇන්ජලෝ මැතිව්ස් සතුට ට පත්ව සිටින අතර ශ්‍රී ලංකාවට එරෙහිව මෙන් ම ඊට පෙර දකුණු අප්‍රිකාව සමග පැවැති එක්දින තරගමාලාවේද ලබා ගත් ‘විශේෂ ජයග්‍රහණ’ පිළිබඳව මිස්බා උල්-හක් ප්‍රීතියට පත්ව සිටී.ටෙස්ට් තරග බිමේදී ශ්‍රී ලංකාව වැඩියෙන් ම පරෙස්සම් විය යුතුව ඇත්තේ සයීඩ් අජ්මාල් ගෙනි. ඔහු වැඩිම කඩුලුලාභීන්ගේ ලැයිස්තුවේ ඉහළින් ම සිටින්නේ ඔහුගේ පන්දු යැවීමේ තිබෙන සුවිශේෂ දක්ෂතාව නිසා ය. මේ සුපිරි දඟ පන්දු යවන්නා ජාත්‍යන්තර ක්‍රිකට් තරග බිමට පිවිසියේ ජීවිතයේ පමා වී වයස අවුරුදු 30 දී ය.අජ්මාල් දැන් 36 වැනි වියෙහි පසුවෙයි. “ඔහු පන්දුව පාලනය කරන්නේ මැජික්කාරයෙක් වගෙයි. ඔහු ඉතාම හොඳ පන්දු යවන්නෙකි. අපි ටෙස්ට් තරගවලදී එයා ගැන විශේෂ අවධානයකින් සිටිය යුතුයි” මැතිව්ස් කියයි.“එක්දින තරගමාලාවෙන් ගත හැකි ධනාත්මක දේවල් ගොඩක් අපට තියෙනවා. අපි ක්‍රීඩා කළේ රංගන හේරත් හා මහේල ජයවර්ධන නැතිවයි. අශාන් ප්‍රියන්ජන ‘බැට්’ කරපු ආකාරය අනුව ටෙස්ට් තරග සඳහා අපට සම්පූර්ණ ශක්තිය තියෙනවා. ටෙස්ට් තරගමාලාවේදී මීට වඩා තරගකාරී වෙන්න අපට පුළුවනි.”ටෙස්ට් තරගමාලාව හමුවේ ශ්‍රී ලංකාවේ ප්‍රධානතම අවශ්‍යතාව වනුයේ ධනාත්මකව සිටීම බව මැතිව්ස් ගේ අදහස වී තිබේ. “ධනාත්මක ආකාරයකින් අප ටෙස්ට් තරගවලට අවතීර්ණ විය යුතුයි. පාකිස්තානය සතුව ඉතාමත් ප්‍රබල පන්දු ප්‍රහාරයක් තියෙනවා. නමුත් ඊට මුහුණ දීමට සමත් පිතිකරුවන් අපට ඉන්නවා. ඒ නිසා අපි වඩාත් උපායශීලීව ප්‍රතිප්‍රහාර එල්ල කළ යුතුයි. ඒ ශක්තිය අපට තියෙනවා” යැයි ශ්‍රී ලංකා නායකයා විශ්වාසයෙන් යුතුව පවසයි.එක්දින තරග මෙන් නොව ටෙස්ට් යනු වෙනම ම පන්දු ක්‍රීඩාවක් වන බැවින් මූලික සිද්ධාන්ත සමග බැඳී සිටිය යුතු බව පාකිස්තාන නායක මිස්බා උල්-හක් කියයි. “මොකද, ශ්‍රී ලංකාව මේ තත්ත්වයන් ඉදිරියේ දක්ෂයන් බව අප දන්නවා. සංගක්කාර හා මහේල වැනි ක්‍රීඩකයන් එක්ක ඔවුන් හොඳ කණ්ඩායමකි.ඒ නිසා අපි හොඳ ක්‍රීඩාවක් කිරීම අත්‍යවශ්‍යයි. හේරත් දක්ෂ පන්දු යවන්නෙකි. ඔවුනට හේරත් යනු ප්‍රධාන අවියකි. ඔහු ඉහළම තලයේ ක්‍රීඩකයෙක් නිසා ඉදිරියේ තිබෙන්නේ තියුණු තරගයකි.” ශ්‍රී ලංකා කණ්ඩායම ඊයේ උදය වරුවේ අබුඩාබි ක්‍රීඩාංගණයේදී ‘නෙට්’ පුහුණුවේ නිරත විය. පළමු ටෙස්ට් ගැටුම හෙට අඟහරුවාදා අබුඩිබි හි දී ආරම්භ වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=s1312304</link>
    <topic>එංගලන්තයයළි පරදී</topic>
    <author/>
    <content>අළුබඳුන ටෙස්ට් තරගමාලාවේ මෙල්බර්න් නුවර පැවැති සිවුවැනි තරගයෙන් කඩුලු 8ක පහසු ජයක් වාර්තා කළ ඔස්ට්‍රේලියාව තරග 5කින් සමන්විත තරගමාලාව 4-0ක් ලෙස සියතට ගැනීමට සමත්විය.එංගලන්තය ලබාදුන් ලකුණු 231ක ඉලක්කය ඊයේ උදෑසන ඔස්ට්‍රේලියානුවන් සපුරා ගත්තේ කඩුලු 2ක් පමණක් දැවීයාමෙන් අනතුරුවය.ආරම්භක පිතිකරු ක්‍රිස් රොජර්ස් ලකුණු 116ක් වාර්තා කළ අතර ශේන් වොට්සන් නොදැවී ලකුණු 83ක් රැස් කළේය. තරගයේ වීරයා සම්මානය හිමිවූයේ එංගලන්ත පළමු ඉනිමේ කඩුලු 5ක් හා දෙවැනි ඉනිමේ කඩුලු 3ක් දවාලූ මිචෙල් ජොන්සන්ටය.එංගලන්තය පළමු ඉනිම-255 යි. කෙවින් පීටර්සන් 71, මයිකල් කාබෙරි 38 (මිචෙල් ජොන්සන් 63/5, රයන් හැරිස් 47/2) සහ දෙවැනි ඉනිම – 179යි. ඇලිස්ටෙයාර් කුක් 51, කෙවින් පීටර්සන් 49 (නේදන් ලියොන් 50/5, මිචෙල් ‍‍ජොන්සන් 25/3)ඔස්ට්‍රේලියාව පළමු ඉනිම-204යි. බ්‍රැඩ් හැඩින් 65, ක්‍රිස් රොජර්ස් 61 (ජෙම්ස් ඇන්ඩර්සන් 67/4, ස්ටුවර්ට් බ්‍රෝඩ් 45/3) සහ දෙවැනි ඉනිම 231/2යි. ක්‍රිස් රොජර්ස් 116, ශේන් වොට්සන් ‍නොදැවී 83යි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=s1312305</link>
    <topic>ශ්‍රී ලංකාව වසර පහකට පසුව හොං‍කොං සෙවන්ස් යයි</topic>
    <author>ෆවුස් මොහොමඩ්</author>
    <content>ආසියානු සත් සාමාජික රගර් තරගබිමේ තුන්වැනි තැන අත්කර ගනිමින් පෙරළිකාර කණ්ඩායම බවට පත්වූ ශ්‍රී ලංකාව ලොව අංක එකේ සත් සාමාජික තරගාවලිය වන 'හොංකොං සෙවන්ස්' තරගාවලිය නියෝජන කිරීමේ අවස්ථාව යළි උදාකර ගත්තේය.ලෝක රගර් පිටියේ ප්‍රබලතම කණ්ඩායම් තරග වදින හොංකොං සෙවන්ස් තරගාවලියට ශ්‍රී ලංකාව මෙසේ සුදුසුකම් ලැබුවේ ආසියානු සත් සාමාජික රගර් තරග සමස්ත තරගමාලාවේ ලකුණු 37ක් ලබා තුන්වැනි ස්ථානය හිමිකර ගැනීමේ හේතුවෙනි. එහි පළමු ස්ථානය හිමිවූයේ ලකුණු 47ක් ලැබූ ජපානයටය. හොං‍කොං පිල ලකුණු 45ක් ලබා දෙවැනි තැනට පත්විය.මීට පෙර හොංකොං සෙවන්ස් තරගාවලිය නියෝජනය කළේ ආසියාවේ පළමු හා දෙවැනි ස්ථාන ලැබූ රටවල් පමණි.එහෙත් ආසියා රගර් තරගබිමේ මෙන්ම පසුගිය දෙවසරක කාලය පුරා දේශීය හා විදේශීය තරගබිමේ ශ්‍රී ලාංකීය රගර් ක්‍රීඩාවේ ප්‍රගතිය සමාලෝචනයකට ලක් කළ ලෝක රගර් සංගමය (අයි.ආර්.බී.) ‍හොංකොං සෙවන්ස් තරගාවලියට ‍ආසියාවේ තුන්වැනි තැන ලැබූ ශ්‍රී ලංකාව ද ඇතුළත් කර ගැනීමට පසුගියදා තීරණය කළේය.ආසියානු රගර් සංගමයේ ලේකම්වරයා ලෙස පත්වූ ශ්‍රී ලංකා රගර් සංගමයේ සභාපති අසංග සෙනෙවිරත්න මහතා විසින් කරනු ලැබූ ශ්‍රී ලංකා රගර් ක්ෂේත්‍රය මෑතකදී ලැබූ ප්‍රගතිය පිළිබඳ කරුණු දැක්වීම හා ‍‍හොංකොං සෙවන්ස් තරගාවලියට ආසියාවේ තුන්වැනි රටත් එක්කර ගැනීමේ යෝජනාව මත ශ්‍රී ලංකාවට මේ අවස්ථාව උදාවූ බව ශ්‍රී ලංකා රගර් සංගම‍යේ ලේකම් රිස්ලි ඉල්යාස් මහතා 'දිනමිණ'ට පැවැසීය.'අපේ ක්‍රීඩකයන්ට නැවත වතාවක් හොංකොං සෙවන්ස් තරගාවලිය නි‍යෝජනය කිරීමේ අවස්ථාව උදාවුණේ ආසියානු රගර් පිටියේ විශිෂ්ට දස්කම් දැක්වූ නිසයි. ඒ තත්ත්වයට අපේ ක්‍රීඩකයන් පැමිණියේ කාල්ටන් සෙවන්ස් තරගාවලිය හරහායි.දේශීය වගේම විදේශීය ක්‍රීඩකයන්ගේ සහභාගිත්වය නොඅඩුව ලැබුණු කාල්ටන් සෙවන්ස් තරගාවලිය දේශීය රගර් පිටියේ පෙරළියක් සිදුකළා. අද එහි ප්‍රතිළුලය තමයි ශ්‍රී ලංකාවට යළි හොං‍‍කොං සෙවන්ස් තරගාවලිය නියෝජනය කිරීමේ අවස්ථාව උදාවීම. ‍වසර ගණනාවකට පසුව ශ්‍රී ලංකාවට නැවත හොං‍‍කොං සෙවන්ස් තරගාවලියේ දොරටු විවර කිරීමට රගර් සභාපති අසංග සෙනෙවිරත්න මහතාගේ කැපවීම ඉතා වැදගත් වුණා.ඔහුගේ නායකත්වය හා මග පෙන්වීම මත ආසියාවේ මෙන්ම ලෝක රගර් පිටියේත් කැපී පෙනෙන දස්කම් දැක්වීමට අපේ ක්‍රීඩකයන්ට අවස්ථාව ලැබුණා.' ඉල්යාස් මහතා කීවේය.ශ්‍රී ලංකාව අවසන් වරට හොංකොං සෙවන්ස් තරගාවලිය නියෝජනය කරනු ලැබුවේ 2008 වසරේදීය. ඒ අනුව ලබන වසරේ මාර්තු මස පැවැත්වෙන හොං‍කොං සෙවන්ස් තරගාවලියට ශ්‍රී ලංකාව එක්වන්නේ වසර පහකට පසුවය.'හොංකොං සෙවන්ස් තරගාවලියට එක්වීම ශ්‍රී ලංකාව ලැබූ විශාල ජයග්‍රහණයක්. මෙවැනි ලෝක මට්ටමේ තරගාවලියකට ක්‍රිඩා කිරීමට අපේ ක්‍රීඩකයන්ට පුහුණුවීම් ඉතා වැදගත්. ඒ සඳහා ‍එංගලන්තයේ හිටපු ලෝක පූජිත සත් සාමාජික රගර් ක්‍රීඩක බෙන් ගොලින්ස්ගේ සහාය නැවත ලබා ගැනීමට අපි ඉදිරියේදී කටයුතු කරනවා.ඔහු වැනි පුහුණුකරුවකුගේ සේවය මෙවැනි අභියෝගාත්මක තරගාවලියකට වැදගත්වෙනවා. ඔහු සමග කටයුතු කිරීමට පසුගිය ආසියානු සත් සාමාජික රගර් තරගමාලාවේ පුහුණුකරු වූ නිල්ෆර් ඉබ්‍රාහිම්ට හැකිවේවි.' ඉල්යාස් මහතා කියා සිටි‍යේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=s1312306</link>
    <topic>කලිස්ගෙන් වාර්තා</topic>
    <author/>
    <content>සංචාරක ඉන්දියාවට එරෙහිව සිය අවසන් ටෙස්ට් තරගයට ක්‍රීඩා කරන දකුණු අප්‍රිකාවේ විශිෂ්ටතම තුන් ඉරියව් ක්‍රීඩක ජාක් කලිස් ඊයේ වාර්තාගත ශතකයක් රැස් කිරීමට සමත්විය.ඒ අනුව සිය අවසන් ටෙස්ට් තරගයේ දී ශතකයක් රැස් කළ සිවුවැනි දකුණු අප්‍රිකානු පිතිකරු ලෙස ඔහු වාර්තා‍පොතට එක්විය.තරගයේ තුන්වැනි දිනය වූ පෙරේදා දකුණු අප්‍රිකානු පළමු ඉනිමේ කඩුලු 2කට ලකුණු 113ක්ව තිබියදී පිටියට පිවිසි කලිස් ඊයේ වාර්තා කළේ සිය ටෙස්ට් තරග දිවියේ 45වැනි ශතකයයි.මේ වනවිට ටෙස්ට් පිටි‍යේ වැඩිම ශතක ලාභීන් අතර දෙවැනි තැන පසුවන කලීස් ඊයේ වාර්තා කළ ලකුණු 115ත් සමග ටෙස්ට් පිටියේ වැඩිම ලකුණු ලාභීන් අතර තුන්වැනි තැන හිමිකර ගත්තේය. ඊයේ දිවා ආහාරය වනවිට දකුණු අප්‍රිකාව සිය දෙවැනි ඉනිම සඳහා කඩුලු 7කට ලකුණු 395ක් ලබා සිටි‍යේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=f1312301</link>
    <topic>පෙරහරේදී අලි හමුවුණාටපරපුර බෝවෙන්නේ නෑ</topic>
    <author>සාකච්ඡා කළේ චන්දන ජයවීර</author>
    <content>අලි-මිනිස් ගැටුම ස්ථිරසාරව අවසන් කිරීමට අවශ්‍ය පියවර මේවන විට ගනිමින් සිටින බව පවසන වනජීවි සම්පත් සංරක්ෂණ ඇමැති විජිත් විජයමුණි ද සොයිසා ඒ සඳහා කෙටි කාලීන පියවරක් ලෙස ජනතාව සම්බන්ධ කරගෙන අලිවැට ඉදි කරන බව පවසයි. ජාන මංකොල්ලය වැළැක්වීමට ගෙන ඇති පියවර හා පළාත් තුනේ ඡන්දය ගැන ඇමතිවරයා දැක් වූ අදහස් මෙසේය* ලංකාවට ආවේණික ශාක හා සත්ව විශේෂ අනවසරයෙන් විදේශයන්ට පැටවීම නිසා අපේ ජාන සම්පත් රැසක් අහිමිව යනවා. එයට පිළියම කුමක්ද?අපිට ආවේණික අන්තිම මාළුවත් වෙළෙන්දා පිටරටට විකුණලයි නවතින්නේ. ඒක නැවැත්විය යුතුයි. ඒක නවත්වන්න ක්‍රමවේදයක් සකස් කළ යුතුයි. මේ ජාන සම්පත නිවැරැදිව හඳුනාගෙන ගණනය කළ හැකි පිරිසක් රේගුවේ සිටිය යුතුයි. අපිට ආවේණික මත්ස්‍ය විශේෂ හොර පාරෙන් පිටරටට යන එක නවත්වලා, හරි පාරෙන් වැරදි විදිහට නැතිව යන ක්‍රමයක් සකස් කළ යුතුයි.* ජාන මංකොල්ලයට වැට බැඳීමේදී පරිසර හා වනජීවි විෂයයන් අමාත්‍යාංශ දෙකකට අයත්ව තිබීම ගැටලුවක්ව තිබේද?නැහැ. අන්තර් අමාත්‍යාංශ අතර සහයෝගයෙන් කටයුතු කළ හැකියි. සමහර සම්පත් තිබෙන්නේ පරිසර අමාත්‍යාංශය යටතේ. උපාලි පෙතියා, බුලත්හපයා වගේ ශ්‍රී ලංකාවට ආවේණික සමහර මාළු ඉන්නේ වනෝද්‍යානවල නෙමෙයි එළියේ. නමුත් අපි ඔවුන් රැකබලා ගන්න ක්‍රමයකට යා යුතු වෙනවා.* ශ්‍රී ලංකාවට ආවේණික ජාන සංරක්ෂණය කිරීමේ මුවාවෙන් අමාත්‍යාංශය ජාන අලෙවියකට සූදානම් වන බවට පරිසර සංවිධාන සැක මතුකර තිබෙනවා නේද?ශ්‍රී ලංකාව ආසියාවේ ජාන මධ්‍යස්ථානය. එහි කිසිම සැකයක් නැහැ. ඩෙල්ෆ් දූපතට ගියොත් අධිරාජ්‍යවාදීන්ගේ කාලයේ සකස් කළ අඩි සිය ගණන් දිග අශ්ව ඉස්තාල තිබුණු බව පේනවා. සුද්දෝ අශ්වයන්ට වතුර බොන්න සකස් කළ ස්ථාන පෙනෙන්න තිබෙනවා. මේ වනවිට මේ කැලෑ අශ්වයෝ කුරුවෙලා, කැ‍තවෙලා තිබෙනවා. වැහැරිලා ගිය මේ සත්තු ටික බෝකරලා දෙන එක වරදක්ද? ඒක එච්චර ගැටලුවක් නෙමෙයි. සත්තු බෝකරලා ඇති කරන කෙනෙකුට දුන්නට කමක් නැහැ.දැන් යන්නේ තියෙන එකා විකුණාගෙන කන ක්‍රමයක්. ඇතින්න මරලා අලි පැටියා අල්ලගෙන විකුණනවා. මේක නිවැරදි ක්‍රමය නෙමෙයි.* කැලේ ඉන්න අලි ටික විවිධ ක්‍රමවේද මඟින් හිලෑ අලි ඇති කරන හාම්පුතුන්ට ලබාදීමට කටයුතු කරන බවට චෝදනාවක් තිබෙනවා නේද?සමාජයට අලි ඕනේ. අලියා අපේ සංස්කෘතියත් එක්ක සම්බන්ධ වෙච්ච සතෙක්. හීලෑ අලි ඇතුන් ඇති කිරීම ප්‍රශ්නයක් නෙමෙයි. සමාජය අලි ඇතුන් හැදිය යුතුයි. ඒක පාලනයක් ඇතිව කළ යුතු වැඩක්.ඕස්ට්‍රේලියාවේ කැන්ගරු දඩයම්කරුවෝ ඉන්නවා. කැන්ගරු ගහනය වැඩිනම් මරා දැමිය යුතුයි. සත්තු මරලා දාන්න කියලා මම කියන්නේ නැහැ. මම කියන්නේ ඕස්ට්‍රේලියාවේ ජාතික සත්වයා වන කැන්ගරුවාත් ඔවුන් වැඩි නිසා මරලා දාන විත්තියයි.* වන අලි අල්ලා විකිණීම නවත්වන්න ඔබ යෝජනා කරන විසැඳුම කුමක්ද?මේක ජාවාරමක්. එය නවත්වන්න යැයි ලියාපදිංචි කළ අලින්ට චිප් එකක් දෙනවා. අලි වුවමනා අයට නීත්‍යානුකූල විදිහට ලබා දෙනවා. එහෙම නැතිව මේ ජාවාරම නවත්වන්න බැහැ.* හිලෑ අලි ඇතුන්ගේ පෝෂණය ගැන මෙයට වඩා අවධානය යොමු කළ යුතුයි කියලා ඔබ හිතන්නේ නැද්ද?ඇයි නැත්තේ, අපි මෙතෙක් කළේ අලියට මදකිපිලා කියලා දැන ගත්තහම ඒ සතාව ගහේ බඳින එකයි. ඇතින්නියක් හොයලා දෙන්න උත්සාහ කළේ නැහැ. හීලෑ අලි පරපුරක් ඇති කර ගන්න නම් සතුන්ගේ පෝෂණය හා ඔවුන්ගේ අවශ්‍යතා ගැන සොයා බැලිය යුතුයි. ඒක හාම්පුතුන් කළ යුතු වැඩක්. දැන් ඉන්න ඇතින්නියන්ට අලි හම්බවෙන්නේ පෙරහැරෙදි විතරයි. එහෙම හම්බ වුණාට අලි පරපුර වැඩි වෙන්නේ නැහැ.* අලි - මිනිස් ගැටුමට ඔබ ඉදිරිපත් කරන විසඳුම කුමක්ද?අලි ගම්වදින්නේ ඔවුන්ගේ පෝෂණය සහතික නැති නිසයි. අලි ඇතුන්ට අවශ්‍ය ආහාර නිපදවීමට අවශ්‍ය පරිසරය වනෝද්‍යානය තුළ සකස් කළ යුතුයි. කැලෑව තිබුණට ජල ගැලුම් නිම්න නැහැ. වැව් පතුල් බොහොමයක් වැහිලා. විල්ලුවලට ඒ නිසා පායන කාලෙට බවුසර්වලින් වතුර ලබාදීම කරනවා. එය ප්‍රමාණවත් මදි.මෙයට අමතරව අලින් වනන්තරයෙන් එළියට එන්න බලපාන තවත් හේතුවක් තිබෙනවා. වයසට පීදුණු අලි රැ‍ෙහන් එළවනවා. ඔවුන්ට පෙළවහක් කරගන්න වෙන්නෙ රෑහෙන් පිට. වෙන රැහැකට අලිමංකඩ දිගේ යන්නේ යෝධබල, යෝධ වීරිය තියෙන ඇතෙක්. අලිමංකඩ බොහොමයක් මිනිස්සු වගාවන් සඳහා යොදා ගෙන තිබෙනවා. ඒ නිසා අපි ජී.පී.එස්. තාක්ෂණය අනුව අලිමංකඩවල් නිරීක්ෂණය කර මේ වන විට සිතියම් ගත කර තිබෙනවා. අලිමංකඩ විවෘත කළ යුතුයි.* මේ වසරේ පමණක් අලින් එකසිය අනූගණනක් හා මිනිස් ජීවිත හැට ගණනක් අලි - මිනිස් ගැටුමට මැදිව පරලොව ගොස් තිබෙනවා. අලි වැට ඉදිකිරීමෙන් මෙම ගැටලුවට විසඳුමක් ලබාදිය හැකි නේද?අලිවැට මේ ප්‍රශ්නයට ස්ථිර විසඳුමක් නෙවෙයි. අලියට ඕනෑ වෙලාවක වැට කඩා ගන්න පුළුවන්. ඒ නිසා අලිවැට ඉදිකිරීම තාවකාලික පිළිතුරක් පමණයි. ස්ථිර විසඳුම අලීන්ගේ පෝෂණය සහතික කිරීම හා ප්‍රජනන ක්‍රියාවලියට අවශ්‍ය අලිමංකඩ නිරාවරණය කිරීම.* අලිවැටෙන් කොටසක් ඉදි කිරීමට සිවිල් ආරක්ෂක බළකායේ සහය ලැබී තිබෙනවා. ඔවුන්ගේ සේවය යොදවාගෙන අලිවැට ඉදිකිරීම අවසන් කළ නොහැක්කේ මන්ද?අය - වැය සකස් කිරීමට පෙර ජනාධිපතිතුමා ගොවියන් සමඟ සාකච්ඡා කළා. එහිදී ගොවීන් එතුමන්ගෙන් අලිවැට සකස් කිරීමට අවශ්‍ය මුදල් වින්දිතයන්ට ලබාදෙන්න කියලා ඉල්ලීමක් කළා. ඒ නිසා එතුමා අලි ප්‍රශ්නය තිබෙන සෑම ප්‍රාදේශීය ලේකම් කොට්ඨාසයකටම මිලියන 10 බැගින් අලිවැට හදන්න මුදල් ලබාදී තිබෙනවා. ඒ ගැන ගොවීන් සමඟ සාකච්ඡා කර අවශ්‍ය කටයුතු කිරීමට සම්බන්ධීකරණ කමිටුවක් ගොඩනඟා ගැනීමේ පළමු සාකච්ඡාව ලබන 10 වෙනිදා කුරුණෑගලදී පවත්වනවා. ඒ විදිහට සෑම පළාතකටම අපි යනවා.* අලි මිනිස් ගැටුම ඔබේ අමාත්‍යධුර කාලය තුළදී නිට්ටාවටම විසඳිය හැකිවේ යැයි අපේක්ෂා කරනවාද?ඔව්. මේ ප්‍රශ්නයට ස්ථිර විසඳුමක් ලබාදීමේ අවශ්‍යතාවක් ජනාධිපතිතුමාට තිබෙනවා. ඒ සඳහා විශාල මුදලක් වෙන්කර තිබෙනවා. ඒ නිසා මට ඉදිරි කාලය තුළදී මෙම ගැටලුව විසැඳීමට හැකිවේ යැයි අපේක්ෂා කරනවා. දැනටමත් අපි අලි - මිනිස් ගැටලුව පාලනය කර තිබෙනවා. පසුගිය වසරට සාපේක්ෂව මේ වසරේ මෙම හේතුව නිසා මිය ගිය මිනිස් ජීවිත සංඛ්‍යාව වගේම අලින් ගණනත් පහළ ගොස් තිබෙනවා.* ලබන වසරේ පැවැත්වීමට නියමිත ඌව, දකුණ හා බස්නාහිර යන පළා‍ත් මැතිවරණයෙන් ආණ්ඩුවට තවදුරටත් බලය රඳවා ගැනීමට හැකියාවක් ලැබේ යැයි විශ්වාස කරනවාද?ඒ ගැන කිසිම සැකයක් නැහැ. අපට අවශ්‍ය ඒ ජයග්‍රහණය විජයග්‍රහණය කිරීමටයි.* ඇමැති තනතුරට වඩා පළාත් සභාවේ මහ ඇමැති තනතුර හොඳයි කියලා හිතෙන්නේ නැද්ද?වනජීවී ඇමැතිවරයා හැටියට මට ලංකාවේ භූමියෙන් දහහතරෙන් එකක් පාලනය භාරව තිබෙනවා. වර්තමාන ප්‍රධාන ඇමැති ශෂින්ද්‍ර රාජපක්ෂ මහතා පළාතේ දියුණුවට විශාල සේවයක් කර තිබෙනවා. සෑම ආයතනයකම ශ්‍රී.ල.නි.ප පාක්ෂිකයන් පමණක් නෙවෙයි, එ.ජා.ප පාක්ෂිකයන් පවා ඔහුගේ ජයග්‍රහණය වෙනුවෙන් ඉදිරිපත් වන බව දැක ගත හැකිවේවි. ඔහු පළාත් සභාවේ කටයුතු සඳහාත් සෑම පක්ෂයකම සහය ලබා ගන්නවා. ඒ නිසා ඉදිරි ඡන්දයෙන් කලින් කිව්ව වගේ බහුතර ආසන ගණනකින් අපිට පළාත් ඡන්දය දිනන්න පුළුවන්.* ආණ්ඩුව ශක්තිමත් නම් බලය තිබෙන ප්‍රාදේශීය සභාවල අය - වැය පරාජය වෙන්නේ ඇයි?ඒක පක්ෂයේ ප්‍රශ්නයක් නෙවෙයි. ප්‍රාදේශීය සභාවල සභාපතිවරු හා නියෝජිතයන් අතර තිබෙන පෞද්ගලික ප්‍රශ්නයක්. ද්‍රවිඩ ජාතික සන්ධානයට බලය තිබෙන ප්‍රාදේශීය සභා කිහිපයකත් අය - වැය පරාජය වුණා. අපේ පළාත්වල බිබිල , මැදගම, මඩුල්ල වගේ ප්‍රාදේශීය සභාවල එ.ජා.පයේ මන්ත්‍රීන් අපිට ඡන්දය දුන්නා.ඒ නිසා මේක පක්ෂයේ ගැටලුවක් නෙවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=f1312302</link>
    <topic>ජාතික ගීයට, ජාතික කොඩියට ගෞරව නොකරන විපක්ෂයකට පාලන බලය ලබාදිය හැකිද?</topic>
    <author>ජනතා මිත්‍ර</author>
    <content>ජාතික ගීය පසුබිමින් වාදනය වන විට දේශබන්ධු කරූ ජයසූරිය මහතාගේ දකුණු අත පපුවට තදකරගෙනය. හදවතින්ම රටට තිබෙන ආදරය, ගෞරවය, භක්තිය පෙන්වීමට සමහරු ජාතික ගීය ගායනා කරන විට තම දකුණත පපුවට තද කර ගනිති.කරු ජයසූරිය මහතා තම දකුණත පපුවට තබා තදකරගෙන සිටින විට එක්සත් ජාතික පක්ෂයේ නායක රනිල් වික්‍රමසිංහ විපක්ෂ නායකවරයා සීරුවෙන් සිටගෙන ජාතික ගීයට ගෞරව කරනවා වෙනුවට සිදු කළේ තමන් ඇඳ සිටි අත්දිග කමිසයේ අත් නැවීමය.මෙම සිද්ධිය සිදුවීමට විනාඩි කිහිපයකට පෙර තවත් අපූරු දෙයක් සිදු විය.එනම් තම කතාව අවසන් කළ රනිල් වික්‍රමසිංහ මහතා තමාගේ ආසනය අසලට යන විට උත්සවය අවසන් වූ නිසා සංවිධායක කමිටුව ජාතික ගීය වාදනය කිරීමට කටයුතු කළ අතර ජාතික ගීය වාදනය වන විට රනිල් වික්‍රමසිංහ මහතා තම කතාවේදී ප්‍රකාශ කිරීමට අමතක වූ දෙයක් මතක් වූ නිසා එය ප්‍රකාශ කිරීමට මයික්‍රපෝනය අසලට ගොස් සංවිධායකයින්ට අතින් සංඥා කර කීවේ ජාතික ගීය වාදනය කිරීම නවත්වන ලෙසය.අතරමගදී ජාතික ගීය වාදනය නතර කළ අතර රනිල් වික්‍රමසිංහ මහතා තමාට අමතක වූ දෙය යළි කතා කරමින් ප්‍රකාශ කළේ ය. ඉන්පසුව අත් දෙක වනා යළිත් වරක් ජනතාවට ආචාර කළේ ය.මෙම සිද්ධිය පසුගිය සතියේදී සිදු වූයේ පිටකෝට්ටේ පිහිටි එක්සත් ජාතික පක්ෂ මූලස්ථානයේ දී පැවති පක්ෂයේ සම්මේලනයකදී ය. මෙහි දී එක්සත් ජාතික පක්ෂයේ ප්‍රබල නායකයින් කිහිපදෙනෙකු ම සිටියේ වේදිකාවේ අසුන්ගෙන හොඳහැටි නිදාගෙනය.ඔවුන් නිදාගෙන සිටියේ රනිල් වික්‍රමසිංහ මහතාගේ කතාව නීරස වූ නිසා ද? නැත්නම් ඇත්තට ම නින්ද ගිය නිසාද? නැත්නම් රනිල් වික්‍රමසිංහ මහතාගේ කතාවට නින්ද ගිය නිසාද? කියා දන්නේ ඔවුන්ම පමණි.විපක්ෂ නායක යනු විකල්ප අගමැතිවරයාය. රටක පාලනය බාරගැනීමට සිටින පක්ෂයක නායකවරයාය. එවැනි කෙනෙකු මේ ආකාරයෙන් ජාතික ගීය සම්බන්ධයෙන් හැසිරීම කිසිසේත්ම අනුමත කළ නොහැක. එම දර්ශනය ටෙලිවිෂනයෙන් නැරඹූ බොහෝ දෙනෙකු තුළ ඇති වූයේ දැඩි කළකිරීමකි. පාසැල් යන වයසේ පසුවන දරුවන් නම් සිතන්නට ඇත්තේ ජාතික ගීය ගායනා කරන විට අලුත් ක්‍රමයක් හඳුන්වා දී තිබෙනවාද? කියායි.රනිල් වික්‍රමසිංහ මහතා එය ඒ තරම් ගණන් නොගත්තා විය හැකිය. එනමුත් රනිල් වික්‍රමසිංහ මහතා ජාතික ගීයට අගෞරව කරන නායකයෙක් කියන්නේ කෙසේද කියා යමෙකුට ප්‍රශ්න කළ හැකියි. ජාතික ගීයට ගෞරව නොකරන නායකයෙකු බලයට පත් වුවහොත් විය හැක්කේ කුමක්ද? වසර 30කට අධික කාලයක් තිස්සේ පැවති ත්‍රස්තවාදයෙන් මුළුමනින්ම නිදහස් කරගත් රට යළි පාවා නොදෙන බවට දිය හැකි සහතිකය කුමක්ද? මෙම ප්‍රශ්නයට එක්සත් ජාතික පක්ෂයටවත් ජනතා විමුක්ති පෙරමුණටවත්, වික්‍රමබාහු කරුණාරත්න මහතාටත්, මනෝ ගනේෂන් මහතාටවත් පිළිතුරු නැත.මුළු රටම මහත් කැපකිරීමක් සිදු කරමින් වසර 30කට වඩා වැඩි කාලයක් ක්‍රියාත්මක වූ ලෝකයේ දරුණුතම ත්‍රස්තවාදය මුළුමනින්ම පරාජය කිරීම මහින්ද රාජපක්ෂ ජනාධිපතිතුමාගේ නායකත්වයෙන් සිදු විය. මේ සඳහා සියලුම ශ්‍රී ලාංකිකයින් විශාල කැපකිරීමක් සිදු කළ බව ජනාධිපතිතුමා අවස්ථා කිහිපයකම ප්‍රකාශ කර ඇත. එසේ විශාල කැපකිරීම් සිදු කරමින් ත්‍රස්තවාදයෙන් මුළුමනින්ම නිදහස් කරගත් රට යළි ත්‍රස්තවාදීන්ගේ අතට පත් වනවාට රටට ආදරය කරන කිසිඳු ශ්‍රී ලාංකිකයෙකු කැමති වන්නේ නැත.කොටි ත්‍රස්තවාදය ශ්‍රී ලංකාවේ වර්තමානයේ ක්‍රියාත්මක නොවුණ ද බෙදුම්වාදී මතවාද වපුරමින් යළි ත්‍රස්තවාදයේ බීජ රෝපණය කිරීමට ඉමහත් වෙහෙසක් ගන්නා පිරිස් සිටින බව විහිළුවටවත් අමතක නොකළ යුතුයි. ලෝකයේ සිටින දෙමළ ඩයස්පෝරාවට අවශ්‍ය වී ඇත්තේ කෙසේ හෝ ශ්‍රී ලංකාව තුළ ඊළාම් රාජ්‍යයක් නිර්මාණය කිරීමටය. මේ සඳහා ඩොලර් මිටි ගණන් ඕනෑ තරම් වියදම් කිරීමටද දෙමළ ඩයස්පෝරාවට හැකියාව තිබේ.කොටි ත්‍රස්තවාදි සංවිධානය ශ්‍රී ලංකාව තුළ මුළුමනින්ම පරාජය කළ ද බෙදුම්වාදි මතවාදයන් පෝෂණය කරමින් යළි ත්‍රස්තවාදයේ බීජ මෙරට වැපිරීමට දෙමළ ඩයස්පෝරාව නොගන්නා උත්සාහයක් නැත. පොදු රාජ්‍ය මණ්ඩල රාජ්‍ය නායක සමුළුව ශ්‍රී ලංකාවේ පැවැත්වීමත් එහි සභාපතිධුරයට මහින්ද රාජපක්ෂ ජනාධිපතිතුමා පත්වීමත් දෙමළ ඩයස්පෝරාවට වැදුණු හොඳ අතුල් පහරකි. එම අතුල් පහර කෙතරම් බලවත්ද කීවොත් එම ප්‍රහාරයට දෙමළ ඩයස්පෝරාව තවමත් කැරකෙන්නේය.දෙමළ ඩයස්පෝරාවේ වුවමනා ඉටුකිරීමටත් මහා බ්‍රිතාන්‍යයේ දෙමළ ජනතාවගේ ඡන්ද ලබාගැනීමටත් සටකපටකම් කරන බ්‍රිතාන්‍ය අග්‍රාමාත්‍ය ඩේවිඩ් කැමරන් මහතාගේ යාපනයේ සංචාරය සිදු වන්නේද දෙමළ ඩයස්පෝරාවේ වුවමනාවන්ට අනුව බව ඉතා පැහැදිලිය. යාපනයේදී චැනල් 4 නාලිකාව වෙනුවෙන් අපූරු චිත්‍රපටයක් නිර්මාණය කිරීමට ද නොගත් උත්සාහයක් නැත. ඊට අමතරව මීළඟ ජිනීවා මානව හිමිකම් කවුන්සිලයේ දී ශ්‍රී‍ ලංකාවට එරෙහිව වැඩ අල්ලන බව බ්‍රිතාන්‍ය අග්‍රාමාත්‍ය ඩේවිඩ් කැමරන් මහතා කලින්ම ප්‍රකාශ කළේ ය.නවනීදන් පිල්ලේ නෝනා මීළඟ ජිනීවා මානව හිමිකම් කවුන්සිල රැස්වීමේදී ශ්‍රී ලංකාවට එරෙහිව කුමක් හෝ දෙයක් අනිවාර්යෙන්ම ප්‍රකාශ කරනු ඇත. නවනිදන් පිල්ලේ නෝනාගේ සීනි කිරීමට කැමරන් බ්‍රිතාන්‍ය අග්‍රාමාත්‍යවරයා හවුල් වූයේ ලබන වසරේ මාර්තු මාසයේදී ජිනීවා මෙහෙයුම කරළියට පැමිණෙන නිසා ය.ජිනීවා මෙහෙයුම දෙමළ ඩයස්පෝරාවට යම් සහනයකි. ශ්‍රී ලංකාවට එරෙහිව ඇති තරම් කේලම් ගොනු කරමින් ඩයස්පෝරාවට අවශ්‍ය වී ඇත්තේ මෙවර ජිනීවා මානව හිමිකම් සමුළුවේදී ශ්‍රී ලංකාවට එරෙහිව බරපතළ බලපෑමක් එල්ල කිරීමටය. එම නිසා රටක් ලෙස ශ්‍රී ලංකාව ඉතා පරෙස්සම්කාරි විය යුතුයි’මේ අතර දෙමළ ජාතික සන්ධානය ප්‍රකාශ කරනුයේ ජාතික කොඩියෙන් “සිංහයා” ඉවත් කළ යුතු බවයි. සිංහයා වෙනුවට දිවියා යොදන ලෙසටද දෙමළ ජාතික සන්ධානය යෝජනා කිරීමට යයි. දෙමළ ජාතික සන්ධානයේ ආර්.සම්බන්ධන් මන්ත්‍රීවරයා ඇතුළු දෙමළ ජාතික සන්ධානය ප්‍රකාශ කරනුයේ සිංහයා ඉවත් නොකරන තුරු ඔවුන් ජාතික කොඩිය ඔවුන්ගේ උත්සවවලදී එසවීමට කටයුතු නොකරන බවයි.මීට පෙර අවස්ථා කිහිපයක දී ම දෙමළ ජාතික සන්ධානය අපේ ජාතික කොඩියට අගෞරව වන ආකාරයෙන් විවිධ ප්‍රකාශ නිකුත් කර තිබුණි. රටේ අභිමානය සමග සියලු ජාතීන්ගේ සමගිය හා සහයෝගය මැනවින් ප්‍රකට කෙරෙන ශ්‍රී ලංකාවේ ජාතික කොඩියට මෙසේ ජාතිවාදී, අන්තවාදී ලෙස පරිභව කිරීම කෙතරම් සදාචාර සම්පන්න ද?මීට වසර කිහිපයකට පෙර ත්‍රිකුණාමලයේ අධිකරණ භූමියේදී පැවති උත්සවයකදී ජාතික කොඩිය එසවීමට ක්‍රියා නොකළේ කොටි සංවිධානයේ බලපෑම මතය. නමුත් ජයන්ත විජේසේකර මන්ත්‍රීවරයා නොබියව එම උත්සවයේදී ජාතික කොඩිය එසවීමට ක්‍රියා කළේ ය. ඊට පසු ඔහුට කොටි පිස්තෝල කල්ලියේ තර්ජන දිගින් දිගටම එල්ල විය. ඒවාට නොබියව ක්‍රියා කළ ජයන්ත විජේසේකර මහතා ජාතික නිදහස් පෙරමුණ නියෝජනය කරමින් නැගෙනහිර පළාත් සභාවට තේරී පත් විය.ඔහුට එම ජනප්‍රසාදය හිමිවූයේ කොටි ත්‍රස්තවාදයට බිය නොවී ජාතික කොඩියේ අභිමානය රැකගත් නිසාය. මීට අමතරව ජාතික ගීය ගායනා කිරීමටද දෙමළ ජාතික සන්ධානය විරෝධය පළ කර සිටී. ජාතික ගීය දෙමළ භාෂාවෙන් ගායනා කළ යුතු බව ඔවුහු කියති. තවත් ටික කාලයක් ගොස් ජාතික කොඩිය වෙනුවට ඊළාම් සිතියම දැක්වෙන කොඩියක් ජාතික ගීය වෙනුවට ඊළම ගැන කතාවෙන ගීතයක් යොදමු කියා දෙමළ ජාතික සන්ධානය ප්‍රකාශ කළොත් එයද පුදුමයට කරුණක් නොවේ. යම් ආකාරයකින් උතුරු පළාත් සභාව තුළ ජාතික කොඩිය වෙනස් කර ජාතික ගීය වෙනස් කිරීමට දෙමළ ජාතික සන්ධානය ක්‍රියා කළහොත් ආණ්ඩුව ගනු ලබන පියවර කුමක්ද?දෙමළ ජාතික සන්ධානය, ජාතික කොඩිය හා ජාතික ගීය අල්ලාගෙන කරනු ලබන මෙම අනවශ්‍ය කේවල් කිරීම තුළින් සිදුවෙන්නේ කුමක්ද? ජාතීන් අතර සමගියක් මෙමඟින් ඇතිවනු ඇද්ද? ඊනියා ජාතිවාදීන්. බෙදුම්වාදීන්, ඩයස්පෝරාව, ඇතැම් රාජ්‍ය නොවන සංවිධාන මීට දක්වන ප්‍රතිචාර මොනවාද? යන කරුණු මත මෙය තවත් අර්බුදයක් බවට පත්වනු ඇති. දෙමළ ජාතික සන්ධානයට රටක ජාතික කොඩිය හා ජාතික ගීය වෙනස් කළ නොහැක.එසේ කිරීමට ඔවුන්ට තිබෙන බලතල කුමක්ද? ඔවුන්ට තිබෙන අයිතිය කුමක්ද? ඔවුන් මේ රටේ සමස්ත දෙමළ ජනතාව නියෝජනය නොකරයි. උතුරේ දෙමළ ජාතික සන්ධානයේ දේශපාලනයට එකඟ නොවන සැලකිය යුතු දෙමළ ජාතිකයින් පිරිසක් සිටින බව අමතක නොකළ යුතුයි. පළාත් සභා මැතිවරණයේදී දෙමළ ජාතික සන්ධානය ප්‍රතික්ෂේප කළ දෙමළ ජාතිකයින්ගේ සංඛ්‍යාව 30% කට ආසන්න බව දෙමළ ජාතික සන්ධානයත් එමෙන්ම එක්සත් ජනතා නිදහස් සන්ධාන ආණ්ඩුවත් ඉතා හොඳින් සිහිතබා ගත යුතුයි.රටක ජාතික ගීය හා ජාතික කොඩිය කිසිවෙකුට වෙනස් කළ නොහැකියි. රටක රාජ්‍යයත්වය ප්‍රබලව සංකේතවත් කරන්නේ ඕනෑම රටක ජාතික ගීය හා ජාතික ධජයයි. ඒ සම්බන්ධයෙන් කිසිඳු තර්කයක් නොමැත. ශ්‍රී ලංකාව ඒකීය රාජ්‍යයකි. පළාත් සභා ක්‍රියාත්මක වන්නේ ද මධ්‍යම ආණ්ඩුව යටතේ ය. පළාත් සභා ඇතුළු මුළු රටේම ක්‍රියාත්මක වන්නේ එකම නීතියකි. එම නිසා ජාතික කොඩිය හා ජාතික ගීය වෙනස් කරනවා තබා ඒ ගැන සිතීමත් බරපතළ වැරැද්දකි. යම් ආකාරයකින් දෙමළ ජාතික සන්ධානය ඔවුන්ගේ බෙදුම්වාදී න්‍යාය පත්‍රයට අනුව මේ රටේ ජාතික කොඩිය හා ජාතික ගීය වෙනස් කිරීමට ක්‍රියා කළහොත් ක්ෂණිකව රටේ නීතිය ක්‍රියාත්මක කර නීතිය හමුවට ඔවුන් කැඳවා උපරිම ආකාරයෙන් නීතිය ක්‍රියාත්මක කළ යුතුයි.එසේ නොවුණහොත් සිදු වන්නේ නියපොත්තෙන් කැඩීමට හැකි දෙය පොරවෙන් කපාගන්නවත් බැරි තත්ත්වයකි. මේ රටේ කොටි ත්‍රස්තවාදය ලෝකයේ දරුණුම ත්‍රස්තවාදී සංවිධානය බවට පත් වූයේ එවකට රට පාලනය කළ ආණ්ඩුවල හා පාලකයින්ගේ වරදිණි. කොටි සංවිධානය බීජ වපුරන කාලයේදීම රටේ නීතිය තදින් ක්‍රියාත්මක කළා නම් කොටි සංවිධානයට ඕන ඕන සෙල්ලම් නැටීමට සිදු වන්නේ නැත. එම නිසා එය හොඳ පාඩමක් කරගෙන මින් පසු කොටි රූකඩවලට ඕන ඕන ආකාරයෙන් නැටීමට ඉඩ ලබා නොදිය යුතුයි. මේ සම්බන්ධයෙන් ආණ්ඩුව ඉතා හොඳ අවධානයකින් සිටිය යුතුයි.මේ රටේ වසර සිය ගණනක් තිස්සේ විවිධ ජනවර්ගවලට අයත් ජාතීහු සමගියෙන් ජීවත් වෙති. සිංහල, දෙමළ, මුස්ලිම්,බර්ගර්, මැලේ ඇතුළු ජාතීන් ඉතා සමගියෙන් ජීවත් වන්නේ සියලුම දෙනා ශ්‍රී ලාංකිකයින් ලෙස එක මවකගේ දරුවන් මෙනි. මේ රටේ සිංහල, දෙමළ, මුස්ලිම්, බර්ගර්, මැලේ ඇතුළු කිසිම ජාතියකට අයත් කිසිවෙකුට රටේ ජාතික කොඩිය හා ජාතික ගීය සම්බන්ධයෙන් කිසිඳු ප්‍රශ්නයක් නොවීය. දෙමළ ජනතාව කවදාවත් මේ රටේ ජාතික ගීය හා ජාතික කොඩිය වෙනස් කරන ලෙස කීවේ නැත. එසේ වෙනස් කළ යුතු බව ප්‍රකාශ කළේ කොටි ත්‍රස්තවාදී සංවිධානය පමණි.කොටි සංවිධානයේ තුවක්කුවට බයෙන් සිටි දෙමළ ජාතික සන්ධානය තවමත් කොටි අවතාරවලට බිය වන බවක්ද පෙනේ. එසේ නොමැති නම් දෙමළ ඩයස්පෝරාවේ ඩොලර් කුට්ටිවලට ඔවුන් රහ වැටිලාය.කොහොමත් දෙමළ ජාතික සන්ධානය තවමත් සිතා සිටින්නේ නියම මාර්ගය ප්‍රභාකරන් ගිය මාර්ගය බවයි. නමුත් එය නිවැරැදි නොවන බව වටහා නොගතහොත් ප්‍රභාකරන් ගිය මාර්ගයේ යෑමට ඉතිරිවන්නේ දෙමළ ජාතික සන්ධානය පමණි.යළිත් කොටි සන්ධානයට එක්වී බෙල්ලේ සයනයිඩ් ගැටගහන්න තම දරුවන් බිලි දෙන්නට කිසිම දෙමළ ජාතික අම්මා කෙනෙකු තාත්තා කෙනෙකු අකමැති වනු ඇත. අද දෙමළ ජනතාව විඳින නිදහසේ සුව යළි අහිමි කරගැනීමට ඔවුන් අකමැතිය.මහා පරිමාණයෙන් කොටි සංවිධානයට යළිත් කප්පම් ලබා දීමට දෙමළ ජාතික ව්‍යාපාරිකයින්ද අකමැති වනු ඇත. මෙම තත්ත්වයන් දෙමළ ජාතික සන්ධානය කඩිනමින් වටහා නොගතහොත් ඔවුන් පසුගිය පළාත් සභා මැතිවරණයේ දී ලබාගත් ජනපදනම ඔවුන්ට අනිවාර්යෙන්ම අහිමි වනු ඇත. දෙමළ ජාතික සන්ධානයේ කොටි හිතවාදී ප්‍රතිපත්ති නිසා දැනටමත් උතුරේ ජනතාව ක්‍රම ක්‍රමයෙන් ඔවුන්ගෙන් ඈත් වීමට පටන්ගෙන තිබේ.මේ රටේ මුස්ලිම් ජනතාවත් කිසි දිනෙක මේ රටේ ජාතික කොඩිය ගැන හෝ ජාතික ගීය ගැන ප්‍රශ්න කළේ නැත. අනෙකුත් ජාතීන්ද එසේමය. හැමදාමත් රටේ ඒකීයභාවය ජාතික කොඩිය හා ජාතික ගීය ගැන ප්‍රශ්න කළේ ඊනියා ඊළාම් රාජ්‍යයක් වෙනුවෙන් ක්‍රියා කළ පිරිස් පමණි. එම නිසා මේ රටේ ඒකීයභාවය ගැන ප්‍රශ්න තිබුණේ රට දෙකඩ කිරීමට උත්සාහගත් පිරිසට පමණි. දෙමළ ඩයස්පෝරාවට අවශ්‍ය වී ඇත්තේ ඊළාම් රාජ්‍යයක් ලෝකයේ කොහේ හෝ පිහිටුවීමටය. ඒ සඳහා ඔවුන් නොගන්නා උත්සාහයක් නොමැත.ඩොලර් මිටි ගණන් විසි කරන්නේ ඒ වෙනුවෙනි. චැනල් 4 ලව්වා අසත්‍ය චිත්‍රපට හදන්නේත් ඒ නිසාය. ජිනීවා මානව හිමිකම් කවුන්සිලයට අසත්‍ය චෝදනා විවිධ පාර්ශවයන් ලවා එල්ල කරන්නේද මේ නිසාය. බ්‍රිතාන්‍යය අග්‍රාමාත්‍ය ඩේවිඩ් කැමරන් මහතා ඊට එක් උදාහරණයක් පමණි. තවත් උදාහරණ ඕනෑ තරම් තිබේ. මහා බ්‍රිතාන්‍යයේ අග්‍රාමාත්‍යවරයා දෙමළ ඩයස්පෝරාව විසින් නටවන තත්ත්වයට පත්වීම තුළින් මෙහි තිබෙන භයානකකම ඉතා හොඳින් ගම්‍ය වේ.ජාතික කොඩිය හා ජාතික ගීය වෙනස් කළ යුතු බවට දෙමළ ජාතික සන්ධානය කෑ මොර දෙද්දී මේ රටේ වගකිවයුතු විරුද්ධ පක්ෂය මර නින්දේය. ඒ ගැන වචනයකුදු රනිල් වික්‍රමසිංහ විපක්ෂ නායකවරයා කතා ;නාකරයි. සජිත් ප්‍රේමදාස මහතාගේද කටේ පිට්ටුය. අඩුම තරමේ සිංහල බෞද්ධ ලේබලය ගසාගෙන සිටින දේශබන්දු සත්ගුණවත් කරූ ජයසූරිය මහතාද මේ ගැන වචනයකුදු කතා නොකරයි.රටට, ජනතාවට විරුද්ධ පක්ෂය මෙතරම් සංවේදීනම් මේ පිළිබඳව දෙමළ ජාතික සන්ධානයෙන් ප්‍රශ්න නොකරන්නේ ඇයි? මීළඟ මැතිවරණයකදී උතුරේ ඡන්ද ලබාගැනීමට කෙළ හලමින් සිටින විරුද්ධ පක්ෂය දෙමළ ජාතික සන්ධානය අමනාප කරගතහොත් එම ඡන්ද ප්‍රමාණය නොලැබේයැයි සිතනවා විය හැක. නමුත් ඡන්ද බලාගෙන රටේ අභිමානය පාවාදීමට විරුද්ධ පක්ෂයට හැකි ද? කියන ප්‍රශ්නය නිතැතින්ම මතුවේ.ජාතික ගීය ගායනා කරන විට කමිසයේ අත්දෙක නවනවා සිටින නායකයෙකු ජාතික ගීය හා ජාතික කොඩිය ගැන කර තිබෙන ප්‍රකාශ ගැන දෙමළ ජාතික සන්ධානයෙන් ප්‍රශ්න කරයිද? යන සැකයද මතු වේ. ජාතික ගීයට ගෞරවය නොකරන ඒ ගැන හැඟීමක් නොමැති විපක්ෂයක් රටේ අභිමානය සම්බන්ධයෙන් දෙමළ ජාතික සන්ධානයෙන් ප්‍රශ්න කරයි ද? යන සැකය ඕනෑම කෙනෙකුට මතු විය හැකිය.මෙම සැකය තබාගෙන විරුද්ධ පක්ෂයට මේ රටේ අති බහුතරයක් පොදු මහජනතාවගේ විශ්වාසය දිනාගත හැකිද? මේ සම්බන්ධයෙන් රනිල් වික්‍රමසිංහ මහතා වික්‍රමබාහු කරුණාරත්න, මනෝ ගණේෂන් මහත්වරුන් සේ ඒ ආකාරයෙන් ක්‍රියාකිරීම ඉතාම කනගාටුදායකය. වගකිව යුතු විපක්ෂයක් හා විපක්ෂ නායකයෙකු මෙසේ හැසිරීමෙන් එක්සත් ජාතික පක්ෂය තව තවත් ආපස්සට යාම වැළැක්විය නොහැක.එක්සත් ජාතික පක්ෂය මැතිවරණ ගණනාවකින් එක දිගට පරාජය වූයේ ද මෙම තත්ත්වය නිසාය. නායකත්ව මණ්ඩල සියයක් පත්කර ගත්තද? රට හමුවේ පවතින නියම අභියෝගවලට පිළිතුරු ලබාදෙනු වෙනුවට ඒවයින් පලාගොස් බෙදුම්වාදීන්ට අවශ්‍ය ආකාරයෙන් හැසිරෙනවා නම් එක්සත් ජාතික පක්ෂයටත්, විපක්ෂ නායකතුමාටත් ඉදිරි මැතිවරණවලදීත් අත්වන ඉරණම ගැන අමුතුවෙන් කිව යුතු නැත.මහාමාන්‍ය ඩී.එස්.සේනානායක, ඩඩ්ලි සේනානායක යන මහත්වරුන් ජාතික ගීයට ජාතික කොඩියට කවදාවත් අගෞරව නොකළ බවත් දෙමළ ජාතික සන්ධානයේ ප්‍රකාශවලට මුනිවත නොරකින බවත් රනිල් වික්‍රමසිංහ මහතා දැන්වත් තේරුම් ගත යුතුයි. එම නිසා රට, දැය, සමය වෙනුවෙන් දක්වන ප්‍රතිචාර අනුව මහින්ද රාජපක්ෂ ජනාධිපතිතුමා සිටින්නේ රනිල් වික්‍රමසිංහ විපක්ෂ නායකතුමා ඇතුළු විපක්ෂයට වඩා ගව් ගණනක් ඉදිරියෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=f1312303</link>
    <topic>මට අත ඉස්සුවොත් වැඩ වරදින්න පුළුවන්</topic>
    <author>සංවාද සටහන උපාලි කරුණාරත්න ඡායාරූප - වාසිත පටබැඳිගේ</author>
    <content>කරාතේ සටන් ශිල්පයේ දක්ෂයින්, බොහෝ අත්දැකීම් ඇත්තන් ලෝකයේ විවිධ ප්‍රදේශයන්හි ජීවත් වෙති. ඔවුන් කරාතේ නොදන්නවුන්ට කරාතේ උගන්වමින් ලෝකය පුරා සංචාරය කරති. ඒ අතර කරාතේ පිළබඳ තව තවත් අධ්‍යනයන්හි නිරත වෙති. තමන් උපන් රටටද හැකි උපරිමයෙන් සේවය කරති. මෙරට සිටින එවන් ප්‍රවීණයෙකු මෙවර ගුස්ති පිටුවේ සංවාදයට එක් වේ. ඔහු කරාතේ සටන් ශිල්පයේ මෙරට සිටින ප්‍රබලයෙකු වන අනුර ඒ. කත්‍රිආරච්චි යි.* ඔබ කරාතේ සටන් ක්‍රමය හදාරන්නේ කොපමණ කාලයක සිටද?මගේ සහෝදරයෙක් 1969 වර්ෂය වන විට කරාතේ සටන් ක්‍රමය ඉගෙන ගනිමින් සිටියා.ඔහුගෙ නම මහින්ද කත්‍රිආරච්චි. එතකොට මට අවුරුදු 09 ක් විතර ඇති. ඒ කාලයේදී තමයි මම සහෝදරයාගෙන් කරාතේ මූලික දැනුම ලබා ගත්තෙ. ඔහු තමා දන්න රෙස්ලින් සහ බොක්සින්ද මට ඉගැන්වූවා.ඉන් පසුව 1975 දී සී. පී ජයසිංහ මහතාගේ කරාතේ පංතියකට සහභාගි වුණා. මෙතුමා මේ වන විට මිය ගිහින්. ඒ මහතාගේ ජ්‍යෙෂ්ඨ ශිෂ්‍යයකු වූ සරත් කුමාර මහතාගෙන්ද කරාතේ ඉගෙන ගත්තා.* ඔබ කරාතේවලට අමතරව නව දේශීය සටන් කලාවක් හඳුන්වාදීමට උත්සාහ ගත්තා නේද?ඔව්. කරබල කියන සටන් ශිල්පය මම හඳුන්වා දුන්නා. කරබල කියන්නෙ අතේ බලය. එම නම යෝජනා කළේ අපේ පන්සලේ චන්ද විමල ස්වාමීන් වහන්සෙ.කරාතේවලට වඩා කරබල වෙනස්. එහි තිබෙන්නෙ යම් පුද්ගලයෙකුගේ සන්ධි ස්ථාන බලා සටන් කිරීමයි. සන්ධියක් නොපිටට නැවෙන විට ඒ ස්ථානය අඩපණ වෙනවා. එවිට පුද්ගලයා මෙල්ල කරන්න පහසුයි. සමහරු කරබල සටන් ශිල්පය අංගම් පොර සටන් කියා පෙන්වනවා.කරබල සටන් ශිල්පයේ නිර්මාතෘවරයා මමයි. මම එය ලෝකයට ගෙන ගියා. නමුත් මෙය ඉදිරියට ගෙන යාමට එදා අවශ්‍ය පාර්ශවයන්ගෙන් සහයෝගය ලැබුණේ නැහැ. කරබල යනු කරාතේ උපයෝගී කර ගනිමින් නිර්මාණය කළ දේශීය සටන් ශිල්පයක් වශයෙන් හඳුන්වන්න පුළුවන්.2002 වර්ෂයේ දකුණු කොරියාවේ චුන්ජුවලදී ලෝක ආත්මාරක්ෂක සටන් කලා සංදර්ශනයක් පැවැත්වූවා. චුන්ජු හඳුන්වන්නෙ සටන්කාමීන්ගේ නගරය ලෙසයි. එහිදී අප කරබල සටන් ශෛලිය ඉදිරිපත් කළා. ඒ සඳහා අපේ ශිල්පීන් දොළොස් දෙනෙක් සහභාගි වුණා. චුන්ජුවල තිබෙන ආත්මාරක්ෂක සටන් කලාවන් පිළිබඳ කෞතුකාගාරයේ මා කරබල සටන් ක්‍රමය ඉදිරිපත් කිරීමේදී යොදා ගත් නිල ඇඳුම තැන්පත් කර තිබෙනවා.* කරබල සටන් ක්‍රමය නිර්මාණය කිරීමට අංගම්පොර යොදා නොගත්තෙ ඇයි?අංගම්පොර පිළිබඳව දන්න අය සොයා ගැනීමට මට නොහැකි වුණා. ඒ 1985 වර්ෂයේදී.* ඔබ දක්ෂයෙක් කියල සිතනවද?මම දක්ෂයෙක් බව ඔප්පු කරල තිබෙනවා. ජපානයට ගොස් කරාතේ ක්‍රීඩකයෙක් ලෙස ජයග්‍රහණ ලබා ගත්තා. ජපන් කරාතේ සම්මේලනයේ ශිහාන් කියන තත්ත්වයට සමත් වීම් ලැබුවා. මේක ජපන් ජාතියෙකුට අමතරව ලෝකයේ ප්‍රථමයෙන්ම මටයි හිමිවුණේ. විවිධ කරාතේ සංගම්වල අනුමත කිරීම්වලට වඩා සෑම කරාතේ ගුරුවරයෙකුටම වැදගත් වන්නෙ ජපන් කරාතේ සම්මේලනයේ ශ්‍රේණිගත කිරීම්.1992 විවෘත යුරෝපා කරාතේ ශූරතාවලියේදී කාටා ඉසව්වෙන් තුන්වන ස්ථානය මා දිනා ගත්තා. එහි විවෘත කුමිතේ කණ්ඩායම් ඉසව්වෙන් ප්‍රථම ස්ථානය හිමි කර ගත්ත. මම එහි තරඟ කළේ ජාත්‍යන්තර කරාතේ කණ්ඩායමට. ඒ වගේම 1994 ගෙන්සේ රියු ලෝක ශූරතාවලියේදී කුමිතේ ඉසව්වෙන් ලෝකයේ හොඳම අට දෙනා අතරට මම පැමිණියා.1985 ඉන්දියාවේ හයිද්‍රාබාද් හි පැවති බූඩෝකාන් කරාතේ විවෘත ශූරතාවලියේදී මා දෙවන ස්ථානය ලබා ගත්තා. සමස්ථ ලංකා කරාතේ ශූරතාද ද මම ජයග්‍රහණය කර තිබෙනවා. 1992 වර්ෂය වන විට මම ආසියාතික කරාතේ නිළ විනිසුරුවරයෙකු ලෙස සමත් වුණා. 1994 දී දකුණු ආසියාවේ ලෝක කරාතේ සම්මේලනයේ සහය විනිසුරුවරයෙකු ලෙස සමත් වුණා.කරාතේ උපදේශකවරයෙකු , විනිසුරුවරයෙකු , ක්‍රීඩකයෙකු ලෙස ලෝකයේ රටවල් 47 කට මම ගොස් තිබෙනවා.* ඔබේ ජපන් කරතේ ගුරුවරයා කවුද?කුනිහිකෝ තෝෂා ගුරුවරයායි. ඔහු ජපන් කරාතේ සම්මේලනයේ ආරම්භක ගුරුවරයෙක්. එතුමා තවමත් ජීවතුන් අතර ඉන්නවා. ඔහුගෙ වයස 85 ක් පමණ වෙනවා. ඔහු මට කරාතේ කියන්නෙ කළු පටි නොවේ කියන එක ඉගැන්වුවා. නියම කරාතේ හඳුන්වා දුන්නා.නමුත් මා ජපානයට ගිය අවස්ථාවේ පළමුවෙන්ම වෙනත් ගුරුවරයෙකුගෙන් කරාතේ ඉගෙන ගත්තත් මට අවශ්‍ය දේ ලැබුනේ නැහැ. කුනිහිකෝ තෝෂා ගුරුවරයා මට ජපන් කරාතේ සම්මේලනයේ කලු පටි එක ශ්‍රේණියේ සිට පහ ශ්‍රේණිය දක්වා යාමට සම්පුර්ණ සහයෝගය ලබා දුන්නා. එහිදී පැවැත්වූ සෑම පරීක්ෂණයකින්ම මා එකවර සමත් වුණා. කුනිහිකෝ තෝෂා ගේ මගපෙන්වීම නිසා මා කරාතේ සටන් ක්‍රමයේ ඉතා දීර්ඝ ගමනක් ගියා. මම ජාත්‍යන්තරයට ගියේ එතුමාගේ අවංක ඉගැන්වීම් නිසා.* කරාතේ සම්බන්ධයෙන් මෙරට තිබෙන ගැටලු මොනවාද?2006 වන විට අප දකුණු ආසියාතික මට්ටමේ උපරිම තලයක සිටියා. මේ මට්ටම ජාත්‍යන්තරයට යාමේදී ආරම්භක මට්ටම ලෙසයි සැලකෙන්නෙ. මේ මිම්ම කරාතේවලට විතරක් නොවේ අනෙක් ක්‍රීඩාවන් සඳහාත් පොදුයි. දකුණු ආසියාතික ක්‍රීඩා තරඟාවලියකදී රන් පදක්කමක් දිනා ගත්ත කියල අප ආඩම්බර වෙන්න හොඳ නැහැ. ඉදිරියට යාමට හොඳ ආරම්භයක් කියා ආඩම්බර වූවාට නම් කමක් නැහැ.කරාතේ පරිපාලනයේ තිබෙන ගැටලු ඉවත් කළහොත් අපට හොඳ ගමනක් යන්න පුළුවන්. කරාතේ උගන්වනවා වෙනුවට බලය ගැනීමට ප්‍රමුඛස්ථානය දුන්නොත් සිදු වන්නෙ දක්ෂ ක්‍රීඩක ක්‍රීඩිකාවන් බිහි නොවිමයි. අතීතයේ බොනී රොබට්ස් , අජිත් ධම්මික ජයකොඩි , එම්. එම් තෂ්මි , ටයිටස් පෙරේරා , ක්ලෙමන්ට් සොයිසා , ජයසිරි පෙරේරා , කේ. රාමචන්ද්‍ර වැනි දක්ෂ උපදේශකවරු අපත් සමඟ සිටියා. වර්තමාන කරාතේ උපදේශකවරුන්ට හොඳ තාක්ෂණික දැනුමක් ලබා දිය යුතුයි. එවිට කරාතේ ශක්තිමත්ව පෙරට පැමිනේවි.* සමහරු සටන් ශිල්ප උගන්වන ගුරුවරුන් කියනවා ඩිප්ස් 200 - 300 ගහන්න පුළුවන් කියලා. ඔබට කියක් පුළුවන්ද?අප ඩිප්ස් ගහන්නෙ විද්‍යාත්මක පදනමක සිටයි. එමඟින් අතේ ඉහල බාහුවලට ශක්තිය ලබා දෙනවා. මම කියන්නෙ එක් වරකදී ඩිප්ස් 3කට වඩාගහන්න හොඳ නැහැ කියල. ඩිප්ස් 30ක් ගහල යම් විවේකයක් ලබා ගෙන නැවත පටන් ගැනීම සුදුසුයි. ඕනෑවට වැඩිය ඩිප්ස් ගැහුවොත් මාංශපේශී විකෘති වෙනවා. ඕනෑවට වැඩිය ව්‍යායාම කරන්නත් හොඳ නැහැ. කරාතේ ගැන නොදන්න අය කරන අභියෝගයක් තමයි ඩිප්ස් 100-200 ගහන්න කියන එක. අවශ්‍යනම් මට ඩිප්ස් 100 ට වඩා ගහන්න පුළුවන්.* ලෝකයේ තිබෙන ප්‍රබලම ආත්මාරක්ෂක සටන් ශිල්පය කුමක් කියාද ඔබ සිතන්නෙ?එහෙම කියන්න බැහැ. කොයි සටන් ශිල්පයත් තමන් නිවැරදිව ඉගෙන ගත්තොත් ප්‍රබලයි. මනසට අධ්‍යාපනයත් සිරුරට ශාරීරික අධ්‍යාපනයත් ඉතා වැදගත් වෙනවා. එය කරාතේ සටන් ක්‍රමය තුළ උපරිමව පවතිනව.* ඔබ කරාතේ සටන් ශිල්පය උගන්වන කුඩා දරුවන් පිළිබඳ කතා කළොත්?අවුරුදු 3 - 4 දරුවන්ද මගෙන් කරාතේ ශිල්පය ඉගෙන ගන්නවා. අවුරුදු හතක් වූ ගැහැනු දරුවෙකු කළුපටි ශ්‍රේණියට කිට්ටු කරලා තිබෙනවා.* වර්තමානයේ නියම කරාතේ තිබෙන්නෙ ජපානයේ නොවෙයි යුරෝපයේ කියල මතයක් තිබෙනවා නේද?මම එය ප්‍රතික්ෂේප කරනවා.ජපානයේ තමයි නියම කරාතේ සටන් ක්‍රමය පවතින්නේ.* ඔබ උගන්වන්නෙ කුමන කරාතේ ‍ශෛලියද?ගෙන්සේ රියු ශෛලියේ ආසියාතික ශාඛාවේ ප්‍රධාන උපදේශකවරයා මමයි. එයට අමතරව ෂෝටෝකාන් , සිතෝරියු, ගෝජුරිවු, වදෝරිවු ශෛලීන් උගන්වනවා.* මේ රටේ අතීත ගුරුවරුන් කොහොමද කරාතේ ඉගැන්වූයේ?මුල් කාලයේ ගුරුවරු කරාතේ ගැන හරියට දැනගෙන නොවෙයි ක්‍රියා කළේ. ටිකක් දැනගෙන වර්ධනය කරලයි ඔවුන් ඉගැන්වූයේ. ජී . ඒ . ටී ලිවේරා, වෙල්ගම, බොනී රොබට්, මයිල් වානගරම් වැනි ගුරුවරුන් එදා කරාතේ සටන් ක්‍රමය පෙරට රැගෙන යාමට ඉතා කැපවීමෙන් ක්‍රියා කළා. ඔවුන් ඒ දේ කළ නිසා තමයි කරාතේ අද පවතින්නෙ.අප විදේශයන්ට ගොසින් කරාතේ ඉගෙන ගන්නා අවස්ථාවේ මෙරටදී ඉගෙන ගත් කරාතේ ශිල්පයේ අඩුපාඩු දුටුවා. එහෙත් මෙරට කරාතේ සටන් ශිල්පය ඉගැන්වීමට කටයුතු කළ පැරණි ගුරුවරුන්ව අප සෑම අවස්ථාවකම ඉතා ගෞරවයෙන් සිහිපත් කළ යුතුයි.* කාගෙන්වත් ගුටිකාල නැද්ද?සටන් ශෛලීන් හැදෑරීමේදී විවිධ හැල හැප්පීම්වලට ලක්වීමට සිදුවෙනවා. ගුටි ගහගෙන තිබෙනවා.* කළු පටි කි වෙනි ශ්‍රේණියේද ඔබ ඉන්නෙ?හත්වන ශ්‍රේණියේ.* මෙරට කරාතේ හැදෑරීම අඩුවෙලා තිබෙනව කියල පැවසෙනවා නේද?ඒක බොරුවක්. මම එහෙම දෙයක් පිළිගන්නෙ නැහැ.* චීන අඩි කියන්නෙ කුමන අන්දමේ සටන් ශෛලියක්ද?මෙරටට පැමිණි චීන ජාතික වෙළෙන්දො තමයි ඔය සටන් ශිල්පය රැගෙන ආවෙ. ඔවුන් ගමේ ජනතාවට මුලු හතර පැන චීන අඩි පෙන්වා තිබෙනවා.* ආත්මාරක්ෂක සටන් ශිල්පයක් භයානක විය යුතුයි කියන මතයේ ඔබ ඉන්නවාද?ආත්මාරක්ෂාවයි සටනයි කියන්නෙ දෙකක්. කරාතේ කියන්නෙ ආත්මාරක්ෂක සටන් ශිල්පයක්. මෑත කාලයේ සිට ක්‍රීඩාවක් වශයෙන්ද මෙය භාවිත කරනවා. සටනකට යන්න නම් මහන්සි වෙවී කරාතේ කර කර ඉන්න අවශ්‍ය නැහැ. කඩුවක් පිහියක් කිනිස්සක් රැගෙන ගොසින් සටන් කරන්න පුළුවන්. ආත්මාරක්ෂක සටන් ක්‍රමයකදී තමාගේ හෝ තවෙකෙකුගේ ආරක්ෂාව සඳහායි ක්‍රියා කරන්නෙ.* කරාතේවලත් ආයුධ තිබෙනවා නේද?නැහැ. කරාතේවලට ආයුධ එකතු කරල තිබෙන්නෙ එක් එක් ගුරුවරුන් විසින්. කරාතේ කියන එකේ තේරුම හිස් අත කියන් එකයි. මෙය පැහැදිලිව තේරුම් ගන්න ඕනෙ.* මෙරට වර්තමානයේ තිබෙන අංගම්පොර සටන් ශිල්පය පිළිබඳ අදහස කුමක්ද?එම ශිල්පීන්, ගුරුවරුන් තමන් උගන්වන්නේ, පෙන්වන්නේ නියම අංගම් පොර කියා ඔප්පු කරන්න ඕනෙ. ඔවුන්ගේ අංගම් පරම්පරාවල් පිළිබඳ පැහැදිලි කරන්න ඕනෙ. අංගම්පොර පිළිබඳ කතා කරන බොහෝ දෙනෙකුගේ තොරතුරු කතාන්දර එතරම් පැහැදිලි නැහැ.නමුත් මම ඔවුන්ට ගරු කරනවා. මොකද ඔවුන් කතා කරන්නෙ දේශීය සටන් ක්‍රමයක් පිළිබඳව. මේ හැම එකක් තුළින්ම නිරෝගී පරපුරක් බිහි කරන්න පුළුවන්.* කරාතේ ඉතිහාසය පිළිබඳ කතා කරමු?ලෝකයේ ජීවත්වන සෑම ජාතියක් සතුවම සටන් ශිල්ප පැවතියා. චයිනීස් කෙම්පො සටන් ක්‍රමය ජපානයේ ඔකිනාවාවලට පැමිණි පසු එහි තිබූ සාම්ප්‍රදායික සටන් ක්‍රම හා මෙය මිශ්‍ර වී තිබෙනවා.එයට කීවෙ ඔකිනාවා තේ කියල.මේ කාලයේ ඔකිනාවාවල සිටි ගිචින් ෆුනකොෂි තුමා ජපන් අධිරාජ්‍යයාට මේ සංදර්ශනයක් පෙන්වා තිබෙනවා. ඔකිනාවා තේ මගින් ජපන් සමාජය නිවැරදිව ගෙන යාමට හැකි බව එහිදී ඔප්පු වී තිබෙනවා. පසුව ඔකිනාවා තේ කරාතේ වුණා.* ඔබ කොහොමද කරාතේ ඉතිහාසය ඉගෙන ගත්තෙ?මම ජපානයේ අවුරුදු 11 ක් කරාතේ ගුරුවරයෙක් ක්‍රීඩකයෙක් ලෙස කටයුතු කළා. ඒ කාලයේ එරට තිබෙන ආත්මාරක්ෂක සටන් ක්‍රම පිළිබඳ විද්‍යාලයක පාඨමාලාවක් හැදෑරුව. එහි ජපානයේ තිබෙන සටන් ක්‍රම පිළිබඳව ඉගැන්විම් කරනවා. සටන් කලාවක දර්ශනයක් ගැබ්ව තිබෙනවා. ඒ වගේම ශික්ෂණයක් තිබෙනවා.* ජපානයේදී හමුවූ කරාතේ සටන් ශෛලියේ ජ්‍යෙෂ්ඨයන් කවුද?හිරනෝරි ඔට්සුකා, යමෂ්ඨා, මිතහසි, මනෝ වකබයාෂි, මියසතෝ, ටෙරියෝ හයාෂි. මොවුන­් කරාතේ ලෝකයේ දැවැන්තයින් ලෙස හඳුන්වන්න පුළුවන්.* මෙරට සිටින සටන් ගුරුවරයෙක් පහර දෙන්න පැමිණියහොත් ඔබ මොකද කරන්නෙ?පහර දීලා බලන්නකො මොකද වෙන්නෙ කියල.* ඔබ හිතනවාද ජපානයේ මෙන් අපේ රටේත් ආත්මාරක්ෂක සටන් ක්‍රම ප්‍රචලිත වෙලා තිබෙනව කියල?කරාතේ සටන් ක්‍රමය මෙරට තව තවත් ප්‍රචලිත කරන්න රජයට සහය දෙන්න මම සූදානම්. අත්මාරක්ෂක සටන් ක්‍රම ප්‍රචලිත කිරීමෙන් අනාගත පරපුරට විශාල සේවයක් සිදු වේවි.* අප්‍රිකානු රටවල සිටින කළු ජාතිකයින් ශක්තිමත් ජනකොට්ඨාශයන් ලෙසයි ගණන් ගැනෙන්නෙ. ඔවුන් කරාතේ සටන් ක්‍රමයේ හිමිකරගෙන තිබෙන තත්ත්වය කුමක්ද?කරාතේ සටන් කරන්න ඇඟේ හයිය විතරක් තිබිලා මදි. තාක්ෂණය යොදා ගන්න ඕනෙ. අප්‍රිකානු රටවල මා කළ සංචාරයේදී මා දුටුව දෙය තමා ඔවුන් කරාතේ සටන් ක්‍රමය හැදෑරීමේදී ඉතා අඩුවෙන් තාක්ෂණය යොදා ගැනීම.* ආත්මාරක්ෂක සටන් ක්‍රම හදාරන්නන් අධ්‍යාපනයට යොමු වෙනවා අඩුයි කියලා මතයක් තිබෙනවා. ඒක ඇත්තක්ද?මම සම්පූර්ණයෙන් ඒක ප්‍රතික්ෂේප කරනවා. මමත් උපාධිධාරියෙක්. මගෙන් කරාතේ ඉගෙන ගන්නා වැඩි දෙනෙක් මේ සමාජයේ උගත් පිරිසක් ලෙස හඳුන්වන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>30</day>
    </date>
    <link>http://www.dinamina.lk/2013/12/30/_art.asp?fn=f1312304</link>
    <topic>වසර 150ක ස්වර්ණමය යුගයට පිය ඔසවන ශ්‍රී ලංකාවේ පැරැණිතම පුවත්පත ඥානාර්ථ ප්‍රදීපය</topic>
    <author>පිංතූර හා සටහන ජා - ඇළ මධ්‍යම වාර්තාකරු ලෙස්ලි පෙරේරා</author>
    <content>ශ්‍රී ලංකාවේ ඉපැරැණිම පුවත්පත කෙරෙහි පාඨක ඔබගේ අවධානයට යොමු කෙරෙන විශේෂ ලිපියකි මේ.වසර 150ක් වැනි ස්වර්ණමය යුගයකට පා තබන මේ පුවත්පත අද පුවත්පත් ඉතිහාසයේ පුවත්පතක් ලෙසින් හැඳින්විය හැකි කිතුනු බැතිමතුනගේ නැණ - නුවන සදාචාරය දියුණු කරමින් නොනිමී දැල්වෙන පහන ඥානාර්ථ ප්‍රදීපයයි.මේ ගැන වං හුං දැන ගැනීමේ අටියෙන් ඉකුත්දා අප බොරැල්ල පිහිටි ඥානාර්ථ ප්‍රදීප කාර්යාලයට ගොඩවැදී පුවත්පතේ ප්‍රධාන කර්තෘ ලෙස කටයුතු කරන ගරු ශාන්ත සාගර හෙට්ටිආරච්චි පියතුමා මුණගැසුනෙමු. ඉතාමත් සුන්දර සිනහාවකින් කාරුණිකව අප පිළිගත් පියතුමාගෙන් ඥානාර්ථ ප්‍රදීපයේ උපන් දිනය සිට අද දක්වා කරුණු හෙළිකළ මේ ගරු පියතුමාගේ හඬය.ඥානාර්ථ ප්‍රදීපය පුවත් පත බිහි වූයේ වර්ෂ 1866 ජුනි මස 07 වෙනිදායි. මෙදින ගරු පීටර් ඉලාරි නැමැති පියතුමාගේ අධ්‍යක්ෂකත්වයෙන් සතිපතා පුවත් පතක් ලෙස ප්‍රථමවරට මුද්‍රණය කර ඇත්තේ කොළඹ මෝදර පිෂර්ස් හිල්හි නො: 47 දරන නිවසේ පදිංචිව සිටි එහි කර්තෘ වශයෙන් ක්‍රියාකර ඇති ජුවාම්ප්‍රනාන්දු මහතායි.ලක්දිව දක්ෂණභාග ඥාන පදවිය පාලනය කළ ඉලාරියෝන් සිල්ලානි ධර්මාචාර්යය රාජගුරු ප්‍රසාදීන් වහන්සේලාගේ ආධාරය ඇතිව පිහිටුවන ලද ඉහත කී කතෝලික සමාගමේ ප්‍රතිස්ඨාධාර තැනගේ යෝජනාවක් පරිදි ඥානාර්ථ ප්‍රදීපය නැමැති මෙම පුවත්පත ප්‍රසිද්ධ කිරීමට පටන් ගෙන තිබෙනවා.මෙම පුවත්පතේ සත්‍යදේවධර්ම රාජකීය ශිල්ප ශාස්ත්‍ර වෙළඳාම, කර්මාන්තාදියට අදාළ වග වාසගම්ද, ස්වදේශ - විදේශ ආරංචිද, සිත් පිනවන හාස්‍ය රසය දනවන කථා වස්තූන්ද - දැන්වීම් ඇතුළු වැදගත් සිද්ධීන් මෙම පත්‍රයට අඩංගු වෙලා තියෙනවා.ප්‍රදීප පත්‍රය පටන් ගැනීමේ දී අඟල් 8 ½ පළල අඟල් 11ක් දිගට පිටු අටකින් සමන්විත වුණා. පුවත්පත එදා ඉතාමත් සිත් ඇද බැඳ ගන්න අයුරින් ඉදිරිපත් කර තිබුණා.එදාත් අද වගේම මිනී මැරීම් සිය දිවි නසා ගැනීම්, සොර මැරකම් තිබිල තියෙනවා. එවැනි රසබර ප්‍රවෘත්තියක් අපිට සොයා ගත හැකි වුනා. මේ ප්‍රවෘත්තිය යාපනය ප්‍රදේශයෙන් ප්‍රදීපයට වාර්තාවී තිබුණි. මේ ඒ ප්‍රවෘත්තියයි.“සිවියාර් තෙරූ නම් යාපනයේ එක්තරා මිනිසෙක් සිය බිරිඳ නැසූ දුකින් බෙල්ලේ වැල් පොටක් ලාගෙන එම විටම ප්‍රාණය හානි කර ගත්තේය.මෙම මරණය ගැන පැවැත් වූ විභාගයේදී ජූරි සභා මහත්වරුන් දුන් තීන්දුව මෙසේ ය.“ලෝක නඩුවෙන් මේ දෙදෙනා ගැන කළහැක්කාවූ කිසියම් නීති විනිශ්චයක් ඇත්තේ නැති නිසා මේ දැකලා අපගේ අසල්වාසීන් බීම අප්‍රිය කරමින් ක්‍රෝධ - වාද - විරෝධ නැතිව ක්ෂාන්තියෙන් කල් යැවිය යුතුය.ආරම්භක කර්තෘඥානාර්ථ ප්‍රදීප පත්‍රයේ ආරම්භක කතුවරයා ලෙස ජුවන් ප්‍රනාන්දු මහතා වන අතර ඉන් පසු පිළිවෙළින් මෙසේය. එනම් තෝමස් අම්බ්‍රොස් ජයවර්ධන වී චාල්ස් පෙරේරා ගරු ජෝන් පහමුණේ පියතුමා, ඒ.ජේ. දාබරේරා මහතා ඩී.සී. කුරුකුලසූරිය ගරු මර්සලින් ජයකොඩි පියතුමා. ගරු ඉග්නේසියස් ගම්ලත් පියතුමා අති උතුම් ‍ෆ්‍රෑන්ක් මාකස් ප්‍රනාන්දු හිමිපාණන්, අති උතුම් උස්වල්ඩ් ගෝමිස් හිමිපාණන්, ගරු ජෝ වික්‍රමසිංහ පියතුමා, හෙක්ටර් වෙල්ගම්පල, ෆැන්සිස් ලියනාරච්චි ගරු බර්ට්‍රම් දාබරේරා පියතුමා ගරු බෙනඩික් ජෝශප් පියතුමා, ගරු සිරිල් ගාමිනී පියතුමා ඊලඟට වත්මන් කර්තෘ පදවිය උසුලන මම ශාන්ත සාගර හෙට්ටිආරච්චි පියනමයි.ජන සන්නිවේදනය ගැන ඇමෙරිකාවේ නිව්යෝර්ක් නගරයේ ෆොර්ඩම් විශ්වවිද්‍යාලයේ පශ්චාත් උපාධිලාභියකු වශයෙන්ද - කැළණිය හා පේරාදෙණිය යන විශ්වවිද්‍යාලයන්වලින් මේ සම්බන්ධ පරිණත දැනුමක් ලබා ඇති පියතුමා ඥානාර්ථප්‍රදීපය පුවත්පතේ ඉදිරි දැක්ම ගැන මෙලෙස පැවසුවේය.අපේ කියන හැඟීමෙන් අපේ ජනතාවට කතෝලික දහම අපේ හෙළ හැදියාවෙන්ම කියාදීමට ප්‍රදීප පුවත්පත හොඳ කාර්යයක යෙදෙනවා.අන්තර් ජාලය හා රටවල් ගණනාවකම ශ්‍රී ලාංකිකයන් මේ පුවත්පත අද කියවනවා. ඒ වගේම උතුරු කරේ ඥානාර්ථප්‍රදීපය දෙමළ භාෂාවට පරිවර්තනය කරල ප්‍රචාරය වෙලා තිබෙනවා. මැසෙන්ජර් කියා ඉංග්‍රීසි භාෂාවෙන් රට පුරා ප්‍රචලිතයි. එමෙන්ම රටේ පොදු ආධ්‍යාත්මික ප්‍රගමණයට කතෝලික චින්තනයෙන් දැනුවත් කිරීම අපේ එකම පරමාර්ථයයි.අද අප පත්තරය බෞද්ධ ජනතාව කියවන අතර බෞද්ධ වියත්ත ප්‍රදීපයට ලිපි ලේඛන පවා සපයනවා.සුහද සබඳතාවඅප ප්‍රදීපයත් සමඟ ශ්‍රී ලාංකීය සභාව තුල ලාංකීය හැඟීමෙන් පොදුවේ කටයුතු කරන්නට බැ‍ඳෙන අතරම, රටතුළත් -ජාතීන් තුළත් - වෙනත් ආගමිකයින් අතරද සුහද සම්බන්ධකමක් ඇතිකර ගනිමින් දහමේ වර්ධනය හා උන්නතිය වෙනුවෙන් පොදු මිනිස් පවුලේ සහජීවනය හා සංහිඳියාව වෙනුවෙන් අපි කැප වෙනවා.අප පුවත්පත ජාති - ආගම් භේදයෙන් තොරව අගතිගාමී නොවී පොදුවේ කටයුතු කරනවා. ඒ වගේ කතෝලික සභාවට කිසියම් හිංසනයක් වෙනවා නම් අපි නොබියව ක්‍රියාත්මක කරනවා.තවත් විශේෂ දෙයක් කිව යුතුයි. එනම් අන්තර් ජාලය හරහා බොරු ප්‍රලාප පතුරුවමින් සභාවට මඩ ගසන අයට උත්තර ලියන්නත් අපි කිසිදාක පසුබට වෙන්නෙ නැහැ.දේශපාලනය අතිනුත් අපි හරි දේට හරි කියනවා ඇරෙන්න වැරදි දේට අපි කවදාවත්ම හරි යයි කියන්නෙ නැහැ. මේ රටේ සිදුවන අසාධාරණකම් දුටු හැම අවස්ථාවකම ඒක පාක්ෂි නොවී රටට සත්‍ය පෙන්නුම් කළා. ඉදිරියටත් එහෙමයි.අවසාන වශයෙන් කියන්න තියෙන්නෙ ප්‍රදීපය තුළින් ලේඛන හැකියාවන් මුවහත් කර ගත් බොහෝ දෙනෙකු අද රටේ ඉහළ තැන්වල වැජඹෙනවා. ඒ අයව අප කෘතගුණ පූර්වකව සිහිපත් කරන අතර ඒ අයගේ ශක්තිය අපේ ශක්තියයි. එනිසා අද ඥානාර්ථ ප්‍රදීපය කතෝලික ජනතාවගේ සම්පතක් නිසා ප්‍රදීපය ඉදිරියට ගෙන යෑම ඔවුන්ගේ යුතුකමයි. ප්‍රදීපය සමඟ අත්වැල් බැඳගෙන සිටින සියලුම දෙනාට අපි කෘතඥ වෙනවා.සංස්කාරක ශිරාන් මෛත්‍රීවසර 25ක් වැනි දීර්ඝ කාලයක් ප්‍රදීපය ඉදිරියට ගෙන යන්න දර දිය ඇද්ද ප්‍රදීප කුමරියගේ හදවත හා සමාන එහි ක්‍රියාකාරී බුද්ධිත් සංස්කාරක ශිරාන් මෛත්‍රි මහතා ගැනද යමක් නොකීවොත් ඒ ඔහුට කරන මදිපාඩුවක් නිසා මෙසේ කෙටි සටහනක් තබමි.ප්‍රදීපය ගැන මනා අවබෝධයකින් සිටින ශිරාන් මෛත්‍රී පවසන්නේ අද ප්‍රදීපය ඒකාලෝක වෙමින් මිණි පහනක් ලෙස දැල්වෙන්නේ එහි කර්තෘධුරය හොබවන ගරු ශාන්ත සාගර හෙට්ටිආරච්චි පියතුමාගේ ධූරධර්ශී හා නොපසුබට උත්සාහය නිසාය.1974 රේ, ළමා ප්‍රදීපයට එවපු සිඟිති කථාවකින් පස්සෙ ප්‍රදීපයට සම්බන්ධ වූ බැව් ශිරාන් පවසයි. අද මා හට මේ තැනට එන්න මට නැණ නුවන දියුණු කළ දෙමාපියන්ටත්, සිප් සතර හදාරන්න ලැබුණු සිරිකුරුස විද්‍යාලයට සහ පානදුර ශ්‍රී සුමංගල විද්‍යාලයට මගේ භක්ති ආදරය පුද කරනවා. එවකට කළුතර කලමුල්ල මීසම් පාලකව සිටි ගරු අර්නස්ට් පෝරුතාට පියතුමා ආරම්භ කළ රුහුණු සිනමා ලේඛක සංගමයෙන් පස්සෙ ලැබූ පන්නරය නිසා ලංකාදීප පත්‍රයේ උප කර්තෘ ධුරය ලැබීමෙන් අනතුරුව 1984 වසරේ ටයිම්ස් පුවත්පත් ආයතනය වැසී යාමෙන් පස්සෙ 1986 වසරේ ප්‍රදීපට සම්බන්ධ වූ බැව් පවසයි.ප්‍රදීපයේ මා හා අත්වැල් බැඳගෙන සිටින ඉපැරැණි සාමාජිකයකු වන එහි කළමනාකරු ලෙසින් සේවය කරන කැම්ලස් පෙරේරා මහතා වගේම ප්‍රදීපයට තවත් ජවයක් ගෙන දෙන අධ්‍යක්ෂ ගරු එඩ්රික් රුද්‍රිගු පියතුමා මෙන්ම අමිල සේවයක් ඉටු කර දිවියෙන් සමුගත් නෝබට් මාවලගේ වැනි අය අපේ මතකයෙන් ඈත් කළ නොහැකිය.දැනට මම මීට අමතරව වෙරිටාස් ගුවන් විදුලි වැඩසටහන්වල නියැළී සිටින අතර “සියලිහඬ” කතේලික වෙබ් ගුවන් විදුලියේ විශ්වීය විවරණය කියා පුරා පැයක වැඩසටහනක නියළී සිටිනවා.1987 – 1988 – 1989 යන බිහිසුනු කාලයේ අප බලධාරීන්ගේ ප්‍රවෘත්ති වාරණවලට යට වුනා. චිට් එකෙන් කඩ - සාප්පු - කන්තෝරු වහපු කඩාකප්පල් සමයේ මාධ්‍යවේදීන්ගේ ජීවිත අවදානම් තත්ත්වයක තිබුණත් ප්‍රදීපය වෙනුවෙන් පන්හිඳ අතහැරියේ නැති ජනතාව වෙනුවෙන් දේව රාජ්‍ය ගොඩනැගීමේ ක්‍රියාදාමයට දායක වුනු ශිරාන් මෛත්‍රී අපට අමතක කළ නොහැකි කිතුනු ලේඛකයෙකි.අපේ කතෝලික උරුමය, මරණයෙන් පසු කොතනද .? සාන්තුවර විරුවාලියේ නොදිරන සිරුරු - උඳුවප් මිහිර වැනි පත පොත සඟරා කිතුනුවන්ට දායක කළ ශිරාන් හට අපි ශුභ අනාගතයක් පතමු.ළමා ප්‍රදීප සංස්කාරකඉපැරැණි ප්‍රදීපයක් සමඟ කලඑළි වනු කිතුනු ළමා ප්‍රදීප සංස්කාරක කුමාර නයනජිත් ළමුන් වෙනුනේ පළවන එකම කතෝලික ළමා ප්‍රදීපය ගැන මෙසේ පැවසීය.2008 ඔක්තෝම්බර් මස 06 වෙනි. සඳුදා මට අමතක නොවන දිනයකි. ඒ ළමා ප්‍රදීපය නැමැති බිලිඳා උපත ලැබීමය.මෙම ළමා ප්‍රදීපය ඇරඹීමේ නිත්‍ය පරමාර්ථය නම් දූ - දරුවන්ගේ ලේඛන හා නිර්මානාත්මක හැකියාවන් වර්ධනය කිරීම, කියවීමේ රුචකත්වය ඔවුන් තුළ රෝපනය කිරීම හා දහම් දැනුමෙන් ජීවිත ආලෝක කිරීමට දායක වීමය.මේ වසර 5 ට ළමා ප්‍රදීපයෙන් පෝෂණය වී ලේඛක කලාවට පිවිසි සිසුවියන් දෙදෙනෙක් කවි සහ කෙටිකථා සංග්‍රහ පළකර තිබීම අපේ උත්සාහයේ මල්පල හට ගැනීමක් බඳුය.එමෙන්ම, උසස් පෙළ ළමුන් කිහිපදෙනෙකු තම කේවල ව්‍යාපෘතිය සඳහා ළමා ප්‍රදීපය ගැන ව්‍යාපෘති සකස්කර තිබෙනවා. ඊට අමතරව ළමා ප්‍රදීපයට සම්බන්ධ ලේඛක පිරිස් පාසල් මට්ටමින් කලාප මට්ටමින්, ජාතික මට්ටමින් - රචනා කෙටිකතා චිත්‍ර හා කවිවලින් ළමයින් ජයග්‍රහණය ලබා තිබීම අපේ සතුටට හේතුවකි.රදගුරු පදවි 08 ක ළමුන් වෙනුවෙන් ලේඛන හා පෝෂණ වැඩසටහන් 108ක් පවත්වා තිබීම විශේෂ සිද්ධියක් වෙන බැව් නයනජිත් පවසයි.ළමා පුවත්පත් ඇරඹීමේ අභියෝගයට නොබියව මුහුණදුන් “සෙත්සරණ අධ්‍යක්ෂ ගරු රොහාන් ද අල්විස් පියතුමා, කොළඹ නැ‍ඟෙනහිර කලාපයේ නාහිමි අතිගරු සිරිල් ගාමිනී පියතුමා වත්මන් අධ්‍යක්ෂ ගරු එඩ්රික් රුද්‍රිගූ පියතුමා සහ ඥානාර්ථ ප්‍රදීප කර්තෘ ගරු සාන්ත සාගර හෙට්ටිආරච්චි යන පියතුමන්ලා දුන් අනභිභවනීය සහයෝගයට ස්තුතිය මින් පළ කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n1312312</link>
    <topic>දුම්රිය එන්ජිම ඉබේ ධාවනය වූයේ රියැදුරුගේ - සහායකගේ නොසැලකිල්ලෙන්</topic>
    <author> ශීලා උඩුවර</author>
    <content>දෙමටගොඩ සිට රත්මලාන දක්වා රියැදුරකු නොමැතිව දුම්රිය එන්ජිමක් ධාවනය වූයේ එම දුම්රිය එන්ජිම භාරව සිටි ෂන්ටින් රියැදුරු සහ රියැදුරු සහායකගේ නොසැලකිලිමත්කම හා අත්වැරද්දක් නිසා බවට ඒ සඳහා පත් කළ ත්‍රි පුද්ගල කමි‍ටුව තීරණය කර තිබේ.පිටු 73 කින් යුත් එම කමිටු වාර්තාව එම කමිටු ප්‍රධානි නියෝජ්‍ය ගමනාගමන අධිකාරි ඒ.ඩි.ජි. සෙනෙවිරත්න මහතා විසින් ප්‍රවාහන ඇමැති කුමාර වෙල්ගම මහතාට මරදාන දුම්රිය මුලස්ථානයේදී ඊයේ (30) බාර දුන්නේය.මේ වාර්තාවේ කරුණු සැලකිල්ලට ගෙන දුම්රියේ රියැදුරු හා රියැදුරු සහායක පිළිබඳ විධිමත් පරීක්ෂණයක් පවත්වන බවත්, එහිදී අදාළ දුම්රියේ රියැදුරාට කරුණු ඉදිරිපත් කළ හැකි බවත් වැරදිකරු වුවහොත් නියමිත දඬුවම් ලබාදෙන බවත් ඇමැතිවරයා සඳහන් කළේය.මෙය කඩාකප්පල් කාරි ක්‍රියාවත් හෝ අත්භුත සිදුවීමක් බවට තමා විශ්වාස නොකරන බව පැවසූ ඇමැතිවරයා රියැදුරා දුම්රිය එන්ජිම දෙවැනි වතාවටත් පණගන්වා ආරක්ෂක විධි විධාන නිසි අයුරින් පිළිනොපැද ඉවත් විම නිසා මේ දුම්රිය රියැදුරෙකු නොමැතිව ධාවනය වු බවත්, දුම්රිය එන්ජිමක් පණ ගැන්වීමේදී හා නැවැත්වීමේදී ආරක්ෂක ක්‍රියාවලියක් අනුගමනය කළයුතු ක්‍රියාවලියක් තිබෙන බවත් පැවසීය.මේ කමිටු වාර්තාව සකස් කිරීමේදී 46 දෙනෙකුගෙන් පමණ සාක්ෂි ලබාගෙන තිබේ. මේ සිදුවිම සිදුවු අවස්ථාවේදිම එම දුම්රිය භාරව සිටි රියදුරු එය දැනගත් බවත් සිදුවිම වළක්වා ගැනිම සඳහා ඔහු ඇතුළු තිදෙනෙක් බොහෝ දුරක් දුම්රිය පසු පස හඹා ගිය බවත් පසුව ඔවුන් බැරිතැන පාරේ තිබු ජල නලයකින් ජලය පානය කර මහන්සි හැර ගත් බව සි.සි.‍ටි.වි. කැමරා තුළින් දැකගැනීමට හැකිවු බවත් ඇමැතිවරයා පැවසීය.කමිටු වාර්තාව මගින් ඉදිරියට අනුගමනය කළ යුතු කරුණු 11ක් නිර්දේශ කර තිබේ. එම නිර්දේශ ඉදිරිපත් කළේ ඉදිරියේදි මෙවැනි සිදුවීම් ඇති නෙවිමට බව කම්ටු ප්‍රධානි ‍සෙනෙවිරත්න මහතා පැවසීය.දුම්රිය සාමාන්‍යාධිකාරි බි.ඒ.පි‍. ආරියරත්න මහතාද මෙහිදී අදහස් දැක්වූහ.දෙමටගොඩ දුම්රිය අංගනයේ නවතා තිබු මේ දුම්රිය එන්ජිම ඉකුත්5 වැනිදා අළුයම 1.30ට පමණ රියැදුරෙකු නොමැතිව පැය‍ට කිලෝ මිටර් 9.05 පමණ වේගයෙන් මුහුදු බඩ මාර්ගයේ කිලෝ මිටර් 15ක් පමණ ධාවනය වි ඇති බවත්, එය රත්මලාන යාමට පෙර වැළැක්වීමට කටයුතු කළානම් පිළිපැනිමක් සිදුවීමට මෙන්ම අලාභයක් සිදුවිම‍ට ඉඩ තිබුණි‍. මෙය කිසියම් අද්භුත සිදුවිමකින් සිදුවූවක් බවට ප්‍රචලිතව තිබුණද වාර්තාව එය පිළිනොගනී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n1312313</link>
    <topic>යුතුකම පැහැර හරින රාජ්‍ය සේවකයා රටේ ඉදිරි ගමන වළකනවා</topic>
    <author>ධනුෂ්ක ගොඩකුඹුර සහ ගාල්ල දිසා විශේෂ ගාල්ල සිට</author>
    <content>රට ද බෙදීමට හෝ දෙකඩ වීමට මුල්වන ආකාරයේ කිසිදු බලතලයක් ලබාදීමට තමා කුමන අවස්ථාවකවත් සූදානම් නැති බව ජනාධිපති මහින්ද රාජපක්ෂ මහතා අවධාරණය කළේය. අප මේ ජයග්‍රහණය ලබා ගත්තේ ඉතා අසීරුවෙන් බව සිහිපත් කළ ජනාධිපතිවරයා අප සෑමවිටම එකම රටක් වශයෙන් කටයුතු කළ යුතු බවත් පෙන්වා දුන්නේය. ජනාධිපති මහින්ද රාජපක්ෂ මහතා මෙසේ ප්‍රකාශ කළේ දකුණු පළාත් සභා පරිපාලන ගොඩනැගිල්ල “දක්ෂිණපාය” විවෘත කිරීමේ අවස්ථාවට ගාල්ල, ලබුදූවේදී ඊයේ (30) එක්වෙමිනි.දකුණු පළාත් සභාවට දීර්ඝ කාලයක් තිස්සේ පැවැති අඩුපාඩුවක් සම්පූර්ණ කරමින් ඉදිකෙරුණු මේ සත්මහල් ගොඩනැගිල්ල සඳහා වැය කර ඇති මුදල රුපියල් මිලියන 575කි. ජාත්‍යන්තර ප්‍රමිති ආයතනය විසින් ප්‍රදානය කළISO 9001-2008 ජාත්‍යන්තර ප්‍රමිති සහතිකය පළාත් ප්‍රධාන ලේකම් ඩබ්ලිව්.කේ.කේ. අතුකෝරාළ මහත්මිය වෙත පිරිනැමීම ද ජනාධිපතිතුමාගේ අතින් සිදු කෙරිණ.පළාත් සභා ක්‍රමය පිළිබඳ යම් යම් මතවාද ඇති නමුත් තමාගේ මතය නම් පළාත් සභාව වේවා, මධ්‍යම ආණ්ඩුව වේවා කවුරුත් සේවය කළ යුත්තේ ජනතාවගේ සුබසෙත උදෙසාය යන්න බවත් ජනාධිපතිතුමා ප්‍රකාශ කළේය. අලුතෙන් ආරම්භ කළ පළාත් සභාවල රාජ්‍ය නිලධාරීන් සහ දේශපාලනඥයන් අතර යම් යම් ගැටලු සහගත තත්ත්වයන් ඇති වී තිබෙන බව පෙන්වා දුන් ජනාධිපතිවරයා එසේ ගැටුම් ඇති නොවන අන්දමට ජනතාව වෙනුවෙන් සේවය කිරීම කාගේත් යුතුකම බව පැවසීය.දේශපාලනඥයන් කුමක් කීවත් රාජ්‍ය සේවකයන් තම යුතුකම හරිහැටි ඉටු නොකළහොත් රටක් වශයෙන් අපට ඉදිරියට යාමට පුළුවන්කමක් නොමැති බවත් ජනාධිපතිවරයා ප්‍රකාශ කළේය.රාජ්‍ය සේවය කප්පාදු කළ, විශ්‍රාම වැටුප් නොගෙවූ යුගයක් මේ රටේ තිබුණු බව ඇතැමුන්ට අද අමතකව ඇති බව පෙන්වා දුන් ජනාධිපතිවරයා රාජ්‍ය සේවය ලක්ෂ 14ක් දක්වා වැඩි කොට ඔවුන්ගේ අයිතීන් ආරක්ෂා කළේ වත්මන් රජය බව අවධාරණය කළේය. දකුණු පළාත් ආණ්ඩුකාර කුමාරි බාලසූරිය මහත්මිය සහ ප්‍රධාන ඇමැති ශාන් විජයලාල් ද සිල්වා, ඇමැති ගුණරත්න වීරකෝන්, නියෝජ්‍ය ඇමැති නිශාන්ත මුතුහෙට්ටිගම, නියෝජ්‍ය කථානායක චන්දිම වීරක්කොඩි, පාර්ලිමේන්තු මන්ත්‍රීවරුන් වන රමේෂ් පතිරණ, මනූෂ නානායක්කාර, දකුණු පළාත් සභාවේ සභාපති සෝමදාස කෝදාගොඩ මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n1312314</link>
    <topic>සරසවිවලට වැඩිම පිරිසක් මෙවර උතුරෙන්</topic>
    <author>වවුනියාව උතුර සමුහ බන්දුල සෙනෙවිරත්න</author>
    <content>මෙවර උසස් පෙළ විභාගයෙන් පළාත් මට්ටමින් සිසුන් වැඩිම ප්‍රමාණයක් විශ්වවිද්‍යාල ප්‍රවේශය ලබා ඇත්තේ උතුරු පළාතෙන් බවත් එය සියයට 63.8 ක ප්‍රතිශතයක් බවත් උතුරු පළාත් ආණ්ඩුකාර, මේජර් ‍ජනරාල් ජී.ඒ. චන්ද්‍රසිරි මහතා පවසයි.ගෙවී ගිය වසර 4 ඇතුළත උතුරේ අධ්‍යාපනය නැංවීම සඳහා රජය ගනු ලැබූ විධිමත් ක්‍රියාමාර්ග නිසා මෙවැනි ප්‍රතිශතයක් ලැබී ඇති බවද ඒ මහතා ප්‍රකාශ කරයි. උතුරු පළාත් අධ්‍යාපන අමාත්‍යාංශ ලේකම් එස්. සත්‍යසීලන් මහතා පෙන්වා දෙන්නේ ඉකුත් වසර හතර ඇතුළත රජය රුපියල් කෝටි 400ක් උතුරේ අධ්‍යාපනය වෙනුවෙන් වැය කර ඇති බවයි.යුද්ධය හේතුවෙන් වැසී ගොස් තිබු පාසල් 630ක් මේ වන විට රජය විවෘත කර තිබෙන බවත් මහින්දෝදය විද්‍යාගාර 91ක් විවෘත කර තිබෙන බවත් කීවේය.2013 වසරේදී අලුතින් ගුරුවරු 1327 දෙනකු බඳවා ගැනීමට කටයුතු කර තිබෙන අතර මෙවැනි ක්‍රියාමාර්ග හා සංවර්ධන කටයුතු හේතුවෙන් මෙවර උසස් පෙළ විභාගයෙන් විශිෂ්ට ජයග්‍රහණයක් ලැබීමට උතුරු පළාතට හැකියාව ලැබුණු බව ද හෙතෙම ප්‍රකාශ කළේය.2012 සාමාන්‍ය පෙළ විභාගයෙන්ද ඉන්‍ පෙර අනෙකුත් වසරවලට වඩා ප්‍රතිඵලවල සියයට 10ක වර්ධන ප්‍රතිශතයක් පෙන්නුම් කර ඇති බවත් ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n1312315</link>
    <topic>පුල්මුඩේ ඛනිජවැලි සංස්ථාවේකළමනාකාර නිවස්නයට වෙඩි ප්‍රහාරයක්</topic>
    <author/>
    <content>පුල්මුඩේ පිහිටි ඛනිජවැලි සංස්ථා කළමනාකාර නිවස්නයේ කාමර පේළියට ඊයේ (30) අලුයම නාඳුනන පිරිසක් විසින් වෙඩි ප්‍රහාරයක් එල්ල කර තිබේ.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා ප්‍රකාශ කළේ එම නිවස්නයට වෙඩි හතක් එල්ල කර ඇති බවත්, කාමරවල සිටි කිසිවකුට අනතුරක් සිදුවී නැති බවයි.මේ ප්‍රහාරය සම්බන්ධව මෙතෙක් කිසිවකුත් අත්අඩංගුවට ගෙන නොමැති අතර, පුල්මුඩේ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n1312316</link>
    <topic>ශ්‍රි ලංකාව සාමකාමියි: වැසියන් රට හැර යාම අවශ්‍ය නෑ</topic>
    <author>මහින්ද අලුත්ගෙදර</author>
    <content>සාමය සමඟ සංවර්ධනය අතින් ඉදිරියට ගමන් කරන ශ්‍රී ලාංකිකයන්ට තවදුරටත් රට අතහැර යාමේ කිසිඳු අවශ්‍යතාවක් නැතැයි රජය අවධාරණය කරයි.මේ වනවිට සෑම පුරවැසියකුටම සාර්ථක ලෙස තම ජීවිතය ගතකිරීමේ අවස්ථාව උදාවී තිබීම හේතුවෙන් නීති විරෝධී ලෙස ඔස්ට්‍රේලියාවට පැමිණීමේ අවශ්‍යතාවක් නැතැයිද ඔස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා පවසයි.යුද ගැටුම් නිමාවට පත්කිරීමත් සමඟ උතුරු හා නැඟෙනහිර පළාත් ඇතුළුව රටේ සෑම ප්‍රදේශයක්ම එක හා සමාන ලෙස සංවර්ධනය ලබා තිබෙන බව පෙන්වා දෙන මහ කොමසාරිස්වරයා ඒ වෙනුවෙන් වත්මන් රජය ඉටුකර තිබෙන කාර්යාභාරය අගය කළයුතු බවද පෙන්වා දෙයි.ඔස්ට්‍රේලියාවේ වැගා නගරයේ පදිංචිව සිටින ශ්‍රී ලාංකිකයන් එක්ව සංවිධාන කළ සංස්කෘතික උත්සවයක ප්‍රධාන ආරාධිතයා ලෙස සහභාගි වූ තිසර සමරසිංහ මහතා අදහස් පළ කරමින් මේ බව පවසා තිබේ.එහිදී වැඩිදුරටත් අඳහස් දක්වමින් ඔස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා සඳහන් කර ඇත්තේ ශ්‍රී ලංකාව තුළ ජාතීන් අතර සංහිඳියාවක් ගොඩ නැඟෙමින් පවතින හෙයින් රට හැර යාමේ අවශ්‍යතාවක් මතු නොවන බවයි.ශ්‍රී ලංකාව තුළ පරාජයට පත්වූයේ ත්‍රස්තවාදී කණ්ඩායමක් බවද එහෙත් ඇතැම් පාර්ශව අසත්‍ය තොරතුරු ඉදිරිපත් කරමින් ශ්‍රී ලංකා රජය විවිධ වැරදි සිදුකළ බවට චෝදනා කරන බවද ඒ මහතා පෙන්වාදී තිබේ.ශ්‍රී ලංකාව තුළ සංහිඳියාවක් ක්‍රියාත්මකව පැවතීම හේතුවෙන් තවදුරටත් සරණාගතයන් ලෙස හෝ දේශපාලන රැකවරණ අපේක්ෂා කරන්නන් ලෙස ඔස්ට්‍රේලියාවට පැමිණීමට අවශ්‍ය නොවන බවද ඔස්ට්‍රේලියාවට පමණක් නොව ලොව කිසිඳු රටකට මෙලෙස ගමන් කිරීමේ අවශ්‍යතාවක් පැන නොනඟින බවද ප්‍රකාශකර ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n1312317</link>
    <topic>ශිෂ්‍යත්ව විභාගය වෙනස් වෙනවා නම්ජනවාරි මාසයේදී ආදර්ශ ප්‍රශ්න පත්‍රයක් ලබා දෙනවා</topic>
    <author>සුභාෂීණී සේනානායක</author>
    <content>ලබන වසරේදී ශීෂ්‍යත්ව විභාගය වෙනස් අයුරකින් පවත්වන්නේ නම් ජනවාරි මාසය අවසන් වීමට පෙර ආදර්ශ ප්‍රශ්න පත්‍රයක් නිකුත් කරන බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා ප්‍රකාශ කළේය.විභාග කොමසාරිස් ජනරාල්වරයා මේ බව පැවැසුවේ පහ වසර ශිෂයත්ව විභාගය පැවැත්වීම සම්බන්ධයෙන් ඊයේ (30)  අධ්‍යාපන අමැති බන්දුල ගුණවර්ධන මහතාගේ ප්‍රධානත්වයෙන් අධයාපන අමාත්‍යාංශයේ පැවැති විශේෂ මාධ්‍ය හමුවකට එක් වෙමිණි.ශිෂ්‍යත්ව විභාගය මෙතෙක් පැවැති ක්‍රමයට වඩා සරල අයුරකින් පැවැත්වීම සම්බන්ධයෙන් ජාතික අධ්‍යාපන කොමිසම ජනාධිපති ලේකම්වරයාට නිර්දේශ ඉදිරිපත් කර ඇතැයි ද ඒ සම්බන්ධයෙන් අධ්‍යාපනය සම්බන්ධයෙන් වූ විද්වතුන් සමඟ සාකච්ඡා සිදු කරන බව ද ඇමැති බන්දුල ගුණවර්ධන මහතා මාධ්‍යයට අදහස් දක්වමින් කියා සිටියේය.ශීෂ්‍යත්ව විභාග ප්‍රශ්න පත්‍රය සරල කර ඉදිරිපත් කළ ද ශිෂ්‍යාධාර ලබා දීම මෙන්ම තමනට කැමැති පාසලක් තෝරා ගැනීමේ අයිතිය සිසුවාට මෙන්ම මාපියන්ටද අහිමි කර නැතැයිද කී බන්දුල ගුණවර්ධන මහතා පසුගිය වසර කිහිපය තුළමඅ.පො.ස. (උසස් පෙළ) මෙන්ම සාමාන්‍ය පෙළ විශිෂ්ටයන් බිහි වූයේ ග්‍රාමීය පාසල්වලින් බවද පෙන්වා දුන්නේය.මෙතෙක් ඉගැන් වූ විෂය නිර්දේශයට සමගාමීව 2014 සහ 2015 වසරවල ප්‍රශ්න පත්‍ර සකස් කෙරෙන අතර සිසුන්ට වැඩි බරක් ලබා නොදෙන ලෙස ප්‍රශ්න පත්‍ර සරල කිරීමට ද ජාතික අධ්‍යාපන කොමිසම නිර්දේශ කර ඇති අතර ඒ සම්බන්ධයෙන් විභාග දෙපාර්තමේන්තුවේ අවධානය යොමු වී ඇත.ප්‍රශ්න පත්‍රය පවත්වන කාලය පිළිබඳ මෙතෙක් නිශ්චිත කර නැති අතර ලබන මාසයේදී මේ සම්බන්ධයෙන් ද සිසුන් දැනුවත් කිරීම සිදු කෙරේ.රටට ද දරුවාට ද දිනුම් මිණුම් අවස්ථා හිමිවන වයසට ගැළපෙන සැබෑ ජීවිත අභියෝගයන්ට මුහුණ දීමට අවස්ථා සපයන ඉගෙනුම් ක්‍රියාවලියකින් ඵලදායී පුරවැසියන්ගෙන් පිරිපුන් සමාපයක් බිහිකරලීම උදෙසා ශිෂ්‍යත්ව විභාගය සාධනය මැන බැලීමේ විභාගයක් බවට පත් කරලීමට ජාතික අධයාපන කොමිෂන් සභාවසිය නිර්දේශ ජනාධිපති ලේකම්වරයාට ඉදිරිපත් කර තිබේ.මේ සඳහා අධ්‍යාපනඥයන්, මනෝවිද්‍යාඥයන්, වෛද්‍යවරුන්, සමාජ විද්‍යාඥයන්, දරුවන්, මාපියන්, ගුරුවරුන්, විදුහල්පතිවරුන්, ගුරු උපදේශකරුවරුන්, කලාප අධ්‍යාපනඥයන්, විභාග දෙපාර්තමේන්තුවේ නියෝජිතයන්, ශ්‍රී ලංකා අධ්‍යාපන පරිපාලන සේවයේ නිලධාරීන්, මාධ්‍යවේදීන්, ශිෂ්‍යත්ව විභාගය සමත් විවිධ වෘත්තීන්හි නියැළෙන වෘත්තිකයන්, ශිෂ්‍යත්ව විභාගය අසමත් විවිධ වෘත්තීන්හි නියැලෙන වෘත්තිකයන්, වෙනත් වෘත්තික කණ්ඩායම් මෙන්ම විවිධ කණ්ඩායම් සමඟ සිදු කළ සාකච්ඡාවලින් අනතුරුව ජාතික අධ්‍යාපන කොමිෂන් සභාව මේ නිර්දේශ සකස් කර ඇත.පැයක කාලයක් තුළ ප්‍රශ්න පත්‍රය ලබා දීම, අගෝස්තු මාසය වෙනුවට වසර අවසානයේ සාමාන්‍ය විභාගයක් ලෙස විභාගය පැවැත්වීම මෙන්ම සාමාන්‍ය පෙළ උසස් හා පෙළ විභාග මෙන් නොවන සාමාන්‍ය පරීක්ෂණයක් බව දරුවන්ට හැඟී යන පරිදි විභාගය පැවැත්වීම. ශිෂ්‍යයාගේ සාමාන්‍ය පරිසරය ඇසුරු කොට කෙටි රචනාවක් නිර්මාණය කරන්නට දරුවා හුරු කරවීම යනු කරුණු රැසක් අදාළ නිර්දේශ ලෙස ජාතික අධ්‍යාපන කොමිෂන් සභානේ සභාපතිවරයා ජනාධිපතිලේකම්වරයාට ඉදිරිපත් කර ඇත.තේරීම, කාණ්ඩ කිරීම, ගණිත රටා හා ප්‍රායෝගික ජීවතයන්හි අදාළ වන මිණුම්ද දෘශ්‍ය රටාවන්ද හඳුනාගැනීම පිළිබඳ නිපුණතාව මැන බාලීම මේ විභාගය මගින් සිදු කෙරේ.2014-2015 දී විභාගය පැවැත්වෙන අතර මෙම විභාගයන් පැවැත්වෙන අකාරය පිළිබඳ ජාතික අධ්‍යාපන කොම්සන් සභාව සුපරික්ෂාකාරීව සිටීමට අපේක්ෂා කෙරේ.මේ විභාගය මගින් අභියෝග්‍යතා ප්‍රමාණනය කිරීමක් සිදු නොකරන අතර දරුවන්ට ඇති කුසලතා මැන බැලීමක් පමණක් සිදු කෙරේ. අනාගත ජීවිතයට පාදක වන හසුරු කුසලතා අත්දැකීම් හා හර පද්ධතීන් පිළිබඳ අවබෝධයක් ඇති දරු පරපුරක් මිස යාන්ත්‍රික විභාගයක් මගින් පීඩනයට මුහුණ දෙන ශිෂ්‍ය ප්‍රජාවක් නිර්මාණය කිරීම උදෙසා ජාතික අධ්‍යාපන කොමිෂන් සභාව සිදුකරන ලද පුළුල් විශ්ලේෂණයකින් අනතුරුව සිය නිර්දේශ ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n1312318</link>
    <topic>හොර සිගරට් එනසාල් සමඟ සිවුදෙනෙක් රේගු දැලේ</topic>
    <author>සුභාෂීණී සේනානායක සහ කුමාරසිරි ප්‍රසාද්</author>
    <content>අනවසරයෙන් මෙරටට ගෙනා දුම්වැටි සහ එනසාල් තොගයක් ශ්‍රී ලංකා රේගුව මගින් ඊයේ අත්අඩංගුවට ගෙන ඇත.රුපියල් පන්ලක්ෂ හතලිස් හතර දහසක් පමණ විටනා මේ භාණ්ඩ මෙරටට රැගෙන විත් ඇත්තේ කල්මු‍ණේ ප්‍රදේශයේ පදිංචි තිදෙනෙක් සහ කොටිකාවත්ත ප්‍රදේශයේ පදිංචි පිරිසක් වේ.ටොප් ටෙන් දුම්වැටි කාර්ටූන් 339ක්, එනසාල් කිලෝ 5ක්, ගෝල්ඩ් වර්ගයේ දුම්වැටි කාටූන් 100ක් මේ පිරිස ගමන් මලුවල සඟවා රැගෙන විත් තිබේ.කල්මුණේ ප්‍රදේශයේ පදිංචි අවුරුදු 62ක් සහ 29 ක් වයසැති පුද්ගලයන් දෙදෙනකු සහ අවුරුදු 30ක් වයසැති කාන්තාවක් මෙන්ම කොටිකාවත්තේ අවුරුදු 30ක් වයසැති පුද්ගලයකු රේගුව අත්අඩංගුවට ගෙන ප්‍රශ්න කරමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n1312319</link>
    <topic>කෙන්යාවෙන් ගෙනා අනවසර මත් පැළෑටි තොගයක් හමුවේ</topic>
    <author>සුභාෂීණී සේනානායක සහ කුමාරසිරි ප්‍රසාද්</author>
    <content>කෙන්යාවේ සිට අනවසරයෙන් මෙරටට ගෙනා මත්ද්‍රව්‍ය පැළෑටියක් බවට සැක කරන කාට් පැළෑටි (khat Plant) කිලෝ 50ක් ඊයේ රේගු අත්අඩංගුවට පත් විය.කෙසෙල් දල්ලෙන් ආවරණය කර තෙතමනය සහිතව මේ පැළෑටි මෙරටට ගෙන විත් තිබේ. මේ පැළෑටි මත්ද්‍රව්‍ය සඳහා භාවිත කරන බවට සැක කරන අතර මේ සම්බන්ධයෙන් වැඩිදුර පරීක්ෂණ ශ්‍රී ලංකා රේගුව පරීක්ෂණ ආරම්භ කර ඇත.අප්‍රිකානු මහාද්වීපයේ වැවෙන මේ පැළෑටි තොගය කැනඩිවට ගෙනයාමට මෙරටට ගෙනා බව සැකකරු පවසා ඇති අතර යුරෝපයේ ඇතැම් රටවල් මේ පැළෑටි තහනම් කර ඇති බව රේගු මාධ්‍ය අධ්‍යක්ෂ ලෙස්ලි ගාමිණි මහතා දිනමිණට අදහස් දක්වමින් පැවසීය.ඊයේ පාන්දර 4.30ට අත්අඩංගුවට ගත් පැළෑටි තොගය ගෙනවිත් ඇත්තේ කොච්චිකඩේ ප්‍රදේශයේ පදිංචි 21 හැවිරිදි පුද්ගලයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123110</link>
    <topic>බිබිලේ හරක් හොරුපස් දෙනෙක් රිමාන්ඩ්</topic>
    <author>ඌව පළාත් සමූහ - මාපා බණ්ඩාර</author>
    <content>බිබිලේ ගොවීන්ගේ ගවයින් සොරකම් කිරීම, මුදලට විකිණීම සහ මස් කිරීම යන චෝදනා යටතේ එක්සත් ජාතික පක්ෂයේ ආධාරකරුවකු ඇතුළු තවත් හතර දෙනකු බිබිල මහේස්ත්‍රාත් අධිකරණයට ඉදිරිපත් කළ පසු ලබන 02 දා දක්වා රක්ෂිත බන්ධනාගාර ගත කිරීමට මහේස්ත්‍රාත් උද්දාල සුවන්දුරුගොඩ මහතා නියෝග කළේය.බිබිලේ පදිංචි කෝටිපති ව්‍යාපාරිකයකු හා එක්සත් ජාතික පක්ෂයේ මොනරාගල දිස්ත්‍රික්කයේ හිටපු කළමනාකරු වන බන්දුල ඩයස්, එච්. එම්. ප්‍රේමතිලක, ආර්. ඩබ්ලිව්. රුවන්, ඩී. ඒ. ලෙනාඩ්, අලියාර් ඉබ්‍රාහිම් යන විත්තිකරුවන් පස්දෙනා රක්ෂිත බන්ධනාගාර ගත කළහ.බන්ධනාගාර ගත කළ විත්තිකරුවන් බිබිලේ ගොවීන්ගේ කිරි ගවයින් සොරකම් කර මුදලට විකිණීම හා මස් කිරීම පිළිබඳ ගම්වාසීන් පොලිසියට ලබා දුන් තොරතුරක් මත පෙරේදා (29) දින සොරකම් කර සඟවා සිටි ගවයකු සමඟ පස්දෙනාම පොලිස් අත්අඩංගුවට ගෙන තිබේ.බිබිල පොලිස් ස්ථානාධිපති පොලිස් පරීක්ෂක චන්දන බස්නායක, උප පොලිස් පරීක්ෂක වසන්ත, කොස්තාපල් 6262 දීපාල්, 5187 වන්නිආරච්චි, 74662 බුද්ධික යන නිලධාරින් විත්තිකරුවන් අධිකරණයට ඉදිරිපත් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123111</link>
    <topic>හසලක ගාමිණි විරුවාගේ පිළිරුව ජනවාරි 2 ජනපති අතින් විවෘත වේ</topic>
    <author>හිදෝගම සමූහ චිත්‍රාරත්න කළුආරච්චි</author>
    <content>ඒ-9 මාර්ගයේ අලිමංකඩ ප්‍රදේශයේදී කුරිරු ත්‍රස්තවාදීන් විසින් 1991 ජූලි මස 13 වන දින රාත්‍රී කිලෝ දහස් ගණනක වෙඩි බෙහෙත් පටවා බුල්ඩෝසරයකින් යුද හමුදා කඳවුරට ප්‍රහාරයකට සූදානම් වෙද්දි තම දිවි පරදුවට තබා අත් බෝම්බ රැගෙන ඉදිරියට ගොස් එම බෝම්බ බුල්ඩෝසරයට පැන එය පුපුරුවා හැරි ශ්‍රී ලංකා සිංහ රෙජිමේන්තුවේ සෙබළ-34553 කෝප්‍රල් හසලක ගාමිණී කුලරත්න රණවිරුවා සිහිකිරීම පිණිස ඉදි කර ඇති පිළිරුව ජනවාරි මස 2දා ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත කිරීමට නියමිතය.යුද කඳවුරක් එහි බළකායත් සුරැකීමේ පරම පිවිතුරු අදිටනින් තම ජීවිත පූජාවක් කොට බුල්ඩෝසරය පුපුරවා එම ගමන නතර කළ ගාමිණි කුලරත්න විරුවා සිහි කිරීමත් එබඳු ජීවිත පූජාවක් කොට ඔහු විදහා දැක්වූ අසම වීරක්‍රියාව අගයා හමුදානිලධාරියකුට පිරිනැමෙන උසස්ම සම්මානය වන පරම වීර විභූෂණ සම්මානයෙන් ද ජනාධිපතිතුමා විසින් ගාමිණි රණවිරුවාට පුද කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123112</link>
    <topic>දවුල්දෙන ඤාණිස්සර හිමිපාණෝ අපේ දේශයට ධර්මානුගත මහා පවුරක්</topic>
    <author/>
    <content>හෙළයේ ශ්‍රී විභූතිය මුදුන්පත් කරමින් ලක් මාතාවගේ අනාගත අභිමන ඒකාලෝක කරලීම උදෙසා අර්ථයෙන් හා ධර්මයෙන් සද් මෙහෙවරක නිරතව වැඩ වසන අමරපුර මහා සංඝ සභාවේ මහානායක අති පූජ්‍ය දවුල්දෙන ඤාණිස්සර මහ නාහිමියෝ අපේ දේශයට අමිල මිණි පහනක් මෙන්ම ධර්මානුගත මහා පවුරක් බව ජනාධිපති මහින්ද රාජපක්ෂ මහතා පවසයි.උන් වහන්සේගේ 99 වැනි ජන්ම දිනය නිමිත්තෙන් සුබ පැතුම් පණිවුඩයක් නිකුත් කරන ජනාධිපතිවරයා වැඩිදුරටත් මෙසේ ද සඳහන් කරයි. උඩරට අමරපුර මූල මහා සංඝ සභාවේ මහානායක, ශ්‍රී ලංකා අමරපුර මහා නිකායේ උත්තරීතර මහානායක, ඌව පරණගම සපුගොල්ලේ තපෝදනාරාම පුරාණ මූල මහා විහාරය, නුගේගොඩ - පාගොඩ ශ්‍රී විද්‍යා විජයාරාමය , ශ්‍රී ඥාණේශ්වර භාවනා පුහුණු මධ්‍යස්ථානය හා බොරලැස්ගමුවේ ශ්‍රී භික්ෂූ ගිලන්හලේ අධිපති, ත්‍රිපිටකාචාර්ය, මහෝපාධ්‍යාය , සංස්කෘත චක්‍රවර්තී, භාෂාන්තර විශාරද , සාහිත්‍යසූරී, ග්‍රන්ථ විශාරද, ශ්‍රී සුමංගල විද්‍යාවතංස, දෛවිභාෂා පරමේෂ්වර, රාජකීය පණ්ඩිත , අග්ගමහා පණ්ඩිත, ආචාර්ය , අතිගෞරවාර්හ දවුල්දෙන ඤාණිස්සරාභිධාන මහානායක මහා ස්වාමීන්ද්‍රයාණන් වහන්සේ, තම දිවියේ 99 වෙනි වියට පා තැබීම නිමිත්තෙන් ශුභාශිංසන පණිවුඩයක් නිකුත් කිරීමට ලැබීම පිළිබඳව මම අතිශයින් සතුටට පත් වෙමි.“අත්තානමෙච පඨමං - පතිරූපෙ නි වෙසයෙ අථඤ්ඤමනුසාසෙය්‍ය - න කිලිස්සෙය්‍ය පණ්ඩිතො”යන‍ුවෙන් එදා අප මහා තථාගත සම්මා සම්බුදු රාජාණන් වහන්සේගේ ශ්‍රී මුඛයෙන් වදාළ පරිදි පළමුව තමාම ශිලාදී ගුණයන්හි පිහිටා එයම අන් දනන් වෙත අවවාද අනුශාසනා කරවා ඔවුනොවුන් ද සුචරිතයෙහි පිහිටා කටයුතු කරවාලන්නට නිබඳව උත්සාහ ගන්නා ඔබවහන්සේ වැනි පණ්ඩිත උත්තමයාණන් වහන්සේලා නොකෙලෙස් බවින් පිරිපුන් යන වග මනාව පසක් කළාවූ අප මහානාහිමියනි , ඔබ වහන්සේගේ ඔවදන් අද මෙන්ම හෙටටත්, හෙට මෙන් මතුවටත් මේ පින්බර දේශයට බොහෝ අගනේය.වර්ෂ 1915 දී ජන්ම ලාබය ලබා තම දිවියට දහතුන් වසරක් සපිරෙන දා ශ්‍රී ලාංකේය ශාසනය එකලු කිරීමේ තිර අදිටනින් යුතුව සසුන් කෙතට පා තැබූ අප මහානාහිමියන් වහන්සේ, එතැන් පටන් බහුශ්‍රැතව මනා දුරදක්නා නුවණකින් මේ දක්වා පැමිණි ගමන් මඟ බෙහෙවින් අරුත්බර වන්නා සේම, ශික්ෂාකාමීත්වයෙන් ද පිරිපුන් වූහ.ලොව වෙසෙන සත්ව වර්ගයා අතරින් වඩා වැදගත් සත්වයා බවට පත්ව, පෙර පිනෙන් උපන් මනුෂ්‍ය වර්ගයා සාරවත් බවින් පුරවාලීම සිදු කළ හැක්කේ නෛර්යානික ශ්‍රී සද්ධර්ම දේශනා කරනු ලබන අප මහා සංඝරත්නයටමය.ඒ උදෙසා මිනිසාගේ ආධ්‍යාත්මික හිත සුව පිණිස ඔබවහන්සේගේ පන්හිඳෙන් අකුරු කරවා මේ අභිමානවත් ලක් දෙරණේ දහම් පිපාසාවෙන් පසුවෙන සුවහසක් දනන් වෙත දායාද කළාවූ දහම් ග්‍රන්ථයන් බොහෝය.එමෙන්ම, දේශ දේශාන්තරයන්හි වෙසෙන දනන්ගේ සිත නිවා සනසාලමින්, සසරේ අනන්ත අප්‍රමාණ වූ දුක් කම්කටොළු වලට පිහිටක්, පිළිසරණක්ව අප මහා තථාගතයාණන් වහන්සේගේ සදහම් සිසිලස පතුරුවාලීම උදෙසා අප මහානාහිමිපාණන් වහන්සේ ගන්නා උත්සාහයයි. මේ සුවිශේෂී වූ මොහොතේ මම සිහිපත් කර සිටින්නේ ඔබ වහන්සේ වෙත දක්වන ජාතියේ ම උත්තම පූජෝපහාරයක් වශයෙනි.ශාසනික තිරස්ථිතිය පතා අසූ පස් වසරක තම පරමාදර්ශී පැවිදි දිවි මඟ තුළ මෙතෙක් තමන් වහන්සේ විසින් සිදු කරගත්තා වූ උතුම් පුණ්‍ය කර්මයන්ගේ බල මහිමයෙන් බුද්ධාදී ත්‍රිවිධ රත්නයේ පිහිට ලබා උතුම් දළදා වහන්සේගේ හා විජය ශ්‍රී ජය ශ්‍රී මහා බෝ සමිඳුන්ගේ අනුහසින්, ශ්‍රී පාද රත්නයේ, අටමස්ථානයේ , සොළොස්මස්ථාන‍ෙය් පිහිටෙන්, දඹදිව බුද්ධ දේශයේ සම්බුදු පා පහස ලද සිද්ධස්ථානයන්හි පිහිටත් ලැබීමෙන්, සියලු සම්‍යක් දෘෂ්ටික දෙවි දේවතාවුන් වහන්සේලාගේ රැකවරණින්, නිදුක් නීරෝගීව, තවත් චිරාත් කාලයක් ශ්‍රී සම්බුද්ධ ශාසනය ඒකාලෝක කිරීමට අවශ්‍ය කායික හා මානසික ශක්තිය අති‍ගෞරවාර්හ දවුල්දෙන ඤාණිස්සරාභිධාන මහානායක මහා ස්වාමීන්ද්‍රයාණන් වහන්සේ ට ලැබේවා...! යි සදා මෙත් සිත් පෙරටුව ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123113</link>
    <topic>ඇතැම් පළාත් පාලන දේශපාලනඥයන්ටදේශපාල‍න ක්ෂේත්‍රයේ ඉදිරි පැවැත්මක් නෑ</topic>
    <author/>
    <content>ජාතික දේශපාලනයට පිවිසි බොහෝ ශ්‍රේෂ්ඨ නායකයින් තම දේශපාලන අත්තිවාරම ගොඩනඟා ගත්තේ පළාත් පාලන දේශපාලනයෙන්. හැබැයි අද පළාත් දේශපාලනයේ ඉන්න ඇතැම් අයගේ ඇතැම් ක්‍රියාකලාප දෙස බලන විට පළමු අවස්ථාවම අවසන් අවස්ථාව කරගෙන ඉවරයි. ඔවුන්ට ඉදිරියක් නැතැයි ද ශ්‍රී ලංකා නිදහස් පක්ෂයේ ලේකම්, සෞඛ්‍ය අමාත්‍ය මෛත්‍රීපාල සිරිසේන මහතා පවසයි.හික්කඩුව නගර සභාව රුපියල් ලක්ෂ 62ක වියදමින් ඉදි කළ නගර සභා ශ්‍රවණාගාරය විවෘත කිරීමේ අවස්ථාවට සහභාගී වෙමින් ඒ මහතා මේ අදහස් පළ කළේය. එහිදී වැඩිදුරටත් අදහස් දැක්වූ අමාත්‍යවරයා මෙසේද කීය.1930 දශකයේ 40, 50, 60 දශකවල මේ රටේ සාමාන්‍ය ජනතාවට වාම දේශපාලනය උගන්වපු කියා දීපු එදා සමසමාජ පක්ෂය, කොමියුනිස්ට් පක්ෂය වැනි පක්ෂ සමඟ නොඩනැඟී බැඳුණු ජනතා ව්‍යාපාර වගේම 50 දශකය මුල වෙනකොට ගොඩනැඟුණු ශ්‍රී ලංකා නිදහස් පක්ෂය මේ රටේ දේශපාලන ගමන් මඟ වෙනස් කළ බව මේ රටේ ජනතාව වන තමුන්නාන්සේලා අපි කවුරුත් දන්නා කාරණයක්.නමුත් අද අපි කාටත් දේශපාලන ක්ෂේත්‍රයේ දකින බොහෝ කරුණු කාරණා මේ වාණිජ්‍ය සමාජයේ නව තාක්ෂණය සමඟ පිරිහිලා. බොහෝ වෙලාවට දේශපාලනය තුළින් පිරිහීම ඇතිවෙලා තිබෙනවා. මම දකින විදිහට ඒක පුද්ගලයන්ගේ වැරැද්දක් නොවෙයි. ක්‍රමයේ වැරැද්දයි. අපිට අපේ රට පුංචි රටක් උනාට අපේ රට ගෞරවාන්විත ‍ලෝකයේ ඉතා වැදගත් රටක්. අපේ රට වගේම ලෝකයේ අනෙක් රටවල් වලට අද වෙන් වෙලා ජීවත්වෙන්න පුළුවන්කමක් නැහැ. වෙන් වෙලා කටයුතු කරන්න පුළුවන්කමක් නැහැ.ලෝක ආර්ථිකය හා නව තාක්ෂණය සමඟ එක්වුණු ගැටගැසුණු ක්‍රමයක් මුළු ලෝක මානව සමාජයේ තිබෙනවා. එහි ප්‍රතිඵලයක් විදිහට තමයි මුළුමහත් සමාජයම වාණිජකරණය වෙලා තිබෙන්නේ. බොහෝ විට මුදල් මත බොහෝ දේවල් තීන්දු කරන මුදල් වලින් බොහෝ ප්‍රශ්න විසඳාගත ‍හැකියි කියලා විශ්වාස කරන, මුදල් මත සියලු දේ යැපෙන්නට පුළුවන් කියලා විශ්වාස කරන සමාජයක් ගොඩනැඟිලා තිබෙන්නේ අපේ රටේ පමණක් නොවෙයි. ඒක ලෝකයේ සමස්තයක් වශයෙන් ගත්තාමනව තාක්ෂණයත් එක්ක මේ වාණිජ්‍ය සමාජයේ පිරිහුණු ලක්ෂණයක්. හැබැයි අපි කාටත් වගකීමක් හා යුතුකමක් තිබෙනවා ඒ තිබෙන අභියෝගයට මුහුණ දෙන්න.දේශපාලනඥයන් විදිහට අපේ රටේ ජාතික දේශපාලනය පිළිබඳව කථා කරන කොට අපේ රටේ ජාතික දේශපාලනය ගොඩනැඟිලා තිබෙන්නේ පළාත් පාලන දේශපාලනයත් එක්ක. ජාතික දේශපාලනය කියන මහා කුළුණු ශක්තිමත් වෙලා තිබෙන්නේ. එහි මුල් අත්තිවාරම වන පළාත් පාලන දේශපාලනය තුළිනුයි. ඒ නිසා ජාතික දේශපාලනය ශක්තිමත්වීමට හැමවිටම පළාත් පාලන දේශපාලන අත්තිවාරම ශක්තිමත් වෙන්නට ඕන. ඒ පළාත් පාලන දේශපාලන අත්තිවාරම ශක්තිමත් කිරීමේ වගකීම තිබෙන්නේ ජාතික දේශපාලනයේ සිටින අයට වඩා පළාත් පාලන දේශපාලනයේ සිටින අය නගර සභාව, ප්‍රාදේශීය සභාව, නගරාධිපතිතුමාලා සහ ඒ ආයතනවල කටයුතු කරන මන්ත්‍රීවරුන්.මේ පවතින සමාජ ක්‍රමයත් එක්ක බොහෝ වෙලාවට මුදල් කෙරෙහි සම්පූර්ණ විශ්වාසය තිබෙන අය අද දේශපාලනයට ඇවිල්ලා. ඒ දේශපාලන බලය බොහෝ වෙලාවට ඇතැම් අය හැම කෙනෙක්ම නොවෙයි ඇතැම් අය තමන්ගේ වාණිජ්‍ය ව්‍යාපාර බවට පත් කර ගන්න උත්සාහ කරනවා. සමහර අය කටයුතු කරනවා. ඒ තුළ ඇති වන බරපතළ පිරිහීම එක්ක දේශපාලනඥයා කියන ප්‍රතිරූපය කෙළෙසෙනවා. ඒ දේශපාලනඥයා කියන ප්‍රතිරූපය කෙලෙස ගන්නේ දේශපාලනඥයාමයි. තමන්ගේ හැදියාව, ගති ලක්ෂණ, ක්‍රියාකාරකම්, තමන්ට දෙන වගකීම් එක්ක කටයුතු කරන ආකාරය. ඒ තුළ පිරිහෙන දේශපාලන චරිතත් එක්ක දේශපාලන ප්‍රතිරූප කඩා වැටුණාම මුළු මහත් සමාජයම මුළුමහත් ජනතාවම දේශපාලනඥයා කියන චරිතය ප්‍රතික්ෂේප කරනවා. ඒ චරිතය පිළිබඳව අවිශ්වාසය, සැකය හා පිළිකුල ඇතිවෙනවා.අද බොහෝ වෙලාවට පළාත් පාලන ආයතනවල අයවැය යෝජනා පරාජය කිරීම මම පක්ෂයේ ලේකම්වරයා විදිහට පැහැදිලිවම දකින්නේ බලය සහ ධනය පිළිබඳ ප්‍රශ්න ලෙසයි. බලයත් එක්ක තමන් කොහොමද තමන්ගේ ආර්ථිකය ගොඩනඟා ගන්නේ කියන මානසිකත්වයත් එක්ක වැඩ කරපුවාම එවැනි අවුල් ඇතිවෙනවා. හැබැයි ගුණාත්මක දේශපාලනයක යම් කිසිකෙනෙක් යෙදෙනවා නම් එයා ඒ බලය හා ධනය පිළිබඳ විශ්වාස නොකර තමන් මානවවාදී දේශපාලනඥයෙක් විදිහට ප්‍රතිපත්තියක් සහ දර්ශනයක් ගෞරවයක් ඇතිව කටයුතු කරනවා.අපේ ජාතික දේශපාලනයේ නායකයෝ ගත්තාම මුල්කාලයේ 30, 40, 50 දශකවල වමේ නායකයෝ, ප්‍රගතිශීලී නායකයෝ, ආචාර්ය ඇන්.ඇම්. පෙරේරා, එස්.ඩබ්.ආර්.ඩී.බණ්ඩාරනායක මැතිතුමා වැනි අයත් මේ පළාත් පාලන දේශපාලනයෙන් තමන් ගොඩනැඟුණේ. ඒ වගේ ‍නම් ලැයිස්තුවක් කියන්න පුළුවන්. ඒ ශ්‍රේෂ්ඨ නායකයෝ ජාතික දේශපාලනයට ඇවිල්ලා පළාත් නායකයෝ වෙලා රටේ ප්‍රධාන නායකයෝ වුණේ පළාත් පාලන දේශපාලනයෙන් ගොඩනැඟිලා. ඒ පළාත් පාලන දේශපාලනයෙන් ගොඩනැගිච්ච දේශපාලනඥයන් දුන්න ආදර්ශය, චරිත ලක්ෂණ, අද පළාත් පාලන දේශපාලනයේ ඉන්න අයගෙන් ඇතැම් අයගේ හැසිරීම් දැක්කාම ඒ අය ජාතික දේශපාලනයට ඉදිරි අනාගතයක් තබනවාට වඩා අර සාමාන්‍යයෙන් කථා කරන පළමු අවස්ථාවම අවසන් අවස්ථාව තමයි. ඊට එහා යන්න පුළුවන්කමක් නැහැ.ඒ නිසා අපි ආණ්ඩුවක් විදිහට පක්ෂයක් විදිහට වැඩක් කරන විට ඒ තිබිය යුතු හික්මීම, විනය, ප්‍රතිපත්තියකට අනුව වැඩ කිරීම, නායකත්වයට ගරු කිරීම, පක්ෂයක් තීන්දුවක් ගත් විට ඒ තීන්දු අනුව වැඩකටයුතු කිරීම, ඉතාම වැදගත්.මහින්ද රාජපක්ෂ ජනාධිපතිතුමා වැනි නායකයෙක් මේ රටේ මහා යුද්ධයක් අවසන් කරලා ප්‍රධාන ප්‍රශ්නය අවසන් කරලා, අද පුළුල් ආර්ථික සංවර්ධනයක් කරා යන යුගයක්. ඒ ගමන යන්න පැහැදිලි ගුණාත්මක දේශපාලන චරිතවල අවශ්‍යතාව අපි දකිනවා. ඒ නිසා පළාත් පාලන දේශපාලනයේ ඇතැම් වෙලාවට මේ පිරිහිච්ච චරිත, ඒවා ඇතැම් වෙලාවට එතනින් එහාඅටත් සමහර වෙලාවට තිබෙනවා. පළාත් සභාවල සමහර තැන්වල තිබෙනවා. පාර්ලිමේන්තුවේ සමහර තැන්වල තිබෙනවා. නමුත් අපි මූලික වශයෙන් අවධානය යොමු කරන්න අවශ්‍යයි.දකුණු පළාත් මහ ඇමැති ෂාන් විජයලාල් ද සිල්වා මහතාද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123114</link>
    <topic>හයිබ්‍රිඩ් වර්ගයේ මෝටර් රථයක් නිපද වූ ‍අපේ රටේ හපනෙක්</topic>
    <author>@ අයි.එම්.වී.සී.ගුණසේකර.ඇල්පිටිය සමුහ</author>
    <content>ඇල්පිටිය බටුවන්හෙනේ පදිංචි සමින්ද රුක්ෂාන් ගුරුසිංහ බැටරියෙන් හා ඉන්ධන (පෙට්රල් ) වලින් ධාවනය කළ හැකි හයිබ්‍රිඩ් වර්ගයේ මෝටර් රථයක් නිපදවා තිබේ.2013 වසරේදී මෝටර් යාන්ත්‍රික ශිල්පය හැදෑරීම සඳහා ජපන් ටෙක් ආයතනයට ඇතුළත් වී ඇති සමින්ද ඇල්පිටිය ආනන්ද මහා විද්‍යාලයේ ආදී ශිෂ්‍යයෙකි. මොහු පාසල් අවධියේ දී ද දිස්ත්‍රික් මට්ටමින් විවිධ දස්කම් දක්වා ඇත.” සහසක් නිපැයුම් 2013 “ වැඩ සටහන වෙනුවෙන් මෙම රථය ඔහු නිපදවා ඇත.දැනට වෙළෙඳ පොළේ ඇති හයිබ්‍රිඩ් රථයට වඩා ඉදිරි පියවරවල් රැසක් සහිතව මෙම රථය නිර්මාණය කළ බවද සමින්ද ගුරුසිංහ පවසයි. බැටරියෙන් පනගැන් වී ධාවනය වන මෙම රථය බැටරියේ බලය අඩු වූ විට පෙට්‍රල් මගින් ධාවනය වේ.ඒ අතර බැටරිය චාජ් වනු ඇත. එවිට යළි බැටරියෙන් ධාවනය කළ හැකිය. මෙය පැයට කි.මි. 30-70 ත් අතර වේගයකින් ධාවනය කළ හැකිය.රුපියල් 2500/-කට 125 cc එන්ජිමක් මිලටගෙන ඉවත දමා තිබු මෝටරයක් සාදා ගෙන පරණ ටයර් හතරක් රීම් හතරක් මේ සඳහා යොදාගෙන ඇත. ලෑන්ඩ් මාස්ටරයක හෙඩ් ලයිට් දෙකක් ,බ්රේක් පැඩ්ල් එක හා ගියර් ලිවර් එකද වෙනත් වාහන වලින් ඉවත දමා තිබු ඒවාය.සමින්ද විසින් ඉන්වෙටරයක් ඔටෝ ස්ටාර්ඩ් සර්කිට් එකක් වයරින් එකත් අලුතින් සාදා ඇත.ත්‍රිවිල් ඩිපරෙන්සල් එකක් ගෙන ස්පොකට් කපල් කර සාදාගෙන ඇත.තහඩුව අගල් දෙකේ යකඩ පයිප්පයකින් සාදා ඇත. මෙහි පෙට්‍රල් ලීටර් හතරක ටැංකියක් ඇත. පෙට්‍රල් ලීටරයකින් කි.මි.50ක් පමණ ධාවනය කළ හැකි බව සමින්ද පවසයි.ඉන්ධන ඉතිරි කීරීමේ හා පරිසර දුෂණය අවම කිරීමේ බලපොරෝත්තුවෙන් මෙය නිමවා ඇති බවත් තමන්ට මේ සඳහා පේටන්ට් බලපත්‍රය ලබා ගත හැකි වුව හොත් ඉදිරියේ දී මෙම වාහන නිෂ්පාදනයට අත් ගැසිමට ඔහු බලාපොරොතු වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123115</link>
    <topic>‘ඔක්ටේන් 92 පෙට්රල්’ හෙට සිට ශ්‍රී ලංකාවට හඳුන්වා දෙයි</topic>
    <author>නුවන් කොඩිකාර</author>
    <content>ෙහට (1) සිට ලංකා ඛනිජ තෙල් නීතිගත සංස්ථාව "ලංකා පෙට්රල් 92 ඔක්ටේන්" වෙළෙඳ පොළට හඳුන්වා දෙයි. එහෙත් තෙල් මිලෙහි කිසිදු වැඩිකිරීමක් සිදු නොවන බව ඛනිජතෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය. අයි.ඕ.සී. සමාගමත් මේ තීරණයට එකඟ වූ බවත් ෙහට සිට ඔක්ටේන් 92 විකුණනු ඇති බවත් යාපා මහතා කියා සිටියේය.රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (30) පැවති මාධ්‍ය හමුවේ දී ඇමැතිවරයා එසේ ප්‍රකාශ කෙළේය. දැනට පවතින මිල ගණන් යටතේම මෙම පෙට්රල් කාණ්ඩය වෙළෙඳ පොළට හඳුන්වා දෙන බවත් ඔක්ටේන් 92 පෙට්රල් කොටසක් දේශීයව පිරිපහදු කෙරෙන අතර ඉතුරු කොටස ආනයනය කරන බවත් හෙතෙම කීවේය.දිගු කාලීන ක්‍රියාවලියක ප්‍රතිඵලයක් ලෙස මෙලෙස හඳුන්වා දෙන මෙම පෙට්රල් කාණ්ඩය ලංකාවේ වඩාත්ම හොඳ වාහන පාවිච්චි වන නිසා ඉන්ධනවල ගුණාත්මක භාවිතය වැඩිකිරීමේ අවශ්‍යතාව මත හඳුන්වා දුන් බව ද ඒ මහතා කියා සිටියේය. මෙම 92 පෙට්රල් තත්ත්වයෙන් උසස්වීම හේතුවෙන්, මෝටරථවල ඉන්ධන කාර්යක්ෂමතාව ඉහළ නැංව එහි එක් ප්‍රතිඵලයක් ලෙස ඉන්ධන අරපිරිමැසීමත්, පරිසර දූෂණය අවම වීමත් සිදුවන බව යාපා මහතා පැවැසීය.මෙවර අයවැයෙන් ඛනිජතෙල් සංස්ථාවේ පිරිපහදුව නවීකරණයට, ගබඩා පහසුකම් වැඩිකිරීමට හා ඉන්ධන නළ අලුත්වැඩියාවට මුදල් වෙන් කර ඇතැයි අනුර ප්‍රියදර්ශන යාපා මහතා කීවේය. ඛනිජතෙල් සංස්ථාව ගෙවී ගිය 2012 වසරට වඩා මේ වසරේ අලාභය අඩු කර ගෙන ඇතැයි ද යාපා මහතා කියා සිටියේය.එනම් රුපියල් බිලියන 92 සිට මේ වසරේ ලාභපාඩු නොගෙවන තත්ත්වයට අඩු කර ඇති බවත් නව පෙට්රල් කාණ්ඩය හඳුන්වා නිකුත් කිරීමේ දී අතිරේක මුදලක් දරන්නට සිදු වන අතර එය පාරිභෝගිකයාට බරක් නොවී සංස්ථාව විසින් දරාගන්නා බව ද ඇමැතිවරයා කීය. ඛනිජතෙල් අමාත්‍යාංශයේ ලේකම් ආර්.එච්.එස්. සමරතුංග, ඛනිජතෙල් සංස්ථාවේ සභාපති එස්. අමරසේකර මහත්වරුන් ඇතුළු අමාත්‍යාංශයේ නිලධාරීහු රැසක් මේ අවස්ථාව එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123116</link>
    <topic>ආරවුලක් විසඳීමට සමථ මණ්ඩලයට වැයවන්නේ රුපියල් දෙකකටත් වඩා අඩු මුදලක්</topic>
    <author/>
    <content>සමථ මණ්ඩලයට ලැබෙන ආරවුල් වලින් එක් ආරවුලක් විසැඳීමට රජයට වැය වන්නේ රුපියල් දෙකකටත් වඩා අඩු මුදලක් බවත් ඒ නිසා රජය දැඩි අවධානයක් සමථ මණ්ඩලය වෙත යොමු කර තිබෙනවා යැයි කළුතර දිස්ත්‍රික් සමථ පුහුණු නිලධාරී කේ. ඉඳුනිල්ද සිල්වා මහතා පවසයි.බණ්ඩාරගම සමථ මණ්ඩලයට වසර 23ක් සැපිරීම නිමිති කොට ගෙන හා රයිගම්, සල්පිටි, හේවාගම් කෝරළත්‍රයේ ප්‍රධාන අධිකරණ සංඝනායක ධුරයෙන් පිදුම් ලැබූ බණ්ඩාරගම සමථ මූල මණ්ඩලයේ නියෝජ්‍ය සභාපති ධර්මකීර්ති ශ්‍රී ගල්කුඩේ පඤ්ඤාකිත්ති නාහිමිපාණන් වහන්සේට උපහාර පැවැත්වීමේ අරමුණින් මෙම උත්සවය සංවිධානය කර තිබුණි.එහිදී වැඩිදුරටත් අදහස් දැක්වූ කේ. ඉඳුනිල් මහතා රජය අධිකරණයක ක්‍රියාදාමය පවත්වාගෙන යෑමට ඉතා විශාල මුදලක් වැයකරන අතර අධිකරණයේ ගොඩ ගැසෙන නඩු ඉක්මනින් විසැඳීමේ අරමුණින් කටයුතු කරනවා. සුළු ආරවුල් එහි විශාල ප්‍රමාණයක් ගොඩගැසී ඇති බව වාර්තා අනුව පෙනී යනවා. ඒ ආරවුල් ඉක්මනින් විසැඳලීමේ අරමුණින් සමථ මණ්ඩලය පිහිටුවා තිබෙනවා. සමථ මණ්ඩලනිලධාරීන් එම ආරවුල් වලින් සියයට 65%කට වැඩි ප්‍රමාණයක් විසඳාතිබීම අගය කළ යුතුයි.අපේ රටේ සමථ මණ්ඩල නිලධාරීන් හත්දහසක් පමණ දෙනා සේවය කරන්නේ නිෂ්සරණාධ්‍යාසයෙන්. අපේ රටේ වගේ නොවේ විදේශ රටවල සේවය කරන සමථ නිලධාරියකුට රජයෙන් නිල වාහන පවා ලබා දී තිබෙන බව මට හමුවූ විදේශ නිලධාරියෙක් මෙරට සමථ මණ්ඩල පිළිබඳව නිරීක්ෂණ චාරිකාවකදී පැවසුවා. අපේ රටේ නිලධාරීන් 7000ක් දෙනා නොමිලේ සේවයක් ඉටුකරන බව මා ඔහුට දැනුම් දුන් විට ඔහු පුදුමයට පත් වුණා. සමථ මණ්ඩල ක්‍රමය අපට බටහිරින් පොම්ප කරපු දෙයක් නොවේ. මේක අපේම උරුම ක්‍රමයක විකාශනයක්. අපේ ආරවුල් විසඳාලීමේ ක්‍රම පිටරටට ගෙන ගොස් ඒ ක්‍රම මොඩි ෆයි කරලා (නවීකරණයකට ලක් කර) ඒවා ඔවුන්ගේ බසින් අපට ලබා දී තිබෙනවා.මෙම උත්සවයේ මූලාසනය හෙබවූ බණ්ඩාරගම ශාසනාරක්ෂක මණ්ඩලයේ සභාපති කර්ම වාගාචාර්ය අරුග්ගොඩ සිරිරතන හිමිපාණන් අනුශාසනාවක් කරමින්. බොහෝ දෙනා අද තනතුරු ලබාගන්නේ එර් තනතුරුවලින් වැජඹීමටයි. නමුත් අපේ පඤ්ඤාකිත්ති හිමිපාණන් වහන්සේ නිසා අද සාසනය බැබලෙනනවා. පඤ්ඤාකිත්ති හිමිපාණන් වහන්සේ ධර්මය පිළිබඳ හොඳ දැනීමක් හා අවබෝධයක් ඇති කෙනෙක්. ඒ නිසා උන්වහන්සේ හැම ගුණයකින්ම පිරිපුන් කෙනෙක්. එතුමන්ගේ සේවාව තවදුරටත් ඉදිරියට කරගෙන යෑමට ශක්තිය ධෛර්ය ලැබේවා. මුළු කළුතර දිස්ත්‍රික්කයටම ඉමහත් සේවාවක් ලැබේවා යැයි පතමු.අභිනව අධිකරණ ප්‍රධාන සංඝනායක ධුරයෙන් පිදුම් ලැබූ බණ්ඩාරගම සමථ මූල මණ්ඩලයේ නියෝජ්‍ය සභාපති පූජ්‍ය ගල්තුඩේ පඤ්ඤාකිත්ති හිමිපාණන් අනුශාසනාවක් කරමින්. මට අද ඉතා සතුටක් මෙන්ම හැම පැත්තකින්ම ප්‍රසංසා ගලා එනවා. මේ තරම් දෙයක් ලැබීමට මා අධ්‍යාපනය ලැබූ හොරණ විද්‍යාරත්න පිරිවෙන ප්‍රධාන වශයෙන් මූලික වුණා. එදා ඔක්තෝම්බර් 4දා මට මේ තනතුර පිරිනමන අවස්ථාවේ මා ප්‍රකාශ කළේ මා තනතුරු සොයා ගෙන ගියේ නැහැ. මා වැඩ කරපු කෙනෙක් නිසා ඒ තනතුර මම වෙත පිරිනමා තිබෙනවා.බණ්ඩාරගම සමථ මූල මණ්ඩලයේ සභාපති ශාස්ත්‍රපති හේම නිශාන්ත ලියනගේ මහතා කතා කරමින් බණ්ඩාරගම සමථ මණ්ඩලයේ 23 වැනි වසර සැමරීමත්, බණ්ඩාරගම ශාසනාරක්ෂක මණ්ඩලයේත් වසර 18ක කාලයක් සේවය කරමින් ඉමහත් ජනප්‍රසාදයට පත් අපේ පඤ්ඤාකිත්ති හිමිපාණන් වහන්සේට තවදුරටත් එම සේවාවන්වල නිරත වීමට නිරෝගී සම්පත් ප්‍රාර්ථනා කරනවා.පානදුර ප්‍රාදේශීය ලේකම්, කේ.ජී. විජේසිරි, බණ්ඩාරගම සමථ මූල මණ්ඩලයේ ප්‍රථම සභාපති කේ. එච්.පී. විජේවර්ධන, මහත්වරුන් ඇතුළු කීප දෙනෙකු උත්සව සභාව ඇමතූ අතර ස්තූති කථාව බණ්ඩාරගම සමථ මූල මණ්ඩලයේ සාමාජික සාමවිනිසුරු බී. ආරියවර්ධන මහතා විසින් සිදුකරනු ලැබීය. බණ්ඩාරගම ප්‍රාදේශීය ලේකම් එම්.ඒ.ටී. සෙනරත් මහතා අතුළු නිලධාරී මණ්ඩලයද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123117</link>
    <topic>ඔබ ලබා ගත් කර්මාන්ත පිළිබඳ දැනුමජීවිත දියුණු කර ගැනීමට යෙදාගන්න</topic>
    <author/>
    <content>තමන් ලබා ගත් විවිධ කර්මාන්ත පිළිබඳ දැනුම හා පුහුණුව මුදල් බවට පත් කර තමන්ගේ ජීවිත දියුණු කර ගැනීමට අඩු ආදායම් ලාභී ධීවර පවුල්වල ජනතාව කටයුතු කළ යුතු වන්නේ යැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.අපේ රටේ ජනතාව පුරුදු වී සිටින්නේ සෑම දෙයක්ම නිකං ලබා ගැනීමේ ක්‍රමයකට යැයි පැවැසූ ඇමැතිවරයා මේ මානසිකත්වය තුරන් වූ තැන ජනතාවගේ දියුණු ව දැකිය හැකි වනු ඇතැයි ද කීය.ඇමැතිවරයා මේ අදහස් පළ කළේ කළුතර දිස්ත්‍රික්කයේ වාද්දුව, අඩු ආදායම් ලාභී ධීවර පවුල්වල අතිරේක ආදායම් උත්පාදනය හා පෝෂණය වැඩි දියුණු කිරීමේ අරමුණෙන් ශ්‍රීලංකා කාර්මික තාක්ෂණ ආයතනය මගින් පැවැත්වූ වැඩමුළුවේ සහතිකපත් ප්‍රදානය කිරීමේ සහතික පත් ප්‍රදානය කිරීමේ අවස්ථාවට සහභාගි වෙමිනි. ධීවර අමාත්‍යංශය සහ රාජිත සේනාරත්න පදනම මේ වැඩවුළුව පවත්වන ලදි.එහිදී ඇමැතිවරයා මෙසේද කීය. ස්වයං රැකියාවන් හි කුඩා කණ්ඩායම් වශයෙන් නිරත වීම විශාල ආදායමක් උපයා ගත හැකි ක්‍රමයක්.මම අද පමණක් නොව එදා එජාපයේ සිටින කාලයේත් මේ දිසුත්‍රික්කයේ බිම්මල් වගාව, යෝගට් නිෂ්පාදනය වැන් ස්වයං රැකියා සඳහා ආධාර ලබා දුන්නා. එම ජනතාව අද ද එහි ඵල නෙලාගන්මින් සිටිනවා.අපේ රටේ ජනතාව පුරුදු වී සිටින්නේ සැම දේම නිකං ලබා ගැනීමටයි.අද ඔබේ දරුවන් අධ්‍යාපනය ලබන්නේ නොමිලේ පොත් කටිටලය ,නිල ඇඳුම නොමිලේ හිමිවනවා. ලබන වසරේ සිට සපත්තු කට්ටලයක්ද නොමිලේ මේ දරුවන්ට හිමිවනවා.සෞඛ්‍ය සේවා , සමෘද්ධී සහනාධාරය ලබා දීමත් සිදු කරනවා.මේ නිසා හැම දේම නිකන් ලබා ගැනීමට බොහෝ දෙනා සිතනවා.මේ මානසිකත්වයෙන් මිදී උත්සහයෙන් දියුණු වීමට සිතන්න .අද ලොව ජයගත් ව්‍යාපාරිකයන් බහුතරයක් ඉතා පහළ මට්ටමේ සිට ඉහළටම ගිය අයයි.ඔබත් ඒ ආදර්ශ පෙරදැරි කරගෙන ජීවිතය ජය ගැනීමට උත්සහ ගන්න. යැයි ද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123118</link>
    <topic>කාන්තාවක ඇතුළු සිවුදෙනෙක් හොර ඔප්පු හදා ඉඩම් විකුණලා</topic>
    <author>විජයානි එදිරිසිංහ සහ රක්ෂණ ශ්‍රියන්ත</author>
    <content>මෙරට සහ විදේශ ගතව සිටින පුද්ගලයන්ට ව්‍යාජ ඔප්පු සකසා වංචනික ලෙස ඉඩම් විකුණන කල්ලියක් අත්අඩංගුවට ගත් කොළඹ අපරාධ කොට්ඨාසය ඔවුන් විසින් කරගෙන ගිය එම ජාවාරමේ තොරතුරු රැසක්ද හෙළිකරගෙන තිබේ.කාන්තාවක් ඇතුළු සිවුදෙනෙකුගෙන් සමන්විත මේ කල්ලිය පුවත්පත් දැන්වීම් හරහා ඉඩම් ගණනාවක් විකුණා තිබේ.ග්‍රීසියේ සිටින ශ්‍රී ලාංකිකයකුට අයිති ඉඩමකට ව්‍යාජ ඔප්පු සකස් කර විකුණා තිබියදී ඔවුන් වෙත ඉඩමක් පුවත්පත් දැන්වීමකින් විකිණීමට ගිය අවස්ථාවේ මෙසේ පොලිසියට කොටුවී ඇත.වැඩි වශයෙන් විදේශ ගතව සිටින ශ්‍රී ලාංකිකයන්ගේ සහ දුර ඈත පළාත්වල සිටින පුද්ගලයන්ගේ ඉඩම් සොයා ඔවුන් පිළිබඳ තොරතුරු හෙළිකරගෙන ඉඩම් කච්චේරිවලින්ද තොරතුරු ලබාගෙන ව්‍යාජ ඔප්පු, හැඳුනුම්පත් ඔස්සේ මේ ජාවාරම කරගෙන ගොස් ඇත. ඔවුන් ඉඩම් ලිවීමට යොදාගෙන ඇති නොතාරිස්වරුන්ද ව්‍යාජ අය බව හෙළිවී ඇත.නුවරඑළිය ඇතුළු ප්‍රදේශ ගණනාවක ඉඩම් මෙසේ විකුණා ඇති බව අනාවරණය වේ. මොවුන්ගේ ජාවාරමට හසුවූ පුද්ගලයන් වෙතොත් කොළඹ අපරාධ කොට්ඨාසයට දැනුම් දෙන ලෙසත් ඉඩම් මිලදී ගන්නා අවස්ථාවලදී හිමිකරුවන් සියලු අනන්‍යතා හෙළිකරගෙන ගනුදෙනුව සිදුකරන ලෙසත් පොලිසිය මහජනතාවට දැනුම් දෙයි.කොළඹ අපරාධ කොට්ඨාසයේ නියෝජ්‍ය අධ්‍යක්ෂ සහකාර පොලිස් අධිකාරි නුවන් වෙදසිංහ මහතාත් අධීක්ෂණය යටතේ පරීක්ෂණ සිදුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123119</link>
    <topic>විදුලිබල මණ්ඩලයට එරෙහිව අයවැයෙන් වංචා-දූෂණ චෝදනා එල්ල වුණේ නැහැ</topic>
    <author>මානෙල් පුෂ්ප කුමාරි</author>
    <content>මෙවර අයවැයෙන් විදුලිබල මණ්ඩලයට එරෙහිව කිසිදු වංචා දූෂණ චෝදනාවක් එල්ල නොවූ බව විදුලිබල හා බලශක්ති ඇමතිනී නීතීඥ පවිත්‍රා වන්නිආරච්චි මහත්මිය ප්‍රකාශ කළාය.මෙයින් හැඟීයන්නේ මතවාද සියල්ල තුරන් කරමින් කිසිදු ප්‍රශ්නයක් නොමැතිව ඉතා විශ්වසනීයව බලාපොරොත්තු තබාගත හැකි ලාභ ලබන මට්ටමකට විදුලිබල මණ්ඩලය පත්ව ඇති බවත් ඇමැතිවරිය මෙහිදී සඳහන් කළාය.පෙරේදා (29) නෙළුම් පොකුණ මහින්ද රාජපක්ෂ සමරු රඟහලේ පැවැති "විදුලමු ලංකා ලංවිම කලා කෞශල්‍ය මංගල්‍ය 2013" වෙනුවෙන් පැවැති උළෙලේදී ඇය මේ බව පැවැසීය.ජනාධිපති මහින්ද රාජපක්ෂ මහතා විදුලිබල මණ්ඩලය වෙනුවෙන් ගත් ප්‍රතිපත්තිමය තීන්දු හේතුවෙන් ආයතනය තුළ කිසිදු ගැටළුවක් ඇති නොවී මේ තත්ත්වයට පත්වීමට හැකි විය. ගල්අඟුරු බලාගාර ඉදිකිරීම,සම්ප්‍රේෂණ කුළුණු ඇති කිරීම,විදුලි ජනන කටයුතු පුළුල් කිරීම, සේවක ප්‍රශ්නවලදී එතුමා දුන් තීන්දු අනුව කිසිදු ගැටළුවක් ඇති නොවූ බවත් කීය.එල්ටීටීය ඔවුන්ගේ ගුවන් යානාවලින් බෝම්බ දැමීම තුරන් කළ පසු යුධ මානසිකත්වයෙන් රට මුදවාගත් පසු විදුලිබල ක්ෂේත්‍රයේ නව නිපැයුම් දළුලමින් තිබෙන යුගයකි. මම සංස්කෘතික ඇමැතිනිය ලෙස කටයුතු කළ අවස්ථාවේ රාජ්‍ය සාහිත්‍ය උළෙලවල් පවත්වන විට එම සාහිත්‍ය උත්සව පිරී තිබුණේ සුභ පැතුම් පණිවිඩ වලින්.මෙවැනි උළෙලවලදී කළ යුතු වන්නේ කතා අවම කර එහි රසය විදීමට සැලැස්වීමයි. ලංකාවිදුලි බල මණ්ඩලයේ සමස්ත සේවක ප්‍රජාව සතු සාහිත්‍ය,කලා කෞශල්‍යයන් හඳුනාගනිමින් ඒවා ඔපදමමින් ජාතික තලයේ අභිෂේක මංගල්‍යයක් කිරීමට බලාපොරොත්තු වන බවත් එතුමිය ප්‍රකාශ කර සිටියාය.ලංකා විදුලිබල මණ්ඩලයේ සභාපති ඩබ්ලිව්.බි. ගනේගල මහතා අප රටේ රාජ්‍ය සේවාවන් තුළ විද්‍යාඥයන්, වෛද්‍ය, ඉංජිනේරු, පරිපාලන, තාක්ෂණ, කළමනාකරණ, අධ්‍යාපන සහ තවත් විවිධ නමින් හඳුන්වනු ලබන විශාල ශ්‍රම බලකායක් සිටිති.ඔවුන් නිරත රැකියාව,වෘත්තිය,සේවාව හෝ ජීවනෝපාය කුමක් වුවත් ඔවුන් සියලු දෙනාටම අවශ්‍යවන පොදු විෂය කලාවයි.ඔවුන් සියලු දෙනා තුළම සජීවී කලාත්මක සහ සෞන්දර්යාත්මක හැඟීම් නිරන්තරයෙන් සන්නිවේදනය වෙමින් පවතී.ඒ අනුව ලංකා විදුලිබල මණ්ඩලයේද සේවක සමූහයෙහි හඳුනාගත් සහජ කලා කුසලතාවයන්ගේ තෙවන කලඑළි මංගල්‍යය අද දින මෙලෙසින් එළිදැක්වෙන බව ගනේගල මහතා පැවසීය.මේ සේවකයන් වෘත්තීය කලාකරුවන් පිරිසක් නොවේ. නමුත් අපි බලාපොරොත්තු වන්නේ ඔවුන්ගේ කලා හැකියාවන් හඳුනාගෙන ඔවුන්ට අතදීමටත් මෙම වැඩපිළිවෙළ ඉදිරි වසරවලදී හරවත් ලෙස පුළුල් කිරීමටත් බව හෙතෙම කීය.මෙම අවස්ථාවේදී ලංකා විදුලිබල මණ්ඩලයේ සාමාන්‍යාධිකාරී ශවින්ද්‍රනාත් ප්‍රනාන්දු මහතාද අදහස් දැක්වූ අතර විදුලිබල මණ්ඩලයේ සේවක සේවිකාවන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=n13123120</link>
    <topic>කිලෝ 400ක වැල් අලයක්</topic>
    <author/>
    <content>අකුරණ කුරුගොඩ ප්‍රදේශයේ ගෙවත්තක කිලෝ ග්‍රෑම් 400කට වඩා වැඩි බරින් යුත් වැල්අලයක් හටගෙන තිබෙන අතර නිවැසියන් ප්‍රදේශවාසීන්ගේද සහය ඇතිව දින හතරක පමණ කාලයක් තිස්සේ කළ කැපීම්වලින් පසු එය පිටතට ගෙන තිබේ.මෙයට වසරකට පමණ පෙර තමන් මේ වැල් අල බීජය රෝපණය කළ බව ගෙවත්තේ හිමිකරු ජේ. ඒ. අමානුල්ලා මහතා කීය. අසේල කුරුළුවංශ.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=r1312311</link>
    <topic>පොලොන්නරුවේ දුෂ්කර ගම්මාන 35ක් සංවර්ධනයට රුපියල් දසලක්ෂ 14ක්</topic>
    <author>ගිරිතලේ සමූහ - එම්. ඒ. රසීඩ්</author>
    <content>දිවි නැඟුම වැඩසටහන යටතේ පොලොන්නරුව දිස්ත්‍රික්කයේ දුෂ්කර ගම්මාන 35ක් නව සංවර්ධන සැලැස්මට ඇතුළත් කර ඇති අතර ඒ සඳහා රුපියල් දසලක්ෂ 14ක මුදලක් ආර්ථික සංවර්ධන අමාත්‍යාංශය මගින් වෙන්කරදී ඇත.සෞඛ්‍ය ඇමැති මෛත්‍රීපාල සිරිසේන, නියෝජ්‍ය ඇමැතිවරුන් වන චන්ද්‍රසිරි සූරියාරච්චි, සිරිපාල ගම්ලත් දිස්ත්‍රික් පාර්ලිමේන්තු මන්ත්‍රී රොෂාන් රණසිංහ මහත්වරුන්ගේ සහ පළාත් සභා ඇමැතිවරුන් ඇතුළු මන්ත්‍රීවරුන්ගේ යෝජනාවක් අනුව මේ සංවර්ධන කටයුතු සිදුකිරීමට නියමිතය.තමන්කඩුව, දිඹුලාගල, වැලිකන්ද, ලංකාපුර, මැදිරිගිරිය, ඇළහැර සහ හිඟුරක්ගොඩ යන ප්‍රාදේශීය ලේකම් කොට්ඨාස ආවරණය වන පරිදි ග්‍රාම සේවා වසම් 295ක දුෂ්කර ගම්මාන 35ක් හඳුනාගෙන තිබේ.ප්‍රාදේශීය ලේකම්වරුන් සහ කාර්යාල මණ්ඩලය අදාළ බලධාරිවරුන්ගේ අධීක්ෂණය යටතේ මේ සංවර්ධන කටයුතු කිරීමට නියමිතය.ඇතැම් දුෂ්කර ගම්මානවල වසර 70ක කාලය සිට මේ දක්වා කිසිදු සංවර්ධන වැඩ කටයුත්තක් නොකිරීම නිසා එම ගම්මානවල පදිංචිවී සිටින පවුල් නොයෙකුත් දුෂ්කරතාවන්ට මුහුණදීමට සිදුවී තිබුණ බව සමීක්ෂණ වාර්තාවෙන් හෙළිවී ඇත.එක් ගම්මානයක් සංවර්ධනය කිරීම සඳහා රුපියල් ලක්ෂ 20ක් බැගින් වැය කෙරේ.මේ සංවර්ධන කටයුතු ඉතා කඩිනමින් ක්‍රියාත්මක කිරීමට නියමිත වන අතර එම ගම්මානවල ජනතාවගේ මගපෙන්වීම සහ යෝජනාවක් අනුව මේ සංවර්ධන කටයුතු ක්‍රියාත්මක කිරීමට සැලැසුම් කර ඇති බව ආර්ථික සංවර්ධන අමාත්‍යාංශය ප්‍රකාශකයෙක් කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=r1312312</link>
    <topic>ඉංගිරියාවත්ත අයිලාවත්ත ගම්මාන යාකරන පාලමේ ඉදිකිරීම් ලත් තැනම ලොප්</topic>
    <author>යටියන්තොට සමූහ කුමාරසිංහ ගුණදාස</author>
    <content>1948 වසරේදී ඇතිවූ මහා ගංවතුරෙන් ඉංගිරියාවත්තේ සිට අයිලාවත්ත ග්‍රාමයට තිබූ පාලම කැඩී ගිය අතර ප්‍රදේශවාසීන්ගේ ඉල්ලීම පරිදි 1999දී එවකට මහා මාර්ග ඇමැතිවරයා වූ ඒ. එච්. එම්. ෆවුසි මහතා පාලම ඉදිකිරීමට මුල්ගලක් තැබුවත් පාලම ඉදි නොවීය. 2009 වසරේදී නියෝජ්‍ය ඇමැති එම්. ආර්. මිත්‍රපාල මහතාගේ ප්‍රධානත්වයෙන් නැවත පාලමේ ඉදිකිරීම් ආරම්භ කළත් මේ වනවිට නැවතත් ඉදිකිරීම් අතරමග නැවතී ඇත.මේ ගැන අදහස් දැක්වූ පාසල් දැරියක වන රශ්මිකා නෙත්මිණි, මගේ ගෙදර තොටුපළ අයිනේ තියෙන්නේ. අපේ ප්‍රදේශයේ වැස්ස අධිකයි. හැමදාම වාගේ ගඟ පිටාර ගලනවා. ඉතින් ඒ දිනවල පාසල් යන්න බැරිවෙනවා. හවස පංතියකට යන්න බෑ.සවස හතරවනවිට ඔරුව පදින මාමලා යනවා. මා දෙක වසරේ ඉන්න කොටයි පාලමේ වැඩ ආරම්භ කෙළේ. දැන් මම හය වසරේ. පාලමේ වැඩ තාමත් අතරමග නතර වෙලා. දැනට අවුරුදු අටකට පෙර ලබාදුන් ඔරුවද අබලන් වෙලා. ඔරුව වගේම අපේ අධ්‍යාපනයද අඩපණ වෙලා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=r1312316</link>
    <topic>බෝගම්බරට ඉතින්! ආයුබෝවන්!</topic>
    <author/>
    <content>සුද්දාගේ කාලයේ ඉදිවූ බෝගම්බර බන්ධනාගාරය අද අතීතයට එක්වෙමින් සිටියි. ඒ එම බන්ධනාගාරය වසා දමා එහි රැඳවියන් දුම්බර පිහිටි නව බන්ධනාගාරය වෙත සහ වෙනත් බන්ධනාගාර වෙත මාරුකර යැවීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය පියවර ගැනීම නිසාය.බන්ධනාගාර නගර තුළින් විතැන් කිරීමේ වැඩපිළිවෙළ යටතේ හිස්වන බෝගම්බර බන්ධනාගාරය නුදුරු දිනක පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා විසින් ජනාධිපති මහින්ද රාජපක්ෂ මහතා වෙත භාරදීමට නියමිතය.වර්ෂ 1876 ඇරැඹුණු බෝගම්බර බන්ධනාගාරය වැඩි සිරකරුවන් පිරිසක් රඳවා තැබීමේ අරමුණෙන් ඉංග්‍රීසි පාලකයන් විසින් ඉදිකර ඇත්තේය.මහනුවර රජගෙදර ඉදිරිපිට තිබූ ඇහැළේපොළ වලව්ව සිරගෙයක් ලෙස එයට පෙර එම පාලකයන් විසින් භාවිතයට ගැනුණද එහි වූ ඉඩ සීමිත නිසා සිරකරුවන් වැඩි ප්‍රමාණයක් රඳවා ගැනීමට බෝගම්බර බන්ධනාගාරය ඉදිකිරීම අරඹන ලද්දේය.එහි මේ වනවිට සිරකරුවන් 1700 ඉක්මවා සිටින අතර එයින් 145 දෙනකු මරණ දණ්ඩනයටද, 237 දෙනකු ජීවිතාන්තය දක්වා සිරඳඩුවමටද නියමව සිටිති. මෙහි පිරිමි රැඳවියන් 264 දෙනකු ද (රිමාන්ඩ්) කාන්තා රැඳවියන් 110ක්ද මේ වනවිට දුම්බරට ගෙන ගොස් තිබේ. මෙම බන්ධනාගාරය වාට්ටු 318 කින් සමන්විතය. මෙහි A සිට I දක්වා වාට්ටු නම්කර ඇත.ආසියාවේ ගොඩනැගිල්ලක වූ දිගම අත්තිවාරමට (Foundation) හිමිකම් කියන්නේ බෝගම්බර බන්ධනාගාරයයි. එංගලන්ත මහ රැජිනගේ ඔටුන්න සංකේතයට සකස් වී ඇති මෙම ප්‍රධාන ගොඩනැගිල්ල ඉංග්‍රීසි පාලකයන්ගේ මතක අපට ඉතිරිකර ගිය සංකේතයන් බව එහි ගිය අපට පසක් විය.වසර 137ක් ඉපැරණි මෙම බන්ධනාගාරය ඉදිවන විටම සකස් කළ වතුර බැස යන අභ්‍යන්තර කානු පද්ධතිය එහි වූ ගෘහනිර්මාණ ශිල්පීය තාක්ෂණය මොනවට විදහාපායි. බෝගම්බර බන්ධනාගාරය යටින් දිවෙන ගලින් නිමවූ විශාල උමගක් වන අතර එම උමග (කානුව) දිගේ යන අපජලය නුවර ඇළට වැටීමට සලස්වා ඇත.ඝනකම් කම්බි දමා එහි දොරටු අවහිර කර ඇති බැවින් සිරකරුවන්ට ඒ තුළින් පැනයාමේ මං අහුරා තිබේ. වසර 137ක දිගු ඉතිහාසයක් තුළ මේ උමග තුළින් පැනගොස් ඇත්තේ එකම එක සිරකරුවකු පමණකි.එංගලන්ත මහ රැජිනගේ ඔටුන්න හැඩයට ඉදිවූ මෙහි ABC – DEF – GHI ලෙස දකු‍ෙණ් සිට වමට වාට්ටු පෙළ ඉදිවී ඇත්තේ අපූරු ගෘහ නිර්මාණ ශිල්පියකට අනුවය.මෙම වාට්ටු නවය ගොඩනැගිලි තුනක් එකිනෙක සම්බන්ධවන පරිදි දිගින් අඩි 556ක්ද (196+196+164), පළලින් අඩි 144ක්ද (40+40+64) උසින් අඩි 102 කින්ද (34x3) වෙයි. මෙහි වන බන්ධනාගාර රෝහල වර්ග අඩි 2240 භූමි ප්‍රමාණයක පිහිටා ඇත්තේය.වර්ෂ 1876 දී පොලිස් දෙපාර්තමේන්තුව සහ බන්ධනාගාර දෙපාර්තමේන්තුව එකම ආයතනයක් ලෙස පවත්වාගෙන ගොස් තිබේ. බෝගම්බර බන්ධනාගාරය විවෘත වනවිට එහි පළමු බන්ධනාගාර පරීක්ෂක ජනරාල්වරයා ලෙස පත්වී ඇත්තේ එන්. ආර්. සෝන්ඩර්ස් මහතායි.ඉන්පසු 1906 – 1909 දක්වා එහි බන්ධනාගාර අධිකාරිවරයා ලෙස එච්. හාන් (HANN) මහතා පත්වී තිබේ. 1948 අප ඉංග්‍රීසින්ගෙන් පූර්ණ නිදහස ලබනවිට බෝගම්බර බන්ධනාගාරයේ අධිකාරිවරයා ලෙස කටයුතු කර ඇත්තේ වී. එන්. පිල්ලේ (1942 – 1951) මහතායි.වත්මන් බන්ධනාගාර අධිකාරි තිස්ස ජයසිංහ මහතා 2010 වසරේ සිට එම නිලය මේ දක්වා හොබවන්නේය. 1876 මෙම බන්ධනාගාරය විවෘත වනවිට පළමු ජේලර්වරයා ලෙස පත්වී ඇත්තේ චෙරින්ටන් නැමැති බන්ධනාගාර නිලධාරියාය.බෝගම්බර බන්ධනාගාරය ඉදිවී ඇත්තේ නුවරවැව යටපත් කරගෙන යැයි එහි පොත්පත්වල සටහන්ව ඇත. මහනුවර වෙළෙඳ පොළ, බන්ධනාගාරය ඉදිවූ භූමිය, දුම්රියපොළ හා ක්‍රීඩාපිටිය වටා තිබුණු නුවරවැව පස් දමා ගොඩකර මෙම බන්ධනාගාරය ඉදිවූයේ යැයි එම සටහන් සාක්ෂි දරයි.මෙම ඉදිකිරීම් සඳහා 1852 වසරේදී වැව ගොඩකිරීම ආරම්භ කිරීම සිදුවී ඇති අතර එම ඉදිකිරීම් සඳහා ඉංග්‍රීසින්ගේ අත්අඩංගුවේ රඳවා තිබූ සිරකරුවන්ව යොදාගෙන තිබේ. එසේ සැලසුම් කර අක්කර 04ක් පුරා මෙම බන්ධනාගාරය ඉදිවූ අතර මේ වනවිට අක්කර 12ක් වී ඇත්තේ බන්ධනාගාර නිලධාරින්ගේ නිල නිවසත් සමඟය.වසර 1844 වනවිට සිරකරුවන් 300ක් පමණ මෙම බන්ධනාගාරයේ වූ අතර පත්වීම් ලැබූ නිලධාරින් 150ක් පමණ මෙහි සේවය කර තිබේ. එකල මෙම බන්ධනාගාරයේ නිලධාරින්ගේ වැටුපද සැලකිය යුතු එකක් වී ඇත. 1878 වසරේදී පොත්වල තැබූ සටහන්වලට අනුව ඒකල එහි බන්ධනාගාර නියාමකවරයකුගේ මාසික වේතනය රුපියල් 10කි. දෛනික වැටුප ශත 33කි.එම සටහන් පවසන ආකාරයට බන්ධනාගාරයේ දොර සොයිබ එංගලන්තයේ සිට ගෙනැවිත් ඇති අතර එංගලන්තයෙන්ම ගෙන ආ ඩීසල්වලින් ක්‍රියාකරන ලී ඉරන යන්ත්‍ර 1936 දී එහි වඩු පාටිය සඳහා සවිකර තිබේ. බෝගම්බර බන්ධනාගාරයේ ජල සැපයුම් ඉදිකිරීම එකල ‘නගර සභා වැඩපොළ’ මඟින් සිදුකර ඇති අතර ඒ සඳහා රුපියල් 500ක ගාස්තුවක් ගෙවූ බව එහි සටහන් තබා ඇත.ඇහැළේපොළ කුමාරිහාමිව නුවර වැවේ ගිල්වා මරා දැමූ ඉතිහාසයේ කඳුළු බිඳුවක සටහන් අද ද මෙම බන්ධනාගාරයේ ඉතිරිවී ඇත. කුමාරිහාමිව දියේ ගිල්වා මරා දැමු පසු ඇයගේ මෘතදේහය පාවී විත් ගොඩගැසුවේ යැයි සැලකෙන ස්ථානය අද අයත්ව ඇත්තේ මෙම බන්ධනාගාරයටයි. එම ස්ථානයේ ඉදිකළ සිමෙන්ති ස්මාරකයක් අද ද එහි වම්පස සිරමැදිරි ඉදිරියේ පිහිටා තිබේ.බෝගම්බර බන්ධනාගාරයේ එල්ලුම්ගහ කාගේත් කතාබහට ලක්වන ස්ථානයකි. මෙහි සුවිශේෂිත්වය වන්නේ එම එල්ලුම්ගසේ (පෝරකයේ) තිදෙනකු එකවර එල්ලා මැරීමට හැකිවීමයි. එම බන්ධනාගාරයේ බෝමළුව සහ පන්සල පසුකර යන අපට දැකගත හැක්කේ දකුණුපසට වන්නට ඉදිවූ රක්තවර්ණ දොරක් සහිත කහපැහැ ආලේපිත කුඩා කාමරයක් වැනි ගොඩනැගිල්ලකි. මෙම එල්ලුම්ගහද දැන් 137 විය සපුරා ඇත. එහෙත් වසර 38ක් පුරා එනම් 1975 න් පසු එය ක්‍රියාත්මක කර නොමැත්තේය.එසේ වුවද එම ගොඩනැගිල්ල සහ උපකරණ මල නොබැඳි, විනාශනොවී ඇතුළත මෙන්ම පිටතද පිරිසිදුව තබාගැනීමට බන්ධනාගාර අධිකාරිවරයා ප්‍රමුඛ නිලධාරින් කටයුතු කර ඇති බව එයට ඇතුළු වූ අපට හැඟී ගියේය.පෝරකයට නියම වූ රැඳවියකු අවසන් දින 7 තුළ රඳවා තබන කාමර පෙළද මෙම බන්ධනාගාරයේ පැවැති අධික, තදබදය නිසා සිරකරුවන් රැඳවීමට යොදා ගැනීමට බලධාරින්ට සිදුවී ඇත්තේය.මෙවැනි ගැටලු දෙස බලනවිට බෝගම්බර සිරකරුවන් වෙනත් බන්ධනාගාර වෙත විතැන්වීමට දැඩි කැමැත්තෙන් පසුවන්නේය.‍ෙමහි එල්ලුම්ගසට නියම වූවන් ගැන තබා ඇති සටහන් අනුව 1876 වසරේදීම එය මෙම බන්ධනාගාරය තුළ ක්‍රියාත්මක වූවත් ඉංග්‍රීසි පාලකයන්ගේ සමයේ පුද්ගලයකු එල්ල මැරීමට පළමුව නියෝග කර ඇත්තේ 1799 වසරේදීය. 1915 වසර වනවිට 90 දෙනකු එල්ලා මැරූ බව එහි වාර්තා පොත්වල සඳහන්ව ඇත.බෝගම්බර සිපිරිගෙයි තිබෙන, ගරා වැටුණු ගොඩනැගිලි, හුණුපිරියම් ගැලවී ගිය සිරමැදිරි, එල්ලුම්ගහේ කොකු තුන මෙහි බොහෝ රහස් සඟවාගෙන අප දෙස බලා සිටින්නාක් මෙන් දැනිණ. යකඩ පඩි එකින් එක එක නැඟී එල්ලුම්ගහට සමීපවනවිට පෝරකයට නියමව නොසිටියත් අප වෙත යම් බයක් සේන්දු වූයේ පෝරකයට නියම වූ අයකුගේ සිතුවමක් හදෙහි ඇඳි නිසාවෙනි.මෙහි එල්ලා මැරූ සිරකරුවන් ගැන අද ද ජනතාව කතා වෙති. බෝගම්බර බන්ධනාගාරයේ අවසන් වරට එල්ලා මැරීමේ දඬුවම නියමවී ඇත්තේ තිස්මඩ මිනීමැරුමේ විත්තිකරුවන් දෙදෙනා වු ඩබ්ලිව්. ඩී. රිචඩ් සහ ටී. එම්. ජයවර්ධනය. ඩබ්ලිව්. ඩී. රිචඩ් (සිර අංකය - A – 5421) 1975.11.20 දිනත්, ටී. එම්. ජයවර්ධන (සිර අංකය A – 5422) 1975.11.21 දිනත් එල්ලා මැරූ බව සටහන් තබා ඇත.දරුණු අපරාධකරුවකු ලෙස වෙන් කැරුණු ‘මරු සිරා’ හෙවත් ඩී. ජේ. සිරිපාල ද එල්ලුම්ගහට නියමවුණු සිරකරුවන් අතර ජනප්‍රිය චරිතයක් වී ඇත.එල්ලුම්ගහට නියමවුණු දිනයට පෙර දින ඔහු නිදිපෙති බී සිහිමුර්ජා තත්ත්වයෙන් පසුවී සහ කල්පනාවන් රහිත පුද්ගලයකු ලෙස එල්ලුම්ගහට ගෙන ගිය බව ප්‍රකට කතාවකි.කෙසේ වුවද මහත් ආන්දෝලයන් ඇති කළ ‘මරු සිරා’ එල්ලා මැරීම කර ඇත්තේ 1975 අගෝස්තු 05 දිනය. අංක 05/13/74 හා 75 අනුමැති ලිපිය පරිදි මරු සිරා එල්ලා මැරූ බව එහි වාර්තා පොතෙහි ලියා ඇත.වර්තමානයේ මෙම බන්ධනාගාරයේ ඇතැම් ගොඩනැගිලි පිළිසකර කළ නොහැකි ආකාරයට ගරාවැටෙමින් තිබේ. එහි ජල ගාස්තු ප්‍රශ්නය උග්‍රය. වර්තමානයේ මේ ජල ප්‍රශ්නයට විසඳුමක් ලෙස සිරකරුවන්ට ස්නානයට, අවශ්‍ය විශාල ජලස්කන්ධය නුවර වැවෙන් කෙළින්ම සිරගෙදරට ලබාගන්නා නළයකින් නොමිලයේ ලබාගනියි. එහෙත් එහි පවිත්‍රතාවය ගැන සහතිකයක් නැත.වඩු වැඩ, රෙදිවිවීම, කෘෂිකාර්මික මෙන්ම විවිධ කර්මාන්ත පුහුණු අංශයද මෙම බන්ධනාගාර රැඳවියන්ගේ හැකියාවන් වර්ධනය කරගැනීම සඳහා ක්‍රියාත්මක වන්නේය. බෞද්ධ, ඉස්ලාම්, කතෝලික, හින්දු, සර්ව ආගම් ඇදහීමේ පූජනීය ස්ථානද, රැඳවියන්ගේ කායවර්ධන, කලා කුසලතා ඔප්නංවා ගන්නා අංශද කදමලු බැඳගෙන දුම්බර බන්ධනාගාරය වෙත යාමට සූදානම් වෙයි. දැනටමත් සිරකරුවන් 375 දෙනකු දුම්බර බන්ධනාගාරය වෙත ගොස් ඇත.මෙහි ඓතිහාසික මුල්ගල්, ගොඩනැගිලි ඇතුළු බොහෝ වත්කම් තනිකර දමා බෝගම්බර බන්ධනාගාරයේ රැඳවියන්, නිලධාරින් දුම්බර සහ වෙනත් බන්ධනාගාර වෙත යමින් සිටින්නේය. අද (31) ඔවුහු බෝගම්බර සිපිරිගෙදරට සදහටම ආයුබෝවන් කියති.එදා සුනිල් එදිරිසිංහයන් අපෙන් ඉල්ලා සිටියේ නරක මිතුරන් ඇසුරු කර බෝගම්බර සිපිරිගෙදරට නොඑන ලෙසය. එම පදවැලෙහි ගැයෙන්නේ දළදා මැදුරේ තේවා හඬ ඇසෙන විට දෑසම තෙත්වී යන බවත් බෝගම්බර සිපිරිගෙදරට පැමිණි අයගේ අවසානය පෝරකය බවත්ය.එහෙත් අදින් සමුදෙන රැඳවියන්ට යළිත් දළදා මැදුරේ තේවා හඬ ඇසෙන්නේ නැත. නුවර වැව පිසදා හමා එන සුළඟ ඔවුන්ට සිසිලස දෙන්නේ නැත.අතීතයේ දේශපාලන සටන්කරුවන් ලෙසින් විරුදාවලි ලත් මෙරටේ සංවර්ධනයට දායක වූ ඇන්. ඇම්. පෙරේරා, කොල්වින් ආර්. ද සිල්වා වැනි නායකයන් බෝගම්බර සිපිරිගෙයි ගෙවා දැමූ ඒ යුගයේ මතක සටහන් ඉතිහාස ලේඛනවලට පමණක් සීමාවනු ඇත.අද (31) රැඳවියන්ගෙන් හිස්වන බෝගම්බර බන්ධනාගාරයේ ඒ ඓතිහාසික යන්ත්‍ර සූත්‍ර, එල්ලුම්ගහ, වෘත්තීය පුහුණු අංශ දැන් අවුරුදු සිය ගණනක් වයසට ගොස් ය.එබැවින් මේවා තිබෙන ආකාරයටම දුම්බර බන්ධනාගාරය වෙත ගෙන යන්නේ කෙසේ දැයි වත්මන් බන්ධනාගාර අධිකාරිවරයා මෙන්ම බන්ධනාගාර ඉහළ පාලනාධිකාරියද උභතෝකෝටික ප්‍රශ්නයකට මැදිව තිබෙන්නේය.සුද්දාගේ කාලයේ සවිකළ ඇතැම් යන්ත්‍ර ගලවාගෙන ගියද ඒවා යළිත් සවිකරන්නේ කෙසේද යන තාක්ෂණික ගැටලුවට ඔවුන් මැදිවී සිටින්නේය.මෙම ඇතැම් සම්පත් උදාහරණයක් ලෙස ලී ඉරුම් යන්ත්‍රය, එල්ලුම්ගහ වැනි අංශ කිහිපයක් නම් කර මෙම භූමියේ ම තබා එය කෞතුකාගාරයක් ලෙස පත්කළ යුතු බව බන්ධනාගාර නිලධාරින්ගේ අදහසයි. මෙහි රැඳවියන් සිටින ගොඩනැගිලි ඇතුළු බිම් ප්‍රමාණය වෙනත් ආර්ථික සංවර්ධන ක්‍රියාවලියකට යොමු කළ යුතු බව ඔවුන් පෙන්වා දෙයි.කරුණු කෙසේ වුවද 137 වියැති බෝගම්බර බන්ධනාගාරය තව නොබෝ දිනකින් ඇමැති චන්ද්‍රසිරි ගජදීර මහතා විසින් ජනාධිපති මහින්ද රාජපක්ෂ මහතා වෙත පිරිනමන සන්නසකින් නිල වශයෙන් රජයට භාරදෙනු ඇත.එයට පෙර දෙසතියක් මහජන ප්‍රදර්ශනයට මෙම ඓතිහාසික සිපිරිගෙය විවෘත වනු ඇත.අදින් සමුගත්තද මෙම බන්ධනාගාර ඉතිහාසය තවත් වසර ගණනාවක් දනන් තුඩ තුඩ රැව්දෙනු ඇත්තේය. මෙයින් නිදහස්ව සමාජගත වූ රැඳවියන් අද යහපත් මිනිසුන් ලෙස දිවිගෙවමින් කරන ආශිර්වාද මේ බිමට යහපතක් උදාකරද තිබෙන්නේය. හෙට සිට කාකි නිල ඇඳුම් දැරුවන් රැඳවියන් නැති සොවින් මෙම බන්ධනාගාර බිම සුසුම්ලනු නොඅනුමානය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=r1312313</link>
    <topic>පොලිස් කොස්තාපල් යට කළ ටිපර් රියැදුරා තවම නිදැල්ලේ</topic>
    <author>පොළොන්නරුව දිසා සමූහඇම්. පී. සරත්</author>
    <content>මගේ පුතා යටකර මරපු ටිපර් රථ රියැදුරා තාම නිදැල්ලේ. අනේ ඔහුව අත්අඩංගුවට ගෙන නීතියෙන් දඬුවම් ලබාදෙන ලෙස මැදිරිගිරිය යාය 9 ගම්මානයේ පදිංචි ජයලත් ආරච්චිලාගේ රංජනී මහත්මිය හඬාවැලපෙමින් ඉල්ලා සිටී.මැදිරිගිරිය යාය 9 ගම්මානයේ පදිංචිව සිටි පී. එම්. වී. දිමුතු මධුසංඛ විතානගේ මහතා කොළඹ කොටුව පොලිසියේ නාගරික පොලිස් රථවාහන අංශයේ සේවය කළ පොලිස් කොස්තාපල්වරයෙකි. 2013 ඔක්තෝබර් 01 වැනිදා රාත්‍රී 10ට පමණ කොළඹ කටුනායක මාර්ගයේ මහබාගේ ප්‍රදේශයේදී ටිපර් රථයක හැපී මියගොස් ඇත.ටිපර් රථය දමා රියැදුරා පැනගොස් ඇති අතර මහබාගේ පොලිසිය ඔහුව මෙතෙක් අත්අඩංගුවට ගෙන නැත. ටිපර් රථයේ අයිතිකරුට රුපියල් ලක්ෂ 15ක බැදුම්කරයක් මත අධිකරණය මගින් ලොරිය නිදහස් කර ඇත.එහෙත් ටිපර් රථ රියැදුරා තවම අත්අඩංගුවට ගෙන නීතිය ඉදිරියට ගෙන නොමැති බව රිය අනතුරින් මියගිය පොලිස් කොස්තාපල් පී. එම්. වී. දිමුතු මධුසංඛ විතානගේ මහතාගේ මව වූ ජයලත් ආරච්චිලාගේ රංජනී මහත්මිය කීවාය.ඒ මහත්මිය මෙසේද කීවාය. මේ නිසා මගේ පවුලේ සැම දෙනාම මහත් කලකිරීමකින් සිටිනවා. මමත් මගේ සැමියා හේමපාලත් ලෙඩ ඇඳකට වැටිලා.පුතාට වූ අසාධාරණය නිසා කල්පනා කර මානසික රෝගී තත්ත්වයකට පවා ඔහු පත්වන්න ඉඩ අති බව කිව හැකිය.මටත් මගේ පවුලේ හැමදෙනාටත් පණවගේ හිටපු මේ මධුසංඛ පුතා අප අතරින් වියෝවී 2014 ජනවාරි 01 වැනිදාට මාස 03ක් වෙනවා. එහෙත් තවම මේ රියැදුරා නිදැල්ලේ ඉන්නේ. මා කියන්නේ රට ආරක්ෂා කර රටේ සාමය රකින මෙවැනි අයට විපතක්වූ විට වැරදිකළ අය අත්අඩංගුවට ගන්නේ නැත්නම් රටේ සාමාන්‍ය මිනිසකුට මෙවැනි දෙයක් වුණානම් කුමක් වේද යන්නයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=r1312314</link>
    <topic>දෙහිවල-ගල්කිස්ස නගර සීමාවේ අපිරිසිදු ආහාර විකිණූ අයට වැට</topic>
    <author>‍කොළඹ දකුණ සමූහ ගාමිණී රූපානන්ද</author>
    <content>දෙහිවල - ගල්කිස්ස ප්‍රධාන සෞඛ්‍ය වෛද්‍ය නිලධාරී වෛද්‍ය ඉන්දික එල්ලාවල මහතා ප්‍රමුඛ මහජන සෞඛ්‍ය පරීක්ෂක කණ්ඩායම විසින් මේ දිනවල සිදුකරන මහ නගර සභා සීමාවේ පිහිටි හෝටල් , බේකරි , ව්‍යාපාරික ස්ථාන, දුම්රිය වෙළඳ සංකීර්ණ, ඔසුහල් ඇතුළු ආහාර ද්‍රව්‍ය අලෙවි ස්ථාන හා නිෂ්පාදන ආයතන පරීක්ෂා කිරීමේ වැඩසටහන යටතේ වෙළඳ සල් 163ක් වටලා අලෙවියට තබා තිබූ පරිභෝජනයට නුසුදුසු ආහාර ද්‍රව්‍ය අත්අඩංගුවට ගෙන විනාශ කැර තිබේ.සෞඛ්‍ය සම්පන්න නොවන අයුරින් ආහාර පාන පිළ‍ියෙළ කිරීම හා ගබඩා කිරීම වැනි කටයුතු නිසා ස්ථාන 113 කට එරෙහිව නීතිමය පියවර ගැනීමට ද ක්‍රියාකර තිබේ.නගර සභා බල ප්‍රදේශය පුරා පිහිටි ආහාර පාන ආයතන 562 ක් අතුරින් ආයතන 462ක් පරීක්ෂාවට ද ලක් ‍කර තිබේ.දෙහිවල ගල්කිස්ස මහ නගර සභා බල ප්‍රදේශය පුරා පිහිටි ‍හෝටල් බේකරි ඇතුළු ආයතන H.(එච්) 800 යට‍තේ A, B,C ගණයට වර්ග කර ලියාපදිංචි කර ඇත. මෙසේ පරීක්ෂාවට ලක් කළ ව්‍යාපාරික ආයතන අතරින් හෝටල් හා භෝජනාගාර (කෑම කඩ) 46ක් , තේ කඩ 22ක්, බේකරි 10ක් හා නිෂ්පාදන ආයතන 30ක් අසතුටුදායක මට්ටමක පැවති බව සෞඛ්‍ය වෛද්‍ය නිලධාරිවරයා පවසයි.වැටලූ ස්ථාන පිරිසිදුව තබා ගන්නා ලෙසත්, මහජන පරිභෝජනයට සුදුසු පරිදි ආහාර පිළියෙල කිරීමට කටයුතු කරන ලෙසත් ඒවාගේ අයිතිකරුවනට දන්වා නොතීසි නිකුත් කැර තිබේ.මේ අනුව ප්‍රදේශයේ මහජන සෞඛ්‍ය පරීක්ෂක කේෂ්ත්‍රය තුළ එම ආහාර පරිහරණය කරනු ලබන ස්ථාන පරීක්ෂාවටත්, එම ස්ථාන වර්ගීකරණය කිරීමත් සෞඛ්‍ය පරීක්ෂකවරු සිදුකරනු ලබන අතර ආහාර ද්‍රව්‍ය සාම්පල් විවිධ ස්ථානවලින් හා වෙ‍ෙළඳසල් වලින් ලබාගෙන එම සාම්පල් 15ක් ඒවායේ සුරක්ෂිතතාවය හා පෝෂදායී තත්ත්වය පිළිබඳ විශේෂ පරීක්ෂාවට ලක් කිරීම සඳහා රජයේ රස පරීක්ෂකවරයා වෙත ඉදිරිපත් කිරීමට කටයුතු කරනු ලැබිණි.මේ පරීක්ෂණ කටයුතු සඳහා ප්‍රධාන මහජන සෞඛ්‍ය පරීක්ෂක එල්. පී. ජයන්ත දළුවක්ගොඩ, මහජන සෞඛ්‍ය පරීක්ෂකවරුන් වන කේ. සී. ආර්. කෞෂල්‍යය, ඩී. පී. එල්. එස්. ජයවර්ධන, ඩබ්ලිව් .කේ. වසනත ජයසිංහ යන නිලධාරිහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=r1312315</link>
    <topic>මහනුවර සීමා ස්ථම්භවල සිවුපස ඵලක ගැලවිලා</topic>
    <author>මධ්‍යම පළාත් විශේෂ -පාලිත අලකේශ්වර</author>
    <content>සෙංකඩගල පුරාවස්තු ආරක්ෂා කිරීමේ වැඩපිළිවෙළ යටතේ ශ්‍රී දළදා මාලිගා චතුරශ්‍රය ආවරණය වන පරිදි 1971 වසරේදී පිහිටුවන ලද සීමා ස්ථම්භ හතරෙහි සිවුපස සවිකර තිබූ ඵලකවලින් අද දැකිය හැක්කේ එක් සීමා ස්ථම්භයක එක් ඵලකයක් පමණි.මහනුවර යුගයේ ගෘහ නිර්මාණ ශිල්පයට අනුව අධික වැයක් දරා ඉතා සවිමත්ව පිහිටුවා ඇති මේ සීමා ස්ථම්භවල සිවුපස ඵලක නොමැතිවීම ප්‍රදේශවාසීන්ගේ මෙන්ම දෙස් විදෙස් සංචාරකයන්ගේ කතාබහට ලක්ව තිබේ.දැවයෙන් නිමවා සීමා ස්ථම්භයට සවිකර ඇති මේ ඵළකයේ සඳහන්ව ඇත්තේ 1815 වසරේ දී පමණ සකස් කරන ලද මහනුවර සිතියම සහ නගර සීමාව තුළ පිහිටි දළදා මාලිගය, විහාර, දේවාල, රජසමයේ ආයතන ඇතුළු නගරයේ පිහිටි ස්ථානයන්ය.දළදා මාලිගා චතුරශ්‍ර මායිමේ විෂ්ණු දේවාල පිවිසුම් ම‍ඟෙහි සහ වීර මද්දුම බණ්ඩාර මාවත ආරම්භයේ බෝගම්බර වැව් ඉවු‍ෙර්ත්, දළදා මාළිගාවේ දියවඩන නිලමේ තුමාගේ නිල නිවස පිහිටි බිමේත් (පොත්ගුල් විහාරය අබියස) දළදා මාලිගාවේ වාහල්කඩ සහ මහමළුව ආසන්නයේ වැව ඉවුරේත් වශයෙන් මේ සීමා ස්ථම්භ පිහිටුවා තිබේ.සෙංකඩගලපුර ඓතිහාසික බිමෙහි වූ මේ මාහැඟි වටිනාකමකින් යුත් සීමා ස්ථම්භවල ඵලක සවිකොට අඩුපාඩු සපුරන ලෙස කන්ද උඩරට ජනතාව පුරාවිද්‍යා දෙපාර්තමේන්තුවේ මහනුවර කාර්යාලීය අධ්‍යක්ෂවරයාගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=s1312311</link>
    <topic>වඩා ශක්තිමත් අපේ කණ්ඩායමයි</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>එක්සත් අරාබි එමීර් රාජ්‍යයේදී අද ඇරැඹෙන ත්‍රිත්ව ටෙස්ට් ක්‍රිකට් තරගමාලාවේදී පාකිස්තානයට වඩා ශක්තිමත් කණ්ඩායමක් ශ්‍රී ලංකාව සතුව තිබෙන බවට ශ්‍රී ලංකා නායක ඇන්ජලෝ මැතිව්ස් විශ්වාස කරයි.දෙපිල අතර පළමු ටෙස්ට් ගැටුම අද අබුඩාබි හි ‘ෂේක් සයඩ්’ ක්‍රිකට් ක්‍රීඩාංගණයේ ආරම්භ වෙයි.එම ක්‍රීඩාංගණයේ ඊයේ පැවැති මාධ්‍ය හමුවේදී මැතිව්ස්, ඔහු තුළ තිබෙන මේ විශ්වාසය ගැන කියමින් සඳහන් කළේ පාකිස්තානයට පමණක් නොව තම කණ්ඩායමටද දක්ෂ දඟ පන්දු යවන්නන් සිටින බවය.“සයීඩ් අජ්මාල් යනු අපේ කණ්ඩායම තුළ සෑහෙන කතාබහට ලක්වන චරිතයකි. අපටත් රංගන හේරත්, සචිත්‍ර සේනානායක හා ඩිල්රුවන් පෙරේරාගෙන් හොඳ දඟ පන්දු යවන්නන් ඉන්නවා. අජ්මාල්ට කඩුලු නොදී ක්‍රීඩා කරන්න අප දැන සිටිය යුතුයි” මැතිව්ස් කීවේය.“හේරත් අති දක්ෂයෙකි. නමුත් විකට් ඔක්කොම එයා ගනියි කියලා අපි එයාගෙන් විතරක් යැපෙන්නේ නැහැ. අපට අනෙක් දඟ පන්දු යවන්නන් හා විශේෂයෙන් අපේ වේග පන්දු යවන්නන්ගේත් සහාය අවශ්‍යයි.“ඩිල්ෂාන් නැතිවුනාට අපට පිතිකරණයේ අති දක්ෂයන් සිටිනවා. කුමාර් සංගක්කාර, මහේල ජයවර්ධන, කෞශල් සිල්වා, දිමුත් කරුණාරත්න,දිමුත් කරුණාරත්න හා කෞශල් සිල්වා ශ්‍රී ලංකා ඉනිම ආරම්භ කිරීමට බොහෝ දුරට ඉඩ ඇතැයිද අවසන් එකොළොස් දෙනා තෝරා ගන්නේ තරග දිනයේ තණතීරුව පරීක්ෂා කිරීමෙන් පසුව පමණකැයිද ශ්‍රී ලංකා නායකයා කියා සිටියේය. ලහිරු තිරිමාන්නගේ ක්‍රීඩාව ඔහුගේ පාදයේ ආබාධයේ සුවය මත රැඳී තිබේ.“ඩුබායි හා සාජා තණතීරුවලට වඩා අබුඩාබි තණතීරුවේ වේගය තියෙනවා. එය වේග පන්දු යවන්නන්ට හා දඟ පන්දු යවන්නන්ට මෙන්ම පිතිකරුවන්ටත් උපකාරී වේවි. කෙසේ වෙතත් මේ ටෙස්ට් තරග තුනේදීම අපේ දඟ පන්දු යවන්නන්ගේ ක්‍රීඩාව වැදගත් වේවි. වේග පන්දු යවන්නන්ගේ උපකාරයෙන් ආරම්භයේදී තීරණාත්මක කඩුලු කිහිපයකුත් අවසානයේ තවත් කඩුලු කිහිපයකුත් ලබා ගන්න පුළුවන් වුනොත් එය අපේ ජයග්‍රාහී ගමනට වාසියක් වේවි” යැයි මැතිව්ස් කීවේය.දෙපිලේ ම කණ්ඩායම් එක සමානව සමබරව සිටින බැවින් තියුණු තරගයක් දැකගත හැකිවනු ඇතැයි මැතිව්ස් කියයි. “අපට දක්ෂ පිතිකරුවන් ඉන්නවා. අජ්මාල් හා අබ්දුර් රෙහ්මාන් එක්ක ගණුදෙනු කරන්න අපට පුළුවනි. පාකිස්තානයට වඩා වැඩි වාසියක් අපට තියෙන බව මට විශ්වාසයි කියලා මම නැවතත් කියනවා.”තම කණ්ඩායමට තිබෙන එක ම අභියෝගය කලකට පසුව ටෙස්ට් ක්‍රීඩා කිරීම බව ශ්‍රී ලංකා නායකයා පවසා සිටියේය. “මෙහෙ එන්න පෙර අපි දවස් හතරේ තරග ක්‍රීඩා කරලා පුහුණුවක් ලබා ගත්තා තමයි. නමුත් ඒක ටෙස්ට් ගහලා ලබන පළපුරුද්ද වගේ නෙවෙයි.”රංගන හේරත් හා මහේල ජයවර්ධනගේ එක්වීමෙන් ශ්‍රී ලංකා කණ්ඩායමට සම්පූර්ණ ශක්තිය යළි ලැබී තිබෙන බවත් වඩාත් ජනප්‍රය කණ්ඩායම පාකිස්තානය බව තමා නොසිතන බවත් මැතිව්ස් අවධාරණය කළේය.විශ්වා ප්‍රනාන්දුවිශ්වා ප්‍රනාන්දු ට හොඳින් කණ්ඩායමට අනුගත විය හැකි බව ඇන්ජලෝ මැතිව්ස් කීවේය. “ඔහු ඉතාමත් තරුණයි. ඔහු 135 සිට 140 දක්වා වේගයෙන් පන්දු යවනවා. අපේ කණ්ඩායමට විවිධත්වය අවශ්‍යයි. දකුණත් පිතිකරුවන්ට අභියෝගයක් එල්ල කරන්න වමත් වේග පන්දු යවන්නෙක් අපට අවශ්‍යයි. අපි එයාව තෝරා ගත්තේ ඒ නිසායි” ඇන්ජලෝ මැතිව්ස් වැඩි දුරටත් කියා සිටියේය. විශ්වා ප්‍රනාන්දු ට මේ තරග සංචාරය මෙන් ම කණ්ඩායමට ඇතුළත් වීම ඔහුගේ සිහින සැබෑවිමකි. පොහොසත් නොවන පවුලකින් එන විශ්වා ට මෙය අලුත් ජීවිතයක ආරම්භයකි. ඔහුගේ පියා වඩු කාර්මිකයෙකි. මව රැකියාවක් කරන්නේ නැත. තවමත් බාල වියේ පසුවන සොහොයුරන් දෙදෙනෙකි.පාකිස්තාන ටෙස්ට් කණ්ඩායමද මනා ශරීර යෝග්‍යතාවෙන් සිටින බව නායක මිස්බා උල්-හක් මේ මාධ්‍ය හමුවේදී දන්වා සිටියේය.“ප්‍රතිවාදීන් කවුරු වුනත් නිරතුරුවම ටෙස්ට් ක්‍රීඩා කිරීම වැදගත් කියා මා හිතනවා. එවිට ක්‍රීඩකයන්ට පළපුරුද්ද ලැබී ටෙස්ට් ක්‍රීඩාවේ රසය ඔවුන්ට දැනෙනවා” යනුවෙන් උල්-හක් කීවේය.“සෑම තරගයක්ම අලුත් තරගයකි. ශ්‍රී ලංකාව යනු දක්ෂ කණ්ඩායමකි. ඔවුන්ට එරෙහිව හොඳින් ක්‍රීඩා කරන්න නම් අපි අපේ උපරිම දක්ෂතාවයේ සිටිය යුතුයි. යැයි පාකිස්තාන නායකයා වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=s1312312</link>
    <topic>කොළඹ-සෝන්ඩර්ස් රෙඩ්සන් ජය ලබති</topic>
    <author>ප්‍රින්ස් ගුණසේකර</author>
    <content>කාගිල්ස් ෆුඩ් සිටි එෆ්.ඒ.කුසලාන තරගාවලියේ දී සෝන්ඩර්ස්, කොළඹ හා රෙඩ් සන් ක්‍රීඩා සමාජ ජය වාර්තා කරති.එෆ්.ඒ.කුසලාන පාපන්දු ඉතිහාසයේ වැඩිම ජයග්‍රහණ හිමිකර ගෙන ඇති සෝන්ඩර්ස් පිල මෙවර ගෝල් 5-1කින් ජෙට් ලයිනර්ස් පිල පරාජය කරමින් 5වැනි වටයට සුදුසුකම් ලබා ගත්තේය. ගම්පහ ක්‍රීඩාංගණයේ පැවැති මේ තරගයේ දී සෝන්ඩර්ස් පිල වෙනුවෙන් තරංග කුමාර ගෝල් 2ක් හා ඉසුරු පෙරේරා, අයි. උදාර හා සී.චමීර ගෝලය බැගින් ලබා ගත්හ.සෝන්ඩර්ස් පිල ලැබූ මේ ජයග්‍රහණයෙන් අනතුරුව පස්වැනි වටයේ දී නිගම්බු යූත් පිල මුණ ගැසෙනු ඇත. අපරාජිතව ඉදිරියට පැමිණෙමින් සිටින කොළඹ පාපන්දු සමාජය ගෝල් 3-0කින් බේරුවල දර්ගා ටවුන් ක්‍රීඩා සමාජය පරාජයට පත්කර තවදුරටත් අපරාජිත බව රැක ගත්තේය. තරගයේ පළමු භාගයේ දී ගෝල් 2-0ක් ලෙස කොළඹ ක්‍රීඩකයෝ ඉදිරියෙන් සිටියහ.රවුමි මොහිදීන් ගෝලයක් හා ෂබ්ලි මොහොමඩ් ගෝල් 2ක් ලබා දස්කම් දැක්වූහ. කොළඹ ක්‍රීඩා සමාජයට නව වසරේ දී ජාවාලේන් හමුවන අතර එය කොළඹ දී පැවැත්වීමට කටයුතු යෙදේ.ගම්පොල රෙඩ් සන් හා බදුල්ල කොම්රෙඩ්ස් අතර තරගයේ දී ගෝල් 2-1ක තියුණු ජයක් රෙඩ් සන්ට හිමිවිය. එෆ්.ඒ. කුසලාන පාපන්දු තරගාවලියට ඉදිරි වටයේ සිට පසුගිය වසරේ අර්ධ අවසන් වටයේ ක්‍රීඩා කළ ප්‍රබල කණ්ඩායම් එක්වන හෙයින් තියුණු මුහුණුවරක් ගනී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=s1312313</link>
    <topic>‍ෂූමාකර්ට අසාධ්‍යයයි</topic>
    <author/>
    <content>ලෝක ප්‍රකට ෆෝමියුලා මෝටර් රථ ධාවන ශූරතාව 7වරක් දිනූ හිටපු ධාවන ශූර මයිකල් ෂූමාකර් ඊයේ ප්‍රංශයේ හිම ක්‍රීඩාවේ නිරතවීමේදී සිදුවූ හදිසි අනතුරක් හේතුවෙන් අසාධ්‍ය තත්ත්වයක පසුවෙයි.45හැවිරිදි ජර්මන් ජාතික ෂූමාකර් සිය 14හැවිරිදි පුතු සමග හිම ක්‍රීඩාවේ නිරතව සිටියදී මේ අනතුර සිදුවී තිබේ. එහිදී ෂූමාකර්ගේ හිස ගල්පර්වතයක ගැටීමෙන් මොළයට දරුණු හානි සිදුවී ඇතැයි වෛද්‍යවරු පවසති.රෝහල් ගතකළ වහාම ඔහු ශල්‍යකර්මයකට භාජනය කළ බවත්, ඔහුගේ තත්ත්වය බරපතළ බවත් වාර්තාවේ.අනතුර සිදුවන අවස්ථාවේ ඔහු හිස් ආවරණයක් පැළඳ සිටියද ඔහුගේ මොළයට සිදුවූ හානිය සුලුපටු එකක් නොවන බවත්, ඔහු මේ වනවිට සිහිසුන්ව සිටින බවත් රෝහල් බලධාරීහූ වැඩිදුරටත් පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=s1312314</link>
    <topic>ජාතික කනිෂ්ඨ මලල ක්‍රීඩාසංචිතය ජනවාරියේ ඇරැඹෙයි</topic>
    <author>ප්‍රින්ස් ගුණසේකර</author>
    <content>ලබන නව වසරේ සිට ජාතික කනිෂ්ඨ මලල ක්‍රීඩා සංචිතයක් ක්‍රියාත්මක කිරීමට ශ්‍රී ලංකා මලල ක්‍රීඩා සංගමය සූදානම් වෙයි. ශ්‍රී ලංකා මලල ක්‍රීඩාවට ජාත්‍යන්තර පදක්කම් දිනාගත හැකි දෙවැනි පෙලක් නිර්මාණය කිරීම මේ ජාතික කනිෂ්ඨ මලල ක්‍රීඩා සංචිතයේ අරමුණ වී ඇත.රටපුරා සිටින වයස 20න් පහළ දක්ෂතම මලල ක්‍රීඩකයන් 25ක් හා ක්‍රීඩිකාවන් 23ක් කොළඹට ගෙන්වා නේවාසික පුහුණුවක් ලබාදීම සිදු කෙරේ. අදාල ක්‍රීඩක ක්‍රීඩිකාවන්ගේ පුහුණුකරුවන් ද සමග සෑම සති අන්තයකම දෙදිනක් පුහුණුකිරීම් සිදු කෙරෙන අතර ජාතික මලල ක්‍රීඩා පුහුණුකරු හා ජ්‍යෙෂ්ඨ පුහුණුකරුවන් එය අධීක්ෂණය කොට අවශ්‍ය උපදෙස් ලබාදෙයි.එයට අමතරව ජාත්‍යන්තර මලල ක්‍රීඩා උපදේශිකාවක් වන අනුලා ද කොස්තා මහත්මියගේ සහයෝගය ද ජාතික කනිෂ්ඨ මලල සංචිතයේ පුහුණුවීම්වලට ලබාගැනීමට කටයුතු යොදා ඇත.ඇය ලන්ඩන් පැරාලිම්පික් තරගාවලියට සහභාගිවූ ඔස්ට්‍රේලියානු මලල ක්‍රීඩකයකු රන් පදක්කමක් දිනා ගැනීමට යොමු කළ පුහුණුකාරිනියක් ලෙස විශාල විශ්වාසයක් දිනාගත් තැනැත්තියකි. දැනට ඔස්ට්‍රේලියාවේ සිටින ඇය ඉදිරි මාසයක ජාතික කනිෂ්ඨ මලල ක්‍රීඩක ක්‍රීඩිකාවන්ගේ පුහුණුවීම්වලට ශ්‍රී ලංකාවට පැමිණීමට නියමිතය.මෙම ජාතික කනිෂ්ඨ මලල ක්‍රීඩා සංචිතය ජනවාරි මාසයේ සිට ආරම්භ කිරීමේ ප්‍රධාන අපේක්ෂාව වී ඇත්තේ ජූනි මාසයේ වියට්නාමයේ පැවැත්වෙන ආසියානු කනිෂ්ඨ මලල ක්‍රීඩා ශූරතාවලියේදී ශ්‍රී ලංකාවට වැඩි පදක්කම් ප්‍රමාණයක් දිනාගැනීමටය.අවසන් වරට කොළඹ දී පැවැති ආසියානු කනිෂ්ඨ මලල ක්‍රීඩා ශූරතාවලියේදී ශ්‍රී ලංකාවට රන් පදක්කම් 2ක්, රිදී පදක්කම් 2ක් හා ලෝකඩ පදක්කම් 2ක් හිමිවිය. එහිදී මීටර් 400 පිරිමි - කාන්තා රන් පදක්කම් දෙකම ශ්‍රී ලංකාවට හිමිවූ අතර දුලාජ් මධුසංඛ හා ශිවන්ති කුමාරී එම ගෞරවය අත්කර ගත්හ.නදීකා - සචිත් පින්ලන්තයටමේ අතර ශ්‍රී ලංකාවේ හෙල්ල වීසිකිරීමේ ජාතික ශූරී නදීකා ලක්මාලි හා ජාතික ශූර සචිත් මධුරංග විශේෂ පුහුණුවකට පින්ලන්තයට යැවීමට අපේක්ෂා කරන බව ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය. වසර 2014දී පැවැත්වෙන ආසියානු ක්‍රීඩා උළෙලට පෙර මේ පින්ලන්ත පුහුණුව ලබාදීම සැලසුම වී ඇත.සචිත් මධුරංග මලල ක්‍රීඩාවෙන් ඈත්ව සිටින බව පැවැසුවද බොහෝ දෙනාගේ ඉල්ලීම අනුව නැවත ක්‍රීඩාවට පැමිණීමේ ඉඩකඩක් නිර්මාණවී ඇතැයිද පැවැසේ. ආසියානු ක්‍රීඩා උළෙලේ දී නදීකා හා සචිත් ශ්‍රී ලංකාවේ පදක්කම් බලාපොරොත්තුවක් බවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=s1312315</link>
    <topic>ශ්‍රී ලංකා-පාකිස්තාන ටෙස්ට් තරගමාලාව හේරත් හා අජ්මාල් අතර සටනක්</topic>
    <author>වර්නන් ගුණසේකර අබුඩාබි සිට</author>
    <content>ශ්‍රී ලංකාව හා පාකිස්තානය අතර එක්සත් අරාබි එමීර් රාජ්‍යයේදී හෙටින් ඇරැඹෙන ත්‍රිත්ව ටෙස්ට් තරගමාලාව සයීඩ් අජ්මාල් හා රංගන හේරත් අතර සටනක් ලෙසින් ක්‍රිකට් විචාරකයෝ හඳුන්වති.“සමහරු එහෙම කියනවා. නමුත් මගේ අවධානය අජ්මාල් ගැන නෙවෙයි. මගේ අවධානය යොමුව තිබෙන්නේ මගේ කණ්ඩායම හා මම ක්‍රීඩා කරන ආකාරය ගැනයි” ශ්‍රී ලංකා සුපිරි දඟ පන්දු ක්‍රීඩක රංගන හේරත් ඊයේ අබුඩාබියේ ‘ෂෙයික් සයඩ්’ ක්‍රීඩාංගණයේ පැවැති පුහුණුවීම්වලින් පසුව ප්‍රකාශ කර සිටියේය.“අජ්මාල් ඉතාමත් හොඳ පන්දු යවන්නෙකි. එයාගේ වාර්තාව ඉතා හොඳයි. මම මගේ ටෙස්ට් වාර්තාව දිහා බලනවා නම් පහුගිය අවුරුදු හතර පහේ මම හොඳින් ක්‍රීඩා කර තියෙනවා. පාකිස්තානයට එරෙහිවත් එහෙමයි. කඩුලු පණහකට වැඩියෙන් මට තියෙනවා. නමුත් ඒ සියල්ල අතීතයයි. එයින් ගත හැක්කේ විශ්වාසය පමණයි. සියල්ල සිදුවී හමාරයි. හෙට මම අලුතින් පටන් ගන්න ඕන” යැයි හේරත් පවසා සිටියේය.“මට හැඟෙන්නේ මම අලුතින්ම ගමනක් ආරම්භ කරනවා කියලයි. අපි අවසන් වරට ටෙස්ට් ක්‍රීඩා කළේ පසුගිය මාර්තුවේ බංග්ලාදේශය සමගයි.නිරතුරුවම ක්‍රිකට් ක්‍රීඩා කරනවා නම් තමන්ගේ ක්‍රීඩා තත්ත්වය හොඳින් තියාගන්න ලේසියි. නමුත් ක්‍රීඩා කෙරෙන්නේ මේ විදියට විටින් විට නම්, පුහුණුවීම් අවශ්‍යයි. වැඩි වැඩියෙන් ටෙස්ට් තරග අවශ්‍යයි. නමුත් මේ දේවල් පාලනය කරන්න අපට බැහැ. දැන් අප ඉදිරියේ ටෙස්ට් තරග තුනක් තියෙනවා. ඒවාට මුහුණ දෙන්න අපි හොඳින් සූදානම්.”“මගේ හැකියාවන්වලට මල බැඳිලා නැහැ. මම එක්දින තරග කිහිපයක් සෙල්ලම් කළා. ඒත් කෙනෙකුට ටෙස්ට් මෙන්ම අනෙක් ශෛලියේ ක්‍රිකට් ක්‍රීඩාවත් කරන්න පුළුවන් එය ක්‍රීඩකයෙකු වශයෙන් පහසුවකි.”පාකිස්තානය සාර්ථක ක්‍රිකට් ක්‍රීඩාවක් කරන බව තමා දන්නා බවත් අවාසනාවට මෑත කාලයේදී ශ්‍රී ලංකා කණ්ඩායමට වැඩියෙන් ටෙස්ට් ක්‍රීඩා කිරීමට අවස්ථාවක් ලැබුනේ නැතැයිද හේරත් කියා සිටියේය.“නමුත් මේ තරගමාලාවට අපේ ක්‍රීඩකයන් හොඳින් මුහුණ දෙන බව මට විශ්වාසයි!”.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=s1312316</link>
    <topic>ශ්‍රී ලංකා-බංග්ලාදේශ තරගය අදයි</topic>
    <author>වර්නන් ගුණසේකර අබුඩාබි සිට</author>
    <content>ශ්‍රී ලංකා ජාතික ක්‍රිකට් කණ්ඩායම අද අබුඩාබියේ ‘ෂේක් සයඩ්’ ක්‍රිකට් ක්‍රීඩාංගණයේදී පාකිස්තානය සමග ත්‍රිත්ව ටෙස්ට් තරගමාලාවක් ආරම්භ කරද්දී ඊට යාබද ‘ෂේක් සයඩ් නර්සරි’ ක්‍රීඩාංගණයේ ශ්‍රී ලංකා වයස අවුරුදු 19න් පහළ කණ්ඩායම ආසියානු කුසලාන ක්‍රිකට් තරගාවලියේ තීරණාත්මක තරගයකට මුහුණ දෙයි.ශ්‍රී ලංකා අවුරුදු 19න් පහළ කණ්ඩායමට අද බංග්ලාදේශ අවුරුදු 19න් පහළ කණ්ඩායම සමග ඇත්තේ ජය ගත යුතු ම තරගයකි. එම තරගය ජයග්‍රහණය කිරීමට අසමත් වුවහොත් ඔවුන් මේ තරගාවලියෙන් ඉවතට වීසි වනු ඇත.අනෙක් තරගය පැවැත්වෙන් ඇෆ්ගනිස්තානය හා මැලේසියාව අතර ය. මැලේසියාවට ඔවුන්ගේ තරග දෙකේදී ලබා ගත හැකිවූයේ බංග්ලාදේශයට එරෙහිව ලකුණු 50ක් හා ශ්‍රී ලංකාවට එරෙහිව ලකුණු 32ක් පමණි.බංග්ලාදේශය පෙරේදා ලකුණු 16කින් ඇෆ්ගනිස්තානය පරදවමින් ඔවුන්ගේ තරග දෙක ම ජයග්‍රහණය කර සිටී. ශ්‍රී ලංකාව පෙරේදා ලකුණු 255කින් මැලේසියාව පරාජය කළද ඔවුන්ගේ පළමු තරගයේදී අනපේක්ෂිත අයුරින් ඇෆ්ගනිස්තානයට කඩුලු 3කින් පරාජය විය.මේ පරාජයෙන් මෙහි සිටින ශ්‍රී ලාංකික ක්‍රිකට් ලෝලී ප්‍රජාව අන්දමන්ද ව සිටී. ටෙස්ට් තත්ත්වය නැති, පහසුකම් නැති, නිතර යුද බිය පවතින ඇෆ්ගනිස්තානයේ ජාතික කණ්ඩායම පවා පහසුවෙන් පරාජය කිරීමේ හැකියාව ශ්‍රී ලංකාවේ කණිෂ්ඨ කණ්ඩායමකට තිබිය යුතු බව ඔවුන්ගේ මතය වී තිබේ.මේ පරාජය පිළිබඳව ශ්‍රී ලංකා අවුරුදු 19න් පහළ කණ්ඩායමේ පුහුණුකරු නවීඩ් නවාස් ‘දිනමිණ’ ට මෙසේ කියයි.“තරගය පැවැත්වෙන දිනයේ හොඳ ක්‍රිකට් ක්‍රීඩාවක් කරන කණ්ඩායම දිනනවා. අපේ ක්‍රීඩකයන්ට වඩා ඇෆ්ගන් ක්‍රීඩකයන්ට මෙහි තණතීරු පුරුදුයි. ඔවුන් නොයෙකුත් තරගාවලි ක්‍රීඩා කරන්න නිතරම මෙහෙ එනවා.”එහෙත් එය එසේ නොවන බව දැන ගන්නට තිබේ. ඇෆ්ගනිස්තාන අවුරුදු 19න් පහළ කණ්ඩායම මෙහිදී එතරම් තරග ගණනාවකට ක්‍රීඩා කර නැත. ඇෆ්ගනිස්තාන ජාතික කණ්ඩායම නම් ඔවුන්ගේ පුහුණු කඳවුර බවට පත්කර ගෙන සිටින්නේ සාජා නගරයයි. ඒ කණ්ඩායමේ සාමාජිකයන් දෙදෙනෙක් අවුරුදු 19න් පහළ කණ්ඩායමට ඇතුළත්ව සිටිති.ඇෆ්ගනිස්තානය පසුගිය සෙනසුරාදා පැවැති තරගාවලියේ ආරම්භක තරගයේදී ශ්‍රී ලංකාවට වඩා හොඳින් ක්‍රීඩා කළ බවත් තණතීරුවේ මන්දගාමීබව නිසා තම කණ්ඩායමේ පිතිකරුවන් අසාර්ථක වූ බවත් නවාස් කියා සිටියේය.“අපට ඒ තරගයේදී ලකුණු 30ක් පමණ අඩුවුනා කියලා මම හිතනවා” නවාස් පවසයි. “ඒ ප්‍රතිඵලය දැන් අතීතයයි. තරග දෙකක් ක්‍රීඩා කර ඇති අපි මේ තීරණාත්මක තරගයට යන්නේ තත්ත්වයන් පිළිබඳව වඩාත් හොඳින් දැනගෙනයි. බංග්ලාදේශයට හොඳ තරගයක් දීලා නැවත තරගාවලියට අවතීර්ණ වෙන්න අපට හැකිවේවි කියලා අපි ප්‍රාර්ථනා කරනවා. පසුගිය අප්‍රේල් මාසයේ පැවැති තරග පහකින් යුත් ඕවර 50 තරගාවලියේදී අපි තරග 3–2කින් බංග්ලාදේශය පැරදවූ නිසා ඔවුන්ගේ ක්‍රීඩාව ගැන අපි හොඳින් දන්නවා.”ඔහු කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=f1312311</link>
    <topic>ජනපතිගේ ප්‍රතිරූපය බිදින්න කිසිවකුට බෑ</topic>
    <author/>
    <content>වර්තමාන දේශපාලන සමාජ තත්ත්වය හා ඉදිරි වර්ෂයේ රට ඉදිරියේ ඇති අභියෝග මොනවාද සහ තවත් කාලීන කරුණු පිළිබඳව නියෝජ්‍ය ඇමැති ඩබ්ලිව්. බී. ඒකනායක මහතා සමඟ සිදුකළ සාකච්ඡාවකි මේ.2014 අවුරුද්දේ මැතිවරණ විදිහට ඇත්තේ බස්නාහිර, දකුණ, ඌව මැතිවරණයි. මේ මැතිවරණවලට අපට අමුතුවෙන් ලෑස්ති වෙන්න දෙයක් නෑ. ඉතාමත් ඉහළ වැඩ ප්‍රමාණයක් සංවර්ධන කටයුතු ප්‍රමාණයක් මේ ආණ්ඩුව ඉෂ්ට කර තිබෙනවා. යුද්ධයක් තිබුණා අවුරුදු තිහක. ඒ යුද්ධය නිමා කිරීමට කිසිම ජගතෙකුට බැරි වුණා.සංවර්ධන කටයුත්තක් නිසියාකාරව ඉෂ්ට කිරීමට අද කයිවාරු ගහන අයට බැරි වුණා. ඒත් ජනාධිපතිතුමා කිසිම කයිවාරුවක් නැතිව නිශ්ශබ්දව විශාල කාර්යයක් ඉෂ්ට කළා. යුද්ධය නිමා කළා. මේ විදිහේ කාර්යයක් ඉෂ්ට කළ ආණ්ඩුවකට ජනාධිපතිවරයකුට මැතිවරණයක් ජයග්‍රහණය කිරීම අභියෝගාත්මක දෙයක් නොවෙයි. ඒ විදිහේ සුබදායි දේශපාලන පසුබිමක සිට තමයි අප ඕනෑම මැතිවරණයකට මුහුණ දීමට පසුබට නොවන්නේ. අපට අදවනවිට ප්‍රජාතන්ත්‍රවාදී පසුබිම තුළ ප්‍රජාතන්ත්‍රවාදී මූලධර්ම උපරිම ලෙස තහවුරු කිරීමට පුළුවන්වෙලා තිබෙනවා.ඕනෑම කෙනකුට ඕනෑම විපක්ෂයකට ඕනෑම අදහසක් මතයක් දැරීමට පුළුවන්. ඒ ගැන අපට විවේචනයක් සිදුකළ නොහැකියි. ඒත් නිල වශයෙන් ගත්තම ලබන අවුරුද්දේ ජාතික මට්ටමේ මැතිවරණයකට ඉඩක් නැහැ. ඒත් මේ අවුරුද්දේ කුමන මැතිවරණයක් තිබ්බත් ඒ මැතිවරණය ජයග්‍රහණය කිරීමට පූර්ණ අවස්ථාව තිබෙන්නේ අපටයි. ඒ නිසා මැතිවරණවලට මුහුණදීමටත් මැතිවරණ ජයග්‍රහණය කිරීමටත් අවස්ථාව තිබෙනවා. ප්‍රජාතන්ත්‍රවාදය සුරක්ෂිත කරන ආණ්ඩුවක් විදිහට ජනතාව පිළිබඳවත් ජන මතය පිළිබඳවත් විශාල විශ්වාසයක් තිබෙන්නේ. ඒ විශ්වාසය මත තමයි අප කටයුතු කරන්නේ.ජනාධිපතිතුමාට විරුද්ධව ඔහුගේ පාලනය පිළිබඳව විවිධ ආකාරයේ පුද්ගලයන් සංවිධාන පෙරට ආවා. විවිධ සංවිධාන පිහිටෙව්වා, ඒ විදිහට බිහිකළ සංවිධානවලට මොකද වුණේ කියලවත් සිතා ගැනීමට බැරි වෙලා තියෙනවා. ඉදිරියටත් මේ විදිහේ දේශපාලන පක්ෂවලට සිදු වෙන්නේ දේශපාලන සංවිධානවලටත් සිදු වෙන්නේ එකම දේ තමයි. ජනතාවට හිතවත් ජනතාව හිතවත් මහින්ද රාජපක්ෂ මහතා වැනි ජන නායකයකුට අභියෝග කළ හැකි අයෙක් මෑත කාලයේදී නම් බිහිවන්නේ නැහැ. ඒ තරමටම ජනතාව ජනාධිපතිතුමාට ආදරය කරනවා. පොඩි ළමයෙකුගෙන් අහලා බලන්න ජනාධිපතිතුමා ගැන ඒ ළමයා පවා කතා කරන්නේ ජනාධිපතිතුමා ගැන මහත් ප්‍රසාදයකින්.ඒ විදිහේ නායකයන් පරාජය කරන්න ජනතාව කිසිසේත්ම ඉඩ දෙන්නේ නැහැ. ජනතාව හැමදාම ජනතාවාදි නායකයන් සමඟ එක්ව කටයුතු කරනවා. ඒ නිසා මොන සංවිධානය පිහිටෙව්වත් මොන සන්චිතය හැදුවත් ජනාධිපතිතුමාගේ කීර්තිය, ශක්තිය, ප්‍රතිරූපය බිඳ දමන්න බැහැ.ජනාධිපතිතුමාට මේ විදිහේ කීර්තියක් ජනතා ආදරයක් ලැබී තිබෙන්නේ ඔහු ජනතාව සමඟ කටයුතු කරන විදිහත් ඔහු ඉටු කරන හා ඔහු ඉටුකළ සේවය පිළිබඳවත් විශාල ඇගැයීමක් තිබෙන්නේ. මේ හැම දෙයක්ම ගත්තම අද දේශපාලන ක්ෂේත්‍රය තුළ සිටින ජනප්‍රියම නායකයා ජනාධිපතිතුමා. විපක්ෂයේ සිටින එකදු දේශපාලනඥයකුටවත් ජනාධිපතිතුමාගේ ජනප්‍රියත්වය අලගු කියන්නවත් පුළුවන් කමක් නැහැ. මේ විදිහේ තත්ත්වයක් තුළ තමයි විපක්ෂය ‍රටේ බලය ලබාගැනීම ගැන සිහින දකින්නේ. ඒත් ඔවුන්ගේ සිහින සපුරා ගැනීමට අවස්ථාවක් ලැබෙන්නේ නැහැ.මේ අයවැය පරාජයවීම ආණ්ඩු පක්ෂයේ පරාජයක් විදිහට ඇතැම් අය මත පළ කළත්, ඒ මතයට මානම් එකඟ වෙන්නේ නැහැ. පළාත් පාලන ආයතන අයවැය පරාජය වීම හා මධ්‍යම ආණ්ඩුවේ දේශපාලනය අතර සම්බන්ධයක් නැහැ.පළාත් පාලන ආයතනවල සභාපතිවරු හා මන්ත්‍රීවරු අතර ඇතිවී තිබෙන ගැටුම්කාරී තත්ත්වයන්, ගැටලුසහගත කරුණු ප්‍රබල ලෙස බලපා තිබෙන්නේ. එහෙම නැතිව ආණ්ඩුවේ බිඳවැටීමක් විදිහට පළාත් පාලන ආයතනවල අයවැය පරාජයවීම සඳහන් කිරීම නිවැරැදි තර්කයක් නොවෙයි.ඒ විතරක් නෙවෙයි, පළාත් පාලන ආයතනවල ඇතැම් සභාපතිවරු කටයුතු කළේ ඒකාධිපති විදිහට. තවත් අය දූෂණ ක්‍රියාවල නියැළුනා. මෙහි ප්‍රතිඵලයක් තමයි පළාත් පාලන ආයතනවල අයවැය පරාජයවීම. මම දන්න එක් සභාපතිවරයෙක් සිටිනවා, ඔහු පළාත් සභාවට තේරීපත්වුණා. ඒත් ඔහු පළාත් සභාවට ගියේ නෑ. ප්‍රාදේශීය සභාවේ සභාපතිවරයා විදිහටම සිටියා. ඒත් මෙවර අයවැයෙන් ඔහු ගෙදර ගිහින්. මෙමගින් අපට තේරෙනවා ප්‍රාදේශීය සභා සභාපති ධුරයට ඇති කැමැත්ත.මොන පිස්සුද මොන නායකත්ව මණ්ඩලයක් පත්කළත් එජාපයට ගොඩයන්න බැහැ. මමත් එක්සත් ජාතික පක්ෂය නියෝජනය කළා කාලයක්. ඒ නිසා මම එක්සත් ජාතික පක්ෂයේ තරම වගේම නායකතුමාගේ ස්වභාවයත් දන්නවා. මෙතැන අලුත් මුහුණු අලුත් පුද්ගලයෝ නැහැ. ඒ තත්ත්වය තුළ එජාපයට මෙම වෙනස තුළින් ජයග්‍රාහී ප්‍රතිරූපයක් ගොඩනැඟීමට පුළුවන්කමක් නැහැ. මේ වෙනස්කම් තුළින් එජාපය තවදුරටත් ප්‍රපාතයට ඇදී යාම මිසක් ඉදිරියට යාමක් සිදුවේ යැයි සිතන්න බැහැ. අපේ ගම්වල කියමනක් තිබෙනවා ගහල බැන්දත් බැඳලා ගැහුවත් එකයි කියලා. මේ තත්ත්වය තමයි අද එක්සත් ජාතික පක්ෂ නායකත්ව මණ්ඩලයටත් වෙලා තිබෙන්නේ. ඒ නිසා මේ නායකත්ව මණ්ඩලය වැනි විකාරයක් ගැන වැඩිදුර කතා කරලා වැඩක් නැහැ.විපක්ෂය පිරිහිලා තිබුණට ආණ්ඩු පක්ෂය පිරිහිලා නැහැ. ආණ්ඩු පක්ෂය දිගින් දිගටම ශක්තිමත් වෙන අතර, විපක්ෂය තවදුරටත් පිරිහෙමින් තිබෙන්නේ. ඒ විදිහේ දේශපාලන ශක්තියක් නැති බිඳවැටුණ විපක්ෂයක් තමයි ආණ්ඩුවට පිරිහී ඇති බවට චෝදනා එල්ල කරන්නේ. ඒත් මේ තත්ත්වය සැඟවීමට තමයි විපක්ෂය මේ විදිහේ චෝදනා එල්ල කරන්නේ. ප්‍රජාතන්ත්‍රවාදය ගැන කතා කරන්නෙත් මේ උදවියම තමයි. ආණ්ඩුවේ ප්‍රජාතන්ත්‍රවාදය නොමැති බවට හඬ නඟන එජාපයේ ප්‍රජාතන්ත්‍රවාදයේ තරම අද රටටම හෙළිදරව් වී තිබෙන්නේ. ඒ වගේ දේශපාලන පක්ෂයකට කිසිදා ශක්තියක් අනාගතයක් ගොඩනැගීමට පුළුවන්කමක් ලැබෙන්නේ නැහැ.අපි මානව හිමිකම් ආරක්ෂා කරන්නේ අද ඊයේ නොවෙයි එදා සිටමයි. අප යුද්ධයක් තිබියදී පවා කටයුතු කළේ මානව හිමිකම් සුරක්ෂිත වන විදිහටයි. අද මෙරට මානව හිමිකම් ගැන කතා කරන රටවල් කොටි සංවිධානය සිදුකළ තර්ජන ගර්ජන ගැන මානව හිමිකම් බිඳදැමීම ගැන කතා කළේ නැහැ. මේක තමයි අපට ඇති ගැටලුව. බලවත් ‍රටවලට මේ සත්‍ය තත්ත්වය නොපෙනීම ප්‍රශ්නයක් ඉතිරි කර තිබෙනවා.අද අන්තර්ජාතික ප්‍රජාව අතරින් විශාල ප්‍රමාණයක් ශ්‍රී ලංකාව පිළිබඳව සත්‍ය තත්ත්වය වටහාගෙනයි කටයුතු කරන්නේ. සුළුතරයක් තමයි දෙමළ බෙදුම්වාදීන්ගේ මතයට අනුගතව කටයුතු කරන්නේ. අප යුද්ධයක් නිමා කර රට සංවර්ධනය වෙත ගමන් කරන මේ මොහොතේදී එයට එරෙහිවී මානව හිමිකම් චෝදනා එල්ල කරන්නේ ද්වේශසහගත අරමුණු පෙරදැරි කරගෙනයි.අනිවාර්යයෙන්ම සංචාරක කර්මාන්තය මඟින් රටේ ආර්ථිකය වගේම ප්‍රතිරූපයද ඉහළ නැංවීමට පුළුවන්කම තිබෙනවා. මෙරටට එන සංචාරකයන් ප්‍රමාණය ඉහළ ගිහින් තිබෙනවා. ඒ මඟින් මෙරට සත්‍ය තත්ත්වය කුමක්ද කියලා ඔවුන්ට හඳුනාගැනීමටත් අවබෝධයක් ලබා ගැනීමටත් අවස්ථාවක් උදාවී තිබෙනවා.මේ සංචාරකයන් තමයි මුළු ලෝකය පුරා සංචාරය කරමින් රටේ යථාර්ථය ප්‍රකාශ කරන්නේ. සංචාරක කර්මාන්තය ආර්ථික වශයෙන් හා අන්තර්ජාතික දැනුවත් කිරීමේ මාධ්‍යක් විදිහටත් විශේෂ වැදගත්කමක් දරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>31</day>
    </date>
    <link>http://www.dinamina.lk/2013/12/31/_art.asp?fn=f1312312</link>
    <topic>නයිගල රජමහා විහාරය</topic>
    <author/>
    <content>නයිගල රජමහා විහාරය රුහුණේ ඇති බෞද්ධ විහාර අතර, පංචායතනයක සලකුණුවලින් යුත් ආරාමයකි. මහානාග සහ ගෝඨාභය යන රජවරුන්ගේ අනුග්‍රාහකත්වය මත මෙම විහාරය ගොඩනගා ඇති බවට ජනප්‍රවාද ගණනාවක් පවතියි. මේ විහාරස්ථානයේ විද්‍යාමාන අභිලේඛන කීපයෙන් නයිගල විහාරය අනුරාධපුර යුගයට අයත් වනබව ජනප්‍රවාදය සනාථ කරයි. ඈත අතීතයේ විහාරස්ථාන කේන්ද්‍රකොට පවත්වාගෙන ගිය ආරියවංශ දේශනාව රෝහණ දේශයේ නයිගල ද පැවති බව මෙහි සෙල්ලිපියකින් ගම්‍ය වෙයි.නයිගල විහාරය පිළිබඳව අභිලේඛනවල ද සඳහන් වනුයේ කාල පබ්බත විහාරය යනුවෙනි. නමුත් මේ විහාරය ප්‍රචලිතව ඇත්තේ නයිගල ලෙසිනි. මේ පිළිබඳ ඇති ජනප්‍රවාද අතර එක් ප්‍රවාදයකට අනුව කිරින්ද පුහුවැල්ලේ කාන්තාවකට නයි පැටව් තිදෙනෙක් ලැබිණි. එම තිදෙනා කිරින්ද කන්දේ ගල් ලෙනක තබා පෝෂණය කළාලු. ඉන් එක් පැටවෙක් හක්මණ උමංගල ලෙනට ගියාලු. අනෙක් පැටවා ගිරුවාපත්තුවේ නයිගල් විහාරයට ගියාලු. එදා සිට කාල පබ්බත විහාරය නයිගල විහාරය ලෙස ව්‍යවහාර විය.මෙහි වත්මන් සංවර්ධන යුගය ‍ඇරඹෙණුයේ මහනුවර සමයෙනි. ඒ වනාහී ශ්‍රී ලංකාවේ දෙවන බුදුන් ලෙස බුහුමන් ලැබූ වැලිවිටි සිරි සරණංකර සඟරජ නාහිමියන්ගේ උපසම්පදාව ලැබූ කටුවන පියදස්සී හා අත්ථදස්සී යන භික්ෂූන් වහන්සේලා දෙනමගේ සිට මෙහි වර්තමාන භික්ෂු පරපුර ඇරඹෙන බැවිනි. එම යුගයේ ගොඩනගන ලද ටැම්පිට‍ විහාරයක සලකුණු ද මේ විහාර පරිශ්‍රය තුළ විද්‍යාමාන වේ. අතීතයේ මෙම ප්‍රදේශයට නායකත්වය දුන් රාජකීයයන් පරිහරණය කරන ලද නිල ඇඳුම් ද, කස්තාන ද, පැරණි කාසි ද එක් දහස් අටසිය අසූ හතරේ දී වලස්මුල්ල තමාඩුවේ විසූ දොන් බස්තියන් රාජපක්ෂ පතිරණගෙයි පේද්‍රික් අප්පුහාමි ලියා නෙල්ලිගොඩ කොණ්ඩඤ්ඤ තෙරනමට පූජා කළ “ධම්මචක්කප්පවත්තන සූත්‍රය හා සන්නස රචිත රිදී පොතක්” ද, ඕලන්ද පිඟන් භාණ්ඩ ද අන්තර්ගත මෙම නයිගල විහාරය එක් අතකින් රුහුණේ තත්කාලීන සමාජ සංස්කෘතික හා ආගමික අගනාකම් විදහාපාන ගිරුවාපත්තුවේ කෞතුකාගාරයක් බඳුය.මෙම විහාරස්ථානය පුරාවිද්‍යා ස්මාරකයක් හැටියට රටේ ප්‍රචලිත වූව ද දේශීය වෛද්‍ය ක්‍රමය තුළින් වඩාත් ප්‍රසිද්ධියක් දැරීය. එකී වෛද්‍ය විද්‍යාව අතර, විල්ලද්දර මෙන් ම මෙම විහාරයේ ද ඇස් වෙදකම සඳහා අතීතයේ සිටම ප්‍රචලිතය. ඊට අමතරව මානසික රෝග හා සර්ප ‍විෂ වෙදකම ද නයිගල පැවතුණි. නෙල්ලිගොඩ කොන්ඩඤ්ඤ මහ තෙරුන්ගේ ශිෂ්‍යයෙක් ලෙස එක් දහස් අටසිය අසූ පහේ දී වැඩ සිටි පල්ලත්තර රතනපාල හිමි, ක්‍රියාකාරී වෛද්‍යවරයෙකි. ඕමාරේ සුමංගල හිමි අග්‍රහැරේ සෝමරතන හිමි ආදී පැවිදි වෛද්‍යවරුන් පිළිබඳ තොරතුරු උන්වහන්සේලාගේ දවස නිෂ්පාදිත තෙල් බෙහෙත් බහාලන ලද භාජනවල සඳහන් පාඨවලින් හෙළිවෙයි.එමෙන්ම උන්වහන්සේලාගේ රචනා අතර වෛද්‍ය විද්‍යාව ද, බෞද්ධ සාහිත්‍යය ද, ඡන්දස් අලංකාර ද, නක්ෂත්‍ර විද්‍යාව ද ඇතුළත් පුස්කොළ ග්‍රන්ථ රාශියක් මෙහි පවතියි. ඒ අතර “ සර්වාංග වෛද්‍ය ක්‍රමය” , “වස විෂ වෛද්‍ය ක්‍රමය”, “ සර්ප විෂ වෛද්‍ය ක්‍රමය”, “උන්මාද වෛද්‍ය ක්‍රමය” ආදී වෙදකම්වලින් ජනතාවට නයිගලින් මහඟුතර සේවාවක් සිදුවිය. අතීතයේ සර්ප විෂෙන් ජනත‍ාවට සුවය දුන්නෝ ගිරුවාපත්තුවේ නයිගල විසූ පැවිදි වෛද්‍යවරයෝය. එකී වෛද්‍ය වෘත්තියේ නිරතවන වර්තමාන භික්ෂුව වෛද්‍ය අග්‍රහැරේ ‍සෝමරතන හිමියන්ගේ ශිෂ්‍ය වෛද්‍ය තලාවේ නන්දසාර හිමියන්ය. නයිගල අතීත භික්ෂූන් වහන්සේලා අතර, දෙනගම සීලානන්ද හිමි සහ නෙල්ලිගොඩ කොණ්ඩඤ්ඤ යන දෙනම කැපී පෙනෙනු ඇත. ඒ අතර නෙල්ලිගොඩ හිමි ශ්‍රී ලංකාවේ සියලුම වෙහෙර වන්දනා කළ බව සඳහන් ‘පිං පොතක්’මෙම විහාරයේ තවම ඇත.එවන් සමාජ මෙහෙවර ගණනාවකට මූලිකත්වය දැරූ මෙම නයිගල විහාරය රුහුණු බෞද්ධ උරුමයේ ඓතිහාසික සලකුණකි. දැනට කටුකොහොලින් වැසී ඇති මෙම ස්ථානය සතු ඉතිහාසය සෙවීමට කාලය එළඹී ඇත. මහනුවර සම්ප්‍රදායේ චිත්‍රවලින් හා රහත් රූපවලින් ද බුද්ධ ප්‍රතිමාවලින් ද යුතු රුහුණු ගිරුවාපත්තුවේ මෙම විහාරස්ථානයේ වර්තමාන විහාරාධිපති මාතර හම්බන්තොට දෙ‍දිසාවේ සංඝනායක සද්ධර්ම කීර්ති ශ්‍රී සුමංගල බුද්ධියාගල ධම්මිසිරි නාහිමිපාණෝය.උන් වහන්සේගේ 80 වැනි ජන්ම දිනය නිමිති කර විහාරස්ථානයේ අලුතින් ඉදිකරන ලද වාහල්කඩ, ප්‍රාකාරය, බෝධි ප්‍රාකාරය, දළදා මණ්ඩපය හා පංචශත ප්‍රදීපඝරය ආදිය ජනාධිපති මහින්ද රාජපක්ෂ මැතිතුමාගේ අතින් විවෘත කිරීමේ උළෙලක් අද 31 දිනට යොදා ඇත.සංස්කෘතික හා කලා කටයුතු පිළිබඳ අමාත්‍ය ටී. බී. ඒකනායක මහතාගේ උපදෙස් පරිදි මධ්‍යම සංස්කෘතික අරමුදල, ජනාධිපති ලේකම් කාර්යාලය හා ඒකාබද්ධ වී සංවිධානය කර 31 වන දිනෙන් ඇරඹෙන මෙම උත්සව මාලාව 2014.01.08 දින දහවල පිරිනමන ශාතාධික සංඝගත දක්ෂිණාවෙන් නිමා වේ. මේ උත්සව මාලාව තුළ අටවිසි බුද්ධ පූජා, කාව්‍ය ධර්ම දේශනා, උඩ - පහතරට සංස්කෘතික සංදර්ශන, විරිඳු දහම් ගායනා, දේව ශාන්ති කර්ම හා ගිනි පෑගීම වැනි ආගමික හා සංස්කෘතික අංග ගණනාවක් පැවැත්වීමට විහාරාධිකාරී වෛද්‍ය තලාවේ නන්දසාර හිමි, වකමුල්ලේ උදිත හිමි, ශාස්ත්‍රවේදී මුරුතවෙල සුමන‍ජෝති හිමි යන නයිගල විහාර ස්වාමීන් වහන්සේලාගේ හා දායක භවතුන්ගේ දැඩි උනන්දුව හා කැපවීමත් මධ්‍යම සංස්කෘතික අරමුදලේ පූර්ණ දායකත්වයත් මත මෙම පුණ්‍ය මහෝත්සවය පැවැත්වනු ඇත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n1401011</link>
    <topic>විදෙස් ශ්‍රමිකයන්ගෙන් 2013 දීකෝටි 80,000ක අාදායමක්</topic>
    <author>විජයානි එදිරිසිංහ සහ ජයසිරි මුණසිංහ</author>
    <content>මැද පෙරදිග ඇතුළු විදෙස් රටවල් රාශියක රැකියා සඳහා මෙරටින් පිටව ගොස් ඇති ශ්‍රමිකයන් උපයන ආදායමින් 2013 වසර තුළ රුපියල් කෝටි අසූදහසකට ආසන්න වාර්තාගත ආදායමක් මෙරටට ලැබී තිබේ.2012 වසරේ දී විදෙස් ශ්‍රමිකයන්ගෙන් ලැබුණු ආදායම රුපියල් කෝටි හැටඅටදහස් දෙසීයක් පමණ වෙයි. 2011 වර්ෂයේ එම ආදායම රුපියල් කෝටි පනස්දහසක් වූ අතර 2010 වර්ෂයේ රුපියල් කෝටි හතළිස්දහසක් වෙයි. මෙසේ ලැබුණු වාර්තාගත ආදායම මෙරට ත්‍රස්තවාදය අවසන් වීමට පෙර පැවැති යුගය තුළ ලැබුණු ආදායම හා සැසඳීමේ දී යුද්ධය පැවැති යුගයේ ලැබුණු ආදායමට වඩා දෙගුණයකින් වැඩිවී ඇත.මේ ආදායම් ලැබීම අතර තවත් සුවිශේෂී තත්ත්වයක් වෙන්නේ විදෙස්ගත ශ්‍රමිකයන් එවූ එම ආදායමින් හරි අඩකටත් වඩා මෙරට ප්‍රධාන රාජ්‍ය බැංකු තුන හරහා මෙරටට එවා තිබීමයි.තවද මෙතරම් විශාල ආදායමක් ලැබීම සම්බන්ධව අදහස් දක්වන මහ බැංකුවේ හිටපු ආර්ථික පර්යේෂණ අධ්‍යක්ෂක හා ආර්ථික විශේෂඥ වින්සන් මර්වින් ප්‍රනාන්දු මහතා කියා සිටින්නේ රණවිරුවන් තිස් වසරක් පැවැති යුද්ධයෙන් රට ගලවා ගත්තා මෙන්ම විදෙස්ගත ශ්‍රමික 'රටවිරුවන්' මෙරට ආර්ථිකය ගොඩනගමින් රටට වැඩිම ආදායමක් ලබාදී ආර්ථික යුද්ධයෙන් රට ගලවා ගන්නා බවයි.ජාතික ඉතිරි කිරීමේ බැංකුව, මහජන බැංකුව සහ ලංකා බැංකුව වෙත එවා ඇති රුපියල් බිලියන ගණනක දැවැන්ත මුදල් කන්දරාව යුද්ධය නිමාවී ගත වූ සිවු වසර තුළ එම බැංකුවලට විදෙස් ශ්‍රමිකයන්ගෙන් වැඩිම මුදලක් ලැබුණ වර්ෂය බවට එම බැංකු වාර්තා පෙන්වා දෙයි.විදේශ සේවා නියුක්ති කාර්යාංශයේ ලියාපදිංචි වී විදෙස්ගතව සිටින ශ්‍රමිකයන් ප්‍රමාණය ලක්ෂ 17ක් පමණ වෙයි. තවත් ලක්ෂ දහයකට ආසන්න ප්‍රමාණයක් එසේ ලියාපදිංචි වී විදෙස් රැකියාවල යෙදී සිටිති.උතුරු නැඟෙනහිර පළාත්වල ද්‍රවිඩ ජනතාව අතරින් වැඩි පිරිසක් ත්‍රස්තවාදී ප්‍රශ්න නිසා තම දේපොළ පවා අතහැර දමා විදෙස්ගත වූවෝ වෙති.මොවුන් කිසිවෙකුත් පසුගිය 30 වසර පුරා එම ප්‍රදේශවල බැංකුවලට කිසිදු මුදල් එවීමක් සිදු කර නොමැති අතර ඊට හේතුව වූයේ කොටි ත්‍රස්තවාදය ඔවුන්ගෙන් කප්පම් ලබා ගැනීමයි.යුද්ධයෙන් පසු මේ පිරිස් උතුරු නැඟෙනහිර රාජ්‍ය බැංකුවලට තැන්පතු විශාල වශයෙන් එවීමට පටන්ගෙන තිබේ. එම පළාත්වල රාජ්‍ය බැංකු ශාඛා වැඩි ප්‍රමාණයක් විවෘත කර තිබේ.ඊට අමතරව ඔවුන් විවිධ ආයෝජන ව්‍යාපාර එවන මුදල් හරහා ආරම්භ කර තිබේ. යුද්ධයෙන් පසු විදෙස්ගත ශ්‍රමිකයන් රටේ පවතින සාමකාමී බවත් ආර්ථික සංවර්ධනය සහ රාජ්‍ය බැංකු ක්ෂේත්‍රය කෙරෙහි තබා ඇති දැඩි විශ්වාසයත් නිසා ඔවුන් උපයන සෑම ආදායමක්ම තැන්පත් කිරීමට පටන්ගෙන තිබේ.රාජ්‍ය බැංකුද විදේශ ශ්‍රමිකයන්ගේ තැන්පතු මුදල් සඳහා ඉහළ පොලියක් සහ මූල්‍ය ආරක්ෂාව ගනුදෙනු පහසුවෙන් කරගෙන යාමේ පහසුකම් ඇතුළු වැඩපිළිවෙළ රැසක්ද දියත් කර තිබීම ශ්‍රමිකයන් දේශීය රාජ්‍ය බැංකු කරා ඇදී යාමට හේතු වී තිබේ.මේ වසර තුළ විදෙස් ගත ශ්‍රමිකයන්ගෙන් රාජ්‍ය බැංකුවලට ලැබී ඇති මුදල් තැන්පතු ප්‍රමාණය පෞද්ගලික බැංකුවලට ලැබී ඇති තැන්පතුවලට වඩා සියයට තිහක පමණ වැඩිවීමක් පෙන්නුම් කරයි.මේ රාජ්‍ය බැංකු 2014 වසර තුළදීද විදෙස්ගත ශ්‍රමිකයන් වෙනුවෙන් විශේෂ පහසුකම් මාලාවක් දියත් කිරීමට බලාපොරොත්තු වෙති.ජාතික ඉතිරි කිරීමේ බැංකුවේ NRFC, RFC ගනුදෙනු වැඩි දියුණු කරමින් SIDA ගිණුම් විවෘත කිරීම, ගමේ තැපැල් කන්තෝරුවෙන්ද, විදෙස් ගත වූවන්ගේ ඥාතීන්ට මුදල් ලබා ගැනීමට පහසුකම් සැලසීම, ආදියද මහජන බැංකුවේ MOBILEBANKING ආදී නව තාක්ෂණයේ ඉහළම තත්ත්වයන්ද ළඟාකර ගනිමින් නව වැඩපිළිවෙළවල් දියත් කර තිබේ.මැද පෙරදිග රටවලට අමතරව ප්‍රංශය, ඉතාලිය, කොරියාව, ජර්මනිය, ඊශ්‍රායලය ඇතුළු රටවල් 35ක් සමඟ විනාඩි කිහිපයකින් සම්බන්ධ වී ගනුදෙනු සිදු කිරීමේ සහ ගනුදෙනුකරුවන්ට සම්බන්ධ වීමේ පහසුකම්ද රාජ්‍ය බැංකු ජාලය තුළ සිදු වෙයි.මේ බැංකුවල නියෝජිතයන්ද ඒ රටවලට පත්කර ඇති අතර මුදල් එවන ශ්‍රමිකයන්ට යම් ගැටලුවක් හෝ උපකාරයක් අවශ්‍යවූ විට ඔවුන්ට සම්බන්ධ වීමේ කෙටි පහසුකම්ද සපයා තිබේ.රාජ්‍ය බැංකු ජාලය තුළ සිටින ශ්‍රමිකයන්ට පෞද්ගලික බැංකු සමඟද සම්බන්ධ වී ගනුදෙනු කිරීමට විදෙස් ශ්‍රමිකයන්ගේ ඥාතීන්ට ණය පහසුකම් විදේශ ගත වීමට පෙර ගිණුම් විවෘත කිරීමේ පහසුකම් ආදියද යොදා තිබීම රාජ්‍ය බැංකු ජාලය විදෙස් ශ්‍රමිකයන්ගේ තැන්පතු බාර ගනිමින් ඔවුන් වෙත ලබාදී ඇති පහසුකම් අතරින් කිහිපයක් වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n1401012</link>
    <topic>නව වසර සැබෑ නව වසරක් වනු පිණිස මතින් තොර අලුත් දැක්මකින් කටයුතු කරන්න</topic>
    <author>ධනුෂ්ක ගොඩකුඹුර හම්බන්තොට සිට</author>
    <content>ලබන්නා වූ 2014 නව වර්ෂය, සැබෑ නව වර්ෂයක් වනු පිණිස මතින් තොරව හා අලුත් දැක්මක් ඇතිව කටයුතු කරන ලෙස ජනාධිපති මහින්ද රාජපක්ෂ මහතා ඉල්ලා සිටී. වසෙන් විෙසන් තොර ආහාර පරිභෝජනය තුළින් ශක්තිමත් අනාගත පරපුරක් ගොඩනඟා මාතෘ භූමිය දියුණුවෙන් දියුණුව කරා රැගෙන යාමට කැප වන ලෙස ද ඉල්ලා සිටි ජනාධිපතිතුමා අනාගතය සාර්ථක කර ගත හැක්කේ එවිට බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ මහවැලි කලාපයේ ඉඩම් ඔප්පු 45000ක් ප්‍රදානය කිරීමේ ජාතික උළෙලේ සමාරම්භක අවස්ථාවට හම්බන්තොට මාගම් රුහුණුපුර අන්තර්ජාතික සම්මන්ත්‍රණ මධ්‍යස්ථානයේ දී ඊයේ (31) එක්වෙමිනි.වළවේ නිම්නයේ මහවැලි ඉඩම්ලාභීන් 5000කට ජනාධිපතිතුමා අතින් මෙහිදී ඉඩම් ඔප්පු පිරිනැමුණු අතර ඉතිරි පිරිසට අදින් ඇරැඹෙන නව වසරේ මුල් කාර්තුව තුළ ඉඩම් ඔප්පු ප්‍රදානය කිරීමට නියමිතය.වසර පනහකට අධික කාලයක් තිස්සේ මහවැලි කලාපයේ ගොවි ජනතාව මුහුණ දුන් ගැටලුවක් මේ ආකාරයෙන් කෙටි කලක් තුළ විසැඳෙන්නේ ජනාධිපතිතුමා දෙහිඅත්තකණ්ඩියේදී ජනතාවට දුන් ප්‍රතිඥාවක් ඉටු කරමිනි.රට සහලින් ස්වයංපෝෂිත කිරීමට වැඩි දායකත්වයක් දෙන මහවැලි කලාපයේ ගොවි ජනතාව ඉඩම් අයිතිය නොමැති වීම නිසා දීර්ඝකාලයක් දුක්විඳි බව සිහිපත් කළ ජනාධිපතිවරයා එම යුගය දැන් අවසන් බව ප්‍රකාශ කළේය.අප කුමන සංවර්ධනයක් කළත් අපේ අනාගත දරු පරපුර නීරෝගී නැත්නම් පලක් නැති බව පැවසූ ජනාධිපතිතුමා රසායනික ද්‍රව්‍ය වුවත් ගොවිතැනේදී පාවිච්චි කළ යුත්තේ මේ පිළිබඳ අවබෝධයෙක් යුක්තව බවත් පැවසීය.කථානායක චමල් රාජපක්ෂ, වාර්මාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, ආපදා කළමනාකරණ ඇමැති මහින්ද අමරවීර, වාර්මාර්ග නියෝජ්‍ය ඇමැති ඩබ්ලිව්. බී. ඒකනායක, මහවැලි අධිකාරියේ අධ්‍යක්ෂ ජෙනරාල් ගාමිණි රාජකරුණා මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n1401013</link>
    <topic>ජනපති මහින්දවසර 18ක්රාජ්‍ය පාලනය කරනවා</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>ජනාධිපති මහින්ද රාජපක්ෂ මහතා වසර 18ක් රාජ්‍ය පාලනය කරන බව 9 හැවිරිදි පාසල් සිසුවකු සිය චිත්ත ශක්තියෙන් ප්‍රකාශ කරයි. මේ අනාවැකිය පළකරනුයේ පොළොන්නරුව දිස්ත්‍රික්කයේ මැදිරිගිරිය දිවුලන්කඩවල මධ්‍ය මහා විද්‍යාලයේ 5 වසරට සමත්ව සිටින දිනෙත් මෙත්මල් බණ්ඩාර (9) සිසුවා විසිනි.මෙතෙක් ශ්‍රී ලංකාවේ රාජ්‍ය පාලනය කරන ලද රජවරුන් 198 දෙනෙකුගේ නම් හා රාජ්‍ය පාලන කාලසීමාවන් නිවැරැදිව ප්‍රකාශ කිරීමේ හැකියාව මෙත්මල් බණ්ඩාරට තිබේ.සිංහල රාජාවලියේ නම් ගම් හා කාලසීමාවන් පිළිබඳව මෙත්මල් බණ්ඩාර සමඟ පැවැති රූපවාහිනී සම්මුඛ සාකච්ඡාවකදී මෙම තොරතුරු අනාවරණය කර ගැනීමට හැකි විය. රෝහණ බණ්ඩාර හා තිලංකා ස්වර්ණපාලි යුවළගේ වැඩිමහල් දරුවා වන මෙත්මල්ට කුඩා කල පටන්ම පෙර රජදරුවන්ගේ හා මෙරට සිංහල වීරවරයන්ගේ නම් ගම් හෙළි කිරීමේ ශක්තිය තිබූ බව පැවසේ. සිංහලයේ අන්තිම රජු ශ්‍රී වික්‍රම රාජසිංහ පාලන සමයෙන් පසු වසර 18 ක්ම මහින්ද රාජපක්ෂ මහතා ශ්‍රී ලංකාව පාලනය කරන බව ද මෙත්මල් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n1401014</link>
    <topic>රට ගොඩනඟන ලද අභිමානය සමඟඅපි නව වසරේ උදාව සමරනවා</topic>
    <author/>
    <content>දීර්ඝ කාලයක් සංවර්ධන සංග්‍රාමයක නියැළෙමින් රට ගොඩනඟන මාවතේ බොහෝ දුරක් ගමන් කිරීමෙන් ලද අභිමානය සමඟ අපි නව වසරේ උදාව සමරන බව ජනාධිපති මහින්ද රාජපක්ෂ මහතා පවසයි. උදා වූ 2014 වසර වෙනුවෙන් සුබ පැතුම් පණිවුඩයක් නිකුත් කරන ජනාධිපතිවරයා වැඩිදුරටත් මෙසේද සඳහන් කරයි.සෞභාග්‍යයේ දශකයටට අප අධිෂ්ඨානයෙන් යුතුව පියවර තැබුවෙමු. අධිවේගී මාර්ග, ගුවන් තොටුපළ, විදුලි බලාගාර, වරාය, මහාමාර්ග, නගර අලංකරණය ඇතුළු එහි බොහෝ ප්‍රතිඵල ඔබ මේ වන විටත් භුක්ති විඳියි. එසේම උදා වූ මේ වසර ද සංවර්ධන දශකයේ වැදගත් පියවර රැසකට මග පාදයි. ඉන් තවත් බොහෝ සම්පත් ඔබටත් ඔබේ දරුවන්ටත් අනාගතයේදී හිමි වෙයි. ‍ඒ සඳහා පෙරසේම ජනතාව අප කෙරෙහි විශ්වාසයෙන් යුතුව කටයුතු කරන බව මම දනිමි.උදා වූ වර්ෂය ආර්ථික සංවර්ධනයේ මෙන්ම දේශපාලන ක්ෂේත්‍රයේ ද සුවිශේෂී වසරක් වන්නේය. මේ සියල්ල කරා අප පියවර තබන්නේ වෙනදා මෙන්ම ජාතික සමගියත්, සාමයත්, සතුටත් සුරක්ෂිත කොට ගෙනය. ජාතියේ සැබෑ සමෘද්ධියටත් රට ගොඩනැඟීමටත් ඇති නිවැරැදි මග එය බව අපි නිවැරැදිව හඳුනාගෙන සිටිමු.ජාතිය ගොඩනැඟීමේදී අප සියලු වාද භේද දැඩි ලෙස ඉවත දා තිබේ. ඒ නිසාම අලුත් දේශපාලන මෙන්ම සංවර්ධන සංස්කෘතියක් රට හමුවේ වෙයි. නව වසරේ අප පෙරට යා යුත්තේ එය වඩාත් තහවුරු කරමිනි. නිදහසත් සාමයත් දිනා දුන් අපි ජනතාවට සංවර්ධනය ද සතුට ද උදා කිරීමට කැපවී සිටිමු.ලැබුවා වූ නව වසර සියලු යහපත් සිතුම් පැතුම් ඉටුවන ජාතියේ ජයග්‍රාහී වසරක් වේවායි මම ප්‍රාර්ථනා කරමි.ඔබ සැමට සුබ නව වසරක් වේවා!.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n1401015</link>
    <topic>ඩෙංගු රෝගය සුව කිරීමේ ෙද්ශීය ඖෂධයට පේටන්ට් බලපත්‍රය</topic>
    <author>මානෙල් පුෂ්ප කුමාරි</author>
    <content>මාරාන්තික ඩෙංගු රෝගය සුව කිරීමේ ඖෂධය සොයාගත් සර්වාංග රෝග වෛද්‍ය තරංගා කුමාරි වික්‍රමසූරිය මහත්මිය සිය ඖෂධයේ අයිතිය තහවුරු කෙරෙන පේටන්ට් බලපත්‍රය හිමිකර ගෙන ඇත.ඩෙංගු රක්තපාත උණ සහ ඩෙංගු උණ රෝග ඖෂධය වෙනුවෙන් මේ පේටන්ට් බලපත්‍රය බුද්ධිමය දේපල අයිතිය යටතේ හිමි කරගත් බව වෛද්‍යවරිය "දිනමිණ"ට පැවැසීය. ඩෙංගු රෝගය වැළදුණ රෝගියෙකුට ප්‍රතිකාර කර පැය 08 ක් ඇතුළත රෝගය සුව කිරීමට හැකි ඖෂධයක් තමා නිපදවා ඇති බව වෛද්‍යවරිය පවසයි.කටරොඩු, ගොකටු ඇතුළු දේශීය ශාඛ 06 ක පමණ කොටස් එකතුවෙන් මේ ඖෂධය නිපදවන බව එම වෛද්‍යවරිය සඳහන් කරයි.ගස්ලබු යුෂ කිසිසේත්ම තමාගේ ඖෂධ වට්ටෝරුව සඳහා යොදා නොගන්නා බව ඇය අවධාරණය කළාය.අළුත්වල,අම්බලන්ගොඩ,වෙදමැදුරේදී රෝගීන් සඳහා තම සේවය ලබා දෙන බවත්කොළඹ, කුරුණෑගල ,ගම්පහ ඇතුළු ප්‍රදේශ වලින් මේ ස්ථානයට රෝගීන් පැමිණෙන බවත් සතියේ දිනවල පෙරවරු 7.30 සිට රාත්‍රී 10.00 දක්වා රෝගීන් සඳහා ප්‍රතිකාර ලබා දෙන බවත් වෛද්‍ය තරංගා මහත්මිය වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n1401016</link>
    <topic>ධීවරයන්ට ආරක්ෂිත කබා භාවිතය ධීවර යාත්‍රා රක්ෂණය අද සිට අනිවාර්යයි</topic>
    <author>බුද්ධිකා ඉඹුලාන</author>
    <content>ඈත දියඹට යන ධීවර යාත්‍රා සඳහා රක්ෂණ ආවරණයක් සහ එහි ධීවරයන් සඳහා ආරක්ෂිත කබා භාවිතය අද (1) සිට අනිවාර්ය වන බව ධීවර හා ජලජ සම්පත් සංවර්ධන දෙපාර්තමේන්තුව අවධාරණය කරයි. ධීවර යාත්‍රා හිමියන් සහ එහි යාත්‍රා කරන ධීවරයන් මේ නීති උල්ලංඝනය කරන්නේ නම් එම යාත්‍රාවල බලපත්‍ර අවලංගු කිරීම සහ රුපියල් 25,000කදඩයක් නියම කිරීම අද (1) සිට සිදු කරනු ඇත.මේ නීති ක්‍රියාත්මක කරමින් මෙරට ධීවරයන් දියඹේදී ධීවර කර්මාන්තයේ යෙදෙන්නේද යන්න සොයා බැලීමට නාවික හමුදාව, වෙරළාරක්ෂක බළකාය සහ ධීවර දෙපාර්තමේන්තු නිලධාරීන් ඒකාබද්ධව විශේෂ මෙහෙයුමක් අරඹන බව ධීවර දෙපාර්තමේන්තුවේ අධ්‍යක්ෂ ජෙනරාල් නිමල් හෙට්ටිආරච්චි මහතා කියයි.එමෙන්ම අද (1) සිට සෑම ධීවර යාත්‍රාවක්ම ලියාපදිංචිය අනිවාර්ය වන අතර මසුන් ඇල්ලීම සඳහා මෙහෙයුම් බලපත්‍රයක් ලබාගැනීමද සිදු කළ යුතුම වෙයි. මේ නීති කඩකරන්නන්ට එරෙහිව දැඩි පියවර ගන්නා ලෙස ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා උපදෙස් ලබාදී තිබේ.ජනවාරි - පෙබරවාරි දෙමස තුළ ධීවර යාත්‍රා සියල්ලක්ම පාහේ තම ලියාපදිංචිය, මෙහෙයුම් බලපත්‍ර, රක්ෂණය, අලුත් කිරීම සිදු කරන අතර එම කටයුතු නිසි ලෙස ධීවරයන් සිදු කරන්නේද යන්න සොයාබැලීමට ධීවර සම්මේලනයද සම්බන්ධ කර ගැනීමට නියමිතය.මෙයට අමතරව බලපත්‍ර නොමැතිව ඈත මුහුදේ වෙනත් මුහුදු තීරවලට ඇතුළුවී අනවසරයෙන් මසුන් අල්ලන ධීවර යාත්‍රාවලට පනවන දඩ මුදල්ද වැඩිකර ඇති අතර මෙවැනි ධීවර යාත්‍රා වලට රුපියල් ලක්ෂ 15කට අඩු නොවන දඩයක් හෝ වසර 2කට නොවැඩි කාලයක සිරදඬුවමක්ද සංශෝධිත ධීවර පණත මඟින් නියම කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n1401017</link>
    <topic>2013 වසරේ දී උපාධිධාරීන් 52,000ක් රාජ්‍ය සේවයට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ රාජ්‍ය සේවය තවදුරටත් ශකිත්මත් කරමින් ගෙවීගිය 2013 වසරේ දී උපාධිධාරීන් 52,000 ක් රාජ්‍ය සේවයට බඳවාගෙන ඇතැයි රජය අවධාරණය කරයි. මේ පිරිස සංවර්ධන නිලධාරීන් වශයෙන් බඳවාගෙන තිබෙන අතර එය වසරක් තුළ වැඩිම සංඛ්‍යාවක් රාජ්‍ය සේවය සඳහා බඳවා ගැනීම බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කරයි.සේවා නියුක්තිය ඉහළ දමමින් මේ රටේ රජ්‍යය සේවය ශක්තිමත් කිරීම ජනාධිපති මහින්ද රාජපක්ෂ මහතා ප්‍රමුඛ වත්මන් රජයේ අරමුණ වී තිබෙන බව සඳහන් කරන ඇමැතිවරයා මේ වනවිට අපේ රාජ්‍ය සේවය ලෝකයේ සෙසු රටවලට සාපේක්ෂව ශක්තිමත් රාජ්‍ය සේවයක් බවට පත්ව තිබෙන බවද පෙන්වාදෙයි.රාජ්‍ය සේවය සඳහා බදවාගත් උපාධිධාරීන්ට අමතරව උසස් ජාතික ඩිප්ලෝමාධාරීන් 1,800 ක් ද පසුගිය 2013 වසරේදී රාජ්‍ය සේවයට බදවාගෙන තිබෙන බව සිහිපත් කරන රංජිත් සියඹලාපිටිය මහතා මේ සියලු දෙනාටම ඒකාබද්ධ රාජ්‍ය සේවයට ඇතුළත් වියහැකි බවද ඔවුන් වෙනුවෙන්ම නව සේවා ව්‍යවස්ථාවක් නිර්මාණය කර තිබෙන බවද සදහන් කරයි.මේ අතර විදුලි සංදේශ හා තොරතුරු තාක්ෂණ ඇමැතිවරයා පෙන්වා දෙන්නේ මේ සියලු දෙනාටම සාමාන්‍ය පරිදි මාරුවීම් සහ උසස් වීම් ක්‍රියාත්මක වන බවත් සෙසු රාජ්‍ය සේවකයන්ට හිමි වරප්‍රසාද හිමිවන බවත්ය. රටක සංවර්ධනය වේගවත් කිරීම සහ ආර්ථික සංවර්ධනය වෙනුවෙන් රාජ්‍ය සේවය ශක්තිමත්ව පැවැතීම අත්‍යවශ්‍ය බව පෙන්වාදෙන ඇමැතිවරයා එය හොඳින් අවබෝධ කරගත් ජනාධිපති මහින්ද රාජපක්ෂ මහතා ඉතිහාසයේ කිසිඳු දිනෙක සිදුනොවූ තරම් විශාල පිරිසක් රාජ්‍ය සේවය සඳහා බඳවා ගැනීමට පියවර ගෙන තිබෙන බවද කියාසිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n1401018</link>
    <topic>බන්ධනාගාර නිලධාරියාගේත්‍රිරෝද රථයෙන් මහර රැඳවියන්2ක් පැන ගිහින්</topic>
    <author>බුද්ධිකා ඉඹුලාන</author>
    <content>බන්ධනාගාරයේ නිලධාරියකුගේ ත්‍රිරෝද රථයක් උපයෝගී කරගෙන මහර බන්ධනාගාර රෝහලේ රැඳවියන් දෙදෙනකු පෙරේදා (30) දහවල් 2ට පමණ පැනගොස් ඇත. මේ රැඳවියන් දෙදෙනාගෙන් එක් අයකු දෙමටගොඩ ප්‍රදේශයේ නම ගිය මත්ද්‍රව්‍ය ජාවාරම්කරුවන්ට සම්බන්ධ පුද්ගලයකු වන අතර අනෙක් රැඳවියා සොරකම් රැසකට වරදකරු වී සිර දඬුවම් විඳින්නකු වෙයි.මත්ද්‍රව්‍ය චෝදනා සම්බන්ධයෙන් සිරදඬුවම් විඳින එම සැකකරු අත්අඩංගුවට ගෙන ඇත්තේ ද ඉතා අසීරුවෙන් බැවින් ඔහු සම්බන්ධයෙන් දැඩි ආරක්ෂාව සලසන ලෙස බන්ධනාගාර කොමසාරිස් ජනරාල්වරයා බන්ධනාගාර නිලධාරීන්ට උපදෙස් ලබාදී තිබිණි. එසේ වුවද මෙම සිරකරුවන් දහවල් 2.00ට පමණ බන්ධනාගාරයෙන් පලාගොස් ඇති අතර ඒ බැව් බන්ධනාගාර නිලධාරීන්ට වාර්තා වී ඇත්තේ සවස 4.00ට පමණ බව එම බන්ධනාගාර ආරංචි මාර්ග කියයි.මේ සම්බන්ධයෙන් බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතාගේ උපදෙස් පරිදි පුළුල් පරීක්ෂණයක් අරඹා ඇති අතර සිද්ධියට සම්බන්ධ බන්ධනාගාර නිලධාරීන්ගේ වැඩ තහනම් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n1401019</link>
    <topic>කාන්තා වැසිකිළියේ සී.සී.ටී.වී කැමරාසවිකළැයිවෛද්‍යවරයා රිමාන්ඩ්</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර ශික්ෂණ රෝහලේ ප්‍රධාන කාර්යාල වැසිකිළියේ සී.සී.ටී.වී කැමරා පද්ධතියක් සිවිකර ලිපිකාරිනියන්ගේ දර්ශන පටිගත කළ බවට චෝදනා ලැබ අධිකරණයට ඉදිරිපත් කළ අනුරාධපුර ශික්ෂණ රෝහලේ වෛද්‍යවරයා මේ මස 6 වන දින දක්වා රක්ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්දිකා මාරසිංහ මහත්මිය ඊයේ (31) නියෝග කළාය.මෙසේ රක්ෂිත බන්ධනාගාර ගත කෙරුනේ අනුරාධපුර ශික්ෂණ රෝහලේ වාට්ටු අංක 30 සේවයේ නියුතුව සිටි රෝලි ප්‍රනාන්දු මාවත කටුබැද්ද මොරටුව ලිපිනයේ පදිංචි 27 හැවිරිදි විවාහක වෛද්‍යවරයෙකු වන දිනුෂ ෂෙරංග විජේවර්ධන යන අයයි.සිද්ධිය සම්බන්ධයෙන් අධිකරණයට කරුණු දැක්වු අනුරාධපුර මුලස්ථාන පොලීසියේ විවිධ පැමිණිලි අංශය කියා සිටියේ පසුගිය 21 වනදා අනුරාධපුර මුලස්ථාන පොලීසියට රෝහලේ නියෝජ්‍ය අධ්‍යක්ෂවරයෙකු විසින් කළ පැමිණිල්ලක් මත සිදුකළ විමර්ශන වලින් අනතුරුව සැකකාර වෛද්‍යවරයා අත්අඩංගුවට ගත් බවයි.සැකකාර වෛද්‍යවරයා විසින් අනුරාධපුර ශික්ෂණ රෝහලේ ප්‍රධාන කාර්යාල වැසිකිළියේ සී.සී.ටී.වි කැමරාවක් සවිකර එම වැසිකිළිය භාවිතයට ගන්නා ලිපිකාරිනියන්ගේ දර්ශන පටිගත කර ඇති බවත් ගිණුම් අංශයේ ප්‍රධාන ලිපිකාරිණියක් වන එම්.එල්.පුබුදුනී සකුන්තලා ලියනගේ මහත්මිය මේ සිද්ධිය සම්බන්ධයෙන් රෝහල් පරිපාලනයට දන්වා ඇති බව ද පොලීසිය අධිකරණයට දැන්වීය.මේ සිද්ධිය නිසා මහජන සාමය කඩ වී ඇති බවත් අනුරාධපුර ශික්ෂණ රෝහලේ වෛද්‍යවරුන් ඇතුලු සෙසු කාර්ය මණ්ඩලය 31 වනදා සංකේත වැඩ වර්ජනයක් ආරම්භ කර තිබෙන බවද පොලීසිය අධිකරණයට දැන්වීය.එමෙන්ම සැකකාර වෛද්‍යවරයා විසින් වර ද පිළිගෙන මේ සම්බන්ධව රෝහල් අධ්‍යක්ෂවරයාට ලිපියක් භාරදී ඇති බවත් එම ලිපිය රෝහල් අධ්‍යක්ෂවරයා විසින් පොලීසියට භාරදී තිබෙන බවත් අත්අඩංගුවට ගෙන තිබෙන සී.සී.ටී.වී කැමරාව පරීක්ෂණ සදහා කොළඹ බණ්ඩාරනායක සම්මන්ත්‍රණ ශාලාවේ පිහිටි පරිඝණක ප්‍රතිචාර සන්සද මෙහෙයුම් කළමණාකරු වෙත යවා එහි අඩංගු දර්ශන පිළිබද වාර්ථාවක් ලබා ගැනීමට නියෝග නිකුත් කරන ලෙසද අධිකරණයෙන් ඉල්ලා සිටියේය.සිද්ධිය සම්බන්ධයෙන් අධිකරණයට කරුණු දැක්වු නීතීඥ බුවනෙක රාජකරුණා මහතා කියා සිටියේ මහජන සාමය කඩවන කිසිදු ක්‍රියාවක් සිදුවී නැති බවත් වෛද්‍යවරයා විසින් රෝහල් අධ්‍යක්ෂවරයාට ලබා දුන් බව කියන ලිපිය බලෙන් ලබා ගත් එකක් බවයි. සැකකාර වෛද්‍යවරයා මේ සිද්ධියට කිසිසේත්ම සම්බන්ධ නොමැති නිසා ඔහු ඕනෑම ඇප කොන්දේසියක් මත මුදා හරින ලෙස නීතීඥවරයා අධිකරණයෙන් ඉල්ලා සිටියේය.අදාළ සි.සී.ටී.වී කැමරා පද්ධතියේ දත්ත කොළඹ බණ්ඩාරනායක සම්මන්ත්‍රණ ශාලාවේ පිහිටි පරිඝණක ප්‍රතිචාර සන්සද මෙහෙයුම් කළමණාකරු වෙත යැවීමටත් සිද්ධිය සම්බන්ධයෙන් තව දුරටත් විමර්ශන සිදුකරන ලෙස මහේස්ත්‍රාත්වරිය නියෝග කලාය.අනුරාධපුර මුලස්ථාන පොලීසියේ ස්ථානාධිපති ප්‍රධාන පොලිස් පරීක්ෂක තිස්ස විතාන මහතාගේ උපදෙස් මත විවිධ පැමිණිලි අංශයේ අධිකරණ කටයුතු භාර නිලධාරීන් වන 37675 සැරයන් කරුණාසිරි හා 33875 කොස්තාපල් හේරත් යන මහත්වරුන් සිද්ධිය සම්බන්ධයෙන් අධිකරණයට කරුණු දැක්වීය.මේ සිද්ධිය ආවරණය කිරීමට ගිය මාධ්‍යවේදීන් කිහිපදෙනෙකු දුටු අනුරාධපුර බන්ධනාගාර අධිකාරිය මගින් ඊයේ (31) දිනයේ අධිකරණ කටයුතු භාරව පත්කර සිටි ප්‍රධාන නිලධාරියා අදාළ වෛද්‍යවරයා බන්ධනාගාර බස් රථය වෙත රැගෙන ඒම සිදුනොකර බන්ධනාගාර බස් රථය අනුරාධපුර ප්‍රධාන මහේස්ත්‍රාත් අධිකරණයේ දෙවන දොරටුව අසලටම රැගෙන ගොස් නවතා බස් රථයට සැකකාර වෛද්‍යවරයා නංවා ගනු ලැබීය. සැකකරු වෙනුවෙන් අධිකරණයට පැමිණ සිටි මිතුරන් කිහිපදෙනෙකුගේ ඉල්ලීම මතමේ නිලධාරියා මේ ක්‍රියාව සිදුකරන අයුරුද අපට දැක ගත හැකිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n14010110</link>
    <topic>පාසල් සිසුන් දස ලක්ෂ පනස් දහසකටදිවා ආහාරය හා කිරි වීදුරුවක්</topic>
    <author>නිරූෂි විමලවීර</author>
    <content>ජනාධිපති මහින්ද රාජපක්ෂ මහතාගේ සංකල්පයකට අනුව ක්‍රියාත්මක පාසල් සිසුන් 1046,000 දිවා ආහාරය හා කිරි වීදුරුවක් බැගින් ලබාදීමේ වැඩපිළිවෙළ මෙම මස 20 දා සිට අරඹන බව අධ්‍යාපන සේවා අමාත්‍යාංශය පවසයි.මේ වැඩපිළිවෙළට අලුතින් එක්වන පළමු ශ්‍රේණියේ සිසුන් තුන්ලක්ෂ විසි දහසක් ජනවාරි 20දා පාසල්වලට එක්වන බැවින් එදින සිට පාසල් සිසුන්ගේ පෝෂණය නංවාලීමේ වැඩපිළිවෙළ එදිනට අරඹන බව අධ්‍යාපන සේවා ඇමැති දුමින්ද දිසානායක මහතා කියයි.දිවා ආහාර වැඩසටහනට උතුරු නැඟෙනහිර ඇතුළුව පාසල් සිසුන් අටලක්ෂ අසූ දහසක් (880,000) දෙනා සුදුසුකම් ලබා ඇති බවද කිරි වීදුරුවක් ලබාදිමේ වැඩපිළිවෙළට සිසුන් එක්ලක්ෂ හැටහය දහසක් (166,000) දෙනා සුදුසුකම් ලබා දී ඇතැයිද කී ඇමැතිවරයා දිවා ආහාරය හා කිරි යන දෙකටම එක් සිසුවෙක් හිමිකම් නොකියන බවද අනාවරණය කෙළේය. ජාතික පාසල් හැර සෙසු පාසල් 7900ක් ආවරණය කෙරෙන පරිදි දිවා ආහාරය ලබාදෙන බවත්, පාසල් 1140ක් ආවරණය වන පරිදි කිරි වීදුරු ‍ලබා දෙන බවත්, කී ඒ මහතා රජය වාර්ෂිකව ඒ වෙනුවෙන් රුපියල් මිලියන 3800ක් වැය කරන බවත්, දිවා ආහාරය වෙනුවෙන් පමණක් රජය වාර්ෂිකව රුපියල් මිලියන 3200ක් වැය කරන බවත් ප්‍රකාශ කෙළේය.උතුරු නැඟෙනහිර පළාතේ සිසු දරුවන් 160,000කගේ දිවා ආහාරය වෙනුවෙන් ලෝක ආහාර වැඩසටහන යටතේ සහනාධාර ලබාදෙන බව කී ඇමැතිවරයා ඊට අමතරව රජයෙන්ද යම් ආධාරයක් ලබා දෙන බව පැවසීය.කිරි ලීටර් 150ක ප්‍රමාණයක් එක් දරුවෙකුට ලබා දෙන බවද නැවුම් කිරි ඒ සඳහා භාවිතා කරන බවද පැවසූ හෙතෙම දිවා ආහාරය සඳහා එක් දරුවෙකුට රජය රුපියල් 24ක මුදලක් වෙන් කරන බවද දරුවන්ගේ දෙමාපියන් හා සමෘද්ධි නිලධාරියෙක් මඟින් දරුවන්ට දිවා ආහාරය සපයන බවද අදාළ මුදල් අමාත්‍යාංශය ලබා දෙන බවද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n14010111</link>
    <topic>දැරණියගල ප්‍රාදේශීය සභා සභාපති අත්අඩංගුවට‍</topic>
    <author>රක්ෂණ ශ්‍රියන්ත</author>
    <content>දැරණියගල ප්‍රාදේශීය සභාවේ සභාපති අනුර විජේසූරිය මහතා විසින් වොලිබෝල් ක්‍රීඩකයකුට පහරදීමක් සම්බන්ධයෙන් ඊයේ(31) උදේ දැරණියගල පොලිසිය විසින් අත්අඩංගුවට ගෙන තිබේ.දැරණියගල ප්‍රාදේශීය සභා ක්‍රීඩාංගනයේ පෙරේදා(30) පැවැත්වුණ වොලිබෝල් තරඟාවලියක දී ඇති වූ සිද්ධියක් මත එක් කණ්ඩායමක් වෙනුවෙන් තරඟ කළ වොලිබෝල් ක්‍රීඩකයකු වන පාලිත හෙට්ටිආරච්චි නැමැති 22 හැවිරිදි තරුණයකුට අතින් පයින් කළ පහර දීමක් සම්බන්ධයෙන් සභාපතිවරයා අත්අඩංගුවට‍ ගෙන ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි. සභාපතිවරයා ඊයේ(31) අවිස්සාවේල්ල මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n14010112</link>
    <topic>ඉන්දු-ශ්‍රී ලංකා ධීවර ගැටලුව ගැන සාකච්ඡා කරනවා</topic>
    <author>මහින්ද අලුත්ගෙදර</author>
    <content>ඉන්දු - ශ්‍රී ලංකා ධීවර ගැටලුව සම්බන්ධයෙන් සාකච්ඡා කිරීමට බලාපොරොත්තු වන බව ඉන්දීය අගමැති ආචාර්ය මන් මෝහන් සිං මහතා ප්‍රකාශකර ඇත. මේ සම්බන්ධයෙන් තමිල්නාඩු රජය සමඟ සාකච්ඡා කරන බවද ඉන්දියාවේ සහ ශ්‍රී ලංකාවේ ධීවර නියෝජිතයන් අතර සාකච්ඡාවක් සංවිධානය කිරීම මේ සකාච්ඡාවේ අරමුණ වී තිබෙන බවද වාර්තා වෙයි. තමිල්නාඩු ධීවර සංගමයේ නියෝජිතයන් පිරිසක් හමුවු අවස්ථාවේ දී ඉන්දීය අගමැති මන්මෝහන් සිං මේ බව ප්‍රකාශකර තිබේ.ඉන්දු - ලංකා ධීවර ගැටලුව විසඳීම සම්බන්ධයෙන් තමා ශ්‍රී ලංකාවේ ආර්ථික සංවර්ධන ඇමැති බැසිල් රාජපක්ෂ මහතා සමඟ මීට මාස කිහිපයකට පෙර සාකච්ඡා පැවැත්වු බව සිහිපත්කර තිබෙන ඉන්දීය අගමැතිවරයා දෙරටේ ධීවර නියෝජිතයන් අතර සාකච්ඡාවක් පවත්වා අදාළ විසඳුමට පැමිණිය යුතු බවට එහිදීද යෝජනා වී ඇති අතර ඊට තමිල්නාඩු රජය මෙතෙක් කිසිදු ප්‍රතිචාරයක් ලබාදී නොමැති බව පෙන්වාදී ඇත.මසුන් ඇල්ලීම සදහා නීතිවිරෝධි ලෙස මුහුදු සීමා උල්ලංගනය කිරීමත් සමඟ ධීවරයන් අත්අඩංගුවට පත්වීමෙන් මේ ගැටලුව පැන නැගී තිබෙන බවද ඉන්දීය අගමැතිවරයා මෙහිදී සදහන්කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n14010113</link>
    <topic>ජීවිතයේ සැනසීම ඇත්තේ බුදු දහම තුළ විතරයි</topic>
    <author>අනුරාධපුර මධ්‍යම විශේෂ සහ සරත් මනුල වික්‍රම</author>
    <content>ථේරවාදී බුදුදහම පිළිබඳ දැඩි භක්තියෙන් යුතුව ජර්මනියේ Oberndorf පළාතේ නගරාධිපතිවරයා ඊයේ (30) උදෑසන ‍ෙඑතිහාසික මිහින්තලා රජ මහ විහාරයේදී බුදුදහම පිළිබඳ තව දුරටත් දීර්ඝ ලෙස අධ්‍යයනය කර බණ භාවනාවේ නිරත වීම සඳහා තාවකාලික පැවදි බව ලබා ගත්තේය.මිහින්තලා රජමහ විහාරාධිපති වලවාහැංගුනවැවේ ධම්මරතන හිමිපාණන්ගේ මග පෙන්වීම හා අනුශාසනාව පරිදි ජර්මනියේ ස්ටුඩ්ගාර්ඩ් බැලැක්ෆොරස්ට් ඔබන්ඩ්‍රෝෆ් පළාතේ නගරාධිපතිවරයා වශයෙන් දෙවන වරටත් කටයුතු කරන හර්මන් ආකර් මහතා මෙසේ පැවදි වු අතර ජර්මනිෙය් ඔබන්ඩ්‍රෝෆ් හි රතනසිරි නමින් ශ්‍රි ලංකාවේදී පැවදි නාමය ලබා ගත්හ.ඊයේ (30) උදෑසන 6.30 ට යෙදුණු සුබ මොහොතින් නගරාධිපතිවරයාගේ හිස මුඩු කර සාම්ප්‍රදායානුකුල වත්පිළිවෙත්වලින් අනතුරුව පැවිදි කිරීමේ කටයුතු මිහින්තලා රජමහ විහාරයේ විහාරාධිපති වලවාහැංගුනවැවේ ධම්ම්රතන හිමිපාණන්ගේ අනුශාසනා පරිදි සිදු කළහ.හිස මුඩු කිරීමෙන් අනතුරුව උන්වහන්සේව පළමු පැවිද්ද හා උපසම්පදාව සිදුකල ස්ථානය (භණ්ඩුක උපාසක) වශයෙන් හැදින්වෙන මිහින්තලා රජමහ විහාරයේ අම්භස්තල චෛත්‍ය වෙත වඩම්මවා වත්පිළිවෙත් කොට සිවුරු පිරිකර ආදිය පුජා කිරීම සිදුකෙණි. උන්වහන්සේගේ ගිහි ජීවිතයේ කලණ මිතුරන් වන ඔබන්ඩ්‍රෝෆ් පළාතේ පදිංචි ප්‍රජාතන්ත්‍රවාදී පක්ෂයේ නගර සභිකයකු වන ඇනට් ඇල්බන් සහ ආර්.එන්. ඇල්බන් දෙපළ විසින් උන්වහන්සේට සිවුරු පිරිකර ආදිය පුජා කළහ.ඉන් අනතුරුව ජර්මනියේ ඔබන්ඩ්‍රෝෆ් හි රතනසිරි ස්වාමින්වහන්සේ විසින් මිහින්තලා රජමහ විහාරාධිපති ඇතුළු හිමිවරුන්ට වැද නමස්කාර කොට ආගමික වතාවත්වල නිරත වුහ. ඉන් අනතුරුව උන්වහන්සේට උදෑසන දානය උන්වහන්සේගේ ගිහි මිතුරන් වන ඇනට් ඇල්බන් මහත්මිය විසින් පිළිගැන් වුවාය.මෙහිදී අදහස් දැක්වු ජර්මනියේ ඔබන්ඩ්‍රෝෆ් හි රතනසිරි හිමිපාණන් කියා සිටියේ මගේ මිතුරන් දෙදෙනාගේ හිතවතෙකු තමයි මිහින්තලා රජමහ විහාරාධිපති වලවාහැංගුනවැවේ ධම්මරතන හිමියන්. උන්වහන්සේ මගේ ගිහි මිත්‍රයන්ගේ දියණියගේ විවාහයට ජර්මනියට පැමිණියා. එහිදී උන්වහන්සේව මා හොඳින් හඳුනාගත්තා. මම ථේරවාදී බුදුදහමට ගොඩක් ආදරය කරනවා. ඒ නිසා මම ශ්‍රී ලංකාවට එනවා කියලා උන්වහන්සේට දැන්වුවා. මට හිතුනා ටික කාලයකට මහණ වෙලා බුදුදහම ගැන තවදුරටත් ඉගන ගන්න. ඒ වාගේම බණ භාවනා කරන්න. බුදුදහම තුළින් සිතට විශාල තෘප්තියක් ලබා ගත හැකියි කියලා මා විශ්වාස කරනවා. වසර 14 කට ආසන්න කාලයක් හර්මන් ආකර් මහතා ඔබන්ඩ්‍රෝෆ් පළාතේ නගරාධිපතිවරයා වශයෙන් කටයුතු කරන අතර ඔහු එම පළාතේ ස්වාධීන පක්ෂය නියෝජනය කරමින් කටයුතු කරන අතර ඔහුගේ නගරයේ පුද්ගලයන් දාහත්දහසක් පමණ ජීවත් වන බවද පැවිදි වීමට පෙර ඔහු අප සමඟ කියා සිටියේය. එමෙන්ම තම නගරයේ ජීවත් වන ජනතාව ඉතාමත් සතුටින් කාලය ගත කරන බවත් නගරාධිපති ධුරය දරන කාලය තුළදී ජනතාවට උසස් ජීවන මට්ටමක් ලබා දීමට කැපවීමෙන් කටයුතු කළ බවද පැවසුවේය. තමන් විවාහ වී සිටින බවත් දරුවන් දෙදෙනකු සිටින බවත් ඔවුන් වෛද්‍ය සහ නීතීඥ වෘත්තියේ යෙදෙන බවද පැවසුවේය.මේ පැවිදි කිරීමේ උත්සවයේදී මිහින්තලා රජමහ විහාරයේ විහාරාධිපති හිමියන්ගේ උපදෙස් මත මිහින්තලා රජමහ විහාරාධිපකාරි දුන්නබිදුනුවැවේ පඤ්ඤාරතන හිමිපාණන් සමඟ කිරිගල්ලෑවේ ඥානාලෝක, පරණ මැදවච්චියේ විමලානන්ද , මහහල්මිල්ලෑවේ විමලසාර , වත්තේවැවේ සුමන යන නායක හිමිවරුද ඒකව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n14010114</link>
    <topic>ස්වයං රැකියා සඳහා විදෙස්ගත වන්නන් ගුවන් තොටේ දී ලියාපදිංචිය අත්හිටුවයි</topic>
    <author>මහින්ද අලුත්ගෙදර</author>
    <content>ස්වයං මාර්ගයෙන් රැකියා සඳහා විදේශ ගතවන ශ්‍රී ලාංකිකයන් ගුවන් තොටුපොළේදී ලියාපදිංචිය අත්හිටුවීම අද (01) සිට ක්‍රියාත්මක බව ශ්‍රී ලංකා විදේශ සේවා නියුක්ති කාර්යාංශය පවසයි.ඒ අනුව විදේශ රැකියා සඳහා පළමුවරට ස්වයං මාර්ගයෙන් පිටත්වන ශ්‍රමිකයින් කාර්යාංශයේ ගුවන් තොටුපොළ ඒකකයෙන් ලියාපදිංචි කිරීම වහාම ක්‍රියාත්මක වන පරිදි අත්හිටුවන බවද එම කාර්යාංශය පෙන්වා දෙයි.විදෙස් රැකියා සඳහා ශ්‍රී ලංකාවෙන් බැහැර වන ශ්‍රමිකයින් ශ්‍රී ලංකා විදේශ සේවා නියුක්ති කාර්යාංශයේ ලියාපදිංවි වීම අනිවාර්යය වන අතර කාර්යාංශයේ ප්‍රධාන කාර්යාලයෙන්, දිස්ත්‍රික් කාර්යාල වලින් එම ලියාපදිංචි වීම් සිදුකළ හැකි වෙයි.ශ්‍රී ලංකා විදේශ සේවා නියුක්ති කාර්යාංශය විසින් ගත් තීරණයක් මත පළමු වරට ස්වයං මාර්ගයෙන් වීසා හා ගිවිසුම් ලබාගෙන විදේශ රැකියා සඳහා පිටත්වන ශ්‍රමිකයින්හට කාර්යාංශයේ ගුවන් තොටුපොළ ඒකකයේදී ලියාපදිංචි වීම මේ අනුව සිදුකළ නොහැකි වන අතර ඔවුන්ට කාර්යාංශයේ ප්‍රධාන කාර්යාලයෙන් හා අනුරාධපුර, බදුල්ල, හලාවත, දඹුල්ල, ගාල්ල, යාපනය, කල්මුනේ, මතුගම, මහනුවර, කෑගල්ල, කුරුණෑගල, මාතර, මීරීගම, රත්නපුර, තංගල්ල, ත්‍රීකුණාමලය, වව්නියාව යන කාර්යාවලින් ලියාපදිංචි වීම් සිදුකර ගත හැකි බවද විදේශ සේවා නියුක්ති කාර්යාංශය කියයි.ඊට අමතරව කටුනායක පිහිටි සහන පියස සුභසාධන මධ්‍යස්ථානය හා මත්තල පිහිටි සහන පියස සුභසාධන මධ්‍යස්ථානය මඟින්ද ලියාපදිංචි වීම් සිදු කරගත හැකි වෙයි.පෙර විදේශ ගතවී නැවත මව්බිමට පැමිණ එම රටේ සේවයකළ ස්ථානයටම යලිත් විදේශ රැකියා සඳහා පිටවන ශ්‍රමිකයින්ට මෙය වලංගු නොවන අතර පෙර පරිදිම ඔවුන්ගේ ලියාපදිංචිය ගුවන් තොටුපොළ ඒකකයේදී සිදුකෙරේ. විදෙස් ගතවන රටවිරුවන්ට වඩා හොඳ සේවාවක් ලබා දීමේ අරමුණින් හා අපහසුතාවයකින් තොරව විදේශ රැකියා සඳහා පිටවීම වෙනුවෙන් ශ්‍රී ලංකා විදේශ සේවා නියුක්ති කාර්යාංශය මෙම තීරණය ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=n14010115</link>
    <topic>ලොකු ගෙඩි අඩුවුණේ කොහොමද වට්ටක්කා</topic>
    <author>-තෙන්නකෝන් කුලසේකර</author>
    <content>ඔහු කුඩා වෙළඳ සැලක් ද පවත්වා ගෙන යන ගොවි මහතෙකි.අනෙක් ගොවීන් මැලේසියන් වට්ටක්කා වගා කරද්දී මේ ගොවියා ඔහුගේ හේනේ වගා කළේ දේශීය වට්ටක්කා ය. ඒවායේ තිබෙන රසයත් ගුණයත් නිසා ඉහළ මිළකට අලෙවි කළ හැකි බව ඔහු දැන සිටියේය.ඉතා සරුවට වැවී තිබුණු ඔහුගේ වට්ටක්කා හේනේ අස්වැන්න තවමත් නෙලාගෙන තිබුණේ නැත.දිනක්, ගමේ තවත් ගොවියකු වට්ටක්කා ගෙඩි තොගයක් ට්‍රේලරයක දමාගෙන තමාගේ වෙළඳ සැල ඉදිරිපිටින් ගෙන යනු මේ ගොවි මහතා දුටුවේය. ඒ වට්ටක්කා ගෙන ගිය පුද්ගලයා ඔහුගේ හේනේ වගා කර තිබුණේ මැලේසියන් වට්ටක්කා බව වෙළඳ සැලේ සිටි ගොවි මහතාට සිහිවිය.වහාම වෙළඳ සැල වසා දැමූ ඔහු බයිසිකලයට නැග අශ්ව වේගයෙන් සිය හේන ට ගියේය. එහිදී ඔහු දුටුවේ හේනේ තිබූ ලොකුම වට්ටක්කා ගෙඩි අතුරුදන්ව ඇති බව ය.මීට ටික වේලාවකට පෙර තම වෙළඳ සැල ඉදිරිපිටින් ගෙන යන ලද්දේ තමාගේ වට්ටක්කා ම බව අවබෝධ කර ගත් ගොවි මහතා යළි තමාගේ බයිසිකලයට නැග ට්‍රේලරය හඹා ගියේය. එය පසුකර පාර මැද බයිසිකලය හරස් කළ ඔහු වට්ටක්කා හොරා දෙස මාරාන්තික බැල්මක් හෙළීය.වැඩේ ගැස්සුන බව දැනගත් හොරා ට්‍රේලරයෙන් බිමට පැන කුඹුරු යායක් මැදින් දිවි පරදුවට තබා දිව ගියේය.“අල්ලපං ඕක පොලිසියට” කියා කෑගසමින් ගොවි මහතා ට්‍රේලරයේ රියැදුරු ට තර්ජනය කළද රියැදුරා බැගෑපත් වන්නට විය.“අනේ මාමේ, මේවා මම දන්නේ නැහැ. දැන් හොරා දිවුවනේ. මේ වට්ටක්කා මාමාගේ නම් ගන්න. පොලිසි ගානේ ගිහිං මාව අමාරුවේ දාන්න එපා” යැයි කී රියැදුරා ආපසු ට්‍රේලරය හරවා ගෙන ගොස් වෙළඳ සැල ඉදිරිපිට වට්ටක්කා තොගය ගොඩ ගැසුවේය.මේ සිද්ධියෙන් පසුව විලච්චිය ප්‍රදේශයේ මේ ගොවි ගම්මානයේ තරුණයන් මෙන් ම වැඩිහිටියන් අතර ද අලුත් ප්‍රස්ථා පිරුළක් භාවිතා වෙමින් තිබේ.“වට්ටක්කා හොරා වට්ටක්කා ගෙඩියෙන් ම අහුවුනා වගෙයි !”.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=r1401011</link>
    <topic>රුපියල් දසලක්ෂ 500කින් හෝමාගමටනව තෙමහල් දිසා අධිකරණ සංකීර්ණයක්</topic>
    <author>මංජුල හිරිපිටිය හෝමාගම සංචාරක</author>
    <content>රුපියල් දසලක්ෂ පන්සියයක මුදලක් වැය කර හෝමාගමට තුන් මහල් නව අධිකරණ සංකීර්ණයක් ඉදිකිරීමට පියවර ගැනේ. මේ යටතේ දැනට පවතින දිසා අධිකරණයට හා මහේස්ත්‍රාත් අධිකරණයට අමතරව නව වාණිජ අධිකරණයක් ඉදිකෙරේ.හෝමාගම දිසා හා මහේස්ත්‍රාත් අධිකරණ ශාලා තුළ දැනට පවතින ඉඩ පහසුකම් ප්‍රමාණවත් නොවීමෙන් ජනතාවට මුහුණ දීමට සිදු වන අපහසුතාවය සැලකිල්ලට ගෙන ඉඩ පහසුකම් සහිතව නව අධිකරණ සංකීර්ණයක් ජනවාරි මස දී ඉදිකිරීමට සැලසුම් කර ඇතැයි හෝමාගම සංවර්ධන කමිටු රැස්වීමේදී සංවර්ධන කමිටු සභාපති අධ්‍යාපන ඇමැති බන්දුල ගුණවර්ධන මහතා පැවසීය.සංවර්ධන කමිටු රැස්වීම හෝමාගම ප්‍රාදේශීය ලේකම් කාර්යාලයේ දී පැවැත්විණි.හෝමාගම, කොට්ටාව, නවගමුව, හංවැල්ල, පාදුක්ක, අතුරුගිරිය සහ මීගොඩ යන පොලිස් බල ප්‍රදේශ හෝමාගම අධිකරණ බල ප්‍රදේශයට අයත් වන අතර, නව අධිකරණ සංකීර්ණ ඉදිකිරීම් කටයුතු ආරම්භ කිරීමට පෙර, ඉදිරි දිනවලදී මහේස්ත්‍රාත් අධිකරණය හා දිසා අධිකරණය වෙනත් ස්ථානයකට තාවකාලිකව රැගෙන යාමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=r1401012</link>
    <topic>මහ ඔයේ වැලි ජාවාරම් ජයට: තදබල පරිසර හානි</topic>
    <author>මාවනැල්ල සමූහ පී. සෙනෙවිරත්න</author>
    <content>මහඔය ජලාශයේ තැනින් තැන වැලි ගොඩදමා බලපත්‍රයක්ද නොගෙන සිදු කරනු ලබන හොර වැලි ජාවාරම ජයටම සිදු කරගෙන යෑමෙන් මහඔය දෙපස ඉඩකඩම් ද මහ ඔයට ගොදුරුවෙමින් බලවත් විනාශයක් සිදුවෙමින් පවතින බව වාර්තාවෙයි.මහඔය සුරකින සංවිධානයේ සභාපති සාමවිනිසුරු ගාමිණී බණ්ඩාර ඇටම්පාවල මහතා මහඔය සුරැකීමේ සංවිධානයේ මාසික රැස්වීමක් අරනායක බුවැලිකඩදී පැවති අවස්ථාවේදී අදහස් දක්වමින් මෙසේ පැවසීය.‘මහඔයේ සහ කුඩා ඔයේද වැලි ජාවාරම පිට පළාත්වල වැලි ජාවාරම්කරුවන් පැමිණ මාවනැල්ල, අරණායක, හෙම්මාතගම ප්‍රදේශවලදී මහා පරිමාණයෙන් සිදුකරනු ලබනවා. එහෙත් එම ජාවාරම වළක්වන්න මෙතෙක් කිසියම්ම පියවරක් පොලිස් ස්ථාන මගින් හෝ වගකිවයුතු පිරිස් විසින් ගෙන නැහැ.මහඔය වැලි ඉවත් කිරීම නිසා එහි දිය වළවල් හෑරී මාරක ස්ථානයන්ද ඇතිවී තිබෙනවා. උස්සාපිටිය ප්‍රදේශයට ආසන්නයේදී මහඔයේ මහ ගල් පර්වතයක් ආසන්නයෙන් විශාල ලෙසට වැලි ඉවත් කැර දැනට එහි මාරක දිය වළක්ද ඇතිව තිබෙනවා. එහි දියනාන්න ගිය පිරිස් කිහිප දෙනකුද එම දිය සුළියට අසුවී මරණයටද පත්ව තිබෙනවා. පරිසරයට ද මහත් විනාශයක් සිදු වෙනවා.අරණායක ප්‍රාදේශීය සභාවේ සභාපති දිනේශ් ගුණරත්න මහතාද අදහස් දක්වමින් මෙසේ පැවසීය.“මහඔය පරිසරයට මහත් විපතක් සිදුව තිබෙනවා. ඒ විතරක් නොවෙයි ඔය දෙපස පදිංචි පිරිස් විසින් එම ඉඩම්වල ඉදිකැර ඇති නිවාස වෙළඳ ව්‍යාපාර ආයතන මේ වනවිට මහඔයට ගොදුරු වෙමින් පවතිනවා. වැලි ගොඩදැමීම නිසා ඔය තුළ වළවල් හෑරී දිය සුළිය වේගවත්ව ගලා යනවා. එවිට මහඔය බලවත් ඛාදනයකට ද ලක්වෙනවා. එයින් ඔය දෙපස ඇති බිම් කොටස්ද ඔයට කඩා වැටෙනවාඑහෙත් මෙම විපත ගැන දන්නා ‍පොලිසිය පවා නිහඬ ව සිටිනවා. ඈත එපිට වැලි ජාවාරම්කරුවන් මෙම ඔයේ වැලි ගොඩදමාගෙන රැගෙන යනවා. එහෙත් බළධාරින් නිදි. ඒ ගැන වගකිවයුතු පිරිස් වහාම පියවර ගතයුතු බව අප ප්‍රාදේශීය සභාවද ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=r1401013</link>
    <topic>හොරණ කම්හලේ අපද්‍රව්‍යවලින්පරිසර දූෂණය උග්‍රයි</topic>
    <author>කළුතර දිසා සමුහ</author>
    <content>හොරණ මැතිවරණ කොට්ඨාසයේ පිහිටි කි‍ඳෙල්පිටිය මිල්ලෑව බෝලවත්ත ප්‍රදේශයේ පවත්වාගෙන යනු ලබන පෞද්ගලික කම්හලකින් ඉවතලන රසායනික ද්‍රව්‍ය අඩංගු තීන්ත පිරිපහදුවකින් ‍ෙතාරව කම්හල අසල ඇති වනගත ඉඩමට මුදාහැරීම සහ කම්හලින් ඉවතලන ප්‍රයෝජනයට ගත නොහැකි පොලිතීන් පිළිස්සීමෙන් සිදුවන පරිසර දූෂණය නිසා ප්‍රදේශයේ ජනතාවට මහත් දුෂ්කරතාවකට මුහුණදීමට සිදුවී ඇත.මේ සම්බන්ධව ජනතාව විසින් කරන ලද ලිඛිත පැමිණිල්ලක් අනුව ‍ෙහාරණ සෞඛ්‍ය වෛද්‍ය නිලධාරිවරය‍ාගේ මෙහෙයවීමෙන් මහජන සෞඛ්‍ය පරීක්ෂක නිලධාරින් කණ්ඩායමක් අදාළ කර්මාන්තශාලාව පරීක්ෂා කළ නමුත් මේ වනතුරු කිසිදු ක්‍රියාමාර්ගයක් ගෙන නැති බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=r1401014</link>
    <topic>බොරැල්ල 103 බස්වලඅමුතු පොකට් ගැහිල්ලක්</topic>
    <author>හොරණ සමූහ</author>
    <content>මාර්ග අංක 103 කොටුව - නාරාහේන්පිට සහ කොටුව - බොරැල්ල මාර්ගයේ ධාවනය කෙරෙන මාර්ගස්ථ ප්‍රවාහන අධිකාරියට අයත් බස් රථවල කොන්දොස්තරවරුන් අමුතුම ආකාරයේ ‍ෙපාකට් ගැහිල්ලක් කරන බව මගී ජනතාව පවසති.මෙම මාර්ගයේද පළමුවැනි ගමන් අවස්ථාව ද රු. 9.00කි. එහෙත් මෙම මාර්ගයේ මඟින්ගෙන් රු.10.00ක් ගන්නා මොවුන් කිසිවකු ප්‍රශ්න කළහොත් දැනට වලංගු නැති රු.12.00 ටිකට්පතක් ලබාදීමට පුරුදුවී ඇතැයි මගීහු පවසති.රු.12.00 ටිකට්පතට රු.10.00ක් ලබාගැනීම ගැන මේ ගැන නොදන්නා මගීහු මෙම කපටි කොන්දොස්තරලාට ස්තුති කරන අවස්ථාද ඇතැයි මගීහු පවසති. බස්නාහිර මාර්ගස්ථ අධිකාරිය හෝ ගමනා ගමන කොමිසමේ නිලධාරින් හෝ මෙම මාර්ගයේ දක්නටවත් නැතැයි මගී ජනතාව පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=r1401015</link>
    <topic>වේයන්ගොඩ ප්‍රජා ශාලාවරංගශාලාවක් බවට</topic>
    <author>අත්තනගල්ල විශේෂ - ජයවීර සුගතපාල</author>
    <content>වේයන්ගොඩ නගරයේ බහුකාර්ය ප්‍රජාශාලා ගොඩනැගිල්ල නවීන අංගෝපාංගයන්ගෙන් සපිරි රංග ශාලාවක් ලෙස නවීකරණය කිරීමට අත්තනගල්ල ප්‍රාදේශීය සභාව තීරණය කර ඇත.මේ සඳහා අවශ්‍ය මූල්‍යමය ප්‍රතිපාදන සැපයීමට අත්තනගල්ල ශ්‍රීලනිප ප්‍රධාන සංවිධායක ඛනිජ තෙල් කර්මාන්ත නියෝජ්‍ය ඇමැති සරණ ගුණවර්ධන මහතා එකඟත්වය පළකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=r1401016</link>
    <topic>හාරිස්පත්තුව ප්‍රා. සභාවෙන්පිරිසිදු ජලය</topic>
    <author>මහනුවර දිසා සමුහ කේ. චන්ද්‍රරත්න</author>
    <content>හාරිස්පත්තුව ප්‍රාදේශිය සභා බල ප්‍රදේශයේ සෑම ගම්මානයකටම පානීය පිරිසිදු ජලය ලබා දීමට ප්‍රාදේශිය සභාව ගත් උත්සාහය සාර්ථක බව ප්‍රාදේශීය සභාවේ සභාපති ආනන්ද ජයවිලාල් මහතා පවසයි.ලෝක බැංකුව හා මධ්‍යම පළාත් සභාවේද ආධාර මත ක්‍රියාත්මක මේ ප්‍රජා ජල යෝජනා ක්‍රම මගින් පවුල් 5000කට පානීය ජල පහසුකම් ලබා දීමට රුපියල් කෝටි 5ක් පමණ වැය වී ඇතැයිද කීය.ලැබෙන ගැටලු කෙරෙහි අවධානය යොමු කර දැනට ජල ප්‍රශ්නය තිබෙන බෝගහකන්ද, සීවලිකන්ද, කුරුදුගහමඩ වැනි ගම්මානවලටද නළ ජලය ඉදිරියේදී ලබා දීමට මහනුවර දිස්ත්‍රික් පාර්ලිමේන්තු මන්ත්‍රි එරික් ප්‍රසන්න විරවර්ධන මහතා කටයුතු කරන බවද මෙය සාර්ථක කර ගැනීමට හාරිස්පත්තුව ආසන සංවිධායක පළාත් සභා ඇමැති එදිරිවිර විරවර්දන මහතා සහාය දක්වන බවද පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=r1401017</link>
    <topic>දිවයිනේ ප්‍රධාන බන්ධනාගාර 5ක්නගරයෙන් ඈත පිහිටුවයි</topic>
    <author>බන්ධුල ගුණසේකර</author>
    <content>දකුණේ මාතර සහ ගාල්ල ඇතුළු දිවයිනේ ප්‍රධාන බන්ධනාගාර 5ක් නගර සීමාවන්ගෙන් ඈතට ගෙන ගොස් සුදුසු පරිසරයක් පවතින ස්ථානයන්හි පිහිටුවීමට තීරණය කොට ඇති බව බන්ධනාගාර හා පුනරුත්තාපන අමාත්‍ය චන්ද්‍රසිරි ගජධීර මහතා කියයි.මේ වැඩපිළිවෙළට අනුව මීගමුව, මඩකලපුව සහ ත්‍රිකුණාමලය යන බන්ධනාගාරයන්ද අදාළ නගර සීමාවන්ගෙන් ඉවත් කොට ඉඩකඩ සහිත ප්‍රදේශයන්හි ස්ථාපිත කෙරේ. මාතර කොටුව ප්‍රදේශයේ මේ වන විට පවතින බන්ධනාගාරයට පවතින ඉඩ කඩ සීමාවීම නිසා පාරිසරික ගැටලු රැසක්ම මතුවී තිබේ.මේ අතර බන්ධනාගාර රැඳවියන්ගේ ශ්‍රමය ඵලදායී ලෙස යොදා ගැනීම පිළිබඳවද විශේෂ අවධානය යොමුවී ඇති බව ඇමති වරයා සඳහන් කරයි.රැඳවියන් ක්‍රියාශීලී වෘත්තීය නිපුණත්වයකින් හෙබි පිරිසක් බවට පත් කිරීමට නව වැඩපිළිවෙළ තුළින් ඉඩකඩ සැලසෙන බවද ඇමති චන්ද්‍රසිරි ගජධීර මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=r1401018</link>
    <topic>රත්ගමප්‍රාදේශීය සභාවේඅය වැය සම්මතයි</topic>
    <author>ගාල්ල උතුර සමූහ</author>
    <content>රත්ගම ප්‍රාදේශීය සභාවේ 2014 වර්ෂය සදහා සභාපති මනෝජ් මෙන්ඩිස් මහතා විසින් ඉදිරිපත් කරන ලද අයවැය ලේකනය ඒකමතිකව සභා සම්මත විය.එජනිස මන්ත්‍රිවරු 10ද එජාප මන්ත්‍රිවරු 3ද ජවිපෙ මන්ත්‍රිවරයාද අයවැයට පක්ෂව ඡන්දය ප්‍රකාශ කරමින් මෙසේ අයවැය ඒකමතිකව සභා සම්මත කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=r1401019</link>
    <topic>මින්නේරිය පාලම් 7කට මුල්ගල</topic>
    <author>හබරණ සමූහ</author>
    <content>ග්‍රාමීය පාලම් 210 ඉදිකිරීමේ ව්‍යාපෘතිය යටතේ මින්නේරිය මැතිවරණ කොට්ඨාසයේ හිඟුරක්ගොඩ සහ ඇලහැර ප්‍රාදේශිය ලේකම් කොට්ඨාසවල පාලම් 7ක් ඉදිකිරීම සහ මුල්ගල තැබීම පසුගියදා සිදු විය.හිඟුරක්ගොඩ ප්‍රාදේශීය ලේකම් කොට්ඨාසයේ පාසියාවැව 9 කණුව පාලම, කිඹුලාවල පාලම, හතමුණ නුගදමන පාලම සහ ඇලහැර ප්‍රාදේශීය ලේකම් කොට්ඨාසයේ කටුකැලියාව පාලම, කෝට්ටපිටිය දකුණ පාලම, පුවක්ගහඋල්පත පාලම යන පාලම් ඉදිකිරීමට සමාජසේවා නියෝජ්‍ය ඇමැති සහ ශ්‍රීලනිප මින්නේරිය ආසනයේ ප්‍රධාන සංවිධායක චන්ද්‍රසිරි සූරියආරච්චි මහතාගේ ඉල්ලීමට ආර්ථික සංවර්ධන නියෝජ්‍ය ඇමැති සුසන්ත පුංචි නිලමේ මහතාගේ ප්‍රධානත්වයෙන් මුල්ගල තැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=s1401011</link>
    <topic>නව වසරේ දී පාසල් දරුවන්ට ක්‍රීඩාව අනිවාර්ය වෙයි</topic>
    <author>ප්‍රින්ස් ගුණසේකර</author>
    <content>අදින් ආරම්භ වන නව වසරේදී පාසල් දරුවන්ට ක්‍රීඩාව අනිවාර්යය කරන බව ක්‍රීඩා ඇමැති මහින්දානන්ද අලුත්ගමගේ මහතා පවසයි. මේ තුළින් නිරෝගී පරපුරක් ඇති කිරීම රජයේ අරමුණවී ඇතැයි ඇමැතිවරයා පැවැසීය. පාසල තුළ ක්‍රීඩාව අනිවාර්යය කිරීමේ කටයුතු විධිමත්ව සම්පාදනයට ක්‍රීඩා අමාත්‍යාංශය හා අධ්‍යාපන අමාත්‍යාංශය මේ වනවිටත් සාකච්ඡා පවත්වා ඇතැයිද ඒවා සාර්ථක මට්ටමක පවතින්නේ යැයිද ඇමැතිවරයා සඳහන් කළේය. මෙමගින් ක්‍රීඩාවට නව පරපුරක් බිහි කිරීමේ අඩිතාලම සකස් වනු ඇතැයිද විශ්වාස කෙරේ.වසර 2014දී පැවැත්වෙන ජාත්‍යාන්තර තරගාවලි ඉලක්ක කොට විශේෂ වැඩසටහන් රැසක් දියත් කිරීමටද පියවර ගන්නා බව අලුත්ගමගේ මහතා පැවැසීය. එම තරගවලදී ශ්‍රී ලංකාවට පදක්කම් දිනා ගැනීම අත්‍යවශ්‍ය හෙයින් විදෙස් පුහුණුකරුවන්ගේ සේවය ලබා ගැනීමටද කටයුතු යෙදේ. ක්‍රීඩා අමාත්‍යාංශය අවශ්‍ය සියලු පහසුකම් අඩුවකින් තොරව ලබා දෙන හෙයින් මේ වසරේදී පදක්කම් දිනා රටට කීර්තිය ගෙනදීම ක්‍රීඩක ක්‍රීඩිකාවන්ගේ වගකීම හා යුතුකම බව ක්‍රීඩා ඇමැතිවරයා පෙන්වා දෙයි.“සියලුම ක්‍රීඩා සංගම් වාද භේද දුරලා මේ වසරේ ක්‍රීඩාවේ දියුණුවට වැඩ කළ යුතුයි. වසරක් නිල කාලය වසර දෙකක් දක්වා දීර්ඝ කර දුන්නේ සැලසුමක් අනුව යන්නයි. පසුගිය වසරේ සැලසුම් තවත් දියුණු කොට මේ වසරේ සාර්ථක ප්‍රතිඵල පෙන්වීමට සියලු සංගම් ක්‍රියා කළ යුතුයි” අලුත්ගමගේ මහතා පැවැසීය. මහින්ද චින්තන ප්‍රතිපත්තිය යටතේ රට තුළ ක්‍රීඩා සංස්කෘතියක් ගොඩනැගීමේ වැඩපිළිවෙළට දායක වී සිටින ක්‍රීඩා අමාත්‍යාංශය මේ වනවිට ප්‍රාදේශීය මට්ටමේ සිට ජාතික මට්ටම දක්වා ආරම්භ කොට ඇති ක්‍රීඩා යටිතල පහසුකම් සංවර්ධනය කිරීමේ වැඩපිළිවෙළ වඩාත් වේගවත්ව ඉදිරියට ගෙනයාමටද බලාපොරොත්තුවේ.ඒ අනුව ඉදිකිරීමේ කටයුතු ආරම්භ කර ඇති උතුරු පළාතේ කිලිනොච්චි ක්‍රීඩා සංකීර්ණය, උතුරුමැද පළා‍තේ අනුරාධපුර ක්‍රීඩා සංකීර්ණය, ඌව පළාතේ වින්සන්ට් ඩයස් ක්‍රීඩා සංකීර්ණය, දිගන පළාතේ ක්‍රීඩා සංකීර්ණය මෙන්ම දිස්ත්‍රික් ක්‍රීඩා සංකීර්ණ ව්‍යාපෘතිය යටතේ කළුතර – බණ්ඩාරගම, මාතර, පුත්තලම, අම්පාර, පොලොන්නරුව, මඩකලපුව යන ක්‍රීඩා සංකීර්ණත් ලබන වසරේ දී ජනතා අයිතියට පත්කිරීම මේ වසරේදී සිදු කිරීමට නියමිතය. මේ ක්‍රීඩා සංකීර්ණ විවෘත කිරීමෙන් අනතුරුව එම ප්‍රදේශවල ක්‍රීඩක ක්‍රීඩිකාවන්ගේ ක්‍රීඩා කුසලතා දියුණු කිරීමට හැකිවනු ඇතැයි ඇමැතිවරයා විශ්වාසය පළ කළේය.මේ වසරේදී ක්‍රීඩාවේ දියුණුව වෙනුවෙන් රුපියල් මිලියන 2981ක් ලබා දීමට ජනාධිපති මහින්ද රාජපක්ෂ මහතා පියවර ගෙන ඇති බවත්, එය පසුගිය අයවැයේදී ක්‍රීඩා අමාත්‍යංශයට වෙන්කළ ප්‍රතිපාදනවලට වඩා රුපියල් මිලියන 338ක වැඩිවීමක් බවත් පැවැසේ.මෙමගින් ඉදිරි වසරේ දී ක්‍රීඩක ක්‍රීඩිකාවන්ගේ දක්ෂතා ජාත්‍යන්තර මට්ටමකට ගෙන යෑමට නිර්මාණශීලී විධිමත් වැඩ පිළිවෙළක් මෙහෙයවන බව ක්‍රීඩා අමාත්‍ය මහින්දානන්ද අලුත්ගමගේ මහතා කියා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=s1401012</link>
    <topic>මැතිව්ස්ගේ නායක ඉනිමෙන් ශ්‍රී ලංකාවට ලකුණු 204ක්</topic>
    <author>වර්නන් ගුණසේකර එක්සත් අරාබි එමීර් රාජ්‍යයේ සිට</author>
    <content>ඇන්ජලෝ මැතිව්ස් ගේ ලකුණු 91 ක නායක ඉනිම මත ශ්‍රී ලංකාව අබුඩාබි හි පැවැත්වෙන පළමු ටෙස්ට් ක්‍රිකට් තරගයේ වාර්තා කළ ලකුණු 204 ට පිළිතුරු වශයෙන් පාකිස්තානය ඊයේ ආරම්භක දිනය අවසන් වන විට එක් කඩුල්ලක් දැවී ලකුණු 46ක් රැස්කර ගෙන සිටියේය. දැවී ගිය පිතිකරුවා වූයේ කුරාම් මන්සූර් ය. පන්දු 57කට මුහුණ දුන් ඔහු දුවද්දී දැවී යන විට හතරේ පහර 4ක් සමග ලකුණු 21ක් ලබා ගෙන සිටියේය. අහමඩ් ෂෙසාඩ් හතරේ පහර 3ක් සමග පන්දු 52කින් නොදැවී ලකුණු 25ක් රැස්කර ගෙන සිටියේය.ශ්‍රී ලංකා ඉනිමේ කඩුලු එකින් එක බිඳ වැටෙද්දී නොසැලී පන්දු 127කට මුහුණ දුන් මැතිව්ස් හතරේ පහර 15ක්ද එල්ල කරමින් වටිනා ලකුණු 91ක් ලබා ගත්තේය.ශ්‍රී ලංකාව ට මෙවැනි මුළු ලකුණු ප්‍රමාණයකට හෝ යාමට හැකිවූයේ මැතිව්ස් (43) සහ කණ්ඩායම් හැඟීමෙන් යුතුව ක්‍රීඩා කළ ශමින්ද එරංග (14) විසින් 9 වැනි කඩුල්ල වෙනුවෙන් ගොඩනැගූ ලකුණු 61 ක අගනා සබඳතාවේ පිහිටෙනි.පාකිස්තානය වෙනුවෙන් පන්දු යැවීමේදී වඩාත් ම සාර්ථක ඵල නෙලා ගත්තේ වේග පන්දු යවන ජුනයිඩ් ඛාන් ය. ඔහු ලකුණු 58ක් පමණක් ලබා දෙමින් කඩුලු පහක් ලබා ගැනීමට සමත් විය. බිලවාල් භාටි ලකුණු 65කට කඩුලු 3ක්ද, සයීඩ් අජ්මාල් ලකුණු 32කට කඩුලු 2ක්ද ලබා ගත්හ.කාසියේ වාසිය දිනා ගත් පාකිස්තානය පළමුව පන්දු යැවීමට තීරණය කිරීමෙන් පසුව තරගයේ පළමු වරුවේදී හොඳින් ක්‍රීඩා කිරීමට ශ්‍රී ලංකා කණ්ඩායම සමත් විය. මේ කාලය තුළ බිඳ වැටුනේ එක් කඩුල්ලක් පමණි. දිවා ආහාරය සඳහා තරගය නතර කරන විට ශ්‍රී ලංකාව ලකුණු 66ක් රැස්කර ගෙන සිටියේය. දැවී ගොස් සිටි පිතිකරුවා වූයේ දිමුත් කරුණාරත්න ය. හතරේ පහර 5ක් එල්ල කර පන්දු 62කින් ලකුණු 38ක් ලබා ගෙන සිටි ඔහු, ජුනයිඩ් ඛාන් ගේ පන්දුවට ‘ගලී’ ස්ථානයේදී අසාඩ් ෂෆීක් ගෙන් ප්‍රදර්ශනය වූ දක්ෂ උඩ පන්දු රැකීමකින් දැවී ගියේය. 20 වැනි ඕවරයේදී ශ්‍රී ලංකා පළමු කඩුල්ල බිඳ වැටෙන විට මුළු ලකුණු සංඛ්‍යාව 57ක් විය.දිවා ආහාරයෙන් පසුව සිදුවූයේ ශ්‍රී ලංකා ඉනිමේ ප්‍රබල කඩා වැටීමකි. දිවා ආහාරය ගෙන පැමිණි අනෙක් ආරම්භක පිතිකරු කෞශල් සිල්වා පන්දු හතරකට පමණක් මුහුණ දී ආපසු ක්‍රීඩාගාරයට ගියේය. බිලවාල් භාටි ට මුහුණ දෙමින් සිටි සිල්වා ගේ පිත්තේ අග වැදී ආ උඩ පන්දුව පළමු ‘ස්ලිප්’ හි මොහමඩ් හෆීස් අල්ලා ගත්තේ පහසුවෙනි. පන්දු 81කට මුහුණ දුන් කෞශල් සිල්වා හතරේ පහර 2ක් සමග රැස්කර ගත්තේ ලකුණු 20කි. ශ්‍රී ලංකාව කඩුලු 2 ට මුළු ලකුණු 67 යි.සිල්වා ගේ දැවී යාමෙන් පසුව ලකුණු 15ක් ඇතුළත කඩුලු 3ක් ශ්‍රී ලංකාව ට අහිමි විය. මින් කඩුලු 2ක් භාටි ලබා ගත් අතර අනෙක් කඩුල්ල ජුනයිඩ් ඛාන් සතු විය. දැවී ගිය පිතිකරුවන් වූයේ මහේල ජයවර්ධන (5), දිනේෂ් චන්දිමාල් (0) හා කුමාර් සංගක්කාර (16) ය. මුළු ලකුණු 76 දී කඩුලු 2ක් බිඳ වැටිනි. මේ තරග සංචාරයේ ප්‍රථම වතාවට කඩුල්ල ට පිවිසි මහේල මුහුණ දුන්නේ පන්දු අටකට පමණි. එල්ල කළේ එක් හතරේ පහරක් පමණි. 29 වැනි ඕවරය යවමින් සිටි භාටි ගේ පළමු පන්දුවට මහේල දුන් උඩ පන්දුව කඩුලු රකින අද්නන් අක්මාල් රැක ගත්තේය. එහෙත් එය නීති විරෝධී (නෝ බෝල්) පන්දුවක් විය. දැවී යාමෙන් බේරුණු මහේල මුහුණ දුන් ඊළඟ පන්දුව ද පිත්තේ අග වැදී කඩුලු රකින්නා වෙත ගියේය. ලැබුණු වාසනාවෙන් ප්‍රයෝජන නොගෙන එක ම පන්දු යවන්නාගේ පෙර පන්දුවට මෙන් ම ඊළඟ පන්දුව ට ද කඩුල්ල පිටුපස ට ම උඩ පන්දුවක් දෙමින් සිදු වූ මේ දැවී යාම අදහාගත නොහැකි ආකාරයේ එකක් විය. ඉන්පසුව ඒ ඕවරයේදී ම පන්දු දෙකකට පමණක් මුහුණ දී චන්දිමාල්, හෆීස් අත ට උඩ පන්දුවක් දෙමින් දැවී ගියේය.37 වැනි ඕවරයේදී පස්වැනි කඩුල්ල ලෙසින් සංගක්කාර දැවී යන විට ලකුණු පුවරුවේ සටහන්ව තිබුනේ මුළු ලකුණු 82ක් පමණි. හතරේ පහරක් එල්ල කර පන්දු 32කට මුහුණ දී සිටි ‘සංගා’ දැවී ගියේ ජුනයිඩ් ඛාන් ගේ පන්දුවට ‘බැක්වර්ඩ් පොයින්ට්’ ස්ථානයේ පන්දු රකිමින් සිටි අහමඩ් ෂෙසාඩ් අත ට උඩ පන්දුවක් දෙමිණි.ඇන්ජලෝ මැතිව්ස් හා ප්‍රසන්න ජයවර්ධන එක්ව මුළු ලකුණු ප්‍රමාණය 104 දක්වා ගෙන එමින් සිටියදී ජුනයිඩ් ඛාන් ගේ පන්දුව ට උඩ පන්දුවක් දෙමින් ප්‍රසන්න ලකුණු පහකට දැවී ගියේය. කඩුලු රකින අක්මාල් වෙත උඩ පන්දවක් දෙමින් ප්‍රසන්න දැවී යන විට මුහුණ දී සිටියේ පන්දු 14කට පමණි. ඔහුගේ පිත්තෙන් එක් හතරේ පහරක් එල්ල වී තිබිණි. ඊළඟ කඩුලු දෙක පිට පිට පන්දුවලින් ලබා ගත්තේ ද ජුනයිඩ් ඛාන් ය. මේ වතාවේ, මුළු ලකුණු සංඛ්‍යාව 124 දී, ඛාන් ගේ ‘ගොදුරු’ බවට පත්වූයේ සචිත්‍ර සේනානායක (5) හා රංගන හේරත් (0) ය. මැතිව්ස් හා සේනානායක 7 වැනි කඩුල්ල වෙනුවෙන් ලකුණු 20ක් එක් කරමින් සිටියදී 40 වැනි ඕවරයේ දෙවැනි පන්දුවේදී සේනානායක දැවී ගියේය. ඒ, කඩුලු රකින්නා අත ට උඩ පන්දුවක් ලබා දෙමිණි. තෙවැනි පන්දුවෙන් පිට ඉන්න ගැළවී විසිවීමෙන් රංගන හේරත් (0) දැවී ගියේය. සවස තේ පානය සඳහා තරගය නතර කරන විට ශ්‍රී ලංකාව කඩුලු 8කට ලකුණු 167ක් ලබා ගෙන සිටියේය.මේ අනුව, දිවා ආහාරයත් තේ පානයත් අතර කාලය තුළ පාකිස්තාන පන්දු යවන්නන්ගේ ප්‍රබල ප්‍රහරය හමුවේ ශ්‍රී ලංකාව ට කඩුලු 7ක් ලකුණු 101කට අහිමි වී තිබිණි.තරගයේ සවස තේ පානයෙන් පසුව ඕවර 16ක් ඇතුළත ශ්‍රී ලංකා අවසන් කඩුලු 2 ලකුණු 37කට බිඳ වැටිණි.මැතිව්ස් හා එරංග ඕවර 19ක් පන්දුවට මුහුණ දෙමින් ශ්‍රී ලංකා මුළු ලකුණු සංඛ්‍යාව 124 සිට 185 දක්වා ඉහළ නැංවීමට සමත් වූහ. අංක 10 පිතිකරු ලෙස කඩුල්ල ට පිවිසි එරංග හතරේ පහර දෙකක් එල්ල කරමින්, අනෙක් අන්තයේ සිටි සිය නායකයාට අගය කළ යුතු තරමේ සහයෝගයක් ලබා දුන්නේය. සයීඩ් අජ්මාල් ගේ පන්දුව ට කඩුලු රකින්නා වෙත උඩ පන්දුවක් දෙමින් එරංග දැවී යන විට පන්දු 44කට මුහුණ දී සිටියේය. හැටපස් වැනි ඕවරයේ අවසානයත් සමග ශ්‍රී ලංකා ඉනිම ද අවසන් වූයේ මැතිව්ස් ‘ස්ටම්ප්’ කිරීමකට හසුව දැවී යාමෙනි. අජ්මාල් ගේ පන්දුව ට පහරක් එල්ල කිරීම සඳහා සිය සීමාවෙන් ඉදිරියට පැමිණි මැතිව්ස් ගේ පිත්ත පන්දුවට පැරදිණි. පන්දුව අල්ලා ගැනීමට කඩුලු රකින අද්නන් අක්මාල් අපොහොසත් වූවද දෙවැනි උත්සාහයේදී ඔහු පන්දුව ඩැහැගෙන මැතිව්ස් යළි ඔහුගේ සීමාවට පිවිසීමට පෙර කඩුල්ල බිඳ දැමුවේය. සුරංග ලක්මාල් නොදැවී ලකුණු 1 යි.ශ්‍රී ලංකාවට එරෙහිව එක්දින තරගමාලාවේදී දැක්වූ දස්කම් මත මොහමඩ් හෆීස් කණ්ඩායමට ඇතුළත්ව සිටි අතර ඒ අනුව අසාර් අලි ට ඉවත් වීමට සිදුවිය. අහමඩ් ෂෙසාඩ් හා බිලවාල් භාටි ට පාකිස්තානය මංගල ටෙස්ට් වරම් ලබා දී තිබිණි. ශාන් මසූඩ් වෙනුවට ෂෙසාඩ් මුල් පිතිකරු පෙලට එක්ව සිටි අතර භාටි, ජුනයිඩ් ඛාන්, රහත් අලි හා සයීඩ් අජ්මාල්ගෙන් ද සමන්විත පන්දු ප්‍රහාරයට භාටි එක්ව සිටියේය. පාකිස්තාන හිටුපු සුපිරි වේග පන්දු යවන්නකු වන වකාර් යූනුස් කළින් ප්‍රකාශ කළ පරිදි ම උමාර් ගුල් කණ්ඩායමට ඇතුළත් කර නොතිබුනේ පස්දින ක්‍රිකට් ක්‍රීඩා කිරීමට තරම් ශරීර යෝග්‍යතාවක් තවමත් ඔහුට නොතිබූ බැවිණි.ශ්‍රී ලංකාව ද ප්‍රථම වතාවට පිට දඟ පන්දු යවන සචිත්‍ර සේනානායක ටෙස්ට් ක්‍රිකට් තරග සඳහා කණ්ඩායමට ඇතුළත් කළේය. මේ අනුව රංගන හේරත් සමග ද්විත්ව දඟ පන්දු ප්‍රහාරයක් කණ්ඩායමට තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=s1401013</link>
    <topic>ශ්‍රී ලංකාව අවසන් පූර්ව වටයට</topic>
    <author>වර්නන් ගුණසේකර අබුඩාබි සිට...</author>
    <content>අබුඩාබි නගරයේ ‘ෂේක් සයඩ්’ ක්‍රිකට් ක්‍රීඩාංගණයට යාබද ක්‍රීඩාංගණයේ ඊයේ පැවැති ආසියානු කුසලාන අවුරුදු 19න් පහළ ක්‍රිකට් තරගයේදී ශ්‍රී ලංකා කණ්ඩායම කඩුලු 2කින් බංග්ලාදේශය පරදවමින් තරගාවලියේ අවසන් පූර්ව වටයට පිවිසියේය.පළමුව පන්දුවට පහර දීමට තීරණය කළ බංග්ලාදේශය කඩුලු හයක් දැවී ලකුණු 203ක් රැස්කර ගත් අතර ශ්‍රී ලංකාව ඕවර 48 යි පන්දුවකදී කඩුලු 8ක් පමණක් දැවී ලකුණු 206ක් ලබා ගනිමින් තරගය ජයග්‍රහණය කළේය.පාකිස්තානයට එරෙහි පළමු ටෙස්ට් තරගයේ ඊයේ ශ්‍රී ලංකා නායක ඇන්ජලෝ මැතිව්ස් ලකුණු 91ක් ලබා ගෙන ශ්‍රී ලංකාව මුළු ලකුණු 204කට ගොඩගනිද්දී ශ්‍රී 19න් පහළ කණ්ඩායමේ නායක කුසල් මෙන්ඩිස් ද ලකුණු 100ක් ලබා ගනිමින් ඔහුගේ කණ්ඩායම ජයග්‍රහණය කරා ගෙන ගියේ දෛවෝපගත සිදුවීමක් සටහන් කරමිණි.ප්‍රියමාල් පෙරේරා ද පිත්තෙන් දස්කම් දක්වමින් නොදැවී ලකුණු 62ක් රැස් කළේය.මෙන්ඩිස් ගේ පන්දු 109ක ඉනිමට හතරේ පහර 8ක් ඇතුළත්ව තිබුණු අතර පෙරේරා ගේ පන්දු 90ක ඉනිමට හතරේ පහර 9ක් ඇතුළත්ව තිබිණි. පන්දු යැවීමේදී රමේෂ් මෙන්ඩිස් ලකුණු 22කට කඩුලු 2ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=s1401014</link>
    <topic>පාපන්දු සභාපතිට ලීග් 47කින් විශ්වාසය පළවෙයි</topic>
    <author/>
    <content>ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගූ මහතා ඇතුලු නිලධාරී මණ්ඩලයට වසර 2015 දක්වා සහයෝගය ලබාදෙන බවට රටපුරා පාපන්දු ලීග් 47කින් විශ්වාසය පළවෙයි.පාපන්දු ලීග් 49කින් කලුතර හා වෙන්නප්පුව පාපන්දු ලීග මෙම විශ්වාසය පළ කිරීමේ යෝජනාවට අස්සන් කොට නැත.ඒ අනුව වසර 2015 මාර්තු 31වැනිදා දක්වා කිසිදු බාධාවකින් තොරව ශ්‍රී ලංකා පාපන්දු සම්මේලනයේ කටයුතු සිදු කිරීමට හැකියැයි විධායක කමිටු සාමාජිකයෙක් 'දිනමිණ'ට පැවැසීය.ශ්‍රී ලංකා පාපන්දු සම්මේලනයේ 2014 ආදායම හා වියදම පිළිබඳ ඇස්තමේන්තු පාපන්දු ලීගවලට ලබාදී සම්මත කර ගැනීමට ද පියවර ගෙන ඇත. එමෙන්ම 2014 ක්‍රියාකාරී සැලැස්ම අනුමත කරගැනීමට පසුගියදා රැස්වූ මහ සභාවේ දී හැකියාව ලැබී ඇත.මෙලෙස ක්‍රියාකාරී සැලැස්ම හා අයවැය වාර්තා කලින් ඉදිරිපත් කළ පළමු අවස්ථාව ලෙස ඉතිහාසයට එක්වේ.මෙවැනි විධිමත් සැලැස්මක් අනුව ශ්‍රී ලංකා පාපන්දු ක්‍රීඩාව ඉහළ තත්ත්වයකට ගෙන ඒම පාපන්දු විධායක සභාවේ 2014 අපේක්ෂාව වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=s1401015</link>
    <topic>62KG  බර ඉසිලීමේ නව තරඟ වාර්තාවක් තැබූ ඩී. එම්. අයි. සී. දිසානායක ක්‍රීඩකයාට උපහාර</topic>
    <author/>
    <content>ජාතික මහා ක්‍රීඩා උළෙලේදී වයඹ පළාතෙන් විශිෂ්ටතා දැක්වූ ක්‍රීඩක ක්‍රීඩිකාවන්ට උපහාර පිදිමේ විශේෂ උත්සවයේදී ක්‍රීඩා අමාත්‍ය මහින්දානන්ද අලුත්ගමගේ මහතා විසින් කිලෝග්‍රෑම් 62බර ඉසිලීමේ නව තරඟ වාර්තාවක් තැබූ ඩී. එම්. අයි. සී. දිසානායක ක්‍රීඩකයාට උපහාර ප්‍රදානය කළ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=s1401016</link>
    <topic>කේරී විදුහලට පළමු ඉනිමේ ජයක්</topic>
    <author/>
    <content>මෙරංග ජයතිලක, සුහේල් නූර් හා පූර්ණ ජයවර්ධනගේ විශිෂ්ට පන්දු යැවීම හේතුවෙන් අවුරුදු 13න් පහළ තුන්වැනි කොටසේ ක්‍රිකට් තරගාවලියේ සී‍.ඩබ්.ඩබ්.කන්නන්ගර විදුහලට එරෙහිව පැවැති තරගයෙන් පළමු ඉනිමේ ජයක් වාර්තා කිරීමට කේරී විදුහල සමත්විය.පළමුව පන්දුවට පහරදුන් සී.ඩබ්.ඩබ්.කන්නන්ගර විදුහල් පිල පළමු ඉනිමේ දී ලකුණු 104කට දැවී ගියේය. පන්දු යැවීමේ දී සුහේල් නූර් කඩුලු 3ක් බිඳ දැමූ අතර මෙරංග ජයතිලක හා පූර්ණ ජයවර්ධන කඩුලු 2බැගින් දවාලූහ. කේරි විදුහල් පිල සිය පළමු ඉනිමට කඩුලු 4ක් දැවී ලකුණු 134ක් රැස් ‍කළේය. මුදිත සිල්වා ලකුණු 46ක් රැස් කළ අතර පුබුදු වැල්ලගිරිය නොදැවී ලකුණු 30ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=s1401017</link>
    <topic>පළාත් පාලන පාපන්දු ජය කෝට්ටේට</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>කෝට්ටේ පාපන්දු ලීගය හා කෝට්ටේ මහ නගර සභාව එක්ව සංවිධානය කරනු ලැබූ පළාත් පාලන පාපන්දු තරගාවලියේ අවසන් මහා තරගයෙන් කෝට්ටේ මහා නගර සභා පිල ගෝල් 1-0කින් ගාල්ල මහා නගර සභා පිල පරදවා ජය අත්කර ගත්තේය.නගර සභා පාපන්දු කණ්ඩායම් 16ක් මෙම තරගාවලියට සහභාගි වූ අතර කුරුණෑගල මහා නගර සභා පිලට තෙවැනි ස්ථානය හිමිවිය.ඔබේසේකර පුර නගර සභා ක්‍රීඩාංගණයේ පැවැති අවසන් තරගයේ මුල් භාගයේ දී කිසිවකුට ගෝල රැස් කිරීමට නොහැකි විය. දෙවැනි භාගයේ දී කෝට්ටේ මහා නගර සභා පිලේ විකුම් ශානක ගෝලයක් වාර්තා කරමින් සිය කණ්ඩායමේ ජය තහවුරු කළේය.විකුම් ශානක තරගයේ වීරයා වශයෙන්ද, එම කණ්ඩායමේ එම්.ඩී.මනෝජ් තරගාවලියේ වීරයා වශයෙන්ද, තරංග කසුන් දක්ෂතම දැල් රකින්නා වශයෙන්ද, ගාල්ල මහා නගර සභා පිලේ දිනේෂ් චන්දන නැගී එන ක්‍රීඩකයා වශයෙන් ද සම්මාන ලැබූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=f1401011</link>
    <topic>නව වසර ලැබූ ජයග්‍රහණදෙගුණ තෙගුණ කරන වසරක්</topic>
    <author>සාකච්ඡා කෙළේ උදිත ගුණවර්ධන</author>
    <content>2014 දී ප්‍රධාන වශයෙන් පළාත් සභා මැතිවරණ තුනක් පැවැත්වීමට නියමිතයි. මේ මැතිවරණවලින් මූලිකව පැවැත්වීමට නියමිතව තිබෙන්නේ බස්නාහිර හා දකුණු පළාත් සභා මැතිවරණයයි. මේ මැතිවරණ පිළිබඳ විශේෂයෙන් කියන්න දෙයක් නැහැ. අපට පහසු ජයග්‍රහණයක් විශිෂ්ට ජයග්‍රහණයක් ලබා ගැනීමට පුළුවන්. ඒ ගැන අප කිසිදු සැකයක් සංකාවක් නැහැ. අපි ආණ්ඩුවක් විදියට විශාල කාර්යභාරයක් ඉෂ්ට කර තිබෙනවා. ඒ තත්ත්වය ගැන අපට සතුටුවීමට පුළුවන්. ජනතාවට අප සිදුකළ කාර්යභාරය ඉෂ්ටකළ සංවර්ධනය පිළිබඳව ප්‍රබල විශ්වාසයක් හා ගෞරවයක් තිබෙනවා. ඒ නිසා තමයි වයඹ, මධ්‍යම, උතුරුමැද, සබරගමුව ආදී ප්‍රදේශවලින් එක්සත් ජනතා නිදහස් සන්ධානය විශිෂ්ට ජයග්‍රහණයක් ලබා ගත්තෙ ඒ ජයග්‍රහණවලට සමාන හෝ ඊට වඩා විශිෂ්ට ජයග්‍රහණයක් ලබා ගැනීමට හැකියාව හා ශක්තිය තිබෙනවා.එවැනි මතයක් පළකරන්නේ මොන විදිහේ අරමුණකින්ද කියලා සිතන්න බැහැ. ඒත් ජයග්‍රහණය කියන දේ ගැන අපට සැකයක් නැහැ. බස්නාහිරට ‍ තමයි මේ ආණ්ඩුවෙන් ප්‍රබලම සේවය, සංවර්ධනය සිදුවෙලා තිබෙන්නේ. ජනතාවගේ ආර්ථික තත්ත්වය ස්ථාවර වී තිබෙනවා. ඒ ගැන ජනතාව දන්නවා. ජනතාව සත්‍ය මොකක්ද කියලා වටහාගෙන තිබෙනවා. ඒ නිසා ජනතාව මුලා කිරීමට විපක්ෂ කණ්ඩායම්වල පුළුන්කමක් ලැබෙන්නේ නැහැ.බස්නාහිර පළාත් සභාව කියන්නේ දේශපාලන වශයෙන් හා ජාතීන් අතර විවිධත්වයක් තිබූ ප්‍රදේශයක්. ඒත් අද මේ සියලු ජනකොටස් අතර දේශපාලන වශයෙන් එකඟත්වයක් හා විශාල විශ්වාසයක් හා බැඳීමක් තිබෙනවා.ගම්පහ දිස්ත්‍රික්කය කියන්නේ ප්‍රගතිශීලී බලකොටුවක් විදිහට තිබූ ප්‍රදේශයක්. අදත් එහි වෙනසක් නැහැ. කලුතර දිස්ත්‍රික්කයත් එහෙමයි. කොළඹ නගරයේ ආසන කිහිපයක් ගැන තමයි මේ අය කතා කරන්නේ. මැද කොළඹ, වගේ ආසන අද එජාපය තමයි බොහෝවිට ජයග්‍රහණය කළේ. ඒත් බස්නාහිර පළාත් සභාව වැනි මැතිවරණයක දී කොළඹ නගරයේ ආසන කිහිපයක ප්‍රතිඵලය සලකා බැලීම උචිත දෙයක් නොවෙයි. මොන විදියට ගණන් බැලුවත් බස්නාහිර පමණක් නොවෙයි. දකුණු පළාත් සභාව ජයග්‍රහණය කරන්නෙත් එක්සත් ජනතා නිදහස් සන්ධානය විසිනුයි. මොන විදිහට ගණන් බැලුවත් එහි වෙනසක් වෙන්නේ නැහැ.විපක්ෂය නඟන මේ තර්කවල කිසිදු සත්‍ය තත්ත්වයක් නැහැ. විපක්ෂය තමයි දිනෙන් දින බෙලහීන වෙමින් තිබෙන්නේ. ආණ්ඩුපක්ෂය තුළ මෙවැනි බෙලහීන තත්ත්වයක් හෝ අර්බුදකාරී තත්ත්වයක් නැහැ. ආණ්ඩුව ඉතාමත් ස්ථාවර තත්ත්වයක වගේම ජනතා පිළිගැනීමක් සහිතව තිබෙන්නේ. ඒ පිළිගැනීම විපක්ෂයේ කුමන්ත්‍රණකාරී ප්‍රයත්නවලින් පරාජය කිරීමට කිසිදු පුළුවන් කමක් නැහැ.අප අද මේ විදියට ස්ථාවරය තිබෙන්නේ ජනතා කැමැත්ත මතයි. වෙනත් විදිහකට කීවොත් ආසියා කලාපයේ දේශපාලන ස්ථාවරත්වය ඉහළින්ම තිබෙන්නේ ශ්‍රී ලංකාව තුළයි. ඒ ගැන අප දේශපාලන පක්ෂයක් විදිහටත් ආණ්ඩුවක් විදිහටත් මේ ගැන සතුටු වෙනවා.මෙරට පළාත් පාලන ආයතන තුන්සිය තිස් පහක් තිබෙනවා. එයින් අයවැය වාර්තාව පළාත් පාලන ආයතන ‍ෙදසිය හැත්තෑ නවයක ජයග්‍රහණය කර තිබෙනවා ආයතන 149ක අයවැය සම්මත වුණේ ඒකමතිකවයි.ප්‍රශ්නකාරී තත්ත්වයක් ඇතිවෙලා තිබෙන්නේ ඉතාමත් ස්වල්ප ආයතන ප්‍රමාණයකයි. පළමුවර අයවැය පරාජය වූ ආයතන අටක් තිබෙනවා. දෙවැනිවර පරාජය වූ ආයතන නවයක් තිබෙනවා.මේ ආයතනවල ඇති වූ තත්ත්වය පිළිබඳව තමයි විපක්ෂය ඉතාමත් ඉහළින් කතා කරන්නේ.මේ අයවැය පරාජය වීම ආණ්ඩුවක් විදිහට අපට එල්ල වූ තර්ජනයක් හෝ පීඩනයක් ‍ෙනාවෙයි. මේ තර්ජනය එල්ල වෙලා තිබෙන්නේ ඒ ප්‍රාදේශීය සභාවේ සභාපතිවරයන්ගේ ක්‍රියාකලාපයට විරුද්ධවයි. සභාපතිවරුන්ගේ නොමේරූ ක්‍රියාකලාප නිසා තමයි ප්‍රාදේශීය මන්ත්‍රීවරු අයවැයට විරුද්ධව වැඩ කරන්නේ ඡන්දය දෙන්නේ. එහෙම නැතිව මෙතැන ආණ්ඩු විරෝධයක් හෝ ගම්මට්ටමේ විරෝධයක් ආණ්ඩු පක්ෂයට නැහැ.මා මුලින් ප්‍රකාශ කළ විදිහට මෙතැන කිසිදු අර්බුදකාරී තත්ත්වයක් නැහැ. හුදෙකලා සිදුවීම් ජාතික තලයට ඈඳා ගැනීම සුදුසු දෙයක් නොවෙයි. ආණ්ඩුවට ප්‍රබල බලයක් වගේම ඉහළ බලතුලනයක් තිබෙනවා. පාර්ලිමේන්තුවේ බලය පමණක් නොවෙයි ජනතාව අතර බලයද තාම ප්‍රබල ලෙස තිබෙනවා.ඒ නිසා මේ ආණ්ඩුව අස්ථාවර කිරීමට කිසිවකුට බෑ. ඒ වගේම ජනතාව අප සමඟ සිටිනතාක් කල් අපට ආණ්ඩුවේ ස්ථාවරත්වය පිළිබඳ කිසිදු සැකයක් නෑ. ඒ වගේම විපක්ෂය කියන විදිහේ කැරැල්ලක් ඇතිවෙන්නේ නැහැ. ඔවුන්ගේ සිහින කිසිදිනයක සැබෑ වෙන්නේ නැහැ. ජනාධිපතිතුමාගේ ජනප්‍රියත්වය ජනතාවගේ ආදාරය ඉහළ තලයක තිබෙනවා. රටටත් ජනතාව‍ටත් ජනපති ඉටුකළ හා ඉටුකරන කාර්යභාරය විශාලයි. ඒ කාර්යභාරය ගැන විශාල මනාපය බිඳකුදු අඩුවෙලා නැහැ.මෙවැනි නායකත්ව මණ්ඩල පිහිටුවූවායැයි කියා එක්සත් ජාතික පක්ෂයට දේශපාලන වශයෙන් සාර්ථකවීමට අවස්ථාවක් ලැබෙන්නේ නැහැ. එහි ප්‍රතිපත්ති වෙනසක් හෝ දර්ශනයේ වෙනසක් සිදුකර නැහැ.එහි ප්‍රතිඵලය තමයි එක්සත් ජතික පක්ෂය තව දුරටත් අසාර්ථක හා අසමත් දේශපාලන පක්ෂයක් බවට පත්ව තිබීම ඔවුන්ට තම දේශපාලන ප්‍රතිපත්ති වෙනස් කිරීමක් සිදුකිරීමට බැරිවෙලා තිබෙනවා. ඒ තත්ත්වය තුළ එජාපයට ඉදිරි ගමනක් ඇතැයි මානම් සිතන්නේ නැහැ.එපමණක් නොවෙයි නායකත්වය මණ්ඩලය තුළ අලුත් මුහුණු හෝ අලුත් ප්‍රතිපත්ති ඇති නායකයෝ නැහැ. එහි ප්‍රතිඵලය වන්නේ පුරුදු ලෙසම එක්සත් ජාතික පක්ෂය තව දුරටත් පරාජය වීම මිසක් ජයග්‍රහණයක් ලැබීම නොවෙයි. එපමණක් නොවෙයි ජනතා විමුක්ති පෙරමුණ වැනි දේශපාලන පක්ෂ කෙතෙක් ප්‍රතිසංස්කරණය වුණත් ඔවුන්ට ඉදිරිගමනක් නැහැ.මෙයට තවත් හේතුවක් වෙලා තිබෙන්නේ. මේ ආණ්ඩුව ජනතාවාදී සාර්ථක ගමනක් ආරම්භ කර ඒ ගමන ඉදිරියට සාර්ථක ලෙස පවත්වා ගනිමින් ඉන්නවා. එහි ප්‍රතිඵලයක් විදිහට තමයි එක්සත් ජාතික පක්ෂය ප්‍රමුඛ විපක්ෂය දිගින් දිගටම අසමත් තත්ත්වයක සිටින්නේ.අප ඉටුකළ කාර්යභාරය සංවර්ධනය අති විශාලයි. මහා මාර්ග, අධිවේගී මාර්ග, වරාය, ගුවන්තොටුපොළ ඇතුළු මෙම අත්‍යවශ්‍ය කරන මහා පරිමාණ ව්‍යාපෘති රාශියක් ඇතිකර තිබෙනවා. මේ හැම දෙයක් නිසාම රට විශාල ඉදිරි ගමනක් වෙත යොමුවෙලා තිබෙනවා.ඒ ගැන ජනතාව තුළ විශාල ප්‍රසාදයක් තිබෙනවා. ඒ ප්‍රසාදය තිබෙනතාක් කල් එක්සත් ජනතා නිදහස් සන්ධාන ආණ්ඩුව පරාජය කිරීමට කිසිවකුට බැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=f1401012</link>
    <topic>බාකීර් මාකාර් කියන්නෙපොදු ජන යහපත පැතූඅවංක දේශපාලනඥයෙක්</topic>
    <author>- මහේෂි කෝෂිලා</author>
    <content>* ගාලු මුවදොර පිහිටි පැරැණි පාර්ලිමේන්තුවේ අවසාන කථානායකවරයා වශයෙන් ද, ශ්‍රී ජයවර්ධනපුර පිහිටි වත්මන් පාර්ලිමේන්තුවේ ප්‍රථම කථානායකවරයා වශයෙන් ද, ඉතිහාසගත වූ දේශමාන්‍ය මොහොමඩ් අබ්දුල් බාකීර් මාකාර් මහතා මන්ත්‍රීවරයකු, ඇමැතිවරයකු, නගරාධිපතිවරයකු, නීතිඥවරයකු ලෙස ජනතාව වෙනුවෙන් කළ සේවය අපමණ ය. මුස්ලිම් ජාතිකයකු වශයෙන් ඉපිද, සිංහල භාෂාව රාජ්‍ය භාෂාව විය යුතු යැයි හඬ නැඟු මොහු, අප අතරින් වෙන්ව ගොස් වසර 16 ක් ගත වී අවසන් ය. මොහුගේ ජීවිත කතාව අලළා ජිනසේන වේලාරත්නවිසින් රචනා කළ “වෙදගෙදර විප්ලවය” දේශමාන්‍ය බාකීර් මාකාර් චරිතාපදානය පසුගියදා එළි දක්වනු ලැබීය . මේ ඒ කෘතිය පිළිබඳ සංවාදයකි.පාසල් යන අවධියේ පටන්ම මම ඇසුරු කළේ මුස්ලිම් මිතුරන්. මේ කාල සීමාව තුළ ‘බාකීර් මාකාර්’ යන නාමය මගේ සවනේ නිතර රැව් පිළිරැව් දෙන නාමයක් බවට පත් වුණා. ඒ වගේම දර්ගා නගරයේ තිබූ ගුරු විද්‍යාලයට නන්දෙසින් පැමිණෙන ගුරුවරුන් පවා පැවසුවේ මෙතුමා ගුරු විද්‍යාලයට කරන සේවය, මෙතුමාගේ හොඳ ගතිගුණ ආදී දෑ පිළිබඳයි. ඒ සමයේ දී අපේ ගමේ මැම්බර් මහත්තයාව සිටි ධර්මසේන පතිරණ හරහා බාකීර් මාකාර් මහත්තයා මට දැන හඳුනාගැනීමට හැකි වූ බව පැවසුවොත් මා නිවැරැදියි. මේ කාල වකවානුව තුළ දී අපේ ගමේ යෞවන සමාජයේ සභාපති ලෙස මා පත් කෙරුණා. අපගේ යෞවන සමාජයේ පැවැති අඩුපාඩු සලසා දීමට මැදිහත්ව කටයුතු කළ බව ද මෙහිදී සිහිපත් කළ යුතුයි. එතුමා දැන හඳුනා ගැනීමට ලැබීමෙන් පසු එතුමාව බැහැදැකීම පිණිස බාකීර් මාකාර් නිවෙසට යෑමේ පුරුද්දක් මට තිබුණා. ඒ අනුව එතුමාගේ පවුලේ හිත මිත්‍රාදීන්, නෑදෑයින් පවා දැන හඳුනා ගැනීමට අවස්ථාව ලැබුණා. මෙලෙස එතුමා සමඟ දශක තුනකටත් වැඩි කාලයක් ඇසුරු කිරීමට මට අවස්ථාව ලැබුණු නිසා, මගේ ජීවිතයේ යම් වෙනසක් සිදුවීමට ඒ ඇසුර වඩාත් උපයෝගී වුණා.මෙතුමා වර්ෂ 1997 සැප්තැම්බර් මස 10 වැනි දින අප අතරින් වියෝ වුණා. ඉන් පසුව, ‘ජාතික සමගිය සඳහා වූ බාකීර් මාකාර් මධ්‍යස්ථානය සෑම වසරකම මෙතුමා වෙනුවෙන් ගුණ සමරු උළෙලක් පැවැත්වීම සිදු කරනවා. එම උළෙල සඳහා මමත් සහභාගී වෙනවා. එම අවස්්ථාවන්හිදී නොයෙකුත් පුද්ගලයන් විසින් බාකීර් මාකාර් පිළිබඳ විවිධ ගුණ කථන කරනවා. ඔහු සමඟ සමීප ඇසුරක් පැවැත්වූ පුද්ගලයකු ලෙස ඔහු පිළිබඳ මම දන්නා දෑ ලේඛනගත කළ යුතු යැයි පැමිණි සංකල්පය අනුව, මම පුවත්පත්වලට ලිපි ලිවීම ආරම්භ කළා. ඒත් මම ලියූ ලිපි සියල්ලක්ම පුවත්පත්වල පළ නොවුණු බව කිව යුතුයි. උත්සාහය අත් නොහැර ක්‍රියා කළ නිසා, වසර කීපයක් තුළ දී මම ලියූ ලිපි සියල්ල පුවත්පතක පළ වුණා. මේ ලිපි සියල්ල එක් කළ විට මෙයින් මෙතුමා පිළිබඳ පොතක් රචනා කිරීමට මට සිත්වුණත්, මේ සඳහා මට මතු වූ ප්‍රධාන ගැටලුවක් වුණේ මා මීට ප්‍රථම කිසිදු චරිතාපදානයක් හෝ කෘතියක් රචනා කර නොතිබීමයි. එමෙන්ම මෙයට අනුමැතිය ලබා ගැනීමත් මට මතු වූ ගැටලුවක් වුණා. ඒත් මම ඉම්තියාස් බාකීර් මහත්තයාව හමු වී, මගේ අදහස පිළිබඳ ඔහු හමුවේ පැවසූ විට, ඔහු මට දැක් වූ යහපත් ප්‍රතිචාරය නිසාම මේ පොත සම්පාදනය වුණා.ජාතික සමගිය ඇති කිරීමෙහිලා මූලිකත්වය ගෙන කටයුතු කිරීම මෙතුමා තුළ මම දුටු විශේෂ ගුණාංගයක්. සිංහල ජාතිකයාත් - බෞද්්ධාගමත්, ඉස්ලාම් භක්තිකයාත් අතර පුදුමාකාර බැඳීමක් තිබූ පුද්ගලයකු ලෙස මෙතුමා හැඳින්විය හැකියි. විශේෂයෙන් මුස්ලිම් ජාතිකයෙක් වූ මෙතුමා, සිංහලයන් සමඟ පැවැත් වූයේ ගහට පොත්ත වගේ බැඳීමක්. ජාති භේද, ආගම් භේද කිසිම විටෙක මොහු තුළ තිබුණෙ නැහැ. එබැවින් මොහු ජාතික සමගිය වෙනුවෙන් වැඩ කළ පුද්ගලයකු ලෙස මම දකිනවා.වර්තමාන දේ්ශපාලන ක්ෂේත්‍රය සහ මෙතුමා නියෝජනය කළ වකවානුව තුළ පැවැති දේශපාලන යුගය අතර බොහෝ වෙනස්කම් මම දුටුවා. විශේෂයෙන් මෙතුමාගේ දේශපාලන දිවිය තුළ බඩ වඩා ගැනීමට ;ද්ශපාලනයේ නිරත වන ඇතැම් පුද්ගලයන් මෙන් මොහු දේශපාලනයේ නිරත වුණේ නැහැ. කිසිම විටෙක දේශපාලනයෙන් මිල මුදල් හම්බ කරගැනීමට මොහු උත්සාහ නොකළ පුද්ගලයෙක්. එය මොහුගේ ජීවිතය දෙස බලන කල මනාව පැහැදිලි වෙනවා.ඇමැතිවරයෙක්, රාජ්‍ය නායකයෙක්, කථානායකයෙක්, ආණ්ඩුකාරවරයෙක් සහ නගර සභාවේ අවුරුදු 20 ක් නගරාධිපති වශයෙන් සේවය කළ මෙතුමා, අවසානයේ මොහුගේ දරුවන් අට දෙනාට ඉතිරි කරලා ගියේ පැරැණි කාර් එක සහ පැරැණි නිල නිවෙස පමණයි. එයින්ම පැහැදිලි වෙනවා මොහු දේශපාලනයේ නිරත වූයේ පොදු ජනතාවගේ යහපත පිණිස බව. නගර සභාවේ සේවය කරන අතරවාරයේ, විශාල පිරිසකට නිවාස ලබා දුන්නත්, මෙතුමාටම කියලා නිවෙසක් හිමිකර ගැනීමට උනන්දුවක් තිබුණේ නැහැ. මොහු ජීවත් වූයේ ද කුලී නිවෙසක යි. මේ ආදී ගතිගුණ හුවා දැක්වීමට මම මෙහිදී බලාපොරොත්තු වුණා.වෙදැදුරෙකු වූ පියාට පුතුගේ අධ්‍යාපනය වෙනුවෙන් වියහියදම් කිරීමට තරම් වත් පොහොසත්කම් නොතිබූ බැවින්, වරෙක ඉගෙනීම පවා අතරමඟ නවතා දමා, පවුලේ ආර්ථික අඟහිඟකම් ද පියවා ගැනීමට උරදුන් පුද්ගලයෙක් තමයි බාකීර් මාකාර් කියන්නෙ. ඒත් ඔහු කිසිවිටෙක තම අරමුණ අත් නොහැරිය පුද්ගලයෙක්. නීතිවේදියකු වීමේ සිහිනය අතරමඟ නවතා නොදැමූ මොහු රැකියා කරමින්, මිල මුදල් සොයා ගනිමින් තම අධ්‍යාපන දිවියේ ද හිණි පෙත්තටම ළඟා වුණා. නොයෙකුත් බාධක මධ්‍යයේ අධ්‍යාපනයේ ඉහළට ද ළඟා වූ මොහුගේ දිවියෙන් වර්තමාන ශිෂ්‍ය ප්‍රජාවට ආදර්ශ ලබා ගත හැකියි. මොහුගේ ජීවිතය විශාල වශයෙන් පාසල් යන ළමයින්ට ආදර්ශයක් ගත හැකියි.එමෙන්ම වර්තමාන දේශපාලනඥයන්ට ද මෙතුමාගේ දේශපාලන දිවියෙන් ලබාගත හැකි ආදර්ශ තිබෙනවා. පවුල් පසුබිමක් තුළින් පැමිණි දේශපාලන දිවියක් මෙතුමාට උරුම වුණේ නෑ. උගත්කමත්, මහජනතාවගේ විශ්වාසයත් දිනාගනිමින් දේශපාලන දිවියට පැමිණි මෙතුමා, කිසිම විටෙක ජනතාවගේ විශ්වාසය පළුදු නොකරන ලෙස ක්‍රියා කළා. මැරකම්, මිනීමැරුම්, ජඩකම් වැනි අයථා වැඩවලට සම්බන්ධ නොවූ මෙතුමා, දේ්ශපාලන දිවියේ ද හිණිපෙත්තට ළඟා වුණේ මිනිසුන්ගේ ආදරය දිනා ගනිමිනුයි. විරුද්ධ පාක්‍ෂිකයන්ට කිසිදු විටෙක හිරිහැර නොකළ මෙතුමා, ඔවුන්ගේ සුබ සිද්ධිය වෙනුවෙන් කටයුතු කිරීමට අමතක කළේ නැහැ. දේ්ශපාලන දිවියේ මෙවැනි ලක්‍ෂණ ප්‍රකට නොකරන වර්තමාන දේශපාලඥයන්ට, මොහු ආදර්ශයට ගන්න පුළුවන්.ඒ වගේම මෙහි අන්තර්ගත කොට ඇති කරුණු මඟින් වර්තමාන සිසු පරපුරට දේශපාලන ඉතිහාසය පිළිබඳව ද හැදෑරීමට හැකි වේ යැයි මම සිතනවා.විශේෂයෙන් මෑත කාලයේ මුස්ලිම් ජාතිකයාත්, සිංහල ජාතිකයාත් අතර යම් අසමගියක් රටේ පැවැති බව අප කවුරුත් හොඳින් දන්නා කරුණක්. මොවුන් අතර ඇති අසමගිය දුරලන්න මේ කෘතිය ඉවහල් වේ යැයි මට හිතුණා. මේ කෘතිය කියවන මුස්ලිම් ලබ්ධිකයා, සිංහල ලබ්ධිකයා සමඟ පැවැති වෛරී, ක්‍රෝධ සිතිවිලි දශමයකින් හෝ අඩු වේ නම් එය කෘතිය රචනා කළ මටත්, බාකීර් මාකාර් මහත්තයාටත් ලොකු පිනක්. එයින් බාකීර් මාකාර් මහතා නිතර ප්‍රාර්ථනා කළ දැහැමි දේශයත්, ජාතික සමගියත් අපට උරුම වේ යැයි මම අපේක්‍ෂා කරනවා.ශ්‍රී ලංකා මුස්ලිම්වරුන්ගේ ඉතිහාස පොත මේ සඳහා භාවිත කළ ප්‍රධාන මූලාශ්‍රයක් ලෙස හැඳින්විය හැකියි. එමෙන්ම මෙතුමා පිළිබඳ තොරතුරු සපයා ගැනීමට මොහුගේ පුත් ඉම්තියාස් බාකිර් මාකාර් මහතා විශේෂයෙන් උපකාර කළ බව මෙහිදී සිහිපත් කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=f1401013</link>
    <topic>දරුවනේ එන්න! ඇවිත් මල් කඩන්න!</topic>
    <author>රන්ජන් අමරරත්න</author>
    <content>කලකට පසු අපූරු ප්‍රේම වෘත්තාන්තයක් කියවන්නට ලැබිණි. එය මානව ප්‍රේමය පිළිබඳ සංවේදනා සංගෘහිත කළ අලුත් ලියැවිල්ලක් සේ හැඳින්විය හැකි ය. කතාකරුවා වරෙක අපේ යටි සිතට තට්ටු කරයි. තව වරෙක ආධ්‍යාත්මය අවදි කරයි. තවත් වරෙක අප නො දන්නා අඳුරු අතීතයක් හා සංවේදී ස්මරණයක් වෙත අප රැගෙන යයි.ප්‍රේමය යනු කිම? එය ගොරබිරම් රාගයේ පිළිබිඹුවක් ද? ස්නිග්ධ ආදරයේ පැතිකඩක් ද? එසේත් නැතහොත් හුදු මෙවලම් ගැටීමක් ද? ආධ්‍යාත්මය, අතීතය, ස්මරණය, සිහින හා පරිකල්පන මේ විෂය කෙරෙහි බලපාන්නේ කවරාකාරයෙන් ද? ඊට පිළිතුරු ලෙස ලියැවුණු නිරූපණවලින් ද? විවරණවලින් ද උක්ත කෘතිය සැරසී ඇත්තේ ය.මුළුමනින් ම ගත් කල; මානව සබඳතා පිළිබඳ අප ස්පර්ශ නො කළ සංකීර්ණ ඉසව්වක් මේ කෘතියෙන් හෙළිදරව් කෙරේ. එය මානව ප්‍රේමය නම් වූ අචින්ත්‍යෙ සංකල්පය සම්බන්ධිත නව නිර්වචනයක් සේ පෙන්වා දෙන්නට ද කැමැත්තෙමු‍.ප්‍රබන්ධය මනුෂ්කා ය. කතුවරයා ආචාර්ය සාලිය කුලරත්න ය.මනුෂ්කා පිළිබඳ ශාස්ත්‍රීය ප්‍රවේශයකට ගිය හොත්; මේ නවකතාව ඔස්සේ වැදගත් ලක්ෂණ තුනක් මතු කර ගත හැකි ය.(1) ප්‍රේමය පිළිබඳ නව අර්ථකථනය,(2) රමණීය හා සංක්ෂිප්ත භාෂාව(3) කෙටි කතා ආකෘතියමහාචාර්ය සුනිල් ආරියරත්න විසින් රචනා කරන ලද ප්‍රේමය නම්; රාගයෙන් තොර සඳ එළිය සේ අචින්ත්‍යෙ යි ගීතය පතුරු ගැසූ මහාචාර්ය සුචරිත ගම්ලත්; රාගයෙන් තොර ආදරයක් කොයින් ද’ යි ප්‍රශ්න කළේ ය. නෂ්ටකාමියා යැයි සුනිල් ආරියරත්නට අපහාස කළේ ය. මෙබඳු රෝගවලට හොඳ සිංහල බෙහෙත් ඇතැ’යි ද කියා සිටියේ ය. මෝඩ ප්‍රේක්ෂකයෝ අත්පොඩි ගැසූහ. ඔල්වරසන් තැබූහ. එහෙත් එකෙකු වත් ප්‍රේමයේ සංකීර්ණතා හඳුනාගත්තේ නැත.වැරැදුණේ විචාරකයාට මිස; ගීත රචකයාට නොවේ. එම ගීතයේ ධ්වනිය සුචරිත ගම්ලත් විසින් යට ගසන ලදී. හිතා-මතා ම එසේ කළේ ප්‍රේමයට වඩා බඩගොස්තරවාදී දේශපාලනය ඔහුට වැදගත් නිසා ය. මාක්ස්වාදී විචාරය මෙන් ම අනෙකුත් විචාර වාදයන් ද විවිධ අරමුණු හා ඉලක්ක කේන්ද්‍ර කොට නිර්මිත න්‍යායවලින් සමන්විත ය. ඒවාට හසු වන්නේ ඉහත කී ඉලක්ක හා අරමුණු පමණි. මේ න්‍යාය හැදෑරීම වැදගත් වන්නේ වුව ඊට වහල්වීම කලාවට කරන අයුක්තියෙකි. සරල නිදසුනක් ගතහොත් භාවපූර්ණ සංගීතයේ සියුම් තැන් මාක්ස්වාදී විචාරයට හසුවූයේ නැත.මනුෂ්කා නවකතාව රසවිඳිය යුත්තේ විචාරවාද, න්‍යාය හා දර්ශන සිතින් බැහැර කරමින් ය. නිදහස් චින්තනයකින් හා පුළුල් මනසකින් යුතුව මනුෂ්කා කියැවීමට යොමු වන පාඨකයා මනුෂ්‍යත්වය යන සංකල්පය හා ඊට යටින් ඇති ගැඹුර වටහා ගනු ඇත.ආචාර්ය සාලිය කුලරත්න මානව ප්‍රේමය නිරූපණය සඳහා විද්‍යාත්මක ක්‍රමවේදයක් අනුගමනය කර තිබේ. ඊට ඉතිහාසය, පුරාවිද්‍යාව, තන්ත්‍ර, දේවකතා ආදිය පමණක් නොව පිටසක්වළ ජීවීන් පිළිබඳ පර්යේෂණ පවා උපයෝගී කරගෙන තිබේ. එහෙත් ඔහු මේ සියල්ල කතාව හා ඓන්ද්‍රීය ලෙස සම්බන්ධ කරයි.මේ කෘතිය සම්පාදනය කිරීම සඳහා කතුවරයා බරපතළ හැදෑරීමක නිරත වන්නට ඇති බව පැහැදිලි ය. මහා භාරතයේ ඓතිහාසික දර්ශන හා ලබ්ධීන් මෙන් ම විශ්වය හා මානව විද්‍යාව පිළිබඳ නූතන ඉගැන්වීම් කෙරෙහි ද ආචාර්යවරයාගේ නිබඳ සැලැකිල්ල යොමුවී තිබේ. ලෝරන්ස් ආර්. ස්පෙන්සර්ගේ “ඒලියන් ඉන්ටර්වීව්” නම් කෘතිය අප සිහියට නැ‍ඟේ. ඉන් හෙළිදරව් කෙරෙන්නේ නාසා ආයතනයේ නිලධාරිනියක පිටසක්වළ ජීවියකු සමඟ කරන සන්නිවේදනයක් පිළිබඳ තොරතුරුය. පිට සක්වළ ජීවියා‍ නාසා ආයතනයේ සිරගත කර සිටී. ඔහුගේ යානය (ජීවියා ස්ත්‍රීලිංගික බවද කියැවේ) කඩා වැටීමෙන් මේ අකරතැබ්බය සිදු වේ.පිටසක්වළ ජීවීන් හා මනුෂ්‍යයන් අතර සහ සම්බන්ධයක් ගැන කෘතියේ මුල් කොටසින් කියැවේ. ස්පෙන්සර්ගේ කෘතියේ හෙළිදරව්වෙන් පැහැදිලි වන්නේ පෘතුවියෙහි මනුෂ්‍යයන් බිහිවීමටත් පෙර සිට පිටසක්වළ ජීවීන් මේ ග්‍රහ ලෝකය පිළිබඳ උනන්දුවෙන් සිටි බවය. එය වෙනම මාතෘකාවක් වුව මානව සබඳතාවලට එහි සම්බන්ධයක් තිබේ.“මෙලොව අතීතයත් එහි දිවිගෙවූ මිනිසුනුත් මේ විශ්වයේ චක්‍රාවාටයක වෙසෙන ආධ්‍යාත්මවාදී මිනිසුන් පිරිසක් විසින් සම්බන්ධීකරණය කෙරේ. ඔවුන් වෙසෙන ලෝකය පෘතුවියේ සිට ආලෝක වර්ෂ 86ක දුරින් පිහිටි සිරීසස් ඒ නම් සූර්යයා වටා පරිභ්‍රමණය වන ග්‍රහලොවකි. මේ මනුෂ්‍යයන් අතීතයේ දිවි ගෙවූ මිනිසුන් ලෙසත්, වර්තමානයේ දිවි ගෙවන්නවුන් ලෙසත් පෘතුවි තලයේ එකම ආත්මයෙන් යුතුව සැරිසරතැ’යි මහාචාර්යවරයා කියයි. විශේෂ ම කරුණ වන්නේ මේ ජීවීන් මිනිසුන්ගේ ගැඹුරු ආධ්‍යාත්මික හා ප්‍රේමණීය ජීවිත සමඟ සම්බන්ධව සිටීම ය.”පරම සත්‍යය වචනවලින් විග්‍රහ කළ නොහැකි බව කෆ්කා වරක් කියා තිබේ. එහෙත් පරම සත්‍යය සොයා යන ගමනේ දී සංවිධානගත වචන ගොඩවල්ම නිවැරැදි මාවත සොයා ගැනීමට අත්වැලක් සැපයීමට ඉඩ තිබේ සාලිය කුලරත්නගේ මනුෂ්කා ද එවන් කෘතියක් ලෙස සලකන්නට පුළුවන.මේ කෙටි නවකතාව තුළ ඉතා රසවත් උප කතා ගණනාවක් තිබේ. අජනධරගේ කථාන්දරය, කෛලාශගේ කථාන්දරය, මනුෂ්කාගේ කථාන්දරය, මසාහීර්ගේ කථාන්දරය යනාදී ලෙසින් ඒවා පෙන්වා දිය හැකි ය. මේ සෑම අතුරු කතාවක් ම කෛලාශගේ හා මනුෂ්කාගේ වර්තමාන කතාව හා මනාව ගළපා ගැනීමට කතුවරයා සමත් වෙයි. ඒ සෑම කතාවක් ම සංක්ෂිප්තය. එලෙස ම ඒකාත්මික ලෙස මානව ප්‍රේමය සමඟ බැඳී සිටින්නේ ය.කතුවරයා අතීතය හා වර්තමානය ගළපමින් තම තේමාව ඔස්සේ නවකතාව විකාශය කරනුයේ ප්‍රබන්ධ කථාවේ සූක්ෂ්ම ශිල්ප ධර්ම පිළිබඳ සියුම් වැටහීමකින් යුතුවය. මේ විෂය පිළිබඳ වැටහීමක් නැති කෙනකු අතින් මහා විකාරයක් විය හැකි ව තිබූ අනුභූතියක් අපූරු වියමනක් බවට පත්කරගන්නට සාලිය කුලරත්න සමත් වී සිටී. ඔහු තම ශාස්ත්‍රීය විග්‍රහ හා තොරතුරු කතාවට ඇතුළත් කර ඇත්තේ නීරසභාවයකින් තොරව කතාවේ කොටසක් ලෙස ය.අප මේ පසු කරමින් සිටිනුයේ සිංහල නවකතාව සම්බන්ධයෙන් වන විකාර යුගයෙකි. ඇතැම් මහාචාර්යවරු ඓතිහාසික නවකතාවට මුවාවී ඉතිහාසය විකෘති කරති. තවත් ප්‍රසිද්ධ නවකතාකාරයෝ සමාජ යථාර්ථය කියා බේගල් ඇදබාති. තවත් පිරිසක් සිහින හා හිතළු ලියති. මේ බහු භූතවලින් බැහැරව යන සාලිය කුලරත්න නවකතාව ඔස්සේ ජීවිතයට අලුත් අර්ථයක් එක් කිරීමට උත්සුක වෙයි.නවකතාකරුවා වැඩියෙන් ම අවධානය යොමු කළ යුත්තේ සිය පාඨකයා කෙරෙහි ය. පාඨකයා නවකතාකරුවාගේ දෙවියා වන්නේ ය. එහෙත් අවාසනාවකට මේ රටේ සිදු නොවන්නේ ද එයම ය. අපේ නවකතාකරුවෝ පාඨකයන් තඹ දොයිතුවකට නොසලකති. ඔවුන්ගේ රුචිය, කාලය, දැනුම වැනි සාධක අතහැර නවකතා ලිවීම අපගේ කතාකරුවන්ගේ සිරිත ය. මේ නිසා ම සිංහල නවකතාවල අනවශ්‍ය වර්ණනා, බොරු සංවාද හා කාලය කා දමන නීරස විග්‍රහ දකින්නට ලැබේ.පාඨක සමූහයා කෙරෙහි උනන්දු වන රචකයකු සිටිත් ද, ඔහු කාලයේ තාලයට වැදගත් කෙටි නවකතාව දෙසට නැඹුරු වනු ඇත. නූතන සමාජයට ගැළපෙන හොඳ ම නවකතා ආකෘතිය ඇත්තේ කෙටි නවකතාව තුළ ය. එහි විශේෂත්වය වන්නේ කෙටි බව, ඒකාත්මිකභාවය, ධ්වනිපූර්ණ භාෂාව හා වේගවත් ශෛලිය යි. චරිත නිරූපණය, සිද්ධි ගැළපීම හා මත දැක්වීම උත්කර්ෂවත් අවස්ථාවෙන් ම සිදු කිරීමත් කෙටි නවකතාවක විශේෂත්වයෙකි. අමෙරිකන් නවකතාවට කෙටි නවකතාවේ නිය ම හැඩරුව හඳුන්වා දුන්නේ හෙන්රි ජේම්ස් ය. (1883 – 1924) අර්නස්ට් හෙමිංවේ මෙන්ම හර්මන් හෙස ද කෙටි නවකතාවට ප්‍රිය කළේ ය. ෆ්‍රාන්ස් කෆ්කාගේ සියලු නවකතා කෙටි නවකතා ගණයට වැටේ. මනුෂ්කා නවකතාවේ රචකයා වන සාලිය කුලරත්න කෙටි නව කතාවේ ලක්ෂණ හොඳින් හඳුනාගෙන සිය නිර්මාණ කාර්යය නිමවා තිබේ.රචකයාගේ භාෂාව ගැන ද විශේෂයෙන් කතා කළ යුතු ය. රමණීය භාෂාවක් යැයි කියුව ද සාලිය කුලරත්න ඇතැම් තැනෙක දී උක්ත - ආඛ්‍යාත සම්බන්ධය වරද්දයි. තවත් තැනෙක දී සම්මත අක්ෂර වින්‍යාසය බිඳ දමයි. එහෙත් ඔහුගේ භාෂා රටා ව, පද ලාලිත්‍යය, විශේෂ යෙදුම් හා සංක්ෂිප්තභාවය නිසා පළමු දොස් ඉබේ මැකී යයි. උද්වේගකර අවස්ථා නිරූපණයේ දී කතුවරයා දක්වන සංයමය හා ගැඹුර මතු කිරීම සඳහා උද්ධෘතයක් දක්වන්නට කැමැත්තෙමු.“සිය ළයෙහි කකියන ඒ සියවස් ගණනක් පැරණි පුරා වෘත්තය, මතක ගංගාව දිගේ පැමිණ ළය තුළ කිටි-කිටියේ හිර වී තිබිණි. එය මේ මොහොතේ, මහ වැස්සක දී කඳු පාමුල දිය උල්පත් ලෙස ගලා එන්නාසේ කෛලාශගේ ළය උතුරා ගලන බව ඔහුට දැනිණි. කිසි දිනෙක මෙවන් මනඃකායික විපර්යාසයකට මුහුණ නොදුන් ඔහු තම කමිසය ලිහිල් කර උර පෙදෙස නැරඹූවේ ය. කතුන්ගේ උර මඬලෙහි පිබිදුනු පයෝධර ඇති ස්ථානයේ තිබෙන ශේෂ ලාංඡන පියයුරු තුඩු තෙත්ව ඇති බව කෛලාශ දිටී ය. ඒ වනාහී මනුෂ්කා කෙරෙහි වූ වාවාගත නොහැකි ප්‍රේමයෙන් ඔහුගේ ළය තුළ නිපදවූ කිරි දියර බව ඔහු නිශ්චය කරගත්තේ ය.”සමස්තයක් ලෙස ගත් කළ මනුෂ්කා හැඳින්විය හැක්කේ කලකට පසු විශ්වවිද්‍යාල ආචාර්යවරයකු අතින් ලියැවුණු සාර්ථක ප්‍රබන්ධයක් ලෙස ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=f1401014</link>
    <topic>නිවහල් දේශයක ජීවත්වන්නට අපිට වරම් දුන්නේ ජනපතිතුමායි</topic>
    <author>- උපනන්ද නන්දිමිත්‍ර</author>
    <content>අද දින ලක්වාසී සියලු දෙනා පමණක් නොව ලෝකවාසී සියලු දෙනා ද පියනඟන්නේ නව වසරකටය. නව වසර පිළිබඳ සෑම දෙනාගේම සිත් තුළ නැවුම් බලාපො‍ෙ‍රාත්තු පිරී ඇතුවාට සැක නැත. සිංහල වේවා, මුස්ලිම් වේවා, දමිළ වේවා මේ සියලු දෙනාගේම සිත් තුළ පවතින්නේ යහපත් හෙටක් පිළිබඳ නැවුම් බලාපෙ‍ාරොත්තුය. අද අපි ජීවත් වන්නේ නිදහස් නිවහල් රටක නිසා එම බලාපොරොත්තුව සඵල කරගැනීම අපහසු නැත. ලාංකිකයන් වශයෙන් අපි ඒ පිළිබඳ සතුටු විය යුතු ය. අදටත් ලෝකයේ ඇතැම් රටවල යුදගිනිදැල් ඇවිලෙමින් පවතී. එවන් රටවල ජීවත්වන ජනතාවට යහපත් හෙටක්, අනාගතයක් පිළිබඳ බලාපොරොත්තු තබා ගැනීම අපහසුය. එවන් අඳුරු අතීතයක් අපිටත් තිබුණු බව දැන් ඇතමුන්ට අමතකව ඇතත් නිදහස්, නිවහල් දේශයක ජීවත්වන්නට අපිට වරම් උදා කර දුන්නේ ජනාධිපතිතුමන්ය. එතුමාගේ නායකත්වය යටතේ මේ වනවිට ශ්‍රී ලංකාවේ දැවැන්ත සංවර්ධනයක් සිදුවෙමින් පවතී. මේ වේගවත් සංවර්ධන කටයුත්ත සාර්ථක කරගෙන ශ්‍රී ලංකාව ආසියාවේ ආශ්චර්යකරා ගෙනයාමට නම් සියලු දෙනා පක්ෂ පාට, පටු මතවාද පසෙකලා එකාවන්ව නැඟී සිටිය යුතුය.තවමත් අපේ රටේ බහුතරයක් දෙනා සිංහල බෞද්ධයන්ය. ඒ නිසා බුදුරජාණන් වහන්සේගේ උතුම් දර්ශනය අනුගමනය කරන මෙරට ජනතාවට සාමය, සමගියෙහි ඇති වටිනාකම නැවත නැවත මතක් කර දිය යුතු නොවේ. අපේ රටේ දැවැන්ත සංවර්ධනය විඳ දරාගැනීමට නොහැකි ඇතැම් බටහිර රටවල් අපේ රටට විරුද්ධව පසුගිය වසරවලදී මෙන්ම නව වසරේදීද විවිධ චෝදනා ගෙන එමින් ජාත්‍යන්තරය හමුවේ අපේ රට අපහසුතාවට පත්කිරීමට සැරසෙන්නට පුළුවන. ඒ නිසා කිසිඳු බෙදීමකින් තොරව එකාවන්ව එක්සිත්ව කටයුතු කරනවා නම් ඕනෑම බලවේගයක් ජයගැනීම ශ්‍රී ලාංකිකයන්ට අපහසු නැත. මේ අවස්ථාවේදී කියන්නට විශේෂ කාරණයක් තිබේ. මෙතෙක් කාලයක් යම් කිසි පුද්ගලයෙක් හෝ කණ්ඩායමක් ‍අපේ රටට එරෙහිව වැරැදි මතවාද ප්‍රචාරය කරමින් එල්. ටී. ටී. ඊ. ත්‍රස්තවාදය ශක්තිමත් කිරීමට යම්කිසි උත්සාහයක් දැරුවානම් අපි ඒ සියල්ලන්ගෙන්ම ඉල්ලා සිටින්නේ මේ ලැබුවා වූ නව වසරේ පටන්වත් තම මාතෘභූමිය පාවා නොදී කටයුතු කරන්න යැයි අපි ඒ අයගෙන් ඉල්ලා සිටින්නෙමු.එසේම නව වසර අපි ඉතාමත් සැලසුම් සහගතව ගත කළ යුතුයි. ආර්ථික, අධ්‍යාපනික, දේශපාලනික, සාමාජීය ආදී මේ සෑම අංශයක්ම සැලසුම් සහගතව ක්‍රියාත්මක කළහොත් අපට රටක් ලෙස ඉදිරියට යා හැකිය. රටේ සමස්ත ජනතාවගේ ආදායම් වියදම් මට්ටම මෙන්ම රටේ සංවර්ධන කටයුතු ද තීරණය කරන්නේ ආර්ථිකයයි. රටේ ආර්ථිකය සවිමත් කර නොගතහොත් රටේ සමස්ත ක්‍රියාවලියම අඩාල වේ. ඒ නිසා මනා කළමනාකාරීත්වයකින් යුතුව ඉතාමත් සැලසුම් සහගතව අපේ රටේ ආර්ථිකය ස්ථාවර මට්ටමක රඳවා ගැනීමට අදාළ බලධාරීන් කටයුතු කරනවා ඇතැයි අපි අපේක්ෂා කරමු.එසේම අපි ආර්ථික වශයෙන් මෙන්ම භෞතික වශයෙන් සංවර්ධනය වෙද්දී ඊට සාපේක්ෂව අපේ අධ්‍යාපනික ක්‍රමවේදයන් ද සකස් කළ යුතුය.. කවුරුන් කෙසේ අර්ථකථනය කළද ශිෂ්‍යත්ව විභාගය දරුවන් මත පටවන අනවශ්‍ය බරකි. මේ ආකාරයෙන් නව සැලසුම් ක්‍රමවේද මඟින් අධ්‍යාපන ක්ෂේත්‍රයේ නව වෙනසක් සිදුකිරීමට ද මේ වසර උපයෝගී කරගත හැකිය.අධ්‍යාපනික වශයෙන් මෙන්ම ආධ්‍යාත්මික සවර්ධනයද අපේ රටට අත්‍යවශ්‍ය ය. මෙතෙක් කල් අපි අතින් යම් වරදක් අඩුපාඩුවක් සිදුවුණා නම් ඒවා නිවරැදි කර ගැනීමට සියලු දෙනාම කටයුතු කළ යුතුය. කුමන ආගමක් ඇදහුවත් තමන්ගේ ආගමට අනුව යහපත් ආකාරයෙන් ජීවත් වීමට සියලු දෙනාම සිතට ගන්නේනම් මේ වසර වඩාත් අර්ථවත් කරගත හැකිය. රටක රජයට පමණක් ‍සියලු දේ සිදු කළ නොහැකිය. ඒ සඳහා ජනතාවගේ සහ‍යෝගය ද රජයට අවශ්‍ය වේ.පසුගිය කාලය තුළ මත්ද්‍රව්‍ය භාවිතය සහ අපරාධ සම්බන්ධව සමාජයේ වැඩි වශයෙන් කතාබහට ලක්වී තිබුණි. නමුත් රජය නීතිරීති පැනවූ පමණින් මේ සියල්ල එක් රැයකින් තුරන් කිරීමට අපේක්ෂා කරනවා නම් එය ප්‍රායෝගික නැත. ඒ සඳහා මහජනතාවගේ සහයෝගය ද අත්‍යාවශ්‍ය වේ.දේශපාලනික වශයෙන් ගත්කල 2014 සුවිශේෂී වසරක් ලෙස හැඳින්විය හැකිය. මක්නිසාද යත් ප්‍රජාතන්ත්‍රවාදය අගය කරන ජනාධිපතිතුමා ප්‍රමුඛ වත්මන් රජය 2014 වසර මැතිවරණ වසරක් ලෙසද හඳුන්වා දී තිබේ. නිසි කල, නිසි පරිදි ජනතාවගේ ඡන්ද අයිතිය සුරක්ෂිත කරමින් මැතිවරණ පැවැත්වීමට පසුගිය කාලය පුරාම රජය කටයුතු කළේය. තමන්ගේ පක්ෂවල කඩාවැටීම සහ පරාජයන් විඳදරා ගැනීමට නොහැකි ඇතැම් පක්ෂ මැතිවරණවලට බිය වුවද ජනාධිපති මහින්ද රාජපක්ෂ මහතා ප්‍රමුඛ ශ්‍රී ලංකා නිදහස් පක්ෂය මැතිවරණවලට බිය නැත. දේශපාලන බංකොලොත්භාවයට පත්ව සිටින නිවරැදි නායකත්වයක් නොමැති විපක්ෂ දේශපාලන පක්ෂ කුමන ප්‍රකාශ කළත් තවමත් බහුතර ජනතාවක් සිටින්නේ ජනාධිපතිතුමාත් සමඟය. එතුමාගේ සංවර්ධන ක්‍රියාවලිය බහුතර ජනතාවක් අනුමත කරති. පසුගිය මැතිවරණවලින් එය මනාව තහවුරු වුණි. ඉදිරියට පවත්වන මැතිවරණවලදීත් එය වෙනසක් නොවනු ඇත.එදා රට සහ අද රට දෙස බැලුවහොත් අද සැබෑ වෙනසක් සෑම දෙනාටම දකින්නට තිබේ. යුද්ධය හේතුවෙන් අපේ රටේ විශාල ජනතාවක් රටට අහිමි වූවා මෙන්ම විශාල දේපළ ප්‍රමාණයක් ද විනාශ වී ගියේය. අහිමි වූ මිනිස් ජීවිත සියල්ල හැරෙන්නට‍ භෞතික සම්පත් සියල්ල දැන් රටට හිමිකර දී තිබේ. යුද්ධය නිමා වී කෙටි කලක් තුළ මෙවැනි දැවැන්ත සංවර්ධනයක් හිමිකර ගැනීමම ආශ්චර්යයකි. අද අධිවේගී මාර්ගයන්හි, ගුවන් පාලම්වල ගමන් කරන්නේ ශ්‍රී ලංකා නිදහස් පාක්ෂිකයන් පමණක් නොවේ. රජය විවේචනය කරමින්ම ඇතැම් දෙනා මේ මාර්ගයන්හි ඉතා ඉක්මනින් ගමන් කර තමන්ගේ කටයුතු පහසු කරගනිති.ඉස්සර කතාවට කීවේ කොළඹට කිරි ගමට කැකිරි කියාය. නමුත් මහින්ද චින්තනය නිසා කොළඹට පමණක් නොව අද ගමට ද කිරි ලබාදේ. සංවර්ධනය කරන්නේ කොළඹ පමණ කැයි කිසිඳු කෙනෙකුට චෝදනා කළ නො‍හැකිය. යුද්ධය හේතුවෙන් විනාශවී ගිය A9 මාර්ගය මෙන්ම උතුරු දුම්රිය මාර්ගයන්ද ශීඝ්‍රයෙන් නැවත වැඩිදියුණු කර ජනතා අවශ්‍යතා සපුරා දෙන්නට රජය ක්‍රියා කළේය. දකුණු ආසියාවේ ප්‍රධාන නාවික මධ්‍යස්ථානයක් වන කොළඹ වරාය සංවර්ධනය කිරීමත් සමඟ ලෝකයේ විශාලතම නෞකා කිසිදු අවහිරතාවකින් තොරව අපේ රටට සේන්දු වේ. එය අපේ රටේ ආර්ථිකයට බෙහෙවින් බලපාන්නකි. හම්බන්තොට වරායද මේ වනවිට සාර්ථකව මෙහෙයුම් කටයුතු සිදුකරන බව රජය ප්‍රකාශ කරයි.එසේම රටපුරා පවතින ප්‍රධාන මාර්ග සියල්ලම පාහේ කාපට් අතුරා සකස් කර ඇති අතර, අතුරු මාර්ගයන් හිද කොන්ක්‍රීට් හෝ ගල් කැට අතු‍රා ජනතාවට පහසුවෙන් ගමන් කළ හැකි පරිදි සකස් කර දී තිබේ. අද අපේ රටේ තිබෙන දැවැන්ත සංවර්ධනය හේතුවෙන් විදේශ ආයෝජන අවස්ථාද ඉහළ ගොස් ඇත. එසේම වසරකට ලක්ෂ ගණනින් අපේ රටට පැමිණෙන සංචාරකයන් ප්‍රමාණය හේතුවෙන් සංචාරක ව්‍යාපාරයේද ශීඝ්‍ර වර්ධනයක් දක්නට ලැබේ. එදා බෝඩ් ලෑලි ඔසවාගෙන කඳුළුගෑස් කමින් පෙළපාලි ගිය, උද්ඝෝෂණ කළ උපාධිධාරී සියල්ලන්ටම වාගේ මේ වනවිට රැකියා අවස්ථා උදාකර දීමට රජය පියවර ගෙන තිබේ. ඒ නිසා දැන් රට තුළ විරැකියා ගැටලුවක් නැත.පසුගිය රජයන් විසින් රාජ්‍ය ආයතන පෞද්ගලීකරණය කරමින් මේ රටේ රාජ්‍ය අංශය උකසට තැබුවද මහින්ද රාජපක්ෂ යුගයේදී කිසිඳු රාජ්‍ය ආයතනයක් පෞද්ගලීකරණය කළේ නැත. ඒ වෙනුවට රාජ්‍ය අංශයට අවශ්‍ය ප්‍රතිපාදන ලබාදෙමින් රාජ්‍ය අංශය ශකිත්මත් කරන්නට ක්‍රියා කළේය. සෑම අයවැයකදී මෙන්ම මෙවර අයවැයේදී රාජ්‍ය සේවකයන්ගේ වැටුප යම් ප්‍රමාණයකින් හෝ ඉහළ නංවන්නට ක්‍රියා කළේය. පසුගිය කාලයේදී ලෝක ආර්ථික අර්බුදය හමුවේ ලෝකයේ දැවැන්ත රටවල් පවා ආර්ථික වශයෙන් කඩාවැටෙද්දී කුඩා රටක් වුවද අපේ රටට නොසැලී සිටීමට හැකිවූයේ මනා කලමනාකාරීත්වයකින් ක්‍රියා කිරීම නිසාය.සිරිමාවෝ බණ්ඩාරනායක මැතිනියගේ පාලන යුගයේදී පැවැත්වූ නොබැඳි ජාතීන්ගේ සමුළුවට පසුව මෙරට පැවැත්වූ එකම ලෝක නායක සමුළුව වූයේ පසුගිය නොවැම්බර් මාසයේ පැවැත් වූ පොදුරාජ්‍ය මණ්ඩලීය රාජ්‍ය නායක සමුළුවයි. එවැනි රාජ්‍ය නායක සමුළුවක් මෙරට පැවැත්විය යුතු යැයි ජනාධිපතිතුමා එඩිතර තීරණයක් ගත්තේය. එතෙක් අපේ රටට විරුද්ධව යම් යම් ප්‍රකාශ ඉදිරිපත් කළ ජාත්‍යන්තර ජනතාව අපේ රටේ සැබෑ තත්ත්වය සියැසින්ම දැක සත්‍ය අවබෝධ කරත්තේය. එසේම යුද්ධයෙන් පසු කෙටි කාලයක් තුළ රට යම් ස්ථාවරත්වයකට ගෙන දැවැන්ත සංවර්ධනයක් සිදු කිරීම පිළිබඳව පොදුරාජ්‍ය මණ්ඩලයීය නායක සමුළුවට පැමිණි බොහෝ රාජ්‍ය නායකයෝ අගය කළහ.අපිට සිටින්නේ දක්ෂ එඩිතර රාජ්‍ය නායකයෙකි. එතුමාගේ විදේශ ප්‍රතිපත්තිය හේතුවෙන් මේ වනවිට ලෝකයේ බොහෝ රටවල් සමඟ සබඳතා ගොඩනඟා ගනිමින් අපේ රටට වාසි අත්කර ගැනීමට සමත් වී තිබේ.පොදුවේ ගත් කළ අද රටේ පවතින්නේ සාමකාමී වාතාවරණයකි. එදා මෙන් අද තැන තැන බෝම්බ පුපුරන්නේ නැත. රට තුළ වදකාගාර නැත. ටයර් සෑයවල් උඩ මිනිසුන් පිළිස්සෙන්නේ නැත. ඒ අඳුරු අතීතය අපි නැවත සිහිපත් කරන්නටවත් අකමැතිය. එතරම්ම ඒ අතීතය අතිශය කෲරතරය, බිහිසුණුය. එදා එවන් අඳුරු යුගයක් නිර්මාණය කළ ඇතැමුන්ම අද ජනාධිපතිතුමන්ගේ ප්‍රතිපත්ති, සංවර්ධන ක්‍රියාවලිය විවේචනය කිරීම හාස්‍යජනකය. ඔවුන්ට ඒවා අමතකව ගියද ජනතාවට තවමත් ඒවා අමතක නැත. අද ජනතාව ජනාධිපතිතුමා සමඟ ඒකාරාශි වී සිටින්නේ එතුමා පිළිබඳ විශ්වාසය තබාගෙනය.රුහුණේ ඉපිද සාමාන්‍ය මිනිසුන් අතරින් බිහි වූ මේ අසහාය නායකයා ජන හදවත් හොඳින් හඳුනන්නේය. ගොවිකම, අපේකම එතුමා කවදත් අගය කරන්නේ එතුමා ගැමියෙක් නිසාමය.මේ එළඹුණු නව වසර එතුමාට මෙන්ම සමස්ත ශ්‍රී ලාංකිකයන්ටම සුවිශේෂී වසරකි.ජනාධිපතිතුමන්ගේ පාලන කාලයේදී රට වේගයෙන් සංවර්ධනය කරා ගමන් කරමින් තිබේ. මෙම සංවර්ධනය තවදුරටත් ස්ථාවරව පවත්වා ගැනීමට නම් ඉදිරියේදී පැවැත්වීමට නියමිත පළාත් සභා මැතිවරණයෙන් එක්සත් ජනතා නිදහස් සන්ධානයේ ජයග්‍රහණය සහතික කිරීම රටට ආදරය කරන කොයිකාගේත් යුතුකමක් පමණක් නොව වගකීමක් බව පවසමින් උදාවන නව වසරේ ජනාධිපතිතුමාට මෙන්ම සමස්ත ශ්‍රී ලාංකිකයන්ට සෞභාග්‍ය සපිරි සුබ නව වසරක් වේවායි ඉතසිතින් ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>01</day>
    </date>
    <link>http://www.dinamina.lk/2014/01/01/_art.asp?fn=f1401015</link>
    <topic>පස් යට රහසේ සැතපුණුපිළිම නෙළා නැති විරුවෙක්</topic>
    <author>සී. දොඩාවත්ත</author>
    <content>මෙරට ජනමාධ්‍ය ක්ෂේත්‍රයේ සහ ජාතික පුනරුද ව්‍යාපාරයේ පුරෝගාමියකු වූ දිනමිණ නිර්මාතෘ එච්.එස්. පෙරේරා පිළිබඳ මෙන්ම ඔහුගෙන් පැවත එන්නන් පිළිබඳ මෙතෙක් යටපත්ව තිබූ තොරතුරු රැසක් හෙළි කෙරෙන ලිපි පෙළක් දිනමිණෙහි කොටස් වශයෙන් පළ විය. අද පළකෙරෙන්නේ එහි අවසාන කොටසයි.එච්.එස්. පෙරේරා ජීවතුන් අතර සිටියදීම ඔහුගේ විවිධ භූමිකාවන්හි සාර්ථකත්වය පිළිබඳ ඇගැයීම් ගණනාවක් ලැබී තිබිණි. සරසවි සඳරැසෙහි සාර්ථකත්වය පිළිබඳ මෙන්ම දිනමිණෙහි සාර්ථකත්වය පිළිබඳ අගය කිරීම් ද ඒ අතර විය.අනගාරික ධර්මපාලතුමාගෙන් එච්.එස්.පෙරේරා වෙත ලැබුණු ලිපිය ඒ සියලු අගය කිරීම් සංකේතාත්මකව හකුළුවා දක්වන ප්‍රකාශනයක් බඳුය. තම දැවැන්ත සමාජ ව්‍යාපාරයෙහි ප්‍රධාන සන්නිවේදන ව්‍යාපෘති සියල්ලම පාහේ එච්.එස්. පෙරේරාට භාර දීමට ධර්මපාල තුමා එමගින් යෝජනා කර තිබූ බැවිනි. එවැනි යෝජනාවක් ඉදිරිපත් වීමට ප්‍රධාන හේතුව එවකට එච්.එස්. පෙරේරා ප්‍රකට කළ මාධ්‍ය භූමිකාවෙහි සාර්ථකත්වය මිස අනෙකක් නොවේ.එහෙත් ඒ ඇරයුම පල දැරුවේ නැත. ඔවුහු දෙමඟක ගමන් කළහ.මේ ඇරයුම ලැබී දෙවසරකට පමණ පසු එච්.එස්. පෙරේරා රෝගී වෙයි. ඒ 1914 ජුනි 03 දාය. ඊට දින කිහිපයකට පෙර එච්.එස්. පෙරේරා වෙත මෙරට ජාතික ව්‍යාපාරයේ තවත් පුරෝගාමී ක්‍රියාකාරිකයකුව සිටි ඩබ්.ඒ. ද සිල්වාගෙන් ලැබුණු ලිපියක මෙසේ සඳහන්ව තිබිණි.“රට දැන් පිබිදීගෙන එයි. මෙම ව්‍යාපාරයේ මුල් ප්‍රකාශකයා වූ ඔබට සතුටක් දැනිය යුතු ය.”සමහර විට ඒ ඔහු තම ජීවිත කාලය තුළ ලැබූ අවසාන අගය කිරීම විය හැකිය. ඉන් මාස කිහිපයකට පසු ඔහු මෙලොවින් සමුගෙන ගියේය. 1914 දෙසැම්බර් 14 දා දිනමිණ පුවත්පත ඔහු සමුගෙන ගිය මොහොත වාර්තා කර තිබුණේ මෙසේය.‘මේ මහතාගේ මෘත ශරීරය 12 වන සෙනසුරාදා සවස 4 කනිසම් වෙලාවට ශොභමාන පෙට්ටියක බහා සුදු අශ්වයකු යොදන ලද රථයකින් බෑන්ඩ් තූර්ය සහිතව බොහෝ වැදගත් සමූහයා පිරිවරාගෙන කනත්තේ සොහොන් භූමියට පමුණුවා සියම් අමරපුර දෙනිකායෙන් විසිපස් නමක් පමණ මහා සංඝයා වහන්සේලා වැඩමවා ආගමේ කෘත්‍යයන් නිම කොට ආදාහන කෘත්‍යය කරන ලද්දේය.”එදා බොරැල්ල කනත්තේ ඔහු දවා හළු ‍ෙකාට ඒ නමින් ඉදි කළ ස්මාරකය අද වනවිට කිසිවකුගේ අවධානයට ලක්නොවී දිනෙන් දින එහි නටබුන් අතරට එක්වෙමින් තිබේ. මේ කෙබඳු ස්මාරකයක් දැයි නොදන්නා කනත්තේ සේවකයෝ ඒ වටා කුණු කසළ, සුන් බුන් රැස් කරති. ඉඳහිට පුළුස්සති.එය අදින් සියවසකට පමණ පෙර මෙරට සමාජ පුනරුදය සඳහා තීරණාත්මක මෙහෙවරක් ඉටුකළ මිනිසකු පිළිබඳ ලාංකික මතකයෙහි සංකේතයක් බඳුය.එච්. එස්. පෙරේරාගෙන් ඉටුවූ සමාජ දේශපාලන මෙහෙවරට සරිලන නිසි අගැයුමක් ලාංකික සමාජයෙන් ඔහු නොලද බව ඔහුගේ මුනුපුරකු වූ කේ.ජේ.ටී.එන්. ගුණවර්ධන මෙයින් දශක දෙකකට පමණ පෙර මෙසේ ලියා තිබිණි.“දැන් බෞද්ධ පුනරුදය යථාර්ථයක් බවට පත්වී ඇත. එ‍ෙහත් පසුගිය වකවානුවේ ජීවත් වූ මෙම යථාර්ථය සක්‍යතාවක් බවට පත් කිරීමට කැපවීම් කළ ආත්මාර්ථය නොතැකූ පුරෝගාමීන් ගැන කුමන කතාද? ඔවුහු තමන් මුහුණ පෑ පීඩාකාරී අවස්ථාවල අධිපතිත්වය පැවැත්වූ මර්දනකාරී බලවේගවලට මේ සියවස මුල් භාගයේදී නිර්භීතව මුහුණ දුන් අය වෙති”එවැනි මෙහෙවරක නිරත වූවන් අද “අඳුරෙහි” පසුවන නමුත් බෞද්ධ පුනරුදයෙහිලා ඔවුන් දැක්වූ දායකත්වය ඉතා වැදගත් බවද එම ලිපියේ වැඩිදුරටත් සඳහන්ව තිබේ.ඔහු එම අදහස වඩා තියුණු සාහිත්‍යමය භාෂාවකින් මෙසේද ලියයි.“ඔහු කැපවූ බෞද්ධ පත්තර කලාවේදියකු වශයෙන් තම යුගයේ අවශ්‍යතාවයේ ඉඩ ප්‍රස්ථාවන් සපුරා සමකාලීන ගරු බුහුමන් ලැබූ පුනරුදවාදීන්ට තමාගේ ආත්මාර්ථකාමිත්වයෙන් තොර සේවය ලබා දුන්නේය. ශ්‍රී ලංකාවේ බෞද්ධ පුනරුදයට ඔහු ලබා දුන් දායකත්වය හා ගත් උත්සාහය අප්‍රකාශිතය. ගයනු නොලැබීය. මා හැඟි සුසංගත ස්වර සංකලනයක් පරිසමාප්ත කිරීමට දායක වූ අඩු වශයෙන් වාදිත තතකට ඔහු සමාන විය.”ඔහුගේ ජීවිත කාලය තුළ කෙසේ වෙතත්, මරණින් මතු නව සියවසක් උදාවන විට ද පැවති තතු එසේය. ඊට හේතුව මීට පෙරද දැක්වූ පරිදි ඔහු සතු සමාජ බලය හා පවුල් බලය පිළිබඳ ගැටලුව විය හැකිය.විශේෂයෙන් ඔහුගේ පවුල් පසුබිමෙහි වූ එක් ගැටලුවක් එදා දිනමිණ දුටුවේ මෙසේය;“පෙරේරා මහතාගේ ගෝත්‍රනාමය පැවැත් වීමට සහ ලේ කෙනෙකු නොමැති වීම එම බන්ධු පරම්පරාවට මහත් සංවේගදායක කරුණක් විය හැකිය.”එදා ඒ මඟින් අවධානය යොමුකර ඇත්තේ ඔහුගේ පරපුර පවත්වාගෙන යාමට පිරිමි දරුවකු නොසිටීම ගැනය. එසේම ඔහුට පිරිමි සහෝදරයකු ද සිටියේ නැත. සමාජයීය ගැටලු හැරුණු විට එච්.එස්. පෙරේරා නාමයෙහි චිරස්ථිතිය අඩාළ කිරීමට එකල ඒ ගැටලුද බලපාන්නට ඇත.එහෙත් පිරිමියෙකුට නොදෙවෙනි ධෛර්යකින් හෙබි එච්.එස්. පෙරේරා මහත්මිය ඒ සියලු අභියෝගයන්ට මුහුණ දෙමින් තම දියණියන්ගේ අනාගතය තහවුරු කිරීමට වෙර දැරුවාය. ඒ සමඟ තම සැමියා පිළිබඳ මතකයද මතු අනාගතයට උරුම කර දීමට පියවර ගත්තාය.එතැන් සිට සියවසක් ගතවෙමින් තිබියදී ඒ මතකය යළි ගොඩනැගීමට හැකිවී ඇත්තේ ඇය එදා තමන්ට හැකි පමණින් ඒ යුතුකම ඉටු කළ බැවිනි.මෙහිදී නිතැතින්ම සිහිපත්වන නම් කිහිපයක් ද තිබේ. ඒ අතරින් කිසි දිනක අප එකිනෙකා හමුනොවූ කාල් ගුණවර්ණ හා එච්.එස්. පෙරේරාගේ මිනිපිරියක වන ඇන්ජලා මර්සි තියඩෝරා දැනට ජීවතුන් අතරෙහි නැත.මේ වන විට හැත්තෑ හතර හැවිරිදි වියෙහි පසුවන බර්නඩෙත් ෆ්රැන්සිස් ගුණවර්ධන හෙවත් තැන්න මහත්මිය ඉඳහිට තරමක අසනීපයෙන් පෙළෙමින් වුවද ඒ පැරණි මතකයන් අප මගින් යළි සමාජගත කිරීමට මහඟු මෙහෙවරක් ඉටු කළාය.වැදගත් ලිපිලේඛන කිහිපයක් විනාශ මුඛයට පත්ව ඇතත් මේ දක්වා ඒ උරුමය රැක ගැනීමෙන් ඇය ඇතුළු ඇගේ පවුලේ ඥාතීන් ඉටුකර ඇත්තේ රටක රාජ්‍ය ආයතනයකින් ඉටුවිය යුතු සමාජමෙහෙවරකි. ඒ සඳහා දායක වූ පිරිස බොහෝ ය. එම තොරතුරු හා ඒ තොරතුරු මත පදනම්ව නිරාවරණය කරගත් තවත් තොරතුරු ඇසුරෙන් සකස් කළ මෙම ලිපි පෙළ දිනමිණෙහි පළවෙද්දී ඊට පළවූ ප්‍රතිචාර මඟින් පැහැදිලි වූවේ තවමත් මේ සමාජයෙහි මිනිස්කම මුළුමනින් වඳවී නැති බවය. මිනිස් කමෙහි ගුණ සුවඳ සොයමින් නිහඬව ඒ මේ අත දිවෙන මුල්වැනි මිනිසුන් මේ සමාජය පතුළෙහි තවමත් සිටින බවය. මේ ලිපි පෙළ සඳහා ලැබුණු ප්‍රතිචාර ඊට දෙස් දෙයි. ඒ ප්‍රතිචාර දැක්වූ සැමටත්, මේ සඳහා උද පදව් කළ සැමටත් පින්!සමාප්තයි.dodawatta@gmail.com.</content>
  </post></root>