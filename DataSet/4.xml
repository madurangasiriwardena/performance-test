<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=f1002121</link>
    <topic>විපක්‍ෂයට අදවැලේ වැල් නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>පාර්ලිමේන්තුව විසුරුවා හැරීමෙන් පසු රට තුළ ඇති වී තිබෙන දේශපාලන වාතාවරණය, සරත් ෆොන්සේකා මහතා අත්අඩංගුවට ගැනීම දේශපාලන පළිගැනීමක් ද? නාගරික සංවර්ධන අමාත්‍යාංශය පසුගිය කාලයේ ඉටුකළ කාර්යභාරය හා තවත් කාලීන සිදුවීම් රැසක් පිළිබඳ අමාත්‍ය රෝහණ දිසානායක මහතා සමඟ සිදුකළ සංවාදයකි මේ.* පාර්ලිමේන්තුව විසුරුවා හැරීමත් සමඟ මහ මැතිවරණයේ උණුසුම වැඩිවෙමින් තිබෙනවා. මේ මැතිවරණයට මුහුණදීමට ආණ්ඩුවේ සැලැසුම් මොන වගේද?විශේෂයෙන් සැලැසුම් කරන්න දෙයක් නැහැ. අපිට ඉතාමත් පහසුවෙන් මේ මැතිවරණය ජයග්‍රහණය කරන්න පුළුවන්කමක් තිබෙනවා. ඒ පිළිබඳ අමුතුවෙන් කියන්න දෙයක් නැහැ. අරගෙන බලන්න පසු ගිය ජනාධිපතිවරණයේ ඡන්ද ප්‍රතිඵලය. ජනාධිපතිතුමා ඉතාමත් පහසුවෙන් 57% ඡන්ද ප්‍රතිශතයක් ලබා ගත්තා. විපක්ෂයේ ප්‍රධාන පක්ෂ සියල්ලම එකතු වෙලත් ලබා ගත්තේ 40% ඡන්ද ප්‍රතිශතයක් පමණයි. මේ ප්‍රතිඵලයට අනුව සලකා බැලුවත් ආණ්ඩු පක්ෂයට මන්ත්‍රී ධූර එකසිය තිහක් ලබාගන්න පුළුවන්.ඒත් ජනාධිපතිවරණයේ දී ලබාගත් ඡන්ද ප්‍රමාණයට වඩා ඡන්ද ප්‍රමාණයක් ආණ්ඩුවට ලබාගන්න පුළුවන්. ජයග්‍රාහි මැතිවරණයකට පස්සේ ඒ ආසන්නයේ දී තිබෙන ළඟ මැතිවරණයේ දී එම ජයග්‍රාහී පක්ෂයට පෙරටත් වඩා ඡන්ද ප්‍රමාණයක් ලබා ගන්න පුලුවන්කම තිබෙනවා.ඒක තමයි සාමාන්‍ය ස්වභාවය. මේ අනුව තමයි මම කියන්නේ ඉදිරි මහ මැතිවරණයේ දී තරඟයක් නැතිබව අපිට ජයග්‍රහණය කරන්න පුළුවන් කියලා.මේ වෙද්දි අපේ මූලික අරමුණ වෙලා තියෙන්නේ ජයග්‍රහණය විජයග්‍රහණයක් කර ගත හැකි තත්ත්වයක්. අපි දැන් මහන්සි ගන්නේ ඉදිරි මහ මැතිවරණයේදී 2/3 ඡන්ද ආසන ප්‍රමාණයක් ජයග්‍රහණය කිරීමයි.* විධායක ජනාධිපතිධූරය, පළාත් සභා බලය, පළාත් පාලන ආයතන බහුතරයක බලය තිබෙන්නේ එක්සත් ජනතා නිදහස් සන්ධානයටයි. එවැනි තත්ත්වයක් තිබිය දී පාර්ලිමේන්තුවේ බහුතර ජයග්‍රහණයකින් එහා ගිය තුනෙන් දෙකක බලයක් බලාපොරොත්තු වීමට හේතු මොනවාද?මෙවර මැතිවරණයෙන් තුනෙන් දෙකක බලයක් ලැබුණොත් විතරයි දැනට පවතින ව්‍යවස්ථාව මැතිවරණ ක්‍රමය සංශෝධනය කරලා අලුත් යුගයකට රට අරගෙන යන්න පුළුවන්කම ලැබෙන්නේ. ජනාධිපතිතුමා ඒ සඳහා තමයි 2/3 බලයක් ඉදිරි පාර්ලිමේන්තු මැතිවරණයේ දී බලාපොරොත්තු වෙන්නේ. මේ විදිහේ ප්‍රබල බලයක් නැතිව සුළු බහුතරයකින් බලය අරගෙන යද්දි පාලන කාලය අතරමඟදි නොයෙක් කුමන්ත්‍රණවලට බාධා කිරීම්වලට මුහුණදීමට සිදු වෙනවා. එහෙම වුණාම රටේ අනාගත දියුණුව අතරමඟ ඇනහිටීමක් වෙන්න පුළුවන්. ඒ නිසා තමයි සමස්ත ඡන්ද දායකයන්ගෙන් මම ඉල්ලා සිටින්නේ මේ හැම දෙයක් පිළිබඳවම හොඳින් කල්පනා කර බලා තමන්ගේ තීරණය ගන්න කියලයි.අපිට දැන් ඕනෑ කරන්නේ බේද භින්න වී ඇනකොටා ගැනීම නොව එකමුතු වී රට සංවර්ධනයට අතහිත දීමයි. ඒ සඳහා සියල්ලන් බුලත් කොළයට ඡන්දය දිය යුතුයි.* ඒත් මේ මැතිවරණ ක්‍රමය තුළ තුනෙන් දෙකක ආසන ප්‍රමාණයක් ලබා ගැනීම දුෂ්කරයි නේද?බොහෝ අය කරන්න බැහැ කියලා අත හැරිය දේවල් රාශියක් පසුගිය අවුරුදු හතරේදී අපි ඉෂ්ට කළා. යුද්ධය ජයග්‍රහණය කරන්න බැහැ කියලා කීවා. ඒත් යුද්ධය ජයගත්තා. ජනාධිපතිවරණය දිනන්න බැහැ ජනාධිපතිතුමාට අවාසියි කියලා රට පුරා කටකතා පැතිරුණා. ඒත් අන්තිමේ දී ජනාධිපතිතුමා ජයගත්තේ වැඩි ඡන්ද ලක්ෂ දහ අටකින්. මේ තරම් විශාල ඡන්ද ප්‍රමාණයක් ගන්න පුළුවන් වෙයි කියලා කවුද සිතුවේ. ඒත් අපිට ඒ අභියෝගයත් ජයග්‍රහණය කරන්න පුළුවන්. අපිට මේ පාර්ලිමේන්තු මැතිවරණයේ දී තුනෙන් දෙකක ආසන ප්‍රමාණයක් ලබාගන්න පුළුවන්. බලන්න බස්නාහිර පළාත් සභාව, දකුණු පළාත් සභාව, වයඹ පළාත් සභාව මේ හැම තැනදීම අපිට මේ තුනෙන් දෙකක බහුතර ආසන ප්‍රමාණයක් ලබා ගන්න පුළුවන් වුණා නම් පාර්ලිමේන්තු මැතිවරණයේ දී තුනෙන් දෙකක ආසන ප්‍රමාණයක් ලබා ගන්න බැරිකමක් නැහැ.* පසු ගිය ජනාධිපතිවරණයේ දී ජනාධිපතිතුමා ලැබූ ජයග්‍රහණය පිළිබඳ විපක්ෂය දිගින් දිගට ම ප්‍රශ්න කරනවා. ඔවුන් කියන්නේ ජනාධිපතිවරණ ඡන්ද ප්‍රතිඵලය පිළිගන්න බැහැ කියලා?ජනාධිපතිවරණය දිනයේ දී එක වැලිකැටයක තරම් හානියක් සිදු වුණේ නැහැ. එක් අංශු මාත්‍රයක තරම් හොරයක් බොරුවක් වංචාවක් වෙලා නැහැ. ජනාධිපතිවරණයේ දී ආණ්ඩුව ඉතාමත් සාධාරණ විදියට කටයුතු කලා කියලා මුළු රටම දන්නවා. මේක අපි විතරක් කියන දෙයක් නෙමෙයි. දෙස් විදෙස් මැතිවරණ නිරීක්ෂකයන් පවා මේ ඡන්ද ප්‍රතිඵලය සාධාරණයි කියලා තහවුරු කරලා තිබෙන්නේ. එහෙම තියෙද්දි ජනතා විමුක්ති පෙරමුණ සහ සරත් ෆොන්සේකා මහතා පමණයි මේ චෝදනාව එල්ල කරන්නේ. ෆොන්සේකා මහතාට සහයෝගය ලබාදුන් එජාප නායක රනිල් වික්‍රමසිංහ මහතාත් ප්‍රසිද්ධියේ මේ මැතිවරණ ප්‍රතිඵලය සාධාරණයි කියලා ප්‍රකාශ කළා. එහෙම තියෙද්දි කොහොමද ජනාධිපතිවරණ ප්‍රතිඵලය අසාධාරණයි කියලා කියන්නේ.ඡන්ද මධ්‍යස්ථානවල, ඡන්ද ගණන් කිරීමේ මධ්‍යස්ථානවල පක්ෂ විපක්ෂ මැතිවරණ නිරීක්ෂකයන් සිටියා. ඒත් මේ කිසිවෙකු එදා මේ ප්‍රතිඵල වැරදියි කියලා දූෂණය සිදුවුණා කියලා එකදු පැමිණිල්ලක්වත් කරලා නැහැ. එහෙම තියෙද්දි දැන් කොහොමද කියන්නේ ජනාධිපතිවරණ ප්‍රතිඵලය අසාධාරණයි කියලා.ජනාධිපතිවරණයක් නෙමෙයි ප්‍රාදේශීය සභා මැතිවරණයක් පැරදුණත් පැරදිච්ච කෙනා කියන්නේ හොර ඡන්දයක් මේක අසාධාරණ ඡන්දයක් කියලා. පරාජිතයාගේ පොදු ලක්ෂණයක් තමයි මැතිවරණ ප්‍රතිඵලය වැරැදියි හොරයක් වුණා කියන එක. මම අද තවත් අනාවැකියක් කියන්නම් ලබන මහ මැතිවරණයේ දී විපක්ෂය නැවතත් පරාජයක් ලබනවා. ඒ අන්ත පරාජය ලැබුවට පස්සෙත් මේ අය කියයි මහ මැතිවරණය දූෂිතයි කියලා.* පසුගිය ජනාධිපතිවරණයේ දී සරත් ෆොන්සේකා මහතා ලක්ෂ හතළිස් එකකට අධික ඡන්ද ප්‍රමාණයක් ලබා ගත්තා. මේ ආකාරයේ ජනතා ඡන්ද ප්‍රමාණයක් ලබාගත් ෆොන්සේකා මහතා අද හමුදා අත්අඩංගුවේ පසුවෙන්නේ. මේ තත්ත්වය දේශපාලන පලිගැනීමක් විදිහටයි විපක්ෂය කියන්නේ?‘කියන්නා කෙසේ කීවත් අසන්නා සිහි බුද්ධියෙන් ඇසිය යුතුයි’ කියලා කියමනක් තිබෙනවා. මෙතැනදිත් මට කියන්නෙ තියෙන්නේත් මේ දේම තමයි. සරත් ෆොන්සේකා මහතා අත්අඩංගුවට ගැනීමත් වර්තමාන දේශපාලන තත්ත්වයන් අතර සම්බන්ධයක් නැහැ.ෆොන්සේකා මහතා හමුදා අත්අඩංගුවට පත්වීමට සිදු වුණේ දේශපාලන හේතුවක් නිසා නෙමෙයි. ඔහු සේවය කළ හමුදාවේ විනය කඩකිරීම නිසයි. අභ්‍යන්තර පරීක්ෂණයකුයි මෙතැන සිදුවෙන්නේ. දේශපාලන කරුණු කාරණා මෙතැන නැහැ. ඒත් අද විපක්ෂය මේ තත්ත්වය දේශපාලන කරුණක් බවට පත් කරගෙන සිවිල් ජන සමාජය අවුල් කිරීමේ ප්‍රයත්නයක නියැලෙනවා. රටේ ස්ථාවර භාවය අපේක්‍ෂා කරන දේශපාලඥයකු විදියට රටට ආදරය කරන පුරවැසියකු ලෙස විපක්‍ෂයේ හැසිරීම අපිට පිළිගන්න බැහැ.* ඉදිරි මහ මැතිවරණයට නාම යෝජනා ලබාදීමේදී ශ්‍රීලනිපයේ පැරැන්නන් අතහැර අලුත් සාමාජිකයන්ට ප්‍රමුඛත්වය ලබාදීමේ තත්ත්වයක් ඇතැයි සමහරු චෝදනා කරනවා. ශ්‍රීලනිපයේ දිගු කාලීන සාමාජිකයකු විදිහට මේ තත්ත්වය ඔබ දකින්නේ කොහොමද?අද ශ්‍රීලනිපය ගැන අපිට නැති රුදාවක් එජාපයටත් අපෙන් අයින් වෙලා එජාපයට ගිය අයටත් තිබෙනවා. ඔය විදියේ තත්ත්වයක් ශ්‍රීලනිපයේ නැහැ. මහින්ද රාජපක්‍ෂ කියන්නේ දිවිහිමියෙන් අවුරුදු හතළිහක් ශ්‍රීලනිපය ආරක්ෂා කළ නායකයෙක්. එවැන්නෙක් කවදාවත් ශ්‍රීලනිපය නැතිවෙන විදිහට කටයුතු කරන්නේ නැහැ. ශ්‍රී ලනිපයට ස්වර්ණමය යුගයක් ඇති කළේ ජනාධිපතිතුමා කියන එක පක්‍ෂ විපක්ෂ සියලු දෙනා පිළිගන්න දෙයක්.අද ශ්‍රීලනිපය කියන්නේ සිංහල, දෙමළ, මුස්ලිම් සියලු දෙනා අතර පදනම් වූ දේශපාලන පක්‍ෂයක්. එවැනි දේශපාලන පක්ෂයක් තවදුරටත් ශක්තිමත් වීමට නවීකරණය වීමට අලුත් සාමාජිකයන් ක්‍රියාකාරිකයන් අවශ්‍යයි. එහෙම නැතිව සම්ප්‍රදායික සාමාජික ප්‍රමාණයකින් පමණක් පක්‍ෂයකට ඉදිරියට යන්න බැහැ.අද වෙද්දී ශ්‍රීලනිපයට අලුත් ආකර්ශනයක් ඇතිවෙලා තිබෙනවා. ඒ තත්ත්වයට ශ්‍රීලනිපයට අවශ්‍ය නායකත්වය ලබා දුන්නේ මහින්ද රාජපක්‍ෂ ජනාධිපතිතුමා විසිනුයි.* ඔබ මෙවර මහ මැතිවරණයට තරඟ කරන්නේ මාතලේ දිස්ත්‍රික්කයෙන්. මාතලේ දිස්ත්‍රික්කයේදී ඔබේ ජයග්‍රහණය පිළිබඳ මොන විදිහේ තක්සේරුවකද සිටින්නේ.මම හැමදාමත් මාතලේ දිස්ත්‍රික්කයේ ජනතාවත් සමඟ එකට කටයුතු කරන පුද්ගලයෙක්. ඒ නිසා මට ජයග්‍රහණය පිළිබඳව කිසිදු සැකයක් නැහැ. ජනතාව පක්‍ෂ විපක්‍ෂ බේදයකින් තොරව මට සහාය ලබා දෙනවා. ඒ ගැන මට කිසිම සැකයක් නැහැ. මොකද මම මනාපය ඉල්ලන්නේ වැඩක් නොකර නෙමෙයි.මාතලේ දිස්ත්‍රික්කයේ ජනතාවට සේවයක් කරලා.* ඔබ නාගරික සංවර්ධන ඇමැතිවරයා ලෙස දිගු කාලයක් සේවය කළා. එම කාලයේදී ඔබේ අමාත්‍යංශයෙන් සිදු වූ සේවය පිළිබඳව සෑහීමකට පත්විය හැකි ද?මම ඇමැතිවරයෙක් විදිහට සිදුකළ සේවය පිළිබඳව දැඩි ලෙස සතුටත් තෘප්තියටත් පත්වෙනවා. නාගරික සංවර්ධන කැබිනට් ඇමැති දිනේෂ් ගුණවර්ධන මහතා සමඟ සහයෝගයෙන් විශාල කාර්ය ප්‍රමාණයක් ඉෂ්ට කරන්න පුළුවන් වුණා. අද නාගරික යම්කිසි සංවර්ධනයක් සිදුවෙලා තිබෙනවා නම් ඒ අපේ මහන්සිය නිසා.විශේෂයෙන්ම නාගරික සංවර්ධන ප්‍රාදේශීය මට්ටමට ගෙනයාමට පුළුවන්කම ලැබුණේ පසුගිය අවුරුදු කිහිපයේදී යි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=f1002122</link>
    <topic/>
    <author>සටහන චන්දන ජයවීර ඡායාරූප සමන් ශ්‍රී වෙදගේ</author>
    <content>ධාවනය වන වාහනයේ කවුළුව තුළින් බලන විට වේගයෙන් පසුපසට ගමන් කරන ගොඩනැගිලි හා මිනිසුන් පෙනී නොපෙනී යයි. අපි ගිය මඟ ඔස්සේම ආපසු එමින් සිටියෙමු.රාත්‍රී අඳුර නිසා ඈතින් දිස්වන නෞකාවල පරිමාව සිතාගත හැක්කේ කුඹ ගසේ සිට පහළට වැටී ඇති විදුලි බුබුළුවල හැඩරුවෙන් පමණි. දොරගුළු ලෑ කාමරයේ සිට ඉවතට ගෙන ආ සිරකාරිය නැවත එය තුළට ගෙන යන මොහොතේ දී කියූ වදන් තවමත් සිත තුළ හොල්මන් කරයි. දීර්ඝ ගමනකදී කයට දැනෙන වෙහෙසට වැඩි වෙහෙසක් මනසට දැනේ.ඇයත් ඔහුත් ගාල්ල බන්ධනාගාරයේ කාන්තා අංශයේ හා පිරිමි අංශයේ නේවාසිකයන්ය. ඔවුන් දෙදෙනා මැදිරි දෙකක කොටු වී සිටින්නේ මල්ලිගේ මරණයේ සැකකරුවන් වූ නිසාවෙනි. ඔවුන්ගේ එකම පුතා මේ වන විට සිටින්නේ මළවුන් අතරය. ඔහු මළවුන් අතරට ගොස් ඇත්තේ ද බන්ධනාගාරයක් තුළදීමය. ඔවුන් සියලු දෙනා එකම නළුවක පාත්‍ර වර්ගයෝ ය.ගාල්ල කරන්දෙණියේ පදිංචිකාරියක වූ සුනීතා, රත්මලානට සංක්‍රමණය වන්නේ ඇඟලුම් කම්හලක අධීක්‍ෂිකාවක් ලෙස රැකියාවක් අපේක්‍ෂාවෙනි. නගරයේ ප්‍රසිද්ධ බාලිකා පාසලක ගණිත අංශයෙන් උසස් පෙළට පෙනී සිටි ඇගේ ප්‍රතිඵලය සරසවි වරම් ලැබීමට තරම් ප්‍රමාණවත් නොවූවත් ඇඟලුම් කම්හලේ රැකියාවට වුමනාවටත් වැඩියෙන් විය.නුහුරු නුපුරුදු පරිසරයක අතරමං වන ඇගේ සහයට ඉදිරිපත් වන්නේ මල්කාන්තී ය. මිතුරියගේ සහායෙන් සුනීතාට කර්මාන්තශාලාවක් අසලම නවාතැන්පළක් සොයාගත හැකි වේ.මදුරු දැල්සෑම සති අන්තයකම ගමේ යෑම වියදම් අධික කටයුත්තක් වූ නිසා එවැනි දිනවල මල්කාන්ති හමු වී කතාබස් කිරීම සුනීතා සිරිතක් කර ගත්තාය. ධම්මික, සුනීතට හමුවන්නේ එහිදීය. ඔහු, මල්කාන්තිගේ නවාතැන්පොළේ හිමිකාරියගේ බාල සොහොයුරාය. අනතුරුව ඔවුන් කෙටි කලකින්ම මවුපිය ආශීර්වාදයෙන් යුග දිවියට එළැඹෙයි.විවාහයෙන් පසු ධම්මික ද බිරිඳගේ මහගෙදර නේවාසිකයෙක් බවට පත්වේ. කරන්දෙණියේ පරිසරය, රත්මලානට බොහෝ වෙනස් ය. ධම්මිකගේ අත කැත්ත උදැල්ලට නුහුරු වුවත් ඔහු කෙටි කලකින්ම ගොවිතැනට හුරුවේ.ඔවුන්ට දරුවන් දෙදෙනෙක් ලැබුණු පසු සුනීතා සැමියාගේ ද කැමැත්ත පරිදි මැදපෙරදිග රටක ඇඟලුම් කම්හලක රැකියාවට යයි. ධම්මික සුනීතා ඉතිරි කර එවන මුදල් අරපිරිමැස්මෙන් යොදවා ගරාවැටෙමින් තිබුණු මහගෙදර අලුත්වැඩියා කරන්නට පටන් ගත්තේය. මේ වන විට සුනීතාගේ බාල සොහොයුරා වූ කමල් ද මහගෙදර ආසන්නයේම ගෙපැලක් කපා පැල්කොටයක් තනා ගත්තේය. ස්ථිර රැකියාවක් නොතිබුණු ඔහුට දරුවෙකුගේ වියදම් දරාගෙන නිවසක් ඉදිකිරීම අපහසු කටයුත්තක් විය.සුනීතා, සොහොයුරාගේ නිවසේ කටයුතුවලට ද උදව් කළේය. ඔහු ද සුළුවෙන් ඇරඹූ ව්‍යාපාර මගින් හිස ඔසවන්නට පටන් ගත්තේය. වසර පහක විදේශ රැකියාවට සමු දී සුනීතා අනූ හයේදී පමණ නැවත ලංකාවට පැමිණේ.දුක් මහන්සියෙන් ඉතිරි කර ගත් මුදල නිරපරාදේ වියදම් කිරීමට නොසිතූ ඇය දන්නා මැහුම් ගෙතුම් ගැන විශ්වාසය තබා මදුරු දැල් නිපදවීමේ කර්මාන්තයක් පටන් ගත්තේය. සුළුවෙන් පටන් ගත් ඔවුන්ගේ ව්‍යාපාරය සාර්ථක වන ලකුණු පෙනිණ. සුනීතාගේ අතින් නිමැවෙන මදුරු දැල් නගරයට ගෙන ගොස් අලෙවි කරන්නේ ධම්මික ය.සුනීතාගේ පුත් අමල් නිතරම බාප්පාගේ පස්සෙන් වැටී ඔහු යන එන තැන්වලට යයි. තමන්ට මත්පැන් වඩියක් තොලගා ගැනීමට අවශ්‍ය වූ විටෙක රහස් තිප්පළකට අමල් යැවීම ඔහුගේ සිරිතය. සුනීතා එවැනි කටයුතු සඳහා අමල් යොදවා ගන්නවාට කැමැති වූයේ නැත.සොහොයුරාගේ ඉදිකිරීම් කොන්ත්‍රාත් වැඩ සාර්ථක වෙත්ම ඔහුට දේශපාලන ක්ෂේත්‍රයේ හා පොලිසියේ ඉහළ තැන්වල යාළු මිත්‍රයින් වැඩිවන්නට විය. මේ නිසා ඔහු කෙමෙන් කෙමෙන් කිසිවෙක් මායිම් නොකරන බලවතෙක් බවට පත් විය.කෙටි කලකින්ම නෑනාවරුන් අතර වූ නොමනාපය වසන් කරන්නට නිවෙස් දෙක වෙන්කළ නොඋස් වූ තාප්පයට නොහැකි විය. සුනීතලා පදිංචි වී සිටින මහගෙදර අයිති ඉඩම පිහිටා ඇත්තේ ප්‍රධාන පාරට මායිම්වය. ගොඩ මඩ දෙකටම අයත් සරුසාර භූමියක පිහිටි එම දේපළට නොබෙදූ වී කුරුණි දොළහෙන් පංගු දෙකක් අයත් විය.සුනීතාට පිය උරුමයෙන් මහගෙදර උරුමය ලැබුණද එහි මුල් හිමිකරුවා වූ ඇගේ සීයා එම උරුමය කිසිවෙකුට ලියා තිබුණේ නැත. ඒ නිසා ඇයට ලැබී තිබුණේ භුක්තියට සවි වූ අයිතියකි. මිනිස් ජීවිත හතරක ඉරණම ඛේදජනක ලෙස වෙනස් කරන්නට එම උරුමය සමත් වේ යයි ඔවුන් කිසිවෙක් විශ්වාස කරන්නට නැත.අනපේක්‍ෂිත සිදුවීමක්”දවසක් පුතා යාලුවෙක්ගේ මෝටර් බයිසිකලයකින් ටවුමට යනකොට තවත් පුද්ගලයෙක් මාත් ඒ පැත්තට යන්නේ කියලා ඒකට නැගලා තියෙනවා. ටික දුරක් යනකොට එයා පුතාගෙන් බයිසිකලය ඉල්ලලා තියෙනවා. පුතා එයාට බයිසිකලය දෙන්න කැමති වෙලා නැහැ.”ඔවුන් දෙදෙනා බහින්බස් වන අතර අමල්ගේ පාලනයෙන් මිදෙන බයිසිකලය මාර්ගයෙන් ඉවතට පැන අසල වූ ඔරලෝසු කඩයක හැපේ.අලාභය ගෙවන පොරොන්දුව මත බයිසිකලය එතැන තබා පිටවී යයි. පුතා ගමන් කළ මෝටර් බයිසිකලය කඩයක හැපුණු බව සුළු මොහොතකින් ම සුනීතාට ද දැනගැනීමට ලැබේ.ඇය කඩහිමියා හමු වී ඔහු හා කතාබහ කරගෙන අලාභය පියවා දමා ප්‍රශ්නය සමථයකට පත් කර ගනී.”අපරාදෙනේ මුදලාලි ප්‍රශ්නය බේරුම් කර ගත්තේ, මූව පොලිසියට අරන් ගිහින් දෙකක් අන්නවන්නනේ තිබුණේ.”සිද්ධිය සැල වී එතැනට පැමිණි මල්ලිගේ මිතුරාගෙන් වෙළෙන්දාට උපදෙසක් ලැබෙයි. අලාභය පියවා සමථයකට පත්කර ගත් අත්වැරැද්දකට තමන්ට නැවත දඬුවම් කිරීම සඳහා යොදාගැනීමට සැරසෙනු අසා සිටින සුනීතාගේ පුතා ඔහු හා බහින්බස් වීමක පැටලේ.අනතුරුව අමල් කඩය තුළට ඇදගෙන යන මල්ලිගේ මිතුරා එහිදී ඔහුට පහර දෙනු ලබයි. නැවතත් එම ස්ථානයට පැමිණෙන සුනීතා සිය පුතාව ගෙදර එක්කගෙන යාමට සැරසෙයි. මේ අතර සුනීතාගේ සොහොයුරා විසින් නගරයේ රාජකාරී කරමින් සිටි පොලිස් නිලධාරීන් දෙදෙනෙක් කඩයක් තුළ පහරදීමක් සිදුවන බව දන්වා මෙම ස්ථානයට එවනු ලබයි.සොහොයුරාගේ ප්‍රශ්නය විසඳිය යුතු ආකාරය පිළිබඳව උපදෙස් ලබා පැමිණෙන මෙම නිලධාරීන් විසින් පහර කා මවත් සමඟ නිවෙස කරා යමින් සිටි අමල් නැවත පහරදීමකට ලක්කරනු ලබයි.අනපේක්‍ෂිත සිදුවීමෙන් කලබලයට පත්වන ඔහු තමා වටකොට ගෙන සිටි නිලධාරීන් දෙදෙනා ගසා දමා දිවයාමට සැරසෙයි. අමල් දිවයන දිශාවට පොලිස් නිලධාරීන් දෙදෙනා වෙඩි කිහිපයක් තැබූවද ඔහු එතැනින් නිරුපද්‍රිතව පැන යයි.ආපසු නිවෙසට පැමිණි සුනීතා සාලයේ පුටුවක වාඩිවී සිදුවූ දෙය ගැන කල්පනා කරන්නට පටන් ගත්තාය. ඇයට මල්ලිගේ බිරිඳ තාප්පය අසල වූ මල් පැළ කිහිපයකට සාත්තු කරන අතර වරින්වර තාප්පයෙන් පිටත බලා තොරතුරු විමසන බව පෙනෙන්නට විය. සුළු මොහොතකට පසු ඇගේ දරුවා නිවසට පැමිණියේය. ඔහු නිවසෙහි රැඳී සිටීම අවදානම් බව තේරුම් ගත් සුනීතා බත් ටිකක් කන්නට දී ඉදිරියේදී මුහුණ දිය යුතු ආකාරය පිළිබඳව උපදෙස් දෙමින් සිටියාය.සිහිය විකල් වීමඔහු කමින් සිටි බත්පත ඉවර කරන්නට ලැබුණේ නැත. හදිසියේ ඈතින් දර්ශනය වූයේ පොලිස් රාළහාමිලා දෙදෙනෙකුගේ රුවය. ඔවුන් දුටු මොහොතේම නැවත වරක් අමල් පැන දිව්වේය. මෙවර ද ඔවුන් අමල් සිටි දෙසට ගිනි බිඳිනු ලැබුවද අමල් නිරුපද්‍රිතව පළා යයි.එවර පොලිස් පොතේ රාළහාමිලා පැමිණි මෝටර් බයිසිකලයට අලාභහානි කළේ යයි චෝදනාවක් සුනීතාට විරුද්ධව පොලිස් පොතේ සටහන් වෙයි. ඒ බව ඇයට දැනගැනීමට ලැබෙන්නේ පසුදින නිවසට පැමිණෙන රාළහාමිලා ගෙනි.ජීප් රථය මිදුලේ නවතා මල්ලී හා කතාබහ කර පැමිණෙන ඔවුන් අනතුරුව සුනීතාගේ නිවස දෙසට ජීප් රථය ධාවනය කරනු ලබයි. මේ වන විට නිවසෙහි සිටින්නේ සුනීතා පමණය. ධම්මික දිවා ආහාරය සඳහා පිසීමට මාළු ගෙන ඒමට නගරයට ගොස් සිටි නිසා ඉදිරිපස දොර වසා ඇය සිටියේ පසුපස වූ කුස්සියට වී හොද්දට අවශ්‍ය මිරිස් අඹරමින්ය.නිලධාරීන් කිහිප වරක් ඇගේ නම කියා දොරට තට්ටු කළත් ඇය දොර විවෘත කළේ නැත. මඳ වේලාවක් තට්ටු කළ නමුත් සුනීතාගේ නිවසෙහි දොරවල් විවෘත නොවුණු නිසා නිලධාරීන් නැවතත් මල්ලීගේ නිවස කරා ගොස් යම් දෙයක් විමසයි. ඇය නිවසෙහි සිටින බව මල්ලී හඬ නඟා ඔවුනට දෙන පිළිතුර කුස්සියේ වූ සුනීතාට ද ඇසෙන්නට විය.මඳ වේලාවකට පසු සුනීතාගේ නිවසට ආපසු පැමිණි නිලධාරීන් ජනේලය බිඳ ඇතුළු වී ඉදිරිපස දොර විවෘත කර නිවසෙහි කාමර පිරික්සමින් කුස්සියට පැමිණෙන්නට විය. එහිදී ඇගේ අතින් අල්වා ගත් ඔවුන් පුතා නිවසෙහි නොමැති නිසා ප්‍රශ්න කිරීමට ඇය රැගෙන යා යුතු බව දැන්වීය. මෙවෙලෙහි සුනීතා නිර්දෝෂි තමන් අත්අඩංගුවට ගැනීමට ඉඩ දිය නොහැකි බව පවසමින් ඔවුන් සමඟ පොරබදන්නට විය. නිලධාරීන් දහතුන්දෙනෙක් එකතුව ඇය මෙල්ල කර ගැනීමට උත්සාහ කළහ.පොරබැදීම අවසන්ව ඇය ඔවුන්ගේ භාරයට පත් වන විට කුස්සියෙහි වූ බෝතල් රාක්ක සියල්ල පෙරළී තිබිණ. සුනීතාගේ ඇඳිවත ද ඉරී ගොස් තිබිණ.පොලිසියේදි ඇයට නිලධාරීන්ගේ සේවය බාධා කිරීමේ වරදට හා මෝටර් බයිසිකලයකට හානි කළ වරදට චෝදනා ගොනුකොට තිබිණි.එතැනදි ඒගොල්ලෝ මට බලකළා චෝදනාවලට අස්සන් කරන්නයි කියලා. පස්සේ ලොකු මහත්තයත් කියපු නිසා මම අස්සන් කළා.”ඉන්පසු ඈ බලන්නට සැමියා ද පොලිසියට පැමිණෙයි. එහිදී ඔවුන් ධම්මිකට දන්වා සිටින්නේ් ඇගේ සිහිය විකල් වී ඇති නිසා ඒ බව දන්වා අධිකරණයෙන් තීරණයක් ලබා ගත යුතු බවයි.පොලිසියේ ඉල්ලීම පරිදි අධිකරණය මානසික වෛද්‍යවරයෙක් වෙත ඇය ඉදිරිපත් කොට සුනීතාගේ මානසික තත්ත්වය පිළිබඳ වාර්තාවක් කැඳවයි. මාස ගණනකට පසු ලැබුණු වෛද්‍ය වාර්තාවෙන් කියවුණේ ඇය යහපත් මානසික තත්ත්වයකින් පසුවන බවය.ඉන්පසු ඇප දීමට විරුද්ධ වන්නේදැයි මහේස්ත්‍රාත්වරයා පොලිසියෙන් විමසා සිටියෙන් ඔවුන් තමන් ඊට විරුද්ධ නොවන බව අධිකරණයට දන්වා සිටියේය. ඒ අනුව සුනීතාට ඇප ලැබිණ.ඉන්පසු කිහිප අවස්ථාවකම දෙසොහොයුරන් අතර නැවත නැවතත් තරහ අමනාපකම් ඇතිවන්නට විය. මේ අතර ධම්මික නිවෙස්වලට යමින් මදුරු දැල් විකිණීමේ කටයුත්තෙහි යෙදී සිටින අතර එවැනි අවස්ථාවල ඔහු වාහනයට හැප්පවීමට කිහිප වරක්ම සුනීතාගේ මල්ලී උත්සාහ කළෙන් ධම්මික ජීවිතාරක්‍ෂාව පතා ඒ බව දන්වා පොලිසියේ පැමිණිල්ලක් කළේය.එම පැමිණිල්ල වැඩිදුර විභාග වන බවක් නොපෙනුණි. මල්ලිගෙන් ඔවුන් වෙත එල්ලවන අරියාදු වැඩිවන්නට විය. නැවත වරක් නෑනාවරුන් දෙදෙනා අතර කතාබහක් ඇතිවිය. පසුව මල්ලී ද එතැනට පැමිණියේය.අලවංගුවක් ද රැගෙන තාප්පයෙන් පැන සුනීතාගේ නිවසට ඇතුළුවුණු මල්ලී එල්ල කළ පළමු පහර වැදුණේ සුනීතාටය. ඇය සිහි නැතිව බිම ඇදවැටුණේය. ඉන්පසු සිදුවූ කිසි දෙයක් ඇයට මතක නැත.සැත්කමකට භාජනය වී දින පහකට පසු රෝහලින් නිවසට පැමිණෙන සුනීතාට දැනගැනීමට ලැබෙන්නේ කෝලාහලය අතරතුර දී මල්ලී මියගොස් ඇති බවත්, ඔහුගේ මිනීමරුමට සැකපිට ඇයගේ සැමියා වන ධම්මික සොයන බවත් ය. ඔවුන් දෙදෙනා නීතිඥයෙක් මාර්ගයෙන් පොලිසියට බාර විය.රාජ භූමියසුනීතාගේ පුතාට විරුද්ධවද චෝදනා කිහිපයක් ඉදිරිපත් වන නිසා ඔහු ද බන්ධනාගාරගත කෙරෙයි. රැඳී සිටි බන්ධනාගාරයෙන් වෙනත් බන්ධනාගාරයකට මාරු කෙරෙන ඔහු එම බන්ධනාගාරයේ සිරකරුවන් පිරිසක් හා එක්ව පැන යාමට දැරූ උත්සාහය කෙළවර වන්නේ ඔහුගේ මරණයෙනි.පොලිසියට භාරවුණු සුනීතා මිනීමැරුම් චෝදනා මත බන්ධනාගාර ගතකෙරෙයි.අප අසා සිටියේ මේ සිදුවීම ගැන සුනීතාට කියන්නට ඇති දේ පමණි. මිනීමැරුම් නඩුවේ අනෙකුත් පාර්ශ්ව සමඟ කතාකරන්නට ඉඩ ලැබුණේ නම් ඔවුන් මේ සිදුවීම් ගැන අන් යමක් කියනු ඇත.මේ සියල්ල සාවදානව ගැඹුරින් විමසා අධිකරණයට පැහැදිලි තීරණයකට එළැඹෙනු ඇත. වී කුරුණි දෙකක උරුමය සොයා ගිය ගමන මිනිස් ජීවිත දෙකක් බිළිගෙන තවත් ජීවිත ගණනාවකට ඛේදජනක ඉරණමක් අත්කර දී ඇත.ඇයට සමු දෙන මොහොතේ ජීවත්ව සිටින ඇගේ අනික් දරුවා ඇය බැලීමට නොපැමිණෙන්නේ ඇයිදැයි මම විමසා සිටියෙමි.”පොලිසිය, උසාවිය මේවා රාජ භූමි. මම දරුවට කියලා තියෙන්නේ අපේ ඉරණම මොන විදිහකට විසඳුණත් අපිව බලන්න ඔයා කිසි දවසක මේ රාජ භූමිවලට පය තියන්න එපා කියලයි.ඇගේ එම වදන් කිසි දිනෙක අමතක කළ නොහැකි ලෙස මගේ මනසෙහි ද තැන්පත් විය.මෙහි සියලු නම් ගම් මනංකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී විජේසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූතිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=f1002123</link>
    <topic>දේශපාලනයටඑක්වීම ගැනහිතා බලනවා</topic>
    <author>මනෝලි සුබසිංහ ඡායාරූපය සමන්ත වීරසිරි</author>
    <content>මහින්ද රාජපක්ෂ ජනපතිගේ ජයග්‍රහණය විජයග්‍රහණයක් බවට පත් කරන්නට ගම් නියම්ගම් ඇවිදිමින් කලාකරුවෝ සුවිශේෂී කාර්යභාරයක් ඉටු කළ හ. අති විශාල ජනවරමකින් මේ ලැබුණු හත් වසරක පාලන සමය තුළ එතුමා ඉදිරියේ ඇති අභියෝග සහ කලාවේ ප්‍රවර්ධනය උදෙසා ජනපති දුන් ප්‍රතිඥා ගැන කතා කරන්නට ‘දිනමිණ’ සමඟ මෙසේ එක් වූයේ: දෙස් විදෙස් සම්මානලාභී චිත්‍රපට අධ්‍යක්‍ෂ සෝමරත්න දිසානායක මහතායි.* ජනාධිපතිතුමාගේ ජයග්‍රහණය නිකම්ම නිකම් ජයග්‍රහණයක් නොව නිසැකයෙන්ම අති විශිෂ්ට ජයක් වන බවට කලාකරුවන් තුළ අති විශාල විශ්වාසයක් තිබුණා. එවැනි ප්‍රබල විශ්වාසයක් ගොඩ නැඟෙන්නට බලපෑ සාධක මොනවාද ?කලාකරුවන් දේශපාලනය කතා කළ පළමු අවස්ථාව මෙය නොවෙයි. 1994 දී අපි කතා කළා. 1999 දී කතා කළා. ඒ වගේම 2004 දී 2005 දී වේදිකාවට නැග්ගා. මේ හැම වතාවකදීම කලාකරුවෝ හැටියට අපි කළේ යුතුකමක්. රටට කිසියම් අනතුරක සේයාවක් දැනෙන විට සහෘද ජනතාව දැනුවත් කිරීමේ වැඩපිළිවෙළක අපි හැමදාමත් යෙදී හිටියා. හැමදාමත් අපි කතා කළ කණ්ඩායම ජයග්‍රහණය කළා. මේ හැම අවස්ථාවකදීම අපි දැක්කා ජනතාව කලාකරුවන් කෙරෙහි කිසියම් විශ්වාසයක් තබා තිබෙන බව. අපි කියන දේ රටේ මිනිස්සු පිළිගන්නවා කියලා අපට දැනුණා. මෙවරත් අපි කතා කළ දේ ගැන ජනතාව විශ්වාසය තබා තියෙනවා.නමුත් මේ නාගරික ප්‍රධාන නගර අතරේ එක්තරා විදියක මේ අය මවා පාපු කතා බහක් සහ කට කතා ව්‍යාපාරයක් තිබුණා. අපි එකත් දැනගෙන හිටියා. හැබැයි ඒක මේ නගර කිහිපයකට පමණක් සීමා වූ එකක්.ගමට ගිය විට එහෙම තත්ත්වයක් නැති බව අපට පැහැදිලිව පෙනෙන්නට තිබුණා. ඒ නිසා අපට මේ ජයග්‍රහණය ගැන කිසිම සැකයක් තිබුණේ නෑ. අපට තිබුණේ ජයග්‍රහණයේ පරතරය කොතරම්ද කියන එකයි.ඇත්තටම අපට කියන්න සංතෝෂයි; අපි හිතුවාටත් වඩා ජයග්‍රහණයේ පරතරය වැඩි වී තිබෙනවා. ඒ පරතරය වැඩි වීම ගැන අපි ඉතාම නිහතමානීව, ආඩම්බර වෙනවා; අපි සතුටු වෙන්නේ ජනාධිපතිතුමා ජයග්‍රහණය කළා කියලා විතරක් නෙවි. මේ රට පත් වෙන්න ගිය මහා විනාශයකින් රට බේරා ගත්තා කියන ආඩම්බරයත් අපට තියෙනවා.* කලාකරුවන් මෙලෙස ජනාධිපතිතුමා වටා එක් රොක් වූයේ කිසියම් මතු බලාපොරොත්තු ඇතිවද ?ඔව් ; හැබැයි ඒ කලාවේ සුබ අනාගතයක් යන පොදු අරමුණක් ඇතිවයි. ජනාධිපතිතුමා මැතිවරණයට ඉදිරිපත් වන්නට පෙර කලාකරුවන් සමඟ කතා කළා. එහිදී අපි එතුමාට කියා සිටියේ අපේ ක්‍ෂේත්‍රයට අදාළ කලාව, රස වින්දනය, සංස්කෘතික සාරධර්ම, දේශීය අනන්‍යතාවය පිළිබඳ අපට ප්‍රශ්න තිබෙනවා. අපට ඔබතුමාගේ පසු ගිය අවුරුදු හතරක කාලය තුළත් ප්‍රශ්න නොතිබුණා නෙමෙයි. ඒ නොවිසඳුණු සහ විසඳන්නට තිබෙන ප්‍රශ්නවලට එතුමාගේ අදහස මොකක්ද සහ එතුමාගේ වැඩපිළිවෙළ මොකක්ද කියන එක දැන ගෙන ප්‍රතිඥාාවක් ඇතිවයි අපි ගියේ.ඇත්තටම අපි දන්නවා 77 ඉඳලා මේ දක්වා කාලය ඇතුළත මේ රටේ විශාල සංස්කෘතික පරිහානියක් තියෙනවා. කලා රසවින්දනයේ පරිහානියක් තියෙනවා. සාරධර්මවලට හානියක් වෙලා තියෙනවා. ඒ වගේම දේශීය අනන්‍යතාවය ක්‍රම ක්‍රමයෙන් පරම්පරාවෙන් පරම්පරාවට ඈත් වෙනවා. මේ තත්ත්වයන්ට නිසි පිළියම් 77 න් පස්සේ ලැබී නැහැ. අපි ඒ චෝදනාව මහින්ද රාජපක්ෂ ජනාධිපතිතුමාගේ පසුගිය අවුරුදු හතරක පාලන යුගයටත් දානවා. ඒ පසුගිය අවුරුදු හතර තුළත් අපේ මේ ප්‍රශ්න වලට නිසි විසඳුම් ලැබුණේ නැහැ.එතුමා මේවාට විසඳුම් දීමට උත්සහ කළත් රටේ තිබූ ත්‍රස්තවාදය නිසා සංස්කෘතික සාරධර්ම විතරක් නෙවී අපේ රටේ අනෙකුත් සංවර්ධන කටයුතු මේ කිසි දෙයක් කරන්න බැරිව තිබුණේ. කලාකරුවන් පමණක් නොව මුළු රටේම ජනතාව 2005 මැතිවරණයේදී කියා සිටියේ අනෙකුත් ප්‍රශ්න විසඳන්නට කලින් මේ රටේ තිබෙන අමානුෂික කාලකණ්ණි ත්‍රස්තවාදී අර්බුදය නවත්වන්න කියන කාරණයයි. එනිසා සංස්කෘතික, සාරධර්ම පිරිහීමට, පසුගිය අවුරුදු හතර ඇතුළත එතුමාට සම්පූර්ණ විසඳුමක් ගෙන එන්නට බැරි වීම ගැන එතුමාට සමාවක් තිබුණා. නමුත් ඉදිරි කාලවලදී නම් එතුමාට සමාවක් නැහැ.අපි ඉතාම සතුටින් කියනවා; එතුමා අපට ප්‍රතිඥාවක් දුන්නා; රට සංවර්ධනය කිරීමේ අනෙකුත් කටයුතු අතරේ කලාව, සංස්කෘතිය, සාරධර්ම අපේකම වැනි දේවල් සංවර්ධනය කිරීමත් එතුමාගේ පළමු ඉලක්ක අතරේ තිබෙන බව. ඒ වගේම ජනාධිපතිතුමා අපට පොරොන්දු වුණා; සංස්කෘතික නියාමක කොමිසමක් පත් කරන්නටත්. කලාකරුවන් වේදිකාවට නැග්ගේ ඒ ප්‍රතිඥාවන් අරගෙනයි.* මේ රටේ අති විශාල බහුතරයක් ජනාධිපතිතුමා කෙරෙහි විශ්වාසය තැබුවා. ඒ විශ්වාසය හමුවේ ජනාධිපතිතුමාට ඇති අභියෝග කවරේ ද ?එතුමා ඉදිරියේ අභියෝග රාශියක් තියෙනවා. මේ මොහොතේ එතුමාට අනතුරු ඇඟවීමක් කරනවා. ඒ තමයි එතුමාට උපදෙස් දීමට එතුමාට සමීපව සිටින ඇතැම් අය බොහෝ වෙලාවට එහෙම කරලා තියෙන්නේ තමන්ගේ පුද්ගලික වාසි අපේක්ෂාවෙන් මිසක් පොදුවේ රට ගැන හිතලා නෙමෙයි. අපි එතුමාට අවධාරණයෙන් කියනවා; එතුමාගේ වටේ ඉන්න අයගෙන් පරිස්සම් වෙන්න කියලා. තමන් උපදෙස් ගන්නේ් කාගෙන්ද ? උපදෙස් ගන්න අයගේ පසුබිම කුමක් ද ? එතුමාට සමීප වී ඉන්න අයගේ පරමාර්ථය කුමක් ද ? මෙන්න මේ කරුණු හඳුනා ගෙන ජනාධිපතිතුමා කටයුතු කළ යුතු වෙනවා. සමහර වෙලාවට හොඳ උපදෙස් තියෙන පුද්ගලයන් නිහඬව පැත්තකට වෙලා ඉන්න පුළුවන්. ඔවුන් ජනාධිපතිතුමා පසු පස්සේ ගිහින් තනතුරු ඉල්ලා සිටින්නේ නැහැ. ඒ පිරිස ජනාධිපතිතුමා විසින් මැනැවින් හඳුනාගත යුතුයි.මෙය කලාවට විතරක් නෙවී සියලු අංශවලටම පොදු වූ සත්‍යයක්. සමහර විට එතුමා වටා සිටින පාර්ලිමේන්තු කණ්ඩායම, ඇමැති මණ්ඩලය විය හැකියි. ඇත්තටම ජනාධිපතිවරණයේ දී විපක්ෂය විසින් එල්ල කළ චෝදනාවලට වගකිව යුත්තේ ජනාධිපතිතුමා නෙමෙයි. නමුත් රට චෝදනා කරන්නේ ජනාධිපතිතුමාට යි.දැන් එතුමාට තව අවුරුදු හතකට බලය ලැබී තිබෙනවා. ළඟදීම පාර්ලිමේන්තු මැතිවරණයක් තියෙනවා. මේ මැතිවරණයේදී ප්‍රශ්න හඳුනාගෙන බැහැර කළ යුත්තන්බැහැර කර සුදුස්සන් සමීප කර ගැනීමට එතුමා ඉදිරියේ ඇති විශාලම අභියෝගය යි.ඒ වගේම එතුමාට තිබෙන තවත් අභියෝගයක් වන්නේ ඇමැති මණ්ඩලය අඩු කිරීම. මම හිතනවා එතුමා ඒකත් ඉටු කරාවි. දැනට පාර්ලිමේන්තුවේ සිටින්නේ ඇමැතිවරු විතරනේ. මන්ත්‍රීවරු නැහැනේ. ඇත්තටම එය වෙනස් කළ යුතුමයි. එළැඹෙන පාර්ලිමේන්තු මැතිවරණයේ දී ඒ ප්‍රශ්නෙන් එතුමා ලිහිල් වෙයි කියා මට හිතෙනවා.* රටක නායකයකු පත් කර ගැනීමේදී දේශපාලන පරිණතභාවය වැදගත් සාධකයක් බව මෙවර මැතිවරණයේ දී මහින්ද රාජපක්ෂ මැතිතුමා ප්‍රායෝගිකව ඔප්පු කර තිබෙනවා. මෙම ජයග්‍රහණයෙන් ඔප්පු වන්නේ අහසින් පහත් වූවත් දේශපාලන ක්‍ෂේත්‍රයේදී ජනතාව ප්‍රතික්ෂේප කරන බව නොවෙයිද ?දේශපාලන පරිණත බව යනුවෙන් මම අදහස් කරන්නේ පක්ෂයේ සාමාජිකත්වය අර ගෙන එක තැන අවුරුදු ගණනක් පල්වෙවී ඉන්න එක නෙමෙයි. මොන ක්‍ෂේත්‍රයක නියැළුණත් ඕනෑම කෙනෙකුට මේ රටේ දේශපාලන දර්ශනය පිළිබඳ කිසියම් අවබෝධයක් තිබිය යුතුයි. කලාකරුවෙක් හෝ වේවා අධ්‍යාපනඥයකු හෝ වේවා ඉංජිනේරුවරයකු හෝ වේවා නීතිඥයකු හෝ වේවා මේ රටේ පුරවැසියන් හැටියට මේ රට ගැන, මේ සමාජය ගැන අවබෝධයක් තිබෙන රටේ ප්‍රශ්න තේරුම් ගත හැකි මානසික මට්ටමක සිටිය යුතුයි. ඒ සඳහා අවශ්‍ය වෙන්නේ පක්ෂයේ සාමාජිකත්වය පරණ වීම නෙමෙයි.මහින්ද රාජපක්ෂ ජනාධිපතිතුමා කියන්නේ මේ හැම අතින්ම සම්පූර්ණ කෙනෙක්. එතුමාට හැම පැත්තෙන්ම ඒ පරිණත බව තිබුණා. එතුමා මේ සමාජය තේරුම් ගත්ත පුද්ගලයෙක්. එතුමා මේ රටේ දේශපාලනය තේරුම් ගත්ත පුද්ගලයෙක්. එතුමාට දේශපාලන පළපුරුද්ද තිබුණා. නමුත් එතුමාට අභියෝගයක් වන්නට ඉදිරිපත් වූ විපක්ෂයේ පාක්ෂිකයා මේ මුකුත්ම නැති පුද්ගලයෙක්. එතුමාට තිබුණේ යුද පුහුණුව පමණයි. යුද පුහුණුව තිබූ පමණින්ම රටක නායකයකු වන්නට බැහැ. ඔහු හොඳ හමුදා සෙබලෙක්. ඒ ගෞරවය අපි සම්පූර්ණයෙන්ම ඔහුට දෙනවා. නමුත් මේ රටේ මිනිස්සු පිළිගෙන තිබුණා; දැන ගෙන තිබුණා; රටක නායකත්වය බාර දෙන්නට එපමණක් පමණක් සුදුසු නොවන බව.* ජනාධිපතිවරණයේ ප්‍රතිඵල දූෂිත වූවක් යැයි පවසමින් විපක්ෂයේ විවිධ කණ්ඩායම් විවිධ උද්ඝෝෂණ, මාධ්‍ය සාකච්ඡා පවත්වනවා. මෙය දූෂිත ප්‍රතිඵලයක්. පිළිගන්නට එපා යැයි ඔවුන් මෙලෙස ප්‍රබල ලෙස ජනතාවට බලපෑම් කරන්නේ ඇයි ?ඒක විහිළුවක්. හරියට පුංචි කාලේ ළමයි සෙල්ලම් කරන විට පැරදුණු කණ්ඩායම පරාජය බාර ගන්නේ නැතිව අනේ ඔයාලා හොර කළා, මමයි දිනුම් කියන කතාව වගෙයි. අන්න ඒ කියවන එකයි සරත් ෆොන්සේකා මහත්තයා ගේ ප්‍රකාශයයි අතරේ වෙනසක් මම දකින්නේ නැහැ. දැන් ඔය හැම කණ්ඩායමක්ම කෑ ගහනවා මැතිවරණයේ දූෂිත වංචා එමටයි කියලා. හැබැයි මේ එක්කෙනෙකුටවත් සාක්ෂි ඇතිව එකක්වත් ඔප්පු කර ගන්න පුළුවන්කම ලැබී නැහැ. මැතිවරණ කොමසාරිස් ගැන දූෂමාන ආරංචි පැතිරෙව්වා, එදා එතුමාගේ මුහුණ හොඳ නැහැ කියලා. නමුත් එතුමා ගැන පැතිරී තිබූ කට කතා බොරු බවට එතුමාම ප්‍රකාශයක් කළා.ඒ වගේම කිසිම ඡන්ද මධ්‍යස්ථානයක් ඡන්ද දූෂිත බවට කිසිදු තොරතුරක් වාර්තා වී නැහැ. සාමාන්‍ය සුළු සිදුවීම් තිබුණා. සුළු සිදුවීම් නැත්තේ කොහේද ? පොළකට ගියත් සුළු සුළු අඬ දබර වෙනවා. සංගීත සංදර්ශනයකට ගියත් තියෙනවා. සිනමා ශාලාවකට ගියත් එහෙමයි. මේ සිදුවීම් නැති තැනක් නැහැ. එනිසා මේ මැතිවරණ සමයේදී පුංචි පුංචි සිද්ධි ඇති වුණා. විපක්ෂයේ කණ්ඩායම් පතුරුවන කට කතාවල කිසිදු සත්‍ය පදනමක් නැහැ. පරාජය බාර ගැනීමට තරම් නිහතමානී වීමට මහත්මා ගති නැති නිසා කතන්දර හදනවා.මේවා ඇත්තටම විහිළු විතරයි. ඔය දෙන්නෙක් තුන් දෙනෙක් පිළි ගත්තේ නැති වුණාට මුළු රටම සහ මුළු ලෝකෙම මෙම මැතිවරණ ප්‍රතිඵල ඉතාම නිවැරැදි වූවක් බවට පිළිගෙන තියෙනවා.* සරත් ෆොන්සේකාගේ අන්ත පරාජයත් සමග විපක්ෂ නායක රනිල් වික්‍රමසිංහගේ පක්ෂ නායකත්වය නැවතත් ස්ථිර වීමේ පදනම වැටී තිබෙනවා. දිනුවත් පැරදුණත් රනිල්ම මිස එක්සත් ජාතික පක්ෂයට වෙනත් විකල්පයක් නැද්ද ?මේ මැතිවරණයේ දී ජයග්‍රහකයන් තුන් දෙනෙක් මම නම් කරනවා. පරාජිතයන් තුන් දෙනෙකුත් නම් කරනවා. මහින්ද රාජපක්ෂ මහතා අති විශිෂ්ට ජයග්‍රහණයක් ලැබුවණේ. මම කියනවා රනිල් වික්‍රමසිංහ මහත්තයත් දිනුම් කියලා. එතුමාට වුවමනා වුණා; විරුද්ධ පක්ෂයේ ප්‍රධානියා මම. ඔය කවුරුත් දැම්මත් වැඩක් නැහැ. එනිසා මට තව අවුරදු ගණනාවක් විරුද්ධ පක්ෂයේ නායකයා විදියට ඉන්න පුළුවන්. එතුමා ජයග්‍රහණය කළා. ආර්. සම්බන්ධනුත් එක්තරා විදියකින් ජයග්‍රහණයක් කළා. මොකද එතුමාට ඕනෑ වුණා මේ ඊළාම් සංකල්පය මේ රටේ තියෙනවා කියලා මුළු ලෝකෙටම පෙන්වන්න. එක්තරා විදියක අපේ මිනිසුත් වැඩිය හිතන්නේ නැතිව සම්බන්ධන් සමග ඊළාම් සංකල්පයට එකතු වු කණ්ඩායම්වලට ඡන්දය දීමේ වරද ඒකයි. අද ඔහු ජාත්‍යන්තරයට පෙන්වන්නේ දªකුණේත් කණ්ඩායමක් ඉන්න බවයි. ඒ නිසා ඔහුත් දිනුම්.පරාජිතයෝ හැටියට සලකන්නේ, ෆොන්සේකා මහත්තයා කොහොමත් පරාදයිනේ. රණවිරුවකු හැටියට තිබූ ගෞරවය, වීරයෙක් හැටියට තිබූ ගෞරවය ඔක්කොම නැතිව දැන් පරාජිතයකු සහ දේශද්‍රෝහියකු හැටියටනේ එතුමාගේ විශ්‍රාම කාලය ඉදිරියට ගත කරන්න වෙන්නේ. එතුමා පරාදයි. ජනතා විමුක්ති පෙරමුණට කිසියම් විදියක දේශප්‍රේමී ප්‍රතිපත්ති මාලාවක් තිබුණනේ. අපි වුණත් ජවිපෙ ට කැමැත්තෙන් හිටියනේ.නමුත් තමන් පසු පස හිටි දේශප්‍රේමී තරුණ කණ්ඩායම් උගතුන් වියතුන් කලාකරුවන් ඒ වගේම විශ්වවිද්‍යාල ශිෂ්‍යයන් විශාල පිරිසක් මේ රටට ආදරය නිසා ජවිපෙත් එක්ක එකතු වෙලා හිටියා. මේ සියලු දෙනාම පාවා දීමක් මේ මැතිවරණයේදී ඔවුන් කළා. මීට පසුව ඔවුන්ට මේ රටේ දේශපාලන ප්‍රාණයක් නැහැ. එනිසා ඔවුනුත් පරාදයි. අනෙක් පරාජිතයා තමයි මංගල සමරවීර මහත්තයා. එතුමාටත් දේශපාලන අනාගතයක් නැහැ. රවුෆ් හකීම් මහත්තයා ගැන කියන්න තියෙන්නේ එතුමා පරාදත් නැහැ; දිනලත් නැහැ. එතුමා හැම තිස්සෙම දෙපැත්තට පැන පැන තමන්ට වාසියක් අර ගෙන තමන්ගේ කණ්ඩායමත් අර ගෙන එගොඩ මෙගොඩ වෙවී ඉන්න කෙනානේ. එයා හිටපු තැන තාම ඉන්නවා.* මෙවර ජනාධිපතිවරණයේදී ජනපතිට සහය දක්වන්නට එක්වූ කලාකරුවන් අතරින් කිහිප දෙනෙක්ම මෙවර මහ මැතිවරණයේ දී තරග වදින්නට සූදානම් වීමේ කසු කුසුවක් මේ දිනවල පැතිරෙනවා. ඒ නම් ලැයිස්තුවේ ඔබේ නමත් කියැවෙනවා.සාමාන්‍යයෙන් දේශපාලන වේදිකාවේ අපි කතා කළ අයුරු මාධ්‍ය බලාගෙන හිටියා. ඒ නිසා ඒ වේදිකාවේ ප්‍රබල හඬවල් කිහිපයක් දිහා මාධ්‍ය සහ රටේ ජනතාව බලාගෙන ඉන්නවා. ඔවුන් අපි හැසිරුණු සහ ප්‍රකාශ කළ අදහස් මත මෙවැනි පුද්ගලයෝ සුදුසුයි කියලා අනුමාන කරන බවක් පෙනෙනවා. එහෙම සැක කරලා සමහරු අපෙන් ප්‍රශ්නත් කළා. ඇත්තටම මම පිළිතුරු දුන්නේ එහෙම බලාපොරොත්තුවක් ස්ථිර නිගමනයක් නැති බවයි.නමුත් මාධ්‍යයට සහ ජනතාවට සැක උපදින්නට සාධාරණ හේතු තියෙනවා. මම පෞද්ගලිකව මා ගැන කියන්නම්. මේ කාරණාව සම්බන්ධයෙන් පුද්ගලික ගිවිස ගැනීමක් හෝ බලාපොරොත්තුවක් නැහැ. නමුත් මම මේ රටට ආදරය කරන කලාකරුවකු පුරවැසියකු විදියට මගෙන් මේ රටට වෙන්න ඕනෑ යුතුකම් තියෙනවා. දැනටමත් මම කලාකරුවකු හැටියට කිසියම් සේවයක් කරනවා. සෘජු දේශපාලනයට එක්වීමෙන් මීට වඩා සේවයක් කරන්නට හැකියාව හා පුළුවන්කම තියෙනවා නම් මම ඒ ගැන හිතා බලනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>12</day>
    </date>
    <link>http://www.dinamina.lk/2010/02/12/_art.asp?fn=f1002124</link>
    <topic>ශ්‍රී ලංකාව ආසියාවේ ආශ්චර්ය බවට පත් කරන්න හම්බන්තොට ජනතාව සමඟ මම ඇප කැප වෙනවා</topic>
    <author/>
    <content>ඉදිරියේ දී පැවැත්වෙන මහ මැතිවරණය සඳහා එක්සත් ජනතා නිදහස් සන්ධානයෙන් හම්බන්තොට දිස්ත්‍රික්කයට තරග කරන මහින්ද රාජපක්ෂ ජනාධිපතිතුමාගේ ජ්‍යෙෂ්ඨ පුත් නාමල් රාජපක්ෂ මහතා ඊයේ (11 වැනිදා) පෙරවරු 7.06 යෙඳුණු සුබ මොහොතින් තංගල්ල ‘කාල්ටන්’ නිවෙසේදී සිය මැතිවරණ කටයුතු තම පියා සහ මවගේ ආශීර්වාදයෙන් අරඹනු ලැබීය.මෙම සටහන නාමල් රාජපක්ෂ මහතාගේ දේශපාලන ජීවිතය ආරම්භය නිමිත්තෙනි.ශ්‍රී ලංකාවේ අප සියලුදෙනාටම මහත් අභිමානවත් ජාතියක් ලෙස ආඩම්බරකාර ජාතියක් ලෙස ලෝකය හමුවේ කටයුතු කරන්නට අද අපට අවස්ථාව ලැබී තියෙනවා.එදා තමුන්නාන්සේලා ලාබාලම මන්ත්‍රීවරයා විදිහට පාර්ලිමේන්තුවට පත් කරගත් නායකයා තමුන්නාන්සේලා විසින් මේ රටේ කැබිනට් අමාත්‍යවරයෙක් විදිහට පත් කරගත් නායකයා ඒ වගේම විපක්ෂනායකවරයෙක්, අග්‍රාමාත්‍යවරයා විතරක් නෙවේ නූතන දේශපාලන ඉතිහාසය තුළ මේ මාතෘ භූමිය එක්සේසත් කරපු එකම රාජ්‍ය නායකයා බිහි කළේ තමුන්නාන්සේලා කියන එක මුළු මහත් රටටම ආඩම්බරයෙන් කිවයුතුයි.මගේ ජීවිතයේ පාසල් කාලය ආරම්භ වුනේ තංගල්ලේ හම්බන්තොට දිස්ත්‍රික්කයෙන්. කාල්ටන් පෙර පාසලේ පෙර පාසල් අධ්‍යාපනය හදාරලා, ශාන්ත තෝමස් විද්‍යාලයේ උසස් අධ්‍යාපන හදාරලා, ඊට පස්සේ නීති විද්‍යාල අධ්‍යාපනය හදාරලා නීතිඥයෙක් විදිහට සේවය කරන්න ඉන්න කාල සීමාවක් තුළ තමයි මම මේ දේශපාලන වේදිකාවට නඟින්නේ.මම එදා දේශපාලනය කරන්න මගේ අම්මගෙනුයි, තාත්තගෙනුයි අවසර ඉල්ලපු වෙලාවේ ඒ දෙපළ මට එක අවවාදයක් දුන්නා. ඒ තමයි ඊට කලින් අධ්‍යාපනය අවසන් කරන්න. අධ්‍යාපනය අවසන් කරලා තමන්ගේ දෙපයින් හිට ගන්න පුළුවන් තරුණයෙක් බවට පත්වෙලා මේ මාතෘ භූමියේ වගකීම භාරගන්න පුළුවන් තරුණයෙක් විදිහට එන්න කියලා.එදා අපි පාසල් ක්‍රීඩා සමාජ ආරම්භ කරලා මේ හම්බන්තොට දිස්ත්‍රික්කයේ ජීවත්වන තරුණ තරුණියන්ගේ ක්‍රීඩා හැකියාවන් දියුණු කරන්න කටයුතු කළා. ඊට පස්සේ මේ මාතෘ භූමිය තුළ ජීවත්වන සියලුම ජාතීන්ට අයත් තරුණ තරුණියන් එක් කරලා මේ රටේ සංවර්ධනයට ඔවුන්ගේ දායකත්වය ලබාගැනීමේ අරමුණින් තමයි අපි තාරුණ්‍යට හෙටක් වැඩසටහන ආරම්භ කළේ. ඉන් ඔබ්බට ගිහිල්ලා පසුගිය මැතිවරණය කාලයේ නිල් බලකාය ආරම්භ කළා.විශේෂයෙන්ම අපේ දෙමාපියන් ජනාධිපතිතුමාගේ ජයග්‍රහණය තහවුරු කරනකොට නිල් බලකායේ තරුණ තරුණියන්ටත් ජනාධිපතිතුමාගේ ජයග්‍රහණය විජයග්‍රහණයක් කිරීමට අවශ්‍ය සහය ලබාදෙන්න හැකි වුණා.මම මගේ පෙර පාසල් අධ්‍යාපනය මුලින්ම ආරම්භ කළේ මගේ මෑණියන්ගේ සෙවණේ. ඒ පිළිබඳ මම ආඩම්බර වෙනවා. අද ශශ්‍රී ලංකාව තුළ මගේ දේශපාලන ජීවිතයේ දේශපාලන ගුරුවරයා විදිහට එදා මගේ අම්මා අ, ආ ඉගැන්නුවා වගේ මගේ දේශපාලන ජීවිතයේ දේශපාලනයේ අ, ආ යනු මගේ පියාගෙන් ඉගෙන ගන්න ලැබීම මහත් වාසනාවක් විදිහට සළකනවා. මම දේශපාලනය කරන්නද කියල ප්‍රශ්ණය මම මගේ පියාගෙන් ඇහුවම එතුමා මගෙන් ප්‍රශ්ණයක් ඇහුවා.නාමල් ඔබ ජනතාව අතරට යන්න සූදානම්ද, ඔබ ජනතාවගෙන් ඉගෙන ගන්න සූදානම්ද, ඔබ ජනතාවට සේවය කරන්න සූදානම් ද කියලා එතුමා මගෙන් ඇහුවා.තරුණ තරුණියන් විදිහට මේ මාතෘ භූමිය පය ගහලා ජීවත්වන ජනතාවක් විදිහට ජනතාව අතර ජීවත්වන ජාතියක් හැටියට අපි සියලුදෙනාම එකට අත්වැල් බැඳගෙන මේ මාතෘ භූමිය ගොඩනගන්න යන ගමනට අපේ දායකත්වය ලබා දෙන්න ඕන.එදා මේ රටේ ඒකීයත්වය වෙනුවෙන් ත්‍රස්තවාදීන් සමඟ තරුණ තරුණියන් දහස් ගණනක් සටන් වදිනකොට මගේ අම්මයි තාත්තයි මගේ සහෝදරයව නාවික හමුදාවට දීලා මේ මාතෘ භූමියේ ඒකීයත්වය ආරක්ෂා කරන්න කටයුතු කළා. අද මම මේ දේශපාලන ජීවිතය ආරම්භ කරනවා.දේශපාලන වේදිකාවට නඟිනවා විතරක් නොවේ, අද මා දකින්නේ මගේ පියා සහ මෑණියන් විසින් මා ජනතාවට භාරදෙන්නා වූ දිනයක් විදිහටයි.ජනාධිපතිතුමනි, මා පොරොන්දු වෙනවා. අපගේ දිස්ත්‍රික්කයේ ජ්‍යෙෂ්ඨ දේශපාලන නායකයින් ඉන්නවා. මේ ශ්‍රී ලංකාව ආසියාවේ ආශ්චර්ය බවට පත්කරන්න කටයුතු කරනකොට, මේ හම්බන්තොට දිස්ත්‍රික්කයේ ජනතාව සමඟ එක්ව ඒ උදෙසා කැපවෙනවා කියන එක මතක් කරනවා.මම හිතන්නේ මේ ගම හදන්න මේ මාතෘ භූමිය සංවර්ධනය කරන්න මේ මාතෘ භූමිය ආසියාවේ ආශ්චර්යක් වගේම මේ හම්බන්තොට දිස්ත්‍රික්කය ද ශශ්‍රී ලංකාවේ විශ්මයක් බවට පත්කරන්න තමුන්නාන්සේලා මා සමඟ අත්වැල් බැඳගනියි කියලා මම විශ්වාස කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n1002132</link>
    <topic>මූලික හිමිකම් පෙත්සම විභාගයට ගැනීමට අධිකරණයෙන් අවසර</topic>
    <author>නෙල්කා මැදගෙදර</author>
    <content>ජෙනරාල් සරත් ෆොන්සේකා මහතා අත්අඩංගුවට ගැනීම සහ රඳවා තබා ගැනීමට එරෙහිව ඉදිරිපත් කළ මූලික අයිතිවාසිකම් පෙත්සම විභාග කිරීමට ශ්‍රේෂ්ඨාධිකරණය ඊයේ (12) අවසර දුන්නේ ය.ෆොන්සේකා මහතා අත්අඩංගුවට ගෙන රඳවා තබා ගැනීමෙන් ආණ්ඩු ක්‍රම ව්‍යවස්ථාවෙහි 11, 12 (2), 13 (1), 13 (2) යන ව්‍යවස්ථා මගින් සහතික කර ඇති මූලික අයිතිවාසිකම් උල්ලංඝනය විය හැකිය යන පදනම මත මේ පෙත්සම විභාගයට ගැනීමට තීරණය කැරිණි. දැනට නාවික හමුදා මූලස්ථානයෙහි රඳවා සිටින සරත් ෆොන්සේකා මහතා වෙනත් ස්ථානයකට රැගෙන නොයන බවට නීතිපතිවරයා මෙහිදී සහතික විය.සරත් ෆොන්සේකා මහතාට අවශ්‍ය වෛද්‍ය ප්‍රතිකාර, සහ වෙනත් පහසුකම් ලබා දීමට ද නීතිපතිවරයා එකඟත්වය පළ කෙළේ ය. අනෝමා ෆොන්සේකා මහත්මිය සහ ජනාධිපති නීතිඥ විජේදාස රාජපක්‍ෂ මහතාට දැනටමත් ෆොන්සේකා මහතා බැලීමට අවසර දී ඇති අතර නීතිමය කටයුතු සම්බන්ධයෙන් කටයුතු කිරීම සඳහා නීතිඥවරයකුට සහ සමාදාන විනිශ්චයකාර වරයකුට ජෙනරාල් ෆොන්සේකා මහතා බැලීමට යාම සඳහා අවස්ථාව දීමට ද නීතිපතිවරයා එකඟත්වය පළ කෙළේ ය.මේ පෙත්සම සම්බන්ධ නොතිසි නීතිපතිවරයාට ලැබුණේ පෙර දිනයේ දී බව සඳහන් විය. තෙවන වගඋත්තරකරු හට නොතිසි මෙතෙක් ලැබී නැතැයි නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් එස්. රාජරත්නම් මහතා සඳහන් කෙළේ ය. පෙත්සම සම්බන්ධ විරෝධතා ඇතොත් සති 4 කදී ඉදිරිපත්කරන ලෙස වගඋත්තරකරුවන්ට නියම කරන ලදී.ෆොන්සේකා මහතා මුදා හරින ලෙස නියෝග කරන ලෙස පෙත්සමෙන් ඉල්ලා ඇති අතුරු නියෝගය සලකා බැලීම සහ පෙත්සම විභාගය ඇරඹීම පෙබරවාරි මස 23 සිදු කිරීමට නියම විය.අනෝමා ෆොන්සේකා, නීතිඥ ශාමිලා ෆොන්සේකා සහ ජෙනරාල් සරත් ෆොන්සේකා විසින් මේ පෙත්සම ඉදිරිපත් කැර තිබිණි.යුද හමුදාපති ලුතිනන් ජෙනරාල් ජගත් ජයසූරිය, මේජර් ජෙනරාල් සුමිත් මානවඩු, ආරක්‍ෂක අමාත්‍යාංශ ලේකම් ගෝඨාභය රාජපක්‍ෂ, බ්‍රිගේඩියර් ෂ;ජ්සිරි සහ නීතිපතිවරයා පෙත්සම මගින් වගඋත්තරකරුවන් කොට තිබිණි.අගවිනිසුරු අශෝක ද සිල්වා, ශිරාණි තිලකවර්ධන සහ චන්ද්‍රා ඒකනායක යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවන ලදී.පෙත්සම කැඳවූ අවස්ථාවේ දී නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් සංජේ රාජරත්නම් මහතා කියා සිටියේ මේ පෙත්සම සම්බන්ධයෙන් තමන් මූලික විරෝධතා 2ක් ඉදිරිපත් කරන බවයි. එනම්1. පෙත්සම නිසි පරිදි සකස්කර නොතිබීම.2. පළමුවැනි පෙත්සම්කාරිය වන අනෝමා ෆොන්සේකා මහත්මියට පෙත්සම ඉදිරිපත් කිරීමට නීතිමය අයිතියක් නොමැති වීම යන්නය.කරුණු සලකා බැලූ ශ්‍රේෂ්ඨාධිකරණය එම මූලික විරෝධතා දෙක ප්‍රතික්ෂේප කෙළේ ය.අනතුරුව පෙත්සම සම්බන්ධයෙන් කරුණු ඉදිරිපත් කිරීම සඳහා ජනාධිපති නීතිඥ ෂිබ්ලි අසීස් මහතාට අවස්ථාව දෙන ලදී.ෆොන්සේකා මහතා අත් අඩංගුවට ගැනීම සහ මුලින්ම නීති විරෝධි බවට ඒ මහතා කරුණු ඉදිරිපත් කෙළේ ය. යුද හමුදා පනත අනුව යුද හමුදා නීතියට යටත් වන්නේ යුද හමුදා සෙබළුන් සහ යුද හමුදා නිලධාරීන් පමණි. යුද හමුදාවට විනය පිළිබඳ නියෝග දෙන හමුදාපතිවරයා යුද හමුදා නීතියට යටත් නොවේ. එසේම ආරක්‍ෂක මාණ්ඩලික ප්‍රධානී තනතුර පරිපාලනමය තනතුරක් වේ. එබැවින් නිත්‍ය හමුදා සේවයෙන් විශ්‍රාම ලැබුවෙක් මෙන්ම යුද හමුදාපති ධුරයෙහි කටයුතු කළ ෆොන්සේකා මහතා යුද හමුදා නීතියට යටත් නොවෙන බව ජනාධිපති නීතිඥ අසීස් මහතා කීය.යුද හමුදා විනය නීති අනුව ජ්‍යෙෂ්ඨ නිලධාරියකු ස්පර්ශ කිරීමට හෝ කණිෂ්ඨ නිලධාරියකුට නොහැකිය. යුද හමුදා කණිෂ්ඨ නිලධාරීන් විසින් ෆොන්සේකා මහතා අත් අඩංගුවට ගෙන රැගෙන යාම නීති විරෝධී බව ඒ මහතා තව දුරටත් කීය.ජ්‍යෙෂ්ඨ හමුදා නිලධාරියකු බීමතින් වියරු ලෙස හැසිරෙයි නම් එවිට ගන්නා ක්‍රියාමාර්ගය කුමක්දැයි අග විනිසුරුවරයා මෙහිදී ප්‍රශ්න කෙළේ ය.බඳු අවස්ථා සඳහා විශේෂ ප්‍රතිපාදන ඇතැයි ජනාධිපති නීතිඥවරයා කීය.ෆොන්සේකා මහතා අත්අඩංගුවට ගන්නා අවස්ථාවේදී චෝදනා මොනවා දැයි යන්න ඉදිරිපත් කැර නැතැයි කී ජනාධිපති නීතිඥවරයා චෝදනා ඇත්නම් ඒවා මේ අවස්ථාවේ දී අධිකරණයට ඉදිරිපත් කරන ලෙස නීතිපතිවරයා ගෙන් ඉල්ලා සිටියේ ය.මහිදී නියෝජ්‍ය සොලිසිටර් ජෙනරාල් වරයා සඳහන් කෙළේ ෆොන්සේකා මහතා අත්අඩංගුවට ගත් හේතු ඔහුට ඉදිරිපත් කළ බවයි. චෝදනා සැකසීමට අවශ්‍ය සාක්කිකරුවන්ගේ ප්‍රකාශ දැනට සටහන් කර ගනිමින් සිටිනා බව ඒ මහතා කීය. යුද හමුදාපතිවරයා ලෙස සහ ආරක්‍ෂක මාණ්ඩලික ප්‍රධානී ලෙස කටයුතු කළ අවස්ථාවලදී ෆොන්සේකා මහතා කර ඇති වැරැදි සම්බන්ධයෙන් චෝදනා සකස් කරන බව ඒ මහතා කීය.යුද හමුදා නිලධාරියකු විශ්‍රාම ගොස් මාස 6 ක් ඉක්ම යන තෙක් යුද හමුදා නීතියට යටත්වන බව කී නියෝජ්‍ය සොලිසිටර් වරයා ෆොන්සේකා මහතා සම්බන්ධයෙන් ද එම නීතිය අනුව කටයුතු කරන බව කීය. එසේම ෆොන්සේකා මහතාට අවශ්‍ය වෛද්‍ය පහසුකම් සළසා ඇතැයි ද හෙතෙම මෙහිදී කීය. ජනාධිපති නීතිඥ ෂිබ්ලි අසීස් මහතා සමඟ ජනාධිපති නීතිඥ විජේදාස රාජපක්‍ෂ සහ උපුල් ජයසූරිය, රොනල්ඩ් පෙරේරා, ක්‍රිෂ්මාල් වර්ණසූරිය යන නීතිවේදීහු පෙත්සම වෙනුවෙන් පෙනී සිටියහ.වගඋත්තර කාර මේජර් ජෙනරාල් මානවඩු වෙනුවෙන් ජනාධිපති නීතිඥ එස්. එල්. ගුණසේකර මහතා ද, බ්‍රිගේඩියර් විජේසිරි වෙනුවෙන් නීතිඥ සංජීව ජයවර්ධන මහතා ද පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n1002133</link>
    <topic>මාධ්‍යවේදී එක්නැලිගොඩසැඟවී සිටින බවට සැක</topic>
    <author/>
    <content>‘ඊ.නිව්ස්’ වෙබ් අඩවියේ සේවය කරමින් සිටියදී අතුරුදන් වූ බව පැවසෙන මාධ්‍යවේදී ප්‍රගීත් එක්නැලිගොඩ සැඟවී සිටින බවට කරුණු අනාවරණය වෙමින් තිබේ.ඒ අනුව ප්‍රගීත් එක්නැලිගොඩ මහතා ජනාධිපතිවරණය පැවැත්වුණු දින කිහිපය තුළ දඹුල්ල ප්‍රදේශයේ පදිංචි ඉනාමළුවේ රාජා’ නම් පුද්ගලයාගේ නිවෙසේ පදිංචිව සිට ඇත. ඔහු 1971 ජනතා විමුක්ති පෙරමුණ විසින් මෙහෙයවූ කැරැල්ලට ද සම්බන්ධ අයෙකි.අනතුරුව මීට සතියකට පමණ පෙර මහරගම අමරදාස නැමැත්තෙකුට අයත් දඹුල්ලේ පිහිටි පොහොර, ඇට හා බීජ වර්ග අලෙවි කෙරෙන වෙළෙඳ සලට තවත් අයකු සමග පැමිණ ඇත. තවද මාධ්‍යයට සම්බන්ධ අයකුවන සිරිපාල කඳුමුල්ල නැමැත්තා හමුවීමට පැමිණි බවට ද කරුණු අනාවරණය වී ඇත. මීට දින දෙකතුනකට පෙර එක්නැලිගොඩ මාතලේ වහකෝට්ටේ ප්‍රදේශයේ පිහිටි දේවස්ථානයක ලැගුම් ගෙන සිටින බවට ආරංචි ලැබී තිබේ.මේ අනුව ඔහු සිටින ස්ථාන මාරු කරමින් කුමන හෝ හේතුවක් මත සැඟවී සිටින අතර එය අතුරුදන්වීමක් නොවන බව කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n1002134</link>
    <topic>ආහාර විස වීමෙන්මාතලේ කලාපයේපාසල් 3ක 81ක් රෝහලේ</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>මාතලේ අධ්‍යාපන කලාපයේ පාසල් තුනක ප්‍රාථමික අංශයේ සිසුනට ලබාදුන් ආහාර විසවීමෙන් එක් සිසුවියක මිය ගොස් තවත් සිසු සිසුවියන් 81දෙනකු ප්‍රතිකාර සඳහා මාතලේ මූලික රෝහල වෙත ඇතුළත් කරනු ලැබ ඇත.මාතලේ බුද්ධඝෝෂ, කවටයාමුණ මහා විදුහල හා දොඹවෙල ශ්‍රී රාහුල යන පාසල් සඳහා ලබාදුන් ආහාර මෙලෙම විස වී ඇති අතර ඉන් බුද්ධඝෝෂ විදුහලේ ඉගෙනුම ලබන කවිෂ්කා ධනංජනී ගමගේ (10) නැමති දැරිය මෙලෙස මියගොස් තිබේ.පාසල් ළමුන් සඳහා ආහාර ලබාදීමේ වැඩසටහන යටතේ මාතලේ දිස්ත්‍රික්කයේ පාසල් 92ක් සඳහා මෙලෙස ආහාර ලබාදීම සිදුකරන අතර ආහාර විෂවීම සිදුවූ පාසල් සඳහා එකම සැපයුම්කරුවකු විසින් ආහාර සැපයීම සිදුකැර ඇතැයි මාතලේ කලාප අධ්‍යාපන කාර්යාලය පවසයි.ප්‍රාථමික අංශ සිසුන් සඳහා මේ සැපයුම්කරු පෙරේදා (11) දිනයේ නූඩ්ල්ස් සමඟ බිත්තර ලබා දී ඇති අතර එම ආහාර විසවී ඇති බවට සැක කෙරේ. උණ, වමනය, හිසේකැක්කුම, පාචනය, ලේ පාචනය ආදී රෝග ලක්ෂණ මෙහිදී හඳුනාගෙන ඇතැයි මාතලේ මූලික රෝහලේ වෛද්‍ය අධිකාරි ඩබ්ලිව්. එස්. කුමාරවංශ මහතා පැවැසීය.මේ අතර සිද්ධියෙන් මියගිය දැරිය රෝහල් ගතකරන විටත් මියගොස් සිටි බැව් කුමාරවංශ මහතා කීය. සිද්ධියෙන් රෝහල් ගත කළ අයගෙන් වැඩි දෙනකු සිසුවියන් බවත් ඔවුන් සියල්ලෝම වයස අවුරුදු දහය හා ඊට අඩුවයස්වල සිසුවියන් බවත් ඒ මහතා පැවැසීය.මේ අතර මියගිය දැරියගේ සහෝදරියක්ද සිද්ධියෙන් රෝහල් ගතකැර ඇත.අදාළ විදුහල්හි ආහාර සැපයුම්කරු වහා ඉවත්කරන ලෙසත් සිද්ධිය සම්බන්ධයෙන් විධිමත් පරීක්ෂණයක් පවත්වන ලෙසත් මධ්‍යම පළාත් අධ්‍යාපන ඇමැති හා ප්‍රධාන ඇමැති සරත් ඒකනායක මහතා අධ්‍යාපන බලධාරීන් වෙත උපදෙස් ලබා දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n1002135</link>
    <topic>තලාවේ දී මාරක අනතුරක්</topic>
    <author>එස්. ටී. බී. සේනාරත්න - උතුරුමැද පළාත් විශේෂ</author>
    <content>අනුරාධපුර කුරුණෑගල මාර්ගයේ තලාව ප්‍රදේශයේදී ඊයේ (12) පෙරවරුවේ කැබ් රථයක් හා යතුරු පැදියක් අනතුරට ලක්වීමෙන් එක් අයකු එම ස්ථානයේදීම මියගොස් තවත් අයකු තුවාල ලබා තිබේ.මියගොස් ඇත්තේ යතුරුපැදියේ ගමන් ගත් ජයවර්ධන නැමැත්තෙකි. අනතුරට ලක්වූ කැබ්රථය මාර්ගයෙන් ඉවතට පැන උඩුබැලිඅතට පෙරළී ගොස් තිබේ. එහි සිටි අයෙකු තුවාල ලබා අනුරාධපුර රෝහලේ ප්‍රතිකාර ලබමින් සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n1002136</link>
    <topic>පෙත්සම් විභාගය නැරැඹීමට ගියඇමැති දෙපළට විපක්ෂයෙන් ඝෝෂා</topic>
    <author/>
    <content>ජනරාල් සරත් ෆොන්සේකා මහතා අත්අඩංගුවට ගැනීමට එරෙහිව අනෝමා ෆොන්සේකා මහත්මිය විසින් ඉදිරිපත් කරන ලද මූලික අයිතිවාසිකම් පෙත්සම ශ්‍රේෂ්ඨාධිකරණය හමුවේ ඊයේ (12) විභාගයට කැඳවූ අවස්ථාව දැක බලා ගැනීමට පැමිණි අමාත්‍ය මහාචාර්ය ජී. ඇල්. පීරිස් සහ ඇමැති මහින්ද සමරසිංහ යන මහත්වරුන් අධිකරණයෙන් පිටව යන අවස්ථාවේදී විපක්ෂ කණ්ඩායම් විසින් අශෝභන අයුරින් හැසිරෙමින් කෑකෝගසා තිබේ.අධිකරණ භූමියේදී විපක්ෂ කණ්ඩායම් කළ එම ක්‍රියාව සම්බන්ධයෙන් ආපදා කළමනාකරණ හා මානව හිමිකම් ඇමැති මහින්ද සමරසිංහ මහතා මෙසේ පැවැසීය. “උසාවියට නිදහසේ යන්න බැහැ.අපි එළියට එනවිට අශීලාචාර අන්දමින් විපක්ෂයේ අය හැසිරුණා.  ආණ්ඩු පක්ෂයට පමණක් ප්‍රහාර එල්ලකිරීම ඇත්ත වශයෙන්ම අපි හෙළා දකිනවා” ජී. ඇල්. පීරිස් ඇමැතිතුමාත් සමඟ ඉදිරිපත්වී මේ සම්බන්ධයෙන් අගවිනිසුරුතුමාට පැමිණිලි කිරීමට කටයුතු කරන බව ඇමැති මහින්ද සමරසිංහ මහතා ප්‍රකාශ කෙළේය.විපක්ෂයේ සිටින මෙවැනි ශිෂ්ටසම්පන්න නොවන අයටද මේ රට බාරදෙන්න කියන්නේ කියා මා අසනවා. මොවුන් ඊට සුදුස්සන් නොවන බව මින් තහවුරු වෙනවා. මෙය බොහෝම කනගාටුදායක සිද්ධියක්.මේ රට මෙවැනි අයට බාරදෙන්නේ නැතිව ජනාධිපතිතුමාට බාරදෙන්න ජනතාව තීරණය කිරීම ගැන මහජනතාවට ස්තුතිවන්ත විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n1002137</link>
    <topic>ෆොන්සේකා රඳවා තබා ඇති තැනමානව හිමිකම් කොමිසමේ පරීක්ෂාවට</topic>
    <author>රන්ජිත් පද්මසිරි</author>
    <content>යුද හමුදා පොලීසිය මගින් අත් අඩංගුවට ගත් විශ්‍රාමික ජෙනරාල් සරත් පොන්සේකා මහතා රඳවා තබා සිටින ස්ථානය පරීක්ෂාවට ලක් කළ ශ්‍රී ලංකා මානව හිමිකම් කොමිසම් සභාවේ විමර්ශන කණ්ඩායම ඒ මහතා ගෙන් ප්‍රකාශයක් ද ලබා ගෙන තිබේ.නීති නිලධාරිනියක ගේ ප්‍රධානත්වයෙන් යුතු මේ කණ්ඩායමට පොන්සේකා මහතා අත්අඩංගුවට ගැනීමේදී කටයුතු කළ ආකාරය පිළිබඳවද අද යුද හමුදා පොලිසියෙන් ද කරුණු විමසීමට පියවර ගෙන තිබේ.අත්අඩංගුවට ගැනීමේදී පොන්සේතා මහතාට වධහිංසා සිදුකළ බවට විවිධ පාර්ශ්ව කළ පැමිණිලි හා දැනුම් දීම් මත මේ පියවර ගෙන ඇති කොමිසම ප්‍රකාශය සටහන් කර ගැනීමට පෙර පොන්සේකා මහතා රඳවා සිටින ස්ථානයේ රැඳවුම් තත්ත්වය නිරීක්ෂණය කැර තිබේ.ඒ මහතා රඳවා සිටින තත්ත්වය, ඔහුගේ සෞඛ්‍ය තත්ත්වය, වෛද්‍ය පහසුකම් ඖෂධ ලබා දීම, ආහාර පානාදිය පිළිබඳ මේ විමර්ශන නිලධාරීන් කරුණු විමසා තිබේ.මේ වන විට කොමිසම පොන්සේකා මහතා ගේ පාර්ශ්වයෙන් පමණක් කරුණු විමසා ඇති බවත් අදාළ අනෙක් පාර්ශ්වය වන යුද හමුදා පොලිසියෙන් කරුණු විමසා මේ පිළිබඳව පූර්ණ වාර්තාවක් ලබන සතියේ රජයට ඉදිරිපත් කිරීමට කටයුතු කරන බව ශ්‍රී ලංකා මානව හිමිකම් කොමිසමේ පරීක්ෂණ හා විමර්ශන භාර අධ්‍යක්ෂිකා නීතිඥ සමන්ති ජයමාන්න මහත්මිය ඊයේ (12) “දිනමිණ”ට ප්‍රකාශ කළාය.අත්අඩංගුවේ සිටින අනෙකුත් සැකකරුවන්ට මෙන් ජෙනරාල් පොන්සේකා මහතා සම්බන්ධයෙන් ද තම කොමිසම කටයුතු කරන බව කී නීතිඥ ජයමාන්න මහත්මිය මේ පිළිබඳව රජයට ඉදිරිපත් කරන වාර්තාවේ අදාළ නිර්දේශ ඉදිරිපත් කරන බව කීවාය. මේ පිළිබඳව පොන්සේකා මහතා ගේ භාර්යාව වන අනෝමා පොන්සේකා මහත්මිය කොමිසමට මේ දක්වා පැමිණිල්ලක් කර නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n1002138</link>
    <topic>ෆොන්සේකාට ප්‍රතිකාර කරන්නවිශේෂ වෛද්‍ය කණ්ඩායමක්</topic>
    <author/>
    <content>යුද හමුදා පොලිස් අත්අඩංගුවේ සිටින විශ්‍රාමික ජනරාල් සරත් ෆොන්සේකා මහතාට ප්‍රතිකාර කිරීමට විශේෂ වෛද්‍ය කණ්ඩායමක් පැය 24 පුරා යොදවා ඇති බව යුද හමුදා මූලස්ථානය පවසයි.සරත් ෆොන්සේකා මහතාගේ බිරිය වන අනෝමා ෆොන්සේකා මහත්මිය යුද හමුදාපතිවරයාගෙන් කළ ඉල්ලීමකට අනුව මෙම පියවර ගෙන තිබේ. තවද යුද හමුදාපති තුමා යුද හමුදා රෝහලේ වෛද්‍ය උපදේශක මේජර් ජෙනරාල් එස්. එච්. මුණසිංහ මහතා වෙත උපදෙස් නිකුත් කරමින් ජෙනරාල් ෆොන්සේකා මහතා හෝ ඔහුගේ බිරිඳ වන අනෝමා ෆොන්සේකා මහත්මිය ජනරාල් ෆොන්සේකා මහතාට ප්‍රතිකාර ලබාදීම සඳහා සිය ක්ෂේත්‍රයේ සහාය ඉල්ලා සිටියහොත් සාමාන්‍ය වැඩ කරන වේලාවෙන් බාහිරව එය ඉටුකිරීමට සූදානමින් සිටින ලෙසින් ද දන්වා ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n1002139</link>
    <topic>අපේ පවුලට කළ අපරාධය දැන් ඇස්පනා පිට පල දීලා</topic>
    <author/>
    <content>සරත් ෆොන්සේකාගේ බිරිඳ අනෝමාත් තමාත් හුඟක් ළඟින් හිතවත්ව ආශ්‍රය කළ නමුත් මගේ මහත්තයා පිළිබඳව නිර්නාමිකව ලැබුණ පෙත්සමක් නිසා සරත් ෆොන්සේකා මහතා ඔහු හමුදාවෙන් අස්කර දැමූ බව මේජර් ජෙනරාල් පරාක්‍රම පන්නිපිටිය මහතාගේ බිරිය අචිනි ඉරෝමා පන්නිපිටිය මහත්මිය පැවසුවා ය.අනෝමා අක්කාත් ජෙනරාල් සරත් ෆොන්සේකාත් අද පත්ව සිටින ඉරණම දිට්ඨ ධම්ම වේදනීය කර්මය ඵල දීමක් ලෙසයි තමා දකින බව නැඟෙනහිර ආඥාපතිව සිටි හිටපු හමුදාපතිවරයාගේ අසාධාරණ දඬුවම්වලට පාත්‍ර වූ මේජර් ජෙනරාල් පරාක්‍රම පන්නිපිටිය මහතාගේ බිරිඳ කියා සිටියා ය. මේ පිළිබඳ අදහස් දක්වමින් ඇය මෙසේ ද කීවාය.මගේ සැමියාත් සේවය කළේ සිංහ රෙජිමේන්තුවේයි. හමුදාවෙන් ඔහු අසාධාරණ ලෙස නෙරපා දැමූ අවස්ථාවේ මම කාන්තාවක් ලෙස හුඟක් අසරණ වුණා. නමුත් මම කාන්තා හඬක් නන්වන්නට හෝ එක් එක් කෙනා හමුවන්නට නොගොස් මගේ දුක කියා සිටියේ උඩ ඉන්න දෙවියන්ටයි. අද අනෝමා ෆොන්සේකා මහත්මිය තම සැමියා පිළිබඳව කාන්තාවන්ට ම ආයාචනා කරමින් කාන්තා හඬක් හෝ රටේ හඬක් නඟන්නට ක්‍රියාකළේ නැහැ.මගේ සැමියා හමුදාවෙන් නෙරපා ලබාදුන් දඬුවම මම හමුදා නීතිය යටතේ විඳ දරා ගනිමින් කටයුතු කළා. ශ්‍රේෂ්ඨාධිකරණයට කරුණු ඉදිරිපත් කළා. මම එදා වින්දේ මගේ සැමියා නොකළ වරදක වේදනාවක්. සරත් ෆොන්සේකා සහ අනෝමා ගේ දරුවෝ දැන් ලොකුයි. නමුත් මගේ දරුවෝ මගේ මහත්තයා සහ මම ඒ අවස්ථාවට මුහුණ දෙනවිට මගේ දරුවන් කුඩා අයයි.මගේ ලොකු දුවට අවුරුදු 12 යි. පුතාලා දෙන්නා අවුරුදු 5 සහ 4 වයස් වල යි පසු වුණේ. සැමියා අත්අඩංගුවේ පසුවන අවස්ථාවේ මට මේ දරු පැටවුන් සමඟ පාරට බහින්න සිදු වුණා. නිල නිවෙසින් ද මසක් ඇතුළත එළවා දැම්මා. මගේ දුකට අන්තිමේදී පිහිට වුණේ මහින්ද රාජපක්ෂ ජනාධිපතිතුමායි.එතුමාගේ කාරුණික බව හා මිනිසත්කම නිසයි එතුමාට ලොකු ජයග්‍රහණයක් පවා ලැබුණේ. මගේ මහත්තයා හමුදාවෙන් එළවා දමන්න කිසිදු සාධාරණ හේතුවක් තිබුණේ නැහැ.නිර්ණාමික ලිපියකටයි හිටපු හමුදාපතිවරයා ඔහුව මෙහෙම සැළකුවේ. වැටුප් බාගයක් දෙනවා කිව්වා එහෙම බාගයක වැටුපක්වත් ලැබුණේ නැහැ. හමුදාවේ කිසිම කෙනෙකුවත් අපි ගැන බලන්න එව්වෙත් නැහැ.නැඟෙනහිර යුද්ධයට මගේ මහත්තයාත් සම්බන්ධ වුණා. නමුත් සරත් ෆොන්සේකා අමනාපය නිසාම ඔහුගේ නම සඳහන් වුණේ නැහැ. හමුදාවේ ඉන්න අය මෙන් ම ඒ අයගේ පවුල්වල අයත් හුඟාක් දේ කැප කරනවා. මමත් එහෙම හුඟාක් දේ මහත්මයා වෙනුවෙන් කැප කෙරුවා. නමුත් අන්තිමට අපට සිද්ධ වුණේ හමුදාවේම ප්‍රධානියාගේ පළි ගැනීමට ලක්වීම පමණයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n10021310</link>
    <topic>මත් ද්‍රව්‍ය ගිල දමා පැමිණිපකිස්තාන් ජාතිකයෝ 3ක් දැලේ</topic>
    <author>සුභාෂිනී සේනානායක</author>
    <content>මත්ද්‍රව්‍ය ශරීරයේ සඟවාගෙන පැමිණියේ යැයි සැකපිට පාකිස්තාන් ජාතිකයන් තිදෙනෙකු ඊයේ (12) කටුනායක රේගු මත්ද්‍රව්‍ය නාශක ඒකකය මඟින් අත්අඩංගුවට ගෙන ඇත.අත්අඩංගුවට ගත් මේ පකිස්තාන් ජාතිකයන් තිදෙනා පරීක්ෂණ සඳහා මීගමුව මූලික රෝහලට යැවූ බව ගමන් බදු හා මත්ද්‍රව්‍ය ඒකකයේ අධ්‍යක්ෂ එස්. ඩී. එස්. ගුණතුංග මහතා දිනමිණට පැවැසීය.මේ පාකිස්තානු ජාතිකයන් තිදෙනා ‘’එක්ස්’’ කිරණ පරීක්ෂණවලට යොමු කිරීමෙන් අනතුරුව දෙදෙනකු මත්ද්‍රව්‍ය ශරීරගත කොට ගෙන පැමිණි ඇති බවට තහවුරු වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n10021311</link>
    <topic>ජෝර්දානයේ දී ශ්‍රී ලාංකික තරුණියක් රිය අනතුරකින් නසී</topic>
    <author>මහින්ද අලුත්ගෙදර</author>
    <content>ජෝර්දානයේ සේවය කළ ශ්‍රී ලාංකික තරුණියක් රිය අනතුර්‍ථරකින් මියගොස් ඇත.එරට සේවයේ යෙදී සිටි වයස අවුරුදු 28ක් වන මේ තරුණිය සේවා ස්ථානයේ සිට නේවාසිකාගාරය වෙත පැමිණෙමින් සිටියදී මෙසේ අනතුරට ලක්ව ඇති බව ශශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් ‘’දිනමිණ’’ ට පැවැසීය.හොරණ ප්‍රදේශයේ පදිංචි මේ තරුණියගේ මළ සිරුර ඉතා ඉක්මනින් දිවයිනට රැගෙන ඒම සඳහා කටයුතු කරන බවද එම ප්‍රකාශකයා සඳහන් කෙළේ ය.මේ තරුණිය මිය යාමේ සිද්ධිය හේතුවෙන් කම්පනයට පත් තවත් ශ්‍රී ලාංකිකයන් 10 දෙනකු රෝහල් ගත කැර ඇති බවද සඳහන් වන අතර ජෝර්දානයේ පිහිටි ශ්‍රී ලංකා තානාපති කාර්යාලය හා සම්බන්ධව ඒ තරුණියගේ සිරුර ශ්‍රී ලංකාවට රැගෙන එන බවද හෙතෙම කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n10021312</link>
    <topic>ලංකා බැංකු ලන්ඩන් ශාඛාවබැංකු පද්ධතියකට පරිවර්තනය වෙයි</topic>
    <author>මහින්ද අලුත්ගෙදර</author>
    <content>ලංකා බැංකුවේ ලන්ඩන් ශාඛාව බැංකු පද්ධතියක් ලෙස පරිවර්තනය කිරීමට ලංකා බැංකුව පියවර ගෙන ඇත.ලබන මාසයේදී මේ පරිවර්තනය සිදු කිරීමට නියමිත බවත් ඒ අනුව Bank of ceylon UK  යනුවෙන් භාවිතා කරන බවත් ලංකා බැංකුවේ සභාපති ආචාර්ය ගාමිණී වික්‍රමසිංහ මහතා සඳහන් කරයි.ඒ අනුව මේ බැකුව යටතේ රටවල් රැසක ශාඛාවන් ව්‍යාප්ත කිරීමට බලාපොරොත්තු වන බව කී සභාපතිවරයා ඒ සියල්ල සියයට 100ක්ම ලංකා බැංකුවට හිමි බවද සඳහන් කරයි.2012 වර්ෂය වන විට ලංකා බැංකුව ලඟා කැර ගැනීමට අපේක්ෂා කරන ඉලක්කය තුළ මෙයද එක්තරා වැදගත් සාධකයක් බව පෙන්වා දුන් ඒ මහතා දේශීය හා ජාත්‍යන්තර ආයෝජන යනාදී නව සේවා වලට සහාය වීම සඳහා ආයෝජන බැංකු කරණ ඒකකයක්ද ස්ථාපිත කොට තිබෙන බව කීය.ලංකා බැංකුවේ ශාඛා ජාලය පුළුල් කිරීම සඳහා පියවර ගෙන තිබෙන බව කී ආචාර්ය ගාමිණී වික්‍රමසිංහ මහතා පසුගිය වසර තුළ උතුරු පළාතේ නව ශාඛාවන් 15ක් ආරම්භ කළ බවත් ඉදිරියේදී තවත් ශාඛාවන් 15ක් ආරම්භ කිරීමට පියවර ගන්නා බවත් සඳහන් කෙළේ ය.පසුගිය කාලය තුළ ලංකා බැංකුවේ සේවාවන් පුළුල් කරමින් සහ අභ්‍යන්තර වශයෙන් අවතැන් වූ ජනතාවගේ අවශ්‍යතා සම්පූර්ණ කිරීම වෙනුවෙන් වවුනියාව, සෙට්ටිකුලම් සහන ගම්මාන වල ශාඛාවන් 5ක් ස්ථාපිත කොට තිබෙන බව කියා සිටි සභාපතිවරයා ඒ ජනතාවට අවශ්‍ය ඕනෑම මොහොතක මුදල් ලබා ගත හැකි පරිදි ස්වයංක්‍රීය ටෙලර් යන්ත්‍රද ස්ථාපිත කළ බව කීවේ ය.තම ගණුදෙනු කාර භවතුන්ට වඩා විධිමත් හා කාර්යක්ෂම සේවාවක් ලබා දීමේ අරමුණින් වැඩ පිළිවෙළ රැසක් ක්‍රියාත්මක කැර තිබෙන බවද ලංකා බැංකුවේ සභාපතිවරයා වැඩිදුරටත් කියා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n10021313</link>
    <topic>ජනමතය හෑල්ලු කරන විපක්ෂයට එරෙහිව කටයුතු කිරීමට දිවිහිමියෙන් පෙරමුණ ගන්නවා</topic>
    <author>අනුර ප්‍රේමලාල් සහ නුවන් කොඩිකාර</author>
    <content>ජනමතය හෑල්ලු කරමින් විපක්ෂය සිදු කරන දීන ක්‍රියාවලට එරෙහිව දිවි හිමියෙන් කටයුතු කිරීමට සූදානම් බව කොටුව දුම්රිය පොළ ඉදිරිපිට උද්ඝෝෂණයට එක්වූ වෘත්තිය සමිති නායකයෝ ඊයේ (12) ප්‍රකාශ කළහ.ඉකුත් ජනාධිපතිවරණයෙන් ලැබූ පරාජයෙන් පසුව වියරු වැටුණු විපක්ෂයේ නායකයන් රටේ ජනමතයට අභියෝග කරමින් ප්‍රජාතන්ත්‍ර විරෝධී ක්‍රියා මාර්ග අනුගමන කරමින් සිටින බව උද්ඝෝෂකයෝ පැවැසූහ.සරත් ෆොන්සේකා ඇතුළු අශුද්ධ හවුල විදේශී කොන්ත්‍රාත්තුවක් රැගෙන මේ රට පාවා දෙන්න සූදානම් වූ බවද ඔවුහු පෙන්වා දුන්හ.මේ රටේ රාජ්‍ය සේවකයන්ට හා විවිධ කණ්ඩායම්වලට තර්ජන ගර්ජන කරමින් වෛරය, ද්වේෂය හා පළිගැනීම් වලින් යුතුව රට ලේ විලක් කරමින් පාලනය ගෙනයාමට සූදානම් වූ විපක්ෂයට මේ රටේ ජනතාව සිය ඡන්ද අයිතියෙන් කදිම අතුල් පහරක් ගසා ඇති බවද කීහ.ඒකාබද්ධ වෘත්තීය සමිති සන්ධානයේ සභාපති අලවි මව්ලානා මහතා. - පරාජයෙන් වියරු වැටුණු විපක්ෂය ජනතාව නොමඟ යවමින් රට නොසන්සුන් තාවයට පත්කිරීමට කටයුතු කරමින් සිටිනවා. මේ තත්ත්වය තවදුරටත් පවත්වාගෙන යාමට ඉඩදිය නොහැකියි.රටට එරෙහිව පෙළ ගැසෙන ඕනෑම අයකුට තරා තිරම නොබලා නීතිය ක්‍රියාත්මක කරවන ලෙස ඒකාබද්ධ වෘත්තීය සමිති සන්ධානය ජනාධිපතිතුමාගෙන් ඉල්ලා සිටිනවා.ඒ සඳහා අවශ්‍ය ශක්තිය ලබාදීමට කම්කරු ජනතාව සූදානම් බව හෙතෙම කීය.ක්‍රීඩා හා පොදු විනෝදාත්මක කටයුතු ඇමැති ගාමිණී ලොකුගේ මහතා. - ජනාධිපතිතුමාගේ ජයග්‍රහණය දරා ගන්න බැරි ජාත්‍යන්තර බලවේග අද වියරු වැටිලා. ඔවුන් මේ රටේ සිටින ඔවුන්ගේ ඉත්තන් යොදාගනිමින් රටත්, ජනාධිපතිතුමාත් අපකීර්තියට පත්කිරීමට උත්සාහ ගනිමින් සිටිනවා.ද අප පාරට බැස්සේ කම්කරු ජනතාවගේ ශක්තිය පෙන්වන්නයි. තවදුරටත් ජාත්‍යන්තර බලවේගවලට මුලාවී රට අරාජික කිරීමට උත්සාහ ගතහොත් ඊට එරෙහිව සමස්ත ජනතාවම පාරට බස්සන්න සූදානම්.වෘත්තිය සමිති හා දේශපාලන කටයුතු පිළිබඳ ජනාධිපති උපදේශ අධ්‍යක්ෂක ජනරාල් භාරත ලක්ෂ්මන් ප්‍රේමචන්ද්‍ර මහතා. - ජනාධිපතිතුමා ලබාගත්තේ ඉතා පිරිසිදු ජයග්‍රහණයක්. මේ ජයග්‍රහණය දරා ගන්න බැරි විපක්ෂය ජනතාවට බොරු බේගල් කියමින් රට විනාශ කරන්න කටයුතු කරමින් සිටිනවා.ජනමතය වැරැදි නම් හොඳම දේ අධිකරණයට යෑමයි. එසේ නොමැතිව පාරට බැහැලා කලබල ඇතිකැර ජයග්‍රහණයක් ලබාගන්න බැහැ. සත්‍ය ලෙසම පරාජය ලබන බව මොවුන් කරන ක්‍රියාවන්ගෙන් පෙන්නුම් කරනවා.තවදුරටත් රට හෑල්ලුවන ලෙස කටයුතු කරන්න කවුරුන් හෝ උත්සහ කළහොත් ඔවුන්ට එරෙහිව නීතිය ක්‍රියාත්මක කරන ලෙස ජනාධිපතිතුමාගෙන් අප ඉල්ලා සිටිනවා.නියාස් මව්ලවිතුමා. - ජනාධිපතිතුමා මෙරට සියලු කාරණා සාමකාමීව හා ප්‍රජාතන්ත්‍රවාදී ලෙස මෙහෙයවමින් සිටිනවා. මෙය දරාගන්න බැරි විපක්ෂය ප්‍රජාතන්ත්‍රවාදය කඩ කරමින් අහිංසක ජනතාව පවා පෙළමින් භීෂණය වපුරමින් සිටිනවා.දශක තුනකට පසු ලබාගත් සාමකාමි පරිසරය නැවත වරක් විනාශකර දමන්න එපා කියා අප විපක්ෂයෙන් ඉල්ලා සිටිනවා. පරාජය දරාගෙන, සත්‍ය අවබෝධකරගෙන රට සංවර්ධනය කරා ගෙනයාමට ජනාධිපතිතුමාට සහාය දෙන්නයි සියලු දෙනාගෙන් ඉල්ලා සිටිනවා.රාජ්‍ය සේවා වෘත්තිය සමිති සම්මේලනයේ සභාපති ඩබ්ලිව්. එච්. පියදාස මහතා. - ජනමතයට අභියෝග කරන ප්‍රජාතන්ත්‍රවාදයට එරෙහිව ක්‍රියා කරන රටේ ආරක්ෂාව පාවාදෙන ඕනෑම බලවේගයකට එරෙහිව ක්‍රියා කිරීමට මේ රටේ වැඩකරන ජනතාව සූදානම්.කුමරිගම ගුණසිරි හිමි. - මේ රටේ ජනතාව වසර තිහක් වින්ද දුක් කරදර නිමා කරමින් රට සංවර්ධනය කිරීමට සූදානම් වන මේ අවස්ථාවේ දී රටේ ප්‍රධාන ආරක්ෂක නිලධාරියකු වූ සරත් ෆොන්සේකා මහතා ඇතුළු විපක්ෂයේ දේශපාලන නායකයන් සිදුකරන මේ ක්‍රියා නිවැරැදිදැයි ජාතියෙන් ප්‍රශ්න කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n10021314</link>
    <topic>මන්ත්‍රී අහමඩ් ගවුස් හසන්ගෙන්අභියාචනාධිකරණයට පෙත්සමක්</topic>
    <author>ශිරෝමී අබයසිංහ</author>
    <content>දෙහිවල ගල්කිස්ස මහ නගර සභාවේ උප නගරාධිපති ධූරයට රුවන් ලියනගුණවර්ධන මහතා පත් කරමින් කොළඹ තේරීම් භාර නිලධාරියා ප්‍රකාශයට පත් කළ ගැසට් නිවේදනය බල රහිත කර එම ධූරයට තමන් පත් කළ බවට ගැසට් නිවේදනයක් නිකුත් කිරීමට තේරීම් භාර නිලධාරියාට නියම කරන මැන්ඩාමුස් රීට් ආඥාවක් නිකුත් කරන ලෙස ඉල්ලමින් දෙහිවල - ගල්කිස්ස මහනගර සභාවේ එ. ජා. ප. නාගරික මන්ත්‍රී අහමඩ් ගවුස් හසන් මහතා අභියාචනාධිකරණ හමුවේ ඊයේ (12) රිට් පෙත්සමක් ගොනු කළේය.මැතිවරණ කොමසාරිස් දයානන්ද දිශානායක, කොළඹ තේරීම් භාර නිලධාරි ඒ. සේනානායක, එ. ජා. ප. මහලේකම් තිස්ස අත්තනායක මහත්වරුන් සහ නීතිපතිවරයා ඇතුළු හය දෙනෙක් වගඋත්තරකරුවන් කරමින් පෙත්සම ඉදිරිපත් කර තිබේ.එම පෙත්සමේ මෙසේ සඳහන් වේ.2006 මාර්තු මස පැවති පළාත් පාලන මැතිවරණයට එ. ජා. ප යෙන් දෙහිවල ගල්කිස්ස මහනගර සභාවට තරග වැදුනු පෙත්සම්කරු මනාප ඡන්ද 7161 ක් ලබා ගත්තේය. එ. ජා. පයට වැඩි මන්ත්‍රී සංඛ්‍යාවක් හිමි වූ බැවින් එ. ජා. පයේ සුනේත්‍රා රණසිංහ මහත්මිය නගරාධිපති ධූරයටද, ධනසිරි අමරතුංග මහතා නියෝජ්‍ය නගරාධිපති ධූරයටද පත්වූයේය.2009 දෙසැම්බර් මස ධනසිරි අමරතුංග මහතා පක්ෂයෙන් නෙරපීම නිසා නියෝජ්‍ය නගරාධිපති ධූරය හිස්වූ බවට තේරීම්භාර නිලධාරියා ගැසට් නිවේදනයක් නිකුත් කළේය. එම ධූරය තමාට ලබා දෙන ලෙස පෙත්සම්කරු එ. ජා. ප. නායක රනිල් වික්‍රමසිංහ මහතාට ලිපියක් යවමින් ඉල්ලා සිටියේය. එම ලිපිය මහලේකම් තිස්ස අත්තනායක මහතාට යොමු කළ බව විපක්ෂ නායකවරයාගේ ලේකම් පෙත්සම්කරු පිළිතුරු එවීය.2010 ජනවාරි මස පැවති ජනාධිපතිවරණ කටයුතු සමග කාර්ය බහුලවීම නිසා මෙම පත්වීම සිදු නොවිණි. පත්වීම සඳහා තේරීම් භාර නිලධාරියා ලබා දී තිබූ කාලය 2010 ජනවාරි 21 දායින් අවසන් විය.මේ අනුව පළාත් පාලන මැතිවරණ නීතියේ 65 (ඒ) වගන්තිය අනුව වැඩිම මනාප ලැබූ මන්ත්‍රීවරයා පත්කිරීමට තේරීම් භාර නිලධාරියාට බලය ඇත. නියෝජ්‍ය නගරාධිපති ධූරයට තමන් පත් කරන ලෙස ඉල්ලමින් පෙත්සම්කරු සිය නීතිඥයා මගින් තේරීම් භාර නිලධාරියාට ලිපියක් යැවූ අතර එහි පිටපත් මැතිවරණ කොමසාරිස්වරයාට සහ එ. ජා. ප. මහ ලේකම්වරයාට යවා ඇත.නීතිඥ ජේ. ජේ. අරුල් ප්‍රගාසම් මහතා මගින් අධිකරණයට පෙත්සම ඉදිරිපත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n10021315</link>
    <topic>අධික විස සහිත ඊයම්වලින්ලොව මිලියන 45කට තර්ජන</topic>
    <author>ශීලා උඩුවර</author>
    <content>ඊයම් පළමු ඝනයේලා සැලකෙන විස ද්‍රව්‍යයක් ලෙස ලෝක සෞඛ්‍ය සංවිධානය හඳුන්වා දී ඇති අතර එමගින් ලොවපුරා මිලියන 40කට අධික ප්‍රමාණයකට බලපෑම් එල්ලවී ඇතැයි පරිසර යුක්ති කේන්ද්‍රය තවත් සංවිධාන දෙකත් සමග සකස් කළ වාර්තාවක සඳහන් වෙයි.එයින් සියයට 97කට වඩා වැඩි ප්‍රමාණයක් සංවර්ධනය වෙමින් පවතින රටවල ජීවත්වන බවද එම වාර්තාවේ සඳහන්වේ.ඊයම් කුඩා දරුවන්ට ඉතා හානිකර වන අතර එමඟින් මධ්‍ය ස්නායු පද්ධතියට බලපෑම් ඇතිවේ.එලෙස ඇතිවන විස නැවත යථා තත්ත්වයට පත්වීම අසීරු වන අතර ආසාදනයට ලක්වන දරුවන් වෛද්‍ය ප්‍රතිකාර ලැබුවද එයින් සියයට 70 සිට 80ක ප්‍රමාණයකට ස්ථිරවම මොලයේ ආබාධ ඇතිවීමේ ප්‍රවනතාවයක් පවතී.ඊයම් වලින් වැඩි කොටසක් රතු රුධිරානු මඟින් අවශෝෂණය කර ශරීරය පුරා පරිවහනය කරයි. ඊයම් පළමුව අක්මාවේ සහ වකුගඩුවල එක්රැස් වන අතර පසුව ඒවා අස්ථි, දත් සහ මොළය කරා බෙදා හරියි.කුඩා දරුවන් හා වැඩිහිටියන්ට ලේ හිඟවීම, කෑම රුචිය අඩුවීම, ශරීරයේ බර අඩුවීම, චර්යාමය වෙනස්වීම් සහ ඉගෙනීම් දුර්වලතා, වර්ධනයේ අසාමාන්‍යතා, ශ්‍රවණ තත්ත්වයේ වෙනස්වීම්, හිසරදය, උදාසීන බව, උදරාබාධ, සුදුමැලිවීම, වමනය ආදී දීර්ඝකාලීන හා කෙටිකාලීන රෝග ලක්ෂණ ඇතිවිය හැකි බවද එම කේන්ද්‍රය කියයි.පරිසර යුක්ති කේන්ද්‍රය සහ තවත් රටවල් දහයක පාරිසරික ආයතන එක්වී කළ අලුත්ම විද්‍යාත්මක පර්යේෂණයකට අනුව ලංකාවේ නිපදවන ඉනමල් සහ ඉමල්ෂන් තීන්ත වර්ගවල ඊයම් ඉතා ඉහළ ප්‍රමාණයෙන් අන්තර්ගත බව තහවුරු වී තිබේ.ලංකාවේ නිපදවන තීන්ත වර්ග 4කින් සාම්පල් 33 ක් මෙහිදී විශ්ලේෂණය කර ඇති අතර මෙය ලංකාවේ සිදුකළ ප්‍රථම විශ්ලේෂණයයි. කුඩා ළමයින්ට ගෑවීමට හැකියාව ඇති තොටිලි සෙල්ලම්බඩු ගෘහභාණ්ඩ වල ඊයම් අඩංගු තීන්ත අන්තර්ගතවීම බවත් පර්යේෂකයින් පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n10021316</link>
    <topic>පවුල් 765ක් ඔඩ්ඩුසුඩාන්හි යළි පදිංචි කෙරේ</topic>
    <author>විජයානි එදිරිසිංහ</author>
    <content>උතුරු මානුෂීය මෙහෙයුම නිසා ඔඩ්ඩුසුඩාන් ප්‍රදේශයෙන් ඉවත් වූ සාමාන්‍ය පවුල් 765ක් පෙරේදා (11) යළි පදිංචි කර තිබේ.මුලතිව් ප්‍රදේශයෙන් ඉවත් වී ගිය තවත් පවුල් දහසක් අද හෙටම පදිංචි කිරීමට කටයුතු යොදා තිබේ.එම ප්‍රදේශවල බිම් බෝම්බ ඉවත් කිරීම බොහෝදුරට අවසන්ව ඇති බව එම ප්‍රදේශයේ ජ්‍යෙෂ්ඨ හමුදා නිලධාරියෙක් පැවසීය.විදුලිය ලබාදීමේ කටයුතුද අවසන් වෙමින් පවතී. එම ප්‍රදේශවල තිබූ ළිං සිය ගණනක් ද ඉස පවිත්‍ර කර ඇත.මහජනතාවට පාරිභෝගික ද්‍රව්‍ය මිලදී ගැනීමට අවශ්‍ය වෙළඳසල් ද ඊට අමතරව රෝහල් තැපැල් කාර්යාල ඇතුළු පොදු අවශ්‍යතා රැසක් යළි ස්ථාපිත කිරීමට කටයුතු කරගෙන යයි.මෙසේ පදිංචි කරන පිරිස්වල ආරක්ෂාව තහවුරු කෙරෙන පරිදි සියලු ආරක්ෂක විධි විධාන ක්‍රියාත්මක කිරීමට ද පියවර ගෙන ඇති බව ආරක්ෂක අංශ පවසයි.මීට අමතරව කොටි ත්‍රස්තවාදීන් එම ප්‍රදේශවල සඟවා ඇති අවි ආයුද සෙවීම සඳහා යුද හමුදා සහ බුද්ධි අංශ කණ්ඩායම් එක්ව මෙහෙයුම් සිදුකරමින් සිටින බවද ආරක්ෂක නිලධාරියකු ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n10021317</link>
    <topic>රියර් අද්මිරාල් වීරසේකරවිශ්‍රාම යයි</topic>
    <author>චන්ද්‍රිකා පෙරේරා හා නුවන් කොඩිකාර</author>
    <content>සිවිල් ආරක්ෂක දෙපාර්තමේන්තුවේ අධ්‍යක්ෂ ජෙනරාල් රියර් අද්මිරාල් සරත් වීරසේකර මහතා ඊයේ (12) එම ධුරයෙන් සමු ගත්තේ ය. හතළිස් එක්දහස් පන්සියයක් වූ සිවිල් ආරක්ෂකයන් ගේ ප්‍රධානියා ලෙස 2006 වසරේ මැයි මස වැඩ බාරගත් වීරසේකර මහතා සිවිල් ආරක්ෂක දෙපාර්තමේන්තුවේ පළමු අධ්‍යක්ෂ ජෙනරාල්වරයා ය.ත්‍රස්තවාදය පැතිර තිබූ කාලයේ තර්ජිතව පැවැති ගම්මානවලට ආරක්ෂාව යෙදීම, ප්‍රධාන සැපයුම් මාර්ග සහ ඉදිරි ආරක්ෂක කලාප සඳහා සෙබළුන් යෙදවීම රියර් අද්මිරාල් වරයා විසින් සිදුකළ ප්‍රධාන රාජකාරි අතර විය.ශ්‍රී ලංකා පාපන්දු සංගමයේ උප සභාපති, ආදි ආනන්දීය පාපන්දු සංගමයේ සභාපති, සමස්ත ලංකා බෞද්ධ මහා සම්මේලනයේ උප සභාපති හා ජාතික තරුණ මණ්ඩලයේ සභාපති ලෙසද ඔහු කටයුතු කරයි.ආදි ආනන්දියකු වන වීරසේකර මහතා 1971 අගෝස්තු මස කෙඩෙට් නිලධාරියෙකු ලෙස නාවික හමුදාවට එක්විය. පළමුවන වේග ප්‍රහාරක මුර යාත්‍රා අණදෙන නිලධාරී ලෙස පත්වූ ඔහු 1990 දී එල්.ටී.ටී.ඊ යේ ප්‍රථම මරාගෙන මැරෙන බෝට්ටු ප්‍රහාරයට මුහුණ දුන් “එඩිතර” නෞකාවේ අණ දෙන නිලධාරියා ලෙස කටයුතු කෙළේ ය.නාවික ආඥාපති ලෙස දකුණ, උතුර හා නැගෙනහිර නාවික විධානවල කටයුතු කළ ඔහු නාවික හමුදා මාණ්ඩලික ප්‍රධානී ලෙසද කටයුතු කෙළේ ය. රට බේරා ගැනීමේ උදාර මෙහෙවරට උරදෙමින් සිටි ඒ මහතා පුවත්පත්වල විචාර ලිවීම හා කෘති කීපයක් ලියා පළ කිරීම ද විශේෂ විය.මේ අනුව යුද්ධය පිළිබඳ නිර්මාණය වූ රටට අහිතකර දේ ඉදිරිපත් කෙරුණු සිනමාකරුවන්ට විරුද්ධව විචාර ඉදිරිපත් කිරීමත් ග්‍රන්ථ ලෙස ‘සාගරය සහ ගැහැණිය’, ‘නූතන පරෙවි සංදේශය’, ‘ven THOTAGAMUWE SRI RAHULA’,  ‘එල්.ටී.ටී.ඊ ත්‍රස්තවාදය සහ ඉන් ඉන්දියාවට ඇතිවන බලපෑම්’ සහ එල්.ටී.ටී.ඊ ළමා සොල්දාදුවෝ යන කෘතීන් රචනා කැර පල කිරීමත් ඔහු අතින් සිදුවිය. දැය වෙනුවෙන් කළ සේවය වෙනුවෙන් පදක්කම් රැසක් දිනා ඇති රියර් අද්මිරාල් වීරසේකර මහතා බෞද්ධ දර්ශනය පිළිබඳ දර්ශනපති සහ දර්ශනවේදී උපාධිධරයෙක් ද වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=n10021318</link>
    <topic>පොලිස් මැතිවරණ මෙහෙයුම්කාර්යාල ක්‍රියාත්මක කරයි</topic>
    <author>විජයානි එදිරිසිංහ</author>
    <content>පොලිස් මැතිවරණ මෙහෙයුම් කාර්යාල ඊයේ (12) සිට ක්‍රියාත්මක කළ බව මැතිවරණ කටයුතු බාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පැවැසීය.පොලිස් මූලස්ථානයේ සිට ක්‍රියාත්මක වන ප්‍රධාන පොලිස් මැතිවරණ කාර්යාලය කේන්ද්‍ර කොට ගනිමින් දිවයින පුරා පොලිස් අධිකාරි කොට්ඨාසවල මැතිවරණ මෙහෙයුම් කාර්යාල ක්‍රියාත්මක වෙයි.එම කාර්යාල යටතේ සෑම පොලිසියකම මැතිවරණ කටයුතු පිළිබඳ සොයා බැලීමේ විශේෂ අංශයක් ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=r1002131</link>
    <topic>පක්ෂය බලලා කෙනකුට උදවු කිරීමේපහත් ක්‍රමය පිටු දැකිය යුතුයි</topic>
    <author>බුලත්සිංහල විශේෂ මිල්ටන් ධර්මසිංහහොරණ විශේෂ</author>
    <content>සෑම පවුලකටම නිදහසේ ජීවත් වීමට තමාට යැයි කිව හැකි නිවෙසක් තිබිය යුතු බැවින් 2011 වසර වන විට හොරණ මැතිවරණ කොට්ඨාසයේ තාවකාලික පැල්පත්, පොල් අතු සෙවිලි කළ කටු මැටි නිවෙස් හිමි සියල්ලන්ටම ස්ථිර නිවාස ලබා දීම සඳහා වැඩසටහනක් ක්‍රියාත්මක කැර ඇතැයි බස්නාහිර පළාත් සභා මන්ත්‍රී විධුර වික්‍රමනායක මහතා පැවසීය.ඒ මහතා මෙසේ කීවේ හොරණ ප්‍රාදේශීය ලේකම් කොට්ඨාසයේ අඩු ආදායම්ලාභී පවුල් 40 කට සෙවිලි තහඩු හා සිමෙන්ති බෙදා දීම නිමිත්තෙන් හොරණ ප්‍රාදේශීය ලේකම් කාර්යාල පරිශ්‍රයේ පැවැති රැස්වීමේ දීය.මෙහිදී ඒ මහතා මෙසේද කීවේය.පටු දේශපාලන මතවාද මත කටයුතු කරන ඇතැම් දේශපාලකයන් දුප්පත් පුද්ගලයකුට ගෙයක් හදා ගන්න සිමෙන්ති කොට්ටයක්, සෙවිලි තහඩු හා වැසිකිළි පෝච්චියක් ලබා දෙන්නත් පක්ෂය මොකක්දැයි සෙවීමේ තත්ත්වයකට පත් වෙලා.එපමණක් නොවෙයි. දරුවෙකුට පොතක් පැන්සලක් නොමිලයේ ලබා දෙන්නෙත් මවුපියන්ගේ පක්ෂය බලලයි. මේ පහත් ක්‍රමය පිටු දැකිය යුතුයි. මේ අයුරින් දුප්පත් කම නැති කරන්න බෑ.කෙනෙක් යමක් ඉල්ලන්නේ දුප්පත් කම නිසා නැති බැරි කම නිසයි. මෙසේ උදව් කරන්න පක්ෂයක් අවශ්‍යද ? යමෙකු ඉබේම දුප්පත් වන්නේ නෑ. බොහෝ දෙනෙකුගේ පවුල් ඒකකයේ ආර්ථිකය බිඳ වැටී ඇත්තේ බීමත්කම නිසයි.ඇතැම් අයගේ පවතින නොසැලකිලිමත් බව අලස බව පොලිස් වාර්තා අනුව බොහෝ පවුල් පිරිහී ඇත්තේ පවුලේ ප්‍රධානියාගේ බීමත්කම නිසයි.මේ වසර හා ලබන වසර ඇතුළතදී මේ නිවාස වැඩ පිළිවෙළ ශක්තිමත් කරගන්න දිනේෂ් ගුණවර්ධන ඇමැතිවරයා විසින් දියත් කර ඇති කුසුම් නිවාස වැඩසටහන තවදුරටත් ශක්තියක් වේවි.මේ වැඩසටහන යටතේ පසු ගිය වසර වලදී ලබා දුන් නිවාස සංඛ්‍යාව 300 කට වැඩියි. ඊට අමතරව සමෘද්ධි අංශය මගින් සහ වෙනත් අංශ කීපයක දායකත්වය ඇතිව දුප්පත් අයගේ නිවාස ප්‍රශ්නය විසඳීමට අප ක්‍රියා කර තිබෙනවා.මේ කිසිදු දෙයකට දේශපාලන පක්ෂය හෝ පාට හොයන්නේ නෑ. නැති බැරි කෙනකුට උපකාරයකින් නැගිටින්න උත්සාහ දීම මගේ එකම අරමුණයි. එකම සුදුසු කම වන්නේත් එයයි.මෙදින රු. ලක්ෂ 3 ක පමණ වටිනා නිවාස තැනීමේ උපකරණ බෙදා දෙනු ලැබිණි. මේ අවස්ථාවට හොරණ ප්‍රාදේශීය ලේකම් නිශාන්ති ජයසිංහ මහත්මියද සහභාගී වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=r1002132</link>
    <topic>රටේ සුපිරිසුදු ප්‍රජාතන්ත්‍රවාදයක් තිබුණු නිසා ජනපතිවරණයේදී ඇඳීරි නීතිය වැටුණේ නෑ</topic>
    <author>වාද්දුව සමූහ</author>
    <content>මැතිවරණයක් අවසන් පසුව රටපුරා ඇඳිරි නීතිය පැනවෙන කාලයත් තිබුණා. ගෙවල් ගිනි තැබීම්, වාහන ගිනි තැබීම් ගැන අසන්නට ලැබුණා. නමුත් අද එසේ වෙන්නේ නෑ. ඊට හේතුව රටේ සුපිරිසුදු ප්‍රජාතන්ත්‍රවාදයක් තිබෙන නිසයි.එවැනි ප්‍රජාතන්ත්‍රවාදයක් රටේ ව්‍යාප්ත වුණේ මහින්ද රාජපක්ෂ ජනාධිපතිවරයාගේ දක්ෂ පාලනය නිසා යැයි ජාතිය ගොඩනැගීමේ සහ වතු යටිතල පහසුකම් ඇමැති රෝහිත අබේගුණවර්ධන මහතා වස්කඩුව පැවැති ජනහමුවකදී කීවේය.කුඩා වස්කඩුව වෙළේ පන්සල පාරට පානීය ජලය ලබාදෙන ජල ව්‍යාපෘතිය ආරම්භ කිරීම නිමිත්තෙන් මේ ජනහමුව පැවැත්වුණි.එහිදී ඒ මහතා මෙසේ ද කීවේය. වසර තිහක් තිස්සේ රටේ පැවැති කොටි ත්‍රස්තවාදය වසර හතරක් වැනි කෙටි කාලයක් ඇතුළතදී අවසන් කළා බොහෝ දෙනා හිතුවේ එය කවදාවත් කළ නොහැකි දෙයක් බව.මහින්ද රාජපක්ෂ ජනාධිපතිවරයාට කොටි ත්‍රස්තවාදය රටින් අතුගා දැමීමට හැකි වූයේ ඔහු වසර හතළිහක් තිස්සේ ඔහු ලබා තිබූ දේශපාලන පන්නරය නිසයි. කොටි ත්‍රස්තවාදය රටින් අතුගා දැමීමට යුද්ධය මෙහෙය වන ගමන්ම රටේ සංවර්ධන ක්‍රියාදාමයද නතර කළේ නෑ.ජනාධිපතිවරයාගේ ඒ අතිදක්ෂ පාලනය නිසා රට වනසන ජාත්‍යන්තර බලවේගවලට කනේ පහරක් වැදුණා. කෘතගුණ සලකන අපේ ජනතාව මෙවර ජනාධිපතිවරණයේදී අති විශාල වැඩි ඡන්ද ප්‍රමාණයකින් නැවතත් ජනපති ජයග්‍රහණය කළා.ජනාධිපතිවරයාට 2018 දක්වා පාලනය ගෙනයාමේ අවස්ථාව උදා වී තිබෙනවා. ළඟ එන සිංහල අවුරුද්ද අලුත් සන්ධාන රජයක් යටතේ සමරන්න අවස්ථාව උදාවෙනවා.කළුතර ප්‍රාදේශීය සභා මන්ත්‍රී රොෂාන් අබේගුණවර්ධන මහතා - වස්කඩුව වෙළේගෙදර පාරට පානීය ජලය ලබාදීම සඳහා රෝහිත අබේගුණවර්ධන අමාත්‍යවරයා ප්‍රතිපාදන වෙන්කර දුන්නේ මාගේ ඉල්ලීම නිසයි.එහෙත් යම් යම් කාරනා නිසා ජලය ලබාදීම පමා වුණා රුපියල් පන්ලක්ෂ හැත්තෑ එක්දහස් පන්සියයක මුදලක් මේ ජල ව්‍යාපෘතියට වෙන්කර තිබෙනවා.මේ පානීය ජල ව්‍යාපෘතියේ පළමුවැනි අදියර වශයෙන් මේ මාර්ගයේ මීටර් දෙසිය හැත්තෑ පහක දුර ප්‍රමාණයක ජීවත්වන පවුල් සියයකට පමණ ජල පහසුකම් ලැබෙනවා ඉදිරි කාලයේදී ජල ධාරිතා වේගය අනුව මුළු වෙළේපන්සල පාරටම ජල පහසුකම් ලබාදෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=r1002133</link>
    <topic>දිනූ දේශය සංවර්ධනය කරන්න ජනපතිට ඓතිහාසික ජයක් ලැබුණා</topic>
    <author>හෝමාගම සමූහආනන්ද ප්‍රේමතිලක</author>
    <content>මහින්ද රාජපක්‍ෂ ජනාධිපතිගේ විජයග්‍රහණය වෙනුවෙන් යුතුකම් ඉටුකිරීමේ ගෞරවයේ වැඩි කොටසක් අපේ රටේ අම්මලාට හිමිවිය යුතුයි. බුලත් කොළයට ඡන්දය ලබා දුන් හෝමාගම මැතිවරණ කොට්ඨාසයේ සියලුම ජනතාවට ප්‍රණාමය පුද කරනවා යැයි වෙළෙඳ අලෙවි සංවර්ධන සමුපකාර හා පාරිභෝගික සේවා ඇමැති හෝමාගම ශ්‍රී. ල. නි. ප. ප්‍රධාන සංවිධායක බන්දුල ගුණවර්ධන මහතා පැවැසීය.ඉකුත් ජනාධිපතිවරණයේදී මුළු රටටම ආදර්ශයක් දෙමින් වැඩි ඡන්ද වැඩිම ප්‍රමාණයක් ලබා දෙමින් වාර්තාවක් තැබූ හෝමාගම මැතිවරණ කොට්ඨාසයේ ජනතාවට ස්තුති කිරීම සඳහා උඩුවන මැතිවරණ කමිටුවේ මෙහෙයවීමෙන් පැවති රැස්වීමක් අමතමින් ඒ මහතා එසේ කීවේය.ඇමැතිවරයා මෙසේද කීය.අප මේ රටේ බෙදුම්වාදය පරාජය කිරීමට වැඩ කළා. පක්‍ෂ, පාට නොබල රට රැක ගැනීමට පූර්ණ ශක්තිය ලබා දී ප්‍රභාකරන් පැරැදවීමට ජනාධිපතිට සහාය ලබා දුන්නා.එහෙත් ඇතැම් පිරිස් ජනාධිපතිවරණයේදී රට රැකගත් නායකයාට විරුද්ධව වෛරී දේශපාලනයක් දියත් කළා.ඒ මැතිවරණයේදී යම් හෙයකින් ඔවුන්ට ජයක් ලැබුණා නම් අද අපට මෙසේ නිදහසේ ඉන්න ලැබෙන්නේ නැහැ. ඒ වෛරී දේශපාලනය මනාව වටහා ගත් මේ රටේ බහුතර ජනතාව රටට නිදහස ලබාදුන් ජනාධිපති මහින්ද රාජපක්‍ෂ මහතාට දෙවන වරටත් ඓතිහාසික ජයග්‍රහණයක් ලබා දුන්නේ ත්‍රස්තවාදයෙන් මුදා ගත් රට සංවර්ධනය කරා ගෙන යාමටයි.දැනට දිවයිනේ සියලුම පළාත් සභා සන්ධානය සතුයි. ලබන අප්‍රියෙල් මාසයේ පාර්ලිමේන්තු මැතිවරණය පැවැත්වෙනවා. එහිදී 2/3ට වැඩි බලයක් සහිත ප්‍රබල පාර්ලිමේන්තුවක් සන්ධාන රජය පිහිටුවනවා. ජනාධිපති මැතිවරණයේදී හෝමාගම මැතිවරණ කොට්ඨාසයේ ජනතාව ලබා දුන් ඡන්ද 81,000, ලක්‍ෂය දක්වා වැඩි කිරීමට පියවර ගනු ඇති බව විශ්වාසයි.පාර්ලිමේන්තු මැතිවරණයෙන් පසුව හෝමාගම මැතිවරණ කොට්ඨාසය කොළඹ දිස්ත්‍රික්කයේ වඩාත්ම දියුණු, ආදර්ශවත් මැතිවරණ කොට්ඨාසය බවට පත් කරනවා.බස්නාහිර පළාත් සභා මන්ත්‍රී, කොළඹ දිස්ත්‍රික් ශ්‍රී. ල. නි. ප. ප්‍රධාන සංවිධායක ගාමිණී තිලකසිරි, බස්නාහිර පළාත් සභා මන්ත්‍රී නීතිඥ ජනක වැලිවත්ත, හෝමාගම ප්‍රාදේශීය සභා මන්ත්‍රීවරු සුනිල් පෙරුම්බුලි, ඒ. ඩී. කුමාරසිරි, හෝමාගම විවිධ සේවා සමූපකාර සංගමයේ සභාපති අජිත් මාතරආරච්චි යන මහත්වරු ඇතුළු විශාල පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=r1002134</link>
    <topic>සංස්කෘතික මධ්‍යස්ථානයටනවක සිසුන් බඳවා ගැනේ</topic>
    <author>ගම්පහ සංචාරක</author>
    <content>සංස්කෘතික හා ජාතික උරුමයන් පිළිබඳ අමාත්‍යංශය මඟින් ක්‍රියාත්මක වන උඩුගම්පොළ, කොරසේ සංස්කෘතික මධ්‍යස්ථානයට 2010 වසරට සිසුන් බඳවා ගැනීම මේ දිනවල සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=r1002135</link>
    <topic>විපක්ෂයේ සියලු මඩ ප්‍රචාරවලටඡන්දයේදී නිසි පිළිතුරු ලැබේවි</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>සරත් ෆොන්සේකාට ඡන්ද හතළිස් එක් ලක්ෂයක් පසුගිය ජනාධිපතිවරණයේ දී ලැබුණ බවත් ඒ හැම ඡන්දයකින්ම පෙන්නුම් කරන්නේ රට ආපස්සට ඇදීමේ දුෂ්ට බලවේගය බවත් එම ඡන්ද රැක ගැනීමේ වෑයමක රනිල් වික්‍රමසිංහ යෙදි සිටින බවත් බස්නාහිර පළාත් සභා මන්ත්‍රී වෛද්‍ය නෙලුක් දර්ශන මල්ලව මහතා පැවැසීය.ඒ මහතා එසේ පැවැසුවේ ශ්‍රී ලංකා නිදහස් පක්ෂ මධ්‍යම බල මණ්ඩලය සංවිධානය කළ විශේෂ රැස්වීමකදීය. දිවුලපිටිය බලගල්ලේ පිහිටි ශ්‍රී. ලං. නි. ප ප්‍රධාන කාර්යාල පරිශ්‍රයේ මේ රැස්වීම පැවැත්විණි.මල්ලව මහතා මෙසේ ද කීවේ ය.තමන්ට ලැබුණු ඡන්ද ලක්ෂ 41 රැක ගැනීමට නම් වෛරී සහගතව ක්‍රියා කිරීමට ඔවුන්ට සිදුව තිබෙනවා. ජනාධිපතිවරණය ඉතා සාධාරණ බව රනිල් වික්‍රමසිංහ මාධ්‍යයට පවසා තිබියදීත් ෆොන්සේකා ඡන්ද ප්‍රතිඵල ප්‍රතික්ෂේප කරනවා. මඩ ප්‍රචාර ගෙන යමින් මේ ජයග්‍රහණය අපකීර්තියට පත් කිරීමේ වෑයමක් දරනවා. රටේ ජනතාව දුන් ඡන්දය දූෂිත යැයි කීමෙන් ඒ ඡන්දවල වටිනාකම හෑල්ලු කර තිබෙනවා.පසුගිය ජනාධිපතිවරණයට පෙරත් ඔවුන් මඩ ප්‍රචාර ගෙන ගියා. ඉදිරියටත් එවැනි දේ කරාවි. ඒ සියලු දේට පිළිතුරු මෙවර මැතිවරණයේ දීත් ඔවුන්ට ලැබේවි.ගම්පහ දිස්ත්‍රික්කයේ ඡන්ද බහුතරයක් ලබා ගැනීමේ සහ මැතිවරණ ප්‍රතිඵලය බොරු යැයිද දූෂිත යැයිද කියමින් ගෙන යන ප්‍රචාර බොරු කිරීමේ අභියෝගය අපට තියෙනවා.බස්නාහිර පළාත් සභා මන්ත්‍රී කෝකිලා හර්ෂණී ගුණවර්ධන මහත්මිය මෙසේ පැවැසුවාය.ජනාධිපති වෙනුවෙන් විශිෂ්ට ජයග්‍රහණයක් ලබාදුන් දිවුලපිටිය ආසනයේ ජනතාවට මා කෘතඥ වෙනවා. රටේ ආර්ථික ප්‍රශ්නයක් තිබෙන බව හැමෝම දැනගෙන හිටියා වගේම මේ ඒ ගැන කතා කරන්න අවස්ථාව නොවන බවත් ඔවුන් දැනගෙන හිටියා. ජනාධිපතිගේ ජයග්‍රහණය විජයග්‍රහණයක් වීමට එයත් එක් හේතුවක් වුණා.ශ්‍රී ලංකා නිදහස් පක්ෂයේ දිවුලපිටිය ප්‍රධාන සංවිධායක බස්නාහිර පළාත් සභා මන්ත්‍රී චන්දන ජයකොඩි මහතා ඇතුළු කීප දෙනෙක් ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=r1002136</link>
    <topic>ඇතැම් පිරිස් බොදු මූලධර්මවලට පිටුපා පදනම් විරහිත ඇදහිලිවලට පෙළැඹිලා</topic>
    <author>අත්තනගල්ල විශේෂජයවීර සුගතපාල</author>
    <content>බුද්ධ ධර්මයේ මූලික ඉගැන්වීම් ගැන අවබෝධයක් නැති ඇතැම් පිරිස් බෞද්ධ මූලධර්මවලට පිටුපා පදනම්විරහිත ඇදහිලි හා සදොස් සම්ප්‍රදායයන් අනුගමනය කිරීමට පෙළැඹී සිටිතියි ද ,, බුද්ධ ධර්මය ජීවිතයේ සෑම අංශයකටම විහිදී පැතිරී තිබිය යුත්තක් මිස වෙනම පැවැතිය යුතු වත් පිළිවෙත් ක්‍රමයක් නොවන බව ඔවුන්ට වටහා දීමට කාලය පැමිණ ඇතැයි ද , අත්තනගල්ල ශාසනාරක්ෂක බල මණ්ඩලයේ ලේඛකාධිකාරී , මල්වත්තේ ශ්‍රී බෝධි විහාරාධිපති කාලෝටුවාවේ පඤ්ඤාසේකර නාහිමියෝ පැවැසූහ.බුදු දහම තරම් සත්‍ය වූ දහමක් දර්ශනයක් ලෝකයේ නැහැ කියල අද මුළු ලෝකයම පිළිගන්නවා. අපි ඒ නිර්මල බුදු දහම ජීවිතයේ සියලු අංශ වෙත විහිදෙන අලෝකයක් කරගත යුතුයි.එවන් ශ්‍රේෂ්ඨ දහමක ඇති මූලික ඉගැන්වීම් අනුව අපට අපේ ජීවිත හැඩ ගසා ගැනීමට හැකිනම් මුළු ලෝකයේම ආදර්ශවත් ජාතිය බවට පත්වීමට අපට හැකියැයි ද පඤ්ඤාසේකර හිමියෝ පැවැසූහ.උන්වහ්නසේ මේ බව පැවැසුවේ දඩගමුව රජ මහා විහාරස්ථානයේ ඉකුත් දා පැවැති කරදෙටියන ගුණානන්ද හිමියන්ගේ 50වැනි ජන්ම දින සමරු උත්සවයේ ප්‍රධාන අනුශාසනාව පවත්වමිනි.දඩගමුව රජ මහා විහාර කෘත්‍යාධිකාරී වේයන්ගොඩ බණ්ඩාරනායක මධ්‍ය මහ විද්‍යාලයේ ආචාර්ය දඩගමුව ශ්‍රී ධර්මපාල ජයන්ති බෞද්ධ විද්‍යාලයේ විදුහල්පති කරදෙටියන ගුණානන්ද හිමියන්ගේ ශාසනික , දහම් අධ්‍යාපන හා විදේශ දහම් ප්‍රචාරක සේවාව අගැයීම උදෙසා ශ්‍රී ධර්මපාල ජයන්ති බෞද්ධ විද්‍යාලයේ ආචාර්ය මණ්ඩලය සහ ශිෂ්‍ය ශිෂ්‍යාවන් විසින් මේ උත්සවය සංවිධානය කර තිබිණි.කලෝටුවාවේ පඤ්ඤාසේකර නාහිමියෝ මෙසේ ද පැවැසූහ.ඉංග්‍රීසි භාෂාවෙන් චතුර ලෙස බණ දේශනා කළ හැකි ගුණානන්ද හිමියන් දෙස් විදෙස් හි කළ කී දෑ පිළිබඳ විද්‍යාමාන සාධක අප හමුවේ තිබෙනවා. එපමණකුදු නොව මුළු සියනෑ කෝරලයේම ඉංග්‍රීසි භාෂාවෙන්ද දහම් අධ්‍යාපනය ලබා දෙන එකම දහම් පාසල ගුණානන්ද හිමියන් ප්‍රධානාචාර්ය ධූරය දරන දඩගමුව ජයන්ති දහම් පාසලයි.එළුවාපිටියේ ඉසිපතනාරාමාධිපති හේනපොළ ධම්මවංශ හිමියෝ ද අත්තනගල්ල ප්‍රාදේශීය සභාවේ සභාපති උපුල් මහේන්ද්‍ර රාජපක්ෂ නිට්ටඹුව සංඝබෝධි මධ්‍ය මහා විද්‍යාලයේ නියෝජ්‍ය විදුහල්පති අජිත් අධිකාරි, විහාර සාධක සමිතියේ කේ. ඒ. රණතුංග මහත්වරුද සභාව ඇමැතූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=r1002137</link>
    <topic>මැතිවරණ ඉතිහාසයේ ලෝක වාර්තාවක්තැබීමට ජනපතිට හැකි වුණා</topic>
    <author>නාගොඩ විශේෂඑන්. විජේරත්න</author>
    <content>ජනාධිපති මහින්ද රාජපක්ෂ මහතා කිසිදා පක්ෂය මාරු කෙළේ නැති බවත් , බණ්ඩාරනායක පවුලේ අයත් තම පක්ෂය මාරු කරද්දී ශ්‍රී ලංකා නිදහස් පක්ෂයේ නායකයා ලෙස මහින්ද රාජපක්ෂ මහතා ජනාධිපතිවරණයට ඉදිරිපත් වූ බවත් බස්නාහිර පළාත් සභා මන්ත්‍රී සහ පාණදුර ශ්‍රී. ල. නි.ප ප්‍රධාන සංවිධායක රෙජිනෝල්ඩ් කුරේ මහතා පැවැසීය.ඒ මහතා එසේ පැවැසුවේ කළුතර ආසනයේ ශ්‍රී ලංකා නිදහස් පක්ෂ ක්‍රියාකාරීන්ගේ හමුවකදීය.උතුරු කළුතර සෝන්ගාර්ඩ්න් හෝටලයේ මේ හමුව පැවැත්විණි.රෙජිනෝල්ඩ් කුරේ මහතා එහිදී මෙසේ ද කීවේ ය.මහින්ද රාජපක්ෂ මහතා ජනාධිපති ධූරය දක්වා පැමිණියේ විවිධ බාධා කැපිලි , කෙටිලි මධ්‍යයේ යි. එතුමා තමාට ලැබුණු ඕනෑම ඇමැති තනතුරක් භාරගෙන හරියට කටයුතු කළා. පසුගිය ජනාධිපතිවරණයේ දී එතුමා වැඩි ඡන්ද ලක්ෂ 18ක් ලබාගත්තා.කළුතර දිස්ත්‍රික්කයේ ප්‍රගතිශීලී ජනතාවද ඊට විශාල දායකත්වයක් ලබා දුන්නා. ලෝකයේ දෙවන වර ජනාධිපතිවරණයට ඉදිරිපත් වූ කිසිදු රාජ්‍ය නායකයෙක් මෙතරම් ඡන්ද සංඛ්‍යාවක් ලබා ගත්තේ නැහැ. ඒ අනුව මැතිවරණ ඉතිහාසයේ ලෝක වාර්තාවක් තැබීමට ජනාධිපතිට හැකි වුණා. මම කළුතර දිස්ත්‍රික්කයේ ප්‍රගතිශීලී ජනතාවට මගේ් ප්‍රණාමය පුද කරනවා.වසර 41 ක් වූ මගේ දේශපාලන ජීවිතයේ මා වාමාංශිකයකු මානව හිතවාදියකු ලෙස ප්‍රගතිශීලි කඳවුර නියෝජනය කළා. 1988 බස්නාහිර පළාත් සභා මැතිවරණයේ සිට මේ දක්වා මැතිවරණ 9කට ඉදිරිපත් වී ඒවා ජය ගනිමින් එක දිගට වසර 26ක් මන්ත්‍රී ධූරය අපරාජිතව රැක ගැනීමට මට හැකියාව ලැබුණා.කළුතර උතුර කන්දේ විවේකාරාමාධිපති පනාපිටියේ පේ‍්‍රමරතන වස්කඩුව කන්ද විහාරාධිපති විමලරතන හිමිවරු අනුශාසනා සිදුකළ අතර බස්නාහිර පළාත් මගී ප්‍රවාහන අධිකාරියේ හිටපු සභාපති ජේ. එම්. සෝමසිරි මහතා ඇතුළු කීප දෙනෙක්ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=r1002138</link>
    <topic>නාරතුපාන පැරැණි යකඩ පාලම අතහැර දැමීමෙන් පසු කඩා වැටිලා</topic>
    <author>කළුතර දිසා සමූහ දයාරත්න කුමාරසිංහ</author>
    <content>දෙවන ලෝක යුද්ධය පැවැති සමයේ බ්‍රිතාන්‍ය පාලකයන් විසින් තම හමුදා සෙබළුන් විවිධ ප්‍රදේශවලට ගෙනයෑම සඳහා අඟුරුවාතොට නාරතුපාන ඉපැරැණි තොටුපොළ අසල 1943 වසරේ ඉඳි කළ දැවැන්ත යකඩ පාලම කළුගඟට කඩා වැටී තිබේ.ජපන් රජය මඟින් ජපානයත් ශ්‍රී ලංකාවත් අතර මිත්‍රත්වය සංකේතවත් කිරීම සඳහා 2002 වසරේ කළුගඟ හරහා නව දේදුනු පාලමක් ඉඳිකර විවෘත කිරීමෙන් පසු යකඩ පාලම ප්‍රයෝජනයට නොගත් නිසා එය ක්‍රමයෙන් දිරාපත්ව කළුගඟට කඩා වැටෙන්නට පටන්ගත් බව ප්‍රදේශවාසීහු පවසති.නව පාලම ඉඳීකිරීමෙන් පසු යකඩ පාලම ගලවා ඉවත් කිරීමට වග කිවයුත්තන් පියවර නොගත් නිසා විශාල යකඩ ප්‍රමාණයක් කළුගඟට කඩා වැටී දිරාපත්ව විනාශ වෙමින් ගඟේ තැන් තැන්වල හිරවී රැඳී ඇති බවද ඔවුහු පෙන්වා දෙති.ජපන් රජය මඟින් නව පාලම විවෘතකර වසර අටක් ගතවී ඇතත් මෙතෙක් කිසිම අලුත්වැඩියාවක් නොකළ බවද නව පාලමේ සමහර කොටස්වලද මලකඩ මතුවන්නට පටන්ගෙන ඇති බවද නාරතුපාන තොටුපොළ අසල පදිංචි ව්‍යාපාරික පිරිස් පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s1002131</link>
    <topic>කළුතර-ගම්පොළ යොවුන් පාපන්දු ක්‍රීඩකයන්ගේ අවසන් ගැටුම හෙට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ මෙහෙය වූ අන්තර් ලීග් 19න් පහළ පාපන්දු තරගාවලියේ අවසන් ගැටුම හෙට කළුතර වර්නන් ප්‍රනාන්දු ක්‍රීඩාංගණයේ දී පැවැත්වේ.කළුතර පාපන්දු ලීගය හා ගම්පොළ පාපන්දු ලීගය අතර පැවැත්වෙන මේ අවසන් ගැටුම පස්වරු 3.30ට ආරම්භ කිරීමට නියමිතය.රට පුරා පාපන්දු ලීග් 34ක පාපන්දු ක්‍රීඩා සමාජ නියෝජනය කරමින් පැවැති 19 න් පහළ පාපන්දු තරගාවලියේ ජයග්‍රාහකයන්ට රුපියල් 50000ක මුදලක් පිරිනැමේ. අනු සූරයන්ට රුපියල් 25000ක් ද හොඳම ගෝල් රකින්නාට හා වැඩිම ගෝල් ලාභියාට තිළිණ ප්‍රදානය කෙරේ.අවසන් තරගය ජාතිය ගොඩනැඟීමේ අමාත්‍ය රෝහිත අබේගුණවර්ධන මහතාගේ ප්‍රධානත්වයෙන් පැවැත්වේ.කළුතර පාපන්දු ලීගය වෙතින් මාතර පාපන්දු ලීගය 1 – 0 කින් වත්තල පාපන්දු ලීගය 3 – 0 කින් හා මීගමු පාපන්දු ලීගය 3 – 2 කින් පරාජයට පත්විය.ගම්පොළ පාපන්දු ලීගය වෙතින් මාතලේ පාපන්දු ලීගය 1 – 0 කින් , මාවනැල්ල පාපන්දු ලීගය 3- 0 කින්, නුවරඑළිය පාපන්දු ලීගය 4 – 0 කින් හා මන්නාරම පාපන්දු ලීගය 3 – 1 කින් පරාජයට පත්විය.මෙවර පැවැති 19 න් පහළ අන්තර් ලීග් පාපන්දු තරගාවලියට උතුරු නැඟෙනහිර පළාත්වල වැඩි සහභාගීත්වයක් පැවැතීම කැපි පෙනුණි.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s1002132</link>
    <topic>ජාතික වොලිබෝල් සූරතාවලියේ අවසන් වටය අද ඇරැඹේ</topic>
    <author>ප්‍රින්ස් ගුණසේකර</author>
    <content>සිලෝන් බිස්කට් සමාගමේ අනුග්‍රහයෙන් ශ්‍රි ලංකා වොලිබෝල් සම්මේලනය සංවිධානය කරනු ලැබූ මංචී ජාතික වොලිබෝල් තරගමාලවේ අවසන් වටයේ පළාත් තරග අද ආරම්භ වේ. මේ පළාත් තරග හෙට දිනයේ හා 20, 21 දිනවලදී පැවැත්වීමට කටයුතු යොදා ඇත. සබරගමුව පළාත් තරග හෙට සහ අනිද්දා පුස්සැල්ල ලකී වොලිබෝල් පිටියේ දී පැවැත්වේ.ඒ සඳහා ආසන හා කළාප මට්ටමින් ජයග්‍රහණය ලැබූ කණ්ඩායම් 24ක් සහභාගී වෙති. අනෙක් සියලු පළාත් තරග 20 හා 21 දිනවල පැවැත්වෙන අතර බස්නාහිර පළාත් තරග ඔරුවල කනිෂ්ඨ විදුහල් ක්‍රීඩාංගණයේ දී පැවැත්වේ. ඒ සඳහා කණ්ඩායම් 36 ක්සහභාගීීවන අතර එය එක් පළාතකින් වැඩිම ප්‍රමාණය වේ.ගාල්ල කොටුව ක්‍රීඩාංගණයේ දී කණ්ඩායම් 22ක් අතර දකුණු පළාත් තරග පැවැත්වෙන අතර මහනුවර ගැටඹේ මහජන ක්‍රීඩාංගණයේ දී මධ්‍යම පළාතේ කණ්ඩායම් 16න් තරග බිමට පිවිසෙති. ඌව පළාතේ කණ්ඩායම් 24ක් මොනරාගල මහජන ක්‍රීඩාංගණයේ දී , වයඹ පළාතේ කණ්ඩායම් 22ක් මාදම්පේ සේනානායක මධ්‍යම මහා විදුහල් ක්‍රීඩාංගණයේ දී උතුරු මැද පළාත් කණ්ඩායම් 16ක් අනුරාධපුරය ගෘහස්ථ ක්‍රීඩාංගණයේ දී , නැඟෙනහිර පළාත් කණ්ඩායම් 8ක් ත්‍රිකුණාමලය මැක්පේෂර් ක්‍රීඩාංගණයේ දී හා උතුරු පළාතේ කණ්ඩායම් 12ක් යාපනය මධ්‍ය මහා විදුහල් ක්‍රීඩාංගණයේ දී තරග වදිති.ජාතික වොලිබෝල් සූරතාවලියට වසර 30කට පසුව උතුරු පළාතෙන් කණ්ඩායම් එක්වීම කැපී පෙනෙන අතර නැෙඟනහිර පළාතෙන්ද වැඩි පිරිසක් නියෝජනය කිරීම මුල්වරට සිදු වූවකි.මංචී ජාතික වොලිබෝල් සූරතාවලියේ දෙවැනි කොටසේ ජාතික මට්ටමේ තරග පෙබරවාරි මස 27 හා 28 දිනවලදි සීදුව දවිසමර මහ විදුහල් ක්‍රීඩාංගණයේ දී පැවැත්වේ. එම ජාතික තරගවලට පළාත් තරගවලින් ජය ගන්නා කණ්ඩායම් හා අනු සූරයන් සහභාගී කරවති.මේ තරගාවලියේ පළමු කොටසේ තරග පෙබරවාරි මස 22 සිට 26 දිනවල මහරගම ජාතික තරුණ සේවා සභා ගෘහස්ථ ක්‍රීඩාංගණයේ දී පැවැත්වේ.අවසන් මහා තරග මාර්ග 13 දා පැවැත්වීමට කටයුතු සැලසුම් කොට ඇත. පළමු හා දෙවැනි කොටසේ ජයග්‍රාහකයින්ට මුදල් තෑගි හා ජාතික වොලිබෝල් සූරතාව පිරිනැමේ. එයට අමතරව සිවුවැනි ස්ථානය දක්වා මුදල් තෑගි පිරිනැමීමට සංවිධායකයෝ බලාපොරොත්තු වෙති’ විශේෂ දක්ෂතා දක්වන ක්‍රීඩක ක්‍රීඩිකාවන්ට තිළිණ ප්‍රදානය කිරීමද සිදු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s1002133</link>
    <topic>පරණවිතාන කඳුරටට ජය ගෙනේ</topic>
    <author/>
    <content>කඳුරට හා ශ්‍රී ලංකා ක්‍රිකට් ඒකාබද්ධ කණ්ඩායම් අතර එන්. සී. සී. ක්‍රීඩාංගණයේ පැවැති අන්තර් පළාත් සීමිත ඕවර් තරගය කඩුලු 8 කින් ජය ගැනීමට කඳුරට පිල සමත් විය.කඳුරට වෙනුවෙන් තරංග පරණවිතාන නොදැවී ලකුණු 102 ක් ද, තිලාන් සමරවීර නොදැවී ලකුණු 46 ක් ද වාර්තා කළහ.ශ්‍රී ලංකා ක්‍රිකට් ඒකාබද්ධ පිල 190 (ඕවර 46.3)පී. බී. රාජපක්‍ෂ 39, කේ. ඩී. විතානගේ 53, එම්. එල්. බුද්ධික 21, ඩී. එච්. දහනායක 21, (ටී. තුෂාර 59 ට 2, කේ. වීරරත්න 18 ට 2, එස්. රන්දිව් 32 ට 2, සී. ආර්. ඩී. ප්‍රනාන්දු 29 ට 4)කඳුරට කඩුලු 2 ට 194 (ඕවර 33.5)එන්. ටී. පරණවිතාන නොදැවී 102, කේ. වීරරත්න 27, ටී. සමරවීර නොදැවී 46, (එම්. ඒ. ලියනපතිරණගේ 50 ට 2)වයඹටකඩුලු 5ක ජයක්වයඹ හා රුහුණු පළාත් කණ්ඩායම් අතර කුරුණෑගල දී පැවැති තරගයෙන් වයඹ කඩුලු 5 ක ජයක් හිමිකර ගත්තේය.රුහුණ 111 (ඕවර 32.1)යූ. තරංග 23, එස්. ජයසූරිය 21, (එම්. මහරූෆ් 26 ට 2, බී. ඒ. මෙන්ඩිස් 20 ට 2, එන්. එල්. පෙරේරා 18 ට 2)වයඹ කඩුලු 5 ට 112 (ඕවර 23.4)එච්. ජී. ජේ. කුලතුංග 25, එම්. එල්. උඩවත්ත 28බස්නාහිර දකුණටකඩුලු 1ක ජයක්බස්නාහිර දකුණ හා බස්නාහිර උතුර කණ්ඩායම් අතර මොරටුවේදී පැවැති තරගයෙන් බස්නාහිර දකුණ පිලට කඩුලු 1 ක ජයක් හිමිවීය.බස්නාහිර දකුණ වෙනුවෙන් කේ. එච්. ප්‍රනාන්දු (නොදැවී 60) හා එල්. ජේ. ගුණරත්න (60) අගනා අර්ධ ශතක වාර්තා කළහ.බස්නාහිර උතුර 271 (ඕවර 49.5)එෆ්. ඩී. කරුණාරත්න 54, ජේ. කේ. සිල්වා 23, එස්. සී. සේරසිංහ 25, ජී. විජේකෝන් 23, ඒ. කේ. පෙරේරා 29, ජේ. සී. වාස් 43, ඩී. එම්. දිසානායක නොදැවී 33, (එම්. ඩී. පෙරේරා 42 ට 2, සී. එම්. බණ්ඩාර 49 ට 2, එල්. ජේ. ගුණරත්න 34 ට 3)බස්නාහිර දකුණ කඩුලු 9 ට 274 (ඕවර 49.5)බී. එස්. එම්. වර්ණපුර 26, කේ. වයි. ද සිල්වා 33, ආර්. එල්. තිරිමාන්න 25, කේ. එච්. ප්‍රනාන්දු නොදැවී 60, එල්. ජේ. ගුණරත්න 60, (ටී. ඩී. දේශපි‍්‍රය 55 ට 2, ඩී. එම්. දිසානායක 54 ට 5, ඒ. කේ. පෙරේරා 29 ට 2)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s1002134</link>
    <topic>මීටර් 400 රන් පදක්කමසුඩානයේ යූසිෆ්ට</topic>
    <author>ස්ටොක්හෝම් (ඒ. එෆ්. පී.)</author>
    <content>ස්ටොක්හෝම් ගෘහස්ථ මලල ක්‍රීඩා තරගාවලියේ මීටර් 400 පිරිමි ධාවන ඉසව්වේ රන් පදක්කම දිනාගැනීමට සුඩානයේ රබා යූසිෆ් සමත් විය. ඔහු වාර්තා කළ කාලය තත්පර 46.49 කි.එහි දෙවැනි ස්ථානය හිමිකර ගනු ලැබුවේ කියුබාවේ විලියම් කොලාසේ ය. ඔහු තත්පර 46.86 කින් තරගය නිම කළ අතර තෙවැනි ස්ථානය ලබා ගත් ඉතාලියේ ක්ලෝඩියෝ ලිසිඩෙලෝ තත්පර 46.91 කින් තරගය නිමකළේය.මීටර් 800 පිරිමි ඉසව්වේ ජයග්‍රහණය හිමිකර ගනු ලැබුවේ ද සුඩානයේ තවත් ක්‍රීඩකයකු වන අබුබකර් කාකි විසිනි. ඔහු මිනිත්තු 1 කුත් තත්පර 46.29 කින් තරගය නිමාකිරීමට සමත් වූවේය. කාන්තා ඉසව්වේ මීටර් 400 රන් පදක්කම හිමිවූයේ අමෙරිකාවේ ඩෙබී ඩන්ටය. ඇය තත්පර 52.35 කින් තරගය නිමා කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s1002135</link>
    <topic>පාසල් කරාතේ සූරතාවලියේ 15 න් පහළ ප්‍රථම ස්ථානය කනිෂ්කට</topic>
    <author/>
    <content>කඳාන ද මැසනෝද් විද්‍යාලයේ 10 වසරේ ඉගෙනුම ලබන කනිෂ්ක නවෝද් ධනංජය සිල්වා ශශ්‍රී ලංකා පාසල් කරාතේ දෝ සම්මේලනය මගින් පවත්වන ලද 2009 පාසල් කරාතේ ශූරතා තරගාවලියේදී වයස අවුරුදු 15 න් පහළ කළු පටි කාතා තරගයේ ප්‍රථම ස්ථානය දිනාගැනීමට සමත් වී තිබේ.ශ්‍රී ලංකා කරාතේ දෝ සම්මේලනය මගින් පසුගියදා පැවැත්වූ 2009 ජාතික කනිෂ්ඨ කරාතේ ශූරතා තරගාවලියේදී වයස අවුරුදු 15 න් පහළ කළු පටි කාතා ඉසව්වෙන් ප්‍රථම ස්ථානය ද දිනාගැනීමට සමත්ව තිබූ නැගී එන දක්‍ෂ පාසල් කරාතේ ක්‍රීඩකයකු වන කනිෂ්ක එහිදී දක්වන ලද විශිෂ්ට දක්ෂතා අනුව ජාතික පුහුණු සංචිතයට තෝරාගෙන ඇත.බාලවියේ සිටම කරාතේ ක්‍රීඩාවට විශිෂ්ට දස්කම් දැක්වූ කනිෂ්ක තම පාසල නියෝජනය කරමින් ඉන්දියාව, මැලේසියාව හා නේපාලය යන රටවල පැවැති ජාත්‍යන්තර තරග රැසකට ඉදිරිපත්ව ශූරතා දිනූ ක්‍රීඩකයෙකි. ඔහු මේ වන විට පාසල් කරාතේ පුහුණුකරු වන නිලන්ත වික්‍රමගාල්ලගේ මහතා යටතේ පුහුණු කටයුතු සිදුකරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s1002136</link>
    <topic>ආසියානු විවෘත කරාතේ සූරතාවලියේතෙවැනි ස්ථානය රුචිර නිම්නකට</topic>
    <author>අතුල නිරංජන්</author>
    <content>හොරණ තක්ෂිලා කනිෂ්ට විදුහලේ හතර වසරේ ඉගෙනුම ලබන රුචිර නිම්නක ගමගේ සිසුවා 2010 වසරේ ඉන්දියාවේ තමිල්නාඩු ප්‍රාන්තයේ කොයිම්බතූර් හිදී පැවැති ආසියානු විවෘත කරාතේ ශූරතාවලියේදී ‘කාතා’ ඉසව්වෙන් තෙවැනි ස්ථානය දිනා ගැනීමට සමත් විය.2007 වසරේ කරාතේ ක්‍රීඩාව ආරම්භ කළ රුචිර සිසුවා එදා - මෙදාතුර මෙම ක්‍රීඩාවෙන් වැඩි දස්කම් දැක්වීමට සමත් වී ඇත. පසුගියදා පැවැති එම තරගාවලිය සඳහා ඉන්දියාව, නේපාලය, බංගලිදේශය, ශ්‍රී ලංකාව ඇතුළු රටවල් 6 ක් සහභාගි වූ අතර එහි අනුශූරතාවය දිනා ගැනීමට ශ්‍රී ලංකාව සමත් වී තිබේ.වසර 2008 දී පැවැති 2වැනි ජාතික ෂෝටෝකාන් ශූරතා තරගාවලියේ ‘කුමිතේ’ ඉසව්ව යටතේ තුන්වන ස්ථානයද 2009 වසරේ පැවැති 2වැනි ජාතික එස්. පී. එස්. කේ. ඒ. කරාතේ විවෘත ශූරතා තරගාවලියේ ‘කාතා’ ඉසව්ව යටතේ 2වැනි ස්ථානයේද එම තරගාවලියේම ‘කුමිතේ’ ඉසව්වෙන් 2වැනි ස්ථානයද එම වසරේම පාසල් කරාතේ සම්මේලනයේ බස්නාහිර පලාත් තරගාවලියේ ‘කාතා’ ඉසව්ව සඳහා තුන්වැනි ස්ථානය සහ ශ්‍රී ලංකා කරාතේ දෝ සම්මේලනයේ අනුග්‍රහයෙන් 2009 වසරේ පැවැත්වූ ශූරතා තරගාවලියේ ‘කුමිතේ’ ඉසව්ව සඳහා 2වන ස්ථානයට පත්ව ඇති ඔහු එම තරගාවලියේම ‘කාතා’ ඉසව්වෙන්් හොඳම 8 දෙනා අතරට තේරීපත්ව ඇත.ක්‍රීඩාවට සේම ඉගෙනීමටද එකසේ දක්ෂතා දක්වන රුචිරට ක්‍රීඩාවෙන් ඉදිරියට යාම සඳහා පුහුණුකරු එච්. ජී. එච්. රංගජීව සහ අංශභාර විදුහල්පති ඩබ්. එස්. එස්. ෆොන්සේකා යන මහත්වරුන්ගෙන් නොමඳ සහායක් ලැබී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s1002137</link>
    <topic>මාතර සා. තෝමස් විදුහලට ඉනිමක ජයක්</topic>
    <author>ජස්ටින් කොඩිකාර මාතර දිසා විශේෂ</author>
    <content>මාතර සාන්ත තෝමස් විදුහල හා අම්බලන්ගොඩ ශ්‍රී දේවානන්ද විදුහල අතර පැවැති 19 න් පහළ අන්තර් පාසල් ක්‍රිකට් තරගයේ දී මාතර සාන්ත තෝමස් විදුහලට ඉනිමක හා ලකුණු 70ක පහසු ජයග්‍රහණයක් හිමි විය. සාන්ත තෝමස් විදුහලේ ජනිත ඩබ්ලිව්. රණසිංහ පළමු ඉනිමේදී නොදැවී ලකුණු 103ක් රැස් කිරීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s1002138</link>
    <topic>ඇෆ්ගනිස්තානයෙන් විශිෂ්ට දස්කම්</topic>
    <author>ඩුබායි (ඒ. එෆ්. පී.)</author>
    <content>ඕවර විස්සයි – 20 ලෝක කුසලාන ක්‍රිකට් තරගාවලිය සඳහා සුදුසුකම් ලබාගැනීමට පැවැත්වෙන තරගාවලියේදී ස්කොට්ලන්ත පිල ලකුණු 14 කින් පරාජය කොට එම තරගමාලාවේ නොකඩවා ලද දෙවැනි ජය සටහන් කරමින් ඇෆ්ගනිස්තානය ජගත් එක්දින පිටියේ සීඝ්‍ර වර්ධනයක් පෙන්නුම් කිරීමට සමත් විය.ස්කොට්ලන්තය සමඟ පැවැති තරගයේදී ඇෆ්ගනිස්තාන පිලේ ආරම්භක පිතිකරු නූර් අලි පන්දු 37 කදී ලකුණු 42 ක් රැස්කළ අතර අවසාන පන්දු 24 දී ලකුණු 39 ක් තම ඉනිමට එක්කිරීමට ඇෆ්ගනිස්තාන පිතිකරුවෝ සමත් වූහ.මේ අතර කඩුලු 6 කින් එක්සත් අරාබි එමිර් රාජ්‍යය පරාජය කළ නෙදර්ලන්ත කණ්ඩායමේ ඇලෙක්ස් එබන්ඩා පන්දු 23 කදී අර්ධ ශතකයක් රැස්කරමින් ඕවර විස්සයි – 20 තරගයක වේගවත්ම අර්ධ ශතකය ලබාගත් සනත් ජයසූරිය, තිලකරත්න ඩිල්ෂාන්, ක්‍රිස් ගේල් සහ නවසීලන්තයේ ආරොන් රේමන්ඩ් සමඟ එක්වීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s1002139</link>
    <topic>ශ්‍රී ලංකා-ඉන්දියා ත්‍රෝබෝල් තරගය ඉරිදා</topic>
    <author>බද්දේගම සමූහ</author>
    <content>ඉන්දියා ජාතික කාන්තා / පිරිමි කණ්ඩායම් හා ගාල්ල දිස්ත්‍රික් කාන්තා / පිරිමි කණ්ඩායම් අතර ත්‍රෝබෝල් තරගයක් ලබන 14 වැනි ඉරිදා පස්වරු 1.00 ට බද්දේගම කුටිමේ මහජන ක්‍රීඩාංගනයේ දී පැවැත්වේ. මෙවැනි ජාත්‍යන්තර ක්‍රීඩා තරගයක් බද්දේගම පැවැත්වෙන ප්‍රථම අවස්ථාව මෙය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s10021310</link>
    <topic>ජාත්‍යන්තර වොලිබෝල් විනිසුරුපාඨමාලාව සඳහා අයැදුම්පත් කැඳවයි</topic>
    <author/>
    <content>ශ්‍රී ලංකා වොලිබෝල් සම්මේලනය විසින් සංවිධානය කරනු ලබන ජාත්‍යන්තර වොලිබෝල් විනිසුරු පාඨමාලාවක් මාර්තු මස 22 දින සිට 27 දින දක්වා කොළඹදී පැවැත්වීමට කටයුතු සංවිධානය කර ඇත.ජාත්‍යන්තර වොලිබෝල් සම්මේලනය සහ ආසියානු වොලිබෝල් සම්මේලනය අනුග්‍රහය මත සංවිධානය කෙරෙන මෙම විනිසුරු පාඨමාලාවට සහභාගී වීම සඳහා අයදුම්කරුවන් වෙත මූලික සුදුසුකම් ලෙස, වොලිබෝල් ක්‍රීඩකයෙකු වීම සහ වොලිබෝල් ක්‍රීඩාවේ නීතිරීති පිළිබඳව මූලික දැනුමක් ඇති අය තෝරා ගැනීමට කටයුතු කරන අතර, මේ සම්බන්ධව අයදුම්පත් ලබන 20 දිනට ප්‍රථම ගරු ලේකම් / ශ්‍රී ලංකා වොලිබෝල් සම්මේලනය, අංක 02, රීඩ් මාවත, කොළඹ 07 ලිපිනයට යොමු කළ හැක.අයදුම්කරුවන් සඳහා සම්මුඛ පරීක්ෂණ ලබන 26 දින පැවැත්වීමට නියමිත අතර, පාඨමාලාව සඳහා උපරිම වශයෙන් අයදුම්කරුවන් 30 දෙනෙකු පමණ තෝරා ගැනීමට කටයුතු කරන බැවින්, මුලින් අයදුම්පත් ඉදිරිපත් කරනු ලබන සුදුසුකම් ඇති ක්‍රියාශීලි වොලිබෝල් ක්‍රීඩාවේ නියුතු අයදුම්කරුවන් කෙරෙහි වැඩි අනුග්‍රහයක් දක්වන බව ශ්‍රී ලංකා වොලිබෝල් සම්මේලනය පවසයි. මීට පෙර, මෙවැනි පාඨමාලාවක් ශ්‍රී ලංකාවේ සංවිධානය කර ඇත්තේ 2006 වර්ෂයේ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s10021311</link>
    <topic>ධර්මපාල කිංග්ස් සුපර්චෙස් තරගාවලිය අද සිට</topic>
    <author>මහරගම විශේෂ වේහැල්ලේ පියතිලක</author>
    <content>කොට්ටාව ධර්මපාල මහ විදුහලේ චෙස් ඇකඩමිය සංවිධානය කරනු ලබන 2010 කොට්ටාව ධර්මපාල කිංග්ස් සුපර් අභියෝගතා කුසලාන චෙස් තරගාවලිය අද (13) පෙරවරු 9 ට විද්‍යාලයේදී ඇරඹේ. මෙය බස්නාහිර පළාතේ පාසල්වලට පමණක් සීමාවේ.පාසල් චෙස් සම්මේලනයේ උපදෙස් අනුව පැවැත්වෙන මෙම තරගාවලියට වයස 9 පහළ, 12, 14, 16, 18 සහ 20 න් පහළ වශයෙන් තරග 6 ක් පැවැත්වේ.ජයග්‍රාහක ජයග්‍රාහිකාවන්ට රන්, රිදී හා ලෝකඩ පදක්කම් පිරිනැමේ. මෙම තරගාවලියට බස්නාහිර පළාතේ ප්‍රධාන පාසල් වලින් 1000 ක් පමණ තරග කරුවන් හා තරගකාරියන් සහභාගිවීමට නියමිතය.14 වනදා පස්වරු 2 ට ජය සංකේත ප්‍රදානෝත්සවය සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=s10021312</link>
    <topic>මාතර මිනර්මා නිවාස ක්‍රීඩා 18-19</topic>
    <author>කැලුම් බෝධිමාන තිහගොඩ විශේෂ</author>
    <content>මාතර මිනර්මා බෞද්ධ විද්‍යාලයේ නිවාසාන්තර ක්‍රීඩා උළෙල ලබන 18, 19 යන දෙදින විද්‍යාලීය ක්‍රීඩා පිටියේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=f1002131</link>
    <topic>විපක්ෂයේ චෝදනා ජනතාව පිළිගන්නේ නෑ</topic>
    <author>සාකච්ඡා කෙළේ මලික් චමින්ද ධර්මවර්ධන</author>
    <content>ජනාධිපතිවරණයේ ප්‍රතිඵල සහ එම ප්‍රතිඵල විකෘති කර ඇති බවට පැතිරීයන ප්‍රචාරයන් පිළිබඳත් එළැඹෙන මහ මැතිවරණය පිළිබඳත් මාර්ගස්ථ මගී ප්‍රවාහන අමාත්‍ය ලසන්ත අලගියවන්න මහතා සමඟ කළ සංවාදයකි මේ.* ජනාධිපතිවරණය අවසන් වූයේ මහින්ද රාජපක්ෂ ජනාධිපතිවරයා නැවතත් මේ රටේ ජනාධිපති ධුරයට පත් කරමින්. ඔබ මේ මැතිවරණ ප්‍රතිඵලය පිළිබඳ දකින්නේ කොහොමද ?මෙතෙන්දි මම පළමුවෙන්ම කියන්න ඕනේ දෙයක් තියෙනවා. ජනාධිපතිවරණයේදී දිස්ත්‍රික්කයක් ලෙස වැඩිම ඡන්ද ප්‍රමාණයක් ලබාදීලා ජයග්‍රහණය කරපු දිස්ත්‍රික්කය ගම්පහ දිස්ත්‍රික්කයයි. ගම්පහ දිස්ත්‍රික්කය නියෝජනය කළ ජනතා නියෝජිතයෙක් විදිහට මම පළමුවෙන්ම ගම්පහ ජනතාවට ස්තූතිය පුද කරන්න ඕනේ. මැතිවරණ ප්‍රතිඵලය දෙස බලපුවාම ප්‍රතිඵලය මේ රටේ බුද්ධිමත් ප්‍රබුද්ධ ජනතාව මේ රටේ සුබ අනාගතයක් වෙනුවෙන් ලබා දීපු ජනවරමක්.විශේෂයෙන්ම මේ ජනවරම ලබාදීම මහින්ද රාජපක්ෂ ජනාධිපතිතුමාගේ සිව් වසරක පාලන කාලය තුළ එතුමාගේ නායකත්වය, ඒ නායකත්වය තුළින් රටේ දැවෙන ගැටලු විසඳාලීමට ගත් උත්සාහයක් ඒ වගේම දශක ගණනාවක් මේ රටේ ජනතාව පීඩා විඳපු කුරිරු ත්‍රස්තවාදය තුරන් කිරීම ආදී කරුණු වලට කෘත ගුණ දැක්වීමක් ලෙසට දක්වන්න පුළුවන්.තවත් විදිහකට ගමේ සංවර්ධනය, රටේ සංවර්ධනය සිදු වෙලා මහින්ද චින්තන වැඩ පිළිවෙළ ප්‍රායෝගිකව ඉදිරියට නැංවෙන එක ඉදිරියට ගෙන යන්න ජනතාව ලබා දුන්නු ජනවරමක් මෙතැන තියෙන්නේ. කෙටියෙන්ම කියනවා නම් ජනතාව ජනාධිපති මහින්ද රාජපක්ෂ මහතා කෙරෙහි තිබෙන විශ්වාසය තහවුරු කළා කියලත් කියන්න පුළුවන්.* ඔබ ජනාධිපතිවරණ ජයග්‍රහණය පිළිබඳව එවැනි අදහස් දැක්වූවට විපක්ෂයේ ප්‍රතිචාර සුබදායක නැහැ. ආණ්ඩුව විවිධ ආකාරයෙන් මැතිවරණ ප්‍රතිඵල විකෘති කර තිබෙන බවට ඔවුන් චෝදනා කරනවා ?විපක්ෂයට තමන්ගේ පරාජය වහගන්න වෙන මොනවද කියන්න තියෙන්නේ. ඔවුන්ට කියන්න කිසිම දෙයක් නැහැ. ජනාධිපතිවරණයට පෙර ඔවුන් ආණ්ඩුවට, එක්සත් ජනතා නිදහස් සන්ධානයට, මහින්ද රාජපක්ෂ ජනාධිපතිතුමාට ගහන්න පුළුවන් හැම මඩ ප්‍රහාරයක්ම එල්ල කළා. අභූත චෝදනා නැගුවා. මෙහෙම මැතිවරණයට පෙර චෝදනා එල්ල කරලා මඩ ගහලා ජනාධිපතිතුමාගේ ජයග්‍රහණය වළක්වන්න හැදුවට එය අසාර්ථක වුණා. දැන් පැරදුනාම ඔවුන්ට කියන්න දෙයක් නැහැ. ඒ නිසා විකෘති කරපු ප්‍රතිඵලයක් ගැන කියනවා.ජනාධිපතිවරණයට දවස් කිහිපයකට ඉස්සරලා මැතිවරණ කොමසාරිස් වරයා හම්බ වෙලා ඔබ තුමා ඉතා හොඳ සේවකයෙක් කියලා විපක්ෂයේ පිරිස් වර්ණනා කළා. ඊට පැය 72 කට පස්සේ ඒ මැතිවරණ කොමසාරිස් වරයා ගැන විවිධ චෝදනා නගනවා. මට මෙතෙන්දි කියන්න තියෙන්නේ මෙච්චරයි. දැන් ඔය විපක්ෂය කියනවා නම් මැතිවරණයේදී ප්‍රතිඵල විකෘති කළා කියලා ඒ අයගේ ඉන්නවා නීති විශාරදයෝ, විජයදාස රාජපක්ෂ වගේ අපෙන් ගිය අයත් ඉන්නවා. මේ අයට දැන් පුළුවන් නිකරුණේ චෝදනා කර කර ඉන්නේ නැතිව නීතිය මගින් කටයුතු කරන්න.අනික තවත් දෙයක් මතක තියා ගන්න ඕනේ. විපක්ෂය මොන චෝදනා එල්ල කළත් ජනතාව ඒ කිසිවක් පිළිගන්න සූදානම් නැහැ. ඒ හින්ද බොරු චෝදනා වලින් විපක්ෂය ජනතාවගෙන් තවත් ඈත් වෙලා යනවා. විපක්ෂය මේ වෙලාවේ කරන්න ඕනේ තමන්ගේ පරාජයට හේතු මොනවද කියලා ස්වයං විවේචනයක යෙදීමයි. එහෙම නැතිව ආණ්ඩුවට, ජනාධිපතිතුමාට ඇඟිල්ල දික් කරන්න ගිහිල්ලා ජනතාවගෙන් තවත් ප්‍රතික්ෂේප වෙන එක නොවෙයි.* එහෙත් විපක්ෂය කියන්නේ ආණ්ඩුවේ හැසිරීමෙන් පෙන්නුම් කරන්නේ පරාජිත ස්වරූපයක් කියලා ?මමත් දැක්කා. විපක්ෂයේ ජ. වි. පෙ. මන්ත්‍රීවරු කියනවා මේ ජයග්‍රහණය ජනතාව ප්‍රීති ඝෝෂා නගලා, වීථි බැහැලා සමරපු ජයග්‍රහණයක් නොවේ කියලා. අපි දන්නවා විපක්ෂයේ අය කොහොමද පසුගිය කාල වල තමන්ගේ ජයග්‍රහණයන් භුක්ති වින්දේ කියලා. ඔවුන් විරුද්ධ පාක්ෂිකයන්ගේ ගෙවල් ගිනි තිබ්බා, ගෙවල් කැඩුවා, හිර ගෙවල්වල දාලා නොයෙක් වද දුන්නා. මේ වගේ තත්ත්වයන් 77 ඉඳන් 94 වෙනකම්ම අපේ පාක්ෂිකයන්ට විදින්න සිද්ධ වුණා. 2001, 2002 දීත් 68 ක් මැරුණා.තුන් දාහක් විතර හිර ගෙවල් වලට දැම්මා. එජාපය මෙහෙම හැසිරෙන එක ගැන කවුරුත් දන්නවා. ජනතා විමුක්ති පෙරමුණත් ක්‍රියා කළේ ඔය ආකාරයටයි. මේ වගේ තත්ත්වයක සරත් ෆොන්සේකා බලයට ආව නම් ඒ අයගේ සිතුම් පැතුම් අනුවම ප්‍රචණ්ඩත්වය ඇති වෙන්න තිබුණා. ඇත්තෙන්ම ඔවුන්ගේ ජයග්‍රහණය සමරන්න සූදානම් වෙලා තිබුණේ කොහොමද කියලා අද මුළු රටම දන්නවා.ජනාධිපති මහින්ද රාජපක්ෂ මහත්තයාව විනාශ කරලා ඊට පස්සේ පාක්ෂිකයන්ට පහරදීලා, නිවාස කඩලා කටයුතු කරන්නයි ඒ අය ඇඟිලි ගැන ගැන බලන් හිටියේ.නමුත් ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය කවදාවත් මේ රටේ ජනතාවට හිරි හැර කරලා තමන්ගේ බලය ලෝකයට පෙන්වලා නැහැ.1977 ඉදන් අවුරුදු 17 ක් විවිධ පීඩා විදලත් 1994 දී අපි පරාජිත පාක්ෂිකයන්ට හානි කරන්න ගියේ නැහැ.අන්න ඒ වෙනස එජාපය ප්‍රමුඛ සන්ධානයයි, ශ්‍රී ලංකා නිදහස් පක්ෂය ප්‍රමුඛ සන්ධානයයි අතරේ තියෙනවා.ඇත්තෙන්ම ජනතාව දුන්න ජනවරම තේරුම් ගන්න තරම් ශක්තියක් විපක්ෂයට නැහැ. ඒක තමයි ඇත්තම තත්ත්වය. එජාපය, ජවිපෙ වගේ පක්ෂ කවදාවත් මේ රටේ සැබෑ ජන විඥානය හදුනා ගත්තේ නැහැ. අදත් ඔවුන් හැසිරෙන්නේ ඒ ආකාරයටයි.* පසුගියදා පාර්ලිමේන්තුව විසුරුවා හරිනු ලැබුවා. ජනාධිපතිවරණයෙන් ලත් ජයග්‍රහණ මානසිකත්වය මහ මැතිවරණයට මොනවගේ බලපාවිද ?පසුගිය කාලයේ පවත්වපු සියලුම පළාත් සභා මැතිවරණ ප්‍රතිඵල අධ්‍යයනය කරලා බලපුවාමත් ඒ වගේම ජනාධිපතිවරණයෙත් අපි ලබපු විශිෂ්ට ජයග්‍රහණයත් බලපුවාම මහා මැතිවරණයෙන් 2 / 3 කට ආසන්න ප්‍රතිඵලයක් ලබා ගැනීම අපිට ගැටලුවක් නොවේ. රටේ ජනතාව දන්නවා විධායක බලතලත් නැති ප්‍රාදේශීය සභාවත් නැති පළාත්සභාවත් නැති පක්ෂයකට පාර්ලිමේන්තුවේ බලය දීලා වැඩක් නැති බව.ඒ වගේම පසුගිය කාලයේ එජාපයේ සහ ජවිපෙ අභ්‍යන්තර දේශපාලන ස්ථාවරයන් සහ මැතිවරණ වලදී ඒ අයගේ හැසිරීමෙන් ජනතාව ඔවුන්ව බලයට ගෙන ඒමට සුදානම් නැහැ.ඒ බව ඉතාම පැහැදිලිව පෙනෙනවා. ඒ නිසා ලංකා ඉතිහාසයේ අන්තම පරාජයක් මෙවර මැතිවරණයෙන් එජාපය සහ ජවිපෙ ලබනවා. ඒ එක්කම එක්සත් ජනතා නිදහස් සන්ධානය වශයෙන් අපේ ජයග්‍රහණය ලාංකීය දේශපාලන ඉතිහාසයේ සුවිශේෂීම ස්ථානයක් ලබාවි.* ආණ්ඩුව දෙමළ ජාතික සන්ධානය සමග සාකච්ඡා කරන්න සූදානම් කියලා වාර්තා වෙලා තියෙනවා. නමුත් ආණ්ඩුවේම පිරිස් තමයි කලකට ඉහත දී ඔවුන්ව කොටින් ලෙස ලේබල් කළේ. මොකක්ද ඔවුන් සමග ආණ්ඩුවට මේ මොහොතේ තිබෙන ගනු දෙනුව ?මෙතෙන්දි අපි මතක තියා ගන්න ඕනේ දෙයක් තියෙනවා. විනයාගමූර්ති මුරලිදරන් කියන්නේ ශ්‍රී ලංකා නිදහස් පක්ෂයේ උප සභාපති වරයෙකුයි. ඒ වගේම අපේ රජයේ අමාත්‍යවරයෙකුයි. නමුත් ඔහු එල්. ටී. ටී. ඊ. සංවිධානයේ ක්‍රියාකාරීව සිටි අයෙක්. ඔහු අපිත් සමග එකතු වුණේ අපේ වැඩ පිළිවෙළට එකඟ වෙලයි. ඒ කියන්නේ රජයේ ප්‍රතිපත්ති වලට මහින්ද චින්තන වැඩ පිළිවෙළට එහෙම. විනයාගමූර්ති මුරලිදරන් මහත්තයාට පුළුවන් කම තියෙනවා නම් සම්බන්ධන් මහත්තයාලගේ දෙමළ ජාතික සන්ධානය අපිත් සමග සාකච්ඡා කිරීම වරදක් නොවේ.ඔවුන් අපි සමග කටයුතු කරන්නේ පැහැදිලිව අපේ ප්‍රතිපත්ති මහින්ද චින්තන වැඩපිළවෙළ පිලි අරගෙනයි. එහෙම නැතිව කිසිම අයෙකු සමග එකඟතාවයකට යන්න ජනාධිපතිතුමාත් රජයත් සූදානම් නැහැ. ලක්ෂ සංඛ්‍යාත ජනතාවක් දිවි පරදුවට තියලා රැක ගත්තු මාතෘ භූමිය පාවලා දෙන්න ජනාධිපතිතුමා කටයුතු කරන්නේ නැහැ.* ඔබ පාර්ලිමේන්තු මැතිවරණයට ඉදිරිපත් වන්නේ ගම්පහ දිස්ත්‍රික්කයෙන්. ගම්පහ දිස්ත්‍රික්කය මෙවර උණුසුම් ස්වරූපයක් ගනීවි යැයි විශ්වාසයක් පවතිනවා. විශේෂයෙන්ම බැසිල් රාජපක්ෂ මහතා ගේ නායකත්වය සහ නවක දක්ෂ අපේක්ෂකයන් ගණනාවක් සමගයි ඔබටත් තරග කරන්න වෙන්නේ් ?.ඇත්ත වශයෙන්ම බැසිල් රාජපක්ෂ මහත්තයාගේ නායකත්වය යටතේ ගම්පහට තරග කරන්න ලැබීම විශාල ධෛර්යයක් විදිහටයි අපි සලකන්නේ. ගම්පහ ජනතාවත් එතුමාගේ නායකත්වය පිළිගන්න ලෑස්ති වෙලා ඉන්නවා. මේ අතර තමයි මමත් මගේ ආසනය නියෝජනය කරමින් මැතිවරණයට ඉදිරිපත් වෙන්නේ.මම අවුරුදු ගණනාවක් ක්‍රියාකාරීව දේශපාලනයේ හිටියා. ඊළඟට පළාත් සභාවට තරග කරලා වැඩිම මනාපයක් ලබා ගෙන එහි අමාත්‍යවරයෙක් ලෙස කටයුතු කළා. පසුගිය පාර්ලිමේන්තුවේ ශ්‍රී ලංකා නිදහස් පක්ෂය වෙනුවෙන් ගම්පහින් තරග කරලා වැඩියෙන්ම මනාප ගන්න අය අතර මමත් ඉන්නවා.මෙවරත් ජනතාව පළමුවෙන්ම අපේ පක්ෂය දිනවන්න කටයුතු කරාවි. ඒ සමගම ගම්පහ දිස්ත්‍රික් නායක බැසිල් රාජපක්ෂ මහත්තයාට වැඩිම මනාප ලබාදෙන ගමන්ම මටත් සහයෝගය ලබා දේවි.* පසුගිය කාලයේ මෙරට ප්‍රවාහන ක්ෂේත්‍රය වෙනුවෙන් ඉටු කළ සේවය සම්බන්ධයෙන් කුමන අදහසක්ද ඔබ දරන්නේ ?පසුගිය වසර හතරක කාලය තුළ මේ රටේ ප්‍රවාහන සේවය ගුණාත්මකව වගේම ප්‍රමාණාත්මකවත් වර්ධනය වුණු බව ජනතාව දන්නවා. විශේෂයෙන්ම මේ රටේ ප්‍රවාහන සේවය තිබුණු තැන බලපුවාම අද මේ රටේ ප්‍රවාහන සේවය තියෙන තැන බලපුවාම ජනාදිපතිතුමා සහ රජය කරපු සේවය ඉතා විශිෂ්ට බව පෙනෙන දෙයක්.එක්සත් ජාතික පක්ෂය අපේ රටේ ජාතික ප්‍රවාහන සේවය වනසන්න කටයුතු කළේ. අපේ ආණ්ඩුව එහෙම කරලා නැහැ. දුම්රිය බස් රථ කුලී රථ සේවාවන් ඉහළ නැංවූවා. ඉතිහාසයේ පොදු ප්‍රවාහන සේවය නැංවීමට අවශ්‍ය විශාලම මුදල් ප්‍රමාණය ලැබුණෙත් මේ ආණ්ඩුව යටතේයි.මේ අනුව බලපුවා අපි ඉතා විශාල සේවයක් ඉටු කළා. අපේ මූලික අරමුණ වෙලා තියෙන්නේ ආසියාවේ දියුණුම ප්‍රවාහන පද්ධතිය ඇති රට බවට පත්වීමයි. ඒ සඳහා අවශ්‍ය කටයුතු ඉදිරියටත් සිදු කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=f1002132</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>සති කීපයක නිවාඩුවකින් පසු යළි අරඹන ‘දිනමිණ’ දියවන්නාවේ නෑදෑයෝ විශේෂාංගය ඔස්සේ සහෘද පාඨක ඔබව අද හමුවන්නේ වෘත්තීය පුහුණු නියෝජ්‍ය ඇමැති පී. රාධා ක්‍රිෂ්ණන් ඇමැතිවරයාය.හේ කඳුරට ජනතා පෙරමුණේ නියෝජ්‍ය නායකයා ය. එක්සත් ජනතා නිදහස් සන්ධාන ආණ්ඩුවේ ඇමැති මණ්ඩලය නියෝජනය කරන පී. රාධා ක්‍රිෂ්ණන් ඇමැතිවරයා ‘දියවන්නාවේ නෑදෑයෝ’ විශේෂාංගයට සිය අදහස් පළ කෙළේ මේ අයුරිනි.* අපේ කතාබහ අරඹමින් මට ප්‍රථමයෙන් කියන්න ඔබේ සම්පූර්ණ නම?‘මගේ සම්පූර්ණ නම පෙරුමාල් පිල්ලෙයි රාධා ක්‍රිෂ්ණන්..’* එතකොට ඔබේ උපන් දිනය ඔබේ උපන්ගම ලෙස සලකන්නේ..?“මගේ උපන් දිනය 1941 වර්ෂයේ අපි‍්‍රයෙල් මස 30 වැනිදා. මට දැන් වයස අවුරුදු 69ක් වෙනවා. මගේ උපන් ගම ලෙස සැලැකෙන්නේ මොක්කා ස්ටේට් මස්කෙළිය කියන ප්‍රදේශය. මම උපතේ සිට හින්දු භක්තිකයෙක්.* ඔබේ පියාගේ සහ මවගේ නම් සහ ඔවුන් ගැන විස්තර යමක් පැවැසුවොත්මගේ පියාගේ නම වයි ආර්. පෙරුමාල් පිල්ලෙයි පියා මස්කෙළිය මොක්කා ස්ටේට් වල ප්‍රධාන කන්කානි ලෙස කටයුතු කළා. එයට අමතරව පියා 1955 පමණ කාලය වන විට මස්කෙළිය, ගලහ කොළඹ වගේ ප්‍රදේශවල රෙදි බිස්නස් එක කරන්නත් පටන් ගත්තා. තාත්තා රෙදි බිස්නස් එක දිගටම කරන්න ඕන නිසා 1955 දී වත්තෙන් අස්වුණා. අස්වෙලා අපි පදිංචියට ගියා ගලහ කියන ප්‍රදේශයට. නුවර සිට ගලහට සැතපුම් 18 ක් පමණ තියෙනවා. මගේ මවගේ නම කාමච්චි අම්මාල් ඇගේ ගමත් මස්කෙළිය.* එතකොට ඔබ මූලික අධ්‍යාපනය ලැබූ පාසල සහ තොරතුරු පැවසුවොත්මම මූලික අධ්‍යාපනය ලැබුවේ මස්කෙළිය මොක්කා වත්තේ රජයේ පාඨශාලාවෙන්. අපි ඒ කාලයේ අකුරු ලියන්න පටන් ගත්තේ මහ පොළොවේ. ඒ වගේම වැලි පීල්ලේ එහෙම තමයි ‘අ’ යනු ‘ආ’ යනු ලිව්වේ. ඉන් පස්සේ 1948 වර්ෂයේදී මම ගලහ මහා විද්‍යාලයට ඇතුල් වුණා. ඒක ද්විභාෂා මිශ්‍ර පාඨශාලාවක්. 1949 වර්ෂයේදී මම නාවලපිටිය සෙන්ට් ඇන්තනීස් විද්‍යාලයට ඇතුළුවුණා. 1957 දක්වා මම සා/පෙ දක්වා ඒ පාසලේ ඉගෙන ගත්තා. 1959 කොළඹ ෂෙම්රොක් විද්‍යාලයට ඇතුල්වුණා. එච්. එස්. සී. විභාගයෙන් පස්සේ මම තාත්තයි, අයියයි කරගෙන ගිය රෙදි ව්‍යාපාරයට සම්බන්ධ වෙලා කටයුතු කළා.* ඔබේ පවුලේ විස්තරමගේ පවුලේ වැඩිමල් සහෝදරයෝ තුන් දෙනයි. බාල සහෝදරයයි සහෝදරියෝ එක්කෙනයි මාත් එක්ක හය දෙනයි. අම්මයි තාත්තයි එක්ක අට දෙනයි. අද ජීවත්ව ඉන්නේ අක්කයි මල්ලියි විතරයි. මගේ තාත්තා අන්තරාවුණා 1965 වර්ෂයේදී. ඉන්පස්සේ ව්‍යාපාර කටයුතු සියල්ල මා සහ අයියා වෙත පැවරුණා. 1968 වර්ෂය පමණ වන විට මම ගලහ පදිංචිය අතහැර නුවරට ආව. නුවරට ඇවිදින් අලුත් ව්‍යාපාරයක් පටන් ගත්තා. ‘සෙන්රෝ සිලෝන් ඒජන්සිය’ කියලා. ඉන් අනතුරුව 1970 පමණ වනවිට මම කොළඹ ආදුරුප්පු වීදයට පදිංචියට ආවා.* ඔබේ බිරිය දරුවන් ගැන තොරතුරු යමක් අපට පැවැසුවොත්?මගේ බිරියගේ නම කමලා වෙල්ලාදුරේපිල්ලෙයි. කමලයි මමයි ගලහ එක ගමේ හිටියේ. අපි දැකලා යාළුවෙලා නෙමෙයි එකතුවුණේ. අපේ මවුපියන් කළ යෝජිත විවාහයක් අනුවයි මමයි කමලයි එකතු වුණේ. 1972 අගෝස්තු මාසේ 20 වැනිදා කොළඹදී අපේ විවාහ සිදුවුණා. අපි දෙන්නට දැන් දරුවෝ පස්දෙනෙක් ඉන්නවා. වැඩිමල් ගැහැණු දරුවන් හතර යි. බාලයා පුතා. පුතා දැන් ඕස්ට්‍රේලියාවේ ඉගෙන ගන්නවා. දූලා හතර දෙනාගෙන් වැඩිමහල් දුව විවාහ වෙලා දෙවැනි දුව ගෘහ නිර්මාණ ශිල්පියෙක් . තුන්වෙනියා ලන්ඩන්වල ඉගෙන ගන්නවා. හතරවැනි දුව රතුකුරුසේ වැඩ කරනවා.* තරුණ කාලයත් සමඟ ඔබ කොහොමද දේශපාලනයට අනුගත වෙන්නේ.මම පාසල් යන කාලෙම ලංකා සම සමාජ පක්ෂයට වැඩ කළා. පක්‍ෂයේ පෝස්ටර් අලවන්න ගියා. අපි නැවැතිලා හිටිය බෝඩිමේ අයිතිකාර මාරසිංහ මහත්තයා සම සමාජ පක්‍ෂයෙන් ඡන්දෙට තරග කළා. අපි එයාට උදව් කළා. ඒ එක්කම රතුපාටට තරුණ කාලේ සිත ඇදී ගියා. ඇන්. ඇම්. පෙරේරා, කොල්වින් ආර්. ද සිල්වා වැනි වාමාංශික නායකයන් කතා අහන්න මම ගලහ ඉඳන් කොළඹ එනවා.ඒ කතා අහන්න දැඩි පිපාසයකින් මම පෙළුණා. ඒ දවස්වල එක මැයි දිනයක් මම අතඅරින්නේ නෑ. ගලහ නගරේ ඉතා කුඩා නගරයක් . ඒ වටා වතු තිබුණා. ගමත් තිබුණා. කුඩා නගරයක ප්‍රසිද්ධ වෙන්න ඉතා ඉක්මනින් පුළුවන්. ඒ අනුව මාවත් වැඩි කලක් යන්න ප්‍රථම ගලහ නගරයේ ප්‍රසිද්ධ චරිතයක් බවට පත් වුණා. ගලහ සෑම පුද්ගලයෙක්ම ජාති භේදයකින් තොරව මට පුදුම විදිහට ආදරය කළා. මමත් ඒ ජනතාවට උපරිමයෙන්, මුදලක් නොගෙන වැඩ කළා.ඔහොම ඉඳලා මම 1965 ඡන්දේදී එජාපයට උදව් කළා. ඒ ඡන්දේදී ඩැනියෙල් අප්පුහාමි ගලගෙදරට තරඟ කෙළේ එජාපයෙන්. මට මතකයි ඒ ඡන්දෙට හිටපු වෙළෙඳ ඇමති ටී. බී. ඉලංගරත්න මහත්තයා ගලගෙදර ආසනයට තරග කරා. ශශ්‍රී ලංකා නිදහස් පක්‍ෂයෙන් ඉන්පස්සේ ඉලංගරත්න මහත්තයා කොලොන්නාවට ආවා.1977 මහ ඡනදෙටත් මම එජාපයට උදව් කළා. ඒ කාලේ රනිල් වික්‍රමසිංහ මහත්තයා එක්ක මට ලඟින් ආශ්‍රය කරන්න ඉඩ ලැබුණා.ඔය අතරේ 2000 - 2001 වර්සවල මට කඳුරට ජනතා පෙරමුණේ නායක අභාවප්‍රාප්ත පී. චන්ද්‍රසේකරන් මහතාව දැන හඳුණාගන්න ලැබුණා. ඒ සමඟම මට කඳුරට ජනතා පෙරමුණේ සාමාජිකත්වය ලැබුණා. ඉන්පසු 2001 මහ මැතිවරණයෙන් මට කදුරට ජනතා පෙරමුණේ ජාතික ලැයිස්තු මන්ත්‍රී ලෙස පාර්ලිමේන්තුවට එන්න පුළුවන් වුණා. ඒ වගේම 2004 මහ මැතිවරණයට කදුරට ජනතා පෙරමුණේ ජාතික ලැයිස්තු මන්ත්‍රී ලෙස යළිත් වරක් මට පාර්ලිමේන්තු එන්න පුළුවන් වුණා.* ඔබ 2004 බලයට පත්වු එක්සත් ජනතා නිදහස් සන්ධාන ආණ්ඩුවට පසුව සම්බන්ධ වුණා නේද?“ඔව් 2005 වර්ෂයේ පැවැති ජනාධිපතිවරණයෙන් ජයගත් මහින්ද රාජපක්‍ෂ මැතිතුමා එජාපයේ සහ අනෙක් පක්‍ෂවල සිටි මන්ත්‍රීවරුන්ට ආරාධනා කළා. යුද්ධය අවසන් කරන්නට රජයට එක් වෙන්න කියා. ඒ අනුව අපේ නායක පී. චන්ද්‍රසේකරන් මහතා ඇතුළු අපි ජනාධිපතිතුමාගේ ඉල්ලීමට ඇහුම්කන් දීලා රජයට සම්බන්ධ වුණා.* ඉදිරි මහ මැතිවරණයකදී ඔබලා තරග කරන්නේ එජනිස යෙන්ද එසේත් නැත්නම් ඔබේ පක්‍ෂය තනිව තරග කරනවද?අපි පසුගිය ජනාධිපතිවරණයේදී ජනාධිපති මහින්ද රාජපක්‍ෂ මැතිතුමාගේ ජයග්‍රහණය වෙනුවෙන් කටයුතු කළා. අදත් අපි ඉන්නේ ආණ්ඩුව සම¼ඟ. ඉදිරියටත් එසේමයි. නමුත් මහ මැතිවරණය තරග කරන ආකාරය අපේ පක්ෂය තුළ සාකච්ඡා කර තීරණ ගත යුතුයි. එය ඉදිරියේදී සිදුවේවි.”* ඔබේ බිරිය ‘කමලා ඔබේ දේශපාලන ජීවිතයට ලබා දෙන අනුග්‍රහය කෙබඳුද?අපෝ ඇය උපරිම සහය මගේ දේශපාලන ජීවිතයට ලබා දෙනවා. ඇය ඒ සඳහා මට ලබා දෙන සහයෝගය මට විශාල ශක්තියක් වී තිබෙනවා.* බොහෝ දේශපාලඥයන්ගේ දරුවෝ දේශපාලනයට ඒම සාමාන්‍ය දෙයක්. ඔබ කැමැති නැද්ද ඔබේ දරුවෝ දේශපාලනයට ගෙන එන්න.””“දේශපාලනයට එන්න දරුවො තුළ ඒ සඳහා කැමැත්තක් තිබිය යුතුයි. මගේ දරුවෝ දේශපාලනයට කැමැති නෑ. ඒ අය ඉගෙන ගන්න අය. ඔවුන් තීරණය කරන්න ඕනා ඉදිරියේ ඔවුන් කරන දේ පිළිබඳව.* දේශපාලනය තුළ ඔබට අමතක කරන්න බැරි චරිතයක් තිබෙනවද?“ඔව් ඒ තමා කඳුරට ජනතා පෙරමුණේ් නායක මා දේශපාලනයට ගෙන ආවෙ දිවංගත පී. චන්ද්‍රසේකරන් මැතිතුමා. හැබැයි මට තරුණ කාලයේ දේශපාලනය පිළිබඳ හැඟීම් ඇතිකළ මාරසිංහ මහත්තයවත් මට අමතක කරන්න බෑ. ඔහු තමයි වමේ දේශපාලනය පිළිබඳව මට රහ ඇති කළේ.”* එදා අද දේශපාලනය පිළිබඳව ඔබට මොනවද කියන්න තියෙන්නේ?“එදා දේශපාලනය හරිම විනෝද ජනකයි. හොඳ මිනිස්සු ආශ්‍රය කළා. එදා දේශපාලනය භයානක නෑ. නමුත් අද දේශපාලනය භයානකයි. දේශපාලනය කරන එක දුෂ්කරයි. මුදල් විශාල ප්‍රමාණයක් යනවා. විශේෂයෙන් පසුගිය ත්‍රස්තවාදී භීෂණ කාලයේ අපට දේශපාලන කටයුතු කරන්න ඉතා අසීරු වුණා. නමුත් ජනාධිපතිතුමාට පින් සිද්ධවෙන්න ඒ තත්තවය අද නෑ. මගේ දේශපාලන දිවිය තුළ දවසින් දවස මම අත්දැකීම් ලැබුවා. යමක් ඉගෙන ගත්තා. ඒ අනුව මම අද දේශපාලනඥයකු ලෙස යම් ප්‍රමාණයක අත්දැකීම් ලැබුවෙක්.* මහින්ද රාජපක්‍ෂ ජනාධිපතිතුමා පිළිබඳව ඔබ මොනවද හිතන්නේඑතුමා ඉතාමත් නිහතමානි ජන නායකයෙක්. මේ රට එතුමා ත්‍රස්තවාදයෙන් බේරාගත්තා. සියලුම ජන කොටස්වලට එතුමා ඇහුම්කන් දෙනවා. ද්‍රවිඩ ජනයා ලෙස අද අපට එතුමා ගැන විශ්වාසයක් ඇතිවී තිබෙනවා. මේ නායකයා අපේ ප්‍රශ්නවලට සාධාරණයක් ඉෂ්ටකරාවිය කියා, පසුගිය ජනාධිපතිවරණයෙන් එතුමා ඉතා විශිෂ්ට ජයක් ලැබුවා. දැන් තියෙන්නේ රට සංවර්ධනය කරන්න. දියුණු කරන්න.මේ රට සංවර්ධනය කළ හැක්කේ ලෝකය ඉදිරියට ගෙන යා හැක්කේ මහින්ද රාජපක්‍ෂ ජනාධිපතිතුමාට පමණයි. එතුමා කිව්වා මේ රටේ සුළු ජාතීන් කියා කොටසක් නැති බව. ඒ ප්‍රකාශයට අපි ඉහළම ගෞරවය එතුමාට දක්වනවා. මේ රටේ අනෙක් ජාතීන් ගැන එහෙම බලන්න පුළුවන් නායකයකුට පමණයි මේ රට දියුණු කළ හැක්කේ. එතුමාගේ දර්ශනය නිවැරැදියි. රටක ජාතීන් කියා වෙන වෙනම අය නෑ. ඔක්කොම ශ්‍රී ලාංකිකයෝ ඒ අදහස ඇති ජනාධිපතිතුමාට පසුගිය ජනාධිපතිවරණයේ අපි අපේ සහය ලබා දුන්නා. ඉදිරියටත් එය අපි ලබා දෙනවා.* ඔබේ ලග්නය මොකක්ද?“මගේ ලග්නය වෘෂභ”* නක්‍ෂත්‍රය පිළිබඳව ඔබේ විශ්වාසය කොහොමද?“නක්‍ෂත්‍රය යම් ප්‍රමාණයකට විශ්වාස කරනවා. හොඳ වෙලාවක් බලා ගන්නවා. විශේෂයෙන් අපේ හින්දු ආගමේ හොඳ වේලාවක් නොබලා වැඩක් පටන් ගන්නේ නෑ. එය අපට පාරම්පරිකව උරුම වූ දෙයක්. අපි අදහන දෙවියන් පිළිබඳව අපට හොඳ විශ්වාසයක් තියෙනවා. අපි අදහන්නේ ගණ දෙවියන්ව.* කලාව පිළිබඳව ඔබ තුළ ඇති හැඟීමමම නිකං බයිලා තමයි කියන්න දන්නේ. වෙන මුකුත් නෑ. ඒ පැත්තට මගේ ඒ තරම් ඇදී යාමක් නෑ.* ඔබේ දේශපාලන ඉලක්කයමගේ දැන් කියා විශාල ඉලක්ක දේශපාලනය තුළ නෑ. දේශපාලනය දිගටම කරනවා. දේශපාලනය කරන්න ව්‍යාපාර කටයුතු දිගටම කළ යුතුයි. මොකද අද දේශපාලනය කරන්න සල්ලි තියෙන්න ඕනා. සමහරු කියනවා දේශපාලනයෙන් හම්බ කරනවා කියා. නෑ අතේ තියෙන සතේ පවා වියදම් වෙනවා. ව්‍යාපාරයක් කරගෙන ගියොත් පමණයි මේ කටයුත්ත බැලැන්ස් කරගෙන ගෙනියන්න පුළුවන්.* ඔබ ජීවිතයේ වඩාත් දුක් වූ සිදුවීම?අපේ නායක පී. චන්ද්‍රසේකරන් මැතිතුමාගේ මරණය මා වඩාත් දුක් වූ සිදුවීම කියා මට සඳහන් කළ හැකියි. එතුමා මියයනවිට වයස අවුරුදු 52 යි. තව කාලයක් ඉන්න තිබුණු නායකයෙක්. එතුමා අපට අහිමි වුණේ අපේ අවාසනාවට. එය අපට සිදුවූ විශාල පාඩුවක්. ලෝකය පුරා සිටින දෙමළ ජනතාවට සිදුවූ විශාල පාඩුවක් ලෙසයි මම එය දකින්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=f1002133</link>
    <topic/>
    <author>සටහන සහ ඡායාරූපය. ඉරෝෂිණී දීපිකා</author>
    <content>ශ්‍රී ලංකාව විවිධ පලතුරුවලින් පොහොසත් රටක් වුවත්, අනෙක් රටවල් මෙන් දේශීය නිෂ්පාදන අපනයනය කිරීමේදී පසුගාමී මට්ටමක සිටින බව දක්නට ලැබේ. ශ්‍රී ලාංකේය පලතුරු වෙළෙඳපොළ ක්‍රමවත් කිරීම මෙන් ම, ජනතාවට පලතුරු පරිභෝජනය කිරීමේ වටිනාකම කියා දීමත්, පලතුරු නිෂ්පාදකයනට ආදායම් ඉපැයිය හැකි මාර්ගයක් බවට මේ වෙළෙඳපොළ පරිවර්තනය කිරීමත් අද දවසේ අත්‍යවශ්‍ය කරුණක්ව ඇත. ඒ සඳහා ගත හැකි පියවර කවරාකාරද යන්න පිළිබඳ හොරණ කනන්විල පලතුරු බෝග පර්යේෂණ හා සංවර්ධන ආයතනයේ පර්යේෂණ නිලධාරී එච්. ඩී. ජයවික්‍රම මහතා සමඟ කළ කතාබහකි මේ.* පලතුරු බෝග පර්යේෂණ ආයතනය මගින් කෙරෙන කාර්ය භාරය පිළිබඳ හැඳින්වීමක් කළොත්?පලතුරු බෝග පර්යේෂණ හා සංවර්ධන මධ්‍යස්ථානය හොරණ කනන්විල පිහිටි උද්‍යාන බෝග ගොවිපොළෙහි පිහිටවනු ලැබුවේ කැබිනට් මණ්ඩල තීරණයකට අනුවයි. ඒ 2001 ඔක්තෝබර් 06 වැනිදා. හෙක්ටයාර 120 ක භූමි ප්‍රමාණයකින් සමන්විත වෙනවා. අපේ ගොවිපළ මැනවින් සැකැසූ පලතුරු උයන් සහ සංරක්‍ෂිත වන ලැහැබකින් සමන්විතයි.දේශීය පලතුරු නිෂ්පාදනය වානිජ මට්ටමට ගෙන ඒම සඳහා යෝග්‍ය තාක්ෂණය දියුණු කිරීමටත්, ඒවා ප්‍රචලිත කිරීම මගින් ගොවි මහතුන්ගේ ජීවන තත්ත්වය උසස් කිරීමටත් ක්‍රියා කිරීමටත් අප කටයුතු කරනවා. මේ සෑම දෙයකින් ම අපේක්‍ෂා කරන්නේ ආසියානු කලාපය තුළ ශ්‍රී ලංකාව පලතුරු නිෂ්පාදනයේ පුරෝගාමියෙකු බවට පත්කිරීමේ බලාපොරොත්තුව ඇතිවයි.අපේ මධ්‍යස්ථානය සතුව හොඳින් ස්ථාපනය කරන ලද ගුණාත්මක රෝපණ ද්‍රව්‍ය නිෂ්පාදන අංශයකින් ද සමන්විතයි.* කෘෂිකර්ම දෙපාර්තමේන්තුව හරහා මෙවැනි ආයතනයක් පිහිටුවීමෙන් අපේක්‍ෂා කරන්නෙ කුමන ආකාරයේ පරමාර්ථ ඉෂ්ට සිද්ධ කර ගැනීමටද?මේ ආයතනය හරහා පහතරට එළවළු සම්බන්ධ උපයෝගීතා පර්යේෂණ කළාට, ප්‍රමුඛත්වය දෙන්නෙ පලතුරු ආශි‍්‍රත පර්යේෂණ සිදුකිරීම සඳහායි. මෙහිදී ප්‍රධාන පලතුරු බෝග සඳහා කාර්යක්‍ෂම, පරිසර හිතකාමී, තිරසාර, ආර්ථික ඵලදායිත්වයෙන් යුක්ත නිෂ්පාදන සහ අස්වනු නෙළීමේ තාක්ෂණික ක්‍රමවේද දියුණු කිරීම මූලික පරමාර්ථයක්. ඒ සඳහා ආයතනය මඟින් විශාල මෙහෙයක් සිදුවෙනවා.මීට අමතරව රාජ්‍ය සහ පෞද්ගලික අංශයට අයත් ව්‍යාප්ති ආයතනවල සහභාගිත්වයෙන් පලතුරු සහ එළවළු වගා ආශි‍්‍රත තාක්ෂණික තොරතුරු ප්‍රචලිත කිරීමටත් බලාපොරොත්තු වෙනවා.පලතුරු නිෂ්පාදනය ආර්ථික වශයෙන් ලාභදායී ව්‍යාපාරයක් බවට පත් කිරීමට අනෙකුත් රාජ්‍ය සහ පෞද්ගලික ආයතන සමඟ සහභාගි වී කටයුතු කිරීම මේ ආයතනයේ පරමාර්ථයක්. අපේ රටේ බොහෝ පලතුරු වර්ග වැවෙනවා. ඒවා තවදුරටත් වගා කිරීමට ජනතාව පෙළඹවීම අවශ්‍යයි. ඒ වගේම පලතුරු පරිභෝජනයට ජනතාව හුරු කළොත් මෙය ආදායම් ඉපැයිය හැකි හොඳ මාර්ගයක් වෙනවා. ඒ සඳහා අනෙකුත් ආයතන සමඟ සම්බන්ධ වී ක්‍රියා කිරීම අවශ්‍ය වෙනවා.* මේ ආයතනයට අදාළ පර්යේෂණ ක්ෂේත්‍ර වෙන්නෙ මොනවාද?ගුණාත්මක බවින් පොහොසත්, වැඩි අස්වැන්නක් ලබා දෙන ජනපි‍්‍රය පලතුරු බෝග ප්‍රභේද අභිජනනය කිරීම එක් ක්ෂේත්‍රයක් විදිහට හඳුන්වන්න පුළුවන්. ඒ වගේ ම අඩුවෙන් භාවිතයට ගැනෙන පලතුරු බෝග සඳහා ගුණාත්මක බවෙන් උසස් ප්‍රභේද හඳුන්වා දෙනවා. එසේම එම බෝග වගා කිරීම ජනපි‍්‍රය කිරීම සඳහාත් අවශ්‍ය කටයුතු කරනු ලබනවා.අපේ පර්යේෂණ ක්ෂේත්‍ර අතර පලතුරු උයන් පිහිටුවීම සඳහා ලාබදායී බෝග පාලන ක්‍රම දියුණු කිරීමත්, ගුණාත්මක බවෙන් යුතු රෝපණ ද්‍රව්‍ය නිෂ්පාදනය සඳහා තාක්ෂණය හඳුන්වා දීමත්, ප්‍රධාන පලතුරු සහ එළවළු බෝග සඳහා ලාභදායී මෙන් ම පරිසර හිතකාමී, කාර්යක්‍ෂම රෝග සහ පලිබෝධ පාලන ක්‍රමවේද දියුණු කිරීමත් අයත් වෙනවා.මේ ආයතනය පලතුරු බෝගවලට අස්වැන්න සහ ගුණාත්මක බව වැඩිදියුණු කිරීම සඳහා කාර්යක්‍ෂම ශාක පෝෂක තාක්ෂණය සහ කාබනික පලතුරු නිෂ්පාදනය පිළිබඳ තාක්ෂණය දියුණු කිරීමට කැප වී සිටිනවා. ඒ වගේ ම පලතුරු බෝග පිළිබඳ දත්ත එකතුවක් පරිගණක ගතකිරීම සහ පවත්වාගෙන යාමට ක්‍රියා කරනවා.පලතුරු උයන් පිහිටුවීම හා සංවර්ධනය සඳහා අවශ්‍ය තාක්ෂණික තොරතුරු, සැලසුම් ලබාදීම අපේ ආයතනයේ කෙරෙන ප්‍රධාන සේවාවක් විදිහට හඳුන්වන්න පුළුවන්. පලතුරු සහ එළවළු බෝග නිෂ්පාදනය වැඩිදියුණු කිරීමට අවශ්‍ය තාක්ෂණික උපදෙස් ලබා දීම, බෝග ආශි‍්‍රත රෝග සහ පලිබෝධ හානි හඳුනාගෙන ඒවා වළක්වා ගැනීමට සහ පාලනය කිරීමට අවශ්‍ය වන උපදෙස් ලබා දීම, රාජ්‍ය ආයතන වගේ ම රාජ්‍ය නොවන සංවිධාන සමඟ සම්බන්ධ වෙලා මානව සම්පත් සංවර්ධනයට දායක වීමත් අප ආයතනය මඟින් සිදුකරනු ලබනවා. ඒ වගේ ම නිර්දේශිත පලතුරු බෝග සහ ප්‍රභේදවලට අදාළ ගුණාත්මක රෝපණ ද්‍රව්‍ය නිපදවීම සහ සැපැයීමත් ඉටුකරනවා.* ඔබ ආයතනය මගින් පර්යේෂණ කරනු ලබන පලතුරු බෝග මොනවා ද?අප පර්යේෂණ සිදුකරන්නෙ පහතරට තෙත් කලාපයට වැදගත් වන පලතුරු පිළිබඳයි. කෙසෙල්, අන්නාසි, පැපොල්, අඹ, කොස්, රඹුටන්, මිදි, දූරියන්, සීට්‍රස්, අලිපේර, පැෂන් පෲට්, දිවුල්, දෙළුම්, පේර, මැංගුස්, කොමඩු, පෙයාර්ස්, ජම්බෝල, ස්ට්‍රෝබෙරි, ගේප් ෆෘට්, බෙලි, සියඹලා, ගොරකා, අනෝදා, කාමරංගා, සැපදිල්ලා කියන පලතුරු අපගේ පර්යේෂණවලට අයත් පලතුරු කාණ්ඩ වෙනවා.* ආයතනය මඟින් මෑතකදී කරනු ලැබූ එවැනි පර්යේෂණ පිළිබඳ හැඳින්වීමක් කළොත්?මෑතකදී ජම්බු, පේර සහ මැංගුස්ටින් ආශි‍්‍රත පර්යේෂණ කරලා නව ප්‍රභේද හඳුන්වා දුන්නා. එහිදී ජම්බු ප්‍රභේද දෙකක් ඉදිරිපත් කිරීමට හැකි වුණා. එකක් “ලිඳුල ගශ්‍රීන්” කියන ජම්බු වර්ගය. ඒවායෙ ගෙඩි කොළවන් ක්‍රීම් පාටට හුරු දිගටි ඒවා. සිටවා අවුරුදු තුනේදී පලදරනවා. අවුරුදු හතරක් යන විට ගසකින් කි. ග්‍රෑ. 20 ක් පමණ පල ලබාගන්න පුළුවන්.අනෙක් වර්ගය ගෝල්ඩන් පින්ක් කියන ජම්බු ප්‍රභේදය. ඒවායේ ගෙඩි මධ්‍යස්ථ ප්‍රමාණයෙන් යුතු, රසවත්, රෝස පැහැතියි. අවුරුදු හතරකදී ගහකින් ගෙඩි 300 ක් පමණ ලබාගන්න පුළුවන්.මීට අමතරව නව දෙමුහුම් පේර ප්‍රභේද හතරක් හඳුන්වා දුන්නා. ඒවා අද වන විට ඉතාමත් ම ජනපි‍්‍රය යි. ලංකා ජයන්ට්, හොරණ ස්වීට්, රෙඩ් ජයන්ට්, හොරණ රෝසි කියන්නේ එම පේර වර්ග. ඒ වගේ ම මැංගුස්ටින් ද්වී ග්‍රාහක බද්ධ පැළ වර්ගයකුත් අප හඳුන්වා දුන්නා.මේ වන විට අප ගොරකා ශාකය සම්බන්ධ පර්යේෂණ කටයුත්තක නිරතවෙලයි සිටින්නෙ. වැඩි ඵලදාවක් ලබාගත හැකි, ඒ වගේ ම මල්පෝච්චියක සිටවිය හැකි ආකාරයේ ප්‍රභේදයක් සැකසීම අපගේ බලාපොරොත්තුවකි. දූරියන්, කොස්, අලිපේර වගේ පලතුරු වර්ග සම්බන්ධයෙන් පර්යේෂණ සිදුකෙරෙමින් පවතිනවා.අප මීට පෙර ගස්ලබු දෙමුහුන් ප්‍රභේද දෙකක් ඉදිරිපත් කළා. ඒත් වෛරස් හැදෙන නිසා ගස්ලබු ශාකය තෙත් කලාපයේ වැවීම අපහසු වී තිබෙනවා.* ඒත් වර්තමානය වන විට වෙළෙඳපොළ ඉලක්ක කරගෙන කෙරෙන පලතුරු වගා අඩු මට්ටමක් නේද තියෙන්නෙ?රඹුටන්, අන්නාසි, කෙසෙල්, දූරියන්, මැංගුස්, පේර, අඹ වගේ පලතුරු වෙළෙඳපොළ ඉලක්ක කරගෙන වගා කරනවා. ගම්පහ දිස්ත්‍රික්කයේ රඹුටන්, කෙසෙල් වගේ වගාවන් තිබෙනවා. ඇඹිලිපිටියේ ගස්ලබු සහ කෙසෙල් වගාත්, කල්පිටිය පේර සහ දෙළුම් නිෂ්පාදනයටත් වඩා ප්‍රචලිතයි. මේ හැම දෙයක් ම වෙළෙඳපොළ ඉලක්ක කරගෙන සිදුවෙන වගාවන් ලෙස හඳුන්වන්න පුළුවන්.* වෙළෙඳපොළෙහි පවතින පලතුරුවල මිල වැඩියි. ඒත් ඒවායේ ගුණාත්මක බව අඩුයිමෙහෙම වෙන්න හේතුවෙලා තියෙන්නෙ අතරමැදියො උපරිම වශයෙන් ලාභ ඉපැයීමට ක්‍රියා කරන නිසයි. පලතුරු නිෂ්පාදකයො සමහර වෙලාවට වෙළෙඳපොළ පිළිබඳ දැනුවත් නැහැ. පලතුරු කැඩිය යුත්තේ කොයි අවස්ථාවෙද? ඒවා කඩන්නෙ කොහොමද? ඇසුරුම් කළ යුත්තේ කොහොමද? ප්‍රවාහනය සිදුවිය යුත්තේ කොහොමද? වෙළෙඳපොළ වෙත ආකර්ෂණීය අයුරින් ඉදිරිපත් කරන්නෙ කොහොමද? මේ ආදී වශයෙන් පසු අස්වනු තාක්ෂණය පිළිබඳ ගොවියා දැනුවත් කිරීමේ ක්‍රමවේදයක් ඇතිකිරීම මේ ගැටලුවෙන් අත්මිදීම සඳහා බෙහෙවින් බලපානවා.* ගුණාත්මක පලතුරු වෙළෙඳපොළට යැවීමට ක්‍රමවේදයක් නැතිවීම බොහෝ ප්‍රශ්නවලට හේතුවක් නේද?මෙහෙම වෙන්න වෙලා තියෙන්නෙ ගොවීන් දැනුවත්ව නොසිටීමයි. ඒ වගේ ම දැනුවත් අය වුණත් මේ දේ නොසලකා හරිනවා. මේ තත්ත්වය වළක්වා ගැනීමට රාජ්‍ය මැදිහත්වීමක් අවශ්‍යයි. ඒ මගින් දෙපාර්ශවයට ම සහන මිලකට හොඳ පලතුරු ලබාදීමට අවස්ථාව ලැබෙනවා. ඒ වගේ ම පලතුරු කල්තබා ගැනීමේ තාක්ෂණ ක්‍රම සහ ඇසුරුම් ක්‍රම හඳුන්වා දීමෙන් මේ තත්ත්වය මඟහරවා ගන්න පුළුවන්.අස්වනු නෙළීම සම්බන්ධයෙනුත් ගොවි මහතුන්ව දැනුවත් කිරීම මෙහිදී වැදගත්.පලතුරු වෙළෙඳපොළට දැමීමේදී නියම ක්‍රමයට අනුව බෙහෙත් ගැහුවාට කමක් නෑ. බෙහෙත් යෙදිය යුත්තේ ප්‍රමිතියකට අනුවයි. සමහරු හොඳ පලතුරු පෙන්නලා නරක්වුණු පලතුරු දෙනවා. ලෝකයේ අනෙක් රටවල මේ වගේ දෙයක් වුණොත් ඒ පුද්ගලයන්ට විරුද්ධව නීතිය මඟින් කටයුතු කරන්න පුළුවන්. ඒ නිසා අපේ රටෙත් නීතියක් ක්‍රියාත්මක වෙනවා නම් හොඳයි.ගොවි සමිති එකමුතුවෙලා ගොවීන්ගේ නිෂ්පාදන ගුණාත්මක බවින් යුතුව වෙළෙඳපොළට දැමීමට ක්‍රමවේදයක් සකසා ගත යුතුයි. එහෙම එකමුතු වුණොත් ඒ අයට වෙළෙඳපොළ පාලනය කර ගන්න පුළුවන්.ඒ වගේ ම පිටරටින් ගෙන්වන ඇපල් වගේ පලතුරු සඳහා ගෙන යන බදු ප්‍රතිපත්තියේ වෙනසක් මගින් දේශීය පලතුරු ජනතාව අතර ප්‍රචලිත කර, ඒවා මිලට ගැනීම කෙරෙහි පෙළඹවීමක් කරන්න පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>13</day>
    </date>
    <link>http://www.dinamina.lk/2010/02/13/_art.asp?fn=f1002134</link>
    <topic/>
    <author>සටහන සකුන්තලා ජයසිංහ</author>
    <content>මෑත ඉතිහාසයේ කෘෂිකර්මාන්තය තුළ යම් පිබිදීමක් සිදු වූවා නම් එයට දායක වූයේ රට පුරා විසිරී සිටින සුවහසක් ගොවි ජනතාවගෙන් එක්තරා කොටසක් පමණකැයි කිව්වොත් එහි වරදක් නැත. මන්ද යත් තිස් වසරක් තිස්සේ උතුරුකරයේත්, නැෙඟනහිරත් සශ්‍රික ගොවි බිම්වල රන් බිජුවට වෙනුවට වැපිරුණේ බෝම්බ නිසාවෙනි. නමුත් ත්‍රස්තවාදයෙන් රට මුදාගැනීමත් සමඟ අස්වැද්දු නව ගොවි බිම්වලින් ලැබෙන අස්වනු ද ජාතියේ ධාන්‍යාගාරයට එක්වනු ඇත. මෙය ජාතික කෘෂි ආර්ථිකයේ පුනර්ජීවනයේ සලකුණයි.මෙවර මහකන්නයෙන් මෙට්‍රික් ටොන් ලක්ෂ පහළොව ඉක්ම වූ අස්වැන්නක් ලැබෙනු ඇතැයි රජය අපේක්ෂා කරන අතර ඉන් මෙට්‍රික් ටොන් එක් ලක්ෂ හතලිස් දහසක් රජය මගින් මිල දී ගැනීමට බලාපොරොත්තු වේ.මේ වන විට ඇතැම් ප්‍රදේශවල වී අස්වනු නෙළීම ආරම්භ වී ඇත. රජය අපේක්ෂා කරන පරිදි පොළොන්නරුව දිස්ත්‍රික්කයෙන් වී මෙට්‍රික් ටොන් 50,000ක් ද අනුරාධපුර දිස්ත්‍රික්කයෙන් මෙට්‍රික් ටොන් 30000ක් ද ලැබෙනු ඇත. එමෙන් ම නැගෙනහිර පළාතෙන් වී මෙට්‍රික් ටොන් 30000ක්, දකුණු පළාතෙන් ද මෙට්‍රික් ටොන් 15000ක්, වයඹ පළාතෙන් ද මෙට්‍රික් ටොන් 15000ක් ලැබෙනු ඇතැයි රජය බලාපොරොත්තු වේ.ත්‍රස්ත ග්‍රහණයෙන් මුදා ගැනීමෙන් තිස් වසරකට පසු නැගෙනහිර පළාතේ සරු ගොවි බිම් දැන් අස්වනුවලින් බර වී තිබේ. අම්පාර, මඩකළපුව, ත්‍රිකුණාමලය දිස්ත්‍රික්කයන් හි කුඹුරු අක්කර 4,25000ක් මෙවර වගා කර ඇත. ඒ අතරින් සාම්පූර්, ඊච්චලම්පත්තු, මාවිල්ආරු, වාකරේ, පොතුවිල්, සමන්තුරෙයි, කන්තලේ, පදවි ශ්‍රී පුර, ගෝමරන්කඩවල ප්‍රදේශවල වැඩි බිම් ප්‍රමාණයක් අස්වද්දා තිබේ. මින් වැඩිම බිම් ප්‍රමාණයක් තිස් වසරක් පුරන් කුඹුරු ලෙස පැවතීම විශේෂත්වයකි. මානුෂිය මෙහෙයුමෙන් පසු නැෙඟනහිර ගොවි ජනතාව දිරිමත් කිරීම සඳහා රජය විසින් පොහොර සහනාධාරයට අමතරව අක්කර 25000කට බිත්තර වී ද ලබා දෙනු ලැබිණි.ශ්‍රී ලාංකේය කෘෂි ඉතිහාසයේ ජාතික ආර්ථිකය සවිබල ගැන් වූ සශ්‍රීක ප්‍ර‍්‍රදේශ අතර මන්නාරම එදා හැඳින්වූයේ සහල් නැළිය යනුවෙනි. යෝධ ජල කඳක් දරාගෙන කෙත්වතු තෙමාලමින් මහපොළොව සරු කරවන ඓතිහාසික යෝධ වැව යටතේ මෙවර අක්කර 1,45000ක් වගා කර ඇත. මුරුන්කන්, මන්නාරම, මඩු, වවුනියා, ගනේෂපුරම්වල මෙවර වී වගාවට ප්‍රමුඛත්වය ලබා දී තිබේ. මේ වන විට ජාතිය ගොඩනැගීමේ අමාත්‍යාංශය, නැවත පදිංචි කිරීමේ අමාත්‍යාංශය හා වාරිමාර්ග දෙපාර්තමේන්තුව ඒකාබද්ධව යෝධ වැව ප්‍රතිසංස්කරණය කරමින් පවතී. ලබන යල කන්නයේ දී යෝධ වැව යටතේ අක්කර 75000ක් වගා කිරීම ඉලක්කයයි.මහ කන්නයේ වී අස්වනු රැස්කිරීම සඳහා රුපියල් මිලියන 4000 වැඩි මුදලක් වැයවනු ඇතැයි ඇස්තමේන්තු කර ඇත. තවද වී මිල දී ගැනීමේ ක්‍රියාපටිපාටිය විධිමත් කිරීම සඳහා ස්ථාපිත වී අලෙවි මණ්ඩලයට දැනටමත් රජයේ භාණ්ඩාගාරය මගින් රුපියල් මිලියන 3000ක් ලබාදීමට කටයුතු යොදා තිබේ. වී අලෙවි මණ්ඩලයට අමතරව දිස්ත්‍රික් ලේකම්වරුන්ගේ නිර්දේශය මත තෝරාගත් සමූපකාර සමිති මගින් ද ගොවියාගේ වී මිල දී ගැනීමට නියමිතයි. ඒ සඳහා රජයේ ක්‍රියාත්මක කෘෂි ණය යෝජනා ක්‍රමය මගින් රාජ්‍ය බැංකු හරහා රුපියල් මිලියන 2000ක් සමූප සමිතිවලට ලබාදීමට රජය පියවර ගෙන ඇත.දේශීය වී ගොවියා අතරමැදියන්ගෙන් ආරක්ෂා කර ගැනීම සේම දේශීය වෙළෙඳ පන්තිය අතර ධනාත්මක තරගකාරිත්වයක් ඇති කොට වී සහ සහල් වෙළෙඳපොළ ස්ථාවර කිරීමට වී සඳහා සහතික මිලක් රජය ලබා දී තිබේ. ඒ අනුව නාඩු වී කිලෝවක් රුපියල් 28.00ක් සහ සම්බා වී කිලෝවක් රුපියල් 30.00ක් යටතේ රජය වී මිල දී ගනී.රජයේ වී මිල දී ගැනීමේ කටයුත්ත සඳහා භාණ්ඩාගාරය මගින් රුපියල් මිලියන 4060ක් වෙන්කර තිබේ.නැඟෙනහිර පළාතෙන් මෙවර ලැබෙන වී අස්වැන්න විශේෂයෙන් සඳහන් කළ යුතු ය. මන්ද වසර තිහක යුද්ධය නිසා වගා බිම් යුද බිම් බවට පත්ව තිබීම ය. මේ පිළිබඳ විස්තර කරනනැඟෙනහිර පළාත් සභාවේ කෘෂිකර්ම කටයුතු පිළිබඳ අධීක්ෂණ මන්ත්‍රිනි ආරියවතී ගලප්පත්ති මහත්මිය නැගෙනහිර පළාතේ ජීවත්වන ජනතාවගේ බහුතරයක් පාරම්පරික ගොවියෝ. නමුත් තිස් වසරක යුද්ධය නිසා ඔවුන් සම්පූර්ණයෙන් කෘෂිකර්මාන්තයෙන් ඈත් වෙලයි සිටියේ. ත්‍රස්තවාදයෙන් නැඟෙනහිර නිදහස් කර ගැනීමත් සමඟ අපේ ගොවි ජනතාවට යළිත් ගොවි බිමට යන්න වාසනාව උදාවුණා. මෙවර අපේ පළාතෙන් වාර්තාගත වී අස්වැන්නක් අපේක්ෂා කරනවා.විශේෂයෙන් පෙහොර සහනාධාරයට අමතරව අපේ පළාතේ ගොවීන්ට රජය මගින් බිත්තර වී ලබාදුන්නා. එය ගොවීන්ට ලබා දුන් හොඳ දිරි ගැන්වීමක්.කෘෂිකර්ම සංවර්ධන හා ගොවිජනසේවා අමාත්‍ය මෛත්‍රීපාල සිරිසේන මහතා මෙවර මහ කන්නයේ වී මිල දී ගැනීම සඳහා රජය සියල්ල සුදානම්කර අවසන්. මාර්තු මාසය වන විට අස්වනු නෙළා අවසන් වනු ඇතැයි අපි විශ්වාස කරනවා. ඒත් එක්කම වී අලෙවි මණ්ඩලය හරහා රජයේ නියමිත මිලට ගොවීන්ගේ අස්වනු මිල දී ගැනීමටයි කටයුතු සූදානම් කර තිබෙන්නේ.කිසිම ගොවියකු හට අසාධාරණයක් හෝ අපහසුතාවයක් ඇති නොවන පරිදි වී මිල දී ගැනීමේ කටයුත්ත සිදු කරන ලෙස අපි සියලු නිලධාරින්ට උපදෙස් දී තිබෙනවා.රට බත බුලතින් ස්වයංපෝෂිත වීම යනු රටේ හෙට දවස සුබදායි වීමේ පෙරනිමිත්තකි. මෙවන් වටපිටාවක් තුළ දේශීය ගොවියා තව තවත් තම කර්මාන්තයන්හි නියැළීමට දිරි ගැන්වෙයි. මුළු මහත් රටම ත්‍රස්ත වියරුවෙන් මුදාගෙන එක්සත් වූ රටේ මුල් අස්වැන්නෙන් අටු කොටු පිරෙනු දැක්ම ලක් ජාතිය ලද හැබෑම භාග්‍යයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n1002151</link>
    <topic>රාජ්‍ය සහ ස්වදේශිය ආරක්ෂක දෙපාර්තමේන්තුව සමඟ ෆොන්සේකා අමෙරිකාවේදී රහස් කතා</topic>
    <author/>
    <content>සරත් ෆොන්සේකා මහතා ආරක්ෂක මාණ්ඩලික ප්‍රධානි ධූරයේ කටයුතු කරමින් සිටියදීම පසුගිය ඔක්තෝබර් මාසයේ සිදුකළ අමෙරිකානු සංචාරයේ දී අමෙරිකා රාජ්‍ය දෙපාර්තමේන්තුවේ සහ එරට ස්වදේශිය ආරක්ෂක දෙපාර්තමේන්තුවේ ඉහළ පෙළේ නියෝජිතයන් ගණනාවක් සමඟ කළ රහසිගත සාකච්ඡා රැසක තොරතුරු මේ වන විට අනාවරණය වී ඇත.හෙළි නොකරන ලද රහසිගත ස්ථානයකදී වට ගණනාවක් ලෙසින් පවත්වන ලද මෙම රහසිගත සාකච්ඡාවලදී අමෙරිකා නියෝජිතයන් ප්‍රකාශ කර ඇත්තේ ෆොන්සේකා මහතාගේ ඉදිරි ක්‍රියා මාර්ගවලදී ඔහු ආරක්ෂා කිරීමට ඉදිරිපත් වන බවයි.යුද අපරාධ සම්බන්ධව පැවැත්වෙන නඩු විභාගයකදී හෝ ශ්‍රී ලංකා රජයට එරෙහිව ගනු ලබන වෙනත් ඕනෑම ක්‍රියා මාර්ගයකදී හෝ එලෙස සරත් ෆොන්සේකා මහතා ආරක්ෂා කිරීමට එම නියෝජිතයන් සහතික වී ඇත.ශ්‍රී ලංකාවට පැමිණි පසු ආරක්ෂක මාණ්ඩලික ප්‍රධානි ධූරයෙන් ඉල්ලා අස්වීමටත් , මහින්ද රාජපක්ෂ ජනාධිපතිතුමාට එරෙහිව ජනාධිපතිවරණයට තරග කිරීමටත් , ෆොන්සේකා මහතා එහි දී එකඟ වී ඇති බවද , මේ පිළිබඳ තොරතුරු හෙළි කරන ඒෂියන් ට්‍රිබියුන් වෙබ් අඩවිය වාර්තා කරයි.ඔහුගේ මැතිවරණ කටයුතු සඳහා වියදම් දැරීමට ද අමෙරිකා නියෝජිතයන් එකඟ වී තිබේ. එම සාකච්ඡාවලදී අතිශයින් වැදගත් ලේඛන ගණනාවක්ද , ඔහු අමෙරිකා නියෝජිතයන්ට ලබාදී ඇතැයි මෙම වෙබ් අඩවිය ප්‍රකාශ කරයි. මානුෂීය මෙහෙයුමේ අවසන් අදියරේ දී එල්. ටී. ටී. ඊ ත්‍රස්ත නායකයා ඝාතනය කළ ආකාරය දැක්වෙන සංයුක්ත තැටි ද ඒ අතර වෙයි.එම වාර්තාවට අනුව ජනාධිපතිවරණය ජයගත් පසු මහින්ද රාජපක්ෂ මහතා හා පවුලේ සාමාජිකයන් විනාශ කළ යුතුය. එම වැඩපිළිවෙළ වෙනුවෙන් ජාත්‍යන්තර ප්‍රජාව ඔහු සමඟ සිටින බවට ද ෆොන්සේකා මහතා හමුවේ අමෙරිකා නියෝජිතයන් සහතික වී ඇතැයි වාර්තාවේ.අමෙරිකා සංචාරය නිමවා ශ්‍රී ලංකාවට පැමිණි විගස ෆොන්සේකා මහතා කළ පළමු කාර්යය වූයේ ශ්‍රී ලංකාවේ අමෙරිකා තානාපති කාර්යාලය වෙත ;ගාස් තානාපතිනී පැට්‍රිෂියා බුතේනිස් මහත්මිය හමුවීමයි.එහි දී සාකච්ඡා වූ කරුණු හෙළිදරව් වී නැතැයි ද ‘ඒෂියන් ට්‍රිබියුන්’ වෙබ් අඩවිය සඳහන් කරයි. සැලසුමේ අවසන් අදියර වී තිබුණේ ජනවාරි 27 වැනිදා ජනාධිපතිවරයා ඝාතනය කිරීමයි. මහින්ද රාජපක්ෂ මහතා මැතිවරණ කාර්යාලයේ සිට අරලියගහ මැදුරට යන අතරතුරදී මෙම ඝාතනය සිදුකිරීම එකී සැලැසුමට අනුව සිදුකළ යුතුව තිබිණ. එහෙත් ෆොන්සේකා මහතා අපේක්ෂා නොකළ පරිදි ආරක්ෂක අංශ ‘සිනමන් ලේක්සයිඩ්’ හෝටලය වටකැර යෙදූ ආරක්ෂක වැඩපිළිවෙළ හමුවේ එය අසාර්ථක වූ බවද මෙම වෙබ් අඩවිය කියා සිටී.ෆොන්සේකා මහතා තමන්ට හිතවත් නිලධාරින් ප්‍රධාන තනතුරුවලට පත් කිරීමට දැරූ උත්සායන් වැළැක්වීම තම බෑණනුවන් මාර්ගයෙන් මෙරටට ගෙන්වීමට උත්සාහ කළ ආයුධ නෞකාවක් ආපසු හරවා යැවීම ආදී හේතු ගණනාවක් නිසා ඔහු ආරක්ෂක ලේකම්වරයා සමඟ දැඩි වෛරයකින් පසුවිය.එල්. ටී. ටී. ඊ ය ඇතුළු සංවිධාන ගණනාවක සහාය ලබා ගනිමින් ජනාධිපතිවරයා සහ ආරක්ෂක ලේකම්වරයා විනාශ කිරීම ඒ අනුව ඔහුගේ ඉලක්කය වී තිබුණ බව ද ‘ඒෂියන් ට්‍රිබියුන්’ වෙබ් අඩවිය වාර්තා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n1002152</link>
    <topic>ගිය ‘අලියා’ යළි ඇවිත්විපක්ෂ සන්ධානයේ අර්බුද</topic>
    <author/>
    <content>එජාප කෘත්‍යාධිකාරි මණ්ඩලය අලියා ලකුණින් මහ මැතිවරණයට තරග කිරීමට තීරණය කිරීමෙන් විපක්ෂයේ පොදු එකඟතාව කැඩී එජාප , ජවිපෙ හා අනෙකුත් පක්ෂ මන්ත්‍රීවරු කොටස්වලට බෙදී අර්බුද රැසකට මුහුණ පා සිටිති.විපක්ෂයේ පොදු අපේක්ෂකයා ලෙස නව ප්‍රජාතන්ත්‍රවාදී පෙරමුණෙන් ඉදිරිපත් කළ සරත් ෆොන්සේකා මහතා ජනාධිපති වූවානම් භාරකාර ආණ්ඩුවේ අගමැතිවරයා ලෙස රනිල් වික්‍රමසිංහ මහතා පත් කිරීමේ එකඟතාවකට ඔව්හු පැමිණ සිටියහ.පොදු විපක්ෂයේ ‘හංසයා’ ලකුණ අතහැර  එජාපයේ සුපුරුදු ‘අලියා’ ලකුණින් තරග කිරීමට එජාප කෘත්‍යාධිකාරි මණ්ඩලය ගත් තීරණයට එජාපයේම ජ්‍යෙෂ්ඨ මන්ත්‍රීවරුන් කණ්ඩායමක් විරෝධය දක්වා ඇත. ‘හංසයා’ ලකුණට එකඟ වූ සහ සරත් ෆොන්සේකාට පක්ෂ වූ එජාප මන්ත්‍රි කණ්ඩායම මෙසේ විරෝධතාව දැක්වා තිබේ.ජනාධිපතිවරණයට ඉදිරිපත් වූ ‘හංසයා’ ලකුණින්ම මහ මැතිවරණයට ද ඉදිරිපත් විය යුතු යැයි ජවිපෙ මන්ත්‍රීවරු කණ්ඩායමක් කියා සිටියහ. එය නොපිළිගනිමින් ‘අලියා’ ලකුණ යටතේ තරග කිරීමට එජාප කෘත්‍යාධිකාරි මණ්ඩලය ගත් තීරණයත් සමඟ ජවිපෙ එක් කණ්ඩායමක් අලියාට පක්ෂව එජාපය සමඟ තරග කිරීමට සාකච්ඡා කර තිබේ.‘සීනුව‘ අතහැර ‘හංසයා’ට එකතු වූ ජවිපෙ කණ්ඩායම, කිසිසේත් ‘අලියා’ ලකුණ යටතේ එජාපය හා එක්ව තරග නොකරන්නැයි තරයේ කියා ඇත. ජවිපෙ සීනුව ලකුණ යටතේ ඉදිරිපත් විය යුතු යැයි තවත් පිරිසක් කියා සිටිති.‘සීනුව‘ ලකුණින් තරග කොට ආසන දිනාගත නොහැකි යැයි ප්‍රකාශ කර ඇති පක්ෂයේ ජ්‍යෙෂ්ඨයන් පිරිසක් වෙනම ලකුණක් යටතේ තවත් කණ්ඩායම් එකතු කරගෙන ඉදිරිපත් වියයුතු බවට සාකච්ඡා කර තිබේ.ජනාධිපතිවරණයට ඉදිරිපත් කළ පොදු අපේක්ෂක එකඟතාවට එක්ව සිටි ජවිපෙ , මනෝ ගනේෂන් , රවුෆ් හකීම්, මංගල සමරවීර හා දෙමළ ජාතික සන්ධානය එක්ව වෙනම ලකුණක් යටතේ ඉදිරිපත් වීමටද සාකච්ඡා කර තිබේ.2005 ජනාධිපතිවරණයේ දී එක්සත් ජාතික පක්ෂයත් තරග කර රනිල් වික්‍රමසිංහ මහතා ඡන්ද ලක්ෂ 47ක් ලබාගත් බව ප්‍රකාශ කර සිටින එජාප කෘත්‍යාධිකාරි මණ්ඩලයේ ජ්‍යෙෂ්ඨයෝ මෙවර පැවැති ජනාධිපතිවරණයේ දී ජවිපෙ ඡන්ද ලැබී නැතැයි සඳහන් කරති.විපක්ෂයේ සියලුම පක්ෂ එක්ව ලක්ෂ 41ක් වූ ඉතා අඩු ඡන්ද සංඛ්‍යාවක් ලැබීමෙන් පැහැදිලි වන්නේ ජනතාව විපක්ෂයේ සන්ධානය ප්‍රතික්ෂේප කර ඇති බව යැයි ඔවුන් පෙන්වා දී ඇත.රනිල් වික්‍රමසිංහ මහතා ප්‍රධාන කෘත්‍යාධිකාරි මණ්ඩලයේ තීරණය ගැන කෝප වී සිටින මංගල සමරවීර මහතා සහ ජනතා විමුක්ති පෙරමුණේ ප්‍රධාන කීප දෙනෙකු එජාප ජ්‍යෙෂ්ඨයින් සමග අර්බුද ඇතිකරගෙන තිබෙන බවද දැන ගන්නට ලැබී තිබේ.සරත් ෆොන්සේකා මහතාට සහාය දැක්වූ එජාප කණ්ඩායම සහ ජවිපෙ ඇතුළු සෙසු පක්ෂ , නාම යෝජනා කඳවන්නට පෙර ‘ලකුණක්’ යොදාගැනීම පිළිබඳව තවමත් සාකච්ඡා කරමින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n1002153</link>
    <topic>උතුරේ සංවර්ධනයට චීන රජයෙන්රු.මිලියන 285ක යන්ත්‍රෝපකරණ</topic>
    <author/>
    <content>උතුරේ සංවර්ධන කටයුතු වෙනුවෙන් රුපියල් මිලියන 285.43 ක් වටිනා යන්ත්‍රෝපකරණ චීන රජය මගින් ශ්‍රී ලංකාවට පරිත්‍යාග කැර ඇත.මෙම යන්ත්‍රෝපකරණ ශ්‍රී ලංකාවට බාරදීම පසුගිය 12 දා ගාලු මුවදොර පිටියේ දී සිදු කෙරුණු අතර ශශ්‍රී ලංකාවේ චීන තානාපතිනි යෑන්ග් ෂියුපින්ග් මහත්මිය විසින් අගමැති රත්නසිරි වික්‍රමනායක මහතා වෙත එම යන්ත්‍රෝපකරණ නිල වශයෙන් බාර දෙනු ලැබිණි.ජනාධිපති මහින්ද රාජපක්ෂ මහතාගේ චීන සංචාරයේ ප්‍රතිඵලයක් ලෙස මෙය ශ්‍රී ලංකාවට පරිත්‍යාග කරන ලද අතර මීට පෙරද ශ්‍රී ලංකාවේ සංවර්ධන කටයුතු සඳහා චීනය සහයෝගය ලබා දී තිබේ.උතුරු වසන්තය සංවර්ධන වැඩසටහනට සමගාමීව ත්‍රස්ත ක්‍රියාකාරකම් හේතුවෙන් විනාශයට පත් උතුරේ සංවර්ධන කටයුතු වෙනුවෙන් මේවා ප්‍රයෝජනයට ගන්නා අතර චීන රජය මගින් ශ්‍රී ලංකාවට පරිත්‍යාග කළ යන්ත්‍රෝපකරණ සංඛ්‍යාව 34 කි.බුල්ඩෝසර් 10, මෝටර් ග්‍රේඩර් 07, බැකෝ ලෝඩර් 10, වීල් ලෝඩර් 5, වයිබ්‍රෙටරි රෝලර් 2 ආදිය ඒ අතර වේ. මෙම යන්ත්‍රෝපකරණ 34 ට අමතරව ඒවාට අදාළ අමතර කොටස් ඇසුරුම් 55 ක් ද ඒ සමඟ ලබා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n1002154</link>
    <topic>නිදහස් සහ සාමකාමී මැතිවරණයකටසන්ධාන අපේක්ෂකයන්ගෙන් ප්‍රතිඥා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>නිදහස් හා සාමකාමී මැතිවරණයක් පැවැත්වීමට කැප වන බවට එක්සත් ජනතා නිදහස් සන්ධානයෙන් මහ මැතිවරණයට ඉදිරිපත් වන සියලු අපේක්ෂකයන්ගෙන් ප්‍රතිඥාවක් ලබාගැනීමට එම සන්ධානය තීරණය කර ඇත.ජනාධිපති මහින්ද රාජපක්ෂ මහතාගේ ප්‍රධානත්වයෙන් අනුරාධපුරය ශ්‍රී මහා බෝ සමිඳු ඉදිරියේ දී මෙමස 27 දා පැවැත්වෙන උත්සවයක දී සියලු අපේක්ෂකයන් මේ ප්‍රතිඥාව ලබා දීමට නියමිතය.එක්සත් ජනතා නිදහස් සන්ධානයේ නාම යෝජනා භාරදීමෙන් අනතුරුව මේ උත්සවය පැවැත්වීමට සන්ධානය තීරණය කර ඇත. සන්ධානයේ නාම යෝජනා පත්‍ර සැකසීම මේ වන විට අවසන් අදියරට එළඹ ඇති අතර පෙබරවාරි මස 22, 23, 24 දිනවල නාම යෝජනා පත්‍ර අස්සන් තැබීමට නියමිතය.සන්ධානයේ බුලත් කොළය ලකුණ යටතේ තරඟ කිරීමට බලාපොරොත්තු වන සහෝදර දේශපාලන පක්ෂවලට ලැබෙන ආසන සංඛ්‍යාව පිළිබඳ සාකච්ඡා කීපයක් පසුගිය සතියේ පවත්වා ඇති අතර මේ සතිය මුලදී එම සංඛ්‍යාවන් පිළිබඳ අවසන් නිගමනවලට එළඹීමට නියමිතය.නිදහස්, සාධාරණ හා සාමකාමී මැතිවරණයකට කැප වන ලෙස සන්ධානයේ මහ ලේකම් ඇමැති සුසිල් ප්‍රේමජයන්ත මහතා ද සියලු අපේක්ෂකයන්ගෙන් ඉල්ලා සිටියි.මනාප පොරවලට නොගොස් දිස්ත්‍රික්කය දිනවීමට ආසන සංවිධායකවරුන් ඇතුළු සියලු අපේක්ෂකයන් කටයුතු කළ යුතු බව ජනාධිපති මහින්ද රාජපක්ෂ මහතා පසුගිය සතියේ අවධාරණය කෙළේ ය.එසේම මැතිවරණ සමයේ වැරදි කරන අපේක්ෂකයන්ට තනතුරු නොලැබෙන බවටත් ජනාධිපතිවරයා ඇඟවීමක් කර ඇත. නාම යෝජනා භාරදීමේ අවසන් දිනය වන පෙබරවාරි 26 දිනෙන් පසු මැතිවරණ නීතියට අනුකූලව කටයුතු කිරීමේ අවශ්‍යතාව සන්ධානය සිය අපේක්ෂකයන්ට අවධාරණය කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n1002155</link>
    <topic>ඩී. ආර්. විජේවර්ධන 124 වැනි ජන්ම සමරුව 23දා</topic>
    <author/>
    <content>එක්සත් ප්‍රවෘත්ති පත්‍ර සමාගමේ (ලේක් හවුස්) නිර්මාතෘ ඩී. ආර්. විජේවර්ධන මහතාගේ 124 වන ජන්ම දිනය මෙම 23දා ට යෙදී තිබේ.ජන්ම දින සැමරුම නිමිත්තෙන් මෙම 20 දා සර්ව රාත්‍රික පිරිත් සජ්ඣායනයක් ද පසුදින (21) දින දහවල් සංඝගත දක්ෂිණාවක් ද ලේක් හවුස් ආයතන පරිශ්‍රයේ දී පැවැත්වීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n1002156</link>
    <topic>අද ‘සුභාරතී’යෙන් ඇමැති අනුර යාපා</topic>
    <author/>
    <content>ජනාධිපතිගේ රුසියානු සංචාරයේ ප්‍රතිලාභ සහ ඉදිරි පාර්ලිමේන්තු මැතිවරණය ගැන අද (15) පෙරවරු 7.00 සිට 8.00 දක්වා ශ්‍රී ලංකා ගුවන් විදුලිය සහ ස්වදේශීය සේවයෙන් ප්‍රචාරය වන ‘සුභාරතී’ වැඩ සටහනෙන් සාකච්ඡා කෙරේ.මෙම සාකච්ඡාවට සහභාගී වන්නේ ආයෝජන ප්‍රවර්ධන සහ ව්‍යවසාය සංවර්ධන ඇමැති අනුර පි‍්‍රයදර්ශන යාපා මහතා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n1002157</link>
    <topic>හිටපු හමුදාපතිගේ ප්‍රකාශජාතික ආරක්ෂාවට තර්ජනයක්</topic>
    <author/>
    <content>හමුදාවෙන් පලාගිය සෙබළුන් විශාල පිරිසක් සරත් ෆොන්සේකා මහතා රඳවාගෙන සිටින බවත් එය ජාතික ආරක්ෂාවට තර්ජනයක් බවත් මානව හිමිකම් හා ආපදා කළමනාකරණ අමාත්‍යාංශයේ ලේකම් මහාචාර්ය රජීව විජේසිංහ මහතා අවධාරණය කරයි.ඒ පිළිබඳව විමර්ශනයක් සිදු කෙරෙන බවද සරත් ෆොන්සේකා මහතාගෙන් ප්‍රශ්න කෙරෙන බවද බී. බී. සී මාධ්‍ය ජාලයේ සම්මුඛ සාකච්ඡාවකට සහභාගී වෙමින් ලේකම්වරයා පවසයි.සරත් ෆොන්සේකා මහතා අත්අඩංගුවට ගැනීම පිටුපස කිසිදු දේශපාලන පසුබිමක් නොමැති බවට අවධාරණය කරන ලේකම්වරයා සරත් ෆොන්සේකා මහතා සිදුකළ ප්‍රකාශ හා ක්‍රියාවන් නිසා ජාතික ආරක්ෂාවට සිදුවී ඇති තර්ජනය හේතුවෙන් යුද හමුදා නීතිය අනුව ඒ මහතා අත්අඩංගුවට ගත් බවද හෙතෙම ප්‍රකාශ කෙළේ ය.සරත් ෆොන්සේකා මහතා අත්අඩංගුවට ගැනීමේ දී කිසිදු මානව හිමිකම් උල්ලංඝනය වීමක් සිදු වී නොමැති බව අවධාරණය කරන රජීව විජේසිංහ මහතා ඒ මහතාගේ ජනාධිපතිවරණ අපේක්ෂකත්වය හෝ වෙනත් කිසිවක් මත අත්අඩංගුවට ගැනීමක් සිදු නොවූ බවද , ජාතික ආරක්ෂාවට තර්ජනයක් වූ සිදුවීම් කිහිපයක් විමර්ශනය කිරීමක් වෙනුවෙන් පමණක් ෆොන්සේකා මහතා අත්අඩංගුවට ගෙන ඇති බවද වැඩිදුරටත් කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n1002158</link>
    <topic>මහ මැතිවරණය හේතුවෙන්‘මහජන දිනය’ පසුවට කල් යයි</topic>
    <author/>
    <content>සෑම සිකුරාදා දිනයකම සිදු කෙරෙන පොලිස්පතිවරයා මහජනතාව හමුවීමේ අවස්ථාව ඉදිරියේදී පැවැත්වීමට නියමිත පාර්ලිමේන්තු මැතිවරණ රාජකාරි හේතුකොටගෙන නොපැවැත්වෙන බව පොලිස් මූලස්ථානය නිවේදනය කරයි.මහජනයාට යළිත් පොලිස්පති හමුවිය හැක්කේ අප්‍රේල් 23 වැනි සිකුරාදා සිටය. හදිසි කරුණක් ඇත්නම් එය 0112 472592 ට ෆැක්ස් පණිවුඩයක් ලෙසින් එවන්නැයි පොලිස් මාධ්‍ය ප්‍රකාශක ප්‍රිශාන්ත ජයකොඩි මහතා ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n1002159</link>
    <topic> ජෙලි කැබැල්ලක් හිර වීඑක් අවුරුදු සිඟිත්තා මරුට</topic>
    <author>වීරකැටිය සමූහ ඒ. ටී. කඳුබොඩ</author>
    <content>උගුරේ ජෙලි කැබැල්ලක් හිරවීමෙන් අවුරුදු 1 යි මාස 3 ක් වයසැති ළදරුවෙකු මරණයට පත් වී තිබේ.මෙසේ මිය ගොස් ඇත්තේ ඇඹිලිපිටිය කැටගල්ආර බණ්ඩාර ආර පදිංචි කේ. ටී. දිදුල උදාර දරුවායි. මියගිය දරුවා සමඟ ඔහුගේ මවුපියන් අඟුණුකොළපෑලැස්ස ගුරුවල ඥාති නිවෙසකට යන අතරමගදී පසුගිය සිකුරාදා (12 දා) මෙම ශෝක ජනක සිද්ධිය සිදුවී ඇත.මෙම මරණ සම්බන්ධ හදිසි මරණ පරීක්‍ෂණය අඟුණුකොළපෑලැස්ස හදිසි මරණ පරීක්‍ෂක සාම විනිසුරු විමල් ගුරුසිංහ මහතා විසින් පවත්වන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n10021510</link>
    <topic>විද්වත්හු මෙසේ මත පළ කරති</topic>
    <author>සුභාෂිනි සේනානායක ,අනුෂා ගුරුසිංහ, බණ්ඩාර පිලවල</author>
    <content>හිටපු හමුදාපති සරත් ෆොන්සේකා මහතා අත්අඩංගුවට ගෙන ඇත්තේ ජාතිද්‍රෝහි, රාජද්‍රෝහි චෝදනා සම්බන්ධයෙනි. කුමන්ත්‍රණකාරීව දේශපාලන පක්ෂයක් සමඟ එකතුවී රජය පෙරළා දැමීමටත් රාජ්‍ය නායකයා ඇතුළු පිරිසක් ඝාතනය කිරීමටත් හිටපු හමුදාපතිවරයා කුමන්ත්‍රණය කළ බවට චෝදනා ලැබී තිබෙන බවත් ඒ සම්බන්ධව පරීක්ෂණයක් පැවැත්වීමටත් ඔහු අත්අඩංගුවට ගත් බවත් වාර්තා වේ.1962 දී ත්‍රිවිධ හමුදාවේ බලගතු පුද්ගලයන් සහ 1966 හිටපු හමුදාපති රිචඩ් උඩුගම මහතා අත්අඩංගුවට ගත්තේද රාජ්‍ය විරෝධී කුමන්ත්‍රණ චෝදනා යටතේය. ඡන්ද අපේක්ෂකයකු හෝ වේවා ඡන්දයකින් පරාජයට පත්වූ කෙනෙකු හෝ වේවා නීතිය එක හා සමානව ක්‍රියාත්මක කිරීම පිළිගත් සම්ප්‍රදාය වේ.හිටපු හමුදාපතිවරයාද අත්අඩංගුවට ගෙන ඇත්තේ යුද හමුදා නීතිය යටතේය. එම නිසා මේ සම්බන්ධයෙන් අමුතු ආවේගයක් ගෙන දේශපාලන වාසි ගැනීම නොගැලපෙන බව මහා සංඝරත්නයත් විද්වතුනුත් පෙන්වා දෙති.සමහරු දළදා මාලිගාව ඉදිරිපිට සත්‍යග්‍රහ කරන්නටත් තීරණය කර තිබේ. එයද මේ අයගේ අසතුටට හේතුවී තිබේ. අප මෙහි සටහන් කරන්නේ මහා සංඝරත්නය සහ විද්වතුන් පළ කළ අදහස්ය.පසුගිය 08 වෙනිදා හිටපු හමුදාපති ජෙනරාල් ෆොන්සේකා විදෙස් ජනමාධ්‍යවලට කීවේ මෙයයි.යුද අපරාධ සිදුකළ කිසිවකු ආරක්ෂා කරන්න මම සූදානම් නෑ.මම දන්නා සියලු දේ හෙළි කරමි. මට කී දේ මම හෙළි කරමි. මා ඇසූ දේ මම හෙළි කරමි. යුද අපරාධ කළ සියලු දෙනා අධිකරණයට ගෙන යා යුතුය”රට බේරාගත් ජනාධිපති මහින්ද රාජපක්ෂ මහතාගේ කීර්ති නාමයට අගෞරව කිරීම සඳහා බංකොලොත් දේශපාලඥයන්ගේ උසිගැන්වීම මත මහා සඟරුවන නොමඟ ගොස් ඇතැයි මහනුවර බහිරව කන්ද ශ්‍රී මහා බෝධි විහාරාධිපති හා සරසවි නියමුවෝ සංවිධානයේ විධායක ලේකම් යටවත්තේ ධම්මානන්ද හිමියෝ පැවැසූහ.ජනාධිපති අපේක්ෂක ජෙනරාල් සරත් ෆොන්සේකා මහතා නීතියට පටහැනිව යම් ක්‍රියාවක් සිදු කැර නොමැති නම් අනිවාර්යෙන් ඔහුව නිදහස් වන බව මුළු ලෝකයාම හොඳින් ම දන්නා කරුණක්.මේ ප්‍රශ්නය මුල් කැරගෙන මහා සඟරුවන පාරට බැස සත්‍යග්‍රහ කිරීමෙන් ප්‍රජාතන්ත්‍රවාදයවත් යහපාලනයවත් කිසි දවසක ආරක්ෂා වන්නේ නැහැ.මුළු ලෝකයාගේ ම මුදුන්මල්කඩ බදු ශ්‍රී දන්ත ධාතූ®න් වහන්සේ වැඩ සිටින ශ්‍රී දළදා මාලිගාවට එල්. ටී. ටී. ඊ. කොටි ත්‍රස්තවාදින් බෝම්බ ප්‍රහාර එල්ල කළ අවස්ථාවේ මහා සඟරුවන සත්‍යග්‍රහ පත්වා විරෝධතා දැක්වීමට එදා බැරි වූවා නම් අද සුළු ප්‍රශ්නයකට සත්‍යග්‍රහ පැවැත්වීමෙන් පළක් වේද?ජාත්‍යන්තරය හමුවේ මේ රට පවාදුන් දේශද්‍රෝහි දේශපාලනඥයන්ගේ දේශපාලන අරමුණු ඉටු කැරලීමට මහ සඟරුවන පෙළ ගැසෙනවානම් එය මේ රටේ බුද්ධිමත් ජනතාව තරයේ ප්‍රතික්ෂේප කරණු ඇත.සම්බුද්ධ ශාසනයේත් ගිහි සමාජයේ යහ පැවැත්ම උදෙසා විනයක් තිබිය යුතුයි.සරත් ෆොන්සේකා මහතා අත්අඩංගුවට ගත්තේ හමුදා නීතිය යටතේ. එය කිසි විටක මානව හිමිකම් උල්ලංඝනය කිරීමක් කියා හඳුන්වන්න බැහැ.හමුදා නීතිය යටතේ ඔහුව විභාග කර නිදහස් කිරීම හෝ දඬුවම් නියම කිරීම හමුදාවේ වගකීමක්.මේ අවස්ථාවේ දී රටේ ජනතාව බුද්ධිමත්ව ක්‍රියා කළ යුතුයි. කඩාකප්පල්කාරී සුළු පිරිසකගේ අදහස්වලට හසු නොවී වාදභේද අතැර එක් විය යුතුයි.ජනතාව මහ මඟට ඇද දමන කුමන්ත්‍රණකරුවන් ගේ හා ජාත්‍යන්තර බලවේග පරාජය කිරීම සඳහා එක්වී ක්‍රියා කළ යුතුයි.විපක්‍ෂ නායකතුමා ජනාධිපතිතුමා හමුවී මේ සම්බන්ධයෙන් සාකච්ඡා කළා. එවැනි ප්‍රජාතන්ත්‍රවාදී ක්‍රියා මාර්ග මගින් මෙය විසඳා ගත යුතුයි.රජය අපහසුවට පත්කරන උද්ඝෝෂන සහ කඩාකප්පල්කාරී ක්‍රියා මගින් පවතින තත්ත්වය තවත් සංකීර්ණ වෙනවා පමණයි. එනිසා මේ අවස්ථාවේ ජනතාව බුද්ධිමත්ව ක්‍රියා කිරීම වැදගත් වෙනවා.සරත් ෆොන්සේකා මහතා අත්අඩංගුවට ගැනීම දේශපාලන පලිගැනීමක් බවට හුවා දැක්වීමට බොහෝ දෙනා උත්සාහ කළත් එය වැරදි මතයක්.සරත් ෆොන්සේකා මහතා පසුගිය කාලයේ කළ කථා, හැසිරීම, ඇතැම් ක්‍රියා පදනම් කරගෙන හමුදා නීතිය උල්ලංඝනය කිරීම, හමුදාවට අපහාස කිරීම, ජාත්‍යන්තර ලෙස අප රටට අපකීර්තියක් ලබා දීම හේතුවෙන් ගත් ක්‍රියාමාර්ගයක් ලෙස ඔහුව අත්අඩංගුවට ගෙන තිබෙනවා.ඔහු වැරදි කරුවෙක් නොවේ නම් නිර්දෝෂීභාවය ඔප්පු කොට නිදහස් විය හැකියි. මේ සිද්ධිය තුළ කිසිදු පලිගැනීමක් සිදු වී නැහැ.රටේ ආරක්‍ෂාව, ගරුත්වය, හමුදාවේ ගරුත්වය, රට වෙනුවෙන් දිවි පිදූ රණවිරුවන්ගේ ගෞරවය ආරක්‍ෂා කර ගැනීමට ගත් ක්‍රියාමාර්ගයක් ලෙස මෙය පෙන්විය හැකියි. මේ පිළිබඳව වැරදි අර්ථකථන දිය යුතු නැහැ. රටක නීතිය පුද්ගල තරාතිරම නොබලා ක්‍රියා කළ යුතුයි. වරද විභාග කොට බැලීම නීතිය පදනම් කරගෙන කළ යුතුයි.සරත් ෆොන්සේකා මහතා වරදක් කර නැති නම් නිදහස් වීමටත් වරදක් කර ඇතිනම් දඬුවම් දීමටත් නීතිය බැදී තිබෙනවා.වගකිවයුතු තනතුරක් දරන සරත් ෆොන්සේකා මහතා කට පරිස්සම් නොකර සිදුකළ ප්‍රකාශ අනෙකුත් අයටත් ආදර්ශයක්. මේ සිද්ධිය පදනම් කරගෙන රට අවුල් කරමින් නීතිය කඩන්න දේශපාලන කුමන්ත්‍රණ කරුවන්ට අසු නොවිය යුතු බව ජනතාවට සිහිපත් කරනවා.අපේ මහා නායක හාමුදුරුවරුන් මෙම කුමන්ත්‍රණකරුවන්ගෙන් ප්‍රවේශම් වීමෙන් සහ ඔවුන්ට චරිත සහතික දීමෙන් වැලකී සිටිමින් උන්වහන්සේලා ගේ ගෞරවයත් රටේ ආරක්‍ෂාවටත් හේතුවන බව මේ අවස්ථාවේ පවසනවා.අසූ අට අසූනවය යුගයන්හි විශාල වශයෙන් මිනිස් ඝාතන සිදු වුණු අවස්ථාවේ කිසිදු භික්ෂුවක් ඊට එරෙහිව නැගී සිටිමින් ප්‍රජාතන්ත්‍රවාදය හා යහ පාලනය තහවුරු කිරීම උදෙසා සාමූහික සම්මුතියක් ඇති කර ගැනීමට ශක්තියක් තිබුණේ නැහැ.ඓතිහාසික මහමළුව අයත් වන්නේ දළදා මාලිගාවටයි. දන්ත ධාතූන් වහන්සේ වැඩ සිටින පූජනීය සිද්ධස්ථානයක් දේශපාලන කටයුත්තක් උදෙසා යොදා ගැනීම කෙසේ වත් අනුමත කරන්න බැහැ.එය කිසිම කටයුත්තක් සම්බන්ධයෙන් පාවිච්චි කරන්නේ නම් වැරදි ක්‍රියාවක්. රාජනීතියට කිසි දවසක බුදුරජාණන්වහන්සේ අත ගැසුවේ නැහැ. ඒක රජතුමාගේ නීතියයි. රාජ්‍ය විරෝධී වැඩක් කරනවා නම් ඒකට දඬුවම් දිය යුතුයි.එදා වැඩ සිටිය භික්ෂූන් වහන්සේලා නීතිය අනුව කටයුතු කළ නමුත් අද වැඩ සිටින සමහර භික්ෂූන් වහන්සේලා දේශපාලන කරණය වෙලා. යම් යම් දේවල් ලැබෙන ඒ පක්ෂ ඒ ඒ භික්ෂූන් වහන්සේලාට හොඳයි. යම් යම් දේ ලැබෙන කොට ඒ පක්ෂ ඒ ඒ භික්ෂූන් වහන්සේලාට හොඳ නැහැ.ජෙනරාල් සරත් ෆොන්සේකා මහතාට එරෙහිව යම් චෝදනාවක් ඇත්නම් එය අධිකරණය විසඳිය යුතු බවත්, එම සිද්ධිය සම්බන්ධයෙන් දේශපාලන වාසි ලබා ගැනීම නොකළ යුතු බවත් ආචාර්ය ගුණදාස අමරසේකර මහතා කියයි.රජය ප්‍රකාශ කරන ආකාරයට ෆොන්සේකා මහතාට චෝදනා රැසක් ඇති බවත් එම චෝදනාවලට එරෙහිව කටයුතු කිරීම ඔහු ජනාධිපති අපේක්‍ෂකයකු හෝ හිටපු හමුදාපති වීම බාධාවක් නොවන බවත් අමරසේකර මහතා ප්‍රකාශ කරයි. ආචාර්ය ගුණදාස අමරසේකර මහතා මේ බව කියා සිටියේ සරත් ෆොන්සේකා මහතා අත්අඩංගුවට ගැනීම පිළිබඳව දිනමිණ කළ විමසීමක දීය.එහිදී ඔහු මෙසේ ද කීය.යුද හමුදාවේ සේනාධිපතිව සිටි කාලයේ ඔහු යම් වැරදි ක්‍රියා කර ඇති බවට ජනපති ඝාතන කුමන්ත්‍රණයකට සහ අක්‍රමවත් ලෙස සිදුවූ අවි ගනුදෙනුවකට ෆොන්සේකා මහතාට චෝදනා එල්ල වී තිබෙනවා.හිටපු ආරක්‍ෂක මාණ්ඩලික ප්‍රධානියකු, හිටපු හමුදාපතිවරයකු සහ ජනාධිපති අපේක්‍ෂකයකු වුවද චෝදනා තිබේ නම් ලංකාවේ පවතින නීතිවලට අනුව ඔහුව අත්අඩංගුවට ගැනීමට බාධාවක් නැහැ.ඔහු එම චෝදනාවලින් නිදොස් නම් අධිකරණයට කරුණු ඉදිරිපත් කළ යුතුයි. ඔහු වරදක් කර තිබේ නම් අධිකරණය ඔහුට දඬුවම් නියම කරාවි. මේ වෙලාවේ දේශපාලන වාසි ලබා ගැනීම නොකළ යුතුයි. අධිකරණය ලබා දෙන තීන්දුවට ගරු කළ යුතුයි.ජනාධිපතිවරණ සමයේ මැතිවරණ කොමසාරිස්වරයා යම් යම් සිද්ධීන් වලදී පැවසුවේ අධිකරණයට යන ලෙසයි. පොලිසිය, අධිකරණය කියන්නේ නීතිය ක්‍රියාත්මක කරන යුක්තිය පසිදලන ආයතන.දේශපාලන වශයෙන් මැතිවරණ කොමසාරිස්වරයා නිවාස අඩස්සියේ තබාගත්තා යැයි පවසන අයම අග විනිසුරුවරයා සිරකරගෙන තබාගෙන නඩු තීන්දුවලට අස්සන් ගත්තා යැයි පවසාවි. මෙවැනි ප්‍රකාශ සිදු කිරීම බරපතළ වරදක්. එවැනි චෝදනා කර එම ආයතන ;කරෙහි ඇති ජනතා විශ්වාසය නැති නොකළ යුතුයි.අධිකරණ භූමියට අධිකරණයේ පිහිට පැතීමට විශාල සෙනඟක් රැගෙන යායුතු නැහැ. එහි යටි අරමුණ ජනතාවට තේරුම් ගත හැකියි.මේ රටේ විනාශය වෙනුවෙන් විටින්විට දරුණු ප්‍රකාශ සිදුකළ සරත් ෆොන්සේකා මහතා අත්අඩංගුවට ගත යුතුව තිබුණේ ජනාධිපතිවරණ ප්‍රතිඵල වලින් පසු දිනයි.හිටපු ආරක්ෂක මාණ්ලික ප්‍රධානි, හිටපු යුද හමුදාපති ලෙස මේ රට ත්‍රස්තවාදයෙන් මුදාගත් රණශූර සොල්දාදුවන් පාවාදීම ජාතිද්‍රෝහි රාජද්‍රෝහි ක්‍රියාවක්. සරත් ෆොන්සේකා මහතා මේ බරපතළ චෝදනා සිදුකළේ අප රටේ රණශූරයන් ශශ්‍රී ලංකා යුද අධිකරණයට ගෙනයාමට නොවෙයි. ජාත්‍යන්තර යුද අධිකරණයට ගෙනයාමටයි.මේ රටේ හමුදාපති කෙනෙක් බටහිර යටත්විජිතවාදීන් වෙනුවෙන් සාක්ෂිදුන් පළමු අවස්ථාවත් මෙයයි.හිටපු හමුදාපතිවරයකු රට ජාතිය පාවාදෙමින් සිදුකරන මෙවැනි ප්‍රකාශ කිසිසේත් අනුමත කරන්න බැහැ. එම ප්‍රකාශ පිළිබඳව සුළුවෙන් හිතන්නත් බැහැ.මේ ප්‍රකාශවල බරපතළකම දැන හෝ නොදැන සරත් ෆොන්සේකා මහතා සිදුකළත් ඉන් මේ රටට රටේ කීර්තිනාමයට විශාල හානියක් සිදුකළ බව කිව යුතුයි.ඡන්ද අපේක්ෂකයකු වූ පමණින් කිසිම පුද්ගලයකුට විශේෂ වරප්‍රසාද හිමිවන්නේ නැහැ. එසේ විශේෂ වරප්‍රසාද සරත් ෆොන්සේකා මහතාට ලබාදෙන්නේ නම් අනෙකුත් ජනාධිපතිවරණ අපේක්ෂකයන් 22 දෙනාටම විශේෂ වරප්‍රසාද ලබාදිය යුතුයි.එවැනි විශේෂ වරප්‍රසාද ලබාදීමක් පිළිබඳව ව්‍යවස්ථාවේ නොමැති බව තරයේ ප්‍රකාශ කළ යුතුයි.සරත් ෆොන්සේකා මහතාත් මේ රටේ සාමාන්‍ය පුරවැසියකු පමණයි. නීතිය ඔහුට බලපාන්නෙත් ඒ ආකාරයටයි. විශේෂ වරප්‍රසාද ඔහුට හිමිවන්නේ නැහැ.ඕනෑම අධිකරණයකට විනිශ්චය සභාවකට ඔහුව යොමු කළ හැකියි. පරාජිත අපේක්ෂකයකුට කිසිම වරප්‍රසාදයක් හිමිවන්නේ නැහැ.සරත් ෆොන්සේකා මහතා බී. බී. සී. මාධ්‍ය ජාලය සමඟ මානුෂීය මෙහෙයුම් සිදුකරද්දී යුද අපරාධ සිදුවූ බවට සාක්ෂිදීමට හැකි බව පවසා තිබෙනවා.යුද අපරාධ සිදුකළ සියලුදෙනා අධිකරණය හමුවට ගෙනයන බවත් අධිකරණයේ පෙනී සිටිය යුතු බවටත් විටින්විට ප්‍රකාශ කළා.ලෝකයේ කිසිදු රටක හිටපු යුද සේනාධිපතිවරයෙක් මෙවැනි ප්‍රකාශයක් සිදුකර නැහැ.තම සේනාවට විරුද්ධව දේශීය හා ජාත්‍යන්තර ක්‍රියාත්මක වීමට මෙවැනි සාක්ෂිදීම් සිදුකිරීමට ඉදිරිපත් වී ඇත්තේ මොහු පමණයි. මෙය ඉතා පහත් ක්‍රියාවක්.මෙහි ඇති වැදගත්කම වන්නේ ආරක්ෂක ලේකම්තුමා, ඇතුළු පිරිස චෝදනාවලට වරදකරු කර යුද අධිකරණයට යැවීමයි. මේ කථාවේ අවසාන ඉලක්කය සරත් ෆොන්සේකා මහතාට අවශ්‍ය වී තිබුණේ යුද අධිකරණයට රටේ රාජ්‍ය නායකයා යොමු කිරීමයි.විරුද්ධවාදීන්ට සාක්ෂි සපයා රට පාවාදීමෙන් සරත් ෆොන්සේකා මහතා කර ඇත්තේ බරපතළ වරදක්.යම් පුද්ගලයකු වරදක් කර ඇතිනම් තරාතිරම නොබලා දඩුවම් ලබා දිය යුතුයි. එම වරද එම පුද්ගලයා කර ඇති බවට විභාගයක් පැවැත්විය යුතුයි.හමුදාපති, ආරක්‍ෂක මාණ්ඩලික ප්‍රධානී හෝ ජනාධිපති අපේක්‍ෂකයකු කියා සරත් ෆොන්සේකා මහතාට විරුද්ධව ඇති චෝදනා විභාග නොකර සිටිය යුතු නැහැ.ඔහුට ඇති චෝදනා ඉතා බරපතළයි. ඒ තමයි රාජ්‍ය විරෝධීව ඔහු කටයුතු කළ බවට නැගෙන චෝදනා. ඔහු යම් වරදක් කර නැති නම් ඒ සඳහා නොබියව ඉදිරිපත් වීමට ඔහුට හැකි විය යුතුයි. රජයට ඒ පිළිබඳව ඕනෑම පුරවැසියකු අත්අඩංගුවට ගැනීමේ හැකියාව තිබෙනවා.හමුදාවේ විනයට අනුව ඉහළම නිලයක් දැරු අයකු ලෙස සරත් ෆොන්සේකා මහතාට මේ චෝදනා වලට නොබියව ඉදිරිපත් විය හැකියි. එමෙන්ම තමන්ගේ නිර්දෝෂීභාවය ඔහුට එහිදී ඉදිරිපත් කළ හැකියි.ගමේ පන්සලේ නායක හාමුදුරුවෝ විහාරස්ථානය දියුණු කරගෙන ගමට වැඩක් කරමින් සිටියත් ඔහුට විරුද්ධව යම් චෝදනාවක් ආවොත් නායක හාමුදුරුවෝ කියා ප්‍රශ්න නොකර සිටීමට බැහැ. සරත් ෆොන්සේකා මහතා සම්බන්ධයෙන් පවා එයයි සිදුවී තිබෙන්නේ.රණවිරුවෙක් යුද්ධය ජය ගත්තා කියා පවසා වැරැද්දක් කර ඇත්නම් ඔහුව වැරදිවලින් නිදහස් කරන්න බැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n10021511</link>
    <topic>මහා මැතිවරණයේදී 2/3ක ජයග්‍රහණයක් ලබා ජනතාවාදී නව ව්‍යවස්ථාවක් ඉදිරිපත් කරනවා</topic>
    <author>ඉන්දික පොල්කොටුව</author>
    <content>ඉදිරි මහා මැතිවරණයෙන් සන්ධානය තුනෙන් දෙකක නියත ජයක් ලබා ඒ හරහා පවතින ව්‍යවස්ථාව වෙනස්කර, නව ජනතාවාදී ව්‍යවස්ථාවක් ගෙන එන බව විදේශ රැකියා ප්‍රවර්ධන හා සුභ සාධන ඇමැති සහ ජාතික ආරක්ෂක ප්‍රකාශක කෙහෙළිය රඹුක්වැල්ල මහතා පැවැසීය.ජේ. ආර්. ජයවර්ධන මහතා හැදූ පවතින ව්‍යවස්ථාව හරහා අර්බුද රැසක් මතුවී ඇතැයිද මෙනිසා රටේත් ජනතාවගේත් සැබෑ අනාගතය උදෙසා ජනතාවාදී ව්‍යවස්ථාවක් ගෙන එන්නේයැයි ද ඇමැතිවරයා කීය.යටිනුවර මැතිවරණ කොට්ඨාසයේ ශශ්‍රීලනිප ශාඛා සංවිධානයන්හි නිලධාරීන් හා නියෝජිතයන් පිරිසක් අමතා ඇමැතිවරයා මේ බැව් ප්‍රකාශ කෙළේය.ඇමැතිවරයාගේ මහනුවර පිහිටි කාර්යාල රැස්වීම් ශාලාවේ පැවැති මෙම ක්‍රියාකාරී හමුවට දහසකට අධික නියෝජිත පිරිසක් සහභාගි වී සිටි අතර ඉදිරි මැතිවරණයේදී ඇමැතිවරයාට සහය පළ කිරීමට මෙම නියෝජිත පිරිස ඒකමතිකව තීරණය කළහ.එහිදී වැඩිදුරට අදහස් දැක්වූ කෙහෙළිය රඹුක්වැල්ල මහතා ත්‍රස්තවාදය මෙරටින් මුළුමනින්ම තුරන් කළද බෙදුම්වාදයේ ඇතැම් කොටස් තවමත් ඉතිරිව තිබෙනවා. ත්‍රස්තවාදයටත් බෙදුම්වාදයටත් පසුගිය ජනාධිපතිවරණයේදී දරුණු කනේ පහරක් ලබාදුන් අයුරින්ම මේ මැතිවරණය හරහා බෙදුම්වාදයද මෙරටින් මුළුමනින්ම තුරන් කරනවා.මරණය අතේ තියාගෙන ජීවත්වුණු ජනතාවක් පසුගිය දශක තුන කාලයේ අපේ රටේ සිටි බවත් මේ වන විට එම අඳුරු යුගයට තිත තබා යහපත් හෙට දවසක් වෙනුවෙන් ජීවත්විය හැකි හොඳම රටක් ලෙස ශ්‍රී ලංකාව පත් වෙමින් පවතිනවා.වසර තිහක් මේ රටේ පාලකයන් ප්‍රභාකරන් ඉදිරියේ පරාජිතයන්වීම නිසා රටේ ජනතාවත් ප්‍රභාකරන් හමුවේ පරාජිතයන් වී සිටියේයැයිද එනිසා ලෝකයා ඉදිරියේ මේ මාතෘභූමියම දශක තුනක් පරාජය වී සිටියේ යැයි ද ඇමැතිවරයා කීය.එහිදී රඹුක්වැල්ල මහතා මෙසේද කීය.කන්දඋඩරට දැවැන්ත අභිමානයකට උරුමකම් කියන පළාතක්. ඒ අභිමානය ඉදිරියේදී එදාටත් වඩා අභිමානවත් අයුරින් පවත්වාගෙන යාම සඳහා ලබාදිය හැකි සෑම පහසුකමක් ම ලබා දෙනවා.මහනුවර දිස්ත්‍රික්කය සඳහා ඩොලර් බිලියන 1.2ක් ආයෝජනය කිරීමට සැළැසුම් සකස් කැර ඇති අතර එය ඉතා කඩිනමින් ක්‍රියාත්මක කරනවා.එ. ජා. ප. යේ සිට පැමිණි මට ශශ්‍රී ලනිපයේ විශාල උරුමයක් තිබෙනවා. 56 බණ්ඩාරනායක අගමැතිතුමාගේ ආණ්ඩුවේ සෙනට් සභාවේ සභාපතිවරයා ලෙස ක්‍රියා කෙළේ මගේ සීයායි. ඒ වගේම මට කෙහෙළිය යන නම තැබුවේ බණ්ඩාරනායක අගමැතිතුමායි.මධ්‍යම පළාත් සභා මන්ත්‍රීවරුන් වන ඒ. ජී. සිරිසේන, ගුණතිලක රාජපක්‍ෂ යටිනුවර හිටපු ශ්‍රී. ල. නි. ප. සංවිධායක නීතිඥ ඩී. කරුණාරත්න, කඩුගන්නාව නගර සභා විපක්ෂ නායක සිසිර අබේවික්‍රම නාගරික මන්ත්‍රී ධනපාල හීනැටිගල යන මහත්වරුන් ඇතුළු පිරිසක්ද මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n10021512</link>
    <topic>ගලිගමුව බස් වෑන් අනතුරින්කතක් මරුට: අටකට තුවාල</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>කොළඹ – නුවර පාරේ ගලිගමුව බල්ලපානදී ඊයේ (14) උදේ ලංගම බස් රථයක් සහ වෑන් රථයක් මුහුණට මුණලා ගැටීමෙන් වූ අනතුරෙන් කාන්තාවක් මියගොස් තවත් අටදෙනෙක් තුවාල ලැබ රෝහල් ගත කළහ.මියගොස් ඇත්තේ මාතලේ කටුදෙනිය පදිංචි 53 හැවිරිදි අශෝක පොඩිමැණිකේ මහත්මියයි. තුවාලකරුවන් මහනුවර මහරෝහලට සහ කෑගල්ල ශික්ෂණ රෝහලට ඇතුළත් කර ඇති අතර ඉන් තිදෙනකුගේ තත්ත්වය බරපතළ බවත් රෝහල් ආරංචි මාර්ග කියයි.දැදිගම මැණික්කඩවර සිට කෑගල්ල බලා ගමන්ගත් කෑගල්ල ලංගම බස්රථයක් හා මාතලේ සිට කොළඹ බලා ගමන් කල වෑන් රථයක් මෙසේ අනතුරට ලක් වී ඇත.සිද්ධිය පිළිබඳ කෑගල්ල පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n10021513</link>
    <topic>එජා සංවිධානය යළිත් ශ්‍රී ලංකාවෙන් ප්‍රශ්න කිරීමේ සූදානමක්</topic>
    <author/>
    <content>එක්සත් ජාතීන්ගේ සංවිධානය යළිත් වරක් අපෙන් ප්‍රශ්න කිරීමේ සූදානමක් ඇතැයි විදේශ කටයුතු ඇමැති රෝහිත බෝගොල්ලාගම මහතා පැවසීය.රටේ ස්වෛරීයභාවය හා භෞමික අඛණ්ඩතාවය ආරක්ෂා කරමින් ජනතාවගේ සුබසිද්ධිය වෙනුවෙන් ගනු ලබන සෑම ක්‍රියාමාර්ගයක් සම්බන්ධයෙන්ම පැන නඟින ඕනෑම අභියෝගයකට මුහුණදීමට රජය සූදානම් බවද හෙතෙම අවධාරණය කරයි.ඒ මහතා මේ බව කියා සිටියේ කඩුවෙල ප්‍රදේශයේ පැවැති නව පක්ෂ කාර්යාලයක් විවෘත කිරීමේ අවස්ථාවට එක් වෙමිනි. එහිදී රෝහිත බෝගොල්ලාගම මහතා මෙසේද පැවසීය.දශක තුනකට ආසන්න කාලයක් මේ රටේ පැවැති ත්‍රස්තවාදය ජනාධිපති මහින්ද රාජපක්‍ෂ මහතාගේ නායකත්වය යටතේ සම්පූර්ණයෙන්ම අවසන් කළද ජාත්‍යන්තරයෙන් අපිට එල්ලවන බලපෑම්වලින් තවමත් කිසිදු අඩුවක් නැහැ.අපේ රටේ සිදුවී ඇතැයි කියන සිද්ධියක් සම්බන්ධයෙන් එක්සත් ජාතීන්ගේ සංවිධානය අපෙන් යළිත් වරක් ප්‍රශ්න කිරීමේ සූදානමක් ඇති බවට ජනාධිපති මහින්ද රාජපක්‍ෂ මහතා මා වෙත දැනුම් දී තිබෙනවා. ඒ මහතාගේ රුසියානු සංචාරයේදී එරට ජනාධිපතිවරයා හමුවී ශ්‍රී ලංකාවේ වත්මන් තත්ත්වය පිළිබඳ පැහැදිලි කිරීමක් කළා.යම්කිසි රටක් හෝ එහි ජනතාව වෙනුවෙන් ගත් ක්‍රියාමාර්ගයකට මෙන්ම සිදුකළ දෙයකට කිසිම දිනෙක සමාවක් ගතයුතු නැති බව ශ්‍රී ලංකා ජනාධිපතිවරයා වෙත රුසියාව දැනුම් දුන්නා. තම රටේ ගැටලුවක් පිළිබඳව වෙනත් රටකට හිස නැමීමට අවශ්‍ය නොවන බවද එහිදී රුසියානු ජනාධිපතිවරයා කීවා.නිදහස් ශශ්‍රී ලංකාවක් වශයෙන් ප්‍රජාතන්ත්‍රවාදය ශක්තිමත් වන ක්‍රමවේදයක් තුළ ඉතා සෞභාග්‍යමත් රටක් බවට ඉදිරි කාලය තුළදී අපේ රට පත් වෙනවා. ජනතා අපේක්ෂාවන් ඉටු කිරීමට මෙවර මහ මැතිවරණයේදී කොළඹ දිස්ත්‍රික්කය එකම ආසනයක් ලෙස සළකා තමා කටයුතු කරනවා.මැතිවරණයෙන් පසුව මේ කාර්යාලය ජනතාව මුණගැසීමේ මධ්‍යස්ථානයක් බවට පත් කරනවා. කුමන ඇමැති ධූරයක් දැරුවද ජනතාවගේ අවශ්‍යතාවයන් ඉටු කිරීම තමන් දරන දේශපාලනය තුළ ගැබ්වී තිබෙනවා.කොළඹ දිස්ත්‍රික්කය තුළ අවංක දේශපාලනයක් සඳහා කැපවෙනවා යනුවෙන් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n10021514</link>
    <topic>සංවර්ධිත රටවලට ලබාදෙනපුහුණුව මෙරට වෛද්‍යවරුන්ටත්</topic>
    <author>සන්ධ්‍යා කරුණාරත්න</author>
    <content>සංවර්ධිත රටවල වෛද්‍ය වෘත්තිකයන්ට ලෝක සෞඛ්‍ය සංවිධානයෙන් ලබාදෙන වෘත්තීය පුහුණුව මෙරට වෛද්‍යවරුන්ට ද ලබාදීමට ලෝක සෞඛ්‍ය සංවිධානය අවධානය යොමුකර තිබේ.මෙසේ අවධානය යොමුකර තිබෙන්නේ මෙරට සෞඛ්‍ය ක්‍ෂේත්‍රය ලබා ඇති ගුණාත්මක සංවර්ධනය පිළිබඳව සලකා බැලීමෙන් පසුව බව ලෝක සෞඛ්‍ය සංවිධානයේ අග්නිදිග ආසියානු කලාපීය කාර්යාලයේ වැඩසටහන් කළමනාකාර අධ්‍යක්‍ෂ ආචාර්ය මින්ට් හෙට්වේ මහතා පැවැසුවේය.සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතා ලෝක සෞඛ්‍ය සංවිධානයට කළ යෝජනාවකට අනුව මෙසේ අවධානය යොමුකර ඇතැයි ද හෙතෙම කියා සිටියේය.ශ්‍රී ලංකා වෛද්‍ය පරිපාලන නිලධාරීන්ගේ සංගමයේ 17 වැනි වාර්ෂික සමුළුව පසුගියදා බත්තරමුල්ල වෝටර්ස් ඒජ් හෝටලයේ දී පැවැති අවස්ථාවට එක්වෙමින් හෙට්වේ මහතා මේ බව ප්‍රකාශ කෙළේය. එහිදී වැඩිදුරටත් අදහස් දැක්වූ ඔහුසංවර්ධනය වෙමින් පවතින රටක් ලෙස ශ්‍රී ලංකාවේ සෞඛ්‍ය ක්‍ෂේත්‍රයේ දියුණුවට වෛද්‍ය පරිපාලන නිලධාරීන් විශාල කැපකිරීමක් කර තිබෙනවා යැයි පැවැසීය.කොළඹ විශ්වවිද්‍යාලයේ හිටපු කුලපති මහාචාර්ය ඩබ්ලිව්. ඩී. ලක්ෂ්මන් මහතාපසුගිය කාලයේ මෙරට සෞඛ්‍ය ක්‍ෂේත්‍රය විශාල ප්‍රගතියක් ලබා තිබෙනවා. මේ වන විට මෙරටට අංග සම්පූර්ණ රෝහල් පද්ධතියක් හිමි වී ඇත.මෙරට මාතෘ මරණ සහ ළමා මරණ අනුපාතිකය බෙහෙවින්ම අඩුවී ඇති බවත්, මෙරට කාන්තාවකගේ පරම ආයුෂ වයස අවුරුදු 76ක් ද, පිරිමියෙකුගේ පරමායුෂ වයස අවුරුදු 74ක් ද වන බවත් පැවැසූ ලක්ෂ්මන් මහතා සංවර්ධිත රටවල පුද්ගලයෙකුගේ පරමායුෂ වයස අවුරුදු 77 දක්වා ළඟාවීමට ශ්‍රී ලංකාවට හැකිවීම මෙරට සෞඛ්‍ය ක්‍ෂේත්‍රයේ විශාල ජයග්‍රහණයක් බවද කීය.මෙම අවස්ථාවට ශ්‍රී ලංකා වෛද්‍ය පරිපාලකයන්ගේ සංගමයේ සභාපති නියෝජ්‍ය සෞඛ්‍ය සේවා අධ්‍යක්‍ෂ ජනරාල් වෛද්‍ය පාලිත මහීපාල මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n10021515</link>
    <topic>මහ නාහිමිවරුන් නොමඟ යැවීමේ උත්සාහය පිළිකුලින් යුතුව තරයේ හෙළා දකිනවා</topic>
    <author>සංජය අසේල මතුරට</author>
    <content>ආරම්භයේ සිට වෛරය හා බොරුව පදනම් කොට ගනිමින් ජනපති මහින්ද රාජපක්ෂ මහතාට එරෙහිව කටයුතු කරන විපක්ෂ සන්ධානය ජෙනරාල් ෆොන්සේකා සිදුකොට ඇති යුද හමුදා විනය කඩ කිරීම් සම්බන්ධව අත්අඩංගුවට ගැනීම පිළිබඳව ව්‍යාජ තොරතුරු හා මවාපෑම් මත මහනායක හිමිවරුන් ඇතුළු මහා සංඝරත්නය නොමඟ යැවීමට ගන්නා උත්සාහය පිළිකුලින් යුතුව හෙළා දකින බව මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පවසයි.ප්‍රජාතන්ත්‍රවාදය සහමුලින්ම වළ දැමීම සඳහා මාතෘ භූමියට එරෙහි දේශීය සහ විදේශීය සතුරන් සමඟ එක් වී බරපතළ කුමන්ත්‍රණයක් සිදුකළ පුද්ගලයකු පිළිබඳව නීත්‍යානුකූල පරීක්ෂණයක් සිදුකිරීමට එරෙහිව මහනුවර ශ්‍රී දළදා මාලිගාව අභියස ඓතිහාසික මහමළුව යොදා ගැනීමට උත්සාහ ගැනීම කිසිසේත් අනුමත කළ නොහැකි බවද ඒ මහතා කියයි.ආණ්ඩුකාරවරයා මේ සම්බන්ධව නිකුත් කර ඇති නිවේදනයේ මෙසේ ද සඳහන් වෙයි. නිදහසින් පසු මෙරට සිදු වූ හමුදා කුමන්ත්‍රණ හා පශ්චාත් මැතිවරණ පළිගැනීම් වලින් වැඩි වශයෙන් පීඩනයට මර්දනයට හා අසාධාරණයට ගොදුරුව ඇත්තේ කොබ්බෑකඩුව පරපුරයි.1966 ව්‍යාජ හමුදා කුමන්ත්‍රණය සම්බන්ධව එවකට හමුදාපති මේජර් ජනරාල් රිචඩ් උඩුගම මහතා සමඟ ඩෙන්සිල් කොබ්බෑකඩුව රණවිරුවාද අත්අඩංගුවට පත්වුණා. ඔහුට වසර දෙකක් වැටුප් පවා ලබා දුන්නේ නැහැ.ජනපතිවරණය අවසානයේදී 1982 දී ඊනියා නැක්සලයිට් කුමන්ත්‍රණය සම්බන්ධව ශ්‍රීලනිප ජනපති අපේක්ෂක දිවංගත හෙක්ටර් කොබ්බෑකඩුව මහතාව 64 වතාවක් රහස් පොලීසියේ හතරවන තට්ටුවට කැඳවා ජේ. ආර්. ජයවර්ධන ආණ්ඩුව ප්‍රශ්න කිරීමට ලක්කළේ එතුමාගේ අයහපත් සෞඛ්‍ය තත්ත්වය ගැනවත් නොසිතයි.හෙක්ටර් කොබ්බෑකඩුව මහතා ජනපතිවරණයෙන් වසරක් ඉක්මවා යෑමට පෙර මරණයට පත්වීමට මේ කුරිරු පීඩනය හා මර්දනය බලපෑවා. මේ දේවල්වලින් අංශු මාත්‍රයක්වත් අද සරත් ෆොන්සේකාට සිදුව නැහැ.දැන් සරත් ෆොන්සේකාගේ මානව හා ප්‍රජාතන්ත්‍රවාදී අයිතීන් රැක ගැනීමට කිඹුල් කඳුළු හෙළන බලවේග එදා හෙක්ටර් කොබ්බෑකඩුව හා ඩෙන්සිල් කොබ්බෑකඩුව වෙනුවෙන් පෙනී සිටියේ නැහැ.ඒ වෙනුවෙන් ශ්‍රී දළදා මාලිගාවේ මහමළුවේ තබා ගමේ හන්දියේ ඇති කපුටු බෝධියක් ළඟවත් සත්‍යග්‍රහ කරන්න මේ අය ඉදිරියට ආවේ නැහැ.පසුගිය කාලය පුරාම අපේ රටට එරෙහිව අමූලික බොරු ප්‍රචාර කරමින් ලෝකය ඉදිරියේ රට අපකීර්තියට පත් කිරීමේ ක්‍රියාවලියේ තවත් එක් නින්දිත උත්සාහයක් සරත් ෆොන්සේකා අත්අඩංගුවට පත්වීම හරහා ක්‍රියාත්මක වී ඇත.බලලෝභී දේශද්‍රෝහී දේශීය හා විදේශීය කුමන්ත්‍රණකරුවන්ගේ අරමුණු ඉටුකර ගැනීම සඳහා කවරාකාරයක හෝ ඉඩක් නොතබමින් පවතින යථාර්ථය වටහා ගෙන මෙරට බුද්ධිමත් මහසඟරුවන හා ජනතාව කටයුතු කරනු ඇතැයි විශ්වාස කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n10021516</link>
    <topic>ශ්‍රී ලංකා නිදහස් පක්ෂ ගාලු දිස්ත්‍රික්නායකත්වය ඇමැති පියසේන ගමගේට</topic>
    <author/>
    <content>වෘත්තීය හා කාර්මික පුහුණු ඇමැති පියසේන ගමගේ මහතා ගාලු දිස්ත්‍රික් ශ්‍රී ලංකා නිදහස් පක්ෂ නායකයා ලෙස ජනාධිපති මහින්ද රාජපක්ෂ මහතා විසින් ඉකුත්දා (10) දා සිට පත් කොට තිබේ.පියසේන ගමගේ මහතා පුරා විසිවරක් පාර්ලිමේන්තුව නියෝජනය කළ රජයේ ජ්‍යෙෂ්ඨ ඇමැතිවරයෙකි.පේරාදෙණිය විශ්වවිද්‍යාලයේ භූගෝල විද්‍යාව පිළිබඳව ගෞරව උපාධියක් හිමි පියසේන ගමගේ මහතා විශ්වවිද්‍යාල සමයේ සිට ශ්‍රී ලංකා නිදහස් පක්ෂ ක්‍රියාකාරී දේශපාලනයට ඇතුළු වූ අතර එහි මහා ශිෂ්‍ය සංගමයේ සභාපති ධූරය හා අන්තර් විශ්වවිද්‍යාලයීය ශිෂ්‍ය බල මණ්ඩලයේ ලේකම් ධුරයද හෙබවීය.1975 වසරේ ලේක්හවුස් ආයතනයේ කළමනාකරුවෙකු ලෙස සේවය කළ හෙතෙම 1977 දී එක්සත් ජාතික පක්ෂය රජය බලයට පත්වීමත් සමඟ දේශපාලන පළිගැනීමකට ලක්ව රැකියාව අහිමි විය.1989 වසරේදී ගාල්ල දිස්ත්‍රික්කයේ හිනිදුම නියෝජනය කරමින් පාර්ලිමේන්තුවට පිවිස 1997 වසරේ වාරිමාර්ග විදුලිබල හා බලශක්ති නියෝජ්‍ය ඇමැති ලෙසත් 1999 වසරේ සමෘද්ධි තරුණ කටයුතු හා ක්‍රීඩා නියෝජ්‍ය ඇමැති ධූරයත් , කර්මාන්ත හා ව්‍යවස්ථා කටයුතු නියෝජ්‍ය ඇැමති ධූරයත් හොබවා 2004 සිට මේ දක්වා වෘත්තීය හා කාර්මික පුහුණු ඇමැති ධූරයේ නියැලී සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n10021517</link>
    <topic>ජීවිතාරක්ෂක ඖෂධ 98ක්වහාම මිලදී ගැනීමට පියවර</topic>
    <author>සුභාෂිනී සේනානායක සහ අනුෂා ගුරුසිංහ</author>
    <content>ඉදිරි මාස දෙක තුළ තොග අවසන් විය හැකි අත්‍යවශ්‍ය ජීවිතාරක්ෂක ඖෂධ 98ක් වහාම මිලදී ගැනීමට සෞඛ්‍ය අමාත්‍යාංශය පියවර ගෙන ඇත.මේ ඖෂධ මිලදී ගැනීම සඳහා රාජ්‍ය ඖෂධ සංස්ථාවේ වෛද්‍ය සැපයීම් අංශය , සෞඛ්‍ය අමාත්‍යාංශයේ නිලධාරින් පිරිසක් අද (15) ඉන්දියාව බලා පිටත්ව ගියේ ය.මෙම ඖෂධ මිලදී ගැනීම සඳහා කැබිනට් අනුමැතිය ලබාගෙන ඇති අතර මූල්‍ය කටයුතු විනිවිදභාවයකින් පවත්වාගෙන යාම සඳහා මහභාණ්ඩාගාර නිලධාරියෙක් ද ඉන්දියාව බලා පිටත්ව ගොස් තිබේ.හදිසි අවශ්‍යතා මත මෙසේ ඖෂධ මිලදී ගැනීමේ අවසන් අවස්ථාව මෙය බව පවසන සෞඛ්‍ය අමාත්‍යාංශය තොග අවසන් විය හැකි ඖෂධ පිළිබඳ සමායෝජන ඒකකයක් මේ මාසයේ ආරම්භ කිරීමට රාජ්‍ය ඖෂධ සංස්ථාව කටයුතු යොදා තිබේ.කිසියම් ඖෂධයක් මාස දෙකකට පෙර තොග අවසන් වන්නේ නම් රාජ්‍ය ඖෂධ සැපයීම් අංශයට ඉදිරිපත් කළ යුතු වන බවද මේ මාසය අවසන්වීමෙන් පසු හිඟයකින් තොරව ඖෂධ සැපයිය හැකි බවද අමාත්‍යාංශය පවසයි.ඇතැම් රෝහල්වල ඖෂධ තොග අවසන් වුවද ඖෂධ සැපයීම් අංශයට නොදැන්වීමත් , හරියාකාරව ඖෂධ ඉල්ලීම් නොකිරීමත් තුළත් ඖෂධ හිඟයක් මතුවන බවත් ඖෂධ සමායෝජන ඒකකය විවෘත කිරීමෙන් පසු මේ ගැටළු මඟ හරවා ගත හැකිවනු ඇති බවත් අමාත්‍යාංශය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=n10021518</link>
    <topic>සීගිරිය නැරැඹීමට යෑමේදීආරක්‍ෂිත කබා නැතිව බැහැ</topic>
    <author>නුවන් කොඩිකාර සහ ජීවනී පතිරණ</author>
    <content>සීගිරිය නැරැඹීමට පැමිණෙන දෙස්, විදෙස් සංචාරකයින්ට ආරක්‍ෂිත කබා පැළදීම අනිවාර්ය කර ඇත.ඒ සඳහා ආරක්‍ෂිත කබා දහසක් මධ්‍යම සංස්කෘතික අරමුදල යටතේ ඇති සීගිරි ව්‍යාපෘතියට ලබාදී තිබේ. පෙරේදා (14) එල්ල වූ බබර ප්‍රහාරයෙන් පසු මේ තීරණයට එළැඹි බව සංස්කෘතික හා ජාතික උරුමයන් පිළිබඳ අමාත්‍යාංශයේ ලේකම් විමල් රූබසිංහ මහතා ‘දිනමිණ’ට පැවැසීය.මීට පෙරද මෙවැනිම සිද්ධීන් සිදුවූ බවත්, ඊට පසු ආරක්‍ෂිත කබා පළදින ලෙස උපදෙස් ලබාදී තිබුණ බවත් හෙතම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r1002151</link>
    <topic>කොටින්ට කත් අදිමින් නොමඟ ගිය අයටහරි මඟ යන්න අවස්ථාව උදාවෙලා</topic>
    <author>හෝමාගම සංචාරක මංජුල හිරිපිටිය</author>
    <content>ජනාධිපති මහින්ද රාජපක්ෂ මහතා රට නව සංවර්ධන මාවතකට යොමු කැර අලුත් ශ්‍රී ලංකාවක් ඇති කිරීමට සැලසුම් කැර තිබෙන බවත් ඒ සඳහා 3/2ක බලයක් සහිත පාර්ලිමේන්තුවක් පත් කැර ගැනීමට රටට ආදරය කරන ජනතාවගේ සහාය අවශ්‍ය බවත් වෙළෙඳ අලෙවි සංවර්ධන, සමූපකාර හා පාරිභෝගික සේවා ඇමැති හෝමාගම ශ්‍රී ලංකා නිදහස් පක්ෂ ප්‍රධාන සංවිධායක බන්දුල ගුණවර්ධන මහතා පැවසීය.ඒ මහතා එසේ පැවැසුවේ බස්නාහිර පළාත් සභා අරමුදල් යටතේ රුපියල් ලක්ෂ පනහක මුදලක් වැය කරමින් යෝජිත කහතුඩුව - දියගම කුරුඳුවත්ත ප්‍රදේශ යා කෙරෙනනව පාලමට මුල්ගල් තැබූ අවස්ථාවේදීය.පළාත් සභා මන්ත්‍රී තිලකරත්න රාජපක්ෂ මහතාගේ යෝජනාවක් අනුව පළාත් සභාව මුදල් වෙන් කැර තිබේ.ඇමැති ගුණවර්ධන මහතා මෙසේ ද පැවැසීය.ජනාධිපතිවරණයේ දී ජනාධිපති මහින්ද රාජපක්ෂ මැතිතුමාගේ විජයග්‍රහණයට මැතිවරණ කොට්ඨාසයකින් ලබා දුන් වැඩිම ඡන්ද සංඛ්‍යාව හෝමාගම මැතිවරණ කොට්ඨාසයෙන් ලැබුණා.ජනාධිපතිවරණයේදී කොටි බලවේග නැවත ශක්තිමත් කිරීමට විවිධ කුමන්ත්‍රණ ක්‍රියාත්මක වුණත් රටට ආදරය කරන ජනතාව ජනාධිපති මහින්ද රාජපක්ෂ මහතාව නැවත ජනාධිපතිධූරයට පත් කිරීමට තීන්දු කළා. ඒ නිසා රට විශාල අනතුරකින් බේරුණා.ජනාධිපතිවරණයේදී කොටි හිතවාදීන්ට උදව් කළ අයට ඉදිරි මහ මැතිවරණයේ දී එය නිවැරැදි කර රටට පෙන්නාලීමට අවස්ථාව උදා වෙනවා. එම අවස්ථාවේ දී කළ වැරදි නිවැරදි කැර රටට සුබ අනාගතයක් උදා කිරීමට දායක වන්නැයි ඉල්ලා සිටිනවා.ඇමැති ඒ.එච්.එම්.ෆවුසි බස්නාහිර පළාත් සභා මන්ත්‍රීවරුන් වන ගාමිණී තිලකසිරි, තිලකරත්න රාජපක්ෂ හෝමාගම ප්‍රාදේශීය සභාවේ මන්ත්‍රීවරුන් වන බන්දුල රන්ජන් ඉලේපෙරුම, ඒ.ඩී. කුමාරසිරි, සුනිල් පෙරුම්බුලි, කමල් චන්දන, ආරක්ෂක අමාත්‍යාංශයේ සම්බන්ධිකරණ ලේකම් මිත්‍රා ගන්කන්ද, හෝමාගම සමූපකාර සමිතියේ සභාපති අධිනීතිඥ අජිත් මාතරආරච්චි, හෝමාගම නීතිඥ සංගමයේ සභාපති නීතිඥ මංජුල මාකුඹුර මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r1002152</link>
    <topic>බුලත්සිංහල ග්‍රාම නිලධාරීවසම් 53ක් සංවර්ධනයටරු. කෝටි 2ක්</topic>
    <author>බුලත්සිංහල විශේෂ</author>
    <content>බුලත්සිංහල ප්‍රාදේශීය ලේකම් කොට්ඨාසයේ ග්‍රාම නිලධාරී වසම් 53ක සංවර්ධන කටයුතු සඳහා 2010 වසර වෙනුවෙන් රුපියල් කෝටි දෙකකට ආසන්න මුදලක් ජාතිය ගොඩනැගීමේ අමාත්‍යංශය මඟින් වෙන්කැර තිබේ.මේ මුදල් සඳහා අදාළ සංවර්ධන ව්‍යාපෘති ග්‍රාම නිලධාරී කොට්ඨාස මට්ටමින් සකස්කැර අනුමැතිය සඳහා ඉදිරිපත් කැර ඇති බව ප්‍රාදේශීය ලේකම් මේනකා අබේරත්න මහත්මිය පැවැසුවාය.මාර්ග, බෝක්කු, ජල අවශ්‍යතා, ආදී සංවර්ධන කටයුතු මේ ව්‍යාපෘති අතර වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r1002153</link>
    <topic>ගම්පහ ගොවි බැංකු මඟින්කෝටි 13ක ණය දීලා</topic>
    <author>නිට්ටඹුව සමූහ</author>
    <content>ගම්පහ දිස්ත්‍රික් ගොවිජන සේවා කාර්යාලය මඟින් ඉකුත් වසරේ අදාළ බල ප්‍රදේශයේ පිහිටුවා ඇති ගොවි බැංකු මඟින් ගොවීන් 6417ක් සඳහා නිකුත්කර ඇති මුළු ප්‍රාග්ධනය රුපියල් කෝටි 13කි.ගොවීන් 273ක් සඳහා රුපියල් හතළිස් දෙලක්ෂ විසි දහස් පනස් තුනක් වගාණය වශයෙන්ද , ගොවීන් 6104ක් සඳහා ව්‍යාපෘති ණය වශයෙන් රුපියල් නම කෝටි අනූ අට ලක්ෂ අසූ එක් දහස් එකසිය දෙකක්ද ගොවීන් 9 දෙනෙක් සඳහා කෘෂි යන්ත්‍රෝපකරණය වශයෙන් රුපියල් ලක්ෂ 3ක්ද, රුපියල් ලක්ෂ 3ක් ද ගොවීන් 31 සඳහා වෙනත් ණය වශයෙන් රුපියල් දෙලක්ෂ හතළිස් දහස් අනූ පහක්ද ලබා දී ඇති අතර ඒ අනුව ලබා දී ඇති මුළු ණය ප්‍රමාණය රුපියල් දස කෝටි හතළිස් හය ලක්ෂ හතළිස් එක් දහස් නවසිය පනහකි.ගොවි බැංකු මඟින් නිකුත් කැර ඇති මේ ණය මුදල් ප්‍රමාණයෙන් දෙවැනි කාර්තුව අවසාන වන විට රුපියල් අටකෝටි තිස් ලක්ෂ පනස් නම දහස් අටසිය තිස් හතරක් අය වී ඇති අතර ඉදිරියේ දී අය වීමට ඇති හිඟ ණය මුදල රුපියල් දෙකෝටි පහළොස් ලක්ෂ අසූ දෙදහස් එකසිය දහසයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r1002154</link>
    <topic>රු. ලක්ෂ එකසිය පනහකඋපකරණ හෝමාගම පාසල්වලට</topic>
    <author>හෝමාගම සංචාරක</author>
    <content>රුපියල් ලක්ෂ එකසිය පනහක මුදලක් වැය කැර හෝමාගම මැතිවරණ කොට්ඨාසයේ පාසල්වලට අවශ්‍ය උපකරණ ලබා දීමට පියවර ගැනේ. බස්නාහිර පළාත් සභා මන්ත්‍රී ගාමිණී තිලකසිරි මහතාගේ යෝජනාවක් අනුව පළාත් සභා සහ විමධ්‍යගත අරමුදල් මඟින් මේ මුදල් ප්‍රමාණය වෙන් කැර තිබේ.මේ යටතේ හෝමාගම අධ්‍යාපන කලාපයට අයත් හෝමාගම සහ පාදුක්ක අධ්‍යාපන කොට්ඨාසවල පාසල්වලට විද්‍යාගාර උපකරණ ඩෙස් පුටු සංගීත භාණ්ඩ හා ක්‍රීඩා භාණ්ඩ ලබා දීමට නියමිතය.මීට අමතරව පළාත් සභාවේ කර්මාන්ත දෙපාර්තමේන්තුව මඟින් කොළඹ ගම්පහ සහ කළුතර දිස්ත්‍රික්කවලට අයත් පාසල්වල කැඩී බිඳී ඉවත් කැර ඇති ඩෙස් පුටු අලුත් වැඩියා කිරීමේ වැඩසටහනක් ක්‍රියාත්මක කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r1002155</link>
    <topic>අපේ රජය කළ සංවර්ධනයකිසිදාක අමතක කරන්න බැහැ</topic>
    <author>දොඩන්ගොඩ විශේෂදයා විජේරත්න</author>
    <content>වැඩි ඡන්ද ලක්ෂ 19කින් ජනාධිපතිවරණයෙන් ජනපති යළි ජයග්‍රහණය කරවූ මේ රටේ ප්‍රගතිශීලී ජනතාව මෙවර පවත්වන පාර්ලිමේන්තු මහ මැතිවරණයේ දී 2 / 3 ක බලයක් සමඟ ශක්තිමත් ආණ්ඩුවක් පිහිටුවන්න ගමින් ගමට පෙළ ගැසෙන බව ජාතිය ගොඩනැඟීමේ ඇමැති කළුතර ශ්‍රී. ල. නි. ප ප්‍රධාන සංවිධායක රෝහිත අබේගුණවර්ධන මහතා පැවැසීය.ඇමැතිවරයා මේ බව කීවේ කළුතර දිස්ත්‍රික්කයේ ක්‍රියාකාරීන් සමඟ කළුතර ශ්‍රී. ල. නි. ප ප්‍රධාන කාර්යාලයේ දී පැවැති සුහද හමුවකට සහභාගි වෙමිනි.ඒ මහතා මෙසේ ද කීය.පසුගිය පාර්ලිමේන්තුව අපි අරගෙන ගියේ අස්ථාවර පාර්ලිමේන්තුවක් ලෙසයි. එදා අපිට කථානායකවරයෙක් පත්කර ගන්න බැරි වුණා. එදා එ. ජා. පක්ෂයෙන් කථානායක වරයෙක් පත්කර ගෙන තමයි අපි ආණ්ඩුව ගෙන ගියේ.එවැනි ආණ්ඩු බලයක් තියාගෙන කරන්න බැරි විශාල කාර්යභාරයක් අපි ඉටු කළා. මේ රටේ වසර 30ක් පමණ ඇදි ඇදී ගිය ත්‍රස්තවාදය සහමුලින්ම රටෙන් අතුගා දැමුවා. රටේ සංවර්ධනයත් ඒ අයුරින්ම ඉටු කළා. රටේ මෙවැනි සංවර්ධනයක් ඇති කළ ආණ්ඩුවක් අපිට අමතක කරන්න බැහැ. අද සෑම ග්‍රාම සේවා වසමකටම ලක්ෂ ගණනින් මුදල් වෙන් වෙනවා.පළාත් පාලන ආයතන නියෝජිතයින්ට කොන්ද කෙළින් තියාගෙන ගමට යන්න අවස්ථාව උදා කළේ මේ රටේ සේනාධිනායක මහින්ද රාජපක්ෂ ජනාධිපති අපි ඔහුට සදා ණය ගැතියි. අද ගමේ ජනතාව ඒ වෙනුවෙන් තමයි කෘත ගුණ සැලකුවේ.රටේ සංචාරක ව්‍යාපාරය අද විශාල ප්‍රගතියක් ලබල තිබෙනවා. දවසකට හැට හැත්තෑ දහක් පමණ අද යාපනයේ ප්‍රදේශයේ දකුණේ ජනතාව සංචාරය කරනවා. අද අපේ අය මුළු රටේ බියක් සැකක් නැතිව ගමන් බිමන් යනවා. නිදහසේ ජීවත් වෙනවා. මේ රටේ ජනතාව ජනාධිපතිතුමාගෙන් ඉල්ලා සිටියේ එයයි.ලෝකයේ කිසිම රටකට යට නොවූ එඩිතර නායකයකු ලැබීම අපිට ආඩම්බරයක්. අපි තවත් වසර ගණනාවක්ම බලය ලබා දුන්නේ ඒ නිසයි. ජනාධිපතිතුමාගේ ජයග්‍රහණය විජයග්‍රහණයක් කිරීමට මේ කාන්තාවන් පෙළ ගැසුණා.කාන්තාවන් එසේ පෙළ ගැසුණේ ඔවුන් එදා පීඩාවන්ට පත් වූ නිසයි. එදා ගෙදර දොර වැඩ පසෙක දා තම දරුවන් ආරක්ෂා කිරීම සඳහා පාසල් මුර කරපු ඒ කාන්තාවෝ අද බියක් සැකක් නැතිව දරුවා පාසලට යවනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r1002156</link>
    <topic>දාපිළිගොඩ ප්‍රාථමික විදුහලේ ‘අමුතු’ ගුරුවරු වර්ගයක්</topic>
    <author>ගුරුලුබැද්ද සමූහ ජී. එස්. සිල්වා</author>
    <content>මතුගම කලාප අධ්‍යාපන කාර්යාලයට අයත් අගලවත්ත 1 කොට්ඨාසයේ මිහිඳු මහ විදුහලට අනුයුක්ත දාපිළිගොඩ ප්‍රාථමික විදුහලේ නව මාදිලියේ ගුරුවරු කණ්ඩායමක් සේවය කරති.1 සිට 5 දක්වා පන්ති පැවැත්වෙන මේ විදුහලේ ශිෂ්‍ය සංඛ්‍යාව 388කි. විදුහල්පති ඇතුළු රජයෙන් පත්කළ ගුරුවරු 13ක් සේවය කරති.එයට අමතරව සම්පත්දායක ගුරුවරු යැයි නම් කළ ගුරුවරු දහ දෙනෙකු ද මෙහි සේවය කරති.ප්‍රාථමික විදුහලක් වන මෙම විදුහලට සංගීත ගුරුවරයකු සිංහල ගුරුවරු සිවු දෙනකු ඉංග්‍රීසි ගුරුවරු දෙදෙනකු හා පරිගණක ගුරුවරයෙක් ද විදුහල්පති පත් කර ගෙන සිටී. 1986 අධ්‍යාපන දෙපාර්තමේන්තුව නිකුත් කළ චක්‍රලේඛය අනුව කිසිම විදුහලකට ස්වේච්ඡා පදනම මත ගුරුවරු පත්කර ගත නොහැකි බව දන්වා ඇත.එහෙත් මේ විදුහලේ ගුරුවරු 10 දෙනෙක්ම සේවය කරන බව කලාප අධ්‍යාපන කාර්යාලය නොදැන සිටීම පුදුමය.ගුරුවරු හිඟ නම් අවශ්‍ය ගුරුවරු ලබාදීම කලාප කාර්යාලය සතු වගකීමකි. අදාළ බලධාරින් පවසන්නේ අගලවත්ත මිහිඳු මහ විදුහලේ අතිරික්ත ගුරුවරු මේ විදුහලට මාරුකර ඇති බවයි.කෙසේ වෙතත් සම්පත්දායක ගුරුවරුන්ගේ අනාගතය ගැන වගකීම දරනුයේ කවුරුන්දැයි ගැටලුවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r1002157</link>
    <topic> සමාජය යහමඟට ගෙන යන ගුරුවරයාසත්‍ය ගරුක කෙනකු විය යුතුයි</topic>
    <author>වතුරුගම සමූහ</author>
    <content>ගුරු වෘත්තිය ඉතා වැදගත්. දරු පරපුර පමණක් නොව මුළු මහත් සමාජයක්ම යහ මගට ගෙන යාමට සිටින ගුරුවරයා අවංක ක්‍රියාශීලී , නිහතමානී සත්‍යගරුක අයකු විය යුතු යැයි සියනෑ විද්‍යා පීඨ පීඨාධිපති එම්. ආර්. නිමල් ජයසේකර මහතා කීය.බොරුව වංචාව ගුරු වෘත්තියට සුදුසු නැහැ. ගුරුවරයා මුළු මහත් ජීවිත කාලයටම කර ගන්නේ විශාල පිනක්. ඒ නිසා ගුරු වෘත්තිකයේ ගෞරවයද ගුරුවරයා විසින්මරැකගත යුතු යැයි ද ඒ මහතා කීවේ ය.වේයන්ගොඩ සියනෑ ජාතික අධ්‍යාපන විද්‍යා පීඨයට ගුරු අභ්‍යාසලාභීන් ඇතුළත් කර ගැනීම නිමිත්තෙන් එහි පැවැති උත්සවය අමතා නිමල් ජයසේකර මහතා එසේ පැවැසීය.ප්‍රාථමික අධ්‍යාපනය , විද්‍යාව ඉංග්‍රීසි මාධ්‍ය විද්‍යා අංශය , ගණිතය , ඉංග්‍රීසි මාධ්‍ය , ගණිතය , සිංහල මාධ්‍ය. තාක්ෂණය ශිල්ප කලා අධ්‍යාපනය , මෝටර් කාර්මික ඇතුළු පාඨමාලා අටක් සඳහා සියනෑ විද්‍යා පීඨයට ගුරු අභ්‍යාසලාභීන් තුන්සිය දෙනෙකු ඇතුළත් කර ගැනීම මෙදින සිදුවිය.නිමල් ජයසේකර මහතා මෙසේ ද කීය.ගුරුවරයා බොරුවක් කරනවා නම් වංක ගතිගුණ ඇත්තෙක් නම් මුළු මහත් සමාජයටම ට එය බලපානවා. බාල පරපුර දූ දරුවන් ගුරුවරයා අනූගමනය කරන නිසා ගුරු වෘත්තියට අවංක , පිරිසුදු ගති පැවතුම් ඇති අය බිහිවිය යුතුයි.විනය අකුරටම සුරකිමින් පුහුණු කාලය ඇතුළත් පුහුණුව මානව සම්පූර්ණ කළ යුතුය. ජීවිතයේ ඕනෑම පළාතක දුෂ්කර සේවා පාසලක වුවත් විද්‍යා පීඨ ගුරුවරයාට සේවය කිරීමේ මනා පුහුණුවක් ලබා දෙනවා. මේ ගුරු පුහුණුවේ විශේෂත්වය එයයි.සියනෑ විද්‍යා පීඨ ජ්‍යෙෂ්ඨ කථිකාචාර්ය හා පුමුඛාචාර්ය එස්. පී. බී. වලිසුන්දර මහතාද මෙහි දී කතා කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r1002158</link>
    <topic>කන්දේ විහාර පූජා භූමියටපොලිතින්-තැඹිලි තහනම්</topic>
    <author>කළුතර දිස්ත්‍රික් සංචාරක</author>
    <content>‘ඩෙංගු මාරාන්තික වසංගත රෝ්ගයෙන් තොර පරිසරයක් ගොඩ නගමු’ යන තේමාව යටතේ බේරුවල ප්‍රාදේශීය සභාවත් සෞඛ්‍ය වෛද්‍ය නිලධාරී කාර්යාලයත් එක්ව කළුවාමෝදර ඓතිහාසික කන්දේවිහාර පූජා භූමියේ විශේෂ සෞඛ්‍ය වැඩ පිළිවෙළක් ආරම්භ කර තිබේ.මේ යටතේ කන්දේ විහාර පූජා භුමියට තැඹිලි හා ඉටි බෑග් ගෙන ඒම සම්පූර්ණයෙන්ම තහනම් කර තිබේ.බේරුවල ප්‍රාදේශීය සභාවේ සභාපති ප්‍රසන්න සංජීව මහතාගේ උපදෙස් පරිදි බේරුවල සෞඛ්‍ය වෛද්‍ය නිලධාරී කාර්යාලයේ ප්‍රධාන පරිපාලන මහජන සෞඛ්‍ය පරීක්ෂක චන්ද්‍රසිරි පිණිදිය මහතා ඇතුළු මහජන සෞඛ්‍ය පරීක්ෂක කණ්ඩායම විසින් මේ වැඩපිළිවෙළ ක්‍රියාත්මක කරනු ලැබේ.ඓතිහාසික කන්දේ විහාර පුජා භූමිය අවට මල් වෙළෙඳාමේ නියුතු කේ. ඩී. මල්ලිකා මහත්මිය, ඒ වැඩසටහන ගැන මෙසේ කීවාය.පරිසරය ආරක්ෂා කිරීම හා අපව ඩෙංගු මදුරුවන්ගෙන් බේරා ගැනීමේ වැඩසටහන් යටතේ දැනුවත් කළා.එහිදී අපිට කිවුවා මින්පසු මල් විකුණන කොට ‘ග්‍රොසරි මල්’ වෙනුවට වෙනත් දෙයක් පාවිච්චි කරන්න කියලා. දැන් අපි මල් දමන්නේ දියපර කොළ වලින් සාදාගත් ගෝටුවල. ජනතාවගෙන් ඊට හොඳ ප්‍රතිචාර තියෙනවා.චන්ද්‍රා කුමාරි හේරත් මහත්මිය - කළුතර දිස්ත්‍රික්කයේ ජනතාව ඩෙංගු රෝගයෙන් ආරක්ෂා කිරීමට පරිසරය සුරකීමේ වැඩසටහන යටතේ් අපේ පූර්ණ සහයෝගයලබා දෙනවා.පලතුරු වෙළෙඳ ව්‍යාපාරික කේ. ධර්මපාල ද සිල්වා මහතා - පූජා වට්ටියෙන් තැඹිලි ගෙඩිය ඉවත් කළා කියලා ප්‍රශ්නයක් නැහැ. මේ කාලයේ ඉතාමත් කාලෝචිත ක්‍රියාවක් නැතිනම් එක් දිනකට තැඹිලි ගෙඩි 1500 ක් විතර පූජා වට්ටි වලට දමා පූජා භූමියට යනවා.බේරුවල පරිපාලන මහජන සෞඛ්‍ය පරීක්ෂක චන්ද්‍රසිරි පිණිදිය මහතා - ඓතිහාසික කන්දේවිහාර පුජා භූමියේ පැවැත්ම වෙනුවෙන් ආරම්භ කළ මේ ව්‍යාපෘතිය යටතේ පූජා භූමියට තැඹිලි ගෙඩි හා ඉටි බෑග් ගෙන ඒම සම්පූර්ණයෙන්ම තහනම්.මේ පූජා භූමිය අවට සියලුම වෙළෙඳ හිමියන් දැනුවත් කරලා තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r1002159</link>
    <topic>ගම්පහ සමෘද්ධි පවුල්25කට නිවාස පහසුකම්</topic>
    <author>නිට්ටඹුව සමූහ</author>
    <content>ඉකුත් වසරේ ශශ්‍රී ලංකා සමෘද්ධි අධිකාරියේ ගම්පහ මහ බැංකු සංගමයේ සමාජ සංවර්ධන අංශය දිරිය පියස දීප ව්‍යාප්ත නිවාස ව්‍යාපෘතියට සමගාමීව ගම්පහ ප්‍රාදේශීය ලේකම් කොට්ඨාසයේ අඩු ආදායම් ලබන නිවාස අහිමි සමෘද්ධි ප්‍රතිලාභීන් විසිපස්දෙනකු වෙනුවෙන් රු. ලක්‍ෂ තිස්දහසක් වැයකර නිවාස ඉදිකර දී ඇත.එයට අමතරව රුපියල් තුන්ලක්‍ෂ හැත්තෑපන්දහසක් වැයකරමින් රණවිරුවන් පස්දෙනකුට ද නිවාස ඉදිකර දී තිබේ.නිවාස ප්‍රදානය සඳහා ප්‍රතිලාභීන් තෝරාගැනීමේදී අඩු ආදායම් ලබන සමෘද්ධි ප්‍රතිලාභියකු වීමට අමතරව වැන්දඹු, ස්වාමියා අතහැර ගිය හෝ අනාරක්‍ෂිත නිවාසවල වෙසෙන ගැහැණු දරුවන් සිටින පවුල් සඳහා ප්‍රමුඛස්ථානය ලබා දී ඇත.මේ නිවාස ඉදිකිරීමේදී අවට ප්‍රදේශවාසී දානපතියන්ගේ ද්‍රව්‍යමය ආධාර සහ සෙසු සමෘද්ධි ප්‍රතිලාභීන්ගේ සියයට විස්සේ ප්‍රජා දායකත්වය ද ලැබෙන හෙයින් එක් නිවෙසක නිමි වටිනාකම රුපියල් ලක්‍ෂ පහක් පමණ වන බව ද ගම්පහ සමෘද්ධි මහ සංගමයේ සමාජ සංවර්ධන නිලධාරි මහින්ද පීරිස් මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=r10021510</link>
    <topic>පාණදුරේ ඩෙංගු උණවේගයෙන් පැතිරෙයි</topic>
    <author>වාද්දුව සමූහ</author>
    <content>පාණදුර සෞඛ්‍ය වෛද්‍ය නිලධාරී බල ප්‍රදේශයේ නැවතත් ඩෙංගු උණ රෝගය වර්ධනය වී ඇතැයි එම වෛද්‍ය නිලධාරී කාර්යාලයේ ඩෙංගු වර්ධන දත්ත සටහනින් අනාවරණය වේ.එම දත්ත සටහන අනුව පසුගිය ජනවාරි මාසයේ පමණක් පාණදුර සෞඛ්‍ය වෛද්‍ය නිලධාරී කාර්යාලයට අනුයුක්ත මහජන සෞඛ්‍ය පරීක්ෂක කොට්ඨාස දාහතරකින් ඩෙංගු උණ වැළැඳුණ රෝගීන් පනස් (50) දෙනෙක් සොයාගෙන තිබේ. නමුත් කිසිදු ඩෙංගු මරණයක් වාර්තා වී නැත.මේ නිසා එම වෛද්‍ය නිලධාරී බල ප්‍රදේශයේ ඩෙංගු මදුරුවන් මර්දනය කිරීම සඳහා මහජන සෞඛ්‍ය පරීක්ෂකවරු ජනතා සහාය ලබා ගනිමින් සෑම සෙනසුරාදාවකම මදුරුවන් බෝවිය හැකි ස්ථාන විනාශ කිරීමේ ශ්‍රමදාන ක්‍රියාත්මක කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=s1002151</link>
    <topic>මේ වසරේදී කොදෙව් පිල සමඟසූරියවැව පිටියටත් ටෙස්ට් වරම්</topic>
    <author>පි‍්‍රන්ස් ගුණසේකර</author>
    <content>ලෝක කුසලාන ක්‍රිකට් තරගාවලිය වෙනුවෙන් ශ්‍රී ලංකාවේ ඉදිකරමින් පවතින හම්බන්තොට සූරියවැව හා පල්ලේකැලේ ජාත්‍යන්තර ක්‍රීඩාපිටි හොඳ තත්ත්වයක ඇති බවට ජගත් ක්‍රිකට් සමුළු නියෝජිතයෝ පවසති.මේ ලැබුණු සහතිකයත් සමග හම්බන්තොට සූරියවැව ජාත්‍යන්තර ක්‍රිකට් පිටියේදී මේ වසර අගදී බටහිර ඉන්දීය කොදෙව් පිල සමග ටෙස්ටි තරගයක් පැවැත්වීමට අවශ්‍ය සියලු සැලසුම් සකස් කරන බව ශ්‍රී ලංකා ක්‍රිකට් අතුරු කමිටු සභාපති ඩී. එස්. ද සිල්වා මහතා පැවැසීය.ක්‍රීඩා මාධ්‍යවේදීන් යැයි කියා ගන්නා එක්තරා පිරිසක් ගමට ක්‍රිකට් ක්‍රීඩාව ගෙන යෑමේ රජයේ ක්‍රියාමාර්ගය දැඩි ලෙස විවේචනයට ලක් කරමින් සිදුකරන සියලු ක්‍රියාවන් මේ තත්ත්වය මත බොරුවක් වූ බවද ඒ මහතා අවධාරණය කෙළේය.ලෝක කි‍්‍රකට් කුසලාන තරග පල්ලේකැලේ හා හම්බන්තොට පැවැත්වීමට මුදල් වියදම් කිරීම නාස්තියක් බවත් අන්තර්ජාතික තරග පැවැත්වීමට අවශ්‍ය පහසුකම් ක්‍රීඩාංගණවල හා අවට නොමැති බවත් මත පළවෙමින් තිබුණි.වසර 2011 දී ලෝක කුසලාන ක්‍රිකට් තරගාවලියේ තරග 12 ක් කොළඹ ආර්. ප්‍රේමදාස, පල්ලේකැලේ හා සූරියවැව ක්‍රීඩාංගණවලදී පැවැත්වීමට නියමිතය. ඒ වෙනුවෙන් ඉදිකරන නව ක්‍රීඩාංගණවල කටයුතු සොයා බැලීමට ජගත් ක්‍රිකට් සමුළු නියෝජිතයින් පිරිසක් ශශ්‍රී ලංකාවට පැමිණි අතර ඔවුන් සහභාගි වූ මාධ්‍ය හමුවක් ශශ්‍රී ලංකා ක්‍රිකට් හිදී පෙරේදා පැවැත්විණි.ජගත් ක්‍රිකට් සමුළුවේ සම්බන්ධීකාරක දිරාජ් මල්හෝත්‍රා හා තණතීරු පිළිබඳ විශේෂඥ ඇන්ඩි ඇට්කින්සන් යන මහත්වරු ද ශ්‍රී ලංකා ක්‍රිකට් නිලධාරිහු ද මේ සාකච්ඡාවට සහභාගී වූහ.මෙහිදී දිරාජ් මල්හෝත්‍රා මහතා පැවැසුවේ හම්බන්තොට හා පල්ලේකැලේ ක්‍රීඩාංගණවල ඉදිකිරීම් පිළිබඳ කිසිදු ප්‍රශ්නයක් නොමැති බවයි.පසුගිය වසරේ දෙසැම්බර් මාසයේ අපි මේ ක්‍රිඩා පිටි දෙකම බැලුවා. හම්බන්තොට පිඹුරු පත් සකස් කිරීම පමණයි සිදුව තිබුණේ.ශ්‍රී ලංකා ක්‍රිකට් අපෙන් අවසන් කාලයක් ලබාගත්තා ඉදිකිරීම් නිම කිරීමට. කියන්න සතුටුයි ඔවුන් එම කාලයට වඩා ඉක්මනින් කටයුතු නිමකර තිබෙනවා. පසුගිය 12දා අප හම්බන්තොට හා පල්ලේකැලේ ක්‍රීඩාංගණවල තත්ත්වය දුටුවා.හරිම සතුටුයි. ධෛර්යමත් කරවන සුළුයි මේ ලබා තිබෙන ප්‍රගතිය ගැන. අප බලාපොරොත්තු වුනාට වඩා හොඳ පහසුකම් තිබෙනවා. හැම දෙයක් ම නිශ්චිත කාලසටහනකට අනුව සිදුවීම යහපත්” මල්හෝත්‍රා මහතා පැවැසීය.මේ වන විටත් පල්ලේකැලේ ක්‍රීඩාංගණයේ අවුරුදු 19 න් පහල ක්‍රිකට් තරග පවත්වා ඇති බැවින් එහි තණ තීරුව පිළිබඳ කිසිදු ගැටළුවක් නොමැති බව ජගත් ක්‍රිකට් සමුළු තණතිලි විශේෂඥයාගේ අදහස වී තිබේ.“පල්ලේකැලේ තණතීරු ගැන ඉතාම සතුටුයි. එය ඉහලින්ම අනුමත කරනවා” ඇට්කින්සන් මහතා පැවැසීය.එහෙත් ආර්. ප්‍රේමදාස ක්‍රීඩා පිටියේ ඉදිකිරීම් පසුගාමී බවද හෙතම අවධාරණය කළේය. “වැඩකරන බව පේනවා. ඒත් ඉවරයක් නෑ” ඇට්කින්සන් මහතා පැවැසීය.සූරියවැව ක්‍රීඩා පිටිය ඉතා අලංකාර එකක් බවත් එහි අවට තණතිල්ල තවමත් අලුත් බැවින් මාස 2 ක් ක්‍රීඩා නොකර හොඳින් වැඩීමට ඉඩදිය යුතු බවට අවවාදයක් ද කෙරුණි.මේ ජගත් ක්‍රිකට් සමුළු නියෝජිත පිරිස මැයි මාසයේ නැවැතත් නිරීක්‍ෂණ චාරිකාවක නිරත වන අතර එවිට අලුත් තත්ත්වය පිළිබඳ ප්‍රකාශ කිරීමට නියමිතය.මේ වසරේ ඔක්තෝබර් මාසයේ දී ක්‍රීඩාංගණවල කටයුතු සියල්ල නිමාකොට ක්‍රිකට් තරග ආරම්භ කිරීම ද අනිවාර්ය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=s1002152</link>
    <topic>ඇෆ්ගනිස්තානය - අයර්ලන්තයවිස්සයි - 20 ලෝක කුසලානයට</topic>
    <author/>
    <content>මේ වසරේ කොදෙව් දූපත් හි පැවැත්වෙන විස්සයි - 20 ලෝක ක්‍රිකට් තරගාවලියට ඇෆ්ගනිස්තානය හා අයර්ලන්තය සුදුසුකම් ලබති.ඇෆ්ගනිස්තානය ‘සී’ කාණ්ඩයට එක්වන අතර ඉන්දියාව , දකුණු අප්‍රිකාව එම කාණ්ඩයේ සෙසු රටවල් වෙති.අයර්ලන්තය සත්කාරක බටහිර ඉන්දීය කොදෙව් හා එගලන්තය සමඟ ‘ඩී’ කාණ්ඩයෙන් එක් වේ. ‘ඒ’ කාණ්ඩයෙන් පාකිස්තානය , බංග්ලාදේශය හා ඕස්ට්‍රේලියාවද ‘බී’ කාණ්ඩයෙන් ශ්‍රී ලංකාව නවසීලන්තය හා සිම්බාවේ ලෝක කුසලාන තරගාවලියට එක් වෙති.ලෝක කුසලාන තරගාවලියට සුදුසුකම් ලැබීමේ තරගවලදී අවසන් තරගයට ඇෆ්ගනිස්තානය හා අයර්ලන්තය සුදුසුකම් ලැබූ අතර එහිදී ඇෆ්ගනිස්තානය හා අයර්ලන්තය සුදුසුකම් ලැබූ අතර එහිදී ඇෆ්ගනිස්තානය කඩුලු අටකින් ජය වාර්තා කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=s1002153</link>
    <topic>ධර්මාශෝක පිහිණුම් තරග 20දා</topic>
    <author>බෙන්තොට සමූහරිච්මන්ඩ් විජේසේකර</author>
    <content>අම්බලන්ගොඩ ධර්මාශෝක විද්‍යාලයීය ක්‍රීඩා මණ්ඩලය වාර්ෂිකව සංවිධානය කරන සැතපුම් දෙකේ් විවෘත මුහුදු පිහිණුම් තරඟය ලබන 20 වැනි දින පෙරවරුවේ අම්බලන්ගොඩ තානායම අසල මුහුදු තීරයේ දී පැවැත්වේ.ඩයලොග් සමාගමේ අනුග්‍රහය ඇතිව 37 වැනි වරටත් පැවැත්වෙන මේ මුහුදු පිහිණුම් තරඟයට ශශ්‍රී ලංකා පොලිසිය, ත්‍රිවිධ හමුදාව හා දිවයිනේ විවිධ පළාත්වල පාසල් නියෝජනය කරමින් ක්‍රීඩක ක්‍රීඩිකාවෝ 500 කට වැඩි පිරිසක් සහභාගි වීමට නියමිත බව ක්‍රීඩා මණ්ඩල සංවිධායක ලේකම් දිනමිණට පැවැසීය.දිවයිනේ අනෙක් පළාත්වල පාසල් හා ජල ක්‍රීඩා සමාජවල ක්‍රීඩක ක්‍රීඩිකාවන්ගෙන් මෙන්ම උතුරු නැගෙනහිර පිහිණුම් ක්‍රීඩක ක්‍රීඩිකාවන්ගෙන් ද අයදුම්පත් බලාපොරොත්තු වන බවත් ඒ සඳහා අවශ්‍ය පහසුකම් උපරිමයෙන්ම සපයා ඇති බවත් ඔහු වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=s1002154</link>
    <topic>ආසියානු පාපන්දු සමුළු කුසලාන තරගාවලිය හෙට සිට කොළඹ දී</topic>
    <author>පි‍්‍රන්ස් ගුණසේකර</author>
    <content>වසර 30ක කුරිරු යුද්ධය නිමාවීමෙන් පසුව ආසියානු පාපන්දු කෙළිබිමේ දැවැන්ත තරගාවලියක් හෙට කොළඹ දී ආරම්භ කෙරේ.ආසියානු පාපන්දු සම්මේලන අභියෝගතා කුසලානය වෙනුවෙන් පැවැත්වෙන මේ තරගාවලිය හෙට සිට මේ 27 වැනිදා දක්වා රටවල් අටක් අතර පැවැත්වේ.‘ඒ’ හා ‘බී’ වශයෙන් කොටස් දෙකකින් පැවැත්වෙන තරගාවලියට තරග 16ක් ඇතුළත් වන අතර විදුලි ආලෝකධාරා මැද තරග 6ක් පැවැත්වේ.ලෝක කුසලාන පාපන්දු තරගාවලියට සුදුසුකම් ලබා සිටින උතුරු කොරියාව, ඉන්දියාව, ටජිකිස්තානය, මියන්මාරය, ටර්කිමෙනිස්තානය, නේපාලය, ඇෆ්ගනිස්තානය හා ශ්‍රී ලංකාව මේ තරගාවලියට සහභාගි වෙති.ආසියානු පාපන්දු සම්මේලන අභියෝගතා කුසලාන තරගාවලියෙන් ජයගන්නා කණ්ඩායම ලබන වසරේ ජනවාරි මාසයේ දෝහාහි පැවැත්වෙන ආසියානු කුසලාන තරගාවලියට සුදුසුකම් ලබනු ඇත.සත්කාරක ශශ්‍රී ලංකාව හෙට පස්වරු 7.00ට කොළඹ සුගතදාස ක්‍රීඩාංගණයේ දී මියන්මාරය සමඟ තරගයට සහභාගී වේ. ආසියානු පාපන්දු සම්මේලන කුසලාන තරගාවලියේ අවසන් ශ්‍රේණිගත කිරීම අනුව මියන්මාරය සිවුවැනි ස්ථානයේ පසුවන අතර ශ්‍රී ලංකාව හත්වැනි ස්ථානයේ සිටී.ශ්‍රී ලංකා පිල මේ තරගාවලියේ සුදුසුකම් ලැබීමේ තරග වටයේදී ‘ඩී’ කාණ්ඩයේ පෙරමුණගත් අතර එහිදී බෘනායි පිල ගෝල් 5 – 1කින්, චීන තායිපේ පිල ගෝල් 2 – 1කින් පරාජය කළ අතර පාකිස්තානය සමග තරගය ගෝල් 2 – 2ක් ලෙස ජය පරාජයෙන් තොරව නිමා කෙළේය.වසර 44කට පසුව ලෝක පාපන්දු කුසලාන තරගාවලිය සඳහා සුදුසුකම් ලැබූ උතුරු කොරියානු පාපන්දු කණ්ඩායම පිළිබඳව බොහෝ දෙනාගේ අවධානය යොමුව ඇත.එහෙත් පසුගිය වසරේ මේ තරගාවලියේ සූරතාව දිනාගත් ඉන්දියාවද නවක ක්‍රීඩකයන්ගේ දක්ෂතා උරගා බලන සත්කාරක ශ්‍රී ලංකා පිලද ප්‍රබල සටනකට පිවිසීමේ සූදානමකින් පසුවෙති. 2006 වසරේ සූරතාව දිනාගත් ටජිකිස්තානය ද ශ්‍රී ලංකාව තරගවදින ‘ඒ’ කාණ්ඩයෙන් එක්ව සිටී. එහි අනෙක් කණ්ඩායම් වන්නේ දකුණු ආසියානු පාපන්දු සූරයන් වූ බංග්ලාදේ්ශය හා මියන්මාරයයි.ආසියානු පාපන්දු සම්මේලන අභියෝගතා කුසලාන තරගාවලියේ සියලුම තරග නොමිලේ නැරඹීමට පාසල් සිසුන්ට, හමුදා, පොලිස් නිලධාරීන්ට හා පවුලේ සාමාජිකයන්ට ද, අන්තර් පාපන්දු තරගාවලි නියෝජනය කළ ක්‍රීඩා සමාජවල ක්‍රීඩකයන්ට අවස්ථාව උදාකරදීමට සංවිධායකයෝ කටයුතු යොදා ඇත.තරගාවලියේ තරග කොමසාරිස්වරු ලෙස මොහොමඩ් මුබාරක්, අල් මොහන්නදි (කටාර්) හා චෙන් යංග්ලියන්ග් (චීනය) කටයුතු කරන අතර තරග තීරකවරු ලෙස ලෙනී එඩ්වඩ් (ඔස්ට්‍රේලියාව) හා හුසේන් ගාඩ්හනිෆර් (ක්වේට්) කටයුතු කරති.මෙයට අමතරව තරග විනිශ්චය සඳහා 16 දෙනෙකු නම් කර ඇති අතර තරගාවලියට එක්වන ඉන්දියාවෙන් පමණක් සහය විනිසුරුවරයෙකු ඇතුළත්ව සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=s1002155</link>
    <topic>ආනන්ද විදුහලට කඩුලු 7ක ජයක්  </topic>
    <author>උපනන්ද ජයසුන්දර –මහනුවර ක්‍රීඩා විශේෂ</author>
    <content>මහනුවර ලේකවීව් ක්‍රීඩාංගණයේදී පෙරේදා නිමාවූ පී. ඩබ්ලිව්. පෙරේරා අනුස්මරණ කුසලාන ක්‍රිකට් තරගයේදී කොළඹ ආනන්ද විදුහල විසින් මහනුවර ධර්මරාජ විදුහල පරදවා කඩුලු 7 ක ජයක් වාර්තා කරන ලදී. පී. ඩබ්ලිව්. පෙරේරා මහතා ධර්මරාජ සහ ආනන්ද විදුහල්වල හිටපු ක්‍රිකට් පුහුණුකරුවෙකි.මේ තරගයේදී කොළඹ ආනන්ද විදුහලේ ජයග්‍රහණය තහවුරු කරමින් දඟපන්දු යවන සචිත්‍ර පෙරේරා හා මනීෂ පෙරේරා තරගයේ කඩුලු 18 ක් බිඳ හෙලීමට සමත්විය. සචිත්‍ර කඩුලු 10 ක්ද මනීෂ කඩුලු 8 ක්ද දවා ගත්හ.ධර්මරාජ පිල පළමු ඉනිම ලකුණු 142රමේෂ් පී. බණ්ඩාර 50, ළහිරු හේරත් 20, තාරක සිල්වා 15, හේමාල් මුණවීර නොදැවී 18, (සචිත්‍ර පෙරේරා 47/6, මනීෂ පෙරේරා 40/3)ආනන්ද පිල පළමු ඉනිම ලකුණු 217මිනුර ජනාධි 70, තුෂාර සමරකෝන් 77, කුෂාන් ගුණතිලක නොදැවී 16 (ජේ. සිල්වා 37/2, එච්. මුණවීර 12/2, ඒ. විතානාච්චි 59/3)ධර්මරාජ පිල දෙවන ඉනිම ලකුණු 128එස්. වීරක්කොඩි 50, රාහුල ඒකනායක 20, ජේ. සිල්වා 17, එස්. ගුණසේකර 19(මනීෂ පෙරේරා 36/5, සචිත්‍ර පෙරේරා 65/4)ආනන්ද පිල දෙවන ඉනිම කඩුලු 3 කට ලකුණු 55)ජී. විමලධර්ම 17, එස්. දේවගේ 14ශා. සෙබස්තියන්ට ජයමහනුවර පොලිස් ක්‍රීඩාංගණයේදී පැවැති ක්‍රිකට් තරගයකින් මොරටුව සාන්ත සෙබෙස්තියන් විදුහල විසින් මහනුවර සාන්ත සිල්වෙස්තර විදුහල පරදවා ඉනිමක සහ ලකුණු 41 ක විශිෂ්ට ජයක් වාර්තා කරන ලදි.ශාන්ත සිල්වෙස්තර පිල පළමු ඉනිම ලකුණු 87 යිරුවන්ත ඒකනායක 28, වී. ප්‍රනාන්දු 5 ට 3, ඒ. ද අල්විස් 8 ට 2, ඒ. ගනේෂාන් 2 ට 2ශාන්ත සෙබෙස්තියන් පිල පළමු ඉනිම ලකුණු 305එස්. ද මෙල් 71, ආර්. ප්‍රනාන්දු 57, ඩී. ඩයස් 51, සී. ප්‍රනාන්දු 37,( එෆ්. අහමඩ් 60 ට 3, ඩී. අතාවුද 100 ට 2, ඩී. මලලසේන 20 ට 2, ඩබ්ලිව්. විජේසිංහ 33 ට 2)සාන්ත සිල්වෙස්තර පිල දෙවන ඉනිම ලකුණු 177ඩබ්ලිව්. විජේසිංහ 31, එෆ්. අහමඩ් 22, නුවන් නිලන්ත 22, (ඒ. අපොන්සු 74 ට 6, ඒ. ගයාෂන් 12 ට 2)කදාන ද මැසිනොද් විදුහල සමග කදානේ දී පැවැති ක්‍රිකට් තරගයෙන් ලකුණු 109ක ජයක් ලබාගැනීමට ශාන්ත පීතර් විදුහල සමත් විය. ශාන්ත පීතර් විදුහලේ නිලෝචන පෙරේරා ශතකයක් ද ඇන්ඩ්‍රි බර්න්ගර්, අක්ෂු ප්‍රනාන්දු අර්ධ ශතක ද වාර්තා කළහ.ශාන්ත පීතර් විදුහල ප්‍රථම ඉනිම ලකුණු 294 නිලෝචන පෙරේරා 127, ඇන්ඩ්‍රි බර්න්ගර් 64, දූෂාන් හේමන්ත නොදැවී 30, වදීෂ ජයසූරිය 20/3, නිපුන මධුසංඛ 49/2, ලක්ෂාන් රංගික 80/2ද මැසිනොද් විදුහල ප්‍රථම ඉනිම ලකුණු 106සක්විති පෙරේරා 35, තරිදු කෝස්තා 17 (ළහිරු ජයරත්න 40/5)ශාන්ත පීතර් විදුහල දෙවැනි ඉනිම කඩුලු 3ට ලකුණු 114ෂෙහාන් ප්‍රනාන්දු 16, ඇන්ජලෝ එමානුවල් නොදැවී 35, කුෂල් රොද්‍රිගු නොදැවී 20 (රොමාරියෝ සොයිසා 31/2)මහානාම - වේල්ස් කුමාර ජය පැරදුමක් නෑමොරටුවේදී නිමා වූ මහනාම වේල්ස් කුමාර අතර තරගය ජය පැරදුමෙන් තොරව නිමාවිය.වේල්ස් කුමාර විදුහල ප්‍රථම ඉනිම ලකුණු 247 ෂෙහාන් ජයසූරිය 71, බුද්ධික ද අල්විස් 61, මල්ෂාන් මෙන්ඩිස් නොදැවී 26, (ඉදුනිල් කුමාර 72/4, රන්දික වැලිකන්නගේ 53/3)මහානාම විදුහල ප්‍රථම ඉනිම ලකුණු 167 ළහිරු වීරකෝන් 78, හෂාන් පෙරේරා 22 (මල්ෂාන් මෙන්ඩිස් 34/4, නිපුන් පීරිස් 37/3, බුද්ධික ද අල්විස් 50/3)වේල්ස් කුමාර විදුහල දෙවැනි ඉනිම කඩුලු 6කට ලකුණු 186 ඉසුරු තිළිණ 93 ෂෙහාන් ජයසූරිය 37, (රන්දික වැලිකන්නගේ 58/3)බොරැල්ල කැම්බල් ක්‍රීඩාංගණයේ දී නිමා වූ රාජකීය - වෙස්ලි අතර තරගයෙන් ඉනිමක හා ලකුණු 124 ක ජයක් රාජකීය විදුහලට හිමිවිය. මේ තරගයේ දී රාජකීය විදුහලේ මනීෂ තන්තිරිගොඩ කඩුලු 10ක් බිදහෙලීය.රාජකීය විදුහල ප්‍රථම ඉනිම ලකුණු 222භානුක රාජපක්ෂ 68, චලක බෝගොඩ 40, (භාසිත් මුසාමිල් 2/4, රවීන්ද්‍ර සූරියකුමාර් 48/4)වෙස්ලි විදුහල ප්‍රථම ඉනිම ලකුණු 48(මනිෂ තන්තිරිගොඩ 18/6, දෙවින් පත්මනාදන් 11/4)වෙස්ලි විදුහල දෙවැනි ඉනිම ලකුණු 50(මනීෂ තන්තිරිගොඩ 27/4, රමිත් රඹුක්වැල්ල 10/3, දේවින් පත්මනාදන් 2/2)කුරුණෑගල දී නිමාව දුටු රේවත - ශාන්ත ආනා තරගයෙන් රේවත විදුහලට කඩුලු 1ක තියුණු ජයක් හිමිවිය.ශාන්ත ආනා විදුහල ප්‍රථම ඉනිම ලකුණු 161 මයන්ත උදාරගෙදර 31, චම්මි කුමාරිසිංහ 26, (නිමින ද සිල්වා 30/3, මනුරන් ද සිල්වා 63/7)රේවත විදුහල ප්‍රථම ඉනිම ලකුණු 114 දුලාජ් ධනංජය 24, ජනිත් චතුරංග 21,ශාන්ත ආනා විදුහල දෙවැනි ඉනිම ලකුණු 136 චානුක ද සිල්වා 54, චම්මි කුමාරසිංහ 31, (ජනිත් චතුරංග 46/4, නිමින ද සිල්වා 37/4)රේවත විදුහල දෙවැනි ඉනිම කඩුලු 9කට ලකුණු 186 ජනිත් චතුරංග 53, දුලාජ් ධනංජය 44, බුද්ධික මධුසංක 32 (චානුක ද සිල්වා 60/5, රසික විජේසිංහ 58/3)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=f1002151</link>
    <topic>හමුදාපතිව සිටියදීමෆොන්සේකා විපක්‍ෂය සමඟ රහසිගතව කටයුතු කළා</topic>
    <author>සාකච්ඡා කෙළේ -උදිත ගුණවර්ධන</author>
    <content>වර්තමාන දේශපාලන වාතාවරණය, ජාතිය ගොඩනැඟීමේ අමාත්‍යංශයෙන් පසුගිය කාලයේ ඉටු වූ සේවය හා තවත් සමාජීය කරුණු පිළිබඳ ව ජාතිය ගොඩනැඟීමේ හා වතු යටිතල පහසුකම් ඇමැති එස්. එම්. චන්ද්‍රසේන මහතා සමඟ සිදුකළ සාකච්ඡාවකි මේ.මහ මැතිවරණයට නාමයෝජනා කැඳවීමත් සමඟ රටේ විවිධ දේශපාලන පක්‍ෂ පෙළගැසෙමින් තිබෙනවා. මේ තත්ත්වය තුළ ඉදිරි මහ මැතිවරණය පිළිබඳ ව ආණ්ඩු පක්‍ෂයට තිබෙන්නේ මොන විදිහේ අදහසක් ද?මේ මහ මැතිවරණයේ දී මූලික පරමාර්ථය විය යුත්තේ ඉදිරියේ දී රට හදන්න පුළුවන්, ඒ සඳහා ශක්තිය බලය තිබෙන පාර්ශ්වයකටයි. දැනටමත් ජනාධිපති මහින්ද රාජපක්‍ෂ මහතාට අවුරුදු හතකට ආසන්න කාලයකට මහජන වරමක් ලැබී තිබෙනවා.එහිදී ජනාධිපතිතුමාට වැඩි ඡන්ද පමණක් ලක්‍ෂ දහ අටක් ලැබුණා. මේ ඡන්ද ප්‍රමාණය තමයි ජනාධිපතිවරණ ඉතිහාසයේදී දෙවන ධූර කාලයක් සඳහා අපේක්‍ෂකයකු ලබා ගත් වැඩිම ඡන්ද ප්‍රමාණය.අපි මේ වෙලාවේදී මේ ජයග්‍රහණය ආරක්‍ෂා කර ගත යුතුයි. දෙස් විදෙස් කුමන්ත්‍රණ පරාජය කළ යුතුයි. ඒ සඳහා සියලු දෙනා එක්ව පෙළගැසිය යුතුයි. මේ මහ මැතිවරණයේ මූලික පරමාර්ථය විය යුත්තේ මේ දේවල්.පසුගිය ජනාධිපතිවරණයේදී කළගුණ දන්නා ජනතාව ජනාධිපතිතුමාට ඡන්දය ලබා දුන්නා. දැන් ඡන්දය ලබා දුන් නොදුන් සියලු දෙනා එකට එකතු විය යුතුයි. රට යළි ගොඩනැඟීම සඳහා සියලු ජනතාව එකතු විය යුත්තේ මේ ජයග්‍රහණය ආපසු හරවන එක නැවැත්වීමට යි.මේ මොහොතේ දී රටට සංවර්ධනයක්, ඉදිරි ගමනක් අවශ්‍ය නම් ජනාධිපතිතුමාට හිතවත්, ඔහුට අතහිත දෙන ශක්තිමත් පාර්ලිමේන්තුවක් තිබිය යුතුයි. ජනතාවගේ ප්‍රථම වගකීම වන්නේ ජනාධිපතිතුමාට පක්‍ෂපාති බහුතර බලයක් ලබාදීම යි.අද තිබෙන දේශපාලන වාතාවරණය අනුව එක්සත් ජනතා නිදහස් සන්ධානයට අවශ්‍ය කරන බහුතර ආසන ප්‍රමාණය ඉක්මවා ගිය තුනෙන් දෙකක බහුතරයක් ලබාගන්න පුළුවන්. පසුගිය ජනාධිපතිවරණ ඡන්ද ප්‍රතිඵලයට අනුව ගත්තත් සන්ධානයට ආසන 133 ක් ලබාගන්න පුළුවන්.ඒත් රටේ මතයක් තිබෙනවා බලවත් විපක්‍ෂයක් නැතිව ආණ්ඩුවට පමණක් බලවත් ශක්තියක් ලැබීම රට ඒකාධිපතිත්වය කරා යන ගමනක් බවට පත්විය හැකියි කියලා?මට නම් ඒ මතය පිළිගන්න අමාරුයි. ඒකාධිපති ගමනක් යාමට ජනාධිපතිතුමාටවත්, ආණ්ඩුවටත් අවශ්‍යතාවක් නැහැ. අපිට රට තුළ පැහැදිලි මහජන මතයක් තිබෙනවා. ජනමතයක් තියෙද්දි අපිට ඒකාධිපති ගමනක් යන්න ඕනෑකමක් නැහැ.විපක්‍ෂයට වඩා බලවත් ශක්තිමත් ආණ්ඩු බලයක් රජය ඉල්ලන්නේ සද්භාවයෙන් යුතුව යි. මේ මොහොතේ දී අවුරුදු තිහක් පුරා රට අවුලකට යොමු කළ ව්‍යවස්ථාව වෙනස් කළ යුතු යි.අශෝබන, අප්‍රසන්න මැතිවරණ ක්‍රමය මනාප යුද්ධය නිමා කළ යුතු යි. එහෙම කරන්න ඕනෑ නම් ආණ්ඩු පක්‍ෂයට 2/3 බහුතර බලයක් තිබිය යුතු යි. ඒ කාරණා සියල්ල තමයි අපි බහුතර බලයක් ඉල්ලීමට මූලික වෙලා තියෙන කාරණය.අනික සුළු ආසන ප්‍රමාණයකින් ජයග්‍රහණය කළොත් විපක්‍ෂයට පුළුවන් විවිධ කුමන්ත්‍රණ කරන්න. පාර්ලිමේන්තුව තුළ අර්බුද ඇතිකරලා දේශපාලන අස්ථාවර භාවයක් ඇතිකරලා රටේ අර්බුද ඇතිකරවන්න ඉඩ තිබෙනවා.එහෙම වුණොත් අද රට තුළ ඇතිවී තිබෙන දේශපාලන ස්ථාවරත්වය නැතිවෙන්න පුළුවන්. මේ හැම කාරණයක් ගැනම සලකා බලා තමයි අපි එක්සත් ජනතා නිදහස් සන්ධානයට තුනෙන් දෙකක බලයක් ඉල්ලා සිටින්නේ.ජෙනරාල් සරත් ෆොන්සේකා මහතා හමුදා අත්අඩංගුවට පත්කිරීම දේශපාලන පළිගැනීමක් ලෙසට ඇතැම් පාර්ශ්ව හඳුන්වා දෙනවා. මේ පිළිබඳ ව ඔබේ අදහස මොන වගේද?ජෙනරාල් සරත් ෆොන්සේකා මහතා දේශපාලනයේදී රඟපාන භූමිකාව මොකක්ද කියලා තේරුම් ගන්න පුළුවන්. ඔහු යුද හමුදාවෙන් ඉවත් වී දේශපාලනයට පිවිසීමෙන් පසු දිගින් දිගටම කටයුතු කළේ මුහුකුරා නොගිය, පරිණත නොවූ ආකාරයට යි.ඔහු නිතර ම උත්සාහ කළේ මැතිවරණ ව්‍යාපාරය තුළ ද්වේශය වෛරය වැපිරවීමට යි. මේ ජනාධිපතිවරණයට පෙරත් 1982 සිට ජනාධිපතිවරණ පහක් තිබුණා. ඒ මැතිවරණවලටත් විපක්‍ෂය නියෝජනය කරමින් විපක්‍ෂ දේශපාලන පක්‍ෂ අපේක්‍ෂකයෝ රාශියක් තරග කළා. ඒත් මේ කිසිදු අපේක්‍ෂකයකු මේ විදිහට කටයුතු කළේ නැහැ. හැසිරුණේ නැහැ.ඒත් සරත් ෆොන්සේකා මහතා කටයුතු කළේ වගකිවයුතු නායකයෙකු ලෙස නෙමෙයි, වෛරය වපුරන ආකාරයටයි. එහි ප්‍රතිඵල ලෙස තමයි සමාජය තුළ ප්‍රචණ්ඩත්වය ඉහළ ගියේත්, මැතිවරණ එදිරිවාදිකම් ඇතිවුණේත්.තිස් අවුරුදු යුද්ධය නිම වූ පසු සිංහල, දෙමළ, මුස්ලිම් ජනකොටස් අතර සාමය, සමඟිය හා අවබෝධය ඇතිවෙමින් තිබුණේ. ඒත් සරත් ෆොන්සේතා මහතාත් විපක්‍ෂයත් කටයුතු කළ පටු සීමාවත් ජාතිවාදී ස්වභාවයත් නිසාත්, දෙමළ ජනතාව හා සිංහල ජනතාව අතර ඇති වී තිබූ සබැඳියාව සම්පූර්ණයෙන් ම විනාශ වුණා.ඒ නිසා රටේ ඇතිවෙමින් තිබූ අලුත් සබැඳියාව බිඳ දැමීමේ වගකීම විපක්‍ෂයත්, සරත් ෆොන්සේකා මහතාත් දැරිය යුතුයි.සරත් ෆොන්සේකා මහතා යුද්ධය නිමාකළ තනි වීරයා බවට තමන්ව හඳුන්වා දෙමින් තනි ගමනක් යාමට උත්සාහ කළා. මෙතනදි ෆොන්සේකා මහතා සද්භාවයෙන් යුතුව කටයුතු කළා කියලා පිළිගන්න බැහැ.ඔහු යුද්ධ ජයග්‍රහණයට මුවා වෙලා තමන්ගේ පටු පරමාර්ථ දේශපාලන අරමුණු ජය ගැනීමට උත්සාහ කළා. අපිට සරලව කල්පනා කිරීමෙන් පමණක් වුණත් සිතන්න පුළුවන් ඔහු යුද හමුදා සේවයේ සිටියදීම විපක්‍ෂය සමඟ රහසිගතව කටයුතු කළ බව.නැතිනම් යුද හමුදාවේ සේවයෙන් ඉවත් වෙලා සති දෙකක් යද්දි විපක්‍ෂයේ පොදු අපේක්‍ෂකයා විදිහට ඉදිරිපත් වෙන්න බැහැ. කෙනෙකු හමුදා සේවයේ සිටියදී පිටස්තර පුද්ගලයන් සමඟ දේශපාලන සබඳතා පවත්වාගෙන යන්න බැහැ.ඒත් ඔහු හමුදා විනය පිළිබඳව කිසිදු අවධානයක් යොමුකළා කියලා සිතන්න බැහැ. මේ වෙද්දි සරත් ෆොන්සේකා මහතාට හමුදා අත්අඩංගුවේ සිටීමට සිදුවී තිබෙන්නේ මේ කාරණය නිසා මිසක් දේශපාලන කාරණයකට නෙමෙයි.ඒත් සමහරු උත්සාහ කරනවා දේශපාලන කාරණයක් බවට මේ දේ පත්කිරීමට. රට ඇතුළේ කලබල ඇතිකිරීමට උත්සාහ කරනවා. ෆොන්සේකා මහතා අත්අඩංගුවට ගැනීම දේශපාලන කාරණයක් නොවුණත් විපක්‍ෂය උත්සාහ කරනවා මේ දේ දේශපාලන කාරණයක් බවට පත් කර රට තුළ ආරවුල් ඇතිකිරීමට. ඒත් අපි බුද්ධිමත්ව මේ දේවල් තේරුම් අරගෙන කටයුතු කළ යුතුයි.ජනාධිපතිවරණය නිමාවට පත් වුවත් මෙතෙක් රටේ බහුතර පිරිසක් බලාපොරොත්තු වූ සහන තාමත් ලැබී නැහැ. මේ පිළිබඳ විරෝධතා සමාජය තුළින් මතුවෙමින් තිබෙනවා...?අවුරුදු තිහක් තිස්සේ ජනාධිපතිවරුන්ට කරන්න බැරි වූ යුද්ධය මහින්ද රාජපක්‍ෂ ජනාධිපතිතුමා අවුරුදු තුනහමාරකදී නිම කළා. ඒ නිසා රටේ සෙසු ප්‍රශ්න විසඳන එකත් ජනාධිපතිතුමාට ලොකු දෙයක් නෙමෙයි.ජනාධිපතිවරණයත් සමඟ මහ මැතිවරණ කාලය ආවා. මේ මැතිවරණයේ ජයග්‍රහණයත් සමඟ ජනාධිපතිතුමාගේ නායකත්වය යටතේ ජනතාවට සහන ලබාදීම, බඩු මිල අඩු කිරීම, වැටුප් වැඩි කිරීම, රට සංවර්ධනය කිරීම සඳහා වූ මෙහෙයුම ආරම්භ කරනවා.අපිට විශාල විශ්වාසයක් තිබෙනවා අවුරුදු හතක් වූ ජනාධිපතිතුමාගේ ධූර කාලයේදී මේ ඉලක්ක සියල්ල ජයග්‍රහණය කිරීමට පුළුවන්කම තිබෙනවා.ජාතිය ගොඩනැඟීමේ අමාත්‍යංශය පසුගිය අවුරුදු කිහිපයේ දී තමයි සමාජය තුළ විශාල ලෙස ප්‍රචලිත වුණේ. පසුගිය පාර්ලිමේන්තු කාලයේදී ජාතිය ගොඩනැඟීමේ අමාත්‍යංශය මොන විදිහේ කාර්ය භාරයක් ද ඉෂ්ට කළේ...?රට පුරා ග්‍රාම නිලධාරි කොට්ඨාස දාහතරදහස් තුන්සියයක් තිබෙනවා. මේ හැම ග්‍රාම නිලධාරි කොට්ඨාසයක්ම ආවරණය වන පරිදි අපේ අමාත්‍යංශය මගින් විශාල ව්‍යාපෘති රාශියක් ඇතිකරලා තිබෙනවා.උතුරේ යුද්ධයෙන් පස්සේ ලක්‍ෂ සංඛ්‍යාත පිරිසක් අවතැන් වුණා. ඒ අයට සහන ගම්මානවල ජීවත්වීමට සිදුවුණා. එහි දී එම සහෝදර ජනතාවගේ ජීවිතය යළි ගොඩනැඟීමට.නැවත පදිංචි කරවීමට ජාතිය ගොඩනැඟීමේ අමාත්‍යංශය යටතේ විශාල කාර්ය ප්‍රමාණයක් ඉෂ්ඨ කිරීමට පුළුවන්කම ලැබුණා. මේ හැම දෙයක් ම ජාතිය ගොඩනැගීමේ අමාත්‍යාංශය මගින් සිදු වූ කාර්ය භාරයන්.ඔබ නියෝජනය කරන අනුරාධපුරය දිස්ත්‍රික්කය සංවර්ධනය අතින් යම් පසුගාමී තත්ත්වයක තිබෙන ප්‍රදේශයක්. මේ ප්‍රදේශය සංවර්ධනය කිරීමටත්, ජන ජීවිතය ගොඩනැඟීමටත් ආණ්ඩුව අරගෙන තිබෙන පියවර මොනවාද...?අනුරාධපුරයට අලුත් සංවර්ධන යුගයක් ඇති කළේ ජනාධිපතිතුමාගේ ආණ්ඩු කාලය තුළයි. ජාතිය ගොඩනැඟීමේ අමාත්‍යවරයා ලෙස මම පුද්ගලිකව මැදිහත් වී මගේ දිස්ත්‍රික්කයේ හැම ග්‍රාම නිලධාරි කොට්ඨාසයකම ව්‍යාපෘති ආරම්භ කරලා තිබෙනවා.මෙමඟින් ගම් මට්ටමට විශාල සේවයක් සිදුවෙලා තිබෙනවා. ගොවියාට සලසා තිබෙන පොහොර සහනාධාරය ඇතුළු සහන නිසා රජරට ගොවියා ගේ ආර්ථික ශක්තිය ඉහළ ගිහින්, ඔවුන් ආර්ථික වශයෙන් ශක්තිමත් වෙලා තිබෙනවා. රජරට ගොවි පුතුන් වැල නොකැඩී ගිහින් පසුගිය ජනාධිපතිවරණයේදී ජනාධිපතිතුමාට ඡන්දය ලබා දුන්නේ මේ නිස යි.ඉදිරි මහා මැතිවරණයේ දී පක්‍ෂය ඇතුළත අපේක්‍ෂක මට්ටමින් පවා විශාල තරගයක් ඇතිවෙලා තිබෙනවා. මේ තත්ත්වය තුළ අනුරාධපුර දිස්ත්‍රික්කය තුළ ඔබ ගේ දේශපාලන ජනපි‍්‍රයත්වය කොයි වගේ තැනකද තිබෙන්නේ...?මට අභියෝගයක් නැහැ ජයග්‍රහණය ස්ථිර යි. මම බලන්නේ පක්‍ෂයට ඡන්දය වැඩි වන වැඩපිළිවෙළක් පිළිබඳව යි. පක්‍ෂයට ඡන්දය වැඩි වුණා ම තමයි අපිට මනාපවලින් ඉහළට යන්න පුළුවන්කම ලැබෙන්නේ.මම පුද්ගලිකව මනාප පොරයට කැමැති නැහැ. ඒත් වර්තමාන ඡන්ද ක්‍රමය තුළ මනාප නොඉල්ලා බැහැ. පසුගිය අවුරුදු හයේදී මම ජනතාවත් එක්කයි සිටියේ. ඒ අයටයි සේවය කළේ. ඒ නිසා අපිට රජරට ජනතා සහාය උපරිමයෙන් තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=f1002152</link>
    <topic> </topic>
    <author/>
    <content>ශ්‍රී ලංකාවේ ඊළඟ පාර්ලිමේන්තුව තරුණ ජවය හා නව දැනුමින් පිරි නියෝජිතයන් රැසකගෙන් සමන්විත තැනක් බවට පත් කිරීමේ අවස්ථාව එළැඹෙන මහා මැතිවරණයේ දී ඡන්ද දායක ජනතාවට ලැබී තිබේ. ත්‍රස්තවාදය පරාජය කළ රට අලුත් පරිච්ඡේදයක් ලියන්නට සැරසෙද්දී මේ කාරණය ඊට බෙහෙවින් වැදගත් වන බව සඳහන් කළ යුතුය.එක්සත් ජනතා නිදහස් සන්ධානය මෙන්ම එක්සත් ජාතික පක්ෂයද මහ මැතිවරණය සඳහා නවක මුහුණු රැසක් ඉදිරිපත් කරන බව පෙනෙන්නට ඇත. විශේෂයෙන් එක්සත් ජනතා නිදහස් සන්ධානය තම අපේක්ෂකයන් තෝරා ගැනීමේදී තරුණ දේශපාලනඥයන්ට වැඩි ඉඩක් ලබාදී ඇති බව පසුගියදා පැවැති ශ්‍රී.ල.නි.ප අපේක්ෂකයන් තෝරා ගැනීමේ සම්මුඛ පරීක්ෂණ වලදී දැක ගත හැකි විය.මේ පිරිස අතර තරුණ බුද්ධිමතුන්, වෘත්තිකයන්, ක්‍රීඩකයන්, කලාකරුවන් ආදී විවිධ ක්‍ෂේත්‍ර නියෝජනය කරන පිරිස් සිටීම ද විශේෂ කාරණයකි.ශ්‍රී.ල.නි.ප. මහ ලේකම්වරයා ප්‍රකාශ කර තිබුණේ මෙවර මහ මැතිවරණය සඳහා අපේක්ෂකයන් තෝ්රා ගැනීමේදී තරුණ නියෝජනයට වැඩි ඉඩක් සලසන බවයි. ඒ අනුව එ.ජ.නි.ස යටතේ සෑම දිස්ත්‍රික්කයකටම නවක මුහුණු දෙක තුනක් බැගින් වත් ඇතුළත් වන බව සඳහන් විය.නවක මුහුණු ලෙස මෙම අපේක්ෂකයන් හැඳින්වීම නිවැරැදි වුවද ඔවුන් බොහොමයක් දේශපාලනයට නවකයන් නොවන බවද කිව යුතුය. කිනම් හෝ දේශපාලන පසුබිමක් ඉන් වැඩි දෙනෙකුට තිබේ.ඇතැම් දෙනා කාලයක් තිස්සේ තම බුද්ධිය, ශ්‍රමය හා හැකියාවන් දේශපාලනය වෙනුවෙන් වැය කළ අය වීම විශේෂයෙන් සඳහන් කළ යුතු කාරණයකි. ඒ අතර ජාතික තලය තුළ දැනටමත් කැපී පෙනෙන චරිත ගණනාවක් ද දැක ගත හැකිය.ඔවුන් දෙස බැලූ විට පෙනෙන්නේ ත්‍රස්තවාදයෙන් මුදා ගත් මවුබිමේ අනාගතය ගොඩනැඟීම සම්බන්ධයෙන් ඔවුන් බොහෝ දෙනෙකුට ඵලදායි කාර්යභාරයක් ඉටු කළ හැකි බවයි.ඒ සමඟම නවක මුහුණු රැසක් එක්ව තිබීම මගින් ඇතැම් සම්ප්‍රදායික දේශපාලන චරිත කෙරෙහි කලකිරීමකින් පසු වන ඡන්ද දායකයන්ට මෙන්ම තරුණ ඡන්ද දායකයන්ට ද උනන්දුවෙන් ඡන්දය ප්‍රකාශ කිරීම සඳහා අපේ්ක්ෂාවක් ද ලැබී තිබේ.ඉදිරි අභියෝගඅවංක බුද්ධිමත් හා නිර්මාණශීලී තරුණයන් පාර්ලිමේන්තුවට තෝරා යැවීම මගින් අති විශිෂ්ට ජන වරමක් ලැබු මහින්ද රාජපක්ෂ ජනාධිපතිවරයාගේ ‘මහින්ද චින්තන ඉදිරි දැක්ම’ රට ගොඩනඟන වැඩ පිළිවෙළ වේගයෙන් හා සාර්ථක ලෙස ක්‍රියාවට නැංවීමට ද හැකි වෙයි.රටට නිවැරැදි හා නිසි නායකත්වයක් ලැබී ඇති වකවානුවක රට දිනාගත යුතු ඉදිරි අභියෝග ජය ගැනීමේදී එකී නායකත්වයට ගැලපෙන කණ්ඩායමක් ද සිටිය යුතුමය. ඉදිරි මැතිවරණයේදී ඡන්දය ප්‍රකාශ කරන ජනතාව මේ කාරණය ද සැලකිල්ලට ගනු ඇත. එහිදී කලින් පාර්ලිමේන්තුවේ සිටි මෙන්ම නවක මුහුණු අතරින්ද එම කණ්ඩායම තෝරා ගැනීමට ජනතාවට හැකි වෙයි.පෙර සිටි පාර්ලිමේන්තු නියෝජිතයන්ගෙන් එම තෝරා ගැනීම කිරීමේදී ඔවුන් රටටත් තමා නියෝජනය කළ ප්‍රදේශයටත් කරන ලද සේවය සටහන් ප්‍රගති වාර්තාව නිරීක්ෂණය කරමින් ලකුණු ලබාදීමට පුළුවන.ඒ සමඟම මේ ඇතැම් දෙනා පාර්ලිමේන්තුව නියෝජනය කළ යුතුම චරිත ලෙස ජනතාව හඳුනාගනු ඇත. නවකයන් අතරින් මේ තෝරා ගැනීම කිරීමේ දී දැනටමත් ඔවුන් තමන් නියෝජනය කරන වෘත්තිමය ක්‍ෂේත්‍රය ඔස්සේ හෝ දේශපාලන - සමාජ, සංස්කෘතික වශයෙන් කරන ලද සේවය පිළිබඳත්, ඔවුන්ගේ දැනුම – අත්දැකීම් හා හැකියාවන් රටටත්, ඔවුනොවුන් නියෝජනය කරන ප්‍රදේශවලටත් ලබා ගැනීමට ඇති හැකියාව පිළිබඳ ජනතාවගේ අවධානය යොමු කිරීමට ඉඩ ලැබේ.කලින් පාර්ලිමේන්තුව නියෝජනය කළ අයගෙන් බොහෝ දෙනෙක් තරුණයන් ලෙස දේශපාලනය ආරම්භ කළ අයයි. යොවුන් වියේදී දේශපාලනයට අවතීර්ණ වී රටේ ඉහළම පුටුව දක්වා පැමිණි වත්මන් ජනාධිපති මහින්ද රාජපක්ෂ මහතාගේ දේශපාලන ගමන් මඟ තරුණ දේශපාලනඥයන්ට මහඟු ආදර්ශයක් බව කිව යුතුමය.1970 දී එතුමා මුලින්ම පාර්ලිමේන්තුවට පිවිසියේ ලාබාලම මහජන නියෝජිතයා ලෙසය. දේශපාලන ක්‍ෂේත්‍රයේ ඉහළට නැගීම සඳහා ඔහු කෙටි මං සෙව්වේ නැත. ඒ සමගම වෙන දෙයක් සිදු වුණ දෙන් යැයි සිතා ඔහේ බලා සිටියේ ද නැත. සිය දේශපාලන ජීවිතයේ පියවරෙන් පියවර ඔහු ඉදිරියට පියමං කළේය.ඒ සෑම පියවරකදීම කැපී පෙනෙන කාර්යභාරයක් ඉටු කරන්නටද ඔහුට හැකි විය. මන්ත්‍රීවරයකු ලෙස ගමන අරඹා ඇමැතිවරයකු, විපක්ෂනායක, අගමැති හා ජනාධිපති ධුරය දක්වාම පැමිණි සහ ජාතික හා ජාත්‍යන්තර වශයෙන් රට මුහුණ දුන් අභියෝගාත්මකම කාල පරිච්ඡේදයක් සඳහා විශිෂ්ට නායකත්වයක් ලබා දුන්, රට එක්සේසත් කළ මහින්ද රාජපක්ෂ ජනාධිපතිවරයාගේ දේශපාලන ගමන් මඟ සෑම තරුණ දේශපාලනඥයකුම ගැඹුරින් හැදෑරිය යුතු බව අපගේ අදහසයි.රටේ නායකයා වන අතරම, ඔහු ශ්‍රී ලංකා නිදහස් පක්ෂයේ ද නායකයාය.පොදු නියෝජනයඑස්. ඩබ්. ආර්. ඩී. බණ්ඩාරනායක ශ්‍රී මතාණන් ශ්‍රී ලංකා නිදහස් පක්ෂය ආරම්භ කළේ සමාජ ප්‍රජාතන්ත්‍රවාදී දර්ශනය ඔස්සේ යමිනි. ශ්‍රී.ල.නි.ප ය ආරම්භයේ පටන් මෙරට ජනතාව අතර ව්‍යාප්ත වූයේ පොදු ජනයාගේ පක්ෂය ලෙසයි.සම්ප්‍රදායික දේශපාලන අර්ථ කථනය තුළ ශ්‍රී.ල.නි.ප ය ධනපති පක්ෂයක් ලෙස හැඳින්වුවද එය මෙරට බහුතර ග්‍රාමීය ප්‍රගතිශීලී ජනතාවගේ පක්ෂය ලෙස හඳුනාගැනීම වඩාත් නිවැරැදිය.ශ්‍රී.ල.නි.ප යේ ජන පදනම විශාල වශයෙන් ශක්තිමත්ව ඇත්තේ එම පොදු ජන නියෝජනය තුළිනි. දකුණේ ඈත ගම් ප්‍රදේශයකින් බිහි වී රාජ්‍ය නායකත්වය දක්වා පැමිණි පක්ෂයේ වත්මන් නායකත්වය යටතේ මේ කාරණය අන් කවරදාටත් වඩා අර්ථවත් වී තිබේ. පක්ෂයේ ඓතිහාසික උරුමය පාදා ගනිමින් අනාගත ජයග්‍රහණ ලබා ගැනීමට එය ප්‍රබල සාධකයකි.ශ්‍රී.ල.නි.ප ජන පදනම පිළිබඳ මේ කාරණය මෙවර ජනාධිපතිවරණයේදී ඉතාමත් පැහැදිලිව දැක ගත හැකි විය. ජනාධිපති මහින්ද රාජපක්ෂ මහතා ලබාගත් විශිෂ්ට ජයග්‍රහණය තුළ අති බහුතරය මෙරට ග්‍රාමීය ජනතාවගේ ඡන්ද නියෝජනය වේ.ඒ සමඟම සඳහන් කළ යුතු කාරණයක් වන්නේ කට කතා - අසත්‍ය ප්‍රචාර – මඩ ගැසීම් ආදිය මගින් මෙන්ම ආකර්ෂණීය බොරු පොරොන්දු මගින්ද අතිශය ව්‍යාකූල කර තිබූ සහ රටට ආදරය කරන කඳවුර අසමගි කිරීමේ සූක්‍ෂ්ම අරමුණ ද සහිත වූ දියත් වූ මැතිවරණ ව්‍යාපාරයක් තුළ පවා නිවැරැදි දේශපාලන තීන්දුවක් ගැනීමට තරම් මෙරට බහුතර ජනයා බුද්ධිමත් බවයි.නව පරපුරඑය ද රටේ අනාගතය සම්බන්ධයෙන් සුබදායී කාරණයකි. පළමු වතාවට මෙවර ඡන්දය ප්‍රකාශ කළ තරණ පරම්පරාවේ බහුතරයද නිවැරැදි දේශපාලන දැක්මකින් යුතුව තීරණ ගත හැකි පිරිසක් බව එම ඡන්ද ප්‍රතිඵලය තුළින් පිළිබිඹු කර තිබේ. එය ඉදිරි මහ මැතිවරණයේ තරුණ නියෝජනය කෙරෙහි ද ඇති කරනු ඇත්තේ වාසිදායක බලපෑමකි.මහින්ද රාජපක්ෂ ජනාධිපතිවරයා බලයට පත්වූ තැන් පටන් ඔහු තමාම ආදර්ශ කොට දක්වමින් කීවේ මේ රටේ ඉහළම පුටුව දක්වා පැමිණීමේ අවස්ථාව දැන් තරුණ පරම්පරාවට උදාවී ඇති බවයි.මහින්ද රාජපක්ෂ මහතා ගමන් කළ මාවත තරම් දුෂ්කර නොවන මාවතක් මේ නව පරම්පරාව වෙනුවෙන් නිර්මාණය කිරීමට ඔහුගේ නායකත්වය යටතේ හැකි වී ඇති බවයි.මේ කාරණය ශ්‍රී.ල.නි.ප ය සම්බන්ධයෙන්ද අදාළය. මහ මැතිවරණයේදී කැපී පෙනෙන තරුණ නියෝජනයක් ඊට ලබාදීමට පක්ෂය තීරණය කරන්නේ එම නායකත්ව පිළිවෙත අනුව යමිනි. විපක්ෂය විසින් පවුල්වාදයක් පිළිබද ශ්‍රී.ල.නි.ප යට චෝදනා කළද පුළුල් තරුණ නායකත්වයක් පක්ෂය තුළින් මතු වෙමින් ඇති ප්‍රවණතාව තුළ එය පදනම් විරහිත චෝදනාවක් බවට පත් වෙයි.දේශපාලන පවුල් සබඳතා තිබීම නිසි දර්ශනයක් ඔස්සේ දේශපාලනයට අවතීර්ණ වන කිසිවකුටත් එකී ප්‍රවේශය වළකාලන බාධකයක් විය යුතු ද නැත. ඒ තීරණය ලබා දෙන්නේ ජනතාව බැවිනි. අනෙක් අතට එවැනි බාධකයක් ඇති කිරීම සාධාරණ ද නැත.මෙවර මහ මැතිවරණය සඳහා ශ්‍රී.ල.නි.ප ප්‍රමුඛ එක්සත් ජනතා නිදහස් සන්ධානය යටතේ තරග කිරීමට අයදුම්පත් ඉදිරිපත් කර ඇති තරුණ දේශපාලනඥයන් ගණනාවක් සිටී. ඉන් කිහිප දෙනෙකු පිළිබඳ හෝ මෙහි සඳහන් කරන්නේ ශ්‍රී.ල.නි.ප ඉදිරි ගමන් මග සම්බන්ධයෙන් ද ඓතිහාසික වකවානුවක පක්ෂය ලබා ගන්නා එම තරුණ ජවය පක්ෂයට නව පන්නරයක් සපයනු ඇති බව සිහිපත් කිරීමටයි.ඒ අතරින් කැපී පෙනෙනම චරිතය බවට පත්ව සිටින්නේ මහින්ද රාජපක්ෂ ජනාධිපතිතුමාගේ දෙටු පුත් නාමල් රාජපක්ෂ මහතායි. ‘තාරුණ්‍යයට හෙටක් ‘ වැනි සංවිධාන ඔස්සේ තරුණ පරපුරට වඩාත් සමීප සමාජ මෙහෙවරක යෙදී සිටි ඔහු නිල් බලකාය මෙහෙයවමින් මෙවර ජනාධිපතිවරණයේදී ද සක්‍රීය කාර්යභාරයක් ඉටු කළේය.දේශපාලනය ඔහුට සමීප වන්නේ කුඩා අවදියේ පටන්මය. උසස් අධ්‍යාපන කටයුතු හා දේශපාලන ක්‍ෂේත්‍රයට අවශ්‍ය බුද්ධිමය හැකියාවන්ද අත් කර ගැනීමෙන් පසු දැන් ඔහු සිය දේශපාලන ගමන් මඟ ආරම්භ කර තිබේ.මවු පිය ආශිර්වාදය ද ඇතිව නාමල් රාජපක්ෂ මහතා එම කටයුතු ආරම්භ කළේ මීට දශක හතරකට එපිටදී සිය පියාගේ දේශපාලන ගමන් මඟ ඇරැඹූ දා ඔහු සමග සිටි ඔහු ජයග්‍රහණය කරා මෙහෙය වූ පරපුර අතර සිටිමිනි. එමගින්ද ඔහු ප්‍රබල පණිවිඩයක් ලබා දී තිබේ.පළාත් සභා මන්ත්‍රීවරයකු ලෙස කලක් තිස්සේ ජනතා සේවයේ යෙදී සිටින විදුර වික්‍රමනායක මහතා ද මෙවර මහ මැතිවරණයට තරග කිරීමට සූදානම්ය. ඔහු අගමැති රත්නසිරි වික්‍රමනායක මහතාගේ පුත්‍රයාය. සිය පියාණන්ගේ ද දේශපාලන ආභාෂය ඔස්සේ ඔහු තමන් ලැබූ අත් දැකීම් තුළින් දේශපාලන පන්නරය ලබා සිටී.ගාල්ල දිස්ත්‍රික්කය නියෝජනය කරමින් දිවංගත රිචඩ් පතිරණ අමාත්‍යතුමන්ගේ පුතණුවන්ද දිවංගත ඇල්බට් කාරියවසම් මන්ත්‍රීතුමන්ගේ පුතණුවන් වන නීතිඥ සාගර කාරියවසම් මහතා ද මෙවර මහ මැතිවරණය සඳහා තරග කිරීමට අයදුම්පත් ඉදිරිපත් කර ඇත. අතාවුද සෙනෙවිරත්න අමාත්‍යවරයාගේ පුතණුවන් ද මහ මැතිවරණයේ අපේක්‍ෂකත්වය අපේක්‍ෂා කරයි.රිචඩ් පතිරණ අමාත්‍යතුමන්ගේ පුතණුවන් මෙන් ම ඔහු ද වෛද්‍යවරයෙකි. සාගර කාරියවසම් මහතා සතොස සභාපතිවරයායි. ආචාර්ය සරත් අමුණුගම අමාත්‍යවරයාගේ ඥාති පුත්‍ර පළාත් සභා මන්ත්‍රී දිළුම් අමුණුගම මහතා ද මහනුවර දිස්ත්‍රික්කයෙන් මෙවර තරග කිරීමට අපේක්‍ෂිතය.වසර ගණනාවක් තිස්සේ ඔහු තරුණ නායකයකු ලෙස කන්ද උඩරට දේශපාලනය නියෝජනය කරයි. හිටපු රාජ්‍ය ආරක්‍ෂක ඇමැති අනුරුද්ධ රත්වත්ත මහතාගේ පුතණුවන් වන ලොහාන් රත්වත්ත මහතා ද මහනුවර දිස්ත්‍රික්කයෙන් තරග කිරීම සඳහා අයදුම් කර ඇත.ශ්‍රී. ල. නි. ප. රත්නපුර දිස්ති‍්‍රක් සංවිධායක හා තරුණ බුද්ධිමතකු මෙන්ම දේශපාලන විචාරකයකු ද වන මාධ්‍යවේදී කරු පරණවිතාන මහතා ද මහ මැතිවරණය සඳහා තරග කිරීමට සූදානම් ය.රාජ්‍ය මාධ්‍ය ආයතන ද ඇතුළු රාජ්‍ය ආයතන කිහිපයක විධායක මට්ටමේ තනතුරු හොබවා ඇති පරණවිතාන මහතා කොළඹ විශ්වවිද්‍යාලයේ මහා ශිෂ්‍ය සංගමයේ සභාපතිත්වය ද දරා ඇති අතර ශිෂ්‍ය වකවානුවේම පටන් ම දේශපාලනයට අවතීර්ණ වූවෙකි. සමාජ ක්‍රියාකරුවකු වශයෙන් ද ඔහු කැපී පෙනෙයි.නිදහස් ලංකාවේ පළමු අගමැති ඩී. එස්. සේනානායක මහතාගේ මුණුපුරු මීරිගම ශ්‍රී. ල. නි. ප. සංවිධායක වසන්ත සේනානායක මහතා ද මේ මහ මැතිවරණයට තරග කිරීමේ අපේක්‍ෂාවෙන් අයදුම් කර ඇත. සේනානායක පරම්පරාවේ දේශපාලනය තම බුද්ධිමය පසුබිම ද සමඟ ගලපා ගනිමින් ඔහු ප්‍රගතිශීලී දැක්මකින් යුතු දේශපාලන ගමනක යෙදී සිටී.මෙහි සඳහන් පිරිස හැරුණු විට තවත් තරුණ දේශපාලනඥයන් රැසක් මේ මැතිවරණය සඳහා එ. ජ. නි. ස. යටතේ තරග කරනු ඇත. සෑම දෙනෙකුගේම නම් සඳහන් නොකළ ද එයාකාර තරුණ නියෝජනයක් මේ මැතිවරණයට ලැබී තිබීම අතිශය වැදගත් කාරණයක් බව අප සඳහන් කරන්නේ ඒ කාටත් සාධාරණයක් වනු පිණිසය.ඒ සමඟම අප මේ රටේ ඡන්ද දායක ජනතාවගෙන් ඉල්ලා සිටින්නේ ඉදිරි මහ මැතිවරණයෙන් නියෝජිතයන් තෝරාගැනීමේදී තරුණ නියෝජනය පිළිබඳ කාරණය කෙරෙහි විශේෂ අවධානයක් යොමුකරන ලෙසයි.එලෙස ඉල්ලා සිටීමෙන් දැනටත් පාර්ලිමේන්තුව නියෝජනය කරන අවංක – දක්‍ෂ - දේශපාලනඥයන් කිසිවකුටත් අවැඩක් නොවන බව අපගේ අදහසයි.වත්මන් නියෝජනයදැනට ද පාර්ලිමේන්තුව නියෝජනය කරන එවැනි තරුණ නියෝජිතයන් රැසක් ද මේ මැතිවරණයේදී තරග කරන බැවිනි. ඔවුන් ද මේ කියන තරුණ බලවේගයට අයත් වෙති. නිදසුනක් ලෙස ශ්‍රී. ල. නි. ප. තරුණ මන්ත්‍රීන් ගණනාවක් ම සිටින අතර සන්ධානය යටතේ තරග කරන ජා. නි. පෙ. නායක විමල් වීරවංශ, ජාතික හෙළ උරුමය නියෝජනය කරන අමාත්‍ය පාඨලී චම්පික රණවක වැනි ජනතා නියෝජිතයන් ද දැක්විය හැකිය.මේ හැරුණු විට කොළඹ දිස්ත්‍රික්කය නියෝජනය කරමින් පළාත් සභා මන්ත්‍රීවරුන් වන තිලංග සුමතිපාල සහ දුමින්ද සිල්වා වැනි තරුණ හා ජනපි‍්‍රය දේශපාලනඥයන් ද මේ මැතිවරණයට තරග කිරීමට අපේක්‍ෂා කරයි.මෙහිදී ඡන්දදායක ජනතාවගේ අවධානයට ලක්විය යුතු තවත් කාරණයක් ගැන සඳහන් කළ යුතුමය. ඒ මේ මැතිවරණය ද පැවැත්වෙන්නේ මනාප ඡන්ද ක්‍රමය යටතේ බැවිනි. එය දැඩි තරගකාරී මැතිවරණයක් වන බවයි.මේ මැතිවරණ ක්‍රමය තුළ ඡන්ද ව්‍යාපාරය ගෙන යාමට පවා හැකි වන්නේ ආර්ථික හැකියාවෙන් ද බලවත් පිරිසටයි. දැවැන්ත පෝස්ටර් – කටවුට් තරගයක යෙදීමට බොහෝ අපේක්‍ෂකයන්ට නොහැකිය.එවැනි පසුබිමක රට ගොඩනඟන ක්‍රියාවලිය සඳහා දායක කර ගත හැකි, රටේ අනාගතය නිර්මාණය කළ හැකි දක්‍ෂ හා බුද්ධිමත් තරුණ දේශපාලනඥයන් මඟහැරී යා හැකිය. එය එසේ නොවීමට වගබලා ගැනීම මහජනතාවට පැවරෙන කාර්යයකි.අවංක – දක්‍ෂ – බුද්ධිමත් හා නිර්මාණශීලී තරුණ දේශපාලනඥයන් පාර්ලිමේන්තුවට පත්කර යැවීම එක් දේශපාලන පක්‍ෂයකට පමණක් සීමා වන කාරණයක් නොවේ. එ. ජ. නි. ස. යටතේ තාරුණ්‍යයට ලැබී ඇති තැන එ. ජා. ප. යෙන් ද එම තරුණ දේශපාලනඥයන්ට ලැබෙන්නේ් නම් ඔවුන් පිළිබඳ නිසි ඇගයීමකින් යුතුව ඡන්දය ප්‍රකාශ කිරීම එ. ජා. ප. යට ඡන්දය දෙන ජනතාවට ද කළ හැකිය.ශ්‍රී ලංකාවේ දේශපාලන, සංස්කෘතිය ලස්සන කිරීම සම්බන්ධයෙන් ද, රටට සුබ අනාගතයක් උදාකිරීම මගින් එය ආසියාවේ ආශ්චර්යය බවටත්, ලොව දියුණු මට්ටමේ රාජ්‍යයක් බවටත්, පත්කිරීමට ද ජීවයෙන් පිරි තාරුණ්‍යයට කළ හැකි මෙහෙවර පුළුල් ය. එය ඔවුන් වෙත පැවරීම තීරණය කරන්නේ ඔබය.තරුණයන් පාර්ලිමේන්තුවට සංක්‍රමණය කිරීමේ ප්‍රවනතාවක් දැන් දක්නට ලැබේ. බොහෝ දෙනා දේශපාලනය පිය උරුමයෙන් ලබාගත් අය වෙති. මුළු රාජ්‍ය පාලනයම තරුණයන්ට බාරදී නිහඬව සිටින්නට වැඩිහිටියන්ට නොහැකි ය. ඒ අත්දැකීම් අඩු බැවිනි. එහි නරක ප්‍රතිඵල 1977 සහ 1988 අපි දුටුවෙමු.එහෙත් දැවැන්ත රාජ්‍ය නායකත්වයක් යටතේ ම තරුණයන් දේශපාලනයට පිවිසිය යුතුය. එය රටේ ම වාසනාවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=f1002153</link>
    <topic>ජනාධිපතිවරණ ප්‍රතිඵල 100 % ක් නිවැරැදියි</topic>
    <author>උදිත ගුණවර්ධන</author>
    <content>දේශපාලන විද්‍යාව පිළිබඳ මහාචාර්ය ලක්සිරි ප්‍රනාන්දු මහතා පසුගිය ජනාධිපතිවරණයෙන් හෙළි වූ ජනමතයේ යථාර්ථය සහ ජනාධිපතිවරණයේදී සිදු වූ බවට විපක්ෂය නගන දූෂණ චෝදනාවන්හි සත්‍ය අසත්‍යතාව පිළිබඳ මෙසේ අදහස් දක්වයි.මෙවර ජනාධිපතිවරණ ප්‍රතිඵලය පිළිබඳ සමාජය තුළ විවිධ විග්‍රහයන් පළ වෙනවා. මේ ප්‍රතිඵලය පිළිබඳ ඔබේ විග්‍රහය කුමක් ද ?මේ ප්‍රතිඵලය තමයි; ජනතා කැමැත්ත. ඒ වගේම රටට හිතකර වූත් කිසිසේත්ම අභියෝගයකට ලක් කළ නොහැකි අනභිභවනීය ප්‍රතිපලයක් විදිහට සඳහන් කළ හැකියි. මම මේ ජයග්‍රහණය මැතිවරණ සමය ආරම්භයේ සිටම දුටුවා.විද්‍යාත්මකව සිදු කරන ලද සමීක්ෂණ සියල්ලගෙන්ම වාගේ ජනාධිපතිවරණයේ ජයග්‍රහණය ලබන්නේ ජනාධිපති මහින්ද රාජපක්ෂ මහතා බවට තහවුරු වුණා. ඒ නිසා ප්‍රතිපලය බොරුවක් කියා කාටවත් කියන්න බැහැ.අපිට රාජපක්ෂ මහතාගේ ජයග්‍රහණය විශිෂ්ට ජයග්‍රහණයක් විදිහට සඳහන් කරන්න පුළුවන්. 2005 ජනාධිපතිවරණයේ දී ජනාධිපතිවරයාට ලබා ගැනීමට පුළුවන් වුණේ වැඩි ඡන්ද එක් ලක්ෂ අසුදහසක් පමණයි.එම ජයග්‍රාහී ඡන්ද ප්‍රමාණය ලක්ෂ දහ අට දක්වා ඉහළ ගියා. මෙම ඡන්ද ප්‍රතිශතය ලබා ගැනීම ජයග්‍රහණයක් නෙමෙයිද ? කියලයි ප්‍රශ්න කළ යුත්තේ. මේ හැම දෙයක්ම විමසා බැලුවහම අපිට ප්‍රත්‍යක්‍ෂ වන කාරණයක් තියෙනවා.එනම් ජනාධිපතිවරණයෙන් මහින්ද රාජපක්ෂ මහතා ලැබු ජයග්‍රහණය ශාස්ත්‍රීය හා විද්‍යාත්මක පදනමක් මත අභියෝගයට ලක් කළ නොහැක්කක් බවයි.කට කතා හා අවලාද වලින් තොරව කිසියම් ඡන්ද දූෂණයක් හෝ අක්‍රමිකතාවයක් සිදුවූ බවට පැහැදිලි සාක්ෂියක් ඉදිරිපත් කිරීමට විපක්ෂය සමත් වී නැහැ. ඒ වගේම එක්සත් ජාතීන්ගේ මණ්ඩලයේ සභාපති බෑන් කී මූන් මහතාත් ශ්‍රී ලංකාවේ ජනාධිපතිවරණයේ ප්‍රතිඵලය සාධාරණ බව ප්‍රකාශ කර තිබෙනවා.ඒත් විපක්ෂය දිගින් දිගටම ජනාධිපතිවරණ ප්‍රතිඵලය පිළිගන්න බැහැ කියලා චෝදනා එල්ල කරනවා මේ පිළිබඳ ඔබේ අදහස කුමක්ද ?ඡන්ද ප්‍රතිඵලය මගින් සරත් ෆොන්සේකා මහතා අන්ද මන්ද වූ බවක් පෙනෙන්න තියෙන්නේ. එහි ප්‍රතිඵලය තමයි ෆොන්සේකා මහතා බලාපොරොත්තු නොවූ ආකාරයට ඔහු ලැබූ පරාජය.රටේ ඡන්ද පොළවල් දහදහස් අටසිය අසූපහක් පමණ තිබුණා. එම එක් ඡන්ද පොළකවත් දූෂණයක් හොරකමක් සිදු වුණා කියලා වාර්තා වුණේ නැහැ. මේ ඡන්ද පොළවල සේවය කළේ දේශපාලන පක්ෂ මගින් පත් කළ නියෝජිතයන් නෙමෙයි.මැතිවරණ කටයුතු පිළිබඳ අවබෝධයක් තිබෙන උගත් බුද්ධිමත් සිවිල් සේවකයන්, රජයේ නිලධාරීන් දෙලක්ෂ පනස් දහසක් පමණ අනුයුක්ත කර තිබුණා. මේ නිලධාරීන් විවිධ දේශපාලන මත පුද්ගලිකව දරන්නන්විය යුතුයි.එහෙත් මේ එක් නිලධාරියකුවත් මැතිවරණයේ සිදුවීමක් පිළිබඳ වාර්තා කර නැහැ. තවත් පොලිස් නිලධාරීන් හැට අට දහසක් පමණ සේවය කළා. මේ කිසි වෙක්ද මෙහෙම දෙයක් ප්‍රකාශ කරලා නැහැ.රජයේ මට්ටමින් නෙමෙයි ඡන්ද පොළ මට්ටමින් දේශපාලන පක්ෂ නියෝජිතයන්ද නිරීක්ෂණ මට්ටමින් සිටියා.මේ අයගෙන් කිසිවෙකුත් මැතිවරණ දූෂණයක් පිළිබඳ කතා කළේ නැහැ. පැමිණිලි කළේ නැහැ. ජාතික හා ජාත්‍යන්තර මැතිවරණ නිරීක්ෂකයන් දහසක් පමණ සහභාගි වුණා. මේ එක් නිරීක්ෂකයෙකුවත් කියලා නැහැ මැතිවරණය අසාධාරණයි කියලා. මෙවර ජාතික හැඳුනුම්පත අනිවාර්ය කර තිබෙන නිසා කිසිවෙකුට පුද්ගලාරූඪව හොර ඡන්දයක් දමන්න බැහැ.පරිගණක ජාලය ඔස්සේ මැතිවරණ ප්‍රතිඵලය වෙනස් කළ බවටත් චෝදනාවක් එල්ල වෙනවා. ඒකත් කිසිසේත් සනාථ කළ නොහැකි දෙයක්. අවුරුදු දහයක සිට මැතිවරණ ප්‍රතිඵලය පරිගණක ජාලය ඔස්සේ මාධ්‍යයට නිකුත් කළේ; කොළඹ විශ්ව විද්‍යාලයේ පරිගණක පීඨය මගිනුයි. එයට සියලු ප්‍රතිඵල නිකුත් කරන්නේ මැතිවරණ කොමසාරිස්වරයා නිකුත් කළ සහතික කළ ප්‍රතිඵල පමණයි. ඒ නිසා විපක්ෂය කියන විදිහේ දූෂණයක් ජනාධිපතිවරණයේදී සිදුවී නැහැ. මැතිවරණයේදී දූෂණ සිදු වුණා කියලා විපක්ෂය කියනවා නම් ඒක සම්පූර්ණ ප්‍රලාපයක් පමණයි.මැතිවරණ ප්‍රතිඵළ වෙනස් කළ ප්‍රචණ්ඩ මැතිවරණ කොල්ල පිළිබඳත් ඉතිහාසයේ සාක්ෂි තිබෙනවා. 1982 දී ඇතිවූ යාපනයේ ඡන්ද කොල්ලය වගේම 1999 දී ඇති වූ වයඹ ඡන්ද කොල්ලයත් මෙවැනි දූෂිත මැතිවරණ වලට උදාහරණයි. ඒත් පසු ගිය ජනාධිපතිවරණයේදී එවැනි කිසිදු ප්‍රබල සිදුවීමක් වාර්තා වුණේ නැහැ.එපමණක් නෙමෙයි මැතිවරණය තිබූ දිනයේදී ස්වභාවධර්මයා පවා බාධා කළේ නැහැ. ඒ තරමට ජනාධිපතිවරණ දිනය සාමකාමීවයි තිබුණේ. ඒ නිසා ජනාධිපතිවරණයට ස්වභාවධර්මයාගෙන් හෝ බලපෑමක් වුණා කියලා පිළිගන්න බැහැ.එතකොට ගණන් කිරීමේ මධ්‍යස්ථානවලදී කිසියම් අක්‍රමිකතාවක් සිදුවීමට අවස්ථාව තිබෙනවා ද ?ඡන්ද ගණනය කරද්දී කිසිදු දූෂණයක් අක්‍රමිකතාවයක් සිදු කරන්න බැහැ. සියලු ගණනය කිරීම් කරන්නේ් විවෘත මේසයක් මත සියලු පක්ෂ නිරීක්ෂකයන් ඉදිරියේයි. ඉන් පසුව ගණනය කර එම ඡන්ද මධ්‍යස්ථානයේ ප්‍රතිඵලය ප්‍රකාශ කරනවා. මෙහිදී මධ්‍යස්ථානයේ ජයග්‍රහකයා කවුද යන්න දේශපාලන පක්ෂ නිරීක්ෂකයන්ටත් ඉදිරිපත් කරනවා. ප්‍රතිඵල වල පිටපත් පක්ෂ නිරීක්ෂකයන්ට ලබා දෙනවා.එම ස්ථානයේදී උපරිම විනිවිද භාවයකින් තමයි ප්‍රතිඵල ගණනය කිරීම ප්‍රතිඵල ඉදිරිපත් කිරීම ආදී සියලු කටයුතු සිදු කරන්නේ. මැතිවරණයකදී ඡන්ද ගණනය කිරීමේ විධික්‍රම පිළිබඳ අවබෝධයක් තිබෙන ඕනෑම කෙනෙකුට මේ දේ තේරුම් ගන්න පුළුවන්.ඡන්ද ගණනය කිරීමේ මධ්‍යස්ථානයකදී හෝ ඡන්ද පෙට්ටි ගෙන ඒමේදී අතර මගදී යම් අක්‍රමිකතාවයක් සිදු කිරීමට ඉඩක් නැහැ. මැතිවරණයේදී රාජකාරී කටයුතු වලට සම්බන්ධ වෙන්නේ ආණ්ඩු හිතවාදී දේශපාලන මතයක් දරන රජයේ සේවකයන් පමණක් නෙමෙයි.විපක්ෂ මත දරන රජයේ සේවකයනුත් සහභාගී වෙනවා. තැපැල් ඡන්ද ප්‍රතිඵලයට අනුව එය පැහැදිලියි. ඒ නිසා මේ ජනාධිපතිවරණයේ අක්‍රමිකතාවයක් දූෂණයක් සිදු වුණා කියලා කිසිසේත්ම පිළිගන්න බැහැ.වරදක්වුණා නම් ඡන්ද ගණන් කිරීම භාර නිලධාරියාට පැමිණිළි කළ හැකියි. නමුත් එවැනි පැමිණිල්ලක් වාර්තා වී නැහැ.පරිගණක ආශ්‍රිතව වැරැදි ප්‍රතිඵලයක් නිර්මාණය කළ නොහැකිද ?ඡන්ද එකතු කිරීම් පරිගණක මගින් කළා යැයි කීම වැරැදි සහගතයි. ඡන්ද ප්‍රතිඵල පරිගණක ගත කළේ ඡන්ද කොමසාරිස්තුමා එම ප්‍රතිඵල සහතික කිරීමෙන් පසුවයි. පරිගණක කිරීම සිදු කළේ කොළඹ විශ්ව විද්‍යාලයේ පරිගණක විද්‍යා පීඨය මගිනුයි.මෙය පළමුවතාවට කරන ලද්දක් නොව දැනට දශකයක සිට මෙය කොමසාරිස්තුමා මගින් ඔවුන්ට භාරදී ඇති රාජකාරියක්. පරිගණක ගත කිරීමේ වැදගත්කම වන්නේ මහජනයාට මැතිවරණ ප්‍රතිපල ආකර්ශණීය ලෙසත් පහසුවෙන් තේරුම්යන ආකාරයෙනුත් ඉදිරිපත් කිරීම පමණයි. පරාජිත පක්ෂයන්ට මෙම තොරතුරු ඉවසාගත නොහැකි වීම පුදුමයක් නෙමෙයි.ඊට හේතුව විපක්ෂ අපේක්ෂකයා හුදෙක් 40 % ඡන්ද ප්‍රතිශතයක් ලබා ගනිද්දී ජනාධිපති මහින්ද රාජපක්ෂ 58 % ඡන්ද ප්‍රතිශතයක් ආසන්න ඡන්ද ලබා ගැනීමයි. දෙදෙනා අතර තිබූ පරතරය ලක්ෂ 18 කට වැඩි වූ පරතරයක්.නාගරික ප්‍රදේශ වලදී මහින්ද රාජපක්ෂ මහතාට ලැබුණු ඡන්ද ප්‍රමාණය අඩු වුණේ ඇයි ?මහින්ද රාජපක්ෂගේ ජයග්‍රහණය පසු පස අභීතව නොසැලී සිටි පිරිස ග්‍රාමීය ජනතාව වූ බව නිසැකයි. මෙසේ වීමට හේතු පවතිනවා. එක හේතුවක් වන්නේ; ජනපති හා රජය ගම නැගුම මග නැගුම හා පොහොර සහනාධාර වැනි ක්‍රම මගින් ග්‍රාමීය ජනතාවට සෙත සලසා දීමයි.තවත් හේතුවක් වන්නේ ජනපති ගමෙන් බිහි වූ නායකයකු ලෙස ග්‍රාමීය ජනයාගේ සිතුම් පැතුම් වලට ලංව සිටින ඔවුන්ගේ අනන්‍යතාවය හඳුනාගත් නායකයකු වීමයි. මේහා සමානව තවත් හේතුවක් වන්නේ යුද්ධය පිළිබඳ ප්‍රශ්නයයි.ත්‍රස්තවාදය පරාජය කිරීමට විශාල ලෙස හමුදාවට බැඳී ක්‍රියා කළ සටන් කළ තරුණයන් ග්‍රාමීය දූ පුතුන් වීම නොරහසකි. එයින් සෑහෙන පිරිසක් ජීවිත පරිත්‍යාග කළ අතර ඒහා බැඳුණු අධිෂ්ඨානයක් හැඟීමක් හා බලාපොරොත්තුවක් ග්‍රාමීය ඡන්ද දායකයන් තුළ පැවැති බව සහතිකයි.සරත් ෆොන්සේකා මහතා ත්‍රස්තවාදය පරාජය කිරීමේ සේනාධිනායකයා වූ මහින්ද රාජපක්ෂ මහතාට විරුද්ධව ත්‍රස්තවාදයට ආධාර කළ ආකාරයෙන් ක්‍රියා කළ එජාපය හා මුස්ලිම් කොංග්‍රසය වැනි පක්ෂ වලට අමතරව එල්. ටී.ටී.ඊ. දේශපාලන නියෝජිතයන් මෙන් හැසිරුණු ද්‍රවිඩ ජාතික සන්ධානය ආධාර ඇතිව තරග කිරීමෙන් සිදු කරන ලද්දේ යුද ජයග්‍රහණය අභියෝගයට ලක්කිරීමයි.මහින්ද රාජපක්‍ෂ ජනාධිපතිතුමාට අති විශාල ලෙස සමහර දිස්ත්‍රික්ක වල 70 % පමණ ඡන්දය දීමෙන් ප්‍රකාශ කළේ; එම ත්‍රස්තවිරෝධී යුද ජයග්‍රහණය ආපසු හැරවීමට තමන්ඉඩ නොදෙන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=f1002154</link>
    <topic> රට ගිනි තියන මහත්වරු</topic>
    <author>කීර්ති දුනුවිල</author>
    <content>ශ්‍රී ලංකාවේ දේශපාලනය පිළිබඳ යම් අවබෝධයක් තිබෙන ඕනෑම කෙනෙකු ජනතා විමුක්ති පෙරමුණ නැමැති දේශපාලන සංවිධානය පිළිබඳ හොඳින් දනී. ඒ දෙවතාවක් රටට තරුණ ජීවිත ලක්ෂ ගණනක් අහිමි කළ නිසාම නොවේ.තවත් බොහෝ සිද්ධි හා පුද්ගල චරිත නිසාය. විජිත හේරත් යනු එකී දේශපාලන සංවිධානයේ වර්තමාන ප්‍රචාරක ලේකම්වරයා ය. ඔහු ගම්පහ දිස්ත්‍රික්කය නියෝජනය කරන පාර්ලිමේන්තු මන්ත්‍රීවරයෙකි.පසුගිය දිනක ශ්‍රී ලංකාවේ ප්‍රසිද්ධ පෞද්ගලික රූපවාහිනියක දේශපාලන සංවාදයක් පැවැත්වෙන අතර තුර විශ්‍රාමික ජනරාල් සරත් ෆොන්සේකා මහතා යුද හමුදා පොලීසිය විසින් අත් අඩංගුවට ගත් පුවත මාධ්‍ය හරහා පැතිර යන්නට විය.මේ අවස්ථාවේදී එම වැඩසටහන මෙහෙයවනු ලැබූ නිවේදකයා එතෙක් කතා කරමින් සිටි මාතෘකාව මොහොතකට අමතක කර ෆොන්සේකා මහතා ගේ අත් අඩංගුවට ගැනීම ගැන සංවාදයට සහභාගී වූ දේශපාලඥයින්ගෙන් කෙටි විමසීමක් කළේය.තම අවස්ථාව ප්‍රයෝජනයට ගත් ජ. වි. පෙ. ප්‍රචාරක ලේකම් විජිත හේරත් රටට ගිනි තියෙන ප්‍රකාශ ඉතා උද්වේගකර ස්වරයෙන් පිට කරන්නට විය. ඔහු ඒ අවස්ථාවේ කළ එක් ප්‍රකාශයක් ඉතා බරපතළය.‘සරත් ෆොන්සේකාට කැමති ආදරය කරන සෙබළුන් හා නිලධාරීන් යුද හමුදාවේ සිටින බවත් ඔවුන් සතුව අවි ආයුධ තිබෙන බවත්’ යනුවෙන් ඔහු ප්‍රකාශ කළේය.එම සංවාදයට රජය පාර්ශවයෙන් ඉදිරිපත් වී සිටි තැපැල් හා විදුලි සංදේශ ඇමැති නන්දන ගුණතිලක මහතා ඊට විරෝධය දැක්වීය.නමුත් ඇමැති වරයාට පිස්සු දොඩවන්න එපා යැයි ඔහු තර්ජිත ස්වරයෙන් කියා සිටියේය.විජිත හේරත්ලා සූදානම්ව සිටියේ ෆොන්සේකා මහතාට හිතවත් හමුදා නිලධාරීන් සහ අහිංසක සෙබළුන් යොදා ගෙන තමන් ගේ ගබ්සා වෙමින් යන දේශපාලන බලාපොරොත්තු මුදුන් පමුණුවා ගන්නටය.නමුත් මේ දේශයට ආදරය කරන අතිගරු ජනාධිපතිතුමාට ප්‍රාණ සමව ආදරය කරන ගැමි ජනයා මේ කුමන්ත්‍රණකාරී වැඩපිළිවෙළ පරාජය කළහ. මීට පෙර 71 සහ 88 – 89 පෙට්‍රල් බෝම්බ ගල් කටස් ෂෝට් ගන් යොදා ගෙන මහජන ආණ්ඩු පෙරළා දමන්නට ජනතා විමුක්ති පෙරමුණ උත්සහ ගත්ත ද එවා අසාර්ථක විය.මෙවර ඔවුන් විසින් ඒ වෙනුවට වෙනත් ක්‍රමයක් සොයා ගන්නා ලදහ. හමුදා නායකයෙක් ලවා හමුදාව බේද බින්න කොට රටේ පරමාධිපති බලයට අභියෝග කොට ලාංකේය රාජ්‍ය අරාජික බාවයට ඇද දමා තමන්ට කවදාවත් මහජන ඡන්දයෙන් නොලැබෙන රාජ්‍ය බලය ලබා ගැනීම ජනතා විමුක්ති පෙරමුණේ ඒකායන අරමුණ විය.වර්තමාන ආරක්ෂක ලේකම් තුමා සැබෑ ලෙසට යුද පිටිය තුළ වීර චරිතයකි. ඔහු ඇඳුමින් නොව මුළු හදවතින්ම මහත්මයෙකි. හොඳ සිංහල බෞද්ධ පාසලකින් අධ්‍යාපනය ලැබූ වීර සෙබළෙකි. ජනරාල් සරත් ෆොන්සේකා මහතාගේ වචන වලින්ම කියතහොත් යුද පිටියේ දී පස්සට යන්න කැමැති නැති කර්නල් වරයෙකි. ශ්‍රී ලංකාවේ එතෙක් මෙතෙක් බිහි වූ ශ්‍රේෂ්ඨතම ආරක්ෂක ලේකම්වරයාය.මෙවැනි නිලධාරීන් සිටියදී ජනතා විමුක්ති පෙරමුණට ආරක්ෂක හමුදා නිලදරුවන් ගොනාට අන්දන්නට හීනෙන්වත් බැරි බව ජ. වි. පේ. ළිං මැඩියන් විසින් තේරුම් ගත යුතුය. ජ. වි. පෙ. දැන් මේ අසාධාරණයට එරෙහිව අවි ආයුධ අරගෙන හමුදා නිලධාරීන් මහ පාරට බහින්න යැයි කියන්නේ රෙදි ඇඳගෙන දැයි අපි අසන්නට කැමැත්තෙමු. එදා 88 / 89 භීෂණ සමයේ හමුදා නිලධාරීන් සිටින ගෙවල් වලට රාත්‍රියට පැමිණ දෙමාපියන්ට කීවේ හමුදාවේ සිටින පුතා දුව අයින් කර ගනින් නැත්නම් අපි උඹලා ගැන බලා ගන්නවා කියා ය.හමුදා සෙබළෙකු ගේ ඡායාරූපයක් ගෙදරක තියා ගන්නට ඉඩ දුන්නේ නැත. යුනිෆෝර්ම් රෙදි කෑල්ලක් ගෙදර තියා ගන්නට දුන්නේ නැත. උතුරේ එල්. ටී. ටී. ඊ. ත්‍රස්තවාදීන් සමග සටන් කොට ගෙදර එන හමුදා සෙබළා ගමේ තේ කඩය ළඟදී හිසට වෙඩි තබා මරා දැමුවේය.එදා කඳවුරේ සිටින හමුදා සෙබළාගේ ගැබ්බර බිරිද ආණ්ඩු විරෝධී පෙළපාලි වල ඉදිරි පෙළින් යා යුතු බවට නියෝග දී රජයේ හමුදා තබන වෙඩි පහරට ලක් වන්නට ඔවුන්ට අවස්ථා සලසා දුන්නේය. කඳවුරේ රාජකාරී කොට ගෙදර එන සෙබළා නිදාගත යුත්තේ දන්නා කියන තැනක හෝ වනගත ස්ථානයකයි. ඒ ‘දේශප්‍රේමී ජනතා ව්‍යාපාරයෙන්’ ජීවිතය බේරා ගැනීමටයි.එසේ රටේ හමුදාවට සලකන ලද ජ. වි. පෙ. අද ඔවුන් ගේ දේශපාලන අරමුණු රකින්න සෙබළුන් සතු ගිනි අවිය රජයට එරෙහිව පත්තු කරන්න යැයි කියන්නේ මොන දේශපාලන සදාචාරයකට අනුව ද ? ජ. වි. පේ. උම්මත්තක අරමුණු වෙනුවෙන් රටක හමුදාව යොදා ගැනීම කොතරම් සාධාරණ ද නිකම්ම නිකං හමුදා කාරයා ලෙස තිබූ හමුදා සෙබළා ගේ තත්ත්වය ‘රණවිරුවා’ බවට ශබ්ද කෝෂයට ඇතුළත් වූයේ අතිගරු ජනාධිපතිතුමාගේ පාලන කාලයේ බව මේ අමන රැළට අමතක වී ඇති සැටිය. නිකම්ම නිකං ගම් බට්ටා අද සිවිල් ආරක්ෂක නිලධාරියා ය. මේවා රනිල් හෝ සෝමවංශ කරපු දේවල් දැයි අපි මේ දේශපාලන අදෝමුඛ වලින් කතා කරන ප්‍රචාරක ලේකම්ලාගෙන් අසන්නට කැමතිය. වර්තමාන ජනතා විමුක්ති පෙරමුණේ නායකයන්ට අවශ්‍ය රට ගැන හිතීම නොව තමන්ගේ හා පක්ෂයේ ඡන්ද ගැන සිතීම ය. රට ගිනි ගත්තාට ඔවුන්ට කමක් නැත.ජ. වි. පේ අද රනිල් වික්‍රමසිංහ සමග කරට අත දමා ගෙන නොගැළැපෙන දීගයකට පිවිස සිටී. එදා රනිල් වාගේ ආණ්ඩුව සුරිය කන්දේ, බට ලන්දේ, මාතර එලිය කන්දේ, තලල්ලේ මහ විදුහල අසල වදකාගාර වල ගමේ කොල්ලන් කෙල්ලන් ගෙන ගොස් ලතෝනි තබද්දී අමු අමුවේ මරා පුච්චා දමන විට නොතිබුණ ප්‍රජාතන්ත්‍රවාදයක් ජ. වි. පේ. නායකයෝ අද රනිල් වික්‍රමසිංහගෙන් දැකීම හාස්‍යයට කරුණක් නොවන්නේ ද?ජනරාල් සරත් ෆොන්සේකා මහතා රටේ පවතින සාමාන්‍ය හමුදා නීතිය යටතේ අත් අඩංගුවට ගෙන තිබේ. ජනරාල්වරයා වරදක් කොට නැතිනම් බිය විය යුතු නැත. රටේ නීතිය සෑම දෙනාටම පොදුවේ ක්‍රියාත්මක විය යුතු බව මහජනතාව ලෙස අපි දැඩි සේ විශ්වාස කරන්නෙමු.පසුගිය ජනාධිපතිවරණයේදී ජවිපේ - එජාප හංස බලකාය ජය ගත්තේ නම් තත්ත්වය කුමක් විය හැකිව තිබුණේ ද ? ආරක්ෂක ලේකම් තුමා ප්‍රශ්න කිරීමකින් තොරව ඝාතනය කරන්නට ඉඩ තිබුණි. ජනාධිපතිතුමා අමානුෂික ලෙස වද දී මරා දමන්නට තිබුණි. ඇමැතිවරු බුරුතු පිටින් මාංචු දමා සිරගත කරන්නට තිබුණි. ඒ තරම් වෛරී දේශපාලන පරිසරයක් අප පොදු අපේක්ෂක වේදිකාවෙන් දුටුවෙමු. මේ ජාතියේ පිනට මේ රටට ආදරය කරන ඒ සත් පුරුෂයා නැවතත් බලයට ඒම ලංකා මෑණියන් පෙර කරන ලද පිනක මහිමය ම මිස අන් යමක් නොවේ.ජනතා විමුක්ති පෙරමුණ හැමදාමත් අර්බුද ගැටුම් වර්ජන ලේ හැලීම් මත දේශපාලන ජීවිකාව තර කර ගත් පක්ෂයකි. එහි ඇත්තේ් ලෙයින් ලියන ලද ඉතිහාසයකි. ඔවුන් සාමාන්‍ය සමාජයේ ලේ වැගිරීම් කරන්නට බැරි නම් විශ්වවිද්‍යාලයක්, පාසලක් හෝ ඒ කාර්ය ඉටු කර ගැනීමට යොදා ගනී. ඒ ජනතා විමුක්ති පෙරමුණේ බහුතර නායකයන්ට වැළඳී ඇති මානසික රෝගයේ රෝග ලක්ෂණයන් ය. විජිත හේරත් ටී. එන්. එල්. ‘ජන හඬ’ දේශපාලන සංවාදය යොදා ගෙන කරන්නට හැදුවේ එහිම දිගුවකි.ජ. වි. පෙ. ට ඇති තවත් ප්‍රශ්නයක් පවුල් දේශපාලනය. පවුල් දේශපාලනය සාමාන්‍යයෙන් දකුණු ආසියා කලාපයේ රටවලට ආවේණික තත්ත්වයකි. උදා ලෙස ඉන්දියාව, බංගලිදේශය, පකිස්තානය, පෙන්වා දිය හැකිය.ගෝඨාභය රාජපක්ෂ මහතා යනු කීර්තිමත් හමුදා නිලධාරියෙකි. මේ රටේ එතෙක් මෙතෙක් බිහි වූ අග්‍රගන්‍යම ආරක්ෂක ලේකම්වරයා ට බැසිල් රාජපක්ෂ යනු අපූර්ව රාජ්‍යතාන්ත්‍රික බවක් ඇති ශූර දේශපාලන චරිතයකි.යුද කාලය තුළ එතුමන් ඉන්දියාව ඇතුළුව බොහෝ රටවල් සඳහා ගොස් ඒවා ඉතා හොඳින් කළමනාකරණය කළේය. එය වරදක්ද ? එය කිරීමට එම්ටී, සිල්වා විජිත හේරත් හෝ සෝමවංශ ඉදිරිපත් වූයේ නැත.රාජපක්ෂ පවුල් පාලනය හොඳ නැතැයි කියන ජ. වි. පේ. ළිං මැඩියෝ ෆොන්සේකා පවුල් පාලනයට ඇස් පියාගෙන කඩේ ගියහ. ෆොන්සේකා මහතා දිනවීමට අනෝමා ෆොන්සේකා මහත්මිය වේදිකාවට නැංගේ දේශපාලනය කරන්නට නොවේදැයි අපි ජ. වි. පේ. නායක මැඩියන්ගෙන්අසන්නට කැමැත්තෙමු.ෆොන්සේකා මහතා වරක වේදිකාවකදී පවසා සිටියේ ‘තමා ජනාධිපති වුවහොත් මගේ දූලා දෙන්නා අනාථ වැසියන් බලා ගන්නට ඉල්ලනවා’ යනුවෙනි. එසේ අනාථ වැසියන් බලා කියා ගන්නට ඒ දූවරු දෙන්නාට යම් දේශපාලන බලයක් හෝ කිසියම් තනතුරු ප්‍රමාණයක් අවශ්‍යය.නැතිව ඒ කඳවුරු වල නැවතී ඔවුන්ට ද අනාථ වැසියන් සේ ජීවත් විය නොහැකිය. මේ නිසා ජ වි පෙරමුණේ අවස්ථාවාදී ළිං මැඩියන්ට මේ කාරණා නොදැනුනාට ආසියාවේ සාක්ෂරතාවය ඉහළ රටක් වන ශ්‍රී ලංකාවේ ජනතාව තුන්වැනි වතාවට ද මුලා කළ නොහැකි ය.අපට ජාත්‍යන්තරව පිළිගත් මහා ජන නායකයෙකු ලැබී තිබේ. ඒ මහා නායකයා රට එක්සේසත් කොට සිංහල, දෙමළ, මුස්ලිම් ජනතාව එක කොඩියක් යටට ගෙන එමට අප්‍රමාණ වෙහෙසක් ගනිමින් සිටී.ජාතියක් ලෙස අපි නැගී සිටින්නට නම් ජනතා විමුක්ති පෙරමුණ වැනි මිය ගිය මත වාද හිස මත තබා ගෙන රට ගිනි තියන්නට උත්සාහ ගන්නා පක්ෂ ප්‍රතික්ෂේප කොට දේශයක් අහිමි වූ ජාතියකට නව දේශයක් නිර්මාණය කර දුන් සිංහලයාට සිංහල බසිනුත් දමිළ සහ මුස්ලිම් ජනයාට ඔවුන්ගේ භාෂා වලිනුත් උත්තර දීමට හැකි මේ මහා මිනිසා අප ආරක්ෂා කර ගත යුතු ය.අපට පක්ෂ කොඩි ආගම් ජාති බේද ඉවත දමා සියල්ලන්ගේ අතට ජාතික කොඩිය දුන් ජාතියේ සුජාත පියා මහින්ද රාජපක්ෂ මහතා රැක ගැනීමේ අයිතිය සහ වගකීම පැවරී ඇත. එසේ එතුමන් නිර්මාණය කළ නොබෙදුන දේශය ගිනි තබන්නට හමුදා බේද කරන්නට විජිත හේරත්ලා වැනි දේශපාලන අගුටු මිට්ටන්ට නොහැකි බව අපි අවබෝධ කරන්නට කැමැත්තෙමු.මේ රට නැවත ගිනි තියන්නට ජ. වි. පෙ. උත්සාහ ගන්නේ නම් අපි රට වැසියන් ලෙස දිවි හිමියෙන් එය වළක්වන්නට සූදානම් බව අවධාරණය කරන්නෙමු. බල්ලන් හයර් කරගෙන මැක්කන් ගමන් යන්නා සේ ශ්‍රී ලංකාවේ දේශපාලනය කළ නොහැකි බව විජිත හේරත්ට අවබෝධ වේවා යැයි සිතමි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=f1002155</link>
    <topic> </topic>
    <author>මෙහි සියලු නම් ගම් මනඞකල්පිත යි. බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී විජේසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූ®තිය.</author>
    <content>අඩවන් දෙනෙතින් යුතුව ඔහු බලා හිදී. නිදි නොමැති රාත්‍රියක නිහැඬියාව බිඳිමින් ඇහෙන මූසල ශබ්ද ඇසී තැතිගත්තකු සේ ඔහුගේ සිත තිගැස්සී ඇත. මලානික දෑස් අතරින් කඳුළු බිඳු එකින් එක ගිලිහේ.කළ යුත්තේ කුමක් ද ? යා යුත්තේ කොයි දෙසට ද ? ජීවිතයේ ඉදිරිය කුමක් වේද ? මේ කිසිත් ඔහුට තේරුම් ගත නොහැකිය. පුටුවකට පිට දීගෙන කෙතරම් කල්පනා කළ ද , මේ සියලුම ගැටලුවලට ඔහු ළඟ පිළිතුරු නැත. සදා තැවෙනා සිතට සැනසීමක් කෙසේ ලැබෙන්නේද ? තත්පර , විනාඩි , පැය , දින , සති මාස ගත වී ගිය ද , දුක්බර ජීවිතය සුවබර වන්නේ නැත.ඒ ගැන පමණක් ඔහු දනී. අතීතයේ සිදු වූ සිද්ධීන් ගැන ද ඔහු දනී. ලෝ දම් ගැන ද වටහා ගෙන ඇත. එහෙත් වැරැද්ද කුමක් ද? නිවැරැදි දේ කුමක් ද ? කල්‍යාණ මිතුරන් යනු කවුරුන් ද ? මිතුරන් කියන කියන දේ කළ යුතු ද ? යන කරුණු ගැන පමණක් ඔහු වටහා ගෙන නැත.සියලු සිත් වේදනා අතරේ ඔහු බොහෝ දුරක් අතීතය වෙත ගමන් කරයි. හඬා වැටෙන කඳුළට විරාමයක් තබනු නොහැකිව ලතවෙයි.‘’සම්පත් , ඔයා ඇයි මේ ලෝකය හමුවේ වැරැදිකාරයෙක් බවට පත් වෙලා ඉන්නේ ?‘’ ඒ ගැන කියන්න මට තේරෙන්නේ නෑ. ඒත් මං වැරැදිකාරයෙක් ‘’‘’ඔයා කළ වැරැද්ද මොකක් ද ? ‘’‘’ මට තියෙන්නෙ මිනී මැරුම් චෝදනාවක් ‘’ඔහු කලබල ස්වරූපයක් විදහා පායි. කල්පනා කරයි. තැවුල් සිත සනසා ගන්නට උත්සාහ කළත් , පිළිසරණක් නොලැබෙයි. සිත හීලෑ නැති ස්වරූපයක් මවා පාමින් තැන තැන යන විට කුමක් කරන්න ද ? සම්පත් තමාගෙන් ම විමසයි.‘’මගේ කතාව මං කියන්නම් , ඊට කලින් මං මගේ ජීවිත කතාව කියලා ඉන්නම් “සම්පත් සිය කතාවට මුල පුරයි. වයස අවුරුදු 32ක් වන ඔහු , සිය පුංචිම පුංචි කාලය පිළිබඳ ආවර්ජනයක යෙදෙයි.‘’ මං ඉපදුණේ ගාල්ලට කිට්ටු ප්‍රදේශයක . මේ ලෝකේ මිනිසුන්ට විඳින්න ලැබෙන ආදරය , කරුණාව , සෙනෙහස ලබන්න මං පින් කරලා තිබුණෙ නෑ. කොටින් ම කිව්වොත් මට මගේ කියලා කියන්න කෙනෙක් හිටියේ නෑ.මේ ලෝකේ අන්ත අසරණ අනාථයෙක් වෙලා මං ජීවත් වුණා. අනෙක් ළමයින්ට අම්මා , තාත්තගේ උණුසුම විඳින්න තිබුණත් මට ඒ අවස්ථාව ලැබුණෙ නෑ. මං ඒ තරමට අවාසනාවන්තයෙක්.මට කියලා ලෝකයක් ගොඩනැඟුවෙ මගෙ ආච්චි අම්මා. එයා තමයි මගෙ ලෝකෙ හිටිය එකම ආදරණීය තැනැත්තිය. මට සහෝදරයො තුන් දෙනෙක් හිටියා. මට ලැබුණෙ සහෝදර පේ‍්‍රමය විතරයි.අහිමි සෙනෙහසමේ ලෝකය තුළ මවු පිය උණුහුම නොලද කෙනෙකුට , ඒ සෙනෙහස සදාකාලිකව අහිමිවූවකුට ඇති වන තත්ත්වය කෙබඳු විය හැකි ද ? එවන් කෙනෙකුට සමාජය තුළ හිමි තැන කෙබඳු ද ? ඔහුගේ මානසික තත්ත්වය කෙබඳු විය හැකි ද ? ගැටලුවකට මුහුණ දුන් පසු එවැන්නකු මොන තරම් අසරණ වේ ද ? මසිත මෙවන් ගැටලු රාශියක පැටළුණි.‘’ඔයා ජීවිත කාලය තුළ විවිධ අවස්ථාවලදී අසරණ වෙලා ඇති. ඒ අසරණ වීම ඔයා අද ඉන්න තැනට එන්න බලපෑවෙ කොහොමද ? ‘’මං අසරණයෙක් වුණේ මට කිසිම දෙයක් පැහැදිලිව තේරුම් ගන්න බැරි සංධියේ දීයි. තාත්තා ගැන මගේ හිතේ කිසිම මතක සටහනක් නෑ. එයාගේ රූපය මං දැකලා තියෙන්නෙ ෆොටෝවලින් විතරයි.මට හයක් හතරක් නොතේරෙන කාලෙදි එයා මේ ලෝකෙ අතෑරලා ගිහින්. එයා නැති වුණේ මොනවා වෙලාද ? එයා කළේ මොනවාද ? කියන දේ ගැන මං දන්නෙ නෑ. හොයන්න ගියෙත් නෑ.මට යම්තම් දෙයක් තේරෙන කාලෙ වෙනකොට මගෙ අම්මත් මට අහිමි වුණා. දරුවෙක්ගෙ සැනසීමට සිටින එකම ශක්තිය තමයි අම්මා කියන්නෙ. ඒත් ඒ ශක්තිය මට අහිමි වුණා. මං හිතන්නෙ හැම දේම සිද්ධ වුණේ අපේ අවාසනාවට.මං ගිය ආත්මෙ පව් කරලා ඇති. ඒකයි මගේ ජීවිතේ අවුරුදු 32ක් වෙනකොට මේ තරම් අන්ත අසරණයෙක් වෙලා විඳවන්නෙ. මං මගෙ ජීවිතය උපරිමයෙන් ම විඳවනවා. ඒකට තමයි කරුමෙ කියන්නෙ.මට මොකද වුණේ් කියන දේ තවමත් වැටහෙන්නෙ නෑ. මට මොකුත් තේරෙන්නේ නෑ. බොහෝ වෙලාවට අප නොහිතන දේවල් අපට සිද්ධ වෙන්නෙ.වැරැද්දකට පෙළඹෙන්නෙත් අපි කරලා තියෙන කරුම නිසා වෙන්න ඇති. නැත්නම් මං පුංචි කාලෙ කොයිතරම් හොඳට හිටිය කෙනෙක් ද ? හැම දෙයක් ගැන ම මතක් වෙනකොට හිතේ දුකක් ඇති වෙනවා. ‘’ඕනෑම දෙයක් කරන්න පෙර , ඒ දේ කළොත් මොනවගේ ප්‍රතිඵලයක් අත්වෙයිද කියලා හිතන්න පුළුවන් නම් කොයිතරම් හොඳ ද ? ඒත් ඒ දේ නොහිතන නිසා ඇතිවෙන ඉරණම කොයිතරම් භයානක ද ? වැරැද්දක් කරලා ඉවර වෙලා , වරදට දඬුවම් ලැබෙන්න යන විට මේ මගේ කරුමෙ කියලා හැම දේම කරුමෙට බාර දෙන එක හරි ද ? ඒත් සිදුවන්නේ ඒ දෙය පමණකි. මට මගේ ජීවිතය ගැන දුකයි කියා පසු තැවෙන්නට වන්නේ තමන් වැරැද්දක් කළා යැයි පිළිගන්නා නිසා නොවේ ද ?‘’ මං වැරැදි කළ කෙනෙක් , මම මගේ ජීවිතයේ වැරැදි කළා. ඒ දේ කළා කියලා මං පිළිගත් කෙනෙක්. වැරැද්දක් කරලා එහෙම දෙයක් කළේ නෑ කියලා මඟ ඇරලා යන්න මං කවදාවක්වත් වැඩ කළේ නෑ. මං වැරැදි කළා. මට ඒවට දඬුවම් ලැබෙනවා. ‘’දරුවෙකුට මවු පිය මඟ පෙන්වීම නැති වුවහොත් ඇතිවන තත්ත්වය කෙබඳුද යන්නට සම්පත්ගේ කතාව කදිම නිදසුනකි. ආච්චිගේ ආදරය ලබමින් ඇති දැඩි වූ ඔහුට පමණක් නොව, අනෙක් සහෝදරයන්ට ද නිසි මඟ පෙන්වීමක් ලැබුණේ නැත. ඒ නිසා ම හොඳ අධ්‍යාපනයක් ලැබීමට ද ඔවුන්ට ඉඩක් නොලැබුණි.ආර්ථික ප්‍රශ්න‘’ මං ආච්චියි , මාමලයි එක්ක ජීවත් වුණේ , මාමලා එක එක්කෙනා විවාහ වුණා. ඊට පස්සේ ඒ හැමෝම වෙනස් වුණා. නැන්දලා මට වෙනස් කම් කළා. බැන්නා තාඩන පීඩන කළා. මාව ගණන් ගන්නේ නැතිව හිටියා.මං බොහොම අමාරුවෙන් අට ශ්‍රේණිය දක්වා ඉගෙන ගත්තා. ආර්ථික ප්‍රශ්න නිසයි එහෙම වුණේ. ඊට පස්සෙ ජීවත් වෙන්න ඕන නිසා තැනින් තැන ගිහින් කුරුඳු තැලුවා. ඒ නිසා බොහෝ විට ගමෙන් පිට ජීවත් වෙන්න සිදුවුණා.ඔය අතරෙදි මං ආදරේ හොයාගෙන ගියා. මං කාන්තාවක් සමඟ පේ‍්‍රම සම්බන්ධයක් ගොඩනගා ගත්තා. අවසානෙදි අපි විවාහ වුණා. විවාහයෙන් මට දරුවෙක් ඉන්නවා. ‘’ඔය අතරෙදි සම්පත්ගේ බිරිය රට යයි. ඒ තම පවුලේ ආර්ථික දුෂ්කරතා මඟ හරවා ගැනීමටයි. දරුවාත් සමඟ තනි වූ සම්පත් ඉන් අනතුරුව කරනු ලැබුවේ යහළුවන් සමඟ එක් වී ගමේ තැන තැන රස්තියාදුවේ යාමයි. එහි අවසන් ප්‍රතිඵලය සිපිරි ගෙයක කූරු ගැන ගැන ඉන්නට සිදුවීමය.‘’වයිෆ් රට ගියාට පස්සෙ ගෙදර තනියම ඉන්න බැරි නිසා ගෙදරින් පිටවෙලා වෙනින් ගමකට ගියා. එහෙ හිටිද්දි මට යාළුවො ගොඩක් සෙට් වුණා. ඒ නිසා මට ජීවිතයේ තනිකමක් , පාළුවක් , ඇති වුණේ ම නෑ. මං කුලී වැඩ කළා, කුරුඳු තැලුවා , ජීවත් වෙන්න සල්ලි හම්බ වුණා.වයිෆ් රට ඉඳන් ආවහම ජීවිතයේ සියලු බලාපොරොත්තු ඉෂ්ට කර ගන්න පුළුවන් කියන හැඟීම තිබුණා. ගෙයක් දොරක් හදාගෙන ගෙදරට බඩු අරගෙන හොඳ විවාහ ජීවිතයක් ගත කිරීමට එකම අරමුණ වුණා.දරුවට හොඳ අධ්‍යාපනයක් ලබා දීලා එයාගේ ජීවිතය සාර්ථක කිරීම මගේ තවත් අරමුණක්. මං මගේ වයිෆ් එක්ක නිතරම කිව්වේත් ඒ දේ ගැනමයි. අපට පොඩි කාලෙ ලැබුණු ජීවිතය එයාට හිමි වෙනවා දකින්න මං කැමැති වුණේ නෑ.ඒත් අන්තිමට වුණේ මොකක්ද ? මගේ දරුවන්ටත් එයාගේ කුඩා කාලය අම්මයි , තාත්තයි නැතිව ගත කරන්න සිද්ධ වීමයි. අද මං ඒ ගැනත් හිතලා තැවි තැවී ජීවත් වෙනවා. මං හිතන්නෙ මගෙ ජීවිතයට උරුම වෙලා තිබෙන්නෙ තැවුලින් පිරි සිතක් විතරයි. ඒක ජීවිත කාලයටම එහෙම වෙන්න ඇති. ‘’‘’මගෙ ජීවිත කතාව දැන ගත්තට මං මෙහාට එන්න හේතුව ගැන තවම කියන්න බැර වුණානෙ. දැන් ඒ කතාව කියන්නම්.කුලී වැඩ කර කර , යාළුවොත් එක්ක ඉන්න අතරේ අරක්කු , සිගරැට් බොන්න පෙලඹුණා. හවස් යාමේ දී රංචු ගැහිලා අපි කළේ මත් ලෝකයට එක්කාසු වෙලා හිනහ වේවී සතුටු වීම. කාලාන්තරයක් තිස්සේ මං ඒ දේ කළා.ගෙදර ආවේ හැමදාම රෑ දෙගොඩහරියක් වෙලා. එක දවසක් මං හැන්දෑවක මගේ යාළුවෙක් වුණු උපාලි ගෙ ගෙදර ගියා. එහෙ රා විකුණනවා. මං එයත් එක්ක රා බිව්වා. හොඳ පදම් අපි හොඳට වෙරි වුණා.ඊට පස්සෙ එයා යෝජනා කළා කොහෙ හරි ඇවිදින්න යමු කියලා. මාත් ඒ යෝජනාවට කැමැති වුණා. එයාගේ යෝජනාවක් අනුව ඒ පැත්තෙ තිබුණ වත්තක දූරියන් අහුලන්න ගියා.ඒවා අහුලලා අපි කෑවා. කම්මැලිකම යන්නත් එක්ක ගමේ හැම තැනම ඇවිද්දා. ඔය අතරෙදි මගෙ යාළුවා තවත් එක් යෝජනාවක් කළා. ඒ යෝජනාවට මං එකඟ වෙලා වැඩ කරන්න ගිය නිසා තමයි මට මේ ඉරණම උරුම වුණේ’’මුදල් වංචාවසම්පත්ගේ මුහුණ ශෝකයෙන් පිරෙයි. මුව තුළ මින් පෙර තිබුණු පැහැබර බව කෙමෙන් වියැකී යයි. කල්පනා කරමින් ඉඳගෙන සිටි පුටුවේ වතට ඇලවෙයි. හැඬුමකට ඉඩක් නොවූවත් , ඔහුගේ සිත සිය දහස් වර හඬා වැළපෙන බව නම් සක් සුදක් සේම පැහැදිලිය. අහස , පොළොව ගැටලන්නට මෙන් කල්පනා කරන ඔහු නැවත පියවි ලොව වෙත පැමිණෙයි.‘’ එයා කළ යෝජනාව තමා අල්ලපු ගමේ පන්සලේ ආවාසෙට පැනලා , ලොකු හාමුදුරුවන්ගෙ සල්ලි හොරකම් කරමු කියන එක. අඟ හිඟ දුෂ්කරතාවලින් හෙම්බත් වෙලා හිටිය මට , ඒ දේට එකඟ වෙනවා ඇරෙන්න වෙන කරන්න දෙයක් තිබුණේ නෑ’’කිතුලට නැග්ග මිනිහට එහෙම කරන්න හේතුව කීමේ දී සාධාරණ හේතු තිබුණා වගේ , සම්පත් කළ වැරැද්ද සාධාරණීකරණය කිරීමට ඔහුට ද සාධාරණ හේතු තිබුණි. බෞද්ධයෙක් වුණු සම්පත් , අල්ලපු ගමේ පන්සලේ හාමුදුරුවන් සතු දේ මංකොල්ලා කෑමට පෙළඹේ නම් , එවන් වැරැද්දක් සාධාරණීකරණය කිරීමට යාම පවා මොනතරම් වැරැද්දක් ද ? එහෙත් සම්පත් එසේ කරයි.‘’උපාලියි, මමයි බොහෝ වෙලා පන්සල අවට සැරිසරමින් ඔත්තු බැලුවා. හාමුදුරුවො සැතපෙන මොහොත තෙක් බලා සිටියා. රාත්‍රී දහයට විතර ඇති ආවාස භූමිය පුරා අඳුර රජයන්න වුණා.හාමුදුරුවො සැතපෙන්න ඇති කියලා අපි විශ්වාස කළා. නින්ද යන තෙක් අපි පැයකට වඩා පන්සල් භූමියේ හැංගිලා හිටියා. ඒ අතරේ අපි අපේ ප්ලෑන ගැන කතා කළා. හාමුදුරුවො ඇහැරෙන්න කලින් හොරකම කරන විදිහ , බැරිවෙලාවත් ඇහැරුණොත් කරන්න ඕනෙ මොකක්ද ? කියන දේ ගැන අප කතා කළා.අපි අපේ ආරක්ෂාව ගොඩනඟා ගන්න ඕනෙ කොහොමද ? නිශ්ශබ්දව ඇතුළට යන්නෙ කොහොමද ? මේ හැම දේ ම අපේ කතාබහේ දී ප්‍රධාන වශයෙන් ම කතාවට ලක් වුණා. ‘’දෑතට මාංචුකෙසේ හෝ අවසන උපාලි සහ සම්පත් , වහලෙන් , ආවාසයට ඇතුළු වෙයි. අඳුරේ අතපත ගාමින් හාමුදුරුවන්ගේ මුදල් ඇති තැනට සමීප වෙයි. එහෙත් එහි මුදල් නැත. සතයකවත් වැඩක් නොවුණු තැන ඔවුහු අතපත ගා සෑම තැනකම අවුස්සයි. ඒ ශබ්දයට හිමියන්ට ඇහැරෙයි. උන්වහන්සේ ඇෙඳන් නැගිට ඉදිරියට පැමිණෙයි. සිදුවන්නට යන්නේ කුමක් දැයි උන්වහන්සේ නොදනියි. එහෙත් එම මොහොතේ සිදු වූ සිද්ධිය නිසා අද වන විට වසරකට වැඩි කාලයක් සම්පත් සිර බත් කා ඇත.‘’ හාමුදුරුවො ඇවිත් එක පාරටම මගෙ ඇගේ එල්ලුණා. ජීවිත ආරක්ෂාව සඳහා මට උපාලි පිහියක් දීලා තිබුණා. හාමුදුරුවො මාව අඳුරගත් බව මං දැනගත්තා. අතේ තිබුණ පිහියෙන් මං ඇන්නා. හාමුදුරුවො කෑ ගහගෙන බිම ඇදගෙන වැටුණා. මං දැන්නෙ එච්චරයි. පස්සෙ ආරංචි වුණා හාමුදුරුවො අපවත් වෙලා කියලා.සම්පත්ගේ දෑතට මාංචු වැටුණේ එහෙමයි.තැවුල් සිත පුරා සැරිසැරුවහොත්, එවන් සිතක් ඇති කර ගත්තේ තමා විසින් ම යැයි සම්පත් අවබෝධ කරගනු ඇත. සමාජය තුළ සාරධර්ම , ගුªªණධර්ම ගොඩනඟාගෙන ඇත්තේ යහපත් ජීවිතයකට මඟ සකසාගනු සඳහා යැයි ඔහුට තේරුම් යනු ඇත.මුදල් සොයා ගැනීමට යහපත් මාර්ග අනුගමනය කළ යුතුවා මිස , හොර මැරකම් කර එවන් දේ කෙරෙහි පෙලඹුණහොත් සිදු වන්නේ දඬුවම් විඳීමට බව වටහා ගනු ඇත. කෙසේ වෙතත් සම්පත් මේ වන විට ඒ සියල්ලම අවබෝධ කරගෙන තිබේ. තේරුම් බේරුම් කරගෙන තිබේ. එහෙත් ඒ සියල්ල සිපිරිගෙයි ජීවිතයට ඒමට පෙර සමාජයේ ජීවත් වෙද්දී තේරුම් ගත්තා නම් එය කොතරම් හොඳ දෙයක් වනු ඇත් ද ? අද වන විට සිදුවන්නේ කණපිට පෙරළුණු ජීවිතය ගැන සිත සිතා හඬා වැටෙන්නට ය. යා යුතු මඟ මේ යැයි සිතාගත නොහැකිව අතරම් වූවකු බවට පත්වීම ය. අඳුරෙන් අඳුරට පත් වූ ජීවිතයට ආලෝකයක් ලබා ගැනීමට කවදා හැකි වේ දැයි සම්පත් තවමත් දන්නේ නැත.‘’මට තියෙන්නෙ පසුතැවෙන ජීවිතයක්. වුණ වැරැද්ද දැන් හදන්න බෑ’’ඔහු බිමට හිස හරවයි. කල්පනාවක නිමග්න වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>15</day>
    </date>
    <link>http://www.dinamina.lk/2010/02/15/_art.asp?fn=f1002156</link>
    <topic>අපේ සිත් තුළ ආදරය කරුණාව තියෙනවා</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප -සමන් ශ්‍රී වෙදගේ</author>
    <content>වසර කීපයකට පෙර ඇතැම් මාධ්‍යයන් අති උත්කර්ෂයෙන් සැමරූ වැලන්ටයින් දිනය ඊයේට යෙදී තිබුණි. ආදරය යන සංකල්පයට උත්තරීතර වටිනාකමක් ලබාදී ඇති පෙරදිගට බටහිරින් ආදර සංකල්පය පැමිණ සිදු කළේ එහි වටිනාකම සැහැල්ලු කිරීමක් ද ? කෙසේ වෙතත් හොඳ හෝ නරක කුමකින් වුව අප උකහාගත යුත්තේ හොඳ පමණි. මෙවර ධර්‍ම සභාවට වැඩම කළ විද්‍යාවේදී පිටිදූවේ සිරිධම්ම හිමියන් සමග අප සාකච්ඡා කළේ වැලන්ටයින් දිනයත් සමග ආදරය සඳහා වූ සංකල්පය යි.හාමුදුරුවනේ අපි දේශීය හා ජාත්‍යන්තර වශයෙන් සමරන විවිධ දින අතරට මෑතකදී වැලන්ටයින් දිනය කියලත් එකක් එකතු වෙලා තියෙනවා. අපේ සමාජයට මේ වැලන්ටයින් ආගමනය වීම ඔබ වහන්සේ දකින්නේ කොහොමද ?මම හිතන්නේ මිනිස්සුන්ට යුතුකම් වගකීම් අමතක වෙන නිසයි මේ විදියට දින දාගෙන තියෙන්නේ. මොකද ඒවා මතක් වෙන්න. අපට සංස්කෘතියක් වශයෙන් ඔය හැම දෙයක්ම තිබුණා. බුදු දහම කියවල බැලුවාම බුදු දහමේ ආදරයට ලොකු තැනක් හිමි වෙලා තියන බව කියැවෙන ආදර කතා ගොඩක් හමු වෙනවා.අපි දන්න හොඳම ආදර කතාව තමයි සිද්ධාර්ථ බෝධි සත්වයන් හා යශෝධරා දේවිය අතර තිබූ ආදරය. ඒක කාලයක් තිස්සේ භවයෙන් භවයට ගිය ආදරයක්. චන්දකින්නර ජාතකය වගේ දේවලින් ඒ බව සනාථ වෙනවා. මේ ආදරය කොච්චර උත්තරීතරද කියනව නම් අවසානයේ ජීවිතය පවා පූජා කළා. ඒක රාගයෙන් තොර වූ ප්‍රේමනීය බැඳීමක්.අංගුත්තර නිකායේ තියනවා මිනිහෙකුට ඇතිවන ලොකුම බැඳීම ඒ මිනිහා ඇති කර ගන්නේ ගැහැනියක සමග කියලා. රූපය, ශබ්දය, ගන්ධය, රසය හා ස්පර්ශ නිසයි ඒ බැඳීම ඇති වන්නේ. එතනදීත් ස්පර්ශය නිසා තදින්ම බැඳෙනවා.බුදුන් වහන්සේ දේශනා කරනවා මට පේන්නෑ මිනිහෙක් මීටත් වඩා බැඳෙන තවත් දෙයක් කියලා. ඒ වගේම තමයි ගැහැණිය පිරිමියා කෙරෙහි බැඳෙන්නේත්. බලන්න බුද්ධ ඥානයටත් පෙනුන ප්‍රබලම බැඳීම තමයි මේක.මේකෙ වරදක් නෑ. හැම ලෞකික ජීවිතයකම පැවැත්ම ඒකයි. බුදු දහම ඒක ප්‍රතික්ෂේප කරන්නේ නෑ. බුදු දහම කියන්නේ තිරිසන්ගත ස්වභාවයෙන් මිදිලා සදාචාර සම්පන්න සමාජ රාමුවට අනුගත වෙන්න කියලා යි.බුදුන් වහන්සේගේ ජීවමාන භාරතීය සමාජය තුළත් බහු විවාහය තිබුණා. ඒත් බුදු දහම නිතරම අනුමත කරල තියෙන්නේ එක විවාහයයි. නකුලමාතා නකුල පිතා සූත්‍රය කියවලා බැලුවොත් අපට පේනවා ඒකෙදි බුදුන් වහන්සේට නකුල මාතා කියනවා ‘මං දන්න කාලේ ඉඳන් නකුල පීතා එක්ක විවාහ වෙලා ඉන්නවා. මං නකුල පීතා හැර වෙන කෙනෙක් ගැන හීනෙකින්වත් හිතලා නෑ කියලා. නකුල පිතත් එහෙම කියනවා. මේ වයසට ගිය දෙන්නෙක්.ටිකක් කල්පනා කරල බලන්න. අද සමාජයේ කීයෙන් කී දෙනාද වයසට ගියාමත් ඔය විදියට කියන්නේ් ? වයසට ගිහින් හොඳටම ජරාජීර්ණ වුණාමත් කියනවා අපි දෙන්න කැමැතියි කිසිම හැල හැප්පීමක් නැතිව සතුටෙන් ඊළඟ භවයේත් මේ වගේ විවාහ ජීවිතයක් ලබන්න කියලා. මිනිස්සු තරුණ කාලෙ ඔය සිතිවිල්ලේ සිටියාට වයසට ගියාම ඔහොම කියන්නේ නෑ.බුදුන් වහන්සේ මේ දෙන්නාට උපදෙස් වශයෙන් කරුණු හතරක් දේශනා කරනවා. සම ශ්‍රද්ධා, සම ශීල, සම ත්‍යාග, සම ප්‍රඥා දෙන්නාම තුනුරුවන් කෙරෙහි සමාන පැහැදීමක් තියෙන්න ඕනෑ. සිල්වත් බව නැත්නම් සංවරය දානය හෝ ත්‍යාගශීලී බව සමානව තියෙන්න ඕනෑ. ඒ වගේම තමයි දෙන්නාම ප්‍රඥාවෙන් සමාන වෙන්න ඕනෑ.දැන් බලන්න අපි යමක් ගිලිහී යනකොට අලුත් අලුත් ආදේශක ගේනවා නෙ ? හැබැයි ඒත් 21 වැනි ශත වර්ෂයේ අපි ගොඩක් දේවල් ගත්තේ බටහිරින් දැන් බලන කොට අපි ඒවා ඕනෑවටත් වඩා ඉතාමත් උඩින් අරන් තියෙන්නේ. වැලන්ටයින් ගත්තම අපට සංස්කෘතිකමය වශයෙන් ඒක වැළඳ ගන්න අවශ්‍යතාවයක් තිබුණේ් නෑ. ඒ අවශ්‍යතාව තිබුණෙ මාධ්‍ය වලට විතරයි.අපි වැලන්ටයින් දිනයට ඕන්නැති වටිනාකමක් දෙනවා කියන්නේ් මීට කලින් අපි ආදරය කරලා නෑ කියන එකයි. ඒකනෙ පැහැදිලි වෙන්නේ. සංස්කෘතිකමය වශයෙන් අපට බුදු දහමින් ආදරය කරුණාව දයාව දක්වන වට පිටාවක් උරුම කරල දීලා තියෙනවා.බද්දකාපිලානි, පිප්ඵලී මානවක වැනි සිය දාස් ගණන් ආදර කතා හරහා පැහැදිලි කරල තියෙන්නේ සදාචාර සම්පන්න හැසිරීම් රටාවක් මිසක් සදාචාර විරෝධී ආදරයක් හෝ හැසිරීමක් නෙවෙයි.අපි අවධාරණය කරන්න ඕනෑ කුමරි බඹසර හා කුමර බඹසර ගැනත්. මේක අද සමාජයේ ප්‍රබල වශයෙන් කතිකාවකට භාජනය විය යුතු දෙයක්. විවාහ වන තුරු බඹසර රැකීම කළ යුතුයි. මේක බෞද්ධ සමාජය තුළ තිබූ දෙයක්.ඒක අපි නැවත ප්‍රතිෂ්ඨාපනය කළ යුතුයි. අන්න ඒකයි කරන්න අවශ්‍ය. නැතුව අපට වැලන්ටයින් දවසක් ඕනෑ නෑ. අපේ හිත් වල ආදරය කරුණාව මෛත්‍රීය ඕන තරම් තියනවා. ඒවා එළියට ගන්න වැඩපිළිවෙළක් තමයි ඕනෑ කරන්නේ.වැලන්ටයින් දිනය නැත්නම් පෙම්වතුන්ගේ දිනය කියලා දිනයක් වෙන් කළාට පෙම්වතුන්ට දිනයක් අවශ්‍ය වෙනවාද හාමුදුරුවනේ ?ඇත්තටම අවශ්‍ය නෑ. මනුස්සයන් කියන්නේ සදාතනික ප්‍රේමයකින් ජීවත් වෙන පිරිසක්. මනුෂ්‍යයෙකුට පුළුවන් නම් එක් අයෙක් කෙරෙහි නෙවෙයි සමස්ත ජන සමාජය කෙරෙහි වූ සදාතනික ප්‍රේමයකින් දිගින් දිගටම ජීවත් වෙන්න ඔහු මනුෂ්‍යයන් අතර පූජනීයත්වයට පත් වෙනවා.බුදු හාමුදුරුවො මනුෂ්‍යයන් අතර පුජනීයත්වයට පත් වුණේ සමස්ත මානව වර්ගයාත් සත්ත්වයාත් ගහ කොළත් කියන සැමදේටම සදාතනික ප්‍රේමයක් දක්වමින් ජීවත් වු නිසායි. ඒක රාගයෙන් තොර වූවක්. එහි ආශාවක් හෝ බැඳීමක් නෑ. හැබැයි පුදුමාකර දයාවකින් උන් වහන්සේ ජීවත් වුණා.ජේසුස් ක්‍රිස්තුස් වහන්සේ නබි තුමා මුළු මහත් ලෝක සත්වයාත් ගහ කොළටත් ආදරයෙන් ජීවත් වුණා. ඒ නිසා මේ අය දේවත්වයට පත් වුණා. ඒත් මම කියන් නෑ මනුෂ්‍යයන්ට එතෙන්ට යන්න කියලා.ප්‍රේමය අපට විවිධ තත්ත්වයන් ඔස්සේ පුරුදු කරන්න පුළුවන්. අපි ආත්මාර්ථකාමී නොවිය යුතුයි. බොහෝ දෙනා ප්‍රේම කරන්නේ තමන්ගේ පෙම්වතාට හෝ පෙම්වතියට විතරයි. එතන තියෙන්නේ ආත්මාර්ථය.ඇයි අපට සමාජයේ ඉන්න හැම දෙනාටම සලකන්නත් ආදරය කරන්නත් බැරි ? අපි හිතමු කාන්තාවන් දහසක් තියලා කාවහරි ආදරය කරන්න තෝර ගන්න කිව්වොත් අපි එතනින් තෝරා ගන්නේ කවුද ? ඔබ ලස්සනයි කියල හිතන ඔබට ගැලපෙන කෙනයි. ඇයි ඔබ ඔබට අවලස්සනයි කියල හිතෙන කෙනාට ආදරය කරන්නේ් නැත්තේ ? මම අහන ප්‍රශ්නය මේකයි.එයා සමාජයේ ආදරයට ලක් විය යුතු නැද්ද ? අපට බැරිද ? සමස්තය කෙරෙහි පැතිරී ගිය ආදයරක්, මානව දයාවක් පවත්වාගන්න. අපි මිනිස්සු පොළඹවන්න ඕනෑ එතෙන්ට යි. හැබැයි කිසිම ආදරයක් නැති මිනිහෙක් ආත්මාර්ථකාමී ආදරයකට හරි පොළඹවනව නම් මං හිතනව ඒකත් හොඳයි.වැලන්ටයින් සාමිවරයාත් සමග වැලන්ටයින් දිනය සම්බන්ධ කරන විට මෙහි යම් ගැඹුරක් තියන බව දකින්න ලැබෙනවා. ඒත් අද මේක වෙළඳ ව්‍යාපාරයක් කර ගෙන තියන බවක් නේද දකින්න ලැබෙන්නේ් ?ඕනෑම සංකල්පයකට ගැඹුරක් තියනවා. ඒත් ඒ සංකල්පය සමාජගත වන විට ඒ ගැඹුරත් සමග සමාජගත වෙන්නේ නෑ. ඔබ කියනව වගේ දැන් මේක වෙළඳ ව්‍යාපාරයක් වෙලා. රෝසමල් විකුණා ගැනීමක්, තරුණ තරුණියො කෝච්චියේ ගමන් බිමන් යාමක් තමයි දැන් තියෙන්නේ. ඕව ඉතිං අපි එක්ක යන්න ඕනේ නෑනෙ. ඒ ගොල්ලො යනවනෙ. ඒ නිසා අපි ඒවා අමුතුවෙන් ලෑස්ති කරන්න ඕනේ නෑ.අපි ඒකට කියනවා හොඳ කතාවක් ‘පනින රිලවුන්ට ඉනිමං බඳිනවා’ කියලා. මාධ්‍යය පනින රිලවුන්ට ඉනිමං නොබැඳිය යුතුයි. ඉණිමං ඕනෙ නෑ රිලව් හැම තිස්සෙම පනිනවා. මාධ්‍යයේ වගකීම වෙන්නේ සමාජයේ මිනිසුන්ට අලුතෙන් හිතන්න යමක් එකතු කරන එකයි.හාමුදුරුවනේ සමාජයේ බොහෝ මිනිස්සු ආදරයත් කාමයත් පටලවා ගෙන තියන අවස්ථා බොහෝ දකින්න ලැබෙනවා නේද ?ඇත්තටම ආදරය කියන මුවාවෙන් මිනිස්සු ජීවත් වෙන්නේ කාමයේ. මිනිසුන්ට සියලු මානවයන් කෙරෙහි පැතිරුණු සැබෑ ආදරය උගන්වන්න ඕනෑ. එතනදී බුදු දහමේ ආදරය කියන සංකල්පය වැදගත් වෙනවා. බුදු හාමුදුරුවන්ට තිබුණා විශ්වයටම පැතිරුණු ආදරයක්.ඒ ආදරය කොච්චරද කියනවා නම් උන් වහන්සේ උන්වහන්සේ ගැනවත් නොසිතා අනිත් අයගේ ජීවිත බේරා ගන්න සත්‍යය අවබෝධ කරන්න පුදුමාකාර කැප කිරීම් කළා. මොන ආත්මාර්ථකාමී මිනිහාද ආලවක යක්ෂයා ළඟට යන්නේ් ? අංගුලිමාල හොයාගෙන පයින් යන්නේ ? කිසාගෝතමී, රජ්ජුමාලා හොයාගෙන පයින් වැඩියෙ සමස්තය කෙරෙහි පැතිරුණු ආදරය නිසායි.අද අපි විසි එක් වැනි ශත වර්ෂයේ මිනිසුන්ට ආදරය ගැන කියන කොට එක්කෙනෙක් තව කෙනෙක්ට දැක්විය යුතු පටු සීමාවේ කොටු නොකර සමස්ත මානව වර්ගයා, සත්ත්වයා හා ගහකොළ ආදී සියල්ල කෙරෙහි ආදරයක් ගැන කතා කිරීම නේද වටින්නේ ?සාමාන්‍ය යුවලකගේ බැඳීමක් ගැන කතා කළොත් ඒක නරකයි කියනවා නෙවෙයි. හැබැයි ඒ අය අනිත් අයටත් ගරු කරන්න උත්සාහ ගන්න ඕනෑ. අහිංසකයන්, දුප්පතුන්, අසරණ රෝගීන් ආදිය නිරන්තරයෙන් අපේ ආදරයට ලක් විය යුතුයි.මේක අපි ප්‍රගුණ කළ යුතු දෙයක්. දයාව, මෛත්‍රීය, කරුණාව කියන්නේ මේකයි. ආදරය හුදු ආත්මාර්ථකාමී සීමාවකට කොටු නොකළ යුතුයි. මෙතන ප්‍රශ්නය තියෙන්නේ ආදරය කියන දේ ආත්මාර්ථකාමී කරගෙන තිබීම යි. ඒ නිසයි කිසි තේරුමක් නැතුව ආදරය නිසා මිනී මරා ගන්නේ ?විවාහය ඉලක්ක කර ගත් ආදරයේ කාමය තියනවා. නැත්නම් පැවැත්මක් නෑනෙ. බුදු දහම අනුමත කරන්නැත්තෙ කාමයෙන් අන්තයට යාම යි. බහු විවාහය බුදුන් වහන්සේ කිසි තැනක ප්‍රශංසා කරල නෑ.අපේ සමාජයේ බහු විවාහය නීතිමය වශයෙන් නොතිබුණත් නීතිමය නොවන ආකාරයට මේක තියනවා. ඒක සමාජයට ගැටලුවක්. බහු විවාහය ඇති වන්නේ ආදරය නිසා නොවෙයිනෙ. ඒක කාමය පිළිබඳ ප්‍රශ්නයක්. ඒකයි සමාජ ගැටලුවක් වෙන්නෙත්. ආදරය හොඳ දෙයක්. කාමය නරක දෙයක්. කාමය ළඟ නිතරම ආත්මාර්ථය තියනවා. රාග, ද්වේශ, මෝහ වලින් ආත්මාර්ථය වෙන් කරන්න බෑනෙ.හාමුදුරුවනේ නිර්වාණගාමී ප්‍රතිපදාවට අනුව ආදරයත් ක්ලේෂයක්. ඒත් ලෝකයේ පැවැත්ම හා ගිහි ජීවිතය සඳහා ආදරය ඉතා වැදගත් සංකල්පයක්. බුදු දහමට අනුව මේ දෙක සාධාරණීකරණය වෙන්නේ් කොහොමද ?මේක හරියටම සාධාරණයි. මෙතෙක් වෙලා අපි ආදරය ගැන කතා කළා. ආදරය හරි සුන්දරයි. රමණීයයි. ඒකට කාමය එකතු වෙච්ච ගමන්නෙ පටලැවිල්ල ඇති වෙන්නේ. බුදු දහම අනුමත කරනවා විවාහ ජීවිතයේ කම් සැප අනුභව කිරීම.බුදු දහම අනුමත නොකරන්නේ ‘කාමේසු මිච්චාචාරා’යි. වැරැදි ලෙස හැසිරීම යි. ඒ කියන්නේ සීමාවක් නොමැතිකම යි. සාර්ථක විවාහ ජීවිතයක් ගත කරන හැම කෙනෙක්ට ම විවාහයේ බැඳීම් තියා ගන්න වෙනවා.ඒක නිවනට බාධාවක් නෙවෙයි. විශාඛාව අවුරුදු 7 ක් සෝවාන් වෙලත් හොඳ යුග ජීවිතයක් ගත කළා. නිවනයි ජීවිතයයි දෙක පැටලෙන්නේ නෑ හිත හැදිච්ච මිනිස්සුන්ට. ඕක පැටලෙන්නේ හිත වර්ධනය නොකරපු ධර්මය හැරි හැටි නොදන්න මෝඩ මිනිස්සුන්ට යි. ආදරය නිර්වාණයට කිසි බාධාවක් නෑ. බාධාව කාමේසුමිච්චාචාරය යි. වැරැදි කාම සේවනය යි. සීමාවක් නැතිව කම් සැප විඳීමෙන් තමන්ගේ අධ්‍යත්මය තුළ ආත්මාර්ථය ලියලනවා. ඒකයි නවත්වගන්න ඕනෑ. ඒක නවත්වන්න පුළුවන නම් නිර්වාණයට ප්‍රශ්නයක් නෑ.පවුල් ජීවිතයත් එක්ක නිර්වාණය හොයන් යන්න පුළුවන්. හැබැයි ඒ ගමන් දෙකේ් වෙනසක් තියනවා. මුණි සූත්‍රයේ තියෙනවා නිල් ගෙල ඇති මොනරා හංසයාට කිසිදා ජවයෙන් ළං වෙන්නේ නෑ.හංසයාට ජවය වැඩියි. මොනරා යන කොට තමන්ගේ පිල් ගැන සැලකිලිමත් වෙනවා වැඩියි. හංසයාට එහෙම දෙයක් නෑ. සරල නිසා ඔහුගේ ගමන වේගවත්. මොනරාගේ ගමන තමයි ගිහියාගේ නිවන කරා ගමන. හංසයාගේ ගමන තමයි පැවිද්දාගේ ගමන. හංසයා වේගයෙන් යනවා. මොනරා හෙමින් යනවා. හැබැයි ඉතිං එකම තැනට යනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n1002161</link>
    <topic>ධනුන බෑණාගේ කෝටි 71/2ක් සොයා ගනී</topic>
    <author>කුමුදු හෙට්ටිආරච්චි</author>
    <content>විශ්‍රාමික ජෙනරාල් සරත් ෆොන්සේකා මහතාගේ බෑණා වන ධනුන තිලකරත්නට අයත් ආරක්ෂිත ලාච්චු හතරක තිබී රුපියල් කෝටි හතහමාරක මෙරට හා විදේශ මුදල් තොගයක් තමන් බාරයට ගත් බව රහස් පොලිසිය ඊයේ (15) සවස කොළඹ කොටුව මහේස්ත්‍රාත් ලංකා ජයරත්න මෙනෙවියට දැන්වීය.මෙම ආරක්ෂක ලාච්චු හතර පෞද්ගලික බැංකුවකට අයත්ව තිබිණි.මහේස්ත්‍රාත්තුමියගෙන් ලබාගත් අධිකරණ නියෝගයක් අනුව කොළඹ තිඹිරිගස්යායේ පිහිටි සම්පත් බැංකු ශාඛාවේ වූ ආරක්ෂිත ලාච්චු හතර ධනුන තිලකරත්නගේ මව වන අශෝකා තිලකරත්න මහත්මිය ඉදිරියේ විවෘත කළ බවද රහස් පොලිසිය පවසයි.ඉන් ආරක්ෂිත ලාච්චු දෙකක් අශෝකා තිලකරත්න මහත්මිය නමින් වූ බවත්, ඉතිරි ලාච්චු දෙක ධනුන තිලකරත්නගේ ළඟම ඥාතීන් බව කියන සේපාල හා ජයවර්ධන මහත්මීන් නමින් තිබූ බවත් අධිකරණයට දැන් වු රහස් පොලිසිය එම ආරක්ෂිත ලාච්චු හතරම පරිහරණය කිරීමේ බලය අශෝකා තිලකරත්න මහත්මියට තිබූ බවද පැවැසීය.අමෙරිකා එක්සත් ජනපද ඩොලර් 525000ක්ද ස්ටර්ලින් පවුම් 2000ක් ඇතුළු මෙරට මුදල් එම සොයාගත් මුදල් අතර වූ බව රහස් පොලිසිය අධිකරණයට දැන්වීය.මේ මුදල් විශ්‍රාමික ජෙනරාල් සරත් ෆොන්සේකා මහතාට අයිති බව අශෝකා තිලකරත්න මහත්මිය රහස් පොලිසියට දන්වා සිටි බව ඊයේ (15) සවස වැඩිදුර වාර්තාවක් අධිකරණයට ඉදිරිපත් කරමින් රහස් පොලිසිය පැවැසීය.විශ්‍රාමික ජෙනරාල් සරත් ෆොන්සේකාගේ ඉල්ලීම මත තම පුතා වන ධනුන තිලකරත්නට අයත් ආරක්ෂිත ලාච්චු හතරේ එසේ එම මුදල තැන්පත් කළ බවද ඇය රහස් පොලිසියට වැඩිදුරටත් පවසා සිටි බව රහස් පොලිසිය අධිකරණයට දැන්වීය.මේ මුදල් සම්බන්ධව වැඩිදුරටත් පරීක්ෂණ සිදුකරන බවද රහස් පොලිසිය අධිකරණයට දැන්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n1002162</link>
    <topic>අපි හැමදාමත් ඔබතුමාට ආදරෙයි</topic>
    <author>අසේල කුරුළුවංශ</author>
    <content>ශ්‍රී දළදා මාලිගාවේ ඓතිහාසික මහ මළුවේ දී මේ මස 18 වැනි දින තෛ‍්‍රනිකායික මහා සංඝරත්නයේ සහභාගීත්වයෙන් පැවැත්වෙන්නේ සංඝයා වහන්සේ වර්තමානයේ මුහුණ දෙන ප්‍රශ්න පිළිබඳ සාකච්ඡා කෙරෙන සඟ සමුළුවක් මිස පුද්ගලයකුට හෝ දේශපාලන පක්ෂයකට සහාය දෙන වැඩසටහනක් නොවන බව මල්වතු පාර්ශ්වයේ මහ නායක අති පූජ්‍ය තිබ්බටුවාවේ ශ්‍රී සිද්ධාර්ථ සුමංගල මහානාහිමියෝ අවධාරණය කරති.උන්වහන්සේ මේ බව ප්‍රකාශ කෙළේ ජනාධිපතිතුමාට දුරකථනයෙන් කතා කරමිනි.අපි ඔබතුමාට හැමදාමත් ආදරෙයි. ඒ ආදරය අදත් හෙටත් අනාගතයටත් පවතිනවා. ඔබතුමාගේ වැඩපිළිවෙළ අපි අනුමත කරනවා යැයිද උන්වහන්සේ පැවැසූහ.තමාට ලැබුණු නිවේදනයකට අස්සන් කළ නමුත් එය ජනාධිපතිවරයාට එරෙහිව නොවන බවත්, රටේ නීතියට සියලු දෙනා ගරුකළ යුතු බවත් මල්වතු මහ නාහිමියන් ප්‍රකාශකර ඇත. තෛ‍්‍රනිකායික මහා නාහිමිවරුන් ප්‍රමුඛ මහා සංඝරත්නයට මෙයට සහභාගී වන ලෙස ආරාධනා කර තිබෙන බවද උන්වහන්සේ කීහ.මහා සංඝරත්නය සෑම අවස්ථාවකම මධ්‍යස්ථව කටයුතු කරන බවත් මේ සමුළුව රජයට විපක්ෂව හෝ විපක්ෂයට පක්ෂව පැවැත් වෙන්නක් නොවන බවත් පැවැසූ මහානාහිමියෝ නොයෙක් දේශපාලනික මතිමතාන්තර ඇති භික්ෂුන් වහන්සේ ඊට සම්බන්ධ වීම වැළැක්විය නොහැකි බවද පැවැසූහ.රටේ ජාතික , ආගමික , ප්‍රශ්නවලදී මහා සංඝරත්නය නිරතුරුව පෙරටවත් ක්‍රියා කරනු අතීතයේ සිට දක්නට ලැබුණු බවත් ශාසනික හා ආගමික ප්‍රශ්න පිළිබඳව තෛ‍්‍රනිකායික මහ සඟරුවනගේ සහභාගිත්වයෙන් මෑතකදී සාකච්ඡාවක් සිදුනොකෙරුණු බවත් මල්වතු මහනාහිමියෝ ප්‍රකාශ කළහ. සඟ සසුනේ අභිවෘද්ධිය උදෙසා ගත යුතු ක්‍රියාමාර්ග රැසක් මෙහිදී සාකච්ඡා කිරීමට නියමිත බවද උන්වහන්සේ කීහ.දුරකතන ඇමතුමෙන් තවදුරටත් උන්වහන්සේ කියා සිටියේ තමා ඇතුළු සංඝරත්නය ජනාධිපතිතුමාගේ වැඩපිළිවෙළට පක්ෂපාති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n1002163</link>
    <topic>ෆොන්සේකාගේ බෑණාඅත්අඩංගුවට ගැනීමට වරෙන්තු</topic>
    <author>කුමුදු හෙට්ටිආරච්චි</author>
    <content>‘හයිකෝප්’ පුද්ගලික සමාගම විසින් ව්‍යාජ ඇටර්නි බලපත්‍රයක් හා ව්‍යාජ ලේඛන ශ්‍රී ලංකා යුද හමුදාවට ඉදිරිපත් කැර ටෙන්ඩර් ලබා ගනිමින් මුදල් වංචා කැර ඇතැයි පවසන සිද්ධිය සම්බන්ධයෙන් දැනට රහස් පොලිසිය මඟ හරිමින් සැඟව සිටින විශ්‍රාමික ජෙනරාල් සරත් ෆොන්සේකාගේ බෑනා වන ධනුන තිලකරත්න අත්අඩංගුවට ගැනීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (15) සවස වරෙන්තු නිකුත් කළාය. රහස් පොලිසිය ඊයේ (15) සවස මහේස්ත්‍රාත්තුමියගෙන් කළ ඉල්ලීමක් සළකා බැලීමෙන් අනතුරුව ධනුන තිලකරත්න අත්අඩංගුවට ගෙන අධිකරණයට ඉදිරිපත් කිරීම සඳහා එසේ වරෙන්තු නිකුත් කෙරුණි.ධනුන තිලකරත්න විදේශගතවී ඇති බවට සැකයක් මතුවී ඇති බවත් , එසේ විදේශගත වී ඇති නම් ව්‍යාජ නමකින් විය හැකි බවටත් ඊයේ (15) සවස මහේස්ත්‍රාත්තුමියට දන්වා සිටි රහස් පොලිසිය මෙතෙක් ඒ සම්බන්ධව තහවුරුවී නොමැති බවද පැවැසීය.මේ සිද්ධියට අදාළව ලබාගත් වංචනික මුදල අමෙරිකාවේ ‘බ්‍රිටිෂ් බෝනියෝ ඩිපෙන්ස් ඕස්ට්‍රේලියා’ නමින් පවත්වාගෙන යන ගිණුමකට ගොස් ඇති බවට අනාවරණයවී ඇති බවත් එම ගිණුම ධනුන තිලකරත්නගේ බවට උපුල් ඉලංගම්ගේ හා මසුන්දි අබේසිංහගේ ප්‍රකාශවලින්ද , ‘හයිකෝප්’ ආයතනයේ ලංකාවේ අධ්‍යක්ෂ ‘වෙලින්ටන් ට්‍රෙන්ටන් ඩේ හොමි යන දැනට අත්අඩංගුවේ සිටින සැකකරුගේ ප්‍රකාශයන්ගෙන්ද අනාවරණයවී ඇති බවත් රහස් පොලිසිය ඊයේ (15) සවස මහේස්ත්‍රාත්තුමියට දන්වා සිටියේ ය.ධනුන තිලකරත්න මේ සිද්ධියට සම්බන්ධවී ඇති බවට තොරතුරු අනාවරණයවී ඇති අතර ඔහු සිද්ධියේ සැකකරුවකු ලෙස නම් කිරීමට අවශ්‍ය බවද රහස් පොලිසිය ඊයේ (15) මහේස්ත්‍රාත්තුමියට පැවැසීය.ධනුන තිලකරත්න අධිකරණයට ඉදිරිපත් කළ අපේක්ෂිත ඇපය ප්‍රතික්ෂේප වීමෙන් පසුව ඔහුගෙන් ප්‍රකාශයක් ලබා ගැනීම සඳහා නිලධාරියෙක් යොදවන ලද බවත් ඔහු ප්‍රකාශයක් ලබා දීමට මෙතෙක් රහස් පොලිසියට ඉදිරිපත් නොවූ බවත් රහස් පොලිසිය මහේස්ත්‍රාත්තුමියට දැන්වීය.අපරාධ පරීක්ෂණ දෙපාර්තමේන්තුවට පැමිණ පසුගිය 01 වැනිදා ප්‍රකාශයක් ලබා දෙන ලෙසට ඔහුට දැන්නුවද එදින ප්‍රකාශයක් ලබා දීමට නොපැමිණ අධිකරණයට අපේක්ෂිත ඇපයක් ඉදිරිපත් කැර තිබූ බව පැවැසූ රහස් පොලිසිය ඉන් පසුවද ඔහු පදිංචි ලිපිනයන් දෙකෙහිම පරීක්ෂා කළ ද එම ලිපිනයන් දෙකෙහිම ඔහු නොසිටි බවත් කීය. ඔහු රහස් පොලිසිය මඟ හරිමින් සිටින බවද කරුණු දක්වමින් රහස් පොලිසිය ඊයේ (15) සවස මහේස්ත්‍රාත්තුමියට දන්වා සිටියේ ය.තවද මේ හේතුවෙන් ඔහු අත්අඩංගුවට ගැනීමට අපහසුවී ඇති බව මහේස්ත්‍රාත්තුමියට දන්වා සිටි රහස් පොලිසිය ඔහු අත්අඩංගුවට ගෙන අධිකරණයට ඉදිරිපත් කිරීම සඳහා වරෙන්තුවක් නිකුත් කරන ලෙසට ඉල්ලා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n1002164</link>
    <topic>ධනුනගේ කෝටි 71/2ක මුදල්සියල්ල අධිකරණ ගිණුමකට</topic>
    <author>මහින්ද කුලතුංග</author>
    <content>විශ්‍රාමික ජෙනරාල් සරත් ෆොන්සේකා මහතාගේ බෑනා වන ධනුන තිලකරත්නගේ මව වූ අශෝකා තිලකරත්න මහත්මියගේ නමින් පෞද්ගලික බැංකුවක සේප්පු හතරක තිබියදී රහස් පොලිස් බාරයට ගත් රුපියල් කෝටි හතහමාරක මුදල් සියල්ලම අධිකරණ ගිණුමක තැන්පත් කිරීමට රහස් පොලීසිය කටයුතු කිරීමට යයි.රහස් පොලිස් බාරයට ගත් මේ විදේශීය සහ දේශීය මුදල් තොගය සම්බන්ධයෙන් වහාම පරීක්ෂණ පවත්වන ලෙස රහස් පොලීසිය ශ්‍රී ලංකා මහ බැංකුවේ මූල්‍යමය බුද්ධි ඒකකයටත් විනිමය පාලකවරයාටත් දැනුම්දුන් බව පොලිස් මාධ්‍ය ප්‍රකාශක පොලිස් අධිකාරී ප්‍රශාන්ත ජයකොඩි මහතා ජාතික ආරක්ෂාව පිළිබඳ මාධ්‍ය මධ්‍යස්ථානයේ ඊයේ (15) පැවැති මාධ්‍ය හමුවේදී කීය.රහස් පොලීසියට ලැබුණු තොරතුරකට අනුව කොටුව මහේස්ත්‍රාත් අධිකරණයෙන් ලබාගත් විශේෂ නියෝගයක් මත ධනුන තිලකරත්නගේ මවගේ නමින් යුත් සේප්පු හතරක තිබූ මේ මුදල් තොගය අත්අඩංගුවට ගත් බව ඒ මහතා කීය.ඇමෙරිකානු ඩොලර් 527000ක්, ස්ටර්ලින් පවුම් 100ක් සහ ශ්‍රී ලංකා මුදල් රුපියල් මිලියන 15ක් (කෝටි එකහමාරක්) තිබූ බවත්, ඒ සියල්ලේ වටිනාකම රුපියල් කෝටි හතහමාරක් බවත් ඒ මහතා පවැසීය. මේ මුදල් මේ වනවිට එම බැංකුවේ ආරක්ෂිතව තිබෙන අතර ඒවා සියල්ලම අධිකරණ ගිණුමට ගැනීමට රහස් පොලීසිය උත්සාහ කරන බවත් පොලිස් මාධ්‍ය ප්‍රකාශකවරයා කීය.මේ මුදල් ලැබුණේ කෙසේද යන්න පිළිබඳව රහස් පොලීසිය විශේෂිත පරීක්ෂණයක් පවත්වන බවත් හෙතෙම වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n1002165</link>
    <topic>අධිකරණය අබියෙස කළ උද්ඝෝෂණයේවීඩියෝ පට පොලිසියට දෙන්නැයි නියෝග</topic>
    <author/>
    <content>කොළඹ අළුත් කඩේ අධිකරණ සංකීර්ණය ඉදිරිපිට පසුගිය 10 වැනි දින පැවැති උද්ඝෝෂණයේ දී ලබා ගන්නා ලද දර්ශන ඇතුළත් වීඩියෝ පට කොළඹ අපරාධ කොට්ඨාසයට ලබා දෙන ලෙස කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය ඊයේ (15) රූපවාහිනී නාලිකා 5ක ප්‍රවෘත්ති අධ්‍යක්ෂකවරුන්ට නියම කළාය.පොදු දේපොළවලට හානි සිදු කරමින් එදින සිදු වූ ඒ සිද්ධිය පිළිබඳව පවත්වන විමර්ශනයේ ප්‍රයෝජනය සඳහා එම වීඩියෝ පට ලබා දෙන ලෙසට අදාළ විද්‍යුත් මාධ්‍යවල ප්‍රධානීන්ට නියෝගයක් කරන ලෙසට කොළඹ අපරාධ කොට්ඨාසය කළ ඉල්ලීමක් මත ප්‍රධාන මහේස්ත්‍රාත්වරයා ජාතික රූපවාහිනිය , ස්වර්ණවාහිනි, සිරස , ස්වාධීන රූපවාහිනි හා දෙරණ නාලිකාවලට මේ නියෝගය කළේ ය.මේ පැමිණිල්ල ඊයේ (15) යළි කැඳ වූ අවස්ථාවේ දී වැඩිදුර වාර්තාවක් ඉදිරිපත් කළ කොළඹ අපරාධ කොට්ඨාසයේ ප්‍රධාන පොලිස් පරීක්ෂක ප්‍රියංකර මහතා මේ සිද්ධිය පිළිබඳව කෙසෙල්වත්ත පොලිසිය සමඟ ඒකාබද්ධව පුළුල් පරීක්ෂණයක් පවත්වන බවත්, ඒ සඳහා එම උද්ඝෝෂණ අවස්ථාව රූගත කරන ලද වීඩියෝ දර්ශන අවශ්‍ය බවත් එබැවින් එම දර්ශන අදාළ වීඩියෝ පට කොළඹ අපරාධ කොට්ඨාසයට ලබා දෙන ලෙසත් ඉල්ලා සිටියේ ය.අපරාධ නඩු විධි විධාන සංග්‍රහයේ 125 වගන්ති ප්‍රකාරව කොළඹ දිසාව භාර නියෝජ්‍ය පොලිස්පතිතුමාගේ නියෝගය මත මේ සිද්ධිය සම්බන්ධයෙන් පුළුල් පරීක්ෂණයක් ආරම්භ කැර ඇති බව කොළඹ අපරාධ කොට්ඨාසයේ ප්‍රියංකර මහතා වැඩිදුරටත් අධිකරණයට දන්වා සිටියේ ය.පසුගිය 10 වැනිදා කොළඹ අලුත් කඩේ අධිකරණ සංකීර්ණය ඉදිරිපිට පවත්වන ලද උද්ඝෝෂන ව්‍යාපාරයේ දී රජයේ පොදු දේපළවලට හා පුද්ගලික වාහනවලට හානි පමුණුවමින් ද ජනතාවට තුවාල සිදුකරමින් ද නීති විරෝධී ජනරාශයකට සහභාගී වූ බවත් සැක පිට කෙසෙල්වත්ත පොලිසිය මඟින් පුද්ගලයින් අට දෙනෙක් අත්අඩංගුවට ගෙන තිබිණි.පසුව අත්අඩංගුවට ගත් එම සැකකරුවන් කෙසෙල්වත්ත පොලිසිය මඟින් අධිකරණයට ඉදිරිපත් කරන ලදුව ඔවුහු දැනට ඇප මත මුදා හැර සිටිති.සිද්ධිය පිළිබඳ වැඩිදුර වාර්තාවක් ලබන 26 වැනිදා අධිකරණයට ඉදිරිපත් කරන ලෙස ප්‍රධාන මහේස්ත්‍රාත්වරිය කොළඹ අපරාධ කොට්ඨාසයට දැන්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n1002166</link>
    <topic>නව දේශපාලන සංස්කෘතියක් සඳහාආසන සංවිධායක ධුර අහෝසි කරයි</topic>
    <author>ජයසිරි මුණසිංහ</author>
    <content>මෙතෙක් කලක් මැතිවරණ කොට්ඨාස මට්ටමින් ක්‍රියාත්මක වූ ‘ශ්‍රී ලංකා නිදහස් පක්ෂ ආසන ප්‍රධාන සංවිධායක තනතුරු’ සියල්ල මින් ඉදිරියට ‘දිස්ත්‍රික් සංවිධායක ධූර’ ලෙස සංශෝධනය කරන්නැයි පක්ෂ සභාපති ජනාධිපති මහින්ද රාජපක්ෂ මහතා පක්ෂයේ මහ ලේකම් මෛත්‍රීපාල සිරිසේන මහතාට ඊයේ (15) උපදෙස් ලබා දුන්නේ ය.කණ්ඩායම් හැඟීමෙන් ක්‍රියා කොට ලැබෙන ඡන්ද ප්‍රමාණය එක්සත් ජනතා නිදහස් සන්ධානයට පොදුවේ වැඩිකර ගැනීම විනා පෞද්ගලිකව මනාප පොරයකට පිවිසීම වැළැක්වීම ඇතුළු නව දේශපාලන සංස්කෘතියක් රටට උරුම කිරීම සහ ජනතාවාදි දේශපාලනඥයන් පිරිසක් බිහි කිරීම මේ ක්‍රියාදාමය ගැනීමට හේතු වූ ප්‍රධාන කරුණු වේ.දැනට ක්‍රියාත්මක ආසන ප්‍රධාන සංවිධායක ධූර ඔස්සේ ඇතැම් දෙනා මනාප ලබාගැනීමේ දී විවිධ අන්දමින් පොර වදින බව නොරහසකි. මේ පොරබැඳීම නිසා දේශපාලනය පිළිබඳව රටේ ජනතාවගේ සිත්වල අසතුටුදායක සිතිවිලි ඇති වී තිබේ. එය සමාජ ප්‍රජාතන්ත්‍රවාදය සුරක්ෂිත කිරීමෙහි ලා විශාල බාධාවක්ව පවති. මේ අඩුපාඩුව මඟ හැරලීමටද දිස්ත්‍රික් සංවිධායක ධූර ක්‍රමය ඉවහල් වනු ඇත.විනය ගරුක එමෙන්ම සංයමයකින් යුතු මැතිවරණ ප්‍රචාරක ව්‍යාපාරයක් මුළු දිස්ත්‍රික්කයක් පුරා සිදු කිරීමට මන්ත්‍රී ධූර අපේක්ෂකයින්ට ඉඩකඩ ලබා දෙමින් මෙලෙස බලප්‍රදේශ සංශෝධනය කිරීමේ තවත් එක් අරමුණකි.කණ්ඩායම් හැඟීමෙන් යුතුව ප්‍රචාරක කටයුතු සිදුකොට සෑම දිස්ත්‍රික්කයක්ම අති විශිෂ්ට ලෙස ජයග්‍රහණය කරවීම පහසු කිරීමක් ලෙසද නව තනතුරු ක්‍රමය සංශෝධනය කිරීම මඟින් ශ්‍රී ලංකා නිදහස් පක්ෂය බලාපොරොත්තු වේ.පවතින මැතිවරණ ක්‍රමය අනුව මනාප ලබාගැනීම සඳහා පවතින දැඩි තරගකාරිත්වය , එහි දී ඇතිවන විවිධ ගැටුම්, ප්‍රචාරක පෝස්ටර් හා කටවුට් ප්‍රදර්ශනය කිරීමේ දී ඇතිවන බෙදීම් අවම කිරීමට නව ධූර සංශෝධනය මඟ පාදනු ඇතැයි ශ්‍රී . ල. නි. ප . ය අපේක්ෂාව වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n1002167</link>
    <topic>අවතැන් ජනයාගේ ඡන්ද අයැදුම්හෙටින් අවසන්</topic>
    <author/>
    <content>ඉදිරි මහ මැතිවරණයේ දී ඡන්දය ප්‍රකාශ කිරීමට ඉල්ලුම් කිරීමට අවතැන්ව සිටින ජනතාවට ලබා දී තිබූ කාලය හෙටින් (17) අවසන් වේ.පසුගිය 10 වැනිදා මැතිවරණය පැවැත්වෙන දිනය නිල වශයෙන් ප්‍රකාශයට පත් කිරීමෙන් පසු එදින සිට සතියක කාලයක් මේ සඳහා ලබා දී තිබිණි.මේ ජනතාව වෙසෙන ප්‍රදේශවල ග්‍රාම සේවා නිලධාරීන් මාර්ගයෙන් සතියක් ඇතුළත මේ සඳහා ඉල්ලීම් කරන ලෙස මැතිවරණ කොමසාරිස් දෙපාර්තමේන්තුව මඟින් දැනුම් දී තිබිණි.රටපුරා අවතැන්ව සිටින සියලු දෙනාටම මැතිවරණයේ දී ඡන්දය ප්‍රකාශ කිරීමට අවස්ථාව සලසා දෙන ලෙස දේශපාලන නායකයන් රැසක් මැතිවරණ කොමසාරිස්වරයාගෙන් ඉල්ලීමක් කොට තිබූ අතර මේ අනුව පසුගිය ජනාධිපතිවරණයේ දී ද අවතැන් ජනතාවට ඡන්ද අයිතිය ලබා දී තිබිණි.මේ අතර ඉදිරි මහා මැතිවරණයේ නාම යෝජනා පත්‍ර භාර දීම පිළිබඳ විශේෂ සාකච්ඡාවක් මැතිවරණ කොමසාරිස්වරයාගේ ප්‍රධානත්වයෙන් අද (16) මැතිවරණ මහ ලේකම් කාර්යාලයේ දී පැවැත්වේ.නියෝජ්‍ය මැතිවරණ කොමසාරිස්වරුන් තේරීම් භාර නිලධාරීන් ඇතුළු මැතිවරණ දෙපාර්තමේන්තුවේ ඉහළ නිලධාරීන්ගේ සහභාගීත්වයෙන් මේ සාකච්ඡාව පැවැත්වෙන බව මැතිවරණ මහ ලේකම් කාර්යාලය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n1002168</link>
    <topic>මගේ මහත්තයා නොකළ වරදකට හිරේ යැවූඅපරාධයට ෆොන්සේකා අද දඬුවම් විඳීනවා</topic>
    <author>චන්ද්‍රිකා පෙරේරා</author>
    <content>අවුරුදු 21ක් යුද හමුදාවේ සේවය කළ මගෙ මහත්තයා නොකළ වරදකට හිරේ යවා අපහාස කැර සේවයෙන් පහකළ අපරාධයට ජෙනරාල් සරත් ෆොන්සේකා අද දඬුවම් විඳින බව සැරයන් මේජර්වරයකුගේ බිරියක වන චමිලා නිශාන්ති විජේතුංග (37) මහත්මිය පවසන්නීය.බත්තරමුල්ල ස්වේච්ඡා බළසේනාවේ හිටපු විනය හා පුහුණු කටයුතුභාර සැරයන් මේජර් එස්. ඒ. එස්. විජේතුංග (39) ගේ බිරිය වන නිශාන්ති කියා සිටියේ හිටපු හමුදාපතිවරයා සිය සැමියාගෙන් පෞද්ගලික අවශ්‍යතා මත පළිගත් බවයි.කාන්තා සෙබළියක් කළ වරදකට අවවාද කිරීම සම්බන්ධයෙන් උරණ වූ එවකට හමුදාපතිව සිටි සරත් ෆොන්සේකා සිය සැමියා දින 21ක් සිරගත කර තමාට සොයා ගැනීමටවත් නොහැකිවන ලෙස රඳවා තැබූ බව පවසන්නීය.පසුව කිසිදු නඩු විභාගයක් නොපවත්වා හිස් අතින් ම යුද හමුදා සේවයෙන් අස්කැර දැමූ බව පැවැසූ ඇය තමා එදා සැමියා පිළිබඳ තොරතුරක් සොයා ගැනීමට නොහැකිව දරු දෙදෙනා සම¼ඟ හැඬූ කඳුලෙන් දන්න කියන නිලධාරීන්ගේ පිහිට පැතූ බව පැවැසීය.මවක ලෙස එදා තමා විඳි වේදනාව හෙළූ කඳුළු දෙස නොබැලූ ෆොන්සේකා මහත්මියට අද පිහිටට ඕනෑ තරම් අය සිටිය ද දුප්පත් තමාට එදා පිහිටට කිසිවෙකු ඉදිරිපත් නොවූ බව ද ඈ අවධාරණය කළාය.සැමියාගේ වැටුපෙන් ජීවත් වූ තම පවුල ෆොන්සේකා මහතාගේ පෞද්ගලික පළිගැනීමට ලක්වීමත් සමඟ ආර්ථික අගහිඟතාවට මුහුණ පෑ අතර දරුවන්ගේ අධ්‍යාපන කටයුතුවලට ද එය බලපෑ බව ද ඇය පැවැසුවාය.විශ්‍රාම යාමට තවත් වසරක් ඉතිරිව තිබිය දී සතයක්වත් නොදී හේතු රහිතව සේවයෙන් පහකිරීම සම්පූර්ණයෙන් ම පෞද්ගලික පළිගැනීමක් බව ඇය පෙන්වා දෙයි.ගැමි කාන්තාවක වන ඇය විවිධ කටකතා හේතුවෙන් එදා මහත් පීඩාවට පත් වූ බවත් ජනාධිපති මහින්ද රාජපක්ෂ මහතා මේ අසාධාරණය සම්බන්ධයෙන් සොයා බලා එය නිරාකරණය කර ගැනීමට උපකාර කරන බවත් චමිලා නිශාන්ති මහත්මිය සඳහන් කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n1002169</link>
    <topic>මගේ බිරිය එදා විඳී වේදනාව අද ෆොන්සේකාගේ බිරිය අත්විඳීනවා</topic>
    <author>චන්ද්‍රිකා පෙරේරා</author>
    <content>තමා සිරගතව සිටිය දී දින ගණනක් යනතුරු සිය බිරියට තොරතුරක් ලබා දී නොතිබුණු අතර එදා ඇය විඳි වේදනාව අද අනෝමා ෆොන්සේකා මහත්මියට විඳින්නට සිදුවීම දඬුවමක් බව ද හිටපු සැරයන් මේජර් එස්. ඒ. එස්. විජේතුංග පැවැසීය.එහෙත් ෆොන්සේකා මහත්මිය එදා තම බිරිය අසරණ වූ ලෙස අසරණ තත්ත්වයට පත්ව නොමැති බවත් ඇයට පිහිටවීමට අය මෙන්ම ජෙනරාල්වරයා දැක ගැනීමට ඕනෑම අවස්ථාවක ඉඩ ලැබී ඇති බව ද හෙතෙම පැවැසීය.සෙබළියකට අවවාද කිරීම හේතුවෙන් විනය චෝදනා යටතේ එදා හමුදාපතිව සිටි ජෙනරාල් සරත් ෆොන්සේකා මහතාගේ නියෝගයෙන් හමුදා පොලීසිය විසින් අත්අඩංගුවට ගෙන සිරගත කළ තමා පිළිබඳ නඩු නොඅසා හමුදාවෙන් අස්කර දැමූ බව විජේතුංග මහතා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n10021610</link>
    <topic>මගේ සැමියා දේශද්‍රෝහියකු ලෙසට පැතුරූ කටකතාඅසත්‍ය බව කියන්නවත් ෆොන්සේකා පියවර ගත්තේ නෑ</topic>
    <author/>
    <content>හිටපු හමුදාපතිවරයාට එල්ල වූ බෝම්බ ප්‍රහාරය අවම කැර දිවිදුන් මගේ සැමියා දේශද්‍රෝහියෙක් ලෙස පැතිරුණ කටකතා අසත්‍ය බව ප්‍රකාශ කිරීමට කරම්වත් සරත් ෆොන්සේකා මහතා පියවර නොගත් බව නිශාන්ති යකන්දාවල මහත්මිය සඳහන් කළාය.මේ හේතුවෙන් යම් පිරිසක් විසින් කඩාදැමූ සැමියාගේ සොහොන්කොත නැවත සකසා දී එම අපහාසයෙන් සිය පවුල මුදාගැනීමට නව හමුදාපති මේජර් ජෙනරාල් ජගත් ජයසූරිය මහතා කටයුතු කළ බවත් ඒ වෙනුවෙන් ඔහුට සිය ස්තූතිය පුදකරන බවත් යකන්දාවල මහත්මිය වැඩිදුරටත් පැවැසීය. නව හමුදාපතිගේ උපදෙස් මත යුද හමුදාව මැදිහත් වී කටයුතු කළ බැවින් සිය සැමියා ජාතික වීරයෙකු ලෙස පිළිගැනීමට ලක්වී ඇති බව වැඩිදුරටත් කීවාය.ජෙනරාල් සරත් ෆොන්සේකා මහතාට එල්ලවූ මරාගෙන මැරෙන බෝම්බ ප්‍රහාරයේදී බෝම්බය බඩ බැඳෙගෙන පැමිණි කතට පහරක් දී සිදුවීමට ගිය අනතුර අවම කළ මියගිය සැරයන් රුවන් යකන්දාවල මහතාගේ බිරිය මේ අදහස් පළකළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n10021611</link>
    <topic>සැමියා බේරා ගන්න කතුන්ට පෙළ ගැසෙන්නැයි කියන අනෝමා එදා මගේ අසරණකම හමුවේ අහක බැලුවා</topic>
    <author/>
    <content>සිය සැමියා අත්අඩංගුවට ගැනීම සම්බන්ධයෙන් කාන්තාවන්ට පෙළගැසෙන ලෙස ඉල්ලා සිටින අනෝමා ෆොන්සේකා මහත්මිය දරු දෙදෙනා සම¼ඟ තනිව අසරණ වූ තමාට පිහිටවන ලෙස ඉල්ලා සිටි අවස්ථාවේ වචනයකින්වත් උපකාර නොකළ බව අජන්තා මල්පහන මහත්මිය සඳහන් කරන්නීය.මේජර්වරයකුව සිට හදිසි හෘදයාබාධයකින් සැමියා මියයාමෙන් පසු දරු දෙදෙනා සමඟ හමුදා නිවස්නයෙන් දොට්ට දැමූ අවස්ථාවේ පිහිටවන ලෙස කළ ඉල්ලීම එවකට යුදහමුදාපතිගේ බිරිය වූ අනෝමා ෆොන්සේකා මහත්මිය ගණනකට නොගත් බව ඇය පැවසීය.දරු දෙදෙනා වෙත එදා හමුදාවෙන් නොමිලේ ලබාදුන් බෙහෙත් පවා හමුදාපතිව සිටි සරත් ෆොන්සේකා ගේ නියෝග මත නවතා දැමූ බව මල්පහන මහත්මිය කීය.ශශ්‍රී ලංකා පාබල හමුදා රෙජිමේන්තුවේ හිටපු මේජර් ජේ. සී. මල්පහන මහතාගේ බිරිය වූ අජන්තා මහත්මිය තවදුරටත් සිය අදහස් දැක්වීය.හෘදයාබාධයකින් මිය ගියද මගේ සැමියාත් යුද වීරයෙක්. සරත් ෆොන්සේකා මහතාත් යුද වීරයෙක්. නමුත් ඔහු කළ පෞද්ගලික පළිගැනීම හා වෛරය පිරිමැහීම් හේතුවෙන් වටිනාකමක් නැති අයෙකු බවට පත්ව සිටිනු අතර පිටකොටුවේ භාණ්ඩ එහා මෙහා ගෙන යන නාට්ටාමියෙකු ඊට වඩා වටිනා කටයුත්තක් කරන බව ඇය පවසයි.හිටපු හමුදාපතිවරයා ශශ්‍රී ලංකා පාබල හමුදා රෙජිමේන්තුව සම¼ඟ තරහක් තිබුණා. ඒ නිසා වෙන්න ඇති මගේ සැමියා මියගිය පසු මා සිටි නිවසින් වහාම එළියට යන ලෙස දැනුම් දුන්නේ.මගේ ලොකුපුතා ඒ වන විට සා. පෙළ. විභාගයට පෙනී සිටීමට නියමිතව සිටි බැවින් එය අවසන් වන තෙක් මාස හතරක් හමුදා නිවස්නයේ රැඳී සිටීමට ඉඩදෙන ලෙස ඉල්ලීමක් කළ ද ඊට අවසරයක් නෙැලැබුණු බව ඇය සඳහන් කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n10021612</link>
    <topic>මේ රට හමුදා පාලනයකට යොමු කිරීමේරහසිගත සැලැස්මක් ෆොන්සේකාට තිබුණා</topic>
    <author>මහින්ද අලුත්ගෙදරසන්ධ්‍යා කරුණාරත්න</author>
    <content>හිටපු හමුදාපති සරත් ෆොන්සෙකා මහතා ආරක්ෂක මණ්ඩලයට ඉදිරිපත් කළ යෝජනා අනුව බලනවිට මේ රට හමුදා පාලනයකට යොමු කිරීමේ රහසිගත උත්සාහයක් තිබූ බව ඉතාමත් පැහැදිලි යැයි විශ්විවිද්‍යාල මහාචාර්යවරු පෙන්වා දෙති.මානුෂීය මෙහෙයුම් ක්‍රියාදාමය තුළ යුද අපරාධ සිදු වූ බවට චෝදනා කරමින් ඒ මහතා රට පාවා දී තිබෙන බවත් ඊට නිසි දඬුවම් ලබා දිය යුතු බවත් කොළඹ විශ්වවිද්‍යාලයේ මහාචාර්ය ලක්සිරි ප්‍රනාන්දු මහතා පැවැසීය. වොෂිංටන් නුවරදී සරත් ෆොන්සේකා මහතාගේ ප්‍රශ්න කිරීමට ගත් උත්සාහයේ දී ජනාධිපති මහින්ද රාජපක්ෂ හා ආරක්ෂක ලේකම් ගෝඨාභය රාජපක්ෂ මහත්වරුන්ගෙන් උපදෙස් නොපැතූ® බවත් ඒ මහතා අදාළ සිදුවීම පිළිබඳ උපදෙස් ලබාගෙන ඇත්තේ ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතාගෙන් බවත් පෙන්වා දුන්නේ ය.රට තුළ කලබලකාරී තත්ත්වයක් ඇති කිරීමට ඇතැමුන් උත්සාහ කරන බව කී මහාචාර්යවරයා ජනාධිපතිවරණයෙන් බලාපොරොත්තු වූ දේ අසාර්ථක වීමෙන් පසු රජයට විවිධ චෝදනා නඟන බවත් කීවේ ය. හිටපු හමුදාපතිවරයා හමුදා නීතියට අනුව අත්අඩංගුවට ගැනීම ගැටලුවක් නොවන බව පෙන්වා දුන් ඒ මහතා මීට පෙරද මෙවැනි සිදුවීම් සිදුවී ඇතැයි කීය.සරත් ෆොන්සේකා මහතා රජයට විරුද්ධව විවිධ ක්‍රියාමාර්ග දිගින් දිගටම ගෙන ගිය බවට පැහැදිලි සාක්ෂි ඇතැයි කී ලක්සිරි ප්‍රනාන්දු මහතා නීතියේ ආධිපත්‍ය කරගෙන යාමට රජයට ඉඩ දිය යුතු බවද කියා සිටියේ ය.මේ නිසා රටේ කලබලකාරී තත්ත්වයක් ඇති කැරගත යුතු නැතැයි කී ඒ මහතා මේ රට තුළ විශාල වශයෙන් කුමන්ත්‍රණ පවතින බවට මීට පෙරද කරුණු හෙළි කළ බව අවධාරණය කෙළේ ය. වෙනත් කිසිදු කරුණක් මත පදනම්ව නොව රට පාවා දීමට එරෙහිව දඬුවම් ලබාදිය යුතු බවද ඒ මහතා පැහැදිලි කෙළේ ය.විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක , ශ්‍රී ජයවර්ධනපුර විශ්වවිද්‍යාලයේ උපකුලපති ආචාර්ය එන්. එල්. ඒ. කරුණාරත්න , කොළඹ විශ්වවිද්‍යාලයේ ආචාර්ය ප්‍රතිභා මහානාම හේවා , කැලණිය විශ්වවිද්‍යාලයේ ආචාර්ය රෝහණ ලක්ෂ්මන් පියදාස , ඌව වෙල්ලස්ස විශ්වවිද්‍යාලයේ උපකුලපති චන්ද්‍රා ඇඹුල්දෙණිය මහත්වරුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n10021613</link>
    <topic>උද්ඝෝෂණවලට විශ්වවිද්‍යාලවල සිසුන්යොදවා ගැනීමේ සැලැස්මක් තිබෙනවා</topic>
    <author>මහින්ද අලුත්ගෙදර, සන්ධ්‍යා කරුණාරත්න</author>
    <content>සරත් ෆොන්සේකා මහතා අත්අඩංගුවට ගැනීමට එරෙහිව ක්‍රියාත්මක උද්ඝෝෂණ ව්‍යාපාර සඳහා විවිධ සංවිධාන මඟින් විශ්වවිද්‍යාල සිසුන් යොදා ගැනීමේ උත්සාහයක නිරත වන බවට තොරතුරු ලැබී ඇතැයි විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක මහතා පැවැසීය.හිටපු හමුදාපතිවරයා අත්අඩංගුවට ගැනීම සම්බන්ධයෙන් විවිධ මත ඉදිරිපත් වන බව කී සභාපතිවරයා ඒ මහතා අත්අඩංගුවට ගෙන තිබෙන්නේ පූර්ණ වශයෙන් යුද නීතියට අනුව බවද අවධාරණය කෙළේය. ඒ මහතා මේ බව කියා සිටියේ ජනමාධ්‍ය අමාත්‍යාංශ ශ්‍රවණාගාරයේදී ඊයේ (15) පස්වරුවේ පැවැති මාධ්‍ය හමුවකට එක්වෙමිනි.ඔහුට එරෙහි සියලු කරුණු සරත් ෆොන්සේකා මහතාට එරෙහිව ක්‍රියාත්මක මූලික පරීක්‍ෂණවලින් අනාවරණය වී තිබෙන බවත් මැතිවරණ සමයේ කුමන්ත්‍රණ පැවැති බවට එහි ප්‍රතිඵලවලින් පසුව ඇති සැලසුම්වලින් හෙළිවන බවත් මහාචාර්යවරයා කීවේය.විශ්වවිද්‍යාල මහාචාර්යවරුන් හැටියට මෙවැනි ක්‍රියාදාමයන් පිළිබඳව අවධානයෙන් සිටින බව පෙන්වා දුන් ගාමිණී සමරනායක මහතා පසුගිය මැතිවරණය ලේ විලකින් අවසන් වීමට ඉඩ තිබූ බවද සඳහන් කෙළේය.දශක තුනකට ආසන්න කාලයක් මේ රටේ පැවැති ත්‍රස්තවාදී අරගලයෙන් ජයගත් පසු රටේ සියලු දෙනාම සතුටට පත්වූ බව සිහිපත් කළ ඒ මහතා ලොව ඕනෑම රටක ස්වෛරීත්වයක්, හොඳ හමුදාවක්, විධිමත් අධ්‍යාපනයක් හා විනයගරුක සමාජයක් පැවැතිය යුතු බවද පෙන්වා දුන්නේය.අපගේ වීරෝධාර රණවිරුවන් ලොව කිසිදු රටකට නොදෙවෙනි ආකාරයට ජනාධිපති මහින්ද රාජපක්‍ෂ මහතාගේ නායකත්වය යටතේ යුද්ධයෙන් ජයගත් බව අවධාරණය කළ විශ්වවිද්‍යාල ප්‍රතිපාදන කොමිෂන් සභාවේ සභාපතිවරයා ඒ ක්‍රියාදාමය සමස්ත ලෝකයම මවිතයට පත් කිරීමට සමත් වූ බවද පෙන්වා දුන්නේය.යුද්ධය පැවැති කාල සමයේදී විවිධ බලපෑම් ඊට එරෙහිව පැමිණියද ඒ කිසිවෙකුටත් අප යට නොවූ බව කී ගාමිණී සමරනායක මහතා හිටපු හමුදාපති සහ ආරක්ෂක මාණ්ඩලික ප්‍රධානී සරත් ෆොන්සේකා මහතා ඒ තනතුරෙන් ඉවත්ව ජනාධිපතිවරණය සඳහා අපේක්ෂකයෙකු ලෙස ඉදිරිපත් වූ බවද කියා සිටියේය.ශශ්‍රී ජයවර්ධනපුර විශ්වවිද්‍යාලයේ උප කුලපති ආචාර්ය එන්. එල්. ඒ. කරුණාරත්න, කොළඹ විශ්වවිද්‍යාලයේ මහාචාර්ය ලක්සිරි ප්‍රනාන්දු, කැලණිය විශ්වවිද්‍යාලයේ ආචාර්ය රෝහණ ලක්ෂ්මන් පියදාස, කොළඹ විශ්වවිද්‍යාලයේ ආචාර්ය ප්‍රතිභා මහානාම හේවා, ඌව වෙල්ලස්ස විශ්වවිද්‍යාලයේ උප කුලපති චන්ද්‍රා ඇඹුල්දෙනිය මහත්වරුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n10021614</link>
    <topic>රනිල්-එල්ටීටීඊ සම්බන්ධතා පිළිබඳවරූපවාහිනී සංවාදයේදී අදහස් දැක් වූවා</topic>
    <author>රෝෂන් තුෂාර</author>
    <content>එජාපය බලයට පැමිණීම වැළැක්වීමට රනිල් වික්‍රමසිංහ මහතා එල්ටීටීඊය සමඟ පවත්වාගෙන ගිය රහස් සබදතා රටට ජනතාවට හෙළිදරව් කළ යුතුයි. එම අරමුණ සාක්ෂාත් කිරීමට රූපවාහිනි සංවාදයේදී අදහස් දැක්වූ බව ජාතික නිදහස් පෙරමුණ නායක විමල් වීරවංශ මහතා ඊයේ (15) කොළඹ දිසා අධිකරණය හමුවේ සාක්කි දෙමින් පැවැසීය.රූපවාහිනි “විසංවාදය” වැඩසටහනේදී වීරවංශ මහතා කළ ප්‍රකාශ හේතුවෙන් තම කීර්ති නාමයට හානි වූයේ යැයි පවසමින් මේජර් ජනරාල් වසන්ත ඩබ්ලිව් පෙරේරා පැවරූ නඩුවේ සාක්කි ලබාදෙමින් වීරවංශ මහතා එසේ පැවැසීය.කොළඹ ප්‍රධාන දිසා විනිසුරු ලෆාර් තාහීර් මහතා ඉදිරියේ නඩුව විභාග කෙරිණි.නීතිඥ ගොමීන් දයාසිරි මහතා ඇසූ ප්‍රශ්නවලට පිළිතුරු දෙමින් වීරවංශ මහතා මෙසේ පැවැසීය.මේජර් ජනරාල් වසන්ත පෙරේරා මහතාව මා පුද්ගලිකව හඳුනන්නේ නෑ. ඔහු සමඟ අමනාපයක් නෑ. වෙනත් සම්බන්ධයකුත් නෑ. මේ නඩුවට අදාළ (රූපවාහිනි වැඩසටහනේ) ප්‍රකාශ කෙළේ පාර්ලිමේන්තු මැතිවරණයක් ආසන්නයේ දී. මෙය රූපවාහිනි විවාදයක්. විවාදය පැය 02 ක් පුරා තිබුණා. මේ සංවාදයේදී එජාපය බලයට පැමිණීම වැළැක්වීමට උත්සහ කළා.රනිල් වික්‍රමසිංහ මහතා සහ එජාපය විවේචනය කළා. පැමිණිලිකරු ගැනද සුළුවට කතා කළා.එජාපය 2002 දී බලයට පැමිණීමෙන් පසුව යුද්ධයේදී පරාජිතයන්ට (හමුදා නිලධාරින්) ඉතා විශේෂ වරප්‍රසාද සහිත තනතුරු දුන්නා. රට පාවා දුන්නු නායකයින් මහජන ආයතනවලට පත් කරලා. යුද්ධය ජය ගැනීමට කැපවීමෙන් කටයුතු කළ හමුදා ප්‍රධානින් අධෛර්යවත් කළා.මෙහෙම කරලා රනිල් වික්‍රමසිංහ එල්.ටී.ටී.ඊ.ය සමඟ පැවැත්වූ රහස් සබඳතා රටට හෙළිදරව් කිරීම මගේ බලාපොරොත්තුව වුණා.පරාජිතයන් මහජන ආයතනවලට පත් කෙළේ විශේෂ ගැසට් පත්‍ර මගින් විශාල වැටුපක් ඉන්ධන දීමනාද සහිතවයි.2004 බලයට පත්වූ විෂය භාර ඇමැති (ශ්‍රී ලංකා ආයෝජන මණ්ඩලය භාර ඕර්‍ණධ්) අනුර බණ්ඩාරනායක මහතා පැමිණිලිකාර වසන්ත පෙරේරාව තනතුරෙන් පහ කළා. බණ්ඩාරනායක මහතා පාර්ලිමේන්තුවේදී මේ පිළිබඳව කරුණු ඉදිරිපත් කළා.මගේ වත්කම පාර්ලිමේන්තු මන්ත්‍රී වැටුප පමණයි. පැමිණිලිකරු මහජන මුදලින් වැටුප් ලබන අයෙක්. ආයෝජන මණ්ඩලයේ එම තනතුර සඳහා ඉල්ලා තිබුණු සුදුසුකම් පැමිණිලිකරුට තිබුණේ නෑ. වසන්ත පෙරේරා හමුදා සේවයෙන් අනිවාර්ය විශ්‍රාම යැවූ අයෙක්.වන්නි ප්‍රදේශයේ හමුදා පසු බැසීම, කනගරායකුලම් කඳවුර අහිමිවීම පිළිබඳව කොමිෂමක් චන්ද්‍රිකා කුමාරතුංග මහත්මිය පත් කළා. මේ පිළිබඳව පුවත්පත්වල පළවුණා. ඒ අනුව පැමිණිලිකරු අනිවාර්ය විශ්‍රාම ගිය නිලධාරියෙක්.පැමිණිල්ලේ හරස් ප්‍රශ්නවලට පිළිතුරු දුන් වීරවංශ මහතා සාක්කි ලබාදෙමින් මෙසේද පැවැසීය.මම 1987 සාමාන්‍ය පෙළට පෙනී සිටියා. පැමිණිලිකරුට එල්.ටී.ටී.ඊ.ය මරාගෙන මැරෙන බෝම්බ එල්ල කළාද කියලා මම දන්නේ නෑ. එල්.ටී.ටී.ඊ.ය හිතන ආකාරයට හිතන්න මට අවබෝධයක් නෑ. පාසල් කාලයේ ශිෂ්‍ය ව්‍යාපාරවලට සම්බන්ධ වූ නිසා පාසල් දිවිය නතර කළා.ජනරාල්වරයාට රණවීර, රණශූර, රණවික්‍රම පදක්කම් පිරිනමා ඇති බවට පැමිණිල්ලෙන් කරුණු ඉදිරිපත් කෙළේය.වන්නි ප්‍රදේශයේ කනගරායකුලම් කඳවුර පසු බැස්මට වග කිවයුතු හමුදා නිලධාරියකුට බී.අයි.ඕ. නියෝජ්‍ය අධ්‍යක්ෂ ජනරාල් තනතුර පිරිනැමුවා. වන්නි ප්‍රදේශය අහිමිවීම ගැන පරීක්ෂණයක් ඔහුට තිබුණා.නුසුදුසු පුද්ගලයන් තනතුරුවලට පත්කරලා රාජ්‍ය පාලනය කිරීමට රනිල් වික්‍රමසිංහට වුවමනාව තිබුණු බව රටට හෙළිදරව් කිරීමට මම මේ සංවාදයේදී කටයුතු කළා.නඩුවේ වැඩිදුර විභාගය මාර්තු 10 දින සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=n10021615</link>
    <topic>අත් බෝම්බයක් පුපුරා ළමයි දෙදෙනෙක් මරුට</topic>
    <author>භක්ති ධර්මප්‍රිය මෙන්ඩිස්</author>
    <content>යාපනය කොලොම්බුතුරෙයි හින්දු විද්‍යාලය අසල ඊයේ (15) පස්වරු අත්බෝම්බයක් පුපුරා යාමෙන් ළමයින් දෙදෙනෙකු මියගොස් තවත් හයදෙනෙකු තුවාල ලබා ඇත.තුවාල ලැබූ ළමයින් හයදෙනා යාපනය රෝහලට ඇතුළත් කර තිබේ.කොලොම්බුතුරෙයි පාසල අසල මාර්ගයේ තිබී කුඩා ළමයින් අත්බෝම්බයක් අහුලාගෙන ඇති බවත් එය මෙලෙස පුපුරා ගොස් ඇති බවත් පොලිස් මාධ්‍ය ප්‍රකාශක පොලිස් අධිකාරි ක්‍රිෂාන්ත ජයකොඩි මහතා සඳහන් කෙළේය.අත්බෝම්බය විසිකරන ලෙස වැඩිහිටි පුද්ගලයෙකු ළමයින්ට ප්‍රකාශ කර ඇති අතර බෝම්බය විසි කරනවාත් සමඟම මෙලෙස පුපුරා ගොස් ඇතැයි පොලිසිය පවසයි. යාපනය මූලස්ථාන පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=r1002161</link>
    <topic>සිංහල-සංස්කෘත-පාලි හැදෑරීමපිරිවෙන් භික්ෂූන්ට අනිවාර්ය කළ යුතුයි</topic>
    <author>මල්වාන සමූහ-මහානාම විතානගේ</author>
    <content>පිරිවෙන් අධ්‍යාපනය ලබන භික්ෂූන් වහන්සේගේ අවධානය පාලි, සිංහල හා සංස්කෘත විෂයන් සඳහා වැඩියෙන් යොමු කරවිය යුතුයි. එවිට ඒ තුළින් රටට වැඩදායක උගත් භික්ෂූන් වහන්සේ පිරිසක් බිහි කිරීමට හැකි වේවි යැයි කැලණිය විශ්වවිද්‍යාලයේ කුලපති මහාචාර්ය වැලමිටියාවේ කුසලධම්ම නාහිමියෝ පැවසූහ.කුසලධම්ම නාහිමියෝ එසේ පැවසුවේ පසුගියදා නාරන්වල ශ්‍රී සුමනකීර්ති මහා පිරිවෙනේ පැවැති ගම්පහ දිස්ත්‍රික් පිරිවෙන් කෘත්‍යාධිකාරී හා පරිවෙණාධිපති හිමිවරුන්ගේ සංගමයේ වාර්ෂික රැස්වීමේදීය.මෙහි දී අධ්‍යාපන අමාත්‍යාංශයේ පිරිවෙන් ශාඛාව මගින් ගම්පහ දිස්ත්‍රික්කයේ තිබෙන පිරිවෙන් 56ටම අටුවා පොත් කට්ටලය බැගින් පිරිනමන ලදී.කුසලධම්ම නාහිමියෝ මෙසේ ද කීහ,අද පිරිවෙන්වල අධ්‍යාපනය ලබන සමහර භික්ෂූන් වහන්සේ තමන්ගේ අභිමතය පරිදි සමහර විෂයන් හැදැරීමට කැමැත්තක් දක්වනවා. නමුත් අපි ඒවාට ඉඩ තබන්නට හොඳ නැහැ. අපි එම භික්ෂූන් වහන්සේ අනිවාර්යෙන් ම පාලි, සිංහල හා සංස්කෘත විෂයන්වලට යොමු කරවන්නට ඕනෑ. එහෙම ප්‍රාචීණ විභාගයට සුදානම් කළ යුතුයි. එවිට උන්වහන්සේ විශ්වවිද්‍යාලවලට ගියාම පණ්ඩිත විභාගය සමත් වෙලා බී. ඒ. විභාගය සමත් වෙලා එන්නට පුළුවන්.ඒ අනුව සමහර භික්ෂූන් වහන්සේට බාහිරව කරලා ශ්‍රාස්ත්‍රපති විභාගය කරලා එන්නට පුළුවන්.එවිට අංග සම්පූර්ණ මිනිසෙක් හැදෙනවා. හොඳ භික්ෂූන් වහන්සේ නමක් හැදෙනවා. උගතෙක් හැදෙනවා.අද ලංකාවේ පිරිවෙන් 712ක් තිබෙනවා. ඒ විද්‍යාලංකාර හා විද්‍යෝදය පිරිවෙන් දෙක හැරෙන්නට මේ පිරිවෙන් දෙකම ලංකාවේ තිබෙන පිරිවෙන් 712හේ ශාඛා හා උප ශාඛායි. මේ පිරිවෙන්වල යම්කිසි සංවර්ධනයක් සිදුවෙනවා නම් ඒ මූලස්ථාන පිරිවෙනේ වගකිව යුතු භික්ෂූවක් හැටියට මා ඉතාමත් ම සතුටු වෙනවා.ඒ නිසා පිරිවෙන්වල උන්නතියට හා අධ්‍යාපනය ලබන භික්ෂූන් වහන්සේගේ උන්නතියට අපෙන් ඉටුවිය යුතු යුතුකම හා වගකීම අප ඉටු කරනවා.ශ්‍රී ලංකා රාමඤ්ඤ මහා නිකායේ අනුනායක මඩිතියවල මේධංකර නාහිමියෝඈත අතීතයේ පිරිවෙන් තමයි රටට අවශ්‍ය කරන සියලුම භික්ෂූන් වහන්සේ හා මිනිසුන් හැදුවේ. එබැවින් පිරිවෙන් පිරිහී යෑමට ඉඩ නොදී රැක ගැනීම අප කාගේත් යුතුකමක්.ගම්පහ දිස්ත්‍රික් සහකාර පිරිවෙන් අධ්‍යාපන අධ්‍යක්ෂ චන්දන කුමාර කඩිගමුව මහතාපිරිවෙන්වල සමහර ගුරුවරුන් අනුප්‍රාප්තිකයන් යොදවා තමන් නිවාඩු ලබාගෙන වෙනත් වැඩකටයුතුවල නිරත වෙනවා. එවැනි විෂමාචාර ක්‍රියාවලට ඉඩ දෙන්නට එපා කියලා මා කෘත්‍යාධිකාරි හා පරිවේණාධිපති හිමිවරුන්ගෙන් ඉල්ලනවා. එවැනි ගුරුවරුන් අසු වුවහොත් පත්වීම් අවලංගු කිරීමට පවා සිදු වෙනවා.කොළඹ නව කෝරලයේ හා නව තොටමුණේ උප ප්‍රධාන සංඝනායක පානකාවේ පේමරතන හා නාරන්වල ශ්‍රී සුමනකීර්ති මහා පිරිවෙනේ පරිවෙණාධිපති ඌරුවල විනීත නාහිමිවරු ද අධ්‍යාපන අමාත්‍යාංශයේ පිරිවෙන් උපදේශක නැදගමුවේ විජය මෛත්‍රී, එම සංගමයේ සම ලේකම් පුලස්තිගම ධම්මකුසල හා භාණ්ඩාගාරික වතුරුගම පඤ්ඤාවාස හිමිවරු ද ගම්පහ දිස්ත්‍රික් පිරිවෙන් ගුරු උපදේශක ජයසේන එදිරිසිංහ මහතා ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=r1002162</link>
    <topic>දිය නාමින් සිටි නිමල් හා සුනිල්මුහුදු රැල්ලට ගසාගෙන ගියා</topic>
    <author>කැස්බෑව සංචාරක – ධර්මසිරි සුරවීර</author>
    <content>මුහුදේ දිය නාමින් සිටින විට ආ රළ පහරකට සුනිල් සහ නිමල් හසුවුණා. ඔවුන් රැල්ලට ගසාගෙන ගියා. පසුව ඔවුන්ව ගොඩට ගෙන රෝහලට රැගෙන ආවිටදී නිමල් මියගියා. සුනිල් තවමත් රෝහලේ ප්‍රතිකාර ලබමින් සිටිනවා යැයි මුහුදේ දිය නෑමට ගොස් මරණයට පත්වූ දෙදරු පියකුගේ මරණ පරීක්‍ෂණයේදී ඔහුගේ මිතුරකු වන විදානලාගේ අර්වින් රෙජිමෝල්ඩ් ෆොන්සේකා සාක්ෂි දෙමින් පැවැසීය.මෙසේ මරණයට පත්ව ඇත්තේ පිළියන්දල මකුළුදූව දේවාල පාරේ පදිංචිව සිටි ලියනගේ නිමල් පෙරේරා (55) දෙදරු පියෙකි.කළුබෝවිල දකුණු කොළඹ ශීක්ෂණ රෝහලේ හදිසි මරණ පරීක්‍ෂක ඩී. එම්. ධර්මසිරි අල්විස් මහතා විසින් එම රෝහලේ අධිකරණ සංකීර්ණයේදී මෙම හදිසි මරණ පරීක්‍ෂණය පැවැත්විණි.සාක්කිකරු මෙසේ ද පැවැසීය.මියගිය නිමල් පෙරේරා මා වසර තිස් පහක පමණ කාලයක සිට හොඳින් හඳුනනවා. මොහු සතියකට වතාවක් පමණ මාව මුණගැසෙනවා.සිද්ධිය වූ දින උදේ නිමල් මුහුදේ නාන්න ඕනෑ කියා මට කිවුවා. පසුව උදේ 10.45 ට පමණ වෙරළට ගොස් මුහුදේ නෑවා. ඒ අතරයි මේ සිද්ධිය සිදුවුණේ. එහි අපගේ යහළුවන් හතර දෙනකු ද සිටියා.මියගිය අයගේ බිරිය වන කොතලාවලගේ ධනවතී පෙරේරා (අවු 55) සාක්කි දෙමින් මෙසේ කීවාය.මියගොස් සිටින්නේ මගේ ස්වාමිපුරුෂයායි. අප දෙදෙනා විවාහ වී දැනට අවුරුදු 22ක් පමණ වෙනවා. මට දරුවන් දෙදෙනකු සිටිනවා.මේ සිද්ධිය වූ දින උදේ 10.00ට පමණ ස්වාමිපුරුෂයා රත්මලානේ ඔහුගේ යහළුවකුගේ ගෙදර ගියා. මෙදින දහවල් 1.30 ට පමණ ස්වාමිපුරුෂයාට අමාරුයි කළුබෝවිල රෝහලට එන්න කියා මට ඔහුගේ් යහළුවෙකු කතා කර කිව්වා. එවිට මම රෝහලට පැමිණියා. ස්වාමිපුරුෂයාගේ මරණය ගැන මට කීමට ඇත්තේ එපමණයි.කළුබෝවිල දකුණු කොළඹ ශීක්ෂණ රෝහලේ සහකාර අධිකරණ වෛද්‍ය නිලධාරිනී අයන්ති ගුණසේකර මහත්මිය විසින් පශ්චාත් මරණ පරීක්‍ෂණය පවත්වනු ලැබීය.එම වෛද්‍ය වාර්තාව සහ සාක්ෂි සැලකිල්ලට ගත් හදිසි මරණ පරීක්‍ෂක ධර්මසිරි අල්විස් මහතා මෙය මුහදේ නෑමට ගොස් දියේ ගිලී හුස්ම හිරවීමෙන් සිදුවූ මරණයක් බවට නිගමනය කළේය.ගල්කිස්ස පොලිසියේ පොලිස් කොස්තාපල් බස්නායක (20380) මහතා සාක්ෂි මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=r1002163</link>
    <topic>‘පිළිසරු’ ව්‍යාපෘතියෙන් මුළු රටේමකසළ කළමනාකරණය කළ හැකියි</topic>
    <author>අතුරුගිරිය විශේෂ වික්‍රම සමරසිංහ</author>
    <content>“පිළිසරු අරමුදල නමින් පරිසරය සුරකීම උදෙසා නව බද්දක් තමා පනවා ඇති බවත්, එය දැන් දැවැන්ත අරමුදලක් බවට පත්ව ඇති බවත්, ඉන් මුළු රටේම කසළ කළමනාකරණ ව්‍යාපෘතීන් ක්‍රියාත්මක කළ හැකි බවත්, පරිසර සහ ස්වාභාවික සම්පත් ඇමැති පාඨලී චම්පික රණවක මහතා පැවැසීය. ඒ මහතා එසේ පැවසුවේ අතුරුගිරිය පෝරේ පුරාණ විහාරයේදී පැවැති ජ්‍යෙෂ්ඨ පුරවැසියන් පැසසීමත්, ප්‍රදේශවාසීන්ට නොමිලේ පැළ වර්ග, කාබනික පොහොර පැකට් බෙදාදීමේ උත්සවයේදී ය. ඒ මහතා මෙසේද පැවැසීය.ජ්‍යෙෂ්ඨ පුරවැසියන්ට සැලකීම ඉතා වැදගත්. ඔවුන්ගෙන් රටට මෙන්ම පරිසරයට වන සේවය ඉතා ඉහළයි. ඒත් අද සමාජය ද වෙනස් වෙලා. විද්‍යුත් උපකරණ භාවිතය වැඩියි. ආදිවාසීන් , යාචකයන් වැනි අයද ජංගම දුරකථන භාවිත කරනවා. මෙරට ජංගම දුරකථන මිලියන දහ හතරක් භාවිත කරනවා. ඒවායේ පරණ බැටරි, චාජර් වැනි කොටස් පරිසරයට විසිකරනවා.නගරයේ ගෙවල්වල කැළි කසළ වෙන් කරන්න තැනක් නැහැ. නගරයේ කැළි කසළ එකතු කරන ස්ථාන වලට රෝහල් වල කැළි කසළද එක් කරනව. එවායේ ශල්‍ය කර්ම මගින් ඉවත් කරන ලද මිනිස් සිරුරේ කොටස් ද භාවිත කළ සිලින්ජර් ආදියද තිබෙනවා. ඇතැම් අය එම සිලින්ජර් ආදිය නැවත පිරිසුදු කර වෙළෙඳ පොළට අලෙවි කරනවා.අපතේ යන ප්ලාස්ටික් , පොලිතින් ආදිය ද බහුලයි. මින් ඇතිවන අම්ල, ඇසිඩ් ආදිය මිනිසාට අහිත කරයි. අහිතකර පරිසරය නිසා වකුගඩු රෝග, ඩෙංගු උණ වැනි උපද්‍රව්‍ය ඉතා බහුලයි. ගිය වසරේ 35000 කට ඩෙංගු බෝවුණා. ඩෙංගු වලින් මිය ගිය අයගෙන් 38%ක් මවුවරුන්, 28% ක් දරුවන්, මේ අයට එම රෝග වැළදිල තියෙන්නේ අවට පරිසරයෙන්. තවද පිටිකිරි පානය කරන්නේ ලංකාවේ පමණයි.කිරි නිෂ්පාදන රටවල් පානය කරන්නේ නැවුම් කිරි. එම රටවල කිරිවල පෝෂ්‍යදායි කොටස් ලබා ගත්තාට පසු ඉවතලන රොඩ්ඩ නොහොත් පිටි කිරි ගව පැටවුන්ට දෙනවා. ඒත් ලංකාව ඒවා රැගෙන විත් පෝෂ්‍ය පදාර්ථ එකතු කර පානය කරනවා. මෙලමයින් එන්නේ මෙනිසයි. පරිසරය සුරැකීම සැමගේ යුතුකමක්.සමෘද්ධි ව්‍යාපෘති සහකාර අධ්‍යක්‍ෂ - සීමන් රත්නතිලක මහතාපරිසරය හොඳින් රැක ගැනීම යුගයේ මූලික අවශ්‍යතාවක්. මේ සඳහා අප රජයත් සමඟ එක්ව නොයෙක් ව්‍යාපෘති පවත්වාගෙන යනවා. ඉන් මහජනතාවට නොයෙකුත් පහසුකම් සහ සේවා සපයනවා. අද නොමිලේ විවිධ පැළ වර්ග කාබනික පොහොර පැකට්, පරිසර හිතකාමී ගමන් මලු ආදිය ද ලබා දෙනුයේ පරිසරය සුරැකීමේ අරමුණ ඇතිවයි.ලදුපිට ධම්මාලෝක නාහිමියෝද, කඩුවෙල ප්‍රාදේශීය සභාවේ මන්ත්‍රී සුනිල් තෙන්නකෝන් , කඩුවෙල ජ්‍යෙෂ්ඨ පුරවැසි සංවිධානයේ සභාපති විශ්‍රාමික අධ්‍යාපන අධ්‍යක්‍ෂ පියසේන සමරසිංහ මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=r1002164</link>
    <topic>කළුතර දිස්ත්‍රික්කයේ විශාල සංවර්ධනයක්ඇති කිරීමට කැපවී කියා කරනවා</topic>
    <author>බේරුවල විශේෂ බී. එම්. මුක්තාර්</author>
    <content>ලබන අලුත් අවුරුදු මාසයේදී මේ රටේ පැවැත්වෙන මහා මැතිවරණයේදී කළුතර දිස්ත්‍රික්කයේ ආසන අටම බහුතර ජනවරමින් ජයග්‍රහණය කර, දැනට කෙරීගෙන යන සුවිශාලවූ සංවර්ධන වැඩසටහනෙන් ප්‍රතිලාභ ජනතාවට හිමි කරදීමට අප කවුරුත් එක්වී කටයුතු කිරීමේ කාලය එළඹ ඇතැයි ජාතිය ගොඩනැගීමේ ඇමැති කළුතර දිස්ත්‍රික් හිටපු පාර්ලිමේන්තු මන්ත්‍රී රෝහිත අබේගුණවර්ධන මහතා පැවැසීය.ඒ මහතා එසේ පැවැසුවේ පයාගල ලිබර්ටි මාවතේ පිහිටි සිය නිවෙසේ පැවැති ශශ්‍රී. ල. නි. ප ක්‍රියාකාරීකයන්ගේ ජනහමුවකදී ය.තවදුරටත් කතා කළ ඒ මහතා මෙසේද පැවැසීය.පසුගිය කාලයේ පැවැත්වූ පළාත් සභා හා ජනාධිපතිවරණ අවස්ථාවලදී අපගේ ආසන 8 ම විශිෂ්ඨ ජයක් හිමිකර ගත්තා. ඒ වගේම ළඟ එන මහමැතිවරණ යෙන්ද 90% විශිෂ්ඨ ජයක් ලබාදීමට කළුතර දිස්ත්‍රික්කයේ නිහතමානී ජනතාව අත්වැල් බැඳගෙන ස්වකීය යුතුකම හා වගකීම ඉටු කරනු නිසැකයි.පළාත් පාලන ආයතනයක මට්ටමින් බේරුවල ප්‍රාදේශීය සභාව හරහා දේශපාලනයට පැමිණි මා පළාත් සභා මන්ත්‍රී පාර්ලිමේන්තු මන්ත්‍රී නියෝජ්‍ය ඇමැති තනතුරු දරමින් අද ජාතිය ගොඩනැඟීමේ ඇමැති ධූරය උසුලමින් එදා මෙදා තුර කාලය අතර කිසිම දේශපාලන ආගම්, ජාතිභේද හා අන් කිසිදු දෙයක් ගැන නොසිතා නොබලා ජනතාවට සේවය කළා.බේරුවල ජනතාව තමයි මේ තත්ත්වයට පත්කළේ. එනිසා මා කවරදාකවත් බේරුවල ජනතාව අමතක කරන්නේ නැහැ. අතහැර යන්නේත් නැහැ. බේරුවල ධීවර වරාය මා ඉතා හොඳ මට්ටමට ගෙන ආවා. එසේම මග්ගොන ජාත්‍යන්තර මට්ටමේ ක්‍රීඩා පිටියක් හදනවා. පාසල් පද්ධතිය දියුණු කළා. මහාමාර්ග විදුලි බල වාරිමාර්ග සෞඛ්‍ය ආදි යටිතල පහසුකම් අතින් මා බේරුවල ප්‍රදේශය පමණක් නොව කළුතර දිස්ත්‍රික්කයේම ජනතාවගේද යහපතට ක්‍රියා කළා.ජනාධිපති මහින්ද රාජපක්‍ෂ මැතිතුමාගේ උදව් උපකාර අරගෙන කළුතර දිස්ත්‍රික්කයේ සංවර්ධන පෙරළියක් අනාගතයේදී ඇතිකිරීමට මා කැපවී කටයුතු කරනවා.ඉදිරි මැතිවරණයෙන් අපේ රජය තුනෙන දෙකක බලයක් තහවුරු කර ජයග්‍රහණය ස්ථාපිත කරනවා. ඒ සඳහා සියලුම ජනතාවගේ සහයෝගය ලබා දෙන බවට විශ්වාසයි.පාලින්ද නුවර ජිනසේන හිමිද, බේරුවල ප්‍රාදේශීය සභාවේ සභාපති ප්‍රසන්න සංජීව, උපසභාපති නන්දන වීරසේකර, මහත්වරුද කතාකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=r1002165</link>
    <topic>සාමාන්‍ය ආරවුල්විසඳාගතහැකි හොඳම මඟ සමථ මණ්ඩලයයි</topic>
    <author>කඩුවෙල සමූහසමන්ති මිරියගල්ල</author>
    <content>“සාමාන්‍ය ආරවුල් විසඳා ගැනීමේ පහසුම ක්‍රමය සමථ මණ්ඩල ක්‍රමය බවත්, මේ මඟින් අධිකරණය වෙත පැමිණීමට වැයවන මුදල් සහ කාලය ඉතිරි වන බවත්” කඩුවෙල මහේස්ත්‍රාත් සුජාතා අලහප්පෙරුම මහත්මිය ප්‍රකාශ කළාය.” මහේස්ත්‍රාත්වරිය, එසේ පැවසුවේ නව සමථ මූල මණ්ඩල සාමාජික, සාමාජිකාවන්ට පත්වීම් ප්‍රදානය වෙනුවෙන්, කඩුවෙල ප්‍රාදේශීය ලෙක්ම් කාර්යාලයීය ශ්‍රවණාගාරයේ පැවැති උත්සවයකට සහභාගි වෙමිනි.මහේස්ත්‍රාත්වරිය මෙසේ ද පැවැසුවාය.සමථ මණ්ඩල පනත පිහිටුවීමේ ප්‍රධාන අරමුණ සුළු ආරවුල් අධිකරණ ක්‍රියා මාර්ගයකින් තොරව විසඳා ගැනීමයි. සමථ මණ්ඩල සාමාජිකයන් එම අරමුණ සිහිතබාගත යුතුයි පවසන, කලහ කිරීම්, තුවාල කිරීම්, සාපරාධී කටයුතු, ඉඩම් ආරවුල් ආදී සුළු වැරැදි සඳහා සමථ මණ්ඩලය ක්‍රියාත්මක වෙනවා නම් අධිකරණය වෙත යොමුවන වැරැදි ප්‍රමාණය අඩුවෙනවා.පාර්ශ්වකරුවන් සාකච්ඡාවට කැඳවීමේ බලය සමථ මණ්ඩලය සතු වන බැවින් එක් පාර්ශ්වයක් විසින් සමථය කඩ කළ විටක, නිරවුල් නොකිරීමේ වාර්තාවක් අධිකරණයට ඉදිරිපත් කළ යුතු වන අතර, මහජනතාව සුළු අපරාධයක් වෙනුවෙන්, අවුරුදු ගණනක් උසාවිගත වීමේ ප්‍රමාණය අඩුකළ හැක්කේ සමථ මණ්ඩලයටයි.සමථයකට පත්කිරීමේ හෝ නිරවුල් නො කිරීමේ වාර්තාව පාර්ශ්වකරුටම ලබාදිය හැකි නම් එය ඉතා ඉක්මනින් අධිකරණයට ලැබෙන බැවින් ගැටලු විසැඳීම පහසු වෙනවා.කඩුවෙල සමථ මූල මණ්ඩලය සඳහා නව සාමාජිකයන් (27) දෙනෙකු සඳහා පත්වීම් ප්‍රදානය සිදු කළ අතර, අධිකරණ අමාත්‍යාංශයේ අතිරේක ලේකම් කමලිනී ද සිල්වා, ජ්‍යෙෂ්ඨ පොලිස් අධිකාරී දේශබන්දු තෙන්නකෝන්, සමථ මණ්ඩල කොමිසන් සභාව ලේකම්, ඒ. කේ. ඩී. ඩී. අරන්දර කඩුවෙල සහකාර ප්‍රාදේශීය ලේකම් එම්. එස්. පී. සූරියප්පෙරුම මහත්ම මහත්මීහු මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=r1002166</link>
    <topic>2008 ගංවතුරින් දේපළ හානි වූ අයට වන්දි ලෙස රු: දෙකෝටි අසූලක්ෂයක්</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>2008 වර්ෂයේ මැයි, ජුනි, ජූලි මාසවලදී පැවැති මහා ගංවතුරින් නිවාස හා දේපොළ අහිමි වූ බුලත්සිංහල ප්‍රදේශයේ පවුල් 528 කට රුපියල් දෙකෝටි අසූලක්ෂයක මුදලක් නොබෝදා බුලත්සිංහල ප්‍රාදේශීය ලේකම් කාර්යාලයේදී හිටපු අධ්‍යාපන සේවා ඇමැති නිර්මල කොතලාවල මහතාගේ සහභාගිත්වයෙන් පැවති විශේෂ රැස්වීමකදී බෙදා දෙනු ලැබීය.ගංවතුරින් බුලත්සිංහල ප්‍රාදේශීය ලේකම් ප්‍රදේශයේ ග්‍රාම නිලධාරි කොට්ඨාස 54 න් 50 ක් ගංවතුරට යට වූ අතර, පවුල් 5000 ක් පමණ විපතට පත්ව සිටියහ. නිවාස සම්පූර්ණයෙන්ම විනාශ වූ, අර්ධ වශයෙන් නිවාස අහිමි වූ හා තම දේපළ හා වගාබිම් විනාශයට පත් වූ ගොවීන් විශාල සංඛ්‍යාවක්ද වූහ. රජයේ හා ආපදා කළමනාකරණ අමාත්‍යාංශයේ උපදෙස් පරිදි ගංවතුරින් විපතට පත් වූ ප්‍රදේශ පිළිබඳව කරනු ලැබූ සමීක්ෂණ අනුව නිවාස හා දේපළ හානි වූ පවුල් 528 ක් හඳුනාගෙන ඔවුන්ට වන්දි ලබාදීමට අනුමත කැර තිබුණි.මේ වන්දි ලබාදීමේ අවස්ථාවට සහභාගිවූ හිටපු අධ්‍යාපන සේවා ඇමැති නිර්මල කොතලාවල මහතා ඔවුන්ගෙන් ඉල්ලා සිටියේ රජය මගින් ලබාදෙන මුදලින් තම නිවාස සකස් කරගෙන තම ආර්ථික දියුණුව සලසා ගන්නා ලෙසයි.මෙම අවස්ථාවට බුලත්සිංහල ප්‍රාදේශීය ලේකම් මේනකා අබේරත්න, සහකාර ප්‍රාදේශීය ලේකම් අයිරාංගනී වීරසිංහ, බුලත්සිංහල ප්‍රාදේශීය සභාවේ සභාපති තුසිත කුලරත්න මහත්ම මහත්මීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=s1002161</link>
    <topic>ශ්‍රී ලංකා - මියන්මාර් තරගය අද</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලාන තරගාවලියේ ශ්‍රී ලංකාව හා මියන්මාරය අතර තරගය අද රාත්‍රී 7.00 ට විදුලි ආලෝක ධාරා මැද කොළඹ සුගතදාස ක්‍රීඩාංගණයේදී ආරම්භ වේ.ශ්‍රී ලංකාව 2006 වසරේදී මේ තරගාවලියේ අනුසූරයන් වූ අතර 2008 දී අවසන් වටයට පිවිසියේය. මියන්මාර පාපන්දු පිල 2008 වසරේදී සිවුවැනි ස්ථානයට පත්විය.ආසියානු පාපන්දු සම්මේලන අභියෝගතා කුසලානය 2006 දී ටජිකිස්තානයද 2008 දී ඉන්දියාවද දිනාගත්හ.ශ්‍රී ලංකාව ‘ඒ’ කාණ්ඩයෙන් තරගබිමට පිවිසෙන අතර එම කාණ්ඩයේම ටජිකිස්තානය හා බංග්ලාදේශය අතර තරගය අද පස්වරු 4.00 ට සුගතදාස පිටියේදීම පැවැත්වේ.අද පැවැත්වෙන ප්‍රථම තරගය ජය ගැනීම ශ්‍රී ලංකාවට ඉතාම වැදගත් බව පුහුණුකරු මොහොමඩ් අමුනුල්ලා මහතා ප්‍රකාශ කළේය.තරගාවලියට සහභාගි වන කණ්ඩායම් අටේ පුහුණුකරුවන් ඊයේ ගලධාරි හෝටලයේදී මාධ්‍යවේදීන් ඇමැතූ අවස්ථාවේදී ශ්‍රී ලංකා පුහුණුකරු එසේ පැවැසීය.ශ්‍රී ලංකා කණ්ඩායමේ ක්‍රීඩකයෙකු හැර අනෙක් සියලුදෙනා අවුරුදු 25 න් පහල තරුණ ක්‍රීඩකයන් බව අමුනුල්ලා මහතා හෙළි කළේය.“ෆසුල්, රහීම්, නදීක හා බණ්ඩාර යන ක්‍රීඩකයන් පළපුරුදු අය නායක රෝහණ රුවන්තිලක හා චතුර ගුණරත්නන් ජාතික පිල නියෝජනය කළා.අපේ කණ්ඩායම සිංගප්පූරුවේ පුහුණු තරගවලට එක්වුණා. එය හොඳ පුහුණුවක්. සාග් තරගාවලියටත් එක්වුණා. අමුනුල්ලා මහතා පැවැසීය.අද පැවැත්වෙන තරගය පිළිබඳ මාධ්‍යවේදියකු ඇසූ ප්‍රශ්නයකට පිළිතුරු දුන් අමුනුල්ලා මහතා පැවැසුවේ “මියන්මාරය සමඟ තරගය යම් පීඩනයක් තිබෙනවා. නමුත් අපට හුරු පරිසරයකදී ජයග්‍රහණය ගැන විශ්වාසය වැඩියි. මුල්ම තරගය අනිවාර්යයෙන්ම ජයගත යුතුයි” යනුවෙනි.මියන්මාර් පාපන්දු පුහුණුකරු ටින් මයින්ට් අවුන්ග් මහතා පැවැසුවේ ශ්‍රී ලංකා පිලට හොඳ තරගයක් ලබාදී ජයග්‍රහණය අපේක්ෂාවෙන් පසුවන බවයි. මියන්මාර් පාපන්දු පිලට නවක ක්‍රීඩකයන් 4 ක් ඇතුලත්ව ඇතත් පළපුරුදු ක්‍රීඩකයන් අද තරගයේදී උපරිමය ලබාදෙනු ඇති බව ඔහු අවධාරණය කළේය.මේ තරගාවලියේ අවසන් වටයට සුදුසුකම් ලැබීමේදී ශ්‍රී ලංකාව වෙතින් බෘනායි ගෝල් 5 – 1 කින් චීන තායිපේ ගෝල් 2 – 1 කින් පරාජය වූ අතර පාකිස්තානය සමඟ තරගය ජය පරාජයෙන් තොරව නිමකර ‘ඩී’ කාණ්ඩයේ පෙරමුණ ගත්තේය. මියන්මාරය ‘ඒ’ කාණ්ඩයේ පෙරමුණ ගනිමින් අද ආරම්භ වන අවසන් වටයට සුදුසුකම් ලබාගත්තේ මැකාවෝ පිල ගෝල් 4 – 0 කින්, බංග්ලාදේශය ගෝල් 2 – 1 කින්, කාම්බෝජියාව ගෝල් 1 – 0 කින් පරාජය කරමිනි.ටර්කිමෙනිස්ථානය ‘බී’ කාණ්ඩයෙන්ද කිරිගිස්තානය සී කාණ්ඩයෙන්ද බංග්ලාදේශය හොඳම අනුසූරයන් ලෙසද අවසන් වටයට පිවිසියහ.ඉන්දියාව, උතුරු කොරියාව හා ටජිකිස්තානය 2008 වසරේ ඉදිරියෙන් සිටි කණ්ඩායම් තුන බැවින් නිතරගයෙන් අවසන් වටයට සුදුසුකම් ලැබූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=s1002162</link>
    <topic>තරංග සහ ජයසුරිය රුහුණු පිලට ජය ගෙනෙති</topic>
    <author>ෆවුස් මොහොමඩ්</author>
    <content>හයිඩ්‍රාමනී රුහුණු කණ්ඩායමේ නායක උපුල් තරංග ගේ විශිෂ්ට පිති හරඹයත් සනත් ජයසූරියගේ දක්ෂ පන්දු යැවීමත් හේතුවෙන් අන්තර් පළාත් එක් දින ක්‍රිකට් තරග මාලාව යටතේ මාස් කඳුරට කණ්ඩායම සමඟ ගාල්ලේ පැවැති ක්‍රිකට් තරගයෙන් ලකුණු 4 ක සියුම් ජයක් වාර්තා කිරීමට හයිඩ්‍රාමනී රුහුණු කණ්ඩායම සමත් විය.උපුල් තරංග පන්දු 135 කට මුහුණ දී හතරේ පහර 7 ක් සමග ලකුණු 93 ක් රැස් කළ අතර මාස් කඳුරට පිලේ කඩුලු 4 ක් ලකුණු 26 ක් තුළ බිඳ දමමින් පෙරළිකාර දස්කම් දැක්වීමට ජයසුරිය සමත් වූවේය.හයිඩ්‍රාමනී රුහුණු - 213 (ඕවර 50) උපුල් තරංග 93, සනත් ජයසූරිය 25, දිනේෂ් චන්දිමාල් 25 (සුරාජ් රන්දීව් 29 / 3, මුත්තයියා මුරලිදරන් 47 / 3)මාස් කඳුරට – 209 (ඕවර 49.4) ජීවන් මෙන්ඩිස් 59, තිලාන් සමරවීර 55, (සනත් ජයසුරිය 26 / 4, සචිත්‍ර සේනානායක 29 / 2)ශ්‍රී. ල. ක්‍රි. ඒකාබද්ධ පිලටලකුණු 131 ක ජයක්ශ්‍රී ලංකා ක්‍රිකට් ඒකාබද්ධ පිලේ රුමේෂ් බුද්ධික පන්දු 90 කදී හතරේ පහර 11 ක් සහ එක්හයේ පහරක් සමග ලකුණු 94 ක් රැස් කරමින් බස්නාහිර දකුණ පිලට එරෙහිව ලකුණු 131 ක දැවැන්ත ජයක් වාර්තා කිරීමට තම පිලට විශිෂ්ට දායකත්වයක් සැපයීමට සමත් වූවේය.ශ්‍රී. ල. ක්‍රි. ඒකාබද්ධ පිල – 288 (ඕවර 50) රුමේෂ් බුද්ධික 94, හෑන්ස් ප්‍රනාන්දු 44, (ජානක ගුණරත්න 30 / 3, දිනුක හෙට්ටිආරච්චි 40 / 2)බස්නාහිර දකුණ – 157 (ඕවර 36.4) ලහිරු තිරිමාන්න 46, ජානක ගුණරත්න 43, (චතුර පීරිස් 49 / 3, රනේෂ් පෙරේරා 18 / 2)බස්නාහිර උතුර පිලටකඩුලු 6 ක ජයක්බස්නාහිර උතුර කණ්ඩායමේ සචිත්‍ර සේරසිංහ සහ ඇන්ජලෝ් මැතිව්ස් නොදැවී අර්ධ ශතක රැස් කරමින් වයඹ කණ්ඩායමට එරෙහිව මොරටුවේදී පැවැති තරගයෙන් කඩුලු 6 ක ජයක් තම පිලට ලබා දීමට සමත් වූහ.වයඹ – 196 (ඕවර 42.4)කෞෂාල් පෙරේරා 63, ෆර්වේස් මහරූෆ් 53, (නුවන් කුලසේකර 39 / 4, ෂානුක දිසානායක 34 / 4)බස්නාහිර උතුර – 199 / 4 (ඕවර 38) සචිත්‍ර සේරසිංහ නොදැවී 52, ඇන්ජලෝ මැතිව්ස් නොදැවී 51</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=s1002163</link>
    <topic>සාෆ් පිහිනුම් කී‍්‍රඩක ක්‍රීඩිකාවන්ට අතුරු කමිටුවෙන් උණුසුම් පිළිගැනීමක්</topic>
    <author>පි‍්‍රන්ස් ගුණසේකර</author>
    <content>නිමාවට පත්වූ දකුණු අසියානු ක්‍රීඩා උළෙලේ දී පිහිනුම් රන්, රිදී හා ලෝකඩ පදක්කම් දිනාගත් ක්‍රීඩක ක්‍රීඩිකාවන් මවු බිමට අත්කරදුන් කීර්තියට උණුසුම් සුභ පැතුම් එක්කරන බව ජල ක්‍රීඩා අතුරු කමිටු සභාපති කෘෂිකර්ම හා ගොවිජන සේවා අමාත්‍ය මෛත්‍රීපාල සිරිසේන මහතා පැවැසීය.ජල ක්‍රීඩා අතුරු කමිටුවේ ආරාධනාවෙන් ක්‍රීඩා ඇමැති ගාමිණී ලොකුගේ මහතාගේ සහභාගිත්වයෙන් ක්‍රීඩා අමාත්‍යංශ ශ්‍රවණ ාගාරයේදී පසුගියදා සාෆ් පදක්කම් දිනූ ක්‍රීඩක ක්‍රීඩිකාවන් වෙනුවෙන් උත්සවයක් පැවැත්විණි.එහිදී අදහස් දැක්වූ ඇමැති මෛත්‍රීපාල සිරිසේන මහතා සඳහන් කළේ ශ්‍රී ලංකාව දිනාගත් සාෆ් රන් පදක්කම් 16 න් 3 ක්ම පිහිනුම් ක්‍රීඩාවෙන් හිමිවීම විශේෂ සතුටක් ගෙන දෙන හේතුවක් බවයි.මෙවර සාෆ් තරගාවලියේදී පිහිනුම් ඉසව් කිහිපයක්ම කපා දමා තිබුනා. ඒ බොහෝ ඉසව් ශ්‍රී ලංකාවට වාසිදායක ඒවායි. කොළඹදී 2006 පැවැති තරගාවලියේ පිහිනුම් ඉසව් බංග්ලාදේශයේදී පැවැතුනා නම් තවත් රන් පදක්කම් කිහිපයක් අපට එකතු වෙනවා යැයි ඇමැති මෛතශ්‍රීපාල සිරිසේන මහතා පැවැසීය.ජල ක්‍රීඩා අතුරු කමිටුව පිහිනුම් ක්‍රීඩාව ගමට ගෙන යමින් පසුගිය කාලයේ විශාල වැඩකොටසක් ඉටුකළ බවත් පිට පළාත් පිහිනුම් ක්‍රීඩා සංගම් කිහිපයක්ම අළුතින් බිහිකර ඇති බවත් ඒ මහතා සදහන් කළේය. කොළඹ ක්‍රීඩා සමාජ කිහිපයකට සීමා වී තිබූ පිහිනුම් පරිපාලනය ඉදිරියේ දී ගමට ද යායුතු බැවින් දැනටමත් ත්‍රිකුණාමලය, දඹුල්ල, සීනිගම, පොළොන්නරුව හා උණවටුන ප්‍රදේශවල පිහිනුම් ක්‍රීඩා සමාජ බිහිකොට ඇත.ඕනෑම වෙලාවක පිහිනුම් අතුරු කමිටුව විසුරුවා නිලවරණයක් පවත්වන්නේ නම් ඒ සඳහා අවශ්‍ය වාතාවරණය සකසා තිබෙනවා. ජල ක්‍රීඩා අතුරු කමිටුවේ කටයුතු සාර්තකව සිදුකර තිබෙනවා. යැයිද ඇමැති මෛත්‍රීපාල සිරිසෙන මහතා වැඩිදුරටත් පැවැසීය.මේ අවස්ථාවට එක්වූ ක්‍රීඩා ඇමැති ගාමිණී ලොකුගේ මහතා පැවැසුවේ සාෆ් ක්‍රීඩා උළෙලේ පසුබැසීම් පිළිබඳ බොහෝ මත පළවුවද දිනාගත් පදක්කම් ප්‍රමානය ගැන තමා සතුටට පත්වන බවයි. “රන් පදක්කම් අහිමි වීමට හේතු ගණනාවක් බලපෑවා. ඉසව් අඩුවීම විනිශ්චය පිළිබඳ මතභේද හේතුවෙන් මැරතන් , පාපැදි, හොකී, කරාතේ වැනි ක්‍රීඩාවල පදක්කම් ගිලිහුනා.මෙවර දක්‍ෂතා 2006 තරගාවලියේ තරග ඉසව් ගනන සමග සංසන්දනය කළහොත් විශාල පසුබැසීමක් නෑ. යනුවෙන් ඇමැති ලොකුගේ මහතා පැවැසීය. ජනාධිපති මහින්ද රාජපක්‍ෂ මහතාගේ සංකල්පයක් අනුව රටපුරා අළුත් පිහිනුම් තටාක 12 ක් ඉදිවීම ක්‍රීඩාවේ දියුණුවට හේතුවක් වී ඇතැයි ද ඇමැතිවරයා අවධාරණය කළේ ය.දකුණු ආසියානු ක්‍රීඩා උළෙලේදී නව වාර්තාවක් ද පිහිටවූ හේෂාන් උණම්බුව රන් පදක්කමක් ද මිනේකා කරුණාරත්න රන් පදක්කම් දෙකක්ද දිනාගත් අතර තවත් රිදී පදක්කම් 6 ක් ලෝකඩ පදක්කම් 4 ක් ශ්‍රී ලංකාවට එක්වුහ.ක්‍රීඩක ක්‍රීඩිකාවන් පිළිගැනීමේ උත්සවයට ජල ක්‍රීඩා අතුරු කමිටු ලේකම් කිරාන් අතප්තු හා භාණ්ඩාගාරික නේතෘ නානායක්කාර යන මහත්වරුද එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=s1002164</link>
    <topic>සීගිරිය රැලි ක්‍රොස් මාර්තු 7දා</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාව විසින් ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය (ස්ලාඩා) සමග එක් වී දෙවැනි වරටත් සංවිධානය කරනු ලබන ‘සීගිරිය රැලි ක්‍රොස් - 2010- ධාවන තරගාවලිය මාර්තු මස 07 වැනිදා සීගිරිය ගුවන් හමුදා ධාවන පථයේදී පැවැත්වීමට කටයුතු යොදා තිබේ.මෝටර් රථ සහ යතුරු පැදි ධාවකයින්ට නව අත්දැකීම් සමුදායක් ලබා දෙමින් ගුවන් හමුදාව විසින් පසුගිය වසරේ දී ප්‍රථම වතාවට පැවැත්වූ මෙම ධාවන තරගාවලිය දෙස් විදෙස් ක්‍රීඩා ලෝලීන් අතර අති විශාල ජනප්‍රියත්වයක් ඇති කරලීමට සමත් විය.සීගිරිය ගුවන් හමුදා කඳවුර අසල ඉදි කෙරුණු ජාත්‍යන්තර ඝනයේ ධාවන පථයකදී දේශීය මෙන්ම විදේශීය තරග කරුවන්ටද, ක්‍රී‍්‍රඩා ලෝලීන්ටද උණුසුම් තරගාවලියක ආශ්වාදයක් ලබා දෙමින් දෙවැනි වරටත් සංවිධානය කෙරෙන මේ තරගාවලියෙන් ලැබෙන සියලු ආදායම් ගුවන් හමුදා පුද්ගලයින්ගේ සුබ සාධන කටයුතු සඳහා වන අරමුදලට බැර කෙරේ.මෝටර් රථ සහ යතුරු පැදි තරග ඉසව් 22 කට අධික සංඛ්‍යාවක් මෙවර තරගාවලියට ඇතුළත් වන අතර දේශීය මෙන්ම විදේශීය තරග කරුවන්ගේ වැඩි සහභාගිත්වයක් ද අපේක්ෂා කෙරේ.පසුගිය තරගාවලියේදී ඉන්දියාවෙන් තරග කළ විශිෂ්ට ක්‍රීඩකයින් අභිබවා ජය අත්පත් කර ගැනීමට ශ්‍රී ලාංකික ධාවකයන් සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=s1002165</link>
    <topic>සිහින සැබෑකර ගත් ඇෆ්ගන් ක්‍රීඩකයෝ ලොව හොඳම කණ්ඩායම් හා සටනට සූදානම් වෙති</topic>
    <author>කරච්චි (ඒ.එෆ්.පී.)</author>
    <content>ලොව හොඳම ක්‍රිකට් ක්‍රීඩකයන්ට එරෙහිව තරග කරමින් යුද්ධයෙන් විනාශයට පත්ව තිබෙන තම රටට ආඩම්බරයක් ගෙන දීමට උපරිම පරිශ්‍රමයක් දරන බව 2010 ලෝක කුසලාන විස්සයි (20) තරගාවලියට සුදුසුකම් ලැබීම නිසා ප්‍රීතියෙන් කුල්මත්ව සිටින ඇෆ්ගන් ක්‍රිකට් ක්‍රීඩකයෝ පවසති.ඩුබායිහිදී සති අන්තයේදී අයර්ලන්තය කඩුලු 8කින් පරදවමින් ඇෆ්ගනිස්තානය ලබන අප්‍රේල් - මැයි හි බටහිර ඉන්දීය කොදෙව් දූපත්හි පැවැත්වීමට නියමිත තෙවැනි ලෝක කුසලාන විස්සයි/20 තරගාවලියට සුදුසුකම් ලබා ගත්තේය. මෙය ඇෆ්ගන් කණ්ඩායමේ ප්‍රථම ප්‍රධාන තරගාවලිය වෙයි.“අපට ඉන්දියාවට හා දකුණු අප්‍රිකාවට එරෙහිව තරග තියේවි. ඒ එක කණ්ඩායමක් පැරදවීමට අපි උපරිම වෙහෙසක් දරනවා” යැයි ඇෆ්ගනිස්තාන කණ්ඩායමේ දක්ෂ පිතිකරුවකු මෙන්ම තුන් ඉරියව්වෙන්ම කැපී පෙනෙන ක්‍රීඩක කරිම් සදික් කියයි.කණ්ඩායම ලෝක කුසලාන තරගාවලියට සුදුසුකම් ලැබීම වෙනුවෙන් මව්බිමේ ප්‍රීති උත්සව පැවැත්වෙනු ඇතැයි 25 හැවිරිදි සදික් අනාවැකි පළ කෙළේය. දශක ගණනාවක් තිස්සේ යුද්ධයෙන් බැටකමින් සිටින ඇෆ්ගනිස්තානයේ මේ දිනවල ඇෆ්ගන්, අමෙරිකානු හා නේටෝ හමුදාවෝ තලෙයිබාන් ත්‍රස්තවාදය පරාජය කිරීමේ මෙහෙයුම්වල නිරතව සිටිති.“මගේ රටේ සිටින ජනතාව ඉතාමත් සතුටට පත්ව සිටිනවා. අපි යළි එහි ගියාම ලොකු ප්‍රීති උත්සව තියේවි. “ඩුබායිහි සිට දුරකථනයෙන් සදික් කියා සිටියේය.” උත්සව පවත්වා නටමින් ප්‍රීති වෙන්න මිලියන තුනක පමණ ජනතාවක් නගරයට ඒවි කියා මා සිතනවා.ලෝක කුසලාන තරගාවලිය සඳහා තමා මහ පරිමාණයෙන් සූදානම් වන බව ඩුබායිහි පැවැති සුදුසුකම් ලබා ගැනීමේ තරගාවලියේ අවසාන තරගයේදී ආක්‍රමණශීලී පිතිහරඹයක නියැළෙමින් පන්දු 15 කදී ලකුණු 34ක් ලබාගත් සදික් අවධාරණය කර සිටී.“මම ඇෆ්ගනිස්තානයට ගිහිං මීටර් 14 ක විකට්ටුවක පැයට කිලෝ පටර 160 - 165 වේගයෙන් පන්දුව එවන පන්දු යවන්නන්ට එරෙහිව පුහුණු වෙනවා. පන්දුවට පහර පිට පහර එල්ල කරමින් මා පුහුණු වෙනව“ ඔහු පවසයි. “ඩේල් ස්ටෙයින් මට ප්‍රශ්නයක් නෙවෙයි” සදික්, දකුණු අප්‍රිකානු වේග පන්දු යවන්නා සම්බන්ධයෙන් සිය අදහස ප්‍රකාශ කරමින් කියා සිටියේය.“ඔහු පැයට කිලෝ මීටර් 150 හෝ 145 වේගයෙන් පන්දු එවනවා. අපේ හමිඩ් හසන් හා ෂපූර් සඩ්රාන් පැයට කිලෝ මීටර 145 ක වේගයෙන් පන්දු එවනවා. ඔවුන්ගේ ඒ සෑම ඕවරයකදීම ඇෆ්ගනිස්තානයේදී අපි හයේ පහර එල්ල කරනවා.’’විස්සයි/20 ලෝක කුසලාන තරගාවලියට සුදුසුකම් ලැබීම ඇෆ්ගනිස්තාන ක්‍රිකට් ක්‍රීඩකයන්ගේ් සිහිනයක් සැබෑවීම බව පා දඟ පන්දු යවන සමියුල්ලා ෂෙන්වාරි ප්‍රකාශ කෙළේය.“අපේ සිහින සැබෑ වෙලා. අපි දැන් ජගත් ක්‍රිකට් කවුන්සලයේ විස්සයි/20 ලෝක කුසලාන තරගාවලියට ක්‍රීඩා කරනවා. මේ තරගාවලියට සූදානම් වීමේ පියවරක් ලෙසින් අපි ශ්‍රී ලංකාවේදී මාසයක් ඉතාමත් වෙහෙසකාරීව ක්‍රීඩා කළා. අපි ළඟදීම ලොව හොඳම කණ්ඩායම්වලට මුහුණ දීමට සූදානම් වෙනවා” ෂෙන්වාරි ඩුබායි හි සිට කියා සිටියේය.“බාල වියේදී රූපවාහිනියෙන් බටහිර ඉන්දීය කොදෙව් දූපත් පිලේ ක්‍රිකට් ක්‍රීඩාව නැරඹුවා මට මතකයි. මගේ ප්‍රියතම ක්‍රීඩකයා වන බ්‍රයන් ලාරාගේ භූමියේ දැන් මට ක්‍රීඩා කරන්න ලැබීම ගැන මට හරිම සතුටුයි.” තම කණ්ඩායමේ සගයින් ඉන්දියා සුපිරි තරු සමඟ හරි හරියට ක්‍රීඩා කරනු ඇති බවට රයීස් අහමඩ්සායි ප්‍රතිඥ දුන්නේය.“යුවරාජ් සිං හා මහේන්ද්‍ර සිං දෝනි වැනි ක්‍රීඩකයන්ට සමාන වෙන්න අපේ ක්‍රීඩකයන්ට වුවමනා වී තිබෙනවා” 25 හැවිරිදි අහමඩ්සායි දඟ පන්දු යවන්නා පවසයි.“බටහිර ඉන්දීය කොදෙව් දූපත්හි ක්‍රීඩාංගණ දැක බලා ගන්න අපට අවශ්‍යයි. අපි අනෙක් කණ්ඩායම්වලට වඩා පිටුපසින් නොසිටින බවටත් ඇෆගනිස්තානය ලොව සිටින හොඳම ක්‍රිකට් කරණ්ඩායම්වලින් එකක් බවටත් ලෝකයට පෙන්වන්න අපට වුවමනායි.”පෙරළා සිය රට පැමිණීමට පෙර පසුගිය දශක තුන තිස්සේම ඇෆ්ගන් ක්‍රීඩකයන් වැඩි දෙනෙක් ක්‍රිකට් ක්‍රීඩාවට නැඹුරු වූයේ ක්‍රිකට් උන්මාදයෙන් පෙළෙන පාකිස්තානයේ පිහිටි අනාථ කඳවුරුවල සිටය.පසුගිය වසරේදී ඔවුහු දකුණු අප්‍රිකාවේදී පැවැති 2011 ;ලා්ක කුසලාන (ඕවර 50) සුදුසුකම් ලබාගැනීමේ තරග වටයේදී මුල් කණ්ඩායම් හය අතරට පිවිසෙමින් එක් දින ක්‍රිකට් තත්ත්වය ලබාගැනීමට සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=f1002161</link>
    <topic>බටහිරට කත්අදිනකංකානියොතවම ඉන්නවා</topic>
    <author>ඇල්ලේ ගුණවංශ හිමි</author>
    <content>මෙවර ජනාධිපතිවරණය වෙනත් ජනාධිපතිවරණ වගේ නෙවෙයි, විශාල වශයෙන් ජාත්‍යන්තර හා දේ්ශීය බලවේග අත්වැල් බැඳ ගැනීමක් දකින්න ලැබුණා. එය ඇත්තෙන්ම අත් වැල් බැඳ ගැනීමකටත්වඩා අත් වැල් බැන්දවීමක් කියා කීම නිවැරැදියි. මන්ද උතුරු නැගෙනහිර ජය ගැනීම නිසා බටහිර බලවේග දැඩි ලජ්ජාවකට පත් වුණා.ඒ වගේම ඔවුන් විශාල ප්‍රශ්නයකට මුහුණ පෑවා. ඔවුන් විශ්වාස කළේ නෑ උතුරු නැගෙනහිර යුද්ධය යුද්ධයකින් අවසන් කරන්නට ලැබේවි කියා. ඒ නිසා මේ ජයග්‍රහණයත් සමඟ බටහිර බලවේග වික්ෂිප්ත වී ඊළඟට කළ යුත්තේ කුමක්දැයි සොයමින් සිටියේ. මේ අතර බටහිර බලවේගවල ඉත්තන් කංකානියන් බවට පත් වෙලා හිටිය කොටස් එක පෙරමුණකට එක් කරගන්න ඔවුන්ට මේ මාස හයක කාලයේ දී හැකියාව ලැබුණා.මේ බටහිර බලවේග තමන්ගේ කඳවුර තුළ උගතුන්, බුද්ධිමතුන්, කලාකරුවන්, මාධ්‍යයන්, භික්ෂූන් වහන්සේලා යන සියලු කඳවුරු පෙළ ගැස්සුවා. අපේම කඳවුරේ සිටි පුද්ගලයන් ද මොන ක්‍රමයකින් හරි බෙදුම්වාදී කඳවුරේ සෙන්පතියන් බවට පත් කර ගන්න ඔවුන් සූක්ෂම වුණා. මේක අවි ආයුධ වලින් කරන සටනකට වඩා ප්‍රබල වුණා.ආක්‍රමණශීලීව හා සියුම්ව හය මාසයක් ඇතුළත අපේ කට්ටියත් අරගෙන බෙදුම්වාදී කඳවුර මහා කඳවුරක් කර ගත්තා. මේ විදියට තමයි ජනපතිවරණයට සියලු දෙනා එක්ව එක් අපේක්ෂකයෙක් ඉදිපත් කළේ. එපමණක් නොවෙයි සියුම් ප්‍රචාරක ජාලයක් ඇති කරන් මිනිස් සිත් සතන් ආක්‍රමණය කරමින් අපේක්ෂා භංගත්වයට පත් කර සියුම් ලෙස ඔවුන්ගේ කඳවුරට ළං කර ගත්තා.විශේෂයෙන් විද්‍යුත් මාධ්‍ය හරහා අසත්‍ය ප්‍රචාර විනාඩියෙන් විනාඩියට ප්‍රචාරය කරමින් ආක්‍රමණය කළා. ලෝකයේ වෙනත් රටවල ප්‍රචාරක මාධ්‍ය හරහාත් අවිශ්වාසය හා සැකය ඇති කළා. ඔවුන් ක්‍රියා කළේ බටහිර ඉලක්ක ජය ගැනීමට යි. විශේෂයෙන් අපේ ගම්වල දුප්පත් ජනතාව මහා ශෛල පර්වතයන්වගේ මේ අභියස නිසලව සිටියා.මේවාට ඇහුම්කන් දුන්නත් ඔවුන්ගේ තීරණය කිසි ලෙසකත් වෙනස් වුණේ නෑ. එතනදීත් බටහිර බලවේග පරාජය වුණා. මම මෙතනදී ගම්වල ඉන්න අපේ ජනතාවට මගේ කෘතඥතාව පුද කරන්න කැමති යි. මෙතනදී විශේෂයෙන්ම සිංහල බෞද්ධ ජනතාව ගැන විශේෂයෙන් සඳහන් කරන්න වෙනවා.ඒ වගේම මම තමයි ප්‍රථමයෙන්ම විද්‍යුත් මාධ්‍යයෙන් කිව්වෙ මේක ජනාධිපතිවරණයක් නෙවෙයි කෘතවේදී ජනතාවගේ තීරණය මැන බැලීමක් කියලා. බුදු දහමින් පෝෂණය වූ ජාතියක් හැටියට ඔවුන් තමන්ගේ යුතුකම ඉෂ්ඨ කළා.ඒ අතර මේ සමාජ සංස්ථාව තුළ තිබූ ස්වේච්ඡා සහ දේශීය බලවේග බටහිර විසින් දිය කර තිබෙනවා. සඝ, වෙද, ගුරු, ගොවි, කම්කරු කියන පංච මහා බලවේගය දැන් දිය කර හැර තියෙනවා. ඒකට අලුතින් එක් කළ රණවිරු බලවේගයත් මාස හයක් යන්න කලින් දිය කර හැරියා. ඒ බලවේගය එක් කළේ ජනාධිපති මහින්ද රාජපක්ෂ මැතිතුමායි.එතුමා විසින් නිල ඇඳුම ඇඳලා අභිමානයෙන් පාරේ ගමන් කිරීමට රණවිරුවාට ලබා දී තිබූ තත්ත්වය මේ බලවේග විසින් කෙටි කාලයක් තුළ අහිමි කරන්නට කටයුතු කළා. වරෙක කටුකම්බියෙන් දේශය දෙකට බෙදන්න ගත් උත්සාහයත් බටහිර බලවේග සමඟ අත් වැල් බැඳ ගත් දේශීය කුමන්ත්‍රණකරුවන්ව ජනතාව පරාජය කළා.මෙතනදී විශේෂයෙන් ජනාධිපතිවරණ ව්‍යාපාරය ජනතාව විසින් නිස්සරණ අධ්‍යාශයෙන් කළේ. වෙන වෙන අය ලොකුකම් කතා කළාට පොදු ජනතාව විසින්ම යි ඒ කටයුත්ත කළේ. මම වුණත් හැම දිස්ත්‍රික්කයකට ම පෞද්ගලිකව ගමන් කළා. එතන දී මට මතකයි ජනතාව පූජා නගර වලදී මාව වටකර ගත්තා. පමණක් අය සතුටු කඳුළු වගුරවමින් ඔවුන් අපි ගැන දැඩි විශ්වාසයකින් සිටින බව පැවසුවා.මම විද්‍යුත් මාධ්‍යවලින් කළ කතාවන් පිළිබඳ ඔවුන් පූර්ණ විශ්වාසය තබා තිබෙන බව කියා සිටියා. මගේ ජීවිතේට මං කවදාවත් කාටවත් ඡන්දය දෙන්න කියලා නෑ. ඒත් මේ වතාවේ ජනාධිපතිතුමාට ඡන්දය දෙන්න ඉතුරු ටික අපි බලාගන්නම් කියලා කිව්වේ මේ රටට තිබුණු ආක්‍රමණ හඳුනාගෙන තිබූ නිසායි.මට මතකයි කතරගමදීත් මට ජනතාවගෙන් මිදිල යන්න බැරි වුණා. ඔවුන් මා සමඟ කතා කළා. ඔවුන්ට තිබුණෙ ඉතා අහිංසක ඉල්ලීම්. ඒ නිසා මට මේ වෙලාවෙ පැහැදිලිව රජයෙන් ඉල්ලීමක් කරන්නට තිබෙනවා. මේ රජයට අපි වගේ අයගේ හොඳ හිත පවත්වාගන්න අවශ්‍ය නම් විශේෂයෙන් ගම්බද දුප්පත් ජනතාවගේ අවශ්‍යතා ඉටු කරල දෙන්න ඕනෑ.ඔවුන්ට ජලය, විදුලිය, ගමට පාරක්, පාරට බස් එකක් වගේ දේවල් තමයි අවශ්‍ය වුණේ. ඒ වගේම මේ අයගෙ ලෙඩට දුකට බෙහෙත් ලබා දෙන රෝහල්, දුප්පත් දරුවන්ට ඉගෙන ගන්න පාසලක්, ගුරු මණ්ඩල, ආදී මානුෂික ඉල්ලීම් ඉටු කළ යුතුව තිබෙනවා.මේ ජනතාවගේ තිබූ වැදගත්ම ඉල්ලීම තමයි වංචාව, දූෂණය වළක්වන්න කියන දේ. මම මුලින් ඇතැම් තැන්වල සිදු වූ වංචා දූෂණ පිළිබඳව හෙළි කළ නිසා ජනතාව මගෙන් ඒ ගැනත් විමසා සිටියා. ජනතාවට ඒ අය වෙනුවෙන් පෙනී සිටින චරිත ලෙස අපි පසුගිය වසර හතරක කාලය ආණ්ඩුවට ;පාඩි සමාවක් දෙනවා.යුද්ධය අවසන් කර ගත යුතුව තිබූ නිසාත්, පාර්ලිමේන්තුව තුළ තිබූ අවිනිශ්චිත ගතිය නිසාත්, ජනාධිපතිතුමාට යුද්ධය කිරීමට ව්‍යවස්ථාදායකය ශක්තිමත් විය යුතු නිසාත් යම් යම් දේ අපිත් ඉවසාගෙන සිටියා. ඒ යුද්ධය නිසාමයි. අපි දැන් ඒ බවත් මතක් කරනවා.මට මේ එළඹෙන මැතිවරණය ගැන කතා කරන්න තරම් විශ්වාසවන්ත චරිත නැතිවෙලා තියෙනවා. මේ ඉන්න මන්ත්‍රීවරු තමන්ට ලැබුණ වගකීම් හරි හැටි ඉටු කළා නම් අපට මේ රට ගැන මීට වඩා ඉහළින් කතා කරන්න තිබුණා. අද දවසේදී. ඒත් ගං වතුරක් ගැලුවත් අපට යි මැදිහත් වෙන්න වෙලා තිබුණෙ. දේශපාලන නායකත්වය එතන හිටියෙ නැහැ. ස්වභාවික ප්‍රශ්නවලදී පවා අපට ඉදිරියට එන්න සිද්ධ වුණේ ඒ නිසයි. මේ කියන අය ඒ යුතුකම් හරියට ඉටු නොකළ නිසයි.මට මේ රටේ ජනාධිපතිතුමා පිළිබඳ විශ්වාසය තියෙන්නේ. ඒ නිසා සෙසු අය ගැන මට කතා කරන්න බැහැ.ජාත්‍යන්තර බලවේග රජය බිඳ වැට්ටවීමට කරන කුමන්ත්‍රණ ඉදිරියේ රටේ නායකයාත්, ජනතාවත් බේරා ගන්නටත් ආරක්ෂා කර ගන්නටත් අපි ඉදිරියට එනවා. මම හිතනවා එය ප්‍රමාණවත් කියලා.මම දකින ආකාරයට මේ රජයට ඉදිරි ඉලක්ක රාශියක් ජය ගත යුතුව තිබෙනවා. රටේ ජාතික ආර්ථිකය ගොඩනගන්නට ගම්බද ජනතාවගේ නිෂ්පාදන නගා සිටු වන්නට කටයුතු කළ යුතුව තිබෙනවා. ඔවුන්ට ජල පහසුකම්, පොහොර ආදිය ලබා දිය යුතුයි. පුද්ගලයන් සතුටු කිරීම නෙවෙයි මුළු මහත් ජාතියම සතුටු කිරීමේ ව්‍යාපාරයකුයි දැන් දියත් කළ යුතුව තියෙන්නේ.මම හිතනවා මේ සාම්ප්‍රදායික දේශපාලන ක්‍රමය වෙනස් වෙන්න ඕනෑ කියලා. මෙතෙක් කළේ පුද්ගලයන් සතුටු කරන එකයි. දැන් ජනතාව නගා සිටුවලා ඔවුන් සතුටු කළ යුතුයි. මේ රට අවුරුදු 62 ක් තිස්සේ ආණ්ඩුක්‍රම ව්‍යවස්ථාව ගැන කතා කර කර ඉන්න රටක්. ඒත් තවම ඒක හදා ගත්තෙ නෑ.ඒ නිසා රටේ එදිනෙදා ප්‍රශ්න විකුණන්න නෙවෙයි ඒවා විසඳන්න හැකි දේශපාලනඥයන් අපි සොයා ගත යුතුයි. ඒ නිසා අපිත් එක්ක අත්වැල් බැඳන් ඉන්න පොදු ජනතාවගෙන් මම ඉල්ලීමක් කරනවා. අබමල් රේණුවක තරම් වත් වංචාවක් දුෂණයක් කර ඇති කිසිදු දේශපාලනඥයකුට මෙවර ඡන්දය පාවිච්චි කරන්න එපා කියලා.මෙතනදී මතක තියා ගන්න ඕනෑ අපි අලුත් මූණු දැකල සතුටු වෙන්න සුදානමකුත් නෑ. උගත් බුද්ධිමත් ජනතාව ගැන දැනුවත් බවක් තියන කාර්යක්ෂම, ජනතාවගේ ප්‍රශ්න හඳුනන මානව භක්තිය තියෙන පිරිසක් තමයි දේශපාලන කරළියට බිහි වෙන්න අවශ්‍ය වෙලා තියෙන්නේ. අලුත් කියල බෑ ඔවුන්ට හැකියාවත්, හැඟීමත් තියෙන්න ඕනෑ. ඔවුන් පාලනය කරන්නේ මහජනතාව හා මහජන දේපලයි. මහජන දේපල සාංඝික දේපල කියල හිතල ඒවා පාවිච්චි කරන මිනිස්සුයි අපට අවශ්‍ය.ඒ වගේම මේ රටේ නීතිය ස්ථාපිත වෙන්න ඕනෑ. ඒ නීතිය සියලු දෙනාට එකසේ පාවිච්චි කරන්න ඕනෑ. තරාතිරම් වලට නීතිය වෙනස් විය යුතු නෑ. ඒ වගේම නීතිය ක්‍රියාත්මක කිරීමට ශක්තිමත් පොලීසියක් සකස් කළ යුතුයි. අද පොලීසිය පවා දුර්වලයි.අද ඔවුන්ට වෙලා තියෙන්නේ මැති ඇමැතිවරුන්ට ආරක්ෂාව ලබාදීම මිසක් ජනතාවට සේවය කිරීම නෙවෙයි. ජනතාවගේ නීතිමය ගැටලු වලට මැදිහත් වෙන්න ඔවුන්ට කාලයක් නැහැ. මේ නිසා පොලීසිය ප්‍රතිසංවිධානය විය යුතුයි.පොලීසියත් දේශපාලනීකරණය වෙලා. පොලිස් කොමිසමේ හිටිය සාමාජිකයෙක් ලෙස පොලිසියේ අභ්‍යන්තරය මා හොඳින් හඳුනනවා.මේවා සිදු නොවුණොත් යහ පාලනය කියන දේ වචනයකට පමණක් සීමා වෙනවා. විවිධ හේතු මත ප්‍රශ්න මත ගැටුන ජනතාව පෙළ ගැහිලා අත් වැල් බැඳ ගත්තේ දේශපාලන පටු පරමාර්ථ ඉටු කරන්න නෙවෙයි. යහපත් රටක් ගොඩ නගන්නයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=f1002162</link>
    <topic>හමුදා පාලනයක් පිහිටුවීමේෆොන්සේකාගේ කුමන්ත්‍රණය</topic>
    <author/>
    <content>ඉහත චෝදනාවලින් පැහැදිලි වන්නේ රාජපක්‍ෂ සහෝදරයන් සහ ෆොන්සේකා අතර දිගින් දිගටම පැවැති සීතල යුද්ධයයි. ෆොන්සේකා මහතාට යුද හමුදාව තුළ තවදුරටත් බලය රඳවා ගැනීම නතර කිරීම සඳහා ඔහුගේ තටු සිඳීමට කටයුතු කෙරුණි. එහි අරමුණ වූයේ ෆොන්සේකා මහතා සහ හමුදාව තුළ ඔහුට පක්ෂපාතීත්වය දැක්වූ අය විසින් දියත් කරනු ඇතැයි සැක කළ කුමන්ත්‍රණය වළකාගැනීමය.මේ අර්බුදකාරී තත්ත්වය කරළියට ආවේ ෆොන්සේකා මහතා සේවය හැරයාමෙන් සහ ජනාධිපතිවරණයට ඉදිරිපත්වීමෙන් පසුවය. ෆොන්සේකා මහතාට දේශපාලන පක්‍ෂ රැසක් සහාය ලබාදුන්නත්, ඔහු විශ්වාසය තැබුයේ ‘A’ ත්‍රිත්වය ගැනය. එනම් ඔහුගේ පාරම්පරික ගම වූ අම්බලන්ගොඩ (Ambalangoda), ඔහුගේ පාසල වූ ආනන්ද විද්‍යාලය(Ananda College) සහ ඔහු වසර 40ක් සේවය කළ යුද හමුදාව(Army)ය.මේ තුන අතුරින් ඔහු වඩාත්ම වැඩි විශ්වාසයක් තැබුවේ යුද හමුදාව කෙරෙහිය. ඔහුගේ වැඩිහිටි ජීවිතය සම්පූර්ණයෙන්ම පාහේ ගෙවුනේ යුද හමුදාව සමඟ හෙයින් මෙය පුදුමයට කරුණක් නොවේ. දශක කිහිපයක්ම යුද හමුදාවේ සේවය කිරීම නිසා සාමාන්‍ය ජනතාව සමඟ කටයුතු කිරීමට වඩා හමුදා වාතාවරණයක කටයුතු කිරීමට ඔහුට පහසු විය. මක්නිසාද යත් හමුදාවේ අය කිසිඳු ප්‍රශ්න කිරීමකින් තොරව ඔහු දෙන අණ පිළිපදින නිසාය.ආරක්‍ෂක වළල්ලආරක්ෂාව ද ෆොන්සේකා මහතාට වැදගත් විය. එල්. ටී. ටී. ඊ. ය සමඟ යුද වැදීමේදී සම්ප්‍රදායික මෙන්ම සම්ප්‍රදායික නොවන ක්‍රියාමාර්ගයන්ද අනුගමනය කර තිබිණි. ඇතැම් විට ත්‍රස්තවාදයට මුහුණදුන්නේ ත්‍රස්තවාදයෙන් ම ය. පැහැරගැනීම්, අතුරුදන් කිරීම්, මරාදැමීම් ආදී විවිධ ක්‍රමෝපායන් ද අනුගමනය කරන ලදී. තමන්ගේ ජීවිතාරක්‍ෂාව පිළිබඳ ප්‍රබල ප්‍රශ්නයක් තිබූ බව ෆොන්සේකා මහතා නොදැන සිටියේ නොවේ. තමා ඝාතනය කරනු ඇති බවට ඔහු සැක කළේ ය. ඒ නිසා ඔහු තමන් වටා ආරක්‍ෂක වළල්ලක් ගොඩනගා ගත්තේය.ඒ නිසා ෆොන්සේකා මහතාගේ මැතිවරණ කදවුරේ යුද හමුදාවට සම්බන්ධ බොහෝ අය වූහ. මොවුන් අතර විශ්‍රාම ගිය හමුදා නිලධාරීන් ද සිටියහ. මොවුන් මේජර් ධූරයේ සිට හමුදා භටයන් දක්වා තනතුරුවලට අයත් වූහ.ශ්‍රී ලංකාවෙන් බැහැරව අමෙරිකාව, ඕස්ට්‍රේලියාව වැනි රටවලට ගොස් සිටි විශ්‍රාමලත් හමුදා නිලධාරීන් ද මැතිවරණයේදී ජෙනරල් ෆොන්සේකාට උදව් කිරීමට ශ්‍රී ලංකාවට පැමිණ සිටියහ. මේ අතර, හමුදාව හැරගිය බොහෝ අය ද ඔහුට එකතු වූහ. ජෙනරල් ෆොන්සේකා විසින් මේ අය පිළිගනු ලැබීය. මේ අතර සේවයේ යෙදී සිටි ඇතැම් භටයන් සිය තනතුරුද අතහැර ජෙනරල් ෆොන්සේකා මහතාට එක් විය. ෆොන්සේකා මහතා විසින් මෙය ද දිරිමත් කරන ලදී.ස්වකීය මැතිවරණ ව්‍යාපාරයට හමුදා සේවය අතහැර ගිය හමුදා සේවකයන් බඳවා ගැනීම දිරිමත් කිරීමෙන් සහ ඔවුන් පිළිගැනීමෙන් ෆොන්සේකා මහතා යුද හමුදා විනය ගැන තැකීමක් නොකළ බව පෙනේ. ඔහුට ආරක්‍ෂාව සඳහා ලබාදුන් හමුදා භටයන් සංඛ්‍යාව අඩුකිරීමත් සමඟම සිය ඡන්ද ව්‍යාපාරයේ මුල් අවස්ථාවේ සිටම ඔහු වැරැදි පූර්වාදර්ශයක් ලබාදීමට කටයුතු කර තිබිණි.ඔහුට වෙන්කර සිටි ආරක්‍ෂක නිලධාරීන් අතරින් 15ක් ම හමුදා බුද්ධි අංශයේ නිලධාරීන් වූහ. මොවුන් ආපසු කැදවීමෙන් පසුවද යුද හමුදාවේ සේවයට වාර්තා කර තිබුණේ නැත. ඒ වෙනුවට දිගින් දිගටම ජෙනරල් ෆොන්සේකා මහතාට සේවය කිරීමට ඔවුන් කැමැත්තක් දැක්වීය. එය දිරිගැන්වීමෙන් ද ෆොන්සේකා මහතා කර ඇත්තේ අපකීර්තිමත් දෙයකි. මේ අතර තමන්ට වෙන්කර තිබූ යුද හමුදා වාහන ආපසු ඉල්ලූ අවස්ථාවේදී ඇතැම් වාහන ආපසු බාරදීම ද ඔහු විසින් ප්‍රතික්‍ෂේප කරන ලදී.හමුදා නීති උල්ලංඝනය කිරීමහමුදාවේ හිටපු ජ්‍යෙෂ්ඨ හමුදා නිලධරයකු විසින් කිසිදු පැකිලීමකින් තොරව යුද හමුදා නීති උල්ඝංගණය කිරීම වැරැදි පූර්වාදර්ශයකි. ඒවනවිට දේශපාලන ව්‍යාපාර දියත්ව තිබී බැවින් හමුදාවේ උසස් පෙළේ නිලධාරීන් මීට විරුද්ධව දැඩි ක්‍රියාමාර්ග ගැනීමෙන් වැළකී සිටියහ. මෙවැනි විනය කඩකිරීම් සිදුවුවත් ඔවුන්ට මේ දෙස නිසොල්මන්ව බලාසිටීමට සිදුවිය.යුද හමුදාවට තවත් හිසරදයක් වූයේ ෆොන්සේකා මහතාට යුද හමුදා සේවයේ සිටි අය තවදුරටත් සහය දැක්වීමයි. ඉකුත් දෙසැම්බර් මාසයේ අවසානයේදී හෝ ජනවාරි මුලදී සිදුකරන ලද බුද්ධි අංශ ඇගැයීමකට අනුව යුද සෙබළුන් සියයට 75 සිට 80ක් පමණ සහ හමුදා නිලධාරීන් 40% පමණ ඔහුට සහාය දක්වන බව පෙනී ගොස් තිබුණි. මේ අතර, සේවයේ යෙදී සිටි ඇතැම් හමුදා නිලධාරීන් කිසිඳු පැකිලීමකින් තොරව ෆොන්සේකා මහතාට පක්ෂපාතීත්වය දැක්වීම නිසා මේ තත්ත්වය තවදුරටත් උග්‍ර විය.හිටපු හමුදාපතිවරයා යුද හමුදාවේ තම සගයන් සහ යටත් නිලධාරීන් සමඟ දිගටම සම්බන්ධකම් පැවැත්වීය. ඒ නිසා යුද හමුදාව දේශපාලනීකරණය වීමේ උච්චස්ථානයටම පත්වී තිබිණි.ඒ අනුව, යුද හමුදාව තිරස් මෙන්ම සිරස් අතට ද බෙදෙමින් පැවැතිණි.රජයට හිසරදයක් වූ ප්‍රධානතම ප්‍රශ්නය වූයේ, නිල නොලත් ආරක්‍ෂක නිලධාරීන් රැසක් “හංසයා” වටා රොක්වීමයි. මෙම ආරක්‍ෂක නිලධාරීන්ගේ සංඛ්‍යාව හිටපු හමුදාපතිවරයාට දී තිබූ ආරක්‍ෂක නිලධාරීන්ගේ සංඛ්‍යාවට වඩා බෙහෙවින් වැඩි විය.මේ අයගෙන් වැඩිදෙනෙක් හමුදාව හැර ගිය අය වූ අතර ඔවුන් ආයුධ සන්නද්ධව සිටියහ. ඇතැම් හිටපු යුද හමුදා නිලධාරීන්, ජෙනරාල්වරයාගේ කඳවුරට බැදෙන ලෙස, හිටපු හමුදා නිලධාරීන්ගෙන් සහ භටයනගෙන් ඉල්ලමින් රට පුරා ගියේ ය. මේ ආකාරයෙන් නිල නොලත් යුද හමුදාවක් ගොඩනැගෙමින් පැවැතිණි.මේ අතර, ෆොන්සේකාගේ කඳවුරේ ක්‍රියාකාරීන් සහ හමුදාවේ සේවයේ යෙදී සිටි අය අතර නිරතුරු කතාබහ සිදුවිය. මෙවැනි කතාබහ නිලධාරී මට්ටමෙන් මෙන්ම පහළ ශ්‍රේණි මට්ටමෙන් ද සිදු විය. මේ සම්බන්ධයෙන් ද රජයේ අවධානය යොමුවී තිබිණි.තත්ත්වය තවත් ව්‍යාකූල කළේ ෆොන්සේකා මහතා සමඟ ජනතා විමුක්ති පෙරමුණට තිබූ සබඳතාවයයි. යුද්ධය පැවැති සමයේදී හමුදාවට අලුතින් බඳවා ගැනීම, දිරිගැන්වීම සඳහා යුද හමුදාව නොසිතූ විරූ ආකාරයට දේශපාලනීකරණය කිරීමට රාජපක්‍ෂ රජය ඉඩකඩ දී තිබිණි. යුද හමුදාවේ චිත්තධෛර්ය වැඩිකිරීම සඳහා ජනතා විමුක්ති පෙරමුණ සහ ජාතික හෙළ උරුමය කෙලින්ම ක්‍රියාකාරී විය. තවද, යුද හමුදාවට බැඳෙන සංඛ්‍යාවද වැඩි කිරීමට ද ක්‍රියාකාරී ලෙස සම්බන්ධ වීමට ඔවුනට ඉඩකඩ සලසා තිබිණි.මෙහි ප්‍රතිඵලයක් වශයෙන් ජනතා විමුක්ති පෙරමුණට සහ ජාතික හෙළ උරුමයට හමුදා සේවය තුළ දේශපාලනය බලපෑමක් කිරීමට ඉඩකඩ සැලසුණි. ජාතික හෙළ උරුමයේ බලපෑම වැඩියෙන්ම නිලධාරීන් කෙරෙහි වූ අතර, ජනතා විමුක්ති පෙරමුණට පහළ ශ්‍රේණිවල හමුදා භටයන් අතර විශාල තැනක් තිබිණි. ජනාධිපතිවරණයෙන් ජාතික හෙළ උරුමය ජනාධිපති රාජපක්‍ෂට සහාය දුන් අතර, ජනතා විමුක්ති පෙරමුණ දෙකඩ වී තිබිණි.ජාතික නිදහස් පෙරමුණ වශයෙන් සැළකෙන වීරවංශ ඇතුළු ජනතා විමුක්ති පෙරමුණේ කැඩී ආ පිරිස ජනාධිපතිවරයාට සහාය පළ කළේය. මේ අතර, සෝමවංශ සහ ටිල්වින් සිල්වා යටතේ වූ ප්‍රධාන ජනතා විමුක්ති පෙරමුණ ජෙනරල් ෆොන්සේකාට සහාය ලබා දුනි.රජයට විශාල හිසරඳයක් වූයේ ජේ. වී. පී. - ෆොන්සේකා සබඳතාවයයි. ෆොන්සේකා සහ ජේ. වී. පී. අතර කිට්ටු සබඳතාවයක් තිබෙන බව රජය දැනගත්තේ ජනාධිපති රාජපක්‍ෂ සහ ජෙනරල් ෆොන්සේකා අතර ගැටුම කරළියට ආ පසුව ය.ඍජු සබඳතායුද හමුදාපතිවරයා වශයෙන් සේවය කළ කාලය තුළදී ෆොන්සේකා මහතා ජේ. වී. පී. සහෝදරයන් සමඟ සබඳතා පැවැත්වූ බවට චෝදනා එල්ලවේ. පසුගිය වසරේ ඔහු ඇමෙරිකාවේ සිටි අවස්ථාවේදී, ජේ. වී. පී. ලේකම් ටිල්වින් සිල්වා මහතා සමඟ කෙලින්ම සබඳතා පැවැත්වූ බවට හෙළිවී තිබේ. මේ අතර රාජ්‍ය දෙපාර්තමේන්තුවේ කටයුතුවලදී ටිල්වින් සිල්වා විසින් ඔහු මෙහෙයවා ඇති බවට හෙලිවී තිබේ.මේ සියලු කරුණු රජය දැන සිටියත් මැතිවරණ ව්‍යාපාරය දියත්වී තිබූ හෙයින් ඒ පිළිබඳ කෙලින්ම නිසි පියවර ගැනීමට රජයට නොහැකි විය. “හංසයාට” සහාය දැක්වීමට සෑම ඡන්ද කොට්ඨාසයකම ප්‍රචාරක කටයුතු කිරීම සම්බන්ධීකරණය කිරීම සඳහා කමිටු පත්කරගෙන යන බවට ද තොරතුරු ලැබී තිබිණි. මේ කමිටුවල සාමාජිකයන්ගෙන් වැඩි දෙනෙක් ජේ. වී. පී. අය සහ හිටපු හමුදා සේවකයෝ වූහ. මේ කමිටුවේ කාර්යභාරය ඡන්ද ව්‍යාපාරය මෙහෙයවීම බව මතුපිටින් පෙනුනත්, එය පිටුපස රහසිගත න්‍යාය පත්‍රයක් තිබෙන බවට සැක මතු විය.උද්ගතවෙමින් තිබූ ප්‍රශ්නවලට විසඳුමක් වශයෙන් ආරක්‍ෂක ලේකම්වරයා සහ යුද හමුදාපතිවරයා යුද හමුදාවේ අභ්‍යන්තර මාරුකිරීම් සහ නව පත්කිරීම් ලබාදීමට කටයුතු කළහ.ෆොන්සේකා මහතාට පක්‍ෂපාතී අය යැයි සැකකළ අය නොවැදගත් තනතුරුවලට පත්කළ අතර, ජනාධිපති රාජපක්‍ෂට පක්‍ෂපාතී අය වැදගත් තනතුරුවලට පත්කරන ලදී. එමෙන්ම, ක්‍රමෝපාය වශයෙන් වැදගත්වූත්, බලවත් වූත් තනතුරු සඳහා ෆොන්සේකා මහතාට එරෙහි නිලධාරීන් පත්කරන ලදී.මේ අතර, ෆොන්සේකා මහතාගේ බලකාය වූ සිංහ රෙජිමේන්තුවේ නිලධාරීන් ප්‍රධාන රාජකාරිවලින් මුදා හැරි අතර, ආරක්ෂක ලේකම්වරයාගේ සහ හමුදාපතිවරයාගේ රෙජිමේන්තුවල අයට වැදගත් බලතල පවරන ලදී.ග්‍රැෆික් සටහනමේ වෛරී ආකල්ප තවදුරටත් ව්‍යාකූල කිරීමට හේතුවූයේ ෆොන්සේකා මහතා විසින් කියන ලද ඇතැම් කතා ය. තමන් ජයග්‍රහණය කරන්නේ ය යන දැඩි විශ්වාසය මත, ජෙනරල් ෆොන්සේකා නොයෙකුත් වාග් ප්‍රහාර එල්ල කිරීමට පටන් ගත්තේය.ජනාධිපති රාජපක්‍ෂට සහාය දක්වන හමුදා නිලධාරීන් හමුදා අධිකරණ ඉදිරියට පමුණුවන බවටත්, රජයේ ඇතැම් නිලධාරීන් කෙලින්ම වැලිකඩට හෝ බෝගම්බරට යවන බවටත් ඔහු අනතුරු ඇගවීය.රාජපක්‍ෂ සහෝදරයන්ටද විවිධ ප්‍රතිවිපාක අත්විඳීමට සිදුවනු ඇති බවටද ෆොන්සේකා කඳවුර තර්ජනය කළේය. ඒකාධිපති වියරුව සම්බන්ධයෙන් මහින්ද සිර කරන බවටත්, ගාලුමුවදොර පිටියේදී ගෝඨාභයගේ හිස ගසා දමන බවටත්, දූෂණ චෝදනා සම්බන්ධයෙන් බැසිල් එල්ලා මරණ බවටත් තර්ජනය කරන ලදී.තවද, තමන් ජනාධිපති වූවාට පසු ගිරිවාපත්තු කුලයට අත්විඳීමට සිදුවන දේ ග්‍රැෆික් සටහනක් මඟින් දක්වා තිබූ බවත් ෆොන්සේකා කඳවුරේ සිටි කෙනෙකුගෙන් ජනාධිපති රාජපක්‍ෂට විශ්වාස කටයුතු තොරතුරු ලැබී තිබුණි. මේ අතර ෆොන්සේකා කඳවුරේ සිටි පහළ පෙලේ අය රාජපක්‍ෂ මහතාගේ ආධාරකරුවන්ට දෙනු ලබන දඬුවම් සහ ඔවුන් පිළිබඳ ලැයිස්තු පිළියෙල කරන බවට ද උදම් ඇනීය. මේ අනුව බියජනක සහ අවිශ්වාසයෙන් යුතු වාතාවරණයක් ගොඩනැගෙමින් තිබුණි. මැතිවරණ දිනය ලංවත්ම මෙම තත්ත්වය ක්‍රමක්‍රමයෙන් දරුණු අතට හැරුණි.ෆොන්සේකා කඳවුර තමන් දිනන බවට තරයේ විශ්වාස කළේ ය. ඔවුන් බිය වූයේ තමන් ලබන නිත්‍යානුකූල ජයග්‍රහණය අත්පත් කරගැනීමට රාජපක්‍ෂ ආධාරකරුවන් ඉඩ නොදෙනු ඇති බවටයි. ෆොන්සේකා කඳවුර සැක පහළ කළේ ආරක්‍ෂක ලේකම්වරයා සහ සේවා කමාණ්ඩර්වරුන් විසින් හමුදා කුමන්ත්‍රණයක් කර ජෙනරල් ෆොන්සේකාට ජනාධිපති ධූරයට පත්වීමට ඉඩකඩ නොදෙනු ඇති බවටය.අනික් අතට, තමන්ට දෙවැදෑරුම් අනතුරක් ඇතිවිය හැකියැයි රාජපක්‍ෂ කඳවුර බිය පළ කළහ. එනම්, පරාජයට පත් අපේක්ෂකයා ප්‍රබල ප්‍රචණ්ඩ ක්‍රියා සිදුකොට රටම අරාජික තත්ත්වයට පත්කරාවි යන බියය. අනික් අතට ජනාධිපති රාජපක්‍ෂ පැරදුනා නම්, ජයග්‍රාහකයන් විසින් පළිගැනීමේ ප්‍රචණ්ඩ ක්‍රියා තුළින් මහත් ව්‍යසනයක් ඇතිකොට, ජනාධිපතිතුමාට, පවුලේ සාමාජිකයන්ට, සිය සගයන්ට සහ ආධාරකරුවන්ට මහත් විපතක් ඇතිකළ හැකි බවය.මේ අතර ජාත්‍යන්තර හස්තයක් ද ක්‍රියාත්මක වනු ඇතැයි දෙපක්‍ෂය තුළම සැකයක් තිබිණි. ෆොන්සේකාගේ කඳවුර ඉන්දියාව, පාකිස්ථානය සහ චීනය ජනාධිපති රාජපක්‍ෂ වෙනුවෙන් පෙනී සිටිනු ඇතැයි සැක කළහ. මේ අතර, ජෙනරාල් ෆොන්සේකා බලයට පත් කිරීමට බටහිර ජාතීන් කුමන්ත්‍රණය කරන බවට රාජපක්‍ෂ කඳවුර සැක කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=f1002163</link>
    <topic/>
    <author>සටහන සහ ඡායාරූප සන්ධ්‍යා කරුණාරත්න</author>
    <content>නිහතමානී ගතිගුණවලින් හෙබි ඔහු මානව දයාවෙන් පිරි පි‍්‍රයශීලී මිනිසෙකි. ජීවිතය පමණක් නොව, කලා ලෝකයම ජයගත් මේ මිනිසා අපූර්ව අදහස් ඇති පුද්ගලයෙකි. ලගන්නා සුළු මිහිරි හඬක් ඇති ඔහු හා කෙතරම් කතා කළත් ඇති යැයි නොසිතේ. සුන්දර මිනිසෙකු වූ ඔහු මුළු රටම හඳුනනා “මුවන්පැලැස්සේ” කෝරළේ මහතාය. නැත්නම් විජේරත්න වරකාගොඩ ය.වසර හැත්තෑ හයක් ගත වූවත් ඔහුගේ සිතෙහි තැන්පත් වූ නොමියෙන මතක බොහොමයකි. ඒ මතක එකින් එක පෙළගස්වමින් ඔහු මා හා පැවැසුවේ මෙලෙසිනි.“මගේ අයියා වගේම මාත් පොඩි කාලේ දඟ වැඩ කළා. ඒත් සමහර දඟ වැඩ කළේ මගේ නොතේරුම්කමටයි. මේ නොසණ්ඩාල වැඩේ කරන කොට මගේ මල්ලිට වයස අවුරුදු තුනක් විතර ඇති. මට අවුරුදු හතක්, අටක් වගේ ඇති. ඒ කාලේ මගේ පියා රාජකාරි කටයුතු කළේ කුලියාපිටියෙ පොලීසියෙ.අප නැවතී සිටියේ කුලියාපිටිය පොලිසියෙ නිල නිවාසවල. මේ නිල නිවාස ඉදිරිපිට එඬරු වැටක් තියෙනවා. එඬරු ගස්වල ගෙඩි තිබුණා. මං හිතුවෙ මේවා කජු කියලා. මං මල්ලිත් එක්කගෙන එඬරු වැට ළඟට ගිහින් එඬරු ගෙඩි කඩලා මල්ලිට කන්න දුන්නා. එඬරු ගෙඩි හොඳට වේලිලා තිබුණෙ. ඒවා තලල තමයි මල්ලිට කන්්න දුන්නෙ.පාසල් ගමනඑයත් මං දෙන දෙන ගෙඩි කනවා. මාත් එකක් දෙකක් කෑවා. හැබැයි මල්ලිට මං ගොඩක් කන්න දුන්නා. අන්තිමට මල්ලිට බඩ රිදිලා, වමනෙ ගිහිං හොඳටම අමාරු වුණා. එයාව ඉස්පිරිතාලෙට එක්ක ගෙන ගිහිං බෙහෙත් කරලා කොහොම හරි සනීප කරගත්තා. මං එඬරු ගෙඩි කෑවට මට මොකුත් වුණෙ නෑ. මේ සිද්ධියෙන් පස්සෙ මං මගේ අයියගෙන් හොඳටම ගුටි කෑවා.කුලියාපිටියෙන් හෙට්ටිපොළට මගේ පියා මාරුවක් ලැබුවා. ඒ කාලෙ හෙට්ටිපොළට පාසලක් තිබුණෙ නෑ. මාව පාසලකට යවන්නත් ඕනනෙ. ඒ නිසා පප්පා කළේ මාව ලොකු අප්පච්චිගෙ ගම වුණු වරකාගොඩ නතර කළා. ඉන්පසුව මං ගලගෙදර පාසලට ඇතුළත් වුණා. ඒ පාසලට යන්න හැතැප්ම දෙක තුනක් පයින් යන්න ඕනෑ. මොනවා කරන්න ද, හැමදාම හැතැප්ම හයක් විතර පයින් යනවා.මාවුස්සාව කියා කන්දක් තිබෙනවා. මේ කන්ද පහුකරලා තමයි පාසලට යන්නෙ. මාවුස්සාව අයිති වී තිබුණෙ සුද්දන්ට. රබර්, කොකෝ, කෝපි වතු මේ කන්දෙ තිබුණා. යාළුවන් කට්ටියක්ම එක්වෙලා තමයි ස්කෝලෙට ගියේ. මේ වත්තෙ තිබෙන කොකෝ කඩාගෙන කමින් අපි යනවා.වතුවල තිබෙන අඹ, ජම්බු කඩාගෙන කකා අපි හරි විනෝදෙන් පාසලට ගියා. අව්වට වේලි වේලි, වැස්සට තෙමි තෙමී අපි පාසල් ගියා. පාසලේ ඉගැන්වීම් කටයුතු කළේ ඉංගී‍්‍රසියෙන්. හරිම විනයගරුක පාසලක්. මං අවුරුද්දක් පමණ මේ පාසලට ගියා.1943දී මගේ පප්පට කුරුණෑගල පොලිසියට මාරුවීමක් ලැබුණා. කුරුණෑගල පොලිස් නිල නිවාසයේ නතර වුණාට පසුව මාව කුරුණෑගල ශාන්ත ආනා විද්‍යාලයට ඇතුළත් කළා. කුරුණෑගලට තිබූ හොඳ ම පාසල තමයි ඒක.ශාන්ත ආනා විද්‍යාලයට යන විට මගේ පප්පට බදුල්ලට හදිසි මාරුවීමක් ලැබුණා. පප්පා බදුල්ල පොලිසියට ගියා. ඒ යන විට මාව එහෙට එක්කගෙන ගියේ නෑ. දැන්වත් එක පාසලකට යන්න ඕන කියලා පප්පා මාව කුරුණෑගල ඔහුගේ යාළුවෙකුගෙ ගෙදරක නතර කළා. යාළුවගේ නම ලයනල් පෙතුහැර.මගේ අම්මා සහ අනෙක් සහෝදර සහෝදරියන් නතර වෙලා හිටියේ රංගම ගමේ. ලයනල් අන්කල්ටත් ළමයින් දෙන්නෙක් හිටියා. මල්කාන්ති දුව, රංජිත් පුතා. ඒ දෙන්නත් එක්ක තමයි මං හැදුණෙ. ඒ දෙන්නට වගේම මටත් ඔහු ආදරය කළා. මගේ ඕනෑ එපාකම් හොයලා බැලුවා. ඒ වනවිට මං හිටියෙ තුනේ පන්තියෙ. අවුරුද්දකට වඩා මං ඒ ගෙදර නතර වී හිටියා.කුරුණෑගල පොලිසිය ඉදිරිපිට ධවලගිරි ස්ටෝර්ස් නමින් ලොකු කඩයක් තිබුණා. මෙහි අයිතිකාරයා වුණේ උපාසක මහත්තයා නම් වූ කෙනෙක්. මගේ් පප්පා මාව උපාසක මහත්තයලගේ් ගෙදර නැවැත්තුවා. ඔහු බෞද්ධ වැඩවලට ගොඩක් ලැදියි. ඔහුගෙ ගෙදර මං අවුරුදු දෙක, තුනක් නැවතී හිටියා. උපාසක මහත්තයා මට හරිම ආදරෙයි.හැමදාම රෑට කෑම කාලා ඉවර වෙලා මං ලවා ඔහු බණපොත් ශබ්ද නගා කියවා ගන්නවා. සද්ධර්මාලංකාරය, සද්ධර්මරත්නාවලිය වගේ බණ පොත් මං හඬ නඟා ඔහුට ඇහෙන්න හැමදාම රෑට කියවනවා. මෙහෙම කියවීම නිසා මට විශාල දැනුමක් ලැබුණා. මහප්‍රාණ අකුරු නියම විදිහට ශබ්ද කරන්න මං ඉගෙන ගත්තා. ඒ වාගේම ධර්මය ඉගෙන ගත්තා.මේ කාලයෙදි මගේ ජීවිතයේ විශාල පෙරළියක් ඇතිවුණා. බෞද්ධ කටයුතුවලට මාව යොමුවුණා. මගේ අම්මටයි, පප්පටයි වඳීනවා කියලා හිතාගෙන මං හැමදාම උපාසක මහත්තයටයි, නෝනටයි වැන්ඳා. උපාසක මහත්තයගෙ ගෙදර නැවතී සිටි කාලෙදි තමයි මං සුපින්වත් බෞද්ධයෙක් බවට පත්වුණේ.වසර විසිපහක සේවයකින් පස්සෙ 1949 දී මගේ පප්පා පොලීසියෙ රාජකාරියෙන් විශ්‍රාම ගත්තා. ඉන්පසුව අපි හැමෝම රංගම ගමේ පදිංචියට ගියා. ඒ වනවිට මට වයස අවුරුදු දොළහක් විතර වෙනවා. එතකොට මට හොඳට තේරෙන වයසනෙ.ඒ නිසා මං ශාන්ත ආනා පාසලට ගියේ රංගම ගමේ ඉඳලා. රංගම තව යාළුවන් කීපදෙනෙක්ම මාත් එක්ක කුරුණෑගල පාසලට ආවා. අප පාසල් ගියේ කෝච්චියෙන්. ඇත්තටම කියනවා නම් ඒ කාලෙ කෝච්චිය නෙවෙයි කිව්වෙ , ඒකට කිව්වෙ රේල් බස් එක කියලා. වැල්ලව දුම්රියපළට ඇවිත් තමයි අපි රේල් බස් එකට නඟින්නේ. ගෙදර ඉඳලා දුම්රියපළට සැතැපුමක් පමණ දුරයි.රේල් බස් එක දැදුරු ඔය පාලමෙන් එනකොට අපේ ගෙදරට සද්දය ඇහෙනවා. කකා බිබී හිටියට ඒවා දලා අපි ස්ටේෂමට දුවගෙන එනවා. රේල් බස් එක අල්ලගන්න බැරි වුණොත් එදාට පාසල් යන්න වෙන්නෙ නෑ. සමහර දාට රේල් බසයට එන්න අපට පරක්කු වෙනවා.අපි දුවගෙන එනවා දැක්කොත් රේල් බස් එකේ ඩ්‍රයිවර් මහත්තයා රේල් බසයට නඟින තුරු ස්ටේෂමෙ නවත්තගෙන ඉන්නවා. ඒ කාලෙ කුරුණෑගල සිට වැල්ලවට ටිකට් එක ශත පහයි. අපි කවදාවත් ටිකට් ගන්නෙ නෑ. ටිකට් නැතුව තමයි රේල් බස් එකේ පාසලට ආවෙ ගියේ. හැබැයි කවදාවත් ටික්කන්ට අහුවුණෙත් නෑ.හොඳ ම ප්‍රතිඵල1950 දී මං ජ්‍යෙෂ්ඨ පාඨශාලා සහතික පත්‍ර විභාගයට පෙනී සිටියා. ඉංගී‍්‍රසි මාධ්‍යයෙන් තමයි විභාගය කළේ. ඒ කාලෙ විදියට එස්. එස්. සී. විභාගයට පෙනී සිටීමත් විශාල අධ්‍යාපන සුදුසුකමක්. මේ විභාගයෙන් මං හොඳ ම ප්‍රතිඵල ගත්තා. මං ඉගෙනීමට හරි දක්ෂයි. හැමදාම පන්තියෙ පළමුවැනියා. දැන් කාලෙ වගේම ඒ කාලෙදිත් පාසල්වල වාර්ෂික ත්‍යාග ප්‍රදානෝත්සව තිබුණා.මගේ පි‍්‍රයතම විෂය වුණේ ගණිතය. වාර්ෂික ත්‍යාග ප්‍රදානෝත්සවයේ දී හැම වසරකදීම මං විෂයයන් හත, අටකට තෑගි හත, අටක් දිනා ගන්නවාමයි.තෑගිවලට අපට දුන්නේ පොත්. මට ලැබෙන තෑගි පොත් මට උස්සගෙන යන්නත් බෑ. මං හරිම අමාරුවෙන්් මට ලැබෙන තෑගි කරේ තියාගෙන ගෙදර අරගෙන යනවා. එක තෑග්ගක්වත් අමතක කරන්නෙත් නෑ. මගේ පොත් කියවීම වර්ධනය වුණෙත් මට ලැබුණ තෑගිවල ප්‍රතිඵලයක් විදිහටයි.ඉගෙනීමට වගේම මං ක්‍රීඩාවලටත් හරිම දක්ෂයි. මං මලල ක්‍රීඩා බොහොමයක් කළා. සැතපුම සහ සැතපුම් භාගය ධාවන තරග ඉසව්වලින් ශාන්ත ආනා විදුහලේ කප් ගහලා හිටියෙ මං. මේ ඉසව්වෙන් මාව පරද්දන්න කිසි කෙනෙකුට බැරිවුණා. මං ඒ කාලෙ හැතැප්ම අට, දහය දුවනවා.ඒ වගේම දිනපතා හැතැප්ම හතර, පහ පයින් ඇවිදිනවා. ඒ දේ නිසා තමයි මට ධාවන ඉසව්වලින් සම්මාන දිනාගන්න හැකියාව ලැබුණෙ කියල මං විශ්වාස කරනවා. ඒ වගේම ඒ කාලෙ ලැබුණ ශක්තිය තමයි අදටත් තියෙන්නේ්. හොඳ සෞඛ්‍ය සම්පන්න ජීවිතයක් ගත කරන්නෙ ඒ නිසා කියල මං හිතනවා.එස්. එස්. සී. විභාගයෙන් සමත් වුණාට පස්සෙ මං 1951 දී විශ්වවිද්‍යාල ප්‍රවේශ පන්තියට ඇතුළත් වුණා. ප්‍රථම වසර නිසා පන්තියෙ එතරම් ඉගෙනීම් කටයුතු සිදුකළේ නැහැ. ශාන්ත ආනා විද්‍යාලයේ ප්‍රධානියෙකු ලෙස ඕල්බන් පැට්‍රික් බ්‍රදර් කටයුතු කළා. බ්‍රදර් ඩිරෙක්ටර් නමින් තමයි අප ඔහුව හැඳින්වූවේ.දවසක් බ්‍රදර් ඩිරෙක්ටර් මට කතා කරලා කිව්වා, පස්වැනි පන්තියට ඉගැන්වූ ජයරත්න සර් විභාගයක් කරන්න නිවාඩු ගත්තා. ඒ පන්තියට උගන්වන්න ගුරුවරයෙක් නැති නිසා වරකාගොඩට උගන්වන්න පුළුවන්ද කියලා. උගන්වනවාට කීයක් හරි ගෙවන්නං කියලත් කීවා. ළමයින්ට උගන්වන්න ගොඩක් කැමැත්තෙන් මං හිටියෙ. ඒ නිසා මං දෙවරක් නොසිතා බ්‍රදර් ඩිරෙක්ටර්ගේ අදහසට එකඟ වුණා.ශාන්ත ආනා විද්‍යාලයේ ප්‍රාථමික අංශය බාරව හිටියෙ රන්දෙනිය කියලා ගුරුවරයෙක්. බ්‍රදර් ඩිරෙක්ටර් මාව රන්දෙනිය සර් ළඟට එක්කගෙන ගිහින් හඳුන්වා දීලා කීවා, අද ඉඳලා වරකාගොඩට 5 – ඛ් පන්තියෙ ඉගැන්වීම් කටයුතු කරන්න බාරදෙන්න කියලා. සුමානයක්, දෙකක් විතර මං ඉගැන්වීම් කටයුතු කළා. මං හැමදාම පන්තියෙ ඉගැන්වීම් කටයුතු අවසන් කරල යනවිට රන්දෙනිය සර්ට “මං යනවා සර්” කියලා යනවා.ඉගැන්වීම් කටයුතුදවසක් එහෙම කියල යන්න සූදානම් වනවිට රන්දෙනිය සර් මට කතා කළා. “බ්‍රදර් ඩිරෙක්ටර් ඇවිත් වරකෙට පටියක් දීලා ගියා” කියලා ඔහු මට කිව්වා. පටිය මොකද්ද කියල මං ඔහුගෙන් ඇහුවම ඔහු කිව්වෙ, “බ්‍රදර් ඩිරෙක්ටර් ඇවිත් වරකෙ උගන්වන විදිහ හොරෙන් අහගෙන ඉඳලා, ඔයාගෙ ඉගැන්වීම් කටයුතු ගැන හොඳටම පැහැදිලා, වරකෙ උගන්වනවා හරිම හොඳයි” කියලා මා එක්ක කිව්වා. ඕක තමයි බ්‍රදර් ඩිරෙක්ටර් දීලා ගිය පටිය. ඉතිං මටත් ගොඩක් සතුටු හිතුණා.මට බාරදීල තිබුණෙ 5 – ඛ් පන්තියනෙ. 5 – ඛ් පන්තියෙ ඉන්නෙ ටිකක් දුර්වල ළමයි.ඒ, ඕ පන්තිවල තමයි දක්ෂ ළමයි ඉන්නෙ. දුර්වල ළමයි එක එක්කෙනා ළඟට අරගෙන මං ඔවුන්ට හොඳින් ඉගැන්නුවා. ඒ කාලෙ එක පන්තියකින් තවත් ඉහළ පන්තියකට සමත් කරන්නෙ අවසන් වාර විභාගයෙන් සමත් වුණොත් විතරයි. 5 – ඛ් පන්තියේ දුර්වල ළමයින් හිටියත් මගෙ පන්තියෙ සිටි සියලු ම ළමයි 6 වැනි පන්තියට සමත් වුණා.පාර්ලිමේන්තු මන්ත්‍රීවරයෙකු වූ ආරිය බී. රැකව, ලංකා බැංකුවේ සාමාන්‍යාධිකාරීවරයෙකු වූ ලක්ෂ්මන් ලියනාරච්චි යන අය 5 – ඛ් මගෙ පන්තියෙ හිටපු ළමයි. ඔවුන් අදට වුණත් දුටු තැනකදි මට සර් කියලා ආදරෙන් කතාබහ කරනවා. එතකොට මට දැනෙන සතුට කියල නිම කරන්්න බෑ. මේ මගෙන් ඉගෙන ගත්ත ළමයි නේද කියලා මට විශාල ආඩම්බරයක් හිතට දැනෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=f1002164</link>
    <topic/>
    <author>බන්ධුල ආර්. ගුලවත්ත</author>
    <content>1953 අගෝස්තු 12 වැනිදා මහා හර්තාලය අදත් අපේ සමාජ දේශපාලන ආර්ථීක ක්‍ෂේත්‍රයේ මහා ඉහළින් සටහන්ව ඇත. යු. එන්. පී. රජයට එරෙහිවපොදු ජනතාව පෙළ ගැසීමේ ඓතිහාසික සටන් මාලාවේ දී පනස් තුනේ මහා හර්තාලය ගැන අනිවාර්යයෙන්ම ලියවේ. කියවේ.එම හර්තාලය සංවිධානය කිරීමේ සැළැසුම් කිරීමේ මහා වගකීම අපේ පැරැණි වමේ ව්‍යාපාරයට නිතැතින්ම හිමිවේ. සමසමාජ ව්‍යාපාරයේ යකඩ කත, ගිනිපුපුර, වීර සෙබලිය, වීර සෙන්පතිය වශයෙන් විරුදාවලීලත් විවියන් ගුණවර්ධන අයෝමය කාන්තාව මහා හර්තාලයේ සාර්ථකත්වය උදෙසා කළ කැප කිරීම මෙතෙකැයි කිව නොහේ.එසමයෙහි විවියන් කොළඹ නගර සභාවේ හැව්ලොක් ටවුන් නාගරික ආයතනය නියෝජනය කළාය. නගරාධිපති සී. ටී. ග්‍රේරෝය. හර්තාල් රැස්වීමක් නගර සභා පිටියේ පැවැත්වීමට ග්‍රේරෝ අවසරය දී තිබුණි. රැස්වීම 10දා සාර්ථකව පැවැත්විණි.කොටහේන නාගරික මන්ත්‍රී පීටර් කෙනමන් සහ විවියන් ගුණවර්ධන සහ නාගරික මන්ත්‍රී ටී. රුද්‍රා යළිත් නගරාධිපති මුණගැසුණි. 12 වැනිදා ට්‍රෑම් කාර් ධාවනය නතර කරන්නැයි ඔව්හු ඉල්ලා සිටියහ. එම යෝජනාවට නගරාධිපති සී. ටී. ග්‍රේරෝ කැමැත්තක් දැක්වූයේ නැත. හර්තාලය උදෙසා දිවි පරදුවට තබමින් සිටි විවියන් කෝපයෙන් ඉහවහා ගියාය.“එහෙනම් අපි තුන්දෙනා ට්‍රෑම් රථ එළියට ගන්නා නගර සභා දොරටුවේ නිදාගෙන ඉන්නවා. පුළුවන්නම් අපේ ඇඟවල් උඩින් ට්‍රෑම් කාර් යවපල්ලා”යි විවියන් ගෝරනාඩු කළාය.මේ ‘ගිනිපුපුර’ සත්තකටම දැල්වෙන බවත්, විවියන් එසේ මෙසේ ගැහැනියක නොවන බවත් අවබෝධයෙන් දැන සිටි නගරාධිපති ග්‍රේරෝ, නගරය තුළ ට්‍රෑම් රථ ධාවනය නතර කරන ලෙස නියෝග කෙළේය. ඒ අගෝස්තු 11 වැනිදාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=f1002165</link>
    <topic/>
    <author>දයාරත්න කුමාරසිංහ</author>
    <content>දෙදහස් පන්සීයේ සම්බුද්ධ ජයන්ති උත්සවය පිළිබඳ වැය ශීර්ෂය සාකච්ඡා කිරීමේ විශේෂ පාර්ලිමේන්තු රැස්වීමක් 1955 අප්‍රේල් හයවැනි දින කථානායක ඇල්බට් ඇෆ්.පීරිස් මහතාගේ ප්‍රධානත්වයෙන් පැවැත්වුණි. මැති ඇමැතිවරු රැසක්ම එහිදී වැය ශීර්ෂය ගැන අදහස් දැක්වීය. අවසාන වශයෙන් නැගී සිටියේ මොරටුව මන්ත්‍රී සෝමවීර චන්ද්‍රසිරි මහතාය.මොරටු මන්ත්‍රීවරයා දෙසුම අරඹත්ම නැගී සිටියේ ස්වදේශ කටයුතු බාර ඇමැති ඒ. රත්නායක මහතා ය. ඇමැතිවරයා කථානායකවරයා අමතමින් මන්ත්‍රීවරුන්ට අදහස් පවසන්නට වෙන් කළ කාලය අවසන් බවත්, විවාදය නතර කරන ලෙසත් ඉල්ලීමක් කෙළේය. ඇමැතිවරයාගේ ඉල්ලීම අනුව කථානායකවරයා විවාදය අවසන් කළේ විපක්ෂයේ මන්ත්‍රීවරුන්ගේ බලවත් විරෝධය මධ්‍යයේය.කථානායක නියෝගයට අවනත නොවූ සෝමවීර චන්ද්‍රසිරි මහතා නැවතත් තම අසුනෙහි නැගී සිට වැය ශීර්ෂය ගැන අදහස් ප්‍රකාශ කිරීමට ඉඩ දෙන්නැයි ඉල්ලීමක් කළේය. මේ අවස්ථාවේ මොරටු මන්ත්‍රීවරයා ඇමතූ® කථානායකවරයා, කතා කරන්නට කිසිසේත් ඉඩ දිය නොහැකි බවත්, තමා කළ නියෝගය නොපිිළිගන්නේ නම් මැතිසබයෙන් දොට්ට දමන බවත් පැවසුවේය. ඒ විපක්ෂ මන්තී‍්‍රවරුන්ගේ කෑකෝ ගැසීම් හඬ මධ්‍යයේය.මේ අවස්ථාවේ තවත් වේගවත් වූ සෝමවීර චන්ද්‍රසිරි මහතා කථානායකවරයා දෙසට හැරී පුළුවන් නම් දොට්ට දමන්නැයි පවසමින් නොනවත්වාම තම දෙසුම කරන්නට විය. මන්ත්‍රීවරයා දෙසුම ඇරැඹූ විටම මැති සබය තුළ ආණ්ඩු පක්ෂයේ හා විපක්ෂයේ මන්ත්‍රීවරුන් අතර වාග් ප්‍රහාර මතුවන විට නැගීී සිටියේ සභා නායක ජේ. ආර්. ජයවර්ධන මහතාය.ස්ථාවර නියෝග අනුව මොරටු මන්ත්‍රී සෝමවීර චන්ද්‍රසිරි මහතාගේ වැඩ තහනම් කර සභා ගැබෙන් ඉවත් කිරීමේ යෝජනාවක් වහාම ඉදිරිපත් කළ ජේ. ආර්. ජයවර්ධන මහතා වැඩි ඡන්දයෙන් එය සම්මත කැරිණි. යෝජනාව සම්මත කිරීමෙන් පසු කථානායක ඇල්බට් ඇෆ්. පීරිස් මහතා කථානායක අසුනින් නැගී සිට, සභා ගර්භයෙන් ඉවත් වූයේ නොසිතුවිරූ ලෙසිනි.මුළු මැති සබයම නොසන්සුන් තත්ත්වයට පත්ව තිබියදී ගාල්ල මන්ත්‍රී විජයානන්ද දහනායක මහතා නැගී සිටියේය. ආණ්ඩු පක්ෂයේ විරෝධතා මධ්‍යයේ දහනායක මහතා දෙහිඕවිට මන්ත්‍රී එඩ්මන් සමරක්කොඩි මහතා තාවකාලික කථානායකවරයා ලෙස යෝජනා කළේය.කෝට්ටේ මන්ත්‍රී රොබට් ගුණවර්ධන මහතා යෝජනාව ස්ථිර කිරීමෙන් පසු දෙහිඕවිට මන්ත්‍රී‍්‍රවරයා කථානායක අසුනෙහි වාඩි විය. සෝමවීර චන්ද්‍රසිරි මහතා සභානායක ජේ. ආර්. ජයවර්ධන මහතාට අභියෝගයක් කරමින් ඉතාමත් වේගයෙන් කතා කරන්නට පටන් ගත්තේය. මුළු මැති සබයම නිහඬ විය.එහෙත් සෝමවීර චන්ද්‍රසිරි මහතාට කතා කරන්නට හැකි වූයේ විනාඩි කිහිපයක් පමණකි. විපක්ෂයේ දැඩි විරෝධතා මධ්‍යයේ චන්ද්‍රසිරි මහතා සමීපයට ගිය ආරක්ෂක නිලධාරීන් හා පොලිස් නිලධාරීන් කණ්ඩායමක් මන්ත්‍රීවරයා සභා ගර්භයෙන් පිටතට ගෙන ගියේ ය. ඒ විපක්ෂයේ අවහිරතා මධ්‍යයේය. මේ සිද්ධියෙන් පසු දෙහිඕවිට මන්ත්‍රී එඩ්මන් සමරක්කොඩි මහතා කථානායක අසුනෙන් ඉවත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>16</day>
    </date>
    <link>http://www.dinamina.lk/2010/02/16/_art.asp?fn=f1002166</link>
    <topic/>
    <author>සටහන ප්‍රමිතා රන්දලී පබසරා ඡායාරූප සමන් ශ්‍රී වෙදගේ</author>
    <content>පාසලට යන මාවත දිගේ දුව පැන යන පැටවුන් රෑනකි. අහළ පහළකින් ගලා යන දොළ පාර ඔවුනට සිසිලස සපයන්නේ ගහ කොළ සුළඟ ද සිසිල් කරවමිනි. ඈ පාසල් ඇඳුමින් හුරු බුහුටි ලෙස ගමන් කරන තවත් දරු දැරි පිරිසක් අතරතුරෙනි.‘ගමේ ඉස්කෝලෙට ගියේ’ අක්කයි මල්ලියි මමයි. අපි යන කොට හැමදාම ඉස්කෝලේ ගාව කැලේ වැවිලා තියන ගෙඩි කඩා ගෙන කාලා සෙල්ලම් කරන්න ආසාවෙන් තමයි යන්නේ. ඒත් ඉතින් ඉස්කෝලේ නොගියොත් ගුටි කන්න වෙයි කියලා බයයි. දවසක් අක්කා ගෙදර නැවැතුණා. මම මල්ලිත් එක්ක ඉස්කෝලේ ගියා.මල්ලීට කිව්වා මගේ පොත් ටිකත් අරගෙන ඉස්කෝලේ යන්න කියලා. මම කැලේ පැන්නා. කෙල්ලෙක් වුණත් මට තිබුණේ කොල්ලෙකුගේ දඟ වැඩ. ඉතින් මම කැලේ පැන්නා. මට බය හිතුණා. මල්ලි තාත්තාට කියයි කියලා අනිත් දවසෙත් ඉස්කෝලේ නොගිහින් මල්ලි එක්කම කැලේ පැන්නා. අන්තිමේදී මල්ලියි මායි දෙන්නම ඉස්කෝලේ ගියේ නෑ.අපි දන්නෙත් නෑ. ප්‍රින්සිපල් තාත්තාව ගෙන්නලා ඇහුවලු කෝ ළමයි ඉස්කෝලේ එන් නැත්තේ මොකද කියලා. මටයි මල්ලීටයි කරන්න දෙයක් නෑ. තාත්තා කිව්වලු අපි ඉස්කෝලේ යැව්වා කියලා. තාත්තා හරිම සැරයි. එදා ඇවිල්ලා මටයි මල්ලීටයි හොඳටම ගැහුවා. ඒත් ඉතින් මගේ දඟ වැඩ වලට ඒක හරි ගියේ නෑ.ඒ දඟකාරකමේ තරම අද වනවිට ඇයව සිපිරිගෙදර දක්වා ගෙන ඒමට සමත්වීම හැටි කනගාටුවෙන්වුව කිව යුතුව තිබේ.අඹ, දඹ, නාරන් කජු ගස් දකින විට ඕනෑම පොඩි දරුවකු ඒවා කන්නට යත්න දැරීම ස්වභාවිකය. එය පුදුමයක් නම් නොවේ. එහෙත් ඇයගේ දඟකාරකම තම ජීවිත කාලය පුරාවටම එලෙසම පැවැතීම මේ සඳහා හේතු සාධකවීම එම කනගාටුදායක තත්ත්වය වැඩි දියුණු කරළන්නකි. දඟකාරකම නිසා ජීවිතයම සිපිරි ගෙදරයට සින්න කළ ඇයගෙන්ම අපි ඇය ගැන අසා සිටිමු.තාත්තාට බයයි‘මට ඉන්නේ අක්කයි මල්ලියි. අම්මා ගාල්ලේ තාත්තා මාතර පැත්තේ ගමක. මම ඉතින් ටික කාලයක් දඟ වැඩ කර කර ඉන්නකොට තාත්තාට බය හිතුණා. මොකද එයා මට හැම තිස්සේම කියන්නේ පොඩ්ඩි නම් කෙල්ලෙක් නෙවෙයි කොල්ලෙක් කියලා. එයා හැම තිස්සේම මට කියන්නේ කුමාරි කියලා. නැත්නම් පොඩ්ඩි කියනවා. ආදරේටයි කුමාරි කියන්නේ.එයා බය වුණා මට තියන දඟේට මම මොනා කර ගනීද කියලා. අම්මා නම් කිව්වේ මාව නම් කවදාවත් හදන්න පුළුවන් එකෙක් නෙවෙයි කියලා. ගස් නගිනවා, වහල උඩ නගිනවා. සමහර දාට ඒවාගෙන් වැටෙනවා. මුහුදෙ යනවා. කැලේ පාරනවා. මෙයා නම් හදන්න බෑ කියා අම්මා නිතරම කියනවා. එතකොට මට හරියට ම වයස අවුරුදු 17 යි.මාව කසාද බැඳලා දෙන්න ඕන කියලා තාත්තා කොල්ලෙක්ව එක්ක ආවා. එයාලගේ කව්ද දෙන්නෙකුත් ආවා. මට හොඳටම තරහයි. මම එයාලටත් පේන්න දඟ වැඩ කරා. මම කැමැති නෑ පොඩි වයසෙන් බැඳලා නිදහස නැති වෙනවා. කොහොම හරි තාත්තා මගේ කීම අහන් නැතුව මාව බන්දලා දුන්නා.කුමාරි තම ජීවිතයේ තීරණාත්මක මොහොතකට එළැඹෙන්නේ එලෙසිනි. එඑහෙත් ඇයට ඒ ගැන වගකීමක් හෝ බරක් පතළක් නොතේරිණි. ඇයට ඒ ගැන සිහිනයක් හෝ බලාපොරොත්තුවකට වඩා තිබුණේ තරහකි. නොරිසුසුමකි. තම නිදහස උුදරා ගත් කෙනෙකු ලෙසයි ඔහු තම ස්වාමි පුරුෂයා වූ සුනිමල් දුටුවේ. ඔහු වෘත්තියෙන් බෝට්ටු පදවන්නෙකි.මුහුදේ ගෙවන දිවියට සමාන දිවියක් තමා ලද බව ඔහුට සිතෙන්නට පටන්ගත්තේ කුමාරි සමග යුග දිවිය ඇරැඹි මොහොතේදීය. එය ද මුහුදේ යෑම තරම්ම බැරෑරුම් අත්දැකීමක් බවට පත් වුණේ කුමාරි කුඩා කල පටන්ම ගෙන ආ දඟකාර දිවි පෙළවෙත බව වටහා ගැනීමට ඔහුට ගත වූයේ දින කීපයක් පමණි. ඇගේ යුග දිවිය ගැන ඇය පැවසූයේ මෙලෙසිනි’‘මට සුනිමල් කසාද බදින කොට වයස අවුරුදු 17 යි. තාත්තා ඒක බලෙන් කරලා දුන්නු කසාදයක්. ඒ ගෙදර එක කොල්ලයි කෙලේලෝ ම පස් දෙනයි. ඒයාව බන්දලා දුන්නට මම කැමැත්තකින් නෙවෙයි හිටියේ. බලාපොරොත්තුවකට වඩා තිබුණේ තරහකි. නොරිස්සුමකි. තම නිදහස උදුරාගත් කෙනෙකු ලෙසයි ඔහු තම ස්වාමි පුරුෂයා වූ සුනිමල් දුටුවේ.ඔහු වෘත්තියෙන් බෝට්ටු පදවන්නෙකි. මුහුදේ ගෙවන දිවියට සමාන දිවියක් තමා ලද බව ඔහුට සිතෙන්නට පටන් ගත්තේ කුමාරි සමග යුග දිවිය ඇරැඹි මොහොතේ දීය. එය ද මුහුදේ යෑම තරම්ම බැරෑරුම් අත්දැකීමක් බවට පත්වුණේ කුමාරි කුඩා කල පටන්ම ගෙන ආ දඟකාර දිවි පෙළවෙත බව වටහා ගැනීමට ඔහුට ගත වූයේ දින කීපයක් පමණි.මේ හේතුවෙන් නිවසට පැමිණි කුමාරි හිටියේ තබා ගැනීම නුවණට හුරු ;නාවන බවට තාත්තාගේ කල්පනාව විය. ඔහු තම බෑණා සුනිමල් කැඳවා කියා සිටියේ ඔවුන් දෙදෙනා තනිවම නිවසක සිටී නම් මේ අඩ දබර සිදු නොවන බවය. සුනිමල් තම මාමණ්ඩියට අවනත වෙමින් ඔවුන් දෙදෙනා වෙනමම නිවසක පදිංචියට යන්නේ ඒ අනුව ය.අපි හිටපු ගෙදර කාමරයයි, සාලයකුයි කුස්සියයි විතරයි තිබුණේ. දවසක් සුනිමල් ඇවිල්ලා නිදාගෙන හිටියා. එළියේ තිබුණු කුරුඳු ලී වගයක් සුද්ද කර කරයි මම හිටියේ. මම ඒක අරගෙන ගෙට ගියා. මම දැක්කා එයා නිදා ගෙන ඉන්නවා කියලා. මම ඒ ලීය අරගෙන එයාට ගැහුවා. එයා ගැස්සිලා ඇහැරුණා. එයාට හොඳටම තරහ ආවා. මට ගහගෙන ගහගෙන ගියා.’’ඒ වෙනකොට මට ළමයෙක් හම්බ වෙන්න හිටියා.මට ගෙදර යන්න ඕන වුණා.මම තාත්තාට කිව්වා මට ගෙදර යන්න ඕන කියලා.මට මිනිස්සු එපා කියලා කිව්වා.මම ගාමන්ට් යනවා කියලා ගෙදර ගියා.’’කුමාරිගේ පියා යළිත් අසරණ විය. සුනිමල්ට කුමාරි ව කසාද බැඳ දීමෙන් තමා නිදහස් වූවායි සිතුව ද ඔහු ඒ ගැන යළිත් පසුතැවෙන්නට විය.මේ ළමයා නම් කිසිම කෙනෙකුට හදන්නට බැරිය.කිසිම විදියකින් හැදෙන්නේ ද නැත යැයි තම බිරිඳ නිතර ම කියූ දෙය නම් සත්‍යයක් ම යි ඔහුට සිහියට නැඟිනි.ඔහුට කර කියා ගත හැකි කිසිවක් නොවිණි.ඔහු තම දියණියගේ ඉල්ලීම ඉටු කළේ ය.ඒ අනුව යළිත් මහගෙදරට පැමිණි කුමාරි ඇඟලුම් කර්මාන්ත ශාලාවක වැඩට යන්නට තීරණය කළාය.වසර දෙක හමාරක්මෙලෙස ඇය වසර දෙක හමාරක් තම රැකියාවේ නිරත වූවාය.මේ අතරේ ඇය දරුවා ද ප්‍රසූත කළාය.සුනිමල් ගේ් නිවසින් පැමිණි ඇයට යළිත් ඔහු ළඟට යෑමට කිසිදු වුවමනාවක් නොවිණි.ඇගේ හිතුවක්කාරකම එතරම් බරපතළ විය.ඇය ජීවිතය ගැන තීරණය ගන්නේ අනාගතය ගැන සිතා නොවන බව නම් පැහැදිලිව පෙනේ. ඇය සොයා ගියේ අද හෝ හෙට දවසේ පමණී.ඇගේ ජීවිතයට යළිත් පෙරළියක පෙර නිමිති පෙනෙන්නට වූයේ රජිත යහම්පත් හමුවීමෙනි.ඔහු සමඟ ජීවත් වන ඇය ඉතා ම ටික කාලයකින් ඔහුගෙන් ද සමුගෙන යළිත් නිවසට පැමිණෙන්නේ ඔහු සමඟ අඩදබර කරගිනිමිනි.’’එයාගේ නංගි අපේ අක්කාගේ මහත්තයාගේ මල්ලි එක්ක පැනලා ගියා.ඒක නිසා නැන්ද මාමා දෙන්න ම මට බනින්න ගත්තා.මම ඒ මිනිහාත් අත ඇරලා ගෙදර ගියා.ගෙදර එනකොට තාත්තා හිටියේ නෑ.ටික වෙලාවකින් තාත්තා ආවා.ආපු ගමන් මාව දැකලා ඇහුවා ‘’ආය පාරක් මෙහේ ආවේ මක්කටෙයි.මොකක් හරි කෙළියක් වෙලා ද?’’තාත්තා සුපුරුදු ලෙසින් එලෙස ඇසුවත් එවන් පිළිතුරක් නම් කිසිසේත් ම බලාපොරොත්තු නොවිණි.’’තාත්තේ ඒ මිනිහා ගාවට නම් මම ආය යන්නේ නෑ.”’’මොන කරදරයක් ද මේකිට නම් කවදාවත් මිනිහෙක් එක්ක ඉන්න පුළුවන් කෙනෙක් නෙවෙයි.තවත් නම් මේ කරදරය විඳින්න බෑ.උඹට ඕන දෙයක් කරගනින්.” නොසරුප් වූ පියා හැකිතරම් බැන වැදුනේය.’’මං එදා ම ගෙදරින් පැනලා ගියා.ආපු දවසේ රෑ හරියට ම ගාල්ලේ ටවුමේ දී කොල්ලෝ නම දෙනෙකුට අහු වුණා.එයාලා මාව තැනකට එක්ක ගියා. එතන කුඩු විකුණන තැනක්.මෙතන දී මාස නමයක් ගේක දාලා වහලා තිබ්බා.එතන දී මාවත් කුඩු බොන්න පුරුදු කරා.මට කුඩු බොන්න සල්ලි ඕන වුණා.සලල්ලි හොන්න මොනාහරි කරන්න ඕන වුණා.ඒක නිසා මම ස්ටෑන්ඩ් එකට බැස්සා.”කුමාරිගේ ජීවිතය වෙනත් අතකට හැරෙන්නට වූයේ එලෙසිනි.ඇය ගණිකා වෘත්තිට එළැඹෙන්නේ නොසිතූ ලෙසිනි.ජීවිතය නිදැල්ලලේ ගලා යමින් එදා දවස ගැන සිතූ නිසාවෙන් ම මේ ඉරණමට ද මුහුණ දීම ගැන ඇගේ සිතේ කිසිම අමුත්තක් නොවිණි.ඇය තම ජීවිතය තීරණ කිරීමට දවසට ඉඩහැර සිටියා ය.’’මේ අතරේදී තවත් කෙනෙක් මට මුණගැහුනා. එයා මාව බාර ගන්න කැමති වුණා.එයාට ඕන වුණා මාව ඒ ජීවිතෙන් අයින් කරගන්න.ඒ විදිට අපි දෙන්නා අවුරුද්දක් ජීවත් වුණා.ඒත් මම කුඩු බිව්ව එක නැවැත්තුවේ නෑ.මට ඒක නවත්වන්න බැරි වුණා.කොහොම හරි අන්තිමට එයත් කුඩු බොන්න පුරුදු වුණා.”ඒ කසාදෙනුත් මට ළමයෙක් ලැබුණා.පළවෙනි ළමයා හැදුනේ අපේ ගෙදර.මගේ ජීවිතේ පිළිවෙළක් නැතුව ළමයා මට දෙන්න බෑ කියලා අම්මලා දරුවා හදා ගත්තා”.අද වන විට ලොකු ම දරුවාට වයස අවුරුදු 17කි.ඔහුට දරුවාට වයස අවුරුදු 14කි.ඒ දරුවා ද අද වන විට කුමාරිගේ මවුපියන් බාරයේය.ඇය සමඟ ජීවත් වන නානායක්කාර ගැහැනු දරුවකු දූෂණය කරා යයි නඩුවක් සම්බන්ධයෙන් වසර හතර හමාරක හිර දඬුවමකට නියම විණි.එයට සම්බන්ධ යැයි කියන විස එක් දෙනෙකු එළියේ සිටින බවත් ඔහු ඒ වෙනුවෙන් තනිවම හිරේට නියම වූ බවත් ඇය පවසා සිටියාය.කලගෙඩියඔහු සමඟ ජීවත් වන අතරේ දී ඔහුගෙන් ද කුමාරීට දරුවෙක් ලැබිණි.එක් දිනක් ඇය නිවසින් බැහැරට යන්නේ දිය ගෙන ඒමට ය.කුඩා දියණිය නිවසේ තනි කර දමා යන මොහොතේ ඇයට අතුරු අන්තරාවක් නොවේ යයි ඇය සිතන්නට ඇත.එහෙත් ඇයට යන්නට හැකි වූයේ ටික දුරක් පමණි.බෙරිහන් දෙන හඬක් ඇගේ කන වැකිණි.මේ වන විටත් තම කුඩා ගෙය වටා රොක් වූ පිරිස දැකීමෙන් ඇය වඩාත් කලබල වූවාය.අතැති කලගෙඩියත්, බාලදියත් එතැන ම අතැර දමා ඇය දුවන්නට වූවා ය.එහෙත් ඇය පමා වැඩි ය.ඇගේ කුඩා නිවස ගිනිගෙන දැවෙමින් තිබිණි.සිත දැඩි කර ගත් ඈ රැස්ව සිටි පිරිසගේ ද උදව්වෙන් කයිමුඩියේ දුව යමින් වතුර ඉහිමින් ගිනි නිවන්නට වෑයම් කළාය.ටික වේලාවකට පසු ඇගේ ප්‍රයත්නය සාර්ථක විය.ගින්න නිවී යන අතරතුර දී ඇගේ අවධාන ය ල්කවන්නේ කුඩා දියණිය සොයා ගැනීම ය.ඇගේ ඇස් නිලංකාර වූයේ දියණිය දැකීමෙනි.දියණිය එතැන ම දැවී ගොස් ය.එහෙත් ඇය දියණිය වඩා ගෙන වහාම රෝහල වෙත පියමැන්නා ය.’’එයාගේ දරුවාව මම බලෙන් පුච්චලා මැරුවා කියලා එයා මට හොඳට ම බැන්නා.අන්තිමේ දී දරුවාගේ මරණය සම්බන්ධයෙන් මාව අත්තඩංගුවට ගත්තා.මේ යන්න ගත්ත ගමනේ ඉදලා මම දැනට විසි එක් වතාවක් රිමාන්ඩ් වුණා.අට පාරක් අච්චු හිටියා.වැඩිපුර ම හෙරොයින්වලට හිටියා.එක නඩුවක් මිනී මැරුම්.ඒ දරුවා මැරුවා කියලා.තව කීපයක් ම අයාලේ ගියා කියලා.”නඩුවේ තීන්දුවඇයගේ වයස අවුරුදු තිස් හතරකි.ඒ තිස් හතරෙන් වැඩි වසර ප්‍රමාණක් ඇගේ ජීවිතය ගෙවෙන්නේ සිපිරිගෙදර ය.’’මිනී මැරුම් නඩුවේ තීන්දුවෙන් මම හිරේ ගියා.කාලෙකට පස්සේ නිමල් කියලා කෙනෙක් මාව ඇප දීලා එළියට ගත්තා.මේ සැරේ හිරේට එන්න කලින් මම ජීවත් වුණේ එයත් එක්ක.අවුරුද්දයි මාස අටක් එයා එයා එක්ක හිටියා.මට එයාගෙනුත් දරුවෙක් ඉන්නවා.ඒ දරුවත් තාත්තාට බාර දීලා තාත්තා එයාව අපේ අක්කට හදාගන්න දීලා තියනවා.’රැල්ලට ගසා යන රුවල් නැවක් සුළං යන අතට පාවි යන්නා සේ ඇයගේ ජීවතය ද හැරුණු හැරුණු අත ගසාගෙන ගියා ය.මේ වන විටත් ඇගේ දිවිය සිර මැදිරියේ ය.මෙතනින් එළියට ගිය ද ඇගේ කියා ස්ථිර දිවියක් ඇයට නැත. සියල්ල එසේ වෙද්දී ඇය මේ ගැන දකින්නේ කදුළකින් හෝ සුසුමකින් නොවීම පුදුමයකි.ඇගේ ජීවිතය ඇයට තවත් එක් දෙයක්ම පමණි.එහෙත් පැහැදිලිව ම පෙනෙන එක් දෙයක් ඇත.ඒ,කුමාරි කිසි දෙයක් මෙලොවින් ඉල්ලා නොසිටියා ය.එසේ ම ඇගෙන් ද කිසිවක් මෙලොවට ඉතිරි නොවිණි.ඇගේ දරුවන් පවා ඇය සතු නොවෙති.කොටින් ම ඇය පවා ඇය ට අහිමි ය.’’මේ දඩුවමත් විඳලා යනවා.වෙන මොනවා කරන්නද?’’ඇයට කියන්නට ඇත්තේ එපමණකි.”’’ඒත් යන්නේ කොහේද කියලා මම දන්නේ නෑ”ඇගේ මුවගට සිනහවක් නැගේ..</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n1002171</link>
    <topic>ෆොන්සේකාගේ බෑණා ටෙන්ඩර් 4කින්ඇ. ඩොලර් ලක්ෂ 3ක් වංචා කරලා</topic>
    <author>කුමුදු හෙට්ටිආරච්චි</author>
    <content>‘හයිකෝප් ප්‍රයිවට් ලිමිටඩ්’ ආයතනය, ඕස්ට්‍රේලියාවේ ‘බ්‍රිටිෂ් බෝනියෝ ඩිෆෙන්ස්’ ආයතනය වෙතට ඉදිරිපත් කරන අයුරින් ව්‍යාජ ලේඛන යුද හමුදාවට ඉදිරිපත් කර ටෙන්ඩර් හතරක් ලබා ගනිමින් අමෙරිකානු ඩොලර් 2,99,061.25 ක් වංචා කර ඇති බවට අනාවරණය කරගෙන ඇතැයි රහස් පොලීසිය කොළඹ කොටුව මහේස්ත්‍රාත් ලංකා ජයරත්න මෙනෙවියට ඊයේ (16) දැන්වීය.ඉහත මුදල අමෙරිකාවේ පිහිටි ‘බෑන්ක් ඔෆ් අමෙරිකා’හි ‘බ්‍රිටිෂ් බෝනියෝ’ නමින් වූ ගිණුමකට බැරවී ඇති බවට කරුණු අනාවරණය වී ඇතැයි ඊයේ (16) මහේස්ත්‍රාත්තුමියට දැන්වූ රහස් පොලිසිය එම ගිණුමේ අයිතිකරු ධනුන බවට පුද්ගලයන් කිහිපදෙනෙකු ප්‍රකාශ ලබා දී ඇතැයිද පැවැසීය.ශ්‍රී ලංකාවේ ‘හයිකෝප් ප්‍රයිවට් ලිමිටඩ්’ ආයතනය නමින් කුරුදුවත්තේ ග්‍රීන්පාර්ක් හි පෞද්ගලික බැංකුවක පවත්වාගෙන යන ගිණුමේ අස්සන් කිරීමේ බලධරයා ලෙස ධනුන තිලකරත්නගේ් මව වන අශෝකා තිලකරත්න අය නම් කැර ඇති බවද අධිකරණ නියෝග පරිදි අදාළ බැංකුවේ සිදුකළ පරීක්ෂණවලින් හෙළිදරව් වූ බවද රහස් පොලිසිය අධිකරණයට දැන්වීය.මේ අතර විශ්‍රාමික ජෙනරාල් සරත් ෆොන්සේකාගේ බෑනා වන ධනුන තිලකරත්නගේ මව නමින් හා ඇගේ හිතවතුන් දෙදෙනෙකුගේ නමින් පෞද්ගලික බැංකුවක ආරක්ෂිත සේප්පු හතරක තිබී සොයාගත් රුපියල් කෝටි හතහ මාරක මුදල් ‘හයිකෝප් ප්‍රයිවට් ලිමිටඩ්’ ආයතනය විසින් ව්‍යාජ ලේඛන ඉදිරිපත් කැර ටෙන්ඩර් ලබා ගනිමින් වංචා කළ මුදල්ද යන්න සම්බන්ධව සැකයක් පවතින බව රහස් පොලිසිය ඊයේ (17) අධිකරණයට දැන්වීය.ආරක්ෂිත සේප්පු තුළ තැන්පත් කැර තිබූ එම මුදල් ලබාගත් ආකාරය සම්බන්ධව සැකයක් පවතින බවත්, ඒ පිළිබඳව වැඩිදුර පරීක්ෂණ පවත්වන බවත් රහස් පොලිසිය කොළඹ කොටුව මහේස්ත්‍රාත් ලංකා ජයරත්න මෙනෙවියට ඊයේ (16) දන්වා සිටියේය.අධිකරණයෙන් ලබාගත් නියෝගයක් මත අශෝකා තිලකරත්න මහත්මිය, හා ඇගේ හිතවතියන් ද ඔවුන්ගේ නීතිඥවරුන් හා බැංකු නිලධාරින් ද ඉදිරියේ මේ ආරක්ෂිත සේප්පු රහස් පොලිසිය විසින් විවෘත කැර පරීක්ෂාවට ලක්කරන ලදී.එහිදී අශෝකා තිලකරත්න මහත්මිය නමින් වූ අංක 50 හා 52 දරන ආරක්ෂිත සේප්පු තුළ තිබී මිලියන 06 ක් හා මිලියන 02 ක් වශයෙන් මුදල් සොයාගත් බව රහස් පොලිසිය ඒ සම්බන්ධව අධිකරණයට ඉදිරිපත් කළ වැඩිදුර වාර්තාවෙන් දන්වා සිටියි.තවද බොරලැස්ගමුවේ පදිංචි ඉසිර ජයවර්ධන යන අයට අයත් වූ අංක 47 දරන ආරක්ෂිත සේප්පුවේ තැන්පත් කැර තිබූ රුපියල් මිලියන 07 ක මුදලක් හා හැව්ලොක් පාර කොළඹ 05 පදිංචි සේපාලි චන්ද්‍රිකා චන්ද්‍රසේන යන අයට අයත් අංක 43 දරන ආරක්ෂිත සේප්පුවේ තිබී අමෙරිකානු ඩොලර් 527000 ක් හා ස්ටර්ලින් පවුම් 100 ක් සොයා ගත් බවද රහස් පොලිසිය මහේස්ත්‍රාත්තුමියට දන්වා සිටියේය.අශෝකා තිලකරත්න තම හිතවතියක බවත්, ඇගේ ඉල්ලීම පරිදි මේ ආරක්ෂිත සේප්පු දෙක තමන් ආරම්භ කළ බවත් එහි වන මුදල් පිළිබඳව තමන් කිසිවක් නොදන්නා බවත් ඉසිර ජයවර්ධන හා සේපාලි චන්ද්‍රසේන රහස් පොලිසියට ප්‍රකාශ කැර ඇතැයි රහස් පොලිසිය අධිකරණයට දන්වා සිටියේය.තවද තමන් ආරක්ෂිත සේප්පු ආරම්භ කළද ඒවායේ මුදල් තැන්පත් කරනු ලැබුවේ අශෝකා තිලකරත්න මහත්මිය විසින් බව ද ඉසිර ජයවර්ධන හා සේපාලි චන්ද්‍රසේන රහස් පොලිසියට කළ ප්‍රකාශයෙන් වැඩිදුරටත් පවසා සිටි බවද රහස් පොලිසිය පවසයි.අශෝකා තිලකරත්න මහත්මියද මේ ආරක්ෂිත සේප්පුවල තිබූ මුදල් පිළිබඳව නිශ්චිතවම කීමට අපොහොසත් වූ බවද රහස් පොලිසිය ඊයේ (16) මහේස්ත්‍රාත්වරියට දන්වා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n1002172</link>
    <topic>මහ සඟ සමුළුව දින නියමයක් නැතිව කල් යයි</topic>
    <author>අසේල කුරුළුවංශ</author>
    <content>තෛ‍්‍රනිකායික මහ සංඝරත්නයේ සහභාගිත්වයෙන් ශ්‍රී දළදා මාලිගාවේ ඓතිහාසික මහ මළුවේදී හෙට (18) පැවැත්වීමට නියමිතව තිබූ මහ සඟ සමුළුව දින නියමයක් නොමැතිව කල් දමා ඇත. තෛ‍්‍රනිකායික මහා නායක ස්වාමින්ද්‍රයන් වහන්සේ සිවු නම නිවේදනයක් නිකුත් කරමින් මේ බව කියා සිටිති.මහ මළුවට රැස්වන මහා සංඝයා වහන්සේගේ හා බෞද්ධ මහජනයාගේ ආරක්ෂාවත් ශ්‍රී දළදා මාලිගාවේ ගෞරවයත් පිළිබඳව අවධානය යොමුකොට සඟ සමුළුව දින නියමයක් නොමැතිව කල් දැමූ බව එම නිවේදනයේ දැක්වෙයි.අනාදිමත් කාලයක පටන් රටේ පාලකයින්ට සහ පොදු මහ ජනතාවට අර්ථයෙන් ධර්මයෙන් අනුශාසනා කරන ලද්දේ මහා සංඝරත්නය විසින් බවත් රට තුළ සාමකාමී යහපත් පාලනයක් ඇති කිරීම උදෙසා සංඝරත්නය නිරතුරුව කටයුතු කරන බවත් එම නිවේදනයේ වැඩිදුරටත් සඳහන් වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n1002173</link>
    <topic>කවුරුවත් මට ගැහැව්වේ නෑ</topic>
    <author/>
    <content>“ලේක්හවුස් ජාතික සේවක සංගමයේ සේවකයන්ට පහරදී වැඩ තහනම් කළැයි දයාසිරි කළ කතාව අමූලික බොරුවක්” යන හිසින් පළවූ වාර්තාව ගැන කරුණු පැහැදිලි කරන ජාතික සේවක සංගම් ශාඛා භාණ්ඩාගාරික ඊ. එච්. පී. පාලිත මහතා කියන්නේ තමාට කිසිවකු පහර නොදුන් බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n1002174</link>
    <topic>වේවැල්දෙණිය මහ නාහිමිගේඅත්සන හොරට යොදලා</topic>
    <author/>
    <content>ඉදිරි 18 වෙනිදා පැවැත්වීමට නියමිත සංඝ සම්මේලනය සඳහා සකස් කර ඇති ලිපියේ වේවැල්දෙණියේ මේධානන්ද මහානායක හාමුදුරුවන්ගේ අස්සන හොරට යොදා තිබෙන බව වටිනාපහ සෝමානන්ද හිමියෝ පවසති.මෙසේ මහා නායක හිමිවරුන්ගේ අස්සන් හොරට යොදාගෙන ජනතාව මුලාකරමින් සංඝ සම්මේලනය වෙනුවට දේශපාලන අරමුණු ඉටුකරගැනීමට යම් යම් පිරිස් බලාගෙන සිටින බවද උන්වහන්සේ ප්‍රකාශ කළහ.අද සංඝ සම්මේලනය ඉදිරියට දමා වෙනත් වෙනත් දේශපාලන අරමුණු ඉටුකරගැනීමට පරාජිත දේශපාලන බලවේග ක්‍රියාකරමින් සිටින බවද සෝමානන්ද හිමියෝ අනාවරණය කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n1002175</link>
    <topic>නිදහස් හා සාධාරණ මැතිවරණයක්පැවැත්වීමට සියලු පියවර ගන්නවා</topic>
    <author>දයා පෙරේරා</author>
    <content>නිදහස් හා සාධාරණ මැතිවරණයක් සඳහා ඉකුත් ජනාධිපතිවරණයේදී අනුගමනය කළ ක්‍රියාමාර්ගවලට වඩා වැඩි මනත් පියවර මෙවර මහා මැතිවරණයේදී ක්‍රියාත්මක කරන බව මැතිවරණ කොමසාරිස් දයානන්ද දිශානායක මහතා ජාතික නිදහස් පෙරමුණට ඊයේ (16) ප්‍රකාශ කර ඇත.ජාතික නිදහස් පෙරමුණේ නායක හිටපු පාර්ලිමේන්තු මන්ත්‍රී විමල් වීරවංශ මහතා ඊයේ පස්වරුවේ මැතිවරණ කොමසාරිස්වරයා හමුවූ අවස්ථාවේ එසේ ප්‍රකාශ කර ඇත.නිදහස් හා සාධාරණ මහා මැතිවරණයක් පැවැත්වීම සඳහාත්, මැතිවරණය පරාජය වුවත් එම පරාජයෙන් පසු නාසයෙන් ඇඬීමේ අවස්ථා නැති කිරීම සඳහාත් අවශ්‍ය පියවර ගන්නැයි ඉල්ලා සිටීම පිණිස ජාතික නිදහස් පෙරමුණ කොමසාරිස්වරයා හමුවූ බව විමල් වීරවංශ මහතා එම හමුවෙන් පසු ජනමාධ්‍ය අමතා පැවැසීය.ජනාධිපතිවරණයේදී ඡන්ද ගණන් කිරීම සඳහා ගනු ලැබූ සුබවාදී පියවර මේ මහා මැතිවරණයේදීත් අනුගමනය කිරීමට බලාපොරොත්තු වන බව කොමසාරිස්වරයා පැහැදිලිවම ප්‍රකාශ කළ බවත් වීරවංශ මහතා සඳහන් කෙළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n1002176</link>
    <topic>ජනාධිපතිවරණයේදී ඡන්ද භාවිතයඉතා ඉහළ මට්ටමක පැවතුණා</topic>
    <author/>
    <content>ජනාධිපතිවරණයේදී ඡන්දය භාවිත කිරීමේ පරිපාලන සැලැසුම සහ ඡන්ද ගණන් කිරීම ඉතාමත් ඉහළ මට්ටමකින් පැවැති බව පොදුරාජ්‍ය මණ්ඩලීය මහ ලේකම් කමලේෂ් ෂර්මා ප්‍රකාශ කරයි.මැතිවරණ කොමසාරිස්වරයා සහ දිවයින පුරා ඡන්ද කටයුතු භාරව සිටි කාර්ය මණ්ඩලය ශ්‍රී ලාංකිකයන්ට ඡන්දය ප්‍රකාශ කිරීමට හැකිවන සේ ක්‍රමවත් වැඩපිළිවෙළක් යොදා තිබුණ බව මහ ලේකම්වරයා කියා සිටී.ෂර්මා මේ අදහස් දැක්වූයේ ජනවාරි 26 දා පැවැති ජනාධිපතිවරණය නිරීක්ෂණ කළ පොදුරාජ්‍ය මණ්ඩලීය කණ්ඩායමේ අවසන් නිවේදනය පදනම් කරගෙනය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n1002177</link>
    <topic>මාධ්‍යවේදියකු අත්අඩංගුවට ගන්නවා නම්මින් ඉදිරියට මා දැනුම්වත් කරන්න</topic>
    <author/>
    <content>මින් ඉදිරියට යම් චෝදනාවක් සම්බන්ධයෙන් මාධ්‍යවේදියකු අත්අඩංගුවට ගන්නේ නම් ඊට පෙර මාධ්‍ය අමාත්‍යවරයා වශයෙන් තමන් දැනුම්වත් කිරීම අනිවාර්ය වන බව ජනාධිපති මහින්ද රාජපක්‍ෂ මහතා පොලිස්පතිවරයාට දැනුම්දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n1002178</link>
    <topic>‘ලංකා’ පුවත්පතේකර්තෘ නිදහස්</topic>
    <author>සුරන්ජිත් පෙරේරා දෙහිවල – ගල්කිස්ස සමූහ</author>
    <content>චෝදනා ගොනුකිරීමට තරම් ප්‍රමාණවත් කරුණු නොමැති හෙයින් රහස් පොලිසිය මගින් අධිකරණයට ඉදිරිපත් කළ වාර්තාව සළකා බැලූ ගංගොඩවිල ප්‍රධාන මහේස්ත්‍රාත් සුනිල් කුමාර හේරත් මහතා විසින් “ලංකා” පුවත්පතේ ප්‍රධාන කර්තෘ චන්දන සිරිමල්වත්ත මහතා ඊයේ නිදහස් කරනු ලැබීය.ජනවාරි 17 වැනි දින ලංකා ඉරිදා කලාපයේ පළවූ ප්‍රවෘත්තියක් සම්බන්ධයෙන් සිරිමල්වත්ත මහතා රහස් පොලිසිය මගින් ජනවාරි මස 30 වැනි දින අත්අඩංගුවට ගෙන රැඳවුම් නියෝග මත පරීක්‍ෂණ පැවැත්වීය.එම ප්‍රවෘත්තිය අනුව ත්‍රස්ත නායකයකු වන කේ. පද්මනාදන් හෙවත් කේ. පී. සම්බන්ධයෙන් සිදුකරන පරීක්‍ෂණයන් අනාවරණය කිරීමක් සිදු වී ඇති බව රහස් පොලිසිය මගින් අධිකරණයට කීය.ජනවාරි 30 දා අධිකරණ නියෝග මත “ලංකා” පුවත්පතේ ප්‍රධාන කාර්යාලය වන පරණ කැස්බෑව පාරේ දෙල්කඳ පිහිටි “ලංකා ෆාස්ට් පබ්ලීෂර්” පුද්ගලික සමාගම මුද්‍රා තැබීය.ඉන්පසු පසුගිය පෙබරවාරි 01 වැනි දින එම පුවත්පත් කාර්යාලයට තබා තිබූ මුද්‍රා ඉවත් කරන ලෙස ගංගොඩවිල අධිකරණය කළ නියෝගය අනුව මුද්‍රා ඉවත් කෙරිණි.ඒ අනුව ඊයේ (16) දින තෙක් රහස් පොලිසිය බාරයේ සිටි චන්දන සිරිමල්වත්ත මහතා සම්බන්ධයෙන් රහස් පොලිසිය මෝසමක් මගින් කළ ඉල්ලීම සළකා බලමින් ප්‍රධාන මහේස්ත්‍රාත්වරයා මේ නියෝගය කෙළේය.මේ අතර ලංකා පුවත්පතේ කර්තෘ චන්දන සිරිමල්වත්ත මහතාට විරුද්ධව ඇති චෝදනා සම්බන්ධයෙන් පරීක්‍ෂණ කඩිනම් කර ඔහු ඇප මත නිදහස් කිරීමට මැදිහත් වන්නැයි ජනාධිපති මහින්ද රාජපක්‍ෂ මහතා විසින් පොලිස්පති මහින්ද බාලසූරිය මහතාට පෙරේදා (15) උපදෙස් දී තිබිණි.ජනාධිපති මහින්ද රාජපක්‍ෂ මහතා මාධ්‍ය ආයතන කිහිපයක ප්‍රධානීන් සමඟ පැවැති විශේෂ හමුවක දී “රාවය” පුවත්පතේ කර්තෘ වික්ටර් අයිවන් මහතා විසින් කරන ලද ඉල්ලීමකට අනුව පොලිස්පතිවරයා වෙත මේ උපදෙස් ලබා දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n1002179</link>
    <topic>හෙන්රි ඕල්කට්ගුණ සමරුව අද</topic>
    <author/>
    <content>කොළඹ පරම විඥානාර්ථ බෞද්ධ සමිතියේ නිර්මාතෘ සෙන්පති හෙන්රි ස්ටීල් ඕල්කට් මැතිතුමාගේ 103වැනි ගුණසමරු උළෙල අද (17) ප.ව. 2.00 ට පිටකොටුව බෞද්ධ මන්දිරයේදී පැවැත්වේ.ඒ නිමිත්තෙන් කොටුව දුම්රිය පොළ ඉදිරිපිට ඕල්කට් පිළිරුවට මල් මාලා පැළඳවීමට නියමිත අතර මේ අවස්ථාවට සංස්කෘතික කටයුතු හා ජාතික උරුමයන් පිළිබඳ ඇමැති මහින්ද යාපා අබේවර්ධන මහතා සහභාගි වේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n10021710</link>
    <topic>ෆොන්සේකා නිදහස් කිරීමට උපරිම උත්සාහයක් ගන්නවා</topic>
    <author/>
    <content>සරත් ෆොන්සේකා මහතා නිදහස් කිරීම සම්බන්ධයෙන් උපරිම උත්සාහයක් ගන්නා බවට ජනාධිපති මහින්ද රාජපක්‍ෂ මහතා තමන්වහන්සේට පැවැසූ බව අස්ගිරි පාර්ශ්වයේ මහානායක උඩුගම ශශ්‍රී බුද්ධරක්ඛිත නාහිමිපාණෝ පැවැසූහ.ෆොන්සේකා මහතා අත්අඩංගුවට ගෙන ඇත්තේ හමුදා නීතියට අනුව බවත්, ඊට පටහැනිව යෑමට තමන්ට නොහැකි බවත් ජනාධිපතිවරයා තමන්වහන්සේට පැවැසූ බව ද උන්වහන්සේ කියා සිටියහ.පෙරේදා (15) වැවිලි කර්මාන්ත ඇමැති දි. මු. ජයරත්න මහතා මහානායක හිමියන් බැහැදැකීමට මහනුවර අස්ගිරි විහාරයට ගිය අවස්ථාවේදී උන්වහන්සේ මේ අදහස් පැවැසූහ.එහිදී උන්වහන්සේ කියා සිටියේ ඉදිරියේදී පැවැත්වීමට නියමිත සඟ සමුළුව සරත් ෆොන්සේකා මහතා පදනම් කරගෙන පවත්වන්නක් නොවන බවත්, එහි ප්‍රධාන අරමුණ වන්නේ රටේ යහපත් දේශපාලන වාතාවරණයක් නිර්මාණය කර ගැනීම සඳහා සමස්ත මහා සංඝරත්නය ඒකරාශී කිරීම බවත්ය.මහා සංඝරත්නය දේශපාලන වේදිකාවට නැඟීම හෝ පෙළපාළි යෑම සුදුසු නොවන බවත්, උන්වහන්සේගේ කාර්ය භාරය දේශපාලන භේදයකින් තොරව සමාජය දෙස බැලීම බවත්, අස්ගිරි මහානායක හිමියෝ සඳහන් කළහ. උන්වහන්සේ පෙන්වා දුන්නේ මහා සංඝරත්නය දේශපාලනඥයින්ට මඟ කියා දෙන කොටසක් ලෙස සෑම දෙයක් කෙරෙහිම අපක්‍ෂපාතී ලෙස දකින පාර්ශ්වයක් විය යුතු බවයි.දි. මු. ජයරත්න ඇමැතිවරයාගේ වත්මන් දේශපාලන ගමන් මඟ ඉතා ආදර්ශවත් එකක් බව ද කී මහානායක හිමියෝ, 60 වසරක ආදර්ශවත් දේශපාලන ගමන් මඟ නිසාම ජනාධිපතිවරයා ද ජාතික ලැයිස්තු මන්ත්‍රීවරයෙකු ලෙස පාර්ලිමේන්තුවට පිවිස රටට සේවය කිරීමට දි. මු. ජයරත්න ඇමැතිවරයාට අවස්ථාව සලසා දීම අගයන බව ද පැවැසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n10021711</link>
    <topic>උතුරේ බිම් බෝම්බ ඉවත් කරන්නඕස්ට්‍රේලියා රජයෙන් යන්ත්‍ර සූත්‍ර</topic>
    <author>මහින්ද අලුත්ගෙදර</author>
    <content>උතුරේ වළදමා තිබෙන බිම් බෝම්බ ඉවත් කිරීම සඳහා රුපියල් මිලියන 250 ක් වටිනා යන්ත්‍රෝපකරණ ඕස්ට්‍රේලියානු රජය ශ්‍රී ලංකාවට පරිත්‍යාග කැර ඇත.චෙකොස්ලෝවැකියාවේ නිෂ්පාදිත බොෂීනා 4+ වර්ගයට අයත් යන්ත්‍ර 5 ක් මෙලෙස ශ්‍රී ලංකා රජයට පරිත්‍යාග කරන ලද අතර ගාලු මුවදොර පිටියේ ඊයේ (16) පැවැති උත්සවයකදී ශ්‍රී ලංකාවේ ඕස්ට්‍රේලියානු මහ කොමසාරිස් කැතී කේ.ක්ලුග්මන් මහත්මිය විසින් ආපදා කළමනාකරණ හා මානව හිමිකම් ඇමැති මහින්ද සමරසිංහ මහතා වෙත එම යන්ත්‍රෝපකරණ නිල වශයෙන් බාර දුන්නේය.ජනාධිපති ජ්‍යෙෂ්ඨ උපදේශක හා පාර්ලිමේන්තු මන්ත්‍රී බැසිල් රාජපක්ෂ මහතා සහ ඕස්ට්‍රේලියානු රජය අතර පැවැති සාකච්ඡාවක ප්‍රතිඵලයක් ලෙස මෙය ශ්‍රී ලංකාවට ලැබී තිබෙන අතර එය ජාතිය ගොඩනැගීමේ අමාත්‍යාංශයේ බිම් බෝම්බ ඉවත් කිරීමේ ඒකකය හරහා උතුරු ප්‍රදේශයේ බිම් බෝම්බ ඉවත් කිරීමේ කටයුතු සඳහා යෙදවීමට පියවර ගෙන ඇත.පුද්ගලයන් නැවත පදිංචි කිරීමේ කාර්යයේදී මෙම යන්ත්‍ර ඕස්ට්‍රේලියානු රජය මගින් ලබාදීම බෙහෙවින්ම ප්‍රයෝජනවත් බවත් ඒ වෙනුවෙන් එරට රජයට ශ්‍රී ලංකාවේ ප්‍රණාමය පිරිනමන බවත් මෙහිදී මාධ්‍යවේදීන් ඇමතූ ආපදා කළමනාකරණ හා මානව හිමිකම් ඇමැති මහින්ද සමරසිංහ මහතා පැවසීය.ජනාධිපති මහින්ද රාජපක්ෂ මහතාගේ නියමය පරිදි අවතැන් වුවන් කඩිනමින් යළි පදිංචි කිරීම් සිදු කොට ඔවුන්ගේ ජීවිත යළි ගොඩනැගීමට පියවර ගෙන තිබෙන බව කී ඇමැතිවරයා 280000 ක් පමණ වූ අවතැන්වූවන්ගෙන් ලක්ෂ 2 කට ආසන්න පිරිසක් නැවත පදිංචි කිරීමට හැකි වී තිබෙන බවද සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n10021712</link>
    <topic>ගම්පහ-නිට්ටඹුව බස් ධාවනයනතර වෙයි</topic>
    <author>ගම්පහ මධ්‍යම සමූහ</author>
    <content>ගම්පහ සහ නිට්ටඹුව පුද්ගලික බස් රථ කීපයකට ගල් ගසා අලාභහානි කිරීම නිසා ඊයේ (16) අලුයම 6.30 සිට මාර්ග අංක 200 ගම්පහ - කොළඹ බස් රථ හා මාර්ග අංක 180 නිට්ටඹුව - කොළඹ පුද්ගලික බස් රථ ධාවනය කිරීම නතර කර ඇත.මීට අමතරව නිට්ටඹුව - කොළඹ පුද්ගලික බස් රථ කීපයකට 15 වැනි දින රාත්‍රී යතුරුපැදිවලින් පැමිණ බස් රථවලට ගල් ගසා අලාභහානි කර ඇති බව පුද්ගලික බස් රථ රියැදුරෝ පවසා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n10021713</link>
    <topic>මගේ සැමියාට හිමි සම්මානය අහිමි කෙළේ ෆොන්සේකා</topic>
    <author>අම්පිටිය සමූහ</author>
    <content>කොටි ත්‍රස්තවාදීන්ගේ දැඩි ප්‍රහාර හමුවේ යාපනය කොටුවේ සිර වී සිටි හමුදා නිලධාරින් හා භට පිරිස් බේරා ගැනීම සඳහා ජෙනරාල් ඩෙන්සිල් කොබ්බෑකඩුව මහතාගේ ප්‍රධානත්වයෙන් ක්‍රියාත්මක කෙරුණු රාජාලියා මෙහෙයුමේ දී තම දිවි නොතකා කළ මෙහෙවර වෙනුවෙන් මේජර් ජයන්ත ප්‍රනාන්දු මහතාට පිරිනැමීමට නිර්දේශ කළ ‘පරම විභූෂණ’ සම්මානය ඒ මහතාට ලබා නොදීමට ජෙනරාල් සරත් ෆොන්සේකා මහතා කටයුතු කළ බව අනාවරණය වී තිබේ.එවකට එම සම්මානය ලබාදීමට අවශ්‍ය කටයුතු සිදුකිරීම පැවැරී තිබුණේ එවකට යුද හමුදාවේ පරිපාලන කටයුතු භාරව සිටි නිලධාරියා වූ වත්මන් ජෙනරාල් සරත් ෆොන්සේකා මහතාට බව මේජර් ප්‍රනාන්දු මහතාගේ බිරිය වන වසන්ති ප්‍රනාන්දු මහත්මිය කීවාය.තම ස්වාමි පුරුෂයාට මේ සම්මානය නිර්දේශ වීම පිළිබඳව මුල සිටම අකමැත්ත පළ කර සිටි ෆොන්සේකා මහතා මේ සම්මානය එවිට තමාට ලැබී නොතිබූ නිසාත් එය මේජර් ප්‍රනාන්දු මහතාට ලැබුණොත් තම තත්ත්වය හෑල්ලු වන බවට තිබූ සිතුවිල්ල නිසාත් එසේ කෙළේ යැයි ප්‍රනාන්දු මහත්මිය කීවාය.ජෙනරාල් ඩෙන්සිල් කොබ්බෑකඩුව මහතා මේ විශ්ෂ්ට සම්මානය සිය කනිටු නිලධාරි මේජර් ප්‍රනාන්දු මහතාට ලබා දෙන ලෙසට නිර්දේශ කෙළේ ඔහුගේ වීරත්වය සැලකිල්ලට ගෙනය. රාජාලියා මෙහෙයුමේ දී මේජර් ප්‍රනාන්දු මහතා දැක්වූ වීරත්වය එකළ සියලු මාධ්‍යවල කතා බහට ලක් වූ අගය කළයුතු අවස්ථාවකි.යාපනය කොටුවෙන් පිටත සිට කොටි එල්ල කළ දැඩි ප්‍රහාර ගැන නොතකා සිය ජීවිතය පරදුවට තබා ගුවන් හමුදා හෙළිකොටප්ටරයෙන් කොටුව තුළට බැස්ස මේජර් ප්‍රනාන්දු එහි සිරවී සිටි සියලු නිලධාරීන් බේරා ගැනීමට සමත් විය.එම මෙහෙයුමෙන් ජයගත් මේජර් ප්‍රනාන්දු අලිමංකඩ සටනේ දී දැක් වූ දක්ෂතා ඔහුට පරම විභූ®ෂණ සම්මානය පුද කිරීමට නිර්දේශ කිරීමේ දී සැලකිල්ලට ගෙන තිබේ.පරම විභූෂණ සම්මානය සඳහා සිය නම යෝජනා වීම පිළිබඳව මේජර් ප්‍රනාන්දු මහතා දැඩි සතුටෙන් කල් ගත කළද එය කිසිදාක ඔහුට ලබා නොදීමට සරත් ෆොන්සේකා මහතා කටයුතු කෙළේ ය.විවිධ හේතූන් මත සම්මාන පිරිනැමීම කල් ගිය අතර ජෙනරාල් කොබ්බෑකඩුව මහතා ඝාතනය වීමත් සමඟ සම්මානය ලැබීම සිහිනයක් විය.තම ස්වාමිපුරුෂයාට හිමි සම්මානය ලබා නොදීම ගැන වසන්ති ප්‍රනාන්දු මහත්මිය ජෙනරාල් ෆොන්සේකා මහතාගේ බිරිය වන අනෝමා ෆොන්සේකා මහත්මිය වෙත ගොස් කරුණු කීවද එය ද පළක් නොවීය.අවසානයේ නිර්දේශ වූ සම්මානයද අහිමිව විශ්‍ර‍්‍රාම වැටුපද නොමැතිව ජයන්ත ප්‍රනාන්දු මහතාට හමුදා සේවයෙන් සමු ගැනීමට ඉඩ සැළසුනේ මේ නිලධාරීන්ගේ ක්‍රියා කලාපය නිසාය.අද හමුදා විරුවන් ගේ දුක සැප ගැන කතා කරන හමුදාවෙන් සහය අපේක්ෂා කරන ෆොන්සේකා යුවළ එදා රට මුදා ගැනීමේ දී උරදුන් රණවිරුවාට කළ දේ නිතර සිහිපත් කරයි. ෆොන්සේකා ගේ දූෂිත පරිපාලනය මෙයට වගකිව යුතු බව වසන්ති ප්‍රනාන්දු මහත්මිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n10021714</link>
    <topic>මාර්ග අංක 280 සහ 128බස් වර්ජනය අදින් අවසන්</topic>
    <author>ශිලා උඩුවර</author>
    <content>අලුතින් මාර්ග බලපත්‍ර දෙකක් නිකුත් කිරීමට විරෝධය පාමින් මාර්ග අංක 280 හොරණ – මහරගම හා මාර්ග අංක 128 කිරිවත්තුඩුව - කොට්ටාව මාර්ගවල පැවැති පෞද්ගලික බස් වර්ජනය අද (17) සිට අත්හිටුවන බව ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා සඳහන් කෙළේය.සභාපතිවරයා මේ අදහස් පළකෙළේ බස් වර්ජනය සම්බන්ධයෙන් කරුණු පැහැදිලි කිරීම සඳහා නුගේගොඩ නාවල පාරේ අංක 22 හි පිහිටි සංගම් ප්‍රධාන කාර්යාලයේ ඊයේ (16) පැවැති මාධ්‍ය සාකච්ඡාවේදීය.බස්නාහිර පළාත් සභාව මේ බලපත්‍ර දෙක නිකුත් කර ඇත්තේ බලපත්‍ර නිකුත් කිරීමේ ක්‍රියා පටිපාටියට පටහැනිව බවත්, ඒ සඳහා අධිකරණය හමුවට යන බවත් සභාපතිවරයා කීය.අලුතින් බලපත්‍ර ලබා දී ඇති මාර්ගවල බස් අතිරික්තයක් පවතින බව ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n10021715</link>
    <topic>17 වැනි වතාවටත් පරාද වීඑජාපය වාර්තාවක් තබනවා</topic>
    <author/>
    <content>එක්සත් ජාතික පක්ෂය මෙවර මැතිවරණයේදී 17 වැනි වතාවටත් පරාජයට පත් වී ලෝක වාර්තාවක් පිහිටුවන බව නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා පවසයි.මෙවර මැතිවරණයේදී ජවිපෙ එජාපයත් ගොනාට අන්දවා නැත්තටම නැති කිරීමට කුමන්ත්‍රණ කරමින් සිටින බවත්, එජාපය හා ජවිපෙ දේශපාලන අනාථයන් බවට පත්වීම කිසිම කෙනෙකුට වැළැක්විය නොහැකි බවත් හෙතෙම සඳහන් කෙළේය.පසුගියදා මහරගම ආසන බල මණ්ඩල රැලිය අමතමින් දිනේෂ් ගුණවර්ධන මහතා මේ බව ප්‍රකාශ කෙළේය.එහිදී තවදුරටත් අදහස් දැක් වූ ඒ මහතා මෙසේ ද කීය.ශ්‍රී ලංකාවේ ජීවත්වන ජනතාව ඉමහත් කෘතවේදී හා ගුණගරුක ජනතාවක්. විපක්ෂය රජය වෙත අභූත චෝදනා එල්ල කළද අපේ රටේ පොදු ජනතාව ඒවා තරයේ බැහැර කළ බව පසුගිය ජනාධිපතිවරණයේ දී ඔප්පු වුණා.58% ක ඡන්ද ප්‍රතිශතයක් ලබා දෙමින් ශ්‍රී ලාංකික ජනතාව ජනාධිපතිතුමා සහ සන්ධාන රජය වෙත ඉමහත් විශ්වාසයත් පළ කළා. එම විශ්වාසය මේ මහ මැතිවරණයේදී ඊටත් වඩා වැඩි වෙනවා.ජනාධිපතිතුමාත් සන්ධාන රජයත් ක්‍රියා කරන්නේ රටේත් ජනතාවගේත් රටේ ඉදිරි පරම්පරාවේත් සුබ සිද්ධිය උදෙසායි. රටේ ගෞරවයට, රටේ ස්වාධීනත්වයට හා රටේ ස්වාධිපත්‍යයට හානි කරන්නට අප කිසිවිටකත් ඉඩ තබන්නේ නැති බව ජනතාව හොඳාකාරව දන්නවා. ඒ නිසා ගමේත් නගරයේත් ජනතාව එකසේ ජනපති ප්‍රමුඛ රජය වෙත මහත්සේ බැඳීමක් තියෙනවා.මේ බැඳීම කිසිම අයුරකින් පළුදු කරන්නට විපක්ෂයේ බොරු බේගල්වලට හැකි වන්නේ නැහැ. විපක්ෂයේ බොළඳ තර්කවලින් සිදුවන්නේ ඔවුන් තවදුරටත් ජනතාවගෙන් ඈත්වීම පමණයි.ඔවුනට ජනතාව තමා වෙත නම්මවා ගැනීමට සාමකාමී, සාධාරණ ක්‍රමවේදයක්, ප්‍රවේශයක් නෑ. ඔවුන්ගේ ක්‍රමවේදය හා ප්‍ර‍්‍රවේශය වී තිබෙන්නේ තම පාක්ෂිකයන් ප්‍රචණ්ඩත්වයට පොළඹවමින් සාමකාමී සමාජ වාතාවරණය බිඳ හෙළීමයි. ඒ බව පසුගිය කාලය මුළුල්ලේම දැකිය හැකි වුණා. එහෙත් රජය ක්‍රියා කරන්නේ නීතිය යුක්තිය හා සාධාරණත්වය අනුවයි.ජනතාවට අවශ්‍ය වන්නේ තම අවශ්‍යතා ගැන හිතන, තම අවශ්‍යතා ඉටුකරන දේශපාලකයන්. එසේ නැතිව පෙළපාළි ගොස් සාමය බිඳ දමන දේශපාලකයන් නොවෙයි. විපක්ෂයේ යුතුකම විය යුත්තේ තම පාක්ෂිකයන් ප්‍රචණ්ඩත්වයට යොමු කිරීම නොව හැකිතාක් ප්‍රජාතන්ත්‍රවාදී ක්‍රියාකාරීත්වය වෙත නැඹුරු කිරීමයි. සෑම දේශපාලකයෙකුම උත්සහ ගත යුත්තේ ප්‍රජාතන්ත්‍රවාදය වඩාත් ශක්තිමත් කිරීම උදෙසා කැපවීමටයි. එය රටක අනාගත පැවැත්මට බෙහෙවින් බලපාන කරුණක්.මහ මැතිවරණයේදී එජාපයටත්, ජවිපෙටත් දේශපාලන වශයෙන් දරුණු අගාධයක් කරා ගමන් කිරීමට සිදුවනු ඇති. ජනතාව මේ පක්ෂ දෙකටම කදිම පාඩමක් උගන්වන බව පසුගිය ජනාධිපතිවරණයේ දී පෙන්නුම් වුණා.58% ක ඡන්ද ප්‍රතිශතයක් ලබාදෙමින් ජනපති මහින්ද දිනවීමට ජනතාව ක්‍රියා කළා. උතුරු නැෙඟනහිර හැර සෙසු සියලු පළාත් අති විශිෂ්ට අයුරින් සන්ධාන රජය ජය ගත්තා.ඒ ප්‍රතිඵලය මේ මහ මැතිවරණයේදී තවත් වැඩි වනු මිසක අඩුවන්නේ නැහැ. ඒ අනුව මේ මහ මැතිවරණය බහුතරයකින් සන්ධානය ජයගනු ඇති. ඉන් විපක්ෂය තවත් බොහෝ කලකට දේශපාලන අන්ධකාරය වෙත ගමන් කරයි. මේ අන්ධකාරයෙන් ගොඩ එන්නට ඔවුනට මගක් නැත්තේ නිසි දැක්මක් හෝ රටට ඔබින සැලැස්මක් නැතිකම නිසායි.කිසිම දෙස් විදෙස් කුමන්ත්‍රණයකට හසු නොවී ඒවායින් ජනතාවත් රටත් මුදාගෙන අපේ රජය අධිෂ්ඨානශීලී ගමනක යෙදෙමින් සිටිනවා. මේ බව ජනතාව හොඳාකාරව දන්නවා. බොහෝ ද්‍රෝහීන්, නොයෙක් සංවිධාන, නොයෙක් ප්‍රකාශ හරහා රටේ ස්වාධිනත්වයට හානි කරන්නට මාන බලනවා. එහෙත් ඒවා එකින් එක පරාජය කිරීමට ජනාධිපතිතුමාගේ නායකත්වය තුළින් අපිට හැකි වී තිබෙනවා. අප හැමවිටම කල්පනා කරන්නේ රට ශක්තිමත් ලෙස ඉදිරියට ගෙනයාම ගැනයි.ජනාධිපතිතුමාගේ නායකත්වය යටතේ රට ත්‍රස්තවාදයෙන් මුදා ගත්තාසේම රට ආර්ථික වශයෙන් දියුණුව කරා ගෙන යාමට කටයුතු කරගෙන යනවා. ඒ අනුව රටේ කෘෂිකර්මය, කාර්මික අංශය ශක්තිමත් කරමින් මහාමාර්ග, නව විදුලි බලාගාර, නව වරාය හා ගුවන් තොටුපළවල් අරඹමින්, නගර සංවර්ධනය කරමින්, නිවාස ව්‍යාපෘති ඇති කරමින් රෝහල් හා පාසල්, තොරතුරු තාක්ෂණ ව්‍යාපෘති, ඇති කරමින්් වර්ධනය කරමින්, තර කරමින් කටයුතු කරනවා.මේ නිසා ගම් නියම් ගම් විශිෂ්ට පිබිදීමකට භාජනය වෙනවා. ඒ තුළින් නව රැකියා, නව නිෂ්පාදන, නව ජීවන මාර්ග පෑදි තිබෙනවා. මේ බව රට තොට විමසන ඕනෑම අයෙකුට පැහැදිලි වෙනවා. අප කාගේත් අරමුණ, අදිටන විය යුත්තේ සංවර්ධනය රටට උදා කොට ජනතාවට යහපත් ජීවන මට්ටමක් අත්පත් කරදීමයි.එජාපය ඇතුළු විපක්ෂය දඟලන්නේ කෙසේ හෝ බලය ලබා ගැනීමේ ක්‍රියාදාමයටකයි. ඒ නිසා ඔවුන් ප්‍රගතිශීලී කාර්යදාමයක නියැලී ජන මෙහෙවරක නිරත වන සන්ධාන ආණ්ඩුවට එරෙහිව අභූත චෝදනා නගමින් ජනතාව ප්‍රකෝප කරවන පෙළපාළි, රැස්වීම් පවත්වමින් රටේ නීතිය හා යුක්තිය අභියෝගයට ලක් කරමින් සිටිනවා.රජයේ ප්‍රතිපත්තිය වී තිබෙන්නේ මානව නිදහස සුරකිමින් ප්‍රජාතන්ත්‍රවාදය ශක්තිමත් කරමින්, ජනතාවට යහපත් ජීවන මට්ටමක් ඇති කරමින් ක්‍රියා කිරීමයි. ඒ සඳහා රජය කෙටිකාලීන, මැදිකාලීන හා දිගුකාලීන සැලසුම් ඔස්සේ රට ආර්ථික වශයෙන් දියුණු කිරීමට සාර්ථක උත්සාහයක නිරත වෙමින් සිටිනවා.මුළු ලෝකයේම ආර්ථික කඩා වැටෙමින් එම රටවල ජනතාව ඉතා අසරණ තත්ත්වයකට පත්වුණා. එහෙත් ලංකාවේ නිසි ආර්ථික කළමනාකරණය හේතුවෙන් අපේ රට ලෝක ආර්ථික අර්බුදයට ශක්තිමත්ව මුහුණ දුන්නා. එසේම සතුටුදායක ඉහළ ආර්ථික වර්ධනයක්ද පසුගිය කාලයේ ශ්‍රී ලංකාවේ පැවතුණා. මේවා ගැන විපක්ෂයට ඇත්තේ බලවත් ඊර්ෂියාවක්.මේ රැස්වීම අමතා මහජන එක්සත් පෙරමුණේ ප්‍රධාන ලේකම් කරුණාතිලක දිසානායක, මහජන එක්සත් පෙරමුණ නියෝජ්‍ය සභාපති යදාමින් ගුණවර්ධන, අධිනීතිඥ තිස්ස යාපා මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n10021716</link>
    <topic>කිරි පිටිවල තීරු බදුඅඩු කරන්න එපා</topic>
    <author/>
    <content>ලෝක වෙළඳපොළ කිරිපිටි ඉහළ යාම හේතුකොට ගනිමින් කිරිපිටිවල තීරු බදු අඩු කරන ලෙස කිරිපිටි ආනයනික සමාගම් කරන ඉල්ලීම් නොපිළිගන්නා ලෙස මවුබිම ලංකා පදනම රජයෙන් ඉල්ලා සිටියි.මිල උච්ඡාවචනය වීමේදී වසර පුරාම එක ලෙස ලාභ ලබාගැනීමට නොහැකි වීම ඕනෑම වෙළඳාමක සාමාන්‍ය තත්ත්වය වන බව පෙන්වා දෙන එම පදනම ලෝක වෙළඳ පොළ මිල ඉහළයාමේ ගැටලුවට සැබෑ පිළිතුර දේශීය නිෂ්පාදනය දිරිගන්වා ආනයනය අඩුකිරීම යැයිද පෙන්වා දෙයි.මවුබිම ලංකා පදනමේ සභාපති ආරියසීල වික්‍රමනායක මහතා නිකුත් කළ නිවේදනයක් මගින් එසේ කියා සිටියි.බදු අඩුකර සමාගම්වලට සහන ලබා දුන් විට වෙළඳපොළ විකෘතියක් සහ පරිභෝජන විකෘතියක් ඇතිවන අතර දේශීය තීරුබදු සඳහා ද පහර වදී.මේ නිසා පවතින තත්ත්වයට එකම පිළිතුර වන්නේ සමාගම් යම් පාඩු ප්‍රමාණයක් දරා ගැනීම මිස බදු අඩු කිරීම මගින් රජය (මහජනයා) පාඩු ලබා ගැනීම නොවන බව එම පදනම සඳහන් කරයි.කිරි ලබා ගත හැකි මට්ටමේ ගවයන් ලක්ෂ 15 ක් පමණ සිටින මෙරට කිරි ලබාගන්නේ ලක්ෂ 2.5 ක් තරම් අඩු ප්‍රමාණයකිනි. ඒ තුළින් රටට අවශ්‍ය කිරි නිෂ්පාදනයෙන් 35% ක් ලැබෙන අතර තවත් ගවයින් ලක්ෂ 5 කින් කිරි ගතහොත් රටට අවශ්‍ය කිරි ප්‍රමාණය රට තුළම නිපදවා ගැනීමේ හැකියාව අප සතුව පවතින බවද එම පදනම සඳහන් කරයි.ඒ තුළින් අපේ රට කිරිවලින් ස්වයංපෝෂිත වන බවත් අමතර රැකියා උත්පාදනය කරමින් කිරිපිටි ආනයනය සඳහා පිට රටට ඇදී ගිය විදේශ විනිමය ඇමරිකානු ඩොලර් මිලියන 300 ක ප්‍රමාණය ඉතිරිවන බවද සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n10021717</link>
    <topic>ඒ-9 මාර්ගය ඔස්සේ යාපනයටශ්‍රී ලංගම බස් සේවා 18ක්</topic>
    <author>ශීලා උඩුවර</author>
    <content>ඒ-9 මාර්ගය ඔස්සේ යාපනය - කොළඹ, යාපනය – නුවර, යාපනය – ත්‍රිකුණාමලය හා යාපනය – මඩකළපුව අතර මේ වනවිට ශ්‍රී ලංගම බස් සේවා 18 ක් ක්‍රියාත්මක කෙරෙන බව ප්‍රවාහන අමාත්‍යාංශය කියයි.ප්‍රවාහන අමාත්‍යාංශයේ මැදිහත් වීම හා ආරක්ෂක අංශවල සහයෝගය ඇතිව මේ බස් සේවා ක්‍රියාත්මක වන බවත් මීට අමතරව පුද්ගලික බස් සේවාවන්ද ක්‍රියාත්මක වන බවත් අමාත්‍යාංශය කියයි.යාපනය - කොළඹ ශ්‍රී ලංගම බස් සේවා 10 ක්ද, යාපනය – නුවර 4 ක්ද, යාපනය – ත්‍රිකුණාමලය බස් රථ 2 ක් හා යාපනය – මඩකළපුව 2 ක් ද ධාවනය කෙරේ.යාපනය - කොළඹ බස් සේවාවෙන් දිනකට මගීන් 600 ක් පමණ ගමනා ගමන පහසුකම් ලබාගන්නා බව අමාත්‍යාංශය කියයි.වව්නියාවෙන් ඔබ්බට ඒ – 9 මාර්ගයේ බස් සේවා ක්‍රියාත්මක වූවද වෙනස් දිශාවන්ට (ඒ – 34, ඒ – 35 මාර්ගවල) විහිදෙන මාර්ගවල පොදු සේවා ක්‍රියාත්මක නොවී තිබිණි.මේ නිසා ප්‍රවාහන ඇමැති ඩලස් අලහප්පෙරුම මහතාගේ උපදෙස් මත ශ්‍රී ලංගම බලධාරින් වව්නියාවේ සිට මාන්කුලම් හරහා ඔඩ්ඩුසුඩාන් දක්වා සහ කිලිනොච්චියේ සිට මාන්කුලම් හරහා ඔඩ්ඩුසුඩාන් දක්වා ශ්‍රී ලංගම බස් සේවා ආරම්භ කිරීමට පියවර ගෙන ඇත.මෙහි ප්‍රථම අදියර ලෙස වව්නියාව සිට මාන්කුලම් හරහා ඔඩ්ඩුසුඩාන් දක්වා වව්නියාව ඩිපෝවෙන් බස් රථ 2 ක්ද, කිලිනොච්චි සිට මාන්කුලම් හරහා ඔඩ්ඩුසුඩාන් දක්වා බස් රථ 2 ක්ද මේ 19 වැනිදා සිට ධාවනයට එක්වේ.උතුරේ ජනතාවගේ හා යුද හමුදාවේ ප්‍රබල ඉල්ලීම මත මෙම සේවා ක්‍රියාවට නංවන අතර මේ තුළින් ඒ – 34 මාර්ගයේ ඔඩ්ඩුසුඩාන් දක්වා ජනතාවට මහත් සහනයක් සැලසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=n10021718</link>
    <topic>රට අරාජික කරන විදේශීය කුමන්ත්‍රණ ගැන ජනතාවට මනා අවබෝධයක් ලබා දිය යුතුයි</topic>
    <author>ජීවනී පතිරණ</author>
    <content>රට අරාජික කර අස්ථාවර කිරීමට උත්සාහ කරන විශාල අන්තර්ජාතික කුමන්ත්‍රණය පිළිබඳව මහානායක ස්වාමීන් වහන්සේලා ඇතුළු සියලුම ජනතාවට අවබෝධ කර දීමට වහාම රජය මැදිහත් විය යුතු යැයි දේශහිතෛෂී ජාතික ව්‍යාපාරයේ සභාපති වෛද්‍ය ගුණදාස අමරසේකර මහතා අවධාරණය කරයි.මේ කුමන්ත්‍රණ හමුවේ රජයට රැවුලත් කැඳත් දෙකම බේරා ගැනීමට නොහැකි බවත් සංඝයා වහන්සේලා මංමුලා කරමින්, ජනතාව නොමඟ යවමින් අද ක්‍රියාත්මක කෙරෙන අන්තර්ජාතික කුමන්ත්‍රණ පිළිබඳව රටට හෙළිකිරීම රජයේ වගකීමක් බවත් හෙතෙම පෙන්වා දෙයි.ජාතික සංවිධාන එකමුතුව මගින් ඊයේ (16) ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේ පැවැති මාධ්‍ය හමුවකදී ගුණදාස අමරසේකර මහතා මේ බව සඳහන් කෙළේය.මේ අවස්ථාවට දේශපේ‍්‍රමී භික්ෂු පෙරමුණ, රුහුණු රට භික්ෂු පෙරමුණු, ලංකා ජාතික සංඝ සභාව හා රකිමු ශ්‍රී ලංකා පදනමේ ගිහිපැවිදි නියෝජිතයෝ සහභාගි වූහ.විශ්‍රාමික ජෙනරාල් සරත් ෆොන්සේකා පිළිබඳව ජනතාව තුළ ඇති අනවබෝධය හේතුවෙන් සමාජයේ විවිධ කටකතා හා විවිධ ක්‍රියාදාමයන් ක්‍රියාත්මක වෙමින් පවතින බව පැවසූ වෛද්‍ය අමරසේකර මහතා, ගෝඨාභය රාජපක්ෂ, විමල් වීරවංශ යන මහත්වරුන් කට ඇර විවෘතව ප්‍රකාශ කළා මෙන් රජය හා මේ රටේ බුද්ධිමතුන් වහා යථාර්ථය ජනතාවට අවබෝධ කරදීමට පියවර ගත යුතු බවද ප්‍රකාශ කෙළේය.අද මේ රටේ මහානායක හිමිවරු සිතා ඇත්තේ සිංහලයන් බෙදී ඇති බව යැයි ද, එහෙත් විශ්‍රාමික ජෙනරාල් සරත් ෆොන්සේකා ආරක්ෂක මාණ්ඩලික ප්‍රධානීව සිටියදී ඇමරිකාවේ කළ සංචාරයෙන් පසු රොබට් බ්ලේක් හමුවී මහින්ද රාජපක්ෂ ආණ්ඩුව පෙරළීමට සාකච්ඡා කළ බව “ලන්ඩන් ටයිම්ස්” හා “ද හින්දු” පුවත්පත් වල පළ කර තිබූ බව ද කීය.අද වනවිට ශ්‍රී ලංකාවට එරෙහිව ක්‍රියාත්මක කැරෙන අන්තර්ජාතික කුමන්ත්‍රණය පිළිබඳව ඒෂියන් ට්‍රිබියුන් වෙබ් අඩවියෙන් හෙලිවෙමින් පවතින බවත්, මේ රටේ ස්වාධීන ආයතන පිළිබඳ ජනතාවගේ විශ්වාසය බිඳහෙලමින් සරත් ෆොන්සේකා වැනි රූකඩයක් ඉදිරියට දමා ක්‍රියාත්මක කැරෙන විශාල කුමන්ත්‍රණය පිළිබඳව ජනතාව අවබෝධය ලබාගත යුතු බවද පැවැසීය.දේශපේ‍්‍රමී භික්ෂු පෙරමුණේ සභාපති බෙංගමුවේ නාලක හිමි, අපේ රටේ මුහුදු හා ගුවන් මාර්ගවල පිහිටීම විදේශ රටවලට බෙහෙවින් වැදගත් වෙනවා. ඉන්දියාව, චීනය වැනි රටවල් ඉදිරියට ඒම බටහිර රටවලට රුස්සන්නේ නෑ. ඒ නිසා ඔවුන්ට බලපෑම් කිරීමට හොඳම රට ශ්‍රී ලංකාවයි.රොබට් බ්ලේක් අද කරන්නේ ශ්‍රී ලංකාවේ කෙනෙක් යොදාගෙන රට අරාජික කිරීමටයි.සරත් ෆොන්සේකා ගැන මම හොඳට දන්නවා. හොඳින් ඇසුරු කර තිබෙනවා. කෙනෙක් ඇසුරු කළාට පසුවයි ඔහු පිළිබඳ හොඳ අවබෝධයක් ඇතිවෙන්නේ. ෆොන්සේකා බලය පිළිබඳ දැඩි තණ්හාවක් ඇති කෙනෙක් බොහෝම හොඳට බොරු කියන්න පුළුවන්. සදාචාරයක් නෑ. මා මේවා කියන්නේ බොහොම වගකීමකින්.ඉතින් මෙවැනි කෙනෙක් යොදාගෙන ජාත්‍යන්තර කුමන්ත්‍රණ කිරීම පහසුයි. අද එජාප හා ජවිපෙ මහා භීතියකින් පසුවෙනවා. බලතණ්හාව තිබුනට ඔවුන්ට කවදාවත් බලයට එන්න බෑ. ඒ නිසා ඔවුන් සරත් ෆොන්සේකා යොදාගෙන මහා සංඝරත්නයට යම් යම් ප්‍රකාශ කිරීමට කටයුතු කරනවා.සරත් ෆොන්සේකා අත්අඩංගුවට ගැනීම බරපතල වරදක් යැයි පවසමින් අනුකම්පාසහගත ප්‍රකාශ නිකුත් කරනවා. අද වනවිට මහානායක හිමිවරු හොඳ වැටහීමක් ඇති කරගෙන සිටිනවා.මෙතෙක් මේ රටේ හමුදාවක් බෙදී නෑ. බෙදුවේ සරත් ෆොන්සේකා. ඔහු ඊට වගකිව යුතුයි.දැන් සරත් ෆොන්සේකා මහානායක හාමුදුරුවරු ප්‍රමුඛ මහා සංඝයා වහන්සේලා බෙදන්න උත්සාහ කරනවා. මහජනතාව මෙය හොඳින් තේරුම්ගත යුතුයි.රුහුණු රට භික්ෂු පෙරමුණේ ලේකම් ඕමාරේ කස්සප හිමි - ජාතියට මෙහෙවරක් කළ සරත් ෆොන්සේකා ජාත්‍යන්තර කුමන්ත්‍රණ හමුවේ ඉත්තෙක් බවට පත් කිරීමට එජාප හා ජවිපෙ වගකිව යුතුයි. මේ කුමන්ත්‍රණ අහම්බයක් නෙමෙයි.එදා සරත් ෆොන්සේකා තමාගේ ආරක්ෂාවට ආරක්ෂකයන් 600 ක් ඉල්ලා අධිකරණයට යමින් ශ්‍රේෂ්ඨාධිකරණය නොමඟ යවන්න හැදුවා. දැන් ජවිපෙ හා එජාප පිටුපස සිට සමාජ විලෝපනයකට යන්න සූදානම් වෙනවා. ව්‍යවස්ථාදායකය ජනාධිපතිතුමාට අහිමි කිරීමට ගෙන යන මේ අන්තර්ජාතික කුමන්ත්‍රණ අද හෙට නිමාවෙන්නේ නෑ.අධිකරණ ක්‍රියාදාමයක් ක්‍රියාත්මක වෙමින් පවතින මෙවැනි අවස්ථාවක සරත් ෆොන්සේකා මහතා නීතියට අනුව කටයුතු කළ යුතුයි. මට වුණත් එහෙමයි.එජාපය හා ජවිපෙ අසරණභාවය මත නිකුත් කරන විවිධ ප්‍රකාශ හමුවේ ලේ වැගිරෙන තත්ත්වයට පත්නොකර සාමකාමීව කටයුතු කරන ලෙස ජනතාවගෙන් ඉල්ලා සිටිනවා.ලංකා ජාතික සංඝ සභාවේ ලේකම් ධම්මිස්සර හිමි - අද මේ රටේ ඓතිහාසික වැරැද්දක් සිදුවීමටයි යන්නේ. භික්ෂුන් වහන්සේලා භේද බින්න කිරීමට දඹර අමිල හාමුදුරුවෝ යොදාගෙන තියෙනවා.අපි සහෝදරත්වයෙන් ඉල්ලා සිටිනවා ආනන්තර්ය පාපකර්මයක් කරන්න සූදානම් වෙන්න එපා කියා. සාවද්‍ය තොරතුරු දී මහානායක හාමුදුරුවරු නොමග යවන්න බෑ. නැත්නම් එය අත්හැරිය නොහැකි බරපතළ කැළලක් වෙයි.සරත් ෆොන්සේකා මහතා අත්අඩංගුවට ගැනීමට තිබුණේ ඔහු කළ පළමු ප්‍රකාශයෙන්මයි. එහෙත් රජය එසේ නොකර බරපතළ වරදක් කළා.ඔහු මේ රටේ ස්වාධීනත්වයට එරෙහි බරපතළ ප්‍රකාශ විදෙස් මාධ්‍යයන්ට නිකුත් කර තිබෙනවා.‘රකිමු ශ්‍රී ලංකා පදනමේ’ සභාපති දිමුත් ගුණවර්ධන මහතා - සරත් ෆොන්සේකා මහතාගේ ජාත්‍යන්තර කුමන්ත්‍රණය කුමක්ද යන්න පිළිබඳව ශ්‍රීී ලංකාවේ ජනතාවට නිවැරැදි අවබෝධයක් ලබාදීම වැදගත්.ෆොන්සේකා අමෙරිකානු රාජ්‍ය දෙපාර්තමේන්තුවට හා ඇමරිකානු ස්වදේශ ආරක්ෂක අංශයට උතුරේ යුද්ධය පිළිබඳ වීඩියෝ පට ලබාදී ඇති බවට ඒෂියන් ට්‍රිබියුන් වෙබ් අඩවිය ඉකුත්දා අනාවරණය කර තිබෙනවා.ජාත්‍යන්තර කුමන්ත්‍රණ ව්‍යාපාරයේ එක් කොටසක් ලෙස ඔහු අපේ හමුදාවට විරුද්ධව මේ චෝදනා කරන්නේ. අත්අඩංගුවට ගැනීමට පැයකට පෙරත් සරත් ෆොන්සේකා මහතා තමන් නායකත්වය දුන් හමුදා වීරයෝ ගැන විදෙස් මාධ්‍යය ප්‍රකාශ නිකුත් කළා.ගෝඨාභය රාජපක්ෂ, විමල් වීරවංශ මහත්වරු මෙන් විවෘතව ජාත්‍යන්තර කුමන්ත්‍රණ පිළිබඳ කතා කිරීමට රජයට දැන් හොඳම අවස්ථාව එළැඔී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=r1002171</link>
    <topic>පරාජිත විපක්ෂයේ ප්‍රෝඩාකාරී වැඩපිළිවෙළට මහ නාහිමිවරුන් රැවටිය යුතු නැහැ</topic>
    <author>කැලණිය සමූහ – එඩ්වඩ් වීරසිංහ</author>
    <content>මේ රටේ ජීවත්වන හැම පුද්ගලයකුම නීතියේ ස්වාධිපත්‍යයට යටත් බවද, විශ්‍රාමික හමුදාපති සරත් ෆොන්සේකා මහතා ජනාධිපතිධුර අපේක්ෂකයකු ලෙස ඉදිරිපත් වූ පමණින්ම නීතිය මඟහැර යාමට නොහැකි බවද මේ පිළිබඳව පරාජිත විපක්ෂ දේශපාලන නායකවරුන් මල්වතු - අස්ගිරි මානාහිමිවරුන්ට වැරැදි චිත්‍රයක් මවා පාමින් ගෙනයන ප්‍රෝඩාකාරී වැඩපිළිවෙළට මහානායක හිමිවරුන් රැවටිය යුතු නැතැයිද සබරගමුව විශ්වවිද්‍යාලයේ කුලපති, පෑලියගොඩ විද්‍යාලංකාර ධර්ම විද්‍යාලයේ විද්‍යාලයාධිපති මහාචාර්ය කුඹුරුගමුවේ වජිර හිමියෝ පැවැසූහ.උන්වහන්සේ එසේ පැවැසුවේ, මෙවර පාර්ලිමේන්තු මහ මැතිවරණය සඳහා එක්සත් ජනතා නිදහස් සන්ධානයේ ගම්පහ දිස්ත්‍රික් අපේක්ෂකයකු ලෙස ඉදිරිපත්වන බස්නාහිර පළාත් සභා මන්ත්‍රී නීතිඥ සිසිර ජයකොඩි මහතා ගම්පහ දිස්ත්‍රික්කයේ ක්‍රියාත්මක කිරීමට නියමිත සිය ප්‍රතිඥා 10ක් හා සිය වෙබ් අඩවිය දොරට වැඩීමේ විශේෂ උත්සවයේ මුලසුනගෙන කථා කරමිනි.එම උත්සවය කැලණිය, කිරිබත්ගොඩ ශ්‍රී සුදර්ශනාරාම විහාරස්ථ ශ්‍රී පඤ්ඤාතිස්ස දහම් පාසලේ දී පැවැත්විණි.කුඹුරුගමුවේ වජිර හිමිපාණෝ මෙසේද පැවසූහ. ජෙනරාල් සරත් ෆොන්සේකා මහතා අත්අඩංගුවට ගැනීම වැරැදිකරුවකුට එරෙහිව නීතිය ක්‍රියාත්මක කිරීමක්.මේ සම්බන්ධයෙන් ඇතැමුන් විරෝධය දක්වන්නේ අත්අඩංගුවට ගැනීම වැරැදි හෝ නිවැරැදි බවට කිසිවක් නොදැනයි. ෆොන්සේකා මහතා යොදාගෙන රජය පෙරළීමට උත්සාහ කළ පිරිසද ඒ පිළිබඳව කිසිවක් නොදැන මෙන් විවිධ ප්‍රචාරයන් සිදුකරගෙන යනවා.ශ්‍රී ලංකාවේ ඒකීයභාවයට එරෙහිව ක්‍රියාකළ බටහිර බලවේගවල නියෝජිතයන් හා ඒ ඒ රටවල මාධ්‍ය ආයතනද, විදේශ රටවල සිටින එල්.ටී.ටී.ඊ. සංවිධානයේ නියෝජිතයින්ද සරත් ෆොන්සේකා අත්අඩංගුවට ගැනීමට එරෙහිව විවිධ ප්‍රකාශ නිකුත් කරනවා.ඇතැම් භික්ෂූන් වහන්සේද හිටපු යුද හමුදාපතිවරයා අත්අඩංගුවට ගැනීම වැරැදි බව පවසමින් බලලෝභි විපක්ෂ දේශපාලන කණ්ඩායම්වලට එකතුවී රටේ පවතින සාමකාමී වාතාවරණය නැතිකර ප්‍රචණ්ඩත්වය ඇති කිරීමට ක්‍රියාකරනවා. මේ පිළිබඳව අප බෞද්ධ භික්ෂූන්වහන්සේ වශයෙන් තරයේ හෙළාදකිනවා.සරත් ෆොන්සේකා මහතා අත්අඩංගුවට ගැනීමට හේතු වූ චෝදනා පිළිබඳව අධිකරණය මගින් තීන්දුවක් ගැනීමට ක්‍රියාකිරීම ප්‍රජාතන්ත්‍රවාදය හා ඒකීයභාවය සුරැකීමට බැඳී සිටින රජයක වගකීම බව ඒත්තු ගැන්වීම සඳහා රජය මේ වැඩපිළිවෙළ ක්‍රියාත්මක කර ඇති තිබෙනවා.කැලණිය ප්‍රාදේශීය සභාවේ මන්ත්‍රීවරයෙක් වශයෙන්ද බස්නාහිර පළාත් සභාවේ මන්ත්‍රීවරයෙක් වශයෙන්ද අවංක ජනහිතකාමී සේවයක් කරන නීතිඥ සිසිර ජයකොඩි මහතා ගම්පහ දිස්ත්‍රික්කයේ පාර්ලිමේන්තුවට යවා මෙවැනි තරුණ නායකයින් ජාතික දේශපාලනයට යොමුකිරීමේ දැවැන්ත යුතුකමක් හා වගකීමක් කැලණිය ජනතාව මෙන්ම ගම්පහ දිස්ත්‍රික් ජනතාව තුළ තිබෙන බවත් ජනාධිපතිතුමාට එතුමාගේ මහින්ද චින්තන ඉදිරි දැක්ම සපථ කිරීමට මෙවැනි කාර්යශූර, අවංක, උගත්, බුද්ධිමත් තරුණ පිරිස් මෙවර මහ මැතිවරණයෙන් පාර්ලිමේන්තුවට යැවිය යුතු බවත් ඒ සඳහා සිසිර ජයකොඩි මහතාගේ නව දේශපාලන ගමනට ආශිර්වාද කරන බවත් වජිර හිමිපාණෝ පැවසූහ.නාගරික සංවර්ධන හා පූජාභූමි සංවර්ධන ඇමැති දිනේෂ් ගුණවර්ධන මහතා - මෙවර මහ මැතිවරණයෙන් රජය 2/3ක බලයක් බලාපොරොත්තු වෙනවා. ජේ. ආර්. ජයවර්ධන මහතාගේ ව්‍යවස්ථාව සංශෝධනය කරලා අලුත් යුගයකට රට අරගෙන යන්න පුළුවන් වෙන්නේ.අපිට දැන් ඕනෑ කරන්නේ භේදභින්න වී ඇනකොටා ගැනීම නොව එකමුතුවී, ලබාගත් නිදහස ආරක්ෂා කරගෙන රට සංවර්ධනයට අතහිත දීමයි. බොහෝ රජයන්, දේශපාලන නායකයන් කරන්න බැහැ කියලා අතහැරිය දේවල් රාශියක් පසුගිය අවුරුදු හතරේදී වත්මන් ජනාධිපතිතුමාගේ නායකත්වයෙන් ඉෂ්ට කළා.යුද්ධය ජයග්‍රහණය කරන්න බැහැ කියලා කීවා. ඒත් යුද්ධය ජයගත්තා. ඒ නිසා කළගුණ දත් ජනතාවගේ කතිරයෙන්, කැමැත්තෙන් ජනාධිපතිතුමා ජයගත්තේ වැඩි ඡන්ද ලක්ෂ 18 කින්.මේ තරම් විශාල ඡන්ද ප්‍රමාණයක් ගන්න පුළුවන් වෙයි කියලා කවුරුත් හිතුවේ නැහැ. ඒත් අපිට ඒ අභියෝගයත් ජයග්‍රහණය කරන්න පුළුවන් වුණා. මේ පාර්ලිමේන්තු මැතිවරණයෙදිත් තුනෙන් දෙකක ආසන ප්‍රමාණයක් ලබා ගන්න පුළුවන්. ඒ ගැන සැකයක් නැහැ.සිසිර ජයකොඩි මහතා දෙවරක්ම බස්නාහිර පළාත් සභාවට පත්වුනේ ජනතා හිතවාදී, හිත හොඳ අවංක, කාර්යශූර මිනිසෙකු නිසයි. ඔහුගේ ජයග්‍රහණය ඔබේත්, ගමේත්, රටේත් ජයග්‍රහණයයි. ඒ සඳහා මගේද ආශිර්වාදය ප්‍රාර්ථනා කරනවා.බස්නාහිර පළාත් සභා මන්ත්‍රී, අධිනීතිඥ සිසිර ජයකොඩි මහතා - “අද මගේ ජීවිතයේ සුවිශේෂී දිනයක්. බෞද්ධ විහාරස්ථානයක් කේන්ද්‍ර කර ගනිමින් මගේ දේශපාලන ගමන් මගේ ප්‍රධානතම සන්ධිස්ථානයක්.”මේ විහාරස්ථානය මට මේ සද්කාර්ය කිරීමට ලබාදුන් කිරිබත්ගොඩ ශ්‍රී සුදර්ශනාරාමාධිපති, රුහුණු විශ්වවිද්‍යාලයේ ජ්‍යෙෂ්ඨ කථිකාචාර්ය මාකොළ මංගල හිමියන්ට අනේකවාරයක් ස්තුති කරනවා.එසේම මා කැලණිය ප්‍රාදේශීය සභාවටත්, දෙවතාවක්ම බස්නාහිර පළාත් සභාවටත් තෝරා පත්කර යැවූ කැලණිය සහ ගම්පහ දිස්ත්‍රික් ඡන්ද දායකයින්ටත්, මගේ සිසු පරපුරටත් මගේ හෘදයාංගම ස්තුතිය පුදකර සිටිනවා.සිසිර ජයකොඩි මහතාගේ සම්බන්ධීකරණ නිලධාරී සංජීව පුෂ්පකුමාර මහතා, සිසිර ජයකොඩි මහතා මහ මැතිවරණය සඳහා ඉදිරිපත් කර ඇති ප්‍රතිඥා මාලාව කියවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=r1002172</link>
    <topic>සංවර්ධන කාර්යයේ ප්‍රතිලාභජනතාවට ලබාදීමට කාලය එළඹිලා</topic>
    <author>බේරුවල විශේෂ</author>
    <content>ලබන අලුත් අවුරුදු මාසයේ දී මේ රටේ පැවැත්වෙන මහා මැතිවරණයේ දී කළුතර දිස්ත්‍රික්කයේ ආසන අටම බහුතර ජනවරමින් ජයග්‍රහණය කර, රටේ දැනට කෙරීගෙන යන සුවිශාල වූ සංවර්ධන වැඩසටහනෙන් ප්‍රතිලාභ ජනතාවට හිමිකර දීමට අපි කවුරුත් එක්වී කටයුතු කිරීමේ කාලය එළඹ ඇතැයි ජාතිය ගොඩනැඟීමේ ඇමැති රෝහිත අබේගුණවර්ධන මහතා පයාගලදී පැවැසීය.ඒ මහතා එසේ පැවැසුවේ පයාගල ලිබර්ටි මාවතේ පිහිටි සිය නිවෙසෙහි පැවැති ශ්‍රී.ල.නි. පක්ෂ ක්‍රියාකාරීකයින්ගේ ජනහමුවකදීය.ඇමැතිවරයා මෙසේද පැවැසීය. පසුගිය කාලයේ පැවැත්වූ පළාත් සභා මැතිවරණ හා ජනාධිපතිවරණ අවස්ථාවලදී අපගේ ආසන 8 ම විශිෂ්ට ජයක් හිමිකර ගත්තා.ඒ වගේම ළඟ එන මහ මැතිවරණයෙන්ද 90% ක විශිෂ්ට ජයක් ලබාදීමට කළුතර දිස්ත්‍රික්කයේ නිහතමානී ජනතාව අත්වැල් බැඳගෙන ස්වකීය යුතුකම හා වගකීම ඉටුකරනු නිසැකයි.පළාත් පාලන ආයතනයක මට්ටමින් ඒ කියන්නේ බේරුවල ප්‍රාදේශීය සභාව හරහා දේශපාලනයට පැමිණි මා පළාත් සභා මන්ත්‍රී, පාර්ලිමේන්තු මන්ත්‍රී, නියෝජ්‍ය ඇමැති තනතුරු දරමින් අද ජාතිය ගොඩනැඟීමේ ඇමැති ධුරය උසුලමින් එදා - මෙදාතුර කාලය අතර කිසිම දේශපාලන, ආගම්, ජාති භේද හා අන් කිසිදු දෙයක් ගැන නොසිතා, නොබලා ජනතාවට සේවය කළ බව පැහැදිලිය. බේරුවල ජනතාව තමයි මේ තත්ත්වයට පත්කළේ. එනිසා මා කවරදාකවත් බේරුවල ජනතාව අමතක කරන්නේ නැහැ. අතහැර යන්නේත් නැහැ.ජනාධිපති මහින්ද රාජපක්ෂ මැතිතුමාගේ උදව් උපකාර අරගෙන කළුතර දිස්ත්‍රික්කයේ සංවර්ධන පෙරළියක් අනාගතයේදී ඇතිකිරීමට මා කටයුතු කරන බවට දැඩි විශ්වාසයකින් යුතුව ප්‍රතිඥා දෙනවා.මේ රැස්වීමේදී පාලින්ද නුවර ජිනසේන හිමි, බේරුවල ප්‍රාදේශීය සභාවේ සභාපති ප්‍රසන්න සංජීව, උප සභාපති නන්දන වීරසේකර මහත්වරු ඇතුළු කීපදෙනෙක්ද කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=r1002173</link>
    <topic>ත්‍රස්ත බිය දුරුවී රටට ස්වර්ණමය යුගයක් උදාවෙලා</topic>
    <author>කැස්බෑව සංචාරකධර්මසිරි සුරවීර</author>
    <content>දශක තුනක් පුරා මේ රටේ පැවැති ත්‍රස්තවාදී බිය සැක දුරුවෙලා අප රටට දැන් නැවතත් ආර්ථික සමෘද්ධියක් දිනා ගැනීමට හා කලාවේ සහ සාහිත්‍යයේ මහා ප්‍රබෝධයක් ඇතිකර ගැනීමට හැකි ස්වර්ණමය යුගය උදාවී තිබෙන බව පාරිසරික හා ස්වභාවික සම්පත් ඇමැති පාඨලී චම්පික රණවක මහතා පැවැසීය.ඒ මහතා මේ බව සඳහන් කළේ කැස්බෑව නගර සභා ශ්‍රවණාගාරයේ දී පැවැති සරසි ප්‍රසාදනී උත්තමාචාර උළෙල අමතමිනි.පිළියන්දල සරසි කලා කේන්ද්‍රය සහ සමාජ සංවර්ධන පදනම කැස්බෑව නගර සභාවේ දායකත්වයෙන් සංවිධානය කර තිබූ මේ උත්තමාචාර උළෙලේදී ශ්‍රී ලංකාවට මහත්වූ අභිමානයක් ගෙන දුන් කැස්බෑව ප්‍රදේශයේ විහාරාධිපති ස්වාමීන් මහන්සේ තුන්නමක් ඇතුළු කලාකරුවන් කලාකාරිනියන් පහළොස් දෙනෙක් ගෞරව සම්මානයෙන් පිදුම් ලැබූහ.ඇමැති පාඨලී චම්පික රණවක මහතා මෙසේ ද කීය.පසුගිය වකවානුවේදී අප රටේ සාහිත්‍ය කලාව වර්ධනය කර ගැනීමට අවශ්‍ය කරන රැකවරණය සමාජ පටපිටාව හා ආර්ථික වටපිටාව තිබුණේ නැහැ. එවගේම අපගේ භාෂාව පිළිබඳව අපට නොයෙකුත් ගැටලුවලට මුහුණදීමට සිදුවුණා.මේ ලෝකයේ භාවිතා කරන භාෂා හය දහසකට වඩා තිබෙනවා. ඒ භාෂා අතුරින් අපේ හෙළ භාෂාව අප වසර තුන් දහසක පමණ කාලයක සිටම පාවිච්චි කර තිබෙනවා. වසර තුන් දහසක් පුරා බහුතරයක් විසින් එක දිගටම කතා කරන ලොව තිබෙන එකම භාෂාව අපේ හෙළ භාෂාවයි.කැස්බෑව නගර සභාවේ සභාපති ලෙනාඩ් කරුණාරත්න මහතා - කලාකරුවා යනු යම්කිසි රටක ජාතිය ආගම මත සංස්කෘතිය මත නිබද අත්වැල් බැඳගෙන අමිල මෙහෙවරක් කරන්නා වූ සහ සහජ හැකියාවන්ගෙන් පිරිපුන් නිර්මාණ ශිල්පීන් පිරිසක්.ජාතික මෙන්ම ජාත්‍යන්තර තලයේද කීර්තියට සහ ප්‍රශංසාවට බඳුන් වූ කලාකරුවන් සහ කලා ශිල්පීන් විශාල ප්‍රමාණයක් කැස්බෑව ප්‍රදේශය ස්වකීය නිජබිම කර ගනිමින් පදිංචිව සිටිනවා. ;මය කැස්බෑව ප්‍රදේශයට මහත් වූ අභිමානයක්.සරසි කලා කේන්ද්‍රය සහ සමාජ සංවර්ධන පදනමේ සභාපති දේශබන්දු අනිල් පි‍්‍රයරත්න මහතා - මීට වසර කිහිපයක පෙර කුඩා සංවිධානයක් ලෙස මේ සංවිධානය ආරම්භ කරනු ලබුවා. මෙහි දේශපාලන පක්ෂ භේදයක් නැහැ. එනිසා අද ඕනෑම තැනකට යා හැකි අභිමානයක් මේ සංවිධානයට තිබෙනවා.සරසි කලා කේන්ද්‍රයේ විධායක සභික කාව්‍යසූරී සනත් පියසේන මහතාද මෙහිදී කතා කළේය. තෛ‍්‍රයිනිකායික මහා සංඝරත්නය සහ සාහිත්‍යධරයන්, කවියන්, නර්තනවේදීන්, රංගනවේදීන්, සංගීතඥයන්, චිත්‍ර මූර්ති ශිල්ප ශිල්පිනියන්, මහජන නියෝජිතවරුන් ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=r1002174</link>
    <topic>කළු ගඟ හරහා ආරක්ෂාකාරිප්‍රවාහන පහසුකම් සලසන්න</topic>
    <author>දොඩන්ගොඩ විශේෂ</author>
    <content>තෙබුවන සිට තලහිටිය දක්වා කළුගඟ හරහා ගමන් කිරීමට ආරක්ෂාකාරී ප්‍රවාහන ක්‍රමයක් හෝ විධිමත් පාලමක් ඉදිකර දෙන ලෙස ප්‍රදේශවාසීහු ඉල්ලා සිටිති.තලහිටිය, බේගමුව, පාතකඩ ගම්මානවල ජීවත්වන ජනතාවට ගමන් කිරීමට සිදුව ඇත්තේ ඔරුවක මාර්ගයෙනි.අපට කළුතර නගරයට ගමන් කිරීමට ඇති පහසුම මාර්ගය නෑබොඩ තෙබුවන හරහා කළුතර මාර්ගය පමණයි.ඒ නිසා අපිට කළුගඟ තරනය නොකොට ඒ මාර්ගවලට පිවිසෙන්න බැහැ.එහෙත් කළු ගඟේ අනාරක්ෂිතව කෙරෙන ප්‍රවාහන ක්‍රමය හේතුවෙන් අපි අසරණ බවට පත්වී සිටිනවා යැයි නෑබොඩ 807 ග්‍රාම නිලධාරී ආනන්ද තඹවිට මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=r1002175</link>
    <topic>‘පිළිසරු’ ව්‍යාපෘතියෙන් මුළු රටේමකසළ කළමනාකරණය කළ හැකියි</topic>
    <author>අතුරුගිරිය විශේෂ වික්‍රම සමරසිංහ</author>
    <content>“පිළිසරු අරමුදල නමින් පරිසරය සුරකීම උදෙසා නව බද්දක් තමා පනවා ඇති බවත්, එය දැන් දැවැන්ත අරමුදලක් බවට පත්ව ඇති බවත්, ඉන් මුළු රටේම කසළ කළමනාකරණ ව්‍යාපෘතීන් ක්‍රියාත්මක කළ හැකි බවත්, පරිසර සහ ස්වාභාවික සම්පත් ඇමැති පාඨලී චම්පික රණවක මහතා පැවැසීය.ඒ මහතා එසේ පැවසුවේ අතුරුගිරිය පෝරේ පුරාණ විහාරයේදී පැවැති ජ්‍යෙෂ්ඨ පුරවැසියන් පැසසීමත්, ප්‍රදේශවාසීන්ට නොමිලේ පැළ වර්ග, කාබනික පොහොර පැකට් බෙදාදීමේ උත්සවයේදී ය. ඒ මහතා මෙසේද පැවැසීය.ජ්‍යෙෂ්ඨ පුරවැසියන්ට සැලකීම ඉතා වැදගත්. ඔවුන්ගෙන් රටට මෙන්ම පරිසරයට වන සේවය ඉතා ඉහළයි. ඒත් අද සමාජය ද වෙනස් වෙලා. විද්‍යුත් උපකරණ භාවිතය වැඩියි. ආදිවාසීන් , යාචකයන් වැනි අයද ජංගම දුරකථන භාවිත කරනවා.මෙරට ජංගම දුරකථන මිලියන දහ හතරක් භාවිත කරනවා. ඒවායේ පරණ බැටරි, චාජර් වැනි කොටස් පරිසරයට විසිකරනවා. නගරයේ ගෙවල්වල කැළි කසළ වෙන් කරන්න තැනක් නැහැ.නගරයේ කැළි කසළ එකතු කරන ස්ථාන වලට රෝහල් වල කැළි කසළද එක් කරනව. එවායේ ශල්‍ය කර්ම මගින් ඉවත් කරන ලද මිනිස් සිරුරේ කොටස් ද භාවිත කළ සිලින්ජර් ආදියද තිබෙනවා.ඇතැම් අය එම සිලින්ජර් ආදිය නැවත පිරිසුදු කර වෙළෙඳ පොළට අලෙවි කරනවා. අපතේ යන ප්ලාස්ටික් , පොලිතින් ආදිය ද බහුලයි. මින් ඇතිවන අම්ල, ඇසිඩ් ආදිය මිනිසාට අහිත කරයි.අහිතකර පරිසරය නිසා වකුගඩු රෝග, ඩෙංගු උණ වැනි උපද්‍රව්‍ය ඉතා බහුලයි. ගිය වසරේ 35000 කට ඩෙංගු බෝවුණා. ඩෙංගු වලින් මිය ගිය අයගෙන් 38%ක් මවුවරුන්, 28% ක් දරුවන්, මේ අයට එම රෝග වැළදිල තියෙන්නේ අවට පරිසරයෙන්.තවද පිටිකිරි පානය කරන්නේ ලංකාවේ පමණයි. කිරි නිෂ්පාදන රටවල් පානය කරන්නේ නැවුම් කිරි. එම රටවල කිරිවල පෝෂ්‍යදායි කොටස් ලබා ගත්තාට පසු ඉවතලන රොඩ්ඩ නොහොත් පිටි කිරි ගව පැටවුන්ට දෙනවා. ඒත් ලංකාව ඒවා රැගෙන විත් පෝෂ්‍ය පදාර්ථ එකතු කර පානය කරනවා. මෙලමයින් එන්නේ මෙනිසයි. පරිසරය සුරැකීම සැමගේ යුතුකමක්.සමෘද්ධි ව්‍යාපෘති සහකාර අධ්‍යක්‍ෂ - සීමන් රත්නතිලක මහතා - පරිසරය හොඳින් රැක ගැනීම යුගයේ මූලික අවශ්‍යතාවක්. මේ සඳහා අප රජයත් සමඟ එක්ව නොයෙක් ව්‍යාපෘති පවත්වාගෙන යනවා.ඉන් මහජනතාවට නොයෙකුත් පහසුකම් සහ සේවා සපයනවා. අද නොමිලේ විවිධ පැළ වර්ග කාබනික පොහොර පැකට්, පරිසර හිතකාමී ගමන් මලු ආදිය ද ලබා දෙනුයේ පරිසරය සුරැකීමේ අරමුණ ඇතිවයි.ලදුපිට ධම්මාලෝක නාහිමියෝද, කඩුවෙල ප්‍රාදේශීය සභාවේ මන්ත්‍රී සුනිල් තෙන්නකෝන් , කඩුවෙල ජ්‍යෙෂ්ඨ පුරවැසි සංවිධානයේ සභාපති විශ්‍රාමික අධ්‍යාපන අධ්‍යක්‍ෂ පියසේන සමරසිංහ මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=r1002176</link>
    <topic>කළුතර දිස්ත්‍රික්කයේ විශාල සංවර්ධනයක්ඇති කිරීමට කැපවී කියා කරනවා</topic>
    <author>බේරුවල විශේෂ බී. එම්. මුක්තාර්</author>
    <content>ලබන අලුත් අවුරුදු මාසයේදී මේ රටේ පැවැත්වෙන මහා මැතිවරණයේදී කළුතර දිස්ත්‍රික්කයේ ආසන අටම බහුතර ජනවරමින් ජයග්‍රහණය කර, දැනට කෙරීගෙන යන සුවිශාලවූ සංවර්ධන වැඩසටහනෙන් ප්‍රතිලාභ ජනතාවට හිමි කරදීමට අප කවුරුත් එක්වී කටයුතු කිරීමේ කාලය එළඹ ඇතැයි ජාතිය ගොඩනැගීමේ ඇමැති කළුතර දිස්ත්‍රික් හිටපු පාර්ලිමේන්තු මන්ත්‍රී රෝහිත අබේගුණවර්ධන මහතා පැවැසීය.ඒ මහතා එසේ පැවැසුවේ පයාගල ලිබර්ටි මාවතේ පිහිටි සිය නිවෙසේ පැවැති ශශ්‍රී. ල. නි. ප ක්‍රියාකාරීකයන්ගේ ජනහමුවකදී ය.තවදුරටත් කතා කළ ඒ මහතා මෙසේද පැවැසීය.පසුගිය කාලයේ පැවැත්වූ පළාත් සභා හා ජනාධිපතිවරණ අවස්ථාවලදී අපගේ ආසන 8 ම විශිෂ්ඨ ජයක් හිමිකර ගත්තා. ඒ වගේම ළඟ එන මහමැතිවරණ යෙන්ද 90% විශිෂ්ඨ ජයක් ලබාදීමට කළුතර දිස්ත්‍රික්කයේ නිහතමානී ජනතාව අත්වැල් බැඳගෙන ස්වකීය යුතුකම හා වගකීම ඉටු කරනු නිසැකයි.පළාත් පාලන ආයතනයක මට්ටමින් බේරුවල ප්‍රාදේශීය සභාව හරහා දේශපාලනයට පැමිණි මා පළාත් සභා මන්ත්‍රී පාර්ලිමේන්තු මන්ත්‍රී නියෝජ්‍ය ඇමැති තනතුරු දරමින් අද ජාතිය ගොඩනැඟීමේ ඇමැති ධූරය උසුලමින් එදා මෙදා තුර කාලය අතර කිසිම දේශපාලන ආගම්, ජාතිභේද හා අන් කිසිදු දෙයක් ගැන නොසිතා නොබලා ජනතාවට සේවය කළා. බේරුවල ජනතාව තමයි මේ තත්ත්වයට පත්කළේ.එනිසා මා කවරදාකවත් බේරුවල ජනතාව අමතක කරන්නේ නැහැ. අතහැර යන්නේත් නැහැ. බේරුවල ධීවර වරාය මා ඉතා හොඳ මට්ටමට ගෙන ආවා. එසේම මග්ගොන ජාත්‍යන්තර මට්ටමේ ක්‍රීඩා පිටියක් හදනවා.පාසල් පද්ධතිය දියුණු කළා. මහාමාර්ග විදුලි බල වාරිමාර්ග සෞඛ්‍ය ආදි යටිතල පහසුකම් අතින් මා බේරුවල ප්‍රදේශය පමණක් නොව කළුතර දිස්ත්‍රික්කයේම ජනතාවගේද යහපතට ක්‍රියා කළා.ජනාධිපති මහින්ද රාජපක්‍ෂ මැතිතුමාගේ උදව් උපකාර අරගෙන කළුතර දිස්ත්‍රික්කයේ සංවර්ධන පෙරළියක් අනාගතයේදී ඇතිකිරීමට මා කැපවී කටයුතු කරනවා.ඉදිරි මැතිවරණයෙන් අපේ රජය තුනෙන දෙකක බලයක් තහවුරු කර ජයග්‍රහණය ස්ථාපිත කරනවා. ඒ සඳහා සියලුම ජනතාවගේ සහයෝගය ලබා දෙන බවට විශ්වාසයි.පාලින්ද නුවර ජිනසේන හිමිද, බේරුවල ප්‍රාදේශීය සභාවේ සභාපති ප්‍රසන්න සංජීව, උපසභාපති නන්දන වීරසේකර, මහත්වරුද කතාකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=r1002177</link>
    <topic>රු. ලක්ෂ 16ක වියදමින්වතුරාණ මහ ඇළ පිළිසකර කෙරේ</topic>
    <author>දොඩන්ගොඩ විශේෂ</author>
    <content>දොඩන්ගොඩ ගොවිජන බල ප්‍රදේශයට අයත් ඊරියන්ගල වතුරාණ මහ ඇළ පිළිසකර කිරීම පිණිස ආපදා කළමනාකරණ හා මානව හිමිකම් අමාත්‍යාංශය රුපියල් ලක්ෂ දහසයක මුදල් ප්‍රතිපාදන වෙන් කරදී තිබේ.දොඩන්ගොඩ ප්‍රාදේශීය ලේකම් කොට්ඨාසයේ 800 ඩී, 800 එච්, 800 ඒ ග්‍රාම සේවා වසම්වල ගොවි සංවිධාන වලින් කළ ඉල්ලීමක් පරිදි මේ මුදල් ප්‍රතිපාදන ලබා දී තිබේ.ඇළ පිළිසකර කිරීමට අදාළව ලබාදී ඇති මුදල් ප්‍රතිපාදන යටතේ මේ ව්‍යපෘතිය අදියර තුනකින් අවසන් කිරීමට කළුතර දිස්ත්‍රික් වාරිමාර්ග දෙපාර්තමේන්තුව භාර ගෙන තිබේ.මහ ඇළ පිළිසකර කිරීමෙන් පසු ප්‍රදේ්ශයේ වසර ගණනාවක් පුරන්ව පැවති කුඹුරු අක්කර 300 පමණ නැවත වගා කළ හැකි බව ප්‍රදේශයෙ ගොවීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=r1002178</link>
    <topic>2008 ගංවතුරින් දේපළ හානි වූ අයට වන්දි ලෙස රු: දෙකෝටි අසූලක්ෂයක්</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>2008 වර්ෂයේ මැයි, ජුනි, ජූලි මාසවලදී පැවැති මහා ගංවතුරින් නිවාස හා දේපොළ අහිමි වූ බුලත්සිංහල ප්‍රදේශයේ පවුල් 528 කට රුපියල් දෙකෝටි අසූලක්ෂයක මුදලක් නොබෝදා බුලත්සිංහල ප්‍රාදේශීය ලේකම් කාර්යාලයේදී හිටපු අධ්‍යාපන සේවා ඇමැති නිර්මල කොතලාවල මහතාගේ සහභාගිත්වයෙන් පැවති විශේෂ රැස්වීමකදී බෙදා දෙනු ලැබීය.ගංවතුරින් බුලත්සිංහල ප්‍රාදේශීය ලේකම් ප්‍රදේශයේ ග්‍රාම නිලධාරි කොට්ඨාස 54 න් 50 ක් ගංවතුරට යට වූ අතර, පවුල් 5000 ක් පමණ විපතට පත්ව සිටියහ. නිවාස සම්පූර්ණයෙන්ම විනාශ වූ, අර්ධ වශයෙන් නිවාස අහිමි වූ හා තම දේපළ හා වගාබිම් විනාශයට පත් වූ ගොවීන් විශාල සංඛ්‍යාවක්ද වූහ.රජයේ හා ආපදා කළමනාකරණ අමාත්‍යාංශයේ උපදෙස් පරිදි ගංවතුරින් විපතට පත් වූ ප්‍රදේශ පිළිබඳව කරනු ලැබූ සමීක්ෂණ අනුව නිවාස හා දේපළ හානි වූ පවුල් 528 ක් හඳුනාගෙන ඔවුන්ට වන්දි ලබාදීමට අනුමත කැර තිබුණි.මේ වන්දි ලබාදීමේ අවස්ථාවට සහභාගිවූ හිටපු අධ්‍යාපන සේවා ඇමැති නිර්මල කොතලාවල මහතා ඔවුන්ගෙන් ඉල්ලා සිටියේ රජය මගින් ලබාදෙන මුදලින් තම නිවාස සකස් කරගෙන තම ආර්ථික දියුණුව සලසා ගන්නා ලෙසයි.මෙම අවස්ථාවට බුලත්සිංහල ප්‍රාදේශීය ලේකම් මේනකා අබේරත්න, සහකාර ප්‍රාදේශීය ලේකම් අයිරාංගනී වීරසිංහ, බුලත්සිංහල ප්‍රාදේශීය සභාවේ සභාපති තුසිත කුලරත්න මහත්ම මහත්මීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=r1002179</link>
    <topic> මුළු ලෝකයෙන්ම ක්ෂය රෝගය තුරන් කිරීම ලෝක සෞඛ්‍ය සංවිධානයේ අරමුණයි</topic>
    <author>දයා විජේරත්න දොන්ගොඩ විශේෂ</author>
    <content>2050 වන විට ක්ෂය රෝගය ලෝකයෙන් සදහටම තුරන් කිරීමට හැකිවෙතැයි ලෝක සෞඛ්‍ය සංවිධානය පවසන බව කළුතර සෞඛ්‍ය විද්‍යායතනයේ විශේෂඥ වෛද්‍ය ඒ. කේ. අබේවීර මහතා පැවැසීය.සර්වෝදය ජාතික සංවිධානය ක්ෂය රෝගය පිළිබඳව රාජ්‍ය අංශයේ නිලධාරීන් දැනුවත් කිරීම පිණිස දොඩන්ගොඩ ප්‍රාදේශීය ලේකම් කාර්යාල ශ්‍රවණාගාරයේදී පවත්වන ලද වැඩමුළුවකදී වෛද්‍ය අබේවීර මහතා එසේ පැවැසීය.දොඩන්ගොඩ ප්‍රාදේශීය ලේකම් බල ප්‍රදේශයේ සර්වෝදය ශාඛා සංවිධානවලට සම්බන්ධ නිලධාරීන් පිරිසක් ද සෞඛ්‍ය අංශයට සම්බන්ධ නිලධාරීන් පිරිසක්ද දොඩන්ගොඩ ප්‍රාදේශීය ලේකම් තිලංකා වෙත්තසිංහ ළමා හිමිකම් සංවර්ධන නිලධාරි යූ. කේ. අජිත් කුමාර මහත්ම මහත්මීන් ඇතුළු පිරිසක් ද මේ අවස්ථාවට එක්ව සිටියහ.වෛද්‍ය ඒ. කේ. අබේවීර මහතා මෙසේ ද පැවැසීය.ක්ෂය රෝගය සම්පූර්ණයෙන් සුව කළ හැකි රෝගයකි. මෙය සුව කර ගැනීමට රොහල්ගත විය යුතු නැත. එහෙත් සායනවලට අනිවාර්යයෙන් සහභාගි විය යුතුය. එහිදී නියම කරන බෙහෙත් නොවරදවාම පානය කළ යුතුයි. බෙහෙත් පාවිච්චි කිරීමේදී රැකියාව කරන ස්ථානය තුළදී, නිවෙස තුළදී මෙය පහසුවෙන් කළ හැකියි.නොකඩවා මාස හයක් ඇතුළත බෙහෙත් පාවිච්චි කළ විට රෝගී තත්ත්වය ක්‍රමයෙන් සුව අතට හැරේ. 2015 වන විටදී මේ රෝගීන් වාර්තාගත අඩුවීමක් දක්නට ලැබෙතැයි විශ්වාස කරනවා. 2050 වන විට මුළු ලෝකයෙන්ම මේ ක්ෂය රෝගය තුරන් කිරීමට ලෝක සෞඛ්‍ය සංවිධානයේ ඉලක්කය වී තිබේ.ශ්‍රී ලංකාව ඇතුළත එක් වසරකදී ක්ෂය රෝගීන් නව දහසක් දහදහසක් අතර සංඛ්‍යාවක් හඳුනාගැනීමට සෞඛ්‍ය දෙපාර්තමේන්තුව සමත්ව සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=s1002171</link>
    <topic>ශ්‍රී ලංකාව 4-0කින් පරදවාමියන්මාරය ජය ගනී</topic>
    <author>පි‍්‍රන්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලානය සඳහා ඊයේ පැවැති ශ්‍රී ලංකාව හා මියන්මාරය අතර තරගයෙන් ගෝල් 4 – 0 ක ජයක් මියන්මාරයට හිමිවිය.විදුලි ආලෝක ධාරා මැද කොළඹ සුගතදාස ක්‍රීඩාංගණයේදී පැවැති මේ තරගයේ ආරම්භයේ සිටම සියලුවාසි මියන්මාරයේ ක්‍රීඩකයන් සතුකරගෙන ප්‍රථම භාගය නිමාවෙද්දී ගෝල් 1 – 0 ක් ලෙස ඉදිරියෙන් සිටියහ.තරගය ආරම්භ වී 17 වැනි මිනිත්තුවේදී ඉමිතියාස් රහීම් භයානක නීති විරෝධී ක්‍රීඩා විලාශයක නිරතවූවේ යැයි රතු කාඩ්පත පෙන්වා පිටියෙන් නෙරපීමට තරග විනිසුරු ක්‍රියා කළේය. එයින් පසුව තරගයේ මිනිත්තු 73 ක්ම ශ්‍රී ලංකා පිල ක්‍රීඩා කළේ ක්‍රීඩකයන් දහදෙනෙකුට සීමා වෙමිනි.ශ්‍රී ලංකා පාපන්දු පිලේ බහුතරය නවකයන්ගෙන් යුක්ත වූ හෙයින් ක්‍රීඩා විලාශයේ ආධුනික බවක් පෙනෙන්නට තිබුණි. මැද පෙළ ක්‍රීඩකයන්ගෙන් ඉදිරි පෙළට පාපන්දුව යොමුකිරීමේදී අනෝන්‍ය අවබෝධය ගිලිහී ගිය අයුරු දිස්විය. එම දුර්වලතාවය හොඳින් අවබෝධ කර ගත් මියන්මාර ක්‍රීඩකයෝ තරගයේ දෙවැනි භාගයේදී වැඩි වේලාවක් පාපන්දුව තමන් සතු කරගෙන ක්‍රීඩා කළහ.ශ්‍රී ලංකා ගෝල් රකින ක්‍රීඩක අසංක විරාජ්ට මෙය ඉතා කාර්ය බහුල තරගයක් වූයේ මියන්මාර් ඉදිරිපෙළ ක්‍රීඩකයන්ගේ කඩිසර බව මෙන්ම වේගවත් ප්‍රහාර හේතුවෙනි. ඉදිරිපෙළ ක්‍රීඩක නදීක පුෂ්පකුමාර යම් සාර්ථකත්වයක් පෙන්නුම් කළද ඔහුට හොඳ සහයෝගයක් නොලැබීම කැපී පෙනුණි.මියන්මාර පිලට ප්‍රථම ගෝලය කියව් තාහි හා 39 වැනි මිනිත්තුවේදී ලබාදුන් අතර එය ගෝල් කණුවට දකුණු පසින් මීටර් 15 ක් පමණ ඈතින් එල්ල කළ අලංකාර පහරකින් වාර්තා වියදෙවැනි ගෝලය 21 වැනි මිනිත්තුවේදී යැං පැයින්ග් වාර්තා කළ අතර තෙවැනි ගෝලය 82 වැනි මිනිත්තුවේදී ආදේශක ක්‍රීඩකයෙකු වූ පායි සොයේ වාර්තා කළේය.සිවු වැනි ගෝලය 87 වැනි මිනිත්තුවේදී නිදහස් පහරකින් මියන්මාර් පිලේ නායක මයෝ මින්ටුන් වාර්තා කිරීමට සමත්විය.ශ්‍රී ලංකා පිලේ ආදේශ කිහිපයක් තරගයේ දෙවැනි භාගයේදී සිදුකෙරුණි. මධුෂ්ක පීරිස් වෙනුවට පිලිප් දල්පදාදු ද අවසන් මිනිත්තු 12 දී චතුර ගුණරත්න වෙනුවට මොහොමඩ් ඉසෙදීන් ද ආදේශ කෙරුණි.මියන්මාර පිලේ ගෝල් වාර්තා කළ ක්‍රීඩකයන් ඉවතට ගෙන ඉදිරි තරග සඳහා විවේක ගත්වන ආකාරයක් දක්නට ලැබුණි.තරගයෙන් අනතුරුව ශ්‍රී ලංකා පුහුණුකරු මොහොමඩ් අමුනුල්ලා මහතා පැවැසුවේ තරගයේ ආරම්භක මිනිත්තු කිහිපයේදීම රතු කාඩ්පත් අවවාදයෙන් ක්‍රීඩකයෙකු ඉවත්වීම මානසිකව බලපෑ බවයි. “අපේ කණ්ඩායම ක්‍රීඩකයන් 10 කට සීමාවුණා. එයින් 9 ක්ම කනිෂ්ට ක්‍රීඩකයන්. සිදුවූ අඩුපාඩු මකාගෙන ඉදිරි තරග දෙකම ජය ගැනීම දැන් අපේ සැලසුමයි” අමුනුල්ලා මහතා පැවැසීය.ශ්‍රී ලංකාව හා ටජිකිස්තානය අතර තරගය හෙට පස්වරු 4.00 ට සුගතදාස ක්‍රීඩාංගණයේදී පැවැත්වේ. අද ‘බී’ කාණ්ඩයේ ඉන්දියාව හා කිරිගිස්තානය අතර තරගය පස්වරු 4.00 ට උතුරු කොරියාව හා ටර්කිමෙනිස්තානය අතර තරගය රාත්‍රී 7.00 ට පැවැත්වේ.සාග් සූරයන්ට ප්‍රථම තරගයෙන් ජයබංග්ලාදේශය හා ටජිකිස්තානය අතර පැවැති ප්‍රථම තරගයෙන් ගෝල් 2 – 1 ක ජයක් බංග්ලාදේශයට හිමිවිය. පසුගිය සතියේදී නිමාවූ සාග් පාපන්දු රන් පදක්කම දිනාගත් බංග්ලාදේශය ඊයේ තරගයේ දෙවැනි භාගයේදී ගෝල් දෙකම ලබා ගත්තේය.ප්‍රථම භාගයේදී දෙපිලම ගෝල් වාර්තා කිරීමට සමත් නොවූහ.තරගයේ 68 වැනි මිනිත්තුවේදී බංග්ලාදේශයේ මොහොමඩ් එනමුල් හක් ප්‍රථම ගෝලය වාර්තා කළ අතර 70 වැනි මිනිත්තුවේදී ටජිකිස්තානයේ රෙබියුව් වයුසෆ් ලබාගත් ගෝලයෙන් ලකුණු සමවිය.74 වැනි මිනිත්තුවේදී බංග්ලාදේශයේ මෙසුහු තවත් ගෝලයක් ලබා ජයග්‍රහණය තහවුරු කළේය.ටජිකිස්තාන ක්‍රීඩක චෝරිව් ෆාරුකූ® රතු කාඩ්පත් නියෝග මත පිටියෙන් ඉවත් කළේය.තරගයේ ප්‍රථම භාගයේදී මන්දගාමී ක්‍රීඩා විලාශයක් දෙපිලම පෙන්නුම් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=s1002172</link>
    <topic>ටෙස්ට් තත්ත්වය යළි ලබාගැනීමටසිම්බාබ්වේ පිලටතීරණාත්මක පරීක්ෂණයක්</topic>
    <author>හරාරේ (ඒ.එෆ්.පී.)</author>
    <content>නැවත වරක් ටෙස්ට් තත්ත්වය ලබාගැනීමේ තීරණාත්මක පරීක්ෂණයකට මුහුණ දෙමින් 15 දෙනෙකුගෙන් සමන්විත සිම්බාබ්වේ පිල ලබන සතියේ බටහිර ඉන්දීය කොදෙව් දූපත් සංචාරය ආරම්භ කිරීමට නියමිතය.සම්පූර්ණ කොදෙව් කණ්ඩායමට එරෙහිව එක්දින තරග 3 කට සහ ඕවර් විස්සයි - 20 තරගයකට මේ සංචාරයේදී සිම්බාබ්වේ පිල මුහුණ දෙනු ඇත.දශකයකට පෙර සිම්බාබ්වේ පිලේ පූජිත ටෙස්ට් ක්‍රීඩකයකුව සිටි ඇලිස්ටෙයාර් කැම්බල් වත්මන් සිම්බාබ්වේ ක්‍රිකට් ආයතනයේ තේරීම් කමිටු ප්‍රධානියා ලෙස කටයුතු කරමින් සිටියි.“තරගාවලිය ජයග්‍රහණය කෙරෙහි අපේ බලාපොරොත්තුවක් නොතිබුණත් එක් තරගයකින් හෝ ජය ගැනීම අපේ අපේක්ෂාවයි.” ඒ.එෆ්.පී. පුවත් සේවයට ඔහු ප්‍රකාශ කෙළේය.ලබන ජුනි මාසයේදී ඉන්දියා පිල සමග එක්දින තරග 5 ක් පැවැත්වීමට සිම්බාබ්වේ ක්‍රිකට් ආයතනය සැලසුම් කරමින් සිටින අතර එය සිම්බාබ්වේ ක්‍රිකට් ක්‍රීඩාවේ වර්ධනයට බෙහෙවින් ඉවහල් විය හැකි බවට ඔවුහු අපේක්ෂා කරති.ඒ අනුව ලබන වසරේදී ජගත් ක්‍රිකට් කවුන්සිලය වෙත වාර්තාවක් ඉදිරිපත් කරමින් 2012 වසර සඳහා සැලසුම් කිරීමට නියමිත ටෙස්ට් කාලසටහනේ ස්ථානයක් ලබාගැනීම ඔවුන්ගේ බලාපොරොත්තුව වේ.ඉන්දියාව සමඟ පැවැත්වීමට අදහස් කෙරෙන එක්දින තරගාවලියට පසුව ජගත් ක්‍රිකට් කවුන්සිලයේ පූර්ණ සාමාජිකත්වය ලැබූ රටවල්වල ‘ඒ’ කණ්ඩායම් සමඟ සිවුදින ක්‍රිකට් තරගාවලියක් පැවැත්වීමේ ඉඩ ප්‍රස්ථා සොයාබැලීමටද ඔවුහු අදහස් කර සිටිති.ඉදිරි දිනවලදී සිම්බාබ්වේ නව පුහුණුකරු ලෙස ග්‍රාන්ට් ෆ්ලවර් හෝ හීත් ස්ට්‍රීක් පත්කිරීමට නියමිතය. නව පුහුණුකරු ලෙස කවුරු පත්වුවද ඔහුගේ වගකීම වනු ඇත්තේ සිම්බාබ්වේ දේශයට වසර 9කට පෙර අහිමි වූ ටෙස්ට් තත්ත්වය යළි ලබාගැනීමට කටයුතු කිරීමය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=s1002173</link>
    <topic>ශ්‍රී දේවානන්ද විදුහලේ වර්ණ ප්‍රදානය 19 දා</topic>
    <author>ජගත් ප්‍රේමචන්ද්‍ර</author>
    <content>අම්බලන්ගොඩ ශ්‍රී දේවානන්ද විද්‍යාලයීය ක්‍රීඩා මණ්ඩලය සහ විද්‍යාලයීය ආදි ශිෂ්‍ය සංගමය එක්ව සංවිධානය කරන විද්‍යාලයීය ක්‍රීඩක ක්‍රීඩිකාවන් වෙත පිරිනැමෙන වර්ණ ප්‍රදානෝත්සවය මේ මස 19 වැනි දින සවස 2.00සිට අම්බලන්ගොඩ නගර සභා ශාලාවේ දී පැවැත්වේ.වර්ණ ප්‍රදානෝත්සවයේ ප්‍රධාන ආරාධිත අමුත්තා ලෙස ක්‍රීඩා අමාත්‍යාංශයේ ක්‍රීඩා අධ්‍යක්ෂ ජනරාල් බන්දුල දහනායක මහතා සහභාගීවීමට නියමිත අතර ඊට අමතරව ජාතික මේසපන්දු තරගාවලියේ ජාතික සූරයා සහ සාග් පදක්කම්ලාභී විද්‍යාලයීය ආදි ශිෂ්‍ය චලිත රංජන, ආදි ශිෂ්‍ය සාග් පදක්කම්ලාභී මලල ක්‍රීඩක චින්තන ද සොයිසා යන මහත්වරුන් ද සහභාගී වීමට නියමිතය.ශ්‍රී දේවානන්ද විද්‍යාලයීය 125 වැනි සංවත්සරයට පෙළගැසීම අරමුණු කරගනිමින් පැවැත්වෙන මේ වර්ණ ප්‍රදානෝත්සවයේ දී 2007, 2008 සහ 2009 වසරවල ජාත්‍යන්තර සහ ජාතික මට්ටමේ දක්ෂතා දැක්වූ ක්‍රීඩක ක්‍රීඩිකාවන් වෙත වර්ණ ප්‍රදානය කිරීමට නියමිතය. මෙහිදී වසර ත්‍රිත්වයේ දී වර්ණලාභීන් 55 දෙනෙක් ද කුසලතාලාභීන් 38 දෙනෙක් ද ඇගයීමට නියමිතය.මීට අමතරව වසරේ විශිෂ්ටතම ක්‍රීඩිකාව තේරීමේ දී මේ වසර ත්‍රිත්වයේ ම සම්මාන දිනාගැනීමට ජාතික මේසපන්දු ශ්‍රේණිගත කිරීමේ අංක 1 ස්ථානයේ වසර කිහිපයක්ම රැඳී සිටින ඉෂාරා මධුරංගි සම්මාන ලැබීම විශේෂිත වේ.2007 සහ 08 වසර ද්විත්වයේ විශිෂ්ටතම ක්‍රීඩකයා ලෙස ශ්‍රී ලංකා බැඩ්මින්ටන් සංගමයේ වර්ණලාභී ක්‍රීඩකයෙක් වන අමිල චාමිත් ප්‍රනාන්දු ද 2009 වසරේ විශිෂ්ටතම ක්‍රීඩකයා ලෙස ශ්‍රී ලංකා මේසපන්දු සංගමයේ ශ්‍රේණිගත කිරීම් අනුව වයස අවුරුදු 18න් , 21න් පහළ සහ මිශ්‍ර යුගල අංක 1 ස්ථානයේ රැඳී සිටින චතුර විස්කම් ද සම්මාන ලැබීමට නිර්දේශ වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=s1002174</link>
    <topic>මාතලේ සාන්ත තෝමස් ආදි සිසු සුනිල් දීගහවතුර නමින් උපහාර පිරි නැමීමක්</topic>
    <author/>
    <content>මාතලේ සාන්ත තෝමස් ජාතික පාසලේ වාර්ෂික නිවාසාන්තර ක්‍රීඩා උළෙලට සමගාමීව එම විද්‍යාලයීය ඕල්ඩ් තෝමියන්ස් මලල ක්‍රීඩා සමාජය 2002 වසරේ සිට ක්‍රියාත්මක කෙරෙන ක්‍රීඩක උපහාර ත්‍යාග ව්‍යාපෘතිය යටතේ මෙවර එම විදුහලින් බිහි වූ දක්ෂ ක්‍රීඩකයෙකු වන ‘සුනිල් දීගහවතුර’ ක්‍රීඩකයාගේ නමින් එම උපහාරත්‍යාගය පිරි නැමීමට පියවර ගෙන තිබේ.මෙම තරගාවලියේ නැගී එන මලල ක්‍රීඩකයා සඳහා වාර්ෂිකව මේ උපහාර ත්‍යාගය ප්‍රදානය කෙරේ. මීට පෙරදී එම විදුහලින් බිහි වූ දක්ෂ මලල ක්‍රීඩකයන්වූ රංජිත් ලියනගේ, බ්‍රයන් ගොමස්. පී. ඇලෝසියස්, තිස්ස හේරත්, රංජිත් අළුවිහාරේ , සෙනරත් කොහොන සහ ධම්මික විජේතුංග යන ක්‍රීඩකයන්ගේ නමින් මේ උපහාර ත්‍යාගය පිරි නැමිණි.පාසල් නිවාසාන්තර ක්‍රීඩා තරගයට සමගාමීව එම විදුහලින් බිහි වූ දක්ෂ ක්‍රීඩකයෙකු සමරා වාර්ෂිකව උපහාර ත්‍යාගයක් පිරිනමන එකම අවස්ථාවද මෙය වීම විශේෂත්වයකි.මීට අමතරව එම ක්‍රීඩකයා පිළිබඳ අතීත තොරතුරු රැගත් සමරු පත්‍රිකාවක් ද නිකුත් කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=s1002175</link>
    <topic>අලුත්ගම සංඝමිත්තා බාලිකා වාර්ෂික ක්‍රීඩා උළෙල 19දා</topic>
    <author/>
    <content>ක/ අලුත්ගම සංඝමිත්තා බාලිකා (නවෝද්‍යා) පාසලේ වාර්ෂික ක්‍රීඩා උළෙල මෙම මස 19 දින ප. ව. 1.00 ට අලුත්ගම මහා විද්‍යාලයීය ක්‍රීඩාංගණයේදී පැවැත්වීමට විදුහල්පතිනි පී. ඒ. සිල්වා මහත්මිය ඇතුළු ආචාර්ය මණ්ඩලය කටයුතු යොදා ඇත.මේ ක්‍රීඩා උත්සවයේ ප්‍රධාන ආරාධිත අමුත්තන් ලෙස පළාත් සභා මන්ත්‍රී පියල් නිශාන්ත හා බේරුවල ප්‍රාදේශීය සභා සභාපති ප්‍රසන්න සංජීව යන මහත්වරුන් සහභාගි විමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=s1002176</link>
    <topic>පැරිස් ගෘහස්ථ ටෙනිස් කිරුළ බ්‍රලීනා ඩිමෙන්ටීවාට</topic>
    <author>පැරීසිය (ඒ.එෆ්.පී.)</author>
    <content>ප්‍රථම වතාවට පැරිසියේ ගෘහස්ථ ටෙනිස් සූරතාව හිමි කර ගැන්මට රුසියාවේ බ්‍රලීනා ඩිමෙන්ටීවා සමත්වූවාය. අවසන් තරගයේදී ඇය වෙතින් ලකුණු 6 - 7 ක්, 6 - 1 ක් සහ 6 - 4 ක් ලෙස පරාජයට පත් වූයේ චෙකෝස්ලෝවේකියාවේ ලුසී සඟරෝවා ය.28 හැවිරිදි ඩිමෙන්ටීවා 2008 වසරේ ඔලිම්පික් ටෙනිස් සූරතාව ජය ගැනීමෙන් අනතුරුව හිමිකරගත් දෙවැනි ගෘහස්ථ ටෙනිස් සූරතාව මෙය වේ. මීට පෙර පසුගිය වසරේ ඕස්ට්‍රේලියාවේ සිඩ්නි ගෘහස්ත ටෙනිස් සූරතාව ජය ගැනීමට ඇය සමත්වූවාය.මේ වනතුරු ග්‍රෑන්ඩ් ස්ලෑම් සූරතාවත් දිනාගැනීමට අපොහොසත්ව සිටින ඩිමෙන්ටීවා පසුගිය ඕස්ට්‍රේලියානු විවෘත ටෙනිස් තරගාවලියේදී දෙවැනි වටයෙන් ජස්ටින් පෙනින්ට පරාජය වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=s1002177</link>
    <topic>නැඟෙනහිර ආසියානු පාපන්දු සූරතාව චීනයට</topic>
    <author>ටෝකියෝ (ඒ. එෆ්. පී)</author>
    <content>නැඟෙනහිර ආසියානු පාපන්දු සූරතාවලියේ දී පසුගිය වසරේ සූරයන් වූ දකුණු කොරියාව 3 - 1 ක් ලෙස පරාජය කිරීමට ජපානය සමත්වීම නිසා චීනයට 2005 වසරේ දිනූ නැඟෙනහිර ආසියානු පාපන්දු සූරතාව යළිත් වතාවක් හිමි කර ගැනීමේ වාසනාව අත් විය.හොංකොං රාජ්‍යය 2 - 0 ක් ලෙස පරාජය කොට තරගාවලියේ දෙවැනි දිනුමත් වාර්තා කරමින් ප්‍රසාද ලකුණු 7 ක් රැස් කළ චීනයට මේ සූරතාව දිනා ගැනීම සඳහා දකුණු කොරියානු - ජපාන තරගයෙන් ජපානය ලැබිය යුතුව තිබිණි.තරගාවලිය අවසානයේ දී දකුණු කොරියාවට ප්‍රසාද ලකුණු 6කින් නතර කරමින් ජයග්‍රහණ ලැබූ ජපානයට ප්‍රසාද ලකුණු 4 කින් සෑහීමකට පත් වීමට සිදුවිය.මේ සිවුකොන් පාපන්දු තරගාවලියේ හොංකොං රාජ්‍යයට හිමි වුයේ ප්‍රසාද ලකුණු සටහනේ සිවුවැනි තැනය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=s1002178</link>
    <topic>යොවුන් නෙට්බෝල් පිලතේරීම 20-21 දිනවල</topic>
    <author/>
    <content>මේ වසරේ ජූලි මාසයේ ඉන්දියාවේ පැවැත්වෙන ආසියානු යොවුන් නෙට්බෝල් තරගාවලිය සඳහා සහභාගීවන කනිෂ්ඨ ක්‍රීඩිකාවන් තේරීමේ පරීක්ෂණය පෙබරවාරි 20 හා 21 දිනවල කොළඹ සුගතදාස ගෘහස්ත ක්‍රීඩාංගණයේදී පැවැත්වේ.ශ්‍රී ලංකා යොවුන් නෙට්බෝල් පුහුණුකාරිය ලෙස හිටපු ශ්‍රී ලංකා ක්‍රීඩිකා සොමිතා කුමාරි නම්කර ඇත.පසුගිය ආසියානු යොවුන් නෙට්බෝල් තරගාවලියේ දී ශ්‍රී ලංකාව අනුසූරතාව දිනාගත් අතර මලයාසියාවට සූරතාව හිමිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=f1002171</link>
    <topic>ලබා ගත් නිදහස අර්ථවත් කර ගැනීමට ශක්තිමත් පාර්ලිමේන්තුවක් අවශ්‍යයි</topic>
    <author>සටහන -උදිත ගුණවර්ධන</author>
    <content>පසුගිය ජනාධිපතිවරණ ප්‍රතිඵලයෙන් පසු රටේ අනාගතය ගොඩනැගෙන ආකාරය පිළිබඳවත් ඉදිරි මහ මැතිවරණයේදී ජනමතය රටේ යහපත සඳහා යොදා ගත හැකි ආකාරය පිළිබඳවත් මහාචාර්ය මැන්දිස් රෝහණදීර මහතා සමඟ සිදු කළ සාකච්ඡාවක් ඇසුරින් මෙම ලිපිය සැකසේ.ශ්‍රී ලංකාව ඉතිහාසයේ සුවිශේෂී සන්ධිස්ථානයකට පැමිණ තිබේ. එම සන්ධිස්ථානය කෙතරම් සුවිශේෂිද යත් තිස් අවුරුදු යුද්ධයකට පසු රට දේශපාලන වශයෙන් ස්ථාවර වීමට පටන්ගෙන ඇත්තේ වර්තමානයේදීය. මෙය අප නිදහසින් පසු ලැබූ සුවිශේෂී අවස්ථාවක් ලෙස හඳුන්වා දීම අතිශයෝක්තියෙන් සිදු කරන ප්‍රකාශයක් නොව අද මහ පොළොවේ තිබෙන යථාර්ථයකි.1505 දී පෘතුගීසීන් මෙරටට පැමිණි පසු අප රට නිදහස් රටක් වශයෙන් පැවැතියේ ඉතාමත් ස්වල්ප කාලයකි. එදා සිටම ශ්‍රී ලංකාද්වීපයට විවිධ සතුරු උපද්‍රව එල්ල වූ අතර 1505 සිට 1948 දක්වා කාලය තුළ රටට විවිධ පන්නයේ උපද්‍රව අභියෝග එල්ල කළේ මෙම විජාතික බටහිර බලවේගයන් ය.ඔවුන් එම කාලයේදී සිදු කළ විවිධ බලපෑම් නිසා මෙරට ජන සමාජයේ විඥානය මෙන්ම සිරිත් විරිත් සහ සිතුම් පැතුම් හැඟුම් පවා වෙනස් විය. මෙයට බලපෑ ප්‍රධාන කාරණය වූයේ විජාතිකයන්ගේ බලපෑම සමාජය තුළට කිඳා බැස තිබීමය.1948 දී ශ්‍රී ලංකාවට ඩොමීනියන් නිදහස ලැබුණද එම නිදහස පූර්ණ නිදහසක් ලෙස භුක්ති විඳීමට අවශ්‍ය කරන දැනුවත් භාවයක් හෝ ඒ සඳහා සූදානමක් නොතිබුණි. එමෙන්ම රට ඒකීය රටක් වශයෙන් පැවතියේද සුළු කාලයකි.සුදු අධිරාජ්‍යවාදයෙන් අප රට නිදහස ලැබුණද එම අලුත් නිදහස මෙහෙයවීමේ වගකීම පැවැරුණේ සුදු අධිරාජ්‍යවාදීන්ගේ අධ්‍යාපන ක්‍රමය යටතේ ඉගෙනුම ලැබූ අධිරාජ්‍යවාදීන්ගේ ඌරුව අනුව හැඩ ගැසුණු පුද්ගලයන්ටය.වෙනත් වචනයකින් සඳහන් කළ හොත් 1948 දී මෙරට පාලනය භාර ගත්තේ සුදු ඌරුවට හැදී වැඩුන කළු සුද්දන් බඳු පිරිසකි. සුදු අධිරාජ්‍යයෙන් අප නිල වශයෙන් නිදහස ලැබුවද සංකල්ප වශයෙන් නිදහස් මතවාද පැතිරවීමට අපොහොසත් විය.එහි අවසාන ප්‍රතිඵලය වූයේ නිදහස ලැබුවද නිදහසේ සැබෑ අර්ථය හඳුනා ගැනීමට කිසිවෙකුට හැකියාව නොතිබීම ය. ඒ නිසා අපට නිදහස ලැබුණද එය නොලැබුණ තරමේ තත්ත්වයක පැවැතිණි.එම තත්ත්වය එසේ වුවද 1956 වන විට මෙරට තුළ සැබෑ නිදහස පිළිබඳව අලුත් පෙළ ගැසීමක් හා මහජන චින්තනයේ විප්ලවයක් ඇති වෙමින් තිබිණි. 1956 දී එස්. ඩබ්ලිව්. ආර්. ඩී. බණ්ඩාරනායක මහතා අගමැති ධුරයට පත් වන්නේත් මහජන එක්සත් පෙරමුණු ආණ්ඩුවක් බිහි වන්නේත් 1948 සිට යටපත්ව තිබු සැබෑ ජාතික අවශ්‍යතා චින්තනයන්හි ප්‍රබෝධයේ ප්‍රතිඵලයක් ලෙසය.මෙරට නිදහස් අරගලයේ තවත් අවස්ථාවක් ලෙස සඳහන් කළ හැකි අතර එය එසේ වුවද අද මෙන්ම එදාද මතුව ආ කුමන්ත්‍රණයන්හි ප්‍රතිඵලයක් ලෙස 1956 දී සිදු වූ දේශපාලන හා සමාජ පෙරළිය 1959 දී සිදු වූ බණ්ඩාරනායක මහතාගේ ඝාතනයත් සමග අර්බුදයකට ලක් විය.එහි අවසාන ප්‍රතිඵලය වූයේ නැවතත් විජාතික බලමුළු ශක්තිමත් වීම ය. එමෙන්ම එම යුගය වන විට සිංහල දෙමළ සමගිය දෙදරායන තැනටද කටයුතු සූදානම් කළේද මෙම විජාතික බලවේග සහ අවස්ථාවාදී දේශපාලඥයන් ය.මේ තත්ත්වයන් නිසා අපට නිදහස් රටක් ලෙස නැගී සිටීමට තිබූ අවස්ථා රාශියක් මග හැරුණි. එය අප රටක් වශයෙන් ලැබූ පාඩුදායක අවස්ථාවක් ලෙස හඳුන්්වාදීමේ වරදක්නැත. එහි අවසාන ප්‍රතිඵලය වූයේ 1977 වර්ෂය වන විට මෙරට තිබූ සිංහල, දෙමළ සමගිය බිඳ වැටෙන ආකාරයේ ක්‍රියාවන් සිදු වීමය. තිස් අවුරුදු යුද්ධයක් බවට පත් වී රටේ සපත් විනාශයට ලක් විය. මූල්‍ය තත්ත්වය අර්බුදයට ලක් විය.ආර්ථිකය සෘණ අගයක් දක්වා පහළ වැටුණි. මේ සියල්ලටම මූලික වුයේ දෙමළ සිංහල අවබෝධය බිඳ වැටීම ය. එහිදී මෙරට අර්බුදයට බාහිර වලවේග විවිධ බලපෑම් එල්ල කිරීම නිසා ගැටලුව උග්‍ර අතට පත් වූ අතර එම බවේගයන්හි අරමුණ වූයේ ද මෙරට සමගිය බිඳ දමා රටේ දේශපාලන අස්ථාවරත්වයක් ඇති කිරීම ය. ඔවුන්ගේ එම අරමුණ පසු ගිය තිස් අවුරුදු සමයේ දී අපට දැක ගැනීමට හැකියාව ලැබිණි.එම කාලයේදී රටේ නිදහසේ ගමන් බිමන් යාමේ අයිතිය තබා නිදහසේ හුස්ම ගැනීමේ අයිතිය පවා අහිමි වී තිබිණි. එය සමාජයක් ලෙස අප ලැබූ අතිශය කනගාටුදායක හා අඳුරු මතකයක් විය.උදාසන මවුපියන් නමැද පාසල් ගිය දරුවා බස් රියේ දුම්රියේ බෝම්බයක් පුපුරා යාම නිසා මළ කඳක් වී යළි ගෙදරට රැගෙන ආ අවස්ථා එමට තිබිණි. එම සියලු තත්ත්වයන් නිසා අපට රටක් වශයෙන් ලැබූ නිදහස තබා අවම වශයෙන් ජීවත් වීමේ නිදහස පවා අහිමි වී තිබිණි.එම කාලය ඇතුළත දී මෙම අර්බුදකාරී තත්ත්වයන් ජයග්‍රහණය කර නිදහස අත්පත් කර ගැනීමට විවිධ ජනාධිපතිවරු අගමැතිවරු උභත්සාහ ගත්ත ද ඒ සියලු ප්‍රයත්නයන් අසාර්ථක විය.විවිධ සෙන්පතිවරු, අවි ආයුධ මානව සම්පත අවශ්‍ය ආකාරයට ත්‍රිවිධ හමුදාවන්ට ලැබුණද එහිදී යුද්ධය ජය ගැනීමට ත්‍රස්තවාදය පරාජය කිරීමට අවශ්‍ය සේනාධිනායකත්වය නොලැබිණි. මෙම අභියෝග ජය නොගැනීමට හේතු වූයේ එවකට සිටි සේනාධිනායකවරු ජනාධිපතිවරුන්ගේ දුර්වලතාවයන්ය යන්න අතිශයෝක්තියක් නොවේ. එය මුළු රටම පිළිගන්නා සත්‍යයකි.මේ සියල්ල දෙස උනන්දුවෙන් හා විමර්ශනශීලීව බලා සිටි තවත් පුද්ගලයෙක් සිටියේය. ඒ පාර්ලිමේන්තු මන්ත්‍රීවරයකු, ඇමැතිවරයකු, විපක්ෂ නායකවරයකු අගමැතිවරයකු ලෙස කටයුතු කළ මහින්ද රාජපක්ෂ මහතා ය.පසු කලෙක මහජන වරමෙන් ජනාධිපති ධුරයට පත් එතුමා යුද්ධය ජයග්‍රහණය කිරීමට අවශ්‍ය ශක්තිය උපදෙස් ඇතුළු සියලු පහසුකම් ලබා දුන්නේය. තිස් අවුරුදු යුද්ධය ජයග්‍රහණය කිරීමේ රහස වූයේ ජනාධිපති මහින්ද රාජපක්ෂ මහතා ලබා දුන් නායකත්වය බව සමාජයේ බහුතර පිළිගැනීම බවට පත්ව තිබේ.පසුගිය ජනාධිපතිවරණ ප්‍රතිඵලය අනුව වැඩි ඡන්ද ලක්ෂ දහ අටකින් ජනාධිපති මහින්ද රාජපක්ෂ මහතාට විජයග්‍රහණය ලබා දී ඇත්තේ එතුමා ගේ මෙම සුවිශේෂ නායකත්ව ලක්ෂණය අගය කිරීමක් ලෙස ය.සත්‍ය වශයෙන්ම අද සිංහල දෙමළ මුස්ලිම් සියලු දෙනාට නිදහසේ ජීවිතය භුක්ති විඳීමට පුළුවන්කම ලැබී ඇත්තේ වෙන කිසිවක් නිසා නොව මහින්ද රාජපක්ෂ මහතා ලබා දුන් නිර්භීත නායකත්වය හා එතුමා සමග සිටි ත්‍රිවිධ හමුදාවේ කැප කිරීම් නිසා ය. අද රටට අලුත් යුගයකට ගමන් කිරීමට පුළුවන්කම ලැබී ඇත්තේද මේ නිසා ය.මේ මොහොතේදී අප රටක් ලෙස අවධානය යොමු කළ යුතු තවත් කරුණක් තිබේ. රටට සුබ අනාගතයක් උදා කර ගැනීමට අවශ්‍ය නම් අප ඉදිරියේදී තීරණයක් ගත යුතුය. යුද්ධයෙන් තොර සාමකාමී දේශයට දැන් අවශ්‍යව ඇත්තේ රටේ දේශපාලන ස්ථාවරත්වය ආර්ථික වර්ධනය ඇති කර ගැනීමට අවශ්‍ය නම් අප අනිවාර්යෙන්ම මෙම තීරණයටද එළැඹිය යුතුය. දැන් සත් අවුරුද්දක් සඳහා ජනාධිපති මහින්ද රාජපක්ෂ මහතාට ජනවරමක් ලැබී තිබේ.මේ මොහොතේදී රටට අවශ්‍යව ඇත්තේ් එතුමාට සහාය ලබාදිය හැකි පාර්ලිමේන්තු බලයක් ද ලබාදීම ය. දැනට තිබෙන තත්ත්වය අනුව බහුතර පාර්ලිමේන්තු බලයක සහයෝගය ජනාධිපතිතුමාට පහසුවෙන් ලබා ගත හැකි වුණද අපට අවශ්‍ය කරන්නේ රටේ දේශපාලනය අස්ථාවර නොකරන ශක්තිමත් පාර්ලිමේන්තු බලයක් ලබාදීම ය. එසේ නොමැති නම් 2 / 3 පාර්ලිමේන්තු බලයකට අවශ්‍ය තරමේ ශක්තිමත් මහජන ආශිර්වාදයක් ලබාදීම ය. රටට අවශ්‍ය කරන අලුත් අනාගතයක් සුබදායි අනාගතයක් බිහි කළ හැකි ශක්තිමත් පාර්ලිමේන්තුවක් සහිත රජයකිනි. මීට මාස හතකට පෙර ත්‍රස්තවාදය පරාජය කිරීමෙන් පසුව උදා කර ගත් අලුත් නිදහස අර්ථවත් කර ගත හැකි වන්නේ එවිට ය. ජනාධිපතිතුමා ලබා ගත් හැට ලක්ෂයක ජනවරම අර්ථවත් වන්නේ ද එවිටය.අද වනවිට මහින්ද රාජපක්ෂ ජනාධිපතිතුමා ලබාගත් ලක්ෂ හැටකට අධික ජනවරම පිළිබඳවද ඇතැම් පිරිස් ප්‍රශ්න කරති. විපක්ෂය මේ ඡන්ද ප්‍රතිඵලය පිළිනොගන්නා තැනට කටයුතු කරමින් සිටියි.එහෙත් මේ ජනවරම ජනාධිපතිතුමා පසුගිය අවුරුදු හතරෙදි රට වෙනුවෙන් සිදුකළ අගනා සේවය සලකා ලබාදුන් මහජන පරිත්‍යාගකයැයි සඳහන් කිරීම අතිශයෝක්තියක් නොවේ. සාමය නැති මරණයට ඉවකළ ජනතාවකට ජීවිතය ලබා දුන් සටනේ සේනාධිනායකයා වූයේ මහින්ද රාජපක්ෂ ජනාධිපතිතුමා යි. රටේ ජනතාව කලගුණ දක්වා ඇත්තේ ඒ පිළිබඳව කල්පනා කර බලා ය.බොහෝ අය අපේක්ෂා කළ ආකාරයට වඩා රටේ කලගුණ දත් සාමාන්‍ය ජනතාවගේ් දැක්ම ඉතාමත් වෙනස් එකක් විය. රටේ ග්‍රාමීය ජනයා වැල නොකැඩී ඡන්ද පොළට විත් වැඩි ඡන්ද දහ දහස් ගණනින් ආසන ජයග්‍රහණය කරවමින් මුළු රටේ බලය යළිත් මහින්ද රාජපක්ෂ මහතාට ලබා දුන්නේ එම කලගුණ දත් ගුණය නිසාය.මෙවැනි සුවිශාල මහජන වරමක් ලැබූ ජනාධිපතිවරයකු ගේ ජයග්‍රහණය සැහැල්ලු කර සලකමින් එම ජනාධිපතිවරණයේ ප්‍රතිඵලය පිළිගත නොහැකි එකක් බවට කවුරුන් හෝ කෙනෙකු අභියෝගයක් කරයි නම් එය ලක්ෂ හැටකට අධික ඡන්ද ප්‍රමාණයක් ලබාදී මහින්ද රාජපක්ෂ ජනාධිපතිතුමාට යළිත් බලය ලබා දුන් ජනතාවට සිදුකරනු ලබන අපහාසයකි. එසේත් නොමැතිනම් රටේ බහුතර ජනමතය නොසලකා හැරීමකි.අප කිසිවිටෙක එක් දේශපාලන පක්ෂයකට පක්ෂපාති නොවූවද ඒ මොහොතේදි රටේ තිබෙන තත්ත්වය පිළිබඳව පැහැදිලි කර අපගේ අදහස් දැක්වීම යුතුකමකි. අප මේ ලිපිය මගින් පෙන්වා දීමට උත්සහ කළේද එවැන්නකි.යුද්ධයෙන් පසු එළැඹ ඇති සාමකාමී වටපිටාව තුළ සෑමදෙනාගේම බලාපොරොත්තුව වන්නේ සහජීවනය, සාමය හා සංවර්ධනය පිරි දේශයකි. මීට අවුරුදු දහස් ගණනකට පෙර හෙළ රජදවස තිබූ ශ්‍රී විභූතිය, සෞභාග්‍ය රටට උදාකරගත හැක්කේ එවිටයි.මෙම ගමනට අවශ්‍ය නායකත්වය ලබාදිය හැක්කේ දේශපාලන අත්දැකීම් බහුල පළපුරුදු නායකයකුට පමණි. අද දේශපාලන පිටියේ අපට දැකිය හැකි එකම පිරිපුන් ගති පැවතුම් ඇති දේශපාලනඥයා රාජපක්ෂ මැතිතුමාය.මහින්ද රාජපක්ෂ ජනාධිපතිතුමාගේ දේශපාලන ගමනට ඉමහත් ශක්තියක් බවට පත්ව සිටින්නේ ඔහුගේ සහෝදරයන්ය. ඇතැමුන් පවිටු අර්ථයෙන් මෙම සහෝදර බැඳීමට එරෙහිව විවිධ මත ප්‍රකාශ කළද යුද්ධය ජය ගැනීමේ සිට රට සංවර්ධනය කිරීම දක්වා සියලු වැදගත් කාර්යන් පසුපස සිටින නොසැලෙන ශක්තිය වී සිටින්නේ් ජනාධිපතිතුමාගේ් සහෝදරයන්ය. ඒ නිසා මෙම සුසංයෝගය රටට වැඩදායි ලෙස බිහිවූ වාසනාවන්ත සුසංයෝගයකි.අද රට ගොඩනැගීම සඳහා සියල්ල එක්විය යුතුය යන්න මගේ් අදහස වන අතර සියලු දෙනාගේ මූලික පරමාර්ථය විය යුත්තේ රට ගොඩ නැගීමය. ඒ සඳහා ජනාධිපතිතුමා වටා සියලුදෙනා එකතුවිය යුතුය. රටට සුබ අනාගතයක් ඇති කළ හැක්කේ එවිටය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=f1002172</link>
    <topic>හංස ගීතය</topic>
    <author>ප්‍රේමසර ඈපාසිංහ</author>
    <content>දැල් පා සහිත පොදු ලක්ෂණයන්ගෙන් යුක්ත හංසයා තාරා පවුලට අයත් ය. ඔහුට වක්‍රාකාර හැඩයකට නැමී ඇති, සිරියාවන්ත බෙල්ලක් ඇත. ප්‍රමාණයෙන්, හංසයා සෙන්ටි මීටර් 150ක් හෝ අඩි 5ක් පමණ වේ. පිහාටු සුදු ය. දැකුම්කළු ය. පාද කළු පැහැති ය. සිත් ඇදගන්නා පෙනුමක් ඇතත්, හංසයාට ඇත්තේ රළු, කඨෝර හඬකි.හංසයා මියැදෙන්නට ආසන්න ම අවස්ථාවේ නිකුත් කරන නාදය, ‘මරණයේ හඬ’ ලෙස හැඳින්වේ. ඉංග්‍රීසි බසින් එය හඳුන්වන්නේ ‘SWAN SONG’ හංස ගීතය යනුවෙන් ය. මේ නිසා, කිසියම් පුද්ගලයෙකුගේ අවසන් ක්‍රියාකාරීත්වය, ක්‍රියා පද්ධතිය, අවසන් ක්‍රියාදමය අපි SWAN SONG’  ‘හංස ගීතය’ ලෙස හඳුන්වමු.ගතවුණු මාස කීපය තුළ අපි හංසයා ගැන බොහෝ දේ කතා කෙරුවෙමු. හංස සන්දේශයේ කවි පදයක් මගේ සිහියට එයි. කාන්තාවන්ගේ ‘පියයුරු’ හංසයන්ට සමාන කරන හංස සන්දේශ කවියා කියන්නේ අප සර (අප ගේ ස්වරූපය හංසයා ගේ ස්වරූපය) ගත් තැනටත් බැද දෙති නිගා’ යනුවෙනි.සුකොමල, සුන්දර කාන්තාවන් ගේ මන බඳනා පියයයුරු හංස සන්දේශ කවියා කාන්තාවන්ගේ සෞම්‍ය පියවුරුවලට සමාන කරයි.මෑත වකවානුවේ දී හංසයා දේශපාලනයට පිවිසීම නිසා ඌ බෙහෙවින් ජනප්‍රියත්වයට පත්විය. අවාසනාවක මහත! 2010 ජනවාරි 26 – 27 කාලපරිච්ඡේදය වන විට, අපට ඇසුනේ හංසයා ගේ ගීතය යි.මෙකී හංසයා අනෝතප්ත විලෙන් පැමිණි ‘ස්වර්ණ හංසයෙක්’ නොවීය. අනුන් ගේ උපායන්ට රැවටුණු හංසයෙකි. කණ කොකුන් ගේ බහට මේ හංසයා රැවටිණි. ස්වර්ණ හංසයන් බුදින්නේ ‘රන් මාළුන් ය.’ ඌ නැණවත් ය. බුද්ධිමත් ය. අවාසනාවකට මෙන් මේ අහිංසක හංසයා නන්නන්තාර වූයේ කොක්කුන් ගේ බහට අසුව ය.වනේ සිටින අලින් ඇතුළු, මහා කොටියා ගේ පරම්පරාවෙන් පැවත එන කොටි පැටවුන් ද, සතුන් ගේ උපදේශක ධූරයක් උසුලන නරි රාළ හාමි ද, පාත්තයන්, මුගටින්, හෝතඹුවන් හා කලවැද්දන්, හංසයා විනාශ කර දැම්මේ ය. ඔවුන් ඇටවූ සාමූහික උගුලේ හංසයා වැටුණි. ප්‍රතාපවත් ව සිටි හංසයා ට මෙවැනි ඉරණමක් අත්වීම ගැන සතුන් අතර විවිධ කතා ඉස්මතු ෂඛ.අලි රංචුවේ මහ අලියා හංසයා ට අත් වුණු ඉරණම ගැන යටි සිතින් සතුටු වුණු බවට වනය තුළ විශාල ප්‍රචාරයක් පැතිරිනි. සමහර සත්තු මේ ඉරණම හංසයාට අත්කර දෙන්නට මූලික වූ සීනුව කරලාගත් සත්ව කොට්ඨාසයට දොස් පවරන්නට පටන් ගත්තේ ය.හංසයා ගේ වියෝව ගැන තැවෙන සත්වයෝ බුරුතු පිටින් තමන් ගේ ශෝකය පළ කිරීමට එක්රොක් වූහ. අලි - කොටි රළහාමිලා, මළගිය ප්‍රාණකාරයා ට පණ දීමේ ක්‍රම හා විධි ගැන සාකච්ඡා කළහ.එහෙත් මරණය කාටත් පොදු ධර්මතාවකි. මරණයට පත්වන සත්වයන්ට යළි පණ දිය නොහැකි ය. Post Mortems never revives the Dead  - යන ඉංග්‍රීසි කියමනට අනුව, මරණ පරීක්ෂණයකින් මරණයට පත් සතා, සිවුපාවුන්ට යළි පණ ලබාගත නොහැකි බව පසක් වේ. අවාසනාවකට මෙන්, මේ පුදුම සත්තු මේ කරුණ තේරුම් ගත්තේ නැත.දැන් වනයේ තත්ත්වය කුමක් ද?හංස වියෝවෙන් පසුව, අලින් ඇතුළු අනෙකුත් සත්වයන්ට දැන් වනයේ ආධිපත්‍ය අහිමි වන ලකුණු පහළ වී තිබේ. ගැටලු රැසකට මුහුණදීමට සිදුව ඇති බවක් පෙනේ. අප්‍රේල් 7 – 8 පමණ වන විට, අලි රජා ගේ අලීන් කීපදෙනෙකුට ත් කොටි පැටවුන් කීපදෙනෙකුට ත් වීසා ලැබීමට ඉඩ තිබේ.එහෙත් බහුතර සතුන් ගණනකට ම, වනය ට ඇතුළු වන්නට යළිත් වීසා නිකුත් කරයි ද යන්න, නම් බලවත් ප්‍රශ්නයකි. සත්ත්වයන් රැසකට විශ්‍රාම සුවය විඳීම සඳහාත් වෙනත් වන අඩවියකට යන්නට සිදුවන තත්ත්වයක් දැන් දැන් උදා වී ඇත.ජනවාරි 27 වැනි දා අපට ඇසුනේ හංස ගීත යි. අප්‍රේල් 09 වැනිදා පමණ වන විට අපට අලුත් ගීතයක් ඇසෙනු ඇත. එය හංස ගීතය නොවේ.අපි එය ‘අලි - හංස ගීතය’ ලෙස හඳුන්වමු.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=f1002173</link>
    <topic>හමුදා පනත යටතේෆොන්සේකාට එරෙහිව පියවර ගත හැකියි</topic>
    <author>කේ.ටී. රාජසිංහම් Asian tribune</author>
    <content>ජෙනරාල් සරත් ෆොන්සේකා ආරක්ෂක ප්‍රධානී තනතුරට පත් කළේ පසුගිය වසරේ ජූලි 15 වැනිදා බැවින් ඔහුව හමුදා අධිකරණයට ඉදිරිපත් කළ හැකි ද යන ප්‍රශ්නය බොහෝ දෙනා අසති. ඔහු හමුදාපති පදවිය දැරූ අවසන් දිනය 2009 ජූලි 14 වනදායින් අවසන් වේ. එබැවින් ඔහුව ඉදිරිපත් කළ යුත්තේ සිවිල් නීතිය යටතේ යයි සමහරු පවසති.මේ තර්කය රට තුළ පමණක් නොව පිටත ද දැන් ප්‍රචලිතය. ඒ අනුව විවිධ ජාත්‍යන්තර මානවහිමිකම් ආයතන සහ සමහර මාධ්‍ය ආයතන හා නාලිකා, පුවත්පත් කියා සිටින්නේ ෆොන්සේකා මහතා ව අත්අඩංගුවට ගෙන ඇත්තේ ජනාධිපතිවරණය ට ඉදිරිපත් වීම නිසා බව ය.මූලික වශයෙන් අවබෝධ කර ගත යුත්තේ ජනාධිපති අපේක්ෂකයකු වුව ද නීතියක් කඩකර තිබේ නම් ඒ සඳහා දඬුවම් විඳිය යුතු බව ය. ජනපති අපේක්ෂකයකු නිසා ම එක් පුද්ගලයෙකු ට සමාවක් දුනහොත් එය අනාගතයට බලපාන වැරැදි පූර්වාදර්ශයක් වනු ඇත.ජෙනරාල් ෆොන්සේකා මහතාට ඇති චෝදනාවල සත්‍ය සොයා බැලීමට පෙර ඔහු 2009 නොවැම්බර් 01 වැනිදා පදවියෙන් විශ්‍රාම ගැනීම සඳහා ජනාධිපතිතුමාට යැවූ ලිපියේ අඩංගු වූ කරුණු ගැන සඳහන් කිරීමට මම කැමැත්තෙමි.එහි 4 වැනි ඡේදයේ මෙසේ සඳහන් වේ. “මා මෙහි අමුණා ඇති ලේඛනයේ සඳහන් කර ඇති කරුණුත් මා සඳහන් නොකළ සමහර කරුණුත් අනුව මට ස්ථිර වශයෙන් හැඟී යන්නේ ඔබ තුමා කෙරෙහි තැබූ විශ්වාසය දැන් කිසිසේත් නොමැති බව ය.එබැවින් වසර 40ක් රට වෙනුවෙන් සේවය කළ මට දැන් දරන රටේ උසස්් ම හමුදා නනිලධාරී පදවිය තවදුරටත් දැරීමට නොහැකි තත්ත්වයක් උදාවී ඇත. එබැවින් මා ශ්‍රී ලංකා යුද හමුදාවෙන් 2009. 12. 01 විශ්‍රාම ලැබීමට ඔබතුමාගෙන් අවසර ඉල්ලා සිටිමි.ඉහත ඡේදයේ ෆොන්සේකා මහතා පිළිගෙන ඇත්තේ ඔහු හමුදාවේ සිටින බවත් 2009.12.01 වැනිදා විශ්‍රාම ගැනීමට අවශ්‍ය බවත් ය. හමුදා පනතේ (2) වගන්තිය යටතේ හමුදාව (ආ) ස්ථිර යුද හමුදාව (ආ) ස්වෙච්ඡා ස්ථිර හමුදාව සහ (ඇ) ස්වේච්ඡා හමුදාව යන කොටස් තුනෙන් සමන්විත ය.ඒ අනුව ෆොන්සේකා මහතා සිය ලිපියෙන් තමා ස්ථිර යුද ඛ්මුදාවට අයත් බව පිළිගෙන තිබේ. ඒ අනුව ඔහු හමුදා පනතේ 57 (1) වගන්තියට අයත් ය.ආරක්ෂක හමුදා ප්‍රධානී තනතුර සාමාන්‍ය යුද හමුදා නීති රෙගුලාසිවලට අයත් අතර ඒ සඳහා අනුයුක්ත වෙනත් පනතක් නොමැත. ෆොන්සේකා මහතා ගේ හමුදා අනුයුක්ත අංකය 50536 වන අතර ඔහු ආරක්ෂක ප්‍රධානී තනතුරට පත්වූ පසුත් දැරුවේ එම අංකම ය. හමුදාපති කාලයේ ලුතිනන් ජෙනරාල් පදවිය දැරූ ඔහු ආරක්ෂක ප්‍රධානී තනතුරට පත් කළේ තරු 4 ජෙනරාල්වරයෙකු වශයෙනි.එසේ පූර්ණ ජෙනරාල්වරයෙකු බවට පත්ව සේවය කළ එක ම පුද්ගලයා ද ඔහු ය. ඔහුට විවිධ විශිෂ්ට සේවා පදක්කම් සහ සම්මාන ද පිරිනමන ලදී.ආරක්ෂක ප්‍රධානියා ලෙස ද ඔහුට වේතන, නිවාස අනුයුක්ත නිලධාරීන් , සේවකයන් සහ අනිකුත් පහසුකම් සපයන ලද්දේ යුද හමුදාව විසිනි.2009.11.15 වනදා ඔහු ගේ ඉල්ලා අස්වීමේ ලිපියට ජනාධිපතිතුමා වෙනුවෙන් ලිපියක් යැවූ ජනාධිපති ලේකම් ලලිත් වීරතුංග මහතා මෙසේ සඳහන් කළේය.“ඔබ 2009 නොවැම්බර් 12 වැනි දා ශ්‍රී ලංකාවේ ස්ථිර යුද හමුදාවෙන් විශ්‍රාම ගැනීමට අවසර ඉල්ලා එවූ ලිපිය ලැබුණු බව දන්වන මෙන් ජනාධිපතිතුමා මට දැන්වීය. මීට සිවු වසරකට පෙර විශ්‍රාම ලැබිය යුතුව සිටි ඔබට දැන් විශ්‍රාම යෑමට අවසර දෙන බව ජනාධිපතිතුමා මට දැන්වීය.ඒ අනුව ඔබ ගේ ආරක්ෂක ප්‍රධානී පදවිය මෙයින් අක්‍රීය වේ. ජනාධිපතිතුමා ඔබ කෙරෙහි දැරූ විශ්වාසය දැන් නොමැති බව ඔබ කළ සඳහන ගැන ගැඹුරින් සලකා බැලීමෙන් පසු එතුමා මේ තීරණය ගෙන ඇත. ඔබට ඇති තර්ජන මට්ටම ගැන සලකා බලා අවශ්‍ය ආරක්ෂක පහසුකම් සලසන බව දන්වන මෙන් ජනාධිපතිතුමා මට දැන්වීය.වීරතුංග මහතා ගේ ඉහත ලිපිනයෙන් පැහැදිලි වන පරිදි 2005.12.18 වැනි දින විශ්‍රාම යා යුතුව සිටි ෆොන්සේකා මහතාට වාර්ෂික සේවා දිගු කිරීම් 4 ක් ලබා දී ඇත. අවසන් වරට සේවය දිගු කළේ 2008.12.18 වැනි දින ඔහු හමුදාපති පදවිය දරන අතර ය.ඒ අනුව ෆොන්සේකා මහතා තමා ස්ථිර යුද හමුදාවේ සාමාජිකයෙකු බව හොඳින් දැන සිටියේය. ඔහු ආරක්ෂක ප්‍රධානී තනතුරට පත් වූයේ 2009 (35) වන පනත යටතේ එම පදවිය ඇතිකළ පසුවය. එම පදවිය සඳහා වූ පනතේ 5 වැනි වගන්තියේ 3 වැනි ඡේදය මෙසේ ය.මේ තනතුර බාර ගැනීම සඳහා යුද, නාවුක හෝ ගුවන් හමුදාපතිවරයෙකු තම තනතුර අත්හරින දිනයේ පටන් අරඹන ප්‍රධාන ධූරය දරන තාක් කාලය ද ඔහු ස්ථිර හමුදාවේ ම සාමාජිකයෙකු ලෙස සලකනු ලැබේ. එය යුද නාවුක හා ගුවන් හමුදා පනත්වල ඊට පටහැනි වගන්ති තිබුණ ද එලෙසම ක්‍රියාත්මක විය යුතු ය.මේ වගන්ති යටතේ සරත් ෆොන්සේකා මහතා ආරක්ෂක ප්‍රධානී තනතුර දැරූ කාලය ද හමුදාවේ ස්ථිර සාමාජිකයෙකු බව 2009 ආරක්ෂක ප්‍රධානී පනතින් ද ස්ථිර කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=f1002174</link>
    <topic>“රාජාලියා” මෙහෙය වූ ජයන්තටසම්මාන අහිමි කළේ කවුද ?</topic>
    <author>සිසිර ජයනාත් පීරිස් -අම්පිටිය සමූහ</author>
    <content>හිටපු හමුදාපති ජෙනරාල් ඩෙන්සිල් කොබ්බෑකඩුව රණවිරුවාගේ රාජාලියා මෙහෙයුම කිසිවෙකුට අමතක නොවේ. එම මෙහෙයුම යාපනය, කොටුවේ සිරවී සිටි හමුදා නිලධාරීන් හා භට පිරිස් මුදා ගැනීම පිණිස, මෙහෙය වූවකි. මේ මෙහෙයුමට ස්වච්ඡාවෙන් ඉදිරිපත් වූ මේජර් ජයන්ත ප්‍රනාන්දු රණවිරුවා කිසිවෙකු විසින් අමතක නොකළයුතු විරුවෙකි.කොටින්ගේ ඉලක්ක ගැන නොතකා සිය ජීවිතය, ගැන නොතැකූ® ජයන්ත ප්‍රනාන්දු හමුදා හෙලිකොප්ටරයකින් ගුවනින් ගොස් යාපන කොටුවට බැස්සේ කොටින්ගේ වෙඩි පහර මධ්‍යයේ ය.ඒ දිනවල ශ්‍රී ලංකාවේ මුද්‍රිත හා විද්‍යුත් මාධ්‍ය අතුරෙන් ජයන්ත ප්‍රනාන්දු ගැන කතා නොකළ, නොලියූ මාධ්‍යයක් නැත.එම මෙහෙයුමෙන් ජයගත් ජයන්ත ප්‍රනාන්දු අලිමංකඩ සටනේ දී ද දැක්වූ සුරවීරුකම් හේතුවෙන්, ජයන්ත ප්‍රනාන්දුට පරම විභූෂණ සම්මානය, පුදකිරීමට ඩෙන්සිල් කොබ්බෑකඩුව මහතාත් ජාලිය නම්මුනි මහතාත් තීරණය කෙරිණි.මේ කතාව කියන්නේ රණවිරු ජයන්ත ප්‍රනාන්දුගේ බිරිඳ වසන්ති ප්‍රනාන්දු විසිනි. මෙතැන් සිට ඇයගේ කතාවෙන් කියන පරිදි සම්මානයට පාත්‍රවූ ජයන්ත දැඩි සතුටකින් සිට ඇත.මේ සම්මානය පුදකිරීමට අවශ්‍ය කටයුතු කරන ලෙස පරිපාලන කටයුතු පැවරුනේ එවකට පරිපාලන නිලධාරියා ව සිටි වත්මන් නිර්පාක්ෂික අපේක්ෂක ලෙස ඉදිරිපත් වූ සරත් ෆොන්සේකා මහතා ය.ජයන්තට සම්මානය නිර්දේශ වීම පිළිබඳ මුල සිට අකමැතිව සිටි ෆොන්සේකා මහතා ජයන්තට සම්මානය දීම දිනෙන් දින මඟහැරියේ ජයන්තට එම සම්මානය ලැබුන හොත් ෆොන්සේකා මහතාගේ තත්ත්වය බාල්දු වන බැවිනි.පැවැති යුද වාතාවරණය මධ්‍යයේ ජයන්තගේ සම්මානය කල්ගිය අතර, ඒ පිළිබඳ බලවත් මානසික පීඩනයකට හසුවූ ජජයන්ත මත්පැන්වලට ඇබ්බැහි විය.මේ අතර කොබ්බෑකඩුව, මහතා කොටින්ගේ ගොදුරක් බවට පත්ව ජීවිතය හැරයාමත් සමඟ ෆොන්සේකා මහතා ජයන්තගේ සම්මානය කපාහැරි බව වසන්ති පවසන්නේ දැඩි වේදනාවකිනි.ජයන්තට වූ අසාධාරණය ගැන කතා කිරීමට ඔවුන් නොගිය තැනක් නැත. සරත් ෆොන්සේකා මහතාගේ බිරිඳ වන අනෝමා ෆොන්සේකා මැතිණිය ළඟට ගොස් කන්නලව් කළත් පලක් නොවූ බව වසන්ති පවසයි.කෙසේ හෝ ජයන්තට සම්මානය කෙසේ වෙතත් විශ්‍රාම වැටුපක්වත් නොලබා හමුදා ජීවිතයෙන් සමුගන්නට සිදුවිය. මේ කම්පනයෙන් හෘදායාබාදයකට ලක්ව රෝහල් ගතවූ ජයන්ත ගොඩගනු ලැබුවේ පවුලේ බලවත් උත්සහයෙනි.අවුරුද්දකට පමණ පසු ජයන්ත මැදපෙරදිග රටක ආරක්ෂක (පෞද්ගලික) අංශයේ සේවයට ගිය අතර වසන්ති හා දරු දෙදෙනා දැඩි අපහසුතාවකින් පසුවෙති.රට මුදාගැනීමට උරදුන් රණවිරුවෙක් අද මැදපෙරදිග ධනවතුන්ගේ වාහනවල දොර අරින වහන තත්ත්වයට පත්ව සිටින්නේ සරත් ෆොන්සේකාගේ දූෂිත පරිපාලනය නිසා බව වසන්ති දැඩි කනගාටුවෙන් පවසන්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=f1002175</link>
    <topic> </topic>
    <author>සාකච්ඡා කළේ -ධම්මික සෙනෙවිරත්න</author>
    <content>මහින්ද රාජපක්ෂ ජනාධිපතිතුමා සිය දෙවන ධූර කාලය සඳහා බලයට පත් වූ පසු පළමු නිල සංචාරය සඳහා රුසියාව තෝරා ගැනීමේ වැදගත්කම, එම සංචාරය තුළ දී ඇතිකරගත් ගිවිසුම් –එකඟතා අපට වාසිදායක වන ආකාරය හා වර්තමාන ලෝක දේශපාලන සන්දර්භය තුළ රුසියාව වැනි රටක් සමඟ මිත්‍ර සබඳතා ශක්තිමත් කරගැනීම විශේෂ වන්නේ ඇයි ද යන්න පිළිබඳ ප්‍රවීණ මාධ්‍යවේදී මොහාන් සමරනායක මහතා සමඟ කළ සාකච්ඡාව මෙලෙස පෙළගස්වමු.ජනාධිපතිතුමා දෙවන වරටත් බලයට පත් වීමත් සමඟ පළමු නිල සංචාරය සඳහා රුසියාව තෝරා ගැනීමේ වැදගත්කම හඳුනා ගනිමින් ම අපි මේ සංවාදයට පිවිසෙමු?2005 දී මුලින් ම බලයට පත් වූ පසුව මහින්ද රාජපක්ෂ ජනාධිපතිවරයා පළමු නිල සංචාරය ලෙස ඉන්දියාවට ගියා. එය දූර්දර්ශී මෙන් ම එවක අප මුහුණ දී සිටි පසුබිම ගැන විශේෂ අවධානයක් යොමුකරමින් ගත් තීරණයක් බව පෙනෙනවා.බෙදුම්වාදී ත්‍රස්තවාදය පරාජය කිරීමේ දී අපට රුසියාව, චීනය, ඉරානය, පාකිස්තානය, ඉන්දියාව ආදී මිත්‍රශීලි රටවල් ගණනාවක සහාය ලැබුණා.ඒ අතරින් ලෝකයේ ප්‍රබල රාජ්‍යයක් හා අපේ සමීප මිතුරකු වන රුසියාව ජනාධිපතිතුමා දෙවනවර බලයට පත්වීමෙන් පසු පළමු නිල සංචාරය සඳහා තෝරාගැනීම සුවිශේෂ කාරණයක්.දැනට අවුරුදු තුන් හාරසියයක් පමණ තිස්සේ දක්නට ලැබෙන ලෝක රටාව, රටවල් එකට ගැටගැසුණු හා තවදුරටත් එකට ගැටගැසෙමින් ඇති එකක්. එනම් ගෝලීයකරණය වූ ලෝකයක්.එවැනි ලෝකයක එක් රටක් තවත් රටක් මත රඳා පවතිනවා. රටකට හුදෙකලා වීම අසීරුයි. මේ නිසා විදේශ සම්බන්ධතා ඇති කර ගන්න අවශ්‍යයෙන් ම සිදු වෙනවා. එහි දී මුහුණපෑමට සිදුවන අභියෝගය තමයි දැනට තිබෙන ලෝක පර්යායේ ස්වභාවය.මේ ලෝක පර්යාය සකස් වෙලා තියෙන්නෙ මධ්‍ය පර්යන්ත සබඳතාවක් හැටියටයි. මුදුනේ සිටින රටවල් අතළොස්සක් දේශපාලන ආර්ථික හා සමාජයීය වශයෙන් ලෝකය තමන්ට අභිමත පරිදි හසුරුවනවා.රටක් විදේශ සබඳතා ඇති කරගන්නේ මූලික වශයෙන් ම තමන්ගේ් ප්‍රයෝජනය සඳහායි. සෙසු කාරණා ද්විතීයිකයි. එහි දී වැදගත් වෙන්නේ රටකට තම රටේ අභිවෘද්ධිය සඳහා හේතුවන පරිදි වඩාත් ම සුදුසු විදේශ සබඳතා ඇතිකර ගන්නේ කෙසේ ද කියන කාරණයයි.මේ රටවල් මත කලින් නිර්මාණය කළ ආකෘතියක් පටවා ඇති නිසා, එය විශාල අභියෝගයක්. විශේෂයෙන් දිළිඳු හා දුබල රටවලට මෙය බරපතළ අභියෝගයක්.මේ නිසා ඒ ආකෘතිය තුළ සිටිමින් වුණත් අපට වඩාත් හිතකර සම්බන්ධතා තොරා ගන්න අපට සිදුවෙනවා. මේ හිතකර යන්නෙහි තේරුම ඒ සබඳතා අදාළ රටේ දේශපාලන, ආර්ථික, සමාජයීය හා සංස්කෘතික නිදහස සීමා නොකරන, අපට අවශ්‍ය දේශපාලන – ආර්ථික තෝරාගැනීමක් කිරීමට ඉඩ තබන, අපේ අවශ්‍යතා පාවාදීමට සිදුනොවන සරළව කියනවා නම් අපේ අභ්‍යන්තර කටයුතුවලට ඇඟිලි නොගසන සබඳතා විය යුතු බවයි.පසුගිය කාලය තුළ එල්. ටී. ටී. ඊ. ත්‍රස්තවාදය පිළිබඳ කාරණයේ දී ඉතා ම ප්‍රකට ව සහ සෙසු සැළසුම්, ප්‍රතිපත්ති ක්‍රියාත්මක කිරීමේදීත් කාලයක් තිස්සේ ගොඩනැඟී තිබූ මධ්‍ය පර්යායේ මුදුනේ සිටි රටවල අභිමතය පරිදි ඒවා සකස් කරන්න අපට සිදුවුණා.එහි උච්ඡම අවස්ථාව රනිල් වික්‍රමසිංහ මහතා එල්. ටී. ටී. ඊ. ය සමඟ සටන්විරාම ගිවිසුමකට යාමයි. ප්‍රශ්නය ඒ ගිවිසුම අස්සන් කිරීමටත් වඩා ඒ ගිවිසුම පිළියෙල කර තිබුණේ මේ රටේ මිනිසුන් ගේ අභිලාෂයන් මුල්කොට ගෙන නොව බෙදුම්වාදයේ අභිලාෂයන් ට අනුව වීමයි.අපට වඩා වාසිදායක හා අඩුවෙන් ම අවාසිදායක ව්‍යුහයක් තෝරා ගැනීමට සිදුවීම මෙවැනි නිදසුන් අනුව පැහැදිළි වෙනවා. එහි දී අපට තෝරා ගැනීමට හැකි ප්‍රධාන ම රාජ්‍යයක් තමයි රුසියාව. ඒ තෝරාගැනීමට හේතුවන තවත් කරුණු රැසක් ම තියෙනවා.කෙටියෙන් කියනවා නම්, රුසියාව ලොව මුල් පෙළේ ප්‍රබල රාජ්‍යයක්, ලෝකයේ විශාලත ම රාජ්‍යය ද එයයි, ජී – 8 ට ද අයත් දියුණු කාර්මික රටක්, විද්‍යාව - තාක්ෂණය – අභ්‍යවකාශ තාක්ෂණය ආදී ක්ෂේත්‍රවල ඉහළින් ම සිටිනවා. න්‍යෂ්ටික බලවතෙක්, එ. ජා. ආරක්ෂක මණ්ඩලයේ නිත්‍ය සාමාජිකයෙක්. ඒ නිසා මේ පසුබිම හරිම වැදගත්.අසූව දශකය අගභාගයේ දී සෝවියට් දේශය බිඳ වැටීමත් සමඟ බටහිර ලෝකය ඇතිකරගත් අපේක්ෂා බොඳකරමින් රුසියාව යළි ලෝක බලවතෙක් ලෙස නැඟී සිටිනවා. ඔබ මේ කාරණය පැහැදිළි කරන්නේ කෙසේද?රුසියාව කළින් තිබුණේ සෝවියට් දේශය විධියට. සෝවියට් දේශය කැඩී ගිහින් රුසියාව වෙන ම රාජ්‍යයක් බවට පත් වූ පසු රුසියාව බලවත් ආර්ථික ප්‍රශ්නවලට මුහුණ පෑවා.ඒ කාලයේ ඇතැම් බටහිර මාධ්‍ය රුසියාව හැඳින්වූයේ න්‍යෂ්ටික අවි තියෙන බර්කිනාපාසෝව කියලා. මේ විදියට රුසියාව ගැන අවමානයෙන් කතා කළා. ඇත්තට ම අර්බුදයක් තිබුණා. හමුදාවට මාස ගණනාවක් වැටුප් ගෙවාගත නොහැකිව සිටියා. නමුත්, ව්ලදිමීර් පුටින් ගේ දෘඩ නායකත්වය යටතේ රුසියාව එතැනින් ගොඩට ආවා. අද රුසියාව නැඟී එන ආර්ථික බලවතෙක්.රුසියාව ඕඅධ්ඛ් (බ්‍රසීලය, රුසියාව, ඉන්දියාව, චීනය) වැනි එකතුන්වල සාමාජිකයෙක්. චීනයේ මූලිකත්වයෙන් ගොඩනැඟුණ ෂැංහයි කෝපරේෂන්හිත් රුසියාව නියෝජනය වෙනවා.මේ අනුව රුසියාව බොහෝ කරුණු අතින් බැලුවා ම දෙවෙනි වෙනවා නම් දෙවෙනි වෙන්නෙ අමෙරිකාවට පමණයි. එවැනි රටක් සම¼ඟ අපට ඇති සබඳතා ශක්තිමත් කර ගැනීමට සහ ඒ සබඳතා අපේ යහපතට හේතුවෙනවා නම්, ඒ සබඳතා අපේ අභ්‍යන්තර කාරණා තීරණය විය යුත්තේ කෙසේදැයි අපට බලපෑම් නොකරනවා නම් රුසියාව වැනි රාජ්‍යයක් සමඟ මෙවැනි සබඳතාවක් ගොඩනැගීම ඉතාමත් යහපත්.මේ කාරණය ඉතිහාසය බැලුවත් සනාථ වෙනවා. රුසියාව දීර්ඝ කාලයක් පැවතුණේ කොමියුනිස්ට් රාජ්‍යයක් හැටියටයි. අප දෙරට අතර රාජ්‍ය තාන්ත්‍රික සබඳතා ගොඩනැගීම අපට බෙහෙවින් වාසිදායක වුණා.තව විශේෂයක් තමයි, දෙරට අතර සබඳතා ශක්තිමත් වන මෙකල මහින්ද රාජපක්ෂ ජනාධිපතිතුමා ශ්‍රී ලංකා නිදහස් පක්ෂයේ ද නායකයා වීම. අප එරට සමඟ රාජ්‍ය තාන්ත්‍රික සම්බන්ධතා ගොඩනඟා ගත්තේත් බණ්ඩාරනායක අගමැතිතුමාගේ කාලයේ දී ශ්‍රීලනිප නායකත්වයෙන් යුත් ආණඩුවක් යටතේ. මේ නිසා ශ්‍රීලනිප හෝ ශ්‍රීලනිප මුල්ව ගොඩනැඟුණ ආණ්ඩු බලයට පත් වූ සෑම විටෙක ම දෙරට අතර සම්බන්ධතා වඩා සමීප මිත්‍රශීලි ඒවා වුණා.රුසියාව අපට විශාල වශයෙන් උදව් කළ රටක්. ඔරුවල වානේ් කම්හල, පෙර නිමි කොන්ක්‍රීට් කර්මාන්තය, කැලණි ටයර් කම්හල ආදී කර්මාන්ත රැසක් රුසියාව අපට තිළිණ කළා.දස දහස් ගණන් ශ්‍රී ලාංකීය ශිෂ්‍ය - ශිෂ්‍යාවන්ට උසස් අධ්‍යාපනය සඳහා එරට දොරටු විවෘත වුණා. අධ්‍යාපනය සඳහා ශිෂ්‍යත්ව ප්‍රදානය කළා. ශ්‍රී ලංකාව ආපදාවන්ට මුහුණ පෑ අවස්ථාවල කිසිදු යටි අරමුණකින් තොරව අපට උපකාරී වුණා.ත්‍රස්තවාදය සම්බන්ධයෙන් ඇතැම් බලවත් රටවල් දෙබිඩ් පිළිවෙතක් අනුගමනය කරද් දී එල්. ටී. ටී. ඊ. ය පරාජය කිරීම සඳහාත් රුසියාව අපට විශාල සහායක් ලබා දුන්නා.?අපේ රට නිදහසින් පසු මුහුණ දුන් විශාල ම ව්‍යසනය සන්නද්ධ බෙදුම්වාදයයි. තවත් ටික කාලයක් එය පැවතුණා නම් මේ රට දෙකඩ වී විශාල විනාශයක් ඇති වෙන්න තිබුණා.රට බේරා ගැනීම සඳහා තිබුණු එකම පිළියම එල්. ටී. ටී. ඊ. ය යුදමය වශයෙන් පරාජය කිරීමයි. නමුත් එය පරාජය කිරීමේ දී නොයෙක් බාධක ඇති වුණා ම රුසියාව, අපට නොමසුරුව උපකාර කළා.2009 පෙබරවාරි 12 දා ශ්‍රී ලංකාවේ තත්ත්වය ගැන සාකච්ඡා කළ යුතු යැයි එ.ජා. ආරක්ෂක මණ්ඩලයට යෝජනාවක් ඉදිරිපත් වුණා. ඉතා තීරණාත්මක අවස්ථාවකයි මේ යෝජනාව ආවේ.අදාළ මාසයේ දී ආරක්ෂක මණ්ඩල සභාපතිත්වය දැරුවේ රුසියාව. අදාළ යෝජනාව නිල න්‍යාය පත්‍රයට ඇතුළු කිරීම වළක්වන්න රුසියාව හා චීනය ලංකාවට උදව් කළා. එය නිල න්‍යාය පත්‍රයට ඇතුළු වුණා නම් ශ්‍රී ලංකාවට බලවත් පරාජයක් ඇති වෙනවා.එනම්, ශ්‍රී ලංකාවට එරෙහි බලවේගවලට අවස්ථාවක් ලැබෙනවා. මෙරට යුද මෙහෙයුම් නතර කරන ලෙස බල කරමින් බලපෑම් කරන්න. මේ නිසා රුසියාව, චීනය වගේ රටවල් ශ්‍රී ලංකාවට දුන් සහයෝගය කිසිදා අමතක කළ නොහැකියි.දැනට මේ සබදතා පවත්වාගෙන යන ආකාරය බැලුවා ම හොඳට ම පැහැදිලියි. ඒ රටවල් මේ උදව් කළේ පෞද්ගලික පටු අරමුණක් නැතුව බව ඔවුන් මානව හිමිකම් ආදී විවිධ සංකල්ප අප මෙල්ල කරන්න කෙවිටක් ලෙස යොදාගත්තේ නෑ.1961 දී සිරිමාවෝ බණ්ඩාරනායක මැතිනියගේ ආණ්ඩුව බටහිර තෙල් සමාගම් ජනසතු කළවිට බටහිර රටවල් අපට බොහෝ රිදවීම් කළා. අපේ තේ මිල දී ගැනීම අඩු කළා. සමහරු නතර කළා. තෙල් ලබා ගැනීම අවහිර කළා.නමුත් සෝවියට් දේශය අපේ තේ විශාල ලෙස මිල දී ගත්තා. මේ විධියට ශ්‍රී ලංකාව අසීරුවට ලක් වූ සෑම අවස්ථාවක ම අපට උදව් කළා. එල්. ටී. ටී. ඊ. ය පරාජය කිරීම සඳහා අවි ආයුධ ලබා ගැනීමේදීත් එරටින් උදව් ලැබුණා.එවැනි රාජ්‍යයක් සමඟ සම්බන්ධතා වර්ධනය කරගැනීම, ශක්තිමත් කරගැනීම, පැහැදිලිව ම ඉතා ම දූරදර්ශී හා ඥානාන්විත ක්‍රියාවක්.වර්තමාන ලෝක රටවා තුළ රුසියාව වැනි බලවත් රටක් සමඟ සම්බන්ධතා වර්ධනය කරගැනීමේ දේශපාලනික වැදගත්කම ඔබ තේරුම් කරන්නේ කෙසේද?වර්තමාන අන්තර්ජාතික ව්‍යුහය තුළ දේශපාලන වශයෙන් ඉතා ම බලවත් මිත්‍රයෙක් සිටීම තමයි ලොකුම වාසිය. මොකද, සන්නද්ධ බෙදුම්වාදය පරාජය වූ නමුත් දේශපාලන බෙදුම්වාදය පරාජය වී නෑ.ඒ බෙදුම්වාදී බලවේග තවමත් තමන් ගේ ප්‍රයත්නය අත්හැරලත් නෑ. ශ්‍රී ලංකාවට යුද අපරාධ චෝදනා යොමු කිරීමේ ප්‍රයත්නය අත් හැරලා නෑ. ඒ ප්‍රයත්නයට මෑත දී ශ්‍රී ලංකාවෙනුත් උදව්වක් ලැබුණා. මෙවැනි අවස්ථාවක අපට ශක්තිමත් අන්තර්ජාතික මිතුරන් අවශ්‍යයයි. එය තමයි මේ ඓතිහාසික මොහොතේ දී මා නම් දකින ලොකු ම වැදගත් කාරණය.යුද අපරාධ අධිකරණයක් සඳහා රටක් ගෙනයා හැකි පදනම් 3ක් තියෙනවා. එකක් තමයි, යුද අපරාධ අධිකරණයේ (ධ්ඛ්ඛ්) ව්‍යවස්ථාවට රටක් අස්සන් කර තිබීම. ඊට ශ්‍රී ලංකාව අස්සන් තබා නෑ.එසේ අස්සන් කර නැති රටවල් එ.ජා. ආරක්ෂක මණ්ලයේ යෝජනා සම්මතයකින් මේ අධිකරණයට ගෙනයාම තවත් පදනමක්. එවැනි යෝජනාවක් සම්මත කරගන්න නම් ආරක්ෂක මණ්ඩලයේ නිත්‍ය සාමාජිකයන් පස්දෙනාගේ ම කැමැත්ත අවශ්‍යයයි. බ්‍රිතාන්‍ය, චීනය, රුසියාව, ප්‍රංශය හා අමෙරිකාව කියන නිත්‍ය සාමාජිකයන්ගෙන්. අප සමඟ සිටින්නෙ චීනය හා රුසියාවයි.ඒ නිසා මේ මිත්‍රත්වය හරිම වැදගත්. සුඩානයේ ඕමාර් අල් බෂීර්ට වරෙන්තු නිකුත් කරල තියෙන්නෙ සුඩානය මේ සම්මුතියට අස්සන් කර තිබූ නිසා නෙවෙයි. ආරක්ෂක මණ්ඩලයේ තීරණය නිසා තමයි ඒ ක්‍රියාදාමයට මුල පිරුණේ.ජනාධිපතිතුමා ගේ රුසියානු සංචාරය මඟින් දෙ රට අතර සම්බන්ධතා ශක්තිමත් කරගැනීම, වර්ධනය කර ගැනීම ඉතාමත් වැදගත් බව මේ කාරණා ඔස්සේ අපට පෙනෙනවා.ඒ සමඟ ම අපට කරදකාරී නොවන අන්දමින් මේ සම්බන්ධතා පවත්වා ගැනීමට හැකි අවංක මිතුරකු ලෙස රුසියාව ක්‍රියා කරමින් සිටීමත් හරිම වැදගත්. සෙසු බලවත් රටවල් තම මිත්‍රත්වය බොහෝ විට හසුරුවන්නේ ගණන්කාර ස්වරූපයකින්.අපට සාපේක්ෂව රුසියාව දැවැන්තයෙක්. එ.ජා. ප්‍රඥප්තියෙන් ම සියලු ජාතීන් ගේ ස්වෛරී, සමානාත්මතාව පිළිගන්නවා. සෙසු බලවත් රටවල් ද මේ කාරණය පිළිගත්තත් ඔවුන්ගේ ක්‍රියාත්මක භාවිතාව ඊට වෙනස්. නමුත් රුසියාව මේ සම්බන්ධතාවල දී එපරිදි ක්‍රියා කර නැහැ.ජනාධිපතිතුමා ගේ රුසියානු සංචාරයේ දී වෙළෙඳ හා ආර්ථික, බලශක්ති, ජනමාධ්‍ය, සංචාරක ආදී වැදගත් ක්ෂේත්‍ර ගණනාවකට බලපාන පරිදි ද්විපාර්ශ්වීය ගිවිසුම්වලට එළැඹියා. ඒ අතරින් අපේ ව්‍යාජ තෙල් සම්පත් මතුකර ගැනීමට අදාළව රුසියාවත් සම¼ඟ ඇති වූ එකඟතාව පිළිබඳ වැඩි අවධානයක් යොමු කරනවා නම්?ඇතැම් ප්‍රක්ෂේපන අනුව ලෝක ඛනිජ තෙල් නිෂ්පාදනයේ මුදුන්මට්ටම (ර්‍ථඥචඬ ධඪත) මේ අවුරුද්දේ ම එළැඹෙනවා. යුරෝපා සංගමයේ ගණන් බැලීම අනුව ඒ මට්ටමට ළඟා වෙන්නෙ 2030 දී.මුදුන්මට්ටමට ආවා කියන්නේ ඉන් ඔබ්බට ඛනිජ තෙල් නිෂ්පාදනය වැඩි කරන්න බෑ. මේ ප්‍රක්ෂේපන දෙකෙන් කොයික නිවැරදි වුණත්, අනිවාර්යයෙන් ම ඉදිරි වසර ගණනාව තුළ ඒ තත්ත්වය උද්ගත වෙන බව පැහැදිලියි. ඒ කියන්නෙ ලෝකය දැවැන්ත බලශක්ති අර්බුදයකට මුහුණ දෙනවා.අදත් මේ තරම් ප්‍රශ්න තියෙද්දිත් ලෝක බලශක්ති අවශ්‍යතාවලින් 80% සැපයෙන්නේ ඛනිජ තෙල්වලින්.මෙවැනි අර්බුදකාරී තත්ත්ව පවතින විටත් විශාල වශයෙන් ගෑස් සහ තෙල් තියෙන, මේ ක්ෂේත්‍රයේ ඉහළම කාර්මික ඥානය හා තාක්ෂණික දැනුම හිමි දැවැන්තයෙක් බලශක්ති ක්ෂේත්‍රයේ දී අපේ සහායට එනවා කියන්නෙ ශ්‍රී ලංකාවට විශාල ශක්තියක්. ඒ නිසා මේ ඇතිකරගත් ගිවිසුම් ක්‍රියාත්මක වුවහොත් එය විශාල ජයග්‍රහණයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=f1002176</link>
    <topic>අති දුෂ්කරඅධ්‍යාපන සිහින</topic>
    <author>බුද්ධික සමන් ගුණවර්ධන</author>
    <content>ලලිත කලාව පිළිබඳ ශාස්ත්‍රවේදී විශේෂ උපාධියක් හදාරා දෙවන පෙළ ඉහළ සාමාර්ථයක් ලද මගේ මිතුරිය මෑතක දී ගුරුසේවයට බැඳුනා ය. අගනුවර දුෂ්කර පාසලක ඇය දැන් සේවය කරන්නී ය.දිනක් මා ඇය හමුවීමට ඇගේ නිවසට ගියෙමි. එහෙත් එදා සරසවියෙන් දුටු සෙල්ලක්කාර සුරූපී මිතුරිය එහි සිටියේ නැත.ඒ වෙනුවට සිටියේ සර්පිනා, තාම්පුරා වයලීන වයමින් සිටි දරුවන්ගේ කාරුණික ගුරු මවයි.ඇගේ යුතුකම් කොටස අවසානයේ අපි ආගිය තොරතුරු ගැන කතාවට වැටුණෙමු. එහි දී ඇගේ කෙටිකාලීන ගුරු ජීවිතයේ රසකතාවලින් මා රසවත් වූවාටත් වඩා සංවේදී විය. ඇය එම පාසලේ හයවසර දරුවන්ගේ පන්තිභාර ගුරුතුමියයි.ඇය සංගීත විශාරද වරියක. සංගීතය පිළිබඳ පශ්චාත් උපාධි අපේක්ෂිකාවක ලෙස හය වසර දරුවනට ඉගැන්වීම පිළිබඳ මා වික්ෂිප්ත වීමට පෙර ඈ මා මවිත කළ කාරණය ගෙනහැර පෑවා ය.එනම් හයවසර ඇතැම් දරුවනට අකුරු ලිවීමට පවා නොහැකි වීම ය. දිනක් ඇය දරුවකුට ‘ඉර’ යන වචනය ඉගැන්නුවා ය. ඉ යන්න , ර යන්න “ඉර” දරුවා ලිවීමට උත්සාහ දරයි. මා මේ කියන දේ අතිශයෝක්තියක් දැයි ඔබට සිතෙනු ඇත.මන්ද මේ සමාජයේ එක් පැතිකඩක් මා නොදැන සිටියා මෙන් ඔබ ද නො දැන සිටින බැවිණි. ගුරුතුමිය වචනය උගන්වා අතුරු ප්‍රශ්නයක් නැගුවා ය. “ඉර පායන්නේ මොන පැත්තෙන් ද ?” උඩබිම බැලූ කොලු ගැටයා “අනේමන්ද ටීචර් මං ඕව බලන්න යන්නෑ” කී ය.දරුවා ගේ මේ කතාව හාස්‍යයකින් කෙළවර කළ නොහැකි ය. සමාජයේ ආර්ථික හා සාමාජීය අතින් අන්ත අසරණභාවයට පත්ව සිටින පැල්පත් වාසී දරුවාගේ මේ කතාවේ විශාල ගැඹුරක් ඇත.මවගේත්, පියාගේත් සිට ඔහු දකින්නේ සමාජ විරෝධී ක්‍රියාවන්ගෙන් ගහන සමාජයකි. ඒ නිසා ම ඔවුන් සිය ගුරුතුමිය ඉදිරියේ දී පවා සිය සගයාට අසභ්‍ය වචනයෙන් බැන වදින්නේ කටේ දිවේ නොගෑවී ය. චණ්ඩිකම්, මැරකම් ඔවුන් ඇතැමෙකුගේ ඉදිරි ඉලක්ක වෙති.අප මෙතෙක් කල් දිශාව හඳුනාගැනීමේ දැණුම ප්‍රායෝගිකව භාවිත කළේ කුමකට ද? සිංහල අවුරුදු චාරිත්‍ර මුල්ගල් තැබීම්, ගෙවැදීම් වැනි නක්ෂත්‍රය හා සම්බන්ධ කටයුතුවලදී අපට දිශාවේ දැනීම අවශ්‍ය විය.ජ්‍යෝතිෂය වෙදකම ආදී පෙරදිග විද්‍යාවන් හි දී දිශාවට ලැබෙන්නේ විශේෂ ස්ථානය කි. එහෙත් අප මේ සියල්ලෙන් මිදී බටහිරකරණය වෙමින් සිටින බව අකමැත්තෙන් වුව කිව යුතු ය.තවද නිදා ගැනීමේ දී බස්නාහිරට හිස සිටින සේ නිදා නොගනී. එමෙන් ම මළ මිනියක හිස තබනුයේ බස්නාහිරට සිටින සේ ය. බස්නාහිරට හිස සිටින සේ නිදා නොගැනීමේ ප්‍රායෝගික සරල හේතුවක් විඳි දරුවකුගෙන් අසා දැනගත හැකි ය.බස්නාහිරට හිස දමා නිදාගන්නා වීදි දරුවකුට පසුදා ඉර උදාවත් සමඟ ම නැගිටීමට සිදු වනු ඇත.ඒ නැඟෙනහිරින් එන හිරු එළිය සෘජුව ම මුහුණ සිපගන්නා බැවිණි. ඔහුට මෙය ප්‍රායේගික වුවත් අද බොහෝ දෙනාට මේවා ප්‍රායෝගික නොවෙති. එහෙත් එතැනින් ඔබ්බට ගිය පෙරදිග විද්‍යාත්මක සත්‍යයක් මෙම සම්ප්‍රදායන් තුළ අන්තර්ගත බව අමතක නොකළ යුතු ය.කෙසේ වෙතත් මේ සියලු දේ සම්ප්‍රදාය යි. ආහාර, නින්ද, ලිංගික අවශ්‍යතා ආදී ලෙස මිනිසා ගේ මූලික අවශ්‍යතාවන් ප්‍රමුඛතා පිළිබඳව ගොණු කළ හොත් සම්ප්‍රදාය තිබෙන්නේ කොතනද ? ඉහත අවශ්‍ය්‍යතා සංතෘප්ත වී ආර්ථික අතින් යම් මට්ටමකට පැමිණෙන තෙක් සම්ප්‍රදාය, සභ්‍යත්වය කාටත් ආගන්තුක ය.පැල්පත්වාසී දරුවන් ගේ කතාව නිවැරදි ය. ටීචර් මා ඕව බලන්න යන්නෙ නෑ” ඔහුට තමන් ගත කරන පීඩිත සමාජයෙන් මිදීම ට අවශ්‍ය වන්නේ සම්ප්‍රදාය සභ්‍යත්වය නොව, ජීවත්වීමට මගක් ය. ඔවුන් “ඒ” ගේ ගිණුමෙන් “බී” ගේ ගිණුමට ලක්ෂ ගණන් බැර කර ලාභභාලාභ ගිණුම් ඉගෙන ගැනීමට සූදානම් නැත. ඔවුන්ගේ අවශ්‍යතාව තමන් ගේ සාක්කුවට රුපියල් පහක් වැටෙන ක්‍රමයක් සොයා ගැනීමයි. වෛද්‍යවරයකු වීමට ඉංජිනේරුවකු වීමට කාරයක් හෝ පෙජරෝවක් ගැනීමට ඔවුන් සිහින මවන්නේ නැත. ඔවුන් ගේ ඉහළ ම බලාපොරොත්තුව ලොරියක් හෝ බස් රථයක් ගැනීමයි. පෙජරෝවෙන් හොයාගෙන කන්න බැරි බව ඔවුන් දනී.දැන් බොහෝ දේ සඳහා ජාත්‍යන්තර දින වෙන් කර ඇත. ඒ අනුව ජාත්‍යන්තර ගුරු දිනයක් ද ඇත. අපි කුඩා කල එබඳු දිනයක් තිබුනාවත් දැයි නොදනිමු. එහෙත් වර්තමානයේ මේ දිනයට බොහේ දරුවන් පෙරදිග සම්ප්‍රදායෙන් බුලත් අත් ද, බටහිර සම්ප්‍රදායෙන් මල් කළඹ ද රැගෙන යති.මීට අමතරව ඇතැම් දරුවන් කේක් බිස්කට් වැනි දේවලින් උපහාර දක්වන්නේ දේවාල පූජාවට්ටි සම්ප්‍රදායෙන් දැයි නොදනිමි. ඒ කෙසේ වෙනත් ගුරුවරයා සිසුන්ගෙන් නිරන්තර ගරු බුහුමනට පත් විය හැකිය. මගේ මිතුරිය ගුරුදිනයේ සිය සිසු දරුවන්ගෙන් ලද ත්‍යාග හා සමරු මා හට පෙන්වූවා ය.ඒ අතර කාඩ්බෝඩ් කැබලිවල ලියන ලද සමරු සටහන් ය. ඒවා පබලුවලින් අලංකාර කර තිබූ අයුරු ළගන්නා සුළුය. මෙබඳු සමරු සටහන් හා බෝනික්කෙක් හැර වෙනත් කිසිවක් ඇයට ලැබී තිබුණේ නැත. ඒ අතර ලැබී තිබූ බෝනික්කා වඩාත් මගේ සිත්ගත්තේ ය.බොහෝ ගුරුභවතුන් දුෂ්කර පාසල්වල ඉගැන්වීමට ප්‍රිය නොවෙති. ගුරුවරයා ඉගැන්විය යුත්තේ පාසලට නොව දරුවන්ට ය. මධ්‍ය විද්‍යාල මහා විද්‍යාල, වැනිම දුෂ්කර කනිටු විදුහල්වල ද සිටින්නේ දරුවන්මය.මා කුඩා කල ගිය ගමේ පාසලේ එවකට සිසුපිරිස තුන්සිය පහලොවක් විය. එය කණිටු විදුහලක් නිසා දෝ දැන් සිටින්නේ දරුවන් පනස් දෙනෙකු පමණි. ඔවුහු ඉගෙනීමෙහි දක්ෂයෝ ය.මෑතක දී ආදි ශිෂ්‍යසංගමය ද එක්ව පාසලට පුරප්පාඩු වූ විෂය තුනකට ගුරුභවතුන් තුන් දෙනෙකු නිර්දේශ කර ගත්තේ ය. අවාසනාවක මහත ! ඉන් දෙදෙනෙකු මාරු මණ්ඩලවලට ද නොකියා මධ්‍ය විද්‍යාලවලට මාරු වී ගොස් ය.ඉතිරි වූයේ ගණිත ගුරුවරයා පමණි. ඔහුගේ පැමිණීම මුව කාගේත් සතුටට හේතු විය. එහෙත් ඒ සතුට සතියකට පමණක් සීමා කරමින් ඔහු ද ඒ ආසන්නයේ ම ඇති මධ්‍ය විද්‍යාලයට මාරුවක් හදාගත්තේ ය.දෙමාපියන් දොළ බිලි පුදට යොමුවෙන්නට පෙර පාලකයන් මඩු වලිගය අතටගත යුතු ය. අමතක නොකළ යුතුය. සියලු පාසල්වල සිටින්නේ දරුවෝ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>17</day>
    </date>
    <link>http://www.dinamina.lk/2010/02/17/_art.asp?fn=f1002177</link>
    <topic> </topic>
    <author>සටහන -මලික් චමින්ද ධර්මවර්ධන ඡායාරූප -සමන් ශ්‍රී වෙදගේ</author>
    <content>ගාලු කොටු පවුරේ ඇවිද යන්නට වීමි. රාත්‍රී ඝනදුර හාත්පස වෙලා ගනිමින් තිබේ. ඉමක් කොනක් නොපෙනෙන මහ සයුරෙන් ගලා එන දිය රැලි කොටු පවුරේ ගැටේ. මහ හඬක් නැඟේ. මේ හැම ගැටුමක්ම මල්වැසි ආකාරයෙන් දිය බිඳු වී විසිරී ගොස් අවසන් වේ. කිරිපාට ගත් පෙණ පිඩු රාත්‍රී ඝනදුර ද පලවා හරියි. අවාසනාවකි. මේ බව පෙන්වන්නට හෝ කියන්නට හෝ කවුරුත් මා අසල සිටියේ නැත. සිටියේ ඈත අහසේ හුදකලා වූ තරුවක් පමණි. මා සමඟ පැමිණි සියලු දෙනාම පෙනෙන නෙපෙනන ඈතක වාඩිලා ගෙනය.රිසරයේ දක්නට ඇති බොහෝ දේ හුදෙකලා වූ මගේ සිතට බොහෝ එක්කරන්නට විය. බොහෝ චරිතද සිදුවීම් ද මේ අතරය. එකින් එකක් වූ චරිත අතර රෝහිත ද විය. ගාලු බන්ධනාගාරයේ සිර මැදිරියක කාලය ගත කරන රෝහිතගේ ජීවන සිදුවීම් මාලාව ලියවැලක් සේ එකින් එක දිග හැරෙන්නට විය.මාතර , දික්වැල්ල ප්‍රදේශයේ ඉපැදුණු රෝහිත පවුලේ සිව්වෙනි දරුවා විය. සෙසු සහෝදර සහෝදරියන් හය දෙනාට මෙන් රෝහිතට මවුපියන්ගේ වැඩි සැලකිල්ලක් ලැබෙන බව පෙනෙන්නට තිබුණේ නැත. මේ නිසා රෝහිත සිතුවේ මවුපියන් ඔහුට නොසලකන බවය.වෙළෙඳ සැලවයස අවුරුදු 8දී රෝහිත ගෙදරින් පළා ගියේ ය. ඔහු නැවැතුණේ මාතර නගරයේය. අවුරුදු 8ක කුඩා දරුවකු වූ රෝහිතට මාතර නගරයේ කරන්නට දෙයක් තිබුණේ නැත. ඔහු වෙළෙඳ සැලක කුලී වැඩ කෙළේය.අත් උදව්කරුවකු වශයෙන් කොන්ත්‍රාත්කරුවන් ළඟ සේවය කෙළේ ය. රාත්‍රියට පදිකවේදිකාවේ මුල්ලකට වී නිදා ගත්තේ ය. එකම තැනක ඔහු ස්ථිරව නතර වී සිටියේ නැත.මේ නිසාම ඔහුගේ මවුපියන්ටද ඔහුව සොයාගත නොහැකි විය. එදිනෙදා වේල සොයා ගැනීමට නොහැකි වූ තැන රෝහිත හොරකමටද පෙළැඹිණි. මේ අයුරින් වසර 10ක්ම රෝහිත පදික වේදිකාවේ විවිධ අයුරින් සෙල්ලම් පෑවේය.විටෙක සිඟන්නෙකි. තවත් විටෙක හොරෙකි... අත්උදව්කරුවෙකි. එහෙත් කිසිවෙක් ඔහු පිළිබඳ විමසිලිමත් වූයේ නැත. ඔහු කාගේ කවුද ? කොහෝ සිට පැමිණියෙක් ද ? කිසිවෙක් සොයා බැලුවේ නැත.වයස අවුරුදු 18 වන විට රෝහිතට තම ජීවිතය එපා වී තිබුණි. එහෙත් ඔහුට එයින් අත්මිදීමට ක්‍රමයක් තිබුණේ නැත. ඔහු යුද හමුදා සේවයට එක් වීමට තීරණය කළේ මේ අතරය.හමුදා සේවයට එක් වී කල්ගත වත්ම ඔහුගේ ජීවිතය යහපත් වෙන්නට විය. ටික කලකින්ම ඔහුට විවාහ වීමට හැකිවිය. කල් ඇවෑමෙන් බිරිය පුතකු බිහි කළාය. දරුවාට මාස තුනක් පිරෙද්දී බිරිය වෙනත් අයකු සමඟ රහසේ පැන ගියාය.£නැවතත් රෝහිතගේ ලෝකය කඩා වැටෙන්නට ඇරැඹෙන්නේ මෙතැන් පටන් ය. ඔහු හමුදා සේවයෙන් පලා යයි. මාස තුනක කුඩා දරුවා පිළිබඳ අනුකම්පා කළ ඔහුගේ මව දරුවා බලා ගැනීමට එකඟ වූවාය.‘’මම දරුවා බාර ගන්නම්. අපි ඌට කන්න බොන්න දෙන්නම් ඒත් උඹව බාර ගන්න බැහැ. ‘’ අම්මා කියා සිටියාය.දරුවා මවට බාරදුන් රෝහිත නැවතත් ඉබාගාතේ ඇවිද යන්නෙකු බවට පත් විය. ස්ථිර රැකියාවක් තිබුණේ නැත. හොරකම හිඟා කෑම එදිනෙදා වේල පිරිමහා ගැනීමේ ඔහුගේ ක්‍රමයක් විය.මෙලෙස කාලය වේගයෙන් ගලා ගියේ ය.මේ 2001 වර්ෂයයි.ස්ථානය :- කොළඹ ය.එක්සත් ජාතික පක්ෂය සිය නවතම දේශපාලන මෙහෙයුම වූ ජනබල මෙහෙයුම ආරම්භ කර තිබිණි. ලක්ෂ සංඛ්‍යාත ජනතාව මෙදින කොළඹ වීථි පුරා රැස්වී පෙළපාලියට සහභාගි වී සිටියහ.ජයවේවා ......‘’කාගෙද මේ බලවේගේ ...... ‘’සටන් පාඨවලින් කොළඹ නගරය පිරී ගියේ ය.රෝහිත මෙම පෙළපාළියට එක් වි සිටියේ ය. ඔහුද කෑ ගසමින් ඉදිරියට යමින් සිිටියේ ය. මේ අතර තුර දෙනෝ දාහක් ඇස් අතරේ රෝහිතගේ නෙත් කාන්තාවකගේ දෙනෙතක් අසල නතර විය.බැලූ බැල්මෙන්ම වශීකෘත වන දෙනෙතක් හිමි ඇයගේ මුහුණ ඉදිරියේ රෝහිත මහත් කැලඹීමකට පත් වූයේ ය. දෙනුවත් තුළින් වශීකෘත වූ රෝහිත ඈ පසුපස හඹා යන්නට වූයේ පැමිණි කාර්යයද පසෙකලාය.කෙසේ හෝ අවසානයේ රෝහිත ඇයව අල්ලා ගත්තේ ය. ඇය නමින් නිර්මලා වූවාය. රෝහිත සහ නිර්මලා සියලු තොරතුරු කතාබහ කරගත්හ. එදින ඔවුන් දෙදෙනා බොහෝ සේ මිතුරු වූහ.ජයගත් අරමුණකල්යත්ම රෝහිතට ඇය නැතිවම බැරි විය. ඔහුගේ සිත නිර්මලා කෙරේ ආදරයෙන් පිරී ගොස් තිබිණි. කෙසේ වුව නිර්මලා තිදරු මවක් වූවාය. ඇයගේ සැමියා මියගොස් සිටියේය.රෝහිතට මේ කිසිවක් වැදගත් වූයේ නැත. ඔහුට අවශ්‍ය වූයේ තමාගේ ආදරය දිනාගත් නිර්මලා තමා සන්තකයේ තබා ගැනීමයි. නොයෙක් ගැටුම් , බාධා කිරීම් රෝහිතට එල්ල විය.රෝහිත මේ කිසිවකින් සැලුණේ නැත. අවසානයේ රෝහිත සිය අරමුණ ජයගත්තේ ය. නිර්මලාව විවාහ කරගත්තද රෝහිතට යන්නට කියා තැනක් තිබුණේ් නැත. අවසානයේ කඹුරුපිටිය ප්‍රදේශයෙන් ඉඩමක් සොයාගත් ඔහු එහි ගොවිතැන් කිරීමට පටන් ගත්තේ ය. රෝහිත නිර්මලා සහ ඇගේ දරුවන් තිදෙනා එම නිවසට ඔහු කැදවා ගත්තේ ය.රෝහිතගේ ජීවිතය කෙමෙන් යහපත් වන්නට පටන් ගත්තේ ය. නිර්මලාට බොහෝ සේ ආදරය කළ ඔහු සියලු දුසිරිත් වලින් ඉවත් විය. ඇයගේ දරුවන්ට ආදරණීය පියෙකු විය.නිර්මලා බැන්ඳට පස්සෙ මගේ ජීවිතේ වාසනාවන්ත වුණා සල්ලි ලැබෙන්න පටන් ගත්තා. මගේ හැම වරදකින්ම මාව ගලවා ගත්තා. මට අලුත් ජීවිතයක් දුන්නා.දිනක් නිර්මලාගේ මියගිය සැමියාගේ අයියා වූ සනත්ට නිර්මලාගේ නව ජීවිතය පිළිබඳ තොරතුරු දැන ගන්නට ලැබිණි. ලත් තොරතුරු වලින් කිපුණු ඔහු රෝහිත පිළිබඳ සියලු තොරතුරු සොයා ගත්තේ ය. අවසානයේ රෝහිත පිළිබඳව හමුදාවට ඔත්තුවක් ලබා දුන්නේ ය. රෝහිතව අත්අඩංගුවට ගැනිණි. ඔහුට නැවතත් හමුදා සේවයට එක් වීමට සිදුවිය. චාවකච්චේරි ප්‍රදේශයේ සේවයකළ රෝහිතව මෙහෙයුමකදී වෙඩි වැදුණි. මේ නිසා නැවතත් ඔහු නිවසට පැමිණියේ ය. ඔහු ආපසු පැමිණෙන විට නිර්මලාත් දරු තිදෙනාවත් සිටියේ නැත.සනත් පැමිණ නිර්මලා සහ දරුවන් තිදෙනා රැගෙන ගොස් තිබුණි. රෝහිත , නිර්මලා සමඟ විසූ නිවසින් නික්ම නැවතත් මවගේ නිවසට ගියේ ය. රෝහිතගේ මව රෝහිතට මෙසේ කීවාය.“උඹ දැන් උඹේ පාඩුවේ ඉදපන්. ආයෙ උන්ව හොයන්න යන්නේ නැහැ උඹේ පොඩි එකත් දැන් ටිකක් ලොකුයි නේ.”එහෙත් රෝහිතට නිර්මලාවත් , දරුවන්වත් අමතක කර දැමීමේ හැකියාවක් තිබුණේ නැත. ඔහු උමතුවෙන් මෙන් නිර්මලාව සොයමින් සිටියේ ය. මේ අතර දිනක රෝහිතට නිර්මලාගේ මව හමුවිය. මව මඟින් නිර්මලාට පණිවිඩයක් යැවීමට රෝහිත කටයුතු කෙළේ ය.නිර්මලාට සනත්ගෙන් එල්ල වූ බලපෑම් මත ඇය රෝහිතව ප්‍රතික්ෂේප කළාය. මේ අතර දිනක රෝහිතගේ නිවසට පැමිණි, නිර්මලා ඇයට රෝහිත ලබාදී තිබූ සියලු දේ රෝහිතගේ මවට බාර දුන්නේය. ඒ වනවිට රෝහිත නිවසේ නොසිටියේය.පසුව ඇය රෝහිතගේ මවගේ නිවසින් පිටත් වී පැමිණෙන අතර මඟ දී රෝහිත හමුවිය. රෝහිත ඇයගෙන් සියලු තොරතුරු විමසුවේය. අවසානයේ රෝහිත ඇයට බලහත්කාරයෙන් සිය නිවසට රැගෙන ගියේ ය.මාස ගණනාවක්ම ඇයව නිවසේ හිරකර තබා ගැනීමට ඔහු කටයුතු කෙළේ එල්ල වූ සියලු බලපෑම්වලටද පිළිතුරු දෙන ගමන්ය. එහෙත් කල්යත්ම මෙය සැමදා කළ හැකි ක්‍රියාවන් නොවන බව රෝහිත අවබෝධ කර ගත්තේ ය.සැබෑ ආදරයසැබෑ ආදරය බලාපොරොත්තු වූ ඔහුට මෙලෙස නිර්මලාට බලහත්කාරයෙන් හඹාගෙන එවැනි ආදරයක් ලබාගත නොහැකි බව අවබෝධ විය. අවසානයේ ඔහු නිර්මලාව නිදහස් කෙළේ ය.එදිනම නිර්මලා නැවතත් සිය මවගේ නිවසට ගියාය. සනත්ද සිටියේ එම නිවසේය. මේ අතර එදින රාත්‍රියෙ නිර්මලාගෙන් රෝහිතට දුරකථන ඇමැතුමක් ලැබිණි.‘’මට සනත් කරදර කරනවා’’ ඉන් කියැවුණි. වහාම සූදානම් වූ රෝහිත මිතුරන් කිහිප දෙනෙකු සොයා ගියේය. ඒ සමඟම ගිනි අවි කිහිපයක්ද සොයාගත් ඔහු රාත්‍රියේම නිර්මලා සිටි නිවස කරා පිටත් විය.පළමුව රෝහිත ඇතුළු පිරිස නිවස වට කළහ. පසුව රෝහිත අහසට වෙඩි තබමින් නිවසේ සිටි පිරිස් එළියට ගත්තේ ය. නිවසට ගිනි තැබුවේය. නිවස ගිනි ගනිද්දී සනත් නිවසින් පලා ගියේ ය. මේ අතර නිර්මලා වෙත ගිය රෝහිත මෙසේ කීවේ ය.‘’මම ඔයාටයි දරුවන්ටයි එදා වගේම සලකන්නම්. මාත් එක්ක යන්න එන්න’’ රෝහිතට කීකරු වූ නිර්මලා ඔහු සමඟ පිටත් විය. නිර්මලා සමඟ රෝහිතව සිය මවගේ නිවසට යෑමට හැකියාවක් තිබුණේ නැත.පසුව කුලී නිවසක් සොයාගත් රෝහිත එහි නිර්මලා සහ දරුවන් තිදෙනාත් ඇගේ මවත් සමඟ නතර විය. පවුලේ වියදම ඉතා අධික විය. මේ නිසාම ආර්ථික ආර්බුද කෙටි කලකින්ම මතු විය.ප්‍රශ්නවලට පිළිතුරක් නොලැබුණු නිසා රෝහිත නැවතත් මංකොල්ලකෑම් ආරම්භ කෙළේ ය. මෙවර ඔහු වඩාත් සංවිධානාත්මක ලෙස මංකොල්ල කෑම්වල නියැලිණි. මේ නිසා රෝහිතගෙන් සහ ඔහුගේ සඟයන්ගෙන් ප්‍රදේශයේ ආරක්ෂාවට තර්ජනයක් එල්ල වී තිබිණි.මේ නිසා රෝහිත පිටුපස පොලිසිය හඹායන්නට විය. රෝහිත නිවෙස් මාරු කිරීමට තීරණය කළේ මේ අතරය. පසුව අම්බලන්ගොඩට පැමිණියේය. අම්බලන්ගොඩට පැමිණි ඔහු මංකොල්ල කෑම්වලින් මිදී යහපත් දිවියක් ගත කිරීමට උත්සාහ කළේ ය. එහෙත් එයද කෙටි කලකි. ආර්ථික ප්‍රශ්න උග්‍ර විය ඔහුට මෙහි දී නැවතත් පිහිටට ආවේ මංකොල්ල කෑම්ය.මෙලෙස මහා පරිමාණයෙන් රෝහිත මංකොල්ලකෑම් සිදුකළ අතර රෝහිතට සනත්ගෙන් එල්ල වූ තර්ජනයද නිම වී තිබුණේ නැත. ඒ නිවෙස ගිනි තැබීම නිසාය. දිනෙක රෝහිත සිටි අම්බලන්ගොඩ නිවසට පැමිණි සනත් රෝහිතට තර්ජනය කළේ ය.‘’උඹ පුළුවන්නම් ආයෙත් පාරක් වරෙන් මගේ ගෙදරට. අයෙ ආවොත් කද අම්බලන්ගොඩට යවලා බෙල්ල මම තියාගන්නවා’’‘’ අද රෑ මම එනවා උඹ පුළුවන් දෙයක් කරපන්’’ රෝහිත ද ගුගුලේය.එදින රාත්‍රිය උදා විය. රෝහිත සහ පිරිස සනත්ගේ නිවස වට කළහ. සනත් රෝහිතගේ පැමිණීම ගැන බලාපොරොත්තුවෙන් සිටියේ නැත. මේ නිසා සනත් කල්තියාම නිදි පැදුරට වැටී සිටියේ ය. මේ අතර රහසේම නිවසට ඇතුළු වූ රෝහිත සනත්ට පිහියෙන් ඇන මරා දැම්මේය.මස්සිනාගේ මරණය සම්බන්ධයෙන් රෝහිතව පොලිසියෙන් සොයන්නට විය. මේ නිසා රෝහිත කැලෑපනිමින් කාලය ගත කරන්නට විය. මේ අතර රෝහිතගේ යහළුවන් සියලු දෙනාමද නිර්මලා ද පොලිසිය විසින් අත්අඩංගුවට ගැණිනි. අවසානයෙ රෝහිතටද ඔවුනගේ මාර්ගයෙන් අත්අඩංගුවට පත්විණි.රෝහිත චෝදනාපිට ගාල්ල බන්ධනාගාරගත කෙරිණි. අද වන විට රෝහිතට සියල්ලම අහිමි වී ගොස් තිබේ. ඔහු ආදරය කළ නිර්මලා අද ඔහු ළඟ නැත. ඔහු තමන්ගේම දරුවන් මෙන් හදා වඩාගත් දරුවන් තිදෙනාද ඔහු අසල නැත. යහළුවන්ද නැත. ඔහු ගාලු බන්ධනාගාරයේ හිර මැදිරියක කාලය ගත කරයි.අවංක දෙයක්‘’මම පුංචි කාලයේ හුඟක් දුක් වින්දා, පාරවල් ගානේ හිඟා කෑවා. එතකොට මට අවුරුදු අටයි. කාලයක් ගත වෙද්දී තමයි නිර්මලාව මට හම්බ වුණේ. එයාට ළමයි ඉන්නවා කියලා මම බැලුවේ නැහැ.මට එයා ගැන පුදුම ආදරයක් තිබුණේ. ඒ හින්දා මම නිර්මලාව කසාද බැන්දේ. මම එයා වෙනුවෙන් හැම දෙයක්ම කළා. මම කරපු නරක දේවල්වලින් අයින් වෙන්න හැම වෙලාවේම උත්සාහ කළා.නිර්මලා මට ඒවායේ දී ලොකු ශක්තියක් වුණා. එහෙත් සනත් මට මගේ යහපත් ජීවිතේ ගෙනි යන්න ඉඩ දුන්නේ නැහැ. මාව විනාශ කරන්න කටයුතු කළා. ඇත්තෙන්ම නිර්මලාගේ මස්සිනා තමයි සනත් කියන්නේ.සනත්ට තිබුණ නිර්මලා ගැන හිතලා මාත් එක්ක හොඳින් ඉන්න ඉඩ දෙන්න. කොහොම වුණත් සනත්ගේ උපක්‍රම හින්දා නිර්මලාට මාව එපා වුණා. දැන් නිර්මලාවත් දරුවෝවත් මාව බලන්න එන්නේ නැහැ.මං හිතන්නේ එයාලටත් මාව එපා වෙලා කියලා. ඒත් මම හැම දෙයක්ම කළේ ඒ අය වෙනුවෙන් මම ළඟදී නිදහස් වෙනවා කොහොම වුණත් මම ආයෙ නිර්මලා ළඟට යන්නේ නැහැ.ආදරේ කියන්නේ කාගේවත් බලපෑම්වලට යටත්වෙලා තීරණ අරගන්න එකක් නොවේ. ඒක තමන්ගේ හදවතින්ම එන්න ඕනේ. අවංක දෙයක් මම එහෙම හිතුවට නිර්මලා එහෙම හිතලා තියෙන්න නැතිව ඇත.රෝහිත කියාගෙන යන්නට විය. ඔහුගේ මුහුණ තවමත් මට මැවී පෙනේ. රෝහිතගේ වදන් මුහුදු රලත් සමඟින් මුසුව විත් මගේ දෙසවන් දෝංකාර දෙන්නට විය.මම මුහුද දෙස බැලුවෙමි. රළ පෙළත් කොටු පවුරත් එකිනෙක ගැටේ. මෙවැනි ගැටුම් අපමණය. එහෙත් ඒ හැම ගැටුමක්ම අවසන් වනුයේ මල් වැස්සක් මෙනි. සුන්දර ලෙසටය.මෙහි සියලු නම් ගම් මනඞකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී විජේසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූ®තිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n1002181</link>
    <topic>ෆොන්සේකාගෙන්රහස් පොලිසියට ප්‍රකාශයක්</topic>
    <author>කුමුදු හෙට්ටිආරච්චි</author>
    <content>‘හයිකෝප් ප්‍රයිවට් ලිමිටඩ්’ ආයතනය යුද හමුදාව වෙත ව්‍යාජ ලේඛන ඉදිරිපත් කරමින් අමෙරිකා ඩොලර් 2,99061.25 ක් වංචා කැර ඇතැයි කියන සිද්ධියට අදාළ ප්‍රශ්නගත ටෙන්ඩර් හතර සම්බන්ධයෙන් එවකට යුද හමුදා ටෙන්ඩර් මණ්ඩලයේ සභාපතිව සිටි දැනට යුද හමුදා අත් අඩංගුවේ පසුවන විශ්‍රාමික ජෙනරාල් සරත් ෆොන්සේකාගෙන් ප්‍රකාශ සටහන් කර ගත් බව රහස් පොලිසිය කොළඹ කොටුව මහේස්ත්‍රාත් ලංකා ජයරත්න මෙනෙවියට ඊයේ (17) දන්වා සිටියේය.තමා ටෙන්ඩර් මණ්ඩලයේ සභාපතිව සිටියදී මේ ටෙන්ඩර් හතරට අදාළව කටයුතු කළ බවත් තාක්‍ෂණික ඇගයීම් කමිටුවේ නිර්දේශය මත මේ මිලදී ගැනීම් සිදු කළ බවත් විශ්‍රාමික ජෙනරාල් සරත් ෆොන්සේකා සිය ප්‍රකාශයෙන් සඳහන් කළ බවද රහස් පොලිසිය ඊයේ (17) වැඩිදුරටත් මහේස්ත්‍රාත් අධිකරණයට දන්වා සිටියේය.පසුගිය 14 වැනිදා විශ්‍රාමික ජෙනරාල් සරත් ෆොන්සේකා මහතාගෙන් මේ ප්‍රකාශයන් සටහන් කර ගත් බවද රහස් පොලිිසිය අධිකරණයට දන්වා සිටියේය.ධනුන තිලකරත්න තමා හඳුනන බවත් ඔහු ‘ඊමේල්’ මගින් ඉහත ටෙන්ඩර් හතර ලබා ගැනීම සඳහා මිල ගණන් සම්බන්ධයෙන් තමා දැනුවත් කළ බව දැනට රක්ෂිත බන්ධනාගාරයේ පසු වන ‘හයිකෝප් ප්‍රයිවට් ලිමිටඩ්’ ආයතනයේ සැකකාර අධ්‍යක්ෂවරයා රහස් පොලිසියට ප්‍රකාශයක් දෙමින් පවසා ඇතැයි ද රහස් පොලිසිය අධිකරණයට දැන්වීය.ධනුන තිලකරත්න තමා දැනුවත් කිරීමෙන් පසුව ‘බ්‍රිටිෂ් බොර්නියෝ ඩිෆෙන්ස්’ සමාගමට අදාළ ලිපි ශීර්ෂයන්හි එම මිල ගණන් ඇතුළත් කර මෙම ටෙන්ඩර් හතර ලබා ගැනීමට ඉදිරිපත් කළ බවද සැකකරු ප්‍රකාශ කර සිටි බව රහස් පොලීසියේ ප්‍රධාන පොලිස් පරීක්ෂක මොහාන් සිරිවර්ධන මහතා ඊයේ (17) අධිකරණයට ඉදිරිපත් කළ වැඩිදුර වාර්තාව මගින් දන්වා සිටියේය.”හයිකෝප් ප්‍රයිවට් ලිමිටඩ්” ආයතනය ප්‍රශ්නගත ටෙන්ඩර් හතර ලබාගැනීමට ඉදිරිපත් කළ අවස්ථාවේ මිල ගණන් ඉදිරිපත් කළ තවත් පෞද්ගලික සමාගම් අටකින් ප්‍රකාශ සටහන් කැර ගත් බව අධිකරණයට දන්වා සිටි රහස් පොලිසිය “හයිකෝප් ප්‍රයිවට් ලිමිටඩ්” ආයතනය ව්‍යාජ ලේඛන ඉදිරිපත් කැර ටෙන්ඩර් ලබාගැනීමෙන් තම සමාගම්වලට මූල්‍ය පාඩුවක් සිදුවූ බවට එම සමාගම් ප්‍රකාශ කැර සිටින බව ද රහස් පොලිසිය තවදුරටත් දන්වා සිටියේය.”හයිකෝප් ප්‍රයිවට් ලිමිටඩ්” ආයතනයේ හෝ “බ්‍රිටිෂ් බෝර්නියෝ ඩිෆෙන්ස්” සමාගම් හි අයිතිකරුවන් තමන් නොදන්නා බවත්, තම බෑණා වන ධනුන තිලකරත්න මේ මිලදී ගැනීම් සඳහා සම්බන්ධ නොවූ බවත්, විශ්‍රාමික ජෙනරාල් සරත් ෆොන්සේකා මහතා සිය ප්‍රකාශයෙන් සඳහන් කළ බව ද රහස් පොලිසිය පවසයි.යුද හමුදාව වෙත ව්‍යාජ ලේඛන ඉදිරිපත් කැර ටෙන්ඩර් හතරක් ලබාගනිමින් ඉහත මුදල වංචා කිරීම සම්බන්ධව දැනට රක්ෂිත බන්ධනාගාරයේ පසුවන “හයිකෝප් ප්‍රයිවට් ලිමිටඩ්” ආයතනයේ අධ්‍යක්‍ෂවරයා ලබන 03 වැනිදා තෙක් තවදුරටත් රක්ෂිත බන්ධනාගාරයේ රඳවා තැබීමට මහේස්ත්‍රාත්වරිය ඊයේ (17) නියෝග කළාය.සිද්ධිය සම්බන්ධව අත්අඩංගුවට ගැනීමට සොයමින් සිටින ධනුන තිලකරත්න අත්අඩංගුවට ගෙන අධිකරණයට ඉදිරිපත් කිරීම සඳහා මහේස්ත්‍රාත්තුමිය විසින් මීට පෙර වරෙන්තු නිකුත් කැර තිබුණි.ධනුන තිලකරත්න මෙතෙක් අත්අඩංගුවට ගැනීමට නොහැකි වූ බවත්, ඔහු අත්අඩංගුවට ගැනීමට කඩිනමින් පරීක්‍ෂණ සිදුකරන බවත් රහස් පොලිසියේ ප්‍රධාන පොලිස් පරීක්‍ෂක මොහාන් සිරිවර්ධන මහතා ඊයේ (17) අධිකරණය වෙත දැන්වීය.රක්ෂිත බන්ධනාගාරයේ පසුවන “හයිකෝප් ප්‍රයිවට් ලිමිටඩ්” හි අධ්‍යක්‍ෂ වෙලිංටන් ට්‍රෙන්ටන් ඩේ හොටි නමැති සැකකරු සිද්ධියට සම්බන්ධ බව කියන ධනුන තිලකරත්න අත්අඩංගුවට ගෙන පරීක්‍ෂණ පවත්වන තෙක්ම රක්ෂිත බන්ධනාගාරයේ රඳවා තබන්නේ නම් ඉන් ඔහුට අගහිඟයක් සිදුවන බව සැකකරු වෙනුවෙන් පෙනී සිටි ජ්‍යෙෂ්ඨ නීතිඥ අශෝක වීරසූරිය මහතා පරීක්‍ෂණ කටයුතු කඩිනම් කරන ලෙසට ඉල්ලා සිටියේය.සිද්ධියේ විශේෂ අවස්ථාගත කරුණු මත හා සැකකරු පොදු දේපළ පනත යටතේ සිදුකළ වැරදිවලට අදාළව අධිකරණයට ඉදිරිපත් කැර ඇති බැවින් පළමු සැකකරුට ඇප ලබාදිය නොහැකි බව මහේස්ත්‍රාත්වරිය ඊයේ (17) ප්‍රකාශ කළාය.ඇප නොමැතිව සැකකරු රක්ෂිත බන්ධනාගාරයේ සිටින අවස්ථාවලදී පරීක්‍ෂණ කටයුතු කිසිදු ප්‍රමාදයකින් තොරව කඩිනමින් සිදුකිරීම පැමිණිල්ලේ වගකීම වන බව ඊයේ (17) ප්‍රකාශ කැර සිටි මහේස්ත්‍රාත්වරිය සිද්ධිය සම්බන්ධයෙන් කඩිනමින් පරීක්‍ෂණ පැවැත්වීමට පියවර ගන්නා ලෙස රහස් පොලිසියට නියෝග කළාය.දැනට රක්ෂිත බන්ධනාගාරයේ පසුවන සැකකරු සම්බන්ධයෙන් ඉදිරියේදී සිදුකරන පරීක්‍ෂණ මොනවාද? යන්න හා මේ දක්වා සිදුකළ පරීක්‍ෂණවල ප්‍රගතිය ඇතුළත් සවිස්තර වාර්තාවක් ලබන 03 වැනිදාට අධිකරණයට ඉදිරිපත් කරන මෙන් මහේස්ත්‍රාත්වරිය රහස් පොලිසියට ඊයේ (17) නියෝග කළාය.රහස් පොලිසියේ ප්‍රධාන පොලිස් පරීක්‍ෂක මොහාන් සිරිවර්ධන, පොලිස් පරීක්‍ෂක පී. විශ්වනාදන් යන මහත්වරු පැමිණිල්ල වෙනුවෙන් පෙනී සිටියහ.ජ්‍යෙෂ්ඨ නීතිඥ අශෝක වීරසූරිය මහතා සමඟ නීතිඥ මිස්බා සහාර්, හිරාෂ් නූර්දීන් යන මහත්වරු රක්ෂිත බන්ධනාගාරයේ පසුවන සැකකාර අධ්‍යක්‍ෂවරයා වෙනුවෙන් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n1002182</link>
    <topic>මාධ්‍යවේදීන් අත්අඩංගුවට ගන්නවා නම් මා දැනුවත් කරන්න</topic>
    <author>ධනුෂ්ක ගොඩකුඹුර</author>
    <content>ජනතාවගේ දැනගැනීම උදෙසා යමක් හෙළි කිරීමේ හේතුව මත මාධ්‍යවේදීන් කිසිවිටක අත්අඩංගුවට නොගත යුතු බව ජනාධිපති මහින්ද රාජපක්ෂ මහතා අවධාරණය කර තිබේ. ලිවීමේ සහ පැවසීමේ නිදහස මාධ්‍යවේදීන් සතු අයිතියක් බව අවධාරණය කර ඇති ජනාධිපතිවරයා ඕනෑම මාධ්‍යවේදියකු අත්අඩංගුවට ගැනීමට පෙර තමාට පූර්ව දැනුම් දීමක් කළ යුතු බවට නියෝග කර ඇතැයි ජනමාධ්‍ය ඇමැති ලක්ෂ්මන් යාපා අබේවර්ධන මහතා පැවැසීය.ජනමාධ්‍ය හා තොරතුරු ඇමැතිවරයා වශයෙන් ජනාධිපතිතුමා කළ මේ නියෝගය අමාත්‍යාංශ ලේකම්වරයා ඊයේ (17) පොලිස්පතිවරයා වෙත ලිඛිතව දන්වා යැවූ බවත් ඇමැතිවරයා ප්‍රකාශ කෙළේය. මාධ්‍යවේදීන්ට මතුවන ප්‍රශ්නවලට සවන් දී ඒවා විසැඳීමට ජනාධිපතිවරයා සූදානම් බව පැවැසූ ඇමැතිවරයා යම් අත්අඩංගුවට ගැනීමක් කෙරෙන්නේ මාධ්‍යයට පරිබාහිර කරුණකට නම් රජයට ඒ සම්බන්ධයෙන් කළ හැකි කිසිවක් නැතැයි ද කීවේය. ජනතාවට යම් දෙයක් පැවැසීමේ හේතුව මත මාධ්‍යවේදියකු අත්අඩංගුවට ගන්නේ නම් ඒ නිදහස සුරැකීම උදෙසා රජයට මැදිහත් විය හැකි බවත් ඇමැතිවරයා ජනමාධ්‍ය අමාත්‍යාංශයේ ඊයේ (17) පැවැති මාධ්‍ය හමුවකදී පැවැසීය.අනෙක් අයට නොමැති නිදහසක් මාධ්‍යවේදීන් සතුව ඇති බව පැවැසූ ඇමැතිවරයා ඒ නිදහස අයුතු ලෙස භාවිතා නොකර සදාචාරාත්මක අයුරින් මාධ්‍ය භාවිතා කරන්න යැයි ඉල්ලීමක් ද කෙළේය.පෞද්ගලික හෝ දේශපාලන වුවමනා එපාකම් වෙනුවෙන් කිසිවිටක මාධ්‍ය භාවිතා නොකළ යුතු බව කී ඇමැතිවරයා පසුගිය කාලයේ සුළු සිද්ධීන් විදේශයන්ට පෙන්වමින් මුදල් උපයා ගත් සංවිධාන පිළිබඳ තොරතුරු තමන් සතු බවත් ඒවා ඉදිරියේදී හෙළි කරන බවත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n1002183</link>
    <topic>මඟුල් ගෙදර පිහි ඇනුමෙන් කැමරා සහායක මරුට</topic>
    <author>රත්නපුර දිසා විශේෂ - එස්. ඒ. එල්. නිරෝෂන</author>
    <content>කොළොන්නේ විවාහ මංගල්‍යය උත්සවයක සිදුවූ පිහි ඇනුමකින් මංගල්‍ය උත්සවය වීඩියෝ ගත කිරීමට ආ කැමරා සහායකයා මරුමුවට පත්වී තිබේ.කොළොන්න ඒයස් වත්තේ අංක එක කොටසේදී පැවති විවාහ මංගල්‍ය උත්සවයකදී මෙසේ මරණයට පත්වූයේ එස්. මෝහාන්රාජ් නම් 20 හැවිරිදි තරුණයෙකි. ඔහු කහවත්ත නීලගම පදිංචිකරුවෙකු බව පොලිසිය කියයි.මනමාලයා ලබාදුන් ප්‍රකාශයක් මත එක් සැකකරුවෙකු කොළොන්න පොලිසිය විසින් අත්අඩංගුවට ගෙන තිබේ. මේ පිළිබඳ පශ්චාත් මරණ පරීක්ෂණය ඊයේ (17) කොළොන්න රෝහලේදී පැවැත්වීමට නියමිතව තිබුණි. විවාහ මංගල්‍යයේ ආරාධිතයෙකු සහ මියගිය අය අතර ඇතිවූ බහින්බස් වීමක් නිසා මේ ඝාතනය සිදුවී ඇතැයි පරීක්ෂණවලදී හෙළිවී තිබේ.මේ මංගල්‍යය උත්සවය වීඩියෝ ගතකිරීමට කහවත්තේ සිට තිදෙනෙකු පැමිණ ඇත.මනමාලයා මධුසමය ගත කිරීමට නොගොස් රාත්‍රියේ පොලිසියේ ගත කරමින් ප්‍රකාශ ලබා දුන් බව වාර්තාවේ. කොළොන්න පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n1002184</link>
    <topic>උපකුලපති කමිටු සභාපති මහාචාර්ය අමුණුගම</topic>
    <author/>
    <content>විශ්වවිද්‍යාල උපකුලපතිවරුන් සහ අධ්‍යක්‍ෂවරුන් සඳහා වන කමිටුවේ සභාපතිවරයා වශයෙන් කැලණිය විශ්විද්‍යාලයේ උපකුලපති මහාචාර්ය සරත් අමුණුගම මහතා තේරී පත්ව ඇත.මහනුවර කිංස්වුඩ් විද්‍යාලයෙන් පාසල් අධ්‍යාපනය ලබා පේරාදෙණිය විශ්වවිද්‍යාලයෙන් උසස් අධ්‍යාපනය ලැබූ ඒ මහතා ප්‍රංශයේ සෝබෝන් විශ්වවිද්‍යාලයෙන් ශාස්ත්‍ර‍්‍රපති උපාධිය හා ආචාර්ය උපාධිය ලබා තිබේ.1980 වර්ෂයේදී ප්‍රංශ භාෂාව පිළිබඳ කථිකාචාර්යවරයකු ලෙස කැලණිය විශ්වවිද්‍යාලයේ සේවයට එක් වූ මහාචාර්ය අමුණුගම ඉන් අනතුරුව නූතන භාෂා අධ්‍යයන අංශයේ අංශාධිපතිවරයා ලෙසද මානව ශාස්ත්‍ර‍්‍ර පීඨාධිපතිවරයා ලෙසද කටයුතු කෙළේය.2005 වර්ෂයේදී සෞන්දර්ය විශ්වවිද්‍යාලයේ උප කුලපතිවරයා වශයෙන් කටයුතු කර තිබෙන ඒ මහතා 1998 දී අධ්‍යයන විශිෂ්ටතාව උදෙසා ප්‍රංශ ජනරජයෙන් පිරිනැමෙන “ශෙවලියර්” පදවියෙන්ද පිදුම් ලබා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n1002185</link>
    <topic>සිසු සිසුවියන්විසිපන් දහසකටසරසවි වරම්</topic>
    <author>මහින්ද අලුත්ගෙදර හා සන්ධ්‍යා කරුණාරත්න</author>
    <content>විශ්වවිද්‍යාල සඳහා බඳවා ගන්නා ශිෂ්‍ය ශිෂ්‍යාවන්ගේ සංඛ්‍යාව 25000 දක්වා වැඩි කිරීමට පියවර ගෙන ඇත.උතුරු හා නැඟෙනහිර පළාත්වල පිහිටි විශ්වවිද්‍යාලයන්හි යටිතල පහසුකම් වැඩි දියුණු කිරීමෙන් මේ ආකාරයට විශ්වවිද්‍යාල සඳහා බඳවා ගන්නා ශිෂ්‍ය ශිෂ්‍යාවන්ගේ ප්‍රමාණය වැඩි කළ හැකි බව විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහතා සඳහන් කරයි. මහාචාර්යවරයා මේ බව අවධාරණය කෙළේ ජනමාධ්‍ය අමාත්‍යාංශ ශ්‍රවණාගාරයේ පසුගියදා පැවැති මාධ්‍ය හමුවකට එක් වෙමිනි.උසස් පෙළ විභාගයේ ප්‍රතිඵල මත විශ්වවිද්‍යාල ප්‍රවේශය සඳහා අයදුම් කරන ප්‍රමාණයෙන් සියයට 46ක් පමණ වාර්ෂිකව බඳවා ගන්නා බව කී මහාචාර්ය සමරනායක මහතා 2009 / 2010 අධ්‍යයන වර්ෂය සඳහා පෙර වර්ෂයට සාපේක්ෂව වැඩිපුර සිසුන් 1000ක් ඇතුළත් කරගන්නා බවද කියා සිටී.මේ ආකාරයට විශ්වවිද්‍යාලයන්හි යටිතල පහසුකම් වර්ධනය කොට විශ්වවිද්‍යාල සඳහා බඳවා ගන්නා සිසුන් ප්‍රමාණය වැඩි කිරීම කෙරෙහි උසස් පෙළ ප්‍රතිඵල මත ශිෂ්‍ය ශිෂ්‍යාවන් 21000කට සරසවි වරම් ලැබෙනු ඇති බවට විශ්වාස කරන බවත් ඒ මහතා වැඩිදුරටත් කියා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n1002186</link>
    <topic>‘පරිගණක ජිල්මාල්’ චෝදනාවඡන්ද පෙත්සමෙන් හැළිලා</topic>
    <author>ධනුෂ්ක ගොඩකුඹුර</author>
    <content>ජනාධිපතිවරණයෙන් මහින්ද රාජපක්ෂ මහතා ජයග්‍රහණය කිරීමෙන් පසු ඡන්ද ගණන් කිරීමේදී මහා පරිගණක වංචාවක් සිදුකර තම ජයග්‍රහණය කොල්ලකෑ බවට ජෙනරාල් සරත් ෆොන්සේකා මහතා ඇතුළු විපක්ෂයේ නායකයන් මාධ්‍ය මඟින් එල්ල කළ චෝදනාව සිය මැතිවරණ පෙත්සමේ සඳහන් කර නැත.“කොම්පියුටර් ජිල්මාල්’ මඟින් විපක්ෂයේ අපේක්ෂකයාගේ ජයග්‍රහණය කොල්ලකෑ බවට ජනතා විමුක්ති පෙරමුණේ නායක සෝමවංශ අමරසිංහ මහතා කළ ප්‍රකාශය රැව් පිළි රැව් දුන් ප්‍රකාශයක් වුණද විපක්ෂය පුන පුනා කී ඒ මහතා පරිගණක කොල්ලය ගැන කිසිදු චෝදනාවක් සිය ඡන්ද පෙත්සමේ සඳහන් නොකළේ ඇයි දැයි ප්‍රශ්න කරති.මේ චෝදනාව ජනාධිපති මහින්ද රාජපක්ෂ මහතාගේ ජයග්‍රහණය සැකයට ලක් කිරීමට විපක්ෂය යොදා ගත් ප්‍රධාන චෝදනාව විය. එහෙත් එය මැතිවරණ කොමසාරිස් දයානන්ද දිශානායක මහතා තරයේ ප්‍රතික්ෂේප කෙළේය.ඡන්ද ගණන් කිරීමෙන් ලද ප්‍රතිඵල නිල ඡන්ද ප්‍රතිඵලය සකස් කරද්දී රජය නිලධාරීන් යොදා ගෙන පරිගණකය මඟින් වෙනස් කර ඇති විශාල වැඩිඡන්ද සංඛ්‍යාවක් ලබා ගත් බව එක්සත් ජාතික පක්ෂය, ජනතා විමුක්ති පෙරමුණ මංගල සමරවීර ප්‍රධාන ම පාර්ශ්වය තැන තැන චෝදනා කළේය. මේ අතර ඊයේ (17) කොළඹ පැවැති මාධ්‍ය සමුළුවකදී අදහස් දැක්වූ ජනමාධ්‍ය ඇමැති ලක්ෂ්මන් යාපා අබේවර්ධන මහතා පරිගණක ‘ජිල්මාල්” චෝදනාව ඡන්ද පෙත්සමේ නැත්තේ මන්දැයි ප්‍රශ්න කළේය.ජනාධිපතිවරණය පිළිබඳව විපක්ෂයේ දැඩි චෝදනාව වූ පරිගණක ආශ්‍රයෙන් ඡන්ද ප්‍රතිඵල වෙනස් කිරීම ඒ පෙත්සමේ අංක එකට ඇතුළත් කළ යුතුව තිබුණද එහි එවැනි චෝදනාවක් නැතැයි ඇමැතිවරයා පෙන්වා දෙයි.එම පෙත්සමේ සඳහන්ව ඇත්තේ රාජ්‍ය දේපළ පරිහරණය, මාධ්‍ය භාවිතය වැනි චෝදනා පමණක් බව පෙන්වා දෙන ඇමැතිවරයා මේ සියල්ලට ප්‍රථම අධිකරණයට යා යුතුව තිබුණේ සෝමවංශ අමරසිංහ මහතාම කී පරිදි ඉපරිගණක ජිල්මාල්” එක සම්බන්ධයෙන් බව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n1002187</link>
    <topic>ෆොන්සේකා අත්අඩංගුවට ගත්තේඡන්දයට ඒම වැළැක්වීමට නොවේ</topic>
    <author>නිහාල් ජයවර්ධන</author>
    <content>විශ්‍රාමික ජෙනරාල් සරත් ෆොන්සේකා මහතා අත්අඩංගුවට ගෙන ඇත්තේ ඉදිරි මැතිවරණ සඳහා ඉදිරිපත් වීම වැළැක්වීමට යැයි විපක්ෂය නඟන චෝදනා තරයේ ප්‍රතික්ෂේප කරන බව විදුලිබල අමාත්‍ය මහින්දානන්ද අලුත්ගමගේ මහතා කියා සිටී.ෆොන්සේකා මහතා ජනපතිවරණයට ඉදිරිපත් වන විට පවා කිසිදු අභියෝගයක් ජනාධිපතිතුමාට හෝ රජයට හෝ නොවී යැයි ද පවසන අමාත්‍යවරයා එසේ අභියෝගයක් වූවේ නම් මුලින්ම චෝදනා ඉදිරිපත් කොට ඒ මහතා අත්අඩංගුවට ගැනීමට හැකියාවක් තිබූ බවද පෙන්වා දෙයි.ඔහු හමුදාවෙන් විශ්‍රාම යාම සඳහා ජනපතිතුමන් වෙත ලිපිය භාර දෙනවිට එය භාර නොගැනීමට ජනාධිපතිවරයාට හැකියාව තිබුණ බවත් අභියෝගයක් තිබුණේ නම් ඒ හරහාම ජනාධිපතිවරණයට ඒම වළකා ලීමට හැකියාව තිබූ බවත් ඒ මහතා අවධාරණය කරයි.ඉතිහාසයට අනුව ජේ. ආර්. ජයවර්ධන මහතා ඔහුට අභියෝගයක් වූ සිරිමාවෝ බණ්ඩාරනායක මැතිනියගේ ප්‍රජා අයිතිය අහෝසිකොට එතුමියට දේශපාලනය කිරීමට තිබූ අයිතිය වළකාලු ආකාරයත් , මැතිවරණ කළ ආකාරයත් මේ රටේ ජනතාව හොඳින් දන්නා බවත් අමාත්‍යවරයා කියා සිටී.යුද හමුදාවේ සාමාන්‍ය සෙබළා සිට හමුදාපතිවරයා දක්වා ක්‍රියාත්මක පොදු නීතිය අනුව එතුමා අත්අඩංගුවට ගෙන අදාළ පරීක්ෂණ කටයුතු සිදුකරනවා විනා ඊට රජයේ කිිසිදු මැදිහත්වීමක් නැතැයි පවසන අමාත්‍යවරයා මෙවන් පරීක්ෂණ හමුදා ඉතිහාසයේ විශාල ප්‍රමාණයක් සිදුකර ඇති බවද පවසා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n1002188</link>
    <topic>සඟ සමුළුව නැවැත්වීමේ තීරණයට සඟරුවනේ හා විද්වතුන්ගේ ප්‍රසාදය</topic>
    <author>අසේල කුරුළුවංශ සහ සංජය අසේල මතුරට</author>
    <content>ශ්‍රී දළදා මාලිගාවේ ඓතිහාසික මහ මළුවේ පැවැත්වීමට නියමිතව තිබූ සඟ සමුළුව නොපැවැත්වීමට තෛ‍්‍රනිකායික මහනාහිමිවරුන් ගත් තීරණය පිළිබඳව විද්වත්හු හා මහ සඟරුවන ප්‍රසාදය පළකරති.ජනතා විමුක්ති පෙරමුණට සම්බන්ධ භික්ෂුන් වහන්සේ පිරිසක් මේ සමුළුවට සහභාගී වී දේශපාලන කරුණු මතුකර රජයට එරෙහිව සංඝයා වහන්සේගේ නැඟී සිටීමක් සිදුවන බවට මවා පෙන්වීම සඳහා ගත් උත්සාහය මින් වැළකී ගිය බව ඔවුහු පෙන්වා දෙති.ජනාධිපතිතුමත් රජයත් කෙරෙහි අප්‍රසාදයක් මතුකර ඉන් දේශපාලන වාසි ලබා ගැනීමට ජ.වි. පෙ ට සම්බන්ධ භික්ෂුන් වහන්සේ පිරිසක් ගත් උත්සාහය ව්‍යර්ථ කරමින් මහනාහිමිවරුන් අදාළ තීරණය ගැනීම ප්‍රශංසනීය බව පවස මධ්‍යස්ථ මතධාරි භික්ෂුන් වහන්සේ ශාසනික කරුණු සම්බන්ධ පවතින ගැටලු මැතිවරණ කාලසීමාවක් නොපවතින සමයක සාකච්ඡා කිරීම වඩා උචිත බවද කියා සිටිති.මේ අතර තෛ‍්‍රනිකායික මහනායක හිමිවරුන් විසින් ගත් අතිශය බුද්ධිමත් තීරණය පිළිබඳ සමස්ත ජාතියේම නමස්කාර පූර්වක ගෞරවනීය ප්‍රණාමය උන්වහන්සේලාට හිමිවන බව මධ්‍යම පළාත් ආණ්ඩුකාර ටිකිරි කොබ්බෑකඩුව මහතා නිවේදනයක් නිකුත් කරමින් ප්‍රකාශ කරයිප්‍රජාතන්ත්‍රවාදය සහ යහපාලනය පිළිබඳව රටේ යම් යම් ව්‍යාකූල තත්ත්වයක් මේ වන විට නිර්මාණය වී ඇති බව පවසමින් මහනාහිමිවරුන් මුලාකොට මෙම සංඝ සම්මේලනය පවත්වා ඒ හරහා ජනතා විමුක්ති පෙරමුණට හා විපක්ෂ සන්ධානයට සම්බන්ධ අන්තවාදී කොටස් විසින් ප්‍රකෝපකාරි සිද්ධීන් ඇති කොට පසුගිය වසරේදී මියන්මාරයේ සිදු වූ පරිදි බෞද්ධ භික්ෂුන් වහන්සේලාට එරෙහිව වත්මන් රජය කටයුතු කරන බව ලොවට පෙන්වීමට ගත් දැවැන්ත කුමන්ත්‍රණයක් තෛ‍්‍රනිකායික මහා නායක හිමිවරුන් විසින් ගත් මෙම තීරණය නිසා ‘ ලත් තැනම ලොප් වූ’ බවද ආණ්ඩුකාරවරයා පැවැසුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n1002189</link>
    <topic>එජාප මන්ත්‍රීවරුන් 18ක ගෙන්මූලික හිමිකම් පෙත්සමක්</topic>
    <author>රෝෂන් තුෂාර</author>
    <content>පාර්ලිමේන්තු මන්ත්‍රීවරයකුට ලබාදිය යුතු ආරක්‍ෂාව ඉවත් කිරීමෙන් සිය අයිතිවාසිකම් කඩවී ඇතැයි සඳහන් කරමින් හිටපු එජාප පාර්ලිමේන්තු මන්ත්‍රීවරු් 18 දෙනෙක්ª ඊයේ (17) ශ්‍රේෂ්ඨාධිකරණය හමුවේ මූලික අයිතිවාසිකම් පෙත්සමක් ගොනු කළහ.පාර්ලිමේන්තුව විසුරුවා හැර තිබුණද ජීවිත අවදානමක් ඇති තමන්ට ආරක්‍ෂාව ලබාදිය යුතු බවත්, මීට පෙර පාර්ලිමේන්තුව විසුරුවා හැරි අවස්ථාවල මන්ත්‍රී ආරක්‍ෂාව ලබා දුන් බවත් පෙත්සම්කරුවෝ සඳහන් කරති.ආරක්‍ෂාව ඉවත් කිරීමෙන් ආණ්ඩුක්‍රම ව්‍යවස්ථාව උල්ලංඝණය කැර ඇති බවත්, පෙත්සම විභාග කැර අවසන් කරන තෙක් ආරක්‍ෂාව ලබා දෙන ලෙසට පොලිස්පති ඇතුළු වගඋත්තරකරුවන්ට අතුරු නියෝගයක් නිකුත් කරන ලෙසත් පෙත්සම මගින් ඉල්ලා ඇත.හිටපු පාර්ලිමේන්තු මන්ත්‍රීවරුන් වන කරු ජයසූරිය, තිස්ස අත්තනායක, රවි කරුණානායක, ගාමිණි ජයවික්‍රම, අබ්දුල් කාදර්, අකිල විරාජ්, විජේදාස රාජපක්‍ෂ, රේණුකා හේරත්, පාලිත රංගෙබණ්ඩාර, ජයලත් ජයවර්ධන, කබීර් හෂීම්, තලතා අතුකෝරාල, සාගල රත්නායක, ගයන්ත කරුණාතිලක, එඩ්වඩ් ගුණසේකර පැවරූ මේ පෙත්සමේ වගඋත්තරකරුවන් ලෙස පොලිස්පති මහින්ද බාලසූරිය, නියෝජ්‍ය පොලිස්පති පී. ඒ. සරත් පෙරේරා, ඇමැති ආරක්‍ෂක අංශ අධ්‍යක්‍ෂ උපාලි කුමාරසිංහ, ආරක්‍ෂක ලේකම් ගෝඨාභය රාජපක්‍ෂ හා මැතිවරණ කොමසාරිස් දයානන්ද දිශානායක මහත්වරු නම් කැර තිබිණි.හිටපු එජාප මන්ත්‍රීවරු සියල්ලගේම ආරක්‍ෂාව අවදානම් බව පෙත්සම්කරුවෝ සඳහන් කරති.ඇමැති ආරක්‍ෂාවට පොලිස් නිලධාරීන් සිව් දෙනකු සිටිය යුතු බවත්, එම ආරක්‍ෂාව ඇමැති ආරක්‍ෂක අංශය මගින් සැපැයිය යුතු බවත් සඳහන් කරන පෙත්සම්කරුවෝ මෙසේ ද සඳහන් කැර ඇත.රජයේ ඇමැතිවරුන්ට හා ඇමැතිවරුන් නොවන පුද්ගලයින්ට ආරක්‍ෂාව සපයා ඇත. ඒ අනුව ආණ්ඩුක්‍රම ව්‍යවස්ථාවේ 12 (1), 12 (2) වගන්තිය ප්‍රකාරව පෙත්සම්කරුවන්ගේ අයිතිවාසිකම් කඩ වී තිබේ. පෙත්සම්කරුවන්ට මරණ තර්ජන පවා උද්ගතව ඇත. ආරක්‍ෂාව ලබා දීමට කටයුතු කරන ලෙස මැතිවරණ ;කාමසාරිස්වරයාගෙන් ඊයේ (17) ඉල්ලා සිටියේය.ආරක්‍ෂාව ලබා නොදීමෙන් පෙත්සම්කරුවන්ගේ මූලික අයිතිවාසිකම් කඩ වී ඇති බවට නියෝගයක් නිකුත් කරන ලෙසත් ආරක්‍ෂාව ලබාදීමේ අතුරු නියෝගයක් කරන ලෙසත් පෙත්සමෙන් ඉල්ලා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n10021810</link>
    <topic>ධනුනට අයත් ගිණුම් පරීක්‍ෂාවටජාත්‍යන්තර පොලිසියේ සහායත්</topic>
    <author>කුමුදු හෙට්ටිආරච්චි</author>
    <content>සරත් ෆොන්සේකාගේ බෑණා සතු බව කියන අමෙරිකාවේ ‘බ්‍රිටිෂ් බොර්නියෝ ඩිෆෙන්ස්‘ නමින් පවත්වාගෙන යනු ලබන බැංකු ගිණුම් පිළිබඳ විස්තර ලබාගැනීම සඳහා අමෙරිකාවේ වොෂින්ටන් හි ජාත්‍යන්තර පොලිසිය හරහා පරීක්‍ෂණ සිදුකරන බව රහස් පොලිසිය කොළඹ කොටුව මහේස්ත්‍රාත් ලංකා ජයරත්න මෙනෙවියට ඊයේ (17) දැන්වීය.මේ පරීක්‍ෂණ පිළිබඳ විස්තර මෙතෙක් ලැබී නැති බවද රහස් පොලිසියේ ප්‍රධාන පොලිස් පරීක්‍ෂක මොහාන් සිරිවර්ධන මහතා මහේස්ත්‍රාත්තුමියට වැඩිදුරටත් දන්වා සිටියේය.අමෙරිකාවේ පිහිටි “හයිකෝප් ඉන්ටර්නැෂනල්” හා “බ්‍රිටිෂ් බෝර්නියෝ ඩිෆෙන්ස්” ආයතනයන්හි අයිතිකරු ධනුන තිලකරත්න බැව් ඉදිරිපත් කළ ප්‍රකාශ මගින් අනාවරණය කැරගෙන ඇතැයි ද රහස් පොලිසිය පවසයි.පෞද්ගලික බැංකුවක ආරක්‍ෂිත සේප්පු හතරක මුදල් තැන්පත් කිරීම විනිමය පාලන පනතට හා මුදල් විශුද්ධීකරණ පනතට අදාළ වන බැවින් රහස් පොලිසියේ මූල්‍ය විමර්ශන අංශය මගින් ඒ සම්බන්ධව වැඩිදුරටත් පරීක්‍ෂණ පවත්වාගෙන යන බව ද ප්‍රධාන පොලිස් පරීක්‍ෂක මොහාන් සිරිවර්ධන මහතා තවදුරටත් ඊයේ (17) දැන්වීය.ඒ සම්බන්ධව රහස් පොලිසියට ඉදිරිපත් වූ ධනුන තිලකරත්නගේ මව වන අශෝකා තිලකරත්න පෙරේදා (16) අත්අඩංගුවට ගෙන ඊයේ (17) අධිකරණය වෙත ඉදිරිපත් කළ බවද මොහාන් සිරිවර්ධන මහතා මහේස්ත්‍රාත්තුමියට දන්වා සිටියේය.ආරක්‍ෂක ලේකම්වරයා විසින් පසුගිය දෙසැම්බර් මස 23 වැනිදා රහස් පොලිසියට කළ නියෝගයක් අනුව මේ සිද්ධිය සම්බන්ධව පරීක්‍ෂණ සිදුකරන බව ද රහස් පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n10021811</link>
    <topic>ගිය වසරේ මාතර වැටලීම්වලින් පාරිභෝගික අධිකාරියට ලක්ෂ දහයක දඩ මුදලක්</topic>
    <author>සිරි වාව්වගේ මාතර සංචාරක</author>
    <content>පාරිභෝගික අධිකාරිය 2009 වසර තුළදී මාතර දිස්ත්‍රික්කයේ කරන ලද වැටලීම්වලට අනුව නඩු 145ක් පවරා රුපියල් දස ලක්ෂයක් ඉක්මවූ දඩ මුදල් ප්‍රමාණයක් අයකරගත් බව පාරිභෝගික අධිකාරියේ මාතර දිස්ත්‍රික් සම්බන්ධීකරණ නිලධාරී ජී.ආරියසේන මහතා පැවැසීය.භාණ්ඩවල මිල සඳහන් නොකිරීම, කල් ඉකුත්වූ භාණ්ඩ විකිණීම, උපරිම සිල්ලර මිලට වැඩියෙන් සහල් විකිණීම, භාණ්ඩ බහාලන බෑග් සඳහා මුදල් අයකිරීම හා සහල් සඟවා තබා ගැනීම යන චෝදනා යටතේ මෙම නඩු පවරා තිබුණි.පාරිභෝගික ආරක්ෂක පනත කඩකරමින් කටයුතු කළ මෙම වෙළඳ සැල් හිමියන් වැටලීම් කර අධිකරණය හමුවේ නඩු පවරා පැමිණිලි මෙහෙය වූ නිලධාරීන් වන්නේ විමර්ශන නිලධාරීන් වන කේ.ජී. අමරපාල, ආර්.පී. ලක්ෂ්මන් ඩබ්ලිව්. කේ.ජී. පද්මලාල් සහ පී.විදානගමගේ යන මහත්වරුන් විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n10021812</link>
    <topic>මොරටුව වෙරළ උද්‍යානයඅද පොදුජන අයිතියට</topic>
    <author>මහරගම විශේෂ වේහැල්ලේ පියතිලක</author>
    <content>මොරටුව - කොරලවැල්ල වෙරළ විනෝද උද්‍යානය පොදුජන අයිතියට මේ මස 18 වන දින පස්වරු 6.30ට වාරිමාර්ග ඇමැති ජීවන් කුමාරණතුංග මහතාගේ ආරාධනයෙන් නාගරික හා පූජා භූමි සංවර්ධන ඇමැති දිනේෂ් ගුණවර්ධන මහතා අතින් සිදු කෙරේ.විවිධ සමාජ විරෝධ කටයුතුවලට කේන්ද්‍රව තිබුණ මෙම ස්ථානය ජනතාව විවේක ගැනීමට සුදුසු රමණීය ස්ථානයක් බවට පත්කර ඇත.මෙම වෙරළ උද්‍යානය නිවාස සංවර්ධන අධිකාරිය මගින් සංවර්ධනය කර නිර්මාණය කර ඇත. ආණ්ඩුකාර අලෙවි මව්ලානා, මොරටුව නගරාධිපති සමන් ලාල් ප්‍රනාන්දු, පළාත් සභා මන්ත්‍රීවරුන් වන මොරිස් විජේරත්න හා සලෝචන ගමගේ යන මහත්වරුද මේ අවස්ථාවට සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n10021813</link>
    <topic>ඡන්දය හෝ වැටුප ගැන හෝ නොසිතා සේවයට කැපවෙන්න</topic>
    <author/>
    <content>ඡන්දය හෝ වැටුප හෝ පිළිබඳව නොසිතා ජනතාව වෙනුවෙන් පැවරී ඇති යුතුකම් කොටස ඉටුකිරීමට දේශපාලන නායකයන් හා රජයේ නිලධාරින් අධිෂ්ඨාන කරගත යුතු බව ජනාධිපති මහින්ද රාජපක්ෂ මහතා පැවැසීය.ජනාධිපති මහින්ද රාජපක්ෂ මහතා මේ අදහස් පළ කළේ අඩු පහසුකම් සහිත නිවාස සංකීර්ණ, පැල්පත් හා වතු නිවාස සංවර්ධනය කිරීමේ ‘නඟමු පුරවර’ වැඩසටහනේ මූලික සාකච්ඡාවකට අරලියගහ මන්දිරයේදී ඊයේ (17) එක්වෙමිනි.“නගමු පුරවර” කඩිනම් යටිතල පහසුකම් සැලසීමේ වැඩපිළිවෙළ මෙමස 21 වැනිදා ජනාධිපතිවරයාගේ ප්‍රධානත්වයෙන් කොළඹ නගරයේදී ඇරඹීමට නියමිතය. මෙහි පළමු පියවර වශයෙන් කොළඹ නගරය ආශ්‍රිත වතු හා අඩු පහසුකම් ඇති නිවාස සංකීර්ණ 354 ක පොදු පහසුකම් වැඩිදියුණු කෙරේ.සනීපාරක්ෂක හා පොදු නාන ස්ථාන පහසුකම් වැඩිදියුණු කිරීම, පිවිසුම් මාර්ග, අපද්‍රව්‍ය හා ජලාපවහන පද්ධති සංවර්ධනය කිරීම, විදුලි බලය සහ පානීය ජල පහසුකම් වැඩි දියුණු කිරීම මේ යටතේ ඉටුකෙරේ.මීට සමගාමීව කොළඹ නගරය ආශ්‍රිතව මාර්ග කිලෝමීටර් 4 ක් පවිත්‍ර කිරීමට සහ නඩත්තු කිරීමට සැලසුම් කර ඇති අතර නගරයේ පොදු පහසුකම්ද වැඩිදියුණු කෙරේ.අදියර කිහිපයක් යටතේ කොළඹ නගරයම ආවරණය කරමින් ක්‍රියාත්මක කෙරෙන මේ වැඩසටහනේ සියලු සංවර්ධන කටයුතු සති පහක් තුළ නිමකරන ලෙස ජනාධිපතිවරයා උපදෙස් දී ඇත.ජාතිය ගොඩ නැගීමේ අමාත්‍යාංශ ලේකම් ඩබ්ලිව්. කේ. කේ. කුමාරසිරි, විදුලිබල අමාත්‍යාංශ ලේකම් එම්. එම්. සී. පර්ඩිනැන්ඩු මහත්වරු ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n10021814</link>
    <topic>‘මාධ්‍යවේදී නිදහස් ගමන්බලපත්‍ර අවලංගු කර නෑ’</topic>
    <author>ශීලා උඩුවර</author>
    <content>මාධ්‍යවේදීන් සඳහා ලබාදී ඇති නිදහස් ගමන් බලපත්‍රය අවලංගු කිරීමට කිසිදු නියෝගයක් දී නැතැයි ද අධිකරණයේදී නියෝග කර ඇත්තේ ඒ පිළිබඳව විමර්ශනයක් කරන ලෙස යැයි ද බස්නාහිර මාර්ගස්ථ මගී ප්‍රවාහන අධිකාරියේ සභාපති පියසේන දිසානායක මහතා ඊයේ (17) බස්නාහිර පළාත් ප්‍රවාහන අමාත්‍යාංශයේ පැවැති මාධ්‍ය සාකච්ඡාවේදී සඳහන් කෙළේය.වැරදි අදහස් බස් කොන්දොස්තර වරුන් වෙත ලැබී ඇති බව පැවසූ සභාපතිවරයා එම ගමන් බලපත්‍රය පිළිගැනීමට නොහැකි බව පවසන බවත් සේවකයන් පිළිබඳව තමාට දැනුම් දෙන ලෙසද දන්වා සිටියේය. පරිසර දූෂණය සම්බන්ධයෙන් අධිකරණයේ පවතින පරීක්ෂණයකදී ලංකා පෞද්ගලික බස් සංගමයේ සභාපතිවරයා මෙයද ඊට යොමුකර ඇති බවත් ඒ නිසා ඒ පිළිබඳව විමර්ශනයක් කර කරුණු ඉදිරිපත් කරන ලෙස පමණක් නියෝග කර ඇති බවත් දිසානායක මහතා කීය.බස්නාහිර පළාත් ප්‍රවාහන අමාත්‍යාංශයේ තීරණය පරිදි බස්නාහිර පළාත් මාර්ගස්ථ මගී ප්‍රවාහන අධිකාරිය මෙම ගමන් බලපත්‍රය ලබාදී තිබිණි.නිදහස් ගමන් බලපත්‍රය පිළිනොගන්නා බස්රථ පිළිබඳව දුරකථන අංක 0112871353 යෙන් සභාපතිවරයා වෙත දැනුම් දිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n10021815</link>
    <topic>සමුපකාර සේවකයන්ට ප්‍රමිතියක් ඇතිවිශ්‍රාම වැටුප් ක්‍රමයක් ඇති කරනවා</topic>
    <author>ශීලා උඩුවර මානෙල් පුෂ්පකුමාර සහ එස්. පද්මපෙරුම</author>
    <content>සමුපකාර සේවකයන් සඳහා ප්‍රමිතියකින් යුතු විශ්‍රාම වැටුප් ක්‍රමයක් තව මසකින් ක්‍රියාත්මක කරන බව බස්නාහිර පළාත් ප්‍රවාහන, ක්‍රීඩා හා තරුණ කටයුතු, සංස්කෘතික හා කලා කටයුතු, සමුපකාර සංවර්ධන, ආහාර සැපයීම් හා බෙදා හැරීම් සහ ග්‍රාම සංවර්ධන කටයුතු පිළිබඳ අමාත්‍ය එච්. එම්. උපාලි කොඩිකාර මහතා පැවැසීය. බස්නාහිර පළාත් ප්‍රවාහන අමාත්‍යාංශය හා මාර්ගස්ථ මගී ප්‍රවාහන අධිකාරියේදී පෙරේදා (16) පැවැති ප්‍රවෘත්ති සාකච්ඡාවේදී ඔහු මේ බව ප්‍රකාශ කෙළේය.තවදුරටත් අදහස් දක්වමින් ඒ මහතා කියා සිටියේ සමුපකාර සේවකයන්ගේ වැටුප මේ අනුව රුපියල් 2000 සිට 4000 දක්වා වැඩි කිරීමේ චක්‍ර ලේඛය මේ මස නිකුත් කරන බවයි. මේ වැටුප් වැඩි කිරීම ප්‍රමාද වූයේ එක් එක් සමිතිවල ආදායම් තත්ත්වය සළකා බැලීමට සිදුවූ නිසා බවද ඇමැතිවරයා කීවේය.දියගම - පිටකොටුව මාර්ග බලපත්‍ර අලුතින් ලබාදුන් ඒවා නොව තිබූ සේවාවක් මගී ඉල්ලුම හා මගී අවශ්‍යතාවය අනුව යළි ආරම්භ කිරීමක් බවද ඇමැතිවරයා කීවේය.දියගම මහින්ද රාජපක්ෂ ජාත්‍යන්තර ක්‍රීඩාංගණය විවෘත කිරීම හා එම ප්‍රදේශයේ නවනිවාස 14000ක් ඉදිකිරීම නිසා ඇතිවූ අධික මගී අවශ්‍යතාව අනුව ධාවනය කෙරෙන බස් ප්‍රමාණය ප්‍රමාණවත් නොවූ බවද ඇමැතිවරයා කීය.අලුතින් මාර්ග බලපත්‍ර 100ක් ලබාදී ඇති බවට ලංකා පෞද්ගලික බස් හිමියන්ගේ සංගමයේ සභාපතිවරයා කරන ප්‍රකාශවල කිසිදු සත්‍යයක් නැති බවත්, ග්‍රාමීය මාර්ගවලට මාර්ග බලපත්‍ර 15 ක් පමණ ලබාදී ඇති බවත් ඇමැතිවරයා පැවැසීය.ප්‍රවාහන ක්ෂේත්‍රය වැඩිදියුණු කිරීම හා මගී ජනතාවගේ අවශ්‍යතා සපුරාලීම තම පරමාර්ථය බව පැවසූ ඇමැතිවරයා බස් සංගම්වලට ගැටලු \;බ් නම් තමා සමග සාකච්ඡාවට පැමිණෙන ලෙස ඉල්ලීමක් ද කෙළේය.බස් සංගමය බස් ඒකාධිකාරයක් පවත්වාගෙන යන බව පැවසූ ඇමැතිවරයා බස් සංගමයට අවශ්‍ය්‍ය පරිදි කටයුතු කළ නොහැකි බවද බස් සේවාව දේශපාලනිකරණය කිරීමට සංගමයේ සභාපතිවරයා කටයුතු කරන බවද සඳහන් කෙළේය.අමාත්‍යාංශය යටතේ ඇති කුලී ගෙවන සියලු ආයතන එක ගොඩනැගිල්ලකට ගෙන ඒම සඳහා මිලියන 653 ක වියදමින් මහල් 6ක ගොඩනැගිල්ලක් ඉදිකර ඇති බවත්, රුපියල් ලක්ෂ 200ක පාඩුවක් ලැබූ ආයතන අද රුපියල් ලක්ෂ 250ක ලාභයක් ලබන බවත් සඳහන් කෙළේය. බස් 20ක් 25ක් තිබූ ඇතැම් මාර්ගවල බස් 3ක් 4ක් දක්වා අඩුවී ඇති බවත් ඇමැතිවරයා කීය.බස් සේවා අවශ්‍ය මාර්ග හඳුනා ගැනීම හා බලපත්‍ර දියයුතුද යන්න සොයාබැලීම සඳහා කමිටුවක් පත්කර ඇති බව පැවසූ ඇමැතිවරයා බස් නැවතුම් පළවල් 200ක් පමණ ඉදිකිරීමට පියවර ගෙන ඇති බවත් එක් නැවතුමක් සඳහා රුපියල් ලක්ෂ එක හමාරක පමණ මුදලක් වැයවන බවත් කීවේය.මාර්ග අංක 280 හොරණ මාර්ගයේ බස් මගී සංගමයේ ලේකම් ගාමිණී කුලරත්න, බස්නාහිර මාර්ගස්ථ මගී ප්‍රවාහන අධිකාරියේ සභාපති පියසේන දිසානායක මහත්වරුද මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n10021816</link>
    <topic>මහ මැතිවරණයට අපේක්ෂකයන් තේරීමේ දී තරුණ නියෝජනයට වැඩි තැනක් දිය යුතුයි</topic>
    <author>සන්ධ්‍යා කරුණාරත්න, ප්‍රාර්ථනා වීරසිංහ</author>
    <content>පාර්ලිමේන්තු මැතිවරණයට ඉදිරිපත් වන අපේක්ෂකයන් තේරීමේදී තරුණ නියෝජනයට වැඩි ස්ථානයක් ලබාදිය යුතු බව ජාතික විද්‍යාර්ථින්ගේ සංසදය පවසයි. උගත්, බුද්ධිමත්, හැකියාවක් ඇති, වංචා, දූෂණ චෝදනාවලින් තොර තරුණ පුද්ගලයන්ට මෙවර මහ මැතිවරණයේදී වැඩි ඉඩකඩක් ලබාදිය යුතු බව ප්‍රධාන දේශපාලන පක්ෂවලට අවධාරණය කරන බව එම සංසදයේ කැඳවුම්කරු කුෂාන් සමරසිංහ මහතා පැවැසීය.පාර්ලිමේන්තුවට තේරීපත්වන නියෝජිතයන් අතරින් තරුණ පුද්ගලයන්ට අවස්ථාව ලබාදීමෙන් මේ රටට අනාගතයේ දී ස්වර්ණමය යුගයක් උදාවන්නේ යැයි ද ඔහු ප්‍රකාශ කෙළේය.මහවැලි කේන්ද්‍රයේ ඊයේ (17) පැවැති මාධ්‍ය හමුවකදී ඔහු මේ බව ප්‍රකාශ කෙළේය.සමරසිංහ මහතා මෙසේද පැවැසුවේය.තිස් වසරක යුද්ධය අවසන් වීමත් සමඟම අපට ස්වර්ණමය යුගයක් උදාවී තිබෙනවා. මේ කාලයෙන් අප උපරිම ප්‍රයෝජන ලබාගත යුතුයි. මේ යුගය තවත් වටිනා යුගයක් බවට පත්කර ගැනීමට නම් එළැඹෙන පාර්ලිමේන්තු මැතිවරණයට ජනතාව වඩාත් සක්‍රීයව දායක විය යුතුයි. යහ පාලනයක් සහිත විධායකයක් ජනාධිපති මහින්ද රාජපක්ෂ මහතා යටතේ අපට ලැබී තිබෙනවා.අපට දැන් යහ පාලනයක් සහිත ව්‍යවස්ථාදායකයක් තෝරා ගැනීමට අවස්ථාව ලැබී තිබෙනවා. මේ මැතිවරණයේදී රටේ සංවර්ධනය පිළිබඳව සොයා බලා සාර්ථක ව්‍යවස්ථාදායකයක් තෝරා ගැනීම කළ යුතුයි. මෙම ව්‍යවස්ථාදායකය තෝරා ගැනීමේදී තරුණ නියෝජිතයන්ට වැඩි ස්ථානයක් ලබාදීම ද සිදුකළ යුතුයි.වර්තමානයේදී ලංකාවට අවශ්‍ය ශක්තිමත් ව්‍යවස්ථාදායකයක් බිහිකර ගැනීමට අප කටයුතුª කරනවා. සිවිල් සමාජයේ අදහස් අප නියෝජනය කරනවා. සිවිල් සමාජය සංවිධානාගත කර ශක්තිමත් කළ යුතුයි. අප සංසදයේ විවිධ වෘත්තිකයන් සිටිනවා. ඒ අතර වෛද්‍යවරුන්, ඉංජිනේරුවරුන්, නීතිඥවරුන්, කලාකරුවන්, මාධ්‍යවේදීන්, ආචාර්ය මහාචාර්යවරුන් වෙනවා. අප සියලුදෙනා එක්ව පක්ෂ පාට භේදයකින් තොරව සිවිල් සමාජයේ අදහස් ඬ;යීජනය කරනවා.කාලගුණ විද්‍යාඥ, ජාතික විද්‍යාර්ථින්ගේ සංසදයේ මාධ්‍ය ප්‍රකාශක, මාලික විමලසූරිය මහතා, - පසුගිය කාලය පුරා පැවැත්වූ මැතිවරණ ව්‍යාපාර තුළ අපි පොදු ලක්ෂණයක් දුටුවා. එනම් තමන් ගැන සිතා කටයුතු කළ පිරිස අභිභවා රට ගැන සිතා කටයුතු කළ පිරිස ඉදිරියට පැමිණීමයි.අපේ රටේ ජනතාව බොහෝ වාසනාවන්ත පිරිසක් යැයි මා සිතනවා. රටක් ලෙස මුහුණ දුන් අවාසනාවන්ත සිදුවීම්වලදී පටු පරමාර්ථ පසෙකලා ජාතිය ගැන සිතා කටයුතු කළා අපට මතකයි. මෙවැනි වාසනාවන්ත පිරිසක් සිටින ලංකාව, 2020 දී සංවර්ධිත රටක් කරා ගෙන යන්නේ කෙසේද කියා සිතා බැලිය යුතුයි. ලෝකයේ දියුණු රටවල්වල් අත්දැකීම් අපි ලබාගන්නේ කෙසේද? ඒ ඒ රටවල ආණ්ඩු, මාරුවූවත් රටේ සංවර්ධනය ඉදිරියට ගලාගෙන ගියා. එසේ වූයේ විවිධ ක්ෂේත්‍රවල කුසලතා පිරි කණ්ඩායම් මඟින් ලබාදුන් නායකත්වය නිසයි.ශ්‍රී ලංකාව 2020 දී සංවර්ධිත රටක් කිරීමට නම්, ඒ මඟ අනුගමනය කළ යුතු බව අපගේ විශ්වාසයයි. එහිදී දේශපාලන වෙනස්වීම් ඇති වූවද සංවර්ධන ඉලක්ක නොවෙනස්ව ක්‍රියාත්මක කරන්නේ් කෙසේද? ඊට සහයෝගය ලබාදීමට මේ රටේ විවිධ වෘත්තිකයන්, උගතුන් ඇතුළු සියලු දෙනාම සහයෝගය දැක්විය යුතුයි.කොළඹ විශ්වවිද්‍යාලයේ සමාජ විද්‍යා අධ්‍යනාංශයේ ආචාර්ය පේ‍්‍රමකුමාර ද සිල්වා මහතා, - තිස් වසරක යුද්ධය අවසන් කොට උදාවී ඇති මේ ස්වර්ණමය මොහොත ප්‍රයෝජනයට ගෙන රට ඉදිරියට ගෙන යෑම අපි සෑමදෙනාගේම වගකීමයි. ජනතාවගේ ඡන්දයෙන් පාර්ලිමේන්තුවට පත්වන පිරිස ජනතාවට වගකියන, රටේ සමාජ, ආර්ථික, දේශපාලන අවබෝධයක් හා පරිණත බවක් තිබිය යුතුයි. ඒ සඳහා ඉදිරියේදී පැවැත්වීමට නියමිත පාර්ලිමේන්තු මැතිවරණයෙන් ජනතාවට වගකියන නියෝජිතයන් පත් කිරීමට අපි සැමගේ අවධානය යොමුකළ යුතුයි.රට ආර්ථික වශයෙන් ඉදිරියට ගෙන යනවා සේම සමාජ සාරධර්ම, අධ්‍යාත්මික ගුණවගාවන්ද දියුණු කළ යුතු වෙනවා. ඒ වගේම අපේ රටේ සියලු ජනතාවට එකම ජාතියක් ලෙස කටයුතු කිරීමේ අවස්ථාවක් ගොඩනැඟිය යුතුයි.රටේ ඇති නැති පරතරය අවම කරමින් කාන්තාවන් හා තරුණ පරම්පරාවට නිසිතැනක් ලබාදීමට අවශ්‍ය පියවරයන්ද ගත යුතු වෙනවා.මෙම අවස්ථාවට ජාතික විද්‍යාර්ථීන්ගේ සංසදයේ ලේකම් නෙළුම් චාන්දනී, මාධ්‍යවේදී චමින්ද පතිරණ මහත්ම මහත්මීහුද සහභාගිවූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=n10021817</link>
    <topic>කොළඹ දිසාවට නාම යෝජනාබාර ගැනීම හෙට සිට 26දා දක්වා</topic>
    <author>වයිමන් හෙට්ටිආරච්චි</author>
    <content>ඡන්ද හිමි නාම ලේඛන පරිගණක ගත කිරීමේදී කොළඹ දිස්ත්‍රික්කයේ විශාල පිරිසක් ස්ථාන කීපයක තම නම් ලියාපදිංචි කරගෙන සිටි බව හෙළිවීම නිසා එම නම් කපා හැර ඇතැයි කොළඹ දිසාපති කාර්යාල ආරංචිමාර්ග පවසයි.ඒ අනුව කොළඹ දිස්ත්‍රික් ඡන්ද ලේඛනයෙන් අඩුවී ඇති ඡන්ද දායකයින්ගේ සංඛ්‍යාව ලක්ෂයක් පමණ වන බවද එම ආරංචිමාර්ග සඳහන් කරයි. එහි ප්‍රතිඵලය වී ඇත්තේ එම දිස්ත්‍රික්කයට අනුපාත ක්‍රමයට අයත්ව තිබූ පාර්ලිමේන්තු ආසන 20 වෙනුවට මෙවර එක් අසුනක් අඩුවීමය.එම දිස්ත්‍රික්කයෙන් මෙවර තෝරා ගැනෙන්නේ මන්ත්‍රීවරුන් 19ක් පමණි. සංශෝධනය අනුව කොළඹ දිස්ත්‍රික්කයේ ලියාපදිංචි ඡන්ද දායකයන්ගේ සංඛ්‍යාව 15,21854 කි.හෙට (19) සිට 26 දා දක්වා කොළඹ දිස්ත්‍රික්කය සඳහා නාම යෝජනා භාර ගැනේ. කච්චේරියට විවිධ දේශපාලන නායකවරුන් මැති ඇමැතිවරුන් පැමිණෙන බැවින් එම කාලපරාසය තුළ එම කාර්යාලය අවට ආරක්ෂක කටයුතු තර කරන ලෙස කොළඹ දිස්ත්‍රික් තේරීම් භාර නිලධාරි හා දිස්ත්‍රික් ලේකම් ජී. ඒ. ජේ. සිල්වෙස්ටර් මහතා පොලිසියෙන් ඉල්ලා සිටී.කොළඹ දිස්ත්‍රික්කයේ සියලුම ප්‍රාදේශීය ලේකම්වරුන්ගේ සාකච්ඡා සභාවක් දිසා ලේකම්වරයාගේ ප්‍රධානත්වයෙන් පසුගියදා පැවැත්විණි.මැතිවරණ දෙපාර්තමේන්තුවේ නියෝජ්‍ය කොමසාරිස් ඒ. සේනානායක මහතාද ඊට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=r1002181</link>
    <topic>බෝම්බුවල රණවිරු ස්මාරකයටබිම් කොටසක් ඕනෑ</topic>
    <author>දොඩන්ගොඩ විශේෂ</author>
    <content>බෝම්බුවල නගරයේ රණවිරු ස්මාරකයක් ඉදිකිරීමට බිම් කොටසක් වෙන්කර ගැනීමට බෝම්බුවල විශ්‍රාමික ත්‍රිවිධ හමුදා හා පොලිස් නිලධාරීන්ගේ සුබ සාධක සංගමය දොඩන්ගොඩ ප්‍රාදේශීය සභාවෙන් ඉල්ලීමක් කර තිබේ.ම් සඳහා බෝම්බුවල විලියම් ගොඩැල්ලවත්ත ක්‍රීඩාංගණය කෙළවර පිහිටි බිම් කොටසක් ලබාදීමට නිර්දේශ ඉදිරිපත්වී ඇතත් ඒ සඳහා අවසන් තීරණයක් මෙතෙක් ගෙන නැතැයි සභාපති කේ. කේ. ජගත් කීර්ති පෙරේරා මහතා පැවසීය.බෝම්බුවල නගර සීමාවේ රණවිරු ස්මාරකයක් ඉදිකිරීම අනිවාර්යයෙන්ම සිදුවිය යුත්තක් බව පැවසූ සභාපතිවරයා ඒ සඳහා බිම් කොටසක් ලබා දීමට පරිත්‍යාගශීලියකු ඉදිරිපත</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=r1002182</link>
    <topic>ප්‍රබල රටකින් ජනපති උපහාර ලැබීම ශ්‍රී ලාංකිකයන්ට මහත් ආඩම්බරයක්</topic>
    <author>හීමාගම විශේෂ – ජිනදාස ගමගේ</author>
    <content>අප රටේ ත්‍රස්තවාදය තුරන්කිරීම සම්බන්ධයෙන් ලෝකයේ ප්‍රබලම රාජ්‍යයක විශ්වවිද්‍යාලයකින් මහින්ද රාජපක්ෂ ජනාධිපතිතුමාට ආචාර්ය පදවියක් පිරිනැමීම සමස්ත ලංකාවාසී ජනතාවටම ආඩම්බර විය යුතු කරුණක් යැ’යි බස්නාහිර පළාත් සභා මන්ත්‍රී ගාමිණී තිලකසිරි මහතා පැවැසීය.ඒ මහතා එසේ පැවසුවේ හෝමාගම පනාගොඩ ශ්‍රීලනිප කාර්යාලයේ පැවැති ජනපතිවරණ ජයග්‍රහණයේ සතුට බෙදාගැනීමේ උත්සවයේ දී පැමිණ සිටි පිරිස අමතමිනි.මන්ත්‍රීවරයා මෙසේ ද පැවැසීය. ලංකාවේ විවිධ ජනාධිපතිවරුන් මේ ත්‍රස්තවාදී යුද්ධය වසර 30 ක්ම නොයෙක් නොයෙක් පැලැස්තර දමමින් ඇදගෙන ආවා. මහින්ද රාජපක්ෂ ජනාධිපතිතුමා රාජ්‍ය නායකයා ලෙස පත්වීමෙන් පසු එඩිතර තීරණයක් ගත් නිසා මේ යුද්ධය අවසන් කිරීමට හැකි වුණා.යුද්ධයට නොබියව මුහුණ දුන් රාජ්‍ය නායකයාට, මේ රටේ කළගුණ දත් ජනතාව ලක්ෂ හැටඑකට ආසන්න ඡන්ද සංඛ්‍යාවක් ලබාදී දෙවැනි වරටත් ජනාධිපතිවරයා ලෙස පත් කර ගත්තා.එපමණක් ද නොව ප්‍රතිවාදී අපේක්ෂකයාට වඩා වැඩි ඡන්ද 18 ලක්ෂයක් ලබා දුන්නා.ඉදිරියේ දී පැවැත්වෙන පාර්ලිමේන්තු මැතිවරණයේ දී 2/3ක ඡන්ද බලයක් ලබාදී මේ රටේ ජනතාව රට සංවර්ධනය කර සුබ අනාගතයක් කරා ගෙන යාමට මහින්ද රාජපක්ෂ ජනාධිපතිතුමාට සහාය ලබාදෙන බවට අපට විශ්වාසයක් තිබෙනවා.හෝමාගම ශ්‍රීලනිප බල මණ්ඩලයේ ලේකම් විමල් එදිරිසිංහ, ප්‍රාදේශීය සභා මන්ත්‍රී ඉන්දික කෝරළගේ මහත්වරුන් ද කතා කළ අතර මේ අවස්ථාවට ආසනයේ මැතිවරණ කමිටු සාමාජිකයෝ විශාල පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=r1002183</link>
    <topic> බුලත්සිංහල රෝහලේදන්ත ශල්‍යාගාරයනවීකරණය කැරේ</topic>
    <author>බුලත්සිංහල විශේෂ</author>
    <content>බුලත්සිංහල රජයේ රෝහලේ දන්ත ශල්‍යාගාරය නවීකරණය කිරීමට බස්නාහිර පළාත් සභාව කටයුතු කැර තිබේ.බස්නාහිර පළාත් සභා මන්ත්‍රී ලලිත් වර්ණකුමාර මහතාගේ ඉල්ලීම පරිදි පළාත් සභාවේ සෞඛ්‍ය අමාත්‍යාංශය මගින් රු.ලක්ෂ 3 1/2 ක මුදලක් දන්ත ශල්‍යාගාරයේ සංවර්ධන කටයුතු සඳහා වෙන්කැර තිබූ අතර මේ වනවිට එහි සම්පූර්ණ කටයුතු නිමකර ජනතා අයිතියට පත් කිරීමට විධි විධාන යොදා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=r1002184</link>
    <topic>නෑබොඩ මහ අමුණපිළිසකර කිරීම් අරඹයි</topic>
    <author>දොඩන්ගොඩ විශේෂ</author>
    <content>පහළ නෑබොඩ මහ අමුණ ප්‍රතිසංස්කරණය කිරීමේ කටයුතු ආරම්භ කර ඇතැයි නෑබොඩ කෘෂිකර්ම පර්යේෂණ හා නිෂ්පාදන සහකාර මානෙල් ජයවර්ධන මහත්මිය පැවැසුවාය.මේ සඳහා 807 බී ගොවි සංවිධානය ඉදිකිරීම් කටයුතු භාරගෙන ඇති බවත් පවතින දුෂ්කරතා සැලකිල්ලට ගෙන ඉදිකිරීම් කරගෙන යෑමට සිදුවී ඇති බවත් ජයවර්ධන මහත්මිය කීවාය.“ජාතික සවිය ගම නැඟුම” යටතේ රුපියල් ලක්ෂ හයක් ඉදිකිරීමේ කටයුතු සඳහා වැය කෙරෙන අතර සියයට විස්සක ශ්‍රම දායකත්වයක්ද මේ සඳහා ලබා ගැනේ.මහ අමුණු අබලන්වී තිබීමෙන් මහ වෙල්යායේ අක්කර තිහක බිම් කොටසක් පුරන්වී ඇතැයි පැවසූ කෘෂිකර්ම පර්යේෂණ හා නිෂ්පාදන සහකාර නිලධාරිනිය අමුණ සම්පූර්ණයෙන් ප්‍රතිසංස්කරණය කිරීමෙන් පසු කුඹුරු අක්කර අසූවක් නැවත වගා කළ හැකි බවද පැවැසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=s1002181</link>
    <topic>ටජිකිස්තානය සමගතීරණාත්මක තරගය අද</topic>
    <author>පි‍්‍රන්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලාන තරගාවලියේ පළමු තරගයේදී මියන්මාරය හමුවේ පසුබෑමට ලක්වූ ශ්‍රී ලංකා පිලට තරගාවලියේ තවදුරටත් රැදී සිටීමේ වාසනාව උරගා බැලෙන ටජිකිස්තානය සමග තරගය අද පස්වරු 4.00 ට කොළඹ සුගතදාස ක්‍රීඩාංගණයේදී පැවැත්වේ.පස්වරු 6.00 ට බංග්ලාදේශය හා මියන්මාරය අතර තරගය ආරම්භ කෙරේ.තරගාවලියේ අවසන් පූර්ව වටය දක්වා පිවිසීමේ බලාපොරොත්තු ශ්‍රී ලංකාව ඇති කරගැනීමට නම් මේ තරගයේ ජයග්‍රහණය අනිවාර්ය වේ. ශ්‍රී ලංකාවට මූලික වටයේ ඇති තරග තුනෙන් මියන්මාරය සමග තරගය පරාජයවීම හේතුකොටගෙන අද තරගය ඉතාම තීරණාත්මක එකක් බවට පත්ව තිබේ.ශ්‍රී ලංකාව සමග අද තරගබිමට පිවිසෙන ටජිකිස්තානයද ප්‍රථම තරගයෙන් බංග්ලාදේශයට පරාජය වූ අතර ඔවුන්ද ජයග්‍රහණය අපේක්ෂාවෙන් සියලු සැලසුම් සකස් කරනු ඇත. ටජිකිස්තානය 2006 වසරේදී ආසියානු පාපන්දු සම්මේලන අභියෝගතා කුසලානය දිනා ගැනීමට සමත් වූ ප්‍රබල කණ්ඩායමකි. පෙරේදා පැවැති තරගයේදී ටජිකිස්තානය වාර්තා කළ එකම ගෝලය 2006 වසරේ සිට ක්‍රීඩා කරන රෙබයුව් වයුසෆ් ලබා ගත්තේ ය. එවැනි පළපුරුදු ක්‍රීඩකයන් 10 දෙනෙකු පමණ ටජිකිස්තාන පිල සතුව සිටිති.ශ්‍රී ලංකාව හා ටජිකිස්තානය අවසන් වරට හමුවී ඇත්තේ 2006 වසරේ මේ තරගාවලියේ අවසන් මහා තරගයේදීය.බංග්ලාදේශයේ ඩකාහී පැවැති එම තරගයේදී ශ්‍රී ලංකා පිල ගෝල් 4 - 0 කින් ටජිකිස්තානයට පරාජය විය. එහිදී වටිනාම ක්‍රීඩකයාට හිමි සම්මානය දිනාගත් ටජිකිස්තානයේ ඉබ්‍රහිම් රුබිමෝවිද (අංක 7) අද ශ්‍රී ලංකාවට එරෙහිව පිටියට පිවිසීමට නියමිතය. ටජිකිස්තානය අවසන් වරට ශ්‍රී ලංකාව සමග 2006 දී තරග කරද්දී ක්‍රීඩා කළ මොහොමඩ් ඉසෙඩීන් අද ශ්‍රී ලංකා පිලට ඇතුළත්ව සිටී.එහෙයින් මියන්මාරය සමග තරගයේදී මිනිත්තු 78ක් බංකුවේ වාඩිකර සිට අවසන් මොහොතේ ඉසෙඩීන් ක්‍රීඩා කිරීමට යෙදු ආකාරයෙන් බැහැරව ඔහුගේ පළපුරුද්දෙන් අද තරගයට වැඩි දායකත්වයක් ලබාගත යුතුව තිබේ.2008 වසරේදී මේ තරගාවලියට ක්‍රීඩා කළ චතුර සමරසේකර , නදීක පුෂ්පකුමාර හා අසංක විරාජ් අද තරගයට ක්‍රීඩා කිරීමේ වාසියද ශ්‍රී ලංකා පුහුණුකරු ලබාගත යුතු වේ. රතු කාඩ්පත් ලැබීම නිසා තුවාන් රහීම්ගේ සේවය අද ශ්‍රී ලංකා පිලට අහිමි වේ.මෙතෙක් නිමා වූ ‘ඒ’ කාණ්ඩයේ තරගවලින් ජය ලැබූ බංග්ලාදේශය හා මියන්මාරය ප්‍රසාද ලකුණු 3 බැගින් ලබා ඉදිරියෙන් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=s1002182</link>
    <topic>ඉන්දියාවට එරෙහිව කිරිගිස්තානයටගෝල් 2-1ක ජයක්</topic>
    <author>පි‍්‍රන්ස් ගුණසේකර</author>
    <content>ආසියානු පාපන්දු සම්මේලන අභියෝග කුසලාන තරගාවලියේ ඉන්දියාව හා කිරිගිස්තානය අතර තරගයෙන් ගෝල් 2-1 ක ජයක් කිරිගිස්තානයට හිමි විය.කොළඹ සුගතදාස ක්‍රීඩාපිටියේ ඊයේ පැවැති මේ තරගය “බී” කාණ්ඩයේ ප්‍රථම තරගය වූ අතර ජය ලැබූ කිරිගිස්තාන පිලට ප්‍රසාද ලකුණු 3 ක් හිමි විය.තරගයේ ප්‍රථම භාගයේදී කිරිගිස්තාන පිල ගෝල් 2-0 ක් ලෙස ඉදිරියෙන් සිටියේය. දෙවැනි භාගයේදී ඔවුන් තරමක් වෙහෙසට පත්ව සිටි අයුරු දක්නට ලැබුණි. එයින් ප්‍රතිඵල නෙලාගත් ඉන්දීය ක්‍රීඩකයෝ කිරිගිස්තාන නීති විරෝධී ක්‍රීඩාවකින් දඬුවම් පහරක් ලබාගෙන එය සාර්ථක කළහ.ඉන්දීය ජාතික පිල මේ තරගයට සහභාගී නොකර සංවර්ධන කණ්ඩායමක් සහභාගි කරවීම විශේෂත්වයකි.දෙවැනි භාගය ආරම්භ වී මිනිත්තු 7 ක් පමණ ගතවෙද්දී කිරිගිස්තාන ක්‍රීඩක බොකෙව් අබීක් භයානක නීති විරෝධී ක්‍රී‍්‍රඩාවක නිරත වූ හෙයින් රතු කාඩ්පත පෙන්වා පිටියෙන් නෙරපීමට විනිසුරු ක්‍රියා කළේය.කිරිගිස්තාන පිල වෙනුවෙන් තරගයේ 15 වැනි මිනිත්තුවේදී අම්රොවි ඉල්ඩාර්, 32 වැනි මිනිත්තුවේදී සෙමිලිඅනුහින් ගෝල් වාර්තා කළහ. ඉන්දීය පිලේ ඩෙන්සිල් මයිකල් 68 වැනි මිනිත්තුවේදී දඬුවම් පහරින් ගෝලයක් වාර්තා කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=s1002183</link>
    <topic>අන්තර් පළාත් ක්‍රිකට්අවසන් පූර්ව වටය හෙට</topic>
    <author>ෆවුස් මොහොමඩ්</author>
    <content>අන්තර් පළාත් එක්දින ක්‍රිකට් තරගමාලාවේ ප්‍රසාද ලකුණු 16ක් ලබා ගනිමින් පෙරමුණ ගත් හයිඩ්‍රාමනි රුහුණ කණ්ඩායමත්, ප්‍රසාද ලකුණු 15ක් ලැබූ මාස් කඳුරට පිලත්, ප්‍රසාද ලකුණු සටහනේ තෙවැනි තැන ලබමින් ලකුණු 14ක් රැස් කළ වයඹ කණ්ඩායමත් ප්‍රසාද ලකුණු 10 ක් ලැබූ බස්නාහිර උතුර පිළත් අවසන් පූර්ව වටයට සුදුසුකම් ලැබීමට සමත් විය.පළමුවැනි අවසන් පූර්ව තරගය හෙට මාස් කඳුරට සහ වයඹ කණ්ඩායම් අතර එන්.සී.සී. පිටියේදීත්, දෙවැනි අවසන් පූර්ව තරගය එදිනම හයිඩ්‍රාමනි රුහුණු පිල සහ බස්නාහිර උතුර කණ්ඩායම අතර මොරටුවේදීත් පැවැත්වෙනු ඇත. අවසන් මහා තරගය 21 දා මොරටුවේදී පැවැත්වීමට නියමිතය.වයඹ සහ මාස් කඳුරට කණ්ඩායම් අතර පල්ලේකැලේ පැවැති තරගයේදී මාස් කඳුරට කණ්ඩායමේ ආරම්භක පිතිකරු වශයෙන් පළමු වරට කෞශල්‍ය වීරරත්න වයඹ පිලට එරෙහිව විශිෂ්ට පිතිහරඹයක නිරතවෙමින් ලකුණු 143ක් රැස් කිරීමට සමත්වූවද අයහපත් කාලගුණ තත්ත්වය හේතුවෙන් ඩක්වර්ත් ලුවිස් ක්‍රමවේදය යටතේ කඩුලු 7 ක ජයක් වාර්තා කිරීමට වයඹ කණ්ඩායම සමත් විය.පන්දු 158 කට මුහුණ දුන් වීරරත්න හතරේ පහර 16 ක් සහ හයේ පහර 3 ක් සමඟ රැස් කළ ලකුණු 143ට අමතරව චාමර කපුගෙදර ලකුණු 88කුත් තරංග පරණවිතාන ලකුණු 51කුත් රැස් කරමින් වයඹ පිලට ලබා දුන් ලකුණු 312 ක දැවැන්ත ඉලක්කය හඹා යමින් සිටියදී ඇද හැලුණු වර්ෂාව හේතුවෙන් වයඹ පිලේ ජයග්‍රාහී ඉලක්කය ඕවර 25 ක් තුළ ලකුණු 146කට සීමා විය.කඩුලු 3 ක් පමණක් දැවී එම ඉලක්කය සපුරා ගැනීමට වයඹ පිල සමත් විය.බස්නාහිර උතුර සහ ශ්‍රී ලංකා ක්‍රිකට් ඒකාබද්ධ පිල අතර මොරටුවේ පැවැති තරගයේ දී බස්නාහිර උතුර කණ්ඩායමේ නුවන් කුලසේකර, සචිත්‍ර සේරසිංහ සහ ෂානුක දිසානායක ශ්‍රී ලංකා ක්‍රිකට් ඒකාබද්ධ පිලේ කඩුලු 3 බැගින් දවාලමින් ලකුණු 138ට ඔවුනගේ ඉනිම සීමා කිරීමට සමත්වූහ.කඩුලු 7 ක් දැවී ජයග්‍රාහී ඉලක්කය සපුරාගත් බස්නාහිර උතුර පිලේ ඇන්ජලෝ මැතිව්ස් ලකුණු 58 ක් රැස් කළේය.බස්නාහිර දකුණු සහ හයිඩ්‍රාමනි රුහුණු කණ්ඩායම් අතර සරවනමුත්තු පිටියේ පැවැති තරගයේ දී පළමුව පන්දුවට පහර දුන් බස්නාහිර දකුණු නියමිත ඕවර 50 අවසානයේ කඩුලු 8 ක් දැවී ලකුණු 230ක් රැස් කළේය.බස්නාහිර දකුණු පිල වෙනුවෙන් ජානක ගුණරත්න ලකුණු 44 ක් රැස් කළ අතර මලින්ද වර්ණපුර ලකුණු 37ක් රැස් කිරීමට සමත්වූවේය. පන්දු යැවීමේදී හයිඩ්‍රාමනි රුහුණු පිලේ තිලකරත්න සම්පත් ලකුණු 47කට කඩුලු 3 ක් බිඳ දැමුවේය. පිළිතුරු ඉනිම ක්‍රීඩා කළ හයිඩ්‍රාමනි රුහුණු පිල ඕවර 15 ක් අවසානයේ කඩුලු 4 කට ලකුණු 61 ක් ලබා සිටි මොහොතේ ඇද හැලුණු වර්ෂාව නිසා ප්‍රතිඵලයකින් තොරව තරගය අතහැර දැමීමට විනිසුරුවරුන් තීරණය කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=s1002184</link>
    <topic>හාෆර් රගර් ඇකඩමියේ රගර් සැණකෙළිය 20 දා</topic>
    <author>ජගත් ප්‍රේමචන්ද්‍ර</author>
    <content>ශ්‍රී ලංකා රගර් කණ්ඩායමේ හිටපු නායකයෙකුවන හිෂාම් ආබ්ඩීන් මෙහෙයවන ‘හාෆර් රගර් ඇකඩමියේ’ පළමුවැනි සංවත්සරය වෙනුවෙන් පවත්වනු ලබන ‘රගර් සැණකෙළිය’ මේ මස 20 වැනි සෙනසුරාදා පෙරවරු 7.30 සිට කොළඹ හැව්ලොක් පාක් හි දී පැවැත්වේ.මෙතෙක් කිසිවෙක් සංවිධානය නොකරන ලද අංග ඇතුළත් කරමින් ‘රගර් සැණකෙළිය’ පැවැත්වීමට බලාපොරොත්තු වන බවත් මේ සඳහා කොළඹ මෙන්ම පිට පළාත් ක්‍රීඩක ක්‍රීඩිකාවන්ට ද තරග නරඹන්නට ද වැඩි අවස්ථාවක් ලබාදීමට බලාපොරොත්තුවන බවත් හාෆර් රගර් ඇකඩමියේ ප්‍රධාන විධායක හිෂාම් ආබ්ඩීන් මහතා ‘දිනමිණ’ට පැවැසුවේ ය. මෙහි දී තරග කොටස් 8කින් යුක්තව පැවැත්වීමට යෝජිතය.ඒ අනුව සැණකෙළියේ ප්‍රධානතම තරග ඉසව්ව වන්නේ ආරාධිත පාසල් වයස අවුරුදු 14න් පහළ (10 සාමාජික), 16න් පහළ (12 සාමාජික), 18න් පහළ (7 සාමාජික) සහ 20න් පහළ (7 සාමාජික) තරගාවලියන්ය. මේ සඳහා කොළඹ – රාජකීය, සාන්ත පීතර, වෙස්ලි, ඉසිපතන, කුරුණෑගල – මලියදේව, මහනුවර ධර්මරාජ, තල්දූව - බෞද්ධ, මාවනැල්ල සහිර සහ හාෆර් ඇකඩමියේ ක්‍රීඩකයන් සහභාගිවීමට නියමිත ය.මීට අමතරව ‘ක්ලබ් 7’ තරගාවලියේ අවසාන තරගය ද මෙහි දී පැවැත්වේ. පසුගිය දිනවල හැව්ලොක් පිටියේ දී කණ්ඩායම් 18කගේ සහභාගීත්වයෙන් පැවැති මූලික තරගවල දී අවසාන තරගය සඳහා සුදුසුකම් ලබා ඇත්තේ තල්දූව බෞද්ධ විද්‍යාලයීය ආදි කණ්ඩායම සහ සබරගමුව විශ්වවිද්‍යාලයීය කණ්ඩායමයි.සැණකෙළියේ ප්‍රදර්ශන තරග අතරට 1984 දී හොංකොං සත් සාමාජික රගර් සූරතාව දිනූ හිෂාම් ආබ්ඩීන්ගේ නායකත්වයෙන් යුත් කණ්ඩායම සහ හිටපු ජාතික ක්‍රීඩකයන් සහභාගීවන ‘ගෝල්ඩන් ඊගල්’ කණ්ඩායම් අතර තරගයක් යුද හමහුදාව සහ ස්ලිම්ලයින් කාන්තා කණ්ඩායම් අතර තරගයක් වේ.ිෂාම් ආබ්ඩීන්ගේ හාෆර් ඇකඩමියේ පුහුණුව ලබන සිසුන්ගේ මව්පිය කණ්ඩායම සහ පුහුණුකරුවන් අතර තරගයක් ද මේ සැණකෙළියට අයත් ය.තරගාවලියේ ජය සංඛේත ප්‍රදානය එදින පස්වරු 6.00 සිට සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=s1002185</link>
    <topic>සාග් ක්‍රීඩා උළෙල නියෝජනය කළ ගුවන් හමුදාක්‍රීඩක ක්‍රීඩිකාවෝ පදක්කම් 37ක් දිනා ගනිති</topic>
    <author>ෆවුස් මොහොමඩ්</author>
    <content>බංග්ලාදේශයේ ඩකා නුවර පැවැති 11 වැනි දකුණු ආසියානු ක්‍රීඩා උළෙල සඳහා ශ්‍රී ලංකාව නියෝජනය කරමින් සහභාගි වූ ශ්‍රී ලංකා ගුවන් හමුදා ක්‍රීඩක ක්‍රීඩිකාවෝ රන් පදක්කම් 6ක්, රිදී පදක්කම් 17ක් සහ ලෝකඩ පදක්කම් 14ක් හිමි කර ගැනීමට සමත්වූහ.ශ්‍රී ලංකාවට රන් පදක්කම් 16ක්, රිදී පදක්කම් 35ක් සහ ලෝකඩ පදක්කම් 54ක් හිමි වූ මේ තරගාවලිය සඳහා ශ්‍රී ලංකාව නියෝජනය කිරීමට වරම් ලැබූ ගුවන් හමුදා ක්‍රීඩක ක්‍රීඩිකාවන් 45 දෙනා අතරින් 26 දෙනෙකුට පදක්කම් දිනා ගැනීමට සමත්වීම කැපී පෙනෙන සිදුවීමක් විය.රන් පදක්කම් දිනූ ක්‍රීඩක ක්‍රීඩිකාවෝකමල් බණ්ඩාර (ක්‍රි. ග්‍රෑ. 56 බර ඉසිලීම), චන්ද්‍රිකා සුභාෂිණී රස්නායක (මීටර් 200, 400), ආර්. ජේ. එඩ්වඩ් (කරාතේ – කාතා කි. ග්‍රෑ. 67), ප්‍රමිලා පි‍්‍රයදර්ශනී (මීටර් 100 සහය දිවීම), සුසානී බුද්ධිකා (මීටර් 100 සහය දිවීම)රිදී පදක්කම් දිනූ ක්‍රීඩක ක්‍රීඩිකාවෝචමිලා දිලානි විජේරත්න (ජූඩෝ – කි. ග්‍රෑ. 52), චන්දන ජයන්ත බණ්ඩාර (ජූඩෝ - කි. ග්‍රෑ. 66), රුමේෂ් සමරසේකර (බර ඉසිලීම – කි. ග්‍රෑ. 85), මංජුල සම්පත් විජේරත්න (බර ඉසිලීම – කි. ග්‍රෑ. 105ට වැඩි), ප්‍රමිලා පි‍්‍රයදර්ශනී (මීටර් 100, 200), චන්ද්‍රිකා සුභාෂනී රස්නායක (මීටර් 400 සහය දිවීම), රොහාන් සිරිසේන (ටේබල් ටෙනිස් - කණ්ඩායම් ඉසව්ව), ඉෂාරා මධුරංගනී (ටේබල් ටෙනිස් - කණ්ඩායම් ඉසව්ව), ජී. ඩී. ප්‍රදීපිකා (වෙඩි තැබීමේ කණ්ඩායම – මීටර් 50 රයිෆල්), ඒ. ඩී. විජේරත්න (වෙඩි තැබීමේ කණ්ඩායම – මීටර් 25 පිස්තෝල), රමණී (වෙඩි තැබීමේ කණ්ඩායම – මීටර් 50 රයිෆල්), යූ. ජී. වික්‍රමසිංහ (මීටර් 400 සහය දිවීම), ලහිරු ප්‍රසාදනී සල්ගාදු (දුනු විදීමේ කණ්ඩායම – මීටර් 70 ඔලිම්පික් වටය), වයි. එම්. මල්ලිකා (දුනු විදීමේ කණ්ඩායම – මීටර් 70 ඔලිම්පික් වටය), බුද්ධිකා වල්ගම්පොළ (ටේබල් ටෙනිස් කණ්ඩායම් ඉසව්ව), ශිරෝමි විමලරත්න (ටේබල් ටෙනිස් - කණ්ඩායම් ඉසව්ව)ලෝකඩ පදක්කම් දිනූ ක්‍රීඩක ක්‍රීඩිකාවෝරන්සිළු ජයතිලක (බර ඉසිලීම – කි. ග්‍රෑ. 94), ජී. ඩී. ප්‍රදීපිකා (වෙඩි තැබීම – මීටර් 50 රයිෆල්), චන්ද්‍රිකා සෙනෙවිරත්න (කරාතේ – කි. ග්‍රෑ. 55), රොෂාන් ඉන්දික ලියනගේ (මල්ලවපොර කි. ග්‍රෑ. 66), රොෂාන් සිරිසේන (ටේබල් ටෙනිස් මිශ්‍ර යුගල, යුගල), ඉෂාරා මධුරංගි (ටේබල් ටෙනිස් මිශ්‍ර යුගල, යුගල), නලින් සම්පත් අබේරත්න (වොලිබෝල් කණ්ඩායම), තාරක අබේකෝන් (වොලිබෝල් කණ්ඩායම), එස්. පී. එන්. දිල්හානි (කබඩි කණ්ඩායම), එම්. එම්. ලක්මාලි (කබඩි කණ්ඩායම), ජී. ඩී. ප්‍රදීපිකා (වෙඩි තැබීමේ කණ්ඩායම), රමණී (වෙඩි තැබීමේ කණ්ඩායම)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=s1002186</link>
    <topic>විහාරමහා දේවි බාලිකානිවාස ක්‍රීඩා 24දා</topic>
    <author>මහනුවර ක්‍රීඩා විශේෂ</author>
    <content>මහනුවර විහාරමහා දේවි බාලිකා විදුහල් නිවාසාන්තර ජවන හා පිටිය ක්‍රීඩා තරගය ලබන 24 වැනි දින පස්වරු 2.00 සිට මහනුවර බෝගම්බර ක්‍රීඩාංගනයේ දී පැවැත්වේ. එහි ප්‍රධාන ආරාධිතයා වන්නේ මහනුවර දිස්ත්‍රික්ක ක්‍රිකට් සංගමයේ සභාපති සහ මධ්‍යම පළාත් සභා මන්ත්‍රී තිළිණ බණ්ඩාර තෙන්නකෝන් මහතාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=f1002181</link>
    <topic>දෑත් පිරිසුදු නම්චෝදනාවලට බය ඇයි?</topic>
    <author>රාමන්</author>
    <content>ලෝකයේ ඕනෑම රටක හමුදාවට විශේෂ වූ අධිකරණයක් ස්ථාපිතව තිබෙනවා. ශ්‍රී ලංකාවටත් එය පොදුයි. මේ නිසා අපේ රටේ යුද හමුදා අධිකරණය ක්‍ෂණිකව පිහිටවනු ලැබූවක් නො වෙයි. නිදහස ලැබීමට පෙර සිට ම පවතින්නක්. ඊට සාපේක්ෂව යුද හමුදා සේවයට අදාළ වැරදි සම්බන්ධයෙන් චූදිතයන් වන හමුදා නිලධාරීන් හා සෙබළුන් හමුදා අධිකරණය ඉදිරියට කැඳවා නඩු විභාග කර තීන්දු දෙන විනය පටිපාටියක් යුද හමුදාව සතුයි. මෙම අධිකරණ ක්‍රියාදාමය හමුදාවේ කාටත් පොදුයි.මෙහි තිබෙන අනෙක් විශේෂත්වය හමුදා අධිකරණයක් මඟින් දෙන ලද තීන්දුවක් ශ්‍රේෂ්ඨාධිකරණය ඉදිරියේ අභියෝගයට ලක් කිරීමට හැකි වීමයි. මේ නිසා හමුදා අධිකරණයට රටේ ශ්‍රේෂ්ඨාධිකරණය ඉක්මවා යෑමේ සුපිරි බලයක් නැහැ.එසේ ම අභියෝග කළ නොහැකි බලයක් නැහැ. ශ්‍රී ලංකාව තුළ හමුදා ආණ්ඩුවක් හෝ හමුදා පාලනයක් නොමැති නිසා එවන් සුවිශේෂ බලයක් කිසිසේත් ම නැහැ.මේ නිසා හමුදා අධිකරණය මඟින් විවිධ අවස්ථාවල තරාතිරම නොබලා හමුදා නිලතල දරන්නන්ට දඬුවම් දී තිබෙනවා. එහි සමහර තීන්දු ශ්‍රේෂ්ඨාධිකරණයේ අභියෝගයට ලක් වුණා. මෙය සාමාන්‍ය ක්‍රියාවලියක්. යුද හමුදාවක විනය වැදගත්.හමුදා විනය රැක ගැනීම සඳහා හමුදා අධිකරණය ද වැදගත්. හමුදා සේවයේ නිරතව සිටිය දී විනය විරෝධී ක්‍රියා හා හමුදාව අපහසුතාවයට හා අපකීර්තියට පත් වන ආකාරයේ ක්‍රියාවන්හි නිරත වී සිටීම හමුදා අධිකරණයක් ඉදිරියේ විභාග වන නඩු නිමිත්තක්.මේ දිනවල අපේ රටේ හමුදා අධිකරණය වෙත කාගේත් නෙත් යොමුවෙලා. මීට ඉහත යොමු නොවූ ආකාරයට යොමු වෙලා. ඊට හේතුව විශ්‍රාමික හමුදාපති ජෙනරාල් සරත් ෆොන්සේකා හමුදා අධිකරණය මඟින් අත්අඩංගුවට ගැනීමයි.අත්අඩංගුවට ගත් අය සඳහන් කරන්නේ ඔහුට එරෙහිව චෝදනා පත්‍රයක් ගොනු කළ හැකි හේතුවූ කාරණා පවතින බවයි. මීට ඉහත විවිධ පුද්ගලයන් සම්බන්ධයෙන් සිදු කළ අත්අඩංගුවට ගැනීම් හා සැසැඳීමේ දී මෙහි විශේෂත්වයක් නොමැති බවයි හමුදාව සඳහන් කරන්නේ. ඔවුන් එම සැසඳීම කරනු ලබන්නේ හමුදාමය කාරණා පාදක කර ගනිමින්.එහෙත් ජෙනරාල් සරත් ෆොන්සේකා සම්බන්ධයෙන් ප්‍රජාව තුළ විශේෂ අවධානයක් හා යම් නොසන්සුන් බවක් ඇති වූයේ ඇයි? බැලූ බැල්මට වුවද පෙනෙන්නේ මතු වී ඇති විශේෂතාවය දේශපාලනික බවයි. ඊට හේතුව ජනරාල් සරත් ෆොන්සේකා පසුගිය ජනාධිපතිවරණයේ දී ජනාධිපති අපේක්ෂකයෙකු ලෙස ඉදිරිපත් වීමයි.හමුදා සඳහන් කරන්නේ මෙය විශ්‍රාමික ජනරාල් වරයාගේ විනය විරෝධී ක්‍රියා නිසා සිදු වූවක් බවයි. ජෙනරාල් ෆොන්සේකා හමුදා සේවයෙන් මේ වන විට විශ්‍රාම ලබා දේශපාලන ක්ෂේත්‍රයට පිවිස සිටීම නිසා ඔහුගේ අනුග්‍රාහකයන් සඳහන් කරන්නේ මෙය දේශපාලන හේතු මත සිදු වූවක් කියලයි.ඔවුන් ප්‍රකාශ කරන්නේ අත්අඩංගුවට පත්වන පුද්ගලයා ප්‍රතිවාදී ජනාධිපතිවරණ අපේක්ෂකයෙක් නම් ඔහුට චෝදනා එල්ල කිරීම වැරදි; බවයි. අත්අඩංගුවට ගැනීම වැරදිය වරදක් කළත් දඬුවම් දීම වැරදිය කියලයි.ජනාධිපතිවරණ අපේක්ෂකයකු නොවී පහළ මට්ටමේ නිලධාරියෙක් වුණා නම් මේ කියන විදියට දඬුවම් කිරීම නිවැරැදියි; ඔවුන් එහෙම සිතනවා වගෙයි. ඊට හේතුව ජෙනරාල් සරත් ෆොන්සේකා යුද වීරයෙකු ව සිටීමයි. එදා “චෙන්මිනි” මිනීවළ නිර්මාණය කිරීමට එරෙහිව ශ්‍රේෂ්ඨාධිකරණයේ නඩු පවරනු ලැබුවා. ඊට සහභාගී වූ හමුදා නිලධාරීන්ට දඬුවම් විඳීමට සිදු වුණා.ඒ අයත් යුද විරුවන්. ඔවුන් උතුරේ හමුදා මෙහෙයුම්වලට සහභාගී වූ අයයි. ඒ යුද විරුවන්ට දඬුවම් කිරීමේ දී කිසිවෙක් විරුද්ධ වුණේ නැහැ. ‘චෙන්මිනි” නඩු තීන්දුව නිවැරැදි නම් ජනරාල් සරත් ෆොන්සේකා අත්අඩංගුවට ගෙන චෝදනා පත්‍රයක් ඉදිරිපත් කිරීම වරදක් වුණේ කෙසේ දැයි කියන්න දන්නේ නැහැ.අනෙක් පැත්තෙන් හමුදා අධිකරණය යුද හමුදාව කාලාන්තරයක් තිස්සේ සිදු කරනු ලබන ක්‍රියාදාමයක්. ජෙනරාල් සරත් ෆොන්සේකා වෙනුවෙන් වෙනස් කරන්නේ කෙසේ දැයි කියන්න දන්නේ ද නැහැ. මැතිවරණයකට තරග කළ පමණින් චෝදනාවක් ඇති අය නිදොස් වන සංස්කෘතියක් ලොවේ කොතැනකවත් නැහැ.මැතිවරණවලට තරග කිරීම කෙනෙකුට වැරදි කිරීමට ලබා දෙන ලයිසන් එකක් නොවෙයි. මෙතෙක් හමුදාවේ වැරදි කළ අය මුහුණදුන් සාමාන්‍ය ක්‍රියා පටිපාටිය ජෙනරාල් සරත් ෆොන්සේකාට ද අද පොදු වෙලා. ඔහු විසින් හමුදා අධිකරණය වෙත යොමු කළ අයට සේම වරදට දඬුවම් පැමිණවීම ඔහුටත් පොදුයි.මේ නිසා අතළොස්සකගේ උද්ඝෝෂණ කියා පාන්නේ නීතියේ ප්‍රතිපාදන ක්‍රියාත්මක නොකර ජෙනරාල් සරත් ෆොන්සේකා නිදොස් කරන ලෙසයි. එහෙත් ජෙනරාල් සරත් ෆොන්සේකා මැතිවරණ සමයේ ප්‍රකාශ කළේ වරදක් කර තිබේ නම් ඇයි මාව අත්අඩංගුවට නොගන්නේ” පුළුවන් නම් මාව අත්අඩංගුවට ගන්න” කියලයි.ඔහු කීවේ “ජනතාව වෙනුවෙන් මම පෝරකයට යාමට වුවද සූදානම්” ආදී වීර කතායි. ආණ්ඩු පැත්තෙන් ඉදිරිපත් වූ තර්කය ජෙනරාල් ෆොන්සේකාට එරෙහිව දූෂණ, හා හමුදාවේ රහස් පිට කිරීම ආදී චෝදනා පවතින බවයි.ආණ්ඩුවේ කථිකයන්ගේ විග්‍රහයන්ට අනුව සරත් ෆොන්සේකා පවිත්‍ර අයෙක් නොවෙයි. “ඔහුට එරෙහිව එල්ල කිරීමට චෝදනා තිබෙනවා” “එම චෝදනාවලට ඔහුට දඬුවම් ලැබීමට සිදු වෙනවා” වැනි කථායි. එක්සත් ජාතික පක්ෂය හා ජනතා විමුක්ති පෙරමුණ සඳහන් කළේ බොරු චෝදනා එල්ල කරමින් සරත් ෆොන්සේකාට ආණ්ඩුව මඩ ගහන බවයි.චෝදනා තිබේනම් නඩු දාන්න කියා ඔවුන් ද ආණ්ඩුවට අභියෝග කළා. මැතිවරණ ප්‍රතිඵල නිකුත් වීමත් සමඟ ආණ්ඩුව ඉදිරියේ ෆොන්සේකා වෙනුවෙන් අභියෝග දෙකක් නිර්මාණය වුණා. එකක් ෆොන්සේකා තනිවම එල්ල කළ අභියෝගය. දෙවැන්න එක්සත් ජාතික පක්ෂයේ හා ජනතා විමුක්ති පෙරමුණේ අභියෝගයයි.මෙම අභියෝග දෙකෙන් මඟ හැර සිටීමට ආණ්ඩුවටත් බැහැ. එහෙම වුණොත් පච වන්නේ ආණ්ඩුමයි. නිදොස් වන්නේ ෆොන්සේකායි. මැතිවරණයෙන් පසු ආණ්ඩුව ෆොන්සේකාට එල්ල කළ චෝදනා ගැන නිහඬ පිළිවෙතක් අනුගමනය කළොත් ජනතා අධිකරණය ඔහු නිදොස් කොට නිදහස් කර ආණ්ඩුවට චෝදනා පත්‍රයක් ඉදිරිපත් කරනවා.නඩු දාන්නේ නැත්නම් අධිකරණයට යන්නේ නැත්නම් ඇයි මැතිවරණ සමයේ ජෙනරාල් සරත් ෆොන්සේකාට එරෙහිව විවිධ චෝදනා එල්ල කළේ කියා ජනතාව ප්‍රශ්න කරන්න පුළුවන්. ඇත්ත වශයෙන් ම එහෙම වුණා නම් ෆොන්සේකාට සිදුකර තිබෙන්නේ අසාධාරණයක්. එය ආණ්ඩුවේ සුජාත භාවයට හානියක්.මේ නිසා ආණ්ඩුව ෆොන්සේකාට එරෙහිව නීතිමය පැත්තේ ක්‍රියා මාර්ගයකට යොමු වෙලා. පසුගිය දා සිදු වූ අත්අඩංගුවට ගැනීම එහි ප්‍රතිඵලයක්. මහාචාර්ය ලක්සිරි ප්‍රනාන්දු ‘ඇසි දිසි’ කථිකාවතේ සඳහන් කළේ මතු පිටින් බැලූ බැල්මට වුවද ජෙනරාල් ෆොන්සේකාට එරෙහිව චෝදනා පත්‍රයකට ගොනු කළ හැකි කරුණු කාරණා පවතින බවයි.හමුදා අත්අඩංගුවේ වුව ද ජෙනරාල් ෆොන්සේකා සිටින්නේ වායු සමනය කරන ලද මැදුරක. එය නාවික හමුදාපතිවරයාගේ නිල නිවසයි. හමුදාව මඟින් අත්අඩංගුවට ගනු ලැබූ අය සාමාන්‍යයෙන් රඳවා තබන්නේ ඊට ආවේණික සිර මැදිරිවලයි. ජෙනරාල් ෆොන්සේකාට මෙතැන දී ද විශේෂයක් කර තිබෙන බවයි පෙනෙන්නේ.ඔහුට අවශ්‍ය පහසුකම් සපයා ගැනීමට පමණක් නොව දේශපාලන වශයෙන් වැදගත් වන ලිපි ලේඛනවලට අස්සන් තැබීමේ වරප්‍රසාදය ද හිමි වී තිබෙනවා. ඔහු අත්අඩංගුවට පත්කළ ආකාරයේ ඇති නීත්‍යානුකූ®ලභාවය ගැනද ශ්‍රේෂ්ඨාධිකරණයේ විමසුමට භාජනය වෙලා. ඊට අදාළ අභියාචනය විභාග කිරීමට උසාවිය තීරණය කරලා. මෙහි දී ගොඩ නැගෙන තර්කය ඔහු හමුදාපති ධූරයෙන් විශ්‍රාම ලබා මාස 6ක් ගත වී ඇති බවයි. මේ නිසා ආරක්ෂක මාණ්ඩලික ප්‍රධානී තනතුරට අදාළ ව මාස 6 ක කාලය ගණන් ගැනීම වැරදි සහගත බවයි.එහෙත් ආරක්ෂක මාණ්ඩලික ප්‍රධානියාගේ පත්වීමට අදාළ පනතේ සඳහන් වෙන්නේ මෙහෙමයි. ආරක්ෂක මාණ්ඩලික ප්‍රධානී පත් කිරීම 2009 අංක 35 දරන පනතේ තුන්වැනි වගන්තිය සැකසී තිබෙන්නේ මෙසේ යි’ “ආරක්ෂක මාණ්ඩලික ප්‍රධානියා ලෙස පත්වන හමුදාපතිවරයා හෝ ගුවන් හමුදාපතිවරයා හෝ නාවික හමුදාපතිවරයා එසේ පත් වූ දා සිට ඔහු යටත්ව සිටි සේවාවේ සාමාජිකයෙකු ලෙස සැලකිය යුතු වේ”.මේ අනුව නම් ජෙනරාල්වරයාගේ විශ්‍රාම යෑම තීන්දු වන්නේ ආරක්ෂක මාණ්ඩලික ප්‍රධානී ධූරයෙන් විශ්‍රාම යෑමේ සිටයි. සාමාන්‍යයෙන් පෙනෙන්නේ එහෙමයි. මෙය අධිකරණය හමුවේ අභියෝගයට ලක් වී තිබෙන නිසා ඒ ගැන මීට වඩා සඳහන් කළ යුතු නැහැ.ජෙනරාල් ෆොන්සේකා අත්අඩංගුවට ගෙන චෝදනා පත්‍රයක් ඉදිරිපත් කිරීම මෙතරම් ප්‍රමාද වුණේ ඇයි ද යන්න විපක්ෂය ප්‍රශ්න කරනු ලබනවා.ඔවුන් උත්සාහ ගන්නේ මෙය ජනරාල්වරයාට එරෙහිව ගෙන යන දේශපාලන මෙහෙයුමක් ලෙස අර්ථ ගන්වන්නයි. සත්‍යය එය නොවෙයි. ඔහුට එරෙහිව චෝදනා ඉදිරිපත් වන්නේ ආරක්ෂක මාණ්ඩලික ප්‍රධානී ධූරයේ සිටිය දීම කියලයි ආරක්ෂක අංශ සඳහන් කරන්නේ. යුද රහස් හෙළි කිරීම, විපක්ෂය සමඟ දේශපාලන සබඳතා පැවැත්වීම ආදිය ඊට ඇතුළත්.මේ නිසා ඔහුට විශ්‍රාම යෑමට ඉඩ නොදී පරීක්ෂණයකට යොමු කළා නම් රජයට හා ජනාධිපතිවරයාට එල්ල වන්නේ වෙනත් චෝදනාවක්. එසේ වුණානම් රජය සඳහන් කරන්නේ ජනාධිපතිවරයා හා තරගයට සූදානමින් සිටින ප්‍රතිවාදියාට ඒ සඳහා ඉඩ ඇහිරෙන ලෙස කටයුතු කළා කියා විපක්ෂය චෝදනා කරයි කියලයි. එය ජනතාව වුවද පිළිගැනීමට ඉඩ තිබුණා.එය ජේ.ආර්.ජයවර්ධන ජනාධිපතිවරයාගේ සමයේ සිරිමාවෝ බණ්ඩාරනායක මැතිණියටත් ප්‍රජා අයිතිය අහෝසි කළා වගේ අර්ථ ගැන්විය හැකියි.ජේ. ආර්. ජයවර්ධන ජනාධිපතිවරයා සිය ධූර කාලයේ දෙවැනි වර ජනාධිපතිවරණයට පැමිණෙන්නේ තම ප්‍රතිවාදී තරගකාරියට මැතිවරණ තරග කළ හැකි අවස්ථාව නැති කරලයි. ඇගේ ප්‍රජා අයිතිය අහෝසි කරලයි. එදා ජෙනරාල් ෆොන්සේකාව අත්අඩංගුවට ගත්තා නම් හෝ නඩු දැම්මා නම් එම චෝදනාව වත්මන් ජනාධිපතිවරයාටත් එල්ල කිරීමට ඉඩ තිබුණා.මෙදා එවැන්නක් සිදු වුණේ නැහැ. ජෙනරාල් ෆොන්සේකාට ජනාධිපති මහින්ද රාජපක්ෂ සමඟ ජනාධිපතිවරණයේ දී රිසිසේ තරග වැදීමට ඉඩ ලැබුණා. එහෙත් ඔහුට එරෙහි චෝදනා ඒ ආකාරයෙන් ම පැවතුණා. අවසානේ හමුදා නීතියට අනුව මාස 6ක් ඇතුළත නඩු පැවරිය යුතුයි.ජනාධිපතිවරණයෙන් පසුව සිදුවෙමින් පවතින්නේ එම ක්‍රියාදාමයයි. ඊට දේශපාලන හේතු මුසු කර ගැනීමක් විපක්ෂ දේශපාලන න්‍යාය පත්‍රයේ ම කොටසක් වී තිබෙනවා. ඊට පිටස්තර කිසිවක් මෙම ක්‍රියාදාමය තුළ දක්නට ලැබෙන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=f1002182</link>
    <topic/>
    <author>සටහන ඉරෝෂිණී දීපිකා</author>
    <content>රාත්‍රිය බියකරු ය. මූසල ය. අහළ පහළින් ගොරහැඬි හඬවල් ඇසේ. ඉඳ හිට කෑ ගසන බස්සාගේ හඬ විලාපයක් බඳු ය. කට්ට කරුවල රාත්‍රිය, මදින් මද හෝ එළිය කරන්නේ කණාමැදිරියන් පමණකි. වරින් වර ඇසෙන රැහැයි හඬ බියකරු රාත්‍රිය තව තවත් බියට පත් කරවන සුළු ය.අඳුර කපා ගෙන තියුණු එළියක් විහිදේ. කුඩා තිතක් ලෙස පැවැති එය විශාල ආලෝක ධාරාවක් බවට පත් වේ. සමීප වන විට එය පොලිස් රථයක් බව පෙනී යයි. දඩිං බිඩිං හඬින් එහි දොරවල් ඇරේ. කාකි සූට් පැළඳි නිලධාරීන් රථයේ හැම පැත්තෙන් බිමට පනී. ඔවුන් අත තුවක්කු ය. රථයෙන් විහිදෙන ආලෝකයේ පිහිට පතමින් ඔවුහු ගයාන්ගේ ආච්චි අම්මාට හිමි ඉඩමට පිවිසේ. ඉඩමේ එහා මෙහා යන අඩි ශබ්ද වරින් වර ඇසේ.බල්ලන්ගේ බිරුම් හඬ තැනින් තැනින් ඇහේ. පසුව මුළු ගම පුරාම බල්ලන්ගේ බිරුම් හඬ පැතිර ගොස් ගාලගෝට්ටියක් බවට පත් වේ. එහෙත් ගමේ කිසිම නිවසකින් කිසිම කෙනෙක් එළියට පැමිණුනේ නැත. ගමම භීතියට පත් කළ ඒ සිදු වීම. . . . ?පුස්තකාලයාධිපති‘මට ඇත්තට ම වෙලා තිබුණේ මොකක්ද කියලා තව වෙනකං හරියට ම දන්නෙ නෑ. ඒත් සිදු වූ සිද්ධියේ කොටස් කාරයෙක් වෙන්න මට සිද්ධ වුණා’.ගයාන් සිය කතාවට මුල පුරයි. ඒ කතාව කිසි ම දවසක කිසිම මොහොතක ගමේ කිසිවෙකුවත් බලාපොරොත්තුව නොසිටි කතාවකි. නොසිතූ විරූ සිදුවීමකි.‘ඒක මිනීමැරුමක්. මේ ඝාතනයට සම්බන්ධ වෙලා හිටියේ කවුද කියන්න එක පාරටම හිතාගන්න බැරි වුණා. ඒත් දවසක් දෙකක් යන කොට ඝාතකයා කවුද කියලා පොලිසිය හොයා ගත්තා. පොලිස් පරීක්ෂණ වලින් අනතුරුව ඒ දේ සොයා ගැනීම පහසු වුණා. ඝාතනය කරලා තිබුණේ අපේ ගමේ පදිංචිව සිටි පුස්තකාලයාධිපතිවරයෙක්.එයා තමන්ගේ පාඩුවේ ඉන්න, නිහතමානී මනුස්සයෙක්. ඒ වගේ කෙනෙක්ව ඝාතනය කරලා ලබා ගන්න දෙයක් තිබුණද කියලා මට ප්‍රශ්නයක් වෙලා තිබුණේ. ඒත් පසුකාලීනව ඝාතකයා කළ දේ මොකක්ද කියලා අපි වටහා ගත්තා. ඒත් අවසානෙදි සිදු වුණේ අහක හිටිය මටත් ඒ ඝාතනයේ කොනකට සම්බන්ධ වෙන්න සිද්ධ වුණ එකයි’ඔහු පවසන පරිදි නම් ඔහු කිසිම දෙයක් දන්නේ නැත. කිසි ම සිද්ධියකටවත් සහයෝගයක් ලබා දී නැත. පොඩි හෝ වැරැද්දක් වූවා නම්, එය සිදු ව ඇත්තේ නොදැනුවත්ව ම ය. හිතවත්කමට උදව් කරන්න ගොස් වැරැදිකරුවෙක්් වීම ය. කෙසේ වෙතත් සිදු වූ සියලු විස්තර ගැන හොඳින්ම දන්නේ ගයාන්ගේ හිතවතා ය. ගයාන් අතින් වැරැද්දක් වූවා නම් තමන් පැවසුවේ බොරුවක් යැයි ඔහුගේ හිත ඔහුට වද දෙනු ඇත.‘මට දැන් වයස අවුරුදු 39 ක්. මගේ ගම මේ කිට්ටුව තියෙන්නේ. මං පොඩි කාලේ ඉඳන් ම හැදුණේ වැඩුණේ අපේ ආච්චි අම්මා එක්ක. එයා තමයි මගේ ජීවිතය සුන්දර කළේ. මං පාසල් ගියෙත් ආච්චිලාගෙ ගෙදර ඉඳන්. මට ආදරය, රැකවරණය ලබා දෙන්න ආච්චි හැම වෙලාවේම කැපවෙලා හිටියා. කොටින්ම කිව්වොත් එයා මගේ අම්මා වගේ. මගේ ජීවිතයේ හෙවණැල්ල වගේ මගේ ළඟින් ම හිටියේ එයා. මං ආච්චි කියන විදිහට ජීවත් වුණේ. එයා එපා කියන කිසිම දෙයක් මං කළේ් නෑ. ඒත්, මං අද දුක් විඳින්නේ මගේ යාළුවෙක් නිසයි. මට විපතක් වෙයි කියලා මගෙ ආච්චිටවත් තේ්රුණේ් නැත්තේ ඇයි දෙවියනේ ?’.ලොකු හයියක්ගයාන් වේදනාභරිත හඬින් කතා කරයි. දෑත් මිට මොලවාගෙන ආවේගයෙන් කරන ඒ කතා බහ සැබවින්ම වේදනාභරිත වූවකි. යහළුවන් හිතවතුන් නිසා කෙනෙක් නොමඟට වැටෙනවා යැයි කීම හෝ නොදැන වැරැද්දක් වී ඇතැයි පැවැසීම පිළිගත හැකි කරුණක්ද ? මිනිසුන්ට වැරැද්දක් කිරීමට පෙර එහි වැරැදි තත්ත්වය අවබෝධ වන්නේ නැති ද ? මිතුරන් නිසා වැරැදි වූවා යැයි පැවැසීම සාධාරණ වූවක් ද ? එහෙත් ගයාන් පවසන්නේ එබඳු අදහසකි.‘මං විවාහ වුණාට පස්සේ බිරිඳගේ ගෙදර පදිංචි වෙන්න සිද්ධ වුණා. එයින් පස්සේ ආච්චි ගෙදර තනි වුණා. එයාව ගෙදර තනියෙන් තියන්න බැරි නිසා මං මගේ හිතවත් ම යාළුවෙක් වුණ අසංකට ගෙදර කාමරයක් දුන්නා. ඒ වෙන කොට එයා විවාහ වෙලා හිටියේ නෑ. එයා අපේ ගෙවල් වලට කිට්ටුව තිබුණ කාර්යාලයක සේවය කළා. යාළුවා ආච්චිගේ ගෙදර ඉන්න එක මට ලොකු හයියක් වුණා. ඕනෑම වෙලාවක එයා අපට සහය දුන්නා. ආච්චි අසනීප වුණත් බැලුවා.සමහරදාට එයා ආච්චිගේ වැඩ කටයුතු වලට උදවු කරලා වැඩට ගියේ. මං හැමදාම බිරිඳගේ ගෙදර ඉඳන් ආච්චිව බලලා යන්න උදේට එනවා. එයාට සළකලා මං ආපහු යනවා.මෙහෙම ඉන්න කොට දවසක් යාළුවා මට කතා කරලා කිව්වා එයා ළඟදී විවාහ වෙනවා. විවාහ වුණාට පස්සෙ එයාගෙ බිරියත් එක්ක ආච්චිගේ ගෙයි පදිංචි වෙන්න දෙන්න කියලා. මං ඒකට කැමති වුණා. ආච්චි වුණත් මොකුත් කිව්වේ නෑ. නව යුවළ අපේ ගෙදර පදිංචියට ආවට පස්සේ මට පොඩ්ඩක්වත් බියක් දැනුණේ නෑ. ආච්චි වුණත් සතුටු වුණා. ඔය විදිහට කාලය ගතවෙලා ගියා. යාළුවගේත්, මගේත් මිත්‍රත්වය දින දින මෝරලා වැඩුණා. අපි ඉතා කිට්ටුවෙන් ඇසුරු කළා’මූසල රාත්‍රියක්මොවුන් දෙදෙනාගේ යහළුකම කෙතෙක්දැයි කීවොත් ඔවුන් නොදැනුවත්ව කිසිම දෙයක් සිදු වූයේ නැත. ඔවුන් යන එන කන බොන දේ පවා දන්නා තරමට දිවෙන් දිව ගාගෙන සිටි මිතුරන් විය. ඔය අතරේ මොවුන් දෙදෙනාට ම සිපිරි ගෙයි පදිංචිකරුවන් වීමේ අවස්ථාව උදා විය. ඒ එක්තරා මූසල රාත්‍රියකදී ය. ප්‍රදේශයම තැති ගන්වන සුළු සිදුවීමකට දායක වීමේ චෝදනාව නිසා ගයාන්ට එම ඉඩ කඩ විවර විණි.‘මගේ යාළුවා පොත් කියවන්න හරි ආසයි. අපේ ආච්චිලගේ ගෙදර කිට්ටුවම හිටියා අපේ පැත්තේ පුස්තකාලෙක වැඩ කරන පුස්තකාලයාධිපතිවරයෙක්. මගේ යාළුවා එයා එක්ක හිතවත්. ඒත් පුස්තකාලේ සාමාජිකත්වය ලැබිලා තිබුණෙ නෑ. දවසක් මෙයා පුස්තකාලෙට ගිහින් පොත් වගයක් තෝරාගෙන තියෙනවා. ඒත් ඒවා අරන් එන්න අවසර ඉල්ලුවට දීලා නෑ. පුස්තකාලයාධිපති කළේ් වැරැද්දක් නෙමෙයි. එයා කළේ නීතියට අනුව කටයුතු කිරීම.ටික දවසකට පස්සේ මගෙ යාළුවට ආපහු මෙයාව මුණ ගැහිලා. පුස්තකාලයාධිපති එයා ළඟ තිබුණ පොත් වගයක් දීලා. අසංක ඒවා ගෙදර අරන් ඇවිත් බලලා තිබුණා. ඒවා අසභ්‍ය පොත් කිව්වා. ඊට පස්සේ දවසක මේ පුද්ගලයා ඇවිත් අසංකගෙන් පොත් ඉල්ලලා. කොහොම කොහොම හරි දෙන්නා බහින් බස් වෙලා.එදා මං ඒ ගෙදර හිටියෙ නෑ. මගේ බිරියගේ ගෙදර හිටියේ. ඔය සිද්ධිය වුණු දාට පහුවදා මං ආච්චිගේ ගෙදර ආවා. ඒ එනකොට ගෙදර කවුරුවත් හිටියෙ නෑ. ගේ පාළුවට තිබුණා. මං හිතුවා අසංකයි, එයාගෙ බිරියයි වැඩට ගිහින් වෙන්න ඇති කියලා. ඒත් ආච්චි කොහෙ ගියාද කියලා හොයලා බැලුවා. ආරංචියක් ලැබුණෙ නෑ. ඊට පස්සේ් මං ගෙදර ගියා. පහුවදා ආපහු ආවා’ගයාන් පවසන පරිදි එදා සියල්ලෝ ම ගෙදර සිටියහ. එහෙත් අමුත්තක් ඔහුට දැනුණි. ඔහු වට පිට සෝදිසියෙන් බැලුවේ ය. කිසිවක් තෝරා බේරා ගත නොහැකි විය. අසංකගේ හිත සසැලී ඇති සෙයක් විද්‍යාමාන විය. ඔහු වරෙක හිස කසමින් හොරැහින් බිම බලයි. කකුලේ මහපටැගිල්ලෙන් පොළොව හාරයි. එහාට මෙහාට ඇවිදියි. නොසන්සුන් බවකින් යුක්තව හැසිරෙන අසංක ගැන. ගයාන්ගේ හිතේ බියක් ඇති වුණත් ඔහු ඒ බව ඔහුට ඇඟෙව්වේ නැත. ඔහු ගේ චර්යාවන් අධ්‍යයනය කරමින් මොහොතක් නිහඬව සිටියේ ය.‘අසංක මොකද නිකං අමුතු විදිහට හැසිරෙන්නේ. ඔයා වෙනදා විදිහ නෙමෙයි නෙ ?’ ගයාන් විමසී ය.‘නෑ එහෙම විශේෂත්වයක් නෑ. මට මේ දවස්වල මුදල් හිඟයි. හරි ම අපහසුවෙන් ජීවත් වෙන්නේ. ණයක් ඉල්ල ගන්න කෙනෙකුත් නෑ. ගත්තත් ආපහුදෙන්න එපා යැ. කන්න බොන්න අඩු වැඩිය ගන්න විදිහකුත් නෑ. මං මේ අහස පොළොව ගැටලන්න කල්පනා කර කර හිටියේ ඔය ගැන. වෙලාවට ඔයා ආවේ. මගේ ඔළුවේ තියෙන මේ ප්‍රශ්නෙට ඔයාගෙන්වත් පිහිටක් ලැබෙයිනෙ’තමන්ට තිබෙන්නේ ආර්ථික ප්‍රශ්න හරහා ගොඩනැඟුණු ගැටලුවක් නොවේ යැයි අසංක දනී. ඒ බව ගයාන්ට ද වැටැහී ඇත. එහෙත් යහළුවා පිළිබඳ සැකැයක් ඇති කර ගැනීමට ගයාන්ට වුවමනාවක් තිබුණේ නැත. ඔහු මැදහත් සිතින් යුතුව සියලු දේ සිදු වන තුරු සිටියේ නැත.නූල් බෝලයක් පැටැළුණා සේ ඔහුගේ සිතිවිලි ද පැටලි ඇත. මොනවා කරන්නද ? අසංකට සිදුව ඇත්තේ කුමක් ද ? ඔහුගේ ගැටලුව හඳුනා ගන්නේ කොහොමද ? මට එයාට උදවු කරන්න හැකියාවක් තිබේ ද ? මෙවැනි කරුණු රාශියක් ගයාන් ගේ් සිත වෙලා ගත්තේ ය. සැක සාංකා පැත්තකට දමා ගයාන් නැවතත් අසංක දෙසට හැරුණේ්ය.බඩු වගයක්‘ඊයේ මං ගෙදර එන කොට කවුරුවත් හිටියේ නෑනේ. කොහේද ගියෙ ?’ ඒ පැනය ගයාන්ගෙන් ය.‘මං ඊයේ වයිෆ් එක්ක අපේ ගෙදර ගියා. රත්රන් බඩු වගයක් තියෙනවා. ඒවා මෙහෙ ගෙනාවා. උඹට ඒ ටික උගස් තියලා දෙන්න පුළුවන් ද ?’අසංක ඇසූ ඒ පැනය නිසා ගයාන් සිතුවේ මිතුරා පවසන්නේ ඇත්තම ඇත්ත බව ය. ඒ නිසා ම ඔහු ගැන අනුකම්පාවක් ගයාන්ගේ සිතෙහි ඉපැදිණි.‘මගෙන් ඉල්ලපු උදවුවට ඒක කරන්න බෑ කියලා කියන්න තරම් ශක්තියක් මට තිබුණේ් නෑ. මං මගේ් යහළුවාට කොහෙත්ම අවිශ්වාස කළෙත් නෑ. එහෙම හිතන්න තරම් යහළුවා ගැන මගේ හිතේ අප්‍රසාදයක් ගොඩ නගන් තිබුණෙ නෑ. මං ‘හා’ කියලා උදවුව කරන්න ඉදිරිපත් වුණා. ඒ වෙලාවේ අසංකගේ මුහුණ සතුටින් ඉපිලිලා ගියා. ඒක දැකපු මට පුදුම සතුටක් ඇති වුණේ. මං හිතන්නේ මගේ යාළුවෙක් වෙනුවෙන් මගේ් හිතේ ඇති වුණ උපරිම සතුටුදායක අවස්ථාව ඒ මොහොත කියලයි.මගේ යාළුවගේ අත කැපිලා තිබුණා. මොකද වුණේ් ? වලියක්වත් දාගත්තද ? කියලා මං එයාගෙන් ඇහුවා. නෑ. මං මේ බීලා හොඳටම වෙරි වෙලා හිටියේ. සල්ලි නැති වුණහම මිනිස්සුන්ව ඇදගෙන වැටෙනවා. මට වුණෙත් එහෙම දෙයක් කියලා එයා මට කිව්වා.රියදුරු බලපත්‍රයඔය කාලෙදි අපේ නෑදෑයෝ පිරිසක් හිටියේ පොලොන්නරුවේ පදිංචි වෙලා. මං කිවුවා රියදුරු බලපත්‍රය හරි හැඳුනුම්පත හරි තියලා බඩු ටික පොලොන්නරුවේ ගිහින් තියමු කියලා. එයා කැමැති වුණා. මාත් උදවුවට එයත් එක්ක ගියා. පහුවදා ආයෙමත් ආච්චිලගේ ගෙදරට ආවා. එදා දැනගන්න ලැබුණා පුස්තකාලයාධිපතිව මරලා කියලා.අපේ ආච්චිගේ ගෙදර ඉදන් මීටර් 100 ක් විතර දුරින් කාණුවක එයාගෙ මිනිය තිබිලා. මට මේ දේ හරි ප්‍රහේළිකාවක්. පොලිසිය නිතරම අපේ වත්ත උඩින් යන්න ගත්තා. මටත් පොලිසියට එන්න කියලා කට උත්තරයක් ගත්තා. ගෙදර විස්තර හැම එකක් ම ඇහුවා. මං ආච්චිගේ ගෙදර නතර වෙලා ඉන්න අය ගැන කිව්වා. ඔය සිද්ධිය වුණ දවසෙ රාත්‍රියේදී අසංකව පොලිසියට ගෙනිහිං තිබුණා’ගයාන් ප්‍රකාශ කරන පරිදි අසංක පුස්තකාලයාධිපතිගේ ඝාතකයා ද ? නැතිනම් ඒ ඝාතනයේ සැකකරුවෙක් පමණ ද ? පොතක පැටලැවිල්ලකට මිනිහෙක් මැරීම සාධාරණද ? ගාල්ලේ සිට රන් බඩු උකස් කිරීමට පොලොන්නරුවට ගියේ ඇයි ? ඒවා තියන්න උකස් මධ්‍යස්ථානයක් තිබුණේ්ම නැද්ද ? ගයාන් මේ ඝාතනය හා සම්බන්ධ පුද්ගලයෙක් වුණේ කොහොමද ? මේ සියලු ප්‍රශ්න අතර මම අතරමං වුණෙමි.‘මාව අත් අඩංගුවට ගත්තේ රන් බඩු මගේ නමින් උකස් කළ නිසයි. අසංක ඝාතනය කළා කියලා පිළි ගත්තා. මාව පොලිසියෙන් රන් බඩු තිබ්බ තැනට එක්ක ගෙන ගිහිං ඒවා ආපසු ගත්තා. ඒවා නඩු භාණ්ඩ විදිහට ඉදිරිපත් කළා. ඇප ලැබිලා මං නිදහස් වුණා. ඒත් මට පහළ උසාවියේ නඩු දිනයක් මග හැරුණා. වරෙන්තුවකින් නැවත රිමාන්ඩ් කළා. ඊට පස්සේ නඩුව දින නියමයක් නැතිව කල් ගියා.සුනාමි දවස්වල බන්ධනාගාර රැඳවියන් පැනලා එළියට යන්න කටයුතු කළා. කැරැල්ලක් ඇති වුණා. ඒකට නඩු දැම්මා. මට ඒ නඩුවත් තියෙනවා.මේ ඝාතනය සිද්ධ වුණේ 1999 දී. ඒත් ඒ ප්‍රශ්නය තව දුරටත් මගේ ජීවිතයට ප්‍රශ්න ඇති කරනවා. මං හිරේට නියම වෙන්න කලිං දේපොළ උකස් කරලා තිබුණේ. දැන් ඒවා සින්න වෙලා. මගේ බිරිඳටත් වෙනත් සම්බන්ධයක් තියෙන බව ආරංචියි’පසුතැවිල්ලසියලු කරදර හමුවේ ඔහු අසරණව ඇත. අසරණභාවය තමා විසින් ම කළ කර්මවල පලයක් දැයි වරෙක ඔහුගේ සිතට නැගෙනු ඇත. එහෙත් දැන් සියල්ල කාලයට බාර කර පසුතැවෙනවා හැරෙන්න කරන්න කිසිම දෙයක් නැත.‘මං මේ ලෝකේ අසරණයෙක්. මගේ අතින් නොදැන බොහෝ වැරැදි වෙලා ඇති. දැන් මම ඒ ගැන පසුතැවෙනවා. මට ඊට වැඩිය කරන්න වෙන කිසි ම දෙයක් ඉතිරි වෙලා නෑ’මෙහි සියලු නම් ගම් මනඞකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී ජයසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූතිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>18</day>
    </date>
    <link>http://www.dinamina.lk/2010/02/18/_art.asp?fn=f1002183</link>
    <topic>රට සංවර්ධන ඉසව්වට තල්ලු කරන සෞඛ්‍ය</topic>
    <author>සටහන සන්ධ්‍යා කරුණාරත්න</author>
    <content>රටක් සංවර්ධනය කරා යන ගමනේ දී සාධනීය ලක්ෂණයක් වන්නේ රටේ පුද්ගලයන්ගේ මනා සෞඛ්‍ය සම්පන්න භාවයයි. ‘ආරෝග්‍යා පරමා ලාභා’ – නිරෝගී බව උතුම්ම ලාභය යැයි බුදුන් වහන්සේ ද දේශනා කළහ. නිරෝගි බව කෙතරම් වැදගත්ද යන්න අනාදිමත් කාලයක සිටම කතා බහට ලක්ව ඇති බව ඒ අනුව පැහැදිලි වේ.පුද්ගලයෙක් සෞඛ්‍ය සම්පන්නභාවයෙන් ඉහළ මට්ටමක සිටින්නේ නම් ඔහු හෝ ඇය නිතරම සතුටින් සිටියි. සතුටින් කාලය ගත කිරීම තුළින් ඔහුගේ හෝ ඇයගේ මානසිකත්වයද වඩා යහපත් වේ.ඉතා යහපත් මානසිකත්වයකින් සහ සතුටින් කාලය ගත කරන්නෙකුට රටේ සංවර්ධනයට දායක විය හැකි හැකියාව ඉතා ඉහළය. ඒ තුළ රටේ සංවර්ධනය පවතියි. ඒ අනුව සංවර්ධිත දේශයක් කරා යන ගමනේදී රටේ සංවර්ධනය සහ පුද්ගලයාගේ සෞඛ්‍ය සම්පන්නභාවය අතර විශාල අන්තර් සම්බන්ධතාවක් පවතියි.මේ බව තේරුම් ගත් රජය සෞඛ්‍ය වෙනුවෙන් අමාත්‍යාංශයක්ද පත්කර තිබේ. සෞඛ්‍ය ආරක්ෂණ හා පෝෂණ අමාත්‍යාංශය ලෙස ස්ථාපිත කර ඇති මේ අමාත්‍යාංශය තුළින් රටේ සෞඛ්‍ය යහපත් කිරීම සඳහා විශාල දායකත්වයක් ලබාදීම සිදු කරයි. වාර්ෂික අය වැය ලේඛනයෙන් විශාල මුදලක් සෞඛ්‍ය කටයුතු සඳහා වෙන් කිරීම සිදු කෙරේ.ඒ අනුව සෞඛ්‍ය ක්‍ෂේත්‍රයේ ප්‍රවර්ධන කටයුතු සඳහා ගිය වසරේදී රුපියල් කෝටි අට දහස් නවසියයක් ලබාදීම සිදු කෙරිණි. පසුගිය අය වැයෙන් එම මුදල තෙගුණයක් ලෙස ලබාදීමට රජය පියවර ගෙන ඇත. මෙතරම් මුදලක් සෞඛ්‍ය ක්‍ෂේත්‍රය සඳහා වෙන් කිරීමට රජය කටයුතු කර තිබෙන්නේ පුද්ගලයාගේ සෞඛ්‍ය රටේ සංවර්ධනයට සෘජුව බලපාන නිසා ය.මහින්ද රාජපක්ෂ මහතා ජනාධිපති වීමෙන් පසුව ඉකුත් සිව් වසර තුළදී වෛද්‍යවරුන් 5560 ක් රජයේ සේවයට බඳවා ගැනීමද, හෙද පුහුණු වැඩසටහන යටතේ හෙදියන් 15000 ක් පුහුණු කිරීමේ වැඩසටහනක් ආරම්භ කිරීම සිදු විය. රුපියල් කෝටි ගණනක් වියදම් කරමින් රෝහල් සංවර්ධනය කිරීම ද සිදු විය. ලෝකයේ කිසිම රටක නොවන පරිදි ශ්‍රී ලංකාවේ නොමිලේ ලබා දෙන සෞඛ්‍ය ක්‍රමයක් ක්‍රියාත්මක කෙරේ.පවතින ආර්ථික රටාවත් සමග මහජනතාවට එය විශාල සේවයකි. පැවැති යුද සමයේ දී වුවත් රටේ සංවර්ධන කටයුතු නොනැවත්වූ රජය සංවර්ධන කටයුතු සිදු කරමින්ම ජනතාවට නොමිලේ සෞඛ්‍ය සේවයක් ද ලබා දීම අඛණ්ඩව සිදු කෙරිණ.සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතාගේ නායකත්වය යටතේ සෞඛ්‍ය ක්‍ෂේත්‍රයේ ප්‍රගතිශීලී වෙනසක් ඇති කළේය. නව රෝහල් ස්ථාපිත කිරීම ද, පැවැති රෝහල් සංවර්ධනය කර උසස් කිරීමද ඒ අනුව සිදු විය.කන්තලේ මූලික රෝහල ශල්‍යාගාරයකින්ද, දැඩි සත්කාර ඒකකයකින්ද, අක්ෂි ඒකකයකින්ද, ලේ බැංකුවකින්ද, සෞඛ්‍ය අධ්‍යාපන ඒකකයකින්ද සමන්විත වන අතර හම්බන්තොට දිස්ත්‍රික් මහ රෝහල මහල් තුනකින් සමන්විත නව ළමා වාට්ටු සංකීර්ණයකින්ද නව ශල්‍යාගාරය දැඩි සත්කාර ඒකකයක්ද ඇතුළත් නව සිවු මහල් වාට්ටු සංකීර්ණයකින්ද කෑලියපුර ප්‍රදේශයේ නව රෝහලක් ඉදි කිරීමෙන් සමන්විත වේ.රුපියල් මිලියන 85 ක් වියදමින් පේරාදෙණිය මහ රෝහලේ ගිලන් රථ රියදුරන් සහ රිය සහායකයින් සඳහා තෙමහල් නේවාසිකාගාරයක් ඉදි කිරීම, වාට්ටු අංක 19 සහ නව ශ්‍රවනාගාරය ඉදි කිරීම,Incinerators යන්ත්‍රයක් සපයා සවි කිරීම, බාහිර බෙහෙත් ශාලාවේ උඩු මහල වැඩි දියුණු කිරීම, හෙද නේවාසිකාගාරයේ අවට කාණු පද්ධතිය හා ගෙපිල සකස් කීරීම, ආරක්ෂක කාර්යාලය ඉදි කිරීම, පරිපාලන නිල නිවාසය වැඩි දියුණු කිරීම, මුළුතැන්ගේ ආහාර තැබීම සඳහා ලේප් සකස් කිරීම, වෛද්‍ය නිලධාරී විවේක කාමරය වැඩි දියුණු කිරීම, සුළු සේවකයන්ට වැසිකිළි පද්ධතියක් ද සකස් කිරීම, මුළුතැන්ගේ හුමාලය පිට කිරීම සඳහා නල පද්ධතියක් ඉදි කිරීම, හෙදි නේවාසිකාගාරයේ වම් පස වැසිකිළි පද්ධතියක් ඉදි කිරීම, මුළුතැන්ගේ ඉහළ මාලය වැඩි දියුණු කිරීම, නැවත සිහි ගැන්වීමේ ඒකකයේ ඉහළ මාලය ඉදි කිරීම, ප්‍රධාන ශල්‍යාගාරයට සහ දැඩි සත්කාර ඒකකයට වායු සමීකරණ පද්ධතියක් සවි කිරීම යනාදී ප්‍රති සංවර්ධන කටයුතු රැසක් සිදු කර තිබේ.කරාපිටිය ශික්ෂණ රෝහලේ මහල් පහකින් යුත් පිළිකා රෝග ඒකක ගොඩනැගිල්ල 2007 වර්ෂයේ විවෘත කිරීම, හෘද උරස් ශල්‍ය (CTU) ඒකකයේ සායනික කටයුතු සඳහා නව ගොඩනැගිල්ලක් ඉදි කිරීම, රෝහලට අනුබද්ධිත අක්මීමන මැලිබන් රෝහල සංවර්ධනය කිරීම, ඕස්ට්‍රේලියාවේ වික්ටෝරියා ප්‍රාන්ත රජයේ අනුග්‍රහය ඇතිව තෙමහල් හදිසි අනතුරු ඒකකය ඉදි කිරීම, Laundry &amp; CCSD ඒකකය ඉදි කිරීම, බෝවන රෝගීන් සඳහා වෙනම ඒකකයක් (Isolation Unit) ඉදි කිරීම යනාදිය සිදු කර තිබේ.කළුතර මහ රෝහලේ නව අධිකරණ වෛද්‍ය නිලධාරී කාර්යාලය මෘත ශරිරාගාරය ඉදි කිරීම හා මෘත ශරීරාගාර ශීත කරණ දෙකක් සපයා සවි කිරීම, ස්වශන රෝග මර්දන ඒකකය සඳහා නව දෙමහල් වාට්ටු ගොඩනැගිල්ලක් ඉදි කිරීම, මානසික රෝගීන් සඳහා නව සායනයක් ඉදි කිරීම, මහල් දෙකකින් යුත් නව සායන ගොඩනැගිල්ලක් ඉදි කිරීම, මුළුතැන්ගෙය, ශල්‍යාගාරය දීර්ඝ කිරීම, නව ෂකලාංග වාට්ටුවක් ඉදි කිරීම, සීමාවාසික වෛද්‍ය නිලධාරීන් සඳහා කාමර 10 කින් යුත් නව නිල නිවාස ගොඩනැගිල්ලක් ඉදි කිරීම, නව රසායනාගාර ගොඩනැගිල්ලක් ඉදි කිරීම, වාට්ටු අංක 14, 15, 16, 17 මාතෘ වාට්ටු ගොඩනැගිල්ල අලුත්වැඩියා කිරීම සිදු කර රෝහල ප්‍රති සංවර්ධනය කර තිබේ.රිජ්වේ ආර්යා ළමා රෝහලේ හෘද රෝග සඳහා නව කැතීටර් ශල්‍යාගාරයක් අලුතින් ඉදි කිරීම, විකලාංග කාර්මිකාගාරයක් අලුතින් ආරම්භ කිරීම, වෙන් කර සාත්තු කිරීමේ ඒකකය නවීකරණය කිරීම, පැරණි ගොඩනැගිල්ලේ හෘද උරස් ශල්‍යාගාරයේ මධ්‍යම වායු සමීකරණ පද්ධතිය වැඩි දියුණු කිරීම, බාහිර රෝගී අංශය රෝහලේ ලේ බැංකුව වැඩි දියුණු කිරීම, දැඩි උපස්ථාන ඒකකයක් (HDU) ළමා අක්ෂි ඒකකයක් ඉදි කිරීම යනාදි කටයුතු රැසක් යනාදිය ඉදි කර තිබේ.ජාතික රෝහල ප්‍රති සංවර්ධනය කිරීමද සෞඛ්‍ය අමාත්‍යාංශය විසින් ඉකුත් සිව් වසර තුළදී සිදු කර තිබේ. ඒ අනුව ජාතික රෝහලේ මහල් අටකින් සමන්විතව නව ස්නායු ක්ෂිති ඒකකයක්ද, මිලියන 462 ක් වියදම් කරමින් මහල් 10 කින් සමන්විත වෛද්‍ය වාට්ටු සංකීර්ණයක් ද මිලියන 85 ක වියදමින් මහල් නවයකින් යුක්ත කාමර 96 කින් සමන්විත නව හෙද / හෙදි නේවාසිකාගාරයක්ද සායනික අපද්‍රව්‍ය විෂ බීජ විනාශ කර පරිසරයට මුදා හැරීමේ යන්ත්‍රාගාර ඒකකයක් ද මිලියන 403 ක වියදමින් ජාතික වෘක්කවේද සහ රුධිර කාන්දු පෙරණ ඒකකයක්ද ඉදි කර ජනතා අයිතියට පවරා තිබේ.මීට අමතරව කුරුණෑගල ශික්ෂණ රෝහලද ප්‍රතිසංවර්ධනය කිරීමට සෞඛ්‍ය අමාත්‍යාංශය කටයුතු යොදා ඇත. ඒ අනුව කුරුණෑගල ශික්ෂණ රෝහලේ රුපියල් මිලියන 139 ක වියදමින් හෘද රෝග ඒකකයක්ද, රුපියල් මිලියන 118 ක වියදමින් පිළිකා වාට්ටු සංකීර්ණයක්ද, රුපියල් මිලියන 12 ක වියදමින් බෝවන රෝග වාට්ටුවක්ද, රුපියල් මිලියන 120 ක වියදමින් ආඝාත රෝගීන් සඳහා වාට්ටුවක්ද, මිලියන 6 ක වියදමින් දිගු කාලීන රෝගීන් සඳහා වාට්ටුවක්ද, රුපියල් මිලියන 239 ක වියදමින් මාතෘ හා නාරි රෝග ඒකකයක්ද ලෙස ස්ථාපිත කර ඇත.අවතැන් වූවන්ටත් තුවාල වූවන්ටත් ප්‍රතිකාර සඳහා කඩිනමින් සකස් කළ වාට්ටු, රෝහල් ගිලන් රථ ගාල, පැරණි වාට්ටු ගෙබිම ටයිල් කිරීම, නව ඊ. සී. ජී. ඒකකය, බාහිර රෝගී අංශයේ දිගු ඉදි කිරීම් හා වෙනස් කිරීම්, රෝහල වටා තාප්පය පිළිසකර කිරීම, ලේඛනාගාරයක් ඉදි කිරීම, කාර්ය මණ්ඩලය සඳහා රථ ගාලක් සකස් කිරීම, ගබඩාවක් සකස් කිරීම, රෝහල් නඩත්තු අංශය සඳහා නව ගොඩනැගිලි සකස් කිරීම යනාදී ප්‍රතිසංවර්ධන කටයුතු රැසක් ද කුරුණෑගල ශික්ෂණ රෝහලේ සිදු කර තිබේ.මීට අමතරව ජාතික රුධිර මධ්‍යස්ථානය, මහනුවර ශික්ෂණ රෝහල, අනුරාධපුර ශික්ෂණ රෝහල, අම්පාර මහ රෝහල ඇතුළු මෙරට තිබෙන සියලුම නාගරික හා ග්‍රාමීය රෝහල් ප්‍රති සංවර්ධනය කිරීමට සෞඛ්‍ය අමාත්‍යාංශය පියවර ගෙන තිබේ.යුද ජයග්‍රහණ ලබා ගැනීමත් සමග උතුරු - නැගෙනහිර ජනතාවගේ සෞඛ්‍ය කටයුතු ඉහළ නැංවීමට රජය විසින් විශේෂ වැඩසටහන් රැසක් ක්‍රියාත්මක කෙරිණ. උතුරේ සුබ සාධන කඳවුරු වල සේවය සඳහා හෙද හෙදියන් පුහුණු කර එම ප්‍රදේශයට යැවීමටද කටයුතු කර තිබේ. ඒ අනුව හෙදියන් 40 බැගින් සෞඛ්‍ය අධ්‍යාපන හෙදියන් සහ ශල්‍යාගාර හෙදියන් පුහුණු කිරීමද, ළමා හෙදකම් සහ ආසාදන පාලනය පිළිබඳ හෙද පාඨමාලා ද, විශේෂ හෙද නිලධාරීන් සඳහා කළමනාකරණ පුහුණු පාඨමාලාව, පළමු ශ්‍රේණියේ හෙද නිලධාරීන් සඳහා කළමනාකරණ පුහුණු පාඨමාලාව ද යනාදී පාඨමාලාවන් වෙත හෙදියන් යොමු කිරීමෙන් පසු පුහුණුව ලබාදී ඔවුන්ගේ සේවය උතුරේ සුබ සාධන කඳවුරු වලට ලබාදීමට ද ඉකුත් කාලයේදී කටයුතු යොදා තිබිණි.ගුවන් තොටුපළ හා වරාය සෞඛ්‍ය කාර්යාල වල පහසුකම් වැඩි දියුණු කර රෝග ආවේක්ෂණ කටයුතු වඩාත් පුළුල් ලෙස ආවරණය කිරීමද මෑතකදී ලෝකයේ පැතිරෙමින් පවතින නව ඉන්ෆ්ලුවන්සා වසංගතය රට තුළට ඇතුළුවීමට නොදී තරමක් දුරට හෝ පාලනය සිදු කිරීම ද සෞඛ්‍ය අමාත්‍යාංශයෙන් සිදු කළ සුවිශේෂී මෙහෙවරකි.උතුරේ සුබ සාධන කඳවුරු වල සේවය කළ මහජන සෞඛ්‍ය හෙදි සොයුරියන් සමග අවතැන් වූ කඳවුරුවල පිහිටි සායන වලට සහභාගී වීම නීරක්තිය මන්ද පෝෂණයෙන් පෙළෙන අයට අවශ්‍ය කඩිනම් ප්‍රතිකාර ලබාදීම, කඳවුරුවල වසංගත රෝග බෝවන අවස්ථාවලදී වැඩිපුර හෙද හෙදියන් යෙදවීමෙන් රෝග පාලනය සතියකට වරක් එක් එක් රෝහල් වලින් හෙදි කාර්ය මණ්ඩලය සමග උතුරු නැගෙනහිර රෝහල් වල සේවය සඳහා පිටත්ව යාම යනාදිය ද පුද්ගලයන්ගේ සෞඛ්‍ය මට්ටම ඉහළ නැංවීමට සිදු කර තිබේ.ඩෙංගු, මැලේරියා, ලෙප්ටෝස්පයිරෝසීස් (මී උණ) වැනි වළක්වා ගත හැකි රෝග ශීඝ්‍රයෙන් පැතිර යන අවස්ථාවලදී එම රෝගයන් වළක්වා ගැනීමට අවශ්‍ය සෞඛ්‍ය අධ්‍යාපනය ලබාදීම ද සෞඛ්‍ය අමාත්‍යාංශයෙන් සිදු කරන ලදී. ඒ අනුව පාසල් සෞඛ්‍ය වැඩසටහන්, රජයේ දෙපාර්තමේන්තු, ඇඟලුම් කම්හල්, රෝහල් සායන වැනි ස්ථාන වලට සෞඛ්‍ය අධ්‍යාපන හෙද නිලධාරීන් යොදවා මහජනතාව දැනුවත් කිරීමද සිදු කරන ලදී.මදුරු කීට ආවේක්ෂණය කිරීම සහ ඩෙංගු උණ නිවාරණයට සහ මර්දනයට අවශ්‍ය පරිසර කළමනාකරණය සම්බන්ධයෙන් අවදානම් දිස්ත්‍රික්ක වල සෞඛ්‍ය වෛද්‍ය නිලධාරීන්, මහජන සෞඛ්‍ය පරීක්ෂකවරුන්, කීට විද්‍යා සහායකවරුන්, පාසල් ගුරුවරුන්, පරිසර නිලධාරීන්, සහ සංවර්ධන නිලධාරීන් පුහුණු කිරීම, විශේ්ෂ පාසල් ව්‍යාපෘති මගින් පාසල් පරිසර ඩෙංගු මදුරුවන් බෝවන ස්ථානයන්ගෙන් තොරව පවත්වා ගැනීම සහ පාසල් දරුවන්ගේ චර්යාව වෙනස් කිරීම මගින් වැඩිහිටියන්ගේ චර්යාවට බලපෑම් කිරීම යනාදිය ද සිදු කරන ලදී.2000 වර්ෂයේ දී මැලේරියා රෝගීන් 10000 ක්ව සිටියද 2008 වසර වන විට මැලේරියා රෝගීන් 670 දක්වා අඩු කිරීමට සෞඛ්‍ය අංශ කටයුතු කිරීම විශාල මෙහෙවරක් වේ.රටේ පුද්ගලයන්ගේ සෞඛ්‍ය මට්ටම ඉහළ තත්ත්වයක පවතින විට එය වක්‍රාකාරයෙන් සහ සෘජු ලෙස රටේ ජාතික ආර්ථිකයට බලපෑමක් සිදු කරයි. රටක් සංවර්ධනය වීමට නම් එරටේ සෞඛ්‍ය ක්‍ෂේත්‍රය ගුණාත්මක භාවයෙන් හා කාර්යක්ෂමතාවෙන් ඉහළ මට්ටමක පැවතිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n1002192</link>
    <topic>‘උතුරු-මිතුරු’ අරමුදල ඇති කෙළේජනතා හදවත් යා කිරීමටයි</topic>
    <author/>
    <content>‘උතුරු මිතුරු’ අරමුදල ආරම්භ කළේ භෞතික සම්පත් ගොඩනැගීමට පමණක් නොව උතුරු දකුණු ජනතාවගේ හදවත් යා කිරීම ද අරමුණු කර ගෙන බව ජනාධිපති මහින්ද රාජපක්‍ෂ මහතා පවසයි.උතුරේත් දකුණේත් ජනතාව යාල්දේවිය හරහා සිය පැරණි සබඳකම් යළි ආරම්භ කරනු දැකීම තමාගේ බලාපොරොත්තුව යැයි ද ජනාධිපතිවරයා ප්‍රකාශ කෙළේය.උතුරු මිතුරු අරමුදල වෙනුවෙන් ආධාර පරිත්‍යාග කිරීම සඳහා සංස්ථා, පෞද්ගලික සමාගම් හා විවිධ ආයතනවල නිලධාරීන් පිරිසක් පෙරේදා (17) පස්වරුවේ අරලියගහ මන්දිරයේදී ජනාධිපති මහින්ද රාජපක්‍ෂ මහතා හමුවූ අවස්ථාවේදී ජනාධිපතිවරයා මේ අදහස් පළකෙළේය.”උතුරු මිතුරු” අරමුදල වෙනුවෙන් රජය බලාපොරොත්තු වන්නේ පෞද්ගලික මට්ටමේ ධන පරිත්‍යාගවලට වඩා පොදු ජනතාව හා වෘත්තීය සමිති මට්ටමින් කෙරෙන පරිත්‍යාග බව ද ජනාධිපතිවරයා මෙහිදී කියා සිටියේය.මේ බව අවබෝධ කර ගත් පොදු ජනතාව හා වෘත්තීය සමිති සංගම් මේ වැඩපිළිවෙළ සමඟ එක්වෙමින් සිටින බවත් හෙතෙම පැවැසීය. උතුරු දුම්රිය මාර්ගයේ ඉදිකිරීම්වල ප්‍රගතිය පිළිබඳව ජනාධිපති මහින්ද රාජපක්‍ෂ මහතා මෙහිදී ප්‍රවාහන ඇමැති ඩලස් අලහප්පෙරුම මහතාගෙන් කරුණු විමසා සිටියේය.සිංගර් ශ්‍රී ලංකා ආයතනය, නෝ ලිමිට් ආයතනය, ජනතා වතු සංවර්ධන මණ්ඩලයේ වෘත්තීය සමිති, ශ්‍රී ලංකා කිරි නිපදවන්නන්ගේ සමූපකාර සමිති මහා සංගමය, විදුලි සංදේශ නිලධාරීන්ගේ සංගමය, ශශ්‍රී ලංකා අපනයන ණය රක්ෂණ සංස්ථාවේ සේවක පිරිස්, ශ්‍රී ලංකා රූපවාහිනි සංස්ථාව, නවලෝක කන්ස්ටක්ෂන් පුද්ගලික සමාගම නියෝජනය කරමින් මෙහිදී ජනාධිපතිවරයාට මුදල් පරිත්‍යාග බාර දෙන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n1002193</link>
    <topic>ධනුනගේ ගිණුම් දෙකකතවත් රු. කෝටි 120ක්</topic>
    <author/>
    <content>ජෙනරාල් සරත් ෆොන්සේකා මහතාගේ බෑණා වන දනුන තිලකරත්න මහතාට අයත් බැංකු ගිණුම් දෙකක තැන්පත් කර තිබූ රුපියල් කෝටි 120 ක් ඊයේ (18) රහස් පොලිසිය සොයා ගත්තේය.දැනට අත්අඩංගුවට ගැනීමට වරෙන්තු නිකුත් කර සිටින දනුන තිලකරත්න මහතාට අයත් මේ ගිණුම් දෙක කොළඹ පෞද්ගලික බැංකුවකට අයත් බව පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා ‘දිනමිණ’ ට කීය.මේ වන විට තිලකරත්න මහතා අත්අඩංගුවට ගැනීමට රහස් පොලිසිය විශේෂ කණ්ඩායමක් යොදා තිබේ. සැකකරු විදේශ ගත වී ඇතැයි යන සැකය මත ඔහු පිළිබඳ තොරතුරු සෙවීම සඳහා ජාත්‍යන්තර පොලිසියේ සහාය රහස් පොලිසිය ඉල්ලා තිබේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n1002194</link>
    <topic>කෝටි 17ක හෙරොයින් සමඟ කල්පිටියේ දී පුද්ගලයෙක් දැලේ</topic>
    <author>විජයානී එදිරිසිංහ සහ ඩබ්ලිව්. සී. බී. ප්‍රනාන්දු පුත්තලම සමූහ</author>
    <content>රුපියල් කෝටි 17ක පමණ වටිනාකමින් යුත් හෙරොයින් කිලෝ තිහක් සමඟ සැකකරුවකු කල්පිටිය පොලිසිය මඟින් අත්අඩංගුවට ගෙන ඇත.ඊයේ (18) අලුයම මුන්දලම ප්‍රදේශයේ කළ විශේෂ වැටලීමකින් පසු සැකකරු සමඟ හෙරොයින් තොගය අත්අඩංගුවට ගැනීමට හැකි වූ බව වයඹ බටහිර ප්‍රදේශය බාර නියෝජ්‍ය පොලිස්පති දයා සමරවීර මහතා දිනමිණට පැවැසීය.මොහොමඩ් කාසීම් හෙවත් මොහොමඩ් නියාස් නමැති සැකකරු සමඟ හෙරොයින් තොගය අත්අඩංගුවට ගන්නා විට ඒවා කොළඹට ප්‍රවාහනය කිරීම සඳහා සූදානම් කැර තිබූ බවද නියෝජ්‍ය පොලිස්පතිවරයා කීය.මෙතරම් විශාල වටිනාකමකින් යුත් හෙරොයින් තොගයක් අත්අඩංගුවට ගැනීමට හැකි වූ ප්‍රථම අවස්ථාවද මෙය වෙයි.හෙරොයින් තොගය ඊයේ කල්පිටිය පොලිසියේ දී පරීක්ෂාවට ලක්කර සැකකරු සමඟ අධිකරණයට ඉදිරිපත් කැර කොළඹ මත්ද්‍රව්‍ය නාශක අංශයට භාර දීමට නියමිතව තිබිණි.එම හෙරොයින් තොගය මුහුදු මාර්ග ඔස්සේ විදේශ රටක සිට කල්පිටිය ප්‍රදේශයට ගෙනැවිත් එතැන් සිට කොළඹට ප්‍රවාහනය කිරීමට සූදානම් කොට තිබිණි. මෙය කාලයක් තිස්සේ ක්‍රියාත්මක වූ ජාවාරමක් බව පොලිසිය කියයි.නියෝජ්‍ය පොලිස්පති දයා සමරවීර මහතාගේ උපදෙස් සහ අධීක්ෂණය යටතේ පොලිස් අධිකාරී ප්‍රියන්ත වීරසිංහ සහකාර පොලිස් අධිකාරී රාජපක්ෂ කල්පිටිය පොලිස් ස්ථානාධිපති ප්‍රධාන පොලිස් පරීක්ෂක ලක්ෂ්මන් රන්වල ආරච්චි පොලිස් කොස්තාපල්වරු වන ඒකනායක නාලක සහ රෝහණ ඇතුළු කණ්ඩායමක් වැටලීම සිදුකැර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n1002195</link>
    <topic>පරිස්සම්වන්න රන් විකුණන්නමහ බැංකුවනියෝජිතයන්පත් කැර නෑ</topic>
    <author/>
    <content>මහ බැංකුවට අයත් රත්රන් විකිණීමට බලයලත් පුද්ගලයන් ලෙස තමන් පත්කැර ඇති බවට ව්‍යාජ ප්‍රචාරයන් ගෙන යමින්, මහජනයා මුළා කරන පිරිසක් සිටින බව ශ්‍රී ලංකා මහ බැංකුව නිවේදනය කරයි.ශ්‍රී ලංකා මහ බැංකුව මහජනයා වෙත රත්රන් විකිණීම සිදු නොකරන අතර මහ බැංකුව වෙනුවෙන් ඒ සඳහා කිසිදු නියෝජිතයකු පත් කර නොමැති බව ද අවධාරණය කරයි.පුවත්පත් නිවේදනයක් නිකුත් කරමින් ශ්‍රී ලංකා මහ බැංකුව මහජනතාවට පවසන්නේ මෙබඳු අසත්‍ය හා කූට ජාවාරම් ඉදිරියේ නොමඟ නොයන ලෙසයි. මෙම වංචාව පිළිබඳව විමර්ශනය කර නීති විරෝධී ක්‍රියාකරුවන් හඳුනාගෙන ඔවුනට එරෙහිව නීතිමය පියවර ගනු ලබන බව ද මහ බැංකුව තම නිවේදනයේ සඳහන් කැර තිබේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n1002196</link>
    <topic>ස්වාධීන අධිකරණ ක්‍රමයක්ශ්‍රී ලංකාවේ ක්‍රියාත්මකයි</topic>
    <author>මහින්ද අලුත්ගෙදර</author>
    <content>සිවිල් නීතිය සේම හමුදා නීතිය ද ක්‍රියාත්මක වන ස්වාධීන අධිකරණ ක්‍රමයක් ශ්‍රී ලංකාව තුළ පවතින්නේ යැයි විදේශ කටයු‍්‍රතු ඇමැති රෝහිත බෝගොල්ලාගම මහතා පැවැසීය.තමන් දරන නිලය කුමක් වූව ද රටේ සියලු දෙනාට ම නීතිය එකහා සමාන බව කී ඇමැතිවරයා හිටපු යුද හමුදාපති සරත් ෆොන්සේකා මහතා අත්අඩංගුවට ගැනීම කිසි විටෙකත් දේශපාලන පළිගැනීමක් නොවන බවද අවධාරණය කෙළේය.ඒ මහතා මේ බව කියා සිටියේ තමා හමු වී සාකච්ඡා කිරීම සඳහා විදේශ කටයුතු අමාත්‍යාංශයට ඊයේ (17) පස්වරුවේ පැමිණි එක්සත් රාජධානියේඡායා ආරක්ෂක ලේකම් ආචාර්ය ලියොන් ෆොක්ස් මහතා මතු කළ පැනයකට පිළිතුරු දෙමිණි. හිටපු යුද හමුදාපති සරත් ෆොන්සේකා මහතා අත්අඩංගුවට ගැනීම සම්බන්ධයෙන් සිවිල් නීතිය ක්‍රියාත්මක කරන ලෙස ලියොන් ෆොක්ස් මහතා මෙහි දී මතු කළ පැනය විය.ශ්‍රී ලංකා විදේශ කටයුතු ඇමැතිවරයා හා එක්සත් රාජධානියේ ඡායා ආරක්ෂක ලේකම්වරයා අතර ද්විපාර්ශ්වීය වශයෙන් සාකච්ඡා පැවැති අතර උතුරු හා නැගෙනහිර සංවර්ධන කටයුතු ජී. එස්. පී. සහනය ආදී වැදගත් කරුණු රාශියක් කෙරෙහි අවධානය යොමු කැරිණි.ත්‍රස්තවාදය පරාජය කරමින් ප්‍රජාතන්ත්‍රවාදය තහවුරු කොට රටේ සංවර්ධනය වෙනුවෙන් ඉදිරියට ගමන් කරන මොහොතක එක්සත් රාජධානියෙන් ශ්‍රී ලංකාවට සහයෝගය ලැබෙන බවත් විදෙස් ගත ශ්‍රී ලාංකික දෙමළ ප්‍රජාවගේ උන්නතිය වෙනුවෙන් මෙහි දී සාකච්ඡා කළ බවත් ඇමැති රෝහිත බෝගොල්ලාගම මහතා කීවේ ය.ශ්‍රී ලංකාවේ උතුරු හා නැගෙනහිර ප්‍රදේශයන්හි යටිතල පහසුකම් සංවර්ධනය කොට ඒ ඒ ප්‍රදේශවල ජනතාවගේ ආදායම් මට්ටම තහවුරු කිරීම පිළිබඳව ද මේ සාකච්ඡාවේ දී අවධානය යොමු කළ බව කී විදේශ කටයුතු ඇමැතිවරයා පැවැති ජනාධිපතිවරණයෙන් ලක්ෂ 18ක වැඩි ඡන්ද සංඛ්‍යාවක් ලබා ජයග්‍රහණය කිරීම ඓතිහාසික බවත් සඳහන් කළේය.ශ්‍රී ලංකාවේ සුබසිද්ධිය වෙනුවෙන් එක්සත් රාජධානියේ පූර්ණ සහයෝගය ලබා දෙන බව එක්සත් රාජධානියේ ඡායා ආරක්ෂක ලේකම් ආචාර්ය ලියොන් ෆොක්ස් මහතා කියා සිටියේ ය.සංචාරයක් සඳහා දිවයිනට පැමිණි ආචාර්ය ලියොන් ෆොක්ස් මහතා උතුරු ප්‍රදේශයේ පිහිටි අභ්‍යන්තර වශයෙන් අවතැන් වූ පුද්ගලයන් වෙසෙන තාවකාලික කඳවුරුවල වර්තමාන තත්ත්වය දැක බලා ගත්තේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n1002197</link>
    <topic>ජී. එල්. සහ ඩලස්නව කැබිනට් ප්‍රකාශකවරු</topic>
    <author>ස්වර්ණා විජේකෝන් සහධනුෂ්ක ගොඩකුඹුර</author>
    <content>අපනයන සංවර්ධන හා ජාත්‍යන්තර වෙළඳ ඇමැති මහාචාර්ය ජී. එල්. පීරිස්, ප්‍රවාහන ඇමැති ඩලස් අලහප්පෙරුම මහත්වරුන් ඇමැති මණ්ඩල තීරණ ප්‍රකාශකවරුන් ලෙස ජනාධිපති මහින්ද රාජපක්ෂ මහතා විසින් පත් කරනු ලැබ තිබේ.ජනාධිපතිවරයාගේ ප්‍රධානත්වයෙන් පෙරේදා (17) ඇමැති මණ්ඩලය රැස් වූ අවස්ථාවේදී මේ පත් කිරීම සිදු කැර තිබේ. ජනමාධ්‍ය හා තොරතුරු ඇමැතිවරයා වශයෙන් ජනාධිපතිවරයා මේ පත්වීම කැර ඇත්තේ ඇමැති අනුර පි‍්‍රයදර්ශන යාපා මහතා ජනමාධ්‍ය ඇමැතිධූරයෙන් ඉවත් වීම නිසාවෙනි.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n1002198</link>
    <topic>යතුරු පැදියකින් ඇවිත් ව්‍යාපාරිකයකු ඝාතනය කරලා</topic>
    <author>මිනුවන්ගොඩ සිරිසේන අත්තනායක</author>
    <content>යතුරුපැදියකින් පැමිණි සන්නද්ධ දෙදෙනෙක් පෙරේදා (17) රාත්‍රී මිනුවන්ගොඩ වෑලිය ප්‍රදේශයේ පදිංචිව සිටි ව්‍යාපාරිකයෙකුට වෙඩි තබා ඝාතනය කැර පලා ගොස් තිබේ.මෙසේ මියගොස් ඇත්තේ බී. කේ. සිසිර කුමාර විජේනායක නමැති හතළිස් එක් හැවිරිදි අයෙකු බව පොලිසිය පැවසීය.ව්‍යාපාරිකයා ඔහුගේ නිවසේ ඉදිරිපිට සිටියදී වෙඩි ප්‍රහාරයට ලක්ව තිබේ.සිද්ධියෙන් බරපතල ලෙස තුවාල ලැබූ ව්‍යාපාරිකයා ගම්පහ රෝහලට ඇතුල් කිරීමෙන් පසු මියගොස් ඇති බව පොලිස් මාධ්‍ය ප්‍රකාශක පොලිස් අධිකාරි පි‍්‍රශාන්ත ජයකොඩි මහතා පවසයි.මිලිමීටර් නවය වර්ගයේ ගිනි අවියකින් වෙඩි තැබීමෙන් ඝාතනය සිදුකර ඇති බව මූලික පරීක්‍ෂණවලින් අනාවරණය වී ඇත.මියගිය අයගේ පපුවට හා වම් පාදයට වෙඩි වැදී තුවාල සිදුව තිබෙන බව පොලිසිය කීය.සිද්ධිය වූ ස්ථානයේ තිබී මිලිමීටර් නවය වර්ගයේ පතොරොම් කොපු දෙකක් පොලිසිය මගින් සොයාගෙන තිබේ.මිනුවන්ගොඩ මහේස්ත්‍රාත් ඛේමා ස්වර්නාධිපති මහත්මිය සිද්ධිය වූ ස්ථානයට පැමිණ මහේස්ත්‍රාත් පරීක්‍ෂණය පවත්වන ලදී. මියගිය අයගේ සිරුර පිළිබඳ පශ්චාත් මරණ පරීක්‍ෂණ කටයුතු ඊයේ (18) ගම්පහ රෝහලේ දී සිදුකරනු ලැබීය.ඝාතකයන් මෙතෙක් අත්අඩංගුවට ගෙන නොමැති අතර, ඝාතනයට හේතුව මෙතෙක් හෙළිව නැතැයි පොලිසිය පවසයි. සිද්ධිය පිළිබඳ රස පරීක්‍ෂක වාර්තාවක් කැඳවීමට පොලිසිය පියවර ගෙන තිබේ. ඇසින් දුටුවන්ගෙන් හා ඥාතීන්ගෙන් මේ පිළිබඳ ලබාගන්නා තොරතුරු අනුව සැකකරුවන් හඳුනාගැනීමට හැකිවනු ඇතැයි පොලිසිය වැඩිදුරටත් සඳහන් කරයි.මිනුවන්ගොඩ පොලිස් ස්ථානාධිපති ප්‍රධාන පොලිස් පරීක්‍ෂක චින්තක පෙරේරා මහතාගේ මෙහෙයවීමෙන් පොලිස් පරීක්‍ෂක සෝමවීර, සැරයන්වරුන් වන 55390 සුගත්, 12442 චමින්ද හා කොස්තාපල් 15386 රත්නායක යන නිලධාරීහු සිද්ධිය පිළිබඳ පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n1002199</link>
    <topic>ධම්මි ෆොන්සේකාගේ ඝාතකයාට වසර 7ක සිරදඬුවමක්</topic>
    <author>පාණදුර සමූහ කපිල සෝමරත්න</author>
    <content>චිත්‍රපට නිලි ධම්මි ෆොන්සේකා මහත්මිය ඝාතනය කිරීම සම්බන්ධයෙන් මිනීමැරුමක් නොවන සාවද්‍ය මනුෂි්‍ය ඝාතනයක් සිදු කිරීමේ චෝදනාවට වරද කරු වූ විත්තිකරුට පාණදුර මහාධිකරණ විනිසුරු මාලනී ගුණරත්න මහත්මිය බරපතළ වැඩ සහිත වසර 07ක සිර දඩුවමක් ඊයේ (18) නියම කළාය. ඊට අමතරව රුපියල් 10000ක දඩයක් ද විත්තිකරුට නියම කෙරිනි.මෙසේ සිරදඬුවම් හා දඩ නියම වූයේ වික්‍රමගේ පද්මසිරි හෙවත් ජන්තුවා නමැති විත්තිකරුටය. ඔහු ආබාධිතයෙකි. මිනිමැරීමේ හා සොරකම් කිරීමේ අධිචෝදනා යටතේ වසර 14කට ආසන්න කාලයක් මේ නඩුව විභාග කෙරිණි.නඩු විභාගයේදී ධම්මි ෆොන්සේකා හෙවත් ලියනගේ දොන පද්මිනි චන්ද්‍රා දමයන්ති ලියනගේ මහත්මියට පිහියකින් ඇන මරා දමා තිබුණත් ඈ සතු මුදල් හා රන් භාණ්ඩ කොල්ලකැ බවට වූ අධි චෝදනාව ඔප්පු නොවීම නිසා විත්තිකරු එයින් නිදහස් කෙරිනි. 1996 අගෝස්තු මස 23 වන දින මේ සිද්ධිය සිදුවී තිබේ.විත්තිකරුට දඬුවම් නියම කළ විනිසුරු ගුණරත්න මහත්මිය ඔහුට අධිකරණයේ අනුකම්පාව හිමි විය යුතු නැති බව සඳහන් කළාය. මිනිමැරීමේ චෝදනාව නඩුවිභාගයේදී තහවුරු නොවු අතර සාවද්‍ය නොවන මනුෂ්‍ය ඝාතනයක් කිරීමේ චෝදනාවට වරදකරු කෙරිනි. රජයේ ජ්‍යෙෂ්ඨ නීතිඥ චමත් දීලිප පීරිස් මහතා හා රජයේ නීතිඥ චතුරංගි මහවඩුගේ මහත්මිය මේ නඩුවේ පැමිණිල්ල මෙහෙයවූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n10021910</link>
    <topic>විපක්ෂයේත් ප්‍රභාකරන්ගේත්අරමුණුවල කිසි වෙනසක් නෑ</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර</author>
    <content>ජනාධිපතිවරණ ප්‍රතිඵල වෙනස් කළ බවට විපක්ෂය කරන චෝදනාත් රටේ ආර්ථික මර්මස්ථානවලට ප්‍රභාකරන් එදා එල්ල කළ බෝම්බ ප්‍රහාරත් අතර කිසිදු වෙනසක් නැතැයි ප්‍රවාහන ඇමැති ඩලස් අලහප්පෙරුම මහතා පැවැසීය.විපක්ෂයේ බොරු චෝදනාවල මෙන්ම ප්‍රභාකරන්ගේ බෝම්බ ප්‍රහාරවලත් අරමුණ වුණේ මේ රටේ ආර්ථිකය විනාශ කිරීම බවත් ඇමැතිවරයා පෙන්වා දුන්නේය.ඇමැතිවරයා මේ අදහස් පළ කළේ ඇමැති මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේදී ඊයේ (18) පැවැති මාධ්‍ය හමුවකට එක්වෙමිනි. ජනාධිපතිවරණ ප්‍රතිඵල පරිගණක ආශ්‍රයෙන් වෙනස් කළ බවට ජාත්‍යන්තරය පවා වික්ෂිප්තයට පත්වන අන්දමේ චෝදනාවක් එල්ල කළ විපක්ෂය ශ්‍රේෂ්ඨාධිකරණයට ඉදිරිපත් කළ පෙත්සමේ ඒ පිළිබඳ සඳහනක්වත් නැතැයිද ඇමැතිවරයා පෙන්වා දුන්නේය.ඇමැතිවරයා එහිදී වැඩිදුරටත් මෙසේ ද ප්‍රකාශ කෙළේය.ජනාධිපතිවරණ ප්‍රතිඵල සම්බන්ධයෙන් විපක්ෂය කළ ප්‍රකාශවල බරපතළ පරස්පරතාවයක් පවතිනවා. එජාප මහ ලේකම්වරයා, සෝමවංශ අමරසිංහ මහතා, මංගල සමරවීර මහතා මුලසිටම කිව්වේ මේ ප්‍රතිඵලය පරිගණකයෙන් වෙනස් කළ බවයි.මේ චෝදනාවල බරපතළකම නිසා සමහර රටවල් වික්ෂිප්ත වුණා. රටේ ආර්ථිකයට මේ හරහා බරපතළ තර්ජනයක් එල්ල වුණා. මේ රටේ ආර්ථික මර්මස්ථානවලට බෝම්බ ප්‍ර‍්‍රහාර එල්ල කළ ප්‍රභාකරන්ගේ අරමුණ වුණේ රටේ ආර්ථිකය විනාශ කිරීමයි.ඒ ප්‍රහාර නිසා කීපවතාවක්ම රටේ ආර්ථිකය සෘණ අගයකට වැටුණා.එල්.ටී.ටී.ඊ. සංවිධානය ආයුධ භාවිතයෙන් මරාගෙන මැරෙන ප්‍රහාරවලින් කරන්න උත්සාහ කළ දේ තමයි විපක්ෂය මේ චෝදනා මගින් කරන්නේ. දෙගොල්ලන්ගේම අරමුණ එකයි. ශ්‍රේෂ්ඨාධිකරණයට පෙත්සම ඉදිරිපත් කර එළියට ආපු විපක්ෂයේ පක්ෂයක නායකයෙක් කිව්වා මේ වතාවේ තැපැල් ඡන්ද සියයට 99 ක් වැටිලා තියෙනවා. මේක වෙන්න බෑ.මේ හොර ඡන්ද කියලා. අපි කණගාටු වෙනවා මේ පුද්ගලයන්ගේ නොදැනුවත්කම පිළිබඳව. පට පෙරත් ඕනෑ තරම් සියයට 99 ට තැපැල් ඡන්ද වැටී තිබෙනවා.අපනයන සංවර්ධන හා ජාත්‍යන්තර වෙළෙඳ ඇමැති මහාචාර්ය ජී. එල්. පීරිස් මහතා, විපක්ෂයේ ප්‍රබල චරිත ජනාධිපතිවරණ ප්‍රතිඵල සම්බන්ධයෙන් කළ ප්‍රකාශ මේ රටට පමණක් නොව ජාත්‍යන්තරයටත් ගියා.මේක මහින්ද රාජපක්ෂ ජනාධිපතිතුමාට, රජයට පමණක් නොව ආර්ථිකයටම එරෙහිව කළ වැඩක්. ජනාධිපතිවරණය දූෂිතව පැවැත් වූ රටක් සමඟ ගනුදෙනු කරන්න රටවල් කැමැති නැහැ.ඔවුන්ට ඕනෙ වුණේ අපේ රට ජාත්‍යන්තරව කොන් කරන්නටයි. මෙය ද්වේශ සහගත සැලසුමක්. ජනතාවට ලැබෙන ආර්ථික ප්‍රතිලාභ වැළැක්වීමට ගත් මේ පියවර පිළිකුලෙන් යුතුව හෙළා දකිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n10021911</link>
    <topic>නාඋල යොවුන් සේනාංකයේ 40කට ආහාර විස වෙලා</topic>
    <author>ප්‍රියන්ත සුමනසේන උකුවෙල සංචාරක</author>
    <content>ආහාර විසවීමෙන් රෝගාතුර වූ නාඋල යොවුන් සේනාංකයේ නේවාසික සිසුන් හතළිස් දෙනකු ඊයේ (18) පෙරවරුවේ නාලන්ද රෝහලට ඇතුළත් කැර ප්‍රතිකාර ලබා ඇත.පෙරේදා (17) රාත්‍රියේ ගත් ආහාර විසවී ඊයේ (18) අලුයම සිට විටින් විට රෝගීන් රෝහලට ඇතුළු කැර ඇති අතර දහවල් වන විට සියලු දෙනා ප්‍රතිකාර ලබා පිටව ගිය බව මාතලේ ප්‍රාදේශීය සෞඛ්‍ය සේවා අධ්‍යක්ෂ වෛද්‍ය අනුර දිසානායක මහතා පැවැසී ය.සිද්ධිය සම්බන්ධව පුළුල් පරීක්ෂණයක් පැවැත්වෙන බව සඳහන් කළ ප්‍රාදේශීය සෞඛ්‍ය අධ්‍යක්ෂවරයා ආහාර සාම්පල් මාතලේ රෝහලට රැගෙනවිත් ඇති බව කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n10021912</link>
    <topic>ශ්‍රී ලංකා ජාතික සංගමයේ ප්‍රතිපත්ති ප්‍රකාශය මහ සඟරුවන වෙත</topic>
    <author>රෝෂන් තුෂාර</author>
    <content>ශ්‍රී ලංකා ජාතික සංගමයේ ප්‍රතිපත්ති ප්‍රකාශය හා න්‍යාය පත්‍රය එහි නායක අධිකරණ හා නීති ප්‍රතිසංස්කරණ ඇමැති මිලින්ද මොරගොඩ මහතා අතින් තෛ‍්‍රයිනිකායික මහා සංඝරත්නයට කැලණිය රජමහා විහාරස්ථානයේදී පසුගියදා පිළිගැන්වීය.ඉදිරි මහ මැතිවරණයෙන් පසුව රජය සමඟ ක්‍රියාත්මක කරන දොළොස් වැදෑරුම් වැඩපිළිවෙළ මෙම න්‍යාය පත්‍රයට ඇතුළත්ය.සියම් මහා නිකායේ මල්වතු පාර්ශවයේ මහා නායක තිබ්බටුවාවේ ශ්‍රී සුමංගල හිමි, අස්ගිරි පාර්ශවයේ මහා නායක උඩුගම ශ්‍රී බුද්ධරක්ඛිත හිමි, අමරපුර මහා සංඝ සභාවේ සභාපති කොටුගොඩ ධම්මාවාස හිමි, ඉත්තෑපානේ ධම්මාලංකාර හිමි, කැලණිය රජමහා විහාරාධිපති මහාචාර්ය කොල්ලුපිටියේ මහින්ද සංඝරක්ඛිත හිමි, අකුරැටියේ නාරද හිමි හා නාගොඩ අමරවංශ හිමියෝ ඇතුළු මහා සංඝරත්නය මේ උත්සවයට සහභාගි වූහ.මැතිවරණයෙන් පසු සුබවාදී පාලනයක් උදෙසා රජය පොළඹවන හා ප්‍රජාතන්ත්‍රවාදය තහවුරු කරන, සිවිල් සමාජය ශක්තිමත් කරන ප්‍රමුඛ කරුණු රාශියක් මේ දොළොස් වැදෑරුම් ප්‍රතිපත්ති න්‍යාය පත්‍රයේ ඇතුළත් වන බව අධිකරණ ඇමැතිවරයා මහා නායක හිමිවරුන්ට පැහැදිළි කෙළේය.ආර්ථික, දේශපාලන හා සමාජීය සංවර්ධනය, ආගමික සහ ජීවනය පෙරදැරි කරගත් මේ න්‍යාය ක්‍රියාත්මක කිරීමේ ප්‍රායෝගික සැලැස්මක්ද දොළොස් දෙනෙකුගෙන් යුත් විද්වත් මණ්ඩලයක් ද මේ න්‍යාය පත්‍රයට ඇතුළත්ය.සංගමයේ සභාපති සිරිසේන කුරේ, මහ ලේකම් ආර්. ඒ. ඩී. සිරිසේන මහත්වරු ඇතුළු පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n10021913</link>
    <topic>සියලු පක්ෂ ශ්‍රීලනිපය වටා එක් වීයුගයේ අවශ්‍යතාව ඉටුකළ යුතුයි</topic>
    <author/>
    <content>යුද්ධය අවසන්ව සාමය උදාවී ඇති මේ යුගයේ අවශ්‍යතාව වන්නේ් ශක්තිමත් දේශපාලන පක්ෂයක් වශයෙන් ගොඩනැගී ඇති ශ්‍රී ලංකා නිදහස් පක්ෂය වටා සියලු පක්ෂ ඒකරාශි කිරීම යැයි ජනාධිපති මහින්ද රාජපක්ෂ මහතා පැවැසීය.ජනාධිපතිවරයා මෙසේ ප්‍රකාශ කෙළේ අමාත්‍ය ෆේරියල් අෂ්රොෆ් මහත්මිය ඇතුළු ජාතික සමඟි පෙරමුණේ සාමාජිකයන් ශ්‍රී ලංකා නිදහස් පක්ෂයට එක්වීමේ අවස්ථාවට අරලියගහ මන්දිරයේදී ඊයේ (18) සහභාගි වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද පැවැසීය.අද අප පක්ෂයට එකතු වුණු ෆේරියල් අෂ්රොෆ් මහත්මිය ඇතුළු සියලුදෙනා පක්ෂය වෙනුවෙන් ගෞරවයෙන් පිළිගන්නවා. දේශපාලනයේ එක් එක් යුග තියනවා. එක් එක් යුගවලදී යුග පුරුෂයෝ ඇති වෙනවා. දේශපාලනයේ සදාකාලික මිතුරෝ, සදාකාලික සතුරෝ කියලා කිසිවකු නැහැ. යුගයේ අවශ්‍යතාවට අෂ්රොෆ් ඇමැතිතුමා මුස්ලිම් කොංග්‍රසය ගොඩනැගුවා. අද ඒ යුගය අවසන්.අද මේ රට සමගි වෙලා. අද යුද්ධය අවසන් වෙලා. මේ රටේ මිනිසුන්ට නිදහසේ ගමන් බිමන් යන්න තියන අයිතිය තහවුරු වෙලා. තම භාෂාව කතා කරන්න තියන අයිතිය තහවුරු වෙලා.එකිනෙකාට ගෞරව කරන්න පෙළෙඔන යුගය අලුතින් බිහිවෙලා. අද අපි සුළු ජාතින්, මහ ජාතින් කියලා හඳුන්වන්න සූදානම් නැහැ. අපි සියලුදෙනාම රටට ආදරය කරන රටට ආදරය නොකරන වශයෙන් හඳුන්වන යුගයක් අද ගොඩනැගිලා.එහෙමනම් මේ යුගයේ අවශ්‍යතාව වුණේ ශක්තිමත් දේශපාලන පක්ෂයක් වශයෙන් ගොඩනැගිලා තියන ශ්‍රී ලංකා නිදහස් පක්ෂය වටා සියලු ජාතින් එකතු කිරීමේ වගකීමක් අද තියෙනවා. අද ඒ වගකීම අපි ඉටු කරනවා. අද දේශපාලන පක්ෂ පනස් ගණනක් තියනවා. විශේෂයෙන්ම ජාතින් එකමුතුව වැඩ කරන්න ඕන. අපි ඉතා කිට්ටුවෙන් වැඩ කරපු යුග තිබුණා.ඈත ගම්මානවල මුස්ලිම් ජනතාව ජීවත් වෙනවා. ඔවුන්ගේ සංස්කෘතිය ඔවුන් රැක ගන්නවා. ඒ සංස්කෘතියට ඔවුන් දරුවන් හදනවා. ඔවුන් ප්‍රදේශයේ තියන භාෂාව කථා කරනවා. ඔවුන් ඉතා සුහදව අනෙක් අයත් එක්ක ජීවත් වෙනවා.අපි සමහර වෙලාවට සමාජයත් එක්ක එකට ඒකාබද්ධ වෙන්න ඕන තමන්ගේ සංස්කෘතිය රැකගෙන. ඒ එක්කම අනිත් සංස්කෘතිවලට ගරු කරමින් ඔවුන් සමඟ ජීවත් වෙන්න හැම සමාජයක්ම අද සූදානම් වෙලා තියෙනවා.එහෙම නම් එවැනි වාතාවරණයක් යටතේ අද මේ ගත්ත තීන්දුව ජාතික සමගියට මහා රුකුලක් වෙනවා. ඒ නිසයි මෙය ඉතිහාසගත වෙන්නේ. අපි කිසි කෙනෙක් තවත් ජාතියකින් හිඟා කන්න ඕන නෑ. යට වෙන්න ඕන නෑ.මට මතකයි මම 2005 නැඟෙනහිරට ඇවිල්ලා ප්‍රකාශ කෙළේ ජාතියකට තවත් ජාතියක් යට කර ගන්න මම ඉඩ තියන්නේ නැහැ කියලා. එය මම බලයට ඇවිල්ලා අවුරුදු 04 කින් ඉටුකරලා දුන්නා. කිසිම ජාතියකට තවත් ජාතියක් යට කරන්න අපි ඉඩ තියන්නේ නැහැ. ඒ නිසා අප දේශපාලන වශයෙන් වඩාත් ශක්තිමත් විය යුතුයි. ශ්‍රී ලාංකිකයන්ට වඩාත් වැඩදායි වෙන්නේ මොකක්ද? බෙදිලා වෙන්වෙලා සිටීමද? සියලුදෙනා එක්වෙලා ශක්තිමත්ව ඉදිරියට යාමද? කියලා අපි තීරණය කළ යුතුයි. එහෙමනම් මේ මැතිවරණයේදී අපට ශක්තියක් ඔබ එක්වීම.අපි කිසිවිටෙක ඔබට ශ්‍රී ලංකා නිදහස් පක්ෂය තුළ කොන්වෙන්න දෙන්නේ නැහැ. අප පක්ෂය ශක්තිමත්ව ඉදිරියට යන්න ඕන. අප පක්ෂයට ඔබ පැමිණීම මහත් ශක්තියක් බව පවසනවා.ඔබ පුළුල්ව සිතන නායිකාවක්. ඔබ අදහස් ඉදිරිපත් කරන්නේ ඉතා ගැඹුරු ලෙස.එවැනි කෙනෙක් අපේ කැබිනට් මණ්ඩලයේ සිටීම ශක්තියක් බව පවසමින් අද ඔබ අප පක්ෂයට එක්වීම මහත් ශක්තියක් බව සිහිපත් කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n10021914</link>
    <topic>රියර් අද්මිරාල්සරත් වීරසේකරක්‍රියාකාරී දේශපාලනයට</topic>
    <author>ස්වර්ණා විජේකෝන් ධනුෂ්ක ගොඩකුඹුර</author>
    <content>සිවිල් ආරක්ෂක බළකායේ ප්‍රධානි රියර් අද්මිරාල් සරත් වීරසේකර මහතා සිය ධුරයෙන් ඉල්ලා අස්වීම සඳහා සිදුකළ ඉල්ලීමට ජනාධිපති මහින්ද රාජපක්ෂ මහතාගේ අනුමැතිය හිමිවේ. රාජ්‍ය ආරක්ෂක, නීතිය හා සාමය පිළිබඳ ඇමැතිවරයා ලෙස ජනාධිපති මහින්ද රාජපක්ෂ මහතා අදාළ අනුමැතිය ලබාදී ඇත.සරත් වීරසේකර මහතා පූර්ණ කාලීනව දේශපාලනයෙහි නිරත වීම සඳහා ධූරයෙන් ඉවත් වූ බව කැබිනට් මාධ්‍ය ප්‍රකාශක, ප්‍රවාහන ඇමැති ඩලස් අලහප්පෙරුම මහතා පැවැසීය.ඇමැතිවරයා මේ බව සඳහන් කෙළේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තුවේදී ඊයේ (18) පැවැති මාධ්‍ය සාකච්ඡාවකට සහභාගි වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=n10021915</link>
    <topic>අශෝකා තිලකරත්නගේ සේප්පුවල තිබූ කෝටි 7.5ක නෝට්ටුවල අනුක්‍රමික අංක සටහන් කර ගැනීමට ඉඩ</topic>
    <author>සුරන්ජිත් පෙරේරා දෙහිවල – ගල්කිස්ස සමූහ</author>
    <content>අශෝකා තිලකරත්න මහත්මිය ඇතුළු ඇයගේ ඥාතීන් දෙදෙනෙකුට අයිති තිඹිරිගස්යාය සම්පත් බැංකු ශාඛාවේ ආරක්‍ෂිත සේප්පු හතරක තැන්පත් කර තිබූ රුපියල් කෝටි 7.5 පමණ වටිනාකමැති දේශීය හා විදේශීය මුදල් නෝට්ටුවල අනුක්‍රමික අංක සටහන් කර ගැනීම සඳහා ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා ඊයේ (18) දින රහස් පොලිසියට අවසර ලබා දුන්නේය.රහස් පොලිසිය කළ ඉල්ලීමක් පිළිගෙන මේ අවසරය දුන් මහේස්ත්‍රාත්වරයා ඒ සඳහා අවශ්‍ය පියවර ගන්නා ලෙස බැංකු ශාඛාවේ කළමනාකාරවරයාට නියම කෙළේය.සේප්පු අංක 50 හා 52 හිමි අශෝකා තිලකරත්න සේප්පු අංක 40 හා 47 හිමි ඉසර ජයවර්ධන හා සේප්පු අංක 43 හිමි සේපාලිකා චන්ද්‍රිකා ගල්හේන යන තිදෙනා ඉදිරිපිට දී අද සිට ලබන 25 වන දින අතර කාලය තුළදී මේ මුදල්වල අනුක්‍රමික අංක සටහන් කර ගැනීමටත්, ඒ සඳහා රහස් පොලිසියේ මූල්‍ය වංචා විමර්ශන අංශයේ ස්ථානාධිපති රොෂාන් මස්ඉඹුල මහතා ඇතුළු නිලධාරීන් 4 දෙනකුට මහේස්ත්‍රාත්වරයා අවසර දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r1002191</link>
    <topic>ගඟට අපද්‍රව්‍ය බැහැර කිරීමෙන් ප්‍රදේශවාසීහු අසීරුවේ</topic>
    <author>මීගහතැන්න සමූහ</author>
    <content>පැලවත්ත නගරය මැදින් ගලාබසිනා බෙන්තර ගඟේ අතුගංගාවට නගරවාසීන් අපද්‍රව්‍ය දැමීම නිසා ප්‍රදේශවාසීන්ට දියනෑමට පවා නොහැකි වී තිබේ.බදාදා සති පොළට පැමිණෙන වෙළෙන්දන් කුණු වී ගිය එළවළු පළතුරු මෙන්ම මාළු වෙළෙන්දන් ඉවත දමන දේවල් ගඟට දැමීම පුරුද්දක් කැරගෙන තිබේ. මේ පිළිබඳව සෞඛ්‍ය බලධාරින්ගේ මෙන්ම වලල්ලාවිට පාරිසර නිලධාරින්ගේ අවධානය යොමුවිය යුතු බව ප්‍රදේශවාසිහු කියති.කලකට පෙර වලල්ලාවිට ප්‍රාදේශීය සභාවේ නිලධාරින් මේ වෙළෙඳුන් දැනුවත් කළද ඔවුන් ගඟට කුණු කසළ දැමීම තාවකාලිකව නවතා දැමුවත් දැන් දිගටම කරගෙන යති. වලල්ලාවිට කලාපයේ සෞඛ්‍ය බලධාරින් මේ පිළිබඳව සොයා බලා නැතැයිද ප්‍රදේශවාසීහු චෝදනා කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r1002192</link>
    <topic>මොනෝකෝගම ජල සම්පාදන කටයුතු ඇනහිටලා</topic>
    <author>කටුකුරුන්ද සමූහ</author>
    <content>හල්කඳවිල මොනෝකෝගම සුනාමි ගම්මානයේ ජල සම්පාදන කටයුතු අක්‍රීයවීමෙන් ගැටලු රැසක් පැන නැගී ඇතැයි ප්‍රදේශවාසීහු පවසති.ජල සම්පාදන මණ්ඩලය මඟින් නළ ළිං උපයෝගී කොටගෙන ක්‍රියාත්මක කළ මේ ජල ව්‍යාපෘතිය මේ වනවිට සම්පූර්ණයෙන්ම ඇණහිට තිබේ. කඳු මුදුනක පිහිටි මේ ගම්මානයේ වැසියන් විවිධ ක්‍රමෝපායන් ඔස්සේ දැනට ජලය ලබා ගත්තද එය පීඩාකාරි කටයුත්තක් බව ඔව්හු පවසති. මේ සම්බන්ධයෙන් බලධාරින්ගේ අවධානය යොමුවිය යුතුව තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r1002193</link>
    <topic>ක්‍රිකට් ක්‍රීඩාව ඇරැඹීමට ධම්මානන්ද විදුහලටමුදල් ලබාදෙයි</topic>
    <author>වාද්දුව සමූහ</author>
    <content>කළුතර අධ්‍යාපන කොට්ඨාසයේ වාද්දුව මොරොන්තුඩුව ධම්මානන්ද නවෝද්‍යා විද්‍යාලයේ ක්‍රිකට් ක්‍රීඩාව ආරම්භ කිරීම සඳහා කළුතර දිස්ත්‍රික් හිටපු මන්ත්‍රී ජයන්ත සමරවීර මහතා විසින් ක්‍රීඩා භාණ්ඩ ගැනීම සඳහා රුපියල් එක්ලක්ෂ තිස් දහසක මුදලක් ලබාදෙනු ලැබ තිබේ.එම මුදල් වලින් ක්‍රිකට් ක්‍රීඩාව සඳහා අවශ්‍ය උපකරණ මිලදී ගත් බව ධම්මානන්ද නවෝද්‍යා විදුහලේ ශාරීරික අභ්‍යාස උපදේශක මුදිත ගෞතමදාස මහතා පවසයි.ඒ අනුව ඉදිරි දිනවලදී එම විදුහලේ අවුරුදු දහතුනෙන් පහළ ක්‍රිකට් කණ්ඩායමක් ආරම්භ කරන බවද ඒ මහතා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r1002194</link>
    <topic>පාණදුර අවට පෞද්ගලික බස් සේවකයන් නිල ඇඳුම් අඳින්නේ නැතිලු</topic>
    <author>අළුබෝමුල්ල සමූහ</author>
    <content>බස් රථවල සියලුම සේවකයන්ට නිල ඇඳුම් ලබාදී ඇතැයි ප්‍රකාශ කළත් ඇතැම් සේවකයන් නිල ඇඳුම් පැළඳ සේවය කරන බවක් පානදුර ප්‍රදේශයේ හා අවට ප්‍රදේශවල දක්නට නැතැයි මගීහු කියා සිටිති.ඇතැම් රියදුරන් තම නිල කබාය රියදුරු අසුනට පොරවා ඇති බව දක්නට තිබේ. කොන්දොස්තරවරුන්ද තමන්ගේ නිල කබාය ගලවා ඇන්ජිම උඩ හෝ පොල්ලක එල්ලා තිබෙන අයුරු දක්නට පුළුවන.මාර්ගස්ථ මගී ප්‍රවාහන අධිකාරිය පවසන්නේ නිල ඇඳුම් නොමැතිව සේවය කරන අයට දඬුවම් කරන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r1002195</link>
    <topic>කැන්දපීල්ල හරහාඅනුඅංගල පාරේ කොටසක් අබලන් වෙලා</topic>
    <author>බුලත්සිංහල විශේෂ</author>
    <content>අඟුරුවාතොට, මදුරාවල ප්‍රාදේශීය සභා බල ප්‍රදේශයට අයත් මාහේන දකුණ ග්‍රාම නිලධාරි කොට්ඨාසයේ කැන්දපීල්ල හරහා අනුඅංගල පාරේ මී.300 ක් පමණ වන මාර්ග කොටස පිළිසකර කරදෙන ලෙස ප්‍රදේශවාසීහු මදුරාවල ප්‍රාදේශීය සභාවෙන් ඉල්ලා සිටිති.මේ මාර්ගයේ එක් කොටසක් බණ්ඩාරගම ප්‍රාදේශීය සභාවටත් තවත් කොටසක් මදුරාවල ප්‍රාදේශීය සභාවටත් අයත්වන අතර මදුරාවල ප්‍රාදේශීය සභාවට අයත් මාර්ග කොටස මෙතෙක් කිසිදු සංවර්ධනයට ලක්ව නැතැයි ප්‍රදේශවාසීහු කියති.දැනට මේ මාර්ගය සෝදාපාලුවට ලක්ව ඇති අතර වාහනයක් ධාවනය කිරීමටද අපහසු බව ඔව්හු කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r1002196</link>
    <topic>හෝමාගම - අනුරාධපුරයනව බස් රථ සේවයක්</topic>
    <author>හෝමාගම සංචාරක</author>
    <content>හෝමාගම ඩිපෝව මඟින් හෝමාගම සිට අනුරාධපුරය දක්වා නව බස් රථ සේවාවක් ආරම්භ කෙරේ. මේ යටතේ ප්‍රථමයෙන් සෑම පොහෝ දිනකම අලුයම 4.00 ආරම්භ කැර හෝමාගම සිට හංවැල්ල, කිරිඳිවැල, පස්යාල, වරකාපොළ, අඹේපුස්ස, කුරුණෑගල, දඹුල්ල, කැකිරාව හරහා අනුරාධපුරය දක්වා ධාවනය වේ.මීට අමතරව හෝමාගම සහ මහරගම ඩිපෝ මගින් මහරගම සිට හෝමාගම හරහා මහනුවර, හැටන්, නාවලපිටිය, බලංගොඩ සහ ඇඹිලිපිටිය දක්වා නව බස් රථ සේවාවක් ආරම්භ කැර තිබේ.කොළඹ නගරයේ පවතින රථවාහන තදබදය අඩුකිරීම සඳහා මෙවැනි සේවාවන් ආරම්භ කිරීමට ප්‍රවාහන අමාත්‍යාංශය පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r1002197</link>
    <topic>තක්‍ෂිලා මැදි විදුහලටමාධ්‍ය අධ්‍යාපන විෂයයටගුරුවරයකු නැතිලු</topic>
    <author>හොරණ මධ්‍යම විශේෂ</author>
    <content>හොරණ තක්‍ෂිලා මධ්‍ය මහා විද්‍යාලයට 2009 වර්ෂයේදී උසස් පෙළ සඳහා සන්නිවේදන හා මාධ්‍ය අධ්‍යාපන විෂයයට ළමයින් ඇතුළත් කර ගෙන ඇති මුත් අද දක්වාම ඒ සඳහා පුහුණු ගුරු භවතකු නොමැතිවීමෙන් අදාළ විෂයය හදාරන සිසුහු අන්දමන්ද වී සිටිති. ඒ හේතුවෙන් එම විෂය මාලාව හැදෑරීමට සුදුසු සිසුන්ට සිංහල විෂය හැදෑරීමට සිදුවී ඇතැයි ද අදාළ සිසුන්ගේ මවුපියවරු පවසති.කළුතර දිස්ත්‍රික්කයේ ප්‍රධානතම අධ්‍යාපන ආයතනයට මෙවැනි තත්ත්වයක් උදා වී ඇත්තේ ඇයිදැයි ඔවුහු විමසති. මේ පිළිබඳ ගුරු දෙගුරුන් එක්ව සාකච්ඡා කර ස්වේච්ඡා ගුරුවරියක් මේ කාර්යයට යොදාගෙන ඇතැයි ද ඔවුහු පවසති. විද්‍යාලයීය විෂය පද්ධතීන් නිසියාකාරව ඉගැන්වීම සඳහා සුදුසුකම් ඇති ගුරු භවතකු හෝ පත්කර ඇති ස්වේච්ඡා ගුරුවරියම හෝ පත් කරන ලෙස මවුපියවරු වගකිවයුතු අයගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r1002198</link>
    <topic>වැඩි මිලට සහල්විකිණීමට ගත් තැත වරදී</topic>
    <author>අත්තනගල්ල විශේෂ</author>
    <content>ගම්පහ දිස්ත්‍රික්කයේ “ලක් සතොස” සහ කෝප් සිටි සුපිරි වෙළෙඳසල් මගින් කිලෝව රු. 69.50 ට බාස්මතී සහල් නිකුත් කිරීම නිසා ඉහළ මිල ගණන් යටතේ සහල් අලෙවි කිරීමට පෞද්ගලික වෙළෙන්දන් ගත් උත්සාහය ව්‍යාර්ථ වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r1002199</link>
    <topic>කිතුල් පටි පාලම වෙනුවටනව පාලමක්</topic>
    <author>කළුතර සමූහ</author>
    <content>ගුලවිට වැදිවත්ත ගැටගහහේන දොළ හරහා දමා ඇති කිතුල් පටි පාලම වෙනුවට කොන්ක්‍රීට් පාලමක් තැනීමට අවශ්‍ය පියවර ගෙන තිබේ.ආරම්භයේ සිට ගැමියන් සමඟි සම්පන්නව අන්‍යෝන්‍ය සහයෝගයෙන් කිතුල් පටි පාලමක් තනාගෙන දොළෙන් එගොඩ මෙගොඩ ගිය ද එකී පාලම නිසා විවිධ කරදරවලට ජනතාව මුහුණ දුන් වාර අපමණය. ගම්වැසි කේ. ගුණදාස මහතාගේ අනුග්‍රහයෙන් සිදුකරන නව පාලම තැනීමේ සත්ක්‍රියා පිළිවෙත ගැන පොදුවේ ගැමි ජනතාව සතුට පළකරති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=r10021910</link>
    <topic>රට යැවීමට යැයි කියාමුදල් වංචා කළැයියුවළක් රිමාන්ඩ්</topic>
    <author>පානදුර සමූහ</author>
    <content>විදේශ රැකියා සඳහා මැලේසියාව, ඉතාලිය සහ වෙනත් රටවලට යවන බවට පොරොන්දු වී පානදුර සහ තදාසන්න පෙදෙස්වල තරුණයන්ගෙන් රුපියල් ලක්‍ෂ හතළිහක් පමණ වංචා කෙළේ යැයි චෝදනා ලබා ඇති අඹුසැමි යුවළක් පානදුර මහේස්ත්‍රාත් රංග දිසානායක මහතා විසින් නැවත රක්ෂිත බන්ධනාගාර ගතකරන ලදී.මෙසේ රක්ෂිත බන්ධනාගාර ගතකරන ලද්දේ ලියාපදිංචි නොකරන ලද ඹච්රක්ෂා කාර්යාලයක් පානදුර වලාන ප්‍රදේශයේ පවත්වාගෙන ගියේ යැයි කියන යුවළකි.බන්ධනාගාර භාරයෙන් මේ යුවළ අධිකරණයට ඉදිරිපත් කළ විට ඔවුන්ගේ නීතිඥවරු ඇප ඉල්ලා සිටියහ.මේ යුවළට එරෙහිව දැනට නඩු හයක් මේ අධිකරණයේ පවරා ඇති බවත්, වෙනත් අධිකරණවල නඩු පවතින බවත්, පානදුර විශේෂ අපරාධ සහ වංචා විමර්ශන අංශයේ ස්ථානාධිපති පියතිලක මහතා අධිකරණයට දන්වා සිටියේය.මෙම යුවළ රුපියල් ලක්‍ෂ දෙකේ සිට ලක්‍ෂ අට දක්වා මුදල් එක් එක් තරුණයින්ගෙන් වංචා කර ඇතැයි කියති. ඔවුන් විසින් මැලේසියාවේ සහ කොරියාවේ රැකියාවලට යැවූ තරුණයන් දෙදෙනකු මැලේසියාවේ අතරමං වී සිට ශශ්‍රී ලංකාවට පැමිණීමෙන් අනතුරුව පානදුර පොලිසියට පැමිණිලි කර ඇති බව ද, පොලිස්ථානාධිපති පියතිලක මහතා අධිකරණයට දැන්වීය.මේ යුවළට එරෙහිව තවමත් පැමිණිලි ලැබෙමින් පවතින බව ද හෙතෙම පැවැසීය. නඩු කල් දැමිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=s1002191</link>
    <topic>ටජිකිස්තානයට 3-1කින් පරාජය වෙමින්ශ්‍රී ලංකාව අවසන් පූර්ව වටයෙන් ඉවතට</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලාන තරගාවලියේ දෙවැනි තරගයෙන් ටජිකිස්තානය හමුවේ ගෝල් 3 - 1ක පරාජයක් ලැබූ ශ්‍රී ලංකා පිල අවසන් පූර්ව වටයෙන් ඉවතට වීසිවිය.මේ තරගාවලියේ ප්‍රථම තරගයෙන් ශ්‍රී ලංකා පිල මියන්මාරය ඉදිරියේ ගෝල් 4 - 0 කින් පරාජයට පත්විය.දැනට ශ්‍රී ලංකාව සිටින 'ඒ' කාණ්ඩයේ මියන්මාරය, බංග්ලාදේශය හා ටජිකිස්තානය එක් තරගය බැගින් ජය ලබා සිටිති. කොළඹ සුගතදාස ක්‍රීඩාපිටියේ ඊයේ පැවැති මේ තරගයේ ආරම්භයේ සිට මිනිත්තු 75 ක පමණ කාලයක් ටජිකිස්තාන ක්‍රීඩකයෝ ඒකපාර්ශවීය ලෙස සිය අණසක පැතිර වූ අතර බොහෝ දේ සිදුවීමෙන් පසුව ශ්‍රී ලංකා පිල 78 වැනි මිනිත්තුවේදී එකම ගෝලය වාර්තා කෙළේය.තරගයේ ප්‍රථම භාගය නිමාවූයේ ගෝල් 2 –0 ක් ලෙස ටජිකිස්තානය ඉදිරියෙන් සිටිමිණි.ටජිකිස්තානය මේ තරගාවලියේ 2006 වසරේ සූරතාව දිනාගත් අතර 2008 දී අනුසූරතාවට හිමිකම් කීය. ශ්‍රී ලංකාව ප්‍රථම තරගයේදී මියන්මාරයට එරෙහිව ගෝල් 4 – 0ක පරාජයක් ලැබූ අතර එම තරගයේදී දැක්වූ දුර්වලතා අවම කර ගැනීමක් නොව තවත් ප්‍රදර්ශනය කිරීමක් දක්නට ලැබුණි. ශ්‍රී ලංකා ක්‍රීඩකයන් අතර අන්‍යොන්‍ය අවබෝධය ගිලිහී ගොස් තිබූ අතර පන්දු යොමු කිරීම්ද අසාර්ථක මට්ටමක තිබුණි.ටජිකිස්තානයට ප්‍රථම ගෝලය 12 වැනි මිනිත්තුවේදී ශ්‍රී ලංකා ක්‍රීඩකයෙකු ප්‍රදානය කෙළේය. ගෝල් කණුවට ආසන්නයේදී ශ්‍රී ලංකා පිලේ මධුෂ්ක පීරිස් ටජිකිස්තාන ක්‍රීඩකයෙකුට නීතිවිරෝධී අවහිර කිරීමකින් දඬුවම් පහරක් පිරිනැමූ අතර රුබිමොව් ඉබ්‍රගිම් එය සාර්ථක කර ගත්තේය.අනතුරුව 31 වැනි මිනිත්තුවේදී ශ්‍රී ලංකා පිලේ ආරක්ෂක වළල්ලේ ක්‍රීඩකයන් අතරින් අලංකාර ලෙස පාපන්දුව ගෝල් කණුව වෙත ගෙන ගිය ෆැට්කුලෝයිව් ටජිකිස්තානයට තවත් ගෝලයක් එක්කර දුන්නේය.ඒ මොහොතේ ආරක්ෂක වළල්ලේ ක්‍රීඩා කරමින් සිටි බණ්ඩාර වරකාගොඩ, රෝහණ රුවන්තිලක, නිරන්ත පෙරේරා හා ලංකේෂ්වර පෙරේරාද මැදපෙළ ක්‍රීඩක ෆසුල් රහ්මාන්ද ගෝල් කණුව ඉදිරියේ බලා සිටියදීම මවිත කරවන සුළු දක්ෂතාවක් ටජිකිස්තාන ක්‍රීඩකයා දැක්වූවේය. ටජිකිස්තාන පිලට තෙවැනි ගෝලය ආදේශක ක්‍රීඩකයෙකු වූ ටැක්හටසුනොව් 89 වැනි මිනිත්තුවේදී එක් කෙළේය.ශ්‍රී‍්‍ර ලංකා පිලට එක්වූ එකම ගෝලය 78 වැනි මිනිත්තුවේදී ආදේශක ක්‍රීඩකයෙකු ලෙස පිටියට එක්වූ පිලිප් දල්පදාදු රැස් කෙළේය. ඒ සඳහා ෆසුල් රහ්මාන් අගනා පන්දු යොමුවක් කිරීම කැපී පෙනුණි. ශ්‍රී ලංකා පිලට ගෝල් වාර්තා කිරීමට පහසු අවස්ථා කිහිපයක් ම චතුර ගුණරත්න හා නදීක පුෂ්පකුමාරට ගිලිහී ගියහ. තරගයෙන් අනතුරුව ශ්‍රී ලංකා පුහුණුකරු මොහොමඩ් අමුනුල්ලා ප්‍රකාශ කෙළේ තරුණ ක්‍රීඩකයන්ගේ දායකත්වය හොඳින් ලැබුණද පළපුරුදු ක්‍රීඩකයන්ගෙන් බලාපොරොත්තු සේවයක් ඉටු නොවූ බවයි.ශ්‍රී ලංකාව හා බංග්ලාදේශය අතර තරගය හෙට සවස 3.00 ට සුගතදාස පිටියේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=s1002192</link>
    <topic>‘නෙත්’ පාපැදි තරගාවලියේදකුණු පළාත් තරගය හෙට</topic>
    <author/>
    <content>නෙත් ජාතික සූරතා පාපැදි තරගාවලියේ දකුණු පළාත් තරගය හෙට (20) පෙරවරුවේ ගාල්ල බස් නැවතුම්පොළ ඉදිරියෙන් ආරම්භවීමට නියමිතය. මේ සඳහා ක්‍රීඩක ලියාපදිංචිය අද (19) පස්වරු 4 සිට ගාල්ල මහ නගර සභා ශාලවේදී සිදු කෙරෙන බව පාපැදි සම්මේලනය කියා සිටියි.ස්ටෑන්ඩර්ඩ් වර්ගයේ පාපැදි සඳහා විවෘත මේ තරගයේ දුර ප්‍රමාණය කිලෝමීටර් 120කි. ගාල්ල බස් නැවතුම්පොළ අභියසින් ඇරඹෙන තරගය වැලිගම නගරයෙන් ආපසු හැරී ගාල්ල නගරය පසු කර අම්බලන්ගොඩ දක්වාත් එම නගරයෙන් ආපසු හැරී ගාල්ල බස් නැවතුම්පොළ අසලින් අවසන්වීමටත් නියමිතයි.දැනටමත් සියයකට ආසන්න තරගකරුවන් පිරිසක් තරගයට අයදුම්පත් යොමු කර තිබෙන බවත් ඔවුනට මෙන්ම මෙතෙක් අයදුම් නොකළ තරගකරුවන්ටද සිය තරග අංක සහ ලියාපදිංචිය අද පස්වරුවේ ගාල්ල මහ නගර සභා ශාලාවේදී ලබාදෙන බවත් සම්මේලනයේ ප්‍රධාන ලේකම් නිශාන්ත පියසේන මහතා කියා සිටියි.දකුණු පළාතේ පමණක් නොව දිවයිනේ ඕනෑම ප්‍රදේශයක තරගකරුවකුට මේ තරගය සඳහා ඉදිරිපත් විය හැක. ජයග්‍රාහකයින්ට ත්‍යාග සහ සහතික පත්‍ර ප්‍රදානය ගාල්ල සමනළ ක්‍රීඩාංගණයේදී එදින පස්වරුවේ සිදු කෙරේ.පළාත් මට්ටමින් පවත්වන අදියර අවසානයේ ජාතික තරගය ලබන සැප්තැම්බර් මාසයට සැලසුම් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=s1002193</link>
    <topic>සිවිල් ආරක්ෂකදෙපාර්තමේන්තු වොලිබෝල් තරගාවලිය 22-23 දිනවල</topic>
    <author>ෆවුස් මොහොමඩ්</author>
    <content>සිවිල් ආරක්ෂක දෙපාර්තමේන්තුව විසින් ප්‍රථමවරට සංවිධානය කරනු ලබන වොලිබෝල් සූරතා තරගාවලිය මේ මස 22 සහ 23 යන දිනයන්හි සුගතදාස ජාත්‍යන්තර ගෘහස්ත ක්‍රීඩාංගනයේදී පැවැත්වීමට නියමිත ය.සිවිල් ආරක්ෂක දෙපාර්තමේන්තුවේ සෙබළ සෙබළියන්ගේ පෞරුෂය, විනය හා පැවැත්ම හා නීති ගරුක භාවය ඔප් නැංවීමේ අදිටනින් යුතුව සංවිධානය කරනු ලබන මේ තරගාවලිය සඳහා පළාත් 18ක් නියෝජනය වන පරිදි පිරිමි / කාන්තා වශයෙන් කණ්ඩායම් තරග වදිනු ඇත.සමාරම්භක උත්සවය සඳහා සිවිල් ආරක්ෂක දෙපාර්තමේන්තුවේ නව අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා ප්‍රධාන අමුත්තා ලෙස සහභාගි වීමට නියමිත අතර 23 දා ජය සංකේත ප්‍රදෝනෝත්සවය සහ අවසන් තරගය සඳහා සැලසුම් රාජ්‍ය ආරක්ෂක, මහජන ආරක්ෂාව, නීතිය හා සාමය පිළිබඳ අමාත්‍යංශයේ අතිරේක ලේකම්, හිටපු පොලිස්පති ජයන්ත වික්‍රමරත්න මහතා සහභාගි වීමට නියමිත ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=s1002194</link>
    <topic>විශාඛාවේ අන්තර් නිවාස පිහිනුම් 23 දා</topic>
    <author/>
    <content>විශාඛා විදුහලේ වාර්ෂික නිවාසාන්තර පිහිනුම් තරඟාවලිය ලබන 23 වැනි දින ප.ව. 1.00ට විදුහල් පිහිනුම් සංකීර්ණයේදී පැවැත්වේ.විශාඛා සිසුවියන් 200 දෙනෙකු පමණ මෙහිදී ඒකල ඉසව් සහ සහාය තරඟ සඳහා වයස් කාණ්ඩ 5 ක් යටතේ තරඟ වදිනු ඇත. මීට අමතරව බාල වයස් තරඟකාරියන් වෙනුවෙන් විනෝදාස්වාදය ගෙනදෙන විවිධ ක්‍රීඩා ඉසව්ද සංවිධානය කොට තිබේ.ආධුනික සහ ජාතික පාසල් සූරතා තරඟවලදී සූරතා කුසලාන දිනා ගැනීමට සමත් වූ විශාඛා ක්‍රීඩිකාවෝ 2009 වසර තුළ පවත්වන ලද අනෙකුත් සියලුම පිහිනුම් තරඟාවලිවලදී ප්‍රථම ස්ථාන 3 අතර රැඳී සිටීමට සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=s1002195</link>
    <topic>‘අම්බලන්ගොඩ සෙස්කා’ මුහුදු පිහිනුම් තරගයේසූරයා - සම්පත් : සූරිය දිලන්කා</topic>
    <author>අම්බලන්ගොඩ සමූහ ආර්. ඤාණදාස</author>
    <content>අම්බලන්ගොඩ සෙස්කා ජල ක්‍රීඩා සමාජයේ මෙහෙයවීමෙන් පසුගියදා අම්බලන්ගොඩ තානායම අසල මුහුදු තීරයේදී පවත්වනු ලැබූ සැතපුම් දෙකේ් විවෘත මුහුදු පිහිනුම් තරගයේ පිරිමි අංශයේ ප්‍රථම ස්ථානය අම්බලන්ගොඩ ඩොල්පින් ජල ක්‍රීඩා සමාජයේ සම්පත් වීරක්කොඩි විසින්ද කාන්තා අංශයේ ජය එම ක්‍රීඩා සමාජයේම එස්. කේ. ආර්. දිලන්කා විසින් ද හිමි කර ගනු ලැබූහ.විදේශ සංචාරකයින් ඇතුළුව මේ පිහිනුම් තරගය සඳහා ක්‍රීඩකයින් එකසිය හැත්තෑ තුන් දෙනෙකුද ක්‍රීඩිකාවන් හතලිස් එක්දෙනෙකුද සහභාගී වූහ. තරගයේ සම්පූර්ණ ප්‍රතිඵල මෙසේය.විවෘත පිහිනුම් තරගයපිරිමි අංශය1. සම්පත් වීරක්කොඩි (ඩොල්පින් ක්‍රි. ස. අම්බලන්ගොඩ) 2. කේ. ජී. ජී. දිල්ෂාන් අශාන් (සීනිගම ක්‍රී. ස.) 3. නමින්දු නිලන්ත පීරිස් (පානදුර රත්මල් ක්‍රී. ස.) 4. ලක්රුවන් විජේසිරි (සීනිගම ක්‍රී. ස.) 5. ජයන්ත චාරුක ද සිල්වා (ඩොල්පින් අම්බලන්ගොඩ)විවෘත කාන්තා අංශයz1. එස්. කේ. ආර්. දිලන්කා (ඩොල්පින් අම්බලන්ගොඩ) 2. කේ. ජී. ජී. දිලන්ජලී කෞෂල්‍යා (සීනිගම ක්‍රී. ස.) 3. ඉමල්ෂා සෙව්වන්දි (දේවානන්ද විද්‍යාලය අම්බලන්ගොඩ) 4. තරුෂි ලක්ෂානි (සීනිගම ක්‍රී. ස.) 5. ඉෂාලා ප්‍රනාන්දු (ජෙඩා සුමෝ - මීගමුව)ලාබාලම ක්‍රීඩිකාව - සෙනුදි ලිතාරා ද සොයිසා (හයිටෙක්නික් පිහිනුම් පාසල අම්බලන්ගොඩ)ලාබාලම ක්‍රීඩකයා - නවෝද් සමීර (මොරටුව ශාන්ත සෙබස්තියන් විද්‍යාලය)වයසින් වැඩිම ක්‍රීඩකයා : කසුන්කරුණාරත්න (සිංහල ක්‍රී. ස.) වයසින් වැඩිම ක්‍රීඩිකාව මට්ෂුයාමා ටොමොකො (ඔටර් ක්‍රී. ස. කොළඹ)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=f1002191</link>
    <topic>ජනතාව ශක්තිමත් ආණ්ඩුවකට බුද්ධිමත් තීරණයක් ගනීවි</topic>
    <author>සටහන ධම්මික සෙනෙවිරත්න</author>
    <content>හිටපු හමුදාපති සරත් ෆොන්සේකා මහතා බී.බී.සී. සේවයට කර ඇති යුද අපරාධ පිළිබඳ ප්‍රකාශය නිසා ඇතිවන තත්ත්වය පිළිබඳ විග්‍රහයක යෙදෙන ජ්‍යෙෂ්ඨ අධිනීතිඥ ගෝමින් දයස් ශ්‍රී මහතා ඉදිරි මහ මැතිවරණයේ දී ශක්තිමත්, ස්ථාවර ආණ්ඩුවක් නිර්මාණය කර ගැනීමේ වැදගත්කම පිළිබඳ මෙහිදී පැහැදිලි කරයි.“යුද අපරාධ සිදුකළ කිසිවෙක් බේරාගන්න මා ක්‍රියාකරන්නේ නෑ. මා දන්නා දේ මෙන්ම, මා සැපයූ සහ මට අසන්නට ලැබුණු දේ ගැනත් අනිවාර්යයෙන්ම හෙළිදරව් කරනවා. යුද අපරාධ කළ ඕනෑම අයෙක් අධිකරණය වෙත ගෙන ආ යුතුයි. සත්‍යය හෙළිදරව් කරන්නන් ද්‍රෝහීන් නෙවෙයි.”(හිටපු හමුදාපති සරත් ෆොන්සේකා - 2010 පෙබරවාරි 8 දා බී.බී.සී. සේවයට)හිටපු හමුදාපති සරත් ෆොන්සේකා මහතා බී.බී.සී. සිංහල සේවයට කරන ලද ප්‍රකාශය බී.බී.සී. වෙබ් අඩවියේ ද පළව තිබිණි. යුද සමය තුළ ශ්‍රී ලංකාවේ සිදුවූ බව කියන යුද අපරාධ සම්බන්ධයෙන් ජාත්‍යන්තර අධිකරණය ඉදිරියේ කරුණු කියාපෑමට සූදානම් බව ඔහු එමඟින් පැහැදිලිව කියා සිටී. මෙය ලෝක වාර්තාවක්ද විය හැකිය. මන්ද යත් යුද්ධයකින් පසු කිසිම රටක හමුදාපතිවරයකු තම හමුදාව එම යුද්ධයේ දී ක්‍රියා කළ ආකාරය පිළිබඳ ජාත්‍යන්තර යුද අපරාධ පිළිබඳ අධිකරණයට ගොස් කරුණු කියන බවට කිසිදිනෙක ප්‍රකාශ කර නැති බැවිනි. මෙවැනි ප්‍රකාශයක් කිරීමෙන් හිටපු හමුදාපතිතුමා අපේ රටට සහ අපේ හමුදාවට විශාල අගෞරවයක් කර තිබේ.යුද සමයේ දී යුරෝපීයයන්, අමෙරිකාවේ සමහර කොටස් සහ විදේශගත දෙමළ ජනතාව සමඟ රාජ්‍ය නොවන සංවිධාන වෑයම් කළේ ශ්‍රී ලංකා ආරක්ෂක හමුදාව යුද අපරාධ කරමින්, මානුෂික අයිතීන් උල්ලංඝනය කරමින් ක්‍රියාකරන බව පෙන්වීමටයි. එහෙත් ඒ සියලු උත්සාහයන් නිෂ්ඵල විය. එම කරුණු විමසීම්වලදී පවා පෙනී ගියේ මානව අයිතීන් උල්ලංඝනය කර ඇත්තේ එල්.ටී.ටී.ඊ. ය බවයි. හමුදාවට එරෙහිව එල්ල වූ චෝදනා ජය ගැනීමට හැකිවිනි. නමුත්, ෆොන්සේකා මහතා කර ඇති ප්‍රකාශයත් සමඟ ශ්‍රී ලංකා හමුදාව ජාත්‍යන්තර අධිකරණයට ගෙනයාමට යළිත් වරක් මඟක් සෑදී තිබේ.ජාත්‍යන්තර බලපෑම්අතිදැවැන්ත පරාජයක් ලැබීමෙන් පසුද ෆොන්සේකා මහතා මෙයාකාරයට අපේ රටත්, ආරක්ෂක හමුදාවත්, දේ්ශපාලන නායකත්වයත්, ලෝකය ඉදිරියේ යුද අපරාධකරුවන් ලෙස හංවඩු ගැසීමට තැත් කරමින් සිටී. මෙවැනි චෝදනා නැඟීම මඟින් ජනාධිපතිතුමා ඉලක්ක කරන බව පැහැදිලිය. මෑතදී සුඩානයේ ජනාධිපති ඔමාර් අල් බෂිර්ට ද යුද අපරාධ චෝදනා එල්ල කෙරිණි.ඊට පෙර ලයිබීරියාවේ හිටපු ජනාධිපති චාල්ස් ටේලර්ටද, අතීතයේදී පිනෝෂේ, පොල්පොට් වැනි පාලකයන්ටද මෙම චෝදනා එල්ල විය. එහෙයින්, තමා පරාජය කළ ජනාධිපතිතුමාට අවමන් කිරීමද මෙම චෝදනා නැඟීම මඟින් ෆොන්සේකා මහතාගේ අභිප්‍රායක් වන්නට ඇත. එසේ කිව හැක්කේ ඔහු යුද හමුදාපතිව සිටියදී මෙවැනි කිසිම කාරණයක් හෝ යුද අපරාධ පිළිබඳ අධිකරණයකට යාමක් ගැන කිසිදු ප්‍රකාශයක් කර නැති බැවිනි. මෑතක ඔහු විසින් කරන ලද සුදු කොඩි ඔසොවා ගෙන ආවේ යැයි කියන අය පිළිබඳ ප්‍රකාශයෙන් පසු ද ඔහු කීවේ සියලු වගකීම් භාර ගැනීමට ඔහු සූදානම් බවකි.එනිසා ජනාධිපතිවරණයෙන් පසු ඉන් පරාජිත අපේක්ෂකයා ලෙස මෙවැනි ප්‍රකාශ කිරීම මඟින් ෆොන්සේකා මහතා සිදුකරන ප්‍රකාශ පිළිබඳ අවිශ්වාසයක් ඇතිවීම නොවැළැක්විය හැකිය. ජාත්‍යන්තරයට පවා ඒවායේ විශ්වාසනීය බව ගැන සිතීමට සිදුවනු ඇත. වරින්වර පරස්පර ප්‍රකාශයන් කිරීම මඟින් ඔහු කියන දෑ පිළිබඳ ප්‍රශ්න මතුවේ.ඒ සමඟම ඔහු කර ඇති ප්‍රකාශ හේතුවෙන් ජාත්‍යන්තර බලපෑම් දැනටමත් ඇති වී තිබේ. බී.බී.සී.යට කරන ලද මෙම ප්‍රකාශයෙන් පසු ගෝඩන් බීස් නමැති එ.ජා.සංවිධානයේ නියෝජිතයෙක් ශ්‍රී ලංකා හමුදාව සිවිල් වැසියන් විශාල සංඛ්‍යාවක් මරණයට පත්කර ඇතැයි යන චෝදනාව මතු කළේය.මෙවැනි කරුණුවලින් වැටහෙන්නේ ශ්‍රී ලංකාවට එරෙහි බලවේග යළිත් වරක් රටට එරෙහි චෝදනා නැගීමට පටන්ගෙන ඇති බවයි. එය ෆොන්සේකා මහතා සිදුකර ඇති ප්‍රකාශයේ එක් අවාසනාවන්ත ප්‍රතිඵලයකි. මෙතෙක් කලක් රටක් ලෙස අපට එරෙහිව ඉදිරිපත් වූ මෙවැනි සියලු චෝදනාවලින් අප නිදොස්ව සිටියදී එම චෝදනා යළි පණගැන්වීමට ෆොන්සේකා මහතා ක්‍රියාකර තිබීම ඛේදනීය කරුණකි. මෙවැනි පුද්ගලයෙක් ජනාධිපති වශයෙන් පත්නොවීම රටේ විශාල වාසනාවකි. මක්නිසාද යත්, සේනාධිනායකයා වශයෙන් එවැන්නකු පත්වී නම් උද්ගත විය හැකි තත්ත්වයද ප්‍රශ්නකාරී බැවිනි.හමුදා මානසික ශක්තියෆොන්සේකා මහතා කර ඇති මෙම ප්‍රකාශය අපේ රටට එරෙහි බලවේග, පරාජිත බෙදුම්වාදී කණ්ඩායම් ශක්තිමත් කිරීමටද හේතුවී ඇත. ශ්‍රී ලංකාවට එරෙහිව චෝදනා නැගීමේදී මෙතෙක් ඔවුන් සතුව පැහැදිලි සාක්ෂි නොතිබුණද හිටපු හමුදාපතිවරයා මේ කාරණා පිළිබඳ සාක්ෂි කියන්නට ඉදිරිපත්වීමෙන් ඔවුන් උද්දාමයට පත්ව සිටී. මෙපරිදි ක්‍රියාකිරීමෙන් ඔහු තමා මෙහෙය වූ හමුදාවම විශාල අවමානයකට පාත්‍රකර තිබේ.ත්‍රස්තවාදයට එරෙහි යුද්ධයේදී සරත් ෆොන්සේකා නමැති යුද සෙන්පතියාගේ කාර්යභාරය අප කාගේත් ගෞරවයට ලක්වෙයි. නමුත්, සරත් ෆොන්සේකා නමැති දේශපාලනඥයා, ක්‍රියාකර ඇත්තේ යුද වීරයකු ලෙස ඔහු ගොඩ නගා ගත් ප්‍රතිරූපය මුළුමනින් විනාශ කර දමන පරිද්දෙනි. දේශපාලනය කිරීම සඳහා ඔහු තෝරා ගත්තේ යුද්ධයට සතුරු වූ පිරිසයි. ඔහු සිට ගත්තේ ආරක්ෂක හමුදාවල මානසික ශක්තිය බිඳදැමීම සඳහා ක්‍රියාකළ බලවේග සමඟයි.ඡන්ද ලබාගැනීම පිළිබඳ කාරණයට මුල්තැන දුන් ෆොන්සේකා මහතා තම ප්‍රතිපත්ති සම්පූර්ණයෙන් වෙනස් කෙළේ ය. ඔහුගේ ඡන්ද ව්‍යාපාරය අසාර්ථක වීමට ප්‍රධාන හේතුවක් ලෙසද මෙය සඳහන් කළ හැකිවෙයි. දේශපාලනඥයකු ලෙස ඔහු කළ ප්‍රකාශ ඔහුට අතිශයින් අවාසිසහගත විය. ඔහුගේ ප්‍රකාශයන්ගේ ඇති පරස්පර විරෝධී බවද ඊට දායක වන්නට ඇත. හමුදා සෙන්පතියකු ලෙස ඔහු තම හමුදා වෙනුවෙන් ඉහළින් පෙනී සිටි නමුත්, දේශපාලන වේදිකාවට අවතීර්ණ වීමෙන් පසු එම ක්‍රියාකලාපය සපුරා වෙනස් එකක් බවට පත්විය. ෆොන්සේකා මහතා සමඟ ඡන්ද ව්‍යාපාරයේ යෙදුණු දේශපාලන පක්ෂවල අවශ්‍යතාවන්ට අනුව ඔහු හැසිරෙන්නට පටන් ගත්තේය.ජවිපෙ අර්බුදයඑම දේශපාලන පක්ෂ අතරින් ජවිපෙ ද යුද්ධය පැවතියදී රටට හිතකර පිළිවෙතක පිහිටා ක්‍රියාකළ හා විනයගරුක දේශපාලන පක්ෂයක් ලෙස පිළිගැනීමක් අත්කරගෙන සිටියේය. නමුත් එම ගමන්මඟ වෙනස් විය. එම පක්ෂය තුළ ඇතිවූ අභ්‍යන්තර අර්බුදයත් සමඟ එක් කොටසක් රජය සමඟ ද අනෙක් කොටස විපක්ෂය සමඟ ද සම්බන්ධ විය. මා මෙය දකින්නේ අනාගත දේශපාලන භූමිකාව තුළ වැදගත් කාර්යභාරයක් ඉටුකිරීමට තිබූ අවස්ථාව ජවිපෙ අහිමි කරගත් බවයි.පක්ෂයේ ගමන් මඟ වෙනස්වීම තුළ ඇතිවන අභ්‍යන්තර අර්බුදයේ ප්‍රතිඵලයක් ලෙස ජවිපෙ ශක්තිය සම්පූර්ණයෙන්ම පාහේ දියව ගියේ ය. අද ජවිපෙ අතරමංව සිටී. මේ තත්ත්වය තුළ ඔවුන් විපක්ෂයේ සෙසු කණ්ඩායම් සමඟ එක්ව ක්‍රියාකිරීමට පටන්ගෙන ඇත. නමුත්, එය දීර්ඝකාලීන වශයෙන් ජවිපෙට හිතකර නැත. ජවිපෙ ප්‍රතිපත්තිගරුක පක්ෂයක් ලෙස කීර්තියක් ගොඩනගා ගත්තා නම් එම ප්‍රතිපත්ති වෙනසට ලක්නොකර මැතිවරණයට ඉදිරිපත්වීමේ හැකියාවද ඔවුන්ට තිබිය යුතුය.මෙවර බරපතළ පරාජයක් ලැබූවද 2016 දී හෝ තමන් අද ගත් ස්ථාවරය පිළිබඳව ජනතාව තුළ විශ්වාසයක් ඇති කිරීමට ඔවුන්ට හැකිවන්නට ඉඩ තිබිණි යැයි සිිතිය හැකියි. නමුත්, ජවිපෙ, එජාපය හා යුද්ධයේදී හමුදාව වෙනුවෙන් පෙනී නොසිටි පිරිස් සමඟ එකඟව ක්‍රියාකරන තත්ත්වය තුළ ඔවුන් පැහැදිලිව පෙන්නුම් කරන්නේ තම ප්‍රතිපත්තිවලින් බැහැර වී ඇති බවයි. එමඟින් ජවිපෙ තවදුරටත් දේශහිතෛෂී බලවේගයක් ලෙස සැලකීමට නොහැකි වී තිබේ.මෙම භාවිතාව මඟින්ම ඔවුන් පෙන්නුම් කරමින් සිටින්නේ මහ මැතිවරණයෙන් පසු ජවිපෙ ඉරණම තීරණය වන බවයි, අනාගතයේදී ප්‍රධාන පක්ෂ දෙක කෙරෙහිම ජනතාවගේ කළකිරීමක් ඇතිවුවහොත් ඉදිරියට ඒමට ඉඩ තිබූ අවස්ථාව ජවිපෙ අහිමිකරගෙන තිබේ. ජවිපෙ මුහුණ දෙන ඉරණමට වගකිවයුතු වන්නේ එහි වත්මන් නායකයන් ගන්නා තීන්දු තීරණ බව පැහැදිලි කාරණයකි.මහ මැතිවරණය එළැඹී ඇත්තේ මෙවැනි පසුබිමක් තුළය. රටේ අනාගතය පිළිබඳ යම් පෙරදැක්මක යෙදෙනවිට යුද්ධය අවසන් වී ඇති තත්ත්වයක් යටතේ ප්‍රධාන දේශපාලන පක්ෂ දෙකම මහජාතිය හා සෙසු ජාතීන් අතර සමීප සබැඳියාවක් ඇති කිරීම සඳහා ක්‍රියා කළ යුතු බව කිව යුතුය. අන්‍යොන්‍ය විශ්වාසය වර්ධනය වන පරිදි කටයුතු කිරීමේ වගකීමක් ඔවුන් වෙත පැවරේ.ත්‍රස්තවාදයේ අභියෝගය ජය ගැනීමෙන් පසු ආර්ථික අභියෝගය ද ජය ගැනීම සඳහා වේගයෙන් ක්‍රියා කළ යුතු වෙයි. ත්‍රස්තවාදය නිසා පසුබෑමට ලක්වූ රටේ සංවර්ධනය පෙරට ගත යුතුය. රට ගොඩ නැගීම පිළිබඳ කාරණයේදී ඒවා අත්‍යවශ්‍යම සාධකයන්ය. ආර්ථික යුද්ධය දිනා ගැනීමට නම් ශක්තිමත් හා බලවත් රජයක් තිබීම අවශ්‍යම කාරණයකි. මේ මැතිවරණයේදී එවැනි රජයක් බලයට පත් කර ගැනීම ජනතාවට පැවරී ඇත.යම් හෙයකින් දුර්වල රජයක් බිහිවුවහොත් එය රටට අවැඩදායක බව විශේෂයෙන් පැහැදිලි කළ යුතු නැත. එනිසා මෙම කාරණය ජනතාව ගැඹුරින් හා බුද්ධිමත් ලෙස තේරුම්ගත යුතුවෙයි. මහින්ද රාජපක්ෂ ජනාධිපතිතුමාට ලබාදුන් විශිෂ්ට ජනවරම වඩා අර්ථවන්නේ ද එවැනි පසුබිමක් තුළයි. ශක්තිමත් රජයක් බලයට පත්වීම මඟින් එතුමා රටට ඉදිරිපත් කළ වැඩපිළිවෙළ මැනවින් ක්‍රියාවට නැංවීමේ හැකියාවද ලැබෙන බැවිනි.බුද්ධිමත් තීරණයක්මහින්ද රාජපක්ෂ ජනාධිපතිතුමාට විශිෂ්ට ජයග්‍රහණයක් ලබාදෙමින් ජනතාව එතුමා දෙවන වරටත් බලයට පත් කළේ කෘතවේදීත්වයෙන් යුතුව සේම ඉතාම බුද්ධිමත්ව සිතා බැලීමෙන් බවද කිව හැකිය. මන්ද යත්, ත්‍රස්තවාදයෙන් රට නිදහස් කරගත් පරිදිම රට ගොඩ නැඟීම සඳහාද සුදුසුම නායකයා ලෙස ජනතාව ඔහු පිළිබඳ කල්පනා කර ඇති බැවිනි. මේ ජනාධිපතිතුමා යළිත් වරක් ජනාධිපති මැතිවරණයකට ඉදිරිපත් වන්නේ නැත.එබැවින් දේශපාලනය අමතක කර රටේ උන්නතිය වෙනුවෙන් අවශ්‍ය කරන්නා වූ තීන්දු – තීරණ නොපැකිළිව ගන්නටත්, අවශ්‍ය ක්‍රියාමාර්ග යෙදීමටත් එතුමාට හැකියාව ලැබී ඇත. මහ මැතිවරණ ජයග්‍රහණයෙන් පසු ඊට යොමුවීම සඳහා ජනාධිපතිතුමාට අවකාශය සැලසෙයි.ශක්තිමත් රජයක් බලයට පත්වීම මඟින් සෙසු ජනවර්ගවලට ඇති සාධාරණ ප්‍රශ්නවලට විසඳුම් ඉදිරිපත් කර ක්‍රියාත්මක කිරීමටද හැකිවෙයි. රටේ අනාගතය පිළිබඳ කල්පනා කිරීමේදී එයද විශාල ලෙස වැදගත්වන බව කිව යුතුය. විශේෂයෙන් ත්‍රස්තවාදය නිසා පීඩනයට ලක්ව සිටි එම ජනයා ආර්ථික වශයෙන් ශක්තිමත් කරමින් එම ජනජීවිත නඟාසිටුවීම ඉදිරියේදී බලයට පත්වන ආණ්ඩුවට පැවරෙන ප්‍රධාන කාර්යයභාරයක් වනු ඇත. එම නිසා එවැනි ප්‍රශ්නවලට පිළියම් යෙදීම සඳහා ද ශක්තිමත් ප්‍රබල රජයක් බිහිවීම අවශ්‍යම කාරණයකි.ඉතාමත් සංකීර්ණ පසුබිමක් තුළ පවා ජනාධිපතිවරණයේදී නිවැරැදි තීරණය ගැනීමට තරම් බුද්ධිමත් වූ මේ රටේ බහුතර ජනතාව ඉදිරි මහ මැතිවරණයේදී ද නිවැරැදි හා බුද්ධිමත් තීරණයක් ගනිමින් ශක්තිමත් බලවත් රජයක් බලයට පත්කර ගැනීම සඳහා ක්‍රියා කළ යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=f1002192</link>
    <topic/>
    <author>සටහන චන්දන ජයවීර ඡායාරූප සමන් ශ්‍රී වෙදගේ</author>
    <content>ඉක්බිති ඔහු දියට පැන්නේය. මෙතෙක් වෙලා නිසලව ගලා ගිය ගං දිය ඔහුගේ පැනුමෙන් පසු කලබලව වෘත්තාකාර රැළි නංවන්නට පටන් ගත්තේය. දියෙහි ඇඳි රේඛාද මැකී යන්නට විය. තවදුරටත් තොටුපළෙහි බලා සිටීම තේරුමක් නොමැති බව වටහාගත් මිතුරාද ඇසිල්ලකින් දියට පැන්නේය.පියල් ජලයෙන් ඉහළට මතුවූයේ දියකාවකු මෙන් ය. ඔහුගේ උරහිසෙහි වූ කේතුකාර වැලි බාල්දියෙන් දිය බිඳිති වෑස්සෙමින් තිබිණි.කොප්පරා මැස්සඉර මුදුන්වන මොහොත වනවිට ඔවුන් දෙදෙනා කියුබයකට ආසන්න ප්‍රමාණයක් වැලි ගොඩ දැමුවා විය යුතුය. චණ්ඩ හිරු රශ්මිය සමඟ තවදුරටත් පොර බැදීම අපහසු ය. ඔවුහු පාරුව ගොඩට ඇද දවසේ වැඩ නිමා කළෝය.නැත. විරාමයක් තැබුවේය. කෑම කඩයක් වෙත ගොස් දිවා ආහාරය ගැනීමෙන් පසු මිතුරා නිවෙස කරාත්, පියල් පියසේන මහත්තයගේ කොප්පරා මැස්ස කරාත් පියමං කළේය. දවසේ ඉතිරි වේලාව ඔහු ගත කරන්නේ කොප්පරා මැස්සෙහිය. පොල් ලෙලි ගැසීම, කැපු පොල් ගැලවීම, වේලනු ලැබූ පොල් දුම් ගැස්සවීම ආදි කොතෙකුත් වැඩ එහිදී ඔහුට කරන්නට සිදුවේ.ගඟෙහි වැඩ කිරීමෙන් දිනකට රු.400 ක් පමණ සොයා ගත හැකිය. කොප්පරා මැස්සෙහි වැඩට උදව් වීමෙන් තවත් රුපියල් එකසිය පනහක් පමණ අතට ලැබෙයි. පියල් නිවසෙන් ආහාර නොගත්ත නිසා ඔහුගේ කෑම බීම සඳහා දිනකට රුපියල් දෙසීයක් පමණ වැයවේ. එම මුදල වියදම් කළ පසු ඉතිරිය අම්මා අත තබන්නට ඔහු කිසිවිටෙකත් අමතක නොකරයි.ඔහු දුම්පානයට හා ගංජා භාවිතයට හුරු වූ පසු මේ සිරිත ඉඳහිට නිවෙසට එළවළුවක් හෝ අඩුම කුඩුමක් රැගෙන යාමකට, සහෝදරයන්ට රසකැවිල්ලක් ගෙන යාමකට සීමා වූයේය.පුත්‍රයා ඉඳහිට ගෙන එන මේ අතුරුපස වූවද පිළිගන්නට අම්මා හෝ ආච්චිඅම්මා ඉදිරියට පැමිණියේ නැත. සිය පුත්‍රයා අනුනට ගිනි දී රැගෙන එන දේවල් ගෙට ගැනීම ඔවුන් ප්‍රතික්ෂේප කරන්නේ කතිකා කරගෙන තිබෙනවාක් මෙනි.පියල් හොරෙක් බවට පත්වූයේ කෙමෙන් කෙමෙන් ය. ඔහු මට මහර සිපිරි ගෙදරදී හමුවන විට මංකොල්ල නඩු හා පිහි ඇනුම් නඩු හයකට චූදිතයෙක් වී සිටියේය. තෙවරක් හෝ ඊට වැඩි වාර ගණනක් බන්ධනාගාර ගත කිරීමකට ලක්වන සිරකරුවන් බන්ධනාගාර සම්ප්‍රදාය තුළ රඳවා තැබෙන්නේ මහර සිපිරි ගෙදරය.ඔහුගේ නඩු අතර සැළැකිය යුතු නඩු සංඛ්‍යාවක් පිහි ඇනුම් ය. ඔහු අතින් සිදුවී ඇති පිහි ඇනුම් සංඛ්‍යාව වරදකරු කළ සංඛ්‍යාවට කිහිප ගුණයකින් වැඩිය. ඒවායින් සමහරක් උසාවිය කරා නොගොස් අතරමග නැවතී ඇත්තේ සාක්ෂිකරුවන් නොමැති නිසාය.සමහරු නඩුවලට පැටැලීමට, පොලිසි කරා යාමට ඇති අකමැත්ත නිසා ඒවා අතහැර දමා ඇත. ඒවාද ගිනිය හැකිනම් පිහි ඇනුම් 35 කට පමණ මේ වන විට පියල් වගකිව යුතුය.ඔහු ඉදිරියෙහි එතරම් පැමිණිලි ප්‍රමාණයක් ගොඩ ගැසීමට මෙන්ම ස්වභාවයෙන්ම නෝංජල් පුද්ගලයෙක් සේ පෙනෙන පියල් දාමරිකයෙක් වීමට ද හේතුවක් තිබිය යුතුය.මිනිහෙක්ගේ හොඳම වයස තමයි අවු. 18 – 19 කාලේ. ඇඟයි, මනසයි දෙකම වැඩෙන්නේ ඒ කාලේ. මට ඒක ලැබුණේ නැහැ. අම්මයි ආච්චියි මට ගොඩක් ආදරේ කළා. බාප්පා ඒකේ අනිත් පැත්ත. වැරැද්දක් කළොත් එයා කාමරේකට දාලා අතින් පයින් ගැහුවා. මගේ හිතයි ගතයි දෙකම ඇට්ටර වුණා.”පියල් කුඩා කළම පියා මියගිය හෙයින් අම්මා දෙවැනි කසාදයක් කර ගත්තාය. තමන් මහන්සි වී සරිකර ගන්නා මුදල් වෙනකෙකුගේ දරුවෙක් වෙනුවෙන් වියදම් කරනවාට ඔහු කැමති වූයේ නැත. එම නිසා පියල්ගේ පාසල් ගමනට අවශ්‍යය පොතක් පතක් හෝ ඇඳුමක් ගැනීමට ද ඔහු බිරිඳට ඉඩ දුන්නේ නැත.පියල් අතරමඟ පාසල් ගමන නවතා වැලිගොඩ දමන රස්සාවටත්, කොප්පරා මැස්සේ රැකියාවටත් හුරුවිය. ඉක්බිති ඔහු නිවසට ගියේ නිදා ගැනීමට පමණය. එයද ආච්චිගෙන් හා අම්මාගෙන් ලැබෙන ආදරය අතහැරිය නොහැකි වූ නිසාය.අතුරු පාරදිනක් එලෙස කොප්පරා මැස්සේ රාජකාරි අවසන් කර නිවසට යන පියල්ට ලොකු මාමාද කාලෙකට පසු නිවෙසට පැමිණ තිබෙනු දක්නට ලැබුණේය. ඔහු බාප්පා මෙන් නොව පියල්ට ඉතා හිතවත් ය. මිතුරෙකුට මෙන් සළකයි. ඔහු පානය කරමින් සිටින මත්පැන් වීදුරුවක්, දුම්වැටියක් කාටත් හොරා පියල්ටද දිගු කරයි. එම නිසා පියල් ද ඔහුට ඉතා ලැදියාවක් දැක්වූයේය.“උඹ මාත් එක්ක ගමනක් යන්න එනවාද?“කොහෙද ?”“ඒකෙන් උඹට වැඩක් නැහැ. උදේම ලෑස්ති වෙයන්.”අලුයම අවදි වූ පියල් මාමා සමඟ පස්සෙන් වැටී යන්නට පටන් ගත්තේය. ඔවුහු හංවැල්ල නගරයට පැමිණ රේල්පාර ඔස්සේ ඉදිරියට ගියහ. අතුරු පාරකට හැරුණු මාමා පියල් මඟ නවත්වා එතැන් සිට තනියම ගමන් කළේය.සුළු මොහොතකට පසු මාමා ආපසු ආවේ තනිවම නොවේ. හරකෙක් ද සමඟය. ඒ වනවිට පාන්දර ජාමේ නිසා මිනිසුන් පෙනෙන්නට සිටියේ එකා දෙන්නා බැගින් ය.පසු දින ගඟෙහි රාජකාරි නිමා කළ පියල් කොප්පරා මැස්සේ වැඩ පටන් ගත්තා පමණය. කොහේදෝ සිට පැමිණි ජිප් රථයක් එකවරම “බ්‍රාස්” ගා නතර කළේය.“කවුද පියල් කියන්නේ”“මම” හැඩි දැඩි රාළහාමිගේ වදනට පියල් පිළිතුරු දුන්නේය.“නගිනවා වාහනේට”කීකරු ගෝලයාපියල් රැගත් වාහනය පොලිසියට රැගෙන එන විට ලොකු මාමාද තවත් කිහිප දෙනෙකුද බංකුවල වාඩි වී සිටිනවා පෙනිණි. ඔහු මුල්වරට පොලිසියකට පය තැබුවේ එදා ය.එතැන් සිට ඇරඹු ගමන දිගු එකක් විය. නිතරම පොලිස් පොතේ නම ලියැවෙන්නට විය. ඇප ලබා නිවසට පැමිණි පියල් මාමාට අනින්ට කැලණියෙන් ලස්සන රම්බෝ වර්ගයේ පිහියක් ගත්තේය.මාමා ඔහුට හමු නොවුණත් ඔහුගේ පිහි තුඩෙහි පහස ලැබීමට කිහිප දෙනෙකුටම සිදුවේ. මේ පිහි ඇනුම්කාරයා පොලිසියටද හිසරදයක් වූයේය. අවසානයේ ස්ථානාධිපතිවරයා ඔහුට පිහි භාවිතය තහනම් කළේය.දැන් වාරකන් කාලය නිසා තමන් වැලි ගොඩ දැමීම නවතා තැඹිලි විකිණීමට පටන්ගෙන ඇති බැවින් තමන්ගේ රැකියාවට පිහියක් අවශ්‍යය බව ඔහු ඒ සෑමවිටකම නිදහස වෙනුවෙන් කියා සිටියේය.ඔහු ඉන්පසු වැලි ගොඩ දැමීමටවත්, තැඹිලි විකිණීමටවත් ගියේ නැත. බන්ධනාගාරයේ සිට ඇප ලබා ගමට පැමිණෙන පියල්ට අලුත් යහළුවෙක් මුණගැසී තිබිණි.“ඔච්චර මැරෙන්න ඕන නැහැ සල්ලි හම්බ කරන්න. මම උඹට සල්ලි හම්බ කරන පහසු ක්‍රම කියලා දෙන්නම්”කීර්තිගේ කීකරු ගෝලයාද ගමන් සඟයාද බවට පියල් පත්වන්නේ නිරායාශයෙනි.“අපි දෙන්න එකතුවෙලා මංකොල්ල කෑම් කිහිපයක්ම කළා. රත්නපුරේ පැත්තේ මැණික්කාරයෙකුගේ ගෙදරට ගලක් විකුණන්න වගේ ඇතුල්වෙලා කොල්ල කෑවා. පැට්‍රොල් ෂෙඩ්, තැබෑරුම් කොල්ලකෑවා. ලේසියෙන් සල්ලි හම්බ වුණත් අතේ කීයක්වත් ඉතුරුවුණේ නැහැ.”අවසානයේදී පොලිසියට අසුවී මීගමුව බන්ධනාගාරයේ රිමාන්ඩ් භාරයට පත්වන පියල්ගේ නඩු කිහිපයක්ම අවිස්සාවේල්ල උසාවියේ ඇසෙමින් තිබිණි.පියල් රැගත් බස් රථය කඩුවෙල හරහා හංවැල්ල පසුකොට අවිස්සාවේල්ල කරා ධාවනය වන්නට විය.ජනෙල් කවුළුව ළඟ අසුනක වාඩිවී සිටින ඔහුට අහම්බෙන් මෙන් හංවැල්ල නගරයේදී සුපුරුදු මුහුණක් නෙත ගැටෙයි. ඒ ඇසිල්ලෙහිම එම මුහුණද ඔහුට හඳුනාගනු ලබයි. මංසන්ධිය අසලම පදිකමාරුවද පිහිටා තිබීම නිසා බස් රථය ඉදිරියට ඇදෙන්නේ ඉබි ගමනෙනි.බස් රථය අසලට දිව එන මිතුරා යමක් කියන්නට විය. ඔහුගේ මුවින් පිටවෙන වචන නොඇසුණද දෙතොල් සෙලවෙන ආකාරය අනුව ඔහු කියන්නේ “අම්මා මළ” බව පියල්ට වැටහිණි. ඔහු ජනේලයෙන් ඉවතට හිස දමා “කවදාදැ”යි විමසා සිටියේය.මූසල නිහඬතාව“ඊයේ”මිතුරාගේ පිළිතුර එයම බව ඔහුට ස්ථිර කර ගත යුතුය.”ඊයේ” පියල්ගේ පිළිවදනට මිතුරා හිස නවා නැවතත් තහවුරු කළේය. බන්ධනාගාර රථය ඉදිරියට ඇදෙන්නට විය.මෙතෙක් වේලා වෙළෙන්දන්ගේ කච කචය මධ්‍යයේ ඇසුණු වාහනවල නලා හඬවල් මොහොතකින් නිහඬ වී ගියේ විනිශ්චයකාරවරයෙක් මරණ දඬුවමක් ප්‍රකාශ කිරීමට පෙර විදුලි පංකා නිවා දැමූ ශාලාවක මෙනි. මූසල නිහඬතාවයක් පියල්ගේ සිත තුළ ඇතිවිය.එදින උසාවියේ කුමක් වූවාදැයි පියල්ට මතක නැත. ඔහුට මතක අසන කුමක හෝ ප්‍රශ්නයකට තමන් හිස නමා පිළිතුරු දුන් ආකාරය පමණි.නැවත බන්ධනාගාරයට කැඳවාගෙන එනු ලැබූ පියල් තමා ඇසූ ප්‍රවෘත්තිය නියාමකවරයාට දන්වා සිටියේය. තමන්ට මේ වනවිට එවැනි දැනුම්දීමක් ලැබී නොමැති නිසා නිසි දැනුම්දීමක් ලද පසු ඔහුව මවගේ් මළගමට සහභාගි කරවිය හැකි බව දැන්විණි. දිනයද තුළ ඔහු කිහිපවරක් විමසීමක් කළද ඒ හැමවිටකම ඔහුට ලැබුණේ අධෛර්යකරවන පිළිතුරුමය.“පොලිසියෙන් දැනුම්දීම තාම ලැබුණේ නැහැ.”“කොහොම වුණත් එක්කගෙන යන්න වෙන්නේ භූමිදානය කරන දවසට තමයි”“ඒකත් ඉතින් කියන්න බැහැ. අතීත වැරදිත් බලලා තමයි අවස්ථාවක් දෙතොත් දෙන්නේ.”බන්ධනාගාරය වටා යමින් පියල් නියාමකවරුන්ගේ පිළිතුරු නැවත නැවත මෙනෙහි කරන්නට වූයේය. අවසානයේ ඔහු අවදානම් තීරණයක් ගත්තේය.“හෙට කොහොම හරි හිරෙන් පනිනවා.” ඔහු තමාට කියා ගත්තේය.බන්ධනාගාර රෝහල පිටුපස ප්‍රදේශයේ මැදට වන්නට පිහිටා ඇති නිසා තාප්ප කෙළවර මුරකුටිවල රැකවළෙහි යෙදෙන සොල්දාදුවන්ගේ අවදානයට එතරම් ලක්වන්නේ නැත. දොරටු දෙකක් පසු කොට යායුතු රෝහලට වෙනත් මැදිරිවල සිරකරුවන්ට ඇතුල්වීමට ඉඩක් නැත.මානසිකව වැටුණු ශාරිරිකව බෙලහීනව වාට්ටුවකට ඇතුල් කෙරෙන ගිලන් වූ සිරකරුවන්ට පලායාමට ඇවැසි කාය ශක්තියක් නැත. ඒ නිසා එම පෙදෙස නිරායාසයෙන්ම ආරක්ෂිතය. පියල් මෙතැනින් පලායාමට තීරණය කරන්නේ එම වාසිදායක තත්ත්වය මැනවින් දන්නා නිසාය. බන්ධනාගාර රෝහල පසුකොට තාප්පය අසලට යාගත හැකිනම් ඒ අසලම වූ පොල් ගසට නැග තාප්පයෙන් ඉවතට පැන ගත හැක. එයද අවදානම් වැඩකි. අඩි 20 ක් පමණ උස තාප්පෙන් ඉවතට පනිනවිට සුළු ප්‍රමාදයකින් හෝ කටුකම්බි වැට උඩට වැටුණොත් පරලොව ගමන සිකුරුය.“හොරාට ගණදෙවි නුවණ ඇත” යන කියමන සනාථ කරමින් පියල්ට අලුත් අදහසක් පහළ වෙයි. ඔහු ළඟ සිටි විශ්වාසවන්ත සිරකරුවා අමතයි.“උඹට පුළුවන්ද මට උදව්වක් කරන්න”“මොකක්ද කරන්න ඕනෑ”“මගේ කම්මුලට ගහපන් ඉදිමෙන්න”පියල්ගේ ඇණවුම පරිදි මිතුරා පහර කීපයක් ගැසුවත් ඉන් බලාපොරොත්තු වූ ප්‍රතිඵලය අත්නොවේ.“මෙහේ ගණින් ඔය පොල් කෝම්බේ” කියූ පියල් ගසකින් බිම වැටී තිබුණු තැඹිලි ගෙඩිය ගෙන වේගවත් පහරක් දුන්නේ සිය කම්මුලටය. තඩිස්සි වී ගිය මුහුණ සුළු මොහොතකින් බලාපොරොත්තු වූ ප්‍රතිඵලය ප්‍රදර්ශනය කරන්නට විය.පියල් තුවායකින් හිස ආවරණය කරමින් බන්ධනාගාර රෝහල වෙතට ගියේය. නියාමකවරයා ඔහු පරීක්ෂා කර බලා වේදනානාශකයක් නියම කළේය. පියල් එය පානය කොට නින්දට ගියේය.ධාරාණිපාත වර්ෂාවහදිසියේ ඇද හැලුණු ධාරාණිපාත වර්ෂාව පියල්ගේ කටයුත්ත තවත් පහසුකොට තිබිණි. රෝහලෙහි සිටියේ තවත් සිරකරුවන් හත් දෙනෙක් පමණි. ඔවුන්ද සුව නින්දේය. උස කබඩයක් මතට නැගගත් පියල් එතැනින් සිවිලිම ඉවත් කොට වහළයට නැග ගත්තේය. ඉන්පසු වහළ දිගේ සීරුවෙන් බිමට පැන්නේය. බඩ ගාගෙන මීටර් 50 ක් පමණ ඉදිරියට ගිය ඔහු තාප්පය අසල වූ පොල් ගසට නගින්නට පටන් ගත්තේය. කල් යල් බලා පොල් ගස නැමුණු තැනට ළඟා වූ පියල් තාප්පයෙන් ඉවතට පැන්නේය.ඔහුගේ උත්සාහය සාර්ථකය. වැල්ල නිසා තාප්පයෙන් පැන්න ඔහුට හානියක් වූයේද නැත. පවුර වටා ප්‍රදේශයද එළිකර ඇති නිසා වරින්වර එල්ලවන විදුලි පහන් එළිවලට අසුවුවහොත් රැකවළුන්ට හසුවිය හැක. එවිට මුළු උත්සාහයම අපතේ යයි. පියල් අසල වූ පඳුරක් වෙත නැවත වරක් වේගයෙන් බඩගා ගියේය. රාත්‍රිය නිසා පාරවල්වල සෙනඟද නැත. අසල ගෙයක වැටක ඔතා තිබුණු කලිසමක් හා ටීෂර්ටයක් එතැන් සිට පියල්ගේ ගත සැරැසුවේය.සෑහෙන දුරක් ඇවිද ගෙන ආ පියල් නගරයට පැමිණ තමන්ගේ පර්සය පික්පොකට්කරුවෙක් පැහැරගෙන ගොස් ඇති බව පවසා බස් රථවල නැග ගමට යාමට මුදල් එකතු කර ගත්තේය. සුළු මොහොතකින් සෑහෙන මුදලක් පියල් අතට ලැබිණ.එම මුදලද රැගෙන ගමනට පැමිණි පියල් මහගෙදරට යාමට ප්‍රථම මිතුරෙකුගේ නිවසට යයි. එහිදී හංවැල්ල නගරයේදී මිතුරාගෙන් තමන්ට ලැබුණු ප්‍රවෘත්තිය සැකයක් බව දැන ගැනීමට ලැබෙයි.මිතුරාගෙන් ඉල්ලාගත් සුදු ඇඳුමකින් සැරසී මවගේ ආදාහනයට පැමිණි පියල් එතැන් සිට මළගෙදර සෑම කටයුත්තක්ම සොයා බලා කටයුතු කළේය.පොලිස් ජිප් රථ අවට සංචාරය කරන්නට වූ නිසා ඔහුගේ ගමන නිවස තුලට සීමා වූයේය. භූමිදානයෙන් දින කිහිපයක් ගතවූ පසු අවට සංචාරය කළ පොලිස් ජීප් රථය නතර කළේ පියල්ගේ නිවසෙහි මිදුලෙහි ය.පියල් ද ඔවුන්ගේ පැමිණීම බලාපොරොත්තුව සිටි නිසා ඔහු ඒ වනවිට සිටියේ නිවස අතහැර ගොස්ය. පියල්ගේ කට්ටි පැනීම අවසන් වන්නේ මවගේ තුන්මාසේ දානය දීමටත් ප්‍රථමවය.මෙහි සියලු නම් ගම් මනංකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,මහර බන්ධනාගාර අධිකාරි ලක්ෂ්මන් අබේගුණවර්ධක මහතා ඇතුළු මහර බන්ධනාගාර සුබසාධන අංශයේ සියලු නිලධාරීන්ට විශේෂ ස්තූතිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=f1002193</link>
    <topic/>
    <author>මනෝලි සුබසිංහ ඡායාරූප - සංජීව කැලුම් ලියනගමගේ</author>
    <content>ඇය සුන්දර ය. සුරූපීය. හුරුබුහුටිය. උදෑසන පින්නේ පිපුණු කුසුමක් මෙන් පියකරු ය. සිනමා තරුවක වන්නට ඇවැසි තරු රුවැති ගුණ කිසිවකින් ඇය අඩුවක් නැත. ‘ඩබල්ගේම්’ චිත්‍රපටයෙන් සිනමාවට එක් වූ මේ සුරූපිනිය නම් අමීෂා කාවින්දි යි.නිළියක වන්නටම හිතූ අමිෂා ගේ පැතුම සඵල වී අද ඈ නව පරපුරේ ආකර්ෂණිය ජනපි‍්‍රය තරුවක් වී හමාර ය. මේ දිනවල අමීෂා ගැන උනන්දු වන්නේ ‘සුදු හංසි’ චිත්‍රපටයේ දකින්නට ලැබෙන ඇගේ අපූරු රංගනය නිසා ය.* අමීෂා ට ‘මලිෂා’ වෙනුවෙන් ලැබෙන ප්‍රතිචාර කොහොම ද ?හරිම හොඳයි. ‘සුදු හංසි’ චිත්‍රපටයේ ‘මලීෂා’ කියන චරිතය මගේ වයසට හුඟක් සමීප චරිතයක්. මට අවුරුදු 22 යි. චරිතයට 18 යි. ඒ නිසා රඟපෑමේ දී මට ලොකු අසීරුවක් වුණේ නැහැ. ‘මලිෂා’ ටිකක් බොළඳ වුණත් හරිම කරුණාවන්ත සමාජයට ආදර්ශයක් දෙන චරිතයක්. මම හරිම ආසාවෙන් රඟපෑවා වගේම ලැබෙන ප්‍රේක්ෂක ප්‍රතිචාරත් ඉතාම සතුටුදායක යි. මේ චිත්‍රපටයේ මගෙත් එක්ක අර්ජුන කමලනාත් ප්‍රධාන චරිතය රඟපානවා.* ඔබ සිනමාවට ප්‍රවිශ්ඨ වෙන්නේ ‘ඩබල් ගේම්’ චිත්‍රපටයෙන්. ඒ කියන්නේ අවුරුදු හතරකට කලින්. නවක සුරූපී නිළියන්ට අධික ඉල්ලුමක් තිබෙන මෙවැනි සමයක ප්‍රේක්ෂක මතකයට දැඩිව දැනෙන රංගනයක් ඉදිරිපත් කරන්නට ඔබට නොහැකි වී තිබෙනවා. ඒ ඇයි ?මම රඟ පාන්න ඇවිත් අවුරුදු හතරයි. ඒ කාලය ඇතුළත මම චිත්‍රපට හයක රඟපා තිබෙනවා. ‘ඩබල් ගේම්’ ‘ද ලාස්ට් චාන්ස්’ ‘සුදු හංසි’ වගේම ඉදිරියේ දී තිරගත වන්නටත් චිත්‍රපට තුනක් තියෙනවා. සමහරුන්ට හිතෙනවා ඇති මේ ප්‍රමාණය මදි කියලා. නමුත් මට හුඟක්ම කැමැත්ත තියෙන්නේ චිත්‍රපට නිළියක් වෙන්නයි. ටෙලි නාට්‍යවල රංගනයට මම ටිකක් අදි මදි කරනවා. එහෙම කියලා මම ටෙලි නාට්‍යවල රඟ පෑමෙන් වැලකිලා නැහැ. නමුත් චිත්‍රපටවලට තමයි වැඩි කැමැත්ත. පහුගිය කාලේ චිත්‍රපට විශාල වශයෙන් නිෂ්පාදනය නොවීම නවකයන් වූ අපට විශාල වශයෙන් බලපෑවා.නමුත් දැන් තත්ත්වය වෙනස්. ඉදිරියේ දී මට මීට වඩා අවස්ථා ලැබේවි කියලා විශ්වාසයක් තිබෙනවා. කොහොම වුණත් මේ දවස්වල ‘සුදු හංසි’ චිත්‍රපටයේ ‘මලීෂා’ චරිතයට නම් හුඟ දෙනෙක් ආදරය කරනවා. මේ චරිතය මගේ රංගන ජීවිතයේ වැදගත් අවස්ථාවක් විදියට මම දකිනවා.* අද නළුවෙකුට නිළියකට පමණක් නොව ඕනෑම කෙනෙකුට ජනප්‍රිය වීමට වඩා පහසුම මාධ්‍ය ටෙලි නාට්‍යයයි. ටෙලි නාට්‍යවල රඟපාන්න කැමැත්තක් නොදැක්වීම වෘත්තීය නිළියක ලෙස ක්‍ෂේත්‍රයේ රැඳී සිටීමට බලපැමක් වන්නේ් නැද්ද ?මම පිළිගන්නවා. රූපවාහිනිය හරහා එක රැයකින් ජනප්‍රිය වන්න පුළුවන්. නමුත් ඒ එක රැයෙන් ලබන ජනප්‍රියත්වය හරිම තාවකාලිකයි. ඒවාට ඕන තරම් නිදසුන් තියෙනවා. මම කියන්නේ නැහැ, මම හුඟක් ජනප්‍රියයි කියලා.නමුත් මාව ප්‍රේක්‍ෂකයන් හඳුනනවා. ඒ බව මට දැනිලා තියෙනවා. ටෙලි නාට්‍යවලට මගේ අකමැත්තක් නැහැ. ටෙලි නාට්‍ය නොකරනවාම නෙමෙයි. කොටස් 30 – 35 ක හොඳ තිර පිටපතක් ලැබුණොත් රඟපානවා. හැබැයි මම ‘මෙගා’ ටෙලි නාට්‍යවල රඟපාන්න කැමැති නැහැ.* ඇයි ඒ ? මෑත කාලයේ හුඟක්ම ජනපි‍්‍රය නළු නිළියන් බිහි වුණේ ‘මෙගා’ නාට්‍යවලින් නෙ ?‘මෙගා’ නාට්‍ය හැමදාම රූගත කරන නිසා රඟපාන එක හරිම වෙහෙසකාරීයි. ඒ වගේම ඒකාකාරී බවකුත් දැනෙනවා. ඔබ කියනවා වගේ ප්‍රේක්ෂකයන් අතරට ඉක්මනින් යන්න සල්ලි හම්බ කරන්න නම් දීර්ඝ ටෙලි නාට්‍ය ඉල්ලමක් නමුත් මගේ ලොකුම ආසාව චරිතාංග සිනමා නිළියක් වීමයි. එනිසා මගේ බලාපොරොත්තුව හොඳ සිනමා නිළියක් විදියට ඉදිරියට යෑමයි. ටෙලි නාට්‍ය කීපයක රඟපානවාට වඩා එක හොඳ චිත්‍රපටයකට දායක වෙන්න ලැබුණොත් මම තෘප්තිමත්. මට වටින්නේ ඒ තෘප්තිය යි. මට අවුරුද්දකට චිත්‍රපට දෙකක් තුනක් ලැබුණොත් ඒ හොඳටම ඇති. දැන් නළු නිළියන් වගේම ප්‍රේක්ෂකයන් පවා ‘මෙගා’ නාට්‍ය ගැන කතා කරන්නේ අකැමැත්තෙන්. ප්‍රේක්ෂකයින් ‘මෙගා’ ප්‍රතික්ෂේප කරන දවස වැඩි ඈතක නැහැ.* නිළියක් නෙවෙයි සාමාන්‍ය ගැහැණියක්වත් පිරිමියෙක්වත් වයස කියන්න කැමැති නැහැ. ඒත් අමීෂා නොපැකිලව වයස කියනවා ?ඇයි මම වයස හංගන්නේ. මම නම් හිතන්නේ ඒවා බොරු දේවල් හැටියට යි. මම ‘සුදු හංසි’ චිත්‍රපටයේ රඟපාන කොට 22 යි. දැන් මට වයස 24 යි.* නවක නිළියක් හැටියට කලා ලොවේ ගනු දෙනු කරන විට ජ්‍යෙෂ්ඨයන්ගෙන් ලැබුණ සහයෝගය කොහොමද ?හැමෝම එක වගේ නැහැ. කිහිප දෙනෙක් හැරුණම බොහෝ දෙනෙක් හොඳයි. සමහර නිළියෝ අපිව ප්‍රසිද්ධියේම විවේචනය කරනවා. මට නම් හිතා ගන්න බැහැ ඒ ඇයි කියලා. මම නම් කාටවත් වැරැද්දක් කරලා නැහැ.මම මගේ පාඩුවේ ඉන්න කෙනෙක්. ක්‍ෂේත්‍රයේ පිරිස ගැන කතා කරනවාට වඩා මට මාධ්‍ය වලින් නම් ඉතාම හොඳ සහයෝගයක් ලැබුණු බව කියන්නම ඕනේ. ඒ ගැන මම හදවතින්ම ප්‍රණාමය දක්වනවා. මාධ්‍යවලින් ඒ ලැබුණු ජනප්‍රියත්වය හරහා මම කවදාවත් ඔළුව උදුම්මවා ගෙන නම් නැහැ.* පෞද්ගලික තොරතුරු ගැන මතක් කළොත් ?මගේ පවුල පුංචි පවුලක්. අම්මයි තාත්තායි අක්කයි ඉන්නේ. අක්කා දැන් විවාහ වෙලා. මේ හැම දෙනාගෙන්ම මගේ කලා ජීවිතයට විශාල සහයෝගයක් ලැබී තිබෙනවා.* ඔබේ පෙම්වතා කලා ක්‍ෂේත්‍රයට සම්බන්ධ කෙනෙක් නේද ?ඒක ඇත්ත. මගේ රංගන කටයුතුවලට වගේම ජීවිතයටත් ඔහු මට විශාල ශක්තියක්. නම නම් අහන්න එපා.* රංගන කටයුතුවලදී ඔහුගෙන් ඔබට බලපෑම් තියෙනවා ද ?එහෙම නැහැ. හොඳ නරක අවබෝධ කර දෙනවා. නිර්මාණයට දායක වීම හෝ ප්‍රතික්ෂේප කිරීම මගේ කැමැත්ත අකැමැත්ත මත සිද්ධ වන දෙයක්.* ළඟදීම විවාහය සිද්ධ වෙනවා ද ?තවද දින නියමයක් නැහැ. හැබැයි කවදා හරි මම විවාහ වෙන්නේ ඔහු සමගයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>19</day>
    </date>
    <link>http://www.dinamina.lk/2010/02/19/_art.asp?fn=f1002194</link>
    <topic/>
    <author>මනෝලි සුබසිංහ</author>
    <content>පාඨක සිත් වසඟයට පත් කරවමින් පොත් පත් කවි කතා ගීත ලියන සුමිත්‍රා රාහුබද්ධ ලේඛිකාව, ගීත රචිකාවිය, කවිකාරිය මෙන්ම ජ්‍යෙෂ්ඨ පරිපාලන නිලධාරිනිය හමුවීමට මෙවර විශේෂ නිමිත්තක් තිබුණි. ඒ කියවා රස විඳින්නට නිරතුරුව ඉඩසර ලබාදෙන සුමිත්‍රා මෙවර නරඹා රසවිඳින්නට නිර්මාණයක් ඉදිරිපත් කොට තිබීම යි. සුමිත්‍රා රාහුබද්ධ ප්‍රවීණ, ජ්‍යෙෂ්ඨ ලේඛිකාව තිරරචනය ලියා නිෂ්පාදනය කළ ‘පිනිබර යාමය’ පුංචි තිරයේ දිගහැරෙන දවස වැඩි ඈතක නොවන නිසයි.මේ පිළිසඳර මේ මස 21 වැනි ඉරිදා සිට ඉරිදාවන් 44 ක් පුරා රාත්‍රී 9.00 ට ස්වාධීන රූපවාහිනියේ විකාශය කෙරෙන ‘පිනිබර යාමය’ ප්‍රධානකොට ගෙනයි.*ඔබ නවකතා ලියන්න පටන් ගන්න විටත් තිර රචිකාවියක්ද?මම මුලින්ම ලිව්වේ ‘බුමුතුරුණු’ නවකතාවයි. හැබැයි ඊට කලින් මම තිර රචනා ලියන්න ඉගෙනගෙනයි තිබුණේ. ‘බුමුතුරුණු’ නවකතාව ලියන කාලේ වෙන කොට අපේ රටට රූපවාහිනිය ඇවිල්ලා තිබ්බේ නැහැ.*එතකොට මුල්ම තිර රචනය?‘බුමුතුරුණු’ නවකතාව ඇසුරින් ලියූූ තිරරචනය. ඒ කියන්නේ මුලින්ම මම ලියූ නවකතාවේ ඉඳලා තිර රචනත් ලියන්න පටන් ගත්තා. ‘බුමුතුරුණු’ නවකතාව බලලා බන්දුල විතානගේ මට ඉල්ලීමක් කළා. ටෙලිනාට්‍යයක් කරන්න පිටපත ලියලා දෙන්න කියලා. එදා ඉඳලා මම හැම තිරරචනයක්ම ලිව්වේ ආරාධනාවලටයි. 1976 නවකතාව ලිව්වා. 82 දී තිර රචනය ලිව්වා.*ඔබ තිරරචනා ලියන්නේ ඔබේ නවකතා ඇසුරින් විතර ද?ඇයි ‘සෙදෝනා’. මම ‘සෙදෝනා’ට මගේ නවකතාවකට වගේම ආදරෙයි. අද ‘සෙදෝනා’ ලියූ ඊවා රණවීර අප අතර නැහැ. ඊවා රණවීර කියන්නේ මට නම් ‘සෙදෝනා’. ඒ තරමට පුදුම වැළඳ ගැනීමකින් ලියූ චරිතයක්. ඇත්තටම ‘සෙදෝනා’ භාෂාව අපට හිතන්නටත් බැහැ. ඊවා ජීවත් වෙච්ච සමාජය ලබපු අධ්‍යාපනයත් එක්ක සහ විදේශවල ගත කළ කාලය අනුව ඊවාගේ භාෂාව මේ තරම් පොහොසත් වුණේ කොහොමද කියලා හිතා ගන්නවත් බැහැ. එනිසා තමයි පිටස්තර නවකතාවක් තෝරා ගන්න විට ‘සෙදෝනා’ තෝරා ගත්තේ. ඊට අමතරව මගේ මතකයේ වෙන පොතක් නැහැ.*ඔබ ලියූ හැම නවකතාවක්ම තිරරචනයක් බවට පත් වී තිබෙනවාද?‘ලොබ නොසිදේය’ හැර හැම නවකතාවක්ම තිර පිටපත් බවට පත්වෙලා තියෙනවා. 21 වැනිදා ඉඳලා අයි.ටී.එන්. එකෙන් විකාශය වන්නට පටන් ගන්න ‘පිනිබර යාමය’ ත් මගේ නවකතාවක්.*සතියකට ටෙලිනාට්‍යය සියයකට ආසන්න ප්‍රමාණයක් විවිධ නාලිකා හරහා අපගේ ආලින්දයට ගොඩ බසිනවා. මේ අතිවිශාල ටෙලිනාට්‍ය අතරේ ‘පිනිබර යාමය’ විශේෂ වන්නේ කොහොමද?මෙහි කතා තේමාව වෙනස්. මේ රටේ වනිතා කටයුතු අමාත්‍යාංශය වගේම ලෝක කාන්තා කටයුතු අංශ නිතරම කියන කතාවක් තමයි; හැකි තාක් දුරට ඉහළ තැන්වලට, තීරණ ගන්න තැන්වලට, දේශපාලනයට කාන්තාවන් දැමිය යුතුයි කියලා. නමුත් අපේ රටේ ඉතාම අතළොස්සයි තීරණ ගන්න තැන්වල දේශපාලන ක්ෂේත්‍රයේ කාන්තාවෝ ඉන්නේ. ‘පිනිබර යාමය’ මම කතා කරන කාන්තාව ‘උදතාරි’ සාමාන්‍ය පවුලක හැඳීවැඩුණු විශ්වවිද්‍යාල අධ්‍යාපනයක් ලබන තරුණියක්. ඇය විශ්වවිද්‍යාලයේදී ඇමැතිවරයකුගේ පුතෙකුට පේ‍්‍රම කරනවා. විශ්වවිද්‍යාලයෙන් පිටවනදා මේ තරුණියට පෙම්වතා කියනවා ඔහුට විවාහය සඳහා වෙනත් කෙනෙක් ඉන්න බව. ඇයගේ ආත්මය කඩා වැටෙනවා. නමුත් ඇය පෙම්වතාට පෙන්වන්නේ නැහැ. ඇය මාධ්‍යවේදිනියක ලෙස ජීවිතය පටන් ගන්නවා. එලෙස ඉඳලා ‘උදාරි’ ජීවිතයට මුහුණ දෙන හැටි සහ ‘උදාරි’ හමුවේ ඇති අභියෝගවලට මුහුණදෙන ආකාරයත් ‘පිනිබර යාමය’ ටෙලි නාට්‍යයෙක් කතා කරනවා.මේ ටෙලි නාට්‍යයත් අධ්‍යක්ෂණය කළෙත් පේ‍්‍රමකුමාර ජයවර්ධනයයි.*ඔබේ තිර රචනා වැඩි ප්‍රමාණයකට අධ්‍යක්ෂණයෙන් පේ‍්‍රම කුමාරත් නිෂ්පාදනයෙන් වසන්ති චතුරානිත් එක්වී තිබෙනවා. මේ තෝරා ගැනීමටත් විශේෂ හේතුවක් තියෙනවා නේද ?මම රස්සාවක් කරන කෙනෙක් නිසා විශ්වාසයක් තිබෙන අයත් එක්ක කටයුතු කිරීම පහසුයි. පේ‍්‍රම් කියන්නේ පිටපතක් බාර දුන්නම විශ්වාසය රකින, හොඳට වැඩකරන කෙනෙක්. නිර්මාණය අවසානය දක්වාම අතනොහැර යන කෙනෙක්. එහෙම පිරිස අඩුයි. වසන්ති තමයි ඒ බොහෝමයක් නිෂ්පාදනය කළේ.ඔබ බොහෝ වෙලාවට ඔබේ නිර්මාණවලදී නවක පිරිස් ප්‍රධාන චරිතවලට එකතු කර ගන්නවා. ‘සාරා’ (දුලිකා) පිිපි පියුම් (තාරක) ‘කුවේරවර’ (චන්දන) ටෙලි නාට්‍යවල වගේම ‘පිනිබර යාමය’ ටෙලි නාට්‍යයේදීත් ‘දුලාරි අනුරාධා’ එකතු කරගෙන ඒ අභියෝගයට මුහුණ දෙනවා?*මට මතකයි ‘කුවේරවර’ ටෙලි නාට්‍යයට චන්දන වික්‍රමසිංහ ප්‍රධාන චරිතයට ගත්ත වෙලාවේ බොහෝ දෙනෙක් කිව්වේ ඔහු නැට්ටුවෙක් විතරයි සල්ලි අහක යන වැඩක් ඔය වගේ අභියෝග බාරගන්න එපා කියන කතාවයි. චන්දනට තියෙන්නේ රුදුරු මුහුණක්. ඒ ඇස් දෙක නිසා තමයි මම ඔහුව තෝරා ගත්තේ. චන්දනව ගත්තේ මගේ තනි කැමැත්තට. එතකොට ‘පිපි පියුම්’ තාරකා වාසලමුදලි. ‘අග පිපි මල්’ ටෙලි නාට්‍යයේ සංගීතයට නදීක ගුරුගේ මම ගත්තේ මගේ අධ්‍යක්ෂවරයා පවා විරුද්ධ වෙද්දියි. මම තාරකා වෙනුවෙන් මාස 2 1/2 ක් බලාගෙන ඉඳලා. ස්වර්ණවාහිනිය එක්ක රණ්ඩු කරලා ඉල්ලා ගත්තේ. මගේ මේ එක තෝරා ගැනීමක්වත් වැරදිලා නැහැ. එතකොට සාරංග දිසාසේකර. අද ඔහු කොතැනද ඉන්නේ?දුලාරිත් මෙහිදී ‘උදතාරි’ වෙනුවෙන් උපරිම සාධාරණත්වය ඉෂ්ට කළා. ඒවගේම තුමිඳු දොඩන්තැන්න, චන්දන වික්‍රමසිංහ ඇතුළු මෙහි රඟන හැමෝම ඉතාම හොඳට චරිතවලට සාධාරණය ඉෂ්ට කළා.මම කවදත් අභියෝගවලට බය නැහැ. ජීවිතේ ගත්තත් කවදාවත් අභියෝගවලට බය වෙලා නැහැ. ඒකනේ් මේ තරම් දුරක් ආවේ.*ඔබ ටෙලි නාට්‍ය අධ්‍යක්ෂවරියක් නේද?’සාරා’ මගේම පිටපතක් අනුව මම අධ්‍යක්ෂණය කළා. නමුත් ඊට පස්සේ විවේකයක් නොමැතිකම නිසා කළේ නැහැ. නැත්නම් ඒ පැත්තටත් කැමැතියි. වෘත්තීමය නිවාඩු විවේකයක් නොමැති නිසා දැනට ඒ ගැන හිතන්නේ නැහැ.*විශ්‍රාම ගැනීමෙන් පස්සේ අධ්‍යක්ෂවරියක් ලෙස දිගටම කටයුතු කිරීමේ මතු බලාපොරොත්තුවක් තියෙන පාටයි?බලාපොරොත්තුවක් තියෙනවා. නමුත් මට හිතෙනවා; මට සුදුසුම දේ ලිවීම කියලා. මොකද හැමදේම කරන්න යනකොට හොඳටම පුළුවන් දේ කර ගන්න බැරිවෙන්න පුළුවන්. හැබැයි කවදා හරි චිත්‍රපටයක් නිෂ්පාදනය කරනවා.*ඔබේ දුවත් ලේඛන අංශයට නැඹුරුයි නේද?ඔව්; ‘පිපි පියුම්’ ලිව්වේ දුව. දුව ඉන්නේ අමෙරිකාවේ එයා වෛද්‍ය උපාධිය හදාරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n1002201</link>
    <topic>ප්‍රජාතන්ත්‍රවාදී ජාතික සන්ධානයෆොන්සේකාට පවරා දෙන්න එපා</topic>
    <author/>
    <content>තම පක්‍ෂයේ නම භාවිතා කරමින් ලබන මහ මැතිවරණයේදී ජෙනරාල් සරත් ෆොන්සේකා මහතාගේ නායකත්වය යටතේ ජනතා විමුක්ති පෙරමුණ තරග කිරීමට ගෙන ඇති තීරණය නතර කරන ලෙස ප්‍රජාතන්ත්‍රවාදී ජාතික සන්ධානයේ මහලේකම් ඒ. එම්. මුබාරක් මහතා මැතිවරණ කොමසාරිස්වරයාගෙන් ඉල්ලීමක් කර තිබේ.ප්‍රජාතන්ත්‍රවාදී ජාතික සන්ධානය දේශපාලන පක්‍ෂයක් ලෙස පිළිගන්නා ලෙස ඉල්ලා පසුගිය ඔක්තෝබර් 10 වැනි දින මැතිවරණ කොමසාරිස්වරයාට අයැදුම් පතක් ඉදිරිපත් කර ඇති බවත්, ගතවූ වසර 5 පුරා ප්‍රජාතන්ත්‍රවාදී ජාතික සන්ධානය ශ්‍රී‍්‍ර ලංකාවේ දේශපාලන කටයුතුවල යෙදී සිටින බවත් සඳහන් කරන මුබාරක් මහතා, තම පක්‍ෂයේ නම ජනතා විමුක්ති පෙරමුණ ඇතුළු වෙනත් කණ්ඩායම්වලට ලබා දීමට කටයුතු නොකරන ලෙස ඉල්ලීමක් කැර තිබේ.මේ පිළිබඳව ඊයේ (19) මැතිවරණ කොමසාරිස්වරයාට ලිපියක් යවා ඇති මුබාරක් මහතා එම ලිපියේ පිටපතක් ජනතා විමුක්ති පෙරමුණටද යවා තිබේ. තම පක්‍ෂයේ නම සොරාගෙන ජෙනරාල් ෆොන්සේකා මහතාගේ නායකත්වයෙන් ජනතා විමුක්ති පෙරමුණ පාර්ලිමේන්තු මහ මැතිවරණය තරග කිරීමට ගත් තීරණය පුවත්පත්වලින් කියැවූ පසු තමන් මහත් කම්පනයට පත් වූ බව කියන මුබාරක් මහතා, තම පක්‍ෂය පිළිගත් දේශපාලන පක්‍ෂයක් ලෙස ලියාපදිංචිය සඳහා පසුගිය ඔක්තෝබර් 12 දින අයැදුම් කර ඊට අදාළ ලේඛන භාර දුන් බව මැතිවරණ කොමසාරිස්වරයාට මතක් කර දී තිබේ.තම පක්‍ෂය ලියාපදිංචිය සිදුනොවූයේ අවශ්‍ය සංශෝධන නිසා බව ඊට අදාළ කටයුතු දැනට සිදුවන හෙයින් මේ මහ මැතිවරණයේදී තමන් ප්‍රජාතන්ත්‍රවාදී ජාතික සන්ධානය ස්වාධීන කණ්ඩායමක් ලෙස තරග කරන බව පසුගිය 14 වැනි දින පුවත්පත් මගින් අනාවරණය කර ඇති බව ද දන්වා සිටින මුබාරක් මහතා ප්‍රජාතන්ත්‍රවාදී ජාතික සන්ධානය යන තම පක්‍ෂයේ නම භාවිතා කිරීමට ජනතා විමුක්ති පෙරමුණට ඉඩ නොදෙන ලෙසත් ඊට එරෙහිව පියවර ගන්නා ;ලසත් ඉල්ලා තිබේ.මේ පිළිබඳව දිනමිණ කළ විමසීමකට පිළිතුරු දුන් මුබාරක් මහතා, තමන් යැවූ ලිපි පිළිබඳව මැතිවරණ කොමසාරිස්වරයා හෝ ජනතා විමුක්ති පෙරමුණ මෙතෙක් කිසිදු ප්‍රතිචාරයක් දක්වා නොමැති බව කීය.තම පක්‍ෂයේ අයිතිය රැකගැනීම සඳහා අධිකරණමය ක්‍රියාමාර්ගයක් ගන්නා බව ද ඔහු පැවසීය</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n1002202</link>
    <topic>නව තානාපතිවරුසය දෙනෙක් පත්වෙති  </topic>
    <author/>
    <content>ශ්‍රී‍්‍ර ලංකාවේ තානාපතිවරුන් ලෙස පත්ව පැමිණි සය දෙනෙක් ඊයේ (19) උදෑසන අරලියගහ මන්දිරයේදී ජනාධිපති මහින්ද රාජපක්‍ෂ මහතා වෙත අක්ත පත්‍ර බාර දුන්හ.නේපාලය, ප්‍රංශය, බල්ගේරියාව, සුඩාන්, සර්බියාව, පින්ලන්තය යන රටවල් සඳහා මෙම නව තානාපතිවරු පත් වී සිටිති.නේපාලය සඳහා සුෂිල් චන්ද්‍ර අමාත්‍යා, ප්‍රංශය සඳහා ක්‍රිස්ටීන් රොබිහොන්, බල්ගේරියාව සඳහා බොරිස්ලොව් ක්‍රිලොව් කොස්ටව්, සුඩානය සඳහා කහීඩීර් හරොන් අහමඩ්, සර්බියාව සඳහා ජොවන් මිරිලොවික් හා පින්ලන්තය සඳහා තෙර්හි හකාලා යන නව තානාපතිවරු මෙසේ ජනාධිපතිවරයා වෙත සිය අක්ත පත්‍ර බාර දුන්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n1002203</link>
    <topic>තැපැල් ඡන්ද හිමියන්අනුන්ගේ නම්වලින් ඉදිරිපත් වීම දඬුවම් ලැබෙන බරපතළ වරදක්</topic>
    <author/>
    <content>තැපෑලෙන් ඡන්දය දීම සඳහා අයැදුම් පත් ඉදිරිපත් කරන ඡන්ද හිමියන් වෙනත් පුද්ගලයන්ගේ් නමින් අයැදුම්පත් ඉදිරිපත් කිරීම දඬුවම් ලැබිය හැකි බරපතළ වරදක් බව, මැතිවරණ කොමසාරිස් දයානන්ද දිශානායක මහතා අවධාරණය කරයි.තැපැල් ඡන්ද අපේ්ක්ෂකයකු වෙනත් අයකුගේ නමට තැපෑලෙන් ඡන්දය දීමට ඉල්ලා සිටීම පාර්ලිමේන්තු මැතිවරණ පනතේ 72 (2) (අ) වගන්තිය යටතේ 1979 අංක 15 දරන අපරාධ නඩු විධි විධානවලට අනුව නඩු පැවැරිය හැකි වරදක් බවද, එම අයදුම්කරු වරදකරු වුවහොත් කවර තරාතිරමක හිටියද එම අයගේ රැකියාව අහිමි වන බවද කොමසාරිස්වරයා සඳහන් කරයි.අයැදුම්පතේ තමාගේ ලියාපදිංචි විස්තර සඳහන් කිරීමට පෙර එම විස්තර තමාට අදාළ වන්නේ දැයි ස්ථිර ලෙසට අයදුම්කරු දැන ගත යුතු බව ඒ මහතා අනාවරණය කරයි. එසේම තම නම පවුලේ අනෙක් සාමාජිකයින්ට නම් සමඟ ලියාපදිංචි වී ඇත්දැයි සොයා බලන ලෙසත්, එසේම නිවස හා නාමලේඛනය නිවැරැදිව දැනගන්නා ලෙස අයදුම්කරුවන්ට සොයා බලන ලෙසත් උපදෙස් දී ඇති බව දිශානායක මහතා පවසයි.ඒ සම්බන්ධ නිවේදනයක් නිකුත් කරන ඒ මහතා මෙසේ ද කියයි.සුදුසුකම් ඇති අයකු තම තැපැල් ඡන්ද සහතික කිරීමේ නිලධාරියා විසින් ඉදිරිපත් කරනු ලබන අයැදුම්පතේ සඳහන් කර ඇති ලියාපදිංචි විස්තරවල නිවැරැදි තාව මත, දිස්ත්‍රික් තේරීම්භාර නිලධාරි විසින් අයදුම්පත පිළිගනු ලබන අතර, එම නිලධාරියා අදාළ අයදුම්කරුගේ අනන්‍යතාව පරීක්ෂා කර බැලීමට හැකියාවක් නො මැත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n1002204</link>
    <topic>අගමැතිගේ දේශපාලන දිවියට වසර 50යි</topic>
    <author/>
    <content>ශ්‍රී ලංකාවේ ජ්‍යෙෂ්ඨතම දේශපාලනඥයකු වන අගමැති රත්නසිරි විත්‍රමනායක මහතාගේ දේශපාලන දිවියට වසර පනහක් සපිරෙයි. 1960 මාර්තු මස 19 වැනිදා සිය දේශපාලන ගමන ආරම්භ කළ වික්‍රමනායක මහතා එඩිතර හා අවංක නායකයකු වශයෙන් ජනාදරයට පත්ව සිටී. දේශාලන දිවියේ පනස්වැනි වර්ෂ පූර්ණය නිමිත්තෙන් සංවිධානය කෙරුණු උපහාර සියල්ල අගමැතිවරයා විසින් ප්‍රතික්ෂේප කරනු ලැබ ඇත.සියලු උපහාර ලැබිය යුත්තේ ජනතාවට බව අගමැතිවරයා ප්‍රකාශ කර ඇති අතර ඒ අනුව එම සංවිධාන කළුතර දිස්ත්‍රික්කයේ පදිංචි වියපත් සුවිශේෂී පුද්ගලයන් වෙත වෛද්‍ය රක්ෂණවරණයක් පිරිනැමීමට තීරණය කර තිබේ.මේ සඳහා ඔවුන්ගෙන් වාරික මුදල් අය නොකෙරෙන අතර රාජ්‍ය මුදල් යොදා නොගැනේ. කළුතර ජනතාවට උපහාර දැක්වීමේ කමිටුව“ නමැති සංවිධානය විසින් මේ කටයුතු සංවිධානය කෙරෙන අතර එහි සභාපති ධූරය කලාශූරී අරිසෙන් අහුබුදු මහතා විසින් ද ලේකම් ධූරය ප්‍රවීණ ලේඛක ලීල් ගුණසේකර මහතා විසින් ද දරණු ලබයි.පාරම්පරික දේශීය වෛද්‍යවරුන්,, දහම් පාසල් ගුරුවරුන්, ධර්මාචාර්ය විභාග සමතුන් පෙර පාසල් ගුරුවරියන්, විශ්‍රාමික රාජ්‍ය සේවකයන්, මාධ්‍ය වේදීන්, සාමාදාන විනිසුරුවන්, සම්ප්‍රදායික නර්තන ශිල්පීන් දෛවඥයන්, පරිසර වේදීන්, මන්ත්‍රාචාර්යවරුන් සමූපකාර සේවකයන් හා අධ්‍යක්ෂවරුන්, රණවිරුවන් හා දෙමාපියන් (දැනට දීමනා නොලබන) වාද්‍ය ශිල්පීන්, ප්‍රසාංගික කලාකරුවන් ඇතුළු පිරිස් මේ සඳහා සුදුසුකම් ලබති.සම්පූර්ණ නම, ලිපිනය, උපන්දිනය, හැඳුනුම්පත් අංකය, නියෝජනය කරන ක්ෂේත්‍රය අඩංගු අයැදුම්පතක් ප්‍රදේශයේ විහාරස්ථානයේ නායක හිමියන්ගේ නිර්දේශය සහිතව “කළුතර ජනතාවට උපහාර දැක්වීමේ කමිටුව“ අංක 58 ශ්‍රීමත් අර්නස්ට්ද සිල්වා මාවත, කොළඹ 07 ලිපිනයට මාර්තු මස 05 දිනට පෙර එවන මෙන් ඉල්ලීමක් ද කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n1002205</link>
    <topic>කොළඹ වරායේ සංවර්ධන වැඩජනතාවට දැක ගැනීමේ පහසුකම්</topic>
    <author>ප්‍රාර්ථනා වීරසිංහ</author>
    <content>ශ්‍රී ලංකා වරාය අධිකාරිය මඟින් ක්‍රියාත්මක කෙරෙන කොළඹ වරාය පුළුල් කිරීමේ වැඩපිළිවෙළ ක්‍රියාවට නැංවෙන අයුරු මහජනතාවට දැකබලා ගැනීමේ අවස්ථාව දැන් උදා වී තිබේ.මෙතෙක් කලක් දැඩි ආරක්ෂාව යටතේ අත්‍යවශ්‍ය කරුණු මත කොළඹ වරාය පුළුල් කිරීමේ ව්‍යාපෘතිය නැරඹීමට ලබාදුන් අවසරය ලිහිල් කරමින්, ජනවාරි මස 16 වැනි සෙනසුරාදා සිට සෑම සති අන්තයකම, එහි ඉදිකිරීම් කටයුතු සිදුවන අයුරු නැරඹීමේ අවස්ථාව උදා වී ඇත.එය නැරඹීමට පැමිණෙන පිරිසට කොළඹ වරාය පිවිසුම්, චෛත්‍ය පාර ඔස්සේ ගල්බොක්ක ප්‍රදීපාගාරය අසලට පැමිණිය හැකි වේ.2008 අප්‍රේල් මස ආරම්භ කෙරුණු ශ්‍රී ලංකාවේ දැවැන්ත ඉදිකිරීම් ව්‍යාපෘතියක් වන කොළඹ වරාය පුළුල් කිරීම ව්‍යාපෘතියේ මුල් අදියර ඇස්තමේන්තුගත පරිදි අමෙරිකානු ඩොලර් මිලියන 400කට අධික පිරිවැයකින් ඉදිකෙරෙයි.ඉන් අමෙරිකානු ඩොලර් මිලියන 300ක් ආසියානු සංවර්ධන බැංකුවෙන් ලැබෙන අතර, ඉතිරිය ශ්‍රී ලංකා වරාය අධිකාරිය මඟින් යෙදවේ.කිලෝමීටර් 6කට වැඩි දිගින් යුත් ප්‍රධාන හා ද්විතියික දියකඩන නැව් පිවිසුම් මාර්ග ඇතුළු ඉදිකිරීම් කටයුතු මේ යටතේ සිදු කෙරේ. මෙහි ඉදිවන පළමු පර්යන්තය මීටර් 1200ක දිගින් සහ මීටර් 18ක ගැඹුරින් යුක්තය. මෙම සියලු ඉදිකිරීම් අවසානයේ දී මුහුදු අක්කර 500ක පමණ ගොඩකිරීම් මත කොළඹ වරාය සතු ගොඩබිම් ප්‍රමාණය අක්කර 500කට වැඩි ප්‍රමාණයකින් පුළුල් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n1002206</link>
    <topic>සිය බිරිය ඝාතනය කොටගඩොල් පෝරණුවක පුළුස්සලා</topic>
    <author>මීගමුව විශේෂ – එච්. ප්‍රනාන්දු</author>
    <content>සිය විවාහක බිරිය රූපවාහිනිය බලමින් සිටිද්දී ඇයගේ හිසට සැමියා විසින් පොරෝ පහර දී මරා ගෙවත්තෙහි පිහිටි ගඩොල් පෝරණුවට දමා පුළුස්සා ඇතැයි කියන සිද්ධියක් කොච්චිකඩේ පොලිස් වසමෙන් වාර්තාවේ.මෙලෙස ඉතාමත් අභිරහස් ලෙස මරා දමා තිබෙන්නේ කොච්චිකඩේ පොලිස් වසමට අයත් ඕනර්වාඩිය පදිංචිව සිටි මහීපාල මුදලිගේ ස්ටෙලා පාරිස් (38) නැමති දෙදරු මවයි.නිවසේ කිසිවකු නොමැති අවස්ථාවක් බලා ඉකුත් ඉරිදා (14) රාත්‍රී 9ත් 10ත් අතර වේලාවක මේ ඝාතනය සිදුකර තිබෙන බවත්, සැකකාර සැමියා සිය බිරිඳ මරා පුළුස්සා දමා තිබෙන්නේ ගෙවත්තෙහි පිහිටි ගඩොල් පෝරණුවේ බවත් කොච්චිකඩේ පොලිසිය කළ විමර්ශනවලදී හෙළිවී ඇත. මියගිය කාන්තාවගේ සැමියා රැකියාව වශයෙන් කරනු ලබන්නේ ගඩොල් පුළුස්සා විකිණීමයි.පොලිසිය ඊයේ (19) ගඩොල් පෝරණුවේ තිබී මියගිය තැනැත්තියගේ අළු හා ඇටකටු සොයාගෙන ඇත. පොලිසිය ගඩොල් පෝරණුව ළඟ තිබී පොරවක් ද අත්අඩංගුවට ගෙන තිබේ.පොලිසිය මියගිය කාන්තාවගේ සැමියා සැකපිට අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n1002207</link>
    <topic>වියළි කාලගුණයඉදිරියටත්</topic>
    <author>ශීලා උඩුවර</author>
    <content>දැනට පවතින අධික රස්නය හා වියලි කාලගුණික තත්ත්වය ඉදිරියටත් පැවතිය හැකි බව කාලගුණ විද්‍යා දෙපාර්තමේන්තුව කියයි. දහවල් කාලයේ වළාකුළු අඩුවීමෙන් සූර්යයා ලෝකය හොඳින් තිබීම නිසා මෙම රස්නය තදින් දැනෙන බවත්, සවස් කාලයේතරමක් වළාකුළු වර්ධනය වීම නිසා පොළවෙන් පිටවන තාපය නැවත පොළවටම පතිතවීමෙන් රාත්‍රි කාලයේදී අධික රස්නය ඇතිවන බව දෙපාර්තමේන්තුව කියයි.එසේ වුවද මධ්‍යම බස්නාහිර හා සබරගමුව පළාත්වල සවස්කාලයේ ගිගුරුම් සහිත වැසි ඇතිවීමේ හැකියාව තිබෙන බවත්, වළාකුළු වර්ධනය වීමෙන් සවස් කාලයේ කඳුකර ප්‍රදේශවල වැසි ඇතිවිය හැකි බවත් දෙපාර්තමේන්තුව කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n1002208</link>
    <topic>රුපියල් 5ක නව තැපැල් මුද්දරයක්</topic>
    <author/>
    <content>රජයේ නිලධාරීන්ගේ යහසාධක සංගමයට වසර 100ක් පිරීම නිමිත්තෙන් රුපියල් 5ක වටිනාකමකින් යුත් නව තැපැල් මුද්දරයක් හා මුල් දින කවරයක් නිකුත් කිරීමට තැපැල් දෙපාර්තමේන්තුවේ මුද්දර කාර්යාංශය කටයුතු යොදා ඇත.නව මුද්දරය මත ප්‍රථම දින මුද්‍රාව තැබීමේ උත්සවය අද (20) උදේ 9.30 ට එම සංගම් මූලස්ථානයේදී වැඩ බලන තැපැල් හා විදුලි සංදේශ ඇමැති නන්දන ගුණතිලක මහතාගේ ප්‍රධානත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n1002209</link>
    <topic>ඩී. ආර්. විජයවර්ධන ජන්ම සමරු තරග ජයග්‍රාහකයන්ට තෑගි 23දා</topic>
    <author>බන්ධුල ගුණසේකර</author>
    <content>රුහුණු ප්‍රගති ගුණ සමරු පදනම වාර්ෂිකව පවත්වනු ලබන ඩී. ආර්. විජයවර්ධන ගුණ සමරු ගද්‍ය - පද්‍ය - රචනා - කථික සහ ගායනා තරගාවලියේ ජයග්‍රාහක ජයග්‍රාහිකාවනට ත්‍යාග සම්මාන සහ සහතික පත් ප්‍රදාමෝත්සවය විජයවර්ධන ශ්‍රීමතාණන්ගේ 124 වන ජන්ම දිනය යෙදී ඇති 23 දා පස්වරු 2.00 ට අමුගොඩ ප්‍රගති යෞවන කේන්ද්‍ර ශ්‍රවණාගාරයේදී පැවැත්වේ.ශ්‍රී රෝහණ භික්ෂු පෙරමුණ ප්‍රධාන ලේඛකාධිකාරී ආචාර්ය දෙනගම විජිත හිමියන්ගේ ප්‍රධානත්වයෙන් පැවැත්වෙන මෙම ගුණසමරු උළෙලේදී විශේෂ ගුණ සමරු දෙසුම ආචාරිණී දීපා රන්මුතු අමරදිවාකර මෙනෙවිය විසින් සිදු කිරීමට නියමිතය.පස්වරු 4.30 ට ආරම්භවන තිළිණ ප්‍රධාන උළෙලේදී සිංහල හා ඉංග්‍රීසි මාධ්‍යයන්ගෙන් සමන්විතව පැවැත්වුණු ගද්‍ය - පද්‍ය - රචනා - කථික තරග මෙන්ම සිංහල අංශයේ පද්‍ය රචනා – ගායනා සහ කථික තරගාවලියේ ජයග්‍රහණ හිමිකරගත් පාසල් හා විවෘත අංශවල තරග ජයග්‍රාහක ජයග්‍රාහිකාවන් හැට හය දෙනෙකු (66) වටිනා ත්‍යාග සම්මාන සහ සහතික පත් හිමිකර ගනිති.’සත දහයේ සරසවියේ නිමැවුම් කරුවාණෝ’ යන මැයෙන් ලියැවුණු වසරේ විශිෂ්ටතම නිර්මාණයට මෙවර ඩී. ආර්. විජයවර්ධන අනුස්මරණ රන් පදක්කම හිමිවන බව සමරු උළෙලේ ප්‍රධාන අනුශාසක තැන්පත් ආචාර්ය දෙනගම විජිත නාහිමියෝ පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n10022010</link>
    <topic>කෙරවලපිටිය අවසන් අදියර ජනපති අතින් ජනතා අයිතියට</topic>
    <author>සුභාෂිනී සේනානායක</author>
    <content>මෙගාවොට් 200ක ධාරිතාවයකින් යුත් කෙරවලපිටිය ද්විත්ව චක්‍රීය විදුලි බලාගාරයේ අවසන් අදියර ලබන සතියේ දී ජනාධිපති මහින්ද රාජපක්ෂ මහතා අතින් ජනතා අයිතියට පත් කෙරේ.බලශක්ති අර්බූදයට කඩිනම් විසඳුම් ලබාදෙමින් මහින්ද චින්තන ප්‍රතිපත්ති යටතේ 2008 වසරේ දී මෙගවොට් 200 ක් ලබාදුන් මෙම විදුලි බලාගාරයේ අවසන් අදියරයේදී නිපැදවෙන මෙගාවොට් 100ක ධාරිතාව මේ මස 25 වැනිදා ජාතික විදුලිබල පද්ධතියට එක් කෙරෙයි.දස අවුරුදු බලශක්ති සංවර්ධන සැලැස්ම යටතේ කෙටි කාලීන, මධ්‍ය කාලීන, දිගු කාලීන සැලසුම් යටතේ කෙරවලපිටිය ද්විත්ව චක්‍රීය බලාගාරය කෙටි කාලීන කඩිනම් ව්‍යාපෘතියක් ලෙස ඉදිකර තිබේ. ජාතික විදුලිබල ඉල්ලුමෙන් 20%ක් සපුරාලන මෙම තාප විදුලිබලාගාරයෙන් වර්ෂයකට විදුලි ඒකක මිලියන 1800 ක් නිපදවෙන බව විදුලිබල අමාත්‍යාංශය අවධාරණය කරයි.අමෙරිකානු ඩොලර් මිලියන 309 ක වියදමකින් නිමකළ මෙම ව්‍යාපෘතිය සඳහා දේ්ශීය වශයෙන් සේවක අර්ථසාධක අරමුදල, ලෙකෝ ආයතනය, ලක්දනව් සමාගම සහ මහා භාණ්ඩාගාරය දායකවී ඇති බව විදුලිබල අමාත්‍යාංශය කියයි.අවසන් අදියර යටතේ නිමවූ වාෂ්ප මගින් ක්‍රියාත්මක වන මෙගාවොට් 100 ධාරිතාවය නිම කිරීමත් සමඟ විදුලි ඒකකයක මිල රු. 30.00 සිට රු. 12.00 දක්වා අඩුවන බව විදුලිබල අමාත්‍යාංශය අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n10022011</link>
    <topic>තිලංග බොරැල්ලට</topic>
    <author/>
    <content>හිටපු ක්‍රිකට් පාලක මණ්ඩලයේ හා ආසියානු ක්‍රිකට් පාලක මණ්ඩලයේ සභාපති, ලෝක ක්‍රිකට් කවුන්සිලයේ අධ්‍යක්‍ෂවරයකු මෙන්ම ශ්‍රී ලංකා ටෙලිකොම්, ශ්‍රී ලංකා මොබිටෙල් සභාපතිවරයා වශයෙන්ද, සුමති සමූහ ව්‍යාපාරයේ කළමනාකාර අධ්‍යක්‍ෂ හා තිලංග සුමතිපාල පදනමේ සභාපතිවරයා වන බස්නාහිර පළාත් සභා මන්ත්‍රී සහ බොරැල්ල ආසනයේ ශ්‍රී ලංකා නිදහස් පක්‍ෂයේ ප්‍රධාන සංවිධායක තිලංග සුමතිපාල මහතා එළැඹෙන මහ මැතිවරණය බොරැල්ල ආසනය වෙනුවෙන් නාම යෝජනා අස්සන් කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n10022012</link>
    <topic>මැතිවරණ ප්‍රචාරක කටයුතු විනයානුකූලව සිදුකර මුළු රටටම ඉතා හොඳ ආදර්ශයක් ලබා දෙනවා</topic>
    <author/>
    <content>එළඹෙන මහා මැතිවරණයේ දී ගම්පහ දිස්ත්‍රික්කයෙන් අති විශිෂ්ට ජයග්‍රහණයක් ලබාගන්නා බව පාර්ලිමේන්තු මන්ත්‍රී බැසිල් රාජපක්‍ෂ මහතා පැවසීය. මැතිවරණ ප්‍රචාරක කටයුතු දැඩි විනයානුකූලව සහ සංවිධානාත්මකව සිදුකොට මුළු රටටම ආදර්ශයක් ගත හැකි අයුරින් ක්‍රියාකිරීමට තම කණ්ඩායමේ සියලු දෙනා කැපවීමෙන් සහ උනන්දුවෙන් ක්‍රියා කරන බව ද, බැසිල් රාජපක්‍ෂ මහතා කියා සිටියි.ගම්පහ දිස්ත්‍රික් කණ්ඩායමේ නාමයෝජනා පත්‍රයට ජනාධිපති ලේකම් කාර්යාලයේදී ඊයේ (19) අස්සන් තැබීමෙන් අනතුරුව මාධ්‍යයට අදහස් දක්වමින් බැසිල් රාජපක්‍ෂ මහතා එසේ කීය. වැඩිදුරටත් අදහස් දැක්වූ බැසිල් රාජපක්‍ෂ මහතා මෙසේ ද පැවසීය.නිමාවට පත්වූ ජනාධිපතිවරණයේ දී ගම්පහ දිස්ත්‍රික්කයේ ජනතාව අති විශාල ඡන්ද සංඛ්‍යාවක් ලබා දෙමින් ජනාධිපති මහින්ද රාජපක්‍ෂ මහතාගේ ජයග්‍රහණයට උර දුන්නා. ජනාධිපතිවරණයට වඩා විශිෂ්ට ඡන්ද ප්‍රතිඵලයක් එළඹෙන පාර්ලිමේන්තු මහ මැතිවරණයේ දී අපි ගම්පහ දිස්ත්‍රික්කයෙන් ලබාගන්නවා. ඒ සඳහා සන්ධානයේ සියලු අපේක්‍ෂකයන්, ආසන බල මණ්ඩල සහ මධ්‍ය සංවිධානවල පිරිස් ඉතා උනන්දුවෙන් පෙළගැසී අප සමඟ අත්වැල් බැඳගෙන සිටිනවා.මේ සියලු බලවේග ඒකරාශී කරගෙන ඉතාමත් ආදර්ශමත් අන්දමින් මැතිවරණ ව්‍යාපාරය අපි ගෙනයනවා.ලංකාවේ ප්‍රමුඛතම දිස්ත්‍රික්කය බවට ගම්පහ දිස්ත්‍රික්කය පත් කිරීමට අප ක්‍රියා කරනවා. එළැඹෙන මැතිවරණයේ ජයග්‍රාහී කණ්ඩායම වන අප සමඟ අත්වැල් බැඳගන්නා ලෙස සියලුම ප්‍රගතිශීලී ජනතාවට මේ අවස්ථාවේදී මා ආරාධනා කර සිටිනවා.ගම්පහ දිස්ත්‍රික් හිටපු පාර්ලිමේන්තු මන්ත්‍රීන් වන සරණ ගුණවර්ධන, දුලිප් විජේසේකර, අංජාන් උම්මා, උපාලි ගුණරත්න, නීල් රූපසිංහ යන මහත්ම මහත්මීහු මෙවර මහ මැතිවරණයට ගම්පහ දිස්ත්‍රික්කයෙන් තරග කරති.මීට අමතරව බස්නාහිර පළාත් සභා මන්ත්‍රීවරුන් වන කෝකිලා හර්ෂණි ගුණවර්ධන, නීතිඥ සිසිර ජයකොඩි, චන්දන ජයකොඩි යන අය ද තරග කරති. හිටපු ඇමැති ජෙයරාජ් ප්‍රනාන්දුපුල්ලේ මහතාගේ බිරිය විශේෂඥ වෛද්‍ය සුදර්ශණී ප්‍රනාන්දුපුල්ලේ, වත්මන් බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ සොහොයුරු රුවන් රණතුංග යන මහත්ම මහත්මීන් ගම්පහින් තරග කරන අතර වසන්ත සේනානායක, ගාමිණී විජේසිංහ, දුෂ්‍යන්ත වී. මහබදුගේ යන මහත්වරු සෙසු සාමාජිකයෝ වෙති.හිටපු ප්‍රවාහන ඇමැති සහ කැබිනට් ප්‍රකාශක ඩලස් අලහප්පෙරුම, ජාතික නිදහස් පෙරමුණේ නායක සහ හිටපු පාර්ලිමේන්තු මන්ත්‍රී විමල් වීරවංශ, බස්නාහිර පළාත් ආණ්ඩුකාර අලෙවි මවුලානා, බස්නාහිර පළාත් ප්‍රධාන ඇමැති ප්‍රසන්න රණතුංග, බස්නාහිර පළාත් ඇමැතිවරුන් වන උපාලි කොඩිකාර, නිමල් ලංසා යන මහත්වරු ද නාමයෝජනා අස්සන් තැබීමේ අවස්ථාවට එක්ව සිටියහ. හිටපු පොලිස්පති සහ ජනාධිපති උපදේශක චන්ද්‍රා ප්‍රනාන්දු, අත්‍යාවශ්‍ය සේවා කොමසාරිස් ජෙනරාල් එස්. බී. දිවාරත්න යන මහත්වරු සහ සංස්ථා, ව්‍යවස්ථාපිත මණ්ඩල සභාපතිවරු ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n10022013</link>
    <topic>ශ්‍රී ලංකාව ලොව හොඳම ජෛවවිවිධත්වය ඇති රටවල් 23 අතරට</topic>
    <author>සන්ධ්‍යා කරුණාරත්න</author>
    <content>ඉහළ ජෛව විවිධත්වයක් ඇති රටවල් 23 අතරට ශ්‍රී ලංකාව ද අයත්ව තිබෙන බව පරිසර හා ස්වාභාවික සම්පත් ඇමැති පාඨලී චම්පික රණවක මහතා ප්‍රකාශ කෙළේය.ශ්‍රී ලංකාවේ ජෛව විවිධත්වය ඉහළ නැංවීම සඳහා මෙරටට ආවේණික ක්‍රමයට වන ජීවී හා වන සංරක්ෂණ ව්‍යාපෘතීන් ක්‍රියාත්මක කිරීමට කටයුතු යොදා ඇතැයි ද ඒ සඳහා ලෝක බැංකුවෙන් අමෙරිකානු ඩොලර් මිලියන 24ක ආධාර ප්‍රමාණයක් ලැබෙන්නේ යැයි ද ඒ මහතා පැවැසුවේය.පරිසර අමාත්‍යාංශයේ පැවැති මාධ්‍ය හමුවක් අමතමින් ඇමැතිවරයා මේ බව කියා සිටියේය. 2010 වසර ජෛව විවිධත්ව වසර ලෙස නම් කර තිබෙන බව ද, අවිධිමත් සංවර්ධනයේ ප්‍රතිඵලයක් ලෙස පරිසර දූෂණ ක්‍රියාවන් සිදුවන බව ද ඇමැතිවරයා කීය.හරිත පෙත්මං (Eco Corridor) විනාශ වීමෙන් අලි මිනිස් ගැටුම පමණක් නොව රිලවුන්, ඉත්තෑවන්, ඌරන් යනාදී සතුන් සහ මිනිසුන් අතර ගැටුමක් දක්වා වර්ධනය වී තිබෙන බව ද, වන සංරක්ෂණ කලාප 150ක් මේ වනවිට රජය සංරක්ෂණය කර තිබෙන බවද ඇමැතිවරයා සඳහන් කෙළේය.විධිමත් සැලසුමක් සකස් කරමින් උතුරු - නැෙඟනහිර ප්‍රදේශ ද තිරසාර සංවර්ධනයක් කරා ගෙනයාමට ක්‍රියා කරන බවත්, වසරකට සියයට 1.6ක ප්‍රමාණයකින් විනාශ වූ වනාන්තර විනාශයට තිත තැබූ බවත් ඇමැතිවරයා මෙහිදී ප්‍රකාශ කෙළේය. බස්නාහිර පළාත් ඇමැති ජාතික හෙළ උරුමයේ නීති සම්පාදක උදය ගම්මන්පිල, පරිසර අමාත්‍යාංශයේ ලේකම් එම්.ඒ.ආර්.ඩී. ජයතිලක මහත්වරුන් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n10022014</link>
    <topic>හම්බන්තොට පරිද්දෙන්මගම්පහත් සංවර්ධනය කරනවා</topic>
    <author>නිමල් රාජපක්ෂ</author>
    <content>එක්සත් ජාතික පක්ෂය, ජනතා විමුක්ති පෙරමුණ මෙන්ම මංගල, රවුෆ් හකීම්, මනෝ ගනේෂන් ඇතුලු ප්‍රජාතන්ත්‍රවාදයට ගරු නොකරන පිරිස මෙරටේ ඒකීය භාවය නැති කිරීමට උත්සහා දරන අවස්ථාවේ මේ රට එක්සේසත් කිරීමට ඩී. ඒ. රාජපක්ෂ මහතාගේ පුතෙක් ඉදිරිපත් වුණේ ජාතියේ වාසනවාට යැයි කම්කරු ඇමැති මර්වින් සිල්වා මහතා පැවසීය.මෙරට පැවැති භීෂණය නිමා කළ ජනාධිපති මහින්ද රාජපක්ෂ මහතා අද මුළු රටම සංවර්ධනය කිරීමේ කාර්යයට උරදී සිටින්නේ යැයිද හෙතෙම කීවේය.ඇමැතිවරයා එසේ පැවැසුවේ කම්කරු අමාත්‍යංශයේ ඊයේ පැවැති මාධ්‍ය සාකච්ඡාවකදීය.එහිදී ඇමැතිවරයා මෙසේ ද කීවේය.අප්‍රියෙල් අට (8) වැනිදායින් පසු හම්බන්තොට දිස්ත්‍රික්කය ලෙසට ගම්පහ දිස්ත්‍රික්කයත් සංවර්ධනය කරනවා. එදා අගමැතිව සිටි එස්. ඩබ්ලිව්. ආර්. ඩී. බණ්ඩාරනායක මහතා අත්තනගල්ල ආසනයේ උප්පැත්තිය ලැබුවද එම පරම්පරාව ගෙන යන්න කෙනෙක් නැහැ. ගම්පහ ප්‍රදේශයේ ඇළ දොළ ගංඟා සංවර්ධනය කළ යුතුයි. තාම තරුණයෝ බෝක්කු ගානේ ඉන්නවා.එම ප්‍රදේශය සංවර්ධනය කරන්න ජනාධිපතිතුමා තීරණය කොට තිබෙනවා.මාධ්‍ය හොඳින් හැසුරූ නිසා මෙවර ජනාධිපතිවරණය ජයග්‍රහණය කළා. සියලු මාධ්‍ය දම්වැලක පුරුක් වාගේ සිටිය යුතුයි.ප්‍රභාකරන් මරන්න ඕන කියල කිව්ව කෙනා මමයි. ජනාධිපති මහින්ද රාජපක්ෂ මහතාගේ මැදමූලන ගමේ ඉගෙන ගත් නිසා මට හොඳ පිටකොන්දක් තියෙනවා.ජනතා විමුක්ති පෙරමුණට ඕනෑකම තිබුණේ මේ රටේ ආඥාදායකත්වය ඇතිකර ගන්න, කුරුමානම වැරදුණු කුරුමානම කරන්නයි.මංගල සමරවීර අතහැරිය ගුවන් තොටුපළ, වරාය අද හදලා තියෙනවා. වාරිමාර්ග පද්ධති දියුණු කොට, ජාතික සවිය ගම නැගුම යන සංවර්ධන වැඩසටහන් දියත්කොට තිබෙන බවද කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n10022015</link>
    <topic>ජනපතිගේ අධීන නායකත්වය නිසා දෙස්-විදෙස් අභියෝග ජය ගත්තා</topic>
    <author>ගාමිණී බී. දිසානායක – හාරිස්පත්තුව මධ්‍යම විශේෂ</author>
    <content>සතියක් තුළ දෙවතාවක් ඓතිහාසික සෙංකඩගල පුර හාරිස්පත්තුවට පැමිණ අභිනව නාහිමි ධුරයෙන් පිදුම් ලැබූ නාහිමි දෙපළකගේ පුජ්‍ය උත්සව සඳහා සහභාගී වීමට ලැබීම ලොකු සතුටක් බව අගමැති රත්නසිරි වික්‍රමනායක මහතා පැවසීය.ඒ මහතා මෙසේ පැවසුවේ උඩරට අමරපුර නිකායේ අනුනායක ධුරයෙන් පිදුම් ලැබූ අත්තරගම වජිරජෝති නාහිමියන්ට අක්ත්‍ර පත්‍ර පිළිගැන්වීමේ විශේෂ ආරාධිතයා ලෙස රජය වෙනුවෙන් උත්සවයට සහභාගී වෙමිනි. මෙදින උත්සවය හාරිස්පත්තුව හේනේගම පිරිවෙන් භූමියේ පැවැති අතර විජිනි පත පිළිගැන්වීම වැවිලි කර්මාන්ත ඇමැති දි. මු. ජයරත්න මහතා අතින් සිදු කෙරිණි.මෙහිදී වැඩිදුරටත් අදහස් දැක්වූ අගමැතිවරයා මෙසේද කීය. රජය බලයට පත්වූ අවදියේ පළමුවෙන්ම කළේ බෞද්ධ කටයුතු කොමිසම් සභාව පත් කිරීමයි. කොමිසම් සභාවට වාර්තා වූ කරුණු කාරණා රැසක් අද වන විට ක්‍රියාත්මක වෙනවා. උඩරට අමරපුර නිකායේ අභිනව නාහිමි ධුරයෙන් වජිරජෝති නාහිමි පිදුම් ලැබුවේ එවැනි අවදියකයි.අපේ නාහිමිවරුන්ට මහා සංඝරත්නයට සාරධර්ම වලින් පිරි දැහැමි සමාජයක් ගොඩනැංවීමේ විශාල කාර්යභාරයක් වර්තමානයේ පැවැරී තිබෙනවා. ඒ සඳහා ගමයි පන්සලයි එක් විය යුතු වන්නේ. දහම් පාසල් වැඩි දියුණු කළ යුතුයි. පන්සලේ නායක හාමුදුරුවෝ ගමට නායකත්වය දිය යුතුයි.අද අපේ රටට අවශ්‍ය පපුව තෙත් වෙන කල්පනා ශක්තිය ඇති හොඳ නරක හඳුනාගත හැකි ඕනෑම අභියෝගයකට මුහුණ දිය හැකි ජනතාවක්. වත්මන් ලෝකයේ විද්‍යාව තාක්ෂණය හමුවේ බොරු යැයි කිව නොහැකි එකම ආගම බෞද්ධාගම එවන් නිර්මල බුදු දහම ආරක්ෂා කළ යුතුයි.අපේ රටට වසර ගණනාවක් දේශීය මෙන්ම විදේශීය අභියෝග රැසකට මුහුණ පෑමට සිදු වූවා. වත්මන් නායකත්වය තුළින් අපි අභියෝග රැසක් ජය ගත්තා. කුරිරු කොටි ත්‍රස්තවාදය, විවිධාකාර විදේශ බලපෑම් වලින් ජයග්‍රහණය කළා. ලොව ඇතිවූ උග්‍ර තෙල් අර්බුදය ජය ගත්තා.අද විවිධාකාර පිළිකුල් සහගත අපරාධ රට තුළ සිදු කෙරෙනවා. මේවා අපේ සමාජයෙන් ඈත් විය යුතුයි. පන්සිල් පද ආරක්ෂා කරන සමාජයක් රටේ බිහි විය යුතුයි. ආගම් තුළින් සාරධර්ම ගොඩනැගිය යුතුයි. රටේ ජනතාව එකමුතු වී සමගිවී රට ආරක්ෂා කළ යුතුයි. මේ කාර්යයේදී අපේ ආගමික නායකයන්ට විශාල කාර්යභාරයක් පැවරෙන බවත් අනුනාහිමිට ශ්‍රී දළදා සමිදු පිහිටත් රජයේ ආශිර්වාදයත් ප්‍රාර්ථනා කරන බවත් අගමැතිවරයා කීය.මෙදින පූජ්‍ය උත්සවයට ශ්‍රී ලංකා අමරපුර සංඝ සභාවේ මහනායක දවුල්දෙන ඥාාණිස්සර, සියම් මහා නිකායේ මල්වතු පාර්ශ්වයේ ජ්‍යෙෂ්ඨ කාරක සංඝ සභික මහෝපාධ්‍ය අලුත්ගම ධම්මානන්ද උඩරට අමරපුර නිකායේ මහනායක තෙරිපැහැ සෝමානන්ද, කැලණි විශ්ව විද්‍යාලයේ කුලපති වැලමිටියාවේ කුසලධම්ම නාහිමිවරු මේ අවස්ථාවට එක් වූහ.ඇමැතිවරුන් වන දි. මු. ජයරත්න මහින්දානන්ද අලුත්ගමගේ ෆයිසර් මුස්තාපා මධ්‍යම මහ ඇමැති සරත් ඒකනායක මහත්වරුද මේ අවස්ථාවට සහභාගී වුහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=n10022016</link>
    <topic>ජනපතිවරණ සමයේ ෆොන්සේකාට ආහාර සැපයූ අය ඇප ඉල්ලයි</topic>
    <author>සිරිසේන රාජපක්ෂ</author>
    <content>ජනාධිපති අපේක්ෂක සරත් පොන්සේකා මහතාගේ මැතිවරණ කාර්යාලයේ සේවකයන්ට ආහාර සැපයූ බව කියන නාවල ප්‍රදේශයේ පිහිටි “නිව් ලංකා ක්‍රේටරිං” ආයතනයේ අයිතිකරු විසින් ඉදිරිපත් කරන ලද අපේක්ෂිත අයදුම්පතට අදාළව එහි වගඋත්තරකරුට ලබන මාර්තු මස 03 වෙනිදා අධිකරණයේ පෙනී සිටින ලෙස කොලඹ අතිරේක මහේස්ත්‍රාත් ලාල් රණසිංහ බණ්ඩාර මහතා විසින් ඊයේ (19) නොතීසි නිකුත් කරන ලදී.නීතිඥ නාමල් රාජපක්ෂ මහතා මගින් නාවල රාජගිරියේ නවලංකා කේටරිං ආයතනයේ අයිතිකරු විසින් ඉදිරිපත් කරන ලද මේ අපේක්ෂිත ඇප අයදුම්පතේ වගඋත්තරකරු ලෙස රහස් පොලීසියේ ත්‍රස්ත විමර්ශන අංශයේ ස්ථානාධිපතිවරයා නම්කර තිබිණ. ඉල්ලුම්කරු නාවල රාජගිරියේ “නිව්ලංකා කේටර්ස්”, “සෝලිස් ගෙස්ට් හවුස්” “සෝලිස් ටුවරිස්ට් ගෙස්ට් හවුස්” යන සේවාවන්වල අයිතිකරු බව සිය අපේක්ෂක ඇප අයදුම්පතින් කියා සිටී.පසුගිය ජනාධිපතිවරණයේදී පොදු අපේක්ෂකයා වශයෙන් ඉදිරිපත්වූ සරත් ෆොන්සේකා මහතා තම ඥාතියකු බව කියා සිටින ඉල්ල‍්‍රම්කරු ෆොන්සේකා මහතාගේ මැතිවරණ කාර්යාලයේ සේවකයින් සඳහා තුන් වේලම කෑම සැපයීම භාරගෙන තිබූ බවද ඉල්ලුම්කරු කියා සිටී.නීතිඥ නාමල් රාජපක්ෂ, ජගත් අබේනායක, කැලුම් ඔබේසේකර, මර්වින් සිල්වා සමග නීතිඥ ගුණරත්න වන්නිනායක මහතා ඉල්ලුම්කරු වෙනුවෙන් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r1002201</link>
    <topic>රටට ස්වර්ණමය යුගයක් උදා කිරීමට රජය නැවතත් බලයට පත් කරන්න</topic>
    <author>මල්වාන සමූහ මහානාම විතානගේ</author>
    <content>මෙතෙක් බලයට පත් වූ කිසිම රජයක් ඉටු නොකළ අන්දමේ අති විශාල වැඩ කොටසක් ජනපතිගේ නායකත්වයෙන් යුත් වත්මන් රජය ඉටු කර ඇතැයි ද ඒ නිසා ඉදිරි සත් වසරටත් ජනපතිතුමාටම නැවත රට භාර දී ඇති හෙයින් වත්මන් රජය නැවතත් බලයට පත් කොට රටට ස්වර්ණමය යුගයක් උදා කර ගැනීමට ජනතාව කටයුතු කළ යුතු යැයි ද දොම්පේ ශ්‍රී. ල. නි. ප. ප්‍රධාන සංවිධායක හිටපු පාර්ලිමේන්තු මන්ත්‍රී හා බස්නාහිර පළාත් සභා මන්ත්‍රී උපාලි ගුණරත්න මහතා පැවසීය.ඒ මහතා එසේ පැවසුවේ රජය රුපියල් ලක්ෂ 52 ක පමණ මුදලක්වැය කොට දොම්පේ ආසනයට අයත් කටුලන්ද මාළිද හා දොම්පේ රූපා පීරිස් මාවත යන ප්‍රදේශ වලට පානීය ජල නළ පහසුකම් ලබාදීම සඳහා එම ප්‍රදේශ වල ජල නළ එලීමේ කටයුතු ආරම්භ කිරීම නිමිත්තෙන් පැවැති උත්සව වලදීය.මෙසේ ජල නළ පහසුකම් ලබාදීමත් සමගම කටුලන්ද ප්‍රදේශයේ පවුල් 200 කටද මාළිද ප්‍රදේශයේ පවුල් 100 කට ද රූපා පීරිස් මාවත ප්‍රදේශයේ පවුල් 50 කටද සෙත සැලසේ.උපාලි ගුණරත්න මහතා එහිදී මෙසේද පැවසීය.පුරා වසර 30 ක් තිස්සේ මේ රටේ පැවැති යුද්ධය අවසන් කිරීමට වත්මන් රජය බලයේ සිටි හෙයින් ජනපතිතුමාට ශක්තිය ලැබුණා. ඒ වගේම යුද්ධයෙන් පසුවත් යුද්ධය පැවැති කාලයේත් රට පුරා යෝධ සංවර්ධන ව්‍යාපෘති ක්‍රියාත්මක කිරීමට ද එතුමාට හැකි වුණා. විදුලි බලාගාර, ගුවන් තොටුපළ වරාය ගුවන් පාලම් හා කම්හල් ඉන් ප්‍රධාන තැනක් ගන්නවා. ඉතින් මේ සංවර්ධන ව්‍යාපෘති වල ප්‍රතිලාභ ජනතාවට භුක්ති විඳීමට හැකි වන්නේ වත්මන් රජයම නැවත බලයට පත් වුවහොත් පමණයි.මේ බව ජනතාව වටහා ගෙන මෙවර මහ මැතිවරණයේ දී බුද්ධිමත්ව කටයුතු කළ යුතුයි. ඉතින් විරුද්ධ වාදීන් මොනවා කීවත් මේ රජයම නැවත බලයට පත් වන බව අපට දැඩි විශ්වාසයක් තිබෙනවා. ඒ අනුව එම රජයෙන් තම ආසනයට සේවයක් සිදු කර ගැනීමට නම් ආසනයේ සිටින ආණ්ඩු පක්ෂ සංවිධායකවරයාට මනාප ලබා දී පාර්ලිමේන්තුවට පත් කර ගත යුතුයි.එසේ නොවුවහොත් ආසනයේ වෙසෙන ජනතාවට පසු තැවෙන්නට සිදු වෙනවා. පිටතින් එන අපේක්ෂකයන් මනාප ඡන්ද අරන් යයි. ඔවුන් නැවත ආසනයට එන්නේ නැහැ. මා පාර්ලිමේන්තු මන්ත්‍රීවරයකු ලෙස කටයුතු කළ 1994 සිට 2000 වසර දක්වා වූ වසර හයක කාලයේ හැකි ශක්ති ප්‍රමාණයෙන් දොම්පෙට සේවයක් කළා.එදා රැකියා විරහිත තරුණ තරුණියන් 3800 කට රැකියා ලබා දුන්නා. රුපියල් කෝටි 17 ක වියදමින් කිරිඳිවැලට හා දොම්පේට පානීය ජල නළ යෝජනා ක්‍රම දෙකක් ලබා දුන්නා. එසේ ජල නළ යෝජනා ක්‍රම දෙකක් ලබා දුන් නිසා තමයි අද දොම්පේ ආසනයේ ප්‍රදේශ ගණනාවකටම ජල නළ පහසුකම් ලබාදීමට හැකි වුණේ දොම්පේ අධ්‍යාපනය නගා සිටුවීමට ද පියවර ගත්තා.නමුත් 2000 වසරින් පසු දොම්පේ ආසනය නියෝජනය කරන්නට පාර්ලිමේන්තු මන්ත්‍රීවරයකු සිටියේ නැහැ. ඒ හේතුවෙන් මා දොම්පේ ක්‍රියාත්මක කරන ලද සංවර්ධන වැඩ පිළිවෙළ එලෙසම ඉදිරියට ගෙන යාමට අවස්ථාව ලැබුණේ් නැහැ. එම පාඩුව අද දොම්පේ ජනතාවට දැනෙනවා. එබැවින් මෙවර නැවතත් මා පාර්ලිමේන්තුවට යවා ප්‍රදේශයට බලපාන දැවෙන ප්‍රශ්න විසඳා ගැනීමට දොම්පේ ජනතාව කටයුතු කරන බවට මට විශ්වාසයි. මා දේශපාලනයට ආවේ හරි හම්බ කර ගන්නට නෙවෙයි. මට අවශ්‍ය වන්නේ දොම්පේ ජනතාවට සේවය කරන්නයි.ජාතික ජල සම්පාදන හා ජලාප්‍රවාහන මණ්ඩලයේ කොළඹ – උතුර ප්‍රාදේශීය කළමනාකාර පී. රාමවික්‍රම කටුලන්ද එක්සත් සුබ සාධක සමිතියේ සභාපති එච්. පී. නන්දසේන හා නීතිඥ ඩී. ඒ. පී. වීරරත්න මහත්වරු ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r1002202</link>
    <topic>සිසිර ජයකොඩිමෙදා ගම්පහින්මහා මැතිවරණයට</topic>
    <author>මල්වාන සමූහ</author>
    <content>බස්නාහිර පළාත් සභා මන්ත්‍රී නීතිඥ සිසිර ජයකොඩි මහතා මෙවර මහා මැතිවරණය සඳහා එක්සත් ජනතා නිදහස් සන්ධානය යටතේ ගම්පහ දිස්ත්‍රික්කයෙන් තරග කිරීමට නියමිතය.තෙවැනි වරටත් බස්නාහිර පළාත් සභාව නියෝජනය කරන ඒ මහතා එහි ආණ්ඩු පක්ෂයේ ප්‍රධාන සංවිධායකවරයා වශයෙන් ද කටයුතු කර ඇත. තවද බස්නාහිර පළාත් සභාවේ ප්‍රඥප්ති හා නීති කාරක සභාවේ සභාපතිවරයා ලෙසද කටයුතු කරන සිසිර ජයකොඩි මහතා උපාධිධාරියකු, තර්කශාස්ත්‍ර ගුරුවරයකු හා ශ්‍රේෂ්ඨාධිකරණ නීතිඥවරයකු ද වේ.ඒ මහතා කැලණිය මහා විද්‍යාලය ශශ්‍රී කල්‍යාණි ධර්ම විද්‍යාලය හා කොළඹ නාලන්දා විද්‍යාලයේ ද ආදි සිසුවෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r1002203</link>
    <topic>රබර් වගාවට හොඳ කලක්</topic>
    <author>මීගහතැන්න සමූහ</author>
    <content>රබර් කිලෝවක මිල රුපියල් තුන්සීයකට කිට්ටුවී තිබෙන නිසා පස්දුන් කෝරලේ රබර් වගා කරන්නන්ගේ අත මිට දැන් සරුවී ඇත.කිරි කපන්නන්ගේ කුලියද ඉහළ යෑමට එය හේතුවක්ව තිබේ. අතහැර දමා තිබූ පරණ රබර් ගස්වල පවා කිරි කැපීම මෙසේ මිල ඉහළ යෑම නිසා අරඹා තිබේ. තේ දළු මෙන්ම කුරුඳු මිලද මේ ප්‍රදේශයේ ඉහළ මට්ටමක පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r1002204</link>
    <topic>එල්ලක්කල විදුලිය නැතිපවුල් 6කට විදුලිය දීම හෙට</topic>
    <author>ගම්පහ දිස්ත්‍රික් සමුහ</author>
    <content>අත්තනගල්ල මැතිවරණ කොට්ඨාසයේ එල්ලක්කල ගමේ මෙතෙක් විදුලිය ලබා නොගත් නිවෙස් හයකට විදුලිය ලබාදීම හෙට (21) සවස 6 ට සිදු කෙරේ. මෙසේ විදුලිය ලබා දෙන්නේ, එල්ලක්කල සර්වෝදය මූලස්ථාන ගොඩනැඟිල්ල අසලින් ගම්මැද්දට යන මාර්ගය අසල නිවෙස්වලටය.බස්නාහිර පළාත් සභා මන්ත්‍රී රංජිත් රූපසිංහ මහතා මේ සඳහා තම විමධ්‍යගත ප්‍රතිපාදනවලින් රු.1,25000ක් ලබා දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r1002205</link>
    <topic>දොඩම්ගොඩ සනීපාරක්ෂක පහසුකම් නැංවේ</topic>
    <author>කළුතර දිස්ත්‍රික් සංචාරක</author>
    <content>දොඩම්ගොඩ නගරයේ සනීපාරක්ෂක පහසුකම් වැඩිදියුණු කිරීමට කඩිනම් පියවර ගෙන තිබේ.මේ වනවිට රුපියල් ලක්ෂ දොළහක සභා ප්‍රතිපාදන වැයකොට අංග සම්පූර්ණ පොදු වැසිකිළියක් නගරයේ ඉදිකිරීම ආරම්භ කැර තිබේ.එහි ඉදිකිරීම් ඉදිරි මාසයේ අවසන් කිරීමට නියමිතය.නගරයේ දිනපතා ඒකරාශි වන කැළිකසළ ප්‍රතිචක්‍රිකරණය කිරීමට ක්‍රමවත් වැඩපිළිවෙළක්ද සකස් කර තිබේ. දිනපතා එකතුවන කැළිකසළ බඳුනකට දැමීමටද කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r1002206</link>
    <topic>ව්‍යවස්ථාව වෙනස් කිරීමට අවශ්‍යබහුතර බලය සන්ධානයට ලබා දෙන්න</topic>
    <author>නාගොඩ විශේෂ එන්. විජේරත්න</author>
    <content>පසුගිය ජනාධිපතිවරණයේදී ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් දායක වූ කළුතර ආසනයේ ජනතාවට ස්තුතිවන්ත වන බවත් කළුතර දිස්ත්‍රික්කයේ මැතිවරණ කොට්ඨාස මට්ටමින් 80%ක් ඒ දායකත්වය ලබා දී තිබූ බවත් අධ්‍යාපන සේවා ඇමැති සහ බුලත්සිංහල ශ්‍රී ලංකා නිදහස් පක්ෂ සංවිධායක නිර්මල කොතලාවල මහතා පැවැසීය. ඒ මහතා එසේ පැවැසුවේ උතුරු කළුතරු දී පැවැති ශශ්‍රී ලංකා නිදහස් පක්ෂයේ ක්‍රියාකාරීන්ගේ හමුවකදීය.ඇමැතිවරයා එහිදී මෙසේ ද කීවේය. අපේ රටේ තිබූ ගැටලුවලට මූලික වූ යුද්ධය දැන් අවසානයි. රට ඉදිරියට ගෙන යෑමේ ප්‍රධාන බාධකය ලෙස ආණ්ඩුක්‍රම ව්‍යවස්ථාව හා බැඳුණු පවතින මැතිවරණ ක්‍රමය හඳුන්වන්න පුළුවන්.අතීතයේ පැවැති ගමේ ජනතාව අතරින් මහජන නියෝජිතයින් පාර්ලිමේන්තුවට තේරී පත්වන ක්‍රමය අද නැහැ. අද තිබෙන්නේ ජනතා මත වාදය පිළිබිඹු නොවන විකෘති වූ දේශපාලන ක්‍රමයක්.මේ මැතිවරණ ක්‍රමය වෙනස් කිරීමට පාර්ලිමේන්තුවේ තුනෙන් දෙකක බහුතර බලයක් අවශ්‍ය වෙනවා. ඒ නිසා අපේ වගකීම වනුයේ ජේ. ආර්. ජයවර්ධන මහතා ඇති කළ මේ ව්‍යවස්ථාව වෙනස් කිරීමට අවශ්‍ය බහුතර බලයක් ලබාදීම යි. ඒ සඳහා එළැඹෙන මහා මැතිවරණයේදී කළුතර ආසනයේ සියලු දෙනාගේම සහයෝගය එක්සත් ජනතා නිදහස් සන්ධානයට ලබා දිය යුතුයි.1997 වර්ෂයේ දී දොඩම්ගොඩ ප්‍රාදේශීය සභාව, 1999 දී බස්නාහිර පළාත් සභාව සහ 2004 දී පාර්ලිමේන්තුව දක්වා මා පැමිණි දේශපාලන ගමන් මඟේ දී පක්ෂය පාට මාරු කරගත් දේශපාලනයක් මා කළේ නැහැ.කළුතර දිස්ත්‍රික්කයේ සෑම ක්ෂේත්‍රයකම සංවර්ධනය සඳහා කටයුතු කිරීමට මට හැකිවුණා. කළුතර දිස්ත්‍රික්කයේ ජනතාව මට ලබා දුන් ජනවරමේ ගරුත්වය ආරක්ෂාවන පරිදි මා කටයුතු කර තිබෙනවා. ඉදිරි මහ මැතිවරණයේ දී ඔබ මට ලබා දෙන ඒ ජනවරම නිවැරදිව රකින බවට මා පොරොන්දු වෙනවා.කළුතර නාගරික මන්ත්‍රී ප්‍රේමතිලක් ෆොන්සේකා මහතා ද කතා කෙළේය. මේ අවස්ථාවට කළුතර ආසනයේ ශ්‍රී ලංකා නිදහස් පක්ෂ ක්‍රියාකාරිකයන් ඇතුළු විශාල පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r1002207</link>
    <topic>නගර සභා හන්දියරාත්‍රියට අඳුරේ</topic>
    <author>පානදුර සමූහ</author>
    <content>පානදුර නගරයේ ගාලු පාරේ නගර සභා හන්දියේ සිට රාත්‍රි කාලයට විදුලි බුබුළු දැල්වෙන්නේ නැත. කාලයක සිට මේ විදුලි පද්ධතිය අක්‍රීය වී ඇත.මේ නිසා රාත්‍රි කාලයට ගාලු පාරේ ගමන් කරන පදිකයන් මෙන්ම මෝටර් රථ වාහන රියැදුරන්ද අපහසුතාවයට පත්ව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r1002208</link>
    <topic>නීති විරෝධී මත්පැන් ළඟ තබාගත් 22කට දඩ</topic>
    <author>ගම්පහ සංචාරක</author>
    <content>විරෝධී මත්පැන් සන්තකයේ තබාගත් පුද්ගලයන් 22 දෙනකු ගම්පහ පොලිසියේ දූෂණ මර්දන අංශය මඟින් අත්අඩංගුවට ගෙන ගම්පහ අධිකරණයට ඉදිරිපත් කර තිබුණි.සියල්ලෝම චෝදනාවන්ට වරද පිළිගත් අතර, ඔවුන් සන්තකයේ තිබූ මත්පැන් ප්‍රමාණයන් අනුව, රුපියල් 6000/- 7000/- ආදී වශයෙන් එක් එක් පුද්ගලයාට දඩ නියම කළ ගම්පහ අතිරේක මහේස්ත්‍රාත් ඉන්දික එම්. අත්තනායක මහතා පුද්ගලයින් 22 නාටම රුපියල් 1,44000/-ක දඩ මුදලක් නියම කළේය.පැමිණිල්ල ගම්පහ පොලිසියේ දූෂණ මර්දන අංශයේ පො. සැ. ප්‍රසාද් මහතා ඉදිරිපත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r1002209</link>
    <topic>ප්‍රාදේශීය සභාවෙන්බස් මගී ආවරණ</topic>
    <author>බුලත්සිංහල විශේෂ කළුතර දිසා සමූහ</author>
    <content>ප්‍රධාන මාර්ග වල ප්‍රසිද්ධ ස්ථානයන්හි මගී ආවරණ තනා ජනතා අයිතියට පැවරීමේ වැඩසටහනක් බුලත්සිංහල ප්‍රාදේශීය සභාව විසින් බල ප්‍රදේශය පුරා ක්‍රියාත්මක කර තිබේ.බුලත්සිංහල ප්‍රාදේශීය සභාවේ සභාපති තුසිත කුලරත්න මහතා සඳහන් කරන පරිදි බල ප්‍රදේශයේ සෑම ප්‍රධාන බස් මාර්ගයන්ට ආසන්න පොදු ස්ථානයන්හි ස්ථිර මගී ආවරණ 92 ක් පිහිටුවීමට සැලසුම් කර ඇති අතර ඊට වැය වන සම්පූර්ණ මුදල සභා අරමුදලින් වැය කෙරේ. මේ සඳහා රු. ලක්ෂ 12 ක් පමණ වැය කිරීමට ඇස්තමේන්තු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r10022010</link>
    <topic>ආදර්ශවත් පාරිසරිකපාසල තෝරයි</topic>
    <author>ඉත්තෑපාන සමූහ</author>
    <content>පසුගිය වසරේ ආදර්ශවත් පාරිසරික පාසල තේරීමේ තරගයෙන් බස්නාහිර පළාතේ හොඳම පාරිසරික පාසල ලෙස බප / මතු / වැලිපැන්න සිංහල කනිටු විදුහල තෝරා ගෙන ඇත.මේ තරගය සංවිධානය කර ඇත්තේ ශ්‍රී ලංකා හරිත වන සංසදය සහ අධ්‍යාපන අමාත්‍යාංශයයි.පාරිසරික සහ ස්වභාවික සම්පත් ඇමැති පාඨලී චම්පික රණවක මහතාගේ ප්‍රධානත්වයෙන් පසුගියදා කොළඹ ජෝන් ද සිල්වා සමරු රඟහලේදී පැවැති මේ ත්‍යාග ප්‍රදානෝත්සවයේදී ඒ සඳහා නියමිත කුසලානය විදුහල්පති විමල් වික්‍රමන්ත්‍රී මහතා වෙත පිරිනැමිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=r10022011</link>
    <topic>තිලංගගේ පක්ෂ කාර්යාලයක්හෝමාගම දී</topic>
    <author>හෝමාගම විශේෂ</author>
    <content>මෙවර පාර්ලිමේන්තු මැතිවරණය සඳහා එක්සත් ජනතා නිදහස් සන්ධානයෙන් ඉදිරිපත් වී සිටින බස්නාහිර පළාත් සභා මන්ත්‍රී තිලංග සුමතිපාල මහතාගේ හෝමාගම කාර්යාලය අද (20) පෙ. ව. 11.00 හයිලෙවල් පාර අංක 40 දරන ස්ථානයේදී මැති ඇමැතිවරුන්ගේ සහභාගීත්වයෙන් විවෘත වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s1002202</link>
    <topic>අයි. පී. එල්. තරග මාලාවේ උණුසුම වැඩි වේ</topic>
    <author>මුම්බායි (ඒ. එෆ්. පී.)</author>
    <content>හින්දු සිව්සේනා පක්ෂයේ ප්‍රධානී බාල් තකාරේ ඕස්ට්‍රේලියානු ක්‍රිකට් ක්‍රීඩකයන් ඉන්දීය ප්‍රිමියර් ලීග් තරගමාලාවට සහභාගී වීම වලකාලමින් කර තිබූ අනතුරු ඇඟවීම ඉවත් කර ගත් බව ප්‍රකාශ කෙළේය.‘ඕස්ට්‍රේලියාවේ වෙසෙන ඉන්දීය සහෝදරවරුන් විසින් ඒ තරග තහනම ඉවත් කර ගන්නට අපෙන් කරන ලද ඉල්ලීම නිසා මේ තීරණය ගත්තා’ තකාරේ වැඩිදුරටත් පැවසුවේය. ඕස්ටේ‍්‍රලියාවේ පදිංචිව සිටින ඉන්දීය ජාතිකයින්ට සිදුවන හිරිහැර සහ පහරදීම් නවත්වන තුරු ඕස්ට්‍රේලියානු ක්‍රීඩකයින්ට අයි. පී. එල්. තරගමාලාවේ මුම්බායේ සහ මහාරෂ්ත්‍ර ප්‍රාන්තයේ පැවැත්වීමට නියමිත තරග සඳහා සහභාගී වීමට ඉඩ නොදෙන බව සිව්සේනා පක්ෂය පවසා තිබිණි.මේ අතර පකිස්තානු ක්‍රිකට් ක්‍රීඩකයන්ට අයි. පී. එල්. තරගමාලාව සඳහා සහභාගී වීමට ඉඩ සලසා දිය යුතු යැයි බොලිවුඩ් නළු ෂාරුක් ඛාන් ප්‍රකාශ කිරීම නිසා ඔහුගේ රඟපෑම් රැගත් නවතම චිත්‍රපටය වන ‘මයි නේම් ඉස් ඛාන්’ තිරගත කිරීම වළකාලීමට හින්දු පාක්ෂික ක්‍රීඩා ලෝලීන් පසුගියදා දැඩි උද්ඝෝෂණයක නිරත වූහ.අයි. පී. එල්. තරගමාලාවට ඉදිරිපත්වී සිටින කිසිදු කණ්ඩායමක් පාකිස්තානු ක්‍රීඩකයින් තම පිලට තෝරා ගන්නේ නැති අතර ෂාරුක් ඛාන් හිමිකාරත්වය දරන කල්කටා නයිට් රයිඩර් පිලටද එක් පකිස්තානු ක්‍රීඩකයකු හෝ ඇතුළත් වී ඇත.මේ අතර පසුගියදා විදේශිකයන් ඉලක්ක කර ගෙන ඉන්දියාවේ සිදුවූ බෝම්බ පිපිරීම නිසා අයි. පී. එල්. තරගමාලාවට සහභාගී වීම පිළිබඳව දෙවරක් සිතීමට සිදුවී ඇතැයි ෂේන් වෝන් ප්‍රකාශ කළේය.එමෙන්ම ඕස්ට්‍රේලියානු ක්‍රීඩකයන්ට මෙම තරගමාලාවේ මුම්බායි සහ මහාරාෂ්ත්‍ර ප්‍රාන්තයේ පැවැත්වෙන තරග සඳහා සහභාගීවීමට ඉඩ නොදෙන බවට සිව්සේනා පක්ෂයකළ අනතුරු ඇඟවීම පිළිබඳව ද තමා අවධානයෙන් සිටින බව වෝන් ප්‍රකාශ කළේය.අයි. පී. එල්. තරගමාලාව මාර්තු මස 12 දා සිට අප්‍රේල් 25 දක්වා පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s1002203</link>
    <topic>පාකිස්තාන ක්‍රීඩකයන් අර්බුදයක</topic>
    <author>කරාච්චි (ඒ. එෆ්. පී)</author>
    <content>ඕස්ට්‍රේලියානු සංචාරය තුළ දී සෑම තරගයක්ම පරාජයට පත් වීම සම්බන්ධයෙන් වාර්තාවක් නිකුත් කරන තුරු පාකිස්තානු ක්‍රීඩකයන්ට වාර්ෂික ගිවිසුම ලබා නොදෙන බව එරට ක්‍රිකට් බළධාරිහු ප්‍රකාශ කරති.පසුගිය දෙසැම්බරයේ යෙදුණු පකිස්තාන පිලේ ඕස්ට්‍රේලියානු සංචාරයේ දී ටෙස්ට් තරගාවලිය – 3 – 0 ක් වශයෙන් ද , එක් දින තරගාවලිය 5 – 0 ක් ලෙසද පාරයට පත් වූ පාකිස්තාන පිල පැවැත් වූ එකම ඕවර විස්සයි – 20 තරගයෙන්ද පරාජයට පත්විය.මේ පිළිබඳව කරුණු සොයා බලා වාර්තාවක් ඉදිරිපත් කිරීමට හය දෙනෙකුගෙන්යුතු කමිටුවක් පත් කිරීමට පාකිස්තාන ක්‍රිකට් පාලක මණ්ඩලය පියවර ගත්තේ ය.මේ මස අවසානයේ දී ලැබෙනු ඇතැයි බලාපොරොත්තු වන එම වාර්තාව සමාලෝචනය කිරීමෙන් පසුව ක්‍රිකට් ක්‍රීඩකයන්ට වාර්ෂික ගිවිසුම ලබා දෙන බව එරට මෙහෙයුම් ප්‍රධානි වසීම් බාරි පැවැසුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s1002201</link>
    <topic>ලෝක සූරතාවට යන උ. කොරියාව 4-0කින් කිරිගිස්තානය පරදවයි  </topic>
    <author>පි‍්‍රන්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලාන තරගාවලියේ උතුරු කොරියාව හා කිරිගිස්තානය අතර තරගයෙන් ගෝල් 4 – 0 ක ජයක් උතුරු කොරියාවට හිමිවිය.කොළඹ සුගතදාස ක්‍රීඩාංගණයේ ඊයේ පැවැති මේ තරගයේ ප්‍රථම භාගය ගෝල් 1 – 0 ක් ලෙස උතුරු කොරියාව ඉදිරියෙන් සිටියේය. ලෝක කුසලාන පාපන්දු තරගාවලියට සුදුසුකම් ලබා සිටින උතුරු කොරියානු ක්‍රීඩකයෝ තරගය මුළුමනින්ම පාලනය කර ගත් අයුරු දක්නට ලැබුණි.ප්‍රථම ගෝලය 29 වැනි මිනිත්තුවේදී උතුරු කොරියානු පිලේ නායක පාක් සෝන්ග් වාර්තා කළ අතර 46 වැනි මිනිත්තුවේදී පාක් ක්වාන්ග්, 60 වැනි මිනිත්තුවේදී චෝ මයියොන්ග් හා 63 වැනි මිනිත්තුවේදී රී. චෝල් ගෝල් වාර්තා කළහ.මෙයට අමතරව උතුරු කොරියාවට ගෝල් ලබාගැනීමට තිබූ පහසු අවස්ථා 3 ක් පමණ ගිලිහී ගියේය. උතුරු කොරියාව හා ටර්කිමෙනිස්ථානය අතර ප්‍රථම තරගය ගෝල් 1 බැගින් සමවූ බැවින් උතුරු කොරියාව දැනට ප්‍රසාද ලකුණු 4 ක් ලබා සිටී. උතුරු කොරියාව හා ඉන්දියාව අතර තරගය හෙට සුගතදාස පිටියේදී පැවැත්වේ.උතුරු කොරියාව, කිරිගිස්තානය, ටර්කිමෙනිස්තානය හා ඉන්දියාව ‘බී’ කාණ්ඩයෙන් තරගාවලියට එක්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s1002204</link>
    <topic>පරාජයේ අවමානයෙන් ගැලවීමටශ්‍රී ලංකාවට ලැබෙන අවසන් වාරය අද</topic>
    <author>පි‍්‍රන්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලාන තරගාවලියේ මූලික වටයේ සියලුම තරගවලින් පරාජය වීමේ අවමානයෙන් මිදීමට ශ්‍රී ලංකාවට ඇති අවසන් තරගය අද බංග්ලාදේශය සමග පැවැත්වේ.කොළඹ සුගතදාස ක්‍රීඩාපිටියේ පස්වරු 3.00ට ආරම්භ වන මේ තරගයෙන් ශ්‍රී ලංකාව ජයගත්ත ද අවසන් පූර්ව වටයට පිවිසීමේ අවස්ථාව දැනටමත් අහිමිව ඇත.ශ්‍රී ලංකාව මෙතෙක් සහභාගී වූ තරග දෙකෙන්ම පරාජය වූ අතර ‘ඒ’ කාණ්ඩයේ බංග්ලාදේශය මියන්මාරය හා ටජිකිස්තානය තරගය බැගින් ජයගෙන සිටිති. එහෙයින් එම කණ්ඩායම් තුනෙන් දෙකක් අවසන් පූර්ව වටයට පිවිසීමේ අවස්ථා උදාකර ගෙන ඇත.ශ්‍රී ලංකා පාපන්දු කණ්ඩායම මේ තරගාවලියේ අවසන් පූර්ව වටයට මෙතෙක් සෑම අවස්ථාවකදීම පැමිණි අතර 2006 දී අනුසූරතාව දිනා ගත්තේ ය. ඒ අනුව මෙවර ශ්‍රී ලංකා පාපන්දු පිලේ කැපී පෙනෙන පසුබැසීමක් ඇත.දෙවැනි තරගයේදී ටජිකිස්තානය හමුවේ ගෝල් 3 -1 ක පරාජයෙන් අනතුරුව ශ්‍රී ලංකා පුහුණුකරු පැවැසුවේ පළපුරුදු ක්‍රීඩකයන්ගෙන් බලාපොරොත්තු වූ පරිදි දායකත්වයක් නොලැබුණ ද 23න් පහළ ක්‍රීඩකයන් හොඳින් ක්‍රීඩා කළ බවයි.“බංග්ලාදේශය සමග තරගයට ජ්‍යෙෂ්ඨ ක්‍රීඩකයන් යොදවන්නේ නෑ. 23න් පහළ ක්‍රීඩකයන්ගෙන් උපරිම සේවයක් ලබා ගන්නවා. සමහර ජ්‍යෙෂ්ඨ ක්‍රීඩකයන් හොඳින් ක්‍රීඩා කළේ නෑ. ඒ නිසා ටජිකිස්තානය සමග තරගයේදී කිහිප දෙනෙක් ඉවත්කර තරුණ ක්‍රීඩකයන් යෙදෙව්වා. එවිට සාර්ථක ප්‍රතිඵල ලබා ගැනීමට හැකිවුණා.’ යැයි ශ්‍රී ලංකා පුහුණුකරු මොහොමඩ් අමුනුල්ලා මහතා පැවැසී ය.‘ඒ’ කාණ්ඩයේ තවත් තරගයක් ටජිකිස්තානය හා මියන්මාරය අතර අද පස්වරු 3.00 ට කොළඹ සී.ආර්. පිටියේදී පැවැත්වේ.‘බී’ කාණ්ඩයේ මූලික වටයේ අවසන් තරග දෙකක් හෙට ඉන්දියාව හා උතුරු කොරියාව අතර සුගතදාස පිටියේත් ටර්කිමෙනිස්තානය හා කිරිගිස්තානය අතර සී.ආර්. පිටියේත් පස්වරු 3.00 ට පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s1002205</link>
    <topic>විවෘත මැරතන් හා මාර්ග ධාවන තරගමාර්තු 19 වැනිදා තිස්සමහාරාමයේ දී</topic>
    <author/>
    <content>ක්‍රීඩා අමාත්‍යාංශය හා ක්‍රීඩා සංවර්ධන දෙපාර්තමේන්තුවේ පූර්ණ සහයෝගයෙන් ‘තරුණ්‍යයට හෙටක්’ සංවිධානය කරන විවෘත මැරතන් ධාවන තරගය සහ මාර්ග ධාවන තරගය මාර්තු මස 19 වැනි දින තිස්සමහාරාම නගරයේ දී පැවැත්වේ.එදින පැවැත්වෙන විවෘත මැරතන් තරගයේ දුර කිලෝ මීටර 42 යි, මීටර 195 කි. ඒ සඳහා වයස අවුරුදු 17 ට වැඩි ක්‍රීඩකයන්ට සහභාගී විය හැක.මාර්ග ධාවන තරග සඳහා සහභාගී විය හැක්කේ හම්බන්තොට දිස්ත්‍රික්කයේ පදිංචි අයට පමණි. බාලක අවුරුදු 15 සිට 17 දක්වා වන මාර්ග ධාවන තරගය කිලෝ මීටර 10 ක දුර ප්‍රමාණයකත් බාලිකා අවුරුදු 15 සිට 17 දක්වා වන මාර්ග ධාවන තරගය කිලෝ මීටර 5ක දුර ප්‍රමාණයකත් පැවැත්වේ.තරග සඳහා අයදුම්පත් භාර ගැනීම මාර්තු මස 10 වැනිදායින් අවසන් වන අතර අයදුම්පත් ‘’නියෝජ්‍ය අධ්‍යක්ෂ (ක්‍රීඩා) , ක්‍රීඩා සංවර්ධන දෙපාර්තමේන්තුව , අංක 33 ටොරින්ටන් පෙදෙස , කොළඹ 7 “ යන ලිපියනට එවිය යුතු යැයි නිවේදනය කෙරේ.ජයග්‍රාහකයන්ට පිරි නැමෙන ත්‍යාග මුදල් මෙසේ ය.විවෘත තරග පිරිමි මැරතන් ධාවන තරගය1. රු. 100, 000 යි , 2. රු. 75, 000 යි , 3. රු. 50,000 , 4. රු. 40,000 , 5. රු. 30,000 6. රු. 25,000 7. රු. 25,000 8. රු. 25,000 9. 20,000 10. 20,000මාර්ග ධාවන තරගය බාලක1. රු. 25,000 යි , 2. රු. 15,000 , 3. රු. 10,000 4. රු. 7,500 5. රු. 5,000 යි, 6. රු. 5,000 යි. 7. රු. 5,000 යි, 8. රු. 3,000 යි, 9. රු. 3,000 යි, 10. රු. 3,000 යි.මාර්ග ධාවන තරගය බාලිකා1. රු. 15,000 යි , 2. රු. 10,000 යි, 3. රු. 7,500 යි, 4. රු. 5,000 යි, 6. 5. රු. 5,000 රු. 3,000 යි , 7. රු. 3,000යි , 8. රු. 2,000 යි, 9. රු. 2,000 යි, 10. රු. 2,000 යි</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s1002206</link>
    <topic>ජාතික ක්‍රීඩා උළෙලට ගම්පහෙන් සුදුස්සන් තේරීමට අයැදුම්පත් බාර ගැනේ</topic>
    <author>නිට්ටඹුව සමූහ ජෙනට් ජයසිංහ</author>
    <content>බස්නාහිර පළාත් සභාව සංවිධානය කරන 36 වෙනි ජාතික මහා ක්‍රීඩා උළෙල සඳහා සුදුස්සන් තෝරා ගැනීම පිණිස ගම්පහ - කොට්ඨාසයේ මූලික අදියරෙහි තරග වෙනුවෙන් අයැදුම්පත් භාර ගැනීම මේ දිනවලදී ගම්පහ ආනන්ද මාවතේ පිහිටි ප්‍රාදේශීය මහ ලේකම් කාර්යාලයේ ක්‍රීඩා අංශයේදී සිදුවේ.වොලිබෝල් “ එල්ලෙ, ක්‍රිකට්, පාපන්දු, දැල් පන්දු සහ කබඩි යන ඉසව් යටතේ කාන්තා සහ පිරිමි යන අංශ දෙකෙන්ම කණ්ඩායම් තරග පැවැත්වෙන අතර එයට අමතරව සියලුම මලල කශ්‍රීඩා ඉසව් යටතේ පැවැත්වෙන තරග සඳහා ද ගම්පහ කොට්ඨාසයේ ලියාපදිංචි ක්‍රීඩා සංවිධානවලට පමණක් ඇයැදුම්පත් ඉදිරිපත් කළ හැකිය.මෙයට අමතරව වයස අවුරුදු 16 න් පහළ පාසල් සිසුන් සඳහා පැවැත්වෙන මලල ක්‍රීඩා තරග ඉසව් සඳහා ද පාසල් මට්ටමින් තරගකරුවන් ඉදිරිපත් කිරීමට හැකිබව ගම්පහ කොට්ඨාස ක්‍රීඩා නිලධාරී මහේෂ් පි‍්‍රයන්ත ද සිල්වා මහතා පැවසීය.වැඩිදුර විස්තර ක්‍රීඩා නිලධාරී, ප්‍රාදේශීය මහ ලේකම් කාර්යාලය, ආනන්ද මාවත, ගම්පහ යන ලිපිනයෙන් හෝ 033 2222112 සහ 071 - 4472520 යන දුරකථන අංක ඇමැතීමෙන් ලබාගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s1002207</link>
    <topic>ෂරපෝවා අර්ධ අවසන් පූර්ව වටයට</topic>
    <author>මෙම්පිස් (ඒ.එෆ්.පී.)</author>
    <content>අමෙරිකාවේ බෙතනි මටෙක් සෑන්ඩ්ස් 6 - 1 ක් සහ 6 - 1 ක් ලෙස පරාජයට පත් කළ රුසියාවේ මාරියා ෂරපෝවා ජගත් ටෙනිස් සම්මේලන තරග වාරයේ මෙම්පිස් තරගමාලාවේ අර්ධ අවසන් පූර්ව වටයට පිවිසීමට සමත්වූවා ය.අර්ධ අවසන් පූර්ව වටයේදී ෂරපෝවා තරග වැදීමට නියමිත වන්නේ ලීලියා ඔස්ටර්ලෝ 6 - 2 ක් සහ 6 - 1 ක් ලෙස පරාජයට පත්කළ අමෙරිකාවේ මෙලනි ඕඩින් සමඟය.මේ අතර මෙම තරගමාලාවේ පිරිමි ඉසව්වේ පසුගිය වාරයේ සූරතාව දිනූ අමෙරිකාවේ ඇන්ඩි රොඩික් තම රටෙහිම ප්‍රතිවාදී ක්‍රීඩක ජේම්ස් බ්ලේක් 6 - 3ක්, 4 - 6ක් සහ 7 -6 ක් ලෙස පරාජයට පත් කිරීමට සමත් වූවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s1002208</link>
    <topic>නැගී එන බැඩ්මින්ටන් සුරයෙක්</topic>
    <author>සටහන හා ඡායාරූපය ඩේවිඩ් මිත්‍රසේන දකුණු පළාත් සංචාරක විශේෂ</author>
    <content>අම්බලන්ගොඩ පී. ද එස්. කුලරත්න විද්‍යාලයේ 7 වසරේ ඉගෙනුම ලබන එල්. රෙසින්ත රිද්ම ප්‍රභාස්වර 2010 සමස්ත ලංකා පාසල් බැඩ්මින්ටන් තරගාවලියේදී 13න් පහළ ඩී කොටසේ සුරයා බවට පත් විය.මේ සූරතාව ලබා ගත් රිද්ම ශිෂ්‍යයා තම හැකියාවන් ඔප මට්ටම් කර ගැනීමට පාසලේ ක්‍රීඩා භාර ආචාර්යවරයාගෙන් හා බැඩ්මින්ටන් භාර ආචාර්යවරයාගෙන් ලැබුණු සහය ගැන දැඩිව සිහිපත් කරන අතර තම අම්මා සහ තාත්තා ලබා දුන් ශක්තිය අගය කරයි.රිද්ම ප්‍රභාස්වර ගැන කුලරත්න විද්‍යාලයේ විදුහල්පති ජගත් සේනාරත්න මහතා ප්‍රකාශ කර සිටියේ මේ ශිෂ්‍යයා ක්‍රීඩාවට වගේම විෂය අභ්‍යාසවලට ද දස්කම් පාන ඉතාම දීප්තිමත් ක්‍රීඩා තරුවක් බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s1002209</link>
    <topic>වයඹ රාජකීය-ජෝන් කොතලාවලඑක් දින ගැටුම ඉරිදා</topic>
    <author>විස්තර සහ ඡායාරූප ප්‍රැන්සිස් වර්ණකුලසූරිය පොතුහැර විශේෂ</author>
    <content>කුරුණෑගල වයඹ රාජකීය සහ ශ්‍රීමත් ජෝන් කොතලාවල විදුහල් අතර තුන්වැනිවරට පැවැත්වෙන එක්දින සීමිත ඕවර ක්‍රිකට් තරගය හෙට (21) කුරුණෑගල වෙලගෙදර ක්‍රීඩාංගණයේදී පෙ. ව. 10.00 ට ආරම්භ වේ.පාසල් ක්‍රිකට් ක්ෂේත්‍රයේ පාසල් දෙකක් වුවද මේ වනවිට සීමිත ඕවර තරග දෙකක් පවත්වා ඇත. තරග වාර දෙකේ ජය වයඹ රාජකීය විදුහලට හිමිව තිබේ.මේ පාසල් ක්‍රිකට් වාරයේදී වයඹ රාජකීය පිල තරග හතකට සහභාගි වී තෝලංගමුව මැදි විදුහල සමඟ පැවැති තරගයේදී ඉනිමක විශිෂ්ඨ ජයක් වාර්තාකරගෙන සිටියි. ශ්‍රීමත් ජෝන් කොතලාවල පිල මේ වන විට තරග හතරකට සහභාගි වී තරග තුනක ජය වාර්තාකරගෙන සිටීම කැපී පෙනෙන්නකි. හතරවැනි වසරේ ක්‍රීඩක මහේෂ් අල්විස් මෙවර වයඹ රාජකීය විදුහල මෙහෙයවයි.උපනායක ලෙස දිපීල න්‍රුවන් කටයුතු කරයි. තුන්වැනි වසරේ ක්‍රීඩක ලක්‍ෂිත මධුසංඛ දිසානායක ශ්‍රීමත් ජෝන් කොතලාවල පිල මෙහෙයවයි. උපනායක සෙ අයි. ජී. කසුන් මධුෂාන් කටයුතු කරයි.ශ්‍රීමත් ජෝන් කොතලාවල පිලේ නායක මේ වන විට ලකුණු 515 ක් ලබාගෙන ඇති අතර පන්දුවෙන් දක්‍ෂතා පෙන්වා කඩුළු 20ක් වාර්තා කර තිබේ. රාජකීය නායක මහේෂ් අල්විස් මේ වන විට ලකුණු 238ක් ලබාගෙන ඇත.සිව්වැනි වසරේ ක්‍රීඩක අයි. ජී. කසුන් මධුෂාන් ශ්‍රීමත් ජෝන් කොතලාවල පිලේ උප නායකත්වය දරයි. මොහු ආරම්භක පන්දු යවන්නා වශයෙන් කටයුතු කරන අතර මේ වන විට කඩුළු 16ක් ලබාගෙන සිටී. වයඹ රාජකීය පිලේ උප නායක වශයෙන් කටයුතු කරන දිලීප නුවන් මේ වනවිට කඩුළු 27ක් ලබාගෙන තිබේ. තුන් ඉරියව්වේ දක්ෂ දිලීප ශ්‍රීමත් ජෝන් කොතලාවල පිලට අභියෝගයකි.සිව්වැනි වසරේ ක්‍රීඩකයන් වන රොෂාන් මිතුන ජයවර්ධන, එස්. එච්. එස්. අයි. සෙනෙවිරත්න, තෙවැනි වසරේ ක්‍රීඩක ආර්. ඩී. මධුවන්ත, ශ්‍රීමත් ජෝන් කොතලාවල පිලේ ශක්තිය ඉහල නැංවිය හැකි ක්‍රීඩකයින් ලෙසින් ඛ්ැඳින්විය හැකිය.වයඹ රාජකීය පිලේ ප්‍රනීත් ප්‍රියංකර, ශෛලිත රත්නායක, තුන් ඉරියව්වේදීම කැපී පෙනෙන තරිඳු රශ්මිත, එම පිලේ බලාපොරොත්තු ඉහල නැංවීමට දායකත්වය ලබාදිය හැකි ක්‍රීඩකයින් ලෙසින් හඳුන්වා දිය හැකිය.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=s10022010</link>
    <topic>නුගේගොඩ සා. ජෝසප් බාලිකානිවාසාන්තර ක්‍රීඩා 22 වැනිදා</topic>
    <author>මහරගම විශේෂ</author>
    <content>නුගේගොඩ ශාන්ත ජෝෂප් බාලිකා විද්‍යාලයේ නිවාසාන්තර ක්‍රීඩා උළෙල මේ මස 22 වැනි දින පස්වරු 1.30ට කොළඹ හැව්ලොක් ටවුමේ හෙන්රි පේද්‍රිස් ක්‍රීඩාංගණයේදී පැවැත්වේ.උත්සවයේ ජය සංකේත හා ත්‍යාග ප්‍රදානෝත්සවය විදේශ කටයුතු ඇමැති රෝහිත බෝගොල්ලාගම මහතාගේ ප්‍රධානත්වයෙන් පැවැත්වෙන අතර පිළියන්දල කලාප ආධ්‍යාපන අධ්‍යක්ෂිකා පත්මා කන්නන්ගර මහත්මියද මේ අවස්ථාවට සභාගීවීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=f1002202</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>නන්දන ගුණතිලක මෙරට දේශපාලනය තුළ දන්නා චරිතයක් බවට පත් වන්නේ 1999 වර්ෂයේ දී පැවැති ජනාධිපතිවරණයත් සමඟය. නමුදු ඔහුගේ දේශපාලන ක්‍රියාකාරීත්වය අසූව දශකයේ මුල සිට පැවැත එන්නක් බව ඔහු පිළිබදව සොයන්නෙකුට හෙළි වනු ඇත. ප්‍රථමයෙන් ජනතා විමුක්ති පෙරමුණ තුළද, දෙවනුව ජාතික නිදහස් පෙරමුණ තුළද කටයුතු කළ හේ අද ශ්‍රී ලංකා නිදහස් පක්ෂයේ කළුතර දිස්ත්‍රික් සංවිධායකවරයකු ලෙසද වැඩ බලන තැපැල් හා විදුලි සංදේශ ඇමැතිවරයා ලෙසද සිය භූමිකාව තුළ කටයුතු කරයි.මේ නන්දන ගුණතිලක ‘දිනමිණ’ ‘දියවන්නාවේ නෑදෑයෝ’ විශේ්ෂාංගය ඔස්සේ සිය හඬ අවදි කළ අයුරුයි.* ප්‍රථමයෙන් අපට පවසන්න ඔබේ සම්පූර්ණ නම . . . ?‘මගේ සම්පූර්ණ නම මෙස්ටියගේ දොන් නන්දන ගුණතිලක. . . . ‘* එතකොට ඔබේ උපන් දිනය සහ උපන් ගම පිළිබඳව සඳහන් කළොත් . . . ?‘මගේ උපන් දිනය 1962 වර්ෂයේ සැප්තැම්බර් මාසේ 7 වැනිදා. මම ඉපදිලා තියෙන්නේ රෝහලක නෙමෙයි. මගේ අම්මාගේ මහ ගෙදර. මහ ගෙදර පිහිටා තිබුණේ වාද්දුව විද්‍යාල පාරේ නොම්මර 135 කියන තැන. . .’* ඔබ ප්‍රථමයෙන් අකුරු කරවන්නේ . . . ?‘මම මුලින්ම පාසල් ගියේ අනුරාධපුරයේ මධ්‍ය මහා විදුහලේ ප්‍රාථමික අංශයට. . ‘* වාද්දූවේ උපන් ඔබ කොහොමද අනුරාධපුරේ පාසල් යන්නේ . . . ?‘එහෙම අනුරාධපුරයට යන්න වුණේ මගේ අම්මයි තාත්තයි දෙන්නම රජයේ සේවකයෝ. අම්මා ගුරුවරියක්. තාත්තා රජයේ සැලසුම් ශිල්පියෙක්. එයාල මාරුවන තැන් වලට මට පාසල් යන්න සිදු වුණා. ඒ අනුව තමයි මට අනුරාධපුරයේ පාසල් යන්න සිදු වන්නේ. . . ‘* මව්පියන්ගේ නම් සහ ඔවුන් පිළිබඳ තොරතුරු කොහොමද . . . ?‘පියාගේ නම මෙස්ටියගේ දොන් සුමනපාල ගුණතිලක. මවගේ නම පී. බී. පුන්‍යවතී. මව 1955 වර්ෂයේදී පමණ ගුරු වෘත්තියට ඇතුළත් වුණේ. ඇය විශ්‍රාම යන තුරුම ගුරු වෘත්තියේ හිටියේ. පියා මුල් කාලයේ සිට රජයේ සැලසුම් ශිල්පියකු වුණත් 1960 ගණන් වල ගුරු වෘත්තියට පැමිණ තිබෙනවා. එයට අමතරව පියා ප්‍රසිද්ධ චිත්‍ර ශිල්පියෙක් වගේම ඡායාරූප ශිල්පියෙක්. පියා වාද්දුව ප්‍රදේශයේ දීපා ස්ටුඩියෝ නමින් ප්‍රසිද්ධ ඡායාරූප ශාලාවක් පවත්වාගෙන ගියා. . . ‘* පවුලේ තොරතුරු කොහොමද . . . ?‘මගේ පවුලේ වැඩිමහල් සහෝදරිය ඉන්ද්‍රා උපමාලි ගුණතිලක. මම පවුලේ දෙවැනියා. තුන්වැනියා මගේ නංගී මංගලා ගුණතිලක (කරුණාතිලක) හතරවැනියා දමිත ගුණතිලක. පවුලේ දරුවෝ හතර දෙනයි. අම්මයි, තාත්තයි ඔක්කොම හය දෙනයි. . . ‘* කොහොමද ඔබේ තරුණ කාලයේ ජීවිතය ගත වෙන්නේ. . . ?‘ 1970 දී පමණ මගේ අම්මයි තාත්තයි අනුරාධපුරයෙන් මාරුවෙලා එනවා පානදුර ප්‍රදේශයට. ඒ කියන්නේ අපේ ගම් පළාතට. අම්මා පානදුර නල්ලූරුව සිරි සීවලී විදුහලේ ගුරුවරියක් ලෙස වැඩ භාර ගන්නවා. පියා පානදුර ශ්‍රී සුමංගල විදුහලේ ගුරුවරයෙක් ලෙස වැඩ භාර ගන්නවා. මම පානදුර ශ්‍රී සුමංගලයට ඇතුල් වෙන්න ඉස්සර අම්මා උගන්වනු ලබන සිරි සීවලී විදුහලේ ඉගෙන ගත්තා මාස තුනක් පමණ නම් ලැයිස්තුවට නම දාන්නේ නැතුව. අනතුරුව මම උසස් පෙළ දක්වාම ඉගෙනුම ලබන්නේ් පානදුර සුමංගල මහා විදුහලේ. අනතුරුව 1984 වර්ෂයේ දී පේරාදෙණිය විශ්ව විද්‍යාලයට මාව තේරෙනවා. එහි කෘෂි විද්‍යාපීඨයට. . ..’ නමුත් මම 1987 වර්ෂයේ මැයි මාසයේ උපාධිය පැත්තක තියලා එන්න සිදු වෙනවා ජනතා විමුක්ති පෙරමුණේ දේශපාලනයට. . . ‘* ඔබ ජවිපෙ තුළින් ඔබේ දේශපාලනය පටන් ගත්තත් ඔබේ මවුපියන්ගේ් දේශපාලන පසුබිම එහෙම නොවෙන්න ඇති . . . . ?‘මගේ පියා උග්‍ර එක්සත් ජාතික පාක්ෂිකයෙක්. ඔහු 1988 වර්ෂයේ පැවැති ප්‍රාදේශීය සභා ඡන්දයට එජාපයෙන් පානදුර ප්‍රාදේශීය සභාවට නාම යෝජනා පවා භාර දුන්නා. ඒ ඡන්දයේදී ජවිපෙට සම්බන්ධ දේශප්‍රේමී ජනතා ව්‍යාපාරයෙන් ඡන්දෙට ඉල්ලන සියලුම දෙනාට ඉල්ලා අස්වන්න කියා ලියුම් යවා තිබුණා. ඒ අනුව තාත්තාත් ඡන්දෙන් ඉල්ලා අස් වුනා. හැබැයි මගේ මව ශ්‍රී ලංකා නිදහස් පක්ෂයට තමයි ඡන්දය දුන්නේ. එජාපය ට ඡන්දය දෙනවා කියා තාත්තාට කියලා අම්මා ශ්‍රී ලංකා නිදහස් පක්ෂයට ඡන්දය දුන්නා. මොකද අම්මාට රැකියාව ලැබුණේ බණ්ඩාරනායක ආණ්ඩුවෙන් නිසා. අද මටත් මවගේ පක්ෂයට (ශ්‍රීලනිපයට) සම්බන්ධ වෙන්න අවස්ථාව ලැබී තිබෙනවා. . . ‘* එජාප පසුබිමක් තිබු පවුලක දරුවෙක් කොහොමද ජවිපෙ ට සිත යොමුවුණේ් . . .?‘එදා සමගි පෙරමුණ ආණ්ඩුවේ තිබූ දුර්වලතා නිසා මගේ පියා වැනි අය එජාපයට නැඹුරුව දේශපාලනය කළා. අපේ නිවස තුළ එජාපයට සම්බන්ධ රැස්වීම් පවා පවත්වා තිබෙනවා. දොස්තර නෙවිල් ප්‍රනාන්දු, මර්වින් ජේ. කුරේ වැන්නවුන් අපේ නිවසට පැමිණෙනවා මගේ මතකයේ තිබෙනවා. මගේ පියා මා කැටුව 1975 – 1976 වර්ෂ වල පැවැති මැයි රැළි වලටද ගිහින් තිබෙනවා. ඒ වෙන කොටත් මට දේශපාලනය සම්බන්ධව අවබෝධයක් නෑ. නමුත් පසුව වයසෙන් මුහුකුරා යන විට ඒ තත්ත්වය වෙනස් වුණා.‘කුඩා කාලයේ මා තුළ තද ඇල්මක් තිබුණා පොත පත කියවන්න. වාද්දුව පුස්තකාලයේ තිබුණා සෝවියට් දේශයේ පොත පත. මම ඒ පොත් කියවන්න පටන් ගත්තා. ටික දවසක් යන කොට වාද්දුව පුස්තකාලයේ මට කියවන්න ඉතිරි වුණු පොතක් තිබුණේ නෑ. සියල්ල කියවා අවසන් කළා. ඒ පත පොත කියවීමත් සමග සමාජවාදය පිළිබඳව යම් හැඟීමක් මට එන්න පටන් ගත්තා.විශේෂයෙන්ම මැක්සිම් ගෝර්කිගේ ‘අම්මා’ වැනි කෘතිය, ‘පෙරළුණු නැවුම් පස’ ‘වානේ පන්නරය’ වැනි කෘති කියවීම තුළ සමාජවාදය පිළිබඳව කැමැත්තක්, ආසාවක් ඇතිවන්න පටන් ගත්තා. පස්සේ මම පෙළඹුණා සමාජවාදය පිළිබඳව න්‍යායික පත පොත කියවන්න. ඒ පත පොත කියවීමත් සමග මම සමාජවාදය සොයා යන්න පටන් ගත්තා. ඒ සොයා යන අතරේ තමයි ජවිපෙ මට හමුවන්නේ. . . ‘1977 වර්ෂයේ මැද පමණ වන විට ජවිපෙ නායක රෝහණ විජේවීර සහෝදරයා හිරෙන් නිදහස් වෙලා ඇවිත් දෙවැනි රැළිය පැවැත්වූයේ පානදුර නගර සභා පිටියේ. පළමු රැළිය කොළඹ හයිඩ් පිටියේ පැවැත්වූයේ’ ඔය වෙන කොට මට රෝහණ විජේවීර සහෝදරයා ගැන අදහසක් තිබුණා. ඒ අනුව ඒ රැළිය මම බලන්න ගියා. මා සමග තව මගේ මිතුරන් දෙදෙනෙක් ඒ රැස්වීම බලන්න ගියා. එක් කෙනෙක් කපිල පෙරේරා කියලා.අද මොරටුව විශ්ව විද්‍යාලයේ ආචාර්යවරයෙක්. අනෙකා රොසයිරෝ කියලා. පේරාදෙණිය විශ්වවිද්‍යාලයේ මා සමග එකට ඉගෙන ගත්තේ. අපි තුන්දෙනා රැස්වීම බලලා ඒ දේශපාලනය පිළිබඳව දැඩි බැඳීමකට සූදානම් වුණා. ඔය වෙන කොට ජවිපෙ ප්‍රාදේශීය නායකයන් සමග මගේ යම් ඇසුරක් තිබුණා. නමුත් ඒ අයගේ චර්යාවන් නිසා ගමේදී ඒ අය සමග ආශ්‍රය කරන්න මා තුළ කැමැත්තක් තිබුණේ් නෑ. මේ අයද ගමේ ජවිපෙ කරන්නේ් කියන ප්‍රශ්නයක් මා තුළ තිබුණා.1984 දී පේරාදෙණිය විශ්වවිද්‍යාලයට ඇතුළත් වීමත් සමග ජවිපෙ දේශපාලන මණ්ඩලයේ හිටපු උපාලි ජයවීර සහෝදරයා දැන හඳුනා ගැනීමත් සමග ඔහු අපිව ජවිපෙ ට බඳවා ගැනීමේ මූලික සාකච්ඡාව කළා. සිත තුළ ජවිපෙ ට කැමැත්තක් තිබුණත් උපාලි ජයවීර සහෝදරයා හමුවීමත් සමගයි මම ජවිපෙ ට සැබෑ ලෙස සම්බන්ධ වෙන්නේ. එයට පසුව 1987 වර්ෂයේ මම ජවිපෙ පූර්ණ කාලීන සාමාජිකයෙක් බවට පත් වෙනවා.* 1988 – 1989 භීෂණයට ජවිපෙ පූර්ණ කාලීනයකු ලෙස ඔබ මුහුණ දෙන්නේ කොහොමද...?”මම ජවිපෙට සම්බන්ධ වෙන්නේ දැන දැන අනතුරට වැටෙන බව දැනගෙනයි. අපිට විශ්වාසයක් තිබුණා රටේ තියෙන මේ නරක තත්ත්වයන් ජවිපෙට වෙනස් කළ හැකියි කියා. 1988 භීෂණයට පාර කැපුණේ ජේ. ආර්. ජයවර්ධන ආණ්ඩුව මැයි දිනය තහනම් කිරීමත් සමඟයි. අපි නාරාහේන්පිට අභයාරාමයේ පැවැත්වූ තහනම් මැයි දින රැළියට එජාප ආණ්ඩුව වෙඩි තිබ්බා.එයින් ජපුරේ රණවක ශිෂ්‍යයා මිය ගියා. ඒකත් සමඟ කලබලකාරී තත්ත්වයක් රටේ ම ඇතිවුණා. 1988 ජනවාරි මාසේ වන විට මම අනුරාධපුර දිස්ත්‍රික්කයේ ජවිපෙ පූර්ණ කාලීන දේශපාලනයට ගොස් සිටියා. මූලිකව ඒ දිස්ත්‍රික්කයේ ශිෂ්‍ය අංශයේ ලේකම් ලෙස 1989 ජූලි මාසේ වෙනකම් කටයුතු කළා. ජූලි මාසෙන් පස්සේ මහව, වව්නියාව, පදවිය, මැදවච්චිය, හොරොව්පතාන කලාපයේ නායකත්වය මා භාර ගත්තා.ඒ වෙනකොට එජාප ආණ්ඩුවේ ප්‍රහාරයට මුහුණ දෙමින් ආණ්ඩුවට ප්‍රහාර එල්ල කරමින් අප කටයුතු කළා. මේ අතරේ විශාල පිරිසක් අපේ සහෝදර සහෝදරියෝ මිය ගියා. ඒත් අප ව්‍යාපාරය අතහරින්නේ නැතුව කටයුතු කළා. දේශප්‍රේමී ජනතා ව්‍යාපාරය කියන්නේ ජවිපෙට සම්බන්ධ සන්නද්ධ ව්‍යාපාරයක්. ආණ්ඩුවේ මර්ධනය වැඩි වැඩියෙන් එල්ල වීමත් සමඟ ජවිපෙ බලාපොරොත්තු ඉෂ්ට කරගන්න බැරි වුණා. 1989 වසරේ නොවැම්බර් වන විට එජාප ආණ්ඩුව ජවිපෙ නායක රෝහණ විජේවීර ඇතුළු හැටදහසක් තරුණයන් අමු අමුවේ මරා දැමුවා. ඒ අතීතය සැබෑ ජවිපෙ සාමාජිකයකුට ලෙහෙසියෙන් අමතක කළ හැක්කක් නෙවෙයි...”* 1988 – 89 පැවැති භීෂණයේදී එජාප ආණ්ඩුවේ මර්ධනයට හසු නොවී, අත්අඩංගුවට පත් නොවී බේරී සිටි එකම දිස්ත්‍රික් නායකයා ඔබ. ඒ අතීතය සිහිකළොත්...?”ඇත්ත. ආණ්ඩුවට අත්අඩංගුවට ගන්න බැරි වූ එකම දිස්ත්‍රික් නායකයා මම. මාව සොයන්න ඔවුන් ලොකු උත්සාහයක් ගත්තා. ඒ උත්සාහ කළ හමුදාවේ, පොලිසියේ අය අදටත් ජීවතුන් අතර ඉන්නවා. ඒ අතර එඩ්සන් ගුණතිලක මහත්තයා විශේෂයි. ඔහුට කිව්වේ “ගඩාපි” කියලා. එතුමා ඒ වෙනකොට මහව පැත්තේ තමයි රාජකාරි කෙළේ. එතුමා මගේ පස්සෙන් දිගටම එළෙව්වා. නමුත් මාව අල්ල ගන්න බැරි වුණා.ඒ වගේම මියගිය රිචඩ් විජේසේකර මහත්තයා. එතුමා එල්. ටී. ටී. ඊ. ප්‍රහාරයකින් මිය ගියා. එඩිසන් ගුණතිලක මහත්තයයි, රිචඩ් විජේසේකර මහත්තයයි විශේෂයෙන් මගේ පස්සෙන් එලෙව්වා. එඩිසන් ගුණතිලක මහත්තයා අද ජ්‍යෙෂ්ඨ නියෝජ්‍ය පොලිස්පති ලෙස කටයුතු කරනවා. එතුමාට තවම මාව හමු වී නෑ. එතුමත් ගුණතිලක, මාත් ගුණතිලක. මම හරි කැමැත්තෙන් ඉන්නවා එතුමා හමුවෙන්න. ඉදිරියේදීවත් හමුවෙන්න මම බලාපොරොත්තු වෙනවා....”* ඔබ දැන් කළුතර දිස්ත්‍රික් ශශ්‍රී. ල. නි. ප. සංවිධායකවරයෙක්. එහෙම නේද?”ඔව් මම දැන් ශ්‍රී. ල. නි. ප. කළුතර දිස්ත්‍රික් සංවිධායකවරයෙක්. ආසනයකට කොටුවෙන්නේ නැතිව ආසන අටේම සංවිධාන පදනමක් මම දැන් හදාගෙන තියෙන්නේ. මෙවර පැවැත්වෙන මහ මැතිවරණයෙන් මම අනිවාර්යයෙන් ම ජයග්‍රහණය කරනවා. ඒ පිළිබඳව සැකයක් නෑ. ඒකට අවශ්‍ය පදනම මම හදාගෙන අවසන්...”අනෙක ජවිපෙ ගත් වැරැදි තීන්දුවලට එරෙහිව පක්‍ෂයෙන් මුලින්ම එළියට බැස්සේ මම. ඒ වගේම අයවැය ඡන්දෙදී ආණ්ඩුව ආරක්‍ෂා කරන්න රජය සමඟ එක්වූ නන්දන ගුණතිලක පිළිබඳව රටේ ජනතාව වගේම කළුතර දිස්ත්‍රික් ජනතාව හොඳට දන්නවා. මම ජනතා මතයට පිටුපෑවේ නෑ. ඒ නිසා මගේ ජයග්‍රහණය පිළිබඳව මට සැකයක් නෑ...”* ඔබේ දේශපාලන වීරයන් කවුද...?පළමුකොටම මගේ දේශපාලන ගුරුවරයා ජවිපෙ නිර්මාතෘ රෝහණ විජේවීර සහෝදරයා. ඔහුට තිබෙන ගෞරවය මම මියෙනතුරාවත් වෙනස් වෙන්නේ නෑ. දේශපාලනයේ සේම පුද්ගලික පැත්තෙන් ජීවිතය හැඩගස්සවා ගන්න මට ශක්තිය වුණේ රෝහණ සහෝදරයා. ඒ හැරුණාම ඉතිහාසයේ මම ගරු කරන තවත් නායකයන් ඉන්නවා. ඩී. එස්. සේනානායක, එස්. ඩබ්ලිව්. ආර්. ඩී. බණ්ඩාරනායක, ඩඩ්ලි සේනානායක ඒ දේශපාලන නායකයන් ලෙස හඳුන්වා දිය හැකියි.මෑත ඉතිහාසයේ බිහිවූ සුවිශේෂී දේශපාලන නායකත්වයක් ඇති, සුවිශේෂී දේශපාලන කළමනාකරණයක් ඇති නායකයා ලෙස මට හැඳින්විය හැක්කේ මහින්ද රාජපක්‍ෂ ජනාධිපතිතුමායි. එතුමාගේ ඒ නායකත්ව හැකියාවට සමාන කරන්න පුළුවන් කෙනෙක් මේ යුගයේ බිහිවී නෑ. මේ යුගයේ මා වැඩියෙන්ම ගරු කරන නායකයා මහින්ද රාජපක්‍ෂ ජනාධිපතිතුමායි....”* ඔබ නක්‍ෂත්‍රය විශ්වාස කරන්නෙක්ද?”ඇත්තටම මම නක්‍ෂත්‍රය විශ්වාස කරන්නේ නෑ. මම කවදාවත් නක්‍ෂත්‍රය ඉදිරියේ තබාගෙන වැඩ කර නෑ....”* ඔබේ ලග්නය මොකක්ද...,?”මම මිථුන ලග්නයේ...”* “කලාව“ කියන දේ සංවේදී විෂයයක්. දේශපාලනඥයෙක් ලෙස ඔබ කලාව පිළිබඳව දක්වන්නේ කුමන මතයක්ද?”සෞන්දර්යයට, කලාවට මම බොහොම කැමැතියි. මොකද මම දේශපාලනඥයෙක් වෙන්න ප්‍රථම මනුස්සයෙක් වෙන නිසා. පරිපූර්ණ මනුස්සයෙක් බිහිකරන්න, සෑම දෙයක් දෙසම සංවේදීව බලන්න හැකියාව ඇතිකර ගන්න, මධ්‍යස්ථව යමක් සිතා බැලීමට කලාවෙන් ලැබුණේ මහත් පිටුබලයක්. ජීවිතයට අත්‍යාවශ්‍යම දෙයක් ලෙසයි මම “කලාව“ සලකන්නේ. නමුත් මා ගතකරන අවිවේකී තත්ත්වයන් තුළ අද මේ වන විට කලාව රසවින්දනයටද කාලය හරස් වී තිබෙනවා. නමුත් ලැබෙන ඉඩ ප්‍රස්ථාවක ඒ තුළ නිමග්න වන්න මා පසුබට වෙන්නේ නෑ....”* ඔබ ගරු කරන, කැමැති කලාකරුවන් ඇද්ද...?විශේෂයෙන් ආචාර්ය පණ්ඩිත් අමරදේවයන්ට මා විශේෂ ලැදියාවක් දක්වන්නෙක්. ඔහු අපට ජාතික වස්තුවක්. මා පසුගිය දිනකද එතුමාණෝ මුණගැසුණා. අමරදේවයන් වැනි විශිෂ්ට සංගීතකරුවෙක් අපට යළි කල්පයකටවත් බිහිනොවනවා ඒකාන්තයි. ඒ වගේම මා කැමැති ජ්‍යෙෂ්ඨ පුවත්පත් කලාවේදියකු ලෙස සුනිල් මාධව ප්‍රේමතිලකත් මගේ කැමැතිම කලාකරුවන් කීප දෙනා අතර ඉන්නවා...”* ඔබ බුද්ධාගමේ...?”ඔව්. මම බෞද්ධ දර්ශනය හොඳින් ඇසුරු කරන බෞද්ධයෙක්....* දෙවිවරු ඇදහීම ඔබ කරනවද...?”මම දෙවියන් යදින්නෙක්වත් විශ්වාස කරන්නෙක්වත් නෙවෙයි. එය මා තුළ කුඩා කාලයේ සිට ඇති විශ්වාසයක්. රවීන්ද්‍රනාත් තාගෝර්තුමාගේ කවියක් පරිවර්තනය කර ශ්‍රී ලංකාවේදී අපට අසන්නට ලැබෙන ටී.එම්. ජයරත්න ගයන ගීතයක කියැවෙන පරිදි “අඳුරු කුටිය තුළ දොරගුළු ලාගෙන ගයන ගීතිකා යදින යාතිකා දෙවියන් හට නෑසේ” කියන දෙය තමයි මට ඒ වෙනුවෙන් කියන්න තියෙන්නේ. දෙවියෝ වැඩවසන්නේ පොළොව කොටන තැන, පාර තලන තැන ගිනියම් අව්වේ මහ වරුසාවේ පමණයි...”</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=f1002203</link>
    <topic/>
    <author>ඡායාරූප සහ සටහන ඒ. ඇන්. ගුණපාල ඌව සමූහ</author>
    <content>දේශීය ආහාර නිෂ්පාදනය දිරි ගැන්වීමේ ජාතික කර්තව්‍යය සමඟ අත්වැල් බැඳගෙන සිටින මොහොතක දක්ෂයන් අතර අති දක්ෂයකු ලෙස පාසල් ළමුන්ගේ ගෙවතු වගා තරගයෙන් හපන්කම් පෙන්වූ බිබිල ධර්මප්‍රදීප මහා විද්‍යාලයේ 8 වන ශ්‍රේණියේ ඉගෙනුම ලබන ඒ. ජේ. ඇම්. විශ්මී පූර්ණිමා දැරිය අපට පසුගිය දිනක හමුවිය.ඒ. ජේ. ඇම්. ජයතිලක සහ ලලිතා ශ්‍රීමතී ඇයගේ පියා සහ මවයි. ගැහැනු දරුවන් දෙදෙනකුගේ වැඩිමහල් දියණිය වූයේ විශ්මී පූර්ණිමාය. ඇය විදුහලේ දක්‍ෂ ශිෂ්‍යාවක වූවාය. පන්තියේ පාඩමකට අනුව පුංචි ඉඩකඩක පුංචි ගෙවත්තක් ඇය පටන් ගත්තාය. ඇයගේ දක්ෂතාවය කියා පෑමට එම ගෙවත්ත ප්‍රමාණවත් යැයි අපට හැගුණි.මෙම පුංචි ගෙවත්ත රටටම ආදර්ශයක් දෙන ගෙවත්තක් බවට පත්වීමට එතරම් කාලයක් ගත නොවීය. විශේෂයෙන්ම පාසලේ 8 වන ශ්‍රේණියේ ඉගෙනුම ලබන ගැහැනු දරුවකුගේ දෑතින් නිර්මාණය වූ පුංචි ගෙවත්තකට පාසල් ගෙවතු වගා තරගයෙන් ලංකාවෙන්ම දෙවන ස්ථානය පසුගියදා හිමි විය. එය සුවිශේෂී අවස්ථාවකි.කෘෂිකර්ම සංවර්ධන හා ගොවිජන සේවා අමාත්‍යාංශය විසින් ක්‍රියාත්මක කළ “ අපි වවමු රටනගමු” දේශීය ආහාර නිෂ්පාදනය දිරිගැන්වීමේ ජාතික මෙහෙයුමේ පාසල් ළමුන්ගේ ගෙවතු අංශයේ පළාත් මට්ටමේ පළමු වන ස්ථානයත් ජාතික මට්ටමේ දෙවන ස්ථානයත් දිනා ගැනීමට විශ්මී දැරිය සමත් වූවාය.විශ්මී දැරියගේ මෙම විශ්මිත ජයග්‍රහනය මුළු රටටම පූර්වාදර්ශයක් වනවාට සැක නැත. අනාගතයේ මේ රට බත බුලතින් ශ්‍රීක කරන ජාතියේ දූ දරුවන්ට ගොවිතැනේ ශිල්පය කියාදීම තරම් ඔවුන්ට දියහැකි වෙනත් දායාදයක් නැති තරම්ය.පසුගියදා විශ්මි දැරිවිය සොයා අපි බිබිල රදලියද්ද නැමැති පුංචි ගම්මානයේ පිහිටි පුංචි ගෙවත්තට ගොඩ වැදුනෙමු. ඒ වන විටත් විශ්මි ගෙවත්තේ කොනක වැල්පැළ නෙළමින් සිටියාය.“ පාසලේ මම ඉගෙන ගන්න ප්‍රායෝගික තාක්ෂණ කුසලතා විෂය සඳහා ගෙවත්තක් නිර්මාණය කරන්න මට සිදු වුණා. ඒ සඳහා ගුරුවරුන්ගෙන් මට උපදෙස් ලැබුණ. අපේ වත්ත හරිම පුංචියි. මම අම්මට තාත්තව කියල පුංචි ඉඩක් මගේ ගෙවත්ත සඳහා ඉල්ලා ගත්තා.ඉස්සෙල්ලාම මම ගෙවත්ත හදන හැටි සැලැසුම් කළා. බිමේ පිහිටීම අනුව පාත්ති දැම්මා. සුදුසු බීජ වර්ග තේරුවා. ඊට පස්සේ මම පළා වර්ග 4 ක් එළවළු වර්ග 10 ක්. අල වර්ග 3 ක් හිටෙව්වා. ඊට අමතරව පලතුරු වර්ග සහ ඖෂධ වර්ගත් හිටෙව්වා. ඒවා දවසින් දවස වැඩෙන කොට මට හරිම සතුටක් තමයි දැනුනේ.”පුංචි ගෙවත්තේ ප්‍රදේශයට ඔරොත්තු දෙන එළවළු වර්‍ග පිළිවෙළකට වගා කොට තිබිණි.“ මම උදේ පාන්දර ගෙවත්තට ඇවිල්ලා පැයක් විතර වැඩ කරනවා. පාසල් ගිහිල්ලා ගෙදර ඇවිල්ලා පැයක් විතර වැඩ කරනවා. නිවාඩු දවස්වල ටිකක් වැඩියෙන් වැඩ කරනවා. මට අම්මත් උදව් කරනවා. දැන් අපේ ගෙදරට එළවළු සල්ලිවලට ගේනවා අඩුයි.වැඩි එළවළු පලතුරු විකුණල මුදල් කරගෙන මම කැටයකට දානවා. මම නිකමට වගේ තමයි තරගයකට ඉදිරිපත් වුණේ. මට ශ්‍රී ලංකාවෙන්ම දෙවන ස්ථානය ලැබීම ගැන මට අදහා ගන්න බැරි සතුටක්. මෛත්‍රීපාල සිරිසේන මාමා ලොකු තෑග්ගක් මට දුන්නා. මට හරි සන්තෝසයි. ඉදිරියටත් මේ ගෙවත්ත නොකඩවාම කරගෙන යන්නයි මගේ අදහස.විශ්මී පූර්ණිමාගේ පුංචිගෙවත්ත ගැන ඇයගේ මව වන ලලිතා ශ්‍රීමතී මහත්මිය මෙසේ සඳහන් කළාය.“ විශ්මී දුව හැම වැඩකටම හරිම දක්ෂයි. ඇය මේ වන විට විවිධ අංශවලින් සහතික පත් 50 ක් විතර ලබා ගෙන තියෙනවා. ඇය ඉතාම උනන්දුවෙන් මේ ගෙවත්තේ වැඩ කළේ. මම දුවට අවශ්‍ය දේවල් දුන්නා. උපදෙස් දුන්නා. ගුරුවරුන්ගෙන් අහල අවශ්‍ය උපදෙස් දුන්නා.අවසානයේ මමත් හිතපු නැති විදියට ගෙවත්තේ වගාවන් සරුවට වැඩුණා. අපිට බේත් පෝර නැති එළවළු පලතුරු මේ පුංචි ගෙවත්තෙන් ලබා ගන්නත් පුළුවන් වුණා.බිබිල ප්‍රාදේශීය ලේකම් ගුණදාස සමරසිංහ මහතා පැවැසුවේ බිබිල වැනි දුෂ්කර ප්‍රදේශයක ජීවත් වෙන ළමයකුට ගෙවතු වගා තරගයකින් ශ්‍රී ලංකාවෙන්ම 2 වන ස්ථානය හිමිවීම සතුටට කරුණක් බවත් යටිතල පසුකම් අවම මට්ටමක තිබෙන මේ ප්‍රදේශයේ මවුපියන්ගේ බොහෝ දූ දරුවන් විවිධ හැකියාවන්ගෙන් පරිපූර්ණව සිටින බවත් ඒ අයට වැඩිහිටියන්ගෙන් උදව් උපකාර නොඅඩුව ලැබෙනවානම් ඔවුන්ගේ එවැනි දක්ෂකම් ඉස්මතු කර මුළු රටට පමණක් නොව මුළු ලොවටම පෙන්වන්න පුළුවන් බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>20</day>
    </date>
    <link>http://www.dinamina.lk/2010/02/20/_art.asp?fn=f1002204</link>
    <topic/>
    <author>සටහන මානෙල් පුෂ්ප කුමාරි</author>
    <content>සෙන්ටෙලා ඒසියාටිකා ( Centella asiatica ) යන උද්භිද විද්‍යාත්මක නාමයෙන් හඳුන්වන ගොටුකොළ ශාකය ඉතා ජනප්‍රිය පළා වර්ගයකි.බහුලව ගොටුකොළ වගා කරන දිස්ත්‍රික්ක අතර කළුතර, කොළඹ, ගම්පහ, පුත්තලම හා කුරුණෑගල ප්‍රධාන තැනක් ගනී.ශ්‍රී ලාංකිකයන් අතර ඉතාම ජනප්‍රිය පලා වර්ගයක් වන ගොටුකොළ සඳහා වෙළෙඳ පොළේ හොඳ ඉල්ලුමක් පවතී. එයටම ආවේනික වූ විශේෂ රසය මෙය ජනප්‍රිය වීමට ප්‍රධානව බලපා ඇත. යකඩ සුලභව පවතින මෙහි ඉතා ඉහළ ඖෂධීය ගුණයක් පවතී.ගෙවතු වගාවක් ලෙසත්, සුළු හා මහා පරිමාණ වගාවක් ලෙසත් ගොටුකොළ වගා කෙරේ. වර්ෂය පුරාම පැතිරුණු වර්ෂාපතනයක් ඇති තෙත් කලාපය වගාව සඳහා වඩාත් යෝග්‍යය. ජල සම්පාදනය යටතේ වියළි කලාපයේ ද වාණිජ වගාවක් ලෙස ගොටුකොළ වගා කරනු ලබයි.ජලය රඳා නොපවතින පහත් බිම්වල තනි වගාවක් ලෙසත්, උස් බිම්වල පොල්, කෙසෙල්, කතුªරුමුරුංගා ආදී වෙනත් වගාවන් අතර යටි වගාවක් ලෙසත් ගොටුකොළ පහසුවෙන් වගා කළ හැකිය.පස සංරක්‍ෂණ ක්‍රමයක් ලෙස බෑවුම් සහිත ඉඩම්වලද ගොටුකොළ වගා කළ හැකිය. තෙත් කලාපයේ තේ, පොල්, රබර් ආදී වගාවන් තුළ ස්වභාවික ලෙස වැල් ගොටුකොළ හොඳින් වැවේ.කුඹුරුවල ගොටුකොළ වගා කිරීමේදී ජලය හොඳින් බැස යාම සදහා ලියදි වටේට සහ අවශ්‍ය පරිදි මැද ස්ථාන කීපයකින් කාණු සකස් කළ යුතු වේ.වර්ෂා කාලයේදී ජලය රඳා පැවතීම නිසා ගොටුකොළ වගාව පහසුවෙන් විනාශ වී යාමට ඉඩ තිබෙන නිසා ජල වහනය කෙරෙහි වැඩි අවධානයක් යොමු කිරීම වැදගත් වේ.වර්ධන රටාව අනුව ගොටුකොළ ශාකය ප්‍රධාන ආකාර දෙකකට බෙදනු ලබයි. එනම්, පඳුරු ආකාරය සහ වැල් ආකාරයයි.පඳුරු ආකාරයේදී එක තැන පැළ රාශියක් වර්ධනය වන අතර, ධාවක වර්ධනය නොවේ. නමුත් වැල් ආකාරයේදී තැනින් තැන පඳුරු ඇති කරමින් ධාවක මගින් ක්‍ෂේත්‍රය පුරා පැතිරීම සිදුවේ.පත්‍රවල විශාලත්වය අනුව ගොටුකොළ ශාකය වර්ග තුනකට බෙදනු ලැබේ.විශාල ප්‍රමාණයේ පත්‍ර සහිත වර්ගය - මෙය යෝධ ගොටුකොළ ලෙස හඳුන්වයි. වැඩි වර්ධක වේගයක් ඇත. එනිසා ඒකක භූමි ප්‍රමාණයකින් ලබාගත හැකි අස්වනු ප්‍රමාණය ද වැඩිය.මධ්‍යස්ථ ප්‍රමාණයේ පත්‍ර සහිත වර්ගය - වාණිජ මට්ටමින් වගාවන් සඳහා මෙම වර්ගය වැඩි වශයෙන් උපයෝගී කර ගැනේ.කුඩා පත්‍ර සහිත වර්ගය - මෙය වෙල් ගොටුකොළ නමින්ද හැඳින්වේ. වෙළෙඳ පොළේ මෙම වර්ගය සඳහා වැඩි ඉල්ලුමක් පවතී. ජලය රඳා නොපවතින පහත් බිම්වල තනි වගාවක් ලෙසත්, උස් බිම්වල යටි වගාවක් ලෙසත් පහසුවෙන් වගා කරයි.ගොටුකොළ වගාවට වැළඳෙන සමහර රෝග නිසා වගාවන් විනාශ වී යාම සිදුවේ. ඒ නිසා ඉල්ලුමට සරිලන සැපයුමක් වෙළෙඳ පොළට ලබා දීමට නොහැකි තත්ත්වයක් ඇතිවේ. මෙලෙස වැළඳෙන රෝග අතර පත්‍ර විචිත්‍ර රෝගය බහුලව දැකිය හැකිය. පිපිඤ්ඤා විචිත්‍ර වෛරස හා පොටි වෛරස විශේෂයක් මගින් මෙම රෝගය ඇති වන බව විශ්වාස කෙරේ.මෙය මුලින්ම නිරීක්‍ෂණය කරනු ලැබුවේ, විශාල පත්‍ර සහිත පඳුරු ගොටුකොළ වර්ගයේ ය. මෙය හීන් ගොටුකොළවලටත්, සලාද ගොටුකොළවලටත්, මධ්‍යස්ථ කොළ සහිත ගොටුකොළවලටත් වැළඳේ. මෙයට අමතරව මෙම වෛරසය පිපිඤ්ඤා, ගර්කින් සහ වැටකොළු වැනි බෝගවලටද වැළඳී විවිත්‍ර ලක්ෂණ ඇති කරයි.පත්‍රවල කහ මිශ්‍ර කොළ පැහැති පුල්ලි ඇතිවීම, ළපටි පත්‍ර අක්‍රමවත් හැඩයක් ගැනීම, පත්‍ර කුඩා වී කහ පැහැ වීම, ඉන්පසුව පත්‍රවල දුඹරු පාට පුල්ලි ඇතිවීම, සමහර විට පත්‍ර දාරය සහ නාරටි දම්පාට වීම, රෝගය උත්සන්න වූ විට ශාකය කුරු වී පඳුරු දැරීම අඩුවීම සහ අවසානයේ ශාකය මිය යාම සිදු වෙයි.යුෂ මාර්ගයෙන් රෝගය පැතිරීම සිදුවෙයි. එනම්, අස්වැන්න නෙළීම සඳහා භාවිත කරන උපකරණ මඟින් රෝගය පැතිරේ. කුඩිත්තන් මඟින් ද රෝගය පැතිරීම සිදු වෙයි.එනම් රෝගී ගසකින් යුෂ උරා බොන කුඩිත්තා නිරෝගී ගසකට ගොස් යුෂ උරා බීමේදී එයට ද වෛරසය ඇතුළු වීම සිදු වේ. සිටුවීමේදී රෝගී ශාකවලින් ලබාගත් ශාක කොටස් යොදා ගැනීම මඟීන් ද රෝගය පැතිරී යයි. පිපිඤ්ඤා කුලයේ වගාවන් අසල ගොටුකොළ වගා කර ඇති විට මෙහි ඇති මෙම වෛරස් රෝගය බෝවීමට ඇති හැකියාව වැඩිය.ගොටුකොළ ශාකය සිටුවීමේදී නිරෝගී වගාවකින් ලබාගත් පැළ යොදා ගත යුතුයි. වගා ක්ෂේත්‍රය වල් පැළවලින් තොරව පිරිසුදුව තබාගන්න. අස්වැන්න නෙළීමට භාවිත කරන පිහියා වැනි උපකරණ පිරිසුදු කර භාවිත කරන්න. රෝගී ශාක ගලවා විනාශ කර දැමිය යුතුයි. පිපිඤ්ඤා කුලයේ වගාවන් අසල ගොටුකොළ වගා කිරීම සුදුසු නොවේ.මෙම උපදෙස් පිළිපැදීමෙන් වඩා සාර්ථක වගාවක් තුලින් වැඩි අස්වැන්නක් ලබාගෙන ආර්ථික වාසි ලබා ගැනීමට හැකියාව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n1002221</link>
    <topic>මහ නාහිමියන්ට තර්ජනය කළා කීම රනිල්ගේ අමූලික බොරුවක්</topic>
    <author>සුභාෂිනී සේනානායක, අසේල කුරුළුවංශ සහ ජයසිරි පේදුරුආරච්චි ගන්දර සමූහ</author>
    <content>පැවිදි වෛතුල්‍යවාදීන් පිරිසක් මල්වතු සහ අස්ගිරි මහ නාහිමිවරුන්ට තර්ජනය කොට බලපෑම් කළ බවට විපක්ෂ නායක රනිල් වික්‍රමසිංහ මහතා කළ ප්‍රකාශය සම්පූර්ණයෙන්ම අසත්‍ය බවත්, එය බෞද්ධ භික්ෂුන් වහන්සේලාට කරන අපහාසයක් බව මහා සංඝරත්නය ප්‍රකාශ කර සිටිති.රටේ ජාතික සහ ආගමික ප්‍රශ්න පිළිබඳව භික්ෂුන් වහන්සේලා කණ්ඩායමක් මහ නාහිමිවරුන් සමඟ කළ සාකච්ඡා සම්බන්ධයෙන් රනිල් වික්‍රමසිංහ සහ එජාප මහ ලේකම් තිස්ස අත්තනායක මහත්වරුන් කර ඇති ප්‍රකාශ ගැන කනගාටු වන බවද එම හිමිවරු පවසති.බෞද්ධ රටක් වන ශ්‍රී ලංකාවේ ගෞරවාදරයට පාත්‍ර වී සිටින භික්ෂුන් වහන්සේලාට පැවිදි වෛතුල්‍යවාදීන් යැයි හඳුන්වාදීම තරයේ හෙළා දකින බවද, උන්වහන්සේලා සඳහන් කර සිටිති.මල්වතු මහා විහාරයට අයත් විහාරස්ථාන රෝහණ පාර්ශ්වයට එකතු කොට මල්වතු මහා පාර්ශවය විනාශ කරන බවට පැවිදි වෛතුල්‍යවාදීන් පිරිසක් තර්ජනය කර ඇතැයි රනිල් වික්‍රමසිංහ මහතා ප්‍රකාශ කර තිබේ. කොළඹ කේම්බ්‍රිජ් ටෙරස්හි විපක්ෂ නායක කාර්යාලයේදී ප්‍රවෘත්ති සාකච්ඡාවක් පවත්වා විපක්ෂ නායකවරයා ඒ බව ප්‍රකාශ කර ඇත. තිස්ස අත්තනායක මහතාද එවැනිම අදහස් ප්‍රකාශ කර තිබේ.ශ්‍රී දළදා වහන්සේට බෝම්බ ගසන බවට ද මල්වතු හා අස්ගිරි පාර්ශ්වයන්ට තර්ජනය කොට තිබෙන බවටද රනිල් වික්‍රමසිංහ මහතා එහිදී ප්‍රකාශ කර ඇත. ඒ අනුව මේ පැවිද්දන්ට කුලපතිවරුන්, පරිවෙණාධිපතිවරුන්, ආචාර්යවරුන් වශයෙන් ක්‍රියාකිරීමේ කිසිදු අයිතියක් නැති බවටද වික්‍රමසිංහ මහතා අදහස් දක්වා තිබේ. වික්‍රමසිංහ සහ අත්තනායක මහත්වරුන්ගේ එම ප්‍රකාශ සම්බන්ධයෙන් මහ සඟරුවන මෙසේ අදහස් දක්වා සිටිති.ශ්‍යාමෝපාලි මහා නිකායේ ශ්‍රී රෝහණ පාර්ශ්වයේ මහානායක රුහුණු විශ්වවිද්‍යාලයේ උප කුලපති අත්තුඩාවේ ශ්‍රී රාහුල මහනාහිමි, මල්වතු පාර්ශවයට අයත් දකුණේ කිසිදු විහාරස්ථානයක් රෝහණ පාර්ශවයට එක්කර ගැනීමේ කිසිදු අවශ්‍යතාවක් හෝ උත්සාහයක් නැත. එවන් උත්සාහයක් පිළිබඳව විපක්ෂ නායක කළ ප්‍රකාශයක් ප්‍රවෘත්ති වාර්තාවලින් දැනගත් අවස්ථාවේ දැඩි කනගාටුවට පත්වූ අතර, එම ප්‍රකාශයේ දී විපක්ෂ නායකයා “පැවිද්දා” “පැවිද්දා” යනුවෙන් ප්‍රකාශ කිරීම දේශපාලන වේදිකාවේදී “කලවැද්දා” යනුවෙන් ආමන්ත්‍රණය කළා සේම සංඝයා වහන්සේලාට අපහාසයක්.මල්වතු, අස්ගිරි විහාරස්ථාන ශ්‍රී ලංකාවේ ප්‍රධානතම බෞද්ධ මධ්‍යස්ථාන දෙක. එහි මහානායක හිමිවරුන් අපිත් සමඟ බොහෝ සම්බන්ධයි.මෙය බොරු ප්‍රකාශයක්. මහා නායක හිමිවරුන් බොහෝ ගරු කටයුතු අය. එවැනි අය සම්බන්ධ කර ගනිමින් මෙවැනි ප්‍රකාශ ගැන අපේ තිබෙන්නේ බලවත් කනගාටුවක්.ගරු කටයුතු සංඝයා වහන්සේලාට “පැවිද්දා” යනුවෙන් ඇමතීම කෙතරම් ඔබිනවාදැයි මේ රටේ ජනතාව කල්පනා කළ යුතුයි.පේරාදෙනිය විශ්වවිද්‍යාලයේ ඉතිහාස අංශයේ මහාචාර්ය හඟුරන්කෙත ධීරානන්ද හිමි, මල්වතු මහානායක ස්වාමින්ද්‍රයන් වහන්සේ වෙත භික්ෂුන් වහන්සේ කණ්ඩායමක් තර්ජන හා බලපෑම් කළ බවට විපක්ෂ නායක රනිල් වික්‍රමසිංහ මහතා කරන ප්‍රකාශය සත්‍යයෙන් තොර බවත් මෙය බෞද්ධ භික්ෂුන් වහන්සේ වෙත කරන අපහාසයක්.රටේ ජාතික හා ආගමික ප්‍රශ්න පිළිබඳව සාකච්ඡා කිරීම සඳහා භික්ෂුන් වහන්සේ පනස් නමකින් පමණ සමන්විත කණ්ඩායමක් සමඟ තමන් වහන්සේද මහ නායක හිමියන් බැහැ දුටු බවත් විපක්ෂනායකවරයා රටට කියන ආකාරයේ කිසිදු සිදුවීමක් එහිදී නොවූ බවත් පවසති. මල්වතු මහානායක ස්වාමින්ද්‍රයන් වහන්සේද මේ පිළිබඳව සාක්ෂි දරනු ඇත. මහා සංඝරත්නය සෑමවිටම ක්‍රියාකරනුයේ විනය ශික්ෂණයක් ඇතිවයි.ප්‍රශ්න සාකච්ඡා කැර නිවැරදි නිරවුල් තීරණ ගත යුතුයි. දිවයිනේ විවිධ ප්‍රදේශ නියෝජනය කරමින් අදාළ අවස්ථාවට සහභාගි වූ භික්ෂුන් වහන්සේ මහනාහිමියන් සමඟ සුහදව, මිත්‍රශීලිව ගැටලු සාකච්ඡා කර එකඟතාවකට පැමිණි බවත් කීය.මහමළුවේ පැවැත්වීමට නියමිතව තිබූ සංඝ සම්මේලනය හරහා දේශපාලන වාසි ලබා ගැනීමට උත්සහ කළ පිරිසගේ අපේක්ෂා සියල්ල අද බිඳ වැටී ඇති බැවින් ඔවුන් දැන් උත්සහ කරන්නේ සංඝ භේදයක් ඇතිකර හෝ එමඟින් වාසියක් ලබා ගැනීමටයි. මෙයට එරෙහිව මහා සංඝරත්නය ඇතුළු බෞද්ධ ජනතාව පෙළ ගැසිය යුතු බව පැවැසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n1002222</link>
    <topic>කුමන පක්‍ෂයකින් ආවත් සන්ධානප්‍රතිපත්තිවලට අනුගත විය යුතුයි</topic>
    <author>ධනුෂ්ක ගොඩකුඹුර</author>
    <content>කුමන දේශපාලන පක්ෂයකින් පැමිණියත්, ශ්‍රී‍්‍ර ලංකා නිදහස් පක්ෂය සමඟ එක්වූ සියලු දෙනා ශ්‍රීලනිපයේ සාමාජිකයන් වන බැවින් එකමුතුව කටයුතු කිරීමට අදිටන් කර ගත යුතු බව ජනාධිපති මහින්ද රාජපක්ෂ මහතා පැවැසීය.එක්සත් ජනතා නිදහස් සන්ධානයට එක්වූ පසු අනුගමනය කළ යුත්තේ සන්ධානයේ ප්‍ර‍්‍රතිපත්ති බව සිහිපත් කළ ජනාධිපතිතුමා අත්වැල් බැඳගෙන මහමැතිවරණය ජයග්‍රහණය කිරීමට ඇප-කැපවීම සියලු දෙනාගේ වගකීම බවද ප්‍රකාශ කළේය.එක්සත් ජාතික පක්ෂයේ පිරිසක් සන්ධානයට එක් නොවන්නට ත්‍රස්තවාදය පරදවා මවුබිම එක්සේසත් කිරීමේ කටයුත්ත තවදුරටත් ප්‍රමාදවීමට ඉඩ තිබුණු බවද ජනාධිපතිවරයා ප්‍රකාශ කෙළේය. ජනාධිපති මහින්ද රාජපක්ෂ මහතා මේ අදහස් පළ කෙළේ ඊයේ (21) කැස්බෑව ආසනයේ පැවැති ශ්‍රී ලංකා නිදහස් පක්ෂ මධ්‍යම බල මණ්ඩල රැස්වීමට එක් වෙමිනි.කැස්බෑව ශ්‍රී ලංකා නිදහස් පක්ෂ ප්‍රධාන සංවිධායක, ක්‍රීඩා හා පොදු විනෝදාත්මක කටයුතු ඇමැති ගාමිණී ලොකුගේ මහතාගේ නිවසේදී මේ රැස්වීම පැවැත්විණි. තරුණයන් රැසකට දේශපාලනයට ඒමට අවස්ථාව සලසා දීමට තමා තීරණය කර ඇති බව පැවැසූ ජනාධිපතිවරයා, කරුණු එසේ වුවද පළපුරුදු පැරැණි දේශපාලනඥයන්ගේ සේවය තමාට ඉතා අවශ්‍ය බවද කීවේය.මඩ හා අපහාසවලට බියෙන් තමන් පසුනොබසින බව ජනතාව පසුගිය ජනාධිපතිවරණයේදී විපක්ෂයට ඉගැන්වූ බව පැවැසූ ජනාධිපතිවරයා ජනතාව බලාපොරොත්තු වන්නේ රටේ ඉදිරි අනාගතය යහපත් වීම පමණක් බවද ප්‍රකාශ කෙළේය. එබැවින් ජනතාවගේ් බලාපොරොත්තු ඉටු කිරීමට සියලු දෙනා එකමුතු විය යුතු බවත්, තුනෙන් දෙකක බහුතරයක් ලබාගෙන මේ රට සංවර්ධනය කරා ගෙන යාමේ වැඩපිළිවෙළ ශක්තිමත් කළ යුතුව ඇති බවත් ජනාධිපතිවරයා වැඩිදුරටත් පැවැසීය.ගාමිණී ලොකුගේ, බන්දුල ගුණවර්ධන, රාජිත සේනාරත්න ඇමැතිවරුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n1002223</link>
    <topic>අලි-කොටි ගිවිසුමටඅවුරුදු අටයි</topic>
    <author/>
    <content>ශ්‍රී ලංකාවේ ස්වෛරීත්වය හා නිදහස අභියෝගයට ලක් කරමින් කොටි සංවිධානය හා එක්සත් ජාතික පෙරමුණ ආණ්ඩුව අතර අස්සන් තබන ලද සටන් විරාම ගිවිසුමට අට – වසරක් සම්පූර්ණ වේ. නෝර්වේ රාජ්‍යයේ පූර්ණ මැදිහත්වීම හා බටහිර බලවතුන් ගේ පෙළැඹවීම මත ක්‍රියාත්මක වූ සටන් – විරාම ගිවිසුම රනිල් - ප්‍රභා ගිවිසුම ලෙස ද අලි - කොටි ගිවිසුම ලෙස ද හැඳින් වේ. ඊනියා සටන් – විරාම ගිවිසුම 2002 පෙබරවාරි 22දා සිට බලගැන්විණි.ලෝක සාම ව්‍යාපාරයේ සම්ප්‍රදායයන් උල්ලංඝනය කළ සටන් විරාම ගිවිසුම සඳහා වේළුපිල්ලේ ප්‍රභාකරන් කිලිනොච්චියේ සිට ද අගමැති රනිල් වික්‍රමසිංහ මහතා කොළඹ සිට ද අස්සන් තැබූ හ.ගිවිසුමේ කොන්දේසි හෙළි නොකළ අතර ඊට එරෙහි ව රට පුරා උද්ඝෝෂණ, පෙළපාළි හා විරෝධතා පැවැත්විණි. ඇමෙරිකාව, එංගලන්තය ප්‍රමුඛ බටහිර රටවල් ශ්‍රී ලංකා ආණ්ඩුවට හා අගමැති රනිල් වික්‍රමසිංහට සුබ පැතූහ. වික්‍රමසිංහ මහතා නෙල්සන් මැන්ඩෙලා ලෙස හැඳින්විණි. ස්විඩන්, ඩෙන්මාර්ක්, පින්ලන්තය, අයිස්ලන්තය නෝර්වේ යන ස්කැන්ඩිනේවියානු රටවල නියෝජිතයෝ සටන් විරාම නිරීක්ෂකයන් ලෙස ශ්‍රී ලංකාව ට පැමිණ උතුරට ගියහ. ඉන්දියාව, චීනය වැනි ආසියාවේ බලවත් රාජ්‍යයෝ නිහඬ ප්‍රතිපත්තියක් අනුගමනය කළහ. එල්.ටී.ටී.ඊ සංවිධානයට විමුක්ති හමුදාවක් ලෙස ලොව පුරා කීර්ති නාමයක් හා පිළිගැනීමක් ලැබිණි.පිරිස් බලය අතින් ද යුද ශක්තිය අතින් ද පිරිහෙමින් සිටි එල්.ටී.ටී.ඊ. සංවිධානය අන්තර් ජාතික පිළිගැනීම හා සහයෝගය මත සිය යුද ශක්තිය සංවර්ධනය කරගත් අතර පහරදීම්වලින් තොර නිරායුධ ආරක්ෂක හමුදා කොටින් ගේ ගර්හාවට ලක් වෙමින් චිත්ත - ශක්තිය බිඳගත් භට පිරිසක බවට පත් වූහ.වේළුපිල්ලේ ප්‍රභාකරන් බිංගෙයින් එළියට පැමිණ අන්තර් ජාතික ජනමාධ්‍ය ඉදිරියේ පෙනී සිටියේ ය.ඔහු ට ලෝකය පුරා ප්‍රසිද්ධියක් ද ලැබිණි. ඊනියා සටන් විරාම ගිවිසුම අස්සන් කොට මසක් ගතවන්නට පෙර සිට ම කොටි සංවිධානය විසින් එය උල්ලංඝනය කරන ලදී. ගිවිසුමෙන් මාස පහක් ගත වන විට එකසිය අනූ වතාවක් සටන් විරාම ගිවිසුම උල්ලංඝනය වී තිබිණි.ඒ කොටි සංවිධානය පැත්තෙන් ය. සටන් විරාමයට 2005 අප්‍රේල් 05 දා සටන් විරාම නිරීක්ෂණය සඳහා පැමිණි විදේශීය නියෝජිතයකුට කොටි සංවිධානය විසින් වෙඩි තබන ලදී. මේ සටන් විරාම ගිවිසුම හෙවත් අලි - කොටි ගිවිසුම මගින් සාමය උදාකරනු වෙනුවට ත්‍රස්තවාදය හා බෙදුම්වාදය ශක්තිමත් කැරිණි. එම ගිවිසුම නිසා රටට හා ජාතියට සිදු වූ බරපතළ හානිය හා අවමානය මෙතෙක් ගණනය කර නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n1002224</link>
    <topic>කුඩුකේඩු දේශපාලනයක්ජනාධිපතිතුමාට නැහැ</topic>
    <author>ධනුෂ්ක ගොඩකුඹුර</author>
    <content>අභියෝග මැදින් ඉදිරියට ආ ජනාධිපති මහින්ද රාජපක්‍ෂ මහතා මේ රටේ බොහෝ දේශපාලනඥයන්ට ගුරුවරයකු බව හිටපු කතානායක වි. ජ. මු. ලොකුබණ්ඩාර මහතා පැවැසීය.කුඩුකේඩුකම්වලින් තොර දේශපාලනඥයකු වශයෙන් ජනාදරයට පත්ව සිටින ජනාධිපතිතුමන් යන යන තැන සත් පියුම් පිපෙන බවත් ඒ මහතා ප්‍රකාශ කෙළේය.ඒ මහතා මේ අදහස් පළකෙළේ බදුල්ල දිස්ත්‍රි‍්‍රක් එක්සත් ජනතා නිදහස් සන්ධාන විශේෂ නියෝජිත හමුවට බණ්ඩාරවෙල නගර ශාලාවේදී පෙරේදා (20) එක් වෙමිනි. කථානායකවරයකු පත් කරගන්නට නොහැකි පාර්ලිමේන්තුවක් ලැබී තිබුණත් ව්‍යවස්ථාවට බැන නොවැදී ව්‍යවස්ථානුකූලව තමන්ට අවශ්‍ය බහුතරය ලබා ගැනීමට තරම් ජනාධිපතිතුමා බුද්ධිමත් වූ බවත් ඒ මහතා පැවැසීය.කිසිදු ජනාධිපතිවරයකු දෙවනවරට තරග කර ලබා නොගත් තරමේ වැඩි ඡන්ද ප්‍රමාණයක් ලබා ගැනීමට ජනාධිපතිතුමාට හැකි වුණේ එතුමාගේ ස්ථානෝචිත ප්‍රඥාව නිසා යැයි ද ලොකුබණ්ඩාර මහතා මෙහිදී ප්‍රකාශ කෙළේය.ශ්‍රී ලංකා නිදහස් පක්ෂ දේශපාලනය තමන්ට අමුතු දෙයක් නොවන බව කී ඒ මහතා එදා 1977 පළමුවරට එජාපයෙන් අපේක්ෂකත්වය ඉල්ලද්දී එජාප අපේක්ෂකයන්ම තමා ශශ්‍රී ලංකා කාරයකු බවට හංවඩු ගැසුවේයැයිද කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n1002225</link>
    <topic>ශිරානි බණ්ඩාරනායකවැඩ බලන අගවිනිසුරු</topic>
    <author/>
    <content>වැඩබලන අගවිනිසුරු ලෙස ශ්‍රේෂ්ඨාධිකරණයේ ජ්‍යෙෂ්ඨ විනිසුරු ශිරානි බණ්ඩාරනායක මහත්මිය ඊයේ (21) පෙරවරුවේ ජනාධිපති මහින්ද රාජපක්‍ෂ මහතා ඉදිරියේ දිවුරුම් දුන්නේය. අග්‍රවිනිශ්චයකාර අශෝක සිල්වා මහතා විදේශ සංචාරයක නියැලී සිටී</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n1002226</link>
    <topic>දින 6ක මෙහෙයුමකදීරුපියල් කෝටි 5කකංසා තොගයක්</topic>
    <author>නිමල් රාජපක්ෂ, බන්දුල ගුණසේකර, සූරියවැව සමූහ, ඇඹිලිපිටිය, ඌව වෙල්ලස්ස විශේෂ</author>
    <content>උඩවලව, අරඹේකෙම මව්ආර හා කහකුරුල්ලන්පැලැස්ස රජයේ රක්ෂිතයේ දින හයක කළ සෝදිසි මෙහෙයුමක දී රුපියල් කෝටි පහක් වටිනා කංසා වගාවක් සමඟ සැකකරුවන් දාහත් දෙනෙකු (17) දකුණු පළාත් සුරාබදු නිලධාරීන් අත්අඩංගුවට ගෙන ඇත.වල් අලින්ගෙන්, කටුපඳුරු අතරින් මරඋගුල්, දියඅඟල් වලින් බේරී ඉතා දුෂ්කර ලෙස කිලෝමීටර් දහ අටක් පමණ ඝන කැළෑව තරණය කොට අක්කර දහසය හමාරක භූ®මිභාගයක වගාකර තිබූ කංසා හේන් දහ හතක් සොයා ගත් බව දකුණු පළාත් සුරාබදු විශේෂ මෙහෙයුම් ඒකකයේ පරීක්ෂක එම්. ජයන්ත සිල්වා මහතා පැවැසීය.සැකකරුවන් කංසා වගාව ආරක්ෂා කර ගැනීමට පැල්කොට පහක් සකස්කර තිබූ අතර ඒවා සුරාබදු නිලධාරින් විනාශ කර දමා ඇත. සුරාබදු කොමසාරිස් ජෙනරාල් වසන්ත හපුආරච්චි මහතාට ලැබුණු මහජන පැමිණිල්ලක්මත කළ මේ වැටලීමේ දී කංසා වගාවන් සඳහා යොදාගෙන තිබූ ජල උපකරණ කෘමිනාශක හා පොහොර තොගයක් අත්අඩංගුවට ගෙන ඇත.අත්අඩංගුවට ගත් සැකකරුවන් දහහත්දෙනා වැල්ලවාය මහේස්ත්‍රාත්වරයා වෙත ඉදිරිපත් කිරීමෙන් පසු වරද පිළිගත් සැකකරුවනට රුපියල් එක්ලක්ෂ දෙදහසක දඩ මුදලක් ගෙවන ලෙස නියම කෙළේය.නියෝජ්‍ය සුරාබදු කොමසාරිස් ඒ. බෝදරගම, දකුණුපළාත් සහකාර සුරාබදු කොමසාරිස් බී. ඒ. දයාරත්න යන මහත්වරුන්ගේ උපදෙස්මත ඇල්පිටිය සුරාබදු ස්ථානාධිපති පී. එන්. හේමන්ත, ගාල්ල සුරාබදු විශේෂ මෙහෙයුම් ඒකකයේ ස්ථානාධිපති වසන්ත සමරසිංහ, පරීක්ෂකවරුන්වන එච්. ජයන්ත සිල්වා, එච්. ඩබ්ලිව්. ආර්. චින්තක, ටී. එල්. පී. මෙන්ඩිස්, එස්. කේ. වෙත්තසිංහ යන මහත්වරු නිලධාරින් දහසය දෙනෙකුගේ සහාය ඇතිව මෙම වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n1002227</link>
    <topic>සී-4 පුපුරන ද්‍රව්‍යකිලෝ 387ක්මුල්ලිකුලමෙන්</topic>
    <author>මහින්ද කුලතුංග</author>
    <content>මන්නාරම මුල්ලිකුලම් ප්‍රදේශයේදී යුද හමුදා ගජබා රෙජිමේන්තුවේ රණවිරුවන් විසින් පෙරේදා (20) සිදුකරන ලද මෙහෙයුමකින් අධිබලැති සී – 4 වර්ගයේ පුපුරන ද්‍රව්‍ය කිලෝ 387ක් සොයාගෙන තිබේ.කුට්ටි 37 කින් සමන්විත මෙම පුපුරණද්‍රව්‍ය තොගය ප්ලාස්ටික් ජල ටැංකියක බහා සඟවා තිබී ඇත. මෙම සී – 4 පුපුරන ද්‍රව්‍ය තොගය මෑතකදී හමුවූ විශාලතම පුපුරන ද්‍රව්‍ය තොගය වේ.මෙයට අමතරව ආරක්ෂක හමුදාව යාපනය, කිලිනොච්චිය, මුලතිව් යන දිස්ත්‍රික්කවලදී පෙරේදා සිදුකළ සෝදිසි මෙහෙයුම්වලින් පුද්ගලනාශක බෝම්බ රැසක් සොයාගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n1002228</link>
    <topic>ශ්‍රී ලංකා-අමෙරිකා සබඳතාවලටබලපාන කිසිදු ක්‍රියාවකට ඉඩක් නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාව හා එක්සත් ජනපදය අතර පවතින ද්වීපාර්ශ්වික සබඳතාවලට බලපෑමක් එල්ල වන ආකාරයේ කිසිදු ක්‍රියාවකට ඉඩ නොතැබිය යුතු යැයි එක්සත් ජනපදය අවධාරණය කරයි.ශ්‍රී ලංකාවේ එක්සත් ජනපද තානාපතිනි පැට්‍රිෂියා බුටේනිස් මහත්මිය සහ විදේශ කටයුතු ඇමැති රෝහිත බෝගොල්ලාගම මහතා අතර පසුගියදා පැවැති සාකච්ඡාවේදී දෙරට අතර තිබෙන සබඳතාවලට අහිතකර වාර්තා ශ්‍රී ලංකාවේ ඇතැම් මාධ්‍ය මඟින්  ප්‍රචාරය වීම පිළිබඳ කරන ලද පැහැදිලි කිරීම්වලදී මේ කරුණු අනාවරණය විය. ශ්‍රී ලංකාවේ පවත්නා නිදහස් මාධ්‍ය සංස්කෘතිය හේතු කොටගෙන පුළුල් මාධ්‍ය වාර්තාකරණයකට ඉඩ සැළසී තිබෙන බව මෙහිදී පෙන්වා දුන් විදේශ කටයුතු ඇමැති බෝගොල්ලාගම මහතා ශ්‍රී ලංකාව හා එක්සත් ජනපදය අතර තිබෙන දිගුකාලීන ද්වීපාර්ශ්වික සබඳතා මඟින් උරුම වී තිබෙන මිත්‍රත්ත්වය පිළිබඳවද කරුණු පැහැදිලි කළේ ය.තවද , ජනාධිපති මහින්ද රාජපක්ෂ මහතා හෑල්ලුවට ලක් කරමින් , වර්තමාන රජයේ ස්ථාවරය බිඳ දැමීම අරමුණ කැරගෙන එක්සත් ජනපදය කටයුතු කරන බවට පැතිර යන දූෂණමාන තොරතුරු කෙරෙහි ශ්‍රී ලංකාවේ බලධාරීන් කිසිදු විශ්වාසයක් නොතබන බව සිහිපත් කළ බෝගොල්ලාගම මහතා අපේ රටේ සංවර්ධන කටයුතු වෙනුවෙන් පසුගිය දශක කීපය පුරා එක්සත් ජනපදය ලබා දී තිබෙන ආර්ථික හා දේශපාලනික සහාය පිළිබඳවද පැහැදිලි කර දුන්නේ ය.එල්. ටී. ටී. ඊ සංවිධානය තහනම් කිරීම පිළිබඳවත් එක්සත් ජනපදයෙන් ආරක්ෂක කටයුතු සඳහා අවශ්‍ය උපකරණ ලබා ගැනීම පිණිස දෙරට අතර අස්සන් තැබුණු ගිවිසුම පිළිබඳවත් විවිධ අංශ සම්බන්ධයෙන් ශ්‍රී ලංකාව හා එක්සත් ජනපදය අතර ඇති සබඳතාව තහවුරු කිරීමේ ඇති වැදගත්කම පිළිබඳවත් හෙතෙම මෙහි දී අවධාරණය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n1002229</link>
    <topic>දෙමළ සන්ධාන මන්ත්‍රීවරු3ක් රජයට සහාය දක්වති</topic>
    <author>මහින්ද අලුත්ගෙදර</author>
    <content>දෙමළ ජාතික සන්ධානයේ පාර්ලිමේන්තු කණ්ඩායම නියෝජනය කළ තංගේෂ්වරී කදිරගාමන්, එස්. කනගරත්නම් සහ ශිවනාදන් කිෂෝර් යන මහත්ම මහත්මීහු රජයට සහයෝගය ලබා දීමට තීරණය කැර ඇත.දෙමළ ජාතික සන්ධානයේ හිටපු පාර්ලිමේන්තු මන්ත්‍රීවරුන් නව දෙනෙකුට නාම යෝජනා ලබා නොදීමට එම පක්ෂය තීරණය කිරීමත් සමඟ මේ තිදෙනා ස්ථිර වශයෙන්ම රජයට සහාය දැක්වීමට තීරණය කළ බව මඩකළපුව දිස්ත්‍රික් හිටපුපාර්ලිමේන්තු මන්ත්‍රිනි තංගේෂ්වරී කදිරගාමන් මෙනවිය “දිනමිණ”ට පැවැසුවාය. අද (22) දින ජනාධිපති මහින්ද රාජපක්ෂ මහතා හමුවී මේ බව දැනුම් දෙන බවද කදිරගාමන් මෙනවිය කීවාය.2004 වර්ෂයේ දී මඩකළපුව දිස්ත්‍රික්කය නියෝජනය කරමින් ඡන්ද 78,000 ක් ලබා පාර්ලිමේන්තුවට තේරී පැමිණි තමා පක්ෂයේ උන්නතියට සේම දමිළ ජනතාවගේ දියුණුවට විශාල වැඩකොටසක් සිදු කළ බව කී මන්ත්‍රීවරිය, පක්ෂය විසින් මෙවැනි තීරණයක් ගැනීම කිසිසේත්ම අනුමත නොකරන බවද අවධාරණය කළාය.මේ තීරණයත් සමඟ කිසිදු ලෙසකින් හෝ තමන් කලබල නොවන බවත්, දශක ගණනක අත්දැකීම් සමඟ පරිණත දේශපාලන ගමනක් යන ජනාධිපති මහින්ද රාජපක්ෂ මහතා තමාට විශ්වාස බවත්, කී තංගේෂ්වරී මෙනවිය ඒ නිසාම ජනාධිපතිවරයා සමඟ එක්ව රටේ ජනතාව වෙනුවෙන් කැපවීමට තීරණය කළ බව ද කීවාය.සෙසු පාක්ෂිකයන් සේ කටින් වැඩ නොකළ බව කී මන්ත්‍රීවරිය, ක්‍රියාවෙන් තමා වැඩ කර පෙන්වා තිබෙන බවත්, ඉදිරියටත් එක්සත් ජනතා නිදහස් සන්ධානය සමඟ රටේ ජනතාව වෙනුවෙන් සේවය කරන බවත් තංගේෂ්වරී මෙනවිය කියා සිටියාය.මන්ත්‍රීවරුන් 20 දෙනෙකු ඉකුත් පාර්ලිමේන්තුවේදී දමිළ ජාතික සන්ධානය නියෝජනය කළ අතර, යාපනය දිස්ත්‍රික්කය නියෝජනය කළ සෙල්වරාජා කජේන්ද්‍රන්, පද්මිණී සිදම්බරනාදන්, එන්. ශ්‍රීකාන්තා, එම්. කේ. සිවාජිලිංගම්, වන්නි දිස්ත්‍රික්කය නියෝජනය කළ එස්. කනගරත්නම් හා ශිවනාදන් ක්‍රිෂෝර්, මඩකළපුව දිස්ත්‍රික්කය නියෝජනය කළ තංගේෂ්වරී කදිරගාමන් හා ජාතික ලැයිස්තු මන්ත්‍රී චන්ද්‍රකාන්තන් චන්ද්‍රනේරු යන මහත්ම මහත්මීහු මෙලෙස පක්ෂයෙන් නෙරපා දැමූ අය අතර වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n10022210</link>
    <topic> වෘත්තීය පුහුණු පාඨමාලා සඳහා අයැදුම් පත් බාර ගැනේ</topic>
    <author>මහගරම විශේෂ වේහැල්ලේ පියතිලක</author>
    <content>මහගරම ජාතික තරුණ සේවා සභාවට අනුබද්ධ පාණදුර යොවුන් සවිබලකරණ මධ්‍යස්ථානයේ පැවැත්වෙන වෘත්තීය පුහුණු පාඨමාලා සඳහා මේ මස 28 වැනිදා තෙක් තරුණ තරුණියන්ගෙන් අයැදුම්පත් භාර ගැනේ.රූපලාවන්‍ය , කේශලාවන්‍ය , බේකරි ශිල්පී , මැහුම් , නැටුම් , පරිගණක පුහුණුව පෙර පාසල් ගුරු , ඉංග්‍රීසි ඩිප්ලෝමා , පරිගණක ග්‍රැෆික් , කේක් , කේක් ආකෘති, අත්කම් පිළිබඳ සයමස් හා එක් අවුරුදු පාඨමාලා සඳහා අයදුම්පත් භාර ගැනේ.අයදුම්පත් මධ්‍යස්ථාන භාර නිලධාරී යොවුන් සවිබලකරණ මධ්‍යස්ථානය , ජාතික තරුණ සේවා සභාව පාණදුර යන ලිපියට යොමු කළ යුතු වේ. දු. ක. අංක 038220706 හෝ 2244112 ඇමැතීමෙන් පාඨමාලා පිළිබඳ තොරතුරු ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n10022211</link>
    <topic> ඇහැලියගොඩ විදුහලක සිසු පිරිසක්තවත් ගුරුවරයකුට පහර දීලා</topic>
    <author>ඇහැලියගොඩ සමූහකිත්සිරි රූපසිංහ</author>
    <content>ඇහැලියගොඩ නගරයේ ප්‍රසිද්ධ විදුහලක සිසුවකු විසින් එහි ගුරුවරයකුට කඩුවකින් පහරදීමේ සිද්ධියෙන් පසු තවත් සිසු පිරිසක් පසුගිය සිකුරාදා (19) දහවල් එම විදුහලේම තවත් ගුරුවරයකුට පහර දී ඇත.පහර කෑමට ලක් වූ එම ගුරුවරයාද අවිස්සාවේල්ල රෝහලට ඇතුළු කර ඇත.ඉකුත් බදාදා (17) එම විදුහලේ ගුරුවරයකු සිසුවකුගේ කඩු පහරට ලක්වූයේ එම ගුරුවරයා සිසුනට අවවාද කරන්නට ගිය අවස්ථාවේ දීය.පාසල් වෙලාවෙන් පසුව පන්ති කාමරය තුළ බූරුවා ගසමින් සිටි සිසු පිරිසට අවවාද කළ ගුරුවරයාට එක් සිසුවකු සිය සොයුරාද සමඟ පැමිණ කඩුපහර එල්ල කෙළේ ඉකුත් 17 දිනදීය.එම සිද්ධියෙන් තුවාල ලැබූ ගුරුවරයා අවිස්සාවේල්ල රෝහලට ඇතුළු කෙරුණු අතර සිසුවා ඇහැලියගොඩ රෝහලට ඇතුළු කරනු ලැබීය. ඇහැලියගොඩ රෝහලට ඇතුළු කරනු ලැබ ඇති සිසුවාගේ මිත්‍රයින් පිරිසක් විසින් ඉකුත් සිකුරාදා පහරදීම සිදු කර ඇති බව ආරංචි මාර්ග පවසයි.ඇහැලියගොඩ පොලිස්ථානාධිපති ප්‍රදීප් වීරසේකර මහතාගේ මෙහෙයවීමෙන් සිද්ධිය පිළිබඳ වැඩිදුර පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n10022212</link>
    <topic>කොළඹ නගරය අවලස්සන කරනආර්ථික ක්‍රමය වෙනස් කළ යුතුයි</topic>
    <author/>
    <content>කොළඹ නගරය අවලස්සන වී ඇත්තේ අඩු පහසුකම් නිවාස ව්‍යාපෘති නිසා නොව ආර්ථික ක්‍රමයේ අඩුපාඩු නිසා යැයි ජනාධිපති මහින්ද රාජපක්ෂ මහතා පැවැසීය.නගරය අවලස්සන කරන මේ ආර්ථික ක්‍රමය වෙනස් කළ යුතු බව කී ජනාධිපතිතුමා කොළඹ නගරයේ අඩු පහසුකම් නිවාස ව්‍යාපෘති සියල්ල කඩිනමින් සංවර්ධනය කරන බවද කීවේ ය.ජනාධිපතිතුමා මේ අදහස් පළ කෙළේ ‘නගමු පුරවර’ වැඩසටහනේ සමාරම්භක උත්සවයට ඊයේ (21) එක් වෙමිනි.ජනාධිපතිතුමා එහිදී වැඩිදුරටත් මෙසේ ද පැවැසීය. ‘නගමු පුරවර’ වැඩසටහන අපි අද බොහොම සතුටින් මේ මොහොතේ ආරම්භ කරනවා. මේ වැඩපිළිවෙළ සුබ අනාගතයක් ගොඩනැගීමට යන ගමනේ ඉතාම වැදගත් සංධිස්ථානයක් කියලා හඳුන්වන්න ඕනෑ. තමුන්නාන්සේලා දන්නවා අපි ගම දිහා බොහොම දයාබර විදිහට බලපු බව. ගම දෙස බොහොම ගෞරවයෙන් බලපු බව. අපේ වැඩපිළිවෙළ නිසා ගමේ ජනතාව ගැන තිබුණු අවතක්සේරුව ඉතාම ඉක්මනින් ඉවත් කරන්න අපට පුළුවන් වුණා. අපි අද නගරය දිහාත් ඒ විදිහටම බලනවා.ඉතාම ජනතා හිතවාදී විදියට නගරය දිහා බලලා නගරය දියුණු කරන්න අපි සූදානම් වෙනවා. උතුරු කොළඹ, මැද කොළඹ , නැඟෙනහිර, බටහිර වාගේම මැද කොළඹ කිව්වහම අපේ රටේ ඉතාම ඉහළ සුපිරි පහසුකම් ගොඩනැඟිලා තියෙන ප්‍රදේශය බව අපි කවුරුත් දන්නවා.නමුත් ඒ කොළඹ නගරයේ සියයට පනහක්ම ජීවත් වෙන්නේ ඉතාම අඩු පහසුකම් සහිත නිවාස වල නැත්නම් වතු නිවාස වල කිව්වොත් අපි කාටත් තේරෙනවා. මේ අඩු පහසුකම් නිවාස නිසා කොළඹ නගරය අවලස්සන වෙනවයි කියලයි සමහරු කියන්නේ. නමුත් අපි ඒක පිළිගන්නේ නැහැ. නගරය අවලස්සන වෙලා තියෙන්නේ පැල්පත් නිසා නොවෙයි. නගරය අවලස්සන වෙලා තියෙන්නේ මේ තියෙන ආර්ථික ක්‍රමය නිසායි. අපි නගරය අවලස්සන කරන මේ ක්‍රමය වෙනස් කරන්න ඕනෑ. කොළඹ නගරයේ තියෙන වතු 1492 කම අපි ඉතාම ඉක්මනින් පහසුකම් ලබා දීලා ගොඩ නගනවා.වැසිකිළි , නාන ස්ථාන , මාර්ග , විදුලිය , ජලය වගේම තට්ටු නිවාසවල අලුත්වැඩියා කටයුතුත් අපි ඉක්මනින් සම්පූර්ණ කරනවා. ඒ විතරක් නොවේ ක්‍රීඩා පිටිත් ගොඩනඟනවා. අපවිත්‍ර දේවල් බැහැර කරන නල මාර්ග අලුත්වැඩියාවේ ඉඳන් නගර අලංකරණ කටයුතුත් ඉක්මණින්ම ඉටු කරනවා. අපේ ඉලක්කය වෙන්නේ ආසියාවේ ආඩම්බරය බවට මේ රට පත් කරන්න එහෙම නම් , අපි අපේ සෑම නගරයක්ම ඉතාම දියුණු , අලංකාර නගර බවට පත්කර ගන්න ඕනෑ.කොළඹින් පටන් ගන්න මේ වැඩපිළිවෙළ ඊළඟට මුළු රට පුරාම ක්‍රියාත්මක කරනවා. ඒක තමයි ‘නගමු පුරවර’ කියලා අද මේ ආරම්භ කරන්නේ.කොළඹ නගරයේ වතුවල ජීවත් වෙන ජනතාවත්, අඩු පහසුකම් සහිත නිවාස වල ජීවත් වෙන ජනතාවත් ඉතාම ශක්තිමත් බව මතක තියා ගන්න ඕනෑ. ඔවුන්ගේ ශක්තිය තියෙන්නේ මනුෂ්‍යකමේ.සිංහල , දෙමළ , මුස්ලිම් මේ සියලුම දෙනා මේ කොළඹ වතුවල කිසිම ජාති භේදයක් , ආගම් භේදයක් නැතිව ජීවත් වෙනවා. එහා ගෙදර ජීවත් වෙන මිත්‍රයා දිහා ජාතිවාදී විදියට බලන්නේ නැහැ. අපි හැමෝම එකම පවුලක උදවිය කියන මහා මානුෂික බැඳීම තමුන්නාන්සේලා අතරේ තියෙනවා. ඒ බැඳීම තියෙන ජනතාව ඉතාම ශක්තිමත් , ඒ නිසා අපි මේ අරඹන්නේ තවත් දැවැන්ත මානුෂික මෙහෙයුමක් බව මතක තියා ගන්න ඕනෑ. මේ මෙහෙවර සාර්ථක කර ගෙන මගේ මවුබිම ආසියාවේ ආඩම්බරය බවට පත්කර ගන්න රටේ සියලුම නගර එක වගේ සංවර්ධනය කරන්න අපි එකට අත්වැල් බැඳ ගනිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n10022213</link>
    <topic> සමුද්‍ර ජීවි අභයභූමියෙන් අල්ලා ගත් හක්බෙල්ලන් ගෝනි 70ක් සමඟ සැකකරුවෝ 4ක් දැලේ</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>කල්පිටියෙන් එහා මොහොක්තුවාරම් දූපත ආසනන්නයේ සමූද්‍ර ජීවි අභය භූමියෙන් අල්ලගන්නා ලදැයි සැක කරන මුහුදු හක් බෙල්ලන් තොගයක් ඒවා පටවා තිබූ ට්‍රෝලර් යාත්‍රාවකුත් , ට්‍රේලරය සහිත ට්‍රැක්ටරයකුත් සමඟ සැකකරුවන් හතර දෙනෙක් කල්පිටිය පොලිසියේ නිලධාරි කණ්ඩායමක් විසින් අත්අඩංගුවට ගනු ලැබ සිටිති. පසුගිය 20 වැනි දින අලුයම 3.00ට පමණ සිදු කළ හදිසි වැටලීමකදී අත්අඩංගුවට ගැනීමට හැකි වී ඇති මෙම හක්බෙල්ලන් තොගයේ හක් බෙල්ලන් ගෝනි 70ක් තිබී ඇත.වැටලීම සිදුකරන අවස්ථාවේ දූපත අසල මුහුදේ නවතා තිබූ හක්වෙල්ලන් ගෝනි 59ක් පැටවූ ට්‍රෝලර් යාත්‍රාවක් ද , මොහොක්තුවාරම් දූපතේ නවතා තිබූ මුහුදු හක් බෙල්ලන් ගෝනි 11ක් පැටවූ ට්‍රේලරය සහිත ට්‍රැක්ටරයක් ද සමඟ සැකකරුවන් හතර දෙනා මෙසේ පොලිස් අත්අඩංගු‍්‍රවට ගැනීමට හැකි වී ඇත.සමූද්‍ර ජීවී අභයභූමියෙන් අල්ලාගෙන ඇති හක් බෙල්ලන් ගෝනිවල පටවාගෙන ට්‍රෝලරයෙන් ගෙනැවිත් දූපත අසල නවතා, දූපතේ නවතා තිබූ ට්‍රැක්ටරයකට පටවා ගෙන වෙනත් ස්ථානයකට ගෙන යාමට සූදානම් වෙද්දී ලැබුණු ඔත්තුවකට අනුව මෙම වැටලීම සිදු කිරීමට හැකි වී යැයිද පොලිසිය පවසයි. කල්පිටිය පොලිස් ස්ථානාධිපති පොලිස් පරීක්ෂක ලක්ෂ්මන් රන්වල ආරච්චි මහතා ප්‍රමුඛ පොලිස් කණ්ඩායමක් මෙම වැටලීම සිදුකළ අතර , හක්බෙල්ලන් සමඟ සැකකරුවනුත් , ට්‍රෝලර් යාත්‍රාව සහ ට්‍රේලරය සහිත ට්‍රැක්ටරයක් පුත්තලම දිසා අධිකරණයට ඉදිරිපත් කිරීමට කටයුතු යොදා තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n10022214</link>
    <topic>ත්‍රීරෝද රථ-වෑන් රිය ගැටුමෙන් මිත්තනිය-ලේලීමුණුපුරා මිය යති</topic>
    <author>දේවහූව සමූහ ඇම්. ඩී. මහින්ද පොළොන්නරුව සමූහ ඇම්. පී. සරත් ගලේවෙල මධ්‍යම සමූහ</author>
    <content>දඹුල්ල – හබරණ මාර්ගයේ දිගම්පතහ 103 කිලෝ මීටර කණුව අසලදී ත්‍රීරෝද රථයක් හා වෑන් රථයක් මුහුණට මුහුණලා ගැටීමෙන් සිදුවූ අනතුරකින් එකම පවුලේ මිත්තනිය , ලේලිය හා මුණුපුරා මියගොස් ඇත.සෙනෙසුරාදා (20) අලුයම 3ට පමණ මෙම අනතුර සිදුව ඇත. මියගොස් ඇත්තේ දිවුලන්කඩවල පදිංචි වෑවල මලක්කගේ ගෙදර සීලවතී (56), වඩු ගෙදර සුමිත්‍රා (26) හා ඉඹුල්වල පන්තියේ ගෙදර හිරුත් සංජීව විමලරත්න (මාස 5) යන තිදෙනාය.මියගිය ළදරුවාගේ පියා වන ඉඹුල්වල පන්තියේ ගෙදර සුසන්ත රෝහණ (29) යන අය අනතුරට පත් ත්‍රීරෝද රථය පදවා ඇති අතර ඔහු තුවාල ලබා දඹුල්ල රෝහලේ ප්‍රතිකාර ලබමින් පසුවෙයි. ඔහුගේ තත්ත්වය බරපතළ නොවන බව රෝහල් ආරංචි මාර්ග සඳහන් කරයි. දිවුලන්කඩවල පදිංචි එකම පවුලේ මෙ පිරිස මහනුවර ශ්‍රී දළදා මාලිගාව වෙත යමින් සිටියදී මෙම අනතුරට මුහුණ පා ඇත.අනතුරට ලක් වී ඇති එම්. පී. ඩී. රෝහණ විමලරත්න (56) , (මාමා), එම්. පී. සී. සුසන්ත විමලරත්න (බෑනා) (31) ගුරු ගොඩැල්ල ගම්මාන යන අය මාතලේ හා දඹුල්ල රෝහල්වල ප්‍රතිකාර ගනි. වෑන් රථයේ රියැදුරාට නින්ද යාම නිසා මෙම අනතුර සිදු වී ඇතැයි පොලිසිය කියයි. දඹුල්ල පොලිසිය වෑන් රථ රියදුරා අත්අඩංගුවට ගෙන වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=n10022215</link>
    <topic>තරුණ ශක්තිය දායක කරගෙනරට සංවර්ධනයට මා සූදානම්</topic>
    <author/>
    <content>රටට අවංකව වැඩ කළ හැකි දක්ෂයන් කවුදැයි තමා හඳුනාගෙන සිටින බව පැවැසූ ජනාධිපතිවරයා මහ මැතිවරණයෙන් පසු ඔවුන් සමඟ නව ගමනක් අරඹන බවත් ප්‍රකාශ කෙළේය.ජනාධිපති මහින්ද රාජපක්ෂ මහතා මේ අදහස් පළ කළේ බණ්ඩාරවෙල නගර ශාලාවේදී පෙරේදා (20) පැවැති එක්සත් ජනතා නිදහස් සන්ධාන බදුල්ල දිස්ත්‍රික් විශේෂ නියෝජිත හමුවට එක්වෙමිනි.දුෂ්කර ගම්මාන මෙරටින් තුරන් කළ හැකි අන්දමේ දක්ෂයන් මෙවර මහ මැතිවරණයට ඉදිරිපත් කර තිබෙන බව පැවැසූ ජනාධිපතිවරයා තරුණයන් රැසක් ද මෙවර ඉදිරිපත්ව සිටින බවත් ප්‍රකාශ කෙළේය.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද ප්‍රකාශ කෙළේය.වි.ජ.මු. ලොකුබණ්ඩාර මහතාගේ පුත්‍රයා හඳුන්වා දෙන රැස්වීමට සහභාගී වන්නට ලැබීමත් සතුටක්. මේ පළාතට ඔහු අමුත්තකු නොවුණත් මැතිවරණයකට ඉදිරිපත් වන්නේ පළමු වතාවටයි.අපේ වගකීමක් තිබෙනවා ඒ තරුණයන්ට පැරැණි අයගේ සහයෝගය ලබාදීමට. මම මෙතනට එනවිට වි.ජ.මු. මට කිව්වේ අමුත්තන්ට දෙවියන්ට වගේ සළකන්නට ඕනේ කියලයි.අමුත්තන්ට සැළකීම මේ රටේ පමණක් නොවෙයි ආසියාවේම තිබෙන යහපත් ගුණයක්. පක්ෂයක් වශයෙන් අපේ යුතුකම හා වගකීම වන්නේ අමුත්තන්ට සැළකීමයි. මේ කන්ද උඩරට හා වෙල්ලස්සේ ජනතාව අධිරාජ්‍යවාදීන්ට එරෙහිව සටන්කරපු පිරිසක්. මේ රටට ආදරය කරපු ජනතාව ඒ අරගලවල ප්‍රතිඵලයන් වශයෙන් මරා දැමුණා. උපදින්නට හිටපු දරුවන් පවා ඝාතනය කෙරුණා. මේ පළාත්වල සියලුදෙනා මරන්න කියලා ගැසට් පවා නිකුත් කළා.එවැනි පීඩනයකට ලක් වූ ජනතාව නියෝජන කරන නියෝජිතයකු අපට අවශ්‍යයි. වි. ජ. මු. ලොකුබණ්ඩාර මහතා හැමදාමත් තමන් නියෝජනය කළ පක්ෂය වෙනුවෙන් පෙනී සිටියා. අපිට වැඩි ඡන්ද තිබෙද්දීත් කථානායක ධූරයට පත්වෙන්න තරම් එතුමා වාසනාවන්ත වුණා.කථානායකවරයකු පත්කර ගන්න බැරි ආණ්ඩුවක් තමයි මට ලැබුණේ. මම ඒ පාර්ලිමේන්තුව ආණ්ඩු පක්ෂයට මන්ත්‍රීවරුන් 141 ක් ලැබෙන තත්ත්වයට ගෙනාවා. ආසන 150 ක් ගන්න අපිට කීපදෙනෙකු පමණයි අඩුවුණේ. ඒ ප්‍රමාණයත් මෙවර ගන්න අපි බලාපොරොත්තු වෙනවා.අපි සියලුදෙනා එකතු වී මේ ගමන යා යුතුයි. තරුණයන් කීපදෙනෙකු මෙවර ඉදිරිපත්ව සිටිනවා. ඔවුන්ට අපි සුබ පතනවා. මතවාදවලට, කටකථාවලට යටනොවුණු මේ ආණ්ඩුව ජනාධිපතිවරණය විශාල වැඩි ඡන්ද ප්‍රමාණයකින් ජයග්‍රහණය කළා. අපට දික් කළ ඇඟිලි අද ඔවුන් දෙසටම යොමුවෙලා. මේ රටේ ජනතාව අප කෙරෙහි තැබූ විශ්වාසය අපි රැකගත්තා. අපට විශාල කාර්යභාරයක් ඉටුකරන්නට තිබෙනවා.අපි වසර හතරක් තුළ රට එක්සේසත් කළා වගේම සංවර්ධනයට සැලසුම් සකස් කළා. වරාය, ගුවන්තොටුපළ, මහාමාර්ග, විදුලි බලාගාර හදන්න අපි කටයුතු කළා. මම ගම නැගුම වගේම නගර සංවර්ධනය කරන නගමු පුරවර ඉරිදා ආරම්භ කරනවා.අපි රටේ සංවර්ධනය උදෙසා විශාල වැඩ කොටසක් ඉටුකළා. ඉදිරියේදී ඒ ගමන යන්නට තරුණ ජවය යොදා ගන්න බලාපොරොත්තු වෙනවා.අනාගතයේ දී අපට විශාල කැබිනට් මණ්ඩලයක් අවශ්‍ය නැහැ. නමුත් තරුණයන් ඉදිරියට ගන්නට අපි බලාපොරොත්තු වෙනවා. වැඩකරන පිරිස අපි හඳුනාගෙන තිබෙනවා. ඒ අයගේ් ශක්තිය හඳුනාගෙන තිබෙනවා. අපි සියලුදෙනා දැන් එකා වගේ පක්ෂයට බැඳී ඉන්නවා. දැන් පක්ෂය ශක්තිමත්. අපට මෙවර තුනෙන් දෙකක බලයක් ලැබෙනවා. ව්‍යවස්ථාමය වෙනසක් කරන්නත්, මුළු ලංකාවෙම සංවර්ධනය වේගවත් කරන්නත් බලාපොරොත්තු වෙනවා.දුෂ්කර ගම්මාන කියන සංකල්පය අතුගා දමන්නට හැකි අවංක, වැඩකරන පිරිසක් අප මෙවර ඉදිරිපත් කර තිබෙනවා. මේ ප්‍රදේශයට හොඳ නායකත්වයක්, උප නායකත්වයක් තිබෙනවා. ඔවුන්ට විවෘත වූ හදවත් තිබෙනවා. ශ්‍රී ලංකා නිදහස් පාක්ෂිකයන් මෙන්ම එක්සත් ජාතික පක්ෂිකයන්වත් එකතු කරගෙන මේ දිස්ත්‍රික්කය ශක්තිමත් කරන්න ඔවුන්ට පුළුවන්.සාමකාමීව හා නීත්‍යානුකූලව කටයුතු කරන්න. අපට අවශ්‍ය නෑ එකිනෙකාට පෞද්ගලිකව පහර ගහන්න. දේශපාලනය කරන්න හැමෝටම අයිතියක් තිබෙනවා. ජනතා විමුක්ති පෙරමුණ හෝ කුමන පක්ෂයක් හෝ වේවා ඒ අයිතිය ඔවුන්ට තිබෙනවා. අපිටම බැන බැන කියනවා නිදහසක් නැතිලූ.ඒ අය මොන තරම් බැන්නත් ජනතාව අපි ගැන දන්නවා. ඕනෑ කෙනෙකුට ඕනෑ විදියට දේශපාලනය කරන්න දීලා අපි අපේ දේශපාලනය කරමු. අපි කිසිවකුටත් පෞද්ගලිකව පහර දෙන්නේ නෑ. එහෙම දේශපාලනය කරන්න බැහැ.හිටපු කතානායක වි. ජ. මු. ලොකුබණ්ඩාර මහතා,මේ වේදිකාව මට පුරුදු වේදිකාවක් වුණත් මෙහි ඉන්නේ මට පුරුදු පිරිසක් නොවෙයි. ජනාධිපතිතුමාගේ දේශපාලන දර්ශනය මා කවදත් අගය කළා. එදා එතුමා රෝහණ ජනරංජන සම්මානයෙන් පිදුම් ලබා දළදා සමිඳුගේ ආශිර්වාදය ලැබූ දවසේ මට තමයි ප්‍රධාන කථිකයා වශයෙන් ආරාධනා කළේ. එතුමා ඒ දිනවල විපක්ෂ නායකවරයා.එදා මෙදාතුර අභියෝග මැදින්, අභියෝග මතින් ඉදිරියට ආ එතුමා අප කාගෙත් දේශපාලන ගුරුවරයෙක්.මේ දේශපාලනය රෝස මල් යහනාවක් නොවෙයි. දේශපාලනයට ආ පුද්ගලයකුට කුසල් රැස්කර ගෙන බෝධිසත්ව දහම් පුරන්නත් පුළුවන්. ඒ වගේම දස අකුසල් කරලා නිරයට යන්න පාර කපා ගන්නත් පුළුවන්. දිවිය ලෝකයට හෝ අපායට හෝ යන්න අපට ලැබෙන අවස්ථාවක් මේක. ඒ තීරණය අප සතුයි.බදුල්ල ජනතාව වසර 33 ක් තිස්සේ මට ආදරයෙන් සිටියා. මම ඒ ජනතාවට සදාකාලිකව ණය ගැතියි. පාර්ලිමේන්තුවේ ඉන්නේ ජනතා ඡන්දයෙන් තේරීපත් වූ නියෝජිතයන්. ඒ නියෝජිතයන්ගේත් සිත් දිනා ගැනීම පහසු කාර්යයක් නොවෙයි. එතුමාගේ ආශිර්වාදය මට ලැබුණා. එතුමා වැඩ කරන්න පුළුවන් නායකයෙක්. ජනාධිපතිතුමාගේ හිතේ කුඩු කේඩුකම් නැහැ.එතුමා යන යන තැන සත්පියුම් පිපෙනවා. ජනාධිපතිතුමාට පාර්ලිමේන්තුවේ කථානායකවරයකු හිටියේ නැහැ. එහෙම හෙල්ලෙන පාර්ලිමේන්තුවට බහුභූත ව්‍යවස්ථාව කියා බැණ බැණ නොසිට ව්‍යවස්ථාවේ නීති තුළින්ම අවශ්‍ය දේ කළා. නීති විශාරදයන්ටවත් නොතේරෙන පරිදි එතුමා බුද්ධිමත්ව කටයුතු කළා. යුද්ධයකුත් තිබියදී රටේ පරිපාලනය තමන්ට ඕනේ විදියට කර ගන්න බැරිනම් මොකක්ද ඵලය කියලා එතුමා කල්පනා කළා.ඒ අනුව තිබුණු ව්‍යවස්ථාව තුළින්ම බහුතරය හදා ගත්තා. මන්ත්‍රීවරුන් 150 කටත් යන්න තිබුණා තව ටික කලකින්. කිසිම ජනාධිපතිවරයකු දෙවන වරට ලබා නොගත් අන්දමින් වැඩි ඡන්ද ලක්ෂ 18 ක් ලබා එතුමා ජනාධිපතිවරණය ජය ගත්තා. ඒක කළේ ස්ථානෝචිත ප්‍රඥාවෙන්.ශ්‍රී ලංකා නිදහස් පක්ෂයේ දේශපාලනය මට අමුත්තක් නොවෙයි. මම එදා 1977 දී එක්සත් ජාතික පක්ෂ අපේක්ෂකයා ලෙස සම්මුඛ පරීක්ෂණයට ගියාම එජාප අපේ්ක්ෂකයෝ කිව්වේ ශ්‍රීී ලංකා වි. ජ. මු. අපට එපා කියලයි. ජාතික ඇඳුම අඳින, ආගම දහමට ගරුකරන මට විරුද්ධව ඒ අය නායකයන්ට ගතු කිව්වා. මම බණ්ඩාරනායක ශ්‍රීමතාණන් ගැන ලියපු ලිපියක් පෙන්නලා කේළාම් කිව්වා.එදා ජේ. ආර්. ජයවර්ධන මැතිතුමා කිව්වේ බණ්ඩාරනායක මේ රටේ අතිවිශිෂ්ට ජන නායකයකු නිසා ඒ ගැන ලිවීම සතුටක් බවයි. මට පහර දුන්න ආයුධයෙන්ම මම ආපසු පහර දුන්නේ එහෙමයි.සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතා, ජනාධිපතිතුමා කෙරෙහි ඌවේ ජනතාව තබා ඇති විශ්වාසය ජනාධිපතිවරණ ප්‍රතිඵල තුළින් පෙනුණා. මීට පෙර පරාජිත දිස්ත්‍රික්කයක් වූ බදුල්ල ජයග්‍රාහී දිස්ත්‍රික්කයක් කරන්න අපිට හැකිවුණා. ජනාධිපතිතුමා බලාපොරොත්තු වන ශක්තිමත් පාර්ලිමේන්තුවක් ලබාදෙන්න ඌවේ ජනතාව කැපවෙනවා. ඒ යුතුකම අපි නොපිරිහෙළා ඉටුකරනවා.මේ දිස්ත්‍රික්කයේ එක්සත් ජාතික පක්ෂ ප්‍රධානියා වශයෙන් හිටපු වි. ජ. මු. ලොකුබණ්ඩාර මහතා දැන් තිරයෙන් ඉදිරියට පැමිණ අපට සහය දෙනවා. එතුමා ජාතික ලැයිස්තුවෙන් පාර්ලිමේන්තුවට යයි කියා අපි විශ්වාස කරනවා. එතුමාගේ පැමිණීම අපට මහත් ශක්තියක්. එතුමාගේ බිරිඳ මෙන්ම පුත්‍රයාත් අපට එකතු වී සිටිනවා. දැන් බදුල්ලේ එජාපයක් නෑ. එජාපයේ අද ඉතුරුව සිටින්නේ රොඩු පමණයි.වි. ජ. මු. උදිත් ලොකුබණ්ඩාර මහතා,ශ්‍රී ලංකා නිදහස් පක්ෂයට මම ආදරය කරන්න ගත්තේ අද ඊයෙක නොවෙයි. මගේ පියා එක්සත් ජාතික පක්ෂයේ කටයුතුª කළත් මම එදා සිටම මහින්ද රාජපක්ෂ ජනාධිපතිතුමාගේ වැඩපිළිවෙළ, රණශූරත්වය අගය කළා.මම එතුමාගේ රැස්වීම්වලට ගියා. එතුමාගේ් පුත් නාමල් සමඟ මම හම්බන්තොට පුරා ඇවිද්දා. ජනාධිපතිතුමාට මම ණය ගැතියි. එතුමා හොඳ නායකයෙක්.හිටපු ඇමැති ඩිලාන් පෙරේරා මහතා ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=r1002221</link>
    <topic> යුද්ධය මැද වුවත් සංවර්ධනයටවෙන් කළ මුදල් අඩු කෙළේ නැහැ</topic>
    <author>හෝමාගම සංචාරක මංජුල හිරිපිටිය</author>
    <content>පානීය ජලය නොමැති ප්‍රදේශවලට ජලය ලබාදීමේ වැඩපිළිවෙළ යටතේ, මේවන විට කොළඹ දිස්ත්‍රික්කයේ හෝමාගම මැතිවරණ බල ප්‍රදේශයට රුපියල් මිලියන තුන් දහසක පමණ මුදලක් වැය කරමින් පානීය ජල ව්‍යාපෘති තිස් අටක් නිම කර ජනතා අයිතියට පවරා දී තිබෙන බව, නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා පැවැසීය.ඒ මහතා එසේ පැවසුවේ කොළඹ දිස්ත්‍රික් ප්‍රජා ජල සම්පාදන හෝමාගම ප්‍රධාන කාර්යාලය මඟින් රුපියල් ලක්ෂ තිස් හතරක මුදලක් වැය කර හෝමාගම පිටිපන ප්‍රසන්නපුර නව පානීය ජල ව්‍යාපෘතිය ජනතා අයිතියට පැවරූ අවස්ථාවේදීය.ඇමැති දිනේෂ් ගුණවර්ධන මහතා මෙසේද පැවැසීය.පිටිපන ප්‍රසන්නපුර මිණිමුතු ප්‍රජා මූල සංවිධානය සහ ප්‍රදේශවාසීන් විශාල කැපවීමකින් කටයුතු කළ නිසා සෙසු ප්‍රජා ජල ව්‍යාපෘති මෙන්, මේ ව්‍යාපෘතියත් සාර්ථකව සාදා නිම කර තිබෙනවා. කොළඹ දිස්ත්‍රික්කයේ වේගයෙන්ම නාගරිකරණය වන ප්‍රදේශය හෝමාගමයි. මේ නිසා හෝමාගම මැතිවරණ බල ප්‍රදේශයේ පානීය ජලය නොමැති ප්‍රදේශවලට ජලය ලබාදීමට පියවර ගනු ලැබුවා.ආණ්ඩුවේ මූලික අරමුණ ගම සංවර්ධනය කර රට සංවර්ධනය කිරීමයි. යුද්ධ පැවැති වසරවල ග්‍රාමීය ප්‍රදේශවල සංවර්ධනය වෙනුවෙන් වෙන් කළ මුදල් ප්‍රමාණය අඩු කෙළේ නැහැ. ප්‍රජා ජල ව්‍යාපෘති යටතේ පානීය ජලය නොමැති ප්‍රදේශවලට ජල පහසුකම් ලබා දීමට පියවර ගන්නවා.වෙළෙඳ අලෙවි සංවර්ධන සමුපකාර හා පාරිභෝගික සේවා ඇමැති බන්දුල ගුණවර්ධන මහතාජනාධිපතිවරණයේදී ජනාධිපති මහින්ද රාජපක්ෂ මහතාගේ විජයග්‍රහණයට මැතිවරණ කොට්ඨාසයකින් ලබා දුන් වැඩිම ඡන්ද සංඛ්‍යාව හෝමාගම මැතිවරණ කොට්ඨාසයෙන් ලැබුණා.ඉදිරි මහ මැතිවරණයේදී ආණ්ඩුව ශක්තිමත් කිරීමට 2/3 බලයක් පාර්ලිමේන්තුවේ ඇති කැර ගැනීමට රටට ආදරය කරන සියලු දෙනාගේම සහාය අවශ්‍ය වෙනවා.නිවාස ඇමැති ගීතාංජන ගුණවර්ධන, හෝමාගම ප්‍රාදේශීය සභාවේ මන්ත්‍රීවරුන් වන ඒ. ඩී. කුමාරසිරි, කමල් චන්දන , ප්‍රජා ජල සම්පාදන වැ/ඹ අධ්‍යක්ෂ රංජිත් හේවගේ , කොළඹ දිස්ත්‍රික් ව්‍යාපෘති පුහුණු නිලධාරි එම්. එම්. ආර්. සමන්ත, ඇමැති දිනේෂ් ගුණවර්ධන මහතාගේ පෞද්ගලික ලේකම් ගැමුණු ඉද්දමල්ගොඩ මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=r1002222</link>
    <topic>ගම්පහ ග්‍රාමීය මාර්ග සංවර්ධනයට ගිය වසරේ කෝටි අටක් වැය කරලා</topic>
    <author>නිට්ටඹුව සමූහ</author>
    <content>ගම්පහ මැතිවරණ බල ප්‍රදේශයේ ග්‍රාමීය මට්ටමේ මාර්ග 126 ක් සංවර්ධනය කැර කොන්ක්‍රීට් කිරීම සඳහා විමධ්‍යගත අයවැය ප්‍රතිපාදන මුදල් රුපියල් කෝටි අටක් ඉකුත් වසරේ වැය කැර තිබේ.ගම්පහ දිස්ත්‍රික් හිටපු පාර්ලිමේන්තු මන්ත්‍රී ආගමික කටයුතු ඇමැති පණ්ඩු බණ්ඩාරනායක මහතාගේ විමධ්‍යගත අරමුදල් යොදවා සිදුකරන ලද මේ අතුරු මාර්ග සංවර්ධන ක්‍රියාවලියේ දී මීරිගම, දොම්පෙ, අත්තනගල්ල, මිනුවන්ගොඩ, දිවුලපිටිය, කටාන, මහර, කැලණිය යන මැතිවරණ බල ප්‍රදේශවලද අතුරු මාර්ග සංවර්ධනය සඳහා ප්‍රතිපාදන ලබා දී ඇති අතර කණේමුල්ල – කලුවල හන්දියේ සිට වැලිවේරිය දක්වා වූ 214 බස් මාර්ගය පුළුල් කැර කාපට් කිරීම සහ කොළඹ නුවර මාර්ගයේ කන්ද කපාපු හන්දිය, බැලුම්මහර, මිරිස්වත්ත, යක්කල මංසන්ධිය පුළුල් කිරීම මූලික අදියරේ කටයුතු සැලසුම් කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=r1002223</link>
    <topic>මතුගම - දොඩම්ගොඩසෞඛ්‍ය මධ්‍යස්ථානවැඩි දියුණු කැරේ</topic>
    <author>මතුගම සංචාරක</author>
    <content>මතුගම හා දොඩංගොඩ ප්‍රාදේශීය ලේකම් කොට්ඨාස බල ප්‍රදේශවල ඇති සෞඛ්‍ය මධ්‍යස්ථාන ප්‍රජා දායකත්වය ලබාගෙන වැඩි දියුණු කිරීමට මතුගම සෞඛ්‍ය වෛද්‍ය නිලධාරී කාර්යාලය පියවර ගෙන තිබේ.මතුගම, වැලිපැන්න, නෑබඩ, යටදොළ, දොඩංගොඩ ප්‍රදේශවල ඇති සෞඛ්‍ය මධ්‍යස්ථාන ප්‍රතිසංස්කරණය කිරීම මේ දිනවල සිදු කැරේ. මේ මධ්‍යස්ථානවල ගොඩනැඟිලි සම්පූර්ණයෙන්ම අලුත්වැඩියා කොට මව් හා ළමා සායනවලට අවශ්‍ය පහසුකම් සලසා තිබේ.මේ සියලු අලුත්වැඩියාවන් සඳහා ප්‍රදේශයේ ජනතාවගෙන් ප්‍රජාදායකත්වය ලැබී තිබේ. මතුගම සෞඛ්‍ය වෛද්‍ය නිලධාරී පී. ඩී. ආර්. රුද්‍රිගෝ මහතා විසින් මේ වැඩපිළිවෙළ ක්‍රියාත්මක කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=r1002224</link>
    <topic>සවුත් වෙස්ට් ඇපරල් ආයතනය වසා දමලා:සේවක සේවිකාවෝ 675ක් මහ පාරට</topic>
    <author>කටාන සමූහ රංජිත් ලොකුපෝතාගම</author>
    <content>කටුනායක නිදහස් වෙළෙඳ කලාපයේ වසර 25කට අධික කාලයක් පවත්වාගෙන ආ ‘ සවුත් වෙස්ට් ඇපරල්’ ආයතනය 2009 වසරේ නොවැම්බර් මස 06 වැනි දා සිට හදිසියේ වසා දමා ඇත.මේ හේතුව නිසා එහි සේවය කළ සේවක, සේවිකාවෝ 675 දෙනෙකු අද අසරණ වී සිටිති. නමුත් දන්නා තරමින් මේ ආයතනය වසා දැමීමට තරම් කිසිඳු පාඩුවක් වී නොමැති බවද ඔව්හු පවසති. එම සේවක සේවිකාවනට මේ දක්වා කිසිදු වන්දි මුදලක් හෝ පාරිතෝෂික දීමනාවක් 2009 හිඟ නිවාඩු වැටුප්ද ලබා දී නොමැත.ඔවුන් මේ පිළිබඳව ආයෝජන ප්‍රවර්ධන මණ්ඩලයට හා කම්කරු මහ ලේකම් කාර්යාලයටද, මීගමුව කම්කරු කාර්යාලයටද දන්වා ඇතත් එම ආයතනවලින්ද ඔවුනට මේ දක්වා කිසිදු පිළිසරණක් ලැබී නැතැයි ‘ දිනමිණට’ පැවසූහ.දැනට ‘ සවුත් වෙස්ට් ඇපරල්’ ආයතනය පිහිටි භූමි භාගයේ කාමර 400 කට අධික ප්‍රමාණයකින් යුත් සුපිරි හෝටලයක් ඉදි කිරීමට සූදානම් වන බවට තොරතුරු ලැබී ඇතැයිද ඔව්හු පවසති. මේ පිළිබඳව අතිගරු ජනාධිපතිතුමාණන්ට දන්වා යැවීමටද සේවක සේවිකාවන් පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=r1002225</link>
    <topic> හග්ගල්ල නගරයටමූලික පහසුකම් නෑ</topic>
    <author>ගම්පහ දිස්ත්‍රික් සමූහ</author>
    <content>වරිපනම් බදු ගෙවතත්, මූලික පහසුකම්වත් හග්ගල්ල නගරයට ලබා දී නොමැති බවට ජනතාව මැසිවිලි නගති.අත්තනගල්ල මැතිවරණ කොට්ඨාසයේ ඉතා ජනාකීර්ණ නගරයක් වූ හග්ගල්ල නගරය සෙනසුරාදා දිනවල දහස් ගණන් ජනයාගෙන් පිරී යන්නේ සති පොළ නිසාය. එහෙත් නගරයේ පොදු වැසිකිළියක් නොමැත. බීමට ජල බිඳක් සොයාගැන්ම ද දුෂ්කර වී තිබේ.නගරයට පැමිණෙන ජනයාට වැසිකිළි පහසුකම් හා ජලය සපයා දීමට තමනට සිදුවී ඇතැයි නගරවාසීහු පවසති. නගරයේ ජලය බැසයෑම සඳහා නිසි අයුරු තැනූූ කාණු පද්ධතියක් නොමැති වෙළඳසල් අසල ජලය පිරී ඉතිරී යයි. සති පොළ පැවැත්වෙන වැසි දිනවල මේ තත්ත්වය වඩාත් උග්‍රවන බව පවසන නාගරිකයෝ මෙයට විසැඳුම් ලබාදෙන මෙන් බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=r1002226</link>
    <topic>කළුතර දිසාවේ සංවර්ධනව්‍යාපෘති 202කවැඩ අවසන්</topic>
    <author>නාගොඩ විශේෂ</author>
    <content>ජාතිය ගොඩනැඟීමේ සහ වතුයටිතල පහසුකම් ඇමැති රෝහිත අබේගුණවර්ධන මහතා විසින් සිය අමාත්‍යංශ අරමුදල් යටතේ කළුතර ප්‍රාදේශීය ලේකම් කොට්ඨාසයේ ව්‍යාපෘති රාශියක් පසුගිය වසරේ ක්‍රියාත්මක කර තිබේ.කළුතර ප්‍රාදේශීය ලේකම් සිරිසෝම ලොකු විතාන මහතාගේ අධීක්‍ෂණය හා උපදෙස් මත ‘ ජාතික සවිය ගම නැඟුම’ යටතේ ව්‍යාපෘති 202ක් රුපියල් 96872316.68ක මූල්‍ය ප්‍රතිපාදන යටතේ පසුගිය වර්ෂයේ නිම කරන ලදි.මේ අනුව කළුතර ප්‍රාදේශීය ලේකම් කොට්ඨාසයේ පැවැති ‘ ගැමිසරණ ‘ වැඩ සටහන මඟින් ව්‍යාපෘති යෝජනා ඉදිරිපත් විය.ඉන් ජන සභා යෝජනා 114ක්, විශේෂ ව්‍යාපෘති 77 ක් සහ කළුතර දිස්ත්‍රික්කයේ මන්ත්‍රීවරුන්ගේ යෝජනා 11ක්, කළුතර ප්‍රාදේශීය ලේකම් කොට්ඨාසයේ ග්‍රාම සේවා වසම් 87 හි ක්‍රියාවට නැංවිණි.මේ යටතේ මාර්ග කොන්ක්‍රීට් කිරීම, බෝක්කු හා පාලම් ඉදි කිරීම පානිය ජල යෝජනා ක්‍රම, රණවිරු නිවාස හා ජන සභා ලේකම් කාර්යාල ඉදිකිරීම සහ වාරිමාර්ග ව්‍යාපෘති පසුගිය වසරේ ක්‍රියාත්මක කැර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=r1002227</link>
    <topic>මාර්ග 5ක් කොන්ක්‍රීට්යෙදීමට ලක්‍ෂ 50ක්</topic>
    <author>බුලත්සිංහල විශේෂ</author>
    <content>බස්නාහිර පළාත් සභා මන්ත්‍රී විදුර වික්‍රමනායක මහතාගේ ඉල්ලීම හා අග්‍රාමාත්‍ය රත්නසිරි වික්‍රමනායක මහතාගේ මැදිහත්වීම මත අගලවත්ත හා හොරණ ආසනවල මාර්ග 5 ක් කොන්ක්‍රීට් අතුරා සකස් කිරීමට මහා මාර්ග සහ මාර්ග සංවර්ධන අමාත්‍ය ටී. බී. ඒකනායක මහතා 2010 වසර සඳහා රුපියල් ලක්‍ෂ 50 ක මුදලක් වෙන්කැර දී ඇත.සැලැසුම් අනුව මේ මුදල් උපයෝගී කරගෙන අගලවත්ත ප්‍රදේශයේ පින්නකොළ - දෙහිගස්පිටිය මාර්ගය, බිල්ලෑව - කොස්හේන වටරවුම් මාර්ගය, හේනගම ජයන්ති මාවත, රත්මල්ගොඩ නැඟෙනහිර ධිරානන්ද මාවත, නිමලගම මාර්ගය යන මාර්ග ‘ මඟ නැඟුම’ ග්‍රාම සංවර්ධන ව්‍යාපෘතිය යටතේ ඉදිරිමාස කීපයේ කොන්ක්‍රීට් කරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=s1002221</link>
    <topic>පළාත් එක්දින ක්‍රිකට් සූරතාවසංගක්කාරගේ කඳුරට පිලට</topic>
    <author>පි‍්‍රන්ස් ගුණසේකර</author>
    <content>ලංකා බැංකුවේ අනුග්‍රහයෙන් ශ්‍රී ලංකා ක්‍රිකට් මෙහෙය වූ සීමිත ඕවර් ක්‍රිකට් තරගාවලියේ සූරතාව මාස් කඳුරට පිල දිනා ගත්තේය. මොරටුව ද සොයිසා ක්‍රීඩාපිටියේ ඊයේ නිමා වූ අවසන් තරගයේදී හයිඩ්‍රාමනී රුහුණු පිල කඩුලු 3 කින් පරදවා මාස් කඳුරට පිල මේ ජයග්‍රහණයට හිමිකම් කීවේය.කාසියේ වාසිය දිනාගත් උපුල් තරංගගේ නායකත්වයෙන් යුත් රුහුණු කණ්ඩායම මුලින් පන්දුවට පහරදී කඩුලු 7 කට ලකුණු 263 ක් ලබාගත් අතර කුමාර සංගක්කාරගේ නායකත්වයෙන් යුත් කඳුරට පිල කඩුලු 7කට ලකුණු 264 ක් ලබා ගැනීමට සමත් විය.මෙහිදී කැපී පෙනෙන ඉනිමක් ක්‍රීඩා කළ කඳුරට පිලේ නායක කුමාර් සංගක්කාර පන්දු 79 කදී ලකුණු 76 ක් ලබා සිටියදී දුවද්දී දැවී යෑමකට හසු විය. ඔහු හතරේ 6 ක් හා හයේ 2 ක් එල්ල කිරීම ජයග්‍රහණයට බෙහෙවින් දායක විය. සංගක්කාරට අනගි සහයක් දැක් වූ චාමර කපුගෙදර පන්දු 49 කදී ලකුණු 50 ක් ලබාගත් අතර හතරේ පහර 3 ක් හා හයේ පහරක් එල්ල කළේය.රුහුණු කණ්ඩායම් වෙනුවෙන් උපුල් තරංග පන්දු 51 කදී ලකුණු 36 ක්ද, සනත් ජයසූරිය පන්දු 26 කදී ලකුණු 31 ක්ද ලබා ලකුණු 61 ක සම්බන්ධතාවක් පළමු කඩුල්ල වෙනුවෙන් ගොඩනැගූ®හ. මුලින්ම සනත් දැවී ගිය අතර ඔහු හයේ 2 ක් හා හතරේ 3 ක් එල්ල කළේය.ඉන්දික ද සේරම් ලකුණු 46 ක් ලබා සිටියදී දුවද්දී දැවී යාම රුහුණු පිලට අවාසියක් වූ අතර තිලකරත්න සම්පත් ලකුණු 59 ක් පන්දු 92 කදී ලබා ගත්තේය. සචිත්‍ර සේනානායක පන්දු 49 කදී හතරේ හයක් හා හයේ පහරක් සමගින් නොදැවී ලකුණු 51 ක් ලබා ගැනීමට සමත් විය. මුත්තයියා මුරලිදරන් ලකුණු 40 කට කඩුලු 2 ක්ද, තිලාන් තුෂාර, දිල්හාර ප්‍රනාන්දු, සුරාජ් රන්දිවි හා කෞෂල්‍ය වීරරත්න කඩුල්ල බැගින් දවා ගත්හ.රුහුණු පිල කඩුල් 7 කට ලකුණු 263 (50) තරංග 36, ජයසූරිය 31, සේරම් 46, තිලකරන්න සම්පත් 59, සචිත්‍ර සේනානායක 51, කෝසල කුලසේකර 17 (මුරලිදරන් 40/2)කඳුරට පිල කඩුලු 7 කට ලකුණු 264 (49.1) සුරාජ් රන්දීව් 16, තරංග පරණවිතාන 28, සමරවීර 31, සංගක්කාර 76, කපුගෙදර 50, ජයසූරිය 48/2,තරගයේ වීරයා : කුමාර සංගක්කාර, තරගාවලියේ හොඳම පිතිකරු:උපුල් තරංග,  පන්දුයවන්නා :සචිත්‍ර සේනානායක, දක්ෂතම ක්‍රීඩකයා හා වැඩිම හයේ පහර එල්ල කළ පිතිකරු : කෞෂල්‍ය වීරරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=s1002223</link>
    <topic>සිවිල් ආරක්ෂකවොලිබෝල් අද ඇරැඹේ</topic>
    <author/>
    <content>සිවිල් ආරක්ෂක දෙපාර්තමේන්තුව සිය සෙබල / සෙබලියන්ගේ පෞරුෂය, විනය හා පැවැත්ම හා නීතිගරුක භාවය ඔප් නැංවීමේ අදිටනින් ප්‍රථම වරට පැවැත්වීමට කටයුතු සැලසුම් කර ඇති වොලිබෝල් සූරතාවලිය පළාත් 18 ක් නියෝජනය වන පරිදි පිරිමි/කාන්තා වශයෙන්, අද සහ හෙට සුගතදාස ගෘහස්ථ ක්‍රීඩාංගණයේ දී උත්කර්ෂවත් අන්දමින් පැවැත්වීමට විධිවිධාන යොදා ඇත.මෙම තරගාවලියේ සමාරම්භක දින ප්‍රධාන අමුත්තා වශයෙන් සිවිල් ආරක්ෂක දෙපාර්තමේන්තුවේ නව අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා සහභාගි වන අතර, අවසාන තරගය සහ ජය සංකේත ප්‍රදානය 23 වනදා පස්වරු 5.00 ට අතිරේක ලේකම්, සැලසුම් රාජ්‍ය ආරක්ෂක, මහජන ආරක්ෂාව, නීතිය හා සාමය පිළිබඳ අමාත්‍යාංශය හා හිටපු පොලිස්පති ජයන්ත වික්‍රමරත්න මැතිතුමාගේ ප්‍රදානත්වයෙන් පැවැත්වීමට කටයුතු සැලසුම් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=s1002222</link>
    <topic>පරාජය වී ආරම්භ කළ ගමනජයග්‍රාහී මාවතට ගෙන එනවා</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සම්මේලනය අභියෝගතා කුසලාන තරගාවලියේ දී ශ්‍රී ලංකා පිල අවසන් වටයට සුදුසුකම් නොලැබුවද බංග්ලාදේශය සමඟ පැවැති තරගයෙන් ගෝල් 3 – 0 ක ජයක් වාර්තා කිරීම පරාජයේ අවමානයෙන් ගැලවීමට හේතුවිය.ශ්‍රී ලංකා ක්‍රීඩකයෝ දකුණු ආසියානු පාපන්දු සූරතාව දිනා සිටි බංග්ලාදේශයට එරෙහිව විශිෂ්ට ලෙස ක්‍රීඩා කළ අතර එම ක්‍රීඩා විලාශය පෙර තරගවලදී දකින්නට නොලැබුණි.බංග්ලාදේශයට එරෙහි තරගයේ ප්‍රථම භාගය ගෝල් 2 – 0 ක් ලෙස ශ්‍රී ලංකාව ඉදිරියෙන් සිටි අතර මොහොමඩ් කායිස් හා චතුර ගුණරත්න ගෝල් වාර්තා කළහ. දෙවැනි භාගයේ දී සංජීව් සංමුගරාජා තවත් ගෝලයක් ශ්‍රී ලංකාවට එක් කළේ ය. බංග්ලාදේශ ගෝල් රකින ක්‍රීඩක මොහොමඩ් අමුනුල් ශ්‍රී ලංකා ප්‍රහාරක ක්‍රීඩක කායිස් වෙත නීති විරෝධී ආවරණයක් කළ රතු කාඩ්පත් නියෝගයකින් පිටියෙන් නෙරපීමට විනිසුරු ක්‍රියා කළේ ය. එයින් පසුව මිනිත්තු 70ක් පමණ ක්‍රීඩකයන් 10කට බංග්ලාදේශ පිල සීමා විය.තරගයෙන් අනතුරුව ශ්‍රී ලංකා පුහුණුකරු මොහොමඩ් අමුනුල්ලා මහතා ප්‍රකාශ කෙළේ බංග්ලාදේශයට එරෙහිව තම කණ්ඩායමේ ක්‍රීඩකයන් ඉතා හොඳින් ක්‍රීඩා කළ බවයි. බංග්ලාදේශය සමඟ තරගයේ දී ගෝල් 6ක් ලබා ගැනීම අරමුණ වූයේ අවසන් පුර්ව වටයට සුදුසුකම් ලබා ගැනීමට හෙයින් ප්‍රහාරක අංශය කෙරෙහි විශ්වාසයක් තැබූ බව අමුනුල්ලා මහතා පැවැසීය.අවුරුදු 23න් පහළ ක්‍රීඩකයන් බහුතරය සිටින ශ්‍රී ලංකා පිලට අලුත් ;හාඳ ක්‍රීඩකයන් කිහිපදෙනකුට තවත් අවස්ථා තියෙනවා. දක්ෂතා දක්වන ක්‍රීඩකයන් විනය ගරුක විය යුතුයි. රටට සේවය කිරීමට කැමැති ජ්‍යෙෂ්ඨ ක්‍රීඩකයන්ට ශ්‍රී ලංකා පිලේ දොරටු විවෘතයි. දක්ෂයන් වුනත් විනය ගරුක නැත්නම් මා යටතේ කණ්ඩායමට ගන්නේ නෑ. අමුහුල්ලා මහතා පැවැසීය.ආසියානු පාපන්දු සම්මේලන අභියෝගතා කුසලාන තරගාවලියේ දී ශ්‍රී ලංකා පිල පරාජයෙන් ආරම්භ කළ ගමන ඉදිරි වසර කිහිපය තුළදී ජයග්‍රාහී මාවතට ගෙන යෑමට හැකි බව හෙතෙම වැඩිදුරටත් පැවැසීය.මේ තරගාවලියේ දී ශ්‍රී ලංකා පිල මියන්මාරය හමුවේ ගෝල් 4 – 0 කින් ද තජිකිස්තානය හමුවේ ගෝල් 3 – 1 කින් ද පරාජයට පත්විය.උ.කොරියාව-ටර්කිමේනිස්තානයමියන්මාරය–ටජිකිස්තානයඅවසන් පූර්ව වටයටආසියානු පාපන්දු සම්මේලන අභියෝගතා කුසලාන තරගාවලියේ ඊයේ පැවැති උතුරු කොරියාව හා ඉන්දියාව අතර තරගයෙන් ගෝල් 3 – 0 ක ජයක් උතුරු කොරියාවට හිමිවිය. කොළඹ සුගතදාස පිටියේදී මේ තරගය පැවැත්විණි.මේ අතර ටර්කිමෙනිස්ථානය හා කිරිගිස්තානය අතර තරගය කොළඹ සී. ආර්. පිටියේ පැවැති අතර එහිදී ටර්කිමෙනිස්තානයට ගෝල් 1 – 0 ක ජයක් හිමිවිය.මේ තරගාවලියේ ඒ කාණ්ඩයෙන් ටජිකිස්තානය හා මියන්මාරයත් ‘බී’ කාණ්ඩයෙන් උතුරු කොරියාව හා ටර්කිමෙනිස්තානයත් අවසන් පූර්ව වටයට සුදුසුකම් ලබා ගත්හ. අවසන් පූර්ව තරග මේ 24 වැනිදා සුගතදාස පිටියේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=s1002224</link>
    <topic>ත්‍රිත්ව විදුහලට ජය</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ත්‍රිත්ව විදුහල විසින් ගල්කිස්සේ සාන්ත තෝමස් විදුහල පරදවා ඉනිමක සහ ලකුණු 39ක පහසු ජයක් පසුගිය සෙනසුරාදා (20 වනදා) අස්ගිරියේ දී වාර්තා කරන ලදී.ත්‍රිත්ව පිල මෙම ජය වාර්තා කළේ වර්ෂ 17 කට පසුවය. 1993 දී හිමේෂ් ගුණතිලකගේ නායකත්වය යටතේ ත්‍රිත්ව පිල සාන්ත තෝමස් පිල පැරදවීය.සාන්ත තෝමස් පළමු ඉනිම ලකුණු 97 යි.එන්. ප්‍රනාන්දු, 17, ආර්. ජලීල් 43 ට 6 යි, එස්. වික්‍රම 5 ට 3 යි.ත්‍රිත්ව විදුහල පළමු ඉනිම කඩුලු 6 ට ලකුණු 328 යි.එස්. විජේසූරිය 78, ඒ. වන්නියාරච්චි 36, ආර්. ජයතුංග 84, කේ. ජයසිංහ නොදැවී 65, එස්. වික්‍රම 29. (සී. පතිරණ 86 ට 2 යි)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=s1002225</link>
    <topic>ලෝක පාපන්දු ප්‍රවේශපත්අඩු මිලට</topic>
    <author/>
    <content>ලෝක පාපන්දු තරගාවලිය ලබන ජූනි – ජූලි මාසවලදී දකුණු අප්‍රිකාවේ පැවැත්වීමට නියමිතය. දකුණු අප්‍රිකානුවන් වැඩි පිරිසකට මේ තරගාවලිය නැරඹීමට ඉඩකඩ සැලසීමට අඩුම මිල ප්‍රවේශපත් වැඩි සංඛ්‍යාවක් නිකුත් කිරීමට තීරණය කළ බව ලෝක පාපන්දු සම්මේලනය  (FIFA) පවසයි. මේ අතර, 2 හා 3 ශ්‍රේණිවල ප්‍රවේශපත් මිල 30% පමණ කපා හැරීමටද තීරණය කර ඇත. 4 වන ශ්‍රේණියේ ප්‍රවේශ පත් ප්‍රමාණය 20% කින් වැඩිකර ඇත.දැනටමත් අලෙවි කර ඇති ප්‍රවේශපත් කෙරේ මෙම තීරණය බලනොපැවැත්වේ. ප්‍රවේශපත්‍රවලින් 20% ක් දකුණු අප්‍රිිකාවේ අලෙවි කිරීමට FIFA බලාපොරොත්තු වේ. මුළු ප්‍රවේශපත්‍ර සංඛ්‍යාව වූ මිලියන 2.9 න් මිලියන 2.1 ක් දැනටමත් අලෙවි කර ඇත.මෙයින් 898,170 ක් උතුරු අප්‍රිකාවත් 121,190 ක් අමෙරිකාවත්, 98,056 ක් එක්සත් රාජධානියත් මිලදී ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=s1002226</link>
    <topic>සිම්බාබ්වේ ක්‍රිකට්පුහුණුකරු බුචර්</topic>
    <author/>
    <content>එංගලන්තයේ උපත ලැබූ ඇලන් බුචර් සිම්බාබ්වේ ක්‍රිකට් පුහුණුකරු වශයෙන් නම්කර තිබේ. කලින් සිටි පුහුණුකරු වෝල්ටර් චාවාගුටාගේ කොන්ත්‍රාත්තුව දීර්ඝ නොකිරීම නිසා ඇතිවූ පුරප්පාඩුව මෙලෙස පුරවා ඇත.හිටපු සිම්බාබ්වේ සුපිරි ක්‍රීඩකයන් වන ග්‍රාන්ට් ෆ්ලවර් හා හීත් ස්ට්‍රීක් ඇතුළු සාමාජිකයන් හතරදෙනෙක්ගෙන් යුත් තාක්ෂණික කමිටුවක නායකත්වය බුචර් විසින් දරනු ඇත. මෙයට පෙර සිම්බාබ්වේ පිළට සිටියේ එක් පුහුණුකරුවෙක් පමණි.හතර දෙනෙකුගෙන් යුත් තාක්ෂණික කණ්ඩායමක් පත්කිරීම නිසා ජයග්‍රහණය පිළිබඳ බලාපොරොත්තු තබාගත හැකි බව සිම්බාබ්වේ ක්‍රිකට් කළමනාකාර අධ්‍යක්ෂ පවසයි. 2006 සිට සිම්බාබ්වේ ටෙස් තරග පිටියෙන් ඉවත්වී සිටියේය.සජේ පිලේ පුහුණුකරු වශයෙන් කටයුතු කළ 56 වියැති බුචර් අපේ‍්‍රල් 1 වෙනිදා සිට සිම්බාබ්වේ ක්‍රිකට් පුහුණුකරු තනතුරේ වැඩ බාර ගැනීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=s1002227</link>
    <topic>දසුන් ශානකගෙන් ද්විත්ව ශතකයක්</topic>
    <author/>
    <content>මීගමුව මාරිස්ටෙලා විදුහලේ දසුන් ශානක පන්දු 141 කදී ලකුණු 241ක් කිංග්ස්වුඩ් විදුහලට එරෙහිව හා වේල්ස් කුමාර විදුහලේ ෂෙහාන් ජයසූරිය රාජකීය විදුහලට එරෙහිව ලකුණු 165ක් ලබා ගැනීම අන්තර් පාසල් ක්‍රිකට් පිටියේ කැපී පෙනෙන සිදුවීම් විය.එයට අමතරව ඩී. එස්. සේනානායක විදුහලේ මල්ෂාන් ගුණසිංහ යාපනය ශාන්ත පැට්‍රික් විදුහලට එරෙහිව කඩුලු 13ක් ද කොළඹ ආනන්ද විදුහලේ සචිත්‍ර පෙරේරා ශාන්ත සෙබස්තියන් විදුහලට එරෙහිව කඩුලු 9 ක්ලබා ගැනීමත් වාර්තා විය. පිත්තෙන් දස්කම් දැක් වූ හතරේ පහර 20 ක්් හා හයේ පහර 15 ක් එල්ල කිරීමට සමත් වුවේය.කිංස්වුඩ්–මාරිස්ටෙලාමහනුවර විශ්වවිද්‍යාල ක්‍රීඩා පිටියේ පැවැති මේ තරගය ජය පරාජයෙන් තොරව නිමාවට පත්විය.කිංග්ස්වුඩ් විදුහල ප්‍රථම ඉනිම ලකුණ 179ක්ෂිත මධුසංඛ 33, චමිල ගුණසේකර 23නිකලෝ ප්‍රනාන්දු 26 / 3 , ඇන්ජලෝ ජයසිංහ 20 / 2) දෙවැනි ඉනිම කඩුලු 2කට ලකුණු 126 කවින්ද රුබෙල් 85 (ඇන්ජලෝ ජයසිංහ 28 / 2)මාරිස්ටෙලා විදුහල ප්‍රථම ඉනිම ලකුණු 421දසුන් ශානක 241, සංජය සිල්වා 72, සතිර දිලීප 34 (සුබෝධ පේ‍්‍රමරත්න 109 / 3, චමිල ගුණසේකර 48 / 2)ඩී. එස්. විදුහලටඉනිමක ජයක්යාපනයේ පැවැති ඩී. එස්. සේනානායක හා ශාන්ත පැට්‍්‍රක් විදුහල අතර තරගයෙන් ඉනිමක හා ලකුණු 7ක ජයක් ඩී. එස්. සේනානායක විදුහලට හිමි විය.ශාන්ත පැට්‍රික් විදුහල ප්‍රථම ඉනිම ලකුණු 128එම්. වී. හැමිල්ටන් 26 (මල්ෂාන් ගුණසිංහ 27 /1) දෙවැනි ඉනිම ලකුණු 111 බොනිෆස් මයිකල් 23 , පත්මනාදන් නවතීපන් 21 , (මල්ෂාන් ගුණසිංහ 45 / 6, චරිත් ජයම්පති 44 / 3)ඩී. එස්. සේනානායක විදුහල ප්‍රථම ඉනිම ලකුණු 246වසුකි වටකපොත 51, හෂාන් ගුණසේකර 41, චරිත් සතරසිංහ 37 (සෝල්ඩර් මිරන්ඩෝ 58 / 3, ඇන්තනී කබාෂ් 63 / 3)වේල්ස් කුමරුවන්ට ජයරීඩ් මාවත ක්‍රීඩා පිටියේ නිමා වූ රාජකීය වේල්ස් කුමාර විදුහල් අතර තරගයෙන් වේල්ස් කුමාර විදුහලට කඩුලු 9 ක ජයක් අත්විය.වේල්ස් කුමාර විදුහල ප්‍රථම ඉනිම ලකුණු 304,ඉසුරු තිළිණ 32, ෂෙහාන් ජයසූරිය 165 , මල්ෂාන් මෙන්ඩිස් 33 (මනීෂ තන්තිරිගොඩ 64/ 3) දෙවැනි ඉනිම කඩුලු 1කට ලකුණු 24 නිපුණ පීරිස් නොදැවී 17රාජකීය විදුහල ප්‍රථම ඉනිම ලකුණු 124කිත්රුවන් විතානගේ 41 මධුෂ රාජරත්න 34 (මල්ෂාන් මෙන්ඩිස් 65 / 1, දෙවැනි ඉනිම ලකුණු 203 භානුක රාජපක්ෂ 89, චලක බෝගොඩ 22 (මල්ෂාන් මෙන්ඩිස් 89 / 2, බුද්ධික ද අල්විස් 27 / 4 , නිපුණ පීරිස් 47 / 2)ආනන්ද - සෙබස්තියන්ජය පරාජ නෑආනන්ද මාවත ක්‍රීඩාපිිටියේ පැවැති ආනන්ද - ශාන්ත සෙබස්තියන් අතර තරගය ජය පරාජයෙන් තොරව නිමාවූ අතර ආනන්දයේ සචිත්‍ර පෙරේරා තරගයේදී කඩුලු 9ක් බිඳහෙලීය.ශාන්ත සෙබස්තියන් ප්‍රථම ඉනිම ලකුණු 139විරෝෂන අල්විස් 38, කසුන් ප්‍රනාන්දු 25(සචිත්‍ර පෙරේරා 29/5, රුවින් ද ෂාමෙන් 45/3)දෙවැනි ඉනිම කඩුලු 5කට ලකුණු 212ඖෂධ ප්‍රනාන්දු 76, අනුක් දි අල්විස් නොදැවී 40(සචිත්‍ර පෙරේරා 84/4)ආනන්ද විදුහල ප්‍රථම ඉනිම කඩුලු 6කට ලකුණු 291සචිත් දේවගේ 75, උදේශ් නදිරංග 59, මධුමාල් ජයරත්න නොදැවී 76වෙස්ලි - නාලන්දාජය පැරදුමෙන් තොරයිකැම්බල් පෙදෙස ක්‍රීඩාංගණයේ පැවැති තරගය ජය පරාජයෙන් තොරව නිමාවට පත්විය.වෙස්ලි විදුහල ප්‍රථම ඉනිම ලකුණු 172අශාන් ෆොන්සේකා 38, රවීන්ද්‍ර සූරියකුමාර 35(සිනෙක් ගුණවර්ධන 25/5, අදීශ නානායක්කාර 11/2)දෙවැනි ඉනිම ලකුණු 234මුක්ති කනකතන්තිරි 63, අශාන් ෆොන්සේකා 63(සුරංග තෙන්නකෝන් 24/4, කොෂාන් ධනුෂ්ක 20/2)නාලන්දා විදුහල ප්‍රථම ඉනිම ලකුණු 286දිනුක් ජයසිංහ 86, පි‍්‍රමේෂ් දසනායක 66, පසන් වික්‍රමසිංහ 34(සචින් ජයවර්ධන 74/5).ධර්මපාලයටඉනිමක ජයක්පන්නිපිටියේ පැවැති ධර්මපාල හා ලුම්බිණි විදුහල් අතර තරගයෙන් ධර්මපාල විදුහලට ඉනිමක හා ලකුණු 3ක ජයක් අත්විය.ලුම්බිණි විදුහල ප්‍රථම ඉනිම ලකුණු 101ෂෙෂාන් මධුසංඛ නොදැවී 29 (ප්‍රනීත් රත්නායක 42/5, රසික ගමගේ 32/4)දෙවැනි ඉනිම 253රවිජා සඳරුවන් 73, විකුම් සංජය 39 (හසිත නිර්මාල් 105/6)ධර්මපාල විදුහල ප්‍රථම ඉනිම ලකුණු 357රසිත ගමගේ 79, දිල්රුක්ෂාන් ජයසුන්දර 71, තරිඳු ලියනගේ 56, ඉසුරු ගුණතිලක නොදැවී 63(ප්‍රභාත් ජයසූරිය 58/3, සාමාන් ඩයුස්මාන් 45/2, මධුක ලියනපතිරණ 130/2)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=f1002221</link>
    <topic>ෆොන්සේකා දේශපාලනයට ආවේ ජනාධිපතිතුමාගෙන් පළිගන්නයි</topic>
    <author>සාකච්ඡා සටහනවිජයානි එදිරිසිංහ</author>
    <content>ජනාධිපතිවරණයේ ප්‍රතිඵල හා ඒ ජයග්‍රහණය උදෙසා සිදුකළ කැපකිරීමත්, මහ මැතිවරණය හා එයට සමගාමීව විපක්ෂයේ ක්‍රියාකාරිත්වය, අද වන විට රටේ සිදුවන සංවර්ධනය ත් පිළිබඳ අදහස් දක්මින් අද සංවාදයට එක්වන්නේ ඉඩම් සහ රණවිරු සුබසාධන අමාත්‍ය ජොන්ස්ටන් ප්‍රනාන්දු මහතා යි.ඔබ පසුගිය ජනාධිපතිවරණ ප්‍රචාරක වැඩපිළිවෙළ අවදියේ ජනාධිපතිවරයා ගේ ජයග්‍රහණය වෙනුවෙන් විශාල කැපවීමක් කළා. ඔබට මේ තරම් පැහැදීමක් ජනාධිපතිවරයා කෙරෙහි ඇති වුණේ කොහොමද?මම අවුරුදු 25 ක් පමණ එක්සත් ජාතික පක්ෂයේ කටයුතු කළා. පක්ෂය වෙනුවෙන් විශාල කැපවීමක් කළා. නමුත් එහි නායකත්වය කිසිම ආකාරයකින් තරුණ අපට ඉදිරියට එන්න ඉඩ දුන්නේ නැහැ. අපේ අදහස් පිළිගත්තේ නැහැ. දක්ෂකම් දැක දැක ඒවා නොදැක්කා වගේ කටයුතු කළා.විශේෂයෙන් රනිල් වික්‍රමසිංහ මහතා ඔහුගේ හිතවත් මන්ත්‍රීවරුන්ට එක හැන්දකින් සහ සෙසු මන්ත්‍රීවරුන්ට තවත් හැන්දකින් තමයි බෙදුවේ. ඒ තත්ත්වයට එරෙහිව විපක්ෂයේ තරුණ මන්ත්‍රීවරු කටයුතු කරනවිට ඔවුන් නොසලකා හැරීමට රනිල් වික්‍රමසිංහ මහතා කටයුතු කළා. මා පක්ෂයෙන් ඉවත්වීමට තීරණය කළේ ඒ නිසයි.ජනාධිපති මහින්ද රාජපක්ෂ සහ රනිල් වික්‍රමසිංහ අතර වෙනස බලන්න. ජනාධිපතිතුමා පක්ෂයේ සෑම කෙනෙකුටම ආදරෙයි. ඔවුන්ට හොඳට සලකනවා. දුර්වලකම් ඇති මන්ත්‍රීවරුන්ට ඒවා සකස් කර ගැනීමට උපදෙස් දෙනවා. කිසිම කෙනෙකුට එක එක විදිහට සලකන්නේ නැහැ.විපක්ෂයේ සිට එතුමාට එකතු වූ මන්ත්‍රීවරුන්ටත් ඒ පක්ෂයේ සිටි අයටත් සමානව සලකනවා. එපමණක් නොවේ අද මේ රටේ තරුණ පරම්පරාවට සමාජයේ ඉදිරියට යාමට සුදුසු මාර්ගය තනාදෙන එතුමා මෙවර මහ මැතිවරණයේදී තරුණ පිරිසට විශේෂ තැනක් දී ඉදිරියට ගෙන තිබෙනවා.එතුමා වෙනුවට එතුමාගේ පුත් නාමල් රාජපක්ෂ මහතා හම්බන්තොටින් තරග කිරීමට පත්කළා පමණක් නොවෙයි සනත් ජයසූරිය, සුසන්තිකා ජයසිංහ වැනි දක්ෂයන්ටත් කලාකරුවන්ටත් ඔවුන් ගේ හැකියාවන් ඔපමට්ටම් කර ගනිමින් රටට සේවයක් කළ හැකි මාර්ගයක් සකස් කර තිබෙනවා. එසේ තරුණ පිරිසට අත දුන්නයි කියා පක්ෂයේ පරණ සාමාජිකයන්ට වෙනසක් කර නැති බව අද මේ රටේ ජනතාවට දකින්න පුළුවන්.විපක්ෂයේ ඡන්ද පෙත්සම ගැන ඔබ අදහස් කරන්නේ කුමක්ද?පසුගිය කාලේ පැවැති මැතිවරණ දහ අටකින් පමණ විපක්ෂය පරාජයට පත්වුණා. මේ සෑම අවස්ථාවක ම විපක්ෂය ඡන්ද පෙත්සමක් ඉදිරිපත් කරනවා. මේ ඡන්ද පෙත්සමත් ඒ වගේ ම දෙයක් පමණයි. මේ ඡන්ද පෙත්සම ගැන එතරම් දුරට හිතන්න අපට අවශ්‍ය නැහැ. මුලදී කම්පියුටර් ජිල්මාට් ගැන චෝදනා එල්ල කළ විපක්ෂය කෝ ඒ පිළිබඳ ව ඡන්ද පෙත්සමේ ගොනු කරලා තිබෙනවාද? ඒවා නිකම් පදනමක් නැති අභූත බොරු චෝදනා, කටකතා පමණයි. මේවා ඇත්තට ම අපට වැඩක් නැහැ.ජනාධිපතිතුමා මෙවර ජයග්‍රහණය කළේ වැඩි ඡන්ද ලක්ෂ 18 ක් ලබා ගනිමින්. එය ඉතිහාසගත ජයග්‍රහණයක්. අප බලාපොරොත්තු වුණා එතුමාට ඒ වගේ විශිෂ්ට ජයග්‍රහණයක් මේ රටේ ජනතාව ලබාදෙන බව. ජනාධිපතිතුමා මේ රටට වසර හතරක් තුළ සිදුකර තිබූ සේවය පිළිබඳ ව ජනතාව සිටියේ දැඩි පැහැදීමකින්. එතුමා ගේ නායකත්වය අහිමි කර ගන්න රටේ ජනතාව කවදාවත් කැමති නැහැ.ජනාධිපතිතුමා රට වෙනුවෙන් කරගෙන යන සංවර්ධන වැඩපිළිවෙළ ගැන ඔබගේ අදහස් ?මේ රටේ දශක තුනක් යුද්ධය තිබුණා. ත්‍රස්තවාදය අවසන් වනතෙක් රට සංවර්ධනය කරන්න බැහැ කියමින් හිටපු නායකයන් රටේ සල්ලි කෑවා. යුද්ධය අවසන් කළේත් නැහැ. රට සංවර්ධනය කළේත් නැහැ. යුද්ධය තුළින් වවාගෙන කෑවා. කොටියාට පෝෂණය වෙන්න ඉඩ දුන්නා. කොටියා ආරක්ෂා කළා. නමුත් නැඟෙනහිර උතුරු මානුෂීය මෙහෙයුම සිදුවන අතරතුර ජනාධිපතිතුමා ඒ කර්තව්‍යය සිදුවීමට පමණක් ඉඩ නොතබා රටේ සංවර්ධනයත් සිදුකළා.ඒ ක්‍රියා කලාපය විශ්මය ජනකයි. යුද්ධයක් අවසන් වූ වහාම රටක් සංවර්ධන කරන්න රටකට හැකියාවක් නැහැ. නමුත් නැඟෙනහිර අත්පත් කර අවසන් වන විට ම ඒ පළාත්වල සංවර්ධනය සිදුවුණා. යුද්ධය අවසන් වනවිට එම පළාත්වල සංවර්ධනයත් අවසන් වෙමින් පවතිනවා. ලෝක නායකයන් අද පුදුමයට පත්ව සිටින්නේ එතුමා ගේ ඒ ක්‍රමවත් වැඩපිළිවෙළ නිසයි. වසර තිහක් ඡන්දය අහිමි වී සිටි උතුරු නැඟෙනහිර ජනතාව අද ඡන්දයේ හිමිකරුවන් වෙලා. උතුරෙන් නැඟෙනහිරින් වෙඩි හඬ බෝම්බ හඬ මරබිය සදහටම නැතිවෙලා. රටපුරා සංවර්ධන වැඩපිළිවෙළ ක්‍රියාත්මක වෙනවා.මේ රටේ දියුණුව නැති කිරීමට කටයුතු කරන ජාත්‍යන්තර කුමන්ත්‍රණ පිළිබඳ කතාබහට ලක්වෙනවා. ඒ ගැන ඔබේ අදහස කුමන්ද?රටකට එරෙහිව ජාත්‍යන්තර කුමන්ත්‍රණ ක්‍රියාත්මක වෙන්නේ රටේ යම් කණ්ඩායම්වල සහයෝගය ඇතිවයි. ජනාධිපතිතුමා ත්‍රස්තවාදය පරාජය කිරීමට සූදානම් වන අවස්ථාවේ එය වළක්වාලීමට විපක්ෂය ඇතුළු කණ්ඩායම් ජාත්‍යන්තර කුමන්ත්‍රණකරුවන් සමඟ එකතුවී කටයුතු කළා. ජනාධිපතිතුමා ඒ සියලු බලවේග හමුවේ නොසැලී තම අරමුණ ජයගන්නා තෙක් ම ඉදිරියට ම ගෙන ගියා.මේ කුමන්ත්‍රණවලට සහයෝගය දුන්නේ කොටි හිතවාදී බලවත් රටවල්. එම සංවිධාන ඒවායින් එල්ලවූ පීඩනය වෙනත් නායකයෙකුට එල්ල වූවා නම් මේ යුද්ධය අද මේ ආකාරයෙන් ජයග්‍රහණය කළ නොහැකියි. නමුත් ජනාධිපතිතුමා සතුවූ දක්ෂකම, කැපවීම, නිවැරදි නායකත්වය තුළින් ත්‍රස්තවාදය සදහට ම පරාජය වුණා.නමුත් තවමත් ඒ එල්ල වූ කුමන්ත්‍රණ නැවතී නැහැ. ජනාධිපතිතුමා නැවත ජනාධිපතිවීම වළක්වා නැවත ත්‍රස්තවාදයට හිස එසවීමට අවස්ථාව ලබා දීමට කුමන්ත්‍රණකරුවන් කටයුතු කළා. ජනරාල් ෆොන්සේකා විපක්ෂයට සහ ජවිපෙට එකතුකර ගත්තේ ජාත්‍යන්තර බලවේගවල කුමන්ත්‍රණ සඳහා යොදවා ගැනීමට යි.ජෙනරාල් ෆොන්සේකා අත්අඩංගුවට ගැනීම ඔබ දකින්නේ කෙසේද?ජෙනරාල් ෆොන්සේකා බෝම්බ ප්‍රහාරයට ලක්වී රෝහල්ගත කළ අවස්ථාවේ ඔහුගේ අවසානය දකින්නට සතුටින් බලාපොරොත්තු වූ පුද්ගලයෙක් තමයි විපක්ෂ නායක රනිල් වික්‍රමසිංහ මහතා. මා එවකට විපක්ෂයේ සිටිය දී රනිල් වික්‍රමසිංහ මහතා කීප වරක් ම මට කීවා සරත් ෆොන්සේකාගේ තත්ත්වය කොහොමද? ඔහු නැතිවෙලා ද? කියලා බලන්න කියලා. එහෙම කළ කෙනෙක් සමඟයි ජෙනරාල් ෆොන්සේකා දේශපාලනයට එකතු වුණේ.හමුදාපතිවරයා හමුදාපති ධුරයට නොවෙයි ගැලවීමේ හමුදාවටත් සුදුසු නැති බව ඔවුන් ප්‍රකාශ කළා. ත්‍රස්තවාදය අවසන් කර මේ රටට සාමය උදාවනු දැකීමට අකමැති වූ විපක්ෂ නායකවරයා ඇතුළු පිරිස ජනාධිපති මහින්ද රාජපක්ෂ මහතා ගෙදර යැවීමට කුමන්ත්‍රණය කළා. එහිදී ජෙනරාල් ෆොන්සේකා පොදු අපේක්ෂකයකු ලෙස යොදා ගත්තා.අලියා වෙනුවට හංසයා ගෙනාවා. විපක්ෂයේ මන්ත්‍රීවරු වැඩි දෙනෙක් ඊට එකඟ වුණානම් ඒ වෙනත් කළ හැකි දෙයක් නොමැති නිසයි. කෙසේ වුණත් ජෙනරාල් ෆොන්සේකා රනිල්ගේ සහ ජ.වි.පෙ. ගැටයට හසුවුණා. ඔහු හමුදා නායකයා ලෙස විශ්‍රාම ගොස් හොඳින් ඉන්න තිබූ තත්ත්වය ඔවුන් නැති කළා පමණක් නොවෙයි ෆොන්සේකා සඟවාගෙන තිබූ ඔහුගේ පවුලේ වත්කම් පවා එළියට ආවා.මේ රටේ යුද හමුදාවේ නීතිය, කාටත් එකයි. ගමේ ජේමිස් අයියා ගේ හමුදාවේ සිටින පුතා වැරැද්දක් කළත් හමුදාපතිවරයා වැරැද්දක් කළත් හමුදා නීතියට අනුව දඬුවම එකයි. ජෙනරාල් සරත් ෆොන්සේකා රණවිරුවන් කළ කී දේවල් ලෝකයා ඉදිරියට දමලා මේ රටේ රණවිරුවන්ට අපහාස කිරීමට උත්සාහ කළා. ඔහුගේ ඒ සැලසුම මාධ්‍ය මඟින්් හෙළිකළා. ඡන්ද රැස්වීම්වලදී හෙළි කළා.ඔහු දේශපාලනයට පැමිණ තිබුණේ ජනාධිපති මහින්ද රාජපක්ෂ මහතා සමඟ ඇතිකරගත් ද්වේශයකින් ෙවෛරයකින්. ඒ වෛරය තුළින් ජනාධිපතිතුමා, ආරක්ෂක ලේකම්තුමා දරුණු හිරිහැර පීඩාවලට පත්කිරීමට ඔහු නො ඉවසිල්ලෙන් බලාහිටියා. නමුත් ජනාධිපතිතුමා වගේ නායකයෙකුට නියපිටින් හානියක් කිරීමට මේ රටේ ජනතාව ඉඩ තැබුවේ නැහැ.අපි විපක්ෂයේ සිටිය කාලේ දන්නවා ෆොන්සේකා මහතා බෝම්බයට හසුවූ වෙලාවේ ඔහුව බේරා ගැනීමට ජනාධිපතිතුමා මොනතරම් දේවල් කළාද කියලා. විදේශ රටවල විශේෂඥ වෛද්‍ය සේවය පවා ලබා දුන්නා. එපමණක් නොවේ ජනාධිපතිතුමා එතුමාගේ ආර්යාව පවා ජෙනරාල් ෆොන්සේකා වෙනුවෙන් බෝධි පූජා පවා පැවැත්වූවා. විශාල ආරක්ෂාවක් ලබා දුන්නා.ඔහු ඉල්ලන දේ මොකක්ද ඒ සෑම දෙයක්ම ලබා දුන්නා. එසේ කළ නායකයෙකුට ජනරාල් ෆොන්සේකා කෙළෙහිගුණ සැළකූ ආකාරයද ඒ. ජනාධිපතිතුමා ගේ හිතේ සංවේදීකම නිසාම ෆොන්සේකා දේශපාලනයට යන බව කියූ අවස්ථාවේ පැවසුවා දේශපාලනයට ගිහින් ප්‍රශ්නයක් ඇතිවුවහොත් “සරත් එන්න මම ඔබට පිහිට වෙන්නම් කීවා.නමුත් ජෙනරාල් ෆොන්සේකා අදත් ජනාධිපතිතුමාට වෛර කරනවා. නමුත් ජනාධිපතිතුමා ඔහුට අනුකම්පා කරනවා. ඔහුව අත්අඩංගුවට ගත්තේ යුද හමුදා නීතියට අනුව යි. එහෙම නැතිව රනිල් වික්‍රමසිංහ තරම්වත් ඡන්ද ලබා නොගත්ත දවස් 40ක දේශපාලන අත්දැකීමක් ඇති පුද්ගලයෙක් අත්අඩංගුවට අරගෙන සිර කරන්නට තරම් පිස්සුවක් රජයට නැහැ. ඒත් අපිට එක කනගාටුවකට තියෙන්නේ මේ කරුණු කාරණා හරිහැටි තේරුම් නොගෙන විපක්ෂ දේශපාලනඥයන් ගේ බොරු තොරතුරුවලට රැවටී සමාජයේ සුළු පිරිසක් වැරැදි ලෙස කටයුතු කිරීම පිළිබඳ ව යි.ඒත් රටේ ජනතාව තේරුම් ගනීවි මේ රටේ පූජ්‍ය පක්ෂයට ආගම් භේදයක් නොමැතිව සැළකූ එකම රාජ්‍ය නායකයා ජනාධිපතිතුමා බව, වෙහෙර විහාර, කතෝලික පල්ලි, මුස්ලිම් පල්ලි, කෝවිල් මේ හැම පූජනීය ස්ථානයක්ම දියුණු කිරීමට ජනාධිපතිතුමා විශාල කැපවීමක් කළා. කෙළෙහිගුණ නොදන්නා පුද්ගලයකු වෙනුවෙන් පෙනී නොසිට සංවේදී නායකයා සමඟ එකතුවී රටේ ඉදිරි අනාගතය සුරක්ෂිත කර ගැනීමට ඉතා සාමකාමීව කටයුතු කිරීම ගුණගරුක ජනතාවගේ යුතුකම බව තේරුම්ගත යුතුයි.රණවිරු සුබසාධන ඇමැතිවරයා වශයෙන් ඔවුන් වෙනුවෙන් ඉදිරියේ දී සිදු කිරීමට බලාපොරොත්තු වෙන්නේ මොනවාද?මේ රටේ ආරක්ෂකයා රට බේරා ගැනීමට ජීවිත පරිත්‍යාගයෙන් කැපවූ රණවිරුවන් වෙනුවෙන් ජනාධිපතිතුමා ප්‍රමුඛත්වයක් දී කටයුතු කරන බව සෑම කෙනකු ම දන්නා දෙයක්. සමාජයේ සෑම කෙනකු ගේ ම ගෞරවාදරයට එක්වන අයකු බවට පත්වෙන රණවිරුවන් වෙනුවෙන් ජනාධිපතිතුමා මේ වනවිට බොහෝ දේ සිදුකර හමාරයි.ඔවුන් වෙනුවෙන් නිවාස, ගම්මාන, ප්‍රවාහන පහසුකම්, ණය ලබා ගැනීම්, වැටුප් වැඩිකිරීම්, දූ දරුවන්ට ශිෂ්‍යත්ව, රණවිරු පාසල්, මියගිය රණවිරු පවුල් සුබසාධනය ඇතුළු බොහෝ දේ සිදුකර තිබෙනවා. එපමණක් නොවෙයි ඔවුන් වෙනුවෙන් දීර්ඝකාලීනව සුබසාධන වැඩපිළිවෙළවල් රැසක් ක්‍රියාත්මක කර තිබෙන අතර ඉදිරියේදී තවත් සැලසුම් රාශියක් සිදුකිරීමට සූදානම්ව සිටින බව කිව යුතුයි.ඉදිරි මහා මැතිවරණයේ දී ජනතාව ඡන්දයට කුමන ආකාරයකට ප්‍රතිචාර දක්වයිද?මහජනතාවගෙන් වැඩි ඡන්ද ලක්ෂ 18ක් ගත්තේ ජනාධිපති මහින්ද රාජපක්ෂ මැතිතුමා. එවැනි නායකයකු යටතේ ක්‍රියා කරන දේශපාලන නියෝජිතයන්ට රටේ ජනතාව දිය හැකි හොඳම පිළිතුර ලබන අප්‍රේල් 8 වැනිදාට දේවි. එක්සත් ජාතික පක්ෂයේ සහ ජ.වි.පෙත් අවසානය බොහෝදුරට සිදුවේවි.ඔබ නිකවැරටිය ප්‍රදේශයෙන් මහ ඡන්දයට ඉදිරිපත් වීම ගැන අදහස් කරන්නෙ මොකක්ද?නිකවැරටිය, කුරුණෑගල, මාවතගම කියල වෙනසක් නැහැ. කුරුණෑගල දිස්ත්‍රික් ජනතාව මට බොහොම ආදරෙයි. ඔවුන් වෙනුවෙන් ඔවුන්ගේ ප්‍රශ්නවලට මා මැදිහත් වී කටයුතු කළා. ගමේ ජනතාව අමතක කර සිට ඡන්දය ළං වෙනවිට ඔවුන් අතරට ගිය දේශපාලනයක් නොවෙයි මම, ගමේ හැම කෙනෙකුගේම දුකට සැපට මා පිහිට වෙනවා. විශේෂයෙන් එක්සත් ජනතා නිදහස් සංධානයේ ජනතාව කියල විපක්ෂයේ සිටිය කාලෙදිවත් මම ඔවුන් අමතක කළේ නැහැ. එක්සත් ජාතික පක්ෂයේ, ජනතාව දන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=f1002222</link>
    <topic>සාධාරණ මැතිවරණයක අත්දැකීම් ඔස්සේ අනාගතයට</topic>
    <author>ධම්මික සෙනෙවිරත්න</author>
    <content>ජාතික වශයෙන් අතිශයින් තීරණාත්මක හා ඉහළම මට්ටමේ ජන සහභාගීත්වයක් ද සහිත මෙන්ම පෙර නොවූ අන්දමේ අන්තර්ජාතික අවධානයක් දිනාගත් මැතිවරණය බවට ද මෙවර ජනාධිපතිවරණය පත්ව තිබිණි. එම පසුබිම ද සමඟ ඉතාමත් නිදහස් හා සාධාරණ මැතිවරණයක් පැවැත්වීම පිළිබඳ වග බලා ගැනීම අරබයා දෙස් විදෙස් නිරීක්ෂකයන් සඳහා මෙම මැතිවරණය නිරීක්ෂණය කිරීමේ අවකාශය මැතිවරණ කොමසාරිස්වරයා විසින් ලබා දෙන ලදී.විනිවිදභාවයෙන් යුතු මැතිවරණ ක්‍රියාවලියක් සම්බන්ධයෙන් ස්වාධීන නිරීක්ෂකයන් ලබා දෙන සහතිකය ද වැදගත් සාධකයකි. ඒ සමඟම යම් වෘත්තීයමය පරිණතභාවයකින් යුතුව ඔවුන් ඉදිරිපත් කරන නිර්දේශ ප්‍රශස්ත මැතිවරණ ක්‍රියාවලියක් සඳහා මෙන්ම ප්‍රජාතන්ත්‍රවාදයේ යහ පැවැත්ම සඳහා ද ඉවහල් කර ගත හැකි වෙයි.නිරීක්ෂණයශ්‍රී ලංකාවේ සය වැනි ජනාධිපතිවරණය නිරීක්ෂණයේ යෙදුණු දෙස් - විදෙස් නිරීක්ෂණ කණ්ඩායම් අතුරින් පොදු රාජ්‍ය මණ්ඩලීය නිරීක්ෂණ කණ්ඩායම සිය නිරීක්ෂණ හා නිර්දේශ ඇතුළත් අවසන් වාර්තාව පසුගියදා ඉදිරිපත් කළේය. එම නිරීක්ෂණ කණ්ඩායමේ ප්‍රධානියා ලෙස කටයුතු කළ ජැමෙයිකාවේ හිටපු විදේශ ඇමැති කේ. ඩී. (ක්) නයිට් මහතා ඇතුළු නිරීක්ෂණ කණ්ඩායම පිළියෙළ කළ අවසන් වාර්තාව පොදු රාජ්‍ය මණ්ඩලීය මහ ලේකම් කමලේෂ් ෂර්මා මහතා විසින් නිකුත් කරන ලදී.සිය නිරීක්ෂණ කණ්ඩායමේ නිගමන උපුටා දක්වමින් මහ ලේකම් වරයා ප්‍රකාශ කර ඇත්තේ ඡන්ද දායකයන්ට නිදහසේ සිය ඡන්දය ප්‍රකාශ කිරීමට ඉඩ සැලසී තිබූ බව සහ මැතිවරණය ඉතාමත් මැනවින් පැවැත්වීමට මැතිවරණ කොමසාරිස්වරයා ඇතුළු මැතිවරණ නිලධාරීන් වග බලා ගෙන තිබූ බවයි. එහිදී ඡන්ද ගණන් කිරීමේ කටයුතු ද ඉතාමත් විධිමත් අන්දමින් සිදු වූ බව වාර්තා වේ සඳහන් කර ඇත්තේ මැතිවරණ නිලධාරීන්ගේ මෙහෙය අගය කරමිනි. ඒ සමඟම 74.5 % තරම් ඉහළ ප්‍රතිශතයක් ඡන්දය ප්‍රකාශ කළ මැතිවරණයක් ලෙස මෙය වාර්තාවීම පිළිබඳ ද එමගින් ප්‍රසාදය පළ වී තිබේ.පොදු රාජ්‍ය මණ්ඩලීය නිරීක්ෂණ කණ්ඩායම තවදුරටත් පෙන්වා දෙන අන්දමට පූර්ව මැතිවරණ සමය තුළ වාර්තා වූ ඇතැම් සිද්ධීන් වළක්වාගත හැකිවිණි නම් සහ දියුණු මැතිවරණ ක්‍රියාදාමයක් සඳහා තවදුරටත් ගත හැකි ක්‍රියාමාර්ග කරා ළඟාවීමට හැකි වූයේ නම් එය වඩාත් අර්ථාන්විත එකක් වනු ඇත. තම නිරීක්ෂණ ක්‍රියාවලියේ දී හඳුනාගත හැකි වූ යම් යම් ගැටලුකාරීත්වයන් බොහොමයක් මේ මැතිවරණයට පමණක් ආවේණික වූ ඒවා නොවන බවද පෙර පැවැති මැතිවරණ වලදී ද එවැනි ගැටලු මතු වී ඇතැයි ද එය සඳහන් කරයි.ඒ සමඟම එම ප්‍රශ්නකාරී තැන් මැතිවරණ කොමසාරිස්වරයා විසින්මත් පෙන්වා දුන් ඒවා බවද එමගින් කියා සිටින්නේ ඒවාද කඩිනමින් විසඳාගත හැකි නම් මෙම ප්‍රජාතන්ත්‍රීය ක්‍රියාදාමය වඩාත් සම්පූර්ණ වන බව මෙරට දේශපාලන පක්ෂ වල අවධානයට යොමු කරවමිනි. එහිදී අවශ්‍ය කරන වෙනස් කම් සඳහා ඉල්ලා සිටින ඕනෑම විටෙක සිය සහාය ලබාදීමට පොදු රාජ්‍ය මණ්ඩලය සූදානම් බවද මහ ලේකම් ෂර්මා මහතා සඳහන් කර තිබිණි.සුබවාදී අදහස්සමස්තයක් ලෙස මැතිවරණය පැවැත්වුණු ආකාරය පිළිබඳ පොදු රාජ්‍ය මණ්ඩලයට ඇත්තේ සුබවාදී අදහසක් බව මෙම වාර්තාව කෙරෙහි අවධානය යොමු කිරීමේදී පෙනී යයි. වාර්තාව මගින් යෝජනා කරන නිර්දේශ පිළිබඳ ද මැතිවරණ බලධාරීන්ගේ සහ දේශපාලන පක්ෂ වල අවධානය යොමු කිරීම සුදුසුය.ඊට ඇතුළත් සමහර කාරණා සැකෙවින් දක්වන්නේ නම් ඡන්දයේ රහස්‍යභාවය තවදුරටත් සුරැකෙන පරිදි ඡන්ද පොළ පිළියෙළ කිරීම, ඡන්ද මධ්‍යස්ථානයේ පොලීසියේ රාජකාරී හා පොලීසිය ඡන්දය ප්‍රකාශ කරන ශාලාවෙන් පිටත රැඳවිය හැකිද, අවතැන් ජනයාගේ ඡන්ද අයිතිය ආරක්ෂා කිරීම සඳහා වන ක්‍රියාමාර්ග සහ උතුර – නැෙඟනහිර ජනතාවට හැඳුනුම්පත් ලබාදීම, සෑම ඡන්ද මධ්‍යස්ථානයකම ලියාපදිංචි ඡන්ද දායකයන් පිළිබඳ තොරතුරු පැහැදිලිව සඳහන්වීම, ඡන්ද ගණන් කිරීමේ ක්‍රියාවලිය නිරීක්ෂණය සඳහා දේශපාලන පක්ෂ නියෝජිතයන් හැරුණු විට දේශීය නිරීක්ෂකයන් සඳහා ද ඉඩ සැලසීම ආදී වශයෙනි.මේ සමඟම රාජ්‍ය සම්පත් යොදා ගැනීම, රාජ්‍ය හා පෞද්ගලික මාධ්‍ය භාවිතය, පූර්ව හා පශ්චාත් මැතිවරණ කලබල වළක්වා ගැනීම, ආරක්ෂක හමුදා දේශපාලනීකරණය වීමෙන් වැළැක්වීම ආදී කාරණා සම්බන්ධයෙන් ද පොදු රාජ්‍ය මණ්ඩලීය නිරීක්ෂකයන් සිය නිර්දේශ ඉදිරිපත් කරයි. මැතිවරණ ක්‍රියාවලිය තවදුරටත් විධිමත් කිරීම කෙරෙහි 17 වන ආණ්ඩුක්‍රම සංශෝධනය බල ගැන්වීමේ ඇති හැකියාවද එමගින් පෙන්වා දෙයි.කෙසේ වුවද එම නිර්දේශ ඔස්සේ මේ මැතිවරණයේ යථාර්ථය දෙස බලන විට පෙනෙන්නේ මෙරට මැතිවරණ ඉතිහාසය තුළ පැවැති වඩා නිදහස් හා සාධාරණ මැතිවරණයක් ලෙස මෙම ජනාධිපතිවරණය සැලකිය හැකි බවයි. ඡන්දය ප්‍රකාශ කළ ප්‍රතිශතය, ජයග්‍රාහී අපේක්ෂකයාගේ වැඩි ඡන්ද පරතරය ආදී කාරණා මගින්ද එය පිළිබිඹු වේ.අතීතයේ පැවැති ඇතැම් මැතිවරණ වලට සාපේක්ෂව සංවිධානාත්මක ප්‍රචණ්ඩත්වයක් පිළිබඳ මේ මැතිවරණයේදී ද වාර්තා නොවිණි. මැතිවරණයකදී ඇති වන සිද්ධීන් වඩා බරපතල අන්දමින් අවධානයට ලක් කළ යුතු වන්නේ ඒවා එහි ප්‍රතිඵලයට බලපෑම් සහගත වන තරමටයි. නමුත්, ජනාධිපතිවරණයේ ප්‍රතිඵලයට බලපෑමක් ඇති විය හැකි අන්දමේ කිසිදු සිදුවීමක් ඇති නොවීම සැලකිය යුතු කාරණයකි. එවැනි සිද්ධීන් පිළිබඳ සමාජය අත් නොවින්දා සේම මැතිවරණ කොමසාරිස් වරයාද එවැනි තත්ත්වයක් පිළිබඳ සඳහන් කර නැත.එසේම සිවිල් සමාජ ක්‍රියාකාරිකයන් ලෙස තමන් හඳුන්වා ගන්නා ඇතැම් පිරිස් මෙන්ම රාජ්‍ය නොවන සංවිධාන ද, සමහර නිරීක්ෂණ කණ්ඩායම් ද පෙන්වා දෙන නිදහස් හා සාධාරණ මැතිවරණයක් සඳහා 17 වන සංශෝධනය මගින් යෝජනා කරන ස්වාධීන කොමිෂන් සභා බල ගැන්වීම පිළිබඳ කාරණය ගැනද අලුත් කියැවීමක් අවශ්‍ය බව පෙනෙන්නට ඇත. ආණ්ඩුක්‍රම විශාරදයන් ඇතුළුව ඇතැම් විද්වතුන් පවා පෙන්වා දී තිබූ කාරණයක් වූයේ 17 වෙනි සංශෝධනය බලගැන්වීම මගින් මෙකී සියලු දෝෂ නිවාරණය වීම සිදු නොවේය යන්නයි.ඇතැම් විද්වතුන්ට අනුව මේ ආණ්ඩුක්‍රම සංශෝධනය විකෘතියකි. යම් පිරිස් වල වුවමනාවන්ට අනුව හදිසියේ අටවාගත් සංශෝධනයකි. ජනාධිපතිවරණයෙන් අනතුරුව මැතිවරණ කොමසාරිස්වරයා ද සිය නිරීක්ෂණ ඉදිරිපත් කරමින් කළ අදහස් දැක්වීමේ දී ද අවධාරණය කළ පරිදි කණගාටුදායක කාරණය වන්නේ පාර්ලිමේන්තුවේ බහුතරයක් නියෝජිතයන් එය අනුමත කර තිබීමයි. තවදුරටත් ඔහු පෙන්වා දී තිබුණේ මෙම සංශෝධනය සහ පරමාර්ථ පෙරදැරිව පිළියෙළ වූවක් නොවන බවයි. මෙය සක්‍රීය කර ගැනීමට නොහැකි වී ඇත්තේ ද එනිසා විය හැකි බව ඔහු සඳහන් කර තිබිණි.ව්‍යවස්ථාවේ වෙනසක්වත්මන් ආණ්ඩුක්‍රම ව්‍යවස්ථාව කොටසින් කොටස කෙරෙන මෙවැනි සංශෝධන වෙනුවට නව ආණ්ඩුක්‍රම ව්‍යවස්ථාවක් පිළිබඳ රජයේ අවධානය යොමුව තිබීම මේ නිසා බෙහෙවින්ම වැදගත්ය. අනෙක් කාරණය 17 වෙනි සංශෝධනය ‘කෝකටත් තෛලය’ ලෙස දකින විපක්ෂය නිදහස් - සාධාරණ මෙන්ම ප්‍රචණ්ඩත්වයෙන් තොර මැතිවරණයක් සඳහා බෙහෙවින් ඉවහල් වන සමානුපාතික නියෝජන ක්‍රමය අහෝසි කිරීම සඳහා සහාය පළ කිරීමට උනන්දුවක් නොදැක්වීමයි.ඒ අනුව නව මැතිවරණ ක්‍රමයක් නිර්මාණය කර ගැනීමට සිදු වනු ඇත්තේ ද ඉදිරි මහ මැතිවරණයෙන් ශක්තිමත් හා බලවත් ආණ්ඩුවක් බිහි කර ගැනීමෙනි. එය මෙරට ඡන්ද දායක ජනතාවගේ ගැඹුරු අවධානයට ලක් විය යුතු කාරණයකි.ජනාධිපතිවරණයේ ප්‍රතිඵල නිකුත් වීමත් සමඟ ජ.වි.පෙ එය පිළිගත නොහැකි බව කීවේ ඡන්ද ගණනය කිරීමේදී ‘කොම්පියුටර් ජිල්මාට්’ එකක් සිදුවී ඇතැයි කියමිනි. එවැනි චෝදනාවක් නැගීම අතිශය පැහැදිලි මැතිවරණ ප්‍රතිඵලයක් පිළිබඳ සමාජය තුළ සැක සංකා ඇති කිරීම, ඉදිරි මහ මැතිවරණයේදී විපක්ෂයේ ඡන්ද දායකයන් උදාසීන වීම වළක්වා ගැනීම, මැතිවරණ දූෂිත බව ලෝකයට කියා පාමිනි. විදේශ මැදිහත්වීමක් යොමුකරවා ගැනීම සඳහා ප්‍රයත්න දරණ බව පෙනෙන්නට තිබේ.එහෙත් මේ කියන කොම්පියුටර් ජිල්මාට් පිළිබඳ කාරණය සපුරා බැහැර කරමින් මැතිවරණ කොමසාරිස් වරයා පැහැදිලිවම කියා සිටියේ ඡන්ද ගණනය කිරීමේ ක්‍රියාවලිය ඉතා විධිමත් ව හා නිවැරැදිව සිදුවී ඇති බවයි. පෙර මැතිවරණවලදී මෙන්ම මෙවරද එම පරිගණකගත කිරීමේ කටයුතු සිදුවූයේ කොළඹ විශ්වවිද්‍යාලීය පරිගණක ඒකකය මගින් පෙන්වා දුන් ඔහු එම ක්‍රියාවලිය පිළිබඳව අවශ්‍ය අයෙකුට එම ආයතනය මඟින් දැනුවත් විය හැකි බවද කියා සිටියේය. ප්‍රතිඵලය පිළිබඳ පතුරුවා හරින ලද කටකතා ඔහු මුළුමනින්ම ප්‍රතික්ෂේප කර තිබිණි.ඡන්ද ගණනය කිරීම වෙනදා මෙන්ම ගණන් කිරීමේ නිලධාරීන් විසින් සිදු කරන ලද අතර දේශපාලන අපේක්‍ෂකයන්ගේ නියෝජිතයන් එම ක්‍රියාවලිය නිරීක්‍ෂණයේද යෙදී ඇත. නිදහස් හා සාධාරණ මැතිවරණයක නිරවද්‍ය ප්‍රතිඵලයක් පිළිබඳ අවශ්‍ය ප්‍රමිතීන්ට අනුව විශ්වාසනීය අන්දමින් එය සිදුවූ බවට සැක නැත. විපක්‍ෂය මතු කළ ඇතැම් සිදුවීම් පිළිබඳ මැතිවරණ කොමසාරිස්වරයා පරීක්‍ෂණ පවත්වමින් සිටී. කිසිදු ඡන්ද මධ්‍යස්ථානයක ප්‍රතිඵල ශූන්‍ය කිරීමට සිදුනොවී ම ද මෙම මැතිවරණය සම්බන්ධයෙන් කැපී පෙනෙන හා අගය කළ හැකි කාරණයකි.මැතිවරණයට පෙර පැහැදිලිව ප්‍රකාශ වී තිබූ පරිදි යම් ඡන්ද මධ්‍යස්ථානයක බරපතල සිදුවීමක් වාර්තාවිණි නම් එහි ඡන්දය ශූන්‍ය කර යළි එම මධ්‍යස්ථාන සඳහා ඡන්ද විමසීමක් පැවැත්වීමට නියමිතව තිබිණි. නමුත් එවැනි තත්ත්වයක් වළක්වා ගැනීමේ ගෞරවය මැතිවරණ කාර්යමණ්ඩල ආරක්ෂක අංශ මෙන්ම මැතිවරණ නීති - රීති වලට ගරුකළ දේශපාලන පක්ෂවලට මෙන්ම වගකීමකින් ක්‍රියා කළ ජනතාවටද පැවරේ.ඡන්ද පෙත්සමවිපක්‍ෂය මතුකළ ප්‍රතිඵලය විකෘති කර ඇතැයි යන චෝදනාව නිරීක්‍ෂකයන් ගේ මෙන්ම දෙස් විදෙස් මාධ්‍යවලද අවධානයට ලක්වූවකි. එහෙත් විපක්‍ෂය එවැනි චෝදනාවක් මතුකරන්නේය යන්න ගැන සඳහන් කිරීමට මිස මෙවැනි මැතිවරණයක් පිළිබඳ එවැනි හැඳින්වීමක් යටතේ සිය නිරීක්‍ෂණ ඉදිරිපත් කිරීමට ඔවුන් පෙළඹුණේ නැත. මධ්‍යස්ථව මෙම මැතිවරණය පැවැති ආකාරය දෙස බලන කිසිවකුටත් එබඳු පදනම් විරසක මෙන්ම හාස්‍යජනක චෝදනාවක් නැගිය නොහැකිය.මේ කාරණය දැන් චෝදනාව ඉදිරිපත් කළ ජවිපෙ විසින්වත් සනාථ කර තිබේ. ඒ ජනාධිපතිවරණයේ ප්‍රතිඵලයට එරෙහිව විපක්‍ෂය අධිකරණයට ඉදිරිපත් කළ ඡන්ද පෙත්සම මගිනි. එම පෙත්සමේ කොම්පියුටර් ජිල්මාට් පිළිබඳ විපක්‍ෂයෙන් එල්ල වූ ප්‍රධානම චෝදනාව හැලීයාම ගැන විමසූ කල්හි ජවිපෙ ප්‍රධාන ලේකම් ටිල්වින් සිල්වා කියා තිබුණේ එවැන්නක් සනාථ කිරීමට සාක්‍ෂි නැති බවයි.පශ්චාත් මැතිවරණ සමය පිළිබඳ ද පොදු රාජ්‍ය මණ්ඩලීය නිරීක්‍ෂණ කණ්ඩායමේ අවධානය යොමුවිය. මැතිවරණයට පූර්ව සතියක පමණ කාලය සහ මැතිවරණයට පසු සතියක පමණ කාලය ඔවුන් නිරීක්‍ෂණය කර තිබිණි. පශ්චාත් මැතිවරණ සමය තුළ සැළකිය යුතු ප්‍රචණ්ඩත්වයක් ඇති නොවූ බව කාටත් පිළිගත හැකියි. විපක්‍ෂයේ ප්‍රකට අපේක්‍ෂකයා වූ ජෙනරාල් සරත් ෆොන්සේකා හමුදා අත්අඩංගුවට පත්වීම, ඇතැම් මාධ්‍ය සංවිධාන විසින් නිදහස් මාධ්‍ය හැසිරවීමකට බාධා ඇතැයි ප්‍රකාශ කිරීම ආදී කාරණා පිළිබඳ ඔවුන් සිය වාර්තාවේ සඳහන් කර තිබිණි. එහිදී ඝාතන ප්‍රයත්නයන් කුමන්ත්‍රණකාරී සිදුවීම් පිළිබඳ කෙරී ඇති අනාවරණයන් ගැනද සඳහන් වෙයි.යුද හමුදා පොලිසිය විසින් යුද හමුදා පනතට අනුව අත්අඩංගුවට ගනු ලැබූ සරත් ෆොන්සේකා මහතා පිළිබඳ පරීක්‍ෂණ කටයුතු හා එම නීතිමය ක්‍රියාමාර්ග දැනටමත් සිදුවෙමින් තිබේ. තවත් මෙයාකාරයෙන් අත්අඩංගුවට ගැනීම පිළිබඳ ඔහු මූලික මිනිස් අයිතිවාසිකම් යටතේ අධිකරණයට ගොස් ඇත. යුද හමුදා අධිකරණයේ තීරණයට ඔහු එකඟ නොවන්නේ්නම් එහිදී ද ඔහුට අධිකරණය හමුවට යා හැකිය.ඔහු පිළිබඳ කටයුතු කරමින් ඇති ආකාරය අනුව පැහැදිලිව පෙනෙන්නේ රටේ නීතිය ක්‍රියාත්මක කිරීමක් මිස දේශපාලනික හේතූන් මත එම කාරණය තීරණය වී නැති බවයි. එහෙයින් නීතියේ පාලනය පිළිබඳ උස් හඬින් කතා කරන ඇතැම් සංවිධාන හා පුද්ගලයන් මෙහිදී හැසිරෙන්නේ නීතියේ පාලනය වෙනුවෙන් ද යන්න විමසා බැලීමට තරම් වැදගත් කාරණයකි. ප්‍රජාතන්ත්‍රවාදය හා යහපාලනය ගැන අනුන්ට බණ දෙසන දේශපාලන පක්‍ෂවල හැසිරීමද එලෙසම අවධානයට ලක්විය යුතු කාරණයකි.මාධ්‍ය මර්දනයක් සිදුවන බවක් ද පෙනෙන්නට නැත. මැතිවරණයට පෙර ද රිසි සේ ක්‍රියා කළ රජයට එරෙහි ඇතැම් මාධ්‍ය තවමත් නිදහසේ සිය කටයුතු කරමින් සිටී. අත්අඩංගුවට ගනු ලැබ සිටි ලංකා පුවත්පතේ කර්‍තෘවරයාද නිදහස් කර ඇත. මේ වනවිට ජනමාධ්‍ය ඇමැතිවරයා ලෙසද ක්‍රියා කරන ජනාධිපතිවරයා පොලිස්පතිවරයාට උපදෙස් දී ඇත්තේ යම් හෙයකින් මාධ්‍යවේදියකු අත්අඩංගුවට ගැනීමට ක්‍රියාකරන්නේ නම් ඊට පෙර විෂය භාර අමාත්‍යවරයා ලෙස තමන් දැනුවත් කරන ලෙසයි. මෙවැනි පසුබිමක් යටතේ සංවිධානාත්මක මාධ්‍ය මර්දනයක් පිළිබඳ විපක්‍ෂ බලවේග විසින් නිර්මාණය කරන ප්‍රවාද බිඳ වැටෙයි.සමස්තයජනාධිපතිවරණය නිරීක්‍ෂණයේ යෙදුණු පොදු රාජ්‍ය මණ්ඩලීය නිරීක්‍ෂණ කණ්ඩායමද ඇතුළුව විදේශීය නිරීක්‍ෂකයන් මෙන්ම, කළක පටන් මෙරට මැතිවරණ නිරීක්‍ෂණයේ යෙදෙන දේශීය නිරීක්‍ෂණ සංවිධානවලටද මෙම මැතිවරණය පිළිබඳ විශාල ලෙස මතුකර දැක්වීමට තරම් ගැටලුකාරී තැන් නැති බව පෙනෙන්නට ඇත. සමස්තයක් ලෙස මෙය එවැනි සිදුවීම් අවම මැතිවරණයකි.එවැනි මැතිවරණයක් පැවැත්වීමට හැකිවීම පිළිබඳ රාජ්‍යයට ආඩම්බර විය හැකිය. එහෙත් හැමදාමත් කළ පරිදිම විපක්‍ෂය මෙවරද කරමින් සිටින්නේ රටට ඒ කීර්තිය දිනාදීම වෙනුවට කාල්පනික සිද්ධිදාමයන් මත පදනම් වෙමින් මැතිවරණය දූෂිත බවට ආඩපාලි කියාපෑමකි. සිය පාක්‍ෂිකයන්ගේ අනුකම්පාව දිනාගැනීමටවත් ඔවුන් ඉදිරිපත් කරන චෝදනා සාධාරණ නොවන බව පෙනෙන්නට තිබියදීත් පරාජයේ සැබෑ හේතූන් සොයාබැලීම වෙනුවට තමන්වම රවටා ගැනීමේ ප්‍රතිඵලය ඉදිරි මහ මැතිවරණයේදී දැකගත හැකිවනවා ඇත.තවත් සටනක්ජනාධිපතිවරණය අවසන් වීමත් සමඟ ඇරැඹි ඇත්තේ මහමැතිවරණයයි. පවතින මැතිවරණ ක්‍රමය යටතේ එයද හැදින්විය හැකිවනු ඇත්තේ මැතිවරණ “සටනක්” ලෙසයි. එහෙත්, මිනිස් ජීවිත අහිමිකරගන්නා ගහ - මරා ගන්නා සටනක් බවට එය පත්කර නොගැනීමට දේශපාලන පක්‍ෂ වගබලා ගත යුතුව තිබේ. ඉකුත් මැතිවරණයේදී වාර්තා වූ සුළු සිද්ධීන් වැනි දෑ පවා ඇති නොවන අන්දමින් ක්‍රියාකිරීම යහපත් දේශපාලන සංස්කෘතියක් සඳහා මනා ප්‍රවේශයක් සළසයි.මෙහිදී යළිත් සිහිපත් කළ යුතු වන්නේ දුෂ්ට තරඟකාරීත්වයක් නිර්මාණය කර ඇති සමානුපාතික නියෝජන ක්‍රමය අවසන් කෙරෙන අලුත් රටට ගැලපෙන අලුත් ව්‍යවස්ථාවක් පිළියෙළ කරගැනීම සඳහා ඉඩ සැළසෙන ආණ්ඩුවක් බිහිකර ගැනීම සඳහා අපේ රටේ ඡන්ද දායකයා බුද්ධිමත් තීරණයක් ගත යුතු බවයි.බොහෝ ආසියානු රටවලට සාපේක්‍ෂව හා තමන් ඉහළින් ම ප්‍රජාතන්ත්‍රවාදී යැයි කියාගන්නා ඇතැම් බලවත් රටවලට සාපේක්‍ෂ ව දිගු කළක් තිස්සේ ශශ්‍රී ලංකාවට දියුණු මැතිවරණ ක්‍රියාදාමයක් පවතී. ඒ බව විදේශීය නිරීක්‍ෂණ වාර්තා පවා පිළිගනී. දැන් කළ යුතුව ඇත්තේ එම නිරීක්‍ෂණයන්ද විවිධ විද්වතුන් ද පෙන්වා දී ඇති නිර්දේශ කෙරෙහි ද අවධානය යොමු කරමින් වඩාත් දියුණු මැතිවරණ ක්‍රම වේදයකට අවශ්‍ය ප්‍රතිසංස්කරණ ක්‍රියාත්මක කිරීමයි. එය ප්‍රජාතන්ත්‍රවාදයේ ද, රටේ ද යහපත පිණිස වනු ඇත.ජනාධිපතිවරණය නිරීක්ෂණයට පැමිණි කණ්ඩායම වෙනුවෙන් පොදු රාජ්‍ය මණ්ඩලයේ මහ ලේකම් නිකුත් කළ ප්‍රකාශයෙන් අපේ රටේ දේශපාලනඥයන් පළ කළ බහුභූත ප්‍රකාශ සියල්ල නිශේධ වී තිබේ.මෙවර ජනාධිපතිවරණයේ ඡන්දයදීම හා ඡන්දය ගණන් කිරීම ඉතා ඉහළ මට්ටමක පැවැති බව පොදු රාජ්‍ය මණ්ඩලයේ මහ ලේකම්වරයා අවධාරණය කර සිටී.ඡන්දය ගණන් කිරීමේදී පරිගණක ජිල්මාට් චෝදනාව මේ නිසා අමූලික බොරුවක් බව හෙළි වේ. ජනාධිපතිවරණ ඡන්ද දූෂණයේ ප්‍රධානම සාධකය බවට ජනතා විමුක්ති පෙරමුණ හෙළි කළ ජිල්මාට් චෝදනා ක්‍රමය ජනාධිපතිවරණ ඡන්ද පෙත්සමට ඇතුළත් නොකිරීමෙන්ම පෙනී යන්නේ ජ. වි. පෙ. ත් එ. ජා. ප. යත් පරාජය වසා ගන්නට අමු බේගල් ඇද බාන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>22</day>
    </date>
    <link>http://www.dinamina.lk/2010/02/22/_art.asp?fn=f1002223</link>
    <topic>ලාංකේය ඉතිහාසයේලොකුම පාවාදීමසටන් විරාම ගිවිසුම</topic>
    <author>සටහන මලික් චමින්ද ධර්මවර්ධන</author>
    <content>2001-2003 එ.ජා.පෙ ආණ්ඩු සමයේ එල්.ටී.ටී.ඊ.ය සමඟ අස්සන් කෙරුණු සටන් විරාම ගිවිසුමට වසර අටක් පිරීම නිමිත්තෙනි.ලාංකේය ඉතිහාසයේ සිදුවූ පාවාදීම් පිළිබඳ අපි නිරතුරුවම කතාබහ කරමු. දොන් ජුවන් ධර්මපාලගේ පාවාදීම පෘතුගීසි යුගයේ සිදුවූ එවැන්නකි. මෙවැනි පාවාදීම් අද ඊයේ ද සිදු නොවුවා නොවේ. 2002 වර්ෂයේ සටන් විරාම ගිවිසුම ලෙසින් කරලියට පැමිණියේද එවැනි පාවාදීමකි.2001 වර්ෂයේ දෙසැම්බර් මාසයේ පැවැති මහා මැතිවරණයෙන් එක්සත් ජාතික පෙරමුණු රාජ්‍ය බලයට පත්විය. එය ලාංකේය දේශපාලන ඉතිහාසයේ සුවිශේෂී වෙනස්කමකට භාජනය කළ මැතිවරණයක් විය. විශේෂයෙන් ම ජනාධිපතිවරයා එක් පක්ෂයකින් ද, අගමැතිවරයා සහ කැබිනට් මණ්ඩලය වෙනත් පක්ෂයකින් ද නියෝජනය කළ අවස්ථාවක් විය.වික්‍රමසිංහ මහතා එදා මහ මැතිවරණයට ඉදිරිපත් වූයේ සාමය පිළිබඳ ජනතාව තුළ අපේක්ෂාවන් නංවාලමින් එක් අතකින් ලංකා රජයේ හමුදා අලිමංකඩ පරාජයට පත්වීම, රටේ අනාරක්ෂිත වාතාවරණයක් ඇතිවේයැයි ඇතිවී තිබූ බිය; එමෙන් ම රටේ ආර්ථිකය ඉතා පහත් තත්ත්වයකට වැටී තිබීම ආදී කරුණු වික්‍රමසිංහ මහතාගේ බලයට පැමිණීමට මඟ හෙළිකළේය.අලි කොටි ගිවිසුමමේ අනුව වික්‍රමසිංහ මහතාගේ සාමය ගෙන ඒම ගැන රටේ ජනතාව තුළ මහත් විශ්වාසයක් පැවැතිණි. කෙසේවෙතත් විපක්ෂය නියෝජනය කළ දේශපාලන පක්ෂ වූ ශ්‍රී ලංකා නිදහස් පක්ෂය ප්‍රමුඛ පොදුජන එක්සත් පෙරමුණ, ජනතා විමුක්ති පෙරමුණ වැනි පක්ෂ රනිල් වික්‍රමසිංහ මහතාගේ සාමය පිළිබඳ පොරොන්දු සැක මුසුව බැලුවේය.ඔවුන් දිගින් දිගටම කියා සිටියේ රනිල් වික්‍රමසිංහ මහතා සහ එජාපය එල්. ටී. ටී. ඊ.ය සමඟ හොර ගිවිසුමක් අස්සන් කර ඇති බවය. මේ ගිවිසුම අලි - කොටි ගිවිසුම ලෙස මැතිවරණ වේදිකාවල නිතරම කතාබහට ලක්විය.මේ කුමන චෝදනා එල්ලවුවද ජනතාවගේ වැඩි ඡන්දයෙන් එදා බලයට පැමිණියේ රනිල් වික්‍රමසිංහ මහතාගේ එක්සත් ජාතික පෙරමුණ ආණ්ඩුවය. වික්‍රමසිංහ මහතාගේ ජයග්‍රහණයත් සමඟ ම එල්. ටී. ටී. ඊ. ය 2001 දෙසැම්බර් 25 වැනිදා සිට නිල නොවන මට්ටමින් සටන් විරාමයක් ප්‍රකාශයට පත්කළේ ය.මෙය ජනතාව තුළ එක් අතකින් සුබවාදී බලාපොරොත්තු ඇති කරවන්නක් විය. ඒ සමඟ ම චන්ද්‍රිකා මැතිණියගේ ආණ්ඩුව විසින් විශ්වාස නැතැයි කියමින් අතහැර දමා තිබූ සාම නියෝජිතයන්ට ද වික්‍රමසිංහ මහතා විසින් ආරාධනා කරනු ලැබුවේය. එ. ජා. ප. ආණ්ඩුව කොළඹ තිබූ ආරක්ෂිත රැකවල් ද ටිකෙන් ටික ලිහිල් කිරීමට කටයුතු කළේය. ඒ සටන් විරාමය සඳහා පසුබිමක් ඇති කිරීමට ය.ජාත්‍යන්තර පිළිගැනීමක්2002 ජනවාරි 15 සිට උතුරට යැවීමට තහනම් කර තිබූ බඩු භාණ්ඩ රැසකට පනවා තිබූ තහනම ද ඉවත් කෙරිණි. ජනවාරි 21 වැනි දින එල්. ටී. ටී. ඊ. ය සිරකරුවන් ලෙස සිටි ආරක්ෂක හමුදා සාමාජිකයන් දසදෙනෙකු ද නිදහස් කෙරිණි. ඒ – 9 මාර්ගය ද විවෘතකිරීමට එකඟ විය. මෙලෙස විපක්ෂයේ දැඩි විරෝධතා මධ්‍යයේ වික්‍රමසිංහ ආණ්ඩුව සාම කතා සඳහා පියවර ගනිමින් සිටියේය. මෙහි ප්‍රධාන සිදුවීම වූයේ 2002 පෙබරවාරි 22 දින සටන් විරාම ගිවිසුම අස්සන් කිරීමයි.සටන් විරාම ගිවිසුම රනිල් වික්‍රමසිංහ මහතා 22 දින අස්සන් කෙළේය. එහෙත් ප්‍රභාකරන් එම ගිවිසුම අස්සන් කර තිබුණේ එයට පෙර දිනකදීය. එයට හේතුව ලෙස එල්. ටී. ටී. ඊ. ය කියා සිටියේ කාලයකින් උදා නොවන සුබ නැකතක් එදින උදාවී තිබූ හෙයින්, තමන් 22 වැනි දිනට පෙර දිනක සටන් විරාමය අත්සන් කළ බවය.මෙසේ සටන් විරාම ගිවිසුම අස්සන් කළ දිනය මෙන් ම, එහි පැවැති සෑම කරුණක්ම ද එහි අවසානය ද එල්. ටී. ටී. ඊය කපටි දේශපාලන උපක්‍රම සඳහා යොදා ගත්තේ ය. මේ සටන් විරාම ගිවිසුම හැම අතින්ම සැකසී තිබුණේ එල්. ටී. ටී. ඊ. යට වාසි සහගත වන ලෙසටය. ඔවුන්ගේ ඊළාම් රාජ්‍යයට ජාත්‍යන්තර පිළිගැනීමක් ලැබෙන ලෙසය.සටන් විරාමයක් ඇති විය හැකි ආකාර දෙකක් සාමාන්‍යයෙන් අපට පෙන්වාදිය හැකිය. එක් ක්‍රමයක් නම් සටනකට වැදී සිටින එක් පාර්ශවයක්, අනෙක් පාර්ශ්වය සමූල වශයෙන් විනාශ කර ජයග්‍රහණය ලැබීමය. අනෙක් ක්‍රමය නම් එක් පාර්ශ්වයක් තමන්ගේ සියලු බලතල අන් පාර්ශ්වය ඉදිරියේ පාවාදීමය. නැතිනම් යටත්වී දණ ගැසීමය. රනිල් වික්‍රමසිංහ මහතාගේ මෙකී ඓතිහාසික සටන් විරාම ලියවිල්ල මගින් සිදුවුණේ එවැනි තත්ත්වයකි.පාර්ශ්ව දෙකක්ශ්‍රී ලංකා ප්‍රජාතාන්ත්‍රික සමාජවාදී ජනරජයේ ව්‍යවස්ථාව අනුව යුද්ධය හෝ සාමය ප්‍රකාශ කිරීමේ බලතල පවතිනුයේ ජනාධිපතිවරයාට ය. එහෙත් මේ ඊනියා ගිවිසුම අස්සන් කෙරුණේ අගමැතිවරයාගේ ප්‍රමුඛත්වයෙනි. එපමණක් නොව, මේ පිළිබඳ අගමැතිවරයා ජනාධිපතිනියට දැනුම්දීමක් හෝ කර තිබුණේ නැත. අඩු ම වශයෙන් පාර්ලිමේන්තුව හෝ අමාත්‍ය මණ්ඩලයවත් දැන සිටියේ නැත.මේ ගිවිසුම පිළිබඳ විමසා බැලීමේදී රටේ ස්වාධීනත්වයට මෙයින් සිදුවූයේ බරපතළ හානියකි. ගිවිසුම මගින් ලෝකයේ රටවල් ගණනාවක් විසින්ම තහනම් කර තිබූ එල්. ටී. ටී. ඊ. සංවිධානයට නීත්‍යානුකූල බවක් ලැබිණි. අගමැතිවරයා තමන් එල්. ටී. ටී. ඊ. සංවිධානය පිළිගන්නා සංවිධානයක් බව ලෝකයට ම ඒත්තු ගන්වා සිටියේය.එමෙන් ම ගිවිසුමේ වගන්ති අංක 1 යටතේ එල්. ටී. ටී. ඊය සතුව හමුදාවන් තිබෙන බව පිළිගෙන තිබේ. ගිවිසුමේ කියැවී තිබූ පාර්ශව දෙකක් විය. එහි එක් පාර්ශ්වයක් වූයේ ශශ්‍රී ලංකා රජයයි. අනෙක් පාර්ශ්වය වූයේ එල්. ටී. ටී. ඊ. සංවිධානයයි. මේ මගින් එල්. ටී. ටී. ඊ. ය ලෝකය පිළිගත් රාජ්‍යයක් හිමි සංවිධානයක් ලෙස පිළිගැණුනි. එල්. ටී. ටී. ඊ. යේ ඊළම, පිළිගත් රාජ්‍යයක් ලෙස තබමින් රනිල් වික්‍රමසිංහ මහතා සටන් විරාම ගිවිසුම අස්සන් කළේ ය.ගිවිසුමේ 1.5 වගන්තිය අනුව කියැවී තිබුණේ “භූමි ප්‍රදේශයන් නිශ්චිත වශයෙන් හඳුනාගෙන නොමැති පළාත්වල 2001 දෙසැම්බර් 24 දින ශ්‍රී.ල.ප්‍ර.ස.ජ.යේ සහ ද්‍ර.ඊ.වි.කො.ස මගින් බලය තහවුරු කරගෙන සිටි ප්‍රදේශ ඒ ආකාරයෙන්ම පැවැත්විය යුතු අතර ව්‍යවස්ථා අංක 1.6 ප්‍රකාර මායිම් වෙන් කිරීමක් සිදුවනතෙක් එය එසේ පැවැත්විය යුතුයි” යනුවෙනි. මේ අනුව දෙසැම්බර් 24 වැනි දින වන විට එල්.ටී.ටී.ඊ. ය බලහත්කාරයෙන් අල්ලාගෙන සිටි ප්‍රදේශ එල්.ටී.ටී.ඊ. පාලන ප්‍රදේශ ලෙස පිළිගෙන ඇත.තවද මෙයින් ලංකා රාජ්‍ය තුළ රාජ්‍යයන් දෙකක් පවතින බව අදහස් වී තිබේ. මේ සමග අවධාරණය වන තවත් කරුණක් මෙහි තිබිණි. ගිවිසුමේ 1.7 වගන්තිය අනුව, “එක් පාර්ශ්වයක් ලෙස තහවුරු කර ඇති ප්‍රදේශයක් තුළට අනෙක් පාර්ශ්වයට වෙඩි උණ්ඩ පුපුරණ ද්‍රව්‍ය හෝ යුදමය උපකරණ රැගෙන යා නොහැකිය.මෙයින් අර්ථ ගැන්වූයේ ද ආරක්ෂක හමුදාවන්ට කොටින්ගේ පාලන ප්‍රදේශවලට යා නොහැකි බවය. එමෙන් ම මෙයින් තවත් කරුණක් කියැවිණි. එනම් ශ්‍රී ලංකා හමුදාවට උතුරු-නැගෙනහිර කඳවුරුවලට පමණක් සීමාවීමට සිදුවීමය.සන්නද්ධ කණ්ඩායම්ගිවිසුමේ 1.8 වගන්තිය අනුව කියැවුණේ සටන් විරාමය ඇරඹී දින 30 ක් පැනවීමට පෙර ද්‍රවිඩ සන්නද්ධ කණ්ඩායම් නිරායුධ කළ යුතුය. මේ ද්‍රවිඩ කණ්ඩායම්වල සාමාජිකයන් ශ්‍රී ලංකා රජයේ හමුදා පාලනයට සහ විනයට නතුකොට, ඔවුන්ගේ සේවය උතුරු සහ නැගෙනහිර පළාත්වලින් බාහිර පළාත්වල යෙදවීමට ශ්‍රී ලංකා රජය ක්‍රියා කළ යුතුය යනුවෙනි.මෙයින් කියැවෙන වෙනත් දෙමළ සන්නද්ධ කණ්ඩායම් වූයේ කොටි විරෝධී මත දරණ පිරිස්ය. එනම් ඊ.පී.ඩී.පී. වැනි සංවිධානය මෙවැනි සංවිධානවලට එල්.ටී.ටී.ඊ. ය සමග ගැටුම් තිබුණි. එල්.ටී.ටී.ඊ. ය උත්සාහ කළේ රජය ලවා මේ සංවිධාන මර්දනය කර ඔවුන්ගේ බලය උතුරු-නැගෙනහිර පළාත්වලින් අතුගා දැමීමටය.මීට අමතරව 2.1 වගන්තිය පරිදි ජාත්‍යන්තර නීතියට අනුව සාමාන්‍ය වැසියන්ට විරුද්ධව වද හිංසා කිරීම්, බිය ගැන්වීම් පැහැර ගෙන යෑම් බලෙන් ලබා ගැනීම් සහ කරදර කිරීම්වලින් පාර්ශ්වයන් වැළකී සිටිය යුතුය යනුවෙන් කියැවුණි. ජාත්‍යන්තර නීතිය බලපානුයේ පිළිගන්නා රාජ්‍යයන් දෙකකටය. ඊළම එවැනි රාජ්‍යයක් නොවේ. මේ අනුව ගිවිසුම අත්සන් කිරීමෙන් වික්‍රමසිංහ මහතා එල්.ටී.ටී.ඊ. සංවිධානය රාජ්‍යයක තත්ත්වයට පත්කර තිබුණි.මෙවැනි ප්‍රධාන කරුණුවලට අමතරව නාවික බලය සම්බන්ධව ද කරුණු රැසක් මේ ගිවිසුමේ දක්නට තිබිණි. මේ සෑම වගන්තියකින්ම කියැවී තිබුණේ එල්.ටී.ටී.ඊ. සංවිධානය, පිළිගත් කණ්ඩායමක් බවට ලංකාව තුළ මෙන්ම ජාත්‍යන්තරය තුළද පත් කිරීමය.මේ ඊනියා සටන් විරාම ගිවිසුමත් සමඟම සාම කතාවලට වික්‍රමසිංහ මහතා යොමු විය. සාම කතාවන් දින 10 කට පෙර ඔහු එල්.ටී.ටී.ඊ. ය තහනම ද ඉවත් කළේය. සාම කතා යැයි කියමින් වන වැදී සිටි ත්‍රස්තවාදී කණ්ඩායමක්, ටයිකෝට් අන්දවා ලෝකය වටා ගෙන ගියේය. සාමකතා කියමින් එල්.ටී.ටී.ඊ. ය 2003 ජනවාරි වන විට සටන් විරාමය 1403 වතාවක් උල්ලංඝණය කර තිබිණි. මේවා වික්‍රමසිංහ මහතාගේ ආණ්ඩුව සැලකුවේ නැත. ඔහු දිගින් දිගටම සටන් විරාමය නම් ඊනියා මාවතේ එල්ලී සිටියේය.සම්ප්‍රේෂණ උපකරණමේ අතර තුර එල්.ටී.ටී.ඊ. යෙන් සිදු වූ දේ පිළිබඳ විමසිය යුතුව ඇත. ඔවුන් බාල වයස්කාර දරුවන් සිය ගණනක් තම සංවිධානයට බලයෙන් එක්කර ගත්තේය. මේ තත්ත්වය සටන් විරාම කාලය පුරාවටම වැඩි වූවා මිස අඩු වූයේ නැත.එක් අවස්ථාවක වාලච්චේන, පට්ටි අඩ්චේන ප්‍රදේශයේ නිවසකට කඩා වැදී තරුණයකු පැහැරගෙන යාමට උත්සාහ කෙළේය. එහිදී ශෝකයට පත් පියා කෘමිනාශක බී සිය දිවිහානි කර ගත්තේය. මෙලෙස එල්.ටී.ටී.ඊ ය අහිංසක දෙමළ ජනතාවටද සහනයක් ලබාදුන්නේ නැත. සටන් විරාම නිරීක්ෂක කමිටුවටද බලා සිටීමට හැර කිරීමට වෙනත් දෙයක් තිබුණේ නැත.එමෙන් ම එල්.ටී.ටී.ඊ. ය අධිබලැති ගුවන් විදුලි සම්ප්‍රේෂණ උපකරණ තොගයක් තීරුබදු රහිතව ගෙන්වා තිබුණේ තානාපති සබඳතාවලට අදාළ වියානා සම්මුතියද උල්ලංඝනය කරමිනි.මේ අතරතුර ආරක්ෂක අංශ සමඟ ගැටුම් ඇති කර ගත්තේය. රජයේ නියෝගය මත ආරක්ෂක අංශ සාමාජිකයන්ට සිදුවූයේ නිවටයන් මෙන් කොටින්ගේ උසුළු විසුුළුවලට ලක්වීමටය.මෙලෙස සටන් විරාමය උපයෝගී කර ගනිමින් එල්.ටී.ටී.ඊ. ය දිනෙන් දින තම ස්ථාවරත්වය සකසා ගත්තේය. එසේම යුදමය තත්ත්වයකට අවශ්‍ය පදනම දමා ගත්තේය. ආසන්න මනිරාසකුලම් ඇතුළු ප්‍රදේශ 13 ක කඳවුරු ඉදි කළේය. ත්‍රිකුණාමලය ඉලක්ක කර ගනිමින් ඉලන්කන්නායිහි විශාල මුහුදු කොටි කඳවුරක්ද ඉදිකළේය. මූතූ®ර් වැනි ප්‍රදේශවලින් මුස්ලිම් ජනතාව පන්නා දැම්මේය.මෙලෙස සටන් විරාමය තුළ එල්.ටී.ටී.ඊ. ය සෑම අතින්ම සිය ශක්තිය වර්ධනය කර ගත්තේය. අවසානයේ බුද්ධි අංශ සාමාජිකයන් විශාල ප්‍රමාණයක් ඝාතනය කළේය. මේ ඊනියා සටන් විරාම ගිවිසුමෙන් ලංකාවට රනිල් වික්‍රමසිංහ මහතා උරුම කර දුන්දේ්ය. එයට වසර 8 ගතවන අද දිනයේ අප එය මතක් කර දිය යුත්තේ අන් කිසිවක් නිසා නොව, එම ගිවිසුම තවදුරටත් ක්‍රියාත්මක වූවා නම්, රටට සිදුවන්නට තිබූ හානිය පිළිබඳ අවබෝධයක් ලබාදීමටය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n1002231</link>
    <topic>සේප්පුවලින් මතු වූ රට සල්ලි ගැනඑජාපය සහ ජවිපෙ නිහඬ මොකද?</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>යහපාලනය පිළිබඳ කතා කරන එක්සත් ජාතික පක්ෂ සහ ජනතා විමුක්ති පෙරමුණ නායකයන් ජෙනරාල් ෆොන්සේකාගේ බෑණාගේ මව සතුව තිබී හමු වූ මුදල් පිළිබඳව ප්‍රකාශයක් නොකරන්නේ මන්ද යැයි ප්‍රවාහන ඇමැති ඩලස් අලහප්පෙරුම මහතා ප්‍රශ්න කරයි.රාජපක්ෂ පවුලට අයත් සේප්පුවක තිබී මේ මුදල් සොයා ගත්තේ නම් අද මේ අයෙගේ ප්‍ර‍්‍රධාන මාතෘකාව වන්නේ එය බව පවසන ඇමැතිවරයා ෆොන්සේකා මහතාගේ පවුල සම්බන්ධ හේතුවක් නිසා විපක්ෂ නායකයන් කසාය පානය කළ ගොළුවන් සේ මුණිවත රකින බවත් කියයි.ඇමැතිවරයා මේ අදහස් පළ කෙළේ කොළඹ , මහවැලි කේන්ද්‍රයේ දී ඊයේ (22) පැවැති මාධ්‍ය හමුවකට එක් වෙමිණි. වරදක් නොකළේ නම් ධනුන තිලකරත්න පොලිසියෙන් කට්ටි පනිමින් සැඟ වී සිටින්නේ මන්ද යැයි ප්‍රශ්න කළ ඇමැතිවරයා කරු ජයසූරිය මහතාගේ යහපාලනය පිළිබඳ දේශනාව අනුව ඔහු ප්‍රථමයෙන් කළ යුතුව තිබුණේ ධනුනව පොලිසියට භාරදීම යැයි ද කීවේ ය.ධනුනගේ විදෙස් රටවල බැංකු ගිණුම් පිළිබඳ විමර්ශනය කිරීමටත් රහස් පොලිසිය අවසර ඉල්ලා ඇති බවත් ඇමැතිවරයා පැවැසීය.ෆොන්සේකා මහතා අත්අඩංගුවට ගැනීම නීති විරෝධී නම් ඊට එරෙහිව උද්ඝෝෂණ කරන අතරේ ධනුනගේ මුදල් පිළිබඳවත් වචන දෙක තුනක් වත් පවසන්න යැයි ඇමැතිවරයා එජාප යෙන් හා ජවිපෙන් ඉල්ලා සිටියේ ය.අධ්‍යාපන ඇමැති සුසිල් ප්‍රේම ජයන්ත , ජාතික නිදහස් පෙරමුණේ නායක විමල් වීරවංශ මහත්වරුද මෙහි දී අදහස් දැක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n1002232</link>
    <topic>මහ සඟරුවනට කළ අපහාසයට රනිල් වහා සමාව ගත යුතුයි</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ශ්‍රී ලංකාවාසී බෞද්ධයන් ඇතුළු සමස්ත ජනතාවගේ ගෞරවයට පාත්‍ර වු වන්දනීය මහා සංඝරත්නයට කළ අපහාසයට විපක්ෂ නායක රනිල් වික්‍රමසිංහ මහතා ප්‍රමුඛ එක්සත් ජාතික පක්ෂය වහාම සමාව ගත යුතුªයැයි එක්සත් ජනතා නිදහස් සන්ධාන නායකයෝ අවධාරණය කරති.සංඝයා වහන්සේලාට අපහාස කිරීමේ සහ සංඝයා බේද කිරීමේ බරපතළ වැරැද්දෙන් වහාම ඉවත් වන්න යැයි සන්ධාන නායකයෝ එජාපයෙන් ඉල්ලා සිටිති.දේශපාලනඥයන් වශයෙන් අපහාස , අවලාද ඉවසා ගැනීමේ ශක්තිය තමන්ට ඇති බැවින් පූජනීය මහා සංඝරත්නයට අපහාස නොකර තමන්ට අපහාස කරන්න යැයි ඔවුහු ඉල්ලා සිටිති.දේශපාලනඥයන්ට අපහාස කිරීම ඉවසුවත් මහා සංඝරත්නයට කෙරෙන මේ අපහාස ඉවසීමට ජනතාව සූදානම් නැති බවත් ඔවුහු පෙන්වා දෙති. එක්සත් ජනතා නිදහස් සන්ධානයේ කොළඹ , මහවැලි කේන්ද්‍රයේ දී ඊයේ (22) පැවැත් වූ මාධ්‍ය හමුවකදී ඔවුහු මේ බව ප්‍රකාශ කළහ.බෞද්ධ විහාරස්ථානවලට කටුකම්බි ගැස්සවූ ආණ්ඩුවක ඇමැතිවරයකු වු රනිල් වික්‍රමසිංහ මහතා සංඝයා වහන්සේලාට අපහාස කළ පළමු වතාව මෙය නොවන බව ශ්‍රී ලංකා නිදහස් පක්ෂයේ භාණ්ඩාගාරික , ප්‍රවාහන ඇමැති ඩලස් අලහප්පෙරුම මහතා පැවැසීය.ඔහුගේ මේ බරපතළ ප්‍රකාශ නිසා මහා නාහිමිවරුන් ප්‍රමුඛ සංඝරත්නයට සිත් තැවුලක් වී ඇත් නම් මුළු රටම එකතු වී උන්වහන්සේලා වෙත මේ පිළිබඳ කනගාටුව ප්‍රකාශ කරන බවත් ඇමැතිවරයා කීවේ ය.බෞද්ධ අධ්‍යාපනයේ මුදුන් මල් කඩ බඳු විද්‍යාලංකාර සහ විද්‍යෝදය පිරිවෙන්වල පරිවෙණාධිපතිවරුන් වන වැලමිටියාවේ කුසලධම්ම , බලංගොඩ සෝභිත නාහිමිවරුන්ට උඩුවේ ධම්මාලෝක , බෙංගමුවේ ධම්මදින්න , දිවියාගහ යසස්සී හිමිවරුන්ට විපක්ෂ නායකවරයා වෛතුල්‍යවාදීන් යනුවෙන් කළ අපහාසය දැඩි ලෙස ප්‍රතික්ෂේප කළ යුතු බවත් හෙතෙම පැවැසීය.නොදන්නා බුදු දහම පිළිබඳ කතා කරන්නට ගොස් රනිල් වික්‍රමසිංහ මහතා බරපතළ අනතුරක් කරන්නට යන බව පැවැසූ ඇමැතිවරයා ගලබොඩ ඤාණිස්සර හිමියන් කළ විවේචනයකට උරණව දායක සභාවෙන් ඉවත් වූයේත් මේ විපක්ෂ නායකවරයාම බවත් පෙන්වා දුන්නේය.එක්සත් ජනතා නිදහස් සන්ධානයේ මහ ලේකම් , අධ්‍යාපන ඇමැති සුසිල් පේ‍්‍රම ජයන්ත , ජාතික නිදහස් පෙරමුණේ නායක හිටපු පාර්ලිමේන්තු මන්ත්‍රි විමල් වීරවංශ මහත්වරුද මෙහිදී අදහස් දැක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n1002233</link>
    <topic>ෆොන්සේකාට එරෙහි ඉදිරික්‍රියා මාර්ග ගැන තීරණ ළඟදීම</topic>
    <author>විජයානි එදිරිසිංහ</author>
    <content>ජෙනරාල් සරත් ෆොන්සේකාට එරෙහිව එල්ල වී ඇති චෝදනා සම්බන්ධයෙන් සාක්ෂි සටහන් කර ගැනීම මේ වන විට අවසන් වෙමින් පවතින බව හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ මහතා පවසයි.එසේ සාක්කි සටහන් කර ගැනීමෙන් අනතුරුව , ෆොන්සේකා මහතාට එරෙහිව ඇති චෝදනා සම්බන්ධයෙන් ගත හැකි නීතිමය ක්‍රියාමාර්ග ගැනීමටත් , මේ වන විට සූදානමක් පවතී. ඒ අනුව , ඔහු යුද්ධාධිකරණයට ඉදිරිපත් කිරීමේ තීරණය ගැනීමට සම්බන්ධ ක්‍රියාමාර්ග යුද හමුදාපති ලුතිනල් ජෙනරාල් ජගත් ජයසූරිය මහතා විසින් ගනු ලබන බවද මේජර් ජෙනරාල් ප්‍රසාද් සමරසිංහ මහතා පැවැසීය.යුද හමුදා සේවයේ යෙදී සිටින කාල වකවානුව තුළ සිදුකළැයි කියන වැරැදි ක්‍රියා සම්බන්ධයෙන් මූලිකව එල්ල වී ඇති චෝදනා පිළිබඳව සාක්කි සටහන් කර ගන්නා ලද අවස්ථාවේ දී ජෙනරාල්වරයා සම්බන්ධයෙන් හෙළිදරව් වූ තවත් වැරැදි ක්‍රියා ගණනාවක් පිළිබඳවද තොරතුරු රැසක් හෙළි වී ඇතැයි ද පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n1002234</link>
    <topic>පක්ෂ 6ක් ස්වාධීන කණ්ඩායම්7ක් නාම යෝජනා බාර දෙති</topic>
    <author>දයා පෙරේරා</author>
    <content>එක්සත් ජනතා නිදහස් සන්ධානය ඇතුළු පිළිගත් දේශපාලන පක්ෂ 06 ක් හා ස්වාධීන කණ්ඩායම් 7 ක් ලබන පාර්ලිමේන්තු මැතිවරණය සඳහා ඊයේ (22) නාමයෝජනා භාර දුන්හ.කණ්ඩායම් 55 ක් ඊයේ (22) දිනයේ දී පමණක් ඇප මුදල් තැන්පත් කර තිබූ බව මැතිවරණ කාර්යාංශය නිවේදනය කළේය.එක්සත් ජනතා නිදහස් සන්ධානය ගම්පහ හා හම්බන්තොට දිස්ත්‍රික්ක දෙකම සඳහාද ‘ජනසෙත පෙරමුණ’ පොළොන්නරුව, මඩකළපුව, කළුතර, ගාල්ල, කුරුණෑගල දිස්ත්‍රික්ක සඳහාද ශ්‍රී ලංකා කම්කරු ශ්‍රී ලංකා කම්කරු පක්ෂය ගම්පහ දිස්ත්‍රික්කය සඳහාද, ජාතික සංවර්ධන පෙරමුණ පොළොන්නරුව දිස්ත්‍රික්කය සඳහාද ‘ඔක්කොම වැසියෝ - ඔක්කොම රජවරු’ සංවිධානය වන්නි හා මාතලේ දිස්ත්‍රික්ක සඳහාද සිංහලේ මහා සම්මත භූමි පුත්‍ර පක්ෂය ත්‍රිකුණාමලය දිස්ත්‍රික්කය සඳහාද ස්වාධීන කණ්ඩායම් 3 ක් රත්නපුර දිස්ත්‍රික්ක සඳහාද, කණ්ඩායම් එක බැගින් කොළඹ, ගම්පහ, වන්නි හා මඩකළපුව දිස්ත්‍රික්ක සඳහාද ඊයේ (22) නාමයෝජනා භාර දුන්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n1002235</link>
    <topic>රාජ්‍ය සේවා එක්සත් හෙද සංගමයහෙට පැවැත් වෙන වැඩ වැරුමට නෑ</topic>
    <author>සන්ධ්‍යා කරුණාරත්න</author>
    <content>හෙද විරෝධතාවන්ට කුමන අයුරකින්වත් සහභාගි නොවීමට රාජ්‍ය සේවා එක්සත් හෙද සංගමය තීරණය කර ඇත.ඒ අනුව හෙට (24දා) පැවැත්වෙන හෙද වර්ජනයට එම සංගමය සහභාගි නොවන බවත්, එවැනි පුහු විරෝධතාවන්ට එක් නොවන ලෙස සිය සාමාජිකයන්ට දැනුම් දෙන බවත්, සංගමය ප්‍රකාශ කර සිටී. හෙද සේවා අයිතීන් කිහිපයක් මුල්කර ගනිමින් රජයේ හෙද නිලධාරීන්ගේ සංගමය හෙට (24) දින අසනීප නිවාඩු දමා සේවයට වාර්තා නොකර, විරෝධතා පළ කිරීමට කටයුතු යොදා ඇතැයි ද එම සංගමය පෙන්වා දෙයි.හෙද වැටුප් විසමතාව ඉවත්කිරීම් ඇතුළු ඉල්ලීම් කිහිපයක් ජනාධිපතිවරයාගේ උපදෙස් මත දිනාගැනීමට රාජ්‍ය සේවා එක්සත් හෙද සංගමයට හැකි වූ බවත්, අවස්ථාවාදී බංකොළොත් සංගම් ගෙන යන මෙම විරෝධතාවන්ට මුළානොවී සිය රාජකාරි කටයුතුවල නියමිත ආකාරයෙන් නියැළෙන ලෙස ඉල්ලා සිටින බවත් රාජ්‍ය සේවා එක්සත් හෙද සංගමය සියලු හෙද හෙදියන්ගෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n1002236</link>
    <topic>මයොන් මුස්තාපාට මාර්තු 19 වැනිදාඅධිකරණයේ පෙනී සිටීමට නියෝග</topic>
    <author>සුරන්ජිත් පෙරේරා දෙහිවල ගල්කිස්ස සමුහ</author>
    <content>ජාතික නිදහස් පෙරමුණේ හිටපු පාර්ලිමේන්තු මන්ත්‍රී මොහොමඩ් මුසම්මිල් මහතාට රුපියල් ලක්ෂ 42ක මුදලක් අල්ලස් වශයෙන් ලබාදුන් බවට සැකකරන හිටපු උසස් අධ්‍යාපන නියෝජ්‍ය ඇමැතිවරයකු වූ මයොන් මුස්තාපා මහතාට මාර්තු මස 19 වැනි දින අධිකරණය හමුවේ පෙනී සිටින ලෙස ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා ඊයේ (22) නියෝග කෙළේ ය.ඒ මහතාට ඒ බව දන්වා සිතාසි නිකුත් කරන ලෙසටද නියම කෙරිණි.මෙම සිද්ධියට අදාළ පරීක්ෂණ සිදු කරන රහස් පොලිසිය මඟින් එම පරීක්ෂණ වාර්තාව අනුව ලබාගත් නීතිපතිවරයාගේ උපදෙස් අනුව වැඩිදුර වාර්තාවක් මඟින් ඉදිරිපත් කළ කරුණු සලකා බලා මහේස්ත්‍රාත්වරයා අදාළ නියෝග නිකුත් කෙළේ ය.1981 අංක 15 දරන ජනාධිපතිවරණ මැතිවරණ පනතේ 79 වැනි වගන්තිය හෝ 80 වැනි වගන්තිය ප්‍රකාරව මයොන් මුස්තාපා මහතාට එරෙහිව අධි චෝදනා පත්‍රයක් ගොනු කිරිමට අවශ්‍ය කරුණ පැහැදිලිව ඇති හෙයින් නීතිපතිවරයා ලබාදුන් උපදෙස් අනුව රහස් පොලිසිය මඟින් අධිකරණයට කරුණු දක්වමින් පෙබරවාරි මස 26 වැනි දින අධිකරණයේ පෙනී සිටින ලෙස නොතිසි නිකුත් කරන මෙන් රහස් පොලිසිය කළ ඉල්ලීමකට අනුව මහේස්ත්‍රාත්වරයා විසින් සිතාසි නිකුත් කෙරිණි.මොහොමඩ් මුසම්මිල් මහතාට සිය පක්ෂය අතහැර ජනාධිපති අපේක්ෂකයකු වූ ජනරාල් ෆොන්සේකා මහතාට සහාය පළ කරන ලෙස ඉල්ලා මයොන් මුස්තාපා මහතා විසින් මෙම අල්ලස් මුදල වැල්ලවත්ත සැපෆයර් හෝටලයේ දී පසුගියදා ලබා දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n1002237</link>
    <topic>රූපවාහිනි මාධ්‍යවේදීහුතිදෙනෙක්තරග බිමේ</topic>
    <author/>
    <content>මෙවර මහ මැතිවරණයට රූපවාහිනි මාධ්‍යවේදීහු තිදෙනෙක් තරග කරති.මෙයින් දෙදෙනෙක් රජයේ රූපවාහිනී නාලිකාවල සේවය කරති. ජාතික රූපවාහිනියේ හිටපු ප්‍රධාන විධායක කරුණාරත්න පරණවිතාන මහතා රත්නපුර දිස්ත්‍රික්කයෙන්ද, සුධර්මන් රදලියගොඩ මහතා කොළඹ දිස්ත්‍රික්කයෙන්ද එක්සත් ජනතා නිදහස් සන්ධානයෙන් තරග කරති. “සිරස” රූපවාහිනියේ සුසිල් කිදෙල්පිටිය මහතා එක්සත් ජාතික පෙරමුණෙන් කොළඹ දිස්ත්‍රික්කයට තරග කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n1002238</link>
    <topic>ජනපති මේ රටේ දරුවන්ට විශ්වාසවන්තඅනාගතයක් උදාකර දී තිබෙනවා</topic>
    <author>උපාලි කරුණාරත්න සහසුරන්ජිත් පෙරේරා දෙහිවල ගල්කිස්ස සමුහ</author>
    <content>ජනාධිපති මහින්ද රාජපක්ෂ මහතා රටේ දරුවන් සඳහා විශ්වාසවන්ත අනාගතයක් නිර්මාණය කර ඇති බව නාගරික සංවර්ධන සහ පූජා භුªමි සංවර්ධන ඇමැති දිනේෂ් ගුණවර්ධන මහතා පැවැසීය.ඇමැතිවරයා එසේ ප්‍රකාශ කෙළේ ඉකුත් 18 දා මොරටුව කොරලවැල්ල වෙරළ උද්‍යානය පොදු ජන අයිතියට පැවරීමේ උත්සවයට සහභාගි වෙමිනි. ඇමැතිවරයා එහිදී මෙසේ ද පැවැසීය. මහ සයුර අසල තිබෙන මේ ළමා උද්‍යානයේ ඉදිකිරීම් කටයුතු සඳහා වාරි මාර්ග හා ජල කළමනාකරණ ඇමැති ජීවන් කුමාරතුංග මහතා මොරටුව නගරාධිපතිතුමා නාගරික මන්ත්‍රීවරුන් අප සමඟ සම්බන්ධ වුණා.නාගරික සංවර්ධන හා පූජා භූමි සංවර්ධන අමාත්‍යාංශය යටතේ තිබෙන නාගරික සංවර්ධන අධිකාරිය මඟින් මෙය ඉදිකළා. මෙම ළමා උද්‍යානයේ තිබෙන සුන්දරත්වය නිසා දරුවන්ට අසීමිත සතුටක් විඳින්න පුළුවන්. වැඩිහිටියන් ලෙස අප මේ රටේ ළමා පරපුර සඳහා යුතුකම් ඉටු කළ යුතුයි.එවිට අප රට තුළ සතුටින් පිරුණ දක්ෂ දරු පරපුරක් නිර්මාණය වෙනවා.මොරටුව ප්‍රදේශයේ ජනතාව පසුගිය ජනාධිපතිවරණයේ දී මහින්ද රාජපක්ෂ ජනාධිපතිවරයා ජයග්‍රහණය කරවීම සඳහා විශාල ලෙස කැප වී ක්‍රියා කළා.ඉදිරියේ පැවැත්වෙන මහ මැතිවරණයේ දී ද එක්සත් ජනතා නිදහස් සන්ධානය ජයග්‍රහණය කරවමු. මොරටුව නගරාධිපති සමන් ලාල් ප්‍රනාන්දු බස්නාහිර පළාත් සභා මන්ත්‍රී සලෝචන ගමගේ මහත්වරුන් ඇතුළු විශාල පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n1002239</link>
    <topic>කෝටි 17ක හෙරොයින් ජාවාරමේප්‍රධාන සැකකාර යුවළ අත්අඩංගුවට</topic>
    <author>විජයානී එදිරිසිංහ</author>
    <content>කල්පිටිය ප්‍රදේශයේ දී පසුගියදා සොයාගත් කෝටි 17ක මහා පරිමාණ මත් කුඩු ජාවාරමකට සම්බන්ධ යුවළක් සමඟ කුඩු ප්‍රවාහනය කළ වෑන් රියද පොලිසිය මඟින් සොයාගෙන තිබේ.කල්පිටිය ප්‍රදේශය බාර නියෝජ්‍ය පොලිස්පති දයා සමරවීර මහතා ප්‍රකාශ කෙළේ මෙම සැකකරුවන්ගෙන් ප්‍රශ්න කරගෙන යාමේ දී කාලයක් තිස්සේ සිදු වූ මහා පරිමාණ මත්ද්‍රව්‍ය ජාවාරමක තොරතුරු හෙළිවෙමින් පවතින බවයි.සැකකාර යුවළ සමඟ වෑන් රථය පෙරේදා (21) පෙරවරුවේ අත්අඩංගුවට ගනු ලැබුවේ හලාවත ප්‍රදේශයේ දීය. කෝටි 17ක් වටිනා හෙරොයින් කිලෝ 30ක් ප්‍රවාහනය කර තිබුණේ එම වෑන් රථයෙන්ය. මේ වන විට එම ජාවාරමට සම්බන්ධව තිදෙනෙක් අත්අඩංගුවට ගෙන තිබේ. රඳවා ගැනීමේ නියෝග මත මොවුන්ගෙන් ප්‍රශ්න කරගෙන යන බවද නියෝජ්‍ය පොලිස්පති දයා සමරවීර මහතා කීය.විදේශ රටවලින් මුහුදු මාර්ග ඔස්සේ බෝට්ටු යොදාගෙන එම මත්ද්‍රව්‍ය තොග එම ජාවාරම්කරුවන් හරහා කොළඹ මහා පරිමාණ ජාවාරම් කරුවන්ට ලබාදෙයි. ඒවා බෙදා හැරීම සිදු වන්නේ එතැන් සිටය.එම බෙදා හැරීම් කටයුතු සහ ජාවාරමට සම්බන්ධ සෙසු පුද්ගලයන් අද හෙටම අත්අඩංගුවට ගත හැකි බවද නියෝජ්‍ය පොලිස්පතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n10022310</link>
    <topic>අපහාස හා අවලාදවලට මේ රටේ තැනක් නැති බවජනපතිවරණයේ දී ජනතාව විපක්ෂයට කියා දුන්නා</topic>
    <author>ධනුෂ්ක ගොඩකුඹුර සහකැස්බෑව සංචාරකබොරැලැස්ගමුව සමූහ</author>
    <content>පෞද්ගලික අපහාස, මඩ හා අවලාද දේශපාලනයට මේ රටේ තැනක් නැතැයි යන පාඩම පසුගිය ජනාධිපතිවරණයේදී ජනතාව විපක්ෂයට කියා දුන් බව පසුගිය ජනාධිපතිවරණයේදී ජනාධිපති මහින්ද රාජපක්ෂ මහතා පැවැසී ය.ජනාධිපතිවරයා මේ අදහස් පළ කෙළේ කැස්බෑව මධ්‍ය බල මණ්ඩල රැස්වීමට පෙරේදා (21) එක් වෙමිනි.ජනතාවට අවශ්‍ය මඩ, අවලාද නොව මේ රටේ අනාගතය, දරු දැරියන්ගේ අනාගතය යහපත් කර ගැනීමේ බලාපොරොත්තුව බව පැවැසූ ජනාධිපතිවරයා ජනතාවගේ බලාපොරොත්තු ඉටු කරමින් ඒ තැබූ විශ්වාසය රැක ගැනීම සිය අරමුණ බවත් කීවේ ය.ජනතාවගේ බලාපොරොත්තු ඉටු කිරීම සඳහා රට සංවර්ධනය කිරීමේ කාර්යයට තරුණ ජවය මෙන්ම පළපුරුදු දේශපාලන නායකයන්ද තමාට අවශ්‍ය බවත් ජනාධිපතිවරයා පැවැසී ය.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවැසී ය.තමුන්නාන්සේලාට ස්තූතිවන්න මගේ මූලික යුතුකම. කටකථා , මඩ , අපහාස සේරම අහගෙන ඉඳලා නිවැරැදි තීන්දුවක් ගන්න ජනතාවට හැකි වුණා. ජනතාව මේකෙන් දේශපාලනඥයන්ට හොඳ පාඩමක් ඉගැන්නුවා. පෞද්ගලික මඩ, අපහාසවලට කන් දෙන්න සූදානම් නැති බවට පාඩම ජනතාව ඉගැන්නුවා. ජනතාවට අවශ්‍ය රටේ ඉදිරි ගමන, තරුණ තරුණියන්ගේ, දරුවන්ගේ අනාගතය, රටේ ආර්ථිකය කොතැනට යාවිද කියන කාරණයයි. මේවා තමයි ඔවුන්ගේ බලාපොරොත්තු.එදා 2005 ජනාධිපතිවරණයේදී අප කොටි ත්‍රස්තවාදය පරාජය කර ඒකීය රටක් බිහි කරන්න බලය ඉල්ලුවා. ජනතාව එක් ලක්ෂ ගණනකින් මාව දිනෙව්වා. ඒ දුන්න බලාපොරොත්තුව අපි ඉෂ්ට කළා. වැටුණ මානසිකත්වය ගොඩ නඟා සියලු දෙනා සමඟ සාකච්ඡා කර කෙටි කලකදී අප ඒ ගමන ගියා.මම දැක්කා ඉරාන, ඇෆ්ගනිස්ථාන යුද්ධවලට ගිය වියදම පිළිබඳ ලිපියක්. ලංකාවට ගිය වියදම පිළිබඳව සන්සන්දනය කරලයි මේක කරලා තිබුණේ. පුහුණුවට විතරක් බිලියන 25ක් වියදම් වෙලා. අපි මුළු යුද්ධයටම වැය කළේ බිලියන 20යි. අපි යුද්ධය අවසන් කළා. දැන් තියෙන්නේ රට සංවර්ධනය කිරීමයි. අපි යුද්ධය කරන අතරම ආර්ථිකය, සංවර්ධනය කරා ගෙන ගියා. සියලු ක්ෂේත්‍ර ගැන අපි අවධානය යොමු කළා.විදුලි බලාගාර , ගුවන්තොටුපළ, වරාය, මහා මාර්ග ඉදි කරන්නට ගත්තේ අපි අනාගතය දෙස බලලයි. ගම නැගුම තුළින් ගමේ විශාල වැඩ කොටසක් කළා. ගමේ පාසලට ක්‍රීඩා පිට්ටනිය ඉදි කළා. අධ්‍යාපනයට , සෞඛ්‍යයට විශාල වියදමක් කළා. අද අපි සංවර්ධන මාවත විවෘත කර තිබෙනවා. මේ රට නාවික , ගුවන්, වාණිජ, දැනුම කියන ක්ෂේත්‍රයන්ගේ කේන්ද්‍රස්ථානයක් කිරීමේ වගකීම අපට තිබෙනවා.මේ වැඩපිළිවෙළ ක්‍රියාවට නැංවිය යුතුයි. ජනාධිපතිවරණයේදී වගේ ම මේ මැතිවරණයේදීත් අපට විශාල ඡන්ද සංඛ්‍යාවක් ලැබෙනවා කියා මට විශ්වාසයි.තුනෙන් දෙකක බලයක් ලබා ගැනීමට අවශ්‍ය පසුබිම අප හදන්න ඕනේ. මේ මැතිවරණයට තරුණයන් වගේම පළපුරුදු නායකයන් අපි ඉදිරිපත් කර තිබෙනවා. මට ලැබුණේ කථානායකවරයකු පත් කර ගන්න බැරි පාර්ලිමේන්තුවක්.පාර්ලිමේන්තුව විසුරුවනවාද ඉන්න අය එකතු කරගෙන ගමන යනවාද කියන තීන්දුව ගන්න අපට සිදු වුණා. එදා පාර්ලිමේන්තුව විසුරුවා නම් රට එක්සේසත් කරන වැඩපිළිවෙළ ප්‍රමාද වෙනවා. අපි ආවාට ගියාට තීන්දු ගන්නේ නැහැ. අපි තීන්දුවක් ගන්නේ හැම පැත්තක්ම බලලයි. එහෙම නැතුව දේශපාලන තීන්දු ගන්න බැහැ. අපි නිවැරැදි තීන්දු ගත්තා.එදා එජාප කණ්ඩායම එකතු කර නොගත්තා නම් රට එක්සේසත් කරන ගමන ප්‍රමාද වෙනවා. කුමන පක්ෂයෙන් ආවත් ඔවුන් අද ශ්‍රී ලංකා නිදහස් පක්ෂ සාමාජිකයන් බවට පත් වෙලා. දැන් ඒ අය අනුගමනය කළ යුත්තේ එක්සත් ජනතා නිදහස් සන්ධානයේ ප්‍රතිපත්ති. සියලු දෙනාම එකට අත්වැල් බැඳගෙන තරඟ කළ යුතුයි. එකිනෙකා පිළිබඳ අවබෝධයකින් කටයුතු කළ යුතුයි.ගාමිණී ලොකුගේ මහතා මම එදා ඉඳලා අඳුනනවා. එදා අතුරු මැතිවරණයේදී ලොකුගේ මහතා භාර ගත්තේ මගේ ගම. මම ගිහින් එතුමාට කිව්වාම එතුමා අල්ලපු ගමට ගියා. අපි එහෙම කථා කරලයි දේශපාලනය කළේ. බන්දුල ගුණවර්ධන ඇමැතිතුමා වගේ අය ආණ්ඩුව වෙනුවෙන් හොඳට බැනුම් ඇහුවා. අපි එක්වෙලා ඉදිරියට යමු. තරුණයන් රැකියා පසුපස යනවා වෙනුවට රැකියා තරුණයා පසුපස එන යුගයක් නිර්මාණය කළ යුතුයි.ක්‍රීඩා හා පොදු විනෝදාත්මක කටයුතු පිළිබඳ ඇමැති ගාමිණී ලොකුගේ මහතා - මගේ ජීවිතයේ අද ඉතාම සතුටුදායක දිනයක්. ජනාධිපතිතුමා අපේ ආසන බල මණ්ඩල රැස්වීමට පැමිණීම කැස්බෑව ආසනයටම කළ ගෞරවයක්. එතුමාගේ ජනාධිපතිවරණ අවසන් මහා රැලියත් කැස්බෑව ජනතාවටයි ලබා දුන්නේ. කැස්බෑවේ ජනතාව ජනාධිපතිතුමා කෙරෙහි තබා ඇති දැඩි විශ්වාසය තහවුරු වුණා, එතුමාට ලැබුණු විශිෂ්ට ජයග්‍රහණයෙන්.මගේ ජීවිතයේ පූර්ව වාසනාවකට තමයි ශ්‍රී ලංකා නිදහස් පක්ෂයට එක් වෙන්න ලැබුණේ. මම වසර 25ක් තිස්සේ එජාපයේ මේ ප්‍රදේශයේ නායකයකු ලෙස කටයුතු කළා. එජාපයේ මට විශාල තැනක් තිබුණා. අපි රටට ආදරය කරන ප්‍රතිපත්තියේ ඉඳලයි දේශපාලනය කළේ.ත්‍රස්තවාදය නිසා අපේ මිතුරන් මැරුණාම අපි ඉතාම දුක්වුණා. මම කල්පනා කළා ඇයි මෙහෙම වෙන්නේ කියලා. අපි එජාපයේ සිට තර්ක කළා යුද්ධය පිළිබඳව . එදා චන්ද්‍රිකා මහත්මිය යාපනය අල්ල ගත්තාම අපි අපේ නායකයන්ගෙන් ඇහුවා ඇයි අපිට ඒක කරන්න බැරි වුණේ කියලා. ජනාධිපතිතුමා මානුෂීය මෙහෙයුම් පටන් ගත්තාම අපි කිව්වා ඒකට කොන්දේසි විරහිතව උදව් කරමු කියලා.ඒත් ඒකට පක්ෂ නායකයත්වය කැමැති වුණේ නැහැ. පක්ෂ ව්‍යවස්ථාව අනුව නායකත්වය වෙනස් කරන්න අපට අයිතියක් නෑ. මේ මැතිවරණය පැරැදුණත් රනිල් ඉවත් කරන්න අපට බෑ. අය වැයට පක්ෂව ඡන්දය දෙමු, මේක ආණ්ඩුව පරදන්න වෙලාව නෙමෙයි කියලා අපි කිව්වාට පක්ෂය ඇහුවේ නැහැ. අපි අවදානම් තීන්දුවක් ගත්තා.අපට පාක්ෂිකයන් බැන්නා ආණ්ඩුවක් ගන්න තිබූ අවස්ථාව නැති කළා කියලා. ජනාධිපතිතුමා මට ක්‍රීඩා ඇමති ධූරය දීලා කිව්වා ගමේ දරුවන්ට පහසුකම් සලසන්න කියලා. මම ඒ අභියෝගය භාර ගත්තා. එතුමා මාව ශ්‍රීලනිප සංවිධායක කළා. ඒ අතර මහ මැතිවරණය ආවා. මම කැමැති නැහැ පක්ෂය තුළ රණ්ඩු ඇති කර ගන්න. ඒ නිසා මම ජනාධිපතිතුමාට කිව්වා විශ්‍රාම යන්න ඕනේ කියලා. එතුමා ඒකට ඉඩ දුන්නේ නෑ. මම එතුමාට ගරු කරනවා. එතුමාගේ වචනය ප්‍රතික්ෂේප කරන්න මට බැහැ. එතුමා වගේ් නායකයකු මෙතෙක් බිහි වී නැහැ.වෙළෙඳ අලෙවි සංවර්ධන සමුපකාර හා පාරිභෝගික කටයුතු පිළිබඳ ඇමැති බන්දුල ගුණවර්ධන මහතා - එදා 1983 දී අතුරු මැතිවරණයක් තිබුණා. ඒකට එජාපයෙන් ගාමිණී ලොකුගේ තරග කරන විට දිනේෂ් ගුණවර්ධන අනෙක් පැත්තෙන් ඉදිරිපත් වුණා. එදා ජනතාව තීන්දුවක් ගත්තා කැස්බෑවේ ජනතාවගේ හඬ පාර්ලිමේන්තුවේ නගන්නට ගාමිණී ලොකුගේ මහතා පාර්ලිමේන්තුවට යවන්න. දිනේෂ් ඇමැතිතුමා මහරගම ජයගෙන පාර්ලිමේන්තු ගියා.අපි බොහෝ දෙනෙක් පාර්ලිමේන්තු ගියේ 1989 දී. මෛත්‍රීපාල සිරිසේන , නිමල් සිරිපාල , ජෙයරාජ් සහ මම 1989 දී පාර්ලිමේන්තුවට යන විට අපට වඩා ජ්‍යෙෂ්ඨයන් ලෙස දිනේෂ් , ලොකුගේ හිටියා. රටේ උත්තරීතර ආයතනයේ දී එදා ඇති වුණේ ප්‍රබුද්ධ සංවාද.ජවිපෙ මල්ලිලා ටික පාර්ලිමේන්තුවට ආවේ ජෝන් ලන්ඩන් ගියා වගේ. ඒ අය ඇවිත් උත්තරීතර පාර්ලිමේන්තුවේ තත්ත්වය පහළට දැම්මා. ජනාධිපතිතුමා සියලු පළාත් සභාවල තුනෙක් දෙකක බලයක් අරගෙන හොල්ලන්න බැරි පළාත් සභා හඳලා තිබෙනවා. කට කථා අපහාස මැද ජනතාව ජනාධිපතිතුමාට ජනාධිපතිවරණයේ දී විශිෂ්ට ජයක් ලබා දුන්නා.දැන් මේ රටේ ඉහළම සහ පහළ පාලන යන්ත්‍ර සකසා අවසන්. දැන් තිබෙන්නේ රටේ අනාගතය තීන්දු කරන තුනෙන් දෙකේ බලයක් තිබෙන පාර්ලිමේන්තුවක් හදන්නයි. ඡන්ද කාලයට පිටින් පියඹලා ඇවිත් ඡන්ද ටික කොල්ල කාගෙන මාරු වෙන අපේ කථිකයන් ඊට පස්සේ හොයා ගන්නවත් නෑ. මේ මනාප පොරය නිමා කරන බව ජනාධිපතිතුමා කියලා තිබෙනවා.ඉදිකිරීම් හා ඉංජිනේරු සේවා ඇමැති දොස්තර රාජිත සේනාරත්න මහතා - අද මේ රටේ බියක් සැකක් නැතිව ඕනෑ තැනක යන්න පුළුවන්. මේ තත්ත්වය උදා කෙළේ අපේ ජනාධිපතිතුමා. අපිටත් පුළුවන් වුණා ඒකට දායක වෙන්න. මම එදා රනිල්ට කිව්වා මේකට දායක වෙමු කියලා. ඒක නොකළ එකේ පාප කර්මය තමයි අද එතුමා ගෙවන්නේ. ජනාධිපතිවරණයෙන් ජනාධිපතිතුමා වගේම රනිලුත් දිනුවා. ඒක තමයි එයාගේ අරමුණ. දැන් එතුමාට පුළුවන් තව වසර 6 ක් විපක්ෂ නායක විදියට ඉන්න.බස්නාහිර පළාත් සභා නායක සුනිල් ජයමිණි , පළාත් සභා මන්ත්‍රී ගාමිණී සිල්වා මහත්වරුද මෙහි දී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n10022311</link>
    <topic>රජය ආරක්ෂා කර ගනිමින් ජාතික හෙළ උරුමය ඡන්දයකට ඉදිරිපත්වීම ගැන මා ආශිර්වාද කරනවා</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>රජයට සහයෝගය ලබාදී එය ආරක්ෂා කැර ගනිමින් ඉදිරියටත් ක්‍රියාකිරීම උදෙසා යළි මැතිවරණයට ඉදිරිපත්වීම පිළිබඳව ජාතික හෙළ උරුමයට තමන් වහන්සේ ආශිර්වාදය පළකරන බව අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත මහානාහිමියෝ පැවසූහ.මේ අවස්ථාවේ එකමුතුව ක්‍රියාකරමින් ඉදිරියටත් රජය ශක්තිමත්ව කැරගෙන යාමට සහයෝගය ලබාදීම ඉතා වැදගත් යැයි මහානාහිමියෝ මෙහිදී පැවසූහ.ඉදිරි මැතිවරණය සඳහා එක්සත් ජනතා නිදහස් සන්ධානයෙන් තරග කරන අපේක්ෂකයන් හා එම පක්ෂයේ නියෝජිත පිරිසක් සිය මැතිවරණ ප්‍රතිඥාව පිළිගැන්වීම සඳහා ඊයේ (22) මහ නාහිමියන් බැහැදුටු අවස්ථාවේදී උන් වහන්සේ මේ බැව් කීහ.රජය සමඟ එක්ව ක්‍රියාකිරීමේදී රජයේ යම් යම් අඩුපාඩු ඇත්නම් ඒවා පෙන්වා දී ජනතා විශ්වාසයද තහවුරු කැරගෙන දේශපාලනය සිදුකළ යුතු බව මෙහිදී ජාතික හෙළ උරුමයේ නියෝජිතයනට මහනාහිමියෝ පෙන්වා දුන්හ.භික්ෂුන් වහන්සේලා දේශපාලනය කිරීම පිළිබඳව තමන් වහන්සේ පෞද්ගලිකව අකමැති වූවත් රට, ජාතිය රටෙහි පාලනය හා ජනතාව පිළිබඳව එල්ලාවල මේධානන්ද හිමි ප්‍රමුඛ මහා සංඝරත්නයත් හෙළ උරුමය හරහා සිදුකළ කාර්ය මහත් හැඟීමකින් සිදුකිරීම පිළිබඳව සතුටුවිය හැකි යැයිද නාහිමියෝ පැවසූහ. මෙරට පැරැණි සිද්ධස්ථාන හා ජාතික උරුමයන් පිළිබඳව මේධානන්ද හිමියන් එදා සිටම ඉතා අවංකව දිවිහිමියෙන් ක්‍රියා කළ බවත් එය කාගේත් ඉතා පැසසුමට ලක්වන කරුණක් බවත් උන්වහන්සේ පැවසූහ.මෙහිදී අනුශාසනා කළ මල්වතු පාර්ශ්වයේ අනුනායක නියංගොඩ විජිතසිරි නාහිමියෝ -ජාතික හෙළ උරුමය පසුගිය වකවානුව තුළ මතවාද හා ක්‍රියාත්මක වශයෙන් රට ජාතිය උදෙසා සුවිශාල සේවාවක් ඉටුකළා. විශේෂයෙන් ත්‍රස්තවාදය පරාජය කිරීමේ වැඩපිළිවෙළේදී ප්‍රමුඛ ගෞරවය ජනාධිපතිතුමාට හිමිවිය යුතුය. බොහෝදෙනෙකු පරාජය කිරීමට නොහැකි යැයි ප්‍රකාශ කළ ත්‍රස්තවාදය පරාජය කිරීමට හැකිවුණා.ජාතික හෙළ උරුමයේ නායක එල්ලාවල මේධානන්ද නාහිමි, පාරිසරික හා ස්භාවික සම්පත් ඇමැති පාඨලි චම්පික රණවක, ජාතික හෙළ උරුමයේ අපේක්ෂකයන් වන තුෂාර ස්වර්ණතිලක, එම්. සී. ජයරත්න හා ශාන්ත ජයතිලක මහත්වරුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n10022312</link>
    <topic>සිරකරුවන් තිදෙනකු නිදහස් කර දෙන බව කියාඅල්ලස් ගත්තැයි සැක ජේලර්වරයෙක් රිමාන්ඩ්</topic>
    <author>සිරිසේන රාජපක්ෂ</author>
    <content>නිධන් වස්තු හෑරීම සම්බන්ධයෙන් වරදකරුවන් වී සිරගත වූ සිරකරුවන් තිදෙනකු පසුගිය නිදහස් දින පොදු සමාව යටතේ නිදහස් කර දෙන බවට පොරොන්දු වී රුපියල් එක් ලක්ෂ පනස් දහසක අල්ලස් ලබාගත් බවට සැකපිට බන්ධනාගාර ජේලර්වරයකු අල්ලස් හෝ දූෂණ වංචා චෝදනා විමර්ශන කොමිසම මගින් ඊයේ කොළඹ ප්‍රධාන මහේස්ත්‍රාත් අධිකරණය වෙත ඉදිරිපත් කරන ලදී.කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය විසින් එම සැකකරු මාර්තු මස 08 වෙනිදා දක්වා රිමාන්ඩ් භාරයට පත්කළාය.මෙසේ රිමාන්ඩ් භාරයට පත්කෙරුණේ අනුරාධපුර බන්ධනාගාරයේ ජේලර්වරයකු වන අනුරාධපුර තම්මැන්නාකුලම මර්වින් පර්සි ඩග්ලස් වෛද්‍යරත්න නමැත්තෙකි.ගලෙන්බිඳුනුවැව යකල්ල ප්‍රදේශයේ පදිංචිකරුවකු විසින් කරන ලද පැමිණිල්ලකට අනුව කරන ලද වැටලීමක දී සැකකරු එක්ලක්ෂ පනස් දහසක අල්ලසක් අනුරාධපුර බස්නැවතුම් පළේදී ලබාගන්නා අවස්ථාවේ අල්ලස් නිලධාරීන් විසින් අත්අඩංගුවට ගෙන තිබේ.ගලෙන්බිඳුණුවැව කුරුළුවැව ඉස්මත්තේ නීතිවිරෝධී ලෙස නිධන් හෑරීම පිළිබඳ පොලිසීයට ලැබුණු ඔත්තුවක් මත කරන ලද වැටලීමක දී නිධන් හෑරූ බවට සැකකරන පුද්ගලයින් දහතුන් දෙනෙකු ගලෙන්බිඳුණුවැව පොලීසිය මගින් අත්අඩංගුවට ගෙන ඇත.එම සැකකරුවන් දහතුන්දෙනා අධිකරණයට ඉදිරිපත් කරන ලදුව අධිකරණය මගින් ඔවුනට දඩ මුදල් නියම කෙරිණ. සැකකරුවන් දසදෙනෙකු දඩ මුදල් ගෙවා නිදහස් වූ අතර තිදෙනකු දඩ මුදල් නොගෙවීම හේතුවෙන් අනුරාධපුර බන්ධනාගාරය වෙත යොමු කෙරිණ.එසේ සිරගත වූ වරදකරුවන් නිදහස් කර ගැනීම පිළිබඳව සැකකරු හා පැමිණිළිකරු අතර ඇතිවූ පොරොන්දුවකට අනුව සැකකරුවන් තිදෙනා මුදාහැරීමට රුපියල් එක්ලක්ෂ පනස් දහසක අල්ලසක් සැකකරු ඉල්ලා ඇත. ඊට පැමිණිළිකරු එකඟවී මේ බව අල්ලස් හා දූෂණ දෙපාර්තමේන්තුවට පැමිණිළිකර තිබේ.එම පැමිණිල්ලට අනුව ක්‍රියාත්මක වූ අල්ලස් නිලධාරීන් සැකකරු අල්ලාගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n10022313</link>
    <topic>ශ්‍රී ලංකාවේ ඒක පුද්ගල ආදායමඇ.ඩොලර් 2300 දක්වා ඉහළට</topic>
    <author>ප්‍රාර්ථනා වීරසිංහ</author>
    <content>ශ්‍රී ලංකාවේ වාර්ෂික ඒක පුද්ගල ආදායම අමෙරිකානු ඩොලර් දෙදහස් තුන්සියය දක්වා වර්ධනයවී ඇත.2008 වර්ෂයේ අමෙරිකානු ඩොලර් දෙදහස් දාහතරක්ව පැවැති ඒක පුද්ගල ආදායම, ලෝක ආර්ථික අර්බුදය හමුවේ වුවද රජය විසින් ක්‍රියාත්මක කරන ලද, යටිතල පහසුකම්, සංවර්ධන ව්‍යාපෘති සහ උතුරු නැගෙනහිර නිදහස් කර ගැනීමත් සමඟ එහි සම්පත්ද දේ්ශීය ආර්ථික ක්‍රියාවලියට දායක කර ගැනීම, 2009 වර්ෂයේ ඒකපුද්ගල ආදායම මේ අයුරින් ඉහළ යෑමට හේතුවී ඇත.අපනයන හා ජාත්‍යන්තර වෙළෙඳ ඇමැති මහාචාර්ය ජී. එල්. පීරිස් මහතා මේ අදහස් පළ කෙළේ ශ්‍රී ලංකා අපනයන සංවර්ධන මණ්ඩලය විසින් ශ්‍රී ලංකාවේ වෘත්තීමය සේවාවන් අන්තර් ජාතික වෙළෙඳපොළ තුළ ප්‍රචලිත කිරීම සඳහා තොරතුරු තාක්ෂණය, ව්‍යාපාර ක්‍රියාවලි බාහිරකරණය ධ්ඛ්ඊ/ඕර්‍ථර්‍ණ සහ ඉලෙක්ට්‍රොනික අංශ සඳහා නව වෙබ් අඩවි දෙකක්, ඊයේ (22) අපනයන සංවර්ධන මණ්ඩල ශ්‍රවණාගාරයේ දී ආරම්භ කළ අවස්ථාවේදී ය.මෙසේ වර්ධනය වූ ඒක පුද්ගල ආදායමේ ආර්ථික ප්‍රතිලාභ රටේ සියලු දෙනාට ලබාදීමට විධිමත් ව්‍යූහයක් සකස් කළ යුතු බව පැවසූ ඇමැතිවරයා ඕනෑම රටක ආර්ථිකය ශක්තිමත්ව ක්‍රියාත්මක කිරීමට නම් ඒ රටේ ශක්ති ප්‍රභවයන් හඳුනාගත යුතු බව පැවැසීය.ඒ අනුව ශ්‍රී ලංකාවේ ප්‍රධානම ශක්තිය මානව සම්පත බව පැවසූ හෙතෙම, මානව සම්පත ගුªණාත්මකව යොදා ගත යුතු බව පෙන්වා දුන්නේය. අපනයනය ගැන කතා කිරීමේදී භෞතික සම්පත් ගැන පමණක් නොව සේවාවන් ගැනද වැදගත් අවධානයක් යොමු කළයුතු බවද කීය.තරගකාරී ලෝක ක්‍රමය තුළ අප රටේ ඇති ඉහළ සේවාවන් හා වටිනාකම් පිළිබඳ තොරතුරු ලෝකයාට ලබාදීමට අවශ්‍ය මෙවැනි වැඩපිළිවෙළක් අරම්භ කිරීම ජාතික අවශ්‍යතාවක් බවද ඇමැතිවරයා ප්‍රකාශ කෙළේය.රජය ප්‍රමුඛතාවක් ලෙබාදී ඇති මේ වැඩපිළිවෙළට ශ්‍රී ලංකාවේ සියලුම පෞද්ගලික හා පොදු සමාගම් පිළිබඳ තොරතුරු මෙම වෙබ් අඩවියට ලබා දී ඉන් උපරිම ප්‍රතිඵල ලබාගන්නා ලෙසද ඇමැතිවරයා ආරාධනා කර සිටියේය.මේ අවස්ථාවේදී ශ්‍රී ලංකා ඉදිකිරීම් කර්මාන්ත සංගමයේ සභාපති සුරත් වික්‍රමසිංහ, රොෂාන් ගුණතිලක, මදු රත්නායක, නිලධාරීහු සභාව අමතා අදහස් පළ කළ අතර, එස්. ලියනගම, ජනක සුගතදාස, ගෝමීන් සේනාධීර, සුජාතා වීරකෝන්, ඩබ්ලිව්. එම්. කේ. ආර්. බාලචන්ද්‍ර යන උසස් නිලධාරීහු ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n10022314</link>
    <topic>ෆොන්සේකාට සහාය නොදුන්නැයිමාධ්‍යවේදී සුනිල්ට මරණ තර්ජන</topic>
    <author>අනුර පේ‍්‍රමලාල්</author>
    <content>ජනාධිපතිවරණයේ දී සරත් ෆොන්සේකා මහතාට සහයෝගය නොදුන්නැයි ලංකා නිව්ස් විව්ස් වෙබ් අඩවියේ මාධ්‍යවේදී සුනිල් ගාමිණී ජයලත් මහතාට ප්‍රංශයේ දී මරණීය තර්ජන එල්ලවී තිබේ.ඒ මහතාට මෙසේ මරණ තර්ජන එල්ල කර තිබෙන්නේ ශ්‍රී ලංකාවේ දී මීට පෙර නිදහස් මාධ්‍ය ව්‍යාපාරය තුළ ඇති වූ රුපියල් කෝටි දෙකක මූල්‍ය වංචාව සිදුවුණු අවස්ථාවේ දී රට අතහැර ගිය අතුල විතානගේ හා මංජුල වෙඩිවර්ධන යන මාධ්‍යවේදීන් දෙදෙනාය.මොවුන් ශ්‍රී ලංකාවේ ප්‍රතිරූපය විනාශ කිරීම පිණිස විවිධ උද්ඝෝෂණ සංවිධානය කරමින් සිටිති. මීට සතියකට පෙර ද ප්‍රංශයේ දී එවැනි උද්ඝෝෂණයක් සංවිධානය කළහ.ශ්‍රී ලංකාව පිළිබඳ අසත්‍ය ප්‍රචාරයන් පතුරවන ලංක වෙබ් අඩවියට පුවත් ලබා දෙන්නකු හැටියට ද අතුල විතානගේ ප්‍රකටවී සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=n10022315</link>
    <topic>රට රැකියාවලට ගොස් පැමිණෙන්නන් නැවත ලියාපදිංචි කිරීම ඇරැඹේ</topic>
    <author>ස්වර්ණා විජේකෝන්</author>
    <content>ශ්‍රී ලංකා විදේශ සේවා නියුක්ති කාර්යාංශයේ ලියාපදිංචිවී විදේශ රැකියාවලට ගොස් සිය සේවා කාලය අවසන් කර මෙරටට පැමිණි විගමණික ශ්‍රමිකයින් නැවත ලියාපදිංචි කිරීමේ වැඩසටහන අද (23) ඇරැඹේ.සේවා කාලය අවසන් කර මෙරටට පැමිණි ශ්‍රමිකයන් ශ්‍රී ලංකා විදේශ සේවා නියුක්ති කාර්යාංශයෙහි ලියාපදිංචි කොට ඔවුන්ගේ හැකියාව සහ පළපුරුද්ද මෙරට සංවර්ධනයට යෙදවීම මේ වැඩසටහනෙහි අපේක්ෂාව බව ශ්‍රී ලංකා විදේශ සේවා නියුක්ති කාර්යාංශයෙහි සභාපති කිංස්ලි රණවක මහතා දිනමිණට පැවසීය.එමෙන්ම වසර ගණනාවක් පුරා විදේශ රැකියාවන්හි නිරතව ලබාගත් අත්දැකීම් හා සේවා පළපුරුද්දට මෙරටදී වටිනාකමක් ලබාදීමත් මේ වැඩසටහනෙහි අරමුණක් බවත් රණවක මහතා සඳහන් කෙළේය. විදේශ රැකියාවක නිරතව මෙරටට පැමිණෙන ශ්‍රී ලාංකිකයන් විසින් උපයාගත් මුදල් හෝ විශේෂිත දැනුම නිසි පරිදි ආයෝජනය කිරීම මෙන්ම උපයා ගත් මුදල් මෙරට රාජ්‍ය හා පෞද්ගලික බැංකුවල නිසිපරිදි ආයෝජනය කිරීමේ අවස්ථාව සළසා දීමත් මෙහි අරමුණක් බව සභාපතිවරයා සඳහන් කෙළේය.මෙම ශ්‍රමිකයින් නැවත ලියාපදිංචි කිරීමෙන් පසුව එම සියලු දත්ත ශ්‍රී ලංකා විදේශ සේවා නියුක්ති කාර්යාංශයෙහි වෙබ් අඩවියට ඇතුළත් කරන අතර එම තොරතුරු ඔස්සේ ශ්‍රමිකයන්ගේ පළපුරුද්ද මෙරට සේවා ආයතනවලට ලබාදීමට කාර්යාංශය අපේක්ෂා කරයි.විදේශ රැකියාවන්හි නිරතව සිට මෙරටට පැමිණි ශ්‍රමිකයින් නැවත ලියාපදිංචි කිරීම ශ්‍රී ලංකා විදේශ සේවා නියුක්ති කාර්යාංශයේ සියලුම පළාත් කාර්යාල හා දිස්ත්‍රික් කාර්යාලවලදී සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=r1002231</link>
    <topic>ජනපතිගේ විධිමත් පරිපාලනයෙන් ගැමි දරුවන්ට නැඟී සිටීමට හැකි වුණා</topic>
    <author>පමුණුගම සමූහ – ඩී. එන්. බී. කිරිහෙට්ටි</author>
    <content>අධ්‍යාපනයට ආදරය කරන වාසනාවන්ත නායකයෙක් අපිට ලැබිල තිබෙනවා. නව තාක්ෂණය අද ගමට ලැබිල තිබෙනවා. නැණසල මගින් ගම්මානවලට නව තාක්ෂණය ඇතුළුවෙලා. ගමේ ළමයා අභිමානවත්ව නැගී සිටීම ආඩම්බරයක්.නගරයේ දරුවන් දැක්වූ කුසලතා ජනාධිපතිතුමාගේ අධ්‍යාපන පරිපාලනයේ විධිමත්කම නිසා ගමේ ළමයින් තම කුසලතා ඔප් නංවමින් ශ්‍රී ලංකාවට කීර්තිය ලබා දෙන බව ගුවන් සේවා නියෝජ්‍ය ඇමැති සරත් ගුණරත්න මහතා පැවැසීය.ඒ මහතා එසේ පැවැසුවේ පමුණුගම මහ විදුහලේ නිවාසාන්තර ක්‍රීඩා උත්සවයට සහභාගි වෙමිනි.නියෝජ්‍ය ඇමැතිවරයා මෙසේ ද කීය.එදා මවුපියන්ට තම දරුවන් පාසල් යැවීමට විශාල බයක් ඇතිවුණා. නමුත්අද ඒ තත්ත්වය නැහැ. මවුපියන්ට සැකයෙන් බියෙන් තොරව ජීවත්විය හැකියි. මේ අප රට කියා අභිමානයෙන් ප්‍රකාශ කළ හැකියි.අද අපි ජයග්‍රහණයකට පැමිණ තිබෙනවා.අපේ ආදරණීය නායකතුමා කුමන්ත්‍රණ, විදේශීය බලවේගයන් පැත්තකට දමලා ඡන්ද ලක්‍ෂ දහඅටකින් ජයග්‍රහණය ලබා ඉතිහාස ගතවන මොහොතක්.අද ශශ්‍රී ලංකාව සංචාරක පුරයක් වෙලා. යුද්ධයට වියදම් කළ මුදල් අද රටේ සංවර්ධනයට යොමුවෙලා. පමුණුගම මහ විදුහලට ආදරය කරන අප මවුපියන් විදුහලට සහාය ලබා දී ඉදිරි සංවර්ධන ක්‍රියාපිළිවෙතට පෙරමුණ ගත යුතුයි.උත්සව සභාවේදී හිටපු පාර්ලිමේන්තු මන්ත්‍රී නීල් රූපසිංහ, අධ්‍යාපන මීගමුව කලාප අධ්‍යක්‍ෂ ටයිටස් ලියනගේ හා විදුහල්පති අනුර ගුණවර්ධන මහත්වරුන් කතා කළ අතර ජයග්‍රාහකයන්ට කුසලාන හා සහතික පත්‍ර පිරිනැමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=r1002232</link>
    <topic>මිදුලේ තාප්පය කඩා වැටීඉමංසි දුව ඊට යටවී සිටිනවා දුටුවා</topic>
    <author>අත්තනගල්ල විශේෂ – ජයවීර සුගතපාල</author>
    <content>මා ඇඟ සෝදමින් සිටියදී එක්වරම මිදුල දෙසින් “දඩාස්” ගා යමක් කඩා වැටෙන ශබ්දයක් ඇසුණා. මම දුවගොස් බලන විට මිදුලේ තාප්පය කඩා වැටී ඉමංසි දුව ඊට යටවී සිටිනවා දැක්කා” යැයි සිවු හැවිරිදි පෙර පාසල් දැරියක වන එල්ලක්කල මීවිටියේ අංක 60/1 හි පදිංචිව සිටි ගෝනදූවගේ ස්වේතා ඉමංසි පෙරේරා දැරියගේ මරණය සම්බන්ධයෙන් වතුපිටිවල මූලික රෝහලේ පැවති මරණ පරීක්‍ෂණයේදී සාක්කි දුන් මියගිය දැරියගේ පියා වන ගෝනදුවගේ රනුර සජිත් පෙරේරා (27) යන අය කියා සිටියේය.සියනෑ උඩුගහපත්තුව හදිසි මරණ පරීක්‍ෂක සාම විනිසුරු ආර්. කේ. ගුණතිලක මහතා ඉදිරියේ මරණ පරීක්‍ෂණය පැවැත්විණි.නිට්ටඹුව පොලිසියේ සැරයන් (27531) ජයතිලක මහතාගේ මෙහෙයවීම යටතේ සාක්කි දුන් රනුර සජිත් පෙරේරා යන අය මෙසේ ද පැවසීය.මා පෞද්ගලික ආයතනයක අලෙවි නියෝජිතයකු වශයෙන් සේවය කරනවා. හෙට්ටිආරච්චිලාගේ ලෂිකා පෙරේරා (24) මගේ බිරියයි. අපට දරුවන් දෙදෙනෙක් සිටිනවා. මියගොස් සිටින්නේ වැඩිමල් දියණියයි. ඇයට වයස අවුරුදු 4 යි. රන්පොකුණගම නරිතසං පෙර පාසලේ ඉගෙන ගන්නවා.අපි එල්ලක්කල මීවිටියේ පදිංචි වී ඉන්නේ ගෙයක් කුලියට අරගෙනයි. ඒ ගෙයි පවුල් දෙකක් ඉන්නවා. ගේ කොටස් දෙකකට වෙන්කරලයි තියෙන්නේ. මිදුලත් තාප්පයක් බැඳ දෙකට බෙදා තිබෙනවා. ගඩොල්වලින් බැඳ තිබූ එම තාප්පයේ කොටසක් කඩා වැටී තිබුණා.සිද්ධිය වූ දවසේ සවස වැඩ ඇරී පැමිණි මා ඇඟපත සෝදා ගන්ට ළිඳ දිහාවට යද්දී ඉමංසි දුව මිදුලේ හිටියා. එතකොට වෙලාව 6 ට විතර ඇති. මා ඇඟ සෝදමින් ඉන්න විට එක්වරම මිදුල දිහාවෙන් “දඩාස්” ගා යමක් කඩා වැටෙනවා වගේ ශබ්දයක් ඇසුණා. මා දුවගොස් බලන විට මිදුලේ තාප්පය කොටසක් කඩා වැටී ඉමංසි දුව එයට යටවී සිටිනවා දැක්කා.මා කෑ ගැසූ විට අල්ලපු ගෙදර අයත් එතැනට දුවගෙන ආවා. ගඩොල් ටික අයින් කර ත්‍රීරෝද රථයක් ගෙනැවිත් දුවව ඉක්මනින් වතුපිටිවල රෝහලට රැගෙන ගියා.එහිදී වෛද්‍යවරයා පරීක්‍ෂා කර බලා දුව මියගොස් ඇති බව කිව්වා.මියගිය දැරියගේ සීයා කෙනකු වන ගෝනදූවගේ රූපස් පෙරේරා යන අය ද මෙහිදී සාක්කි දුන්නේය.ඉදිරිපත් වූ සාක්කි සහ පශ්චාත් මරණ පරීක්‍ෂණ වාර්තාව අනුව තාප්පය ඇඟ මතට කඩා වැටීම නිසා සිරුරට සිදුවූ බහුවිධ තුවාල හේතුකොට ගෙන මරණය සිදුවී ඇති බවට මරණ පරීක්‍ෂකවරයා නිගමනය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=r1002233</link>
    <topic>මතුගම ලංගම ඩිපෝවේබස් ධාවනය අඩාලයි</topic>
    <author>මතුගම සංචාරක</author>
    <content>මතුගම ලංගම ඩිපෝවේ බස් ධාවන කටයුතු දිනෙන් දින පිරිහෙමින් පවත්වන නිසා පළපුරුදු, සුදුසුකම් ඇති ඩිපෝ කළමනාකාරවරයකු පත්කිරීමට පියවර ගන්නැයි මගී අයිතීන් සුරකීමේ සංවිධානය ඉල්ලීමක් කරයි.මේ වනවිට ප්‍රධාන මාර්ග රාශියක බස් ධාවනය සම්පූර්ණයෙන්ම අඩපනව ගොස් ඇත.කාලසටහන් මත බස් ධාවනයන් සිදු නොවන අතර මාසික වාර ප්‍රවේශපත්‍ර ලබාගත් රජයේ සේවකයන් පාසල් සිසුන්ට නැවතත් මුදල් ගෙවා පෞද්ගලික බස්වල ගමන් කිරීමට සිදුව ඇත.මේ ඩිපෝවට අධිකරණ තීන්දුවකින් පත්කර ඇති ඩිපෝ අධිකාරිවරයා පත් කිරීමට පියවර නොගන්නේ ඇයිදැයි ලංකා ගමනාගමන මණ්ඩලයේ සභාපතිවරයාගෙන් මගී අයිතීන් සුරකීමේ සංවිධානය ලිඛිතව ප්‍රශ්න කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=r1002234</link>
    <topic>නිවෙසේදී දබර කරගත් පිය - පුතුදෙදෙනාට 3500 බැගින් දඩ</topic>
    <author>ගම්පහ සංචාරක</author>
    <content>සපුගස්කන්ද පොලිස්බල ප්‍රදේශයේ නිවෙසක පියකු සහ පුතකු බහින්බස් වීමක් යාබද නිවැසියකුට ඇසී ඔහු මේ බව පොලිසියට දන්වා ඇති අතර පොලිසිය මොවුන් දෙදෙනා ප්‍රසිද්ධ ස්ථානයක දබරවූවේ යැයි අධිකරණයට ඉදිරිපත්කර තිබුණි.චෝදනා ලැබූ පිය පුතු දෙදෙනා වෙනුවෙන් අධිකරණයට කරුණු දැක්වූ නීතිඥවරිය පැවසුවේ ප්‍රසිද්ධ ස්ථානයක දබර නොවූ අතර නිවෙසේදී පිය පුතු දෙදෙනා බහින්බස් වීමක් සිදුවී ඇති බවය.චෝදනා ලැබූ පිය පුතු දෙදෙනා පිළිබඳ නඩු විභාගය සමථ මණ්ඩලයට යොමු කළ ගම්පහ අතිරේක මහේස්ත්‍රාත් ඉන්දික තිලකරත්න මහතා දෙදෙනාටම රුපියල් 3500/= බැගින් පුද්ගල ඇප නියම කර නැවත මාර්තු 30 දින අධිකරණයේ පෙනී සිටීමට නියෝග කළේය.පැමිණිල්ල සපුගස්කන්ද පොලිසියෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=r1002235</link>
    <topic>ගම්බද දුගී කාන්තාවන් බහුතරයක්අද ආර්ථික වශයෙන් සවිමත් වෙලා</topic>
    <author>නිට්ටඹුව සමූහ ජෙනට් ජයසිංහ</author>
    <content>පසුගිය ජනාධිපතිවරණයේදී සමස්ත ශ්‍රී ලංකාවේම බහුතර කාන්තාවන් ජනපතිගේ ජයග්‍රහණය විජයග්‍රහණයක් කිරීම සඳහා කාලය ශ්‍රමය ධනය කැප කරමින් දායක වූ බවත්, යුද්ධයෙන් විවිධාකාර ලෙස පීඩාවන්ට ලක් වූ ඔවුන් ජනපතිගේ සිවු අවුරුදු පාලන සමයේ දීප ව්‍යාප්තව ක්‍රියාත්මක වූ දැවැන්ත සංවර්ධන ක්‍රියාදාමය නිසා ආර්ථික හා සමාජීය වශයෙන් සවිබල ගැන්වුණු බවත් ඒ නිසා ඔවුන් ජනාධිපතිගේ ජයග්‍රහණය උදෙසා අභීතව පෙරමුණ ගෙන කැප වූ බවත් ආගමික කටයුතු ඇමැති පණ්ඩු බණ්ඩාරනායක මහතා පැවැසීය.ගම්පහ මැතිවරණ කොට්ඨාසයේ ශ්‍රී ලංකා නිදහස් පක්ෂ ප්‍රධාන සංවිධායක ආගමික කටයුතු ඇමැති පණ්ඩු බණ්ඩාරනායක මහතා එසේ පැවැසුවේ ගම්පහ සණස චතුරශ්‍ර ශ්‍රවණාගාරයේ පැවැති කාන්තා හමුවේදීය.ගම්පහ - ශ්‍රී ලංකා නිදහස් පක්ෂ කාන්තා බල මණ්ඩලය ඇමැති පණ්ඩු බණ්ඩාරනායක මහතාගේ ප්‍රතිපාදන යටතේ අදාළ බල ප්‍රදේශයේ අඩු ආදායම්ලාභී කාන්තාවන් ස්වයං රැකියා සඳහා යොමුකර ආර්ථික වශයෙන් සවිබල ගැන්වීම අරමුණු කර ගනිමින් ආරම්භ කරන මැහුම්, අත්කම්, ගෙවතු, රූපලාවන්‍ය, කේක් සෑදීමේ පාඨමාලා සඳහා 2010 වසරට නවකයන් බඳවා ගැනීම සඳහා මේ සමාරම්භක උත්සවය පැවැත්වීය.ඇමැතිවරයා එහිදී මෙසේද පැවැසීය.මෙරට දේශපාලන ඉතිහාසයේ සෑම තීරණාත්මක අවස්ථාවකදීම රට යායුතු නියම දිශාව පෙන්වීම සඳහා කාන්තාවන් පෙරමුණ ගෙන තිබෙනවා.එසේ වීමට ප්‍රධාන හේතුව රට පාලනයට වැරැදි සිතුම්, පැතුම්, ආකල්ප ඇති නායකයන් පත් වූ විට එයින් වැඩියෙන්ම පීඩාවට පත් වන්නේ කාන්තාවන් නිසායි. ගෙවුණු තිස් අවුරුදු යුද සමයේ දරුවන්, ස්වාමිපුරුෂයන් ඥාාතීන් අහිමි වීමෙන් වැඩියෙන්ම හැඩුවේ වැළැපුණේ සමාජයේ තනි වී පීඩාවට පත්වුණේ කාන්තා සමාජයයි.ඒ නිසා ජනාධිපති මහින්ද රාජපක්ෂ මහතාගේ අභීත සේනාධිනායකත්වය යටතේ මේ රට ත්‍රස්තවාදයෙන් මිදුණුවිට පක්ෂ පාට, ජාති ආගම් භේදයකින් තොරව සියලුම කාන්තාවන්ගේ සිත්හි එතුමා කෙරෙහි භක්තියක් ගෞරවයක් ඇති වුණා.ඒ වගේම එතුමාගේ පාලනය අඛණ්ඩව පැවතුනහොත් මේ රටෙහි තවදුරටත් සාමය රැකෙන නිසා තමන්ගේ දරුවන් හා සමීපතමන් සුරක්ෂිත වන බවට හැඟීමක් ඇති වුණා. ඒ නිසාම ඔවුන් මහින්ද රාජපක්ෂ මහතා දෙවන වරටත් ජනාධිපති කරවීමේ සටනේදී පෙරමුණ ගත්තා.මහින්ද චින්තනය යටතේ පසුගිය වසර හතර ඇතුළත ආගමික කටයුතු අමාත්‍යාංශය ඔස්සේ මතට තිත වැඩසටහන දීප ව්‍යාප්තව ඉතා සාර්ථක අන්දමින් ගමින් ගමට ක්‍රියාත්මක වුණා. විශේෂයෙන් ගම්බද මෙන්ම නගරබද අඩු ආදායම්ලාභී පවුල් සෑහෙන සංඛ්‍යාවක් අන්ත දරිද්‍රතාවයට පත්වීමට හේතුව වී තිබෙන්නේ පුරුෂ පක්ෂය නොමනා ලෙස මත්දියර භාවිතයට ඇබ්බැහි වීම නිසා බව සංඛ්‍යාලේඛන වාර්තා පෙන්වා තිබෙනවා.මතට තිත වැඩසටහන විවිධ තේමාවන් යටත් ගමින් ගමට ක්‍රියාත්මක වෙද්දී බොහෝ ස්වාමිපුරුෂයන් මේ අශෝභන ඇබ්බැතිකමෙන් ඈත්වීම නිසා බොහෝ බිරින්දෑවරු සහ දරුවන් අද සැනසුම් සුසුම් හෙළනවා.ඒ වගේම මෙතෙක් විවිධ ආර්ථික අහේනි සහ අගහිඟකම් මැද්දේ ජීවිත ගෙවූ ගම්බද කාන්තාවන් බහුතරයක් “මහින්ද චින්තනය” අරඹන ලද විවිධ ව්‍යාපෘති නිසා අද ආර්ථික හා සමාජීය වශයෙන් විශාල ලෙස සවිබල ගැන් වී සිටිනවා. මෙයට පෙර පැවති බොහෝ රජයන් යටතේ සිදුවූයේ මෙයට විරුද්ධ දේයි. සෑම මැතිවරණයකදීම එවකට සිටි නායකයන් බලයට පත් කිරීමට කාන්තාවන් පෙරමුණ ගෙන ක්‍රියාකරනු ලැබූවත් එයින් ප්‍රතිලාභ ලැබුවේ සුළු කාන්තාවන් පිරිසක් පමණයි. විශේෂයෙන් මෙවැනි දේ නිසා ගම්බද කාන්තාවන් අගතියට පත් වීමෙන් කළකිරීමට පත්ව සිටියා.වේ තත්ත්වය සම්පූර්ණයෙන්ම වෙනස් කෙළේ මහින්ද රාජපක්ෂ රජය පමණයි. කාන්තාවන්ට සමාජ ව්‍යුහයෙහි ලැබිය යුතු උත්තරීතර තත්ත්වය ලබා දුන්නා.එසේම අද අප මේ ආරම්භ කරන පුහුණු පාඨමාලා සඳහා සහජ දක්ෂතා ඇති එම දක්ෂතා කාලානුරූපව වැඩි දියුණු කර ගනිමින් ආර්ථික වශයෙන් ප්‍රතිලාභ ලැබීමට කැමති කාන්තාවන්ට ඉදිරියට ඒමට හැකිවන පරිදි පලදායී කාර්යයන්ට යොමු කිරීම සඳහා ප්‍රතිපාදන ලබාදීමෙන් සමාජීය වශයෙන් විශාල මෙහෙයක් සිදු වී තිබෙනවා.ගම්පහ ශ්‍රී ලංකා නිදහස් පක්ෂ මධ්‍ය බල මණ්ඩලයේ ලේකම් නෙල්සන් අමරසිරි මහතා - මෙයට පෙර බොහෝ රජයන් සිදුකළ පරිදි කාන්තාව සතු වූ බලය, ශක්තිය හා සාමුහිකව ක්‍රියා කිරීමට ඇති උනන්දුව මැතිවරණ කාලයේදී පෝස්ටර් ගැසීමට පත්‍රිකා බෙදීමට පිකටින් කිරීමට සහ පෙළපාළි යෑමට පමණක් සීමා කර නොගනිමින් ඔවුන්ගේ ජීවිත ආර්ථික හා සමාජීය වශයෙන් අර්ථවත් කර ගැනීමට රජයෙන් විශාල සේවයක් සිදු වී තිබෙනවා.ගම්පහ ශ්‍රී ලංකා නිදහස් පක්ෂ කාන්තා බල මණ්ඩලයේ ප්‍රධාන ලේකම් ට්ත්‍රලතා වීරසූරිය මහත්මියද කතා කළාය.පුහුණු පාඨමාලා ඇරැඹීමේ සමාරම්භක උත්සවයට ගම්පහ ශ්‍රීලනිප කාන්තා බල මණ්ඩලයේ ප්‍රධාන සභාපතිනී ජීවනී ඩයස් බණ්ඩාරනායක, සේරුවිල ශ්‍රීලනිප කාන්තා බල මණ්ඩලයේ නියෝජිත මාලනී මැණිකේ රාජගුරු මහත්මියන් ඇතුළු පිරිසක්ද මේ අවස්ථාවට සහභාගී වූහ.</content>
  </post></root>