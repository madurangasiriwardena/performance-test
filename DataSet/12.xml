<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n1005175</link>
    <topic>විල්පත්තුව මාස තුනෙන්ලස්සන කරන්න</topic>
    <author>ධනුෂ්ක ගොඩකුඹුර</author>
    <content>විල්පත්තු ජාතික වනෝද්‍යානයේ සියලු යටිතල පහසුකම් කඩිනමින් සංවර්ධනය කරන්නැයි ආර්ථික සංවර්ධන ඇමැති බැසිල් රාජපක්ෂ මහතා වන ජීවී නිලධාරීන්ට පසුගියදා (15) උපදෙස් දුන්නේ ය.මේ අනුව වනෝද්‍යානයේ මාර්ග පද්ධතිය, කඳවුරු බිම්, සංචාරක බංගලා, යනාදි සියලු පහසුකම් තෙමසකින් කඩිනමින් සංවර්ධනය කිරීමට නියමිතය.ඇමැතිවරයා මෙසේ උපදෙස් දුන්නේ විල්පත්තුව ජාතික වනෝද්‍යානයේ නිරීක්ෂණ චාරිකාවක නියැළෙමිනි.හෙක්ටයාර් 131693ක භූමි ප්‍රදේශයක් වසා ගත් විල්පත්තුව ශ්‍රී ලංකාවේ විශාලතම වනෝද්‍යානයද වෙයි.විල්ලු රැසකින් සමන්විත වීම නිසා විල්පත්තුව ලෙස නම් ලද මේ උද්‍යානය පක්ෂී වර්ග 149 ක් ක්ෂීරපායී වර්ග 41ක් මත්ස්‍ය වර්ග 30ක් උරග වර්ග 52ක්, උභය ජීවීන් 17ක් වෙසෙන ජෛව විවිධත්වයෙන් අනූන භූමියකි.ජෛව විවිධත්වය මෙන්ම ඓතිහාසික අතින්ද එක සේ වැදගත්කමක් උසුලන විල්පත්තුව සිංහලයන්ගේ ආරම්භය ලෙස සැළකෙන විජයාගමනය සිදු වූ කුදිරමලය වැනි ඓතිහාසික ස්ථානවලින්ද සමන්විත වේ.ත්‍රස්තවාදී තර්ජන නිසා විවිධ ගැටලු රැසකට මුහුණ පෑ මේ අගනා ජාතික වනෝද්‍යානය ත්‍රස්තවාදය මුලිනුපුටා දැමීමෙන් අනතුරුව නැවත මහජනතාවට විවෘත කරනු ලැබ තිබේ.විල්පත්තු වනෝද්‍යානය වෙත පැමිණි ඇමැති බැසිල් රාජපක්ෂ මහතා ප්‍රථමයෙන් එහි ප්‍රධාන කාර්යාලය වෙත ගොස් නිලධාරීන් සමඟ සාකච්ඡා කෙළේ ය.මේ වසරේ පෙබරවාරි මස නැවත විවෘත කරනු ලැබීමෙන් අනතුරුව දිනකට දේශීය සංචාරකයන් හැත්තෑ දෙනෙකු පමණ වනෝද්‍යානයේ සංචාරය කරන බවත් මාර්තු , අපේ‍්‍රල් මාසවලදී ආදායම රුපියල් ලක්ෂ අට ඉක්ම වූ බවත් නිලධාරීහු පැවැසූහ.වනෝද්‍යානයේ අභ්‍යන්තර මාර්ග කිලෝමීටර් 275ක් ඇති අතර ඉන් කිලෝ මීටර 160ක් පමණ දැනට භාවිතා කරන බව නිලධාරීන් පෙන්වා දුන් අතර ඇමැතිවරයා උපදෙස් දුන්නේ ස්වභාවික පරිසරය ආරක්ෂා වන අන්දමින් මාර්ග සංවර්ධනය කළ යුතු බවයි.සංචාරක බංගලා අටක් මෙහි පිහිටා ඇති අතර 1985 ත්‍රස්තවාදි ප්‍රහාරවලින් අනතුරුව ඉන් හතරක් වසා දමා ඇත. තවත් හතරක අලුත්වැඩියා, කටයුතු අරඹා තිබේ.මේ සංචාරක බංගලාවලින් පහක් තෙමසක් තුළ සම්පූර්ණයෙන්ම අලුත්වැඩියා කිරීමට කටයුතු කරන්න යැයි උපදෙස් දුන් ඇමැතිවරයා දැනට සකස් කර අවසන්ව තිබෙන කඳවුරු බිම් සංචාරක ප්‍රයෝජනය සඳහා විවෘත කිරීමේ අවශ්‍යතාව පැවැසීය.සංචාරක ආකර්ශනය ඇති විප්පත්තුව රැක ගැනීමේ අවශ්‍යතාව පෙන්වා දුන් ඇමැතිවරයා ශ්‍රී ලංකාවේ ප්‍රතිරූපය ජාත්‍යන්තර වශයෙන් ගොඩ නඟා ගැනීමට මෙවැනි ආකර්ෂණීය ස්ථාන යොදාගත හැකි බවත් පැවැසීය.නියෝජ්‍ය කථානායක පියංකර ජයරත්න, කර්මාන්ත හා වානිජ ඇමැති රිෂාඩ් බදියුදීන්, පාර්ලිමේන්තු මන්ත්‍රී වික්ටර් ඇන්ටනී, ආර්ථික සංවර්ධන අමාත්‍යාංශයේ අධ්‍යක්ෂ ජෙනරාල් ආචාර්ය චන්ද්‍රවංශ පතිරාජ, වනජීවී අධ්‍යක්ෂ ජෙනරාල් ආනන්ද විජේසුරිය මහත්වරු ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n1005176</link>
    <topic>මහ වැහි මැද 35,000ක් පීඩාවට පත් වෙති</topic>
    <author>නිරූෂි විමලවීර, නුවන් කොඩිකාර, සුභාෂිනි සේනානායක හා නුවරඑළිය සමූහ</author>
    <content>කොළඹ, ගම්පහ, කළුතර හා නුවරඑළිය ආදී දිස්ත්‍රික් කිහිපයකට බලපා ඇති ගිගුරුම් සහිත මහ වැසි හා දැඩි සුළඟින් තිස් පන් දහසකට වැඩි පිරිසක් පීඩාවට පත්ව සිටින බව ආපදා කළමනාකරණ මධ්‍යස්ථානය පවසයි.නිරිත දිග මෝසම සක්‍රිය වීමෙන් ඇති වූ ජල ගැලීමෙන් කොළඹ හා ගම්පහ දිස්ත්‍රික්වල පමණක් පුද්ගලයන් තිස් දහසක් පමණ පීඩාවට පත්ව සිටින බවත්එය පුද්ගලයන් පහළොස් දහසකට වඩා වැඩි බවත්, ආපදා කළමනාකරණ මධ්‍යස්ථාන සඳහන් කරයි. පීඩාවට පත් වූ ජනතාවට අවශ්‍ය පිසූ ආහාර ඖෂධ ඇතුළු අත්‍යවශ්‍ය සේවා කඩිනමින් ලබාදීමට රජය පියවර ගෙන ඇති බවද නිවාසයන්හි ජල මට්ටම් බැස යන තෙක් වියළි ආහාර ලබාදීම ප්‍රමාද කළ බවද ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා ‘දිනමිණ’ට ප්‍රකාශ කෙළේ ය.අධික සුළඟ හේතුවෙන් කොළඹ දෙමටගොඩ ප්‍රදේශයේ නිවසක් මතට ගසක් කඩා වැටී එම නිවස සම්පූර්ණයෙන් විනාශවී ඇති බව කී හෙතෙම සුළං හේතුවෙන් නුවරඑළියේ පුත්තලම හා කොළඹ දිස්ත්‍රික්කයන්හි නිවාස 18ක් අර්ධ ලෙස විනාශ වී ඇති බව පැවැසීය.කළුතර පවුල් 135ක්ද, ගාල්ල පවුල් 70, නුවරඑළිය පවුල් 13ක් වශයෙන් පීඩාවට පත්ව තිබේ. හදිසි ආපදා තත්ත්ව හේතුවෙන් විනාශ වුන නිවාස සඳහා ඇස්තමේන්තු කොට ඒ අනුව මුදල් ගෙවීමට රජය තීරණය කර ඇති බව ආපදා සහන සේවා නියෝජ්‍ය ඇමැති ඩබ්ලිව්. බී. ඒකනායක මහතා ‘දිනමිණ’ ට කීය.එසේම හදිසි ආපදා තත්ත්වයෙන් සිදුවන මරණයකදී මාසික ආදායම රුපියල් තුන්දහසකට අඩු පුද්ගලයන් සඳහා මරණාධාර කටයුතු සඳහා රුපියල් 15,000ක දීමනාවක් ලබා දෙන බවද හෙතෙම සඳහන් කෙළේ ය.මීට අමතර ගං වතුරෙන් හානි වූ නිවාස පිළිසකර කිරීමට අවශ්‍ය තාක්ෂණික සහය කඩිනමින් ලබා දීමට ජාතික නිවාස සංවර්ධන අධිකාරිය කටයුතු යොදා තිබේ.ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ උපදෙස් මත මෙම කාර්යයට එළැඹි බව ජාතික නිවාස සංවර්ධන අධිකාරියේ සභාපති ජයන්ත සමරවීර මහතා ‘දිනමිණ’ට පැවැසීය.ජාතික නිවාස සංවර්ධන අධිකාරි දිස්ත්‍රික් කාර්යාල යොදා ගනිමින් ගං වතුරෙන් හානි වූ නිවාස පිළිබඳ තොරතුරු ලබා ගැනීමත්, ඊට අවශ්‍ය තාක්ෂණික සහයත් මේ වන විට ලබා දෙමින් සිටින බවද හෙතෙම කීවේ ය.මීට අමතරව ආපදා කළමනාකරණ කමිටු හරහා සිදුකරන නිවාස පිළිසකර කටයුතු සඳහා ජාතික නිවාස සංවර්ධන අධිකාරියේ ක්ෂේත්‍ර කාර්යාල මණ්ඩල සේවා ලබා දෙන බවද පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n1005177</link>
    <topic>බස්නාහිර-දකුණ-මුහුදුබඩමහ වැහි දිගටම</topic>
    <author>නිරූෂි විමලවීර සුභාෂිනි සේනානායක</author>
    <content>ශ්‍රී ලංකාවට බලපා ඇති පූර්ව මෝසම් කාලගුණය හේතුවෙන් බස්නාහිර, දකුණු පළාත් හා මුහුදුබඩ ප්‍රදේශයන්හි උදෑසන හෝ සන්ධ්‍යා කාලයේ හෝ ගිඟුරුම් සහිත තද වැසි තත්ත්වයක් හට ගනු ඇතැයි කාලගුණ විද්‍යා දෙපාර්තමේන්තුව සඳහන් කරයි.මෙම තත්ත්වය නිරිතදිග මෝසම් වර්ෂාව ඇතිවීමට පෙර ඇති වෙන තත්ත්වයක් බව පවසන කාලගුණ විද්‍යා දෙපාර්තමේන්තුව තව දින කිහිපයක් කාලගුණය මේ ආකාරයට පවතිනු ඇති බව කීය.මෙම තත්ත්ව හේතුවෙන් උදේ කාලයේ අහස වලාකුලින් බරවීමටත්, වැසි සහිත තත්ත්වයක් ඇතිවීමටත් ඉඩ ඇතැයි කාලගුණ විද්‍යා දෙපාර්තමේන්තුවේ අධ්‍යක්‍ෂ එස්. එච්. කාරියවසම් මහතා ‘දිනමිණ’ට ප්‍රකාශ කළේ ය.දිවයින පුරා සුළු සුළු කැළඹීම් තත්ත්ව ඇතිවිය හැකි බව ද කීය.ඊයේ උදෑසන 8.00 න් අවසන්වූ පැය 24 න් වැඩිම වර්ෂාපතනය ගිනිදුමෙන් වාර්තා වූ බවත්, එය මිලි ලීටර් 46.5 ක් බවත් හෙතෙම කීවේය.අඩුම උෂ්ණත්වය වූ සෙන්ටිග්‍රේට් 13.3 නුවරඑළියෙන් ද වැඩිම උෂ්ණත්වය වූ සෙන්ටිග්‍රේට් 37.9 ත්‍රිකුණාමලයෙන්ද වාර්තා වූ බවත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n1005178</link>
    <topic>සිරිපා කන්දලෝක උරුමයක් වේ</topic>
    <author>රත්නපුර දිසා විශේෂ එස්. ඒ. එල්. නිරෝෂණ</author>
    <content>ශ්‍රීපාදස්ථානය ලෝක උරුමයක් බවට පත්කිරීමේ යෝජනාව ලබන මස බෙල්ජියමේ පැවැත්වෙන යුනෙස්කෝ සමුළුවට ඉදිරිපත් කෙරේ.ශ්‍රී පාදස්ථානය ලෝක උරුමයක් බවට පත්කිරීමට අවශ්‍ය කටයුතු මේ වන විටත් සිදු කරමින් පවතින බව ජාතික උරුමයන් සහ සංස්කෘතික කටයුතු ඇමැතිනි පවිත්‍රා වන්නිආරච්චි මහත්මිය පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n1005179</link>
    <topic>තෙල් සංස්ථා සභාපතිහැරී ජයවර්ධන</topic>
    <author>සුභාෂිනි සේනානායක</author>
    <content>ඛනිජ තෙල් සංස්ථාවේ සභාපතිවරයා ලෙස හැරී ජයවර්ධන මහතා පත්කර තිබේ.ජනාධිපති මහින්ද රාජපක්‍ෂ මහතාගේ උපදෙස් මත ඛනිජ තෙල් සංවර්ධන ඇමැති සුසිල් ප්‍රේමජයන්ත් මහතා මෙම පත්වීම සිදු කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n10051710</link>
    <topic>පෙට්ට්‍රෝලියම් සභාපතිමේජර් ජෙනරාල් සොයිසා</topic>
    <author>සුභාෂිනී සේනානායක</author>
    <content>සිලෝන් පෙට්ටෙ‍්‍රීලියම් ස්ටෝරේජ් ටර්ම්නල්ස් සමාගමේ සභාපතිවරයා ලෙස හිටපු සභාපති මේජර් ජෙනරාල් එම්. ආර්. ඩබ්ලිව්. ද සොයිසා මහතා නැවත පත්කර තිබේ.යුද හමුදාවේ හිටපු නිලධාරියකු වන ඒ මහතා ටර්ම්නල්ස් සමාගමේ නියෝජ්‍ය සාමාන්‍යාධිකාරි ලෙස ද සේවය කර තිබේ. ඒ මහතා අද (17) උදේ 9.00ට නව තනතුරේ වැඩ භාරගැනීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n10051711</link>
    <topic>අකුණු සරෙන්සෙවණගලමරණ 2යි</topic>
    <author>ඌව - වෙල්ලස්ස විශේෂ ස්ටැන්ලි රොමේශ් ගුණතිලක, ලුණුගම්වෙහෙර සමූහ සහ ඇඹිලිපිටිය විශේෂ</author>
    <content>සෙවණගල හබරළු වැව එකමුතුගම ප්‍රදේශයේ දී පසුගියදා (15) සවස අකුණුසර වැදීමෙන් ගොවීන් දෙදෙනකු මියගොස් ඇති අතර මේ අනතුරෙන් මියගොස් ඇත්තේ සෙවනගල එකමුතුගම 7 කණුව ප්‍රදේශයේ පදිංචිකරුවන් වන පස් දරු පියකු වන යූ. එම්. ජයන්ත (43) හා තිදරු පියකු වන ඊ. ජී. චන්ද්‍රතිලක (46) යන දෙදෙනාය.සිද්ධියෙන් තුවාල ලැබූ ඩී. එම්. දිසානායක, එච්. එස්. ප්‍රේමදාස, ඕ. ඒ. නිහාල් කුමාර යන තිදෙනා සෙවණගල රෝහලේ ප්‍රතිකාර ලබති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n10051712</link>
    <topic>මොන ප්‍රතිසංවිධාන කළත්එජාපයේ නායකයා රනිල්</topic>
    <author>අසේල කුරුළුවංශ</author>
    <content>එජාපයේ මොන ප්‍රතිසංවිධාන කළත් අවසානයේ පක්ෂ නායකයා ලෙස පත් වන්නේ රනිල් වික්‍රමසිංහ මහතා බවත්, ඔහු වැනි කෙළෙහිගුණ නොදන්නා නායකයකු යටතේ තව දුරටත් එම පක්ෂයේ වැඩකළ නොහැකි බවත් මහනුවර දිස්ත්‍රික් එජාප පාර්ලිමේන්තු මන්ත්‍රී අබ්දුල් කාදර් මහතා මල්වතු පාර්ශ්වයේ මහා නායක තිබ්බටුවාවේ ශ්‍රී සිද්ධාර්ථ සුමංගල මහනාහිමියන් හමුවෙහි පැවැසීය.ක්සත් ජාතික පක්ෂයෙන් මහ මැතිවරණයට තරග කරන ජයග්‍රහණය කළ මෙන්ම පරාජය වූ බහුතරය රනිල් වික්‍රමසිංහගේ නායකත්වයට අකමැති බවත් ඔවුන් ඊට එරෙහිව යමක් කරකියාගත නොහැකිව නිහඬව සිටින බවත් ඒ මහතා කීය.අබ්දුල් කාදර් මහතා පෙරේදා (15) මල්වතු මහානාහිමියන් උන්වහන්සේගේ නිල ආරාමයට ගොස් බැහැදුටු අවස්ථාවේ මේ බව ප්‍රකාශ කෙළේ ය.ත්‍රස්තවාදයෙන් රට මුදා ගෙන රට සංවර්ධනය කරා ගෙන යෑමට ජනාධිපති මහින්ද රාජපක්ෂ මහතාට ඇති අවංක වුවමනාව තමන් අවබෝධකරගෙන සිටින බවත් ඉදිරියේ දී හදිසි නීති ඡන්දයේදී පක්ෂව ඡන්දය දුන්නාක් මෙන් තමන් උපරිම සහාය රජයට ලබාදෙන බවද හෙතෙම අවධාරණය කෙළේ ය.පසුගිය මැතිවරණවලදී මහින්ද රාජපක්ෂ මහතාටත් රජයටත් විරුද්ධව වැඩකළ තමන්ට අමාත්‍යධූරයක් ඉල්ලා රජයට එක්වීමට සදාචාරාත්මක අයිතියක් නොමැති බවත් ඒ නිසා කිසිදු තනතුරක් පිළිබඳ අපේක්ෂාවක් නොමැතිව රජයට සහය පළකරන බවත් ඒ මහතා කීවේ ය.පක්ෂ මාරු කිරීමට නොහැකි ලෙස දිව්රුම් ප්‍රකාශවලට අස්සන් ගැනීමෙන් එජාප නායකයා මන්ත්‍රීවරුන්ගේ මානව හිමිකම් උල්ලංඝනය කැර තිබෙන බවත් තමන් මෙම ලිපිවලට බිය වී ආත්මය පාවා නොදෙන බවත්කී කාදර් මහතා තමන්ට එරෙහි නීති මගින් කටයුතු කළ හොත් එජාප නායකයා අලියා ලකුණ වෙනත් පක්ෂවලට විකිණීමට එරෙහිව සෙසු මන්ත්‍රීවරුන්ද සමඟ අධිකරණයට යන බවද පැවැසුවේ ය.මැතිවරණයක් පරාජය වූ සෑම අවස්ථාවකම එජාප නායකයා ටයිකෝට් දමාගෙන කිහිප දෙනෙකු සමඟ ප්‍රතිසංවිධාන ගැන කතා කරන බවත් සියල්ල අවසානයේ ඔහු නායකත්වයේ රැඳී සිටිමින් සෙසු තනතුරුද හිතවතුන්ට දී ක්‍රියාකරන බවත් කී ඒ මහතා ඉදිරියේ දී කුමන ප්‍රතිසංවිධාන ඇති වුවත් නායකත්වය වෙනස් වුවත් එජාපය සමඟ කටයුතු කිරීමේ බලාපොරොත්තුවක් නොමැති යැයිද කීය.අද එජාපය පිළිබඳ හැමෝම කලකිරී ඇති බවත් රජයට තුනෙන් දෙකක් නොව පහෙන් හතරක් ලැබූ තාක් හොඳ බව තම අදහස යැයි හෙතෙම කීවේ ය.රනිල් වික්‍රමසිංහට එරෙහිව පක්ෂය තුළින් කැරැලි මතුවන විට සෑම අවස්ථාවකම ඔහු බේරා ගත්තේ තමන් බවත් අද ඔහු ඒ සියල්ල ද්‍රෝහියෙකුසේ අමතක කර රවුෆ් හකීම්ට කිට්ටුවී සිටින බවත් කාදර් මහතා අවධාරණය කෙළේ ය.මෙවර මහ මැතිවරණයට මුස්ලිම් අපේක්ෂකයින් තිදෙනකු මහනුවර දිස්ත්‍රික් අපේක්ෂිත ලැයිස්තුවට ඉදිරිපත් නොකරන ලෙස තමන් නායකත්වයෙන් කළ ඉල්ලීම ගණන් නොගෙන ඔහු ඉවත දැමූ බවත් සිංහල හා මුස්ලිම් ජාතික සමගියට හානිවන අයුරින් රනිල් වික්‍රමසිංහ ගත් මෙම තීරණය නිසා එජාපයට සිංහල ඡන්ද 30,000ක් සමඟ ආසනයක්ද අහිමි වු බව ඒ මහතා කීවේ ය.තමන්ට ඡන්දය දුන් ජනතාවට වැඩක් කළ යුතුව ඇති බවත් ඒ සඳහා අවස්ථාව ලබා දීමට ජනාධිපතිතුමන් හා බැසිල් රාජපක්ෂ මහතා තමන්ට පොරොන්දු වූ බවත් කී ඒ මහතා යුද ජයග්‍රහණයේ සැබෑ නියමුවා ඊට නායකත්වය දුන් ජනපතිතුමන් බව කීය.එජාපයෙන් ඡන්ද ලක්ෂ 38ක් ගෙන පසුව සරත් ෆොන්සේකා මහතා ජ. වි. පෙ සමඟ එක්වූ බවත් ඔහුද කෙළෙහිගුණ නොදන්නා අයෙකු බවත් ඒ මහතා පැවැසුවේය.තමන් රජයට එක්වීමට ගත් තීරණයට ජනතාව ප්‍රසාදය පළකරන බව මෙහි දී කාදර් මහතා පැවැසූ අතර එහිදී අදහස් දැක්වූ මහනාහිමියෝ පිරිහෙන පක්ෂයක් අතහැර යන විට ජනතාවද එයට සහය පළ කිරීම සාමාන්‍ය දෙයක් බව කීහ.රටේ පක්ෂ වැඩි බවත් සමහර පක්ෂ පිළිබඳ ජනතාව දැන ගත්තේ මැතිවරණ කාලයට පමණක් බවත් කී උන්වහන්සේ පවතින මැතිවරණ ක්‍රමයේ වෙනසක් අවශ්‍යය බවද කීහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n10051713</link>
    <topic> ‘සේලයින්’ ශ්‍රී ලංකාවේදීමනිපදවීමට පියවර</topic>
    <author>සන්ධ්‍යා කරුණාරත්න</author>
    <content>සේලයින් ශ්‍රී ලංකාවේදීම නිෂ්පාදනය කිරීමට කටයුතු යොදා ඇත.ඒ සඳහා කර්මාන්ත ශාලාවක් ලබන දෙසැම්බර් මාසයට පෙර මෙරට ආරම්භ කරනු ඇත.දිනකට සේලයින් බෝතල් 20,000ක් පමණ අවශ්‍ය වෙයි. ඒ අනුව මසකට සේලයින් බෝතල් ලක්ෂ හයක් අවශ්‍ය බව සෞඛ්‍ය ඇමැති මෛත්‍රීපාල සිරිසේන මහතා ‘දිනමිණ’ ට කීය. ඒ සඳහා රුපියල් මිලියන 22ක් වැය කළ යුතුය.ඒ අනුව රජයේ රෝහල්වලට වාර්ෂිකව සේලයින් සැපැයීම සඳහා රුපියල් මිලියන දෙසීය හැටකට වැඩි මුදලක් වැය වන බවද ඇමැතිවරයා ‘දිනමිණ’ කළ විමසීමකදී පැවැසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n10051714</link>
    <topic>අත්‍යවශ්‍ය ඖෂධ වර්ග 95 ක් ඉන්දියාවෙන්</topic>
    <author>සන්ධ්‍යා කරුණාරත්න සහ ප්‍රාර්ථනා වීරසිංහ</author>
    <content>අත්‍යවශ්‍ය ඖෂධ වර්ග අනූපහක් මිලදී ගැනීම සඳහා වෛද්‍ය සැපැයුම් අමාත්‍යවරයා ඇතුළු විශේෂ කණ්ඩායමක් සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි අද (17) ඉන්දියාවේ මුම්බායි නුවර බලා පිටත් වේ.ඉන්දියාවේ ජාතික ඖෂධ අධිකාරියේ ලියාපදිංචි වී සිටින සියලු ඖෂධ සැපැයුම්කරුවන්ට මුම්බායිහි එක් ස්ථානයකට පැමිණෙනලෙස සෞඛ්‍ය ඇමැතිවරයා මේ වන විටත් දැනුම් දී තිබේ. මේ විශේෂ කණ්ඩායමට වෛද්‍ය සැපැයුම් අංශයේ අධ්‍යක්ෂවරයා රාජ්‍ය ඖෂධ සංස්ථාවේ නියෝජ්‍ය සාමාන්‍යාධිකාරීවරයා (වාණිජ), ජාතික ඖෂධ අධිකාරියේ ඖෂධවේදීයක, සෞඛ්‍ය අමාත්‍යාංශයේ ප්‍රධාන ඖෂධවේදී සහ මුදල් අමාත්‍යාංශයේ නියෝජිත පිරිසක් ඇතුළත් වේ.මේ පිරිස අද දින (17) ඉන්දියානු ඖෂධ සැපැයුම්කරුවන් හමුවන අතර එහිදී ටෙන්ඩර් කැඳවීමද සිදු කෙරේ. ඔවුන් සතුව ඇති ඖෂධ තොග, මිල ගණන්, ඇතුළුව ශ්‍රී ලංකාවේ ජාතික ඖෂධ අධිකාරියේ ලියාපදිංචි සහතිකපත් මිල ගණන් සහ තාක්ෂණික කරුණුද එහිදී ඉදිරිපත් කිරීමට නියමිතය.මේ නිලධාරීන්ගෙන් සමන්විත තාක්ෂණික ඇගැයීම් කමිටුවක් විසින් එම ටෙන්ඩර් පත් ඇගැයීමට ලක් කරනු ලබන අතර සුදුසු සැපැයුම්කරුවන් ඒ මොහොතේම තෝරාගනු ලැබේ. අපේ රටට අවශ්‍ය ඖෂධ වර්ග සැපැයීම සඳහා ඇණවුම් අවසරයද හිමි වේ.ඒ අනුව සතියක් ඇතුළත එම ඖෂධ වර්ග ගුවනින් හෝ නැව් මඟින් ලංකාවට සැපැයිය යුතු වේ. මුදල් අමාත්‍යාංශයේ පැවැති සාකච්ඡාවකදී මේ තීරණය ගෙන ඇති අතර ගුණාත්මක බවින් ඉහළ ඖෂධ මිලදී ගෙන කඩිනමින් මෙරටට ගෙන ඒමට පියවර යෙදිය යුතු බව ඇමැතිවරයා අදාළ අංශවලට උපදෙස් දී තිබේ.දිගින් දිගටම ඖෂධ සමාලෝචනය කිරීම සඳහා සෞඛ්‍ය අමාත්‍යාංශය මඟින් කමිටුවක් පත්කර ඇති බැවින් එමඟින් සතියකට වරක් අපේ රටට අවශ්‍ය අත්‍යවශ්‍ය ඖෂධ වර්ග පිළිබඳ සමාලෝචනයක් කෙරෙන අතර අත්‍යවශ්‍ය ඖෂධ ගෙන්වීමෙන් පසුව මේ ක්‍රියාවලිය දිගට ක්‍රියාත්මක වන බවද ඇමැති ;;මත්‍රීපාල සිරිසේන මහතා පවසයි.දැනට ඇති සේලයින් හිඟය පියවීමට අවශ්‍ය කරන සේලයින් බෝතල් ලක්ෂ 6 ක් නැව් මඟින් පසුගියදා (15) ගෙන් වූ බවත්, මේ සතිය ඇතුළත තවත් සේලයින් බෝතල් ලක්ෂ 6 ක් ගෙන්වීමට කටයුතු කරන බවත් ඇමැතිවරයා පවසයි.මින් පෙර ගුවන් හමුදාවේ යානා මඟින් සේලයින් බෝතල් 81000 ක් ගෙන් වූ අතර ඒවා රෝහල් වෙත බෙදා හැරීමට කටයුතු කර තිබේ. නැව් මගින් කොළඹ වරායට ගෙන්වූ සේලයින් බෝතල් ලක්ෂ 6 ක ප්‍රමාණය රෝහල් කරා ප්‍රවාහනය කිරීමට මේ වන විට කටයුතු කර තිබෙන බවද සෞඛ්‍ය අමාත්‍යාංශය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=n10051715</link>
    <topic>ජාතික උරුමයන් රැක බලා ගැනීමටනිසි වැඩපිළිවෙළක් සැකසිය යුතුයි</topic>
    <author>හෝමාගම සංචාරකමංජුල හිරිපිටිය</author>
    <content>ත්‍රස්තවාදයෙන් රට නිදහස් කර ගැනීම නිසා රටේ සෑම ප්‍රදේශයකම ඇති ජාතික උරුමයන් ආරක්ෂා කිරීමට හා ඒවා මතු පරපුරට දැක බලා ගැනීමට නිසි වැඩපිළිවෙළක් සැකසීමට පියවර ගත යුතු බව ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන නාහිමියෝ පැවසූහ. උන්වහන්සේ එසේ පැවසුවේ හෝමාගම පුරාණ විහාරස්ථානයේ අභිනවයෙන් ඉදිකැරුණු දෙමහල් ධර්ම ශාලාව විවෘත කිරීමේ උත්සවයේ දීය.කෝට්ටේ ශ්‍රී කළ්‍යාණි සාම ග්‍රි ධර්ම මහා සංඝ සභාවේ මහානායක බෙල්ලන ඥානවිමල නාහිමියන් මුලසුන හෙබවූ අතර, උත්සවයේ පිළිගැනීමේ කතාව සීනාදී සිව් කෝරළයේ ප්‍රධාන සංඝනායක හෝමාගම පුරාණ විහාරාධිපති මාදෝවිට පඤ්ඤාකිත්ති හිමියෝ පැවැත්වූහ.එහිදී බෙල්ලන්විල විමලරතන නාහිමියෝ මෙසේද පැවසූහ. හෝමාගම පුරාණ විහාරස්ථානය ප්‍රදේශයේ පැරැණි විහාරස්ථානයක් වෙනවා. සෑම විහාරස්ථානයකම චෛත්‍යය, විහාරගෙය, බෝධි ඇතුළු සියලු දේ ඉදිකිරීම අවශ්‍යයි.විහාරස්ථානයක ධර්ම ශාලාව යනු බෞද්ධ සංස්කෘතියේ ප්‍රධාන සන්නිවේදන ස්ථානයයි. අපගේ සංස්කෘතියයි සිංහල ජාතියයි බුද්ධාගමයි කියන්නේ දෙකක් නොව එකට බද්ධ වී ඇති දෙයක්. එසේ වූවත් මෙරට ඕනෑම පුද්ගලයකුට කැමැති ආගමක් ඇදහීමට අයිතියක් තිබෙනවා.සෑම පුද්ගලයකුටම පවතින අයිතිවාසිකම් හා අනන්‍යතා බාධාවකින් තොරව භුක්ති විඳීමටත් ඉඩ තිබිය යුතුයි. එසේ වූවිට රටක, පළාතක ජාති ආගම් අතර ප්‍රශ්න හා අර්බුද ඇතිවන්නේ නැහැ. එවිට සමාජය විනයගරුක වෙනවා.රටක් සංවර්ධනය වීමට ප්‍රධාන වශයෙන් රටක හොඳ විනයක් පවත්වාගෙන යා යුතුයි. අද රට එම ගමන් මාර්ගයේ ගමන් ගන්නා බව පැහැදිලිව දක්නට තිබෙන නිසා, රට සංවර්ධනය කිරීම පහසු වෙනවා.අධ්‍යාපන ඇමැති බන්දුල ගුණවර්ධන මහතා,හෝමාගම මැතිවරණ කොට්ඨාසයට අයත් සියලු දහම් පාසල්වල දහම් අධ්‍යාපන නංවාලීමට ආරම්භ කළ හෝමාගම ශ්‍රී සම්බුද්ධ ජයන්ති පදනම මගින් එක් දහම් පාසලකට රුපියල් ලක්ෂය බැගින් ප්‍රදානය කිරීම ආරම්භ කර තිබෙනවා.අමරපුර මහ සංඝ සභාවේ මහානායක දවුල්දෙන ඥාණිස්වර, කෝට්ටේ ශ්‍රී කල්‍යාණ සාම ග්‍රී ධර්ම මහා සංඝ සභාවේ අනුනායක ආචාර්ය ඉත්තෑපානේ ධම්මාලංකාර නාහිමිවරුද, මාදුළුවාවේ සෝභිත, පන්නිපිටිය විද්‍යාලංකාර පිරිවෙනේ නියෝජ්‍ය පරිවෙනාධිපති මාදෝවිට වජිරබුද්ධි හිමිවරුද, බස්නාහිර පළාත් සභාවේ විපක්ෂ නායක මංජු ශ්‍රී අරංගල හෝමාගම ප්‍රාදේශීය සභාවේ සභාපති රංග අබේසිංහ මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=r1005171</link>
    <topic>දඩගමුව ඓතිහාසිකපාතගම වැවවිනාශ මුඛයේ</topic>
    <author>අත්තනගල්ල විශේෂ - ජයවීර සුගතපාල</author>
    <content>ගම්පහ දිස්ත්‍රික්කයේ පැරැණිම හා විශාලතම වැව ලෙස සැලකෙන, අත්තනගල්ලේ ප්‍රාදේශීය ලේකම් කොට්ඨාසයේ දඩගමුව (නැඟෙනහිර) පිහිටි ඓතිහාසික පාතගම වැව විනාශ මුඛයට පත් වෙමින් තිබේ.පාළි සද්ධර්මරත්නාවලියේද සඳහන් වන මේ වැව ක්‍රි. පූ 437 තරම් ඈත අනුරාධපුර යුගයේ දෙවැනිපෑතිස් රජුගේ ප්‍රදේශභාර ඇමැතිවරයකු වූ සුමිත්ත නම් අයකු විසින් කර වූ බව කියැවේ.මේ වැවෙන් සොරොව් තුනකින් තුන් දිසාවකට ජලය බෙදා හැර ඇති බවද ඓතිහාසික තොරතුරුවල සඳහන් වේ.මුලදී අක්කර 8ක්ව පැවැති මේ වැව මේ වන විට අනවසර ගොඩකිරීම්, ජනාවාස හා මානව ක්‍රියාකාරකම් නිසා අක්කර 4 3/4 ක් දක්වා අඩු වී ඇතැයි අසන්නට ලැබුණි.මේ ගැන , දඩගමුව (නැඟෙනහිර) ග්‍රාම නිලධාරි එල්. එම්. ගුණවර්ධන මහතා මෙසේ කියයි.මේ වැවේ උතුරු පැත්තේ සහ බටහිර පැත්තේ මායිම් ගල් 8ක් තිබුණා. අද ඒ එකම මායිම් ගලක්වත් දකින්නට නෑ.බටහිර පැත්තෙන් ඉඩම් හිමියෙක් අක්කර එක හමාරක් පමණ අල්ලාගෙන වැවේ නැඟෙනහිර මායිමේ ඉඩම් වෙන්දේසි කරලා ඒවායේ පදිංචිකරුවන් වැව් මායිමේ වැසිකිළි හදලා උතුරෙන් හා බටහිරෙන් දඹුව වතුයායේ අන්නාසි වගාවට යොදන කෘමිනාශක වැසිදිය සමඟ වැවට ගලා ඒම නිසා වැවේ මාළු හා ජලජ පැළෑටි විනාශ වෙලා.ගම්පහ දිස්ත්‍රික්කයේ පැරැණිම හා විශාලම වැව මෙයයි. 2006 වසරේ, වැව් දස දහසේ ව්‍යාපෘතිය යටතේ මහත් උත්සවශ්‍රීයෙන් මේ වැව ප්‍රතිසංස්කරණය ආරම්භ කළත් වැඩක් වුණේ නෑ. අද වැවේ මඩ ඉවත්කරන්න ක්‍රමයක් නෑ.මඩ සොරොව්ව කොන්ක්‍රීට් දාලා වහලා. ජලය මුදා හරින සොරොව්ව පමණයි තියෙන්නේ. මේ වැවෙන් දැනට කුඹුරු අක්කර 200කට පමණ ජලය සැපයෙනවා. වැවේ පැරැණි මායිම නිර්ණය කොට සංවර්ධනය කළොත්, කුඹුරු අක්කර 700ක ජලය සපයන්න පුළුවන් අපි මේ ගැන ආර්ථික සංවර්ධන ඇමැති බැසිල් රාජපක්ෂ මහතාටද දන්වා තිබෙනවා.කෘෂිකර්මයට අදාළව මහත් ප්‍රයෝජනයක් ලැබීමේ හැකියාවක් තිබෙන මේ ඓතිහාසික වැව ප්‍රතිසංස්කරණ කර අනාගත පරපුර සඳහා රැකදීමේ වගකීම බලධාරීන් සතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=r1005172</link>
    <topic>මඟ වැරදී ආ මුවා මස් කිරීමේ සිද්ධියේ සැකකරුවන්ට මුදල් හා ශරීර ඇප</topic>
    <author>කොටදෙණියාව විශේෂඉන්දික නිශ්ශංක පරණවිතාන</author>
    <content>ජාතික පශු සම්පත් සංවර්ධන මණ්ඩලයට අයත් බඩල්ගම සිරඟපාත ගොවිපොළ තුළට මඟ වැරදීමෙන් පැමිණි මුවකු එහි ඇතැම් නිලධාරීන්ගේද අනුදැනුම ඇතිව සේවකයන් විසින් මරා මස් කරනු ලැබුවේ යැයි කියන සිද්ධියක් සම්බන්ධයෙන් බඩල්ගම ජනතාව දැඩි විරෝධය පළකරති.මුවා බඩල්ගම අකරන්ගහ ශශ්‍රී සුදර්ශනාරාම විහාරස්ථානය අභය භූමියක් කොටගෙන ඇතිදැඩි වූ සතෙකි. කිසියම් අකරතැබ්බයකට මුහුණපා මහත් සේ අසරණව සිටි ගැබ්බර මුව දෙනක් පන්සලට ගෙන එන ලදුව පන්සලේ රැකවරණය තුළ හැදී වැඩුණු බවත්, ඇය බිහිකළ මුව පැටවා තරුණ වයසට පත්වන තෙක්ම පන්සල් බිමෙහි වැඩුණු බවත් විහාරාධිපතීන් වහන්සේ පවසති.කිසියම් අතපසු වීමකින් පන්සල් බිමෙන් බැහැරට ගිය සතා මග වැරදී සිරිඟපාත ගොවිපළ භූ®මියට ඇතුළු වී තිබේ.සේවකයන්ගේ දැනුම් දීම මත පැමිණි ගොවිපළේ නිලධාරීන් බලා සිටියදීම උදේ 10 සිට සවස 3 දක්වාම බල්ලන් උසිගන්වා ඉමහත් වෙහෙසක් දරා මුවා මරා මස් කළ බැව් සිද්ධිය ඇසින් දුටුවෝ පවසති.මේ සම්බන්ධයෙන් විහාරාධිපතීන් වහන්සේ විසින්කරන ලද පැමිණිල්ල අනුව කොටදෙණියාව පොලිසිය අත්අඩංගුවට ගත් ගොවිපළ මුරකරු සහ තවත් සැකකරුවන් දෙදෙනෙකු මිනුවන්ගොඩ අධිකරණයේ නියෝගය පරිදි රුපියල් එක්ලක්‍ෂ හැත්තෑපන්දහසක මුදල් හා ශරීර ඇප මත මුදාහැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=r1005173</link>
    <topic> මොරොන්තුඩුව විදුහලේ කඩා වැටුණු තාප්පය</topic>
    <author>ඉදිකිරීමට පියවරවාද්දුව සමූහඑස්. ආර්. පියදාස</author>
    <content>කළුතර දිස්ත්‍රික් හිටපු මන්ත්‍රී ජයන්ත සමරවීර මහතා ලබා දුන් රුපියල් ලක්‍ෂ විසිපහක මුදලක් වාද්දුව කළු/මොරොන්තුඩුව ධම්මානන්ද නවෝද්‍යා පාසල වටා පසුගිය පෙබරවාරි මාසයේ ඉදිකිරීම් ආරම්භ කළ අඩි 16 ක් උස අඩි හාරසියයක් පමණ දිග තාප්පයේ අඩි හතළිහක පමණ කොටසක් එය ඉදිකිරීම ආරම්භ කැර සතියක කාලයක් තුළදී ගරාවැටුණි.ඒ පිළිබඳව පරීක්‍ෂණයක් ආරම්භ කොට මාස තුනක කාලයක් ඉකුත් වුවද එහි වාර්තාව මේ දක්වා නිකුත් කර නොතිබුණි.මේ නිසා එම පාසලේ ශිෂ්‍ය ශිෂ්‍යාවන්ගේ මවුපියෝ පසුගිය 4 දා එම විදුහල ඉදිරිපිට විරෝධතා ව්‍යාපාරයක් පැවැත්වීමට සූදානම් කර තිබුණි.ඒ අවස්ථාවේ විදුහලට පැමිණ කළුතර අතිරේක දිසා ලේකම් බී. ජී. එස්. ගුණතිලක මහත්මිය සහ කළුතර ප්‍රාදේශීය ලේකම් සිරිසෝම ලොකුවිතාන මහතා ධම්මානන්ද විදුහල්පති එම්. ආර්. සිල්වා මහතා සහ විරෝධතාව පැවැත්වීමට එක්ව සිටි මවුපියන් හත්සීයක් පමණ දෙනා සමග සාකච්ඡා කොට එම තාප්පය කඩාවැටීම පිළිබඳ පරීක්‍ෂණ වාර්තාව ලබාගෙන පරීක්‍ෂා කර බලා ගොඩනැගිලි දෙපාර්තමේන්තුවේ ඉංජිනේරුවන් ගෙන්වා ඉදිකිරීම ද පරීක්‍ෂා කැර මවුපියන් සහ කොන්ත්‍රාත්කරුවා ද සමග සාකච්ඡා කොට තාප්පය අලුතින්ම හෝ ගරාවැටුණ කොටස ශක්තිමත්ව ඉදිකරවා දීමට කටයුතු යොදන බව පැවැසූහ.මේ අවස්ථාවේ එතැනට පැමිණි බස්නාහිර පළාත් සභා මන්ත්‍රී සුමිත්ලාල් මෙන්ඩිස් මහතා මවුපියන් අමතා මේ තාප්පය කඩාවැටීම පිළිබඳව බස්නාහිර අධ්‍යාපන අමාත්‍යාංශයේ සහ අධ්‍යාපන දෙපාර්තමේන්තුවේ අවධානයට යොමුකරවා එය ඉදිකරවා දීමට පියවර ගන්නා බව කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=r1005174</link>
    <topic>ගාල්ලේ ලී කැටයම්වලට නරක දසාවක්</topic>
    <author>සටහන හා ඡායාරූප පෝද්දල සමූහ - ජයන්ත කල්‍යානන්ද</author>
    <content>ලී කැටයම් කලාවට උපන් හපන්කම් දක්වන ගාල්ල කලේගාන ප්‍රදේශයේ ශිල්පීන්ට අද ගැටලු රැසකට මුහුණදීමට සිදුව ඇත.කැටයම් කැපීම සඳහා යොදා ගන්නා දැව වර්ගවල හිඟය, ලක්සලට දෙන නිර්මාණ සඳහා එකවර මුදල් ලබා ගැනීමට ඇති අපහසුව, සංචාරකයන් නොඑන කාලයට බඩු අලෙවි නොවීම, ආධුනික කැටයම් ශිල්පීන් පුහුණු කිරීමේ මධ්‍යස්ථානයක් නොමැති වීම, එම ගැටලු අතර වෙති. ඒ පිළිබඳව කැටයම් ශිල්පීන් මෙසේ අදහස් දැක්වූහ.තිස්ස වේවැල්වල මහතා (53)කැටයම් සඳහා යොදා ගන්නා ඇට්ටෝනිය, කදුරු වගේ ලී වර්ග තරමක් පහසුවෙන් සොයාගත්තත් කළුවර, නැදුන් වගේ ලී සපයා ගැනීම අපහසුය. ලක්සල අපේ භාණ්ඩ මිලදී ගැනීම ගැන සතුටුයි.නමුත් බඩුවලට එකපාරට මුදල් ගෙවීම නම් කෙරෙන්නේ නැහැ. දහදාහක බඩු දුන්නොත් තුන්දාහක් විතර තමයි හම්බ වෙන්නේ.බුද්ධ ප්‍රතිමා, ගණ දෙවි රූප වගේ ලොකු නිර්මාණවලට වැඩිපුර මුදලක් සොයා ගන්න පුළුවන්. කොහොම වුණත් වෙනදාට වඩා මේ රජයෙන් අපේ ශිල්පීන්ට අතදීමක් කෙරෙනවා.එච්. කේ. කැලුම් (27)බඩුු හොඳට අලෙවි වෙන්නේ සංචාරක සමයට තමයි. කැටයම් අලෙවි කරන අලෙවි සැලක වැඩකරන මටත් හොඳ ආදායමක් ලැබෙන්නේ ඒ කාලෙටයි.මේ දවස්වල ඉතින් ගෙවීම් අඩුයි. වැඩියෙන් මහන්සි වුණොත් පොඩි ආදායමක් හොයා ගන්න පුළුවන්.අමිල මධුසංඛ (24)මම ගාල්ල විද්‍යාලෝක විදුහලේ උසස් පෙළ සමත් කෙනෙක්. නමුත් තවම ස්ථිර රැකියාවක් නැහැ. ඒ නිසා මමත් කැටයම් කැපීමට යොමු වුණා. කොහොම වුණත් මේ කැටයම් ශිල්පය පුහුණු කරන මධ්‍යස්ථානයක් තියෙනව නම් ඒක ඉතාම වැදගත්.සමන් උමගිලිය මහතා (38)මම කැටයම් භාණ්ඩ නිපදවීමට අමතරව අලෙවි සලක් පවත්වා ගෙන යනවා. විදේශිකයන් එන දෙසැම්බර් හා අප්‍රේල් අතර කාලය නම් අපට හොඳයි.ඉන් පස්සේ වැඩිය වෙළෙඳාමක් නැහැ. ලොකු බුද්ධ ප්‍රතිමා, සරස්වතී, ක්‍රිෂ්ණ, ගණදෙවි, විෂ්ණු වගේ දේව පිළිමවලට හොඳ මිලක් ගන්න පුළුවන්. පුංචි අලි පැටව් වගේ නිර්මාණවලට ලැබෙන්නේ අඩු මිලක්.ඩබ්. එච්. අසෝක (43)විජිතා වේවැල්ලව (45) සුපුන් තරංග (17) යන ශිල්පීන් ද තමන් මුහුණ පාන ගැටලු පිළිබඳව සඳහන් කළේ කෙදිනක හෝ ඒවාට විසැඳුමක් ලැබේය යන අපේක්ෂාවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=r1005175</link>
    <topic>උඩරට-පහතරට-සබරගමු ගොක් කොළසැරසිලි</topic>
    <author/>
    <content>ගොක් කොළ යනු ආගමික උත්සව, අවමංගල උත්සව, මංගල උත්සව මෙන්ම විවිධ ශාන්තිකර්ම වලදී සැරසිලි සඳහා නැතුවම බැරි දෙයකි. කප් රුක හෙවත් පොල් ගසෙන් ගොක් කොළ ලබා ගන්නා අතර මේවාට විශේෂ සන්නායක හැකියාවක් තිබීම මේ සැරසිලි සඳහා ගොක් කොළ යොදා ගැනීමට බලපාන විද්‍යාත්මක හේතුවයි.උඩරට නර්තන සම්ප්‍රදාය, පහතරට නර්තන සම්ප්‍රදාය සහ සබරගමු නර්තන සම්ප්‍රදාය වලට අයත් පාරම්පරික ගොක් සැරසිලි ඇතුළත් වූ ගොක් සැරසිලි ප්‍රදර්ශනයක් පසුගිය දා හබරණ මහ විදුහලේ දී පැවැත්විණි.අ. පො. ස. උසස් පෙළ පංතිවල නර්තනය විෂය හදාරන සිසු දරු දැරියන්ගේ සමූහ ව්‍යාපෘතිය වශයෙන් මෙය සංවිධානය කර තිබිණි. විදුහල්පති ඩී. එම්. විජේරත්න මහතාගේ නිර්දේශය මත ඩී. ජී. පී. නයනානන්ද නර්තනය ගුරුතුමාගේ් මගපෙන්වීම අනුව මෙය සංවිධානයකර තිබිණ.මෙම ප්‍රදර්ශනයේ දී ගොක් සැරසිලි වලට අමතරව එම නර්තන සම්ප්‍රදායන්ට අයත් ඇඳුම් පැළඳුම් සහ වාද්‍ය භාණ්ඩ දැක බලා ගැනීමට හැකිවිය.මේ ප්‍රදර්ශනය 6 - 13 ශ්‍රේණිවල නර්තන විෂය මෙන්ම චිත්‍රකලාව විෂය හදාරන සිසුන්ට අත්වැලක් වූ අතර එම විෂයයන් හදාරන අවට පාසල්වල සිසුන්ට ද මේ ප්‍රදර්ශනය දැක බලා ගැනීමට අවස්ථාව සලසා තිබිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=r1005176</link>
    <topic>හෙනන්නේගල බිතුසිතුවම් හා පුරාවස්තු නිධන් හොරුන්ගේ ග්‍රහණයට</topic>
    <author>සටහන හා ඡායාරූප මහඔය විශේෂ - ඇල්. එච්. චන්ද්‍රරත්න</author>
    <content>පැරැණි රෝහණ දේශයට අයත් දිගාමඩුල්ලේ ඉතිහාසය කියාපාන වැදගත් ස්ථාන රැසක් අම්පාර දිස්ත්‍රික්කයේ මහඔය ප්‍රදේශයේ දක්නට ඇතත් එම ස්ථාන කිසිවක් පිළිබඳ මෙතෙක් කිසිදු අන්දමේ පුරාවිද්‍යා සමීක්ෂණයක් කෙරී නැති අතර වසර ගණනාවක සිට මේ ඓතිහාසික ස්ථාන නිධන් හොරුන්ගේ රුදුරු හස්තයට හසුවී විනාශ වී යමින් පවතින බව දක්නට ඇත.ක්‍රි. පූ. දෙවැනි තෙවැනි ශතවර්ෂ වලට අයත් බ්‍රහ්ම සෙල්ලිපි සහිත මේ වැදගත් ස්ථාන අතරින් නුවරගල, ඔමුණේගල, හෙනන්නේගල, කොට්ඨස්ස, පුළුකුණාව, කොකාගල, කඩුපහර ඇල්ල ආදී ස්ථානවල පෞරාණික වැදගත් කමෙන් යුතු සෙල්ලිපි, බිතුසිතුවම් ආදි නටබුන් රැසක් දක්නට ඇත.මේ අතරින් සංචාරක කර්මාන්තයට යොදා ගත හැකි මහඔය උණුදිය උල්පත් වලට ආසන්නයේ පිහිටි හෙනන්නේගල, සීගිරිය මෙන් ඉතාමත් චිත්තාකර්ෂණීය වූ ස්ථානයකි.මහඔය නගරයේ සිට වයඹ දෙසට ඇති අරලගංවිල මාර්ගයේ (මාදුරුඔය වමෝද්‍යානය හරහා පොළොන්නරුව දක්වා වූ මාර්ගයේ) කි. මී. නවයක් ගමන් කරන විට සීගිරි පර්වතය මෙන් තුන් හතර ගුණයකින් විශාල වූ හෙනන්නේගල පාදක කරගෙන දක්නට ඇති නටඹුන් ක්‍රි. පූර්ව දෙවන ශතවර්ෂයට අයත් බව සැලකේ.දුටුගැමුණු කුමාරයා එළාර හා සටනට යමින් සිටියදී මේ ස්ථානයේ කඳවුරු බැඳ සේනාව එක් රැස් කළ බැවින් ‘සේනානිගල’ නමින් හිඳින් වී පසුව හේනානිගල වී යැයි ජනප්‍රවාදයේ පවතින කතා පුවත මෙන් ම මෙහි සඳහන් සෙල්ලිපියකින් ද හෙනන්නේගල ඉතිහාසය රුහුණේ මුල්ම යුගයට අයත් බව පැහැදිලිවේ’රුහුණේ කොටසේ රජ කළ ගෝඨාභය රජ හා උතුරු කොටසේ රජ කළ යටාලතිස්ස යන සොයුරු රජ වරුන් විසින් මේ ස්ථානයේ ලෙන් කරවා පූජා කළ බව සඳහන් සෙල්ලිපි දෙකක් ලෙන් බිත්තියේ දක්නට ඇති අතර රුහුණේ ඇති විශාලතම කටාරම් කෙටු ලෙස වශයෙන් සැලකෙන මෙහි ගරා වැටෙමින් පවතින බිතු සිතුවම් සහිත විහාරස්ථානයක නටඹුන් ද ශෛලමය පිළිමයක නටඹුන් ද, ලෙන් විහාරයේ ගඩොලින් කළ කුටි ද ගරා වැටුණ බිත්ති රැසක් ද අඩි 20 පමණ උසින් යුක්ත ගඩොලින් කල ස්තූපයක් ද, ගල් කණු, මුරගල්, කොරවක්ගල් කිහිපයක් ද පර්වතය මුදුනට නැගීමට තිබූ පැරණි ගමන් මාර්ගයේ ගල්පඩි පෙළක් ද දක්නට ඇත.අක්කර දෙක තුනක් පමණ විශාල මේ ගල් පව්ව මුදුණේ අඩි200ය100 ප්‍රමාණයේ ගොඩනැගිල්ලක් තිබුණු බවට හැඟෙන නටබුන් හා විශාල ස්තූපයක නටබුන් ද ස්වාභාවික ව ඇති වූ ගල් කෙමක් හෙවත් පොකුණක් ද දක්නට ඇත.රුහුණේ ස්වර්ණමය යුගය වශයෙන් සැලකෙන අවදියේ සිට සද්ධාතිස්ස, ලජ්ජයතිස්ස රජ දවස දක්වා තොරතුරු කියාපාන හෙනන්නේගල පුදබිමක් වශයෙන් මෙන් ම හෙළ ඉතිහාසය සනිටුහන් කරන දර්ශනීය ස්ථානයකි.මහඔය උණුදිය උල්පත් නැරඹීමට පැමිණෙන සංචාරකයින්ට මෙන් ම බෞද්ධයින්ට අරලගංවිල මාර්ගය ඔස්සේ කිලෝමීටර් නවයක් පැමිණ මේ පෞරාණික නටබුන් සහිත පුද බිම නැරඹිය හැකිවේ.පර්වත ලිපි කිහිපයක් මේ ගිරි තුළ ආශි‍්‍රත ව දක්නට ලැබෙන බව මීට වසර කිහිපයකට පෙර පූජ්‍ය එල්ලාවල මේධානන්ද හිමිපාණෝ සඳහන් කරති.මෙවන් ඓතිහාසික සිද්ධස්ථානයක පුරාවස්තු පිළිබඳ පුරාවිද්‍යාත්මක ගවේෂණයක් කිරීමටත් සේදී යමින් තිබෙන බිතු සිතුවම් හා කුරුටු සටහන් ආරක්ෂා කිරීමටත් පුරාවිද්‍යා දෙපාර්තමේන්තුවේ දැඩි අවධානය යොමුවිය යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=r1005177</link>
    <topic>පොලිස් ජංගම සේවාවේපළමුවැනි අදියර සාර්ථකයි</topic>
    <author>හුංගම සමූහ – විල්සන් ප්‍රනාන්දු</author>
    <content>පොලිස් ස්ථාන 418ක් ආවරණය වන සේ පොලිස් ජංගම සේවා ආරම්භ කිරීමට පොලිස්පති මහින්ද බාලසූරිය මහතා නව වැඩපිළිවෙළක් ආරම්භ කර තිබේ.මෙහි පළමු වැනි පොලිස් ජංගම සේවය හම්බන්තොට දිස්ත්‍රික්කයේ ලුණම දුටුගැමුණු විදුහලේ දී පොලිස්පති මහින්ද බාලසූරිය මහතාගේ ප්‍රධානත්වයෙන් පෙරේදා (15) උත්සවාකාරයෙන් පැවැත්විණි.මෙමගින් හුංගම, අඟුණුකොළපැලැස්ස හා අම්බලන්තොට පොලිස් වසම්වල වෙසෙන ජනතාවගේ ගැටලු රැසකට එවලේම විසඳුම් ලැබුණි. ජංගම සේවයට පැමිණිලි දෙසීයකට වැඩි ප්‍රමාණයක් ඉදිරිපත් විය.විශේෂයෙන්ම ඉදිරිපත් වූ පැමිණිලි අතර, ජාතික හැඳුනුම්පත් නැතිවීම්, රියැදුරු බලපත් නැතිවීම් හා පැමිණිලි පිටපත් ලබා ගැනීම වැඩි ප්‍රමාණයක් විය.ඊට අමතරව ඉඩම් ආරවුල් පිළිබඳ ගැටලු, පවුල් ආරවුල් සහ වෙනත් ගැටලු රැසක්ම ඉදිරිපත් විය. ඒවා එම අවස්ථාවේදීම විසඳා සමතයකට පත් කරන ලදී.සුනඛ සංදර්ශනය හා අනතුරු වැළැක්වීමේ සංදර්ශනවලින් සමාරම්භක උත්සවය ඇරඹුණ අතර නීතිය හා අපරාධ වළක්වාලීමේ දේශන කිහිපයක් ද මෙහිදී ප්‍රවීණ දේශකයන් විසින් පවත්වන ලදී.දකුණු පළාත් භාර නියෝජ්‍ය ජ්‍යෙෂ්ඨ පොලිස්පති කිංස්ලි ඒකනායක, දකුණු දිසාව දකුණ භාර නියෝජ්‍ය පොලිස්පති නීල් දලුවත්ත, තංගල්ල පොලිස් අධිකාරී ඒ. ජී. ජේ. චන්ද්‍රකුමාර යන මහත්වරු සහ හම්බන්තොට දිස්ත්‍රික්කයේ සහ දකුණු පළාතේ පොලිස් දෙපාර්තමේන්තුවේ උසස් නිලධාරීහු රැසක් මේ අවස්ථාවට සහභාගි වූහ. සමාරම්භක උත්සවයේ ප්‍රධාන අමුත්තා වශයෙන් ජනාධිපති පුත් හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතා සහභාගි විය.සමාරම්භක උත්සවයේ දී පොලිස් ජංගම සේවාවේ අරමුණ පැහැදිලි කළ දකුණු දිසාව භාර නියෝජ්‍ය පොලිස්පති නීල් දලුවත්ත මහතා මෙසේ කීය. යුද්ධයෙන් දැඩි සේ පීඩා විඳි ජනතාවට බියෙන් සැකයෙන් හා මතින් තොර වට පිටාවක් සකස් කළ යුතුයි.එහිදී කතා කළ පොලිස්පති මහින්ද බාලසූරිය මහතා - සාධාරණත්වය ඉටුකරන පොලිස් සේවාවක් ඇතිකිරීමට අප අදහස් කළා. ඒ සඳහා පොලිස් ජංගම සේවාවආරම්භ කිරීමට මා මාගේ නිලධාරීන්ට උපදෙස් දුන්නා. ඒ මගින් ජනතාවගෙන් ඈත් වී ඇති පොලිස් සේවය ලංකර ගැනීමට හැකි බව අපගේ විශ්වාසයයි.ජංගම සේවයේ ප්‍රධාන අමුත්තා ලෙස සහභාගි වූ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතා මෙසේ කීය.ත්‍රස්තවාදය සමඟ ත්‍රිවිධ හමුදාව සටන් කරන විට පොලිස් දෙපාර්තමේන්තුවේ පොලිස් නිලධාරීන් සිවිල් ආරක්‍ෂක බළකාය අනගි සහයක් ලබා දුන්නා.නීති ගරුක සමාජයක් බිහි කිරීමේ වගකීම ශශ්‍රී ලංකා පොලිසිය වෙත පැවරෙනවා. මහජනතාවගේ විනය පිළිබඳ සොයා බලා එය ආරක්‍ෂා කරන ගමන් පොලිස් නිලධාරීන්ගේ විනය ගැනද සොයා බලා එය ආරක්‍ෂා කරන ලෙස පොලිස්පතිතුමාගෙන් ඉල්ලා සිටිනවා.නීතිය පිළිබඳ ජනතාව දැනුවත් කරන ගමන් පොලිස් නිලධාරීන් ද නීතිය අතින් දැනුවත් විය යුතුව තිබීම යහපත් සමාජයක් ගොඩනැගීමට ඉවහල් වනවා.මේ සඳහා හොඳම දේ තමයි රටපුරා පොලිස් ජංගම සේවා පැවැත්වීම. මේ සඳහා දේශපාලනය පැත්තෙන් අප උපරිම සහයෝගය පොලිස්පතිට ලබා දෙනවා.හාතාගල පුරාණ රජමහා විහාරාධිපති ශශ්‍රී සුමංගල පිරිවෙන අධ්‍යක්‍ෂ පල්ලේගම ජිනරතන හිමියෝ අනුශාසනාව පැවැත්වූහ.සමාරම්භක උත්සවය අවසානයේ දී හුංගම, අගුණුකොළපැලැස්ස හා අම්බලන්තොට පොලිසි වල සේවය කරන සිවිල් ආරක්‍ෂක භටයන් විසින් පොලිස්පතිවරයාගේ සුරතින් පාර්ලිමේන්තු මන්ත්‍රී නාමල් රාජපක්‍ෂ මහතාට තිළිණයක් ප්‍රදානය කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=r1005178</link>
    <topic>මාරවිල මූදුකටුවමුහුදු තීරයඛාදනය වෙලා</topic>
    <author>මාරවිල සමූහ – මිහිර විජේසේකර</author>
    <content>නිරිතදිග මෝසම් සුළං සක්‍රීයවීම හේතුවෙන් මාරවිල - මූදුකටුව මුහුදු තීරය යළිත් වරක් උග්‍ර ඛාදනයට ලක්ව තිබේ. මේ දිනවල පවතින අයහපත් කාලගුණික තත්ත්වයද හේතුවෙන් මේ ප්‍රදේශයේ වෙරළ තීරය ශීඝ්‍රයෙන් මුහුදට බිලිවෙමින් පවතී.වෙරළ සංරක්ෂණ දෙපාර්තමේන්තුව මගින් කැඩීයාමේ තර්ජනයට ලක්වූ ස්ථාන හඳුනාගෙන මේ වනවිට කඩිනමින් ගල්වැටි දැමිම සිදු කෙරේ. මුහුදේ රළු ස්වභාවය හේතුවෙන් ක්‍රමවත්ව ගල්වැටි දැමීම දුෂ්කර කාර්යයක් බවද වෙරළ සංරක්ෂණ දෙපාර්තමේන්තුව පෙන්වා දෙයි.මීට වසර කීපයකට පෙර වෙන්නප්පුව උල්හිටියාව ප්‍රදේශයෙන් ආරම්භ වූ මුහුදු ඛාදනය ක්‍රමයෙන් උතුරු දෙසට වර්ධනය වීමට පටන් ගැනිණි.උල්හිටියාව සිට මූදුකටුව දක්වා කිලෝමීටර පහක පමණ දුර ප්‍රමාණයක වෙරළ තීරයේ මේ වනවිට නිවාස 50කට ආසන්න සංඛ්‍යාවක් මුහුදු රකුසාට බිලිවී හමාරය. විශාල ලෙස පොල් වගාවන් වලටද හානි සිදුවිය.කෙසේ වෙතත් මේ වනවිට මූදුකටුව ප්‍රදේශය් ධීවර ජනතාව සිය ධීවර කටයුතු පවත්වාගෙන යෑමට නොහැකිව විවිධ දුෂ්කරතාවලට මුහුණපා සිටී.වෙරළ සංරක්ෂණ දෙපාර්තමේන්තුව මඟින් රුපියල් කෝටි ගණනක වියදමින් ක්‍රියාත්මක වන වෙරළ ආරක්ෂිත වැඩපිළිවෙළ පිළිබඳව එම ප්‍රදේශයේ ධීවර ජනතාව විවිධ මත පළකරති.වසර පනහකට ආසන්න කාලයක් ධීවර කර්මාන්තයේ නියැළි ජෙරාඩ් මයිකල් - එදා මුහුදු වෙරළ කිලෝමීටර් 1/2ක් පමණ තිබුණා. පොල් ගස් පේලි 06 ක් තිබුණා. ඒ සේරම දැන් විනාශ වෙලා. වෙරළ නෑ. ගල්වැටි දැමීමේ ක්‍රමය ගැන නම් අපි සෑහීමකට පත්වෙන්නෙ නෑ.මීට අවුරුදු 03 කට ඉස්සර වෙන්නප්පුව ඣී- උල්හිටියාව ප්‍රදේශයේ මූදුකෑම වළක්වන්න ඈත දියඹේ සිට නැවකින් වැලි පොම්ප කරලා වෙරළ ගොඩකළා. ඒ ක්‍රමය සාර්ථකයි. දැන් ඒපැත්තෙ ධීවරයන් හොඳින් රැකියාව කරනවා.නිමල් බර්නාඩ් - දැලක් එළලා දැම්මොත් ආයෙ ගල් කඩාගෙන යෑම වළකිනවා. මේ ක්‍රමයට විශාල මුදලක් නාස්ති වෙනවා. අපිටත් ඕන වෙරළ කැඩිලා යන එක වළක්වන්න.නීල් රියන්සි - මගෙ ගෙදර මූදට කඩාගෙන යන්න ආසන්නයි. බඩුමුට්ටු ඔක්කොම නෑදෑ ගෙදරකට අරන් ගියා. උළු ජනෙල් ගලෝගෙන ගියා. මේකට සාර්ථක විසඳුමක් දෙන්න කියලා තමයි අපි ඉල්ලන්නෙ.මීට වසරකට පමණ පෙර මුහුදු ඛාදනය හේතුවෙන් විනාශ වූ නිවාසවල විපතට පත් පවුල් 23 ක් නාත්තන්ඩිය ප්‍රාදේශීය සභාවට අයත් ඉඩමක තාවකාලික කූඩාරම්වල පදිංචිව සිටී.එම කූඩාරම් මේ වනවිට ඉතා අබලන් තත්වයේ පවතී. විවිධ දුෂ්කරතා වලට මුහුණදෙමින් දිවි ගෙවන ඔවුන් කියා සිටින්නේ මෙවැනි දෙයක්.මේ කූඩාරම්වල ඉන්නෙ හරිම අමාරුවෙන්. වැහිකාලයට වතුර දානවා. අව්වට හරිම සැරයි. කූඩාරම් ටිකෙන් ටික කැඩිලා යනවා. අපි හිතනවා ඉක්මනින් අපිට ඉන්න තැනක් ලැබෙයි කියලා.අසිත චතුර දේශපි‍්‍රය - පාසල් සිසුවෙක් - මම යන්නෙ මාරවිල කනිෂ්ඨ විද්‍යාලයට. අට වසරෙ ඉගෙන ගන්නෙ. අපිට පාඩම් කරන්න කිසිම පහසුකමක් නෑ. ලාම්පු කුප්පියෙන් පාඩම් කරන්නෙ. පොත්පත් තියන්න තැනක් නෑ. වැහි කාලයට තෙමෙනවා.වරාය සහ ගුවන්සේවා නියෝජ්‍ය අමාත්‍ය දයාශි‍්‍රත තිසේරා මහතා - පසුගිය කාලයේ වෙරළ සංරක්ෂණ දෙපාර්තමේන්තුව මඟින්් අඛණ්ඩව ගල්වැටි දැමීම සිදුකළා. එහෙත් බලාපොරොත්තු නොවූ ආකාරයට මුහුද රළුවීම නිසා නිසි ලෙස එම වැඩපිළිවෙළ ක්‍රියාත්මක කිරීමට නොහැකි වුණා.ඈත දියඹේ සිට වෙරළට වැලි පොම්ප කිරීමේ ව්‍යාපෘතිය ක්‍රියාත්මක කිරීමට සැලසුම් කැර තිබෙනවා. අධික වියදමක් දැරීමට සිදුවුණත් ඒ ක්‍රමය ක්‍රියාත්මක කිරීමට කඩිනමින් කටයුතු කරනවා.එහෙත් හදිසියේ ඇතිවන ඛාදනය වැළැක්වීමට ගල්වැටි දැමීම සිදු කරනවා. වැලි පොම්ප කිරීමේ ව්‍යාපෘතිය දීර්ඝකාලීන විසඳුමක් වශයෙන් හලාවත ඉරණවිල දක්වා මුහුදු තීරයේ ක්‍රියාත්මක කිරීමට සැලැසුම් කැර තිබෙන්නෙ. ඒ වගේම අවතැන් වී සිටින අය සඳහා ඉඩම් ලබාදීමට අවශ්‍ය පියවර ගෙන තිබෙන්නෙ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=s1005179</link>
    <topic>විස්සයි 20 ලෝක ක්‍රිකට් කිරුළඑංගලන්තයට</topic>
    <author>වර්නන් ගුණසේකර කොදෙව් දූපත්හි සිට</author>
    <content>ජාත්‍යන්තර තලයේ ප්‍රධාන ක්‍රිකට් කිරුළක් හිමිකර ගැනීමේ සිහිනය සැබෑ කර ගනිමින් තුන්වන ඕවර විස්සයි 20 ලෝක කුසලානය දිනා ගැනීමට එංගලන්ත ක්‍රිකට් පිල සමත්විය.බටහිර ඉන්දීය කොදෙව් දූපත්හි පැවැති මෙම තරගාවලියේදී ප්‍රබල ඕස්ට්‍රේලියානු ක්‍රිකට් පිල කඩුලු 7 කින් පරදවා එංගලන්ත පිල වාර්තා පොතට එක්විය.මුලින් පන්දුවට පහර දුන් ඔස්ට්‍රේලියානු පිල ඕවර 20 අවසානයේ කඩුලු 6 ක් දැවී ලකුණු 147 ක් රැස්කරගනු ලැබීය. ආරම්භක පිතිකුරු ෂේන් වොට්සන් (2) තරගයේ තෙවැනි පන්දුවේදීම දැවී ගියේ අපූරු අන්දමටය.රයන් සයිඩ්බොටම් එවූ පන්දුව වොට්සන්ගේ පිත්තේ අග වැදී කඩුලු රකින ක්‍රෙග් කීස්වෙටර් වෙත ආවත් එය රැකගැනීමට ඔහුට නොහැකිවිය. එහෙත් කීස්වෙටර්ගේ අත් ආවරණයේ වැදී ආ එම උඩ පන්දුව වහා රැක ගැනීමට ‘ස්ලිප්’හි ග්‍රැහැම් ස්වෝන් සමත්විය.මුල්පෙළ පිතිකරුවන් අඩු ලකුණු සංඛ්‍යාවකට දැවී ගියද මැදපෙළ පිතිකරුවන් ඕස්ට්‍රේලියානු ඉනිම ශක්තිමත් කරන ලදී.ඩේවිඩ් හසී දක්ෂ පිතිහරඹයක නිරත වෙමින් අගනා ලකුණු 59 ක් පන්දු 54 කදී රැස්කරගනු ලැබුවේ හතරේ පහර 2 ක් හා හයේ පහර 2 ක් සමගිනි. කැමරන් වයිට් 30 ක්, මයිකල් ක්ලාක් 27 ක්, මයිකල් හසි නොදැවී 17 ක් ලෙස ලකුණු රැස්කර ගන්නා ලදී.පන්දු යැවීමේදී සයිඩ් බොටම් ලකුණු 26 කට කඩුලු 2 ක්, ග්‍රැහැම් ස්වෙනන් ලකුණු 17 කට කඩුලු 1 ක්, ලුක් රයිට් ලකුණු 5 කට කඩුලු 1 ක් දවාගනු ලැබීය.පිළිතුරු ඉනිම ක්‍රීඩා කළ එංගලන්ත පිල ඕවර 17 කදී කඩුලු 3ක් දැවී ජයග්‍රාහි ඉලක්කය සපුරාගනු ලැබීය.දෙවැනි කඩුල්ල වෙනුවෙන් වාර්තාගත ලකුණු 111ක සම්බන්ධයක් ගොඩනඟාගත් කෙවින් පීටර්සන් (47) හා ක්‍රෙග් කීස්වෙටර් (63) ජයග්‍රහණයේ නියමුවන් විය. ඔයින් මෝගන් ලකුණු 17 ක් රැස් කළේය.පන්දු යැවීමේදී ෂෝන් ටේයිට්, මිචෙල් ජොන්සන්, ස්ටීවන් ස්මිත් කඩුලු 1 බැගින් දවාගනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=s1005171</link>
    <topic>දකුණු පළාත් චෙස් සූරතා 2ක්ගාල්ල සවුත්ලන්ඩ් විදුහලට</topic>
    <author>ගාල්ල උතුර විශේෂකුසුම් තිරාණගම</author>
    <content>දකුණු පළාත් අන්තර් විදුහල් චෙස් තරගාවලියේ සූරතා දෙකක් ගාල්ල සවුත්ලන්ඩ් බාලිකා විදුහල් කණ්ඩායම විසින් දිනා ගනු ලැබිණි.අවුරුදු 11න් පහළ බාලිකා චෙස් සූරතාව හා අවුරුදු 13න් පහළ බාලිකා චෙස් සූරතාව ගාල්ල සවුත්ලන්ඩ් බාලිකා විදුහල දිනා ගනු ලැබිණි.අවුරුදු 9න් පහළ බාලිකා චෙස් සූරතාව ගාල්ල සංඝමිත්තා බාලිකා විදුහල දිනා ගනු ලැබිණි.අවුරුදු 9න් පහළ බාලක චෙස් සූරතාව හික්කඩුව මහනායා විදුහල දිනා ගනු ලැබිණි.අවුරුදු 11 න් පහළ බාලක චෙස් සූරතාව ගාල්ල මහින්ද විදුහලට හිමි විය.අවුරුදු 13න් පහළ බාලක චෙස් සූරතාව ගාල්ල රිච්මන්ඩ් විදුහල දිනා ගනු ලැබිණි.ගාල්ල ලබුදුව සිරි ධම්ම විදුහලේ චෙස් සංගමය මගින් සංවිධානය කළ මෙම චෙස් තරගාවලිය සඳහා ක්‍රීඩක ක්‍රීඩිකාවෝ 350ක් තරග කළහ.චෙස් තරගාවලිය තෙදිනක් තුළ සිරිධම්ම විදුහලේ දී පවත්වනු ලැබිණි.අවුරුදු 9න් පහළ පිරිමි1. සෂී ඉෂිර (මහමායා විදුහල හික්කඩුව) , 2. රසිදු අන්ජන (මහින්ද විදුහල ගාල්ල) , 3. විනුවර තලිත් ( මහින්ද විදුහල ගාල්ල) ,අවුරුදු 09න් පහළ බාලිකා,. ආර්. එම්. සඳදිනි බණ්ඩාර (සංඝමිත්තා විදුහල ගාල්ල) , 2. ඒ. බී. බුද්ධාගනී අතුකෝරල ( සංඝමිත්තා විදුහල ගාල්ල) , 3. දර්ෂා ප්‍රසාදිනි විජේසිංහ ( සංඝමිත්තා විදුහල ගාල්ල)අවුරුදු 11න් පහළ පිරිමි1. රවිදු හංසික වැලිහිද (මහින්ද විදුහල ගාල්ල) , 2. වෙනුර ඉදුල සෙනෙවිරත්න (මහින්ද විදුහල ගාල්ල), 3. තමිදු ප්‍රභාෂ රත්නායක (මහින්ද ෂජහල ගාල්ල)අවුරුදු 11න් පහළ බාලිකා1. කිත්පරා තේජාංගනී කුමාරි (සවුත්ලන්ඩ් විදුහල ගාල්ල) , 2. ලිත්මි මින්දුලා අබේකෝන් (සවුත්ලන්ඩ් විදුහල ගාල්ල), 3. කේ. ඒ. සෝභාෂි සේමින්දි (සවුත්ලන්ඩ් විදුහල ගාල්ල)අවුරුදු 13න් පහළ පිරිමි1. රවිදු රිත්මාල් (රිච්මන්ඩ් විදුහල ගාල්ල) , 2. කේෂාං තත්සර (රිච්මන්ඩ් විදුහල ගාල්ල) 3. චතුප ඉදුවර (රිච්මන්ඩ් විදුහල ගාල්ල)අවුරුදු 13න් පහළ බාලිකා1. එම්.කේ. තරුෂා චන්කාමි (සවුත්ලන්ඩ් බාලිකා ගාල්ල) , 2. නයනතරා විදානගමගේ (සවුත්ලන්ඩ් විදුහල ගාල්ල), 3. කේ. ජී. අංජානා ඉදුරි (සිරිධම්ම විදුහල ලබුදුව)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=s1005172</link>
    <topic>කනිෂ්ඨ නෙට්බෝල් පිල තේරූ ක්‍රමය ගැන ව්‍යාපෘති නිලධාරිනියගෙන් විරෝධතාවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් තේරීම් කමිටුව තෝරාදුන් කනිෂ්ඨ ක්‍රීඩිකාවන්ගේ නාමලේඛණයට ක්‍රීඩා සංවර්ධන දෙපාර්තමේන්තුවේ වැඩබලන නෙට්බෝල් ව්‍යාපෘති නිලධාරිණී මාලනී එදිස්සූරිය මහත්මිය විරෝධතාව පළකිරීම හේතුවෙන් අර්බුදයක් පැන නැගී ඇත.එම ව්‍යාපෘති නිලධාරිණිය ලබා දී ඇති වාර්තාවකින් දැක්වෙන්නේ ජාතික නෙට්බෝල් තේරීම් කමිටුව තෝරාගත් ක්‍රීඩිකාවන්ට වඩා දක්ෂ ක්‍රීඩිකාවන් සිටින හෙයින් විවෘත කැඳවීමකින් නැවැත තේරීම් තරග පැවැත්විය යුතු බවයි.මේ හේතුවෙන් ක්‍රීඩා ඇමැතිතුමාගේ අනුමැතියට යවා ඇති ශ්‍රී ලංකා කනිෂ්ඨ නෙට්බෝල් පිලේ පුහුණුවීම් ආරම්භ කිරීම ද ඇනහිට ඇත.මහරගම ජාතික තරුණ සේවා සභා ගෘහස්ථ ක්‍රීඩාංගණයේ දී පසුගිය සතියේ පැවැති අවසන් තේරීම් පරීක්ෂණයට මේ ව්‍යාපෘති නිලධාරිණිය ද සහභාගි වී සිටි අතර පසුව ඇයගේ විරෝධතාව ලිඛිතව ක්‍රීඩා අධ්‍යක්ෂ ජෙනරාල් පී. සතරසිංහ මහතාට භාර දී ඇත.ප්‍රියංකා පීරිස් මහත්මියගේ සභාපතිත්වයෙන් යුත් ජාතික නෙට්බෝල් තේරීම් කමිටුවේ සාමාජිකාවන් වන දීප්ති රූපසිංහ, ජෙනීෆා පීටර්සන්, දූෂ්‍යන්ති අත්තනායක හා සංජීවනී වනසිංහ යන මහත්මීන් ආසියානු කනිෂ්ඨ නෙට්බෝල් තරගාවලියට ක්‍රීඩිකාවන් දොලොස්දෙනා තෝරා දී ඇති අතර තේරීම් තරගයට 18ක් සහභාගි වී සිටියහ.එම අවසන් තේරීම් පරීක්ෂණයට පෙර 2009 මුල් කාලයේ සිට රට පුරා ක්‍රීඩිකාවන්ගේ දක්ෂතා ඇගයීම් කිහිපයක් ම නෙට්බෝල් අතුරු කමිටුව මගින් පවත්වා ඇති අතර අඩි 6ට වඩා උස ක්‍රීඩිකාවන් 4ක් සොයා ගෙන ඇති බවත් දැනගන්නට ඇත.මේ අතර කනිෂ්ඨ නෙට්බෝල් අවසන් තේරීම් පරීක්ෂණය වනතෙක් පවත්වාගෙන ආ තේරීම් වැඩපිළිවෙල ගැන වාර්තාවක් ක්‍රීඩා අමාත්‍යංශය අතුªරු කමිටුවෙන් ඉල්ලා ඇතැයි ද වාර්තා විය.ආසියානු කණිෂ්ඨ නෙට්බෝල් තරගාවලිය ජූලි මාසයේ ඉන්දියාවේ දී පැවැත්වේ. පසුගිය අවස්ථා දෙකකදීම ශ්‍රී ලංකාවට අනුසූරතාව හිමි වූ අතර 2002 දී සූරතාව දිනා ගැනීමට සමත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=s1005173</link>
    <topic>රාජකීය - සා. පීතර් තවදුරටත් අපරාජිතයි</topic>
    <author>ප්‍රින්ස් ගුණසේකර</author>
    <content>ජනාධිපති කුසලාන අන්තර් පාසල් රගර් තරගාවලියේ තවදුරටත් අපරාජිත බව රැක ගනිමින් රාජකීය හා සාන්ත පීතර් විදුහල් ජයග්‍රහණය අත්කර ගත්හ. මේ කණ්ඩායම් දෙකම මෙතෙක් තරග 4 බැගින් සහභාගී වී එම සියලු තරගාවලින් ජය ලබා ප්‍රබල ස්ථානයක පසුවේ.රාජකීය 35සා. අන්තෝනි 18පසුගිය වසරේ සූරතාව දිනා සිටින රාජකීය ක්‍රීඩකයන් ලකුණු 35 - 18 කින් මහනුවර සාන්ත අන්තෝනි පිල පරාජයට පත් කෙළේ ය. කොළඹ රාජකීය ක්‍රීඩා සංකීර්ණය ක්‍රීඩා පිටියේ පැවැති මේ තරගයේ දී රාජකීය විදුහල ගෝලයක්, ට්‍රයි 5ක් හා පෙනෙල්ටියක් වාර්තා කෙළේ ය.සාන්ත අන්තෝනි පිල ට්‍රයි 3ක් හා පෙනෙල්ටියක් ලැබීය. සාන්ත අන්තෝනි විදුහල පසුගිය වසරේදී ද රාජකීය වෙතින් ලකුණු 39 - 6 කින් පරාජයට පත් විය. මෙවර තරගාවලියේදී සාන්ත අන්තෝනි පිල ලැබූ තෙවැනි පරාජය මෙය විය.සා. පීතර් 58ධර්මරාජ 00සාත්ත පීතර් විදුහල ලකුණු 58 - 0 කින් ධර්මරාජ විදුහල පරාජයට පත්කෙළේ ගෝල් 4ක් හා ට්‍රයි 6 ක් වාර්තා කරමිණි. මේ දැවැන්ත ජයක් සමඟ සාන්ත පීතර් ක්‍රීඩකයෝ තව තවත් ඉදිරිට පැමිණීමට සමත් වූහ.බම්බලපිටිය සාන්ත පීතර් ක්‍රීඩාංගණයේ පැවැති මේ තරගයේ ප්‍රථම භාගය නිමා වෙද්දී ලකුණු 31 - 0 කින් සාන්ත පීතර් පිල ඉදිරියෙන් සිටියේය.කිංගස්වුඩ් 99වේල්ස් කුමාර 11ලොන්ඩන් පෙදෙස ක්‍රීඩාංගණයේ පැවැති කිංග්ස්වුඩ් - වේල්ස් කුමාර අතර තරගයෙන් ලකුණු 99 - 11ක දැවැන්ත ජයක් කිංග්ස්වුඩ් පිලට හිමි විය. තරගයේ ප්‍රථම භාගයේ දී 53 - 8 ක් ලෙස කිංග්ස්වුඩ් ඉදිරියෙන් සිටියේ ය.කිංග්ස්වුඩ් පිල ගෝල් 7ක් ට්‍රයි 10ක්ද වේල්ස් කුමාර පිල ට්‍රයි එකක් හා පෙනෙල්ටි 2ක් වාර්තා කළහ.වේල්ස් කුමාර විදුහල මෙවර තරගාවලියේ දී ලැබූ සිවුවැනි පරාජය මෙය වන අතර කිංග්ස්වුඩ් පිල තරග 4කදී ජයග්‍රහණ 2ක් හා පරාජ 2ක් වාර්තා කර ඇත.සා. තෝමස් 40ත්‍රිත්ව 30ත්‍රිත්ව විදුහල පරදා මෙවර සාන්ත තෝමස් විදුහල ලැබූ තෙවැනි ජයග්‍රහණය පෙරේදා පල්ලේ කැලේ දී වාර්තා කෙළේ ය.සාන්ත තෝමස් විදුහල ගෝල් 3ක්, ට්‍රයි 2ක් හා පෙනෙල්ටි 3ක් ලැබූ අතර ත්‍රිත්ව විදුහල ගෝල් 2ක් ට්‍රයි 2ක් හා පෙනෙල්ටියක් ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=s1005174</link>
    <topic>හැව්ලොක්ස් පිලටපෙරළිකාර ජයක්</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් අන්තර් සමාජ රගර් තරගාවලියේ ප්‍රසාද ලකුණු සටහනේ අවසන් ස්ථානයේ පසුවන හැව්ලොක්ස් ක්‍රීඩා සමාජය, සී. එච්. සහ එෆ්. සී. කණ්ඩායමට එරෙහිව 20 – 5 ක පෙරළිකාර ජයක් වාර්තා කිරීමට සමත්විය.අන්තර් සමාජ රගර් තරගාවලියේ තෙවැනි සතියේදී හැව්ලොක් පිටියේ සී. එච්. සහ එෆ්. සී. පිල ගැටුනු හැව්ලොක්ස් පිල උත්සහාක දිනුම් 2ක් සමඟ ගෝලයක් සහ දඬුවම් පහරකින් මේ ජයග්‍රහණය අත්පත් කර ගත්තේය.මේ අතර තවත් පරාජිත කණ්ඩායම් 2ක් වන පොලිසිය හා යුද හමුදාව අතර කොළඹ පොලිස් පිටියේ පැවැති තරගයෙන් ලකුණු 10 – 8ක ජයග්‍රහණයක් හිමිකර ගැනීමට යුද හමුදා පිල සමත් විය.මහනුවර ක්‍රීඩා සමාජය තවදුරටත් පෙරමුණේ රඳවා තබමින් රත්මලාන ගුවන් හමුදා පිටියේදී නිමාවට පත්වූ ගුවන් හමුදාව සහ මහනුවර ක්‍රීඩා සමාජය අතර තරගයෙන් ලකුණු 14 – 6ක ජයක් මහනුවර පිලට හිමිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=s1005175</link>
    <topic>සා.සිල්වෙස්තර රගර් ක්‍රීඩකයන්ට ඇප</topic>
    <author>ඉන්දික පොල්කොටුව</author>
    <content>මහනුවර බෝගම්බර ක්‍රීඩාපිටියේ පැවැති අන්තර් පාසල් රග්බි තරගයකදී පානදුර රාජකීය විදුහල් කණ්ඩායමේ ක්‍රීඩකයන් හට එම ක්‍රීඩාපිටිය තුළදීම පහරදුන් බව කියන මහනුවර සාන්ත සිල්වෙස්තර් විදුහල් රග්බි කණ්ඩායමේ ක්‍රීඩකයන් පහළොස් දෙනා මහනුවර පොලිසියේ අපරාධ විමර්ශන අංශය මගින් පෙරේදා (15) අත්අඩංගුවට ගනු ලැබීය.මෙලෙස අත්අඩංගුවට ගනු ලැබූ සිල්වෙස්තර විදුහල් රග්බි කණ්ඩායමේ ක්‍රීඩකයන් 15 දෙනා ඊයේ (16) මහනුවර අතිරේක මහේස්ත්‍රාත් තනූජා ජයතුංග මහත්මිය හමුවට ඉදිරිපත් කිරීමෙන් පසු සැකකාර සිසුන් හට රුපියල් ලක්ෂය බැගින් වූ ලක්ෂ පහළොවක ශරීර ඇප නියම කළ මහේස්ත්‍රාත්වරිය ලබන 21 දා ඔවුනට යළි අධිකරණයේ පෙනී සිටින ලෙස නියෝග කළාය.මෙම රග්බි තරගය ආරම්භයේ සිටම කණ්ඩායම් දෙක අතර විවිධ වචන හුවමාරු හා ගැටුමකට පෙළඹීමක් දක්නට ලැබුණු අතර අනතුරුව තගරයේ ජයග්‍රහණය පානදුර රාජකීය කණ්ඩායමට හිමිවීමේ සංඥා පහර නිකුත් වීමත් සමඟ සැකකාර සිල්වෙස්තර රග්බි ක්‍රීඩකයන් මෙම පහරදීම සිදුකැර ඇතැයි පොලිස් පරීක්ෂණවලින් අනාවරණය වේ. මේ අතර මෙම තරගයේ ආරක්ෂාව සම්බන්ධයෙන් ක්‍රියාකළ පොලිස් නිලධාරින් පිරිසකට එරෙහිව විනය පරීක්ෂණයක්ද ආරම්භ කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=s1005176</link>
    <topic>මාලදිවයින විවෘත බැඩ්මින්ටන්තරගාවලියට ශ්‍රී ලංකාවෙන් 5ක්</topic>
    <author>ජගත් පේ‍්‍රමචන්ද්‍ර</author>
    <content>මාලදිවයින බැඩ්මින්ටන් සංගමය සංවිධානය කරන මාලදිවයින් විවෘත ජාත්‍යන්තර බැඩ්මින්ටන් තරගාවලිය සඳහා ශශ්‍රී ලංකා ක්‍රීඩක ක්‍රීඩිකාවන් 5 දෙනෙක්ට අවස්ථාව ලැබී ඇත.ක්‍රීඩකයන් තිදෙනෙක් සහ ක්‍රීඩිකාවන් දෙදෙනෙක් මෙම කණ්ඩායමට ඇතුලත්ය. මේ මස 25 සිට 30 දක්වා පැවැත්වෙන මෙම තරගාවලියේ ජයග්‍රාහකයන් සඳහා ඇමෙරිකානු ඩොලර් 15000ක මුදලක් ගෙවීමට සංවිධායකයෝ බලාපොරොත්තු වෙති.සහභාගී වන කණ්ඩායමදිල්ෂාන් කාරියවසම්, නුවන් හෙට්ටිආරච්චි (ආනන්ද විද්‍යාලය - කොළඹ) ඔමාල් ධර්මවර්ධන (සාන්ත තෝමස් විද්‍යාලය ගල්කිස්ස) අචිනි රත්නසිරි (විශාඛා විද්‍යාලය - කොළඹ) සමන්තිකා වීරසිංහ (සිරිමාවෝ බණ්ඩාරනායක විද්‍යාලය - කොළඹ)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=s1005177</link>
    <topic>අම්බලන්ගොඩඅන්තර් ක්‍රීඩා සූරතාවසන්ධ්‍යා පිලට</topic>
    <author>දකුණු පළාත් සංචාරකඩේවිඩ් මිත්‍රසේන</author>
    <content>අම්බලන්ගොඩ ප්‍රාදේශීය ලේකම් අන්තර් ක්‍රීඩා සමාජ සමස්ත ශූරතාව ලකුණු 149ක් ලබා ගනිමින් “සන්ධ්‍යා ක්‍රීඩා සමාජයට” ලැබුණ අතර, සමස්ත අනු ශූරතාව ලකුණු 111 ක් ලබමින් රියෝ ක්‍රීඩා සමාජයට අත්විය.මලල ක්‍රීඩා ශූරතාවය “රියෝ ක්‍රීඩා සමාජයට” අත්වූ අතර අනු ශූරතාවය “සන්ධ්‍යා ක්‍රීඩා සමාජය” සතු විය. තරගාවලිය පසුගියදා අම්බලන්ගොඩ මහජන ක්‍රීඩා පිටියේදී නිමා විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=s1005178</link>
    <topic>ඉන්දියාවේ බාවා බිමට බෑවූ ගම්පහ වොලිබෝල් සිරා</topic>
    <author>මහින්ද අබේසුන්දර ඡායාරූප -නිමල් ජයසිංහ ගම්පහ සංචාරක</author>
    <content>අපට මතක හැටියට වර්ෂය 1956 හෝ 1957 විය හැකිය. මාතර දිස්ත්‍රික්කයේ දෙවිනුවර ආසනයේ බෙලිවත්ත ගමේ වොලිබෝල් ක්‍රීඩාව ජනපි‍්‍රය කාලයයි. ඒ තරමටම දක්ෂනොවූවත් තරගයකට මුහුණ දීමට තරම් පුහුණුවක් බෙලිවත්ත වොලිබෝල් කණ්ඩායම සතු විය.එක් දිනක් බෙලිවත්ත ගමේ පමණක් නොව අවට ගම්වල වොලිබෝල් ක්‍රීඩාලෝලීහු සිය ගණනින් ක්‍රීඩාපිටිය අසළට එක්රොක්ව සිටියහ.ප්‍රදේශයේ දක්ෂ ක්‍රීඩකයන් එකතු කරගත් ප්‍රබල කණ්ඩායමක් ප්‍රදර්ශන වොලිබෝල් තරගයකට සූදානම් වී සිටියහ. ප්‍රදර්ශන වොලිබෝල් තරගයට එන්නේ් ගම්පහ සිරාගේ කණ්ඩායමයි. නැතහොත් ඩබ්ලිව්. එල්. සිරිවර්ධන ගේ් නායකත්වයෙන් යුත් කණ්ඩායමයි.තරග විනිශ්චයට කෙනෙකු පැමිණ නොසිටි අතර ක්‍රීඩාව ගැනත් තරග නීතිරීති ගැනත් යම් අවබෝධයක් තිබුණ මට තරග විනිශ්චය පැවැරුණි.දැවැන්ත ක්‍රීඩක පිරිසක් සහභාගී වන තරගයක් විනිශ්චය සඳහා පාසල් වියේ පසුවූ මා තෝරා ගැනීම මගේ පී‍්‍රතියට නොව තිගැස්මට හේතු විය. විනිශ්චය මේසයක් මතට ගොඩවී නලාව බෙල්ලේ එල්ලාගෙන ගැහී ගැහී සිටියෙමි.තරගය ආරම්භ කිරීමට පෙර විනිසුරු දෙස බැලූ ගම්පහ පිලේ එක් උස ක්‍රීඩකයෙක් මා දෙස බලා සිට මා ළඟට පැමිණියේය.“නීතිරීති දන්නවද? වැඩේ කරන්න පුළුවන්ද” ඔහු මගෙන් ඇසුවේ මාගේ ආධුනික බව පුරුද්දෙන් අවබෝධ කර ගෙන විය හැකිය.මට කෙළින් පිළිතුරක් දෙන්නට නොහැකිව සිටියදී “පුතා එහෙනම් හොඳට අහගන්න”යි කියා මූලික නීති රීති කියා දුන්නේය. බයවෙන්න එපා. ඔයාට පුළුවන් වැඩේ කරන්න. මේක ප්‍රදර්ශන එකක් නේ” ඔහු තවදුරටත් කීවේය.එදා එසේ වොලිබෝල් ක්‍රීඩාවෙ නීති රීති කියාදුන්නේ ඩබ්ලිව්. එල්. සිරිවර්ධනය. ගම්පහ වොලිබෝල් සිරාය. සිරා මියගියේය. මේ සටහන ඔහු ගැනය.සිරා ශ්‍රී ලංකාවේ වොලිබෝල් ක්‍රීඩාවට වසර 11 ක් නායකත්වය දුන්නේය. සිරාගේ ඩෑෂ් පහර කිසිවකුට නතර කරන්නට බැරිය. නතර කරන්නට ප්‍රතිවාදියා උත්සාහ කළත් එය සාර්ථක වන්නේ් නැත. හේතුව උඩ පනින ප්‍රතිවාදියාගේ ඉරියව් දැනගෙන සිරා බෝලය වෙන පැත්තකට ඛ්රවන්නේය.ඩෑෂ් පහරට උඩ ගොස් තත්පරයෙන් දශම ගණනක් උඩ ඉන්නට හැකි ආකාරයට සිරුර බැලන්ස් කරගත් එකම ක්‍රීඩකයාද සිරාය. ඒ නිසා වරෙක දිවයින පත්‍රයේ දයාසේන ගුණසිංහ පත්තර පිටුවක ශීර්ෂ පාඨය ලෙස යෙදුවේ “පියාඹන ක්‍රීඩකයා” යන්නයි.සිරා ගැන හොඳ හොඳ අත්දැකීම් ඇත්තේ වොලිබෝල් ක්‍රීඩාවට ඉතා සමීප අප හිතවත් කසුරි ළඟය. දවසක් වුවද කතා කරන්නට කසුරිට කතා ඇත.වරෙක සිරා ගේ පිළ ඉන්දියාවේ තරගාවලියකට සහභාගී විය. ඉන්දියාව එම තරගාවලිය ජයගත්තේය. එය පැවැත්වුණේ පකිස්තානයේදීය. ඉන්දියාව දිනුවත් සිරා පිටියේ හපන්කම් පෑවේය.ඉන්දියා පිළේ පන්දු ඔසවන්න කොට බාවා නැමැත්තෙකි. ඔහු පන්දුවක් දැල මුදුනට එසැවූයේ තම සගයාට ඩෑස් පහරක් එල්ල කිරීමටය.එහෙත් බෝලය සිරා සිටි පැත්තෙන් උඩට නැග්ගේය. වෙන්නේ කුමක්දැයි බාවා සිරා දෙසම බලා සිටියේය. සිරා පන්දු ප්‍රහාරය බාවාගේ මුහුණ පුරා වැදුනේය. බාවා බිම වැටුණේය.ජනතා පත්‍රයේ පළවූ ශීර්ෂ පාඨය වූයේ “සිරා බාවා බිමට බාවයි” යන්නය. පකිස්තානයේ ආණ්ඩුකාරයකු සිරා ගෙන්වා ගත්තේ ඔහු දැවැන්ත ඩෑෂ් ප්‍රහාරය දැක ගන්නටය. එයින් පී‍්‍රතියට පත් ආණ්ඩුකාරයා සිරාට රන් පදක්කමක් ද පිරිනැමුවේය.අද වගේම එදාත් ඔබ්සර්වර් පත්‍රය කූපන් මගින් වසරේ ජනපි‍්‍රයම ක්‍රීඩකයා තේරුවේය. කවදාවත් වොලිබෝල් ක්‍රීඩකයෙකු ජනපි‍්‍රය ක්‍රීඩක වන්නේ නැත.හේතුව ක්‍රිකට්වලට මුල්තැන ලැබී ඇති නිසාය. එහෙත් එක්දාස් නවසිය හැට ගණන්වල දී මයිකල් තිසේරා - අනුර තෙන්නකෝන් වැනි දක්ෂ ක්‍රිකට් ක්‍රීඩකයන් සිටියදී ජනපි‍්‍රයම ක්‍රීඩකයා වූයේ සිරාය.පොළොන්නරුවේ ප්‍රදර්ශන වොලිබෝල් තරගයකි. එක් පිළකට සිරා නායකත්වය දුන්නේය. එම ප්‍රදර්ශන තරගය සංවිධාන කර තිබුණේ ගම්පහ ව්‍යාපාරික පොඩි මහත්මයාය.එම තරගයේදී සිරා ක්‍රීඩා කළේ එක තරගයක් පමණි. හේතුව සිරාට ගේමක් නොතිබුණ නිසාය. කෙසේ හෝ පොඩි මහත්මයා සිරා ඇතුළු පිළ වෙනුවෙන් තානායමේ දැවැන්ත පාටියක් සංවිධාන කර තිබුණි. බීමට තිබුණේ විස්කි බ්‍රැන්ඩිය. ඒ සිරා නිසාමය. පොඩි මහත්මයා සිරාට විස්කි බෝතලය දුන්නේය.“මම බොන්නේ නෑ” සිරා කීවේය. සිරා බොන කෙනෙකි. එහෙත් එදා බීවේ නැත. පොඩි මහත්මයාට යකා නැග්ගේය. විස්කි, බ්‍රැන්ඩි සහ කෑම පුරවා තිබූ මේසය අනෙක් පැත්ත පෙරලුවේය. බෝතල් පිඟන් වීදුරු සිරි සිරි හඩින් බිම පෙරළුනේය.පරණ සුගතදාස ක්‍රීඩාංගණයේ ගුවන් හමුදා පිළ සමඟ සියනෑ කණ්ඩායම මැච් එකක් ගැසුවේය. සිරිවර්ධන නායකයාය. සියනෑ කොඩිය වනමින් කසුරි ක්‍රීඩකයන් දිරිමත් කළේය. මුල් තරග දෙකම ගුවන් හමුදාව දිනුවේය.සියනෑ කොඩිය වැනු කසුරි කොඩිය හකුලා ගත්තේ ගුවන් හමුදා ආධාරකරුවන්ගේ හූ හඬ මැද්දේය. ඒ මොහොතේ වරායේ කම්කරුවෙක් ඇවිත් කසුරිගෙන් සියනෑ කොඩිය ඉල්ලා ගත්තේය.“මහත්තයා දෙන්න කොඩිය සිරා වෙනුවෙන් අපේ අත් පුපුරන්න අප්පුඩි ගහපු මිනිස්සු අපි.” එසේ කියා කම්කරුවා කොඩිය වනන්නට පටන් ගත්තේය. ඊළඟ තරග දෙකම සියනෑ දිනුවේය.අන්තිම තරගයේ දී අන්තිම ජයග්‍රාහී බෝලය පියරත්න සිරාට ඔසවා දුන්නේය. එහෙත් පියරත්නගේ ඇඟිලි අතරින් ලිස්සා බෝලය බිමට වැටුණේය. තරගය පැරදුනේය. ඒත් අර කම්කරුවා සියනෑ කොඩිය සැඟවූයේ නැත.සිරාගේ අවසන් කටයුතු අද කසගහවත්ත සුසාන භූමියේදී සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=f1005171</link>
    <topic>රජකම ලැබුණත් ගොවිතැනඅතහරින්නේ නැහැ</topic>
    <author>තෙන්නකෝන් කුලසේකර</author>
    <content>නව අමාත්‍ය මණ්ඩලයේ වාරිමාර්ග හා ජලසම්පත් නියෝජ්‍ය අමාත්‍ය පදවියෙන් පිදුම් ලැබූ පසුගිය මහා මැතිවරණයේ දී අනුරාධපුර දිස්ත්‍රික්කයෙන් වැඩිම මනාප ලබාගත් එස්. එම්. චන්ද්‍රසේන මහතා සමග කරන ලද සාකච්ඡාවක සටහනකි මේ.ඔබතුමා ලැබූ නියෝජ්‍ය ඇමතිකමින් සැහීමකට පත් වෙනවද?ඇත්ත වශයෙන් ම ඔව්. මට ජනාධිපතිතුමා ලබා දී ඇත්තේ මා බලාපොරොත්තුම වූ අමාත්‍යාංශයක්. මා නුවර කලාවියේ ඉපදුන ගොවි පුතෙක්. මම ගොවියෙක්. මුලු නුවර කලාවියේම ගොවි ජනතාව මගේ ඥාති සහෝදරයන්.ඉතිං මගේ ඥාති සහෝදරයන්ගේ ගොවිතැන් බත් දියුණු කරන්න. ඔවුන්ගේ දරු මුණුපුරන්ගේ ජීවිත ගොඩනඟන්න මට ලැබුණු නියෝජ්‍ය ඇමැතිකම ඉතා වැදගත්. ඒ පිළිබඳව මම රජරට ජනතාව වෙනුවෙන් ජනාධිපතිතුමාට ප්‍රණාමය පුද කරනවා.මේ රටේ සියයට අසූවක් පමණ වූ ගොවි ජනතාවගේ උන්නතිය වෙනුවෙන් විශාල මෙහෙවරක් මෙම දැවැන්ත අමාත්‍යාංශය හරහා ඉටු කරන්න පුළුවන්.මෙම අමාත්‍යාංශය හරහා ඔබ ඉටු කරන්නට බලාපොරොත්තු වන සේවාව කෙබඳු ද?නිමල් සිරිපාල ද සිල්වා ඇමැතිතුමා ඉතා දක්ෂ ජ්‍යෙෂ්ඨ ඇමැතිවරයෙක්. එතුමා සමඟ කටයුතු කරන්න ලැබීම මගේ ජීවිතයේ ලද භාග්‍යයක්. මෛත්‍රීපාල සිරිසේන ඇමැතිතුමා ඇරඹූ මොරගහකන්ද ජලාශයෙන් රජරට වැව් පුරවා බත බුලතින් මේ රට ස්වයංපෝෂිත කරනවා.නුවර කලාවියේ යාංඔය ජල යෝජනා ක්‍රමයේ පළමු අදියරේ ඉදිකිරීම් කටයුතු අවසන්. තව ටික දිනකින් පක්ෂ භේදයෙන් තොරව එහි ගොවි පවුල් තුන් හාර දාහක් පදිංචි කරනවා.මල්වතු ඔය හරස් කර සිංහල රජකාලයෙන් පසු උග්‍ර ජල හිඟයෙන් පෙළෙන අනුරාධපුර දිස්ත්‍රික්කයේ ගොවියන්ට අවශ්‍ය පමණ ජලය ලබා දීමට කඩිනම් පියවර ගන්නවා.විශේෂයෙන්ම අවුරුදු තිහකට පෙර ඉදිකළ ශ්‍රී ලංකාවේ විශාලතම ගොවි ව්‍යාපාරය වූ මහවැලියේ පදිංචි ගොවි ජනතාවගේ ප්‍රශ්න හා ගැටලුවලට විසඳුම් ලබාදීමට බලාපොරොත්තු වෙනවා.මහවැලි ව්‍යාපාරයේ වාරි පද්ධති දැන් අබලන්වෙලා. වාරි මාර්ග ප්‍රතිසංස්කරණය කිරීමත් එම ගොවි පවුල්වල දරුවන්ව මහවැලි ඉඩම් ලබා දීමට ප්‍රමුඛත්වය දෙනවා.විශේෂයෙන් ම එල්. ටී. ටී. ඊ. ත්‍රස්තවාදීන් විසින් පලවා හැරි මහවැලි ‘බී’ කලාපයේ පුරන් වූ කුඹුරු යළි වගා කිරීම සඳහා ගොවි පවුල් පදිංචි කරන්න බලාපොරොත්තු වෙනවා.රටට බත සපයන හැම ගොවියකුට ම අවශ්‍ය ජලය ලබාදීමට සැලසුම් සකස් කරනවා. දැදුරුඔය ව්‍යාපාරය, පදියතලාව මහඔය, රඹකැන්ඔය යෝජනා ක්‍රමය, වයඹ මාඔය ජල යෝජනා ක්‍රමය, කඩිනමින් නිම කරන්න අදහස් කරනවා.රට පුරාම නව ජවයකින් ගොවිතැන් සඳහා අවශ්‍ය ජලය ලබාදීමේ විශේෂ ජල යෝජනා හා ව්‍යාපෘති ඇරැඹීමත් ඒ අතර වෙනවා. වයඹ, අනුරාධපුර, පොළොන්නරුව, අම්පාර, හම්බන්තොට ප්‍රමුඛ ගොවි ප්‍රදේශවල දැනට වල්බිහිවී ඇති වැව් අමුණු ප්‍රතිසංස්කරණය කරන්න පියවර ගන්නවා.නිමල් සිරිපාල ද සිල්වා ඇමැතිතුමාගේත් ජනාධිපති මහින්ද රාජපක්ෂ මැතිතුමාගේත් මග පෙන්වීම අනුව ඉදිරි සියලු සංවර්ධන කටයුතු ක්‍රියාත්මක කරනවා.ගොවියට අවශ්‍ය ජලය ලබා දුන් පමණින්ම ගොවි ආර්ථිකය ශක්තිමත් වෙයි ද?ඇයි නැත්තේ? දැන් බලන්නකෝ අනුරාධපුරේ ගොවියගෙ සාක්කු බර වෙලා නැද්ද? වී ගොවිතැනින් ඉහළ ආදායමක් ලබනවා. පොහොරවලට මුදල් වැය වෙන්නේ නැහැ. ඉහළ මිලකට වී අලෙවි වෙනවා.ඒ විතරක් ද අද ගොවියා මුං, කුරහන්, බඩඉරිඟු, තල, මෙනේරි වගා කරනවා. වී කිලෝවකට වඩා ඉතා ඉහළ මිලක් මේ ධාන්‍යවලට ලැබෙනවා. ඉතිං ගොවියගෙ අතමිට සරු වෙලා නැද්ද? එළවළු පලතුරු වගාවෙනුත් ගොවි පවුල්වල ආදායම ඉහළ ගිහිල්ලා.රටේ ගොවියට අවශ්‍ය ජලය පමණයි. ගොවිතැනට වතුර තියෙනවා නම් ගොවියා රජවෙනවා. ඒක කාටවත් වළක්වන්න බැහැ. අස්වැන්න වැඩිවෙන කොට ගොවි පවුලේ ආදායම ඉහළ යනවා.අතමිට සරු වෙන කොට ගොවියාගේත් දරුවාගේත් ප්‍රශ්නවලට ඉබේම විසඳුම් ලැබෙනවා. අද නුවර කලාවියේ ගොවි ජනතාවගේ දරුවන් ‘බඩඉරිඟු’ වගා කොට ‘මෝටර් බයික්’ අරගෙන ඉන්නවා.හැම ගොවි ගෙදරකම ටෙලිෆෝන් තියෙනවා. විදුලිය තියෙනවා. යාන වාහන ට්‍රැක්ටර් තියෙනවා. දරුවෝ රජයේ රැකියා කරනවා. ස්වයං රැකියා කරනවා. ජලය හා ඉඩම් තියෙනවා නම් ගොවියාගේ ප්‍රශ්න ගොවි පවුලේ ප්‍රශ්න සියයට අනූවකින් ම විසඳෙනවා.ඔබතුමාට බාර දී ඇත්තේ මහ දැවැන්ත අමාත්‍යාංශයක්. ඔබගේ යෝජනා අදහස් ක්‍රියාත්මක කරන්න මුදල් ප්‍රතිපාදන ලැබෙන්නේ කොහෙන්ද?හොඳ ප්‍රශ්නයක්. අපේ ජනාධිපතිතුමා විශ්වකර්ම දිව්‍ය පුත්‍රයාට නොදෙවෙනියි. බලන්න යුද්ධයක් කරන ගමන් රටේ සංවර්ධනයට මොන තරම් සල්ලි කන්දරාවක් වියදම් කළාද? මා ජාතිය ගොඩනැගීමේ හා වතුයටිතල පහසුකම් අමාත්‍යවරයා ලෙස දිස්ත්‍රික්ක පහක් සංවර්ධනය කරන්න, ජනතාවට යටිතල පහසුකම් ලබා දෙන්න රුපියල් කෝටි ගණනක් වියදම් කළා.ජනාධිපතිතුමාට අවශ්‍යව තිබුණේ ගම හදන්න. ගම හදා රට හදන්න. ඉතිං නෑ බෑ නොකියා ජනාධිපතිතුමා සල්ලි ඕනෑ තරම් ලබා දුන්නා. දැන් නිමල් සිරිපාල ද සිල්වා ඇමැතිතුමාටයි මටයි බාර දීලා තියෙන්නේ මේ රටේ වැදගත්ම අමාත්‍යාංශයක්.ඍජුව ගොවියා, ගොවිතැන හා රට ස්වංයංපෝෂිත කිරීමේ වගකීම අපි දෙන්නට පවරලා තියෙන්නේ. එවැනි වගකීමක් බාර දුන්න ජනාධිපතිතුමා ගොවියාගේ ජීවන තත්ත්වය උසස් මට්ටමකට ගේන්න මේ රටේ නව වාරිමාර්ග ක්‍රම ආරම්භ කරන්න, ආරම්භ කැර ඇති මහා ජල යෝජනා ක්‍රම නිම කරන්න අවශ්‍ය තරම් මුදල් ලබා දෙනවා. ඒ ගැන කව්රුවත් සැක හිතන්න අවශ්‍ය නැහැ.මේ රටේ ජීව ප්‍රණ නාළිය ගොවියායි. ජනාධිපතිතුමා කියන්නේ් ගොවි පුතෙක්. හම්බන්තොට වගේ අති දුෂ්කර ගම්මානයක කුරහන් හේනෙන් කුඹුරෙන් මඩ හෝදාගෙන සිංහාසනයට පැමිණි ගොවි රජෙක්.එතුමාගේ එකම අපේක්ෂාව මේ රට බත බුලතින් ස්වයංපෝෂිත කිරීම. ගොවියා ‘අදීන මිනිසකු’ බවට පත්කිරීම, ගොවි ගෙදරින් නැති බැරිකම පලවා හරින්නය. ඉතිං එවැනි රාජ්‍ය නායකයකු ගොවි ජනතාව වෙනුවෙන් සංවර්ධන කටයුතු සිදු කරන්න අවශ්‍ය පමණටත් වඩා හිඟයකින් තොරව මූල්‍ය ප්‍රතිපාදන ලබාදීමට මග බලාගෙන ඉන්නවා. අපට තියෙන්නේ වැඩ කරන්න විතරයි. මුදල් හිඟයක් නැහැ.ඔබතුමා එහෙම කීවත් මේ රට ආර්ථික අතින් කඩා වැටෙමින් පවතින බවත් ශ්‍රී ලංකාව ලෝකයේ අසාර්ථක රාජ්‍යයක් බවත් විරුද්ධ පක්ෂ කියනවා. ඉතිං කොහොමද සල්ලි දෙන්නේ?ඔව් ඔව්, විරුද්ධ පක්ෂ එහෙම කීවා තමයි. හැබැයි ඒ ඒ උදවියගේ හෘද සාක්ෂියට එරෙහිව නොවෙයි එහෙම කීවේ. ඒ මොකද දන්නවාද? පළාත් සභා, ජනාධිපතිවරණ, මහා මැතිවරණ, ඡන්ද එක දිගට ආවනේ. ඉතිං විරුද්ධ පක්ෂ ඡන්ද ගන්න එපායැ.ඡන්ද ගන්න නම් ජනතාව රවට්ටන්න ඕනැනේ. ජනතාව රවට්ටන්න එහෙම කීවා තමයි. ඒත්... රටේ ජනතාව දන්නවානේ් රට යන්නේ කොහේද කියලා. යුද්ධයකට මුහුණ දෙමින් රටේ දළ ජාතික ආදායම් ඉහළ මට්ටමක රඳවා ගත්තා.උද්ධමනය පහළ වැටුණා. රටේ මහා පරිමාණයේ වරායවල් විදුලිය මාර්ග පද්ධති ඉදි වෙනවා. විරුද්ධ පාක්ෂිකයන් ලෝකයේ රටක් රටක් ගානේ ගිහිං කීවා අපට ණය දෙන්න එපා කියලා. ආධාර දෙන්න එපා කීවා.ඒත්... මොකද වුණේ් දේශපාලඥයාට වඩා හැමදාම ඡන්දදායකයා බුද්ධිමත්. ජනතාව විපක්ෂයේ බොරුවලට මුලා වුණේ් නැහැ. ඡන්ද කාලේ ඔහොම කියනවා තමයි. ඒ පවතින සත්‍යය නෙවෙයි.රටට සල්ලි හිඟයක් නැහැ. ලෝකයේ මොන රටේ ද ගොවියට පොහොර නිකන් දෙන්නේ. අධ්‍යාපනය, සෞඛ්‍ය නොමිලේ දෙන්නේ. මොනතරම් සහනාධාර ජනතාවට දෙනවද? බය වෙන්න ඕනෑ නැහැ.වාරිමාර්ග ජලසම්පත් අමාත්‍යාංශය හරහා සංවර්ධන කටයුතුවලට අවශ්‍ය සියලුම මුදල් හා උපදෙස් මග පෙන්වීම අතිගරු ජනාධිපතිතුමා ලබා දෙනවා.ඔබතුමා ගොවියෙකුගේ ගොවි පුතකු බව කීවා. ඔබ ගොවියකු බවත් කීවා. ජනාධිපතිතුමා ඔබ නියෝජ්‍ය ඇමැති ලෙස පත්කළේත් ගොවියකු නිසා බව අදහස් වුණා. ඔබ ඇත්තට ම ගොවියෙක් ද?(සිනාහවෙමින්) මම ගොවියෙක් තමා. තාත්තා කුඹුර කොටද්දි මමත් පුංචි කාළේ මඩේ පෙරළි පෙරළි පුංචි උදැල්ලකින් කුඹුරු කෙටුවා. පාසල් නොයා කුඹුරේ වැඩ කළා. පාසල අවසන් වෙලා යන්නේ ගෙදර නෙවෙයි කුඹුරට. අම්ම තාත්තා ඉන්නේ කුඹුරේ.උදේ පාන්දර ඒ දෙන්න කුඹුරු ගිහින් කරුවල වැටෙද්දී තමයි ගෙදර එන්නේ. මම විශ්ව විද්‍යාල අධ්‍යාපනය ලබද්දීත් කුඹුරු කෙටුවා, හේන් කෙටුවා. අලි එලෙව්වා. වැව් බැන්දා. මම දේශපාලනයට ආවා.ප්‍රාදේශීය සභාවේ විපක්ෂ නායක උනත් මම කුඹුරු කෙටුවා. මුං කුරහන් හේන්වල වගා කළා. පළාත් සභාවට ආවත් මගේ ගොවිතැන අතහැරියේ නැහැ. පාර්ලිමේන්තුවට ජනතාව මාව පත් කළා.නියෝජ්‍ය ඇමැති, ව්‍යාපෘති ඇමැති පදවි රැසක් දැරුවත් මම ගොවිතැන අතහැරියේ නැත. එදත් අදත් මම කුඹුරට බැහල මඩ ගාගෙන කුඹුරු වපුරනවා. එදා වගේ අදත් හේනට ගිහිං මුං කුරහන් තල බඩඉරිඟු වවනවා. ඕනෑ කෙනෙකුට මගේ් කුඹුරට හේනට ඇවිත් බලන්න පුළුවන්. මම ගමේ මිනිහෙක්. ගමේකම මම ළඟ තියෙනවා. දහඩිය සුවඳට මම ආදරෙයි.රජකම ලැබුණත් ගොවිකම අතහරින්න මම කැමැති නැහැ. මගේ එකම විනෝදාංශය ගොවිතැනයි. එකම ව්‍යායාමයත් කුඹුරු හේන් කෙටීමයි. මේ කන්නෙත් මම කුඹුරු වගා කරනවා. හේනකුත් වගා කරනවා. මම මැරෙන කල්ම ගොවියෙක්.ඔබතුමා ජනතාවට දෙන පණිවිඩය කුමක් ද?විශේෂයෙන්ම මම මගේ අමාත්‍යාංශයේ සියලුම උසස් පහත් රාජ්‍ය නිලධාරින්ගෙන් ද සේවක සේවිකා මහත්ම මහත්මීන්ගෙන් ද ඉතා ඕනෑකමින් ඉතා ආදරයෙන් ඉල්ලා සිටින්නේ තමන්ගේ රාජකාරිය හරියට ඉටු කරන්න කියලා.මඩ ගාගන්න ගොවියා නූගතකු මෝඩයකු හෝ කිසිවක් කර කියා ගන්න බැරි අසරණයෙක් කියලා මොහොතකටවත් හිතන්න එපා. ආණ්ඩු හදන්නෙත් පෙරළන්නෙත් මේ රටේ ගොවියා බව අමතක කරන්න එපා.ගොවිතැනට ගොවියාට සේවය කරද්දී ‘නීතිය’ හරස් කරන්න නම් එපා. මම ජනතාවගෙන් ඉල්ලා සිටින්නේ මෙයයි. අපි ගොවිතැන් බත් කරමු. බත බුලත හදමු. ‘කඩෙන්’ හාල් ගේන එක නතර කරමු. පොලෙන් එළවළු පලතුරු ගේන එක නතර කරමු. අපි අපිම වවා ගනිමු. තියෙන ඉඩකඩ ඕනෑම අයකුට ඕනෑ තරම් ඇති වගාවක් කරගන්න. අපි වවමු. පිටරටට අත නොපා ජීවත්වෙමු.අපේ අත්තල මුත්තල මේ රට බත බුලතින් සරු කළා විතරක් ද? අපි පිට රටටත් සහල් ඇරියා. අපේ විවිධ නිෂ්පාදන විදේශ ගත කළා. ඒ ගොවි යුගය, ඒ රජ යුගය අපි අපිම නැවත උදාකර ගනිමු. අපේ දරුවන්ට ආසියාවේ ෙඓශ්චර්යවත් රට අපේ ශ්‍රී ලංකාව ලෙස දායාද කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=f1005172</link>
    <topic> </topic>
    <author/>
    <content>මව්බිම දෙවන නිදහස් අරගලය දිනා වසරක් සපිරෙන අභිමානවත් මොහොතයි මේ. ලේ පිපාසිත ම්ලේච්ඡයකු වූ වේලුපිල්ලේ පිරබාහරන් ඇතුළු සහචර ත්‍රස්තවාදී නඩයත්, එල්.ටී.ටී.ඊ, ත්‍රස්තවාදයත් මව්බිමෙන් අතු ගා දමා රට එක්සේසත් කිරීමේ විජයග්‍රහණයේ පළමු සමරුව හරසරින් සමරන්නට ජාතියම පෙළ ගැසී සිටින්නාහ.දශක තුනක් තිස්සේ මාතෘ භූමියේ නිදහස වෙනුවෙන් ජීවිත පරිත්‍යාග කළ, අවයව දන්දුන් හා යුද බිමෙහි සටන්වැදී සියලු රණවිරුවන් ද සේනාධිනායකයා, ආරක්ෂක ලේකම්වරයා ඇතුළු දේශපාලන හා යුද නායකත්වය ද, රුදුරු ත්‍රස්තවාදය විසින් බිළිගන්නා ලද රාජ්‍ය නායකයන්ගේ පටන් අහිංසක සාමාන්‍ය වැසියා දක්වා සෑම සියලු මනුෂ්‍යයෙකුද මේ මොහොතේ ගෞරවයෙන් සිහිපත් කළ යුතුය.ඔවුනගේ කැපකිරීම, ධෛර්යය, එඩිතර බව හා පරිත්‍යාගය නොවන්නට ත්‍රස්තවාදයෙන් රට නිදහස් කර ගැනීම යනු තවදුරටත් සිහිනයක්ම වන බැවිනි.තම බෙදුම්වාදී වුවමනාව ඉටුකරගැනීම සඳහා ත්‍රස්තවාදය අති බිහිසුණු ලෙස ක්‍රියාත්මක කළ වේලුපිල්ලේ පිරබාහරන් මේ රටට සිදුකළ විනාශය ගණන් බැලීමට අසීරුය. වටිනා මිනිස් ජීවිත දස දහස් ගණනින් ගොදුරු කර ගැනීම හැරුණු විට රට වසර 30කින් ආපස්සට ගෙනයාම ත්‍රස්තවාදය නිසා සිදුවිය.විශේෂයෙන්ම උතුර හා නැඟෙනහිර දෙමළ ජනයාගේ අනාගතය එල්.ටී.ටී.ඊ. ත්‍රස්තවාදය විසින් දරුණු අගාධයකට ඇද දමන ලදී. ඔවුන්ගේ නිදහස සහමුලින්ම පිරබාහරන්ගේ අණසකට යට කෙරිණි. 1980 න් පසු මේ රටේ උපන් පරපුර අත්වින්දේ යුද්ධයේ අමිහිරි අත්දැකීමයි.අතීත මතකයන්මේ පසුබිම තුළ ජාතියක් ලෙස අප බරපතල මානසික පසුබෑමකට ද ලක්ව තිබිණි. බිඳවැටී තිබූ ජාතික අභිමානය යළි නඟා සිටුවීම අභියෝගාත්මක විය. එල්.ටී.ටී.ඊ. ය සඳහා වෙනම පාලන ප්‍රදේශ ගිවිසුමකින්ම ලියාදී තිබූ අතර ආරක්ෂක හමුදාවල චිත්ත ධෛර්යයද අඩපණ කර තිබිණි.2005 නොවැම්බරයේ මහින්ද රාජපක්ෂ ජනාධිපතිවරයා භාරගත්තේ දෙකඩවීමට ආසන්නව තිබූ රටකි. යම් හෙයකින් 2005 දී ඔහු බලයට පත් නොවුණි නම් ඇතිවිය හැකිව තිබූ තත්ත්වය සිහි බුද්ධියක් ඇති ඕනෑම අයෙකුට අවබෝධ කරගත හැකිය.ත්‍රස්තවාදයට මුහුණ දුන් දශක දෙක හමාරක පමණ කාලසීමාව මුළුල්ලේ මෙරට බලයට පත් සෑම නායකයකුම පාහේ ඊට විසැඳුම් ලබාදීමේ යම් යම් ප්‍රයත්නයන් දැරීය. එහෙත් ඒ කිසිවකුටත් එල්.ටී.ටී.ඊ.ය හෝ පිරබාහරන් පිළිබඳ නිවැරැදි තක්සේරුවක් නොවීය.එල්.ටී.ටී.ඊ.ය කිසිදාක පරාජය කළ නොහැකි බලගතු සංවිධානයක්ය, යන මතය ඇතැම් දේශීය - විදේශීය බලවේග විසින් සමාජගත කරනු ලැබ තිබීමද එහිදී බලපෑවේය.මහින්ද රාජපක්ෂ ජනාධිපතිවරයා, මහින්ද චින්තනය ඉදිරිපත් කරමින් රට හමුවේ තැබූ පළමු පොරොන්දුව වූයේ ත්‍රස්තවාදයෙන් රට මුදාගනිමින් රට එක්සේසත් කරන බවයි.පළමුවෙන් අවි අත්හැර සාකච්ඡා මාර්ගික විසැඳුමකට අවතීර්ණ වන්නැයි එල්.ටී.ටී.ඊ. යට ඇරියුම් කරමින් ඔහු ප්‍රශ්නයට නිවැරැදිව ප්‍රවේශ විය.එහෙත් එල්.ටී.ටී.ඊ.ය සුපුරුදු පිළිවෙතින් බැහැර නොවීය. සෙසු රාජ්‍ය නායකයන් මෙන් රාජපක්ෂ ජනාධිපතිවරයා ද රැවටිය හැකියැයි ඔවුන් විශ්වාස කළේය. එහෙත් යුද ඉතිහාසයේ පළමුවරට එල්.ටී.ටී.ඊ. යට වැරැදෙන්නට පටන්ගෙන තිබිණි. මාවිල්ආරු සොරොව්ව වසා දමා අහිංසක ගොවි ජනතාවගේ ජල අයිතිය අහිමි කිරීමට ත්‍රස්තවාදීන් පියවර ගැනීමත් සමඟ ආරක්ෂක හමුදා මානුෂීය මෙහෙයුම ඇරැඹීය.එය ජයග්‍රාහී අන්තයකට ළඟා වූයේ නැෙඟනහිර කොටි බලය අතුගා දමමින් එය මුළුමනින් නිදහස් කර ගැනීමෙනි. අනතුරුව උතුරට යොමුවූ ආරක්ෂක හමුදා මන්නාරමෙන් පටන්ගෙන සිය මෙහෙයුම් පෙරට ගෙන ගියේ විජයග්‍රාහී අන්දමිනි. 2009 වසර ඇරැඹෙන්නේම එල්.ටී.ටී.ඊ. යේ හදවත බඳු වූ කිළිනොච්චිය ඔවුන්ට අහිමි කරමිනි.එම වසර එල්.ටී.ටී.ඊ.යේ ඉරණම තීරණය වන වසර බවට ලකුණු සෑම අතින්ම පහළ වෙමින් තිබිණි. ඊළාම් යුද ඉතිහාසයේ පළමුවරට කොටි ගුවන් බළකායට මුහුණ දීමට ද ශ්‍රී ලංකා රාජ්‍යයට සිදුවිය. ගුවන් හමුදාව හා යුද හමුදාව එය අවසන් කරන්නට සමත් වූ අතර නාවික හමුදාව එල්.ටී.ටී.ඊ යේ නාවික බලය බිඳ දැමීමේ පුරෝගාමී විය.රට ගැන අල්පමාත්‍ර හෝ හැඟීමක් නොතිබූ දේශපාලනඥයන්ට පාමංකඩ සහ අලිමංකඩ පැටලී තිබුණද ත්‍රස්තවාදයෙන් රට නිදහස් කරගැනීම සඳහා නොසැළී පෙරමුණ ගත් මහින්ද රාජපක්ෂ ජනාධිපතිවරයාට ශක්තියක් වෙමින් සියලු දේශහිතෛශීහු එක් පෙරමුණකට පැමිණ සිටියහ.සේනාධිනායකයාගේ නායකත්වය යටතේ දශක දෙකකට වැඩි හමුදා සේවයේ අත්දැකීම් මෙන්ම දූරදර්ශී බවකින්ද, කැපකිරීමකින්ද යුතු වූ දේශප්‍රේමියකු වන ආරක්ෂක ලේකම් ගෝඨාභය රාජපක්ෂ මහතා ත්‍රිවිධ හමුදාව, පොලීසිය හා සිවිල් ආරක්ෂක බළකාය ලබාදුන් විශිෂ්ට නායකත්වයත් ආරක්ෂක ප්‍රධානීන්ගේ පටන් සෙබළා දක්වා සෑම තරාතිරමකම රණවිරුවන් තුළ වූ අප්‍රමාණ එඩිතර බව හා ධෛර්යයත්, කැපකිරීම් සහගත බවත්, දෛනික ජීවිතයේ විඳින්නට සිදුවූ දුෂ්කරතා විඳ දරා ගනිමින් පළමුව රට බව සිතා බඩ අමතක කළ ජනතාවත් නිසා ත්‍රස්තවාදය පරාජය කළ හැකිය. යන පණිවිඩය ලෝකයට දෙන්නට ශ්‍රී ලංකාවට හැකිවිය.එක ධජයක් යට2009 මැයි 19 දා එල්.ටී.ටී.ඊ. යේ පරාජය සළකුණු කෙරෙන විට වැඩියෙන්ම සැනසුම් සුසුම් හෙළුවේ පිරබාහරන්ගේ යකඩ සපත්තුවට යටවී සිටි අහිංසක දෙමළ ජනතාවයි. ප්‍රාණ ඇපකරුවන් මුදාගැනීමේ ලොව විශාලතම මෙහෙයුම ලෙස සැලකිය හැකි වන්නි මානුෂීය මෙහෙයුමේදී ආරක්ෂක හමුදා විසින් ජීවිත පරිත්‍යාගයෙන් යුතුව මුදා ගනු ලැබූ සහ ඔවුන් වෙත පැමිණි සිවිල් වැසියන්ගේ සංඛ්‍යාව තුන්ලක්ෂයකට ආසන්නයි.ඔවුන්ට අවශ්‍ය සියලු සහන හැකි උපරිම අන්දමින් සැලසූ ශ්‍රී ලංකා රජය හා ආරක්ෂක අංශ සමඟින්ද ලෝකයට ලබාදුන්නේ මහඟු ආදර්ශයකි. ජයග්‍රහණයෙන් වසරක සපිරෙන මේ අවස්ථාව වනවිට අවතැන්වූ ජනතාව තව ගම් බිම් වල යළි පදිංචි කිරීම පිළිබඳ කාර්යය මුළුමනින්ම පාහේ අවසන් කිරීමට රජය සමත්ව සිටී.යුද්ධයෙන් විනාශ වූ ප්‍රදේශවල ජන ජීවිතය ශීඝ්‍රයෙන් යථා තත්ත්වයට පත්වෙමින් ඇත. නැෙඟනහිර නවෝදය උතුර වසන්තය වැඩපිළිවෙළ ඔස්සේ එම ගම් බිම් වේගයෙන් ප්‍රතිනිර්මාණය වෙමින් පවතී.දැනටමත් යම් ප්‍රමාණයකට ආර්ථික සංවර්ධන ක්‍රියාවලිය සඳහා උතුරේ දායකත්වය ලැබෙන්නට පටන්ගෙන තිබේ. බෙදුණු දේශය එක ධජයක් යට එකට යාවෙන විට බිඳුණු හදවත්ද එකට යාවෙමින් ඇත.දශක තුනකට පසු මව්බිමේ ඕනෑම තැනෙක නිදහසේ ඇවිද යන්නට මරබියෙන් මිදී නිදහසේ හුස්ම ගන්නට සියලු ශ්‍රී ලාංකිකයන්ට හැකිවී තිබේ. මේ මනරම් පරාදීසයේ අසිරිය විඳින්නට විදේශිකයන් වැඩි වැඩියෙන් පැමිණෙමින් සිටී.බලවේගත්‍රස්තවාදයට යට කර ශ්‍රී ලංකාව අඳුරේ ගිල්වා තැබීමට මාන බැලූ ජාත්‍යන්තර බලවේග තම උත්සාහය මුළුමනින් අත්හැර දමන්නට නොකැමැති වුවද ඒ බොහොමයක් බලවතුන් ගේ පස්ස බිම ඇනී ඇත. ශ්‍රී ලංකාවේ ත්‍රස්තවාදය විමුක්තිකාමය ලෙස දකිමින් නිර්ලජ්ජිත ලෙස එල්.ටී.ටී.ඊ.යේ වුවමනාකම් වෙනුවෙන් පෙනී සිටි, ශ්‍රී ලංකා ආරක්ෂක හමුදාවන්ට හා රජයට යුද අපරාධ චෝදනාවලින් දමා ගැසූ ඩේවිඩ් මිලිබෑන්ඩ් නම් කාඩ් බෝඩ් වීරයාට බ්‍රිතාන්‍ය විදේශ ලේකම් පදවිය අහිමි වී තිබේ.ශ්‍රී ලංකාව යුද ජයග්‍රහණයේ වර්ෂ පූර්ණය සමරන මොහොතේ මිලිබෑන්ඩ් ට පරාජයේ තිත්ත කුසලානය හිමි වීම මොනතරම් නම් දෛවයේ සරදමක්ද ? අවසන් මොහොතේ එල්.ටී.ටී.ඊ නායකත්වය ගලවා ගැනීමට නොයෙක් උප්පරවැට්ටි යෙදූ නෝර්වේ ඇමැති එරික් සොල්හයිම්ලා ගැන දැන් අසන්නට නැත.මේ කාරණා එසේ වුවද ඊළාම්වාදී රූකඩ ලොව තැන තැන තවමත් හොල්මන් කරන බව අප බැහැර කළ යුතු නැත. ඔවුනට ඉඩ නොතැබීම සම්බන්ධයෙන්, විශේෂයෙන් ශ්‍රී ලංකා විදේශ අමාත්‍යාංශයට පැවරෙන වගකීම සුළුපටු නොවන බවද මෙහි සඳහන් කළ යුතුය.ඒකීය ශ්‍රී ලංකාවක් පිළිබඳ මහින්ද රාජපක්ෂ ජනාධිපතිවරයා රටට වූ පොරොන්දුව ඔහු අකුරටම ඉටු කළේය. රටට පෙර ‘මම’ යන හැඟීම ඉස්මතු වීම නිසා අතරමං වූ උදවිය කුමක් කීවද දෙවන වරට ද අති විශිෂ්ට ජනතා වරමින් ලබාදෙමින් මේ රටේ ජනතාව ඔහු යළි බලයට පත් කළේ කෘතවේදීත්වය පළකිරීමට පමණක් නොවේ. රැකගත් රට අලුත් දේශයක් ලෙස ගොඩ නැඟීමේ ශක්තිය ඇති නායකයා ද ඔහු බව මැනැවින් තේරුම් ගත් නිසාය.යළිත් වරක් රටට නිවැරැදි නායකත්වය තෝරාගත් බුද්ධිමත් මිනිසුන් පසුගියදා පැවැති මහමැතිවරණයේදී ශක්තිමත් මෙන්ම ස්ථාවර ආණ්ඩුවක් බිහිකරගැනීමට ද ක්‍රියාකළේය. යුද්ධය කිරීම සඳහා රණවිරුවනට නිසි දේශපාලන නායකත්වය ද ලැබිණි.දැන් රට හදන සටන පැවරී ඇත්තේ දේශපාලන බල ඇණියටයි. එහිදී ඔවුනට ආරක්ෂක හුමදාවන්ගේ සහාය ද ලැබෙමින් ඇත. දැන් ඔවුන් කළ යුතුව ඇත්තේ ඉතිහාසය විසින් තමන් ඉදිරිපිට තබා ඇති මෙම ස්වර්ණමය අවස්ථාව අපතේ නොහැර හැකි උපරිමයෙන් වැඩ කිරීමයි.පළමු කොන්දේසිය තම හෘදය සාක්ෂියට අවංක වීමයි. හෘදය සාක්ෂියයත් වත් නැති දේශපාලනඥයන් දේශය ගොඩනඟන සංග්‍රාමයට වුවමනා කරන්නේ ද නැත.උතුම් පරිත්‍යාගයුද ජයග්‍රහණයෙන් වසරක් ඇවෑමෙන් ආර්ථික යුද්ධය ජය ගැනීම සඳහා හොඳ ප්‍රවේශයක් ලබා ගැනීමට අපට හැකිවී තිබීම සතුටට කාරණයකි. ඉලක්ක සපුරාගැනීම සඳහා “මහින්ද චින්තන ඉදිරි දැක්ම” නම් දූරදර්ශී වැඩපිළිවෙළ ද තිබේ.එනම්, ඉදිරියෙන් ඇති මාවත පැහැදිළිය. බොරු වළවල වැටෙන්නට වුවමනාවක් ද නැත. එබැවින් දශක තුනක් ආපස්සට ගිය රට වේගයෙන් පෙරට ගැනීම සිදුවිය යුතුය. යළි කිසි දිනෙක කවර අන්දමකට හෝ ත්‍රස්තවාදයකට ඉඩක් නොලැබෙන පරිදි ඊට හේතුවන මූල සාධක මුලිනුපුටා දැමීමට වගබලාගත යුතුය.දේශයම එක ධජයක් යටතේ ත්‍රස්තවාදයෙන් නිදහස් වීමේ පළමු සංවත්සරය අභිමානවත්ව සමරන මේ මොහොතේ අමතක කළ නොහැකි හා කිසිදු අමතක කළ යුතු නැති තවත් කාරණයක් ද ඇත.ඒ අප අපෙන් එකකු ලෙස සැළකූ® රණවිරුවන් සිදුකළ පරිත්‍යාගයයි. මව්බිම වෙනුවෙන් කළ කැපකිරීම වෙනුවෙන් ඔවුන් කිසිවක් පෙරළා නොඉල්ලන බව සැබෑය. එහෙත් දිවිපිදූ විරුවන්ගේ පවුල්, ආබාධිත බවට පත්වූ විරුවන් වැනි පිරිස් වෙත රැකවරණය, සෙනෙහස හා ඉදිරි ජීවිතය යහපත් කිරීම වෙනුවෙන් අපට කළ හැකි මෙහෙවරක් ඇත.එය හුදෙක් රජයට පමණක් තනිව කළ හැකි දෙයක් ලෙස වටහා ගත යුතු නැත. එබැවින් මේ අභිමානවත් මොහොතේ ඒ උතුම් පරිත්‍යාගයන් පිළිබඳ හැඟීම හදවතේ ගැඹුරුම තැන දරාගනිමින් පසු නොබා පෙරට එන්න ! අපි වෙනුවෙන් අපි අරමුදල ඔබේ කෘතවේදීත්වය පිරිනැමිය හැකි හොඳම තැනයි.මාතෘ භූමිය මුදා ගැනීමේ විශ්මිත ජයග්‍රහණයට වසරක් සපිරේ. මේ වසර තුළ මාතෘ භූමිය වෙනුවෙන් දිවිපිදූ අත්, පා, ඇස් දන්දුන් සියලු රණවිරු පුතුන් වෙනුවෙන් කඳුළක් හෙළන්නට අපි අමතක නොකළ යුතුය.විශ්මිත ජයග්‍රහණය සෑම වසරකටම වරක් නොව සැමදා සිහිපත් කළ යුතු සුවිශේෂී සිද්ධියකි. ත්‍රස්තවාදය මර්දනය කරන්නේ කෙසේදැයි ලෝකයටම පාඩම් ඉගෙන ගැනීමට සිදුව ඇත්තේ ශ්‍රී ලංකාවෙනි.මෙම විශ්මිත ජයග්‍රහණයෙන් තවත් වැදගත් කරුණක් අනාවරණය විය. එනම් සැබෑ ජාතිහිතෛෂීන් සහ දේශද්‍රෝහීන් වෙන් වෙන්ව හඳුනා ගැනීමේ අවස්ථාව උදාවීමය.ත්‍රස්තවාදය අවසන් වීමත් සමඟ ජනතාව නිදහසේ හැසිරෙන ආකාරයක් දක්නට ලැබෙනවා. රට තුළ ත්‍රස්තවාදය පැවැති කාලය හා සැසදීමේදී මේ වසරේ ජනතාව පූජනීය ස්ථාන වන්දනාමාන කිරීම සඳහා පැමිණීමේ ශීඝ්‍ර වර්ධනයක් දකිනවා.එයින් පෙනෙන්නේ ජනතාව තුළ පැවැති අවිනිශ්චිතභාවය තුනීවීමයි. ත්‍රස්තවාදය පැවැති කාලයේ අනුරාධපුර පූජා නගරයේ පැවැත්වූ ආගමික කටයුතුවලට ජනතාව පැමිණියේ බොහොම අඩුවෙන්. එයට හේතුවුණේ ජනතාව එක්රැස්වන ස්ථානවල ත්‍රස්තවාදීන් විසින් බෝම්බ පුපුරුවා හැරීමයි.නමුත් අද එම තත්ත්වය සම්පූර්ණයෙන්ම වෙනස් වෙලා. ආගමික උත්සවයක් පවත්වන දිනවලට අපි අපේක්ෂා කරන සංඛ්‍යාවටත් වඩා සැදැහැවතුන් පැමිණෙනවා. මෙයින් දකින්නේ සාමාජීය වශයෙන් ඇතිවී තිබෙන පිබිදීමයි.මෙවැනි නිදහස් රටක් උරුම කරදීමේ ගෞරවය හිමිවන්නේ ජනාධිපති මහින්ද රාජපක්ෂ මැතිතුමාටයි. ඒවගේම ජීවිත පරිත්‍යාගයෙන් ක්‍රියා කළ රණවිරු සෙබළ සෙබළියන් සිහිපත් කළ යුතුයි.එබැවින් මේ සඳහා දායක වී මියගිය රණවිරුවන්ගේ පවුල් ආබාධිත වූ රණවිරුවන් හා මේ වනවිට රාජකාරියෙහි නිරත රණවිරුවන් ආදී සියලුදෙනාගේ දුෂ්කරතා හඳුනාගෙන ඒ සඳහා ආධාර උපකාර කර එම ජීවිත නගාසිටුවීම සිදුවිය යුතුයි. මේ සඳහා සිවිල් ජනතාවද උදව් කළ යුතුයි. එසේ නොමැතිව ත්‍රස්තවාදය පරාජය කළ වසර සැමරීමට උත්සව පවත්වා ප්‍රීතිවීම ප්‍රමාණවත් නෑ.අවසන් කළේ ත්‍රස්තවාදය. නමුත් උතුරු නැෙඟනහිර ජීවත්වන දෙමළ මුස්ලිම් ජනතාවගේ අවශ්‍යතා තේරුම් ගෙන ඒ සඳහා දේශපාලන ක්‍රියාදාමයක් හා සිවිල් ජනතාව සම්බන්ධ වන ක්‍රියාදාමයක් සකස් කිරීම ඉතා වැදගත්.මහින්ද රාජපක්ෂ මහතා හා ගෝඨාභය රාජපක්ෂ මහතා විසින් ගෙනගිය සාර්ථක යුද ක්‍රියාදාමය හේතුකොටගෙන ශ්‍රී ලංකාවේ ජනතාවට අද බියෙන් සැකෙන් තොරව ජීවත්වීමේ වරම ලබාදී තිබෙනවා. එයින් ශ්‍රී ලංකාව දකුණු ආසියාවේ සුරක්ෂිතම දේශයට බවට පරිවර්තනය වී හමාරයි.කෙසේ නමුත් තවම රටට අනතුරුදායක තත්ත්වයන් පැන නැගීමට ඉඩ ඇත්තේ විදේශගත දෙමළ ජනතාව පසුගිය සතියේදී විදෙස්ගත ආණ්ඩුවක් ඡන්ද බලයෙන් පිහිටා ගෙන ඊළාම් සිහිනය නැවත බිහිකිරීමට වෑයම් දැරීමයි. බටහිර ජාතීන්ගේ ආධාර ඇතිව විවිධ ව්ට්ර්‍ණ සංවිධාන අපේ හමුදාවන් යුද අපරාධ අධිකරණවලට යොමු කිරීමටද වෑයම් ගනී.රට අභ්‍යන්තරයේ එදා කොටින්ගේ රූකඩ මෙන් නැටූ දෙමළ සන්ධානය අද වෙනස් නමකින් ධ්ඊව්ම් යන නාමයකින් දේශපාලන පක්ෂයක් වශයෙන් ආසන 14 ක් දිනා ගෙන පාර්ලිමේන්තුව නියෝජනය කරයි.එදා ඔවුන් ගත් ක්‍රියා කලාපය නම් ෆෙඩරල්වාදය හරහා ඊළමක් ගොඩනැඟීමය. ඔවුන් ෆෙඩරල්වාදය ප්‍රතික්ෂේප කර නොමැත. ඔවුන් වෑයම් කරන්නේ බලය බෙදාදීමේ ක්‍රියාවලියේදී උපරිම බලය ලබාගෙන නැවත ෆෙඩරල්වාදය හරහා බෙදුම්වාදී රාජ්‍යයක් ගොඩනැඟීමේ සංකල්පයට යොමුවීමයි.එම දේශපාලන පක්ෂ අද ආණ්ඩුව සමඟ සහයෝගයෙන් ක්‍රියාකරන බව සඳහන් කර ඇතත් වාසනාවකට රජය එම ආරාධනය භාරගෙන නොමැත.මට පෙනෙන හැටියට ඔවුන් වෑයම් කරන්නේ හැකිතාක් බලය ලබාගෙන ෆෙඩරල් රාමුවක් තුළින් බෙදුම්වාදයට යොමුවීමට පාරක් කැපීමටය. එම නිසා රජය බුද්ධිමත්ව ධ්ඊව්ම් සංවිධානය සමඟ සම්බන්ධතා ඇති නොකර ගෙන දෙමළ ජනතාවගේ සැබෑ ප්‍රශ්න සම්බන්ධයෙන් ඔවුන්ට සහන සැලසීමට ක්‍රියා කළ යුතුයි.තවම කොටි විවිධ මාර්ගයන් හරහා විවිධ දේශපාලන පක්ෂවලට සම්බන්ධකම් ඇතිකරගෙන ඔවුන් ඊළම බිහිකිරීමට වෑයම් කිරීම අප අමතක නොකළ යුතුයි. දැන් කළ යුතු වන්නේ උත්සවාකාරයෙන් හමුදා ජයග්‍රාහී පෙළපාළි යනවා වෙනුවට මේ යුද්ධයෙන් අසරණ වූ සෙබළුන් හා ඔවුන්ගේ් පවුල්වල අයට ක්ෂණික ගෙවීමක් රජයෙන් සිදුකිරීමයි.තවද නැවත වරක් කිසිදිනෙක බෙදුම්වාදී ත්‍රස්තවාදයට නොයෑම පිණිස උතුරේ හා නැෙඟනහිර දෙමළ ජාතිකයන්ගේ හද දිනා ගැනීමට පවිත්‍රව හා ආදර්ශමත්ව වැඩපිළිවෙළක් සකස් කිරීමයි. මෙම ප්‍රශ්නයට විසඳුමක් කඩිනමින් නොලැබුණොත් නැවත වරක් උතුරු හා නැඟෙනහිර ප්‍රදේශවල ප්‍රචණ්ඩ ක්‍රියා ඇතිවිය හැකිය.එම නිසා දෙමළ ජනතාවට ආවේණික වූ ප්‍රශ්නවලට රජය ප්‍රමුඛත්වයක් දී කටයුතු කළ යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=f1005173</link>
    <topic>උතුරු සළුවට වට්ටක්කා කරියක් ඛෙදා ගත්තා</topic>
    <author>ශ්‍යාමා සමරසිංහ ඡායාරූප -සුලෝචන ගමගේ</author>
    <content>මේ පාසලේ නිවාඩු කාලය යි. නේවාසිකාගාරයේ ගේට්ටුවට ලොකු ඉබ්බෙකු දමා ඇත. තාත්තා තවමත් පෙනෙන්නටවත් නැත. පැයක් ගත විය. දෙකක් ගත විය. කෙටි කෙස් වැටිය එක පෝනිටේලයක් වන සේ ගසා ගත් සුන්දර දැරිය තවමත් ගේට්ටුවේ එල්ලීගෙනමය.ඇගේ දෑසින් කඳුළු බිඳු පනින්නට ඔන්න මෙන්න ය. රිබන් පටියට තද වී තිබු කෙස් අතරින් සුළඟට අකීකරුව පැන නැගී කෙස් රොදවල් කිහිපය ඇයට මහත් වදයකි.ඒ කෙස් රොදවල් ඈ වරින් වර දෙකන් අතරේ රැඳවූවාය. එහෙත් දැරියගෙ සිතේ හටගත් චලනයට නම් රැඳවුමක් තවමත් නැත.ඔය බබා දැන් පැත්තකට වෙලා ඉන්න. තාත්තා දැන් මඟ එනවත් ඇති.මේට්‍රන්ගේ හඬට ඈ තිගැස්සුණාය.ඇගේ සිත තාත්තා ළඟ ය. තාත්තා දැන් දැන් ළඟම එනවා ඇති තාත්තා ආවාම මම තාත්තට බනිනවා ඇයි පරක්කු වුණේ කියලා.කුඩා මල් වැටුණු ගවුම් පොඩියක් ඇඳ පාසල් නේවාසිකාගාරයේ ගේට්ටුව ඇසළ රැඳී සිටි මේ පුංචි දැරිය නෙරංජලා පුෂ්ප කුමාරි ය.ඒ 1950 දසකයේ අග භාගයයි. වර්ෂ 1949 ජූනි මස පළමු වැනිදා මෙලොව එළිය දුටු නිරංජලා පුෂ්ප කුමාරිට වැඩිමහල් සොහොයුරෝ පස් දෙනෙකි.එකම සොහොයුරියකි. ඈ පවුලේ බඩ පිස්සී ය. මේ බඩ පිස්සීට කවුරුත් ආදරය කළහ. ඈ පවුලේ සුරතලිය වූවාය.අම්මාගේත් තාත්තාගේත් අදරැති චුට්ටන් දූ වූවාය. මේ චුට්ටන් දූගේ මව ලොකු මැණිකේ රාජකරුණා ය.පියා මුහන්දිරම් ඩී. බී. රාජකරුණා ය. ඔහු ඉඩම් හිමි වැවිලිකරුවෙකුද ව්‍යාපාරිකයකුද වූයේය. ගම්පහ දිස්ත්‍රික්කයේ සුන්දර ගම් පියසක් වන අත්තනගල්ල මිල්ලතේ ඔවූහු පදිංචිව සිටියහ.‘’මම ප්‍රාථමික අධ්‍යාපනය ලැබුවේ කිරිඳිවැල පාසලෙන්. පස්සේ කොළඹ ශාන්ත බ්‍රිජට් කන්‍යාරාමයටත් උසස් පෙළට මියුසියස් විද්‍යාලයටත් ඇතුළත් වුණා. මගේ ජීවිතයේ කිසිම දවසක මට කිසිම දෙයකින් අඩුපාඩුවක් තිබුණේ නැහැ.තාත්තට කොහු මෝල්, තෙල් මෝල්, බස් එහෙමත් තිබුණා. හැබැයි ගතානුගතික සම්ප්‍රදායික ජීවිතයක් ගෙව්වා කියලත් කියන්න පුළුවන්.මොකද ගෙදරත්, බෝඩිමේත් තමයි මගේ ජීවිතය වැඩිපුරම ගෙවුණේ. අපේ මහ ගෙදර පිහිටලා තිබුණේ වත්ත මැද. ගෙදරට කෙනෙක් එනවා හැරෙන්නට අපි කවුරුත් වැඩිපුර ගෙදරින් එළියට බැස්සේ නෑ.මං පුංචි කාලයේ තමයි මගේ අයියලා බැන්දේ. ලොකු අයියා මට වැඩිය අවුරුදු 20ක් වැඩිමහල්. මගේ එකම අක්කා මට වැඩිය අවුරුදු 16ක් වැඩිමහල්.’’සොයුරු සොයුරියන් 6 දෙනෙකුට මැදිව සුරතල් වූ එවකට ළදැරියක්ව සිටි ඈ අද දකුණු පළාතේ ආණ්ඩුකාරධූරය හොබවන්නීය. කුඩා කළ සුන්දර මතකයන් තවමත් ඇගේ සිතේ තැන්පත්ව ඇති සෙයකි.‘’ අපේ ගෙවල් ළඟ පන්සලේ පෙරහර කාලෙට පෙරහර එන බවට බෙරහඬ ඇහෙන කොට නම් මට ගේ ඇතුළට වෙලා ඉන්නම බෑ. ලද අවසරයෙන් මම හැල්මේ දුවනවා. මගේ දිවිල්ලට මං වැටෙයි කියලා කවුරු හරි පස්සෙන් දුවගෙන එනවත් මතකයි. ඉතින් පෙරහර ඉවර වෙනකම්ම පාර ළඟට වෙලා ආසාවෙන් බලාගෙන ඉන්නවා’’සිංහල හා හින්දු අලුත් අවුරුද්දට ගමක සිරියාව වචනයකින් කියා නිම කළ නොහැකියි. පුංචි නෙරංජලා ඇතුළු සහෝදර සහෝදරියන් ද ඇඟිලි ගැන්නේ අවුරුදු සැනකෙළිය ලබන තුරුයි.‘’ අවුරුදු කාලෙට අපට හරිම සතුටුයි. මොනවා නැතත් ඔන්චිල්ලාවක් නම් අනිවාර්යයෙන්ම බඳිනවා. මගේ කාලය වැඩිපුරම එතකොට ඔංචිල්ලාවේම තමයි. රස කැවිලි හදන්න ගමේ හඳුනන පිරිසක් අම්මා ගෙදරට කැඳවා ගන්නවා.අපි ඒවාත් අරගෙන නෑ ගෙවල්වලටත් යන්නේ හරිම ආසාවෙන්. හිසතෙල් ගෑමේ දවසට නම් අපේ ගෙදර මඟුල් ගෙයක් වගෙයි. ගමේම අය හිසතෙල් ගාන්න එන්නේ අපේ තාත්තා ළඟට. එදාට ගෙදරට එන අයට කන්න බොන්න දෙන්න කෝකියෝත් ගෙන්වනවා’’අපේ ගෙදරට ටිකක් දුරින් ළිඳක් තිබුණා. මං හරිම ආසයි ළිෙඳන් නාන්න. ගෙදර ඉන්න කවුරුහරි කෙනෙක් එක්ක ළිඳට නාන්න යන එන නම් මං හරිම ආසාවෙන් කරන වැඩක්.පවුලේ බාලයා නිතරම අම්මාත් තාත්තාත් සමඟ රැඳී සිටීමට ප්‍රිය කරන්නෙකි. කුඩා නෙරංජලාද එසේමය.‘’ අපේ තාත්තා හිටි ගමන් අම්මත් එක්ක කතා කරලා අනුරාධපුරේ ජය ශ්‍රී මහා බෝධි වන්දනාවට පිටත් වෙනවා. කවුරු නැතත් මම අනිවාර්යයෙන්ම මේ ගමනට සහභාගී වෙනවා. ගෙදර එනකොට රස කැවිලි ඇතුළු ගොඩක් දේ තාත්තා අරන් දෙනවා. කොහොම හරි එදාම රෑ වෙනකොට අපි ගෙදරටත් එනවා’’නිරංජලා දැරියගේ පාසල් ජීවිතයද අපූරු ය. පාසලේ නේවාසිකාගාරය ඇගේ ජීවිතයේ අමතක නොවන රස ගුහාවකි.‘’ වැස්ස දවසට අපට ඇහැරෙන්න හරිම කම්මැලියි. මේට්‍රන් එනවා අපට ඇහැරවන්න. අපි ඇහැරිලා හිටියත් නැගිටින්නේ නෑ. අනේ මිස් අද ඔළුව කකියනවා හරිම අමාරුයි කියලා තව ටිකක් නිදියනවා. තවත් කිහිප දෙනෙක්ම මේ වැඩේ කරනවා.කුඩා ළමුන්ටත් අලි පැටවුන්ටත් හරිම විසේ ය. දඟ කාරකම්වලින් ඔවුන්ගේ ලෝකය පිරී පවතී. මේ දඟකාරකම් ඇට්ටරකම් නොවේ. නොහික්මුණු කම් ද නොවේ. ළමා ලොව සුරතල් ය. කෙළි සිනාවන්ම පමණි.‘’ එක දවසක් කෙමෙස්ට්‍රි ක්ලාස් එකේ දී අපට පරීක්ෂණයකට කීර්ති කියන සර් මට කතා කරලා කීවා හොස්ටල් එකට ගිහින් අයිස් ගේන්න කියලා. මමත් පැනලා දිව්වා. ගිහින් අයිසුත් අරගෙන කෑල්ලක් කටේ දාගෙනත් ආවා.දැන් අයිස් කෑල්ල දිය වෙන්නෙත් නෑ ඉක්මනට මම අයිස් කෑල්ල කටේ දාගෙන දෙපැත්තට හොලවා හොලවයි හිටියේ. මං පන්තියට ආවා. සර් දැනගත්තා මගේ කටේ අයිස් කියලා.මං හිතුවේ නිරංජලා හොඳ පවුලක ළමයෙක් කියලයි. සර් පොඩි තරවටුවක් දැම්මා. තව දවසක් කානිවල් එකකට හදපු කතුරු ඔංචිල්ලාවක් උඩට නැංගා. කොහොම හරි බහින්න බැරිව ගොඩක් වෙලා හිටියා’’නිරංජලා පාසල් ශිෂ්‍ය නායිකාවකද වූවාය. වේලාවට වැඩ කිරීමටත් නායකත්වයට කිසියම් අඩිතාලමක් ලැබීමටත් මෙය පූර්වාදර්ශ සැපයීය.‘ඉස්කෝලේදී අපට සිල් ගන්න තියෙනවා. හවස පහේ ඉඳන් හය වෙනකම් බණ. අපි හරි අකැමැතියි බණ අහන්න. කොහොම හරි කට් එක දානවා. හවස 5 වෙන කොට අපට හරි බඩගිනියි. 6 ට පොඩි ළමයින්ට කෑම දෙන වෙලාව. අපි කෑම හදන පැත්තට යනවා. සීතා කියලා ඉන්නවා කෑම බෙදන්න කෙනෙක්. අපි ගිහින් එයාගෙන් අහනවා සීතා හරිම බඩගිනියි කන්න මොකුත් නැද්ද කියලා. දවසක් සීතා කිව්වා දැන් නම් කන්න මොකුත් නෑ බබාලට. ඕනෙ නම් මේ වට්ටක්කා මාළුව දෙන්නම් කියලා. අපි උතුරු සළුවට වට්ටක්කා මාළුව බෙදාගෙන කනවා’’මාසෙකට පස්සේ එන නිවාඩුවට නිරංජලා ගෙදර යන්න බලාගෙන ඉන්නේ හරිම ආසාවෙන්. තාත්තා එනතුරු ඈ මඟ බලා සිටින්නීය. පියාගේ පැමිණීමත් මාසයකට පසු ගෙදරට යෑමත් ඇයට විනෝදයක් ගෙන දෙන්නකි. මඟ දිගට වෙළෙඳපොළෙන් ඈ ඉල්ලන ඕනෑම දෙයක් මිලදී ගෙන දීමට තාත්තා පසුබට වන්නේ ද නැත.අපොස උසස් පෙළ විභාගයෙන් පසු ඈ පාසල් ජීවිතයට සමු දුන්නාය. බෝඩිමේ ජීවිතයටත් සමුදුන්නාය. ඉන් පසුව පැමිණියේ ජීවිතයේ හැරවුම් ලක්ෂයයි.‘’මට ජගත්ව හමු වුණේ විවාහ යෝජනාවකින්. සම්ප්‍රදායෙන් පිට කෙනෙක් එක්ක යයිද කියලා තාත්තා බය වුණා. ජගත්ව යෝජනා වෙලා වසරක් විතර ගියාට පස්සේ අපි විවාහ වුණා’’.1971 අගෝස්තු මස විවාහ පත් වූ මේ නව යුවළ කොළඹට පැමිණ පදිංචි වූහ. මේ වන විට විශ්වවිද්‍යාල කථිකාචාර්යවරයෙකු ලෙස කටයුතු කළ ජගත් බාලසූරිය මහතාට අනපේක්ෂිත ආකාරයට ආචාර්ය උපාධිය වෙනුවෙන් බටහිර ජර්මනියේ ශිෂ්‍යත්වයක් ලැබුණි.ඔවුහු බොහෝ පැතුම් පොදි බැඳගෙන බටහිර ජර්මනිය බලා පිටත්ව ගියහ. ඔහු තම ආචාර්ය උපාධිය පූර්ණ කිරීමේ කටයුත්තේ යෙදෙන අතර ඈ පුස්තකාලයක රැකියාවක නිතර වූවාය. ඔවුහු දරු දෙදෙනෙකුගේ මාපියන් වූහ.වැඩිමහල් දියණිය චාරුකී බාලසූරිය වු අතර පුතා තාරක බාලසූරිය ලෙසින් නම් වත් කරන ලදී. 1976 දී ඔවුහු ලංකාවට පැමිණියහ.77 පැවැති මැතිවරණයට ගලිගමුව ආසනයෙන් තරග කළ ජගත්ට එහි දී ජයගත නොහැකි විය. පසුව 89 මැතිවරණයේ දී පාර්ලිමේන්තුවට පැමිණීමට හැකි විය. ඔහුට උතුරු මැද පළාත් ආණ්ඩුකාරධූරයද හිමි විය.‘දේශපාලනයට සම්බන්ධ සෑම සංසිද්ධියක්ම මට හරිම අහම්බයක්. 1979 - 1980 ශ්‍රී. ලං. නි. පක්ෂ ප්‍රතිසංවිධාන වෙලාවේදී පක්ෂයේ කාන්තා සංවිධානයේ ලේකම් විදියට මම තේරී පත් වුණා.ප්‍රතිසංවිධානයෙන් පස්සේ ප්‍රථම දේශපාලන මණ්ඩලයටත් කාන්තා සංවිධානය නියෝජනය කරමින් මා පත් වුණා.මේ කිසි දෙයක් මා අපේක්ෂා කළ දේවල් නොවේ. පසුව කාන්තා සංවිධානයේ භාණ්ඩාගාරික ලෙසට පත් වුණා. 2002 ඉඳන් පක්ෂය පරාජය වෙලා තිබුණ වෙලාවේ අපට තිබුණු ලොකුම අභියෝගය වූයේ නැවත අපේ රජයක් පිහිටුවා ගන්නා එකයි.සෙනසුරාදා ඉරිදා හැර අනෙක් දවස් 5ම අපි දිවා රෑ නොබලා වැඩ. අපට වැඩ කරන්න තැනක් තිබුණේ නෑ. පස්සේ ලක්ෂ්මන් ජයකොඩි මහතායි අනුර බණ්ඩාරනායක මහතාත් පාවිච්චි කළ කාමරය අපේ වැඩවලට ලබා දුන්නා.අපි රෑ 2 , 3 වෙනකම්ම වැඩ. උණුවතුර බිබී හිටපු දවස් තිබුණා. පස්සේ චන්ද්‍රිකා මැතිණිය අපට බස් එකක් ලබා දුන්නා. රට වටේ ගිහින් කාන්තා සංවිධාන ශක්තිමත් කර ගන්න. අපි රට වටේම ගිහින් කාන්තා සංවිධාන පිහිටෙව්වා.මේ රටේ ඉන්න ව්‍යාපාරික ප්‍රජාවට කෑම වේලක් දුන්නා. කාන්තා සංවිධානයට ඕක කරන්න බෑ කියලා ඇතැමුන් කෑ ගැහුවා. අපි නිකන් හිටියේ නෑ. ටිකට් වික්කා. අපට අවශ්‍ය අරමුදල් අපි සොයා ගත්තාඊට පස්සේ අපි මුහුණ දුන් ලොකුම අභියෝගය වූයේ 2005 ජනාධිපතිවරණය. ජනාධිපතිතුමාට ගොඩක් කෙනෙහිලිකම් තිබුණා. ඒ නිසා හුඟක් අය බය වුණා වැඩ කරන්න. හැබැයි අපි විශ්වාස කළා පරදින්නේ ඔහු නෙවෙයි මේ රටේ අහිංසක ජනතාව කියලා. අපි කාන්තාවෝ 400කට ආරාධනා කළා. ඔය ගොල්ලෝ එක් කෙනෙක් 10 දෙනා බැගින් සහභාගී කරවලා දෙන්න කියලා.හරිම පුදුමයි හිතුවටත් වඩා සෙනඟක් අරලියගහ මන්දිරයට ආවා. අපි ත්‍රිකුණාමලය, වව්නියාව, මඩකලපුව වගේ් කොටි තර්ජන තිබුණු පැතිවලටත් ගියා. ජනාධිපතිතුමාගේ ජයග්‍රහණයෙන් පස්සේ ඔහු මට ආරාධනා කළා දකුණු පළාතේ ආණ්ඩුකාරධූරය ලබා ගන්නා ලෙසට.ඒ වෙනකොට ජගතුත් ආණ්ඩුකාරවරයෙක්. මම මාස 08ක්ම බෑ කිය කියා හිටියා. සර් ජගතුත් ආණ්ඩුකාර ධූරයක් හොබවනවානේ. මට ඒ හොඳටම ඇති කියලත් කිව්වා. පස්සේ ජගත් ඒ ධූරයෙන් අස් වුණා.මම මේ බෑ කියන්නේ මේ රටේ රජ්ජුරුවන්ටනේ කියලා හිතුණා. පස්සේ මම එම ධූරය භාර ගත්තා. 2006 ඔක්තෝබර් 23 සිට මම එම ධූරයේ වැඩ කටයුතු කරගෙන යනවා ‘’කෙළි දෙළෙන්, දඟකාරකම්වලින් ගෙවී ගිය පුංචි සන්ධිය දැන් නැවැතී ඇත්තේ ආණ්ඩුකාරධූරයක් අභියස ය. ඇයට බොහෝ වගකීම් ඇත. විධායක බලතල ඇත. අහිංසක ජනතාව වෙනුවෙන් කළ යුතු යුතුකම් රැසකි. රාජකාරී රැසකි. ඕ දැන් ඒ සියල්ල දෙස උපේක්ෂාවෙනුත් ආසාවෙනුත් බලා සිටින්නීය.සඳුදා දිනයේ උදේ රැයින්ම කෑගල්ලේ නිවෙසන් පිටත්ව යන ඈ ඉන් පසු තම නිවස කරා පැමිණියේ සති අන්තයේ ය. ජනතාව වෙනුවෙන් කළ යුතු මෙහෙවරට ඈ උර දී සිටී. බිරියක්, මවක්, ගෘහණියක් ලෙසින් ගෙවූ කාලය දැන් වගකීම් රැසක් උසුලන ධූරයකට මාරු වී ඇත. එහෙත් ඈ මේ සියලු භූමිකා ලද විගස ඉටු කරන්නීය. එපමණක් ද නොවේ.ඈ දැන් මිත්තණියකි. අමෙරිකාවේ පදිංචි වී සිටින ඇගේ වැඩිමහල් දියණියගේ දරු තිදෙනා වෙනුවෙන් ඇගේ දෑසින් උතුරා යන ස්නේහය අපමණය. නොබෝදා දිවයිනට පැමිණීමට නියමිත ඔවුන් වෙනුවෙන් ඈ දැන් ඇඟිලි ගනිමින් සිටින්නීය.ඇගේ දයාබර සැමියා ජගත් බාලසූරිය මහතාද නියෝජ්‍ය අමාත්‍යධූරයක් දරමින් ජනතා මෙහෙවර වෙනුවෙන් උර දී සිටින්නේ ය.‘’ මම තේරුම් ගත් දෙයක් තමයි ආණ්ඩුකාරවරයෙකු වශයෙන් කොයිතරම් සේවාවක්, කොයි තරම් වැඩ කොටසක් කරන්න පුළුවන්ද කියන එක. ඒ වගේම අවංකවම, සේවාවක් කරන්න ලැබුණාම ඒක ලොකුම පුණ්‍ය කර්මයක් කියලා මම තදින්ම විශ්වාස කරනවා’’</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>17</day>
    </date>
    <link>http://www.dinamina.lk/2010/05/17/_art.asp?fn=f1005174</link>
    <topic>බෝධි පූජා තියන්න පන්සලට එන දරුවන් හොරකම් කරන තරමට සමාජය පිරිහිලා</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප -සමන් ශ්‍රී වෙදගේ</author>
    <content>බෞද්ධයාට නිවන් ගමන පහසු කිරීම සඳහා ආමිස පූජාවෙන් ආරම්භවීමට අවස්ථාව සලසා දී ඇත. එය ප්‍රතිපත්ති පූජාව හරහා සියල්ල අත්හැරීම මගින් නිර්වාණය පසක් කර ගැනීම සඳහා මිස දිගින් දිගට පවත්වාගෙන යාමට නොවේ. එහෙත් වර්තමානයේ ආමිස පූජාව හරහා බෞද්ධයන් මුලාවන තරමේ රැල්ලක් පවතී. මෙය පිරිසුදු ථෙරවාදී බුදු දහමට අනුගත ද යන්න පිළිබඳ මෙවර ධර්ම සභාවෙන් අප විමසා සිටියේ කැලණිය විශ්ව විද්‍යාලයේ ජ්‍යෙෂ්ඨ කථිකාචාර්ය, මාලිගාකන්ද විද්‍යෝදය පිරිවෙනේ ආචාර්ය මකුරුප්පේ ධම්මානන්ද හිමියන්ගෙනි.හාමුදුරුවනේ බෞද්ධ සමාජය තුළ එදත් අදත් ආමිස පූජා සහ ප්‍රතිපත්ති පූජාවන් දකින්න ලැබෙනවා. මේ සාකච්ඡාව ආරම්භ කරමු, ඒ ආමිස හා ප්‍රතිපත්ති පූජා පිළිබඳ යම් විස්තරයක් කරමින්.ආමිස පූජා සහ ප්‍රතිපත්ති පූජා කියල පූජා ක්‍රම දෙකක් පිළිබඳව ත්‍රිපිටකයේ සඳහන් වෙනවා. සාමාන්‍ය මිනිසුන් කරන දන්දීම, වන්දනාමාන කිරීම ආදිය ආමිස පූජා කියනවා. මේවා බුද්ධ කාලයේත් ඉන් එපිටත් තිබුණා.ඒත් ආමිස පූජාව බුද්ධ ප්‍රශංසාවට ලක්වූ දෙයක් නෙවෙයි. එයින් කියැවෙන්නෑ ආමිස පූජාව වැරැදි දෙයක් කියලා. ආමිස පූජාව හා ප්‍රතිපත්ති පූජාව එකකට එකක් සම්බන්ධ යි.ඒත් බලන්න මහා පරිනිබ්බාන සූත්‍රයේ පරිදි බුද්ධ පරිනිර්වාණය සිදු වන්න ටික වේලාවකට පෙර දෙවියන් බ්‍රහ්මයන් හා මිනිසුන් විශාල වශයෙන් බුදුන්ට විවිධාකාරයේ පූජා පැවැත්වූවා.ඒ වෙලාවේ ආනන්ද හාමුදුරුවෝ අහනවා අපි බුදු සිරුර සම්බන්ධයෙන් අනුගමනය කරන්න ඕනෑ මොන විදියේ ක්‍රමයක් ද කියලා. ඒ වෙලාවේ බුදු හාමුදුරුවෝ දේශනා කරනව ‘ආනන්ද මම දීපංකර බුදු රජාණන් වහන්සේගේ පාද මූලයේ සිට ප්‍රාර්ථනා පිරුවේ මේ මල් පූජා සුවඳ දුම් පූජා සංගීත තුර්ය නාද පූජා පතාගෙන නෙවෙයි. දානාදි පෙරුම් දම් පිරුවේ මේවා බලාගෙන නෙවෙයි.යමෙක් තෙරුවන් සරණ යයි නම් පන්සිල්, දසසිල් රකියි නම් දන් දෙයි නම් මව්පියන් රකී නම් දැහැමි ශ්‍රමණ බ්‍රාහ්මණයන්ට සංග්‍රහ කරයි නම් ඒකයි ධර්මානුධර්ම ප්‍රතිපත්තිය කියන්නේ’ කියලා.බුදුරජාණන් වහන්සේ මේ ආමිස පූජාව ප්‍රතික්ෂේප කළේ මානව සංහතිය කෙරේ තිබූ කරුණාව නිසාත් ශාසනයේ දීර්ඝ කාලීන පැවැත්ම අපේක්ෂා කළ නිසාත්.ඒත් මලක් පහනක් පූජා කළ අය කෙරෙහි අගෞරව කළේ නෑ. මේ සූත්‍රයේ කියන විදියට ආමිස පූජාව ගිහියන්ට අයිති දෙයක්. ප්‍රතිපත්ති පූජාව පැවිද්දන්ට අයිති දෙයක්.අපට තියෙනවා ගිහි බුද්ධාගම හා පැවිදි බුද්ධාගම කියල දෙකක්. මේ සංකීර්ණතාව නිසයි අපි එසේ බෙදා දක්වන්නේ. මේ දෙක පටලවා ගත්තොත් යථාර්ථයට මුහුණ දෙන්න බැරි වෙනවා.පැවිද්දන් ආමිසයේ ගියොත් පිරිහෙනවා. ගිහියන් දැඩි ලෙස භික්ෂූන් තරමට ප්‍රතිපත්ති පුරන්න ගියොත් සමාජීය හා පවුල් ජීවිත පිරිහෙනවා. මේ දෙක තෝරා බේරා ගෙන අනුගමනය කළ යුතුයි.හාමුදුරුවනේ බුදුන් වහන්සේ පුද්ගල වන්දනාව ප්‍රතික්ෂේප කළ උතුමෙක්. ඒත් බෞද්ධයාගේ බුද්ධ වන්දනාව බුද්ධ කාලය තෙක් දිවෙනවා නේද ?මක්කලී හාමුදුරුවෝ එදා බුද්ධ සිරුර දිහා බලාගෙන ඉද්දි බුදුහාමුදුරුවො දැඩි ස්වරයෙන් ඉවත් වෙන්න කියා පැවසුවා. මේ කුණු සිරුර වැඳලා මොන ප්‍රයෝජනයක්ද කියල ඇහුව.උන් වහන්සේ බුද්ධ සිරුරටත් කිව්වේ කුණු සිරුර කියලයි. ඒ නිසා බෞද්ධ දර්ශනය එවැනි පහළ මට්ටමක නෑ. මල් පහන් පුදල රූප වන්දනා කරල යථාර්ථය අවබෝධ කර ගන්න බෑ.බලන්න කවුද මේ ආමිස පූජාවන්ට බර වෙන්නේ ? භය, සන්ත්‍රාසය, තැතිගැන්ම පදනම් කර ගන්න අයයි. වෘක්ෂ වන්දනා පුද්ගල වන්දනා කරන්නේ ඒ අයයි. අනෙක් ආගම්වල ප්‍රභවයට ඒවයි මුල් වුණේ. බුද්ධාගමට පදනම වුණේ භය, සන්ත්‍රාසය නෙවෙයි. සසර කලකිරීමයි. සසර දුක අවබෝධ වීමයි. මේ අතර විශාල වෙනසක් තියනවා.මිනිස්සුන්ට අසාධාරණයක් වුණාම සාධාරණය ඉටු නොවෙද්දී කාගෙවත් පිහිටක් නොලැබෙද්දි ඒ අය වෙනත් අදෘෂ්‍යමාන බලවේග වල පිහිට සොයා ගෙන යනවා. මොකද ඒ අයට අදෘෂ්‍යමාන බලවේග පිහිටක් නොවෙන නිසා.ඉතිං දේවාල පන්සල් පල්ලි ගානේ ගිහින් මේවාට ප්‍රතිකර්ම හොයද්දි සමහරු මේ අයගේ දුක අසාධාරණය දඩමීමා කරගෙන විවිධ වංචනික ක්‍රියා සිදු කරනවා. අවසානයේ ඒ අයට වෙන්නේ අසංතෘප්තව ජීවත් වෙන්න. තව තවත් කලකිරීමෙන් නැත්නම් සියදිවි නසා ගන්නයි වෙන්නේ. මේ බඩගෝස්තරවාදින්ට හසු වෙන්නේ බුදු දහම නිවැරැදිව අවබෝධ වී නොතිබෙන නිසයි.හාමුදුරුවනේ බොහෝ ආගම් වල තිබෙන ඇදහිල්ල මූලික කරගත් වන්දනාව සහ බෞද්ධයාගේ ආමිස පූජාව වෙන් වෙන්නේ කොහොමද?වෙනත් ආගම් පුද්ගලයාගේ ආත්ම ශක්තිය, ආත්ම විශ්වාසය, අදෘෂ්‍යමාන දෙවියෙකුට භාරදීලා තිබෙනවා. ඒ දෙවියන් තමයි අපව මැව්වේ. එයා තමයි සියලු ක්‍රියාකාරකම් වලට වගකියන්නේ කියල විශ්වාසයක පිහිටලයි ඒ අය පූජා පවත්වන්නේ.අපි ඒවා කරන්නේ මොන පදනමින්ද ? බුදු දහම තමන්ගේ ආත්ම ශක්තිය, ආත්ම විශ්වාසය හැකියාව ආදි සියල්ල තමන්ටම දරාගන්න උගන්වන ආගමක්. තමන්ට පිහිට තමන්මයි. එහෙම ආගමක ඉන්න බෞද්ධයා අර විදියෙ දේවල් කරනව නම් ඒක බෞද්ධකම නෙවෙයි. ඒත් මේ රටේ වැඩි තැනක් ලැබිල තියෙන්නේ ආමිස පූජාවටයි.හාමුදුරුවනේ වර්තමානයේ බෞද්ධයන් අතර පවතින ඇතැම් පූජා ඇදහිල්ලක ස්වරූපය හා ජප කිරීමක ස්වරූපය ගෙන තිබෙනවාමේ විදියට ඇදහිලි ස්වරූපයක් අතීතයේ තිබුණෙ නෑ. මේක ආවේ මෑත කාලයේ යි. ආර්ථික වාසි නිසයි මෙය ජනප්‍රිය වුණේ. ඇතැම් භික්ෂුන් වහන්සේලා දැන් මේවාට සෘජුව මැදිහත් වී තිබෙනවා.ඒ හරහා ඇති වූ මිථ්‍යාව මීවැල්ලාව, දොළුකන්ද වගේ සිද්ධි වලින් රටම දැන ගත්තා. අපි මේ ආමිස පූජා වලට හරයක් ලබා දෙන්න ඕනෑ. මෑත කාලයේ සෝම හාමුදුරුවෝ ඒකට විශාල වෙහෙසක් ගත්තා.අද එහෙම කෙනෙක් නෑ. අද අවාසනාවකට වගේ ඒ ආමිසයෙන් පටන්ගෙන ප්‍රතිපත්තිය හරහා නිර්වාණාවබෝධය කරා යන ගමන කන පිට පෙරළිලා තියෙන්නේ. සමහර භික්ෂූන් චතුරාර්ය සත්‍යයෙන් පටන් අරන්මල් පූජා වලට පසුව පෙළඹිලා තියනවා.මේ නොදැනුවත්කම නිසාත් අවිචාරවත් ශ්‍රද්ධාව, අසරණකම, භය, තමන්ට සිදුවන විපත් කියාගන්න කෙනෙක් නැතිවීම ආදිය නිසා මේ පූජාවන්ට පෙළඹෙන බෞද්ධයන් දැන් කූට ව්‍යාපාරිකයන්ට හසු වෙනවා.බෝධි පූජාවක් තියන්න පන්සලට ආපු අම්මගෙන් දරුවා හොරකම් කර ගන්නේ උපාසකම්මා කෙනෙක්. මෙන්න අවිචාරවත් විදියට අපි පූජාවන් පැවැත්වීමේ එක ඛේදවාචකයක්.බුද්ධිය යටපත් වෙලා අවිචාරවත් ශ්‍රද්ධාව ඉස්මතු වෙලා. මේ අවස්ථාවලදී ඕන තරම් අකටයුතුකම් කරන්න කූට පුද්ගලයින් ඉදිරිපත්වෙනවා. හොරකම්, මංකොල්ලකෑම්, ජාවාරම් සියල්ල මේ අතර කරගෙන යන්න අවස්ථාවාදී වන පිරිස් මේ සමාජයේ ඉන්නවා අපි බලන්න ඕනෑ ආමිස පූජාවෙන් ලැබෙන සමෘද්ධියද ධර්ම පූජාවෙන් ලැබෙන සමෘද්ධිය ද වඩා වටින්නේ කියලා.ආමිස පූජාවෙන් ලැබෙන ගමන ඉතා භයානකයි. ඒක තැනින් තැනට යන ව්‍යාපාරයක්. ලාභ උපයන මාර්ගය එකක්. නිවන් මාර්ගය වෙන එකක්. මේ දෙකෙන් වඩා වැදගත් මොකක්ද කියන කාරණය බුද්ධිමත් බෞද්ධයා තීරණය කරගත යුතුයි.මම දකින්නේ අපි ගිහියන්ට ආමිස පූජා කරගෙන යන්න දීලා භික්ෂූන් වහන්සේලා විදියට ඒවාට අනවශ්‍ය ලෙස මැදිහත් නොවී සිටිය යුතුයි. භික්ෂූන් වහන්සේලා ධර්ම මාර්ගයට අවතීර්ණ වෙන්නයි ඕනෑ.ඒක ප්‍රතිපත්ති පූජාවයි’ එතකොට ආමිස පූජාව නිරායාසයෙන් සිදුවෙයි හරවත් විදියට. ඒක ලබාගන්න හේවිසි හොරණෑ ගහල ස්පීකර් බැඳගෙන තොරණ බැඳගෙන කරන්න බෑ.බුද්ධ පූජා ඒ විදියෙ සද්දෙ දාලා කරන දේවල් නෙවෙයි. බොහොම නිශ්ශබ්දව තැන්පත් පරිසරයකයි ඒවා සිදු කරන්නේ. හන්දි ගානේ බුදු පිළිම හදන එකයි. බුදු රැස් බලන්න තොග ගණන් මල් පූජා කරන එකයි ගස් ගල් පර්වත ස්ථුප ගානෙ කන්නලව් කරන එකයි නෙවෙයි බුදු දහම කියන්නෙ. මේ දේවල් එක්ක අපි යන්නෙ අතීතයේ නොදියුණු යුගයකටයි.හාමුදුරුවනේ මේ තත්ත්වය නිර්මල බුදු දහමේ ගැඹුර විනාශ වීමට හේතු වෙලා තියෙනවා. එසේ නම් අප මේ තත්ත්වය වළක්වා ගත යුතුයි. එහෙත් එය වැළැක්වීම පමණක්ම ප්‍රමාණවත් නැහැ නේද ?අපි මේවා කොච්චර කතා කළත් මේවා කරන්න පුළුවන්ද කියල ප්‍රශ්නයක් තියනවා. මොකද බැරි ? ඒකට හැබැයි විශාල මානසික පරිවර්තනයක් ඇති කර ගත යුතුයි. අපි ප්‍රතිපත්තිමය වශයෙන් සාරවත් විය යුතුයි.බලන්න දැන් රජයේ රැකියාවක් කරන කෙනෙක්ට පුළුවන් තමන්ගේ රාජකාරිය නිසි පරිදි කරුණාවෙන් මෛත්‍රීයෙන් කිරීමෙන් ප්‍රතිපත්ති පූජාව කළ හැකියි. පන්සලේ හාමුදුරුවන්ට පාසලේ ගුරුතුමාට ලිපිකරුවන්ට කාටත්මෙය කරන්න පුළුවන්. මිනිසා හැදෙන් නැතුව රට හදන්නේ කොහොමද ? හැදිච්ච මිනිස්සු ඉන්න රටක්නම් ඒක ඒ රටේ මිනිස්සු දිහා බලල තේරුම් ගන්න පුළුවන්.මේ දවස් වල සම්බුද්ධ ජයන්තිය දඩමීමා කරගෙන විවිධ ප්‍රාථමික කාර්යභාරයන් හරහා ශාසනය රකින්න පිරිසක් සැදි පැහැදී ඉන්නවා. මේකද අවශ්‍ය ? ගුණධර්ම දියුණු කිරීම සඳහා පාසල දහම් පාසල පෙර පාසල භාවනා මධ්‍යස්ථාන බෞද්ධ මනෝ උපදේශන ආයතන සංස්කරණය කළ යුතුයි.බටහිර රටවල් බුදු දහමේ මනෝ විද්‍යාත්මක පදනම තේරුම් අරන් ඒවා අඳුනගෙන ක්‍රියා කරනවා. අපි ඒවා බැහැර කරලා වත් පිළිවෙත්වලට සීමා වෙලා ඉන්නවා. ඒ නිසා දැන් බුද්ධාගම හොයන්න යන්න වෙලා තියෙන්නේ එංගලන්තය, ඇමරිකාව ප්‍රංශය වැනි රටවලට.ඒ කාලේ හික්කඩුවේ සුමංගල හිමි වැනි උගතුන් සොයාගෙන විදේශ වලින් මෙහාට ආවෙ බුදු දහමේ හරය මිසක් පූජා විධි සොයාගෙන නෙවෙයි. දැන් ඒ හරය ඉගෙන ගන්න තැනක් තියෙනවාද ? ඕනෑම තැනක දකින්න තියන හුදු පූජා චාරිත්‍ර විතරයි දකින්න තියෙන්නේ.මේ වැනි තත්ත්වයක් තුළ අද උගත් භික්ෂුන් වහන්සේලා විශාල කළකිරීමකින් ඉන්නේ. ඒ අතර තවත් පිරිස් බුදු දහම විනාශ කිරීමේ උත්සාහයක යෙදිල ඉන්නවා. අපේ එක හාමුදුරුකෙනෙක් රුපියල් විසිහත්දාහක පමණ වටිනා බෞද්ධ විරෝධී පොත් පත් එකතු කරල තියනවා. මේ ගැන වගකිවයුත්තන් තාම මැදිහත් වී ක්‍රියා කරල නෑ. වහාම අපි මේ තත්ත්වය නැතිකර නැවතත් පිරිසිදු බුදු දහම මේ රටේ ස්ථාපිත කළ යුතුව තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n1005181</link>
    <topic>ජී-15 සභාපතිජනපති මහින්ද</topic>
    <author/>
    <content>ජී – 15 ට අයත් කණ්ඩායමේ හඬ ජාත්‍යන්තර වේදිකාවේ සවිමත් ලෙස නැඟීමට තමා ප්‍රතිඥා දෙන බව ජී – 15 නව සභාපති ශ්‍රී ලංකා ජනාධිපති මහින්ද රාජපක්ෂ මහතා ප්‍රකාශ කරයි.මේ ව්‍යායාමයේ දී ශ්‍රී ලංකාවට ජී-15 කණ්ඩායමේ සාමාජික සියලුම ජාතීන්ගේ පූර්ණ සහයෝගය හිමිවන බවට රාජපක්ෂ මහතා විශ්වාසය පළ කරයි.ඉරානයේ ටෙහෙරාන් නුවරදී ඊයේ (17දා) ආරම්භ වූ ජී – 15 සමුළුවේ සභාපති ධුරය භාර ගනිමින් ශ්‍රී ලංකාවේ ජනාධිපතිවරයා එසේ ප්‍රකාශ කෙළේ ය. ඉරානයට පසුව ජී – 15 කණ්ඩායමේ සභාපති ධුරය ශ්‍රී ලංකාව භාර ගන්නේ ඉමහත් සතුටින් බව ප්‍රකාශ කළ ශ්‍රී ලංකා රාජ්‍ය නායකයා කණ්ඩායමේ මීළඟ සමුළුව ශ්‍රී ලංකාවේ පැවැත්වීමට අපේක්ෂා කරන බව ද කීය.පසුගිය වසර කිහිපයේ දී මේ කණ්ඩායමට දක්ෂ ලෙස මාර්ගෝපදේශකත්වය ලබාදුන් ඉරාන ජනාධිපති ආචාර්ය මොහමුද් අහමදිනිජාඩ් මහතාට නව සභාපති රාජපක්ෂ මහතා ප්‍රශංසාව පළ කෙළේ ය.දකුණු - දකුණු සහයෝගීතාව තර කර ගැනීමේ අරමුණෙන් බිහිකළ ජී – 15 කණ්ඩායමේ එම ශ්‍රේෂ්ඨ සම්ප්‍රදාය දිගටම පවත්වා ගැනීමට සවිමත් ලෙස මෙහෙයවීමට ඉරානය ජනාධිපතිවරයා තුළ දැඩි කැපවීම රාජපක්ෂ මහතා අගය කෙළේ ය.ජනාධිපතිතුමා කළ කතාවේ මෙසේ ද සඳහන් වේ.අප මෙහි රැස්ව සිටින්නේ කණ්ඩායමේ සාමාජික රටවලටත් දියුණුවන සෙසු රටවලටත් ගෝලීය වාතාවරණය තීරණාත්මක කාල පරිච්ඡේදයක් පවතින අවස්ථාවක දීය. දිගින් දිගටම පවතින ආහාර, බලශක්ති සහ මූල්‍ය අර්බුදය නිසා පිළිගත් රටාවන් සහ පදනම දෙදරා ගොස් ඇත.කෙසේ වුවද අප කණ්ඩායමට පුනර්ජීවයක් ගෙන දෙමින් එය දිගටම ගෙන යාමට යෝග්‍ය වාතාවරණයක් ද පවතින බව මගේ විශ්වාසයයි. අප දැන් වටයක් ගමන් කර අවසානයි. අප කණ්ඩායම බිහි වූයේ ජාත්‍යන්තර ආර්ථික සහ දේශපාලන රටාවේ පරිවර්තනාත්මක යුගයකදීය. අද අප විසිවසර සපුරාලන්නේ එම ගෝලීය රටාවේ පදනම යළි වෙනස් වන අවස්ථාවකදීය.අභියෝගයන් සහිත වාතාවරණය දීර්ඝ ඉදිරි පිම්මක් සඳහා අවස්ථාවන් සපයයි. අප ප්‍රමුඛත්වය දිය යුත්තේ ක්ෂේත්‍රයන් අපමණ ය. අර්බුදය අවසන් වුවද අප එයින් ගොඩ වී අවසන් නැත. ලොව පුරා සිදුවන ස්වභාවික විනාශයන් පෙන්වා දෙන්නේ කාළගුණික විපර්යාසයන් පාලනය කිරීමට ගෝලීය වශයෙන් සාමූහික පියවර ගැනීම අත්‍යවශ්‍ය බවය. ඒ අතරම වහා මුහුණ දිය යුතු සංවර්ධන අභියෝගයන් රැසක් ද වෙති.දරිද්‍රතාවය තුරන් කිරීම, සාගින්න දුරලීම, සැමට අධ්‍යාපනය සහ සෞඛ්‍ය සේවාවන් ලබාදීම සහ අප ජනතාවට හොඳ ජීවන තත්ත්වයක් උදාකර දීම අප ප්‍රමුඛත්වය දැක්විය යුතු ක්ෂේත්‍රයන් වෙති. මා අවංකව කියා සිටින්නේ මේ සියලු ප්‍රශ්න සඳහා අප කණ්ඩායම තුළ විසඳුම් ඇතැයි මා විශ්වාස නොකරන බවයි. එහෙත් පොහොසත් විවිධාංගිකත්වයක් සහිත වූ ද දැඩි එක්සත් කමක් පිළිබිඹු කරන්නා වූද අප කණ්ඩායමට එම දීර්ඝකාලීන අරමුණ ඉටු කර ගැනීම උදෙසා සුවිශේෂ මෙහෙයක් කළ හැකි බව මට විශ්වාසය.සභාපතිත්වය භාර ගන්නා මෙම අවස්ථාවේදී මම ජාත්‍යන්තර වේදිකාවේ අප කණ්ඩායමේ හඬ සවිමත් ලෙස නැඟීමට ප්‍රතිඥා දෙමි. මේ ව්‍යායාමයේ දී ශ්‍රී ලංකාවට අප කණ්ඩායමේ සාමාජික සියලුම ජාතීන්ගේ පූර්ණ සහයෝගය හිමිවන බව මට විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n1005182</link>
    <topic>විස්මිත විජයග්‍රහණයට වසරයි</topic>
    <author>විජයානී එදිරිසිංහ හා චන්ද්‍රිකා පෙරේරා</author>
    <content>උතුරු නැඟෙනහිර කේන්ද්‍ර කොට දසක තුනක් තිස්සේ රට පුරා පැතිරී තිබූ කොටි ත්‍රස්තවාදය සම්පූර්ණයෙන්ම පරාජය කොට අදට (18) හරියටම වසරකි.2006 ජූනි 26 වැනිදා නැඟෙනහිර මෙහෙයුම මාවිල්ආරුවෙන් ආරම්භ විය. කොටි ත්‍රස්තවාදීන් මාවිල් ආරු සොරොව්ව වසා දැමූ පසු එය මුදා ගැනීම සඳහා ආරක්ෂක හමුදාවෝ මෙහෙයුමක් ආරම්භ කළහ. අනතුරුව මේ මෙහෙයුම නැෙඟනහිර මානුෂීය මෙහෙයුම ලෙසින් කොටි ග්‍රහණයේ සිටි සාමාන්‍ය වැසියන් මුදා ගන්නා තෙක් දියත් කෙරුණි. නැඟෙනහිර පළාතේ තිබූ සියලු කොටි බළමුළු විනාශ කර එම පළාත ආරක්ෂක හමුදා යටතට පත්විය.පසුව උතුරු මානුෂීය මෙහෙයුම ආරම්භ විය. නැඟෙනහිර මෙන්ම උතුරේද කොටි බලහත්කාරයෙන් සිරකරගෙන සිටි ජනතාව බේරා ගනිමින් ත්‍රස්තවාදය සම්පූර්ණයෙන්ම විනාශ කිරීම එම මෙහෙයුමේ අරමුණ විය.ජනාධිපති සේනාධිනායක මහින්ද රාජපක්ෂ මහතාගේ නායකත්වය සහ ආරක්ෂක ලේකම් ගෝඨාභය රාජපක්ෂ මහතාගේ අධීක්ෂණය යටතේ ත්‍රිවිධ හමුදාපතිවරු මෙහෙයුම ආරම්භ කළහ.පැති පහකින් උතුරු ප්‍රදේශයට ඇතුළු වූ ආරක්ෂක බළ සේනාංක ඉදිරියටම යමින් 32 මාර්ගය ඒ 9, ඒ 35, පුනරින් , කිලිනොච්චි, මන්නාරම, පරන්තන්, අලිමංකඩ, මුහමලේ, පුදුකුඩිඉරිප්පු, ධර්මපුරම්, මුලතිව්, ඇතුළු සියලු කොටි බළ කොටු විනාශ කර කොටි නායකයෝ සැඟ වී සිටි නන්දිකඩාල් ප්‍රදේශයට ඇතුළු වී කොටි නායක ප්‍රභාකරන් ප්‍රමුඛ සමස්ත කොටි නායකත්වයම විනාශ කළහ.එම සුවිශේෂී ජයග්‍රහණය ලබා ගත්තේ පසුගිය වසරේ අද වැනි දිනකයි. මෙරට ජනතාව කාලයක් තිස්සේ බැට කෑ ත්‍රස්තවාදයෙන් එදා සම්පූර්ණයෙන්ම නිදහස් වූහ.ලෝකයක් මවිතයට පත් කරමින් මෙරට ආරක්ෂක බළ සේනා ලබාගත් විජයග්‍රහණය සැමරීම අද රට පුරා සිදු කැරේ.මේ ජයග්‍රහණය පතා ජීවිත පරිත්‍යාගයෙන් ඉදිරිපත් වී ඇස්, ඉස්, මස්, ;ල් ඇට මේ රට වෙනුවෙන් පූජා කර සටන් වැදී මිය ගිය අතුරුදන්වූ අබාධිත තත්ත්වයට පත් වූ රණවිරුවන් සිහිපත් කිරීමත් එම මෙහෙයුම්වලට කැප වූ ත්‍රිවිධ හමුදාවේ සහ පොලිසියේ සියලුම රණවිරුවනට උපහාර දැක්වීමත් සිදු කෙරේ. ඒ නිමිත්තෙන් පසුගිය 11 වැනිදා සිට අද (18) දක්වා රණවිරු සතිය ලෙස නම්කර තිබුණි. රණවිරුවන් වෙනුවෙන් විවිධ සද්කාර්යය වැඩසටහන් රාශියක් ක්‍රියාත්මක කෙරුණි. අද පස්වරුවේදී පාර්ලිමේන්තු රණවිරු ස්මාරකය අබියසදීද රණවිරු අධිකාරිය සංවිධානය කරන විශේෂ උත්සවයක් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n1005183</link>
    <topic>පාර්ලිමේන්තුවේකොටසක් යට වෙයි</topic>
    <author>දයා පෙරේරා</author>
    <content>ධාරානිපාත වර්ෂාව නිසා දියවන්නා ඔය පිරීයාමෙන් පාර්ලිමේන්තු සංකීර්ණයෙහි කොටසක්ද ඊයේ (17) ජලයෙන් යට විය. ජයන්තිපුර පිවිසුමේ සිට පාර්ලිමේන්තු සංකීර්ණ භූමිය දක්වා මාවතෙන් කොටසක්ද ජලයෙන් යට වූ අතර පාර්ලිමේන්තු වාහන අංගණයෙහි කොටසක්ද යට වූ බව එහි ජ්‍යෙෂ්ඨ නිලධාරියෙක් දිනමිණට කීය.පාර්ලිමේන්තු කාර්ය මණ්ඩලයටද ඊයේ පස්වරු 3.00ට රාජකාරි නිමකොට නිවෙස් බලා යාමට අවසර ලබාදී තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n1005184</link>
    <topic>ගාලු මුවදොරරණවිරු උළෙල කල් යයි</topic>
    <author/>
    <content>රටපුරා පවතින අයහපත් කාළගුණ තත්ත්වය හේතුවෙන් ලබන 20 වැනිදා ගාලු මුවදොර පිටියේදී පැවැත්වීමට නියමිතව තිබූ ජාතික විජයග්‍රාහී උළෙල තාවකාලිකව කල් දැමීමට රජය තීරණය කර තිබේ. මීට සමගාමීව පාර්ලිමේන්තු පිටියේදී පැවැත්වීමට තිබූ රණවිරු සැමරුම් උළෙලද තාවකාලිකව කල්දමා තිබෙන බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා පවසයි.කාළගුණ තත්ත්වය යහපත් වූ වහාම මෙම උත්සව පැවැත්වීමට රජය තීරණය කර තිබේ.කාළගුණ තත්ත්වය අයහපත්වීම මඟින් ජනතාව දුක් විඳීන මේ මොහොතේ මෙවැනි උත්සවය නොපැවැත්වීම රජයේ මතයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n1005185</link>
    <topic>මහ වැස්සෙන්-ගංවතුරෙන්ලක්ෂයක් දෙනා අවතැන් වෙති</topic>
    <author/>
    <content>දින තුනක් තිස්සේ ඇදහැළෙන ගිගුරුම් සහිත මහ වැසි හේතුවෙන් ලක්ෂයක් පමණ විපතට පත්ව සිටිති. ගාල්ල, මාතර, කොළඹ සහ නුවරඑළිය ප්‍රදේශවල ජනතාව විපතට පත්ව සිටින අතර අවතැන් වූ පිරිස්වලට තාවකාලික නවාතැන් සහ ආහාරපාන සැපයීමට රජය පියවර ගෙන තිබේ.පීඩාවට පත්වූ ජනතාවට වියළි ආහාර සහ පිසූ ආහාර බෙදා දීම සඳහා රුපියල් ලක්ෂ 10 ක මුදලක් බැගින් දිස්ත්‍රික් ලේකම්වරුන් වෙත රජය ලබාදී ඇත. ජනාධිපති මහින්ද රාජපක්ෂ මහතා ඉරානයේ ටෙහෙරාන් නුවර සිට මේ පිළිබඳ උපදෙස් ලබා දුන්නේය.වැසි ජලයෙන් වැඩියෙන්ම විපතට පත්ව ඇත්තේ කොළඹ හා කළුතර දිස්ත්‍රික්කයන්හි ජනතාවය. අවතැන් වූ ජනතාවට පාසල් සහ පන්සල් වල තාවකාලිකව නවාතැන් සකස් කර දී තිබේ. ජලයට කොටු වූ පිරිස් නවාතැන් වලට ගෙන ඒම සඳහා නාවික හමුදාව සමග එක්ව බෝට්ටු මගින් ගෙන ඒමට ඊයේ (17 දා) පියවර ගෙන තිබිණි.ගස් කඩා වැටීමෙන් සහ බැමි කඩාවැටීමෙන් වාහන ගණනාවක් අනතුරට ලක් විය. හානියට පත් නිවෙස් පිළිසකර කර දීම සඳහා ද රජයේ අවධානය යොමුව තිබේ.කොළඹ ප්‍රදේශයට දින තුනක් පුරා නොකඩවා පැවැති ගිගුරුම් සහිත මහ වැසි නිසා දුම්රිය මාර්ග හා මහා මාර්ග ජලයෙන් පිරී පැවතීමෙන් දුම්රිය ධාවනය සහ වාහන ධාවනය සමහර ප්‍රදේශවල සම්පූර්ණයෙන්ම අත් හිටුවා තිබිණි. දුම්රිය සංඥා පද්ධති ජලයට යටවීම හේතුවෙන් දුම්රිය ධාවනය ඇතැම් මාර්ග වල ඉතාම සෙමින් පැවැත්වීමට සිදුවූ බව දුම්රිය දෙපාර්තමේන්තුවේ ධාවන අධිකාරී විජය සමරසිංහ මහතා පැවසුවේය.නාගලම් වීදියේ ජල මාපකයේ අඩි 3.7 ක් බව ඊයේ (17 දා) සඳහන් වී තිබිණි. අඩි 4 ක් වූ විට ගංවතුර තත්ත්වයක් ඇති විය හැකි යැයි අවධාරණය කර තිබිණි.ඊයේ (17) අලුයම සිට නොඩකවා ඇදහැළෙන ධාරානිපාත වර්ෂාව හේතුවෙන් කළුතර දිස්ත්‍රික්කයේ පහත් බිම් ගණනාවක් ජලයෙන් යටවී ඇත. කළුතර ප්‍රාදේශීය ලේකම් කොට්ඨාසයේ නිවාස 1400 ක් වැසි ජලයෙන් යටවී තිබේ.සවණගල ප්‍රාදේශීය ලේකම් කාර්යාල බල ප්‍රදේශයේ නිවාස හයක් පමණ මහ වැසි ඇද හැළීමෙන් හානියට පත්ව තිබේ.කිරිඉබ්බන් වැව, ඉදිකොළපැලැස්ස, සෙවණගල යන ග්‍රාම සේවා වසම්වල දැවැන්ත ගස් පවා කඩා වැටීම හේතුවෙන් විදුලිය අඩපණව ගොස් ඇත. මේ ප්‍රදේශවල ප්‍රධාන ආදායම් මාර්ගය බවට පත්වී ඇති කෙසෙල් වගාව ද මේ හේතුකොටගෙන දැඩි හානියට පත්ව තිබේ.මේ වන විට සෙවණගල ප්‍රාදේශීය ලේකම් කාර්යාලය හා පොලිසි එක් වී ආපදාවට පත්වූ පවුල් සඳහා සහනාධාර ලබාදීම සිදුකෙරෙමින් පවතී.ඉකුත් සතියේදී මාතර, කැකනදුර, ඇල්ලකන්ද වැවේ බැම්ම නායයාමකට ලක්වීමෙන් අක්කර 1200යකින් සමන්විත රදම්පළ වෙල් යාය හානියට පත් වී තිබේ.ගාල්ල, බද්දේගම, නාගොඩ, හැම්මෑලිය, මාපලගම, හිනිදුම, හෝළුවාගොඩ, කීබිඇල යන ප්‍රදේශවල මාර්ග ජලයෙන් යටවී ඇත.අධික වර්ෂාව නිසා මාර්ග දෙපස ඇති ගල් වැටී නායයාමෙන් මාර්ග අවහිර වී ඇත.බණ්ඩාරගම ප්‍රාදේශීය ලේකම් බල ප්‍රදේශයේ මදුරාමුල්ලේ සුනාමි නිවාස සංකීර්ණය අසල තිබෙන බොරළු කඳුගැටය නාය යාමට පටන්ගෙන ඇත. විනාශයට පත්වීමට ඉඩ තිබෙන නිවාස අටක පදිංචිකරුවන් බණ්ඩාරගම ප්‍රදේශීය ලේකම් චම්පා එස්. පෙරේරා මහත්මිය පැමිණ ඉවත් කිරීමට කටයුතු යෙදුවාය. අවතැන් වූ නිවැසියන් පාණදුර මාලමුල්ල විහාරස්ථානයේ ධර්ම ශාලාවේ තාවකාලිකව පදිංචි කර ඇත.අනුර ප්‍රේමලාල්, සුභාෂිණී සේනානායක, නුවන් කොඩිකාර, බන්දුල ගුණසේකර, තිහගොඩ විශේෂ, මාතර දිසා විශේෂ, කළුතර දිස්ත්‍රික් සංචාරක, බද්දේගම මධ්‍යම විශේෂ හා පානදුර සමූහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n1005186</link>
    <topic>විපතට පත් ජනතාවටජනපති නියමයෙන් කඩිනම් සහන</topic>
    <author/>
    <content>ජල ගැල්මෙන් පීඩාවට පත්ව සිටින ජනතාවට කඩිනමින් සහන සලසන ලෙස ජනාධිපති මහින්ද රාජපක්ෂ මහතා ආපදා කළමනාකරණ අමාත්‍යාංශයේ ලේකම්වරියට ටෙහෙරාන් නුවර සිට දුරකථනයෙන් උපදෙස් දී ඇත.ආපදා කළමනාකරණ ඇමැති ඒ. එච්. එම්. ෆවුසි මහතාද විදේශ සංචාරයක නිරතව සිටින අතර ඒ මහතාද ආපදාවට ලක් වූවන්ට කඩිනම් සහන සලසන ලෙස අදාළ අංශවලට දුරකථනයෙන් උපදෙස් දී ඇත.කොළඹ, ගම්පහ සහ කළුතර දිස්ත්‍රික්කවලට පසුගිය දින කිහිපය තිස්සේ ඇදහැළුනු ධාරානිපාත වර්ෂාවෙන් එම ප්‍රදේශවල ජනතාව දැඩි පීඩාවට ලක්ව ඇති අතර මේ ජනතාවට සහන සැලැසීම සඳහා එම දිස්ත්‍රික්ක තුනේ දිසා ලේකම්වරුන් වෙත රුපියල් ලක්ෂ දහය බැගින් ආපදා කළමනාකරණ අමාත්‍යාංශය මගින් දැනටමත් ලබාදී ඇත.ජනතාවට ක්ෂණික සහන සැලසීමට අමතරව ජල ගැලීම් තර්ජනය අවම කිරීම සඳහා පහත් බිම් ප්‍රදේශවල සිට වැසි ජලය බැස යෑම සඳහා කාණු පද්ධති සකස් කිරීම සඳහා කොළඹ ගම්පහ සහ කළුතර දිස්ත්‍රික් ලේකම්වරුන් වෙත රුපියල් ලක්ෂ 9ක අමතර මුදලක් ද ලබා දී තිබේ.පීඩාවට පත් ජනතාවට පිසූ ආහාර සහ අවශ්‍ය වුවහොත් තාවකාලික නවාතැන් සැපයීම සඳහා තවදුරටත් මුදල් ලබා දීමට ආපදා සහන සේවා අමාත්‍යාංශය පියවර ගෙන තිබේ.අධික වර්ෂාව හේතුවෙන් කොළඹ, ගම්පහ සහ කළුතර දිස්ත්‍රික්කවල ප්‍රදේශ ගණනාවක පහත් බිම් ජලයෙන් යට වී ජල ගැලීම් තර්ජනයක් ඇති වී තිබේ.දැනට උද්ගතව ඇති අයහපත් කාලගුණික තත්ත්වය පිළිබඳ තවදුරටත් නිරීක්ෂණය කොට ජනතාවට කඩිනම් සහන සැලසීම සඳහා රජය මගින් හදිසි පියවර ගැනීමට බලාපොරොත්තු වන බව රජයේ ප්‍රවෘත්ති අධ්‍යක්ෂවරයා දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n1005187</link>
    <topic>මහ වැසි දිගටම</topic>
    <author/>
    <content>බස්නාහිර, සබරගමුව සහ දකුණු පළාත්වල වැසි හෝ ගිගුරුම් සහිත වැසි තවදුරටත් පැවතිය හැකි බව කාලගුණ විද්‍යා දෙපාර්තමේන්තුව පවසයි.දැනට පවතින පූර්ව නිරිතදිග මෝසම් කාලගුණික තත්ත්වය සහ ශ්‍රී ලංකාව ආශ්‍රිතව පහළ වායු ගෝලයේ කැළඹීම් තත්ත්වය නිසා මේ වැසි තත්ත්වය පවතින බව අනාවරණය කරයි.වැසි හෝ ගිගුරුම් සහිත වැසි මධ්‍යම පළාත දක්වා ද පැතිරී යා හැකි බව ද සමහර ප්‍රදේශවල තද වැසි ද ඇතිවිය හැකි බව කාලගුණ විද්‍යා දෙපාර්තමේන්තුව පවසයි. දිවයිනේ නිරිතදිග ප්‍රදේශවල ඇතැම් අවස්ථාවල තරමක තද සුළං ඇතිවිය හැකි බව ද, දකුණු හා බස්නාහිර වෙරළට ඔබ්බෙන් වූ මුහුදු ප්‍රදේශවල තද සුළං ඇතිවිය හැකි බව ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n10051816</link>
    <topic>ඉදිරි පස් වසර ඇතුළත දීශ්‍රී ලංකාව ආසියානු ආර්ථිකයේ සවිමත්කේන්ද්‍රස්ථානය බවට පත් කරනවා - ජනපති</topic>
    <author/>
    <content>මුළු රට එකම නගරයක් බවට පරිවර්තනය කර ශ්‍රී ලංකාව ඉදිරි පස් වසර තුළදී අමෙරිකානු ඩොලර් 4000 ක ඒක පුද්ගල ආදායමක් සහිත සවිමත් ආසියානු ආර්ථිකයක් ඇති රටක් බවට පත් කිරීම තමාගේ අරමුණ බව ශ්‍රී ලංකා ජනාධිපති මහින්ද රාජපක්ෂ මහතා ප්‍රකාශ කෙළේය.මේ පසුබිම යටතේ අප ලත් සංවර්ධන ක්‍රියාදාමයේ සාර්ථකත්වයේ අත්දැකීම් ඔබ සමඟ සතුටින් බෙදා ගැනීමට අපි සූදානම් වන්නෙමු’ යි ද ටෙහෙරාන් නුවර පැවැති ජී – 15 සමුළුවේදී මහින්ද රාජපක්ෂ ජනාධිපතිවරයා කියා සිටියේය.ජී – 15 සමුළුවේ සභාපතිත්වය භාරගත් මහින්ද රාජපක්ෂ මහතා සමුළුවේදී කළ සම්පූර්ණ කථාව මෙසේය.ටෙහෙරාන් නගරයේ පැවැත්වෙන ජී 15 සමුළුවට සහභාගී වීමට ලැබුණු මේ අවස්ථාව මම ඉතාමත් අගය කරමි. මටත් මගේ නියෝජිත පිරිසටත් දැක්වූ උණුසුම් පිළිගැනීම සහ ඉමහත් සත්කාර ගැන ඉරාන ජනාධිපතිතුමාටත් ජනතාවටත් මගේ අවංක ස්තුතිය පුද කරමි. ඉතාමත් අනර්ඝ ලෙස සමුළුව සංවිධාන කිරීම ගැන මාගේ දැඩි ප්‍රශංසාව පල කරමි.ගෝලීය අවකළමනාකරණයේ ප්‍රතිඵලයක් වූ මූල්‍ය අර්බුදය නිසා ඇතිවූ ගෝලීය ආර්ථික අස්ථාවරත්වයේ සෙවණැල්ල වැටුණු ගතවූ දුෂ්කර සිව් වසර තුළ ජී 15 ට ක්‍රියාකාරී හා සාර්ථක නායකත්වයක් ගෙන දුන් ඉරාන ජනාධිපතිතුමාට මම පැසසුම් කරමි. එවැනි දුෂ්කරතා මධ්‍යයේ වුවද එතුමාගේ දක්ෂ නායකත්වය යටතේ ජී 15 සංවිධානයට යළි පුනර්ජීවයක් ගෙන දෙමින්, එහි යෝජනා ක්‍රමවේදයන් සවිමත් කිරීමටත් දකුණු - දකුණු සහයෝගිතාව ඉදිරියට ගෙන යෑමටත් නව පියවරවල් ගෙන ඇත.ජී 15 සැසිය 20 වැනි සංවත්සරය පවත්වන මේ අවස්ථාවේදී එහි සභාපතිත්වයට ශ්‍රී ලංකාව පත් කර ගැනීම අපට අත්වූ වරප්‍රසාදයකි. ඉමහත් ගෞරවයකි.ගතවූ විසි වසර තුළ අප කණ්ඩායමේ සාමූහික ආර්ථිකයේ ගුණාත්මක පරිවර්තනයක් කිරීමට හැකිවී තිබේ. ආරම්භයේ දී ජී 8 කණ්ඩායමේ දී පසුපසින් සිටි අප සමහර සාමාජික රටවල් සංවර්ධන මට්ටමින් ඉදිරි පියවර තබා අද ලෝක ආර්ථික බල සමතුලනයේ වැදගත් මෙහෙයක් ඉටු කරති. තෙල් සහ ස්වභාවික වායු, ආර්ථික සම්පත් සහ අත්‍යවශ්‍ය නිෂ්පාදන සහිත රටවල් අප කණ්ඩායමේ සාමාජිකත්වය දරති.තවත් සමහරු පුළුල් කාර්මික පදනමකින් සමන්විත දියුණු තාක්ෂණික හැකියාවන් සහිත ආර්ථිකයක් ගොඩ නඟාගෙන සිටිති. දැනුම පිළිබඳ ඥානයෙන් සුපිරි මානව සම්පතක් ලබා සිටීම අප සියලු දෙනාටම පොදු සම්පතකි.ජී 15 කණ්ඩායම දිගටම ආර්ථික ප්‍රගතිය තුළින් ගෝලීය වේදිකාවේ ප්‍රබල හඬක් නඟයි. එසේ හඬ නැගීමේ හැකියාවක් අපට ලැබී ඇත්තේ අපගේ සාමූහික සංවර්ධන අත්දැකීම් නිසාය.අනේක බාධක තිබුණද මගේ රට වන ශ්‍රී ලංකාව වර්ධනයට ඇති හැකියාව පිළිබිඹු කරයි. අප 6 % වාර්ෂික ආර්ථික වර්ධනයක් ලබා 2005 දී අමෙරිකානු ඩොලර් 1060 ක් වූ ඒක පුද්ගල ආදායම 2009 වන විට අමෙරිකානු ඩොලර් 2050 දක්වා ඉහළ නැංවීමට සමත්විය. මෙය වඩාත් වැදගත් වන්නේ ඩොලර් 1000 ඉලක්කයට ළඟාවීමට අපට නිදහස ලැබීමෙන් පසු 55 වසරක් ගතවූ නමුත් පසුගිය සිව් වසර තුළ දී එය දෙගුණ කර ගැනීමට ලත් හැකියාවයි.මේ සියලු සාර්ථකත්වයන් අප ලැබුවේ අවුරුදු 30 ක් පැවැති කෲර ත්‍රස්තවාදයේ සහ බෙදුම්වාදයේ අභියෝගයට මෙන්ම 2004 විනාශකාරී සුනාමියටද ගෝලීයමූල්‍ය ක්‍රමයේ අස්ථාවරත්වය පිළිබිඹු කෙරෙන ආර්ථික අවපාතයේ හානිකර බලපෑම් වලට ද මුහුණ දෙන අතරතුරම ය.මාගේ් මැතිවරණ ප්‍රකාශනය වූ ‘මහින්ද චින්තනයේ’ සඳහන් වූ ලෙස අපගේ සංවර්ධන ක්‍රියාවලිය පදනම් වී ඇත්තේ ජනතාව අරමුණු කර ගෙනය. අප දැන් එහි ඉලක්කයන් වූ ආර්ථික වර්ධනයේ බහුක්ෂේත්‍ර අරමුණු, රැකියා ජනිත කිරීම, දරිද්‍රතාව තුරන් කිරීම, ආර්ථික ඵල බෙදී යාමේ සාධාරණත්වය සහතික කිරීම, රටේ හැම ප්‍රදේශයකම සමබර සංවර්ධනය සහ පරිසරය රැක ගැනීම දෙසට ඉදිරි පියවර තබා ඇත. අප එම අරමුණු ඉටු කර ගන්නේ දිගු කලක සිට අප රට කැපවූ ප්‍රජාතන්ත්‍රවාදී යහ පාලනය සහ සංස්කෘතික අගයන් රැක ගන්නා අතරතුරය.මා පසුගියදා භූතානගේ පැවැති 16 වැනි සාර්ක් රාජ්‍ය නායක සමුළුවේදී දකුණු ආසියානු රාජ්‍ය නායකයින්ට පැවසූ පරිදි ශ්‍රී ලංකාවේ පිළිගත් පිළිවෙත නම් ආර්ථික සංවර්ධනය සඳහා ග්‍රාමීය ජනතාව නාගරික ප්‍රදේශවල විශාල වශයෙන් සංක්‍රමණය වීමේ අවශ්‍යතාවන් නොමැති බවය.නිවාස, ජල, සනීපාරක්ෂක ආදී ක්ෂේත්‍රයන් හි දුෂ්කරතා සහ විවිධ සමාජීය ප්‍රශ්න ඇති කෙරෙන ලෙස ග්‍රාමීය ජනයා නගරවලට සංක්‍රමණය වීම වෙනුවට මගේ රජය ප්‍රයත්න දරන්නේ ගම්බද ජනතාවට නවීන සංවර්ධනයේ ප්‍රතිඵල සම ලෙස හිමිකර ගත හැකි වන අයුරින් පහසුකම් සහ සම්පත් එම ප්‍රදේශවලට ලබාදීමටය. මගේ රජයට නොබෝදා පැවැති මහ මැතිවරණයේදී ග්‍රාමීය ප්‍රදේශවලින් විශාල වැඩි ඡන්ද සංඛ්‍යාවක් ලැබුණේ මේ හේතුව නිසාය.රටේ සංවර්ධන ආයෝජනයේ දී කුඩා කර්මාන්ත සහ දරිද්‍රතාව තුරන් කිරීමට ආධාර වන යෝජනා ක්‍රම සඳහා වැඩිම මුදල් ආයෝජනය කෙරෙන බව සහතික කිරීම සඳහා ශ්‍රී ලංකා මහ බැංකුවේ මූල්‍ය ප්‍රතිපත්ති සංශෝධනයක් කර ඇති බව ද මෙහිදී පෙන්වා දීමට කැමැත්තෙමි. ඒ අතරම රාජ්‍ය බැංකු මඟින් ග්‍රාමීය ප්‍රදේශවලට වැඩිපුර මූල්‍ය පහසුකම් ලබාදීමටත් එබඳු පියවර සඳහා පුද්ගලික බැංකු දිරිමත් කිරීමටත් එමඟින් තරගකාරී බැංකු සහ මූල්‍ය ආයතනවලින් ග්‍රාමීය සමාජයට උපරිම ඵල ගෙන දීමටත් ක්‍රියා කර තිබේ.මේ පිළිවෙතේ සාර්ථකත්වයක් ලෙස මූල්‍ය පහසුකම් ලබන ගෘහ ඒකක සංඛ්‍යාව 82 % දක්වා ඉහළ ගොස් ඇත.ගම නැඟුම ව්‍යාපෘතිය තුළින් සංවර්ධන ක්‍රියාවලියට ජනතා සහභාගීත්වය වැඩි කර එමඟින් දරිද්‍රතාව අවම කිරීම දෙසට විප්ලවකාරී වෙනසක් ම විසින් ඇති කර තිබේ. ග්‍රාමීය ප්‍රදේශවලට මහාමාර්ග, විදුලිබල, පානීය ජලය, වාරිමාර්ග, පහසුකම් සහ අනෙකුත් අවශ්‍යතාවන් ඒ සමඟම ලබාදීම නිසා අප ලත් සාර්ථකත්වය වඩාත් අර්ථාන්විත වේ.මගේ අරමුණ මුළු රටම නගරයක් බවට පරිවර්තනය කර ශ්‍රී ලංකාව ඉදිරි පස් වසර තුළ දී අමෙරිකානු ඩොලර් 4000 ක ඒක පුද්ගල ආදායමක් සහිත සවිමත් ආසියානු ආර්ථිකයක් බවට පත් කිරීමයි. මේ පසුබිම යටතේ අප ලත් සංවර්ධන ක්‍රියාදාමයේ සාර්ථකත්වයේ අත්දැකීම් ඔබ සමඟ සතුටින් බෙදා ගැනීමට අපි සූදානම් වන්නෙමු.අපගේ සංවර්ධන ප්‍රතිපත්ති මෙන්ම ජාත්‍යන්තර සහ කලාපීය කණ්ඩායම් වල පිළිවෙත් ද ජනතාව අරමුණු කර ගත්තා වූ ද ප්‍රතිඵල සාධාරණ ලෙස බෙදී යාම සහතික වන ලෙස සකස් විය යුතු බව අපි සියලු දෙනා පිළිගන්නෙමු. ලෝක ජනතාවගෙන් 33 % නියෝජනය කරන සුවිශේෂ සංයුතියක් සහිත ජී 15 කණ්ඩායමට මේ පැහැදිලි අරමුණ ඉටු කර ගැනීමේ දී මෙන්ම ගෝලීය ආර්ථික සහ සමාජ ප්‍රතිපත්ති සංවාදයේදී ජනතාව අරමුණු කරගත් සංවර්ධන පිළිවෙත් උදෙසා ද වැදගත් මෙහෙයක් ඉටු කිරීමේ හැකියාවක් තිබේ.ගෝලීය මූල්‍ය සහ ආර්ථික ප්‍රශ්න හැදැරීමටත් ඒවාට ප්‍රතික්‍රියා දැක්වීමටත්, ආර්ථික අර්බුද වැළැක්වීමටත් හැකි වන ලෙස ජාත්‍යන්තර මූල්‍ය රටාව ප්‍රතිසංශෝධනය විය යුතු බව අපගේ අවධානයයි. මේ අරමුණ ඉටු කර ගැනීමට නම් විවෘත පුළුල් සහ විනිවිද භාවයෙන් යුතු සංවාදයක් ඇති විය යුතුය.එමෙන්ම දියුණු වන රටවල් සමඟ ක්‍රියා කිරීමේදී බ්‍රෙටන්වුඩ්ස් ආයතන එම රටවල සුවිශේෂී වූ තත්ත්වයන් සහ අවශ්‍යතාවන්ද ඔවුන්ගේ මූල්‍ය රටාවල දුෂ්කරතා ද හඳුනාගෙන ක්‍රියා කළ යුතුය. එම ආයතන බලහත්කාරයෙන් කොන්දේසි පැවරීමෙන් වැළකිය යුතුය. මෑතදී පැවැති ගෝලීය ආර්ථික අර්බුදය එම ආයතනවල වැරැදි ප්‍රතික්‍රියා නිසා වර්ධනය වූ බව අපගේ් හැඟීමය. ඊනියා වොෂින්ටන් එකඟත්වයේ හානිකර ප්‍රතික්‍රියා ගැනත්, මේ රටවල ප්‍රගතියට ආධාර වන වෙනත් ආයතන රටාවක අවශ්‍යතාව ගැනත් දියුණුවන ජාතීන් අතීතයේදීත් හඬ නැගූ නමුත් එයින් තාමත් ඵලක් වී නොමැත. එහෙත් දැන් රාජ්‍යමය ආර්ථික පාලනය සහ රජයට හිමි මෙහෙයේ වර්ධනය නීති රීති ලිහිල් කිරීම, රෙගුලාසි අවම කිරීම ආදී වශයෙන් බටහිර ආර්ථිකයේ ගුණාත්මක ප්‍රතිපත්ති වෙනසක ලක්ෂණ දක්නට ලැබේ.කෙසේ වුවද ගෝලීය ආර්ථිකයේ සහ බහුපාර්ශ්වික සංවිධානවල මූල්‍ය පරිපාලනය ආර්ථික අවපාතයන් ගැන කලින්ම අනතුරු ඇඟවීමේ ක්‍රියා පිළිවෙතකට එළඹ නොතිබීම අපගේ කනගාටුවට කරුණකි. යළි අර්බුදයක් ඇතිවීම වැළැක්වීම දෙසට දියුණුවක් දක්නට නොමැත.දියුණුවන ලෝකය, ගෝලීය ආර්ථිකයේ රෙගුලාසි ලිහිල් කිරීම දෙසට පියවර ගැනීමේ වගකීමෙන් බැහැර වී නොමැත. මෙහිදී ලෝක වෙළෙඳ සංවිධානයේ දෝහා සාකච්ඡා වටයේ ඇති කර ගත් සංවර්ධන එකඟතාවයන් තවමත් ක්‍රියාකාරී වී නොතිබීම කනගාටුවට කරුණකි. එම අවසාන සම්මුතියේදී දියුණුවන රටවල අවශ්‍යතාවන් පිළිගත යුතු බවට ජී 15 කණ්ඩායම දිගටම කැපවී සිටිය යුතුය. අපගේ අපනයනයන් සහ සේවාවන් සඳහා වැඩි වෙළෙඳ පොළ ඉඩ කඩක් හිමි විය යුතුය. එහි දී දේශපාලන අරමුණු මත කොන්දේසි පැන විය යුතු නොවේ. අප ආර්ථිකය දියුණු කිරීමටත් කෘෂිකාර්මික වශයෙන් ස්වයංපෝෂිත වීමටත් අවශ්‍ය ප්‍රතිපත්තිමය ඉඩ කඩ එම ගෝලීය සම්මුතියේ අංගයක් විය යුතුය.21 වැනි සියවසේ දේශගුණික විපර්යාසයේ අභියෝගයන් ගැන වූ ඓතිහාසික වගකීමේදී දියුණුවන ලෝකයට ඇත්තේ සීමිත වගකීමකි. නූතන ක්‍රියා පිළිවෙත දිගටම ගෙන ගිය හොත් අයහපත් ලෙස බලපාන කාබන් විමෝචනය නිසා අපගේ සංවර්ධන අවශ්‍යතාවන්ට ඉතිරි වන්නේ් සීමිත පරිසර ඉඩකඩකි. මේ තත්ත්වය යටතේ එක්සත් ජාතීන්ගේ දේශගුණික විපර්යාස පිළිබඳ සම්මුතියට අනුකූලව වගකීම් පැවැරීම සම ලෙස සිදු වුවද වගකිව යුත්තන්ට වැඩි කාර්ය භාරයක් හිමි ප්‍රතිපත්තියක් ක්‍රියාත්මක විය යුතුය.අප රටවල ශීඝ්‍රයෙන් වර්ධනය වන මිනිස් සම්පත්වල වැදගත්කම ජී 15 සුවිශේෂ අවධානයක් දැක්විය යුතුය. අප බුද්ධිමය දේපොළ ආරක්ෂා කිරීමට කැපවිය යුතු අතරම අප සියලු දෙනාටම වඩා යහපත් ලොවක් ගොඩනැගිය හැකි වන ලෙස දැනුම සහ තොරතුරු බෙදා ගැනීමට කටයුතු කළ යුතුය. පොහොසත් ජෛව විවිධත්වයක් සහ ජෛව සම්පත් වලින් අනූන දේශයක් වන ශ්‍රී ලංකාව මේ සම්පත්වල අව පරිහරණය වැලැක්වීම ඉතා වැදගත් කොට සලකයි. ජනකලා සම්ප්‍රදායන් ඇතුළු පාරම්පරික දැනුම සුරැකීම කෙරෙහිද අප වැඩි අවධානයක් දැක්විය යුතුය.ගෝලීය ප්‍රතිපත්තිවල ගුණාත්මක සමුතුලිත බවක් තිබිය යුතු බවට හඬ නැඟීමට ජී 15 කණ්ඩායමට වැඩි හැකියාවක් ඇත්තේ අප පොහොසත් ශිෂ්ටාචාරයකින් සමන්විත අත්දැකීම් බහුල කණ්ඩායමක් බැවිනි. තෙවැනි දශකයට පිවිසෙන ජී 15 කණ්ඩායම ජාත්‍යන්තර ප්‍රජාවගේත් සාමාජික රටවලත් වගකීම ඉටු කිරීමට නොපැකිලව උත්සාහ දරන බව මට විශ්වාසය.සංවර්ධනයේ සියලුම ක්ෂේත්‍රයන් හි නිර්මාණශීලී ගෝලීය සංවාද ඇති කිරීමට ජී 15 කණ්ඩායම ජී 8 කණ්ඩායම සමඟ සමීපව කටයුතු කළ යුතු යැයි මම යෝජනා කරමි. ජී 15 සහ ජී 8 අතර සංවාදය වඩාත් යථාර්ථවාදී සහ ප්‍රතිඵල දායක බව සහතික කිරීමට පැහැදිලි සාකච්ඡා ක්‍රමවේදයක් ගොඩනඟා ගත යුතුය.ආර්ථික, මූල්‍ය, විද්‍යා සහ සංස්කෘතික ආදි සියලුම ක්ෂේත්‍රයන්ගෙන් කිට්ටු සහයෝගීතාවක් ගොඩනැඟීම සඳහා අප රාජ්‍ය ආයතන, වියතුන්, සහ පුද්ගලික අංශයේ අත්දැකීම් බහුල පුද්ගලයින්ගෙන් සමන්විත කාර්ය සාධක බළකායක් පත්කිරීමට අප කණ්ඩායමේ ජනතාව අරමුණු කර ගත් සංවර්ධනය ගොඩනැගීමේදී කලාපයේ පුර්ණ හැකියාවන් ඒකරාශී කිරීම සඳහා වඩාත් වැදගත් වේ යැයි මම අදහස් කරමි.අප කණ්ඩායමේ රටවල යටිතල පහසුකම් සංවර්ධධනය මානව සම්පත් සංවර්ධනය, වෙළෙඳාම සහ අයෝජන වැඩි දියුණු කිරීම උදෙසා සංවර්ධන සහයෝගිතාව තර කර ගැනීමට ක්‍රියාකාරී පියවර ගැනීම කෙරෙහි වැඩි අවධානයක් දැක්විය යුතු යැයි මම යෝ්ජනා කරමි. කණ්ඩායමේ රටවල් තුළත් පිටත ලෝකයේත් සාමය සහ සුරක්ෂිත බව තහවුරු කිරීමටත්, සහජීවනයේ හැකියාවන් තර කීරීමටත්, ක්‍රියාකාරී කැපවීමෙන් අපට සෙසු ලෝකයට ආදර්ශයක් ගෙන හැර දීමට පුළුවන. කාර්ය සාධක බළකායට අමතරව කණ්ඩායමේ රටවල් තුළ මානව සම්පත් කුසලතා බෙදා ගැනීමේ ක්‍රමවේදයක් ස්ථාපිත කිරීමට ද පියවර ගත යුතුය.රාජ්‍ය නායකවරුනි, නෝනාවරුනි, මහත්වරුනි, කණ්ඩායමේ ඉදිරි කාලය සඳහා නායකත්වය දීමට ශ්‍රී ලංකාව කෙරෙහි විශ්වාසය තැබූ ජී 15 සාමාජික ජාතින්ට මම ස්තුතිවන්ත වෙමි. සියලු ජනතාවගේ යහපත හේතු වන පරිදි ආර්ථික සහ සමාජ ප්‍රගතිය වර්ධනය කිරීමේදී වැදගත් මෙහෙයක් කීරීමට සංවිධානයේ පුනර්ජීවය සහතික කිරීමේ හැකියාවත් අප රටවල් සතු බව මගේ බලවත් විශ්වාසයයි. මගේ දේශනය කෙරෙහි ඔබ දැක්වූ අවධානයට ස්තුති වන්ත වන්නෙමි.ඔබ සැමට තෙරුවන් සරණයි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n10051817</link>
    <topic>පැති බැම්මක් කඩා වැටී ගල්කිස්ස හෝටල් රථගාල යට වේ</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>අඩි දහයක් පමණ උස පැති බැම්මක් කඩා වැටීමෙන් ගල්කිස්ස මහ හෝටලයේ රථගාලේ නවතා තිබූ වාහන අටකට බරපතළ හානි සිදුව තිබේ.අධික වැසි හේතුවෙන් ගල්කිස්ස බෞද්ධ බාලිකා විද්‍යාලයේ පැතිබැම්ම කඩා වැටීමෙන් ඊයේ (17දා) පෙරවරුවේ මේ අනතුර සිදුවිය.කළුගල්වලින් සමන්විත මේ පැතිබැම්ම කඩා වැටීමෙන් සුඛෝපභෝගී කාර් රථ 4ක්, වෑන් රථ 3ක් සහ ඩබල් කැබ් රථයක් විනාශ වී ඇති අතර ඉන් හතරක් සම්පූර්ණයෙන්ම යට වී තිබේ.බෞද්ධ බාලිකා විද්‍යාලයේ කුඩා දැරියන්ගේ පන්ති කාමර පිහිටා තිබෙන්නේද මේ පැති බැම්ම ආසන්නයේ ය.ගල්කිස්ස පොලිසියේ රථ වාහන අංශයේ ස්ථානාධිපති උප පොලිස් පරීක්ෂක දිලීප පෙරේරා සහ පොලිස් සැරයන්වරු වන කුලසූරිය (30579), දසනායක (51509) යන මහත්වරු සිද්ධිය පිළිබඳව පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n10051818</link>
    <topic>ජල ගැල්ම හේතුවෙන් දාගොන්නේ තරුණයෝදෙදෙනෙක් මිය යති</topic>
    <author>කොච්චිකඩේ විශේෂ – ඩී. මිහිඳුකුල සහ කොටදෙණියාව සමූහ</author>
    <content>නොකඩවා ඇදහැලෙන මහ වැසි හේතුවෙන් ඊයේ (17) දාගොන්න දිසාගෙවත්තේ වෙළ මැද පාර පිහිටි ජලය පිරුණු වෙළකට වැටීමෙන් තරුණයෝ දෙදෙනෙක් මරුමුවට පත්වූහ.මෙසේ මියගොස් ඇත්තේ මීගමු පාර දාගොන්න 187/ඒ පදිංචිව සිටි එම්. ඒ. සමීර රුවන් කුමාර නමැති 19 හැවිරිදි තරුණයකු හා මාගොඩැල්ලවත්ත කටුවැල්ලේගම පදිංචි එම්. ඩී. සමිත් චතුරංග නමැති එම වයසේම තරුණයෙකි.දෙදෙනාම පාසල් අධ්‍යාපනය නිමාකළ මිතුරෝය. ගලායන මහ ජලකඳ දැකබලා ගැනීමට මිතුරන් කණ්ඩායමක් සමඟ සිද්ධිය වූ ස්ථානයට මේ දෙදෙනාද පැමිණ ඇත. වෙල්යායේ ලියද්ද උඩ සිටින විට ගලා ආ මහ දියරැල්ලකට අසුවී දෙදෙනාම ගසාගෙන ගිය බව ඥාතීහු කියති.පෙ.ව. 11.30 ට පමණ සිද්ධිය වී තිබෙන අතර ප.ව. 3.00 ට පමණ නාවික හමුදාව පොලිසිය හා ජනතාව එම සිරුරු දෙක සොයාගෙන ඇත.මීගමුව දිසා රෝහලේ එම සිරුරු දෙක තැන්පත් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n1005188</link>
    <topic>‘අත්දැකීම් සහ සංහිදියාව’කොමිසමට සාමාජිකයෝ පත් කෙරෙති</topic>
    <author/>
    <content>ත්‍රස්තවාදයට හේතු සොයා යළි එවැනි තත්ත්වයක් උදාවීම වැළැක්වීම සඳහා ජනාධිපති මහින්ද රාජපක්ෂ මහතා විසින් පත් කරන ලද ‘අත්දැකීම් සහ සංහිඳියාව‘ පිළිබඳ ජනාධිපති කොමිෂන් සභාවේ සාමාජිකයන් මෙසේය. සභාපති - රන්ජන් ද සිල්වා ( ජනාධිපති නීතිඥ)  සාමාජිකයන් - ආචාර්ය අම්රිත් රෝහන පෙරේරා ( ජනාධිපති නීතිඥ)මහාචාර්ය මොහොමඩ් තාෆීර් මොහමඩ් ජිෆ්රිමහාචාර්ය කරුණාරත්න හඟවත්ත, චන්ද්‍රපාල් ශන්මුගම්, එච්. එම්. ජී. එස් පලිහක්කාර, මනෝහාරී රාමනාදන්, මැක්ස්වල් පරාක්‍රම පරනගම</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n1005189</link>
    <topic>වරායේ කුස්සියටත් ගංවතුර</topic>
    <author>ප්‍රාර්ථනා වීරසිංහ</author>
    <content>කොළඹට ඇදහැළෙන ධාරානිපාත වර්ෂාවෙන් කොළඹ වරායේ මුළුතැන්ගෙය සහ බ්ලුමැන්ඩල් ප්‍රදේශයේ පිහිටා ඇති වරාය අධිකාරියේ නිල නිවාස 350 ක් පමණ ජලයෙන් යට වී ඇති බව වරාය අධිකාරියේ ක්‍රියාකාරී අධ්‍යක්‍ෂ ප්‍රසන්න කළුතරගේ් මහතා පැවසීය.දිනමිණ ඊයේ (17) කළ විමසීමකදී ඒ මහතා මේ බව ප්‍රකාශ කළේය. එම නිල නිවාස වල පදිංචිකරුවන් වෙත අත්‍යවශ්‍ය කෑම වර්ග සහ වෙනත් පහසුකම් වරාය සභාපති ආචාර්ය ප්‍රියත් බන්දු වික්‍රම මහතාගේ උපදෙස් පරිදි යැවීම ක්‍රියාත්මක කර ඇති බවද කළුතරගේ් මහතා පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n10051810</link>
    <topic>කොළොන්නාවට තෙල් ගෙනයන නළයක්පුපුරා සුළු ගින්නක්</topic>
    <author>චන්ද්‍රිකා පෙරේරා</author>
    <content>කොලොන්නාව ඉන්ධන ටැංකි වෙත භූගතව ඉන්ධන ප්‍රවාහනය කෙරෙන නළයක් ග්‍රෑන්ඩ්පාස් ප්‍රදේශයේ දී ඊයේ (17) දහවල් පුපුරා ගිනි ගැනීමෙන් පුද්ගලයෙක් තුවාල ලබා ඇති අතර නිවාස කීපයකට ද හානි සිදුව තිබේ.කොලොන්නාව ඉන්ධන ටැංකි වෙත ඉන්ධන ප්‍රවාහනය කෙරෙන නළයක් මෙසේ පුපුරා ගිනිගැනීමත් සමඟ ප්‍රදේශවාසීන් පොලිසිය හා ගිනි නිවන හමුදාව එක්ව ඉතා ඉක්මනින් ගින්න නිවා දැමීමට කටයුතු කළ බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා පැවැසීය.කැලණි පොඩි පාලම යට පැල්පත් නිවාස කීපයකට ගින්න හේතුවෙන් හානි සිදුව තිබේ. සිද්ධියෙන් පිලිස්සී තුවාල ලැබූ පුද්ගලයා ප්‍රතිකාර සඳහා කොළඹ ජාතික රෝහලට ඇතුල්කැර ඇත. මේ පිළිබඳ ග්‍රෑන්ඩ්පාස් පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n10051811</link>
    <topic>දේශපාලකයන්ගේ හයියෙන් සිදු කර ඇතිඅනවසර ඉදිකිරීම්ද ජල ගැල්මට හේතුවක්</topic>
    <author>අනුර පේ‍්‍රමලාල් සහ නුවන් කොඩිකාර</author>
    <content>සුළු වර්ෂාවකට වුවද කොළඹ නගරය ජලයෙන් යටවීමට හේතුව දේශපාලන බලපෑම් මත සිදුකරන අනවසර ඉදිකිරීම් හා ඉඩම් ගොඩකිරීම බව කොළඹ ආපදා කළමනාකරණ මධ්‍යස්ථානයේ නිලධාරියෙක් ප්‍රකාශ කෙළේය.මේ ඉදිකිරීමට හා ගොඩකිරීමට අවශ්‍ය ලිපි ලේඛන සමහර රාජ්‍ය ආයතන මගින් නිකුත් කර තිබීම කනගාටුවට හේතුවක් බවද එබැවින් ආපදා කළමනාකරණ මධ්‍යස්ථානය නීතිමය ගැටලුවලට පවා මුහුණ පා ඇතැයි ඒ මධ්‍යස්ථානයේ නිලධාරියෙක් පැවසීය.මේ නිසා කොළඹ වැසි ජලයෙන් යටවීම වැළැක්වීම සඳහා විසඳුම් සෙවීම ඉතා දුෂ්කර වී තිබෙන අතර දේශපාලන නායකයන් හා අදාළ බලධාරීන් එක්වී ආපදා කළමනාකරණ මධ්‍යස්ථානය හඳුන්වාදී තිබෙන සැලැසුම් ක්‍රියාත්මක කිරීමෙන් කාලයක් තිස්සේ පවතින මේ ගැටලුවලට විසැඳුමක් ලබා ගත හැකි බව එම නිලධාරියා අවධාරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n10051812</link>
    <topic>කොටි සංවිධානයේ ලේඛනයක් සහතික කළැයි සැකසාම විනිසුරුට රු. 25,000ක් ඇප</topic>
    <author>සිරිසේන රාජපක්ෂ</author>
    <content>එල්. ටී. ටී. ඊ සංවිධානයේ නීති අංශය භාරව සිටි අය මිය ගිය බවට සැකසූ කූඨ ලේඛනයක් සහතික කළ බව කියන කොටහේන ප්‍රදේශයේ සමාදාන විනිශ්චයකාරවරයකු රුපියල් විසිපන් දහසක ශරීර ඇප මත මුදා හැරීමට කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය නියෝග කළාය.මෙසේ ඇප නියම කෙරුණේ කොළඹ හෙට්ටිවීදියේ නාගමහි ෂන්මුගම් නැමැත්තකුටය. පොලිස්පතිවරයාගේ පැමිණිල්ලකට ඉහත කී සිද්ධිය සම්බන්ධයෙන් සැකපිට අත්අඩංගුවට ගෙන ඇති මේ සැකකරු අපරාධ පරීක්ෂණ දෙපාර්තමේන්තුව මගින් අධිකරණය වෙත ඉදිරිපත් කර තිබිණ.සැකකරු එල්. ටී. ටී. ඊ සංවිධානයේ නීති අංශයේ උසස් තනතුරක් දැරු අයකු මියගිය බවට නිකුත් කරන ලද කූඨ ලේඛනයක සත්‍ය ලේඛනයක් ලෙස සහතික කර ඇතැයි පරීක්ෂණ වලින් හෙළි වී තිබේ. සැකකරු මහේස්ත්‍රාත්වරයා වෙත ඉදිරිපත් කළ අවස්ථාවේ ඔහු වෙනුවෙන් පෙනී සිටි නීතිඥ හුසේන් අසාර් මහතා තම සේවාදායකයා වරදක් කර නැතැයිද ඔහු විසින් සිදුකර ඇත්තේ උප්පැන්න හා මරණ ලියාපදිංචි කරන නිලධාරියකු විසින් නිකුත් කරන ලද ලේඛනයක් සහතික කිරීමක් පමණක් බැවින් ඔහුට ඇප ලබා දෙන ලෙස ඉල්ලා සිටියේ ය.එම ඉල්ලීම ගැන සළකා බැලූ මහේස්ත්‍රාත්වරිය සැකකරුට ඉහතකී ඇපය නියම කළාය.සිද්ධියට අදාළ මියගිය බව කියන නීති නිලධාරියා මියගොස් නැති බවත් ඔහු දැනට කඳවුරක ජීවත් වන බවත් පරීක්ෂණ වලින් හෙළි වී තිබේ.නීතිඥ හුසේන් අසාර් මහතා සැකකරු වෙනුවෙන් පෙනි සිටි අතර අපරාධ පරීක්ෂණ දෙපාර්තමේන්තුවේ මිහිඳු අබේසිංහ මහතා සැකකරු අධිකරණයට ඉදිරිපත් කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n10051813</link>
    <topic>විදුලිබල මණ්ඩලය වෙනත් ආයතනවලටගෙවිය යුතු මුදල් ගෙවා නිම කරන තීරණ</topic>
    <author>චමීර ඇල්ලදෙණිය</author>
    <content>විදුලිබල මණ්ඩලය විවිධ ආයතන සඳහා ගෙවීමට නියමිත මුදල් ඉදිරියේ දී වාරික වශයෙන් මාස තුනකට වරක් ගෙවා නිමකර දැමීමට විදුලිබල හා බලශක්ති අමාත්‍යාංශය තීරණය කර ඇත.විදුලිබල ක්ෂේත්‍රය නඟා සිටුවීම සඳහා ආරම්භ කළ කෙටි කාලීන සැලැසුම් මත මේ වැඩසටහන ක්‍රියාත්මක වේ.මේ සම්බන්ධව විදුලිබල අමාත්‍යාංශය සහ මහ භාණ්ඩාගාරය අතර සාකච්ඡාවක් පැවැත්වීමට නියමිත අතර, කඩිනමින් මේ ණය මුදල් ගෙවා නිම කර විදුලිබල මණ්ඩලය ලාභ ලබන ආයතනයක් බවට පත් කිරීමට ඇමැතිවරයා අරමුණුකර තිබේ.පාඨලී චම්පික රණවක මහතා ඇමැතිධූරයේ වැඩභාර ගැනීමෙන් අනතුරුව විදුලිබල ක්ෂේත්‍රය නඟා සිටුවීමට කෙටි කාලීන, මධ්‍ය කාලීන හා දිගු කාලීන වැඩසටහන් රැසක් ක්‍රියාවට නැංවීමට කටයුතු කෙළේය. එයින් එක් ව්‍යාපෘතියක් ලෙස මෙය ක්‍රියාත්මක වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n10051814</link>
    <topic>වසංගත රෝග අවදානමක්</topic>
    <author>සන්ධ්‍යා කරුණාරත්න හා ප්‍රාර්ථනා වීරසිංහ</author>
    <content>වර්ෂාවත් සමඟ වසංගත රෝග පැතිරීමේ අවදානමක් ඇතැයි වසංගත රෝග විශේෂඥ වෛද්‍ය අනුර ජයසිංහ මහතා පවසයි. ඒ අනුව පාචනය, අතීසාරය, සෙංගමාලය, උණ සන්නිපාතය වැනි රෝග ජනතාවට වැලඳීමේ වැඩි ඉඩකඩක් පවතින බවද ඔහු අවධාරණය කෙළේ ය.උණුකර නිවාගත් ජලය සහ හොඳීන් පිසින ලද ආහාර භාවිතා කළ යුතු බවත් වෛද්‍ය ජයසිංහ මහතා ‘දිනමිණ’ ට ප්‍රකාශ කෙළේ ය. පවතින තද වර්ෂාව නිසා කුණු කාණු පද්ධතිය හා වැසිකිළි උතුරා යෑමෙන් ජල මූලාශ්‍ර අපවිත්‍ර වන බවත්, ජල නළ මාර්ග හානි වී ඒවාට අපවිත්‍ර ද්‍රව්‍ය එක්වීමෙන් පානය සඳහා ගන්නා ජලය මාර්ගයෙන් වසංගත රෝග පැතිරිය හැකි බවත් හෙතෙම සඳහන් කෙළේ ය. පළා වර්ග භාවිතයට ගන්නේ නම් පිරිසුදු ජලයෙන් හොඳීන් සෝදා ආහාරයට ගත යුතු බවද ඔහු පැවැසුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=n10051815</link>
    <topic>බ්ලූමැන්ඩල් උප පොළ ජලයෙන් යටවීපාරිභෝගිකයන් 10000කට විදුලිය නැහැ</topic>
    <author>චමීර ඇල්ලදෙණිය</author>
    <content>පවතින ධාරාණිපාත වර්ෂාව හේතුවෙන් කොළඹ බ්ලූමැන්ඩල් ප්‍රදේශයේ පිහිටි විදුලි උපපොළ ජලයෙන් යටවීම නිසා කොළඹ 13, 14, 15 යන ප්‍රදේශවලට විදුලිය විසන්ධි කර ඇත.පාරිභෝගිකයන් දස දහසකට විදුලිය අහිමි වී ඇත.මීට අමතරව කිරිබත්ගොඩ දළුපිටිය විදුලි උපපොළද ජලයෙන් යටවීමේ තර්ජනයකට මුහුණ පා තිබෙන අතර, තවදුරටත් වර්ෂාව පැවතුණුහොත් කිරිබත්ගොඩ, මහර, දළුගම ප්‍රදේශවල විදුලිය විසන්ධි කරන බවද විදුලිබල මණ්ඩලයේ සභාපති විද්‍යා අමරපාල මහතා පවසයි.වර්ෂාපතනය අවසන් වුවහොත් එක් දිනක් ඇතුළතදී නැවත විදුලිය ලබාදීමට කටයුතු කළ හැකි බවද සභාපතිවරයා පැවැසීය. වර්ෂාව නිසා දිවයිනේ සෙසු ප්‍රදේශවලද විදුලිය බිඳවැටීම් විශාල වශයෙන් වාර්තා වී ඇති බවත් ඒවා කඩිනමින් යථා තත්ත්වයට පත්කරන බවද අමරපාල මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=r1005181</link>
    <topic>කළුතර නිකටු ඇළ ගොඩවීමෙන්කුඹුරු අක්: දහස් ගණනක් පුරන් වෙයි</topic>
    <author>මතුගම මධ්‍යම - නිමල් වීරසේන ඡායාරූප :- මතුගම මධ්‍යම</author>
    <content>කළුතර දිස්ත්‍රික්කයේ දොඩම්ගොඩ ප්‍රාදේශීය ලේකම් කොට්ඨාසයේ කොහොලාන උතුර - කොහොලාන දකුණ - අධිකාරිගොඩ සේරුපිට බටහිර සේරුපිට නැගෙනහිර ගමගොඩ බටහිර – ගමගොඩ නැගෙනහිර බෝම්බුවල උතුර මධ්‍යම යන ග්‍රාමසේවා වසම් ගණනාවක කුඹුරු අක්කර දහසක ජලය බැසයන මොරන් ඇළ නොහොත් නිකටුඇළ ගොඩවී වල් බිහිවී ඇති බැවින් එම කුඹුරු බොහොමයක් පුරන්වී ඇත.මේ කුඹුරු ඉතා සරුසාරව පැවැති අතර එක් එක් කන්නයන්හී අක්කරයකට වී බුසල් 75 - 80ත් අතර ඵලදායී අස්වැන්නක් නෙළාගෙන ඇතිබව ප්‍රදේශවාසීහු පවසති.කළුගඟට වතුර බසින සොරොව්ව මේ කොහොලාන සොරොව්වයි එදා වාරිමාර්ග අමාත්‍යාංශය හරහා ලබා දී තිබූ ප්‍රතිපාදන ඔස්සේ ඇළේ ජලය බැස යාමට ඇති ප්‍රධාන සොරොව්ව (ඇනිකට් එක) සම්පූර්ණයෙන් අලුත්වැඩියාකොට අලුතින් යකඩ ගේට්ටු හතරක් සවිකොට ප්‍රතිසංස්කරණය කොට තිබේ.මේ වනවිට ගංවතුර ආදී උවදුරු හේතුවෙන් ප්‍රධාන සොරොව්ව අවට ඇළ මාර්ග ගොඩ වී වල්බිහිවී ඇති බැවින් ජලය බැසයෑම සිදු නොවේ.තෝරගල ඇළ සොරොව්ව පවා මේ අයුරින් එවැනිම අර්බුදයකට පාත්‍රවී ඇති බවද බොහෝ දෙනා පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=r1005182</link>
    <topic>විදුහල්පතිනියට දුන් බුලත්සේරම කඩේ මැස්සේ</topic>
    <author>අමල් යශෝමන් ජයසිංහ</author>
    <content>කළුතර දිස්ත්‍රික්කයේ රයිගම්පුරයට අයත් මහා විදුහලකි. අලුත් අවුරුදු නිවාඩුව ගෙවූ පාසලේ දූ - දරුවන් පාසලට පැමිණියේ තම ගුරු මවුපියවරුනට බුලත් දී වැඳීමේ චාරිත්‍රය ඉටුකිරීමට ය. එහෙත් විදුහල්පතිනිය විසින් කර තිබූ නියෝගයකින් ළමයින් අන්ද මන්ද විණි.කිසිම ළමයෙක් බුලත් දෙන්න එනවිට බුලත් අත් බාග - කාල ගෙනෙන්න නම් එපා. බුලත් අතක්ම දී වඳින්න ඕනෑ. ඉස්සෙල්ලාම ගුරුතුමියන්ටත් දෙවනුව ගුරුතුමන්ටත් අන්තිමට මට බුලත් අත් දී වැඳ බුලත් අත ආපසු ගෙන නොයා යුතුයි.විදුහල්පතිනියගේ මේ නියෝගයෙන් වික්ෂිප්ත වූ මවුපියවරු එම නියෝගයට අනුව රු. 60 ගණනේ බුලත් අත් රැගෙන දී දරුවෝ පාසලට ඇරලූහ.දරුවෝ වැන්දාහ. ආපසුගෙන යාමට තහනම් වූ බුලත් අත විදුහල්පතිනිය ගේ මේසය මත තබා යා යුතු අණටද දරුවෝ කීකරු වූහ.එම බුලත් අත් නගරයේ බුලත් කඩයකට ලැබී තිබීම ගැන මවුපියවරු අතර කසුකුසුවකි. කතා බහකි. සෝදිසියකි. එක් පියකු පාසලේ ගුරුවරියකගෙන් විමසා මේ පිළිබඳව දොස් නගා කියා සිටීමේ දී ඒ ගුරුතුමිය මෙසේ කියමින් පය ඉක්මන් කළාය. අනේ – ඉතින් – කවුරු දන්නවාද ඕවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=r1005183</link>
    <topic>නිල්වලා ගඟටබහින්නබැරි තරමට කිඹුල්ලු</topic>
    <author>කැලුම් බෝධිමාන තිහගොඩ විශේෂ</author>
    <content>මාතර, නිල්වලා ගඟ ආශි‍්‍රතව ජීවත් වන ජනතාවට කිඹුල් උවදුර හේතුවෙන් දුෂ්කරතා රැසකට මුහුණ පෑමට සිදුවී ඇත.අහුන්ගල්ලේ සත්තු වත්තේ සිටිය නිල්වලා ගඟට මුදාහල කිඹුලන් හේතුවෙන් මේ ප්‍රශ්නය ඇති වී තිබෙන බව ප්‍රදේශවාසීහු පෙන්වා දෙති.තිහගොඩ, මාලිම්බඩ, තුඩාව බණ්ඩත්තර, අතුරලිය, කපුදුව, ගල්බඩ, මාතර, පිලදූව, පරදූව, වැනි ප්‍රදේශවල නිල්වලා ගඟේ කිඹුල්ලු බහුලව ගැවසෙති.කිඹුල් කොටුද අද වන විට විනාශ වී ගොස් පැවැතීම නිසා මිනිස් ජීවිතවලට තර්ජනයක් එල්ල වී තිබේ.සුනිල් ගමගේ - අපිට අද ගඟට බහින්නවත් නොහැකි තත්ත්වයට පත් වෙලා තියෙන්නේ. වෙනදා අපි රෙදි ටික සෝදගන්නෙත් වතුර ටික නාගන්නේ මේ ගඟෙන්. එහෙත් අද මේ සියලු දේ වෙනස් වෙලා තියෙන්නේ.මීට මූලික හේතුව වෙලා තිබෙන්නේ අහුන්ගල්ලෙන් ගෙනත් මුදා හැරපු කිඹුලන් දරුණු යි. ඔවුන් තමයි මිනිසුන් දඩයම් කරන්නේ.ඒ. එම්. පියසිරි මහතා - නිල්වලා ගඟේ කිඹුලන්ගේ සංඛ්‍යාව අද වැඩි වෙමින් පවතිනවා. පොඩි කිඹුලන් පවා ගංවතුර අවස්ථාවලදී කුඹුරුවලට එනවා.ඩී. ඒ. සුනිල් - මේ උවදුරට කිඹුල් කොටු හදලා තිබෙනවා. එහෙත් දැන් බොහෝ කොටු කැඩිලා ගිහිල්ලා තියෙන්නේ. ඒ නිසා ඒවායේ අලුත් වැඩියා සිදු කළ යුතුයි.අද වන විට කිඹුල් කරදරය මේ ප්‍රදේශයේ ප්‍රධාන ප්‍රශ්නයක් වෙලා තිබෙනවා.බොහෝ දෙනා අද ගඟට බහින්නේ නැතිව තමයි ඉන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=r1005184</link>
    <topic>රිදියගමවන සතුන්ගේරජ දහන</topic>
    <author>රාජා වෛද්‍යසේකර තිස්සමහාරාම විශේෂ ඡායාරූපය - තිස්සමහාරාම විශේෂ</author>
    <content>රුපියල් මිලියන 16 ක වියදමින් අම්බලන්තොට රිදියගම ඉදිවන ශ්‍රී ලංකාවේ පළමුවන සෆාරි උද්‍යානය පිළිබඳ තොරතුරුයි මේ. අක්කර 500 ක භූමිභාගයක් ඉදිවන මෙම උද්‍යානය සිංහ සෆාරි උද්‍යානය ලෙස නම් කොට ඇත.හම්බන්තොට වරාය ආසන්න යේ පිහිටා ඇති බැවින් එය දෙස් විදෙස් සංචාරකයන්ගේ ආකර්ෂණයට ලක්වන තැනක් වනු නොඅනුමානය. එය වන සතුන් පිළිබඳ පර්යේෂණ මධ්‍යස්ථානයක් වනු ඇති බවත් පරිසරවේදීහු මත පළ කරති.ඉදිකිරීම් කටයුතු රාජ්‍ය ඉංජිනේරු සංස්ථාව මගින් සිදු කෙරේ. නිසි කලට ඉදිකිරීම් නිම කිරීමට නියමිත බව ව්‍යාපෘති අධ්‍යක්‍ෂ පවසයි.වඳවී යන සතුන් විශේෂ සහ මෙරට පිටරට වන සතුන්ගේ රජදහනක් බවට සෆාරි උද්‍යානය පත්වීමට නියමිතය. ජෛව විවිධත්වය රැකෙන පරිදි මෙහි සියලු ඉදිකිරීම් සිදු කැරේ. විශේෂ නැරඹුම් මධ්‍යස්ථානද මෙහි ඉදිකෙරෙන අතර නරඹන්නන් දවස පුරාම රඳවා ගෙන එමගින් විශාල ආදායමක් ලබාගැනීමට අපේක්ෂිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=r1005185</link>
    <topic>ජේමිස් සීයාට වයස 103යි</topic>
    <author>පෝද්දල සමූහ ජයන්ත කල්‍යානන්ද ඡායාරූප - පෝද්දල සමූහ</author>
    <content>දරුවන් හය දෙනකුගේ පියකු වන හෙතෙම තවමත් නීරෝගී සුවයෙන් පසුවෙයි. අඩි හයක් පමණ උසැති සද්දන්ත පෙනුමෙන් යුත් ඔහු සතුටින් කාලය ගත කරයි.තේ පර්යේෂණ නිලධාරියකු ලෙස (1925 – 1960) දක්වා අවුරුදු 35ක් වතු ක්‍ෂේත්‍රයේ සේවය කළ ඔහු ඉංග්‍රීසි දෙමළ භාෂා හොඳින් කතා කරයි. ඔහුගේ බිරිය මැගී දහනායක මහත්මියයි.හෙතෙම උපත ලද්දේ බෙන්තොට මහ ඉඳුරුවය. දරුමුනුපුරු මිනිපිරියන් ගණන පනහ ඉක්මවයි. කර්නල් ජී. බී. ස්ටීවන් යටතේ ‘මිල්ල කන්ද වත්තේ’ දිගු කාලයක් මම සේවය කළා. හොඳට ‘තේ කොළ’ හදන්න සුදු මහත්වරු හරි උනන්දුයි. හැම දෙයක් ම පිරිසුදුවට හොඳට තියෙන්න ඕනෑ. මමත් අවංකව රාජකාරි කළා. ඒක නිසා මට ඒ අය හරි ආදරෙයි. ජේමිස් අකුරැටිය මහතා අතීතය සිහිපත් කළේ එසේය.මහ සේනානායක (ඩී. එස්) සර් ජෝන්, බන්ඩාරනායක, වගේ අපේ රටේ හිටපු නායකයන් මම දැක්කා. කතාබහ කළා. ගාල්ලේ ඩබ්ලිව්. දහනායක මහත්තයත් මගේ හිතවතෙක්, අපේ නෝනලගේ පරපුරේ කෙනෙක් 1977 මේ ගෙදරට යූ. ඇන්.පී. අය ගැහුවා. මගේ තාත්තා හෙන්රික් අකුරැටියගම, අම්මා පිටිගල හාමිනේ, අද මම ඉන්නේ මගේ බාල පුතා ආනන්ද අකුරැටිගම, දුව චන්ද්‍රා අකුරැටියගම දෙදෙනාගේ සේවණේ.මේ ගෙදර මගේ බිරියගේ අම්මාගේ මහ ගෙදරයි. අවුරුදු 150කටත් වඩා ගේ පැරණිය. මම මත්පැන් බිව්වේ නැහැ. දුම් පානය කළෙත් හරි අඩුවෙන්. මගේ නීරෝගීකමේ රහස ඒකයි. බත්, එළවළු, අල, බතල, කෑවා. වැඩිය මස් මාලු කෑවේ නැහැ. පව්කළේ නැහැ. වැරැදි වැඩ කළේ නැහැ. අදත් බුදුන්ට පහන තියලා මල් පූජා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=r1005186</link>
    <topic>කොහේ ගියත්චමින්ද හැමදාමපුතාට කතා කරනවාබිරිය වැලපෙයි</topic>
    <author>අක්මීමන විශේෂ සුනිල් ගමගේ ඡායාරූප - අක්මීමන විශේෂ</author>
    <content>තමා පදවාගෙන ගිය රථය රිය අනතුරකට ලක්වීමෙන් මරුමුවට පත් වූ සෙනෙහෙබර පියෙක් දයාබර ස්වාමි පුරුෂයෙක් කොට්ටව හවුංගල ප්‍රදේශයම කම්පා කරමින් පසුගියදා අවසන් ගමන් ගියේ ය.මෙසේ රිය අනතුරට ලක් වීමෙන් මිය ගියේ කොටිටව හවුංගල පදිංචිව සිටි කේ. ඩී. චමින්ද රුවන් කුමාර (රාජා) නැමැති 26 හැවිරිදි එක්දරු පියෙකි.චමින්ද කුමාර නිහතමානි රියැදුරෙක් විය. පාසල් සිසුන් ප්‍රවාහනය, වන්දනා, විනෝද ගමන් ඇතුළු විවිධ චාරිකා සඳහා සේවාව ලබාදුන් චමින්ද සේවා ලබන්නන් සමඟ සුහදව කටයුතුª කිරීමේ හැකියාවක් තිබූ පුද්ගලයෙක් ද විය.චමින්දගේ පුංචි පුතු දිනේෂ් හර්ෂ එරන්දික ගේ වයස අවුරුදු 7කි. ඔහු පාසලේ දෙවැනි වසරේ අධ්‍යාපනය ලබයි.බදුල්ල ප්‍රදේශයේ දේශීය වෛද්‍ය ප්‍රකිකාර කරනු ලබන ආයුර්වේද වෛද්‍යවරයෙක් ගෙන් ප්‍රතිකාර ලබා ගැනීම සඳහා 22ක පමණ කණ්ඩායමක් සමඟ රාත්‍රී 8.30 ට පමණ නිවසින් ඔහු පිටව ගොස් ඇත.රෝගීන් ප්‍රතිකාර ලබා ගැනීමෙන් පසු නැවත ඔහුන්ද සමඟ ගාල්ල බලා ඒමට පිටත්ව ඇත. එන අතරතුරදී චමින්ද කුමාර පදවාගෙන ගිය බස් රථය වැල්ලවාය සිට බදුල්ල දෙසට ගමන්ගත් ශ්‍රී ලංගම බස් රථයක හැපී ඇත.එහිදී චමින්ද පදවාගෙන ගිය බස් රථයේ සිටි සියලුම දෙනාට වාගේ තුවාල සිදුවී ඇති අතර ශ්‍රී ලංගම බස් රථයේ ගමන් ගත් කිහිප දෙනෙකුටද තුවාල සිදු වී ඇත. රියැදුරු චමින්ද කුමාරද බරපතළ තුවාල ලැබීය. වෛද්‍යවරු චමින්ද බේරා ගැනීම සඳහා දැඩි වෙහෙසක් ගත්තද සිදු වී තිබූ බරපතළ තුවාල හේතුවෙන් ඔහු මියගොස් ඇත.චමින්ද කුමාරගේ බිරිය ඩබ්ලිව්. පී. චාන්දනී සැමියාට වූ විපත දරාගත නොහැකි ව වැලපුනාය. එයා ගමෙන් පිට ගියාම නිතරම ගෙදරට කතා කරලා තොරතුරු අහනවා. එයා පුතාට හරිම ආදරෙයි. නිතරම කොහේ ගියත් පුතත් එක්ක කතා කරනවා.මට පණිවිඩයක් ලැබුණා චමින්ද පදවාගෙන ගිය බස් රථය අනතුරකට ලක් වෙලා කියලා. මෙයාට මෙතරම් අමාරු විත්තියක් මා දැන ගත්තේ නෑ. නමුත් මට පසුව දැන ගන්න ලැබුණා චමින්ද මරණයට පත්වී ඇති බව. චමින්ද මාත් පුතත් තනිකර දාල යන්න ගියා.රෝගීන් රැසක් සුවපත් කරන්නට රැගෙන යද්දී මෙසේ ඔහුගේ ජීවිතය පරිත්‍යාග කිරීමට සිදුවීම දෛවයේ සරදමකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=r1005187</link>
    <topic>මිනිපෙටසින්තා පැපොල්බීජ පැළ 3000ක්ගොවීන් 300ක් අතරේ</topic>
    <author>හසලක සමූහ – බන්දුල ගොඩකුඹුර</author>
    <content>හසලක මිනිපේ ගොවි ජනපදයේ වසම් හයක් සඳහා ප්‍රථම වතාවට වානිජ වගාවක් ලෙස සින්තා පැපොල් බීජ පැළ තුන්දාහක් ගොවීන් තුන් සීයක් දෙනා අතර බෙදා දීමේ උත්සවයක් පසුගියදා හසලක හඳගනාව පහේ කණුව සඳගල් විහාරයේදී පැවැත්විණි.මෙම සින්තා පැපොල් බීජ පැළ බෙදාදීම හසලක මිනිපේ ප්‍රාදේශීය සභාවේ මන්ත්‍රී සරත් රත්නායක මහතාගේ යෝජනාවකට අනුව සිදු කෙරිණි.මධ්‍යම පළාත් සභාවේ මන්ත්‍රී එම්. ජී. ජයරත්න මහතාගේ විමධ්‍යගත අරමුදලින් ලබා දුන් රු. ලක්ෂ දෙකක මුදලින් මෙම ව්‍යාපෘතිය සිදු කළ බව එජාපයෙන් සන්ධානයට එක්වූ ප්‍රාදේශීය සභා මන්ත්‍රී සරත් රත්නායක මහතා පැවසීය.මෙම අවස්ථාව සඳහා ඌව වෙල්ලස්ස දෙදිසාවේ ප්‍රධාන සංඝනායක පල්ලේවෙල සුමනජෝති නාහිමියෝද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s1005181</link>
    <topic>බැඩ්මින්ටන් අතුරු කමිටුව විසුරුවයිනිලවරණය ජුනි 17 වැනිදා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා බැඩ්මින්ටන් අතුරු කමිටුව විසුරුවා වාර්ෂික නිලවරණය ජුනි මස 17 වැනිදා පැවැත්වීමට ක්‍රීඩා අමාත්‍යාංශය පියවර ගෙන ඇත. බැඩ්මින්ටන් නිලවරණයට අදාල නාමයෝජනා කැඳවීමේ ලිපිය ඊයේ සාමාජික ක්‍රීඩා සංගම් වෙත යැවීමට පියවර ගෙන ඇත.නාමයෝජනා කැඳවීම ජුනි 1 දා දහවල් 12.00 ට අවසන් වීමට නියමිතය.ශ්‍රී ලංකා බැඩ්මින්ටන් ක්ෂේත්‍රයේ පැන නැගුණු අර්බුද කිහිපයක් හේතුවෙන් හිටපු ක්‍රීඩා ඇමැතිවරයා බැඩ්මින්ටන් අතුරු කමිටුවක් නම් කළේය. වසර 2 කට අධික කාලයක් බැඩ්මින්ටන් ක්‍රීඩා පරිපාලනය මහාචාර්ය රංජිත් සිල්වා මහතාගේ සභාපතිත්වයෙන් යුත් එම අතුරු කමිටුව මගින් සිදුවිය. බැඩ්මින්ටන් අතුරු කමිටුවේ ලේකම් ලෙස එස්. වීරවාගු මහතාද කමිටු සාමාජිකයන් ලෙස ජයන්තා කුඩාහෙට්ටි හා ලකී අලගොඩ යන මහත්වරු කටයුතු කළහ.බැඩ්මින්ටන් නාමයෝජනා කැඳවීමත් සමග හිටපු නිලධාරීන් පිරිසක් කණ්ඩායමක් ලෙස තනතුරු සඳහා ඉදිරිපත්වීමට ඊයේ සාකච්ඡා කර ඇතැයි වාර්තාවේ.තවත් පිරිසක් ශ්‍රී ලංකා බැඩ්මින්ටන් සංගමයේ සභාපති තනතුරට ප්‍රබල දේශපාලනඥයකු ගෙන ඒමේ සූදානමකින් පසුවන බවද වාර්තාවේ.බැඩ්මින්ටන් අතුරු කමිටුවේ සභාපති මහාචාර්ය රංජිත් සිල්වා මහතා නැවත සභාපති ධුරයට තරග කරන්නේද යන්න මෙතෙක් ප්‍රකාශ කර නැත.රංජිත් සිල්වා මහතා මේ දිනවල මැලේසියාවේ පැවැත්වෙන ලෝක බැඩ්මින්ටන් සම්මේලනයේ නිලවරණයට සහභාගීවීමට පිටත්ව ගොස් ඇත.මේ අතර බැඩ්මින්ටන් ක්‍රීඩිකා ලේඛා ෂෙහානි ක්‍රීඩිකාව සිංගප්පූරුවේ පැවැත්වෙන යොවුන් ඔලිම්පික් ක්‍රීඩා උළෙලට සහභාගි නොකිරීම ගැන ක්‍රීඩා ඇමැති සී. බී. රත්නායක මහතාට පැමිණිලි කර තිබුණි.ඇමැතිවරයා විසින් මේ පිළිබඳව සොයාබැලීම සඳහා ත්‍රිපුද්ගල නීති මණ්ඩලයක් පත් කළේය. එහි විමර්ශන කටයුතු මේ දිනවල සිදුවෙමින් පවතින අතර හෙට ක්‍රීඩිකාව හා බැඩ්මින්ටන් අතුරු කමිටු නිලධාරීන් කිහිප ;දනෙකු ක්‍රීඩා අමාත්‍යාංශයට කැඳවා වැඩිදුර පරීක්ෂණය සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s1005182</link>
    <topic>ශ්‍රී ලංකා යොවුන් වොලිබෝල් පිලඕස්ට්‍රේලියාව පරදා සුපිරි අට වටයට</topic>
    <author>ප්‍රින්ස් ගුණසේකර</author>
    <content>යොවුන් ඔලිම්පික් තරගාවලියට සුදුසුකම් ලබා ගැනීම සඳහා ඉරානයේ මේ දිනවල පැවැත්වෙන ආසියානු යොවුන් වොලිබෝල් තරගාවලියේ ඊයේ පැවැති ශ්‍රී ලංකාව හා ඔස්ටේ‍්‍රලියාව අතර තරගයෙන් තරග වට 3 - 1 ක ජයක් ශ්‍රී ලංකාව සතු විය.මේ අනුව ශ්‍රී ලංකා පිල සුපිරි අට වටයට සුදුසුකම් ලබා ගත්තේය. පසුගිය වසරේදී මේ තරගාවලියේදී ශ්‍රී ලංකාව හත්වැනි ස්ථානය දිනා ගැනීමට සමත් විය.ඔස්ට්‍රේලියාව සමග පැවැති තරගයේ ලකුණු තත්ත්වය වූයේ 26 - 28 - 25 - 23 - 25 - 22 හා 26 - 24 ක් ලෙසිනි.ශ්‍රී ලංකාව පළමු තරගයේදී කොරියාව වෙතින් තරග වට 3 – 1 කින් පරාජයට පත් විය. මේ තරගාවලියට රටවල් 10 ක් එක්ව සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s1005183</link>
    <topic>විස්සයි 20 ලෝක සූරයෝ සතුට බෙදාගනිති</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s1005184</link>
    <topic>ජල ක්‍රීඩා මුල් පුටුව හිස්ව තිබියදීඋප සභාපතිවරුන් ඡන්දයෙන් ඇවිත්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජල ක්‍රීඩා සංගමයට සභාපතිවරයෙකු පත් නොවුනද උප සභාපතිවරු 4ක් ඡන්ද විමසීමකින් තෝරා ගැනීම සිදුවිය. ඊයේ ක්‍රීඩා සංවර්ධන දෙපාර්තමේන්තුවේ දී පැවැති වාර්ෂික නිලවරණයේ දී උප සභාපතිවරුන් සඳහා පැවැති ඡන්ද විමසීමේදී එම්. ජේ. ඒ. ගමගේ (ඡන්ද 37), පී. ආර්. අබේවර්ධන (ඡන්ද 29), එස්. එම්. මුබාරක් (ඡන්ද 25) හා එස්. පී. ද අල්විස් (ඡන්ද 26) යන මහත්වරු තේරී පත්වූහ.උප සභාපති තනතුරු සඳහා පේ‍්‍රමසිරි දයානන්ද හා එච්. එම්. චූලසිරි යන මහත්වරු ද තරග වැදුණි. ජල ක්‍රීඩා අතුරු කමිටුවේ හිටපු සභාපති සෞඛ්‍ය ඇමැති මෛත්‍රීපාල සිරිසේන මහතා මෙවර නිලවරණයේ දී නිතරගයෙන් තේරී පත්ව සිටිය ද අවසන් මොහොතේ සිය නාමයෝජනාව ඉල්ලා අස්කර ගත්තේ ය. භාණ්ඩාගාරික තනතුරට තරග වැදීමට සිටි කිරාන් අතපත්තු මහතාද නාමයෝජනාව ඉල්ලා අස්කර ගත්තේ ය.ජල ක්‍රීඩා නිලවරණයට සහභාගී වූ සාමාජික සංගම්වල ප්‍රධානීන් එක්ව ඊයේ පැමිණි විශේෂ එකඟතාවක් මත සභාපති තනතුර භාර ගන්නා ලෙස ඇමැති මෛත්‍රීපාල සිරිසේන මහතාගෙන් ඉල්ලීමක් කිරීමට සූදානම් වේ.ජල ක්‍රීඩා සංගමයේ ලේකම් නේතෘ නානායක්කාර මහතා පැවැසුවේ ඉදිරි දින කිහිපයේ දී එම යෝජනාව ඇමැති මෛත්‍රීපාල සිරිසේන මහතා වෙත භාරදීමට නියමිත බවයි.ජල ක්‍රීඩාවේ දියුණුවට මෛත්‍රීපාල ඇමැතිතුමා විශාල සේවාවක් කළා. ඒ නිසා සියලුම සාමාජික සංගම්වල ඉල්ලීම වී ඇත්තේ මුල් පුටුව ඇමැතිතුමාට ලබාදිය යුතු බවයි. නානායක්කාර මහතා පැවැසීය.ජල ක්‍රීඩා සාමාජික සංගම්වල ඉල්ලීම ඇමැති මෛත්‍රීපාල සිරිසේන මහතා පිළිගනු ඇතැයි ද නානායක්කාර මහතා විශ්වාසය පළ කෙළේ ය.ජල ක්‍රීඩා සංගමයේ නව නිලධාරි මණ්ඩලය මෙසේ යලේකම් :- නේතෘ නානායක්කාර,භාණ්ඩාගාරික :- ෂෙහාන් ඇන්තනී ෆර්ඩිනැන්ඩර්ස්, උප සභාපතිවරු :- ජේ. ඒ. ගමගේ, පී. ආර්. අබේවර්ධන, එස්. එම්. මුබාරක්, එස්. පී. ද අල්විස් උප ලේකම් :- අක්‍රිර් අමීර්</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s1005185</link>
    <topic>මේසපන්දු ලෝක සූරතාවලියටශ්‍රී ලංකා පිල 21දා පිටත් වෙයි</topic>
    <author>ජගත් ප්‍රේමචන්ද්‍ර</author>
    <content>රුසියාවේ මොස්කව් නුවර දී පැවැත්වෙන මේසපන්දු ලෝක සූරතාවලියේ දී ශ්‍රී ලංකා කණ්ඩායමට 4 වැනි කොටසේ සූරතාව දිනා ගනිමින් ඉදිරියට පැමිණිය හැකි යැයි ශ්‍රී ලංකා මේසපන්දු කණ්ඩායමේ පුහුණුකරු ලලිත් ප්‍රියන්ත මහතා පවසයි. ජාතික සූරයන් තිදෙනෙක්ගෙන් සමන්විත මෙම කණ්ඩායමට පළමු වටයේ දීම වෙනත් රටවල කණ්ඩායම් 8 ක් සමග ක්‍රීඩා කිරීමට නියමිත බවද ප්‍රියන්ත මහතා කීවේය.මේසපන්දු ලෝක සූරතාවලිය මේ මස 23 සිට 30 දක්වා පැවැත්වෙන අතර ශ්‍රී ලංකා කණ්ඩායම මේ මස 21 දා දිවයිනෙන් පිටත්වීමට නියමිතය.මෙම තරගාවලිය සඳහා ජාතික සූරයන් ලෙස පිරිමි කණ්ඩායමේ නායක රොහාන් සිරිසේන, කාන්තා කණ්ඩායමේ නායිකා ඉෂාරා මධුරංගි සහ ශ්‍රිමලි විමලරත්න සහභාගී වෙති. මොවුන් තිදෙනාම ශ්‍රී ලංකා ගුවන් හමුදා කණ්ඩායම නියෝජනය කරන්නන් වීමද කැපී පෙනිණි.මීට අමතරව ප්‍රථම වරට පිරිමි කණ්ඩායම නියෝජනය කරමින් බී. එම්. ඩී. ජයසිංහ (මාස්) සංචාරයට සුදුසුකම් ලබා සිටී. පාසල් ක්‍රීඩකයන් ලෙස අම්බලන්ගොඩ ධර්මාශෝක විද්‍යාලයේ හසින්ත ශෂිරංග සහ නුවනි නවෝද්‍යා තරගාවලිය නියෝජනය කරති.ශ්‍රී ලංකා කණ්ඩායමේ කළමනාකරු, පුහුණුකරු සහ ලෝක සමුළුව නියෝජිතයා ලෙස ත්‍රිත්ව භූමිකාවක නිරත වීමට ලලිත් ප්‍රියන්ත මහතාට සිදුව තිබෙන්නේ ප්‍රථම වතාවටය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s1005186</link>
    <topic>පවෙල් මීටර් 100 ජය ගනී</topic>
    <author/>
    <content>හිටපු ලෝක සූර අසාෆා පවෙල් දෝහා ඩයමන්ඩ් ලීග් මලල ක්‍රීඩා සූරතාවලියේ මීටර් 100 ඉසව්වේදී කාන්තාර සුළඟ මධ්‍යයේ තත්පර 9.81 කින් තරගය නිමාකොට ජයග්‍රහණය අත්පත් කර ගත්තේ ය.2009 වසරේ ලෝක මළල සූරතාවලියේ ලෝකඩ පදක්කම දිනූ පවෙල් තත්පරයට මීටර් 2.3ක වේගයෙන් හමා ගිය කාන්තාර සුළඟ ඉවහල් කර ගනිමින් ලොව වේගවත්ම තෙවැනි මිනිසා ලෙස ඉතිහාසයට එක්විය.ජැමෙයිකාවේ ප්‍රතිවාදී නෙස්ටා කාටර් තත්පර 9.88 කින් තරගය නිමා කොට දෙවනි ස්ථානයට පත් විය. අමෙරිකාවේ ට්‍රෙවිස් පැඩිගෙට් තත්පර 9.92 කින් තරගය නිමා කරමින් තෙවැනි ස්ථානය හිමිකර ගත්තේ ය.මේ තරගවාරයේ මගේ පළමුවැනි මීටර් 100 ඉසව්ව මෙයයි මේ ජයග්‍රහණය ගැන මං තෘප්තිමත් වෙනවා. නමුත් කනගාටුවට කරුණ මේ වාර්තාවට සුළඟේ උපකාරයත් ඉවහල් වීමය. පවෙල් ප්‍රකාශ කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s1005187</link>
    <topic>විස්සයි 20 කාන්තා ක්‍රිකට්සූරතාව ඕස්ට්‍රේලියාවට</topic>
    <author/>
    <content>විස්සයි 20 කාන්තා ලෝක කුසලාන ක්‍රිකට් තරගාවලියේ අවසාන මහා තරගයේදී නවසීලන්තයට එරෙහිව ලකුණු 3 ක සියුම් ජයක් ලබා ගත් ඕස්ට්‍රේලියානු පිල සූරතාව අත්පත් කර ගත්තේය. ඕස්ට්‍රේලියානු ක්‍රීඩක එලයිස් පෙරී නවසීලන්ත ඉනිමේ කඩුලු 3 ක් බිඳ දැමූ අතර තීරණාත්මක අවසන් පන්දු ඕවරය ද යැවීය.අවසන් ඕවරයේදී ජයග්‍රහණය සඳහා නවසීලන්ත ක්‍රීඩිකාවන්ට ලකුණු 14 ක් ගත යුතුව තිබිණ. නමුත් ඔවුනට රැස් කර ගත හැකි වූයේ ලකුණු 10 ක් පමණි.පළමුව පන්දුවට පහර දුන් ඕස්ට්‍රේලියානු ක්‍රීඩිකාවෝ කඩුලු 8 කට ලකුණු 106 ක් රැස් කරනුලැබීය. ඉනිමේ වැඩිම ලකුණු ප්‍රමාණය වාර්තා වූයේ ලීසා පෝල්ටන් ගේ පිත්තෙන්ය. ඇය ලකුණු 20 ක් රැස් කළාය. පන්දු යැවීමේ දී බ්‍රවුනි සහ ඩිවයින් කඩුලු 2 බැගින් දවාලීය.පිළිතුරු ඉනිම ක්‍රීඩා කළ නවසීලන්ත ක්‍රීඩිකාවෝ කඩුලු 6 කට රැස් කරනු ලැබුවේ ලකුණු 103 ක් පමණි. දක්ෂ පිති හරඹයක නිරත වූ සොපී ඩිවයින් නොදැවී ලකුණු 38 ක් රැස් කළාය. නිකොලා බ්‍රවුනි ලකුණු 20 ක් ලබා ගත්තාය.විශිෂ්ට පන්දු යැවීමක යෙදුණු ලෙයස් පෙරී ලකුණු 18 කට කඩුලු 3 ක් බිඳ හෙලමින් තරගයේ හොඳම ක්‍රීඩිකාව සම්මානය දිනා ගත්තාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s1005188</link>
    <topic>කනේරියාගෙන් - වෙස්ට්ෆීල්ඩ්ගෙන්එසෙක්ස් පොලිසිය ප්‍රශ්න කරයි</topic>
    <author/>
    <content>එංගලන්තයේ එසෙක්ස් ප්‍රාන්තයට ක්‍රීඩා කරන පාකිස්තාන දඟපන්දු යවන්නෙකු වන දනිෂ් කනේරියා සහ එංගලන්තයේ මර්වින් වෙස්ට්ෆීල්ඩ්ගෙන් එසෙක්ස් පොලිසිය ප්‍රශ්න කරනු ලැබූ බව ‘ඩේලි ටෙලිග්‍රාෆ්’ පුවත්පත පවසයි.ඒ මේ වන විට පරීක්‍ෂණ පවත්වමින් සිටින තරගයේ අවස්ථා පාවාදීමේ (Spot Fixing) සිද්ධිය සම්බන්ධයෙනි. පසුගිය සැප්තැම්බර් මස පැවැති එසෙක්ස් සහ ඩර්හැම් ප්‍රාන්තය අතර තරගයේ තොරතුරු බුකීකරුවන්ට සැපයීමේ චෝදනාව මොවුන්ට එල්ලවී ඇත.සාමාන්‍ය තරග පාවාදීමේ සිදුවීමකට (Match – Fixing) වඩා වෙනස් ස්වරූපයක් ගත් තරගයේ අවස්ථාවන් පාවාදීමේදී (Spot Fixing) සිදුවන්නේ තරගයේ යම් යම් අවස්ථාවන්. එනම්, අසවල් ඕවරයේදී ලකුණු කොපමණ ප්‍රමාණයක් රැස් කරන්නේ ද, හෝ නිපන්දු සහ වයිඩ් පන්දු කොපමණ ප්‍රමාණයක් අසවල් ඕවරයේදී යවනු ලබන්නේ ද යන්න පිළිබඳ තොරතුරු බුකීකරුවන්ට හෙලිකිරීමය.ප්‍රශ්න කරනු ලැබීමෙන් පසුව කනේරියා සහ වෙස්ට්ෆීල්ඩ් ඇප මත මුදාහරිනු ලැබූ බව එසෙක්ස් පොලිසිය ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s1005189</link>
    <topic>අලුත් ටෙනිස් තරුවකටවීනස් පරදී</topic>
    <author/>
    <content>සතියක් පුරා පැවැති මැඩ්රිඩ් මාස්ටර්ස් ටෙනිස් තරගාවලියේ කාන්තා සූරතාව ප්‍රංශයේ ඇරවේන් රිසාය ට හිමි කර දෙමින් නිමාවට පත් විය. අවසන් මහා තරගයේදී රිසායි වෙතින් 6 – 2 ක් සහ 7 – 5 ක් ලෙස විස්මිතව පරාජයට ලක් වූයේ වීනස් විලියම්ස්ය.‘අංශ විවෘත ටෙනිස් සූරතාවලිය තවත් අභියෝගාත්මක තරගාවලියක්.පළමු තරගයේ දීම මං මට කළ හැකි උපරිම දේ කරනවා. හැම තරගයක්ම අසීරුයි’ ප්‍රබල ක්‍රීඩිකාවන්ට අනතුරු ඇඟවීමක් කරමින් ජයග්‍රහණයෙන් පසුව රිසායි කියා සිටියාය.මේ තරගාවලියේ ආරම්භයේ සිටම රිසායි කතා බහට පාත්‍රවීමට පටන් ගත්තාය. තරගාවලියේ පළමු වටයේදී ඇය හිටපු අංක 1 ක්‍රීඩිකා ජස්ටින් හෙනින් පරාජය කළ අතර අර්ධ අවසන් පූර්ව වටයේදී ජෙලීනා ජැන්කෝවික් පරාජයට පත් කළාය.තම වෘත්තීය ටෙනිස් දිවියේ 44 වැනි කිරුළ හඹා ගිය අමෙරිකාවේ වීනස් විලියම්ස් 23 හැවිරිදි ඉරානයේ උපන් රිසායට පරාජය වීමෙන් වික්ෂිප්ත වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s10051810</link>
    <topic>වසර 44 ක් පැරැණි වාර්තාවක්ටයිසන් ගේ බිඳ දමයි</topic>
    <author/>
    <content>අමෙරිකානු කෙටි ධාවන සූර ටයිසන් ගේ මීටර් 200 ධාවන ඉසව්වේ වසර 44 ක් පැරැණි වාර්තාවක් බිඳ දැමීමට සමත් විය.මීටර් 100 ලෝක සූරතාවලියේ රිදී පදක්කම්ලාභී ගේ, මැන්චෙස්ටර් නුවර ‘ග්‍රේට් සිටි’ තරගාවලියේ දී මීටර් 200 ඉසව්ව තත්පර 19.41 කින් නිමා කරමින් 1966 වසරේ ටොමී ස්මිත් තැබූ ලෝක වාර්තාව තත්පර 0.09 කින් බිඳ දැමුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=s10051811</link>
    <topic>බොක්සිං සූරයාපාර්ලිමේන්තුවට</topic>
    <author/>
    <content>පිලිපීන මහා මැතිවරණයෙන් ජය ගනිමින් පාර්ලිමේන්තුවට පිවිසියද බොක්සිං ක්‍රීඩාවේ තව දුරටත් නිරත වන බව ලෝක බොක්සිං සූර මැනී පැකිඕ ප්‍රකාශ කෙළේ ය. 31 හැවිරිදි පැකිඕ පසුගිය පිලිපීන මහ මැතිවරණයේ දී දකුණු පිලිපීනයේ සරන්ගානී ප්‍රදේශයෙන් පාර්ලිමේන්තුවට තේරී පත් විය.මහ මැතිවරණයේ ජයග්‍රහණයෙන් පසුව මාධ්‍ය ඇමැතූ පැකිඕ, 33 හැවිරිදි අමෙරිකානු බොක්සිං සූර ෆ්ලොයිඩ් මේවදෙර් සමඟ නැවත වරක් තරග වැදීමට තීරණය කළ බව පැවැසුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=f1005181</link>
    <topic>රට ගොඩනැඟීමේ අභියෝගයත් අප ජයගත යුතුයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>* හරියටම මීට වසරකට කලින් ත්‍රස්තවාදයෙන් රට මුළුමනින්ම නිදහස් කරගෙන එක්සේසත් කළ මොහොතේ ඔබට දැනුණ හැඟීම වචනයට නඟන්නට පුළුවන් ද?මම මේ තනතුර බාරගනිද්දී මේ ක්ෂේත්‍රය මට අලුත් තැනක් නෙවෙයි. මම අවුරුදු 20 ක් හමුදාවේ සිටියා. ඒ කාලය තුළ ත්‍රස්තවාදී ක්‍රියා ආරම්භ වූ තැන් පටන් 1991 පමණ දක්වා ඔවුන්ගේ කටයුතු ගැනත්, ඔවුන් සමඟ සටන් කරලත් අත්දැකීම් තිබුණා. අපි උතුරේ සිටියෙ. අපේ රෙජිමේන්තුව තිබුණෙත් එහෙ. වඩමාරච්චි, ත්‍රිවිධ බලය වැනි මෙහෙයුම්වල යෙදෙමින් වගේම ත්‍රස්තවාදය ව්‍යාප්ත වෙමින් ආ ආකාරය ගැනත් අපි හොඳ අවබෝධයක් ලැබුවා.මේ නිසා අරක්ෂක ලේකම් හැටියට මේ තනතුර බාරගනිද්දිම ත්‍රස්තවාදය කියන්නෙ මොකක්ද, අවුරුදු ගණනාවක් තිස්සේ එය වර්ධනය වීමට හේතු, ත්‍රිවිධ හමුදාව එය මර්දනය කිරීමට ක්‍රියා කළ අයුරු, ත්‍රිවිධ හමුදාවේ වර්ධනය වගේම අසාර්ථක වීමට හේතු වූ සාධක ගැනත් මම හොඳ තේරුම් ගැනීමක සිටියා.මම හමුදාවේ සිටි නිසා ඉහළම නිලධාරීන්ගේ පටන්, මධ්‍යම මට්ටමේ නිලධාරීන් ගැනත් මම හොඳට දන්නවා. මේ නිසා ඔවුන් සමඟ පහසුවෙන්ම හොඳ සම්බන්ධතාවක් ගොඩනඟා ගන්න මට පුළුවන් වුණා. හමුදාවේ බුද්ධි අංශවල මගේ සමකාලීනයන් සිටියා. මේ සියල්ලම සමඟ ඒ අවස්ථාවේ ත්‍රස්තවාදය ක්‍රියාත්මක වූ ආකාරය ගැන නිවැරදි චිත්‍රය දකින්නත් මට පුළුවන් වුණා. ඒ වනවිට සමාජය මුහුණ දුන් අපහසුතා ගැනත් අපි අවබෝධයක් ලබා තිබුණා.මේ පසුබිම ඔස්සේ අපි කළ යුතු දේ ගැන හොඳ අවබෝධයක් ජනාධිපතිතුමාට ලබාදීමට අපිට හැකිවුණා. නිවැරදි තීරණ ගන්න ජනාධිපතිතුමාටත් එමඟින් පුළුවන්කම ලැබුණා. ඕනෑම නායකයකුට හරි තීරණ ගන්න නම් සත්‍ය තොරතුරු ලැබිය යුතුයි. අපට ඒ අවශ්‍යතාවන් සම්පූර්ණ කරන්න හැකිවුණා.පටන්ගත්ත දවසේ ඉඳන්ම අපට සැලැස්මක් තිබුණා. හැබැයි අපි ආවෙ පහසු ගමනක් නෙවෙයි. අපේ සෙබළු දිවි පිදුවා., තුවාල ලැබුවා, විශාල තර්ජනවලට මුහුණ දෙන්න සිදුවුණා. උදාහරණයක් හැටියට පළමුවතාවට කොටි ගුවන් තර්ජනයකුත් ඇතිවුණා. ඒක අලුත්ම දෙයක්. මේවා පහසු අභියෝග නෙවෙයි. හැබැයි අපි ඒ අලුත් අභියෝගවලටත් හොඳින් මුහුණ දුන්නා. ඒ අතරම ත්‍රස්තවාදී ගුවන් බලය විශාල සමාජමය ආන්දෝලනයකුත් ඇතිකරලයි තිබුණෙ. එවැනි තත්ත්වයන් ජයගන්නත් සිදුවුණා. ඒ නිසා, මේක සුමට ලෙස ගලා ගිය ගමනක් වුණේ නෑ.මේ ගමන එසේ යන අතර විපක්ෂ දේශපාලනඥයන්, රාජ්‍ය නොවන සංවිධාන, මාධ්‍ය නිදහස ගැන කතා කළ සමහර දෙනා, මානව හිමිකම් ගැන දෝෂාරෝපණ කළ අය වගේ විවිධ පිරිස්වල විවේචන, බාධක වගේම ජාත්‍යන්තර සංවිධානවල බලපෑම් වලටත් මුහුණදෙන්න අපට සිදුවුණා. නොකඩා අවුරුදු 4 ක් පමණ මෙවැනි අභියෝගවලට මුහුණ දෙනවිට විශාල පීඩනයක් යටතේ රාජකාරි කරන්න වෙනවා.ඒක සතියක් දෙකක් වගේ කාලයක් නෙවෙයිනෙ. අවුරුදු 4 ක් විතර... දිවා - රෑ, මෙවැනි ප්‍රශ්න එන්නෙ උදේ 8 ඉඳන් සවස 4 දක්වා නෙවෙයි. එක්කො හමුදා කඳවුරකට පහරදෙනවා, ත්‍රස්තවාදී ගුවන් යානයක් එනවා, බෝම්බයක් පිපිරෙනවා. මේ විදියට ඒක හරිම අභියෝගාත්මක කාල පරිච්ඡේදයක්. ඒ වකවානුව අවසානයේ, කවුරුවත් බලාපොරොත්තු නොවූ තරම් කෙටි කාලයකදී යුද්ධය සාර්ථකව ජයග්‍රාහීව නිමා කරන්න ලැබුණාම ඒ තරම් සතුටක් තවත් නෑ.යම් කෙනෙකුගේ ජීවිත කාලය තුළ ලැබිය හැකි උපරිම සතුට, ජයග්‍රහණය මේ නිසා ලබන්නට හැකිවුණ බව මම සිතනවා. අප කළ කාර්යය හරියට කරන්න හැකිවීම ගැන මට ඇත්තේ විශාල ආත්ම තෘප්තියක්. මම එය නිහතමානීව සිහි කරනවා.ජනාධිපතිතුමා මට මෙය භාරදුන්නේ විශාල බලාපොරොත්තුවකින්. මා මෙය භාරගත්තාම ත්‍රිවිධ හමුදාව මා ගැන විශාල විශ්වාසයක් ඇති කරගන්නට ඇති. රටේ ජනතාවත් එහෙමයි. මේ කාගේත් අපේක්ෂාවන් එයාකාරයෙන්ම ඉටුකරන්න ලැබීම විශාල සතුටක්.* මේ ජයග්‍රහණයෙන් පසු ගෙවීගිය වසර තුළ රටේ දේශපාලන ස්ථාවරත්වයක් ඇතිවුණා. විනාශ වූ සාමාන්‍ය ජන ජීවිතය යළි ගොඩනැඟීමට, රටේ සංවර්ධනය වේගවත් කිරීමට යම් ක්‍රියාමාර්ග ඇරැඹුණා. නමුත්, යුද ජයග්‍රහණයෙන් පසු කිසිවක් නොවුණු බවට විවේචන එල්ල වෙනවා. මේ වසර දිහා ඔබ හැරී බලන්නෙ කොහොමද?2005 දී ජනතාව ජනාධිපතිතුමාට ජනවරමක් ලබාදුන්නේ ත්‍රස්තවාදය අවසන් කරයි කියන දැඩි විශ්වාසයෙන්. එතුමා ඒ කාර්යය එයාකාරයෙන්ම ඉෂ්ට කළ නිසා ජනතාව එතුමා කෙරෙහි දෙවන වතාවෙ විශාල විශ්වාසයක් තිබ්බා. මහ මැතිවරණයෙදිත් එහෙමයි. පවරපු කාර්යය නිවැරදිව කළ නිසා ඉදිරි අභියෝගත් ජයගනීවි කියන විශ්වාසය ජනතාව තුළ තියෙනවා. මේ ජනවරමෙන් එය පැහැදිලියි.අප මේ ජයග්‍රහණය ලැබූ පමණින්ම සියලු අභියෝග අවසන් වී නෑ. මේ ජයග්‍රහණය, විජයග්‍රහණයක් කිරීමට නම් අපි තවත් දුර ගමනක් යා යුතුයි. මම සිතන විදියට රටේ ආර්ථික සංවර්ධනය, රටේ ආරක්ෂාව, විදේශ ප්‍රතිපත්තිය කියන කාරණා ප්‍රමුඛයි. මේ අභියෝගත් කලින් අභියෝගය වගේම ජය ගැනීමෙන් තමයි අප ලැබූ ජයග්‍රහණය ස්ථාවර කරගන්න ලැබෙන්නෙ.ආරක්ෂාව පැත්තෙන් ගත්තොත් අවුරුදු 30 ක් තිස්සේ අවි දරමින් සිදුකළ ත්‍රස්තවාදය හමුදාමය වශයෙන් අවසන් කරන්න අපට පුළුවන් වුණා. හැබැයි අපි මතක තියාගන්න ඕන, අවුරුදු 30 ක් තිස්සේ ගොඩනැඟී ව්‍යාප්ත වූ බෙදුම්වාදී, ඊළාම්වාදී, ජාතිවාදී මතවාදය ප්‍රභාකරන් විසින් ජනතාව තුළට කාවද්දලයි තියෙන්නෙ. ඒ නිසා තමයි මරාගෙන මැරෙන කොටි පවා ඇතිවුණේ. මේ මතවාදයේ එල්බගෙන සිටින පිරිස් එයින් මුදාගෙන සාමාන්‍ය ජීවිතයට රැගෙන ඒම ඉතාමත්ම වැදගත්. ඒක ආරක්ෂාව සම්බන්ධයෙනුත් අදාළයි.ගතවූ අවුරුදු 30 තුළ ජාත්‍යන්තර වශයෙන් එල්.ටී.ටී.ඊ.ය ශක්තිමත් වුණා. රට තුළ අවිගත් ත්‍රස්තවාදීන් විනාශ කළත්, විදේශීය රටවල නොයෙක් සංවිධාන මේ වුවමනාව වෙනුවෙන් ගොඩනැඟී ඇති බව පෙනෙනවා. ඒවා ප්‍රජාතන්ත්‍රවාදී මුහුණුවරකින් ක්‍රියාත්මක වුණාට එල්.ටී.ටී.ඊ. ජාත්‍යන්තර ජාලයේ කොටස්. ජාත්‍යන්තරය සමඟ වැඩකරන්න ඔවුන්ට පුළුවන් වෙන්නෙ එවැනි ප්‍රජාතන්ත්‍රීය මුහුණුවරක් පෙන්නුවොත් පමණක් බව ඔවුන් දන්නවා.හැබැයි මේ අයගෙ අරමුණ එල්.ටී.ටී.ඊ.යේ අරමුණම තමයි. ජාත්‍යන්තරව දියත්ව ඇති මේ සංවිධාන කවදා හෝ, දේශීය වශයෙන් බලපෑමක් ඇතිකරන්න උත්සාහ දරනවා. ඒක හරිම පැහැදිලියි. ඒනිසා අපි මේ කාරණය ගැඹුරින් සැලකිල්ලට ගත යුතුයි. තවමත් එල්.ටී.ටී.ඊ. ත්‍රස්ත ක්‍රියාවල නියැළුණ අය ඉන්නවා. ඔවුන්ගේ බුද්ධි ජාලවල කොටස් තියෙනවා. සමහරු යටත්වෙලත් තියෙනවා.සමහරු මියගියා. තවත් ඇතැම් අය සමාජයේ ඉන්නවා. අපි නොදන්නවා වෙන්නත් පුළුවන්. දැන් ඔවුන් පරාජය වී ඇති නිසා යටපත්ව නමුත් සිටිනවා. අර විධියේ ජාත්‍යන්තර ප්‍රයත්නයක් මඟින් මේ අයව නැවත සංවිධාන කිරීමේ හැකියාවකුත් තියෙනවා.මේ වාතාවරණය මැනවින් තේරුම් ගෙන, ඉතිහාසයෙන් පාඩම් ඉගෙන ගෙන යළිත් ත්‍රස්තවාදයට කිසිදු ඉඩක් නොතැබීම සඳහා අවශ්‍ය කාර්යයන් අප කළ යුතුයි. රටේ ආරක්ෂාව තහවුරු වෙන්නෙ එසේ කළොත් පමණයි. මේක හමුදාවට විතරක් අයිති දෙයක් නොවෙයි. බුද්ධි අංශයට හෝ පොලිසියට පමණක් පැවරෙන දේකුත් නෙවෙයි. දේශපාලනඥයන් විසිනුත් මේ කාරණා හොඳින් අවබෝධ කරගෙන ක්‍රියාත්මක විය යුතුයි. ඒ නිසා තමයි, විශේෂයෙන් විදේශ අමාත්‍යංශයට විශාල කාර්යභාරයක් පැවරෙන බව මම කිව්වෙ.* මේ කාරණයේදි අපේ විදේශ ප්‍රතිපත්තිය මෙහෙයවෙන ආකාරය ගැන යමක් කිව හැකිද?ජනාධිපතිතුමා ඉතාමත් පැහැදිලි හා ගැළපෙන විදේශ ප්‍රතිපත්තියක් අනුගමනය කළා. ඒ ප්‍රතිපත්ති අපට තියෙනවා. ඒකෙ ආයෙමත් හදන්න දෙයක් නෑ. නිවැරදි විදේශ ප්‍රතිපත්තියක් අප පවත්වාගත් නිසා තමයි, විශේෂයෙන් මානුෂීය මෙහෙයුම දියත් වූ කාලය ඇතුළත ඉන්දියාව මනා සහයෝගයක් දුන්නෙ.කලින් හැමදාමත් ප්‍රශ්නයක් වුණේ ඒ සහයෝගය නොලැබීම. මෙහිදී, ඉන්දියාව තුළදී මෙන්ම ජාත්‍යන්තර වශයෙනුත් ඉන්දියාව අපට සහාය දැක්වූවා. පාකිස්තානය, චීනය, ඉරානය, රුසියාව, මැලේසියාව, ලිබියාව ආදී රටවල් අපට සමීපව සහාය ලබා දුන්නා. ජිනීවාවලදී අපට ප්‍රශ්න මතු කළාම මේ අය අපේ සහායට සිටියෙ, ත්‍රස්තවාදය පරාජය කරන්න අපට ශක්තියක් වුණේ ජනාධිපතිතුමාගේ නිවැරදි විදෙස් පිළිවෙත නිසා. එතුමාට හොඳ දැක්මක් තිබුණා.සමහරු නොයෙක් විවේචන ගෙනෙන්නෙ මේ ගැන නිසි අවබෝධයක් නැතිව. රටක විදේශ ප්‍රතිපත්තිය කියන්නේ අදාළ රටේ ජනතාවගේ අවශ්‍යතාවන්, අභිලාෂයන් මුදුන්පමුණුවා ගැනීමට ජාත්‍යන්තරය වෙහෙසවන්නේ කොහොමද කියන කාරණයටයි. හැමෝම අපේ ප්‍රතිපත්තියට පක්ෂව එකඟ කරගන්න අපට බැරිවෙයි. හැබැයි අපට අවශ්‍ය පරිදි ප්‍රමුඛතාවක් අනුව මේ ප්‍රශ්න විසඳාගන්න මනා සහයෝගයක් මිතුරු රටවලින් ලැබුණා.* ආර්ථික වශයෙන් රට නැඟී සිටීමේ අවශ්‍යතාව ඔබ මොන විදියට ද දකින්නෙ?කලින් ආරක්ෂාව, විදේශ ප්‍රතිපත්තිය කියන කාරණා ගැන පැහැදිලි කළා වගේම ආර්ථිකයත් වැදගත් සාධකයක්. වඩ වඩාත් ආයෝජන ආකර්ෂණය කරගත යුතුයි. නිෂ්පාදනය ඉහළ නැංවිය යුතුයි, සංචාරක ව්‍යාපාරයේ වර්ධනය උපරිම ප්‍රතිඵල ලැබෙන පරිදි මෙහෙයවා ගත යුතුයි. එහිදීත් විදේශ අමාත්‍යාංශයට විශාල කාර්යභාරයක් තියෙනවා. අපට නිවැරදි ප්‍රතිපත්තියක් තියෙනවා. එය ක්‍රියාවට නැංවීම සඳහා නිලධාරී තන්ත්‍රයත් කාර්යක්ෂමව - නිසියාකාරව ක්‍රියාත්මක වීම අවශ්‍යයයි. මේ කාටත් රටේ අවශ්‍යතාව ගැන අවබෝධයක් තියෙන්න ඕන. මේ නිසා ඉදිරි ජයග්‍රහණ තරකර ගැනීමට නම් ත්‍රිවිධ හමුදාව සිදුකළා වගේම විශාල කැපවීමක් නිලධාරී තන්ත්‍රයටත් කරන්න වෙනවා.* රණවිරුවන් හා එම පවුල්වල සුබසාධනය - රැකවරණය ආදී කාරණා ගැනත් ඔබ වඩාත් සංවේදීයි. දැනට මේ කාරණා ඉටුවන ආකාරය ගැන කෙටි පැහැදිලි කිරීමක් කළ හැකි ද?ඕනෑම ආයතනයක ප්‍රධානියෙක් ඒ ආයතනයට අයත් සාමාජිකයන්ගේ සුබසාධනය ඉතාමත් වැදගත් කාරණයක් බව තේරුම් ගත යුතුයි. මේක ආරක්ෂක හමුදාවන්ට අදාළ කරගැනීමේ දී අනෙක් ක්ෂේත්‍රවලටත් වඩා වැදගත්කමක් තියෙනවා.හමුදා නිලධාරි පුහුණුවේදී උගන්වන එක දෙයක් තමයි, නායකත්වය යටතේ සිටින අයගේ සුබසාධනය ගැන වගබලා ගැනීම. මෙතැනදි සුබසාධනය කියන්නේ ළමයෙක් බලාගන්නවා වගේ හැම තිස්සෙම ළඟින් ඉන්න එක නෙවෙයි, අවශ්‍යතාවන් ගැන සොයා බලා පියවර ගැනීමයි. තමන්ගේ රාජකාරිය ඒ අයට නිදහසේ කරන්න පුළුවන් වෙන්නෙ එහෙම වුණොත් විතරයි.ත්‍රිවිධ හමුදාවෙ, ආරක්ෂක අංශවල ඉන්නෙ තමන්ගෙ දරු පවුල්වලින් ඈත්වෙලා වැඩි කාලයක් දුෂ්කර තත්ත්වයන් යටතේ සේවය කරන පිරිස්. ඔවුන්ගේ සුබසාධනය නිසි අයුරින් ඉටුවීම ඒ අයගේ චිත්ත ධෛර්යය නැංවීමටත් බලපානවා. මේ රාජකාරිය භාරගත් තැන් පටන්ම සුබසාධනය පිළිබඳ මම විශේෂ අවධානයක් යොමුකළා. ඉඩම්, නිවාස, දරුවන්ගේ අධ්‍යාපනය ආදී සෑම කාරණයක් කෙරෙහිම යොමුවුණා.ඉන් පෙර සිදු නොවූ තරමේ සේවයක් අපට කරන්න ලැබීම සතුටක්. දිවිපිදූ අයගේ් පවුල් වෙනුවෙන් නීති – රීති පවා සංශෝධනය කළා. කාලයක් තිබුණ ප්‍රශ්න විසැඳුවා. විශ්‍රාම ගිය අයට ‘රක්නා ආරක්ෂක ලංකා’ කියලා ආරක්ෂක සේවයක් ආරක්ෂක අමාත්‍යාංශය යටතේ ඇති කරලා රැකියා ලබාදුන්නා. මැලේ වීදියේ අග්‍රගන්‍ය පාසලක් රණවිරු - දරුවන් වෙනුවෙන් අපි ඇති කළා.මට ඉතාමත් විශ්වාසයි, ඉදිරි කාලය තුළ එය මේ රටේ විශිෂ්ටම පාසලක් බවට පත්වෙන බව. ඉපලෝගම රණවිරු ගම්මානය සහ තවත් ප්‍රදේශවල නිවාස ව්‍යාපෘති දියත් කළා. බරපතළ ලෙස ආබාධිත වූ රණවිරුවන් රැකබලා ගැනීමේ නිකේතනයක් අත්තිඩියේ ගොඩනඟමින් තියෙනවා. මියගිය රණවිරුවන්ගේ පවුල්වලට බලපාන ප්‍රශ්න විසඳන්නට ක්‍රියාමාර්ග ගත්තා. මේ විදියේ විශාල වැඩකොටසක් අපි කළා. ඉදිරියටත් කරගෙන යනවා. සුබසාධනය කියන්නෙ කරල ඉවර කරන්න පුළුවන් දෙයක් නෙවෙයි.මේ වෙලාවෙ මම ජනතාවගෙන් විශේෂ ඉල්ලීමක් කරනවා. “අපි වෙනුවෙන් අපි” නමින් අරමුදලක් ඉතාමත් විනිවිදතාවයකින් යුතුව අපි පවත්වාගෙන යනවා. මුලදී ජනතාවගෙන් විශාල වශයෙන් පරිත්‍යාග ලැබුණා.නමුත් කියන්න කණගාටුයි දැන් ඒ ආධාර බොහොම අඩුවෙලා. සමහර අය මේ අරමුදල ගැන අසත්‍ය චෝදනා නැඟීමත් ඒකට හේතුවෙන්න ඇති. කිසි පදනමක් නැති ඒ කතාවලින් පාඩුවුණේ රණවිරුවන්ටයි. අපි විශාල ජයග්‍රහණයක් ලැබුවා. ඉන් සතුටට පත්ව සෑහීමකට පත්නොවී මේ අරමුදල සඳහා පරිත්‍යාග කරන්නත් උනන්දුවෙන්න කියන ඉල්ලීම මම ඉතා ඕනෑකමින් කරනවනා. ඒ ජයග්‍රහණය අපට ලබාදුන් රණවිරුවන් අමතක නොකිරීම අපේ ප්‍රබල යුතුකමක්.* යුද ජයග්‍රහණයෙන් පසු දේශයේ අනාගතය ගොඩනැඟීමේදී රට හමුවේ ඇත්තේ ස්වර්ණමය අවස්ථාවක්. මේ අවස්ථාව අත්නොහැරීමේ වැදගත්කම තේරුම් කරන්නේ කෙසේ ද?ත්‍රස්තවාදය පරාජය කිරීමට ක්‍රියාකිරීමේදීත් ඊට නොයෙක් චෝදනා එල්ලවුණා. දැනුත් රටේ අනාගතය වෙනුවෙන් සැලසුම් සහගතව යම් යම් දේ ක්‍රියාවට නංවද්දී චෝදනා එල්ල වෙනවා. සමහරු අකමැති වුණත් දැඩි ක්‍රියාමාර්ගත් ගන්න වෙනවා. අවසාන ඉලක්කයට යාමට ඒවා කළ යුතුයි. අපේ රට වේගයෙන් ඉදිරියට ගත යුතුයි. මෙහිදීත් ජනතාවගේ සහාය අපට අත්‍යවශ්‍යයයි.නිසි තේරුම් ගැනීමක් ඇතිව ඔවුන් ඊට දායක වෙන්න ඕන. පටු අභිමතාර්ථ, අවස්ථාවාදය අපි බැහැර කළ යුතුයි. ඒ දේශපාලනයට අපි තැනක් දිය යුතු නෑ. විපක්ෂයක් ප්‍රජාතන්ත්‍රවාදී රටකට අවශ්‍යයි. හැබැයි ඒක වැදගත් විපක්ෂයක් වෙන්නෙ රටේ යහපතට ගන්න ක්‍රියාමාර්ග වලට සහාය දක්වනවා නම් තමයි. විවේචන කරන අතර රටේ අභිවෘද්ධියටත් කටයුතු කරන්න ඕන.ආරක්ෂක ලේකම්වරයා හැටියට මගේ මූලිකම වගකීම ආරක්ෂාව. ඒ ඔස්සේ උතුර – නැඟෙනහිර ජනතාව යළි අඳුරු යුගයකට තල්ලු කිරීමේ කිසිදු අවකාශයක් නොතැබිය යුතු බව මම දකිනවා. ප්‍රජාතන්ත්‍රවාදී රටක් වුණත් ජාතික ආරක්ෂාවට තර්ජනයක් වන දේවලට ඉඩ නොදීමත් අවශ්‍යයයි. අවුරුදු 30 ක් තිස්සේ මහා විනාශයක් අත්දැකලා, දුක් විඳලා ලබාගත් මේ ජයග්‍රහණය රැකගැනීම අප කාගේත් වගකීමක්.ජනතාව රජයට විශාල ජනවරමක් දුන්නෙ මේ ජයග්‍රහණය පරම්පරා ගණනාවකට රැක ගැනීමටයි. ඒ සඳහා නීතිමය වශයෙන් මෙන්ම බුද්ධිමත්ව තීරණ ගැනීමත් අවශ්‍යයයි. උතුර – නැඟෙනහිර වේගයෙන් ගොඩනැඟීම සම්බන්ධයෙන් විශේෂයෙන් රජයේ දේශපාලනඥයන්ට වගකීමක් පැවරෙනවා. යථාතත්ත්වය ඒ ජනයාට අවබෝධ කොට ප්‍රජාතන්ත්‍රවාදීව ප්‍රශ්න විසඳා ගැනීම ගැන විශ්වාසය තහවුරු කළ යුතු වෙනවා.ත්‍රස්තවාදය නිසා අඩාල වූ සංවර්ධනය යළි වේගවත්ව පෙරට ගනිමින් රට ඉදිරියට මෙහෙයවීමේ අභියෝගයත් අප ජයගත යුතුයි. ඒ සඳහා ලැබී ඇති අවස්ථාව අප කිසිසේත් මඟ නොහැරිය යුතුයි. අපි යුද්ධය කළේ කතාවෙන් නෙමෙයි. ක්‍රියාවෙන්. මේ වෙලාවෙත් අවශ්‍ය කරන්නේ ක්‍රියාත්මක වීම මිසක් කතා කරමින් සිටීම නෙවෙයි. යුද්ධයෙදි තිබූ කැපවීම රට ගොඩනැඟීමේදීත් තිබිය යුතුමයි. ජනතාව විශාල වැඩ කොටසක් රජයෙන් බලාපොරොත්තු වෙනවා. වගකීම් භාර සෑම අංශයක්ම කැපවීමෙන් වැඩ කළොත් ඒ අපේක්ෂා සඵල කරන්න අපට පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=f1005187</link>
    <topic>විස්මිත විජයග්‍රහණයට වසරයි</topic>
    <author>ඡායාරූප : සුදත් සිල්වා-රුක්මල් ගමගේ-තිලක් පෙරේරා ඉන්ද්‍රජිත් පෙරේරා-හමුදා මාධ්‍ය අංශය</author>
    <content>තිස් වසරක් පුරා මවුබිම ලෙයින් කඳුළින් තෙත් කළ මිනීමරු ප්‍රභාකරන්ගේ කොටි ත්‍රස්තවාදය සුණු විසුණු කොට හෙටට හරියටම වසරකි. විශ්වයම විස්මයට පත් කරමින් ශ්‍රී ලංකා ආරක්ෂක හමුදාවන්හි විරෝදාර රණවිරුවන් එදා ලද විස්මිත විජයග්‍රහණයේ සුවිශේෂී අවස්ථා කිහිපයකි මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=f1005182</link>
    <topic>පිච්ච මල් අහුරක් ගෙන කන්දෙ විහාරයට</topic>
    <author>සදා ලාලිත් රණසිංහ</author>
    <content>ගඟ දිගේ පාවීගෙන එන නාමල් පෙත්තක ඔබට යමක් සටහන් කරන්නට හිතෙන්නෙ නැද්ද..?අනේ, මට නම් දහස් වාරයක් හිතෙනවා.පේ‍්‍රමාලාපයක්ද?නෑ. ඇයි ජීවිතේ පුරාවටම සටහන් වෙච්ච, සෙනෙහසින් පිරුණු ආදරණීය සටහන් පේ‍්‍රමාලාප විතරමද?මට ආසයි ප්‍රාර්ථනාවක් කරන්න. ඒ ප්‍රාර්ථනාව, මේ කළුවාමෝදර ගඟ දිගේ පාවෙල එන මල්පෙත්තක ලියලා, ගඟ දිගේ පා කරන්න. කිසියම් නැවතුම් හලක, ඒ මල්පෙත්ත සදාතනික ආදරණීය සිහිවටනයක් ලෙස නවතාලන්නට.එතකොට ඔබට එය කියවන්නට හැකිවේවි. ඒ ගිමන් හල කොතැන විය හැකිද? කැලණිය..? බෙල්ලන්විල..? නොඑසේ නම් කළුතර..? කුමන ගිමන් හලක වුණත්, ජීවිතයේ ප්‍රාර්ථනාව රැගත් ඒ කඳුළු පිරුණු මල් පෙත්ත රැගෙන මම දැන් යන්නේ කළුවාමෝදර ගඟෙන් එහා පැත්තට මං කැමතියි ඔබත් එනවා නම්...!අපි යමු. මේ මල්පෙත්තත් රැගෙන, අපේ ප්‍රාර්ථනාවන් සිත් සේ හඬගා කියවන්නට හැකි තැනකට.කොහාටද..?කන්දෙ විහාරෙට. මේ පිච්ච මල් අහුර ඔබට. අපි යමු බලන්න මේ විහාරයේ සිරියාව. මෙහි සියලු තතු සොයන්න ඇතිවන ආශාව ප්‍රබලයි.කඳුගැටයක් උඩ තියෙන නිසා, මේ විහාරෙට ‘කන්දෙ විහාරෙ’ නම අන්වර්ථ වුණා. කන්දෙ විහාර කිට්ටු අලුත්ගම නගරයට නිසා සමහරු කියන්නේ අලුත්ගම කන්දෙ විහාරෙ කියලා.කොළඹ පැත්ත ඉඳලා ආවොත්, බේරුවල පහුකරලා ටික දුරක් ආවාම කළුවාමෝදර පාලමින් එගොඩවෙලා, වම් පැත්තට හැරී හැතැප්මක් විතර ගියාම තමයි කන්දෙ විහාරෙ හමුවන්නේ.කළුවාමෝදර ගඟ අයිනේ ඉඳගෙන ඈත කන්දේ දිලෙන ශ්වේත වර්ණ දාගැබ දෙස බලන්න. මොනතරම් සුන්දරද? හොඳයි. ජීවිතයේ සියලු දුක්බර සිදුවීම්වලට නැවතීමේ තිතක් තියන්න වුණත් ඔබට නොසිතෙනවා නම් පුදුමයි.කන්දෙ විහාරෙ පරිපූර්ණ පූජනීය ස්ථානයක්. ඒ නිසාම තමයි හැමදාමත් එකවගේම මේ පුදබිම සෙනඟින් පිරී තිබෙන්නේ. වන්දනා නඩ, බැතිමතුන් සමඟ විශේෂයෙන් ප්‍රාර්ථනා පුරන අය. අපි අපි වගේ ඔව් සත්තකින්ම ඇත්ත.කන්දෙ විහාරෙ, වෙහෙර වහන්සේ, වෙනත් පන්සල්වල වෙහෙර වහන්සේලාට වඩා හරිම වෙනස් මොකද, වෙනත් වෙහෙර වහන්සේලාගේ පේසා වළලු මතුවන්නේ මළුවෙන්මයි. නමුත් කන්දෙ විහාරේ, පේසා වළලු අටපට්ටම් හැඩයේ කුටියක් මතයි ගොඩ නැගී තිබෙන්නේ.මේ කුටිය මල් ආසනේ තියෙන කුටිය තරමටම උසයි. සැදැහැවතුන්ගේ විශ්වාසයක් තියෙනවා මේ කුටිය ඇතුළේ තවත් වෙහෙර වහන්සේ කෙනෙක් සිටින බවට. ඒ වෙහෙර වහන්සේ ඉදිකරලා තියෙන්නේ පූජ්‍ය උඩුගම චන්දසාර ස්වාමීන් වහන්සේ. බුද්ධ වර්ෂ 2327 වෙසක් මාසෙ අව අටවක් බුද දින රාත්‍රි කාලයේ කියලා සටහන්ගත වී තිබෙනවා.ඊට අවුරුදු එකසිය පනස් දෙකකට පස්සේ, පූජ්‍ය පොතුවිල සිරි සරණතිස්ස හාමුදුරුවෝ “බුද්ධ වර්ෂ 2479 නවම් පුර තෙළෙස්වක් බුද දින දවල්’’ ලෙසින් සටහන් ගත කර කුඩා වෙහෙර වටකරලා කුටියක් සාදා, එහි අලුත් චෛත්‍යය ගොඩනැගුවා.ඉංග්‍රීසින් සිංහල රජු අල්ලා ගන්න අවුරුදු විසි අටකට උඩදී “කන්දෙ විහාරයේ තැනවූ වෙහෙර” කියල තඹ පතක් මේ චෛත්‍ය ගර්භයේ නිදන්ගතව තිබෙන බවකුත් කියැවෙනවා. 1815 දී ඉංග්‍රීසින් උඩරට රජු අල්ලා ගත්තා. එතකොට කන්දෙ විහාරය හදලා තියෙන්නේ 1787 දී.ඝණ්ඨාකාර හැඩරුවකින් නිර්මිත කන්දෙ විහාරයේ චෛත්‍ය නෙළුම් මල් බොරදමකින් හැඩවෙනවා. හතරැස් කොටුවේ හැම කොණකින්ම පහළට වැටෙන බෝ කොළයක්ද කැටයම් වීම විශේෂිතයි.කන්දෙ විහාරයේ බෝමළුව, ඔබට සමාධිගත විය හැකි මහාර්ඝ පුදසුනක්. වැලිමළුවේ අසුන්ගත වෙන්න. හිත සන්සුන් කරගන්න.හෙමි හෙමින් ලෙළෙන බෝපත් දිහා කිසිදු දුක් පීඩාවකින් විනිර්මුක්ත වූ සිතකින් යුතුව බලා හිඳින්න.ඔබේ සිත සන්සිඳී යාවි. රාග, ද්වේශ, මෝහ ආදී සියල්ලෙන්ම ඔබ මිදේවි. ඔබ ඔබම වේවි. සත්‍යය නම් එයම විය යුතු බව මෙහිදීත් මම ඔබට මතක් කර දෙන්නට සූදානම්.මෙහි ‘බෝධිඝරය’ ඉදිවී ඇත්තේ බෝධීන් වහන්සේගේ වඩාත් ආරක්ෂාවට. අව් රශ්මිය දැඩිව දැනෙන දහවලකට වුණත් මෙම බෝධිඝරය ඔබට බෝධීන් වහන්සේ වන්දනාමානයට සෙවණ සලසනවා.බෝධි වංශයේ ප්‍රධාන සිදුවීම් අටක් බෝධිඝරයේ අඹා තිබීමත් විශේෂ දෙයක්. බුදුන් වහන්සේ බුද්ධ ගයාවේ පිහිටි ශ්‍රී මහා බෝධීන් වහන්සේ සෙවණෙහි සමවත් සුව විඳිමින් කල් ගෙවන ආකාරයේ සිට, බෝධීන් වහන්සේ මහමෙව්නා උයනේ රෝපණය කිරීම දක්වා වූ විශේෂ සිදුවීම් අටක්, බෝධිඝරයේ විශේෂිත ඇඹීම් අට ලෙසින් දැක්වෙනවා.බෝධීන් වහන්සේටත්, බුදුගෙයටත් අතර තිබෙන පැරණි පුංචි ගොඩනැගිල්ල ගැනත් ඔබට කුකුසක් ඇති. ඇතුල් මාලේ සහ පිටමාලේ ලෙසින් මෙහි මාල දෙකක් තිබෙන බවත් පෙනෙනවනේ.මේ තමයි ‘ධාතු මන්දිරය’ එහෙම නැත්නම් තවත් විදියකින් කියනවා නම් ‘ශ්‍රී සුගත ධාතු ගෙය’ ධාතු කරඬුව තැන්පත් කරලා තියෙන්නේ ඇතුල්මාලේ. දෙවියන්ට සහ බුදුන්ට අලුත් සාල් පූජා කරද්දී, ඒ සහල් තැන්පත් කරන පාත්තර කිහිපය පිටමාලේ තිබෙනවා.ඇතුල්මාලෙ බිත්තිවල තියෙන චිත්‍ර බලන්න. මහනුවර යුගයේ සිංහල බිතු සිතුවම් සම්ප්‍රදායටයි ඒව ඇඳලා තියෙන්නේ. හරිම වටිනා චිත්‍ර කිහිපයක්. පිටමාලේ වහළේ සිවිලිමෙත් චිත්‍ර තිබෙනවා. නමුත් කලාත්මක ගුණයෙන් එතරම් සරු නැහැ.ඔබට පෙනෙනවා නේද? කන්ද විහාරයේ ලොකුම ගොඩනැගිල්ල තමයි බුදුගෙය.විහාරගෙයි වැඩ සිටින්නේ අපේ බුදුන් වහන්සේ විතරක් නෙමෙයි. දෙවිවරුන් වැඩ වෙසෙන්නෙත් එහිම. හැබැයි ඒ එක් එක් ස්ථානයන්හි විතරයි.මේ විහාරය ඉදිවුණේ ඕලන්ද යුගයේ නිසා විහාර ගෙය සාමාන්‍යයෙන් දේවස්ථානයක බිත්තියක් හැඩයකටයි පෙනෙන්නේ. හැබැයි ඒ මුහුණුවර තිබෙන්නේ් කන්ද විහාරයේ විතරක් නෙමෙයි. ඕලන්ද යුගයේ නිර්මිත වුණ හැම සිද්ධස්ථානයක්ම වගේ මේ ආකාරයටයි පෙනෙන්නේ.විෂ්ණු, නාථ, ඊශ්වර සහ අනංග ආදී දෙවිවරුන් කිහිපදෙනෙකුගේ පිළිම මෙහි තිබෙනවා.ඉතින්, ඔබ පැරැණි චිත්‍රවලට මොනතරම් ආසද? පැරැණි චිත්‍ර අධ්‍යයනය කිරීම ඔබේ සතුටක් කියන එකත් මම දන්නවා.පිටමාලෙ සහ ඇතුල්මාලේ බිත්තිවල ඇඳ තිබෙන සිතුවම් සහ වහළයේ සිවිලිමේත්, දොර පියන්වලත් ඇඳ තිබෙන සිතුවම්වලින් ප්‍රකාශිත වෙන්නෙ පැරැණි බිතුසිතුවම්වල ප්‍රභාෂ්වරය.කොහොම වුණත් කන්දෙ විහාරය පුරා ඇවිද සිත්සේ එහි දැවටී ඇති දහම් රසය විඳින්නට නම්, ඔබ එහි පැමිණිය යුතුම බව ඔබට දැන් අවබෝධ වන්නට ඇතැයි මම විශ්වාස කරනවා.මං දුන්නු පිච්ච මල් අහුර පූජා කර, කන්දෙ විහාරයේ දහම් සුළඟ විඳිමින් ඔබ ප්‍රාර්ථනා කළේ මොනවාද? ඔබේ අතේ රැඳී ඇති එකම එක පිච්ච මල, කළුවාමෝදර ගඟේ පාකරු අපි මෙහෙම පතමු. සසරින් එගොඩවන්නට.ඒ ප්‍රාර්ථනය පුරන්නට අපි තවත් දවසක මෙහි එමුයි කීවොත්, ඔබ ඊට එකඟද..?</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=f1005183</link>
    <topic>මීදුම් යායටපියවරක්</topic>
    <author>ලබන සතියට... ටිරෝනි වෑවලගේ</author>
    <content>මම පිය සටහන් තැබීමට කැමැත්තෙමි. ගහේ කොලේ අසිරිය නරඹා මතකය පමණක් ම රැගෙන ඒමට ද කැමැත්තෙමි. එහෙත් කොතෙකුත් ආශා කළ ද ජීවිතයෙන් දශකයක්ම ගෙවී යනතුරු මට රිසි සේ පිය සටහන් තැබීමට අවකාශ ලැබුණේ නැත.ඒ අවසරය මට ලැබුණේ මගේ ගමන් සගයා මුණ ගැසීමෙන් පසුය. සැබවින් ම මගේ ජීවන ගමනේ සගයා ද වූ ඔහු පිය සටහන් තැබීමේ මා තුළ වූ ආශාව මුදුන් පත් කර ගැනීමට දහිරිය දුන්නේ ය. ඒ ඉඩවරය ලංකාවේ සුන්දර ප්‍රදේශ කිහිපයක ම මගේ පියසටහනක් තැබීමේ භාග්‍ය මට උදාකර දුන්නේ ය.ඒ පිය සටහන් සැබවින්ම සොදුරු ය. ඒ මගින් මා ලැබූ පී‍්‍රතිය අපමණ ය. සංචාරය සැබවින්ම සුන්දර ඉසව්වකි. ගත සිත විඩා නිවීමට එයට ඇති හැකියාව පුදුම සහගත ය. විශ්වාස කරන්න. පිය සටහන් තබා රැගෙන ආ මතකය ආවර්ජනය කිරීමෙන් මා සිත සුවපත් වන බවත් දැනේ.ඒ නිරාමිස සුවය පත් ඉරු අතරට ගොනු කිරීමට ලැබීම ආශ්චර්යකි. ඉතින් ඒ පිය සටහන් මතින් ඔබ ද පා තබා එනු දැකීම මගේ අපේක්ෂාවයි.හාත්පස ගිනිගත් හිරු ගේ රැස් වලල්ලක් දිස්න දෙමින් තිබුණ ද රත්නපුර තානායම් භූමිය පැවතියේ වනස්පතියන් ගේ ගොඩනැගිල්ලෙන් නැහැවෙමිනි. මහා මාර්ගයේ සිට සරල නැග්මක් ඔස්සේ ඉඳි කෙරුණු මාවත තානායම කරා අප රැගෙන ගියේ ය. දහවල කෙමෙන් ගෙවී යමින් තිබුණි. විශ්වවිද්‍යාලයේ දී දැන හඳුනාගත් මිතුරියක ගේ විවාහ මංගලෝත්සවයට සහභාගී වීමෙන් ඉක්බිති දින කිහිපයක් පුරා රටේ සුන්දරත්වය සොයා යාම අපේ අරමුණ විය.මංගල උත්සවය වෙනුවෙන් හැඳ පැළඳ ගත් ඇඳුම් ආයිත්තම් වලින් නිදහස් වීමට රත්නපුර තානායම අපට අවකාශ ලබා දුනි. දැන් ඉතින් සංචාරය ඇරැඹීමේ මොහොතයි. එහෙත් මා මදකට පමා වූයේ නෙත ගැටුණු සුන්දර දසුනක් හේතුවෙනි. රත්නපුර නගරය අවට වූ ගස් මුදුන් මතින් පියාසලමින් ළිහිණි කුරුල්ලෝ කිහිප දෙනෙක් තානායම් කඳු ගැටය දෙසට එනු පෙනිණි. ඒ සමඟම මා දුටුවේ තානායමට පැමිණෙන අපට ළිහිණි කුරුල්ලන්ගේ පැමිණීම දැනුම් දීමට රඳවා තිබූ පුවරුවයි.එවැනි අරුතක් රැගත් එම පුවරුව එහි වූයේ විශේෂයෙන්ම තානායමට පැමිණෙන විදේශිකයන් වෙනුවෙන් වන්නට ඇතැයි මට සිතුණි. කෙසේ වුව ද ළිහිණි කුරුල්ලන් ගේ ආගමනය මා සිත තව තවත් පී‍්‍රතියට පත් කළේ ය.දහවල වේගයෙන් නිමා වෙමින් තිබුණි. දැන් ඉතින් ගමන ඇරැඹිය යුතු ය. රාත්‍රී අඳුර වැටීමට පෙර නුවර එළිය නගරයට ළඟා වීම අපගේ අරමුණයි. ඒ සඳහා අප තෝරා ගත්තේ ද ගිනිගත්හේන, තලවාකැලේ, නානුඔය මාර්ගයයි. අවිස්සාවේල්ල නගරයට අප පැමිණෙන විට හවස තුනහමාර පසු වී තිබෙන්නට ඇත. ගිනි ගහන ගී‍්‍රෂ්මය මදින් මද නිවී යමින් දුර ඈතින් තිබෙන කඳුකරයේ සීතල ගැන ඉඟි අපට ගෙන එන්නට විය. හවස හතරත් පහත් අතර ගිනිගත්හේන නගරය පසු කළ අපි ක්‍රමයෙන් මධ්‍ය කඳුකරයේ නැග්ම ආරම්භ කළෙමු. මුළු රට ම තරමක් උෂ්ණ කාලගුණයකින් වෙලී පැවති නිසාවෙන් දෝ වෙනදාට බෑවුම් වසා ගන්නා මීදුම දක්නට ලැබුණේ නැත. එබැවින් ම පටු මහා මාර්ගයේ අඩියක පමණ ඉඩවරයක කෙළවර පතුලක් නැති මහා බෑවුම පැහැදිලිව ම දිස් විය.කඳුකරයේ නොනිම් සුන්දරත්වයට උවම් දෙන ඩෙවෝන් දිය ඇල්ල අසල මොහොතක් නැවතීමට අපි තීරණය කළෙමු. සවස හය ද පසු වී තිබුණු බැවින් හාත්පස අඳුර ගලා යන්නට විය. සිරුරු පිස හමා ගියේ සීතල සුළඟකි. සෙන්ට් ක්ලෙයාර්ස් තේ පැන් හල ද වසා දමා තිබුණෙන් ප්‍රදේශයේ පාළුව රජයන බවක් පෙනිණි. එහෙත් ඩෙවෝන් දිය දහරාවට ඒ කිසිවක් ප්‍රශ්න වී තිබුණේ නැත. ඇය අන් සෑම මොහොතකම මෙන්ම කිරි සුදු පෙණ විසිරුවමින් පහතට ඇද වැටුණා ය. අඳුර දැඩි වන්නට විය. තව පැය කිහිපයක ගමනක් ද අප ඉදිරියේ තිබේ. මාර්ගය ද එතරම් ආරක්ෂිත නැත. එබැවින් අප පිටත් විය යුතු බව මගේ ගමත් සගයා මට පවසයි.එහෙත් මට දැනෙන්නේ මහත් ලෝබකමකි. මේ සුන්දරත්වයෙන් නෙත් ඉවතට ගන්නේ කෙසේ ද? මේ සුන්දරත්වය අත්හැර යන්නේ කෙසේ ද? නොඉවසිලිමත් වූ මගේ ගමත් සගයා රථයේ නළාව හඬවනු ඇසේ. විකල්පයක් නැත. මම අකමැත්තෙන් මුත් රථයට ගොඩවූයෙමි. අඳුරු මහා මාර්ගය අප ඉදිරියට දිව විත් අප පසුපසින් පලායයි. දෙපස ම කඳු වසා පැතිර ගිය තේ පඳුරු කොළ පැහැති පළසක් එලුවාක් මෙනි. එහෙත් සුන්දරත්වය විඳීමට අඳුර අපට ඉඩ නොදෙන සෙයකි. කාලය නම් අනුකම්පාවක් දක්වන්නේ ම නැත.කිලෝමීටර් කිහිපයක් ගෙවා දැමූ අප ඉදිරියේ වූයේ සෙන්ට් ක්ලෙයාර් දිය දහරාවයි. සියලු පැති වීදුරු වසා සිටියද දිය ඇල්ලේ ඝෝෂාව සැනෙකින් අප සවන් වසා ගති. මෙතන නම් පැයක්වත් නැවතිය යුතු යැයි මගේ සිත කියයි. එහෙත් මගේ ගමන් සගයාගෙන් එයට ඉඩක් නැත. අඳුර බෝවීමට පෙර නවාතැනට යාම අරමුණ වුවද දැනටමත් අප ප්‍රමාදය. මොහොතක අවසරයකින් මම දිය ඇල්ලේ සොඳුරු දසුන කැමරා කාචයේ සටහන් කර ගත්තෙමි. අපි යළිත් ගමන ඇරැඹුවෙමු.අඳුර මැදින් නැගුණු කඳු විකෘති රූප මවා පෙන්වයි. මීදුමද ක්‍රමයෙන් හිස ඔසවනු දැනේ. ඒ සියල්ල දෙස බලා සිටින මගේ දෙනෙත යමකින් බාධා වේ. ඒ කුමක් ද...? මම දෙනෙත වෙහෙස කෙරුවෙමි. ඈත කන්දක් වසාගත් ඝන අඳුර මැද දිලෙන ආලෝක ලපයකි.වරෙක කඳු මුදුන්වලට මුවා වන ඒ ආලෝක ලපය යළිත් ඇසට හසුවේ. එය වසාගත් මීදුම වැනි දුම් වළාවකි.‘අර මොකක්ද? ගිනි එළියක් වගේ...’මගෙ ගමන් සගයාගෙන් ඇසුවෙමි.‘ඒ කවුරුහරි කන්දට ගිනි තියලා. දැන් ඕක නවතින්නේ අක්කර ගාණක් පිච්චුණාට පස්සෙ. අපරාද වැඩ.’ඔහු පවසයි. සැබවින් ම ආලෝක ලපය සජීවි ගිනි කඳක්ද ? කඳුකරය නුපුරුදු මගේ සිත කුහුලින් ඇවිස්සෙයි. අරුමයකි. මා දෙනෙත දැන් දකින්නේ එහි සුන්දරත්වයකි.‘සමහර මිනිස්සු කැලෑ ගිනි තියන්නෛ් සත්තු මරා ගන්න. එක පැත්තකින් කැලේ ට ගිනි තිබ්බම සත්තු සේරම අනික් පැත්තට දුවනවා. පණ බේරාගන්න. එතකොට ඒ වගේ තැන්වල රැකලා ඉඳලා උන්ව පහසුවෙන් මරා ගන්න පුළුවන්. ඒත් දඩයම ඉවර වෙනකොට අක්කර ගාණක් කැලේ ගිනි අරන් ඉවරයි. ඕවට නීතියෙන් දඩුවම් දෙන්න ඕන..’රිය පදවන අතරතුර අවට බැලීම අපහසු වුව ද තමා දන්නා දෙය මා හමුවේ පැවසීමට මගේ ගමන් සගයා නොපසුබට වන සෙයකි.අඳුර ක්‍රමයෙන් වැඩි වෙයි. දැන් ආලෝක ලපය හෙවත් ගිනි දළුව අප ගමන් කරනා මාර්ගයෙන් ඉවත්ව ගොසිනි. ඉදිරියේ මාර්ගයද අබලන් ය. සීත ක්‍රමයෙන් දැඩි වෙයි. මාර්ගයේ එක් පසෙක පතුලක් නොපෙනෙන හෙල ඇඟ ලෙය සීත කරවයි. එහෙත් ගමන ඉදිරියට යා යුතුය. මගේ ගමන් සගයා දෙස බැලූ මම අධිෂ්ඨානයෙන් සිත පුරවා ගෙන දීර්ඝ හුස්මක් ගත්තෙමි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=f1005184</link>
    <topic>ආරුගම්බෙන් සොරාගත්සිප්පිකටුව</topic>
    <author>නිවන්ති තිලකරත්න</author>
    <content>ගොඩබිම සමඟ පොර බදින්නට ඇයට ආසාවක් නැත්තා සේ ය. ඇය ඒ තරමට ම නිසලව උන්නා ය. ඒ නිසල බව මට නම් ප්‍රශ්නයක් විය. ඒ එවන් මුහුදු තීරයක් මා මෙතෙක් දැක නොතිබුණු නිසා ය. ගොඩබිම හැපි හැපී නිරන්තරයෙන් ම ගොඩබිමට පහර දෙන්නා වූ මුහුදක් මිස හෙමින් හෙමින් ගොඩබිම සිප ගන්නා මුහුදක් මි හෙමින් හෙමින් ගොඩබිම සිප ගන්නා මුහුදක් ගැන මා දැන සිටියේ නැත.එහි දී මට චිංගිස් අයිත්මාතොව්ට බැණ වදින්නට ද සිතිණි. ඒ අන් කිසිවක් නිසා නොව ඔහු පවසන ආකාරයේ බද්ධ වෛරයක් ගොඩබිමත් මුහුදත් අතර නොතිබුණු නිසා ය.ගොඩබිම දිගින් දිගට ම මුහුදෙහි චලනයන්ට බාධා පමුණු වද්දී මුහුද ද කිසි විටෙක විඩා නොවැටෙමින් ගොඩබිම ආක්‍රමණය කිරීමේ නිරතව සිටින බව “ධීවර ගීතය” කෘතියෙන් ඔහු පෙන්වා දුන් ද ආරුගම්බේ මුහුදු තීරයට නම් මෙය සත්‍යයක් නොවී ය.ශ්‍රී ලංකාවේ නැෙඟනහිර වෙරළ තීරුවේ අපූරු ම වෙරළ තීරුව ආරුගම්බේ වෙරළ තීරුව යැයි මා පැවැසුවොත් එය අතිශයෝක්තියක් නොවේ. ඒ තරම් ම අපූර්වත්වයන් රැසක් ඇය සතු වූවාය.හෙමින් හෙමින් ගොඩබිම දෙසට කේන්ද්‍ර වූ රළ පහරේ සුවය විදීමට දිගු වැලි තීරුවක් පසුකරගෙන යා යුතුªªවිය. මුහුදේ ආක්‍රමණය වැළැක්වීමට කොළඹ වෙරළ තීරුව මෙන් ආරුගම්බේ වෙරළ තීරුවට ගල් වැටි ඇවැසි නොවී ය. එ නිසා ඇය තම සොබා සුන්දරත්වයෙන් උදම් වී සිටියා ය. අඩි බාගයක් තරම් දුරට දෙපා කිදා බසින වැලි තීරූවේ ඇවිදගෙන යාම මට නම් දුෂ්කර කාර්යයක් විය.ඒ දුෂ්කරත්වය ම අපූර්වත්වයක් බව මට හැඟෙන්නට ඒ තරම් වේලාවක් ගත වූයේ නැත. වේගයෙන් මුහුද දෙසට දිව යාමට අපි යත්න දැරීමූ. එහෙත් එය නිෂ්ඵල කාර්යයකි. දෙපා එරෙන වැල්ලක කෙසේ නම් දිව යන්න ද ? අපි ද මේ මුහුද මෙන් ම නිසල වුණෙමු. හෙමින් හෙමින් වැලි තීරුව දිගේ මුහුද දෙසට ඇවිද ගියෙමු. ආරුගම්බේ වෙරළ තීරුව සඟවා ගත් ඇගේ අපූරු වස්තූන් නෙතට දිස් වූයේ එවිට ය. නොයෙක් රටා මැවූ සිප්පි කටු, බෙල්ලන් සොයන්නට අපි තරග වැදුණෙමු. ඇය සතු වස්තුව අපි උදුරා ගන්නේ දැයි වරෙක මට සිතිණි. එහෙත් ඒ අපූරු වස්තූන් මා සතු කර ගැනීමේ ලෝබකම ඒ සිතුවිල්ල පරයා නැඟෙන්නට විය.රළ පහරේ සුවය විඳීමට අවැසි බවට දෙපා ඉල්ලා සිටිය ද එය මදකට පමා කරන්නට සිදුවිය. ඒ අන් කිසිවක් නිසා නොව අරුගම්බේ වෙරළ තීරුවෙන් උදුරාගත් වස්තූන්ගෙන් අපි අපේ සාක්කු පුරවමින් සිටි නිසා ය. ආරුගම්බේ වෙරළ තීරුව පුංචි ම පුංචි සිප්පි කටුවක මෙතරම් රටා මැව්වේ කෙසේ දැයි මට නම් සිතා ගත නොහැකි විය. විටෙක තිත් රටාවන් ය. තවත් විටෙක කතිර රටාවන් ය. තවත් විටෙක විස්තර කළ නොහැකි අපූරු වර්ණයකින් සරසා තිබුණේ ය.මේ අපූරු වෙරළ තීරුව සැරසී සිටියේ සිප්පි කටු හා බෙල්ලන්ගෙන් පමණක් නොවේ. රන්වන් පැහැ සළුවට අමතරව ඈ නිල්වන් පැහැ සළුවක් ද පොරවාගෙන සිටියා ය. තැනින් තැන නිල්වන් පැහැයට දිස් වුණු වැලි තීරුව මේ වෙරළ තීරුවට අපූරු සුන්දරත්වයක් එක් කර තිබිණි. එක් තැනක තද නිල් පාට ය. තවත් තැනක ලා නිල් පාටය. තවත් එක් තැනක රන්වන් පාට ය. ආරුගම්බේ වැල්ලේ දිස් වූ මේ රටාව නම් අපූරු ය. ශ්‍රී ලංකාවේ වෙනත් කිසිදු වෙරළ තීරුවකට මෙවන් අපූරු ඇඳුමක් නැතැයි මට සිතිණි.නිල්වන් සහ රන්වන් පැහැ වැලි තීරුව පසු කරමින් අපි රළ බිඳෙන මායිමට පිවිසුණෙමු. එහෙත් එහි රළක් නොතිබෙන තරම් ය. මහ පොළොවට රිදේ යැයි හෙමින් සැරේ දෙපා තබමින් ඇවිදිනා සුන්දර තරුණියක මෙන් ඈ හෙමින් සැරේ අප වෙත සේන්දු වූවා ය. ඇය සිප ගැනීමට නම් අපි ද මුහුදට බැසිය යුතු විය. යන්තම් හෝ දෙපා තෙමී යන රළ පහරක් සේන්දු වුණේ කලාතුරකිනි. අපි තව තවත් මුහුද දෙසට ම පිවිසුණෙමු. එය නොගැඹුරු නිසල මුහුදු තීරයකි. මගේ සගයන් තව තවත් මුහුදු මායිමට ඇදී ගියත් තවත් දුර යාමට මට නම් සිත් නොවීය.මේ මුහුදු තීරුව නොගැඹුරු යයි ඔවුන් කොතරම් පැවැසුවත් ඒ නොගැඹුරු බවත් නිසල බවත් යටින් කුමක් දෝ බිය මුසු හැඟීමක් මසිත වෙළාගන්නට විය. කුමන හෝ වෙලාවක මගේ දෙපා සිප ගන්නට රළ පහරක් එන තෙක් මා නිසලව බලා සිටියෙමි. මාගේ සගයෝ මට සිනාසෙන්නට වූහ. එහෙත් ඒ නිසල මුහුදු තීරුවෙන් මගේ දෙපා සිප ගන්නට තරමේ රැල්ලක් එන තෙක් බලා සිටීම මට මහත් ආස්වාදයක් විය. ඒ අන් කිසිවක් නිසා නොව ආරුගම්බේ වෙරළ තීරුවේ නිසල බවේ අපූරවත්වයත් ඊට යටින් වූ ඇගේ ගැඹුරු බවත් මට දැනෙන්නට වූ නිසා ය.වෙරළ තීරුව දිගේ පා සටහන් තබමින් ඇවිදින්නට මට සිත්විය. මා තනියෙන් ම බොහෝ දුරක් ඇවිද ගියෙමි. ආපසු හැරී බැලූ මට මාගේ පා සටහන් හරි අපූරුවට පෙනෙන්නට විය. ආරුගම්බේ මුහුද මාගේ අඩි පෙළ මකා දමා තිබුණේ නැත. ඇයගේ නිසල බව පෙන්වීමට එය තරම් අපූරු වෙනත් සාධකයක් තවත් නැති තරම් ය. ආරුගම්බේ මුහුදු තීරය රළ පැන්නුම් ක්‍රීඩාව සඳහා හොඳම මුහුදු තීරයක් වන්නේ ද මේ නිසා වන්නට ඇත. මගේ සගයෝ මට තරමක් දුරින් වූහ. ඔව්හු මට අත් වැනූහ. මම මාගේ දෙපා සටහන් දෙසට අත දිගු කළෙමි.ඔවුහු ද කුතුහලයෙන් එදෙස බැලූහ. එය ඔවුන්ටත් අපූර්වත්වයක් විය. වැල්ලෙහි නිල් පැහැ ගැන්වුණු තීරුවල හරි අපූරුවට මාගේ දෙපා සටහන් වී තිබිණි. මුහුද දෙසින් වැලි තීරුවට සේන්දු වූ මගේ සගයෝ ද මේ අපුරු වැල්ලේ ඔවුන් ගේ දෙපා සටහන් තබන්නට වූහ. මාගේ දෙපා, සටහන් තැබූ අපූරු රටාව ඔවුන් විනාශ කරන්නේ යයි විටෙක මට තරහක් ද ඇති විය. තවත් විටෙක එය ඊර්ෂ්‍යාවක් දැයි මට සිතිණි. ඇතැම්හු වැල්ලෙහි නොයෙක් දෑ ලියන්නට ද අදින්නට ද වූහ. තවත් අය ගෙවල් තැනූහ. මුහුද මකා නොදමන්නේ කාගේ සටහන දැයි බැලීම අපට මහත් විනෝදයක් විය.සතුටින් අප සිත් පුරවා ලූ ආරුගම්බේ මුහුද හැර යා යුතු කාලය පැමිණ ඇති බව සගයෙක් දැන් වූ පසු මසිතට දැනුනේ ලෝබකම මුසු වූ වේදනාවකි. එහෙත් අප යා යුතු විය. යළිත් දෙපා එරෙන වැල්ලේ අසීරුවෙන් ඇවිද වාහනය වෙත ළඟා වීමි. තවත් වරක් මම ඇය දෙස හැරී බැලුවෙමි. දණ හිස තෙක් තැවරුණු ඇගේ වැලි මගේ දෙපාවල තිබියදී ම මම වාහනයට නැගුණෙමි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=f1005185</link>
    <topic>ජයසිරි මහ බෝධිය ලෙයින් තෙත් කළ දවසක්</topic>
    <author>සටහන සකුන්තලා ජයසිංහ ඡායාරූප චිත්‍රරත්න කළුආරච්චිහිඳෙීගම සමූහ</author>
    <content>මෑත ඉතිහාසය පුරාවට අප අත්විඳි අමිහිරි වූත්, වේදනාත්මක වූත් අත්දැකීම් යළි අත් නොවිඳින්නට තරම් අපි දැන් සැබෑවටම නිදහස ලද්දෝ වෙමු. අද අපි ලද මේ පන්නරය එදා ලක් ඉතිහාසයේ කඳුළින් ලියැවුණු අතෘප්තිකර මතකයන් හා අත්දැකීම්වලින් අත්කර ගත්තත් නොවේද?1985 මැයි මස 14 වැනි දිනය ඔබට මතක නම් එයද නොමිනිසුන් මිනිසුන්ට එරෙහිව කෲරත්වයත් වෛරයත් වපුරා ලේ පිපාසිතව වියරුව රඟදැක්වූ තවත් එක් සිද්ධියක් පමණි. ත්‍රස්තවාදයේ ගිනි පුපුරු අහිංසක මිනිස් ජීවිත දවා අළු කළ බොහෝ සිද්ධීන් සේම එදිනද දෙනෝ දහසක සාදු නාදයෙන් පුද දෙන බුදුන් වැඩි ඒ බිම රුහිරු ගංගාවකින් තෙමී ගියේ සුළු මොහොතකිනි. අනුරාධපුර ජය ශ්‍රී මහා බෝ සමිඳු දෙස බලා සුවහසක් සත්ත්වයන්ට මෙත් පැතූ උවසු උවැසියන් රුදුරු ත්‍රස්ත පහරින් ලද හිංසාව දෑසින් දැකි අයකු වෙත්නම් එවන් දිනක් යළි නොඒවායි පතනු සැබෑමය.අනුරාධපුර ජයශ්‍රී මහා බෝධීන්වහන්සේ ඉලක්ක කරගෙන එල්ල කළ තිරස්චින ත්‍රස්ත ප්‍රහාරයට අදට විසිපස් වසරක් පිරෙයි. මුළු අනුරාධපුර නගරයම වෙඩි වරුසාවකින් අනතුරුව තම අණසකට ගත් කොටි කැළ එකින් එක මිනිස් බිලිගෙන ලෝ සතුන් පුදදෙන පින් බිමද රුධිරයෙන් අපවිත්‍ර කළෝය. ඒ සිද්ධිය දෑසින් දැක ඔවුන් අදටත් හිස මත දෑත් තබා ඒ මතකය මකා දමන්නට වෙර දරති.ජී. පී. මාර්ටින් මහතා, විජයපුරවෙනදා වගේම මම එදත් බුලත්විට වෙළෙදාම් කරන්න පරණ බස් නැවතුම්පොළට ආවා. ඒ වෙනකොට පෙ.ව. 6.45 ට විතර ඇති. ඒත් එක්කම එළුවන්කුලම බස් එක බස් නැවතුම්පොළ ඇතුළට දැම්මා. බස් එක ටිකක් වේගයෙන් ආව හින්දා අපි හැමෝම ඒ දෙස බැලුවා. එතකොට අපි දැක්කා ආමි ඇඳුම් ඇදගත්තු දහදොළොස් දෙනෙක් බස් එක ඇතුළේ ඉන්නවා. ඒත් එක්කම ගෝනි දෙකක් ඇතුළේ මොකක්දෝ දඟලනවා දැක්කා. හමුදා ඇඳුම් ඇඳ ගත්ත අය බස් එක ඇතුළෙම පෝළීම ගැහුණා. ඒත් එක්කම විදානයක් ලැබුණා. කට්ටියට එළියට පැනලා දිගට හරහට වෙඩි තිබ්බා. මම මාර්කට් පැත්තට දිව්වා.මිනිස්සු කෑගහමින් සීසීකඩ දිව්වා. සමහරු බිම ඇදවැටුණා. ඊට පස්සේ කොටි ඔක්කොම බස් එකකට නැගලා ඉස්සරහා වීදුරුව කඩලා වේගයෙන් උඩමළුව පැත්තට බස් එක අරන් ගියා.උන් ගියාට පස්සේ අපි ඇවිත් බලනකොට විලච්චිය බස් එක ළඟ අම්මයි ඉස්කෝලේ ඇඳුමින් සිටි දරුවකුයි මැරිලා වැටිලා හිටියා. තවත් අයගේ් ශරීර කොටස් තැන්තැන්වල තිබුණා. හරියට මිහිපිට අපායක් වගේ. එදා මට දැණුන මරණ බය ඒ සිද්ධිය මතක් වෙනකොට ආයෙත් දැනෙනවා වගේ.කේ. මාර්ටින් පෙරේරා,මගේ රස්සාව ටොපි, සිගරට්, සුවිප් විකුණන් එකයි. එදත් මම පරණ බස් ස්ටෑන්ඩ් එකට එන්න ගෙදරින් පිටත්වුණා. ගෙදරින් එළියට බැහැලා රේල්පාර දිගේ එනකොට රේල් පාරේ කකුල වැදිලා මම වැටෙන්ඩ ගියා. මොකක් හරි බාධාවක් කියලා හිතුණු මම ආයෙත් ආපහු ගෙදර ගිහින් ටික වෙලාවක් ඉඳලා ටවුමට ආවා.ඇවිත් මම කඩේකට ගිහින් උදේට කාලා කඩෙන් එළියට එනකොටම කොටි පැනලා හතර වටේටම වෙඩි තිබ්බා. මගෙ ඉනට වෙඩි වැදුනා. ඒත් එක්කම දැක්කා, මගේ මාමටත් උන් වෙඩි තිබ්බ බව මම වෙඩි කාගෙන එතනට ගියා. එතකොට උන් මට ආයෙත් වෙඩි තිබ්බා. නමුත් වැදුනේ නෑ. මම ඒ ළඟ කඩේකට දුවන්න හදද්දි එකෙක් මම ළඟටම දුවගෙන ඇවිත් තුනටියට වෙඩි තිබ්බා.කොහොම හරි මාව රෝහලට අරන් ගිහින් තිබෙන්නේ බඩවැල් අතට අරගෙන. කට්ටිය හිතලා තියෙන්නේ මම මැරිලා කියලා. කෙලින්ම මාව මෝචරියට දාලා. ගෙදරින් ආව මල්ලි කෙනෙක් තමයි මගෙ හුස්ම වැටෙන බව දැකලා තියෙන්නේ.අද මගෙ කකුල් දෙකම පණ නෑ. රෝද පුටුවෙන් තමයි යන්නේ.මාධ්‍යවේදී උපුල් තම්මිට මහතා,ඉස්සර අනුරාධපුරේ ෆිල්ම් රෝල් සුද්ධ කරගන්න ස්ටුඩියෝ එකක් තිබුණේ නෑ. මගේ යාළුවෙක් නුවර යනවා කියලා කිව්වම මම ෆිල්ම් රෝලය එයාට දෙන්න පරණ බස් නැවතුම්පොළට ආවා. මම එතැනට ඇවිදින් ටික වෙලාවක් යනකොට වෙඩි සද්දයක් ඇහුණා. ඒත් එක්කම වෙඩි වරුසාවක් තමයි අපි දැක්කේ. වෙඩි තියපු උන්ගෙන් සමහරක් කොට කලිසම් ඇඳගෙන ඛ්ඹ්ටපු පුංචි කොල්ලෝ.අපි දුවලා ගිහින් නැවතුණේ නුවර වැව තානායම ළඟ. උන් වෙඩි තියලා කෙලින්ම ගියේ උඩමළුවට. එහෙත් වෙඩි තියාගෙන නොච්චියාගම පැත්තෙන් විල්පත්තුවට ඇතුළුවෙලා උන්ගේ කඳවුරට ගිහින් තිබෙනවා. වික්ටර් නමින් කොටි නායකයෙක් තමයි ඒ කණ්ඩායම මෙහෙයවලා තිබෙන්නේ.කොහොම හරි සිද්ධියෙන් මැරුණු අය දවස් දෙකකට පස්සේ භූ®මිදාන කරන්න කටයුතු යොදා තිබෙනවා. කවුරුත් විජයපුර කනත්තට රොක්වුණා. ඒ වෙලාවේ කොටි පැනලා කියලා කටකතාවක් ගියා. ඒත් එක්කම මිනීපෙට්ටි බිම දාලා මිනිස්සු දිව්වා. ඒ සිද්ධියෙන් දෙපාරක්ම මරණ බය අත්වින්දා.චීන ජාතික චිං මහතා,අපි එදා ඉඳන්ම අනුරාධපුර පරණ බස් ස්ටෑන්ඩ් එක ළඟ කඩේ දාගෙනයි හිටියේ. එදා වෙඩි සද්දෙත් එක්ක අපි කඩෙන් එළියට ආවා. ඒ වෙනකොට එල්.ටී.ටී.ඊ. කණ්ඩායම බස් නැවතුම්පොළේ අයට වෙඩි තියලා වීදුරු කඩපු බස් එකක උඩමළුවට යන ගමන් උන් යන ගමන්ම පාරේ දෙපැත්තට වෙඩි තිබ්බා. මගේ කකුලට වැදුනා. කකුල කපන්න සිද්ධ වුණා.අවි ගත්තෝ අවියෙන්ම නැසෙන වග හුදු කියමනක් පමණක්ම නොවේ. ස්වභාවධර්මයේ නියතියක් බඳුය. බුදුන්ගේ ආශ්චර්ය තවත් ජීවමානය. එදා ත්‍රස්ත කැළට උතුම් ජය ශ්‍රී මහා බෝධීන් වහන්සේට කිසිදු හානියක් කරන්නට ඉඩ නොලැබුණේ ඒ ආශ්චර්ය ද පසක් කරමින් නොවේද?ශ්‍රී සම්බුද්ධ ජයන්ති විහාරාධිපති නුගේතැන්නේ පඤ්ඤානන්ද හිමි,මේ ඛේදනීය සිද්ධියෙන් 150 කට අධික පිරිසක් කොටි ත්‍රස්තවාදීන් බිලිගත්තා. ඒ අතර උතුම් බෝධීන් වහන්සේ වැඳ පුදා ගන්න ආ ස්වාමින් වහන්සේ, දසසිල් මාතාවන්, උවැසි උවැසියන් සිටියා. ශුද්ධ භූමියක් ලෙයින් තෙත්කර ඔවුන් එදා මහ විනාශයක් සිදුකළා. මිනිස් සංහාරයක් කිරීමේ බරපතල වරදට ස්වභාව ධර්මයෙන්ම ඔවුනට දඬුවම් දුන්නා.ත්‍රස්තවාදය විසින් වැපිරූ භීෂණයෙන් මුළුමහත් ජාතියක්ම අසරණ වී සිටි යුගයක් විය. ඒ මතකය දැන් අතීතයට එක්වී හමාරය. එහෙත් එවන් රුදු විපත් යළි නොඑන්නට නම් එවැනි නොමිනිසුන්ට යළි හිස ඔසවන්නට ඇති දොරගුළු වැසෙන්නට නම් අතීතයට පයින් නොගසා අනාගතය දෙස බැලිය යුතුය.තවත් සිහිපත් කළ යුත්තක් තිබේ. එනම් බුද්ධ ආශ්චර්යයක තරමයි. එනම් ත්‍රස්ත කැල උත්තරීතර පින් බිමක් ලෙයින් තෙමාලූයේ 1985 මැයි 14 වැනිදාය. එසේම කොටින්ගේ අවසානය සනිටුහන් වූයේද ඉකුත් වසරේ මැයි 14 වැනි දිනමය. බුද්ධ කල්පාන්තරයක්ම මේ ලක් දෙරණ සුරැකෙන බවට මීටත් වඩා හේතුප්‍රත්‍යය සොයන්නට වෙහෙසෙන්නේ් කුමටද?</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>18</day>
    </date>
    <link>http://www.dinamina.lk/2010/05/18/_art.asp?fn=f1005186</link>
    <topic>රට එක්සේසත් කළේ බුද්ධිමත් නායකත්වයයි</topic>
    <author/>
    <content>ශ්‍රී ලංකා බල සේනා විසින් දැනට වසරකට පෙර නන්දිකඩාල් කළපුවේ දී සදහටම මෙලොවින් තුරන් කළ ඒ කුරිරු ත්‍රස්තවාදියාගේ අවසානයත් සමගම රට එක්සේසත් වුවේ ජනතා බලාපොරොත්තු මල්ඵල ගන්වමිනි.දශක තුනක කාලය තුළ රට පාලනය කළ රාජ්‍ය නායකයන්ට ඒ කුරිරු ත්‍රස්තවාදියාගේ උපායශීලී ක්‍රියා කලාපය නිසි ලෙස අවබෝධ කර ගැනීමේ අපහසුතාවක් තිබූ නිසා ඔහුගේ උපක්‍රම හමුවේ අසරණ වූයේ ඔවුන්ගේ රාජතාන්ත්‍රික ඥානයේ තිබූ යම් යම් අඩුපාඩු නිසා බැව් අපට හැඟී යන්නේ කෘතහස්ත රාජ්‍ය තාන්ත්‍රිකයකු හමුවේ ඔහුට අත්වූ ඉරණම දැකීම තුළිනි.එක්සත් ශ්‍රී ලංකාවේ අඩක් ඔහු පාලනය කළේ ඔටුනු නොපළන් මහා රජෙකු ලෙසිනි. දිවයිනෙන් කොටසක් තම අණසකට යටත් කර ගෙන සිටි මුළු ලෝකය පුරා ධනපති රටවල ජනතාව තුළ තමන් සටන්කාමී ජාතික වීරයකු බවට පත්වී සිටියහ.තමා තුළ තිබූ දැඩි ඒකාධිපති පාලන හැකියාව උපයෝගී කරගෙන තම සංවිධානය ලොව පුරා ප්‍රචලිත කළ මේ කුරිරු ත්‍රස්තවාදියා තම සංවිධානය පවත්වාගෙන යාමට ලොව පුරා විසිරී සිටින ජාතිවාදී ද්‍රවිඩ සංවිධානවල නියෝජිතයන් පමණක් නොව ඇතැම් රාජ්‍ය නොවන ජාත්‍යන්තර සංවිධානවල පවා ආධාර ලබා ගැනීමට සමත් විය.රාජතාන්ත්‍රික ඥානයදශක තුනක් තුළ ශ්‍රී ලංකාව සම්බන්ධයෙන් ඔහු මවා පෑ වැරැදි ප්‍රතිරූපය නිවැරැදි කරලීමේ කාර්යයට අතගැසූ මහින්ද රාජපක්ෂයන්ට තම රට වෙනුවෙන් ලෝකයට සත්‍ය ප්‍රකාශ කර ලෝක ජනමතය නිවැරැදි කර මේ කුරිරු ත්‍රස්තවාදියා හෙළි කිරීමට හැකි වූයේ ඔහු ලබා තිබූ රාජතාන්ත්‍රික ඥානය නිසි පරිදි කළමනාකරණය කිරීමට තිබූ හැකියාව තුළිනි.පසුගිය දශක තුනක කාලය තුළ දේශපාලන වශයෙන් නිවැරැදි දැඩි ස්ථාවරයක සිට ක්‍රියා කිරීමට හැකියාවක් නොතිබූ රාජ්‍ය පාලකයන් කිහිප දෙනෙකු ඉදිරියේ තමා මහා වීරයකු ලෙස පෙන්වාදීමට ඔහුට හැකිවූයේ ඔහු විසින් බටහිර බලවතුන් ලවා මෙරට රාජ්‍ය නායකයන් අසරණ කර ගෙන සිටීමේ ප්‍රතිඵලයක් වශයෙනි.මේ කුරිරු ත්‍රස්තවාදියා තම ජනතාව වෙනුවෙන් පෙනී සිටින වීරයෙක් බව පිළිගත් ඇතැම් රටවල් ඔහු වෙනුවෙන් පෙනී සිටිමින් ඔහුට වෙනම රාජ්‍යයක් නිර්මාණය කර දීමට වඩා ඔවුන්ගේ යටි අරමුණ වූයේ ශ්‍රී ලංකාව තුළ ජාතීන් අතර අසමගිය වර්ධනය කිරීමයි. ශ්‍රී ලංකාවේ සංවර්ධන වේගය අඩපණ කිරීම ද ඔවුන්ගේ ක්‍රියාකාරකම් අනුව පැහැදිලි විය.මේ ත්‍රස්තවාදි නායකයා හා බද්ධ වී සිටි රටවල් වල පරමාර්ථය කුමක්ද යන්න වහා වටහා ගැනීමට පසුගිය වසර කිහිපය තුළ කිසිදු දේශපාලන නායකයකු අසමත් විණි. මහින්ද රාජපක්ෂයන්ගේ කෘතහස්ත රාජතාන්ත්‍රික ඥානයෙන් ත්‍රස්තවාදය තුරන් කර රට එක්සේසත් කිරීමට ගත යුතු ක්‍රියා මාර්ගය ඔහු අවබෝධ කර ගෙන තිබුණි.ඒ හැර ලොව කිසිදු රාජ්‍ය නායකයකුටත් වඩා ඔහු සතුව තිබූ දැඩි අධිෂ්ඨානශීලී ශක්තිය හා ජයග්‍රහණය හිමි කර ගන්නා තුරුම ඉදිරියට යාමේ හැකියාව සතුරන් පරාජය කිරීමේදී ප්‍රමුඛත්වයක් ගන්නා ලදී. ප්‍රභාකරන් සතුව තිබූ උපාය මාර්ග දැඩි ලෙස අවබෝධ කර ගත් ජනපතිවරයා තම රටෙහි මුල් බැසගෙන වැඩෙමින් පැවතුන ත්‍රස්තවාදය මුලිනුපුටා දැමීමට නම් පළමුව කළ යුත්තේ ප්‍රභාකරන්ගේ ත්‍රස්තවාදී කල්ලිය සමග වහාම සටනට යාම නොව ජාත්‍යන්තරයේ ඔහු පෝෂණය කළ රටවලින් ඔහුගේ සබඳතා වෙන්කරලීම බව අවබෝධ කර ගෙන සිටියේය.ජාත්‍යන්තර බලපෑම්ආසියාවේ බලවතා ලෙස සැලකෙන තම අසල්වැසි ඉන්දියාවේ ඇතැම් ප්‍රාන්තවල මුල් බැස ගත් ත්‍රස්තවාදී සබඳතාව ඉවත් කරලීමට කටයුතු කළ මේ බුද්ධිමත් රාජ්‍ය නායකයා ඉන්දියාව සමග දැඩි සුහද සම්බන්ධතාවක් ඇති කර ගත්තේය.ලෝකයේ ත්‍රස්තවාදය දැඩි ලෙස පිළිකුල් කළ රටවල් හා සබඳතා වැඩිකර ගත් මහින්ද රාජපක්ෂ ක්‍රමයෙන් ආසියාවේ හා යුරෝපයේ රටවල් සමග සුහද වූයේ ත්‍රස්තවාදය තම රටින් තුරන්කිරීමට මේ ලෝක නායකයන්ගේ හා ලෝක ප්‍රජාවගේ හොඳ හිත ලබාගත යුතු බව අවබෝධ කර ගෙන සිටි බැවිනි. මේ අනුව ත්‍රස්තවාදය මුලිනුපුටා දැමීම සම්බන්ධයෙන් ලෝක නායකයන්ගේ දැඩි එකඟතාවක් වෙනස් වෙමින් පැවතුන ලෝක ජන මතය තම වාසියට හරවාගත් මහින්ද රාජපක්ෂ හුදකලා වූ ප්‍රභාකරන් තම අණසකට ගැනීමේ කාර්යය ආරම්භ කරන ලදී.මහින්ද රාජපක්ෂයන් තුළ යුද්ධය කෙරෙහි දැඩි විශ්වාසයක් නොතිබුණ ද ප්‍රභාකරන් පරාජයට පත් කිරීමේ කාර්යයේ දී යුද්ධායුධවල ඇති වටිනාකම ද ඔහු අවතක්සේරුවට ලක් නොකරන ලදී.දශක හතරක තම දේශපාලන අත්දැකීම් වලින් පෝෂිත ව සිටි මේ රාජ්‍ය පාලකයා පසුගිය දශක තුනක කාලය තුළ කුරිරු ත්‍රස්තවාදය නිසා තම රටේ පාලනය දෙකඩ වීම පමණක් නොව උතුරේ ජනතාව ප්‍රභාකරන්ගේ දැඩි ග්‍රහණයට හසුවී දුක් විඳින ආකාරයත් උතුරේ දරුවන්ට නිසි අධ්‍යාපනයක් නොමැතිව අසරණව දුක් විඳින ආකාරයත් උතුරු කරයේ සරුසාර කෘෂිකාර්මික මහ පොළොව යුද්ධය නිසා විනාශයට පත්වන අයුරුත් දැක දැඩි කම්පනයට පත්වී සිටියේය.දශක ගණනාවක් තිස්සේ ඉතා සමීපව ජීවත් වූ ජාතීන් දෙකක් කුරිරු ත්‍රස්තවාදයෙන් හා ජාති වාදයෙන් වෙන් කර සදාකාලික සතුරන් බවට පත්වීමේ අපරාධය සමතයකට පත් කර හැක්කේ් තම ජනතාව වැරැදි මගකට යොමු කර ඇති ත්‍රස්තවාදියා තම අණසකට යටත් කර ගැනීම හැර වෙන විකල්පයක් නොමැති බව ඔහු පසක් කරගෙන සිටියේය.ප්‍රභාකරන් ග්‍රහණයට ගැනීමේ කාර්යයේදී මෙතෙක් සිටි රාජ්‍ය පාලකයන්ට වැරැදුණු තැන මහින්ද රාජපක්ෂ තම රාජතාන්ත්‍රික ඥානය තුළින් අවබෝධ කර ගෙන තිබිණි. ත්‍රස්තවාදී අරගලය තම රටට සීමා වූ ප්‍රශ්නයක් නොව ලොව පුරා පැතිරී තිබූ ප්‍රශ්නයක් බව තේරුම් ගෙන ජාත්‍යන්තරව ගත යුතු ක්‍රියාමාර්ග නිසි ලෙස කළමනාකරණය කරමින් යුද්ධය තනිකරම හමුදාවට භාරදී ජයග්‍රහණය ලබන තුරු බලා නොසිට සේනාධිනායකයා හා ත්‍රිවිධ හමුදාවට අණ දෙන්නා වශයෙන් තමාගෙන් ඉටුවිය යුතු කාර්යය නිවැරැදිව අවබෝධ කරගෙන සිටියේය.ත්‍රස්තවාදී හමුදාවේ යුද්ධ ශක්තිය නිසි ලෙස අවබෝධ කර ගත් මහින්ද රාජපක්ෂ අත්‍යවශ්‍ය භට පිරිස් හා යුධායුධ වලින් තම හමුදාව නිසි පරිදි සන්නද්ධ කළ අතර උපායශීලී බුද්ධිමත් හමුදා නිලධාරීන් අදාළ අංශවලට යොමු කරමින් පහළ භට පිරිස්වල උද්‍යෝගය වැඩිවන පරිදි අවශ්‍ය කටයුතු සම්පාදනය කළේ සේනාධිනායකයා වශයෙන් තම රාජකාරිය නිසි පරිදි තේරුම් ගනිමිනි. යුද්ධයට අණදීම පමණක් නොව එම අණ නිසි පරිදි ක්‍රියාත්මක වන්නේද යන්නත් යුදබිම් වලට ගොස් සොයා බැලීමට ජනපතිවරයා අමතක නොකළේ මින්පෙර සිටි රාජ්‍ය නායකයන්ට වැරැදුණු තැන නිසි පරිදි තේරුම් ගෙන සිටි බැවිනි.දැඩි උද්‍යෝගයත්‍රිවිධ හමුදා භට පිරිස්වලට දැඩි උද්‍යෝගයෙන් හා උනන්දුවෙන් කටයුතු කිරීමට අවශ්‍ය පරිසරය නිර්මාණය කළ මහින්ද රාජපක්ෂ හමුදා නිලධාරීන්ට නිසි අණ දෙන ලද්දේ ඔවුන් හා ගොඩනගාගෙන තිබූ සුහදශීලී භාවය ද ආරක්ෂා කරමිනි. ඔහු විසින් හමුදාවේ ගොඩනගාගෙන තිබූ සුහදත්වය පෙරටම ගමන් ගන්නා නිර්භීත හමුදාවක් නිර්මාණය කළේය. එය යුද ජයග්‍රහණයේ ආසන්න හේතුව විය. 2009 මැයි 18 වන දින ඒ කුරිරු ත්‍රස්තවාදියා සදහටම මෙලොවින් තුරන් කර එක්සත් රටක් නිර්මාණය කිරීමේ ගෞරවය මුළුමනින්ම ජනපතිතුමන් ඇතුළු ත්‍රිවිධ හමුදාවට හිමි වන අතර ඉසුරුබර ශ්‍රී ලංකාවක් නිර්මාණය කිරීමේ කාර්යය අද එතුමන් ඉදිරියේ ඇති අභියෝගය වී ඇත.අතිබිහිසුණු යුද වාතාවරණය පවතිද්දි වුවද එතුමා සංවර්ධන කටයුතු හා රට තුළ ක්‍රියාත්මක විය යුතු පරිපාලනය නිසි පරිදි ක්‍රියාත්මක කිරීමට අමතක නොකළේය. මේ වන විට ආරම්භ කර ඇති මහා පරිමාණ ව්‍යාපෘති වන හම්බන්තොට වරාය, වීරවිල ගුවන්තොටුපළ, මොරගහකන්ද ව්‍යාපෘතිය හා නොරොච්චෝලේ විදුලි බලාගාරය නිසි පරිදි ක්‍රියාත්මක වුවහොත් යුද්ධයක් පවතින රටක සාර්ථක සංවර්ධනයක් ගෙන ගිය එකම රාජ්‍යනායකයා වශයෙන් මහින්ද රාජපක්ෂ ලෝක ඉතිහාසයට එක්වෙනු ඇත.මෙරට ජනතාව දැඩි විශ්වාසයකින් යුතුව ආරක්ෂා කරන සාමකාමී ප්‍රජාතන්ත්‍රවාදයට නිසි ගෞරවය ලබා දෙමින් යුද ජයග්‍රහණයෙන් පසු පැවැත්විය යුතු ජනාධිපතිවරණය හා මහාමැතිවරණය නිසි කලට පවත්වා ශ්‍රී ලංකාව ලෝකයේ ප්‍රජාතන්ත්‍රවාදය සුරකින රටක් ලෙස ලෝක ගෞරවයට පාත්‍ර කිරීමටද ජනාධිපතිතුමාගේ බුද්ධිමත් දැහැමි පාලනයට හැකියාව ලැබී ඇත. යුද්ධ ජයග්‍රහණයෙන් පසු රට එක්සේසත් කර සංවර්ධන වේගය ශක්තිමත් කළ මහින්ද රාජපක්ෂ කුරිරු ත්‍රස්තවාදය මේ දිවයිනෙන් පමණක් නොව මුළු ලොවෙන් පලවා හැරීමටද දී ඇති දායකත්වය ලෝක නායකයින්ගේ හා මහා බලවතුන්ගේ ප්‍රශංසාවට ලක්වී ඇත.නිසි කලට කාලවකවානුව අනුව මහජනතාව අතරට ගොස් ඔවුන්ගේ කැමැත්ත ලබා ගනිමින් ඔහු ප්‍රජාතන්ත්‍රවාදය අකුරටම ක්‍රියාත්මක කරන ආකාරය සාර්ථක රාජ්‍ය නායකයකුගේ පැවති ප්‍රධාන ලක්ෂණය විය.යුද ජයග්‍රහණය2009 මැයි 18 වනදා රට එක්සේසත් කළ අතර නව ව්‍යවස්ථාවක් හඳුන්වාදීමට අවශ්‍ය පසුබිම පසුගිය ජන වරම තුළින් ලබා ගත්තේය. මහ මැතිවරණ ජයග්‍රහණයෙන් නව ව්‍යවස්ථාවක් හඳුන්වා දීමට අවශ්‍ය ජන සහයෝගය ලබා ගත්තේ ධනපති ප්‍රතිගාමී දේශපාලන කණ්ඩායම් අති බිහිසුණු පරාජයකට ලක් කරමිනි. මේ වන විට නව ව්‍යවස්ථාවට ගොස් දැනට පවතින අනුපාත ඡන්ද ක්‍රමය තුළ පවතින ප්‍රජාතන්ත්‍ර විරෝධී කොටස් බැහැර කර ජනතා පාලනයක් රට තුළ ස්ථාපිත කිරීමට අවශ්‍ය සංශෝධන ඉදිරිපත් කිරීමෙන් පසු ජනතාවට පොරොන්දු වූ පරිදි නව පාලන තන්ත්‍රයක් බිහිවනු ඇත. ඉදිරියේදී ඇතිවන අභියෝග එතුමාට ජය ගැනීමට හැකි බැව් අපට පසක් කර ගත හැක්කේ ඔහු ලබා තිබෙන දේශපාලන පරිණත භාවය හා එතුමා සතු රාජ්‍ය ත්‍රාන්ත්‍රික ඥානය කිසිදු අභියෝගයකට ලක් නොවන බැවිනි.එක්සත් රටක් තුළ සියලු ජාතීන්ට සතුටින් ජීවත් විය හැකි දැවැන්ත සංවර්ධනයක් තුළින් ස්වයංපෝෂිත කිරීමට අද සමරන ජයග්‍රාහි දිනය අඩිතාලමක් වේවායි අධිෂ්ඨානයෙන් යුතුව ප්‍රාර්ථනය කරන්නෙමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n1005191</link>
    <topic>ජෙනරාල්ගේ බෑනා තාමත් නිදැල්ලේ</topic>
    <author>කුමුදු හෙට්ටිආරච්චි</author>
    <content>ජෙනරාල් සරත් ෆොන්සේකා ගේ බෑනා වන ධනුන තිලකරත්න අධිකරණය සහ පොලිසිය තවමත් මඟ හරිමින් සිටී. හමුදාවට ව්‍යාජ ලේඛන ඉදිරිපත් කොට ඇමෙරිකානු ඩොලර් 2,99,061.25 ක් වංචා කර ඇතැයි කියන සිද්ධිය ගැන ඔහු අත්අඩංගුවට ගැනීමට අධිකරණය මඟින් වරෙන්තු නිකුත් කර තිබේ.මොහු අත්අඩංගුවට ගැනීමට විශේෂ රහස් පොලිස් කණ්ඩායම් පහක් යොදා ඇතත් තවමත් නිදැල්ලේ පසුවීම විමතියට හේතුවී තිබේ. කොළඹ කොටුව මහේස්ත්‍රාත් ලංකා ජයරත්න මෙනෙවිය සැකකාර ධනුන තිලකරත්නට රටින් පිටවීම තහනම් කරමින් පසුගිය පෙබරවාරි මස 10 වැනිදා නියෝගයක් නිකුත් කළ අතර එම නියෝගය ආගමන හා විගමන පාලකවරයාට ද දැනුම් දුන්නාය.මේ වනවිටත් සැකකාර ධනුන තිලකරත්න ගැවසුනු ස්ථාන හයක් සම්බන්ධව පරීක්‍ෂණ සිදුකළ බවත් එම ස්ථානයන් හි සිටි පුද්ගලයන්ගෙන් හා ඥාතීන් ගෙන් ප්‍රකාශ සටහන් කැරගෙන ඇති බවත් රහස් පොලිසිය පවසයි.ධිකරණය මගින් සැකකරුවෙකු ලෙස නම් කළ ධනුන තිලකරත්න අත්අඩංගුවට ගැනීම සඳහා වරෙන්තු නිකුත් කිරීමෙන් පසු සැකකරුට ආරක්‍ෂාව හා රැකවරණය දී නවාතැන් පහසුකම් සැපයීම සම්බන්ධව අත්අඩංගුවට ගත් ධනුන තිලකරත්න ගේ මිත්තනියට විරුද්ධව රහස් පොලිසිය විසින් නඩු පවරා ඇත.“හයිකෝප් ප්‍රයිවට් ලිමිටඩ්” මගින් වංචා කරන ලද මෙම මුදල් අමෙරිකාවේ වූ “බ්‍රිටිෂ් බෝර්නියෝ ඩිෆෙන්ස් ඔස්ට්‍රේලියා” ගිණුමට යවා ඇති බවත් එම ගිණුම “හයිකෝප් ඉන්ටර් නැෂනල්” සමාගමේ අයිතිකරු වන සැකකාර ධනුන තිලකරත්නට අයත් බවත් රහස් පොලිසිය මෙතෙක් සිදුකළ පරීක්‍ෂණවලින් හෙළිදරව් කැරගෙන ඇතැයි රහස් පොලිසිය පවසයි.වංචාවෙන් ලබාගත් මුදල් ධනුන තිලකරත්නට අයත් “බ්‍රිටිෂ් බෝර්නියෝ ඩිෆෙන්ස් ඕස්ට්‍රේලියා” ගිණුමට බැර වූ බව “හයිකෝප් ප්‍රයිවට් ලිමිටඩ්” හි අධ්‍යක්‍ෂවරුන් ගේ ප්‍රකාශවලින් ද තහවුරු වී ඇති බව රහස් පොලිසිය කියයි.ඇපදිය නොහැකි වැරදි සම්බන්ධයෙන් තමා අත්අඩංගුවට ගැනීමට සොයන බව පවසමින් සැකකාර ධනුන තිලකරත්න, නීතිඥ මුදිත අබේරත්න මහතා මගින් අධිකරණයට ඉදිරිපත් කැර තිබූ අපේක්‍ෂිත ඇප අයැදුම මහේස්ත්‍රාත්වරිය විසින් ප්‍රතික්ෂේප කරන ලදී.ඉන් අනතුරුව අවස්ථා තුනක් රහස් පොලිසියට පැමිණ සිද්ධිය සම්බන්ධව ප්‍රකාශයක් ලබා දෙන ලෙසට ධනුන තිලකරත්නට රහස් පොලිසිය විසින් දැනුම් දුන්න ද මේ වන තෙක් සැකකාර ධනුන තිලකරත්න රහස් පොලිසියට හෝ අධිකරණයට ඉදිරිපත් වී නොමැත.දිගින් දිගටම සැකකාර ධනුන තිලකරත්න අධිකරණය හා රහස් පොලිසිය මඟ හැරීම නිසා රහස් පොලිසිය අධිකරණයට වාර්තා කල කරුණු සැලකිල්ලට ගනිමින් සැකකාර ධනුන තිලකරත්න අත්අඩංගුවට ගැනීමට අධිකරණය මගින් වරෙන්තු නිකුත් කෙරුණි.සැකකාර ධනුන තිලකරත්න අත්අඩංගුවට ගැනීම සඳහා ජාත්‍යන්තර පොලිසියේ ද සහාය ලබාගෙන ඇති බව රහස් පොලිසිය පවසයි. අධිකරණ නියෝග මත සැකකාර ධනුන තිලකරත්නට අයත් බැංකු ගිණුම් පරීක්‍ෂාවට ලක් කළ අතර එහිදී හෙළිදරව් වී ඇත්තේ ලංකා බැංකුව හරහා මෙම වංචාවට අදාළ මුදල ධනුන තිලකරත්නට අයත් “බ්‍රිටිෂ් බෝර්නියෝ ඩිෆෙන්ස් ඕස්ටේ‍්‍රල‍්‍රියා” ගිණුමට බැර වී ඇති බවයි.යුද හමුදාව වෙත ව්‍යාජ ලේඛන ඉදිරිපත් කැර ප්‍රශ්න ගත ටෙන්ඩර් හතරක් ලබාගෙන ඇමෙරිකානු ඩොලර් 2,99,061.25 ක් වංචා කිරීම සම්බන්ධව රක්‍ෂිත බන්ධනාගාරයේ පසුවන “හයිකෝප් ප්‍රයිවට් ලිමිටඩ්” හි අධ්‍යක්‍ෂ වැලන්ටන් ට්‍රෙන්ටන් ඩේ හොට්” ගේ ඇප අයැදුම ප්‍රතික්ෂේප කළ මහේස්ත්‍රාත්වරිය සැකකරු තවදුරටත් ලබන 26 වැනිදා තෙක් රක්‍ෂිත බන්ධනාගාර ගත කිරීමට නියෝග කළාය.රක්‍ෂිත බන්ධනාගාරයේ පසුවන සැකකාර අධ්‍යක්‍ෂවරයා රහස් පොලිසියට ප්‍රකාශයක් දෙමින් පවසා ඇත්තේ මෙම ප්‍රශ්න ගත ටෙන්ඩර් සැකකාර ධනුන තිලකරත්න ගේ උපදෙස් මත සිදු කළ බවයි. මෙම වංචාව සම්බන්ධ මෙතෙක් සිදුකළ පරීක්‍ෂණ වල උධෘත නීතිපතිවරයාගේ උපදෙස් පතා නීතිපතිවරයා වෙත යොමු කැර ඇති බව රහස් පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n1005192</link>
    <topic>වැස්සෙන් පීඩාවට පත්වූවනට පිසූ ආහාර සපයන්න ජනපති නියමයෙන් ලක්‍ෂ 180ක්</topic>
    <author>නිරූෂි විමලවීර, උදුලා පීරිස්, වෙල්ලස්සේ බණ්ඩාර, මීගමුව විශේෂ, කොච්චිකඩේ විශේෂ, දංකොටුව සමූහ</author>
    <content>මහවැසි හේතුවෙන්, බස්නාහිර පළාත ඇතුළුව රට පුරා පීඩාවට පත්ව සිටින ජනතාවට කඩිනමින් සහන සලසන ලෙස ජනාධිපති මහින්ද රාජපක්‍ෂ මහතා ඊයේ උපදෙස් දුන්නේ ය.මේ අනුව විපතට පත් ජනතාවට පිසු ආහාර ලබාදීම සඳහා රුපියල් ලක්ෂ 180 ක මුදලක් ලබාදීමට ඊයේ (18) අරලිය ගහ මන්දිරයේ පැවති ආපදා කළමනාකරණ විශේෂ කමිටු රැස්වීමක දී රජය තීරණය කළේය.බස්නාහිර හා අනෙකුත් පළාත්වල මතුවී ඇති ගංවතුර තත්ත්වය පිළිබඳව අවධානය යොමු කොට පීඩාවට පත් වී ඇති ජනතාවට කඩිනමින් අවශ්‍ය සහන සලසන ලෙසත්, ජලය ක්‍රමානුකූලව බැසයාම සඳහා ආපදා කළමනාකරණ අමාත්‍යාංශය, පළාත් පාලන ආයතන, ප්‍රාදේශීය ලේකම්වරුන් ඇතුළු රජයේ නිලධාරීන් එක්ව ඒකාබද්ධ වැඩපිළිවෙළක් කඩිනමින් ක්‍රියාත්මක කරන ලෙසත් ජනාධිපතිතුමා උපදෙස් දුන්නේය.පසුගිය දින කිහිපය තුළ බස්නාහිර පළාතට මි. මී. 340 ක වර්ෂාපතනයක් ලැබී ඇති අතර, දිවයින පුරා පවුල් 65,000 ක්, පුද්ගලයින් 2,77,000 ක් මේ ගංවතුර හේතුවෙන් විපතට පත් වී ඇති බව ද මෙහිදී හෙළි විය.විපතට පත් ජනතාවට පිසූ ආහාර ලබා දීම සඳහා රු. ලක්‍ෂ 180 ක් වෙන් කර ඇති බව ද විපතට පත් ජනතාවට වියළි ආහාර ලබා දීම සඳහා ලෝක ආහාර සංවිධානයසමඟ එක්ව විශේෂ වැඩපිළිවෙළක් ආරම්භ කොට ඇති බව ද අනාවරණය විය. එමෙන්ම කිසිදු වග විභාගයකින් තොරව සිදු කර ඇති අනවසර ඉදිකිරීම් සම්බන්ධයෙන් කඩිනම් ක්‍රියාමාර්ග ගන්නා ලෙසත්, මින් ඉදිරියට කිසිදු පහත් බිමක් ගොඩ නොකිරීමට රජය ගෙන ඇති ප්‍රතිපත්තිමය තීන්දුව ක්‍රියාත්මක කිරීමට සියලු පළාත් පාලන ආයතන බැඳී සිටින බවත් ජනාධිපතිතුමා මෙහිදී දැඩිව අවධාරණය කෙළේය.එමෙන්ම ගංවතුර හේතුවෙන් ඉදිරියේදී මතුවිය හැකි සෞඛ්‍ය ගැටළු පිළිබඳව මේ මොහොතේ ම අවධානය යොමු කර අවශ්‍ය පියවර ගන්නා ලෙසත්, මහජනතාව මුහුණ දී ඇති ගැටළුවලට මැදිහත් නොවුණු ප්‍රාදේශීය ලේකම්වරුන් ඇතුළු රජයේ නිලධාරීන් සිටීනම් ඒ පිළිබඳව කඩිනමින් වාර්තාවක් තමා වෙත ලබා දෙන ලෙසත් ජනාධිපතිතුමා මෙහිදී අදාළ අංශ වෙත උපදෙස් ලබා දුන්නේය.ඉදිරියේ දී විශේෂයෙන් නගර ආශි‍්‍රත ඉදිකිරීම් සඳහා නිශ්චිත ක්‍රමවත් සැලසුමක් ඉදිරිපත් කරන ලෙස ජනාධිපතිතුමා මෙහිදී ආරක්‍ෂක ලේකම්තුමා වෙත නියෝග කළ අතර, ශ්‍රී ලංකාවේ පැවති පැරණි වාරි සිතියමට අනුව අභාවයට ගොස් ඇති වැව් හඳුනාගෙන නැවත පිළිසකර කිරීමේ කඩිනම් අවශ්‍යතාවය ද මෙහිදී පෙන්වා දුන්නේ ය.මෙම අවස්ථාවට අමාත්‍යවරුන් වන ඒ. එච්. එම්. ෆවුසි, දිනේෂ් ගුණවර්ධන, බැසිල් රාජපක්‍ෂ, මෛත්‍රීපාල සිරිසේන, විමල් වීරවංශ, බන්දුල ගුණවර්ධන, සුසිල් ප්‍රේමජයන්ත, පාඨලී චම්පික රණවක, ගාමිණී ලොකුගේ යන මහත්වරුන් සහ ආපදා කළමනාකරණ අමාත්‍යාංශයේ නිලධාරීන්, පරිසර අමාත්‍යාංශයේ නිලධාරීන්, ප්‍රාදේශීය ලේකම්වරුන්, පළාත් සභා ඇමැතිවරු සහ මන්ත්‍රිවරුන්, ප්‍රාදේශීය සභා නියෝජිතයන් ඇතුළු පිරිසක් සහභාගි වී සිටියහ.මේ අතර ඊයේ රාත්‍රි වනවිට කොළඹ දිස්ත්‍රික්කයෙන් 119736 ක් ද, ගම්පහ දිස්ත්‍රික්කයෙන් 115031 ක්ද, කලුතර දිස්ත්‍රික්කයෙන් 27262 ක් ද, ගාල්ල 3900 ක් ද, පුත්තලම 696 ක් ද, රත්නපුර 230 ක් ද, කුරුණෑගල 130 ක්ද වශයෙන් විශාල පිරිසක් අවතැන්ව ඇතැයි ආපදා කළමනාකරණ මධ්‍යස්ථානය සඳහන් කෙළේය.හදිසි ජල ගැලීම් හා අකුණු සර වැදීමෙන් ඊයේ රාත්‍රි වන විට පුද්ගලයන් 8 දෙනෙකු මිය ගොස් තවත් තිදෙනෙකු අතුරුදහන්ව ඇති බවට තොරතුරු අනාවරණය විය. අකුණු සර වැදීමෙන් පසුගිය 17 සහ 18 යන දෙදින තුළ අනුරාධපුර දිස්ත්‍රික්කයේ පදවිය ප්‍රාදේශීය ලේකම් කොට්ඨාසයේ දෙදෙනෙකු මිය ගොස් තිබේ.දිවුලපිටිය ප්‍රදේශයේ ද දියේ ගිලීමෙන් තරුණයන් දෙදෙනෙකු මිය ගොස් ඇති අතර දන්කොටුව ප්‍රදේශයේ දී මවක සහ දියණියක ජලයට හසුවී ගසාගෙන යෑමෙන් මිය ගොස් ඇත. නුවරඑළිය දිස්ත්‍රික්කයේ ද අධික වර්ෂාව සමග පැවති තද සුළඟ නිසා වහලයක් ගැලවී ගොස් හිස මතට කඩා වැටීමෙන් එක් අයෙකු මිය ගොස් තිබේ.මේ අතර ඊයේ (18) ආපදා සහන සේවා අමාත්‍යාංශයේ දී පැවැති ප්‍රවෘත්ති සාකච්ඡාවක දී ඇමති ඒ. එච්. එම්. ෆවුසි මහතා පැවසුවේ අධික වර්ෂාව හා ජල ගැලීම් නිසා ගම්පහ දිස්ත්‍රික්කයට වැඩි වශයෙන් හානි සිදුවී ඇති බවයි.එම දිස්ත්‍රික්කයේ තාවකාලික රැඳවුම් කඳවුරු 27 ක මේ පිරිස රඳවා ඇතැයි ද ඇමතිවරයා පවසා තිබේ. ආපදා අවස්ථාවන් හිදී විපතට පත් ජනතාවට සහන සැලසීමට ඉදිරිපත් නොවූ රජයේ නිලධාරීන් පිළිබඳව කඩිනමින් වාර්තාවක් ලබාදෙන ලෙසත්, ජනාධිපතිවරයා ඊයේ (18) පැවැති සාකච්ඡාවේ දී අදාළ නිලධාරීන්ට දැනුම් දුන්නේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n1005193</link>
    <topic>හිටපු ඇමැති චමල් ඉතිරි කළ ඉන්ධන දීමනාවවරාය අමාත්‍යාංශයට</topic>
    <author>මහින්ද අලුත්ගෙදර</author>
    <content>වරාය හා ගුවන් සේවා ඇමැතිවරයා වශයෙන් සිටියදී තමාට හිමි වූ ඉන්ධන දීමනාවෙන් ඉතිරි කැර ගත් රුපියල් 1,50,000ක මුදලක් එම අමාත්‍යාංශයට බාර දීමට කතානායක චමල් රාජපක්ෂ මහතා පියවර ගෙන ඇත.එම මුදල වරාය හා ගුවන්සේවා අමාත්‍යාංශයේ ලේකම් කේ.ටී.පී. රංජිත් ද සිල්වා මහතා වෙත ඊයේ (18) බාර දී තිබේ.මැතිවරණ කාල සීමාවෙන් පසුවද ඇමැතිවරයෙකුට හිමි වූ ඉන්ධන දීමනාවෙන් මෙතරම් මුදලක් ඉතිරි කැර ගැනීම අගය කළ යුතු බව අමාත්‍යාංශයේ ලේකම්වරයා “දිනමිණ” ට පැවැසීය.කතානායක චමල් රාජපක්ෂ මහතා කිසිදු අවස්ථාවකදී අනවශ්‍ය ආකාරයෙන් මුදල් වැය නොකරන බවත් කාර්යක්සමව හා නිසි කලමනාකරණයකින් යුතුව රාජකාරි කටයුතු සිදු කරන බවත් රංජිත් ද සිල්වා මහතා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n1005194</link>
    <topic>ටෙලිකොම් සභාපති නිමල් වෙල්ගම</topic>
    <author/>
    <content>ශ්‍රී ලංකා ටෙලිකොම් ආයතනයේ නව සභාපතිවරයා ලෙස උපාලි සමූහ ව්‍යාපාරයේ කළමනාකාර අධ්‍යක්‍ෂ නිමල් වෙල්ගම මහතා පත් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n1005195</link>
    <topic>වරායට පැමිණිඅන්තරායදායක රසායනික ද්‍රව්‍යකන්ටේනරයක් පුපුරා ගිහින්</topic>
    <author>ප්‍රාර්ථනා වීරසිංහ</author>
    <content>කොළඹ වරායේ අන්තරායදායක නැව් බඩු කලාපයේ පිහිටි රසායනික ද්‍රව්‍ය අඩංගු කන්ටේනරයක් ඊයේ (18) පුපුරා යාමෙන් ඇතිවූ ගින්නක් පැය කිහිපයක් තුළ නිවා දැමූ බව වරාය අධිකාරියේ ක්‍රියාකාරී අධ්‍යක්‍ෂ ප්‍රසන්න කලුතරගේ මහතා පැවසීය.සිද්ධිය ඇතිවූ වහාම ගිනි නිවන හමුදාව පැමිණ ගින්න නිවාලූ බව හෙතම කීවේය.මෙම කන්ටේනරය පිපිරී යෑමට හේතුව කුමක්දැයි සෙවීමට පරීක්‍ෂණ කටයුතු ආරම්භ කර ඇතැයි ද ඒ මහතා සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n1005196</link>
    <topic>‘ගිරුවාපත්තුවෙන් තල් අරණට’</topic>
    <author/>
    <content>‘ගිරුවාපත්තුවෙන් තල් අරණට’ තේමාව යටතේ දිනූ දේශයේ සංවර්ධනය හා සහෝදරත්වයේ පණිවිඩය උතුරේ ජනතාව වෙත ගෙනයන පා ගමන අද (19) දින උදේ 7.30 තංගල්ල කාල්ටන් නිවෙස අසලින් ඇරැඹේ.පාර්ලිමේන්තු මන්ත්‍රී නාමල් රාජපක්ෂ මහතාගේ සහභාගීත්වයෙන් ආරම්භ කරන පා ගමන පේදුරුතුඩුව දක්වා ගමන් කිරීමට නියමිතය.දින 28 පුරා පවත්වන මෙම පා ගමන ප්‍රදර්ශන රථ රැසකින් සමන්විතය.ජනාධිපති මහින්ද රාජපක්ෂ මහතාගේ නායකත්වය යටතේ කොටි ත්‍රස්තවාදයෙන් මුළුමනින්ම රට නිදහස්කර ගැනීමත් එසේ නිදහස්කරගත් රටේ සියලු ජාතීන් සමගියෙන් හා සහෝදරත්වයෙන් ජීවත්වීම සමස්ත ජාතියටම ආදර්ශයක් ලබාදීම මෙම පා ගමනේ මූලික අරමුණ බව සංවිධායක කමිටුව සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n1005197</link>
    <topic>අයහපත් කාලගුණයතව දින දෙකලු</topic>
    <author>විජයානි එදිරිසිංහ</author>
    <content>රට පුරා දැනට පවතින අධික වර්ෂාව සහිත කාලගුණ තත්ත්වය තව දින දෙකකින් අඩු වී යන බව කාලගුණ විද්‍යා දෙපාර්තමේන්තුව අවධාරණය කරයි.දැනට එළඹ තිබෙන්නේ නිරිත දිග මෝසම් වැසි සහිත කාලගුණයයි. ගිගුරුම් වැසි සහ කුණාටු සහිත තත්ත්වයක් බවට පත් වී තිබේ. පහල වායුගෝලයේ සිදුවී තිබෙන කැළඹීම් තත්ත්වයත් ගිගුරුම් සහිත අධික වර්ෂාව ඇතිවීමට බලපා තිබෙන බව කාලගුණ විද්‍යාඥ ජයසිංහ මහතා පවසයි.ත්‍රිකුණාමලයට කිලෝ මීටර් හත්සියයක් දුර මුහුදේ එම කැළඹීම් තත්ත්වය ඇති වී තිබේ. එහි පීඩනය මේ ආකාරයෙන් වැසි ඇතිවීමට හේතු වී ඇත. එම කැළඹීම් තත්ත්වය ඊයේ සවස් වන විට යාපනයට කිලෝමීටර් හයසියයක් ඈත මුහුදු ප්‍රදේශයට ඇදී යමින් තිබිණි.පහල වායුගෝලයේ කැළඹීම් සහ කුණාටු තත්ත්වය අද (19) සවස් වන විට ඉන්දියාව දෙසට ඇදී යනු ඇත. ඉන් පසු එම පීඩන තත්ත්වය මෙරටට බලපාන්නේ නැති බවද පැවසේ.බස්නාහිර, සබරගමුව, ගාල්ල, මාතර ඇතුලු ප්‍රදේශ ගණනාවකට එම අයහපත් කාලගුණ තත්ත්වය ඉදිරි දින දෙක තුළද තවදුරටත් පැවතිය හැකිය. තද වැසි සමඟ සුළඟ එම වැසි කාලගුණය සමඟ ඇති වෙයි.මෙම කාලගුණ තත්ත්වය අවසන් වීමත් සමඟ නිරිත දිග මෝසම් වැසි ඇති වෙයි. එම වැසි ගිගුරුම් සහ කුණාටු වලින් තොර ඇතිවන වැසි තත්ත්වයක් බවද කාලගුණ විද්‍යාඥ ජයසිංහ මහතා පවසයි.තවද නිරිත දිග මෝසම් වැසි එක දිගට නොනවත්වාම ඇද හැලීමක් සිදු නොවේ. තැනින් තැන කඩින් කඩ පමණක් වැස්ස ඇති වෙයි. සබරගමුව, මාතර, ගාල්ල යන ප්‍රදේශවලට එහි බලපෑම ඇති වෙයි. මැයි සිට සැප්තැම්බර් දක්වා නිරිත දිග මෝසම් වැසි ඇතිවෙන බවද ජයසිංහ මහතා දැනට පවතින කාලගුණ තත්ත්වය පිළිබඳ කරුණු පැහැදිලි කරමින් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n1005198</link>
    <topic> පාර්ලිමේන්තුවේ උත්තරීතර බලයනැති කරන්න හදන්න එපා</topic>
    <author>දයා පෙරේරා - දුමින්ද ගුරුගේ - ස්වර්ණා විජේකෝන්</author>
    <content>”පාර්ලිමේන්තුවේ උත්තරීතර බලය නැතිකිරීමට හදන්න එපා” යැයි ජලසම්පාදන හා ජලාපවාහන ඇමැති සහ ආණ්ඩු පක්‍ෂයේ ප්‍රධාන සංවිධායක දිනේෂ් ගුණවර්ධන මහතා මහනුවර දිස්ත්‍රික් මන්ත්‍රී රවුෆ් හකීම් මහතාට (එ. ජා. ප.) පාර්ලිමේන්තුවේ දී ඊයේ (18) පැවසීය.පළාත් සභාවකට පැමිණෙන විදේශ නියෝජිතයන් ගැන ප්‍රශ්න කිරීමට පාර්ලිමේන්තුවට නොහැකි බවට රවුෆ් හකීම් මන්ත්‍රීවරයා දක්වන අදහස වැරැදි බවත් ඇමැතිවරයා කීවේය. ආණ්ඩු පක්‍ෂ ප්‍රධාන සංවිධායකවරයා එසේ පැවැසුවේ වාචික පිළිතුරු අපේක්‍ෂාවෙන් කොළඹ දිස්ත්‍රික් එ. ජා. ප. මන්ත්‍රී රවි කරුණානායක මහතා පළාත් පාලන හා පළාත් සභා ඇමැතිවරයාගෙන් අසන ලද ප්‍රශ්නයක් පිළිබඳව රවුෆ් හකීම් මන්ත්‍රීවරයා ඉදිරිපත් කළ රීති ප්‍රශ්නය සම්බන්ධයෙන් අදහස් දක්වමිනි.නැගෙනහිර පළාත් සභාවේ මහ ඇමැතිවරයා වැඩ බාරගැනීමෙන් පසු ඔහු හමුවීමට විදේශ රාජ්‍ය නියෝජිතයන් පැමිණියේ ද එසේ පැමිණි නියෝජිතයන්ගේ නම්, සාකච්ඡා කළ කරුණු කවරේ ද යනාදී වශයෙන් රවි කරුණානායක මහතා ප්‍රශ්න කෙළේය.එම ප්‍රශ්නය සඳහා පළාත් සභා හා පළාත් පාලන නියෝජ්‍ය ඇමැති ඉන්දික බණ්ඩාරනායක මහතා පිළිතුරු ලබා දීමෙන් පසු නැගී සිටි රවුෆ් හකීම් මහතා රීති ප්‍රශ්නය මතු කරමින්, “බලය බෙදීමට කැමැති පක්‍ෂයක් ලෙස එ. ජා. ප. ය මෙවැනි ප්‍රශ්නයක් අසන්නේ ඇයිදැයි ප්‍රශ්නයක් මතුවෙනවා.විදේශ නියෝජිතයකුට ආරාධනා කිරීම සඳහා පළාත් සභාවට අයිතියක් නැතැයි මා කියන්නේ නැහැ. එහෙත් පාර්ලිමේන්තු මන්ත්‍රීවරයකුට පමණක් ඒ අයිතිය තිබෙන අතර, පළාත් සභාව ප්‍රධාන ඇමැතිවරයකුට එසේ විදේශ නියෝජිතයන්ට ඇරියුම් කිරීම සඳහා අයිතියක් නැති බවට අදහසක් ප්‍රශ්නයක් මතුවෙනවා” යැයි පැවැසුවේය.මේ අවස්ථාවේ නැඟී සිටි ඇමැති දිනේෂ් ගුණවර්ධන මහතා, මේ ප්‍රශ්නයට කතානායකතුමා අවසර දී තිබුණා. පළාත් සභාවකට පැමිණෙන විදේශ නියෝජිතයන් ගැන මේ සභාවේ අහන්න බැහැ කියනවා නම් ඒ අදහස වැරැදියි.මෙය බලය බෙදාහැරීම ගැන ප්‍රශ්නයක් නොවේ. වැරැදි ලෙස ප්‍රශ්න කරන්න එපා. පාර්ලිමේන්තුවේ උත්තරීතර භාවය ගැන නැගිට නැගිට ප්‍රශ්න අහන ඔබ අද ඒ උත්තරීතර බලය නැතිකරන්නද හදන්නේ. ඒ බලය නැතිකරන්න හදන්න එපා” යැයි ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n1005199</link>
    <topic>බුදු දහම ගැන ලෝක ප්‍රජාව දැනුවත් කිරීමට සම්බුද්ධ ජයන්තිය මා හැඟි අවස්ථාවක්</topic>
    <author>වෙල්ලස්සේ බණ්ඩාර</author>
    <content>ලබන වසරට යෙදී තිබෙන 2600 සම්බුද්ධත්ව ජයන්ති උත්සවය බුදු දහම පිළිබඳව ලෝක ප්‍රජාව දැනුවත් කිරීමට මුල් තැන දෙමින් පවත්වන බව කතානායක චමල් රාජපක්‍ෂ මහතා පැවැසීය.සම්බුදු දහම ලෝකයට ලබාදෙන රටක් ලෙස සැලසුම් සහගතව මේ උත්සවය පැවැත්වීමට අවශ්‍ය විධි විධාන යොදා ඇතැයි ද පෙරේදා (17) බණ්ඩාරනායක සම්මන්ත්‍රණ ශාලාවේ පැවැති සාකච්ඡාවක දී කතානායක වරයා සඳහන් කෙළේය.ඒ සඳහා ශශ්‍රී ලංකාවේ දී බෞද්ධ චිත්‍රපට උත්සවයක් ජාත්‍යන්තර මට්ටමින් පැවැත්වීමටත් තීරණය කැර ඇතැයි ද කතානායකවරයා මේ සාකච්ඡාවේ දී හෙළිදරව් කෙළේය.ජනාධිපති මහින්ද රාජපක්ෂ මහතා ගේ උපදෙස් අනුව 2600 සම්බුද්ධ ජයන්ති උත්සව කමිටුවක් තමා ගේ සභාපතිත්වයෙන් 2007 සිට පත්කැර ඇතැයි මේ සාකච්ඡාවේ දී කතානායකවරයා පෙන්වා දුන් අතර 2009 වසරේ සිට පෙරහුරු වැඩ සටහන් ලෙස බෞද්ධ චිත්‍රපට උත්සවය ආරම්භ කළ බවත් සඳහන් කළේ ය. පසුගිය වසරේ දී බෞද්ධ චිත්‍රපට තරගයක් හා ප්‍රදර්ශනයක් ද පැවැත්වූ බවද ඒ මහතා කීවේය.එළැඹෙන 2600 සම්බුද්ධත්ව ජයන්ති සමරු උත්සවයට පූර්විකාවක් සේ මේ වසරේ දී ද බෞද්ධ චිත්‍රපට තරගයක් හා ප්‍රදර්ශනයක් බණ්ඩාරනායක සම්මන්ත්‍රණ ශාලා පරිශ්‍රයේ දී පැවැත්වීමට කටයුතු යොදා ඇතැයි චමල් රාජපක්‍ෂ මහතා මේ සාකච්ඡාවේ දී හෙළිදරව් කෙළේ ය.කතානායකවරයාගේ සභාපතිත්වයෙන් යුතු 2600 සම්බුද්ධත්ව ජයන්ති උත්සව සංවිධායක කමිටුව විසින් ලබන වසරේ දී ජගත් කීර්තියට පත් නළු නිළියන් යොදා ගෙන ජාත්‍යන්තර මට්ටමේ බෞද්ධ චිත්‍රපටයක් නිපදවීමට ද කටයුතු ආරම්භ කැර ඇතැයි මෙහිදී තොරතුරු අනාවරණය විය.ආසියා ආලෝකය පදනම, බණ්ඩාරනායක අනුස්මරණ සම්මන්ත්‍රණ ශාලාව, ජාතික චිත්‍රපට සංස්ථාව සහ ජාත්‍යන්තර පරිගණක හා තොරතුරු තාක්ෂණ ඒජන්සිය ගධ්ඛ්ඊඒඝ මේ ජාත්‍යන්තර බෞද්ධ චිත්‍රපට තරගය හා ප්‍රදර්ශනය පැවැත්වීමට මූලිකත්වය ගෙන කටයුතු කරයි.ජනාධිපති ලේකම් කාර්යාලය, බුද්ධශාසන හා සදාචාර වර්ධන අමාත්‍යංශය, සංස්කෘතික හා ජාතික උරුමයන් පිළිබඳ අමාත්‍යාංශය, විදේශ කටයුතු අමාත්‍යාංශය, ජනමාධ්‍ය අමාත්‍යාංශය ඇතුළු අමාත්‍යාංශ හතක් මේ උත්සවයට පූර්ණ සහාය ලබාදීමට ඉදිරිපත්වී තිබේ.සම්බුද්ධ ජයන්ති බෞද්ධ චිත්‍රපට තරගය පසුගිය (2009) වසරේ දී ද පැවැත්වූ අතර දේශීය හා විදේශීය බෞද්ධ චිත්‍රපට රාශියක් ඒ සඳහා ඉදිරිපත් කැර තිබිණි.සම්බුද්ධත්ව ජයන්ති සමරු උත්සව කමිටුවේ සම්බන්ධීකාරක නීතිඥ සමන් වීරමන් මහතා- පසුගිය වසරේ දී පිළිවෙළින් පළමු ස්ථානයේ සිට තුන්වැනි ස්ථානය දක්වා බෞද්ධ චිත්‍රපට තෝරා ගනු ලැබූ අතර මේ වසරේ විශිෂ්ඨ, ඉතා හොඳ සහ හොඳ චිත්‍රපට ලෙස දේශීය හා විදේශීය වශයෙන් චිත්‍රපට 6 ක් තෝරා ගැනීමට තීරණය කැර ඇත.2010) මේ වසරේ බෞද්ධ චිත්‍රපට තරගය සඳහා දේශීය හා විදේශීය චිත්‍රපට 200 කට වඩා ලැබී තිබෙනවා.එළැඹෙන 2600 සම්බුද්ධත්ව ජයන්ති උත්සවය වෙනුවෙන් පැවැත්වෙන බෞද්ධ චිත්‍රපට ප්‍රදර්ශනය සිනමා දන්සල නමින් නම්කැර ඇතැයි ද මේ මස 28, 29, 30 යන තෙදින තුළ එම ප්‍රදර්ශනය බණ්ඩාරනායක අනුස්මරණ සම්මන්ත්‍රණ ශාලා පරිශ්‍රයේ දී පැවැත්වෙනවා.උත්සව කමිටුවේ ප්‍රධාන මාධ්‍ය සම්බන්ධීකාරක කලා කීර්ති එඩ්වින් ආරියදාස මහතා- වෘත්තාන්ත චිත්‍රපට, විත්ති කතා, කාටුන් චිත්‍රපට, ජංගම දුරකථන මගින් බෞද්ධ චිත්‍රපට නිෂ්පාදනය යි.වෙසක් කාඩ්පත්, විද්‍යුත් තොරණ, ආදී විශේෂාංග රැසක් මේ සිනමා දන්සැලේ දී ප්‍රදර්ශනය කෙරෙන බවද එඩ්වින් ආරියදාස මහතා සඳහන් කළේ ය. ශත වර්ෂ 25 ක් තිස්සේ ශශ්‍රී ලංකාවට උරුම ව තිබෙන බෞද්ධ දර්ශනය ලෝක ප්‍රජාවට බෙදා දීම සඳහා බෞද්ධ චිත්‍රපට නිපදවීමටත්, ඒවා ප්‍රදර්ශනය කිරීමටත් තීරණය කළ බව එඩ්වින් ආරියදාස මහතා මෙහිදී පෙන්වා දුන්නේ ය.ආසියා ආලෝක පදනමේ සභාපති හා 2600 සම්බුද්ධත්ව ජයන්ති සමරු කමිටුවේ අධ්‍යක්ෂ නවීන් ගුණරත්න, ජාතික චිත්‍රපට සංස්ථාවේ සභාපති කුමාර් රූපසිංහ, මව්බිම ලංකා පදනමේ සභාපති ආරියශීල වික්‍රමනායක, මහාචාර්ය නිමල් සිල්වා යන මහත්වරු ද මෙහිදී අදහස් දැක්වූහ.අමාත්‍යාංශ ලේකම්වරුන් හා රාජ්‍ය ආයතන ප්‍රධානීන් මෙන්ම ව්‍යාපාරික ආයතන නියෝජිතයෝ රැසක් ද මේ සාකච්ඡාවට පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n10051910</link>
    <topic>ත්‍රස්තවාදය පරදා ලැබූ විස්මිත විජයග්‍රහණයභූ®ක්ති විඳීය හැකි පරිසරයක් නිර්මාණය වෙලා</topic>
    <author>ඉන්දික පොල්කොටුව</author>
    <content>දශක තුනක කුරිරු ත්‍රස්තවාදය අවසන් කැර වසරක් ගතවන මොහොතේ එම විශ්මිත ජයග්‍රහණය සැබවින්ම භුක්තිවිඳීය හැකි පරිසරයක් රට තුළ නිර්මාණය වී තිබීම රටක් ලෙස අප ලැබූ සුවිශේෂී ජයග්‍රහණයක් බැව් ජනමාධ්‍ය හා ප්‍රවෘත්ති ඇමැති හා කැබිනට් ප්‍රකාශක කෙහෙළිය රඹුක්වැල්ල මහතා පැවැසීය.වසර තිහකින් පසුපසට ගිය රට යළි ගොඩනන්වා ආසියාවේ ආශ්චර්යමත් රට බවට පත් කිරීමේ යෝධ වැඩපිළිවෙළට ශක්තිමත් අත්තිවාරමක් මෙම සුවිශේෂී ජයග්‍රහණයෙන් වසරක් සපිරෙන මොහොතේ දැමීමට හැකිවීමද අප ලැබූ සැබෑ ජයග්‍රහණයක් යැයි රඹුක්වැල්ල මහතා කීය.ත්‍රස්තවාදය මුළුමනින්ම පරාජය කැර වසරක් සපිරීම පිළිබඳව පණිවුඩයක් නිකුත් කරමින් ඇමැතිවරයා මේ බැව් සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n10051911</link>
    <topic>ජල ගැල්මෙන් විපතට පත් වූවන් මුදා ගන්න නාවික බෝට්ටු 17ක් : සෙබළුන් 150ක් යොදවති</topic>
    <author/>
    <content>වැසි ජලය හේතුවෙන් අනතුරට ලක්ව සිටින්නන් මුදා ගැනීමට හා අවශ්‍ය උපකාර සැපයීමට නාවික හමුදාවේ බෝට්ටු 17ක් හා නාවික සෙබළු 150ක් පමණ පෙරේදා (17) උදෑසන සිට යොදවා තිබේ.ධාරාණිපාත වැසි හේතුවෙන් ජලයෙන් යට වී ඇති කොළඹ, ගම්පහ, දිවුලපිටිය, කිඹුලාපිටිය, මිනුවන්ගොඩ, සීදූව, කිරිබත්ගොඩ, මහරගම, බියගම, හංවැල්ල හා අම්බලන්ගොඩ වතුගෙදර යන ප්‍රදේශවලට බෝට්ටු හා කණ්ඩායම් යොදවා ආපදාවට ලක් වූවන්ට ආධාර උපකාර කිරීම සිදු කෙරෙන බව නාවික හමුදා මාධ්‍ය ප්‍රකාශක කපිතාන් අතුල සෙනරත් සඳහන් කෙළේ ය.මිනුවන්ගොඩ සිට කටුනායක දක්වා ගමන් කෙරෙන මාර්ගයද වැසි දියෙන් යට වීම හේතුවෙන් විදෙස් ගත වීමට ගුවන්තොටුපළ දක්වා ගමන් කරන හා එහි සිට පැමිණෙන පුද්ගලයන් ප්‍රවාහනය සඳහා ද පෙරේදා (17) රාත්‍රිය පුරා බෝට්ටු 5ක් යොදවා තිබිණි. මේ හේතුවෙන් නියමිත වෙලාවට ගුවන් තොට වෙත ළඟා වීමට ගුවන් මගීන්ට පහසුකම් සැලසී තිබේ.ආපදා තත්ත්වය යහපත් වන තෙක්ම අවශ්‍ය උපකාර හා දිවිගලවා ගැනීමේ කටයුතු සඳහා නාවික හමුදා කණ්ඩායම් හා යාත්‍රා යෙදවීමට ක්‍රියා කරන බවත් ඕනෑම හදිසි අවස්ථාවකට මුහුණ දීම සඳහා නාවික හමුදාව සූදානම් වී සිටින බවත් සෙනරත් මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n10051912</link>
    <topic>රටේ ආයෝජන අවස්ථා සඳහා දියුණු රටවල් හවුල් කරගැනීම වත්මන් රජයේ අපේක්ෂාවයි</topic>
    <author>මහින්ද අලුත්ගෙදර</author>
    <content>ආධාර සපයනවා වෙනුවට දියුණු රටවලින් ශ්‍රී ලංකාව අපේක්ෂා කරන්නේ රටේ ආයෝජන අවස්ථා සඳහා හවුල් කැර ගැනීම බව විදේශ කටයුතු ඇමැති මහාචාර්ය ජී.එල්. පීරිස් මහතා සඳහන් කෙළේය.ශ්‍රී ලංකාවේ නිර්මාණශීලී ව්‍යාපාර සඳහා මූල්‍ය ශක්තිය ලබා දීමට රජය ගන්නා පියවරක් ලෙස ශ්‍රී ලංකා මහ බැංකුව අවම පොලී අනුපාතයන් යටතේ ප්‍රාග්ධනය සපයන බවද හෙතෙම අවධාරණය කෙළේය.ඇමැතිවරයා මේ බව පැවැසුවේ විදේශ කටයුතු අමාත්‍යාංශයේ දී ඊයේ (18) පෙරවරුවේ පැවැති මාධ්‍ය හමුවකට සහභාගි වෙමිනි.ලෝකයේ දියුණු රටවල මානව සම්පත මෙන්ම තාක්ෂණික දියුණු ඉහළ මට්ටමක පවතින බව පෙන්වා දුන් විදේශ කටයුතු ඇමැතිවරයා එවැනි ප්‍රතිලාභ ශ්‍රී ලංකාවට ලබා ගැනීමට හැකි වීමෙන් ආර්ථිකය ශක්තිමත් කැර ගැනීම සඳහා ප්‍රබල සාධකයක් වන බවද සිහිපත් කෙළේය.පසුගිය වසර කීපය තුළ ශ්‍රී ලංකාවේ උද්ධමන අගය ශීඝ්‍රයෙන් පහත වැටී තිබෙන බවත් ඊට සාපේක්ෂව ආර්ථික වර්ධන වේගය අද වන විට සියයට 5කට මදක් වැඩි අගයක් ගෙන තිබෙන බවත් කී ඒ මහතා පවතින සාමකාමී වාතාවරණය යටතේ විදේශීය ආයෝජකයින් විශාල වශයෙන් ශ්‍රී ලංකාවට පැමිණෙමින් සිටින බවද සඳහන් කෙළේය.විදේශ කටයුතු අමාත්‍යාංශයේ අතිරේක ලේකම් රංජිත් උයංගොඩ මහතා ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n10051913</link>
    <topic>ජාතික සෞඛ්‍ය ප්‍රතිපත්තිය මේ වසරඅවසාන වීමට පෙර ප්‍රකාශයට</topic>
    <author>සන්ධ්‍යා කරුණාරත්න</author>
    <content>ජාතික සෞඛ්‍ය ප්‍රතිපත්තිය මේ වසර අවසාන වීමට පෙර ප්‍රකාශයට පත් කරන බව සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.මහින්ද චින්තන ඉදිරි දැක්මට අනුව මේ ප්‍රතිපත්තිය සකස්කරන බවත්, එම දැක්මෙහි සඳහන් වන ආකාරයට වඩා අර්ථවත් කරමින් සෞඛ්‍ය ක්ෂේත්‍රයේ සියලු අංශ කෙරෙහි අවධානය යොමුකරමින් මේ ප්‍රතිපත්තිය සකස්කරන බවත් ඇමැතිවරයා කීය.“දිනමිණ” කළ විභසුමකට අනුව ඇමැතිවරයා ඊයේ (18 දා) මේ බව ප්‍රකාශ කෙළේය.ජාතික සෞඛ්‍ය ප්‍රතිපත්තිය සැකසීම සඳහා විශේෂඥයින් කිහිපදෙනකුගෙන් යුත් කණ්ඩායමක් ඉදිරි දින කිහිපය තුළ දී පත්කරන බවද, ඒ කණ්ඩායම හරහා මේ ප්‍රතිපත්තිය සැකසීමේ කටයුතු විධිමත්ව සිදුකරන බව ද ඇමැතිවරයා සඳහන් කෙළේය.ඖෂධ පිළිබඳව නිසි පුළුල් ප්‍රතිපත්තියක් ස්ථාපිත කිරීමත්, නිදහස් සෞඛ්‍ය සේවය තවදුරටත් පුළුල් කිරීමත්, සෞඛ්‍ය සඳහා බලපාන අන්තර්ජාතික ප්‍රමිතීන් ශ්‍රී ලංකාව තුළ ස්ථාපිත කිරීමත්, ජාතික පෝෂණ ප්‍රතිපත්තියක් විධිමත් පරිදි සැකැසීමත්, ආයතනික අංශ අතර විධිමත් සම්බන්ධීකරණයක් සිදුකිරීමත් යනාදී කාරණා කෙරෙහි ෙමේ ප්‍රතිපත්තිය තුළින් අවධානය යොමුකරන බවද ඇමැතිවරයා පැවැසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n10051914</link>
    <topic>පුනරුත්ථාපනය වූ කොටි සාමාජිකයෝ500ක් නිදහස් කෙරෙති</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>රජයේ රැකවරණය යටතේ පුනරුත්ථාපනය ලැබූ හිටපු එල්. ටී. ටී. ඊ ළමා සොල්දාදුවන් ඇතුළු 500 ක පමණ කොටි සාමාජිකයන් පිරිසක් ඊයේ (18) වවුනියාවේදී හා යාපනයේදී නිදහස්කිරීමට රජය කටයුතු යොදා තිබිණි.නිදහස් කොට මවුපියන් හා ඥාතීන් වෙත බාර දෙන පිරිසට විශ්වවිද්‍යාල සිසුන් 67 ක්, බස්රථ රියදුරන් 30 ක් හා බාල වයස්කාර සෙබළුන් 198 දෙනෙකුද ඇතුලත් වන බව වවුනියාව පුනරුත්ථාපන සම්බන්ධීකරණ කාර්යාලය පවසයි.මෙම පිරිස අධිකරණයට ඉදිරිපත් කිරීමෙන් අනතුරුව නීත්‍යානුකූ®ලව මවුපියන් හාඥාතීන්හට බාර දීමට ආරක්ෂක අංශ පියවර ගෙන ඇත. පුනරුත්ථාපනයවූ කාලය තුළ මොවුනට අවශ්‍ය දැනුම හා වෘත්තීය පුහුණුව රජය මගින් ලබාදී තිබිණි. ඔවුන් යහපත් හා රටට වැඩදායි පුද්ගලයින් ලෙස සමාජ ගත කිරීමේ වැඩපිළිවෙළ යටතේ නිදහස් කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n10051915</link>
    <topic>ජී 15 සභාපති ධුරය ජනපතිට හිමිවීම රට එක්සේසත් කළාට ලැබුණු තෑග්ගක්</topic>
    <author>ජයසිරි පේදුරුආරච්චි ගන්දර සමූහ, වලස්ගල සමූහ</author>
    <content>ජී 15 කණ්ඩායමේ සභාපතිත්වය අතිගරු ජනාධිපතිතුමන්ට ලබාදීම වසර 30 ක යුද්ධය නිමාකර රට එක්සේසත් කිරීමේ පළමු වසරේ සැමරුමට ලැබුණ හොඳම ත්‍යාගය බව ශ්‍යාමෝපාලි මහා නිකායේ ශ්‍රී රෝහණ පාර්ශවයේ මහා නායක රුහුණු විශ්වවිද්‍යාලයේ කුලපති අත්තුඩාවේ සිරි රාහුල මාහිමියෝ පැවසූහ.ජනාධිපතිතුමන්ට ජී 15 කණ්ඩායමේ සභාපතිත්වය ලබාදීම හා යුද ජයග්‍රහණයේ පළමුවසර සැමරීම සම්බන්ධයෙන් දිනමිණට විශේෂ ප්‍රකාශයක් කළ මහ නාහිමියෝ වැඩිදුරටත් මෙසේද කීහ.කෙතරම් අභියෝග ආවත් රටේ සංවර්ධනය අපේක්ෂිත අරමුණ කරා ගෙනයාමේ ස්ථිර බලාපොරොත්තුවෙන් ඵලදායී ගමනක ආරම්භයක් සඳහා අතිවිශිෂ්ට මැතිවරණ ජයග්‍රහණයක් ද හිමිකරගෙන රටට ඔබින පාලනයක් සඳහා අමාත්‍ය මණ්ඩලය ද සුදුසු පරිදි තෝරාගෙන යන මේ ගමනේ සාර්ථකත්වයේ හොඳ පෙරනිමිත්තක් ලෙස ජී 15 සභාපතිත්වය ලැබීම සැලකිය හැකියි.විශේෂයෙන් අපේ රටේ ජනතාව අනේකවිධ දුක් කරදර විඳපු ඒ අවාසනාවන්ත කාලපරිච්ඡේදය නිමාකර යුදමය වශයෙන් ලැබූ අති විශිෂ්ට ජයග්‍රහණයට උරදුන් රාජ්‍ය නායකයා ප්‍රමුඛ වීරෝදාර රණවිරුවන්ගේ අති විශිෂ්ට කැපකිරීම සිහිපත් කරන දිනවලදී ම මේ ගෞරවය රටට හිමිවීම වාසනාවන්ත අවස්ථාවක්. යුද ජයග්‍රහණය සේම එය ද සැමරිය යුත්තකි.ලෝකයේ ම ගෞරවය ලබන රාජ්‍යයක් බවට අපේ රට පත්වීම රටවැසි අප සැමගේ ම ආඩම්බරයට කරුණක්. ලෝකයේ කිසිදු බලවත් රටකට මෙල්ලකළ නොහැකි වූ, අවසන් කළ නොහැකි වූ ත්‍රස්තවාදය අපේ රටෙන් තුරන් කළේ ඉතාමත් නිවැරදිව තීරණ ගන්නා අතිවිශිෂ්ට නායකත්වය නිසයි.එම නායකත්වයත්, රටට අසීමිතව ආදරය කළ වීරෝදාර රණවිරුවන්ගේ කැපවීමත් අද ලෝකයෙන් ගෞරව ලබන්නට හේතු වුණා. ඒ සියලු කැපවීම් සිහිපත් කරන උතුම්ම, ප්‍රීතිමත් ම දිනය මැයි 18 වැනිදායි. එය එක දිනකට පමණක් සීමාකර සැමරිය යුතු නැහැ. ඒ ජයග්‍රහණයේ සැමරුම දින ගණනක්ම සැමරිය යුතු වෙනවා.යුද ජයග්‍රහණයත්, අති විශිෂ්ට මැතිවරණ ජයග්‍රහණයක් ලබා ලංකාව ආසියාවේ ආශ්චර්යය කරන්නට යන ගමන ඇරඹෙන විටම නොයෙකුත් කෙනෙහිලිකම් ඇතිවෙමින් තිබෙනවා. යුද්ධයේ දී ආ අභියෝග ගණන් නොගත්තා සේම මේ කෙනෙහිලිකම්, අකාරුණික විවේචන ගණන් නොගත යුතු වෙනවා.විදෙස් හමුදාවන්ට ත්‍රස්ත මර්දනය හා සටන් උපක්‍රම පිළිබඳ පුහුණුව ලබාදීමට අපේ හමුදාවන්ගේ සහාය ලබාගැනීම ගැන පුවත්පත් වාර්තා දැකීමේ දී ඇති වූ සතුට කියන්න බැරිතරම්, ඒ එන්න එන්ම අපේ රටට ලැබෙන කීර්තිය නිසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=n10051916</link>
    <topic> දුගී ජනයාට සේවය කිරීමටමැති ඇමැතිකම් අවශ්‍ය නැහැ</topic>
    <author>හාලිඇළ මධ්‍යමපේ‍්‍රමා වීරසිංහ</author>
    <content>මහ මැතිවරණ ව්‍යාපාරය තුළ බදුල්ලේ අපි යම් නිශ්චිත ඉලක්කයක් කරා යෑමට උත්සාහ කළා. හැමදාමත් බදුල්ලේ බොහෝ ආසන එ. ජා. ප යට බරව තිබුණා. ඒ තුළ පාර්ලිමේන්තු නියෝජනය 5 ට 3 වශයෙන් කාලාන්තරයක්ම තිබුණා.ඒත් මෙවර අපි නමුණුකුලෙන් දියවන්නාව තරණයට 6 ට 2 වශයෙන් යැවීමට කැපවීමෙන් ක්‍රියාකළා. ඒ ඉතිහාසගත විජයග්‍රහණය අපි ලැබුවා. ඒ සඳහා දායකත්වය ලබාදුන් හැම දෙනාටම ස්තූති කිරීමට මා මේ අවස්ථාව යොදා ගන්නවා’ යැයි රාජ්‍ය පරිපාලන හා ස්වදේශ කටයුතු නියෝජ්‍ය ඇමැති ඩිලාන් පෙරේරා මහතා හැලිඇල දී ප්‍රකාශ කෙළේ ය.නියෝජ්‍ය ඇමැතිවරයා එසේ ප්‍රකාශ කෙළේ ඒ මහතා නියෝජ්‍ය අමාත්‍ය ධූරයට පත් වීමෙන් අනතුරුව හාලිඇල ආසනයේ ජනතාව හා හාලිඇල ප්‍රාදේශීය ලේකම් කාර්යාලය විසින් පවත්වනු ලැබූ පිළිගැනීමේ උත්සව සභාව අමතා අදහස් ඉදිරිපත් කරමිනි.මේ චාම් උත්සව සභාව හාලිඇල ප්‍රාදේශීය ලේකම් කාර්යාලයීය ශ්‍රවණාගාරයේ දී පැවැත්විණි.එහිදී තව දුරටත් අදහස් ඉදිරිපත් කළ ඇමැති ඩිලාන් පෙරේරාමම ඉතා හොඳීන් දන්නවා, මට උදව් කළ මා වෙනුවෙන් කැප වු හැම දෙනාම අපේක්ෂා කෙළේ මා අමාත්‍ය ධුරයක් ලබා ගනීවි කියලයි. එක්තරා ජ්‍යෙෂ්ඨ නිලධාරියක් මට මෙහි වටිනාකම පෙන්වා දුන්නා.ඒ අනුව ඇතැම් ඇමැතිකම් වලට වඩා මේ නියෝජ්‍ය ඇමැතිකම තුළින් විශාල සේවයක් කළ හැකි බව මා තේරුම් ගත්තා. ඒ නිසා මා තීරණය කළා හැකි ඉක්මණින් අමාත්‍යාංශය පිළිබඳව දැනුවත්වී වැඩ කරන්න පටන් ගන්න.ග්‍රාම නිලධාරීන් 14000ක් ප්‍රාදේශීය ලේකම්වරුන් 360ක් හා දිසාපතිවරුන් 20ක් මේ තුළ සිටිනවා. ඒ සමඟම රාජ්‍ය නිලධාරීන් ලක්ෂ ගණනක්, විශ්‍රාමිකයන් ලක්ෂ ගණනක් සිටිනවා. විශාල ක්ෂේත්‍රයක් නියෝජනය වෙනවා.යමක් කළ හැකි අමාත්‍යාංශයක් තමයි මට ලැබී තිබෙන්නේ. මේ අමාත්‍යාංශයේ ප්‍රධාන ඇමැතිතුමා තමයි ‘ක්‍රියා කරවන්නා මම තමයි’ ටූල් පෙට්ටිය’ ඒත් ඉදිරියේ දී ටූල් පෙට්ටියෙන් වැඩ කරන්න මා උත්සාහ කරනවා. අතිගරු ජනාධිපතිතුමා මැතිවරණයේ දී ජනතාවට පොරොන්දු වුණා. අමාත්‍ය මණ්ඩලය 40 දක්වා අඩු කරන්න. ඒ අනුවයි මට මේ තැන ලැබුණේ.මේ තැනට උනත් මාව ගේන්න හාලිඇල ජනතාව වගේම මට දිස්ත්‍රික්කය පුරාම මනාපය ලබාදුන් හැත්තෑදහසකට ආසන්න ජනතාවට මම ණය ගැතියි. හොර, බොරු, වංචා වැඩ නැති අල්ලසට දූෂණයට එරෙහි පිරිසක්, අලුත් දේශපාලන සංස්කෘතියක් අවශ්‍ය ඒ ජනතාව මගෙන් බලාපොරොත්තු වන යම් සේවයක් ඇත්නම් මා එය ගෞරවයෙන් ඉටු කරනවා.තමුන්නාන්සේලාගේ වියදමෙන් මගේ මැතිවරණ සටන මා දියත් කෙළේ. සමහර අය තමන්ගේ ගෙදර මා වෙනුවෙන් කාර්යාල දැම්මා. රැස්වීම ඉවරවී මං එන කොට ඒ අය මගේ වාහනයට තෙල් ගහන්න කියලා රු. 1000ක් මගේ සාක්කුවට දැම්මා.ඇඩු කඳුළින් යුතුවයි එවැනි අවස්ථාවලදී මා ආපසු ආවේ. මා දේශපාලන වාසි ගන්න කිසිදු රාජ්‍ය නිලධාරියකු යොදාගෙන නැහැ. හාලිඇල ප්‍රාදේශීය සභාවේ සභාපති හෝ මන්ත්‍රීවරයකුට පවා මම සහයෝගය ලබා දෙන්න යැයි ඉල්ලුවේ නෑ. මට උදව් කළේ පොදු ජනතාව, ශාඛා සමිති, කලාප සංවිධාන, සමෘද්ධි හා කෘ.ප. නි. ස නිලධාරීන් පමණයි. ඒ තුළ විශාල අමාරුකම් මැද්දේ මා මේ ගමන ආවා යැයිද පැවැසීය.හාලිඇල ප්‍රා. ලේ කුමාරි ජයසේකර මහත්මියඩිලාන් පෙරේරා නියෝජ්‍ය අමාත්‍යවරයා වෙනුවෙන් අද දින මේ උත්සවය සූදානම් කිරීමට මට ගත වුණේ. ඉතා සුලු කාලයක් පමණයි. මගේ වසර 22ක පරිපාලන සේවා කාලය තුළ ඉතා අඩු කාලයකින් සංවිධානය කෙරුණු ඉතා සාර්ථකම උත්සව සභාවයි මේ.මෙය සදාචාරාත්මක එකමුතුවක් ප්‍රාදේශීය සභාව දැඩි කැපවීමකින් මෙයට සහයෝගය ලබා දුන්නා. අපේ මහ ගෙදර මේ ප්‍රාදේශීය ලේකම් කාර්යාලයයි. එහිදී එතුමා පිළිගන්න ලැබීම විශාල ආශීර්වාදයක්.එතුමාගේ වචනවලින්ම එතුමා ප්‍රකාශ කළා. අලුතින් ආදරවන්තියක් ලැබුණා කියා. ඒ රාජ්‍ය පරිපාලන අමාත්‍යාංශය කියා.මේ සියල්ල සුන්දර තැන් බවට පත් කරන්න හැකියාව ඉඩකඩ ලැබෙන්න කියා ප්‍රාර්ථනා කරනවා.මේ අවස්ථාව අමතා හාලිඇල ප්‍රාදේශිය සභාවේ සභාපති එච්. ඇම්. ජයවීර බණ්ඩාර මහතාද අදහස් ඉදිරිපත් කෙළේ්ය.මෙහි පිළිගැනීමේ කතාව හාලිඇල සහකාර ප්‍රාදේශීය ලේකම් නිමේෂා වනසිංහ මහත්මිය විසින් සිදු කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=r1005191</link>
    <topic>ගම්පහ ජා - ඇළ පාරබස් නැවතුම්පොළපරිහානියට පත්වෙලා</topic>
    <author>ගම්පහ සංචාරක නිමල් ජයසිංහ</author>
    <content>වර්ෂ 2000 අප්‍රියෙල් 08 දින මහජන අයිතියට පැවරුනු ගම්පහ ජා-ඇළ පාර බස් නැවතුම්පොළ හා වෙළෙඳ සංකීර්ණය මේවනවිට ජනතාවට අපේක්ෂිත පහසුකම් නැති, බරපතළ ලෙස පිරිහෙමින් පවතින ස්ථානයක් බවට පත්වෙමින් පවතී.මේ බස් නැවතුම්පොළ ප්‍රධාන මහා මාර්ගය ආසන්නයේම සීමිත ඉඩක පිහිටුවීම නිසා බස්රථ ගාල් කිරීමේදී, නිරන්තරයෙන්ම ගැටලු ඇතිවේ.මේ පොදු බස් නැවතුම් පොළේ පොදු පහසුකම්වල අඩුපාඩු රාශියකි. එහි මහජනතාවගේ් සනීපාරක්ෂක කටයුතු සඳහා ඉදිකැර ඇති ඉදිකිරීම් බොහොමයක් අභාවයට ගොසිනි. වැසිකළි වළවල් උතුරා විටෙක පිටාර ගලයි. මේ වැසි දිනයන්හි එම වැසිකිළි ඉදිරිපිට පිහිටුවා ඇති වෙළෙඳසල් වැසි ජලයෙන් නිරතුරුවම යටවෙමින් පවතී. එම ව්‍යාපාරිකයෝ බලවත් ලෙස පීඩාවට පත්ව සිටිති.බස් නැවතුම්පොළේ පිහිටුවා ඇති වෙළෙඳ ආයතන හිමියන් පවසන්නේ අදාළ කුලී මුදල්, බදු නිසි පරිදි අය කළත් පහසුකම් ඇත්තේම නැති බවයි. මේ ස්ථානය වැසි දිනයන්හි එකම ජලාශයක්. බස් නතර කරන ස්ථානයේදී වළවල් හෑරී ඇත.නිසි සැලැස්මකින් තොරව, අවිධිමත්ව ඉදිකැර ඇති මේ බස්නැවතුම්පොළ හා වෙළඳ සංකීර්ණය ජනතාවට, ව්‍යාපාරිකයන්ට පීඩාවක් මිස සහනයක් නොවන ස්ථානයක් බවයි ප්‍රදේශවාසීන්ද පවසනුයේ.ගම්පහ නගරය කේන්ද්‍රකොටගෙන මීගමුව, කටුනායක ගුවන්තොටුපළ, දිවුලපිටිය, කඳාන, රාගම ඇතුළු ප්‍රසිද්ධ නගර ගණනාවකට සේවයේ යොදා ඇති බස්රථ සඳහා දිනපතා විශාල ජනතාවක් මේ ස්ථානයට පැමිණෙති. එහෙත් අවශ්‍ය පහසුකම් තබා බස්රථයක් එනතුරු රැඳී සිටින විටද ඇතිවන අවහිරතා ජනතාවට පීඩාවකි.තමා පුරපතිවරයා වශයෙන් පත්වී සුළු කාලයක් වුවද පෙර කාලයේ සිට ඇතිවී ඇති මේ අඩුපාඩු ගැන අවධානය යොමුකර අඩුපාඩු සපුරාලීමට කටයුතු යොදන බව පුරපති එරංග සේනානායක මහතා පවසයි.පෞද්ගලික බස් රථ ගාල් කිරීමේ ස්ථානයක් ගැනද අවධානය යොමු කෙරෙන බවද පැවසේ. වසර ගණනාවක් සිට රජයන් කිහිපයක පාලනය පැවති නගර සභාවක ඇතිවී ඇති ගැටලුවකට පුරපතිවරයා ලෙස පත්වී නොබෝ කලකින්ම ක්ෂණික විසඳුමක් ලබාදීම අපහසු වුවද උපරිම සහාය ලබාදී ගම්පහ නගරයේ ජනතාවට සේවයට කැපවී සිටින බවද පුරපතිවරයා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=r1005192</link>
    <topic>බදුරලිය සෞඛ්‍ය වෛද්‍ය නිල නිවෙස විනාශ මුඛයේ</topic>
    <author>මතුගම සංචාරක</author>
    <content>බදුරලිය සෞඛ්‍ය වෛද්‍ය කාර්යාලයට අයත් වෛද්‍ය නිල නිවාසය සම්පූර්ණයෙන්ම වල්බිහිව විනාශ වී යෑමට ඉඩහැර ඇති බව ප්‍රදේශවාසීහු පවසති.බදුරලිය සෞඛ්‍ය වෛද්‍ය කාර්යාලයට අයත් වෛද්‍ය නිල නිවාසය සම්පූර්ණයෙන්ම වල්බිහිව විනාශ වී යෑමට ඉඩහැර ඇති බව ප්‍රදේශවාසීහු පවසති.රුපියල් ලක්‍ෂ තිහක් පමණ වැය කොට මේ නිල නිවෙස ඉදිකෙළේ මෙයට වසර පහළොවකට පෙරයි.මේ නිල නිවෙස ලඳු කැළැවෙන් වැසී අව් වැසිවලට නතුවෙමින් විනාශ වෙමින් පවතී.වහලය දිරාපත් වී ජනෙල් දොරවල් ද විනාශ වෙමින් යයි. මේ තත්ත්වය තවදුරටත් පැවතුණහොත් කඩා වැටී විනාශ වනු ඇත.සෞඛ්‍ය වෛද්‍ය කාර්යාලයත්, බදුරලිය රෝහලත් අසල පිහිටි නිසා වෛද්‍ය නිල නිවෙස ලෙස ඉතාමත් පහසුවෙන් ප්‍රයෝජනයට ගැනීමේ හැකියාව තිබේ.ප්‍රදේශයේ රාත්‍රී කාලයේ සැරිසරන පිරිස් මේ ගොඩනැගිල්ල විවිධ අපචාර ක්‍රියාවන්ට යොදාගන්නා බවට බදුරලිය පොලිසියට තොරතුරු ලැබී තිබේ.සියලු පහසුකම් සහිත නගරය ආශි‍්‍රත පිහිටි මේ නිල නිවාසය ඉතාමත් කඩිනමින් ප්‍රයෝජනයට ගැනීමට පියවර ගන්නැයි ප්‍රදේශවාසීහු බස්නාහිර පළාත් සෞඛ්‍ය අමාත්‍යාංශයෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=r1005193</link>
    <topic>මල්පුර පදිංචිකරුවන්ට පහසුකම් කිසිවක් නෑ</topic>
    <author>කොළොන්නාව සමූහ ඒ. සුමනසේන</author>
    <content>විශාල ඉඩ පහසුකම් තිබෙන මල්පුර ක්‍රීඩාංගණය වල්වැදීමට ඉඩ හැර තිබීමත්, ඒ අසල ඇති රජයෙන් ලබා දුන් ඉඩම්වල නිවාස තනාගෙන පදිංචිව සිටින නිවැසියන් වන තමන්ට අත්‍යවශ්‍ය පොදු පහසුකම් කිසිවක් ලබා දීමට බලධාරීන් ක්‍රියා නොකිරීම සම්බන්ධවත් එම ප්‍රදේශවාසී ජනතාව කනස්සල්ල පළකරති.කිසිදු සංවර්ධනයකින් තොර මේ ප්‍රදේශයට පිවිසෙන මාර්ගය ද ඉතාම අබලන් තත්ත්වයක පවතින බවද කියන මේ ජනතාව මීට වසර තිහකට ඉහත රජයෙන් ලබා දුන් ඉඩම්වල නිවාස තනාගෙන පදිංචිව සිටින තමන්ට මේ වන විට කිසි දිනක නොවූ විරූ අන්දමට වැසි ජලයෙන් තම නිවාස යටවීමේ තර්ජනයකට මුහුණපාන්නට සිදුවී ඇති බව ද කියති.මේ සම්බන්ධ අදහස් දැක්වූ ටී. නිමල් පෙරේරා මහතා - මේ නිවාසවල පදිංචියට අප ඇවිල්ලා දැන් අවුරුදු තිහක් වෙනවා.මොන හේතුවක් නිසාද දන්නේ නැහැ, කිසිම රජයකින්වත් අපේ පාර සංවර්ධනය කරලා දෙන්න කටයුතු කර නැහැ.ප්‍රාදේශීය සභාවට කිව්වත් වැඩක් කරන්නේ නැහැ. ඒ ඔක්කොම මදිවාට දැන් සාමාන්‍ය වැසි දිනවලටත් අපේ ගෙවල්වලට වතුර දානවා. මේකට හේතුව තමයි කොටිකාවත්ත වැලිවල පාරේ අනවසරයෙන් වෙල් ගොඩ කරලා ගොඩනැගිලි හදාගෙන යෑම.එම ප්‍රදේශයේ පදිංචි තරුණයකු වන හිරාල් ලක්මාල් මහතා - අපිට කොයි පක්‍ෂයක් බලයට ආවත් කමක් නැහැ. මේවා පොදු වැඩ කියලා හිතාගෙන කරන්න අවශ්‍ය දේවල්. මල්පුර ක්‍රීඩාංගණය දැන් කාලෙක ඉඳලාම වල්වැදිලයි තියෙන්නේ. ඒකෙ එක් කොණක අනවසරයෙන් ගෙවල් තුනකුත් හදලා තියෙනවා. තවත් තැනක කුණු ගොඩගහලා.හිටපු බලධාරීන් මේ ගැන සොයා බැලීමක් නොකළත් අලුතින් අපේ ප්‍රදේශයට පත්වෙලා ඉන්න පාර්ලිමේන්තු මන්ත්‍රීතුමා දේශපාලන බේදයෙන් තොරව කටයුතු කරන කෙනෙක් කියන විශ්වාසය අපට තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=r1005194</link>
    <topic>පරෙවිතොට ඇල්ල සංචාරකයන් සඳහා සංවර්ධනය කැරේ</topic>
    <author>ඉංගිරිය මධ්‍යම සමූහ</author>
    <content>ඉංගිරිය නගරයට ආසන්නව පිහිටි රමණීය “පරවිතොට ඇල්ල” දේශීය සංචාරක සංවර්ධන ව්‍යාපෘතිය යටතේ දේශීය සංචාරකයන් සඳහා ගැළපෙන අයුරින් සංවර්ධනය කිරීමට බස්නාහිර පළාත් සංචාරක කටයුතු අමාත්‍යාංශයේ බස්නාහිර පළාත් සංචාරක මණ්ඩලය කටයුතු යොදා තිබේ.මෙසේ සංවර්ධනය කිරීමේදී එය පරිසර හිතකාමී ලෙස කිරීමත්, ප්‍රදේශයේ ජෛව විවිධත්වය ආරක්‍ෂා කිරීමත්, ප්‍රදේශයේ ජනතාවගේ අතිරේක ආදායම් මාර්ග සහතික කිරීමත් සමඟම දැනට එම ජනතාව භුක්ති විඳින පහසුකම්වලට හානියක් නොවීමටත් සංස්කෘතික උරුමයන්ට බලපෑමක් එමඟින් ඇතිනොවීමටත් කටයුතු කළ යුතු අතර ඒ සම්බන්ධව උනන්දුවක් දක්වන අයගේ අදහස් හා යෝජනා දන්වන මෙන් බස්නාහිර පළාතේ පළාත් මාර්ග සංවර්ධන නිවාස ඉදිකිරීම් ධීවර හා සංචාරක අමාත්‍යාංශයේ ලේකම්වරයා ඉල්ලා සිටී.ඉංගිරිය නම්බාපාන ප්‍රදේශයේ පිහිටි මේ පරවිතොට ඇල්ල නැරඹීමටත් එහි දිය නෑම සඳහාත් දිනපතා සිය ගණන් සංචාරකයන් පැමිණෙන අතර ඇතැම් පිරිස් ඉතා අසංවර ලෙස හැසිරීමත් නිතර කළකොලහාල ඇතිවීමත් නිසා එය ප්‍රදේශවාසීන්ට ඉමහත් කරදරයක් වී ඇත.එසේම ඉවත දමන ප්ලාස්ටික් බෝතල්, පොලිතීන් ආදී අපද්‍රව්‍ය නිසා පරිසරයට ද හානි සිදුවී ඇති අතර මෙහි විසූ දුර්ලභ වර්ගයේ මත්ස්‍ය සමූහයා ද විනාශ වී යෑමේ තර්ජනයකට මුහුණ දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=r1005195</link>
    <topic>කොටුව දුම්රිය පොළේ විජේවර්ධන මාවත ‘ටිකට්’කවුළුව උදේට වහලා</topic>
    <author>හෝමාගම සංචාරක මංජුල හිරිපිටිය</author>
    <content>කොළඹ කොටුව දුම්රිය ස්ථානයට ඩී. ආර්. විජේවර්ධන මාවත දෙසින් පැමිණෙන මගීන් වෙනුවෙන් ඉදි කැර ඇති දුම්රිය ප්‍රවේශ පත්‍ර නිකුත් කිරීමේ කවුළු උදෑසන කාලයට විවෘතව නොපවතින නිසා දුම්රිය මගීන්ට අපහසුතා රැසකට මුහුණදීමට සිදුව තිබේ.දිනපතා උදෑසන කාලයට විජේවර්ධන මාවත හා ඒ අවට ප්‍රදේශවල සිට මගීන් විශාල පිරිසක් කොටුව දුම්රිය ස්ථානයට ඇතුළුවීමට පැමිණියත් ප්‍රවේශ පත්‍ර කවුලු විවෘතව නොපවතින නිසා දුම්රිය ස්ථානයට ඇතුළුවීමට නොහැකි වන්නේ ය. මේ නිසා නැවත විජේවර්ධන මාවතට පැමිණ අමතර මුදලක් ගෙවා බස්රථවලින් කොටුව දුම්රිය ස්ථානයට ඕල්කට් මාවත ප්‍රදේශයෙන් පැමිණ ඇතුළු වීමට සිදු වන බව දුම්රිය මගීහු පවසති.මේ පිළිබඳව කොටුව දුම්රිය ස්ථානයේ නිලධාරීන්ට දැනුම් දීම් සිදු කළත් බොහෝ දිනවල දී උදෑසන කාලයට ප්‍රවේශ පත්‍ර නිකුත් කිරීමේ කවුළු විවෘත නොපවතින බව මගීහු වැඩිදුරටත් සඳහන් කැර සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=r1005196</link>
    <topic>පොල් රා කර්මාන්තය අනතුරේ</topic>
    <author>කටුකුරුන්ද සමූහ කපිල කුලසිංහ ඡායාරූප - කටුකුරුන්ද සමූහ</author>
    <content>රා කර්මාන්තය කෙරෙන ප්‍රදේශ අතරින් කළුතර දිස්ත්‍රික්කයට හිමිවන්නේ සුවිශේෂී ස්ථානයකි.මුහුදු බඩ ප්‍රදේශද ඇතුළත්ව දිස්ත්‍රික්කය පුරා විහිද යන ලෙස රා කර්මාන්තය පැතිර තිබීම ඊට හේතුවයි. කළුතර, කටුකුරුන්ද, මුහුදු බඩ සීමාවන් ඇතුළත පොල් රා කර්මාන්තය බහුල ලෙස සිදු කෙරෙන අතර, බොන්දු පිටිය, කැප්පෙට්ටියා ගහ ලන්ද, පාදුගොඩ, පිංහේන හා මාලවන්ගොඩ යන ප්‍රදේශවලද මේ කර්මාන්තය දිගු කලක සිට පවතී. පාරම්පරිකව පැවැත එන මේ කර්මාන්තය උසස් මට්ටමේ ආදායම් ලබන සොබා දහමේ ප්‍රතිඵලයට ආර්ථික වටිනාකමක් ලැබෙන එකකි.එහෙත් එදා සිට අද දක්වා බලධාරීන්ගේ දෑස් පොල් රා කර්මාන්තය කෙරෙහි යොමු නොවීම නිසා විනාශයට පත්වෙමින් තිබෙන රැකියා කිහිපය අතරට මේ කර්මාන්තයද යොමු වෙමින් පවතී.රා කර්මාන්තයේ නියැලෙන බොහෝ පිරිස් පවසන්නේ රජයට විශාල ආදායමක් ලබා ගත හැකි මේ කර්මාන්තයට කිසිවකුගේත් බැල්ම නොලැබෙන බවය. එනිසා වෘත්තීය මට්ටමේ රා කර්මාන්තකරුවන් හා රා මදින්නන් ගේ රැකියා අවදානමක පවතී.වසර ගණනාවක සිට රා මදින්නකුª ලෙස කටයුතු කරන කේ. වසන්ත පවසන්නේ මෙවැනි කතාවකි.“අපි රා මදින්නෙ වසර ගණනාවක සිටයි. මේක ඉතා අවදානම් රැකියාවක්. පොඩ්ඩ වැරදුණොත් මරණය. ආණ්ඩුවට විශාල ආදායමක් ලැබෙන කර්මාන්තයක් මේක. රා කර්මාන්තෙ මිනිස්සු කරනවාද කියලවත් සමහරු දන්නෙ නැහැ. අපි එක ගහකින් ගොඩ වුණහම බහින්නෙ ගස් මුදුන් කීයක් පහු කරලද. පහළ ඉඳන් බලන් ඉන්න අයට අපි අතුරෙ යනවා ලස්සන ඇති. ඒත් අපේ ජීවිත එච්චර ලස්සන නැහැ.රා කර්මාන්තෙ කරන විශාල පිරිසක් මේ පළාත් වල ඉන්නවා. ඒ මිනිස්සු හරි කනගාටුවෙන් ඉන්නෙ. දීර්ඝ ඉතිහාසයක් තියෙන රැකියාවකට මොකක්ද මේ වෙන්න යන්නෙ”ඉන්දික සුරේෂ් -රා කර්මාන්තය විනාශ වී යාමට හේතුව රා මදින්නන්ට තියෙන ප්‍රශ්න නිසයි. අද රා මදින්න තරුණ පරපුරට ගස් නගින්න බැහැ. පුළුවන් වුණත් ඒ අයට ලැජ්ජයි. ලැබෙන්නෙ සුළු මුදලක් නිසා ඊට යොමු වෙන්නෙත් නැහැ. මේ තත්ත්වය රේන්ද රාලලාටත් ගැටලු සහිතයි. පොල් ගහක් කුලියට ගන්න කොට රුපියල් එක්දහස් පන්සීයක් විතර වෙනවා. ගස්වලට දාන පොහොර මිළ ඉහළයි. ඉතිං මේ පොහොර සඳහා සාධාරණයක් ඉටු කරන්න කියලා අපි ඉල්ලනවා.රා ලීටරයකට මදින අයට ලැබෙන්නෙ රුපියල් හතයි. ඒක හොඳටම මදි. ඒක වැඩි කරන්න ඕනෑ. රා මදින අය පුරුදු කරන්න අවශ්‍යයි. ඒ අයට ආරක්ෂණයක් ලබාදීම ඉතා වැදගත්.රා කර්මාන්තයේ ඉදිරිය සැකැසී ඇත්තේ රා මදින්නන්ගේ කැපවීම මතයි. මේ පිළිබඳ පුහුණුව ලැබූ විශේෂිත පිරිසක් විසින් මේ කර්මාන්තය ඉදිරියට ගෙන යා යුතුය. එසේ නම් මේ සමාජ ක්‍රමයේම ජීවත්වන රා මදින්නන් හා ව්‍යාපාරයේ නියුතු සියලු අය පිළිබඳව බලධාරීන් අවධානය යොමු කළ යුතුව තිබේ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=r1005197</link>
    <topic>මැණික් ඉල්ලම සිඳුණුපතල් දෝනාවේ අඳෙීනාව</topic>
    <author>සටහන සහ ඡායාරූප  -ඇහැලියගොඩ සමූහ එච්. ඇම්. කිත්සිරි රූපසිංහ</author>
    <content>ඇහැලියගොඩ ප්‍රදේශයේ පාරම්පරික මැණික් පතල් කර්මාන්තය මේ වනවිට සීඝ්‍ර පසුබෑමකට ලක්වීම හේතුවෙන් පතල් කම්කරුවන් දැඩි දුෂ්කරතාවකට පත්වී ඇත. මහා පරිමාණයෙන් යන්ත්‍රෝපකරණ යොදා ගනිමින් ඇතැම් අය පතල් කැණීම සිදු කරගෙන යාම මේ පතල් කර්මාන්තය බිඳ වැටීමට ප්‍රධාන හේතුවයි.ඇහැලියගොඩ ප්‍රදේශයේ පතල් කර්මාන්තයට වැඩි ප්‍රමුඛස්ථානයක් හිමිව ඇත්තේ නැදුරන, මීගස්වෙල, නාකන්දල එල්ලාවල, මාටුවගල, මුදුන්කොටුව, පලිගල හා ඇරෑපොළ ආදී ප්‍රදේශ විශාල වශයෙන් වටිනා මැණික් වර්ග හමුවූ ප්‍රදේශ වශයෙන් වැඩි ප්‍රසිද්ධියක් උසුලයි.එහෙත් මේ වනවිට විශාල වශයෙන් මැණික් වර්ග හමුවීම බෙහෙවින් අඩුවී ඇත. මේ හේතුවෙන් පතල් කම්කරුවන් හා පතල් හිමියන් දැඩි අපහසුතාවකට පත්ව සිටිති.මැණික් පතලක් සඳහා බලපත්‍ර ගැනීමේදී ලී දඬු සඳහා කම්කරුවන්් සඳහා ඛනිජතෙල් සඳහා යන්ත්‍රෝපකරණ හා උපකරණ සඳහා අති විශාල මුදලක් වැය කිරීමට සිදුවීම මෙහි ප්‍රධාන හේතුවයි.පතල් හිමියන් ද තම ජීවනෝපාය වශයෙන් සියයට 50%ක පමණ පිරිසක් පතල් කම්කරුවන් ලෙස වැඩ කළද මැණික් හමුවීමේ ප්‍රමුඛතාව ඉතාම අඩු වීමෙන් ඔවුහු විශාල පසුබෑමකට ලක්වී ඇත.එහෙත් පාරම්පරිකව සිදුකර ගෙන යන මැණික් පතල් කර්මාන්තය බිඳ නොවැටී කරගෙන යාමට උත්සාහ දරන පතල් කම්කරුවන් තවමත් සිටිති. ඔවුන්ට උරුමකම් කියන මේ රැකියාව අත්නොහැරීමට කිසිවිටෙකත් උත්සාහ නොගනිති.මීගස්වෙල ඩබ්. කේ. ඩී. සේනාධීර (45) මහතා මම පතල් කර්මාන්තය කරන්න පටන්ගෙන වසර 25 ක් වෙනවා. දැන් මැණික් මිල නම් හොඳයි. එහෙත් මැණික් ලැබෙනව අඩුයි. පතල් හැම තැනකම වගේ මම වැඩ කරල තියෙනවා. ඒත් කියන්න තරමට ලොකු වාසියක් වෙලා නැහැ.නැදුරන වයි. ඒ. එම්. පෙරේරා (60) මහතා අපි ඉතාම දුක් මහන්සියෙන් තමයි මේක කරගෙන යන්නෙ.රජයෙන් කියල සහනයක් දෙනවානම් ඒක ඉතාම වටිනවා. පතල් කරුවන් රක්ෂණය කරනව කියල වැඩපිළිවෙළක් පසුගිය කාලයේ තිබුණා. එය ක්‍රියාත්මක වෙල නැහැ. අපි ආර්ථිකය ගැට ගහගෙන යන්නේ් ඉතාම අපහසුවෙන්.පලීගල පී. ඇම්. පියසේන (60) මහතා මම අවුරුදු 38 ක කාලයක සිට මේ පතල් වැඩ කරන්නේ. පලිගල වියලගොඩ යාය වෙල්යාය වැනි ප්‍රදේශවල පතල් කරගෙන ගියා. අද පතල් කැපීම බැකෝ යන්ත්‍ර යොදාගෙන මහා පරිමාණයෙන් සිදුකෙරෙන නිසා පාරම්පරික පතල් කර්මාන්තය මේ වෙනකොට බිඳ වැටෙන තත්ත්වයකට පත්වෙල තිබෙනවා. ඒ නිසා මෙය රැකගෙන කිසියම් වැඩපිළිවෙළක් තුළින් අපට සහනයක් ලබා දෙන්නේ නම් ඉතා අගනේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=r1005198</link>
    <topic>ගුරුත්ව බලයෙන් දුවනඅරුම පුදුම ඔරලෝසුව</topic>
    <author/>
    <content>දික්වැල්ල වැවුරුකන්නල බුදුරජ මහා විහාරස්ථානය එහි ඇති සියක් රියන් බුද්ධ ප්‍රතිමාව නිසා ලෝක ප්‍රසිද්ධියට පත්වන විට, එහි කෞතුකාගාරයේ පිහිටුවා ඇති ශ්‍රී‍්‍ර ලංකාවේ විශාලතම යෝධ මහ ඔරලෝසුව ගෙනදී ඇත්තේ ඓතිහාසික වටිනාකමකි.1926 දී ඩබ්ලිව්. එලාරිස් ද සිල්වා මහතා විසින් මග්ගොන මඩමේ දී ස්ව නිර්මාණයක් ලෙස තනන ලද මෙරට විශාලතම මහ ඔරලෝසුව 1928 දී පූජ්‍ය බජ්ජම සිරිසද්ධාතිස්ස නාහිමියන් විසින් රුපියල් තුන්දහසකට (3000) ලබාගෙන ශ්‍රී වෛජයන්ත පුස්තකාලයේ මහජන ප්‍රදර්ශනයට සුදුසුසේ සවිකර ඇත.පිත්තල දැති රෝද, දැව කොටස් හා වානේ කේබල් යොදා නිර්මාණය කරන ලද මේ විශ්මිත නිර්මාණයේ දැති රෝද ක්‍රියාත්මක වන්නේ වැරගැන්වීම තුළිනි.(වයින් දැමීම) වැරගැන්වීමෙන් ක්‍රියාත්මක කරන ඔරලෝසුවල දැති රෝද හා කටු ක්‍රියාත්මක වීම දුන්නක් මඟින් සිදුකළ ද මේ විශ්මිත ඔරලෝසුවේ ක්‍රියාකාරීත්වය සිදුවන්නේ ගුªරුත්වාකර්ෂණ බලයෙනි.ඒ සඳහා යොදාගෙන ඇත්තේ ඔරලෝසුවේ සිට අඩි 20 ක් පමණ පහළට කේබල් ආධාරයෙන් එල්ලන ලද පිත්තල සිලින්ඩර් දෙකකි. මේ එක් සිලින්ඩරයක බර රාත්තල් 112 කි.ඔරලෝසුවේ දෙපස සවිකොට ඇති සිලින්ඩර දෙකෙන් එක් සිලින්ඩරයක් ඔරලෝසු යන්ත්‍රය ක්‍රියාත්මක කිරීම සඳහා ද, අනෙක් සිලින්ඩරය වේලාව සටහන් වන සීනුව නාදවීම සඳහා ද යොදාගෙන තිබීම විශේෂත්වයකි.මේ ඔරලෝසුවේ දක්නට ලැබෙන තවත් සුවිශේෂී ලක්ෂණයක් වන්නේ වේලාව සටහන් කරන සීනුව ඔරලෝසුවේ සිට අඩි 150 ක් තරම් දුරින් දාගැබ සමීපයේ යකඩ කණු හතරක් මත තැනූ අට්ටාලයක සවිකර තිබීමයි. සීනුව නාදවීමට අවශ්‍ය සිලින්ඩර බලය කේබලයක් ආධාරයෙන් ලබාදී ඇත.අඩි හතක් (07) ක් උඩ අඩි හයක් දිග හා අඩි හතරක් (04) පළල යන්ත්‍රයට සවිකර ඇති ඔරලෝසු මුහුණත් දෙකක් ද වන අතර යන්ත්‍රයටම සවිකර ඇති ඔරලෝසු මුහුණත අඟල් හයක (06) විෂ්කම්භයෙන් යුතුවද යන්ත්‍රයට නුදුරින් එළිමහනේ සිටින ජනතාවට වේලාව දැකගත හැකිවන සේ බිත්තියේ සවිකර ඇති ඔරලෝසු මුහුණත අඟල් තිහක (30) විෂ්කම්භයකින් යුතුවද තනා ඇත.මෙහි පැය හා අඩ පැය සටහන්වීමත් සමඟ සීනුව මඟින් දිවා රාත්‍රී දෙකේදීම දාගැබ් වහන්සේට ශබ්ද පූජා නිරායාසයෙන්ම පැවැත්වීම මෙහි ඇති විශේෂත්වයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=s1005191</link>
    <topic>රාජකීය - සා. පීතර් රගර් ගැටුම 22දා</topic>
    <author>පි‍්‍රන්ස් ගුණසේකර</author>
    <content>ජනාධිපති කුසලාන පාසල් රගර් තරගාවලියේ කාගේත් අවධානයක් ඇති රාජකීය - සාන්ත පීතර අතර තරගය 22 වැනිදා රාජකීය ක්‍රීඩා සංකීර්ණ පිටියේදී පැවැත්වේ. මේ තරග වාරයේ දැනට දෙපිලම අපරාජිතව සිටින අතර මේ තරගයෙන් පසුව සැබෑ දක්‍ෂයන් තීරණය වනු ඇත.මෙතෙක් රාජකීය හා සාන්ත පීතර විදුහල් තරග 4 බැගින් සහභාගි වී එම සියලු තරග දිනා ඇත. පසුගිය වසරේ සූරයන් වූ රාජකීය විදුහලට තියුණු සටනක් දීමේ අපේක්‍ෂාවෙන් සාන්ත පීතර ක්‍රීඩකයෝ පසුවෙති.පසුගිය වසරේදී සාන්ත පීතර විදුහල් පිටියේ පැවැති තරගයෙන් රාජකීය විදුහල ලකුණු 30 – 10 ක් ලෙස සාන්ත පීතර විදුහල පරාජයට පත් කෙළේය. රාජකීය ක්‍රීඩකයන්ට වඩාත් හුරු ක්‍රීඩා පිටියක මෙවර තරගය පැවැත්වීම ඔවුන්ට ඇති අමතර වාසියකි.රාජකීය විදුහල වෙතින් දැනට ධර්මරාජ, වෙස්ලි, වේල්ස් කුමාර හා සාන්ත අන්තෝනි විදුහල් පරාජය වූ අතර සාන්ත පීතර විදුහල වෙතින් වේල්ස් කුමාර, ත්‍රිත්ව, ඉසිපතන හා ධර්මරාජ විදුහල් පරාජය වී ඇත.ප්‍රවේශපත් මිල අඩු කර නෑමේ පාසල් රගර් වාරයේදී ප්‍රවේශපත් මිල සියයට පනහකින් ඉහළ දැමීම පිළිබඳ බොහෝ අංශවලින් චෝදනා එල්ල වුවද මිලෙහි වෙනසක් මෙතෙක් සිදු වී නැත.ශ්‍රී ලංකා පාසල් රගර් සංගමයේ ලේකම් ටෙරන්ස් ඩෙන්සිල් මහතා පැවැසුවේ පාසල් රගර් තරගවල ප්‍රවේශපත් මිල ඉහළ දැමීම පිළිබඳ තම සංගමයේ කිසිදු සම්බන්ධයක් නොමැති බවයි.පාසල් රගර් තරගය පැවැත්වෙන ක්‍රීඩාංගණය (Home ground) වෙන්කරන පාසලේ රගර් කමිටු මගින් ප්‍රවේශපත් මිල තීරණය කරන බව ඒ මහතා වැඩිදුරටත් පැවැසීය.කෙසේ වුවද පාසල් රගර් තරග නැරඹීමට මෙවර විශාල ප්‍රේක්‍ෂක පිරිසක් පැමිණෙන හෙයින් විශාල ලාභයක් ඉපැයීමට වඩා ප්‍රේක්‍ෂකයින්ට සහනයක් සැලසීම විදුහල් රගර් කමිටු මගින් සිදුවිය යුතු බව නරඹන්නන්ගේ අදහස වී ඇත.මේ සතියේ පාසල් රගර් තරග21දා වේල්ස් කුමාර - සා. තෝමස් හැව්ලොක් පිටියේදී22 දා රාජකීය - සා. තෝමස් රාජකීය පිටියේදී ,ඉසිපතන - සා. අන්තෝනි හැව්ලොක් පිටියේදී ,ධර්මරාජ – කිංග්ස්වුඩ් බෝගම්බර දී23දා -වෙස්ලි - ත්‍රිත්ව රාජකීය පිටියේදී</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=s1005192</link>
    <topic>මලල ක්‍රීඩා තේරීම් තරග 22 – 23 දිනවල දී</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන පළමු තේරීම් තරගය ලබන මැයි මස 22 සහ 23 යන දිනයන්හිදී දියගම, මහින්ද රාජපක්ෂ ජාත්‍යන්තර ක්‍රීඩාංගනයේදී පැවැත්වේ. පිරිමි හා කාන්තා වයස් කාණ්ඩයන්ට අයත් සියළුම මලල ක්‍රීඩා ඉසව්වන් මෙයට ඇතුළත් කොට ඇත.ලබන ඔක්තෝබර් මස ඉන්දියාවේ නවදිල්ලි නුවරදී පැවැත්වෙන පොදු රාජ්‍ය මණ්ඩලීය ක්‍රීඩා උළෙල සහ නොවැම්බර් මස චීනයේ ගුවැංෂුහිදී පැවැත්වෙන ආසියානු ක්‍රීඩා උළෙල ඉලක්ක කොට මෙම තේරීම් තරගය පවත්වනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=s1005193</link>
    <topic> බෝල්ට් අදතවත් වැඩකට සැරසෙයි</topic>
    <author/>
    <content>ඔලිම්පික් ත්‍රිත්ව රන්පදක්කම්ලාභි උසේන් බෝල්ට් තම මීටර් 100 තරගයේ හොඳම කාලය වාර්තා කිරීමට අද පැවැත්වෙන දාගු පෙරහුරු තරගවලදී බලාපොරොත්තුවන බව පවසයි.මීටර් 100 ලෝක වාර්තාව වූ තත්පර 9.58 කට හිමිකම් කියන ජමෙයිකානු ජාතික 23 හැවිරිදි බෝල්ට් මීටර් 200 ලෝක වාර්තාව වූ තත්පර 19.19 ටද හිමිකම් කියයි. ඉදිරි වර්ෂයේ ලෝක සූරතාවලියේදී තත්පර 10ට අඩුවෙන් වාර්තා කරන ක්‍රීඩකයන් තිදෙනෙකු සමග ඔහුට තරගවැදීමට සිදුවන බවත්, අමෙරිකානු ජාතික ට්‍රැවිස් පැංජට්, ජැමෙයිකානු ජාතික මයිකල් ෆ්‍රැටර් ද ඒ අතර සිටියි.මීටර් 60 ගෘහස්ත ලෝක සූරතාව උසුලන අමෙරිකානු ජාතික මයික් රොජර්ස් ද ඔහුගේ හොඳම කාලය වූ තත්පර 9.94 ක කාලය සමග තරග වැදීමට නියමිතය. නමුත් පසුගිය තරගවාරවලදී කවුරුත් බෝල්ට්ගේ දස්කම් අතරට පැමිණ නැත.මේ අනුව 2011 ලෝක සූරතාවලියේ වැඩි වාසි බෝල්ට්ට හිමිවන ලකුණු පෙනේ. “ධාවන පථය පරීක්ෂා කර බලා ඒ තරගයට සූදානම් වීමේ හැකියාවක් මට තිබෙනවා. ඒ සඳහා මම ඉදිරි වර්ෂයේ තරග සඳහා ඉතා හොඳින් සූදානම් වෙනවා” බෝල්ට් පවසනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=s1005194</link>
    <topic> කොදෙව් පරාජයෙන් පසුසෝබර්ස් මතක් වෙයි</topic>
    <author>වර්නන් ගුණසේකර බටහිර ඉන්දීය කොදෙව් දූපත් හි සිට</author>
    <content>”සර් ගාෆීල්ඩ් සෝබර්ස් “තව ටිකක් තරුණ වී සිටියා නම්” මෙහි පැවැති 3 වැනි විස්සයි – 20 ලෝක කුසලාන ක්‍රිකට් තරගාවලියේ බටහිර ඉන්දීය කොදෙව් දූපත් පිලේඉරණම මීට වඩා බොහෝ හොඳ වෙන්න තිබුණා”ජගත් ක්‍රිකට් ක්ෂේත්‍රයේ බිහිවූ අති විශිෂ්ට ක්‍රීඩකයකු වන කොදෙව් දූපත් හි සර් ගාෆීල්ඩ් සෝබර්ස්ට “නයිට්” නාමය පිරිනමා වසර 35 ක් පිරීම නිමිත්තෙන් බාබඩෝස් හි ගාෆීල්ඩ් සෝබර්ස් ක්‍රීඩාගාරයේ පැවැති විශේෂ උත්සවයේ බොහෝ කථිකයන් සිය ප්‍රධාන මාතෘකාව කරා ගත්තේ එයයි.”සෝබර්ස් හෝල්ඩිංස් පදනම විසින් සංවිධානය කර තිබූ මේ උත්සවය ඉහළම තත්ත්වයේ රාත්‍රී‍්‍ර භෝජන සංග්‍රහයක් විය. එම පදනමේ ප්‍රධාන කාර්යය වී ඇත්තේ කැරිබියන් දූපත් හි ක්‍රිකට් ක්‍රීඩාවට සම්බන්ධව සිටින තරුණයන්ට පුහුණුවීමේ පහසුකම් හා ක්‍රිකට් උපකරණ ලබා දීමයි.ලොව බිහිවූ සුපිරි ක්‍රිකට් තරු වන ඉන්දියාවේ සුනිල් ගවස්කාර් හා කොදෙව් දූපත් හි විවියන් රිචඩ්ස්, වෙස් හෝල් හා බ්‍රයන් ලාරා මෙහිදී කතා පැවැත්වූහ.සෝබර්ස් ක්‍රීඩා කළ වකවානුවේ ඔහුගේ කණ්ඩායමේ සගයෙකු වූ වෙස්හෝල් විසින් සෝබර්ස් හඳුන්වනු ලැබුවේ ඔහු කොදෙව් දූපත් ක්‍රිකට් ක්‍රීඩාවේ ශ්‍රේෂ්ඨතමයා ලෙසින් පමණක් නොව තමා දන්නා මෙලොව සිටින වඩාත් ම ලෝබ නැති මිනිසා ලෙසිනි.සෝබර්ස් බටහිර ඉන්දීය කොදෙව් දූපත් පිලට ඇතුළත් වූයේ ඔහු වර්ග ජාතීන්ගෙන් සමන්විතව “දේදුනු එකතුව“ ලෙසින් එකල හඳුන්වනු ලැබූ එකම ජාත්‍යන්තර කණ්ඩායමට බව ද හෝල් එහිදී මතක්කර දුන්නේය.කොදෙව් දූපත් හි තවත් නයිට්ලාභියකු වන සර් විවියන් රිචඩ්ස්, තමා ප්‍රථම වතාවට සර් ගැරී (ගාෆීල්ඩ්) දුටු අවස්ථාවත්, එය කොදෙව් දූපත් ක්‍රිකට් ක්‍රීඩකයෙකු වීමට තමා පෙළඹවූ හැටිත් විස්තර කළේය. “ඔහු පිත්ත රැගෙන පිටියට එන දසුන පමණක් ම මට හොඳටම ඇතිවුණා. එවැනි පෞරුෂයක් හා සමාන වීමට හෝ එය අනුකරණය කිරීමට අකමැති කෙනෙක් සිටිනවා නම් ඔහුගේ මනසේ මොනවා හරි ලොකු වැරැද්දක් තියෙනවා.තමන් ගැන වර්ණනා ගැයුණු ඒ සැඳෑවේදී කතා නායකයා ද දොඩමළු විය. තමන් වෙනුවෙන් සංවිධානය කළ මේ උත්සවය පිළිබඳ සර් ගාෆීල්ඩ් ඔහුගේ ඛ්ෘදයාංගම ස්තූතිය පළකර සිටියේය. “මෙතුවක් කල් මට ඉතාමත් සතුටුවිය හැකි ජීවිතයක් ලැබිල තියෙනවා කියල මම හිතනවා. මගේ ක්‍රිකට් දිවියේදී මා ආදරය කළ පිරිසටත්, මා සමග ක්‍රීඩා කළ අයටත්, වසර ගණනාවක් තිස්සේ මාව අගය කළ මිතුරන්ටත්, ප්‍රධාන වශයෙන් ක්‍රිකට් ක්‍රීඩාවටත් ආපසු යාමක් මට පුළුවන් පොඩි තරමින් හෝ කරන්න මට හැකිවෙලා තියෙනවා.මට උදව් කළ අය, මගේ පවුලේ අය, මේ සියලු දෙනාම අද මේ රාත්‍රියේ මෙතැන සිටිනවා. මෙවැනි සැඳෑවකට වැඩි දෙයක් මට දෙවියන්ගෙන් ඉල්ලන්න බැහැ.””සර් ගාෆීල්ඩ් සෝබර්ස්” නමැති ශ්‍රේෂ්ඨතම ක්‍රිකට් ක්‍රීඩකයාට තමන්ගේ ගෞරවය පුදකිරීම පිණිස පැමිණ සිටි සුපිරි ක්‍රීඩක තරු අතර කර්ට්නි වොල්ෂ්, ජොයෙල් ගානර්, චාලි ගි‍්‍රෆිත්, ක්ලයිව් ලොයිඩ් යන හිටපු කොදෙව් ක්‍රිකට් ක්‍රීඩකයන් මෙන්ම ට්‍රිනිඩෑඩ් හි ජනපි‍්‍රය පාපන්දු ක්‍රීඩක ඩ්වයිට් යෝක් ද වූහ.සර් විවියන් හා සර් ගැරීගේ සමරු අස්සනින් යුත් මදුවිත බෝතල, සුනිල් ගවස්කාර්, බ්‍රයන් ලාරා, සර් ගැරී හා සර් විවියන් සමරු අස්සන් රැගත් ඡායාරූපයකින් ද “ගැරී සෝබර්ස් පදනම” මෙහිදී ලාබ හිමිකර ගත්තේය.එම ඡායාරූපය වෙන්දේසියේදී විකිණුනේ අමෙරිකානු ඩොලර් 3500 කටය.එංගලන්ත ආක්‍රමණයමෙහි පැවැති 3 වැනි විස්සයි – 20 ලෝක කුසලාන ක්‍රිකට් තරගාවලියේ එංගලන්ත ජයග්‍රහණය චිත්‍රපටයක තිර රචනයකට හෝ ලිවිය නොහැකි දෙයකි. එංගලන්ත පිල කොදෙව් දූපත්වලට පැමිණියේ එක දෙයක් පමණක් සිතේ තබාගෙනය.එකම තෑග්ගට තවත් කණ්ඩායම් 11 ක් මාන බලන බව ඔවුහු දුටුහ. කෙසේ වෙතත් එංගලන්ත පිල හා අනෙක් කණ්ඩායම් අතර වෙනස බවට පත්වූයේ ඔවුහු අනෙක් සියලු ප්‍රතිවාදීන් ආක්‍රමණය කිරීමයි.ඔවුන් දැන් 2010 ජගත් ක්‍රිකට් කවුන්සල විස්සයි – 20 ලෝක සූරයෝ වෙති. අති දැවැන්ත ඕස්ට්‍රේලියානු පිල සමග එංගලන්තය අවසාන තරගයට පිවිසියේ තමන්ට තිබෙන්නේ අඩු වාසියක් බව දැනගෙනය.එංගලන්තය එතෙක් කිසිම ජගත් ක්‍රිකට් කවුන්සලයේ ප්‍රධාන කිරුළක් දිනාගෙන නැතිව තිබියදී ඕස්ට්‍රේලියාව පසුගිය ලෝක කුසාලන (ඕවර 50) තුනම හා වර්තමාන චැම්පියන්ස් කුසලාන සූරයන් ද වී සිටියහ.එනමුදු ඒ පරණ කතා කිසිවක් මෙහි පැවැති අවසාන තරගයේදී අදාළ නොවිණි. “තරගයේ වීරයා” වූ ක්‍රෙග් කීස්වෙටර් හා මෙවර සමස්ත තරගාවලියේ ම වීරයා වූ කෙවින් පීටර්සන් තැබූ ලකුණු 111 ක අති විශිෂ්ට සබඳතාව මත එංගලන්තය කැන්ගරුවෝ පරදවමින් කඩුලු 7 ක ජයක් හිමිකර ගත්තේ තරගයේ තවත් ඕවර 3 ක් ඉතිරිව තිබියදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=f1005191</link>
    <topic>සිංහ කොඩිය යටනිදහස විඳීනවා!</topic>
    <author>සාකච්ඡා සටහන  -විජයානි එදිරිසිංහ ජායාරූප -රුක්මල් ගමගේ</author>
    <content>උතුර මානුෂීය මෙහෙයුමේ දී 58 වැනි බළ සේනාංකය මෙහෙයවා එම මෙහෙයුමේ වැඩිම දුරක් කෙටි කාලයකින් ජයගත් සුවිශේෂි වූ ජයග්‍රහණයන් රැසක් ලබාදීමට කැප වූ මේජර් ජෙනරාල් ෂවේන්ද්‍ර සිල්වා සමඟ කළ සාකච්ඡාවකි මේ.රට ත්‍රස්තවාදයෙන් මුදා ගෙන වසරක් ගෙවෙනවා. මේ විජයග්‍රහණය ගැන අද ඔබට හිතෙන්නේ මොනවද?මුලින් ම මම කියන්න ඕනෑ මම අද මගේ ජීවිතයේ කිසි දිනෙක නොවිඳපු ආඩම්බරකාර හැඟීමකින් සතුටක් ලබන බව. යුද්ධය ඉවර කළ දිනයේ දැනුනෙ නැති පුදුමාකාර හැඟීම් ගොඩක් මගේ හිතේ තිබෙනවා.අද මගේ කාර්යාලයේ සිට හිස හරවලා ජනේලයෙන් එළිය බලනකොට මට පෙනෙන්නේ ගාලු මුවදොර දෙසින් හමන නිදහස් සුළගෙන් ළෙලදෙන දැවැන්ත සිංහ කොඩිය. මේ දෙස බලා ඉන්න එකතරම් සතුටක් මට තවත් නැහැ.මේ හැඟීම ලබන්න මම කොයිතරම් වාසනාවන්ත ද කියා මට දැන් හිතෙනවා. මගේ ජිවිතය මා විසින් ම සැබෑ ලෙස අර්ථවත් කර ගත්තා කියන සිතුවිල්ල ලැබූ නිදහස සමඟ මම දැන් ප්‍රායෝගිකව අත්විඳිනවා.යාන වාහන මිල මුදල් අඹුදරු සබඳතා යාළු මිත්‍රාදීන් අනේකවිද සම්පත් කොච්චර තිබුණත් වැඩක් නැහැ. මවුබිමේ නිදහස කවුරු හරි උදුරා ගන්න සටන් කරනවා නම් අද අපි සම්පූර්ණයෙන් ම නිදහස්.දෙවැනි නිදහස් අරගලය LTTE  ත්‍රස්තවාදය පරදා මවුබිම නිදහස් කරගන්න දිවි හිමියෙන් සටන් කරපු තවත් එක් ලංකාපුත්‍රයෙක් හැටියට මම ආඩම්බර නොවී කොහොමඳ?ත්‍රස්තවාදය පරදා ජයග්‍රහණය ලබන්න බලපෑ ප්‍රධානම රහස කුමක් ද?මම මගේ ජීවිතයේ සාර්ථකත්වය රැගෙන යාමට ඉවහල් කරගත් උදෘත පාඨයක් තිබුණා. එය මම යුද බිමේ මගේ සහෝදර සෙබළුන් ජයග්‍රහණය කරා යොමුකරන්න සංකලනය කර ගත්තා.ඒ තමා ‘සමගියේ ශක්තිය තුළින් කළ නොහැක්කක් නොමැත’ යන්නයි. මගේ සෙබළු සමගියේ ශක්තිය තුළින් කරන්න බැරි දෙයක් ලොව නැහැ යන්න පසුගිය වන්නි මානුෂීය මෙහෙයුම තුළින් පෙන්වා දුන්නා. අවුරුදු තිස් ගණනක් තිස්සේ කරගන්න බැරිව තිබූ දෙයක් අපි එකමුතුව කරල පෙන්නුවා.58 සේනාංකයේ නියමුවා වූයේ ඔබ?ඔව් 58 සේනාංකයේ වික්‍රමාන්විත පෙරහැරේ නියමුවා වශයෙන් මා හැඳින්වූවත් එහි ගෞරවය 58 සේනාංකයේ සිටි සියලු වීරෝදාර සෙබළුන් පෙරහැරේ නියමුවන් ලෙස හැඳින්විය හැකියි.බටහිර මුහුදේ මන්නාරම සහල් නැලියෙන් පටන් ගත් සංග්‍රාමය මා නැගෙනහිර වෙල්ලමුල්ලි වෛක්කාල් මුහුදු තීරයේ අවසන් LTTE  බිම් අඟලත් අල්ලා ගන්නා තෙක් මා සමඟ LTTE  සටනට උරදුන් සියලු සෙබළුන් හා විශේෂයෙන් සටනින් දිවිදුන් හා අත්පා ශරීර අවයව අහිමිව ගොස් සදාකාලික හා අර්ධ ආබාධිත තත්ත්වයට පත් සහෝදර සෙබළු, ඔවුන්ගේ දයාබර බිරින්දෑවරු, මවුපිය දූ දරුවන් මා භක්තියෙන් යුතුව මෙනෙහි කරනවා.වන්නි අවසාන සටනේ මගේ සේනාංකය වෙනුවෙන් ආශිර්වාද උපකාර කළ දයාබර ශ්‍රී ලාංකික ජනතාව වෙත මාගේ ගෞරවය පුද කරනවා.යුද ජයග්‍රහණයේ වර්ෂ පූර්ණය ඒ පිළිබඳ ආපසු හැරී බැලීමට හොඳම කාලයයි.58 සේනාංකය Killer vehicle එකක් හෙවත් මාරාන්තික යන්ත්‍රයක් ලෙස හැඳින්වූවා ඊට හේතුව පැහැදිලි කළහොත්?මම මෙහෙයවපු 58 සේනාංකය දිහා බලන කොට සමහර අය මගේ සේනාංකය හැඳින්වූයේ Killer vehicle යනුවෙන්, මොකද වැඩිම ත්‍රස්ත සංඛ්‍යාවක් විනාශ කරමින් වැඩිම වේගයකින් ත්‍රස්ත බළකොටු අල්ලා ගනිමින් ඉදිරියට ගිය නිසා ඒක ඇත්තටම හරි.58 සේනාංකය බාරගන්න කියලා පනිවුඩය මට ලැබෙනකොට මම හිටියේ අපේ පුරාවිද්‍යා චක්‍රවර්ති එල්ලාවල මේධානන්ද හාමුදුරුවන් ලියපු උතුරු නැගෙනහිර බෞද්ධ සිද්ධස්ථාන ධ්ධ් පොත කියවා තිබුණා.මගේ හිතට නිතැතින් ම ආපු දේ තමා කිලිනොච්චියේ ලුම්බිණි විහාරය. මට ඉදිරියේ සටන් කරන්නට වෙන්නේ ෙඓතිහාසික ගමන් මාර්ගයක ෙඓතිහාසික සටනක් කියලා මම තේරුම් අරගෙන තිබුණ.මේ සටන ජය ගන්න නම් උත්සාහය විතරක් තිබිලා මදි කියන එක සියලු දෙනා තේරුම් ගත යුතුව තිබුණ. මේ යුද්ධය අප කළ යුතු වෙන්නේ එක් කොටසක් පාටක් බේරා ගන්න නොවේ.මුළු මහත් ජාතියම බේරාගන්න කියන බැව් වටහා දෙන්න මම 58 සේනාංකයේ සියලු සෙබළුන් කරා ගමන් කරන්නට කටයුතු කළා. මම ඔවුනට පැවසුවේ හැකියාවන් විනිශ්චය කරන්නේ ‘උත්සාහයෙන් නොව ප්‍රතිඵලවලින් කියලයි’ අවුරුදු 30ක් තිස්සේ උත්සාහ කළා.බැරිවුණා. දැන් අපි ප්‍රතිඵල පෙන්වමු ඒකට සුදානම් ද කියා මම සෙබළුන්ගෙන් ඇහුවා. එක හඬින් ඔවුන් පැවසුවේ සූදානම් බවයි.මේ සටනට අත්‍යාවශ්‍යම බෙහෙත මම ඔවුන්ට කියා දුන්නා. ඒක තමා කැප කිරීම මොන දේ කළත් වැඩක් නැහැ හදවතින් ම ඒකට කැප වුණේ නැත්නම්. මගේ 58 සේනාංකය නොහිතපු වේගයකින් සතුරු බලකොටු බිඳගෙන ඉදිරියට ගියේ.මේ කැප කිරීමේ සංකල්පය හරියට අවබෝධ කරගත් නිසා ඉතින් මගේ සේනාංකය යුද බිමේ මාරාන්තික වාහනය බවට පත් වුණා. මේ වාහනය පදවන්න මට ඉදිරි ගියර් ටික වගේ බළසේනාධිපතිවරුන් සහ අණදෙන නිලධාරීන් හිටියා.මට තිබුණේ ගියරය මාරු කර වේගය අඩු වැඩි කරන එක විතරයි. වාහන ගන්නකොටම මම මේ වාහනයේ පසුපස ගියරය ගලවා දැම්මා. ඒක අද වෙනකම් ලෝකයා දැනගෙන හිටියේ නැහැ.විජයග්‍රහණයේ වර්ෂ පූර්ණයත් සමඟ ඔබ දකින්නේ කුමක් ද?විජයග්‍රහණයේ වර්ෂ පූර්ණයත් සමඟ මම දකිනවා අපේ රටේ ජනතාවගේ සංවේදිභාවය. මේ විජයග්‍රහණය මහ ජාතියට වඩා මහ ඉහලින් සමරන්නේ ද්‍රවිඩ ජාතියයි. පසුගිය සිංහල හින්දු අලුත් අවුරුද්දේ මගේ දෑසින් ම දුටුවා.මම සිංහල අවුරුද්දේ හිටියේ පුනරින්වල එම ද්‍රවිඩ ජනතාව සමගයි. මගේ මව මට කීව අවුරුදු ගණනාවකින් නිදහසේ සිංහල අවුරුද්ද සමරන්නේ. ඒකට ගෙදර ඉන්න කියලා. නමුත් මම කීවා මට මේ නිදහස සමඟ ප්‍රථම අවුරුදු උත්සවය එහි යන්න අවශ්‍ය බව මවගේ විරෝධතාවය මැද වුව ද මා එහි ගියා.දෙමළ මිනිසුන් පහළොස්දහසක් පමණ උත්සවයට සහභාගි වුණා. පුනරින් කියන්නේ අපේ මෙහෙයුම් මාර්ගයේ වෙනසක් ඇති කරපු ස්ථානයයි. දශක ගණනාවක් කොටි ත්‍රස්තවාදීන්ගේ පයට පෑගෙමින් සියලු වරප්‍රසාද අහිමි කරගෙන සිටි ඔවුන්ට දැන් නිදහස් රටක් ලැබී තිබෙනවා.මේ නිදහසේ නියම හිමිකරුවන් ඔවුන්. උපන් ගම රට හැරදමා පැනගිය දෙමළ තරුණ තරුණියන් දැන් අප අතරට එන්න පටන්ගෙන. නොමඟ ගිය තව සුළුතරයක් විදේශවල. තම මතවාදවල තවම හිරවෙලා.ඔවුන්ටත් දෑස් පාදා ගන්නට දැන් කාලය එළඹිලා. අවසන් සටනේ ජයග්‍රහණයෙන් පස්සේ දැන් අපේ රට සිංහල/දෙමළ/මුස්ලිම් ජාතිභේද තුරන් කරන්නට පටන් අරගෙන. මේ වෙනස අද අපි හොඳින් දන්නවා. ඉතින් සංවර්ධනයේ අරුනලු අප දෙසට වැටෙන්නට පටන් අරගෙන.මේ සුවිශේෂී විජයග්‍රහණයට ශක්තිය ලබා දුන්නේ කවුද?මේතාක් කාලයක් අපි ලොව දරුණුම ත්‍රස්තවාදයට එරෙහි ව සටන් කළත් සෙබළාගේ සෙබළ විලාශය මා දුටුවේ පසුගිය මානුෂීය මෙහෙයුමේ දී කවුරු කෙසේ කීවත් සෙබළාට නියම පිරිමියෙක් විදියට සටන් කරන්න ශක්තිය දුන්නේ සේනාධිනායක ජනාධිපති මහින්ද රාජපක්ෂ මැතිතුමා සහ ආරක්ෂක ලේකම් ගෝඨාභය රාජපක්ෂ මහතායි.ඒ බව මා නොබියව ප්‍රකාශ කරනවා. මට හරි සතුටුයි කියන්න මම මෙහෙයවූයේ නියම පිරිමි සොල්දාදුවන් සමූහයක් කියලා.එඩිතර නිර්භීතභාවය මුසු කොට අප පියාණන් වන දිවංගත මේජර් ජෙනරාල් විජය විමලරත්න විසින් නිර්මාණය කළ ගජබා රෙජිමේන්තුව බිහි කළ වත්මන් ආරක්ෂක ලේකම් ගෝඨාභය රාජපක්ෂ මහතා ජාතිය ගලවා ගැනීමේ සටනේ නිහඬ මාර්ගෝපදේශකයා බව අමුතුවෙන් කිව යුතු නැහැ.කාලීනව පහළ වූ ත්‍රිවිධ හමුදාව සන්නද්ධ නායකත්වයත් කුඩා දරුවාගේ පටන් වියපත් ජ්‍යෙෂ්ඨතම පුරවැසියා දක්වාත් මවුබිම පිළිබඳව ඇතිකරවූ දේශප්‍රේමී අනුරාගයත් අතර සංකලනය වූ මවුබිම ගලවා ගැනීමේ මහ සටනේ අවසන් ඵලය අපි අද භුක්ති විඳින්නේ මොන තරම් සොම්නසකින් යුතුවද?යුද්ධයෙන් පසු හමුදාව රට සංවර්ධනයට දායක වී සිටිනවාද?අවියට හුරු වූ අපේ දෑත් අද රට නංවන්නට පුරෝගාමී වී ඇති බව බලන්නට රටේ ජනතාව උතුරට/නැඟෙනහිරට ආ යුතුයි. දැන් අපිට සංවර්ධන ඉලක්කයක් තිබෙනවා. යුද ජයග්‍රහණයේ වර්ෂ පූර්ණ සැමරුමේ දී මේ සියලු දේ මෙනෙහිකර මම අද ආඩම්බර වෙනවා.අපට දැන් නිදහස් රටක් තිබෙනවා. මුදාගත් රට රැක ගන්න ඉදිරියට යාමට අපට තව වැඩ ගොඩක් කරන්න තිබෙනවා. පළමුවත් දෙවනුවත් තෙවනුවත් මවුබිම බව මා පසක් කොටගෙන අවසානයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=f1005192</link>
    <topic>ළමා සහ කාන්තා සුරක්ෂිතතාවවෙනුවෙන් පියවර ගන්නවා</topic>
    <author>සාකච්ඡා කළේ චින්තා ගයානි රණසිංහ</author>
    <content>ළමා සංවර්ධන හා කාන්තා කටයුතු ඇමැති ළමා හා කාන්තා සංවර්ධනය සඳහා ඉදිරියේ දී ගන්නා ක්‍රියාමාර්ග මොනවාද? අනාථ නිවාස සහ වීදි දරුවන්ගේ සුබසිද්ධිය උදෙසා ගන්නා ක්‍රියාමාර්ග මොනවාද? අමාත්‍යාංශයේ නව අමාත්‍යවරයා ලෙස ඉදිරි සැලැසුම් කෙබඳුද? යන්න පිළිබඳ ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා සමඟ කළ සාකච්ඡාවකි මේ.ජනාධිපති මහින්ද රාජපක්ෂ මහතා මෙවර කැබිනට් මණ්ඩලය පත් කිරීමේ දී ඇතැම් ප්‍රබල ඇමැතිවරුන්ට පවා නියෝජ්‍ය ඇමැති ධූර ලබා දී තිබුණා. ඔබතුමාට මෙවැනි අමාත්‍යංශයක් හිමි වීම පිළිබඳ කෙබඳු අදහසක්ද තිබෙන්නෙ?දෙවැනි වරටත් මෙරට ජනාධිපතිවරයා වශයෙන් තේරී පත්වූ අපේ ජනාධිපතිතුමා දූරදර්ශී නායකත්වයකින් හෙබි ජනාධිපතිවරයෙක් බව ප්‍රථමයෙන්ම සඳහන් කළ යුතුයි. එතුමා ගන්නා තීරණ බොහෝ අවස්ථාවල රට ගැන සිතා ගන්නා තීරණ. ඒ අනුව මෙවරත් කැබිනට් මණ්ඩලය තේරීමේදී එතුමා තීන්දු රැසක් ගෙන තිබෙනවා.මින් පෙර මා දේශීය වෛද්‍ය ඇමැති ධුරය හොබවූවා. ඒ අමාත්‍යංශය විශාල අභියෝග රැසක් අතරින් අද පවතින තත්ත්වයට ගෙන ඒමට හැකිවීම පිළිබඳ මා සතුටු වනවා. එය එතරම්ම කළමනාකාරීත්වයකින් තොර, ගැටලු සහිත අමාත්‍යාංශයක්. මෙවර මට හිමි වූ ළමා සංවර්ධන හා කාන්තා කටයුතු අමාත්‍යංශය වෙනත් අමාත්‍යංශවලට වඩා ඉතා සංකීර්ණයි. ළමයින් හා කාන්තාවන් යන දෙපක්ෂයම රටේ සුවිශේෂී මෙන්ම වැදගත් ස්ථානයක් උසුලන ප්‍රජා කොටසක්. ඔවුන් රටක අනාගතය වශයෙන් හඳුන්වන්නට පුළුවන්. පවතින ගැටලුවලට පිළියම් කිරීම සඳහා අභියෝග රැසක් ජය ගත යුතුව තිබෙනවා.ලෝකයේ බොහෝ රටවල ළමා සංවර්ධනය හා කාන්තා කටයුතු භාරව සිටින්නේ ඒ රටේ වැදගත්ම, ශ්‍රේෂ්ඨතම පුද්ගලයන්. ප්‍රබල ඇමැතිවරුන්. එවැනි අමාත්‍යාංශයක භාරධූර කර්තව්‍යක් තමයි ජනාධිපතිතුමා මා කෙරෙහි විශ්වාසය තබමින් ලබා දී තිබෙන්නේ්. ඒ පිළිබඳව මා කෘතඥතාව පළ කරනවා වගේම, මා වෙත පැවැරී ඇති සියලුම වගකීම් හා යුතුකම් නොපිරිහෙලා ඉටුකරමින්, ළමයින්ගේ හා කාන්තාවන්ගේ අභිවෘද්ධිය උදාකරලීමට වගබලා ගන්නවා.“මහින්ද චින්තන ජාතික ප්‍රතිපත්තිය යටතේ ළමා හා කාන්තා සංවර්ධනය සඳහා විශේෂ ස්ථානයක් ලබා දී තිබෙනවා. අමාත්‍යාංශයේ ප්‍රගතිය සඳහා ඔබ ගැනීමට අදහස් කරන නව සැලැසුම් මොනවාද?ජනාධිපති මහින්ද රාජපක්ෂ මහතාගේ ඉලක්කය කරා යාම සඳහා යම් බාධක පැන නැගී තිබෙනවා. පිට පළාත්වල කාන්තාවන්ගේ ගැටලු සොයා බැලීම සඳහා ග්‍රාමසේවා වසමකට එක් නිලධාරියෙක් බැගින් පත් කර තිබෙනවා. පසුගිය දිනවල මට වැටහී ගිය එක් කරුණක් වූයේ ඇතැම් නිලධාරිනියන්ගේ ප්‍රවාහන පහසුකම් පිළිබඳ ගැටලු පැන නැගී ඇති බවයි. ඔවුන්ට ලබා දී තිබෙන ඉන්ධන ලබා ගැනීම සඳහා වූ මුදල ප්‍රමාණවත් නැහැ.කාන්තා කමිටු සංවිධානය කරමින් ඔවුන්ගේ වගකීම් නොපිරිහෙලා ඉටු කිරීමට බාධාවක් වී තිබෙනවා. ඔවුන්ගේ කාර්යක්ෂම සේවාව රටේ සංවර්ධනයට නිසි ලෙස දායක කර ගැනීමට නම්, ඔවුනට පහසුකම් සලසා දිය යුතුයි.අන් අමාත්‍යංශ වගේ් නොවෙයි මේ අමාත්‍යාංශය. අපට බොහෝවිට කළ යුතු වන්නේ් උපදේශන සේවා මගින් යම් යම් දැනුවත් කිරීම් සඳහා පියවර ගැනීමටයි. අපේක්ෂිත ඉලක්ක කරා ගමන් කිරීමට ළමා සහ කාන්තා මනස හඳුනාගත යුතුව තිබෙනවා.ග්‍රාමීය කාන්තාවකගේ මනසට වඩා, නාගරික කාන්තාවකගේ මනස වෙනස්. දකුණේ කාන්තාවන්ගේ මනස උතුරු - නැඟෙනහිර කාන්තාවන්ගේ මනසට වඩා වෙනසක් දක්නට ලැබෙනවා. ඒ ඒ කාන්තාවන්ගේ සිතුම් පැතුම්වලට අනුකූලවයි යම් යම් තීරණ, අණ පනත් ක්‍රියාත්මක කළ යුත්තේ. ඒ සඳහා සමාජය ගැන යම් අධ්‍යයනයක් සිදු කර, වැඩසටහන් ක්‍රියාත්මක කිරීමට මා කටයුතු කරනවා. විශේෂයෙන් උතුරු - නැඟෙනහිර කාන්තාවන්ගේ සංවර්ධන කටයුතු සඳහා නියෝජ්‍ය ඇමැතිවරයා යොදවා තිබෙනවා.ළමයින් හා කාන්තාවන් වෙනුවෙන් වෙනම උසාවි පද්ධතියක් ඇති කිරීමට අවශ්‍ය කරුණු අධ්‍යයනය කිරීම, ළමා හා කාන්තා අනතුරු අවම කිරීම සඳහා පුහුණු කළ නිලධාරිනියක් සෑම ප්‍රාදේශීය ලේකම් කොට්ඨාසයකටම යෙදවීම පිළිබඳත්, රැකියා පුහුණුව ලබාදෙමින් කාන්තාවන් ස්වයං රැකියා සඳහා යොමු කරවා, ඔවුන්ගේ ආර්ථික මට්ටම වැඩිදියුණු කිරීමටත්, ප්‍රාදේශීය සභා මට්ටමින් පොලිස් නිලධාරිනියන් පත් කර, කාන්තා රැකවරණය ලබා දීමට කරුණු සොයා බැලීමටත් ඉදිරියේදී මා පියවර ගන්නවා. ඒ පිළිබඳ දැනටමත් මා අධ්‍යයනයක නිරත වී සිටිනවා.කාන්තාවන් විදේශගත වීම හේතුවෙන් මෙරට බහුතරයක් පවුල් සංස්ථා දෙදරා ගොස් තිබෙනවා. දරුවන්ගේ අධ්‍යාපනික, අධ්‍යාත්මික පිරිහීම නිසා සමාජ පරිහානිය වැඩි වී තිබෙනවා. මේ පිළිබඳ ඔබ ගන්නා පියවර මොනවාද?කාන්තාවන් විදේශගත වීම පිළිබඳ පෞද්ගලිකව මගේ කැමැත්තක් නැහැ. මේ රටේ ඇතිවී තිබෙන සමාජ පරිහානිය කෙරෙහි බලපා තිබෙන්නේ මවුපිය- දූදරු සබඳතාව දුරස්ථ වීමයි. අපේ රටේ දහස් ගණන් තරුණ තරුණියන් විදේශයන්හි අපාදුක් විඳිනවා. විදෙස්ගත වී රුපියල් 12,000 වැටුප සඳහා මෙහෙකාර සේවයේ යෙදෙන කාන්තාවන්ට මා කියන්නේ, මේ රටේ 6000 වැටුපක් ලබා ගැනීමට හැකියාව තිබියදී විදෙස්ගත වීම තුළින් තම පවුල් සංස්ථාව විනාශ කර ගැනීමෙන් වළකින ලෙසයි.ළමා හා කාන්තා කටයුතු අමාත්‍යංශය වටා ඒකරාශී වී, ගම් මට්ටමෙන් ක්‍රියාත්මක වන කමිටු හරහා ස්වයං රැකියා සඳහා ප්‍රවේශ වීමත්, ඒවා වැඩිදියුණු කරගෙන, ආර්ථිකය ශක්තිමත් කරගැනීමටත් කාන්තාවගේ බුද්ධිය යොදාගත යුතුයි.කාන්තාව විදේශයන්හි සේවය කිරීම හේතුවෙන් මෙරටට විදේශ විනිමය උපයා ගැනෙනවා. ඔබතුමා පවසන අන්දමට විදේශ රැකියා සඳහා පිටත්ව යාම වැළකී ගියහොත්, අපේ රටේ ආර්ථිකයට එය අවාසියක්. කාන්තාවන්ගේ විදේශ රැකියා ආරක්ෂිත ඒවා වුවහොත්, මේ ගැටලු අවම වෙනවා නේද?විදේශ විනිමය ලබා ගැනීමට වඩා අපේ රටේ සමාජ පරිහානිය වළක්වා ගැනීම වැදගත් වනු ඇතැයි මා විශ්වාස කරනවා. කෙසේ වෙතත් විදේශයන්හි විවිධ අනතුරුවලට ලක්වන කාන්තාවන්ගේ රැකියාව ගෞරවනීය තත්ත්වයකට ගෙන ඒම අභියෝගයක්. ඒ සඳහා කාන්තාවන්ට නිල ඇඳුම් ලබා දීම, පුහුණුව සඳහා රැකියා නාමයක් ලබා දීම, සුරක්ෂිතභාවය තහවුරු කිරීම කෙරෙහි මා දැඩි අවධානයක් යොමු කිරීමට අදහස් කරනවා.අනාථ නිවාස, වීදි දරුවන් ක්‍රමයෙන් වැඩි වීමක් මිස අඩුවීමක් දක්නට ලැබෙන්නේ නැහැ. මෙවැනි දරුවන් වෙනුවෙන් ළමා සංවර්ධනය භාර ඇමතිවරයා ලෙස ඔබේ අදහස?විවිධ හේතූන් මත අනාථ වී අසරණභාවයට පත් වූ දරුවන් කොතෙකුත් සිටිනවා. නිසි පවුල් සැලැස්මක් නොමැති වීම, මා පිය සෙනෙහස අහිමි වීම මතතමෙවැනි දරුවන් සමාජයේ අනාථ වෙලා. එවැනි වීදි දරුවන්ට ගෞරවණීය තත්ත්වයක් ලබා දීමට මූලිකව අධ්‍යාපන මට්ටම දියුණු කළ යුතුයි. ඒ සඳහා අධ්‍යාපන අමාත්‍යාංශයද සම්බන්ධ කර ගෙන, සුදුසු වැඩපිළිවෙළක් ක්‍රියාත්මක කිරීමට මං අපේක්ෂා කරනවා.ඒ සඳහා ජාත්‍යන්තර වශයෙන් උදවු උපකාර ලබා ගත යුතුයි. අපේ රටේ දරුවන්ට ගැළපෙන අයුරින් ප්‍රඥප්තීන් නිර්මාණය කළ යුතුයි. ඒ සඳහා පියවර ගැනීමට ජාතික ළමා ආරක්ෂක අධිකාරිය, ළමා ලේකම් කාර්යාලය ඇතුළු ආයතන රැසක දායකත්වය ලැබිය යුතුයි.යම් තීරණයක් ගත් විට ඇමැති මණ්ඩලය ඒවායේ අඩුපාඩු පෙන්වා දී වැදගත් තීන්දු ක්‍රියාත්මක කිරීමට සහාය දීම මෙහිදී වැදගත්. ජනාධිපතිතුමාගේ සංකල්පයට සාධාරණත්වයක් ලබාදීම සඳහා සියලු අමාත්‍යංශ ඒකාබද්ධව සම්බන්ධීකරණයකින් යුතුව ක්‍රියාත්මක විය යුතුයි.ලබා දී තිබෙන සය මාසය තුළ ළමා සංවර්ධන හා කාන්තා කටයුතු අමාත්‍යාංශයේ කැපී පෙනෙන වෙනසක් ඇති කිරීමට ඔබට හැකිවනු ඇතිද? ඒ සඳහා ඔබේ සැලැසුම් ක්‍රියාත්මක කරන්නේ කෙසේද?ජනාධිපතිතුමා මේ රටේ අනාගත පරපුර ගැන විශේෂ අවධානයක් යොමුකරන නායකයෙක්. ඔහුට ඒ පිළිබඳ සුවිශේෂී දැක්මක් තිබෙනවා. මගේ සැලැසුම් ක්‍රියාත්මක කිරීමට හා ඒ තුළින් මට හිමි වී තිබෙන සමාජ වගකීම නිසි ඵල ගෙන එන්නට මට අවශ්‍ය පහසුකම් සලසා දිය යුතුයි. මේ අමාත්‍යාංශයේ ආයතනයන්හි ඇතැම් නිලධාරීන් සිටින ස්ථාවරයන්ගෙන් මිදීමට කැමැති නැහැ. ගෝලීයකරණයත් සමඟ වෙනස්වන ලෝකයේ, මළ බැඳුණු අදහස් සමඟ ඉදිරියට යන්නට බැහැ.රජයේ ප්‍රතිපත්තියට නිසි සාධාරණත්වයක් උදා කරදීම සඳහා මා හැකි අයුරින් ක්‍රියාත්මක වෙනවා. ඇතැම් විට ස්වේච්ඡා සංවිධාන හරහා උපකාර ලබා ගැනීමට අවධානය යොමු කරනවා. ජාත්‍යන්තර කාන්තාවගේ සිතුම් පැතුම් අපේ රටේ කාන්තාවගේ සිතුම් පැතුම් සමඟ සසඳන්න බැහැ. දිරිමත් කිරීමක් පමණයි කළ හැකි වන්නේ.සය මාසය තුළ ප්‍රතිපාදන නිකරුනේ දියකර හරින්නට මං සූදානම් නැහැ. ළමා හා කාන්තා කටයුතු සම්බන්ධව පූර්ණ අධ්‍යයනයක් කර හිටපු ඇමැතිනී සුමේධා ජී. ජයසේන මහත්මියගේ වැඩසටහන්ද ඉදිරියට ගෙන යමින්, නව සැලැසුම් ක්‍රියාත්මක කිරීමට මගේ පූර්ණ අවධානය යොමු කිරීමට මා කටයුතු කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=f1005193</link>
    <topic> </topic>
    <author>බන්ධුල ආර්. ගුලවත්ත</author>
    <content>පාර්ලිමේන්තුව නියෝජනය කළ කවියන්, පුවත්පත් කලාවේදීන් සහ විවිධ කලාකරුවන් ගැන තොරතුරු සටහන් කරන කල්හි, සිය අවිවේකී සමාජ දේශපාලන ගමන් මඟ තුළ විවිධ ක්‍ෂේත්‍රයන්ට අයත්ව වැඩිම පොත් සංඛ්‍යාවක් ලියූ ලේඛකයා වශයෙන් ටී. බී. ඉලංගරත්න හැදින්විය හැකිය. දේශපාලන ධූරවලින් ඉවතට දැමූ සෑම අවස්ථාවකම ඔහු මහා ප්‍රතාපවත් යෝධයෙකු ලෙස යළිත් වමේ ජනතාවත් සමඟ නැඟී සිටියේ පොත් කීපයක් දෑතින් ඔසොවාගෙන ය.’ මනාප සටන් නොතිබුණු එකල ඉලංගරත්න සිය මැතිවරණ ප්‍රචාරක කටයුතු ඉටු කර ගත්තේ පත පොතෙන් ලැබුණු සොච්චම් මුදලෙනි.විලම්බීත - තිලක - තිලක සහ තිලකා, සසර - අඹ යහළුවෝ නව කතාවලින් ලේඛක ජීවිතය පටන්ගත් ඔහු, නවකතා දහතුනක්ම ලිව්වේ ය. මන්ත්‍රී හාමුදුරුවෝ ඇතුළු නාට්‍ය පිටපත් අටක් ලියනු ලැබීය. දෙනුවර කතාව අනුවාදයකි. ළමා පොත් ගණනාවකි. කෙටි කතා පොත් කිහිපයකි. තිර නාටක රාශියකි. නව කතා කිහිපයක්ම පුංචි තිරයෙන්, රිදී තිරයේත් ඉහළින් ම බැබලිනි. ඉලංගරත්නයන් ලියූ විසි පස් වසරක දේශපාලන පුරාණයෙහි සිය ලේඛන කලා ජීවිතයේ 1977 දක්වා තොරතුරු නිර්මාණශීලිව සටහන්ව ඇත. ‘අන්දරේ’ නමින් 1956 ගණන්වලදී ඉරිදා ලංකාදීපය හැඩ වැඩ කළ ඉලංගරත්න මහතාගේ සවිමත් උල්පත් පෑන, මේ රටේ සියලු වමේ පුවත්පත් සඟරා සමඟ නෑදෑ හිතවත්කම් පැවැත්වූයේ ය.පාර්ලිමේන්තු සභා ගැබ තුළ ඉලංගරත්නයන් තරම් එ. ජා. ප.යෙන් බැට කෑ වෙනත් ඇමැතිවරයෙකු සිටියේ දැයි අපට මතක නැත. තුම්පනේ බණ්ඩා, මඟුල් කපුවා, කරවල කුමාරයා, ස්විස් බැංකු කාරයා, පැරචුට්ටා ආදී සෝපාහාසවලින් ඉලංගරත්නයන්ට පර සතුරන් විසින් පහර දෙන විට, ඔහු උපහාසාත්මකව සිනහසුණේ ලේඛන කලා පරිචයෙන් ලැබූ මහා ශික්‍ෂණයෙනි.මොන පෙරළි පෙරළුනත් අර්ථසාධක මුදල්, සතොස, රක්‍ෂණය, තෙල්, බැංකු, මැයි දිනය අපේ ජන සමාජයෙහි පවතින තෙක් ඉලංගරත්න නම් කලාකාමී දේශපාලනඥයා මිය ඇදෙන්නේ නැත.පොලිස් දෙපාර්තමේන්තුවේ සේවයෙන් ඉල්ලා අස්වී රජයේ ප්‍රවෘත්ති දෙපාර්තමේන්තුව හරහා ජාතික දේශපාලනයට පිවිසි අයි. ඇම්. ආර්. ඒ. ඊරියගොල්ල මහතා සිය ලේඛන ජීවිතයේ ගමන් මඟෙන් පාර්ලිමේන්තු වේදිකාව වර්ණවත් කළේ ය.1947 දී දණ්ඩගමුව ආසනයෙන් පටන් ගත් දේශපාලන වන්දනාව කුලියාපිටිය හරහා 1970 දී අවසන් කළේ ය.1956 අරගලය විජයග්‍රහණයක් කරන්නට සිය චතුර කථිකත්වය හා නිර්මාණශීලි දේශපාලන ක්‍රමවේදයන් පරිත්‍යාගය කළ ඔහු, සංස්කෘතික උප ඇමැති ධූරය පිළිබඳ මත ගැටුමකින් පසු සමාජවාදී මහජන පෙරමුණ පිහිටුවා ගත්තේය. 1965 දී හත් හවුල් රජයේ අධ්‍යාපන හා සංස්කෘතික ඇමැති ධූරයෙන් ද පිදුම් ලැබුවේ ය.ඊරියගොල්ල මහතා ඉංගී‍්‍රසි සිංහල ප්‍රධාන පෙරදිග භාෂා සම්බන්ධයෙන් මනා පරිචයක් දැක්විය. ඔහු වෘත්තියෙන් භාෂා පරිවර්තකයකු විය. භාෂාද්වයෙහි ම පරිණත පුවත්පත් කලාවේදියකු විය. වික්ටර් හියුගෝ ලියූ ද මිසරාබ්ලේ කෘතිය ‘මනුතාපය” වශයෙන් සිංහලට පරිවර්තනය කළේය. ඊරියගොල්ල මහතා ලියූ දේවතාපය ද ඔහු පරිවර්තනය කළ නවකතාවකි. මනුතාපය මෑත කාලය දක්වා ම අ. පා. ස. සා. පෙළ. විභාගයට අදාළ සාහිත්‍ය පොතක් ලෙස රාජ්‍ය බුහුමන් ලබා තිබුණි. ‘කතා පහ’ ඊරියගොල්ල ගත්කතුවරයාණන්ගේ තවත් කෙටි කතා සංග්‍රහයකි.ලේඛන කුසලතා ඔස්සේ පරිණත භාවයට පැමිණි ඊරියගොල්ල මහතා පාර්ලිමේන්තුවේ උණුසුම් වාද විවාද වලදී සිය විශ්ව භාෂා කෝෂයෙන් තියුණු අවි ගෙන, ප්‍රතිවාදී කථිකයාගේ හිස මතට ම පහර දුන්නේ ය.නිදහස පුවත්පත මගින් රාජ්‍ය විරෝධි ප්‍රකාශයක් කළේ යැයි චෝදනා කර වැලිකඩ බන්ධනාගාරයේ යකඩ කූරු ඇතුළට රිංගවූ පාර්ලිමේන්තු ධූර අපේක්‍ෂකයකු වූ සෝමවීර චන්ද්‍රසිරි කවියා, කුරිරු දුක් ගැහැට විඳ සිරගෙදරින් කෙළින්ම පාර්ලිමේන්තුවට පැමිණි කතාව, ඉතිහාසය මතක තිබෙන බුද්ධිමත් ජනතාවට යළි සිහිපත්කළ යුතු නැත.මොරටුව පාර්ලිමේන්තු මන්ත්‍රී සෝමවීර චන්ද්‍රසිරි කවියා පාර්ලිමේන්තු සම්ප්‍රදායන් බිඳ දමා, එතුළදී පළමුවරට සිංහලෙන් සභාව අමතා, මහා අරගලයක් කළේ ය. සිංහල රාජ්‍ය භාෂාව කිරීමේ සටනට පාර්ලිමේන්තුව තුළින් පන්නරය ලබා දුන් මේ කවියා බ්‍රිතාන්‍යයේ චාරිකාවක යෙදී, ඉහළින් ලද අවසරයක් මත බ්‍රිතාන්‍ය පාර්ලිමේන්තුව තුළ ද සිංහලෙන් කවි කියා මහත් ජනප්‍රසාදයට පත් විය.1947 - 1972 දක්වා වසර කිහිපයක් (1956 - 60) හැරුණු කල මොරටුව හා කැස්බෑව බල ප්‍රදේශයේ ජනතා මන්ත්‍රීරයා වූ සෝමවීර චන්ද්‍රසිි කවියා 1971 ජුලි 11 දා නියෝජ්‍ය සංස්කෘතික ඇමැති වශයෙන් ජීවිතයෙන් සමු ගත්තේ ය. පාර්ලිමේන්තුව ඇතුළතත්, පිටතත් හරබර නැණබර රසබර කතා පැවැත්වූ සෝමවීරගේ කතා ශෛලිය මහත් ජනාදරයට පත් වූයේ එතුළ ජනතාවගේ හඬ පිරීතිරී තිබුණු හෙයිනි.සෝමවීර චන්ද්‍රසිරි කවියා සමස්ත ලංකා සිංහල කවි සම්මේලනයේ නිර්මාතෘවරයා ය. එහි සභාපති සහ ලේකම් ධූර වරින්වර හොබවන්නට ඔහුට වාසනා ශක්තියක් සමඟ ජනතා ශක්තිය නිතැතින්ම හිමි විය. බ්‍රිතාන්‍යයෙන් ආනයනය කළ පාර්ලිමේන්තු සම්ප්‍රදායට එරෙහිව ඔහු කිහිපවරක්ම සිතට නොව, ඇහෙන දැනෙන ආකාරයෙන් අරගල කළේ ය. එහෙත් මේ විශ්ව කර්ම මිනිසා කිසිවිටෙක සභා ගර්භයෙහි ගරුත්වයට හානි නො කළේ ය.නිදහස් පුවත්පත් කලාවේදියෙකු ලෙස කටුක ජීවිතයට පිවිසි සෝමවීර චන්ද්‍රසිරි ලියූ ‘හිරගෙදරින් පාර්ලිමේන්තුව‘ 2005 දී යළිත් මුද්‍රණයෙන් නිකුත් විය. ‘සාධු ගීතිකා’ හා මධුර ගීත සිලෝ කාව්‍යයන් ය. ‘ලන්ඩන් නුවර සිංහල කවි’, ‘යුරෝපා කලාචාරය’, සහ ‘සිරකාරයා’ ඇතුළු මුද්‍රණයෙන් පළ වූු කවි පොත් 12 කි. ‘පෙම්වතිය’ නවකතාවකි. ‘පෝරකය’ කෙටි කතාවකි. දෘශ්‍ය කාව්‍ය හතරකි. ඔහුගේ හිතවතුන් පසුගිය කාලයේ දී නිදහස් සටනේ සොඳුරු සෙන්පති නමින් කවි සරණියක් පළ කිරීමට කටයුතු කර තිබුණි. සෑම වසරක ම ජූලි 11 දා කැස්බෑවේ පිළියන්දල අවට කෘතවේදී ජනතාව සෝමවීර චන්ද්‍රසිරි ප්‍රතිමාව අසලට රැස්ව ඔහුට ඇසෙන්නට නොඇසෙන්නට ආගිය විත්ති විමසති.1956 මහා පෙරළියත් සමඟ ලේඛකයෝ කවියෝ පුවත්පත්කලා වේදියෝ, කලාකරුවෝ යටත් විජිතයේ බිත්ති පෙරළාගෙන පාර්ලිමේන්තුවට ඇතුල් වූහ.එජාපයේ සම ලේකම් ධූරයත් මුදල් ඇමැතිධූරයත් දරා ගෙන සිටි ඇම්. ඩී. එච්. ජයවර්ධන නම් ප්‍රතාපවත් යෝධ පුරුෂයා හොරණ අසුනෙන් බිමට පෙරලා දැමූ සාගර පලන්සූරිය කවියා වෘත්තියෙන් ගුරුවරයෙකි. සබරගමුවේ ඈතම ඈත බුංගිරියේ හද්ද පිටිසර එහෙත් තේජාන්විත ගැමිකම සාගරගේ මුළු ජීවිතය පුරා දකක්නට හැකි විය.සිංහල භාෂාව විෂයෙහි මහා ජගතෙක් වූ සාගර තුළ බොහෝ විෂයයන් පිළිබඳ තිබූ දැනුම, මහා සාගරයක් තරම් සුවිශාල විය. ඔහු පුවත්පත් කලාවේදියෙකි. ගත් කතුවරයෙකි. ලේඛකයෙකි. චින්තකයෙකි. කවියෙකි. ගුරුවරයෙකි . වියත් සංස්කාරකවරයෙකි. පර්යේෂකයෙකි. චතුර කථිකයෙකි. හද්ද පිටිසර අහිංසක ගැමියෙකි. ශක්තිමත් පිටකොන්දක් තිබුණු වැදගත් මන්ත්‍රීවරයෙකි. පාර්ලිමේන්තු ලොබියේදී සිංහල සාහිත්‍ය පිළිබඳ ගැටලුවලට අගමැති බණ්ඩාරනායක මහතා සිය අවධානය යොමු කළේ හොරණ මන්ත්‍රී සාගර වෙතට ය.‘කැලණි විත්ති’, ‘ගොවි පෙරමුණ’, ඔස්සේ ගලා ගිය සාගරගේ ලේඛන කලාව ‘සුදෝ සුදු’, ‘කාලකණ්නියා’ හරහා සංදේශ කාව්‍යයන් රාශියකම සංස්කරණය කටයුතු දක්වා පෘථුල විය. පත් පොත් පෙළහරක් පවත්වා විද්‍යාලංකාර විශ්වවිද්‍යාලයේ පර්යේෂකයෙකු ලෙස සමු ගත්තද අදත් ‘සාගර’ ගැන තුති ගී ගියේ.එදා 1956 දී සිය හිත මිතුරු පී. බී. අල්විස් පෙරේරා කිවියාණන් ප්‍රමුඛ කවි පිරිස සමඟ තුංමං හන්දි මැද සාගර කියූ රසබර, හරබර කවි, අදත් ගමේ හිත හොඳ වමේ මිනිසුන්ට මතකය. ඒ වියත් කවියාගේ සාර ගර්භ කතා අදත් බොහෝ වියත්හු හැන්සාඩ් වාර්තාවෙන් කියවති. විචාරයෙහි යෙදෙති.ශ්‍රී ලංකාවේ වම් කඳවුරේ ධාරණ ශක්තියට මඟ පෙන්වූ ලංකා සම සමාජ නිල ප්‍රකාශනය වූ ‘සමසමාජය’ පුවත්පතේ ප්‍රධාන කර්‍තෘ ධූරයට මහා ශක්තියක් වූ හෙන්රි පීරිස්, බෝල්ෂෙවික් ලෙනින්ස්ට් පක්‍ෂයෙන් පානදුර අසුන 1947 දී විජයග්‍රහණය කළේ, දැවැන්ත ගස් දෙකක් බිමට පෙරලමිනි. විශිෂ්ට පුවත්පත් කලාවේදියෙකු විචාරශීලි ලේඛකයෙකු, ප්‍රබල සටන්කාමියෙකු ලෙස සිය අභීත හඬ මැති සබය තුළ අවදි කළේ ය. මන්ත්‍රී ධූරයට වඩා සිය රට පන්ති සටනට, පක්‍ෂයට පුවත්පතට ආදර ගෞරවය කළ හෙන්රි මුළු ජීවිතයම ඒ සඳහා පරිත්‍යාග කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=f1005194</link>
    <topic> </topic>
    <author>සටහන  -සන්ධ්‍යා කරුණාරත්න</author>
    <content>‘කැලණියේ ගිනිපෙට්ටි මෝලේ අරගලයට සහ රජයේ මුද්‍රණ ආයතනයේ අරගලවලට ද වෘත්තීය සමිති ක්‍රියාකාරිකයකු ලෙස මට සහභාගී වීමට සිදු වුණා. ගිනිපෙට්ටි මෝලේ කම්කරු සංවිධානය ලංකා සම සමාජ පක්ෂය සමග සබඳතා පැවැත් වූවා. ඒ අනුව තමයි මං ඔවුන්ගේ අරගලවලට සහභාගී වුණේ.ගිනිපෙට්ටි මෝලේ අරගලයට වඩා එහා ගිය අරගලය වුණේ රජයේ මුද්‍රණ ආයතනයේ අරගලයයි. මුද්‍රණ ආයතනය පිහිටා තිබෙන්නේ මගේ නිවසට පේන මානයේ. ඒ කාලයේ මුද්‍රණ ආයතනය අයිති අමාත්‍යංශය භාරව සිටි ඇමැතිවරයා වූයේ ආර්. එස්. පෙරේරා මහතා. ඔහු බණ්ඩාරනායක මැතිනියගේ ආණ්ඩුවේ සාමාජිකයෙක්.මං මේ අරගලයට සම්බන්ධ වුණේ වෘත්තීය සමිති සම්මේලනයේ සාමාජිකයෙකු ලෙසයි. රජයේ ආයතනයක් නිසා මං ඔවුන්ගේ වෘත්තීය සමිතිවලට බැඳෙන්න නීත්‍යානුකූල අයිතියක් තිබුණේ නැහැ. ආයතනයේ සේවකයන් ගෙන ගිය අරගලය නීති විරෝධී යැයි කියමින් ආයතනයේ ගේට්ටු වහලා සේවකයන් සේවය හැර ගියා සේ සැලකීමට ආර්. එස්. පෙරේරා ඇමැතිවරයා කටයුතු කළා. මේ වැඩපිළිවෙළට එරෙහිව එම ආයතනයේ සේවකයක් සමඟ මං සටන් වැඳුණා. මේ සටන් සිදුවුණේ මගේ නිවස පිහිටා තිබූ ඉඩමේමයි. ඒ අනුව දීර්ඝ සටනකින් පසුව සේවකයන්ට ජයග්‍රහණය කරන්නට පුළුවන් වුණා.කම්කරු සුබසාධනයමේ සියලු අරගල ශ්‍රී ලංකා නිදහස් පක්ෂය හා පෙරමුණු ආණ්ඩු කාලවල දරුණුව සිදුවුණත්, එයින් සේවකයන්ට හෝ වෘත්තීය සමිතිවලට හානියක් සිදුවුණේ නැහැ. 1977 බලයට පැමිණි ජේ. ආර්. ජයවර්ධන මහතාගේ යූ. එන්. පී ආණ්ඩු කාලයේ දී වෘත්තීය සමිති අරගල දරුණු ලෙස මැඩ පැවැත්වීම සිදුකළා. 1980 පැවැත් වූ ජූලි වැඩ වර්ජනය නීති විරෝධී කරන්නටත්, මේ වැඩ වර්ජනයට සහභාගී වෙමින් රාජ්‍ය හෝ පෞද්ගලික ආයතනවල සේවකයන් සේවයට වාර්තා නොකළොත් ඔවුන් සේවය හැරගියා සේ සැලකීමටත් අණ්ඩුවෙන් ඒ ඒ ආයතනවලට උපදෙස් දී තිබුණා. මේ විදියට එම වැඩවර්ජනය මැඩ පැවැත් වූවා.වෘත්තීය සමිති ක්‍රියාකාරිකයෙකු ලෙස මං කටයුතු කරන කාලයේ දී වැදගත්ම සිද්ධියක් සිදු වුණා. ජේ. ආර්. ජයවර්ධන මහත්තයා අගමැතිවරයා ලෙස එකල කටයුතු කළා. නිදහස් වෙළෙඳ කලාපය සම්බන්ධයෙන් පනත් කෙටුම්පතක් ඔහු පාර්ලිමේන්තුවට ඉදිරිපත් කළා. එම පනත් කෙටුම්පතට විරුද්ධව මං කටයුතු කරන්න පියවර ගත්තා. මේ පනත් කෙටුම්පත මූලික අයිතිවාසිකම් නීතියට පටහැනි නිසා, අධිකරණය මගින් එය අහෝසි කරවා ගැනීමට මං උත්සාහ කළා.කම්කරුවන්ගේ සුබසාධනය සඳහා පැවැති නීතිරීති කප්පාදු කිරීමටයි ඔහු උත්සාහ කෙළේ. පිලිපීනය වැනි රටවල නිදහස් වෙළෙඳ කලාපවල ජීවත් වන ළමයින් ගැන මට යම් අවබෝධයක් තිබුණා. ඔවුන් අපාගත ලෙස ජීවත් වෙන බවට මට අත්දැකීම් තිබුණා. ඒ ඉරණම අපේ රටේ ඇති වෙනවාට මගේ කිසිම කැමැත්තක් තිබුණේ නැහැ. ඒ නිසා මේ පනත් කෙටුම්පත මූලික අයිතීන් උල්ලංඝනයක් යැයි පවසමින් එවකට පැවැති ව්‍යවස්ථා අධිකරණයට පෙත්සමක් ඉදිරිපත් කළා. ලංකා කම්කරු සංගමයේ ලේකම් ලෙස මගේ නමින්මයි මේ පෙත්සම ඉදිරිපත් කෙළේ.මං ඉදිරිපත් කළ මේ පෙත්සම වෙනුවෙන් අධිකරණය ඉදිරියේ පෙනී සිටියේ ආචාර්ය කොල්වින් ආර්. ද සිල්වා මහත්තයයි. දින දෙක තුනක තර්ක විතර්ක කිරීමකින් පසුව මේ පනත් කෙටුම්පතේ ඇති අහිතකර භාවය ගැන වටහාගත් අධිකරණය, මා ඉල්ලා තිබූ නඩු තීන්දුව ලබා දුන්නා.ජේ. ආර්. ජයවර්ධන මහත්තයා අගමැති ලෙස පාර්ලිමේන්තුවේ කටයුතු කළා. නිදහස් වෙළෙඳ කලාපවලට අඳාළ පනත් කෙටුම්පත අධිකරණය මගින් නීති විරෝධී ලෙස ප්‍රකාශ කර තිබුණත්, පරිපාලනමය වශයෙන් කෙටුම්පතේ සඳහන් කරුණු ක්‍රියාත්මක කරනවා කියලා ජයවර්ධන මහත්තයා පාර්ලිමේන්තුවේදී කියා සිටියා. ඉන් පසුව නීතියක් නැතිව ඕනෑම තැනක නිදහස් වෙළෙඳ කලාප ඉදිකිරීමට අවසර දුන්නා. කම්කරු අයිතීන් ආරක්ෂා කිරීම සඳහා අප උපරිමයෙන් අපේ දායකත්වය ලබා දුන්නා.මා නීතිඥවරයෙක් ලෙසත් සේවය කළා. කම්කරු නීති මෙන්ම වෙනත් ආරක්ෂක නීති උල්ලංඝනය වන අවස්ථාවලදී ඒ වෙනුවෙන් මා අධිකරණය ඉදිරියේ පෙනි සිටියා. සුගතදාස බෝම්බ ගසා මැරීමට කුමන්ත්‍රණය කළා යැයි කිහිපදෙනෙකු චෝදනාකරුවන් ලෙස නම් කරමින් පවරා තිබූ නඩුවක අත් දෙකම නැති අප පක්ෂයට හිතවත් චූදිතයෙකු වෙනුවෙන් ඔහුගේ නීතිඥවරයා ලෙස මා පෙනී සිටියා.එම චූදිතයාව නිදහස් කර ගන්නට මට හැකි වුණා. ඔහුගේ අත් දෙක ම නැති වුණත්, ඔහු නාරාහේන්පිට ප්‍රධාක කම්කරු කාර්යාලයේ ටෙලිෆෝන් ඔපරේටර් කෙනෙක් විදියට සේවය කළා. අත් දෙකම නැතිව ඔහු කළ සේවය ගැන මට පුදුමත් හිතුණා. ඔහුගේ අත් දෙකම නැති වුණාට, ඔහු කිසිම කෙනෙකුට බරක් නොවී ජීවත් වෙන්නත් වග බලා ගත්තා.මැර ප්‍රහාරබද්දේගම සමිත හාමුදුරුවන්ට විරුද්ධව උසාවියේ නඩුවක්පවරා තිබුණා. මේ නඩුව වෙනුවෙන් පෙනී සිටියෙත් මං. සමිත හාමුදුරුවෝ ඒ කාලයේ කැලණිය විශ්වවිද්‍යාලයේ උපාධිධාරියෙක් විදියට සේවය කළා. විශ්වවිද්‍යාලයේ සිටින විට ඔවුන්ට මැර ප්‍රහාරයක් එල්ල කළා. මේ මැර ප්‍රහාරය එල්ල කරන්න පැමිණි කණ්ඩායමේ නායකයෙක් වන ඇන්ටන් කියන තැනැත්තාගේ් ඔළුවට පොල්ලකින් ගසා මරා තිබුණා.මේ මිනීමැරුම් චෝදනාවට බද්දේගම සමිත හාමුදුරුවන්ද වැරැදිකාරයෙක් කරන්න උත්සාහ කළා. සමිත හාමුදුරුවන්ට යම් කාලයක් රිමාන්ඩ් එකෙත් සිටින්න සිදුවුණා. ඇප මත රිමාන්ඩ් එකෙන් උන්වහන්සේ නිදහස් කර ගැනීමට මං කටයුතු කළා. උන්වහන්සේට ඇප ලබා දුන් නඩුකාරතුමාව ඒ විගසම කොළඹින් කළුතරට මාරු කිරීමට එවකට පැවැති ආණ්ඩුව කටයුතු කළා. සමිත හාමුදුරුවන්ට විරුද්ධව තිබූ නඩුව ජූරි සභාවක් ඉදිරියේ විභාග කළා. අවසානයේ දී උන්වහන්සේව නිදහස් කර ගැනීමට මට අවස්ථාවක් ලැබුණා.දේශපාලන නඩු අතරින් මං විශේෂයෙන්ම මතක් කළ යුතු නඩුව වන්නේ රිචඩ් ද සොයිසා මාධ්‍යවේදියාගේ ඝාතන නඩුව ගැනයි. පොලිසිය මේ මාධ්‍යවේදියාව ඔහුගේ නිවසින් බලහත්කාරයෙන් ගෙන ගොස්, ඔහුගේ් ඔළුවට වෙඩි තබලා, මරලා මූදට දමා තිබුණා. මේ මිනීමැරුම් අපරාධය සම්බන්ධයෙන් මොරටුව මහේස්ත්‍රාත් උසාවියේ නඩු පවරා තිබුණා. රිචඩ් ද සොයිසාගේ මව දොස්තර මනෝරානි සරවණමුත්තු මහත්මියයි. ඇය වෙනුවෙන් මං දින කිහිපයක්ම මේ නඩුවට පෙනී සිටියා. කොටුව පොලිසියේ ප්‍රධානියෙක් සහ තවත් පොලිසියේ දෙදෙනෙක් එක්ව මේ මිනී මැරුම කළ බවට මරණ පරීක්ෂණවලදී තීන්දු වී තිබුණා.එදා පැවැති ආණ්ඩුවේ වුවමනාවක් විදියට මේ ඝාතනය සිදුකළ නිසා, ඒ වෙනුවෙන් පෙනී සිටීමට කිසිවෙකුත් කැමැති වුණේ නෑ. මාධ්‍යවේදීන් බොහෝ දෙනෙක් මේ නඩුව වාර්තා කිරීමට පසුබට වුණා. එහෙත් ආණ්ඩුවට බිය නොවී, සිංහල මාධ්‍ය වෙනුවෙන් මාධ්‍යයට වාර්තා කළ එක ම නිර්භය මාධ්‍යවේදීයා වුණේ වර්තමානයේ දිනමිණ පුවත්පතේ ප්‍රධාන කර්තෘවරයා ලෙස වැඩ කරන මහින්ද අබේසුන්දර මහතායි. ඔහු නොකඩවා අධිකරණයට පැමිණ මේ නඩුවේ සැබෑ තොරතුරු මාධ්‍ය වෙත ලබාදීම සිදුකළා. ඉංග්‍රීසි මාධ්‍යයෙන් මේ නඩුවේ තොරතුරු සැපැයූ එක ම මාධ්‍යවේදියා වූණේ ඊඩඥ ධ්ඵතචදඤ පුවත්පතේ කතුවරයා වූ ගාමිණී වීරකෝන් මහතායි.ප්‍රථම රැස්වීම1998 දී චන්ද්‍රිකා බණ්ඩාරනායක ආණ්ඩු කාලයේ මට විද්‍යා හා තාක්ෂණ අමාත්‍ය ධූරය භාරගන්න සිදුවුණා. ඇමැති මණ්ඩලයට මං ඇතුළු වීමට පෙර එප්පාවල ෆොස්පේට් නිධිය ආරක්ෂා කරගැනීම සඳහා කටයුතු කළා. ඒ සඳහා එප්පාවල පන්සලේ නායක හාමුදුරුවන් ආරම්භ කර තිබූ ව්‍යාපාරයට මං සම්බන්ධ වුණා. එම ව්‍යාපාරයේ ප්‍රථම රැස්වීමට සහභාගී වෙලා, ආණ්ඩුව විවේචනය කරමින් කටයුතු කළා කියලා එම ප්‍රදේශයේ මන්ත්‍රීවරයෙක් කැබිනට් මණ්ඩලයට දන්වා තිබුණා. මගේ් වැඩපිළිවෙළ නැවැත්වීමට එසේ උත්සාහ කළත්, මාව නැවැත්වීමට ඔවුන්ට නොහැකි වුණා.ෆොස්පේට් නිධිය භාර ගැනීමට කටයුතු කර තිබුණේ, අමෙරිකානු කොම්පැනියක් වූ මැක්ටොරාන් බහුජාතික සමාගමයි. එප්පාවල පන්සලේ නායක හාමුදුරුවෝ ෆොස්පේට් නිධිය රජය මගින් විකිණීමට එරෙහිව ශ්‍රේෂ්ඨාධිකරණයේ නඩුවක් පවරා තිබුණා. මේ බහු ජාතික සමාගමේ අහිතකර වැඩපිළිවෙළ ගැන තොරතුරු ලබාගෙන, මං ශ්‍රේෂ්ඨාධිකරණයට ඉදිරිපත් කළා. මැක්ටොරාන් වැඩපිළිවෙළ වහා නැවැත්විය යුතු බවට උසාවි නියෝගයක් ලැබුණා. මං ප්‍රථම වතාවට අදාළ ස්ථානයට ගොස් කන්දක් වගේ පෙනුණ ෆොස්පේට් නිධියට නැඟ අවට බැලුවා. එතකොට පෙනෙන්නේ රුවන්වැලි සෑය. අමෙරිකන් කාරයන්ට විකුණන්නට ගියේ මේ ශුද්ධ නගරය. ඒක අපේ වාසනාවට බේරා ගන්න අපට පුළුවන් වුණා.විද්‍යා හා තාක්ෂණ අමාත්‍ය ධූරයෙන් මාව අධිකරණ ඇමැතිවරයා ලෙස පත්කළා. ඒකටත් හේතුවක් තිබුණා. හේතුව තමයි කාලගුණ විද්‍යා දෙපාර්තමේන්තුවේ ඉඩමෙන් කොටසක් බ්‍රිතාන්‍ය තානාපති කාර්යාලයට ලබාදීමට එකඟ නොවීම. ජනාධිපතිනිය වෙනුවෙන් මාගේ මිත්‍ර ඇමැතිවරයෙක් මගෙන් විමසා සිටියේ , බ්‍රිතාන්‍ය තානාපති කාර්යාලයේ නිවාස සංකීර්ණය පු‍්‍රළුල් කරන්නට, කාලගුණ දෙපාර්තමේන්තුවේ ඉඩමෙන් කොටසක් ලබා දෙන්න පුළුවන් ද කියලයි. ඒ පිළිබඳව මං ඔහුට දන්වා සිටියේ වසර 150කට වැඩි කාලයක් මේ රටට අවශ්‍ය සියලු කාලගුණ දත්ත එක් කළේ මේ ඉඩමේ බවයි. එය වෙනස් කළොත් රටට විශාල අයහපතක් වෙනවා කියා මා දන්වා සිටියා.රජයේ අනුමැතියඒ නිසා ඔහුගේ යෝජනාවට මට කිසිසේත්ම කැමති වීමට නොහැකි බව මා කියා සිටියා. මගේ මිතුරා නැවතත් ඒ සම්බන්ධයෙන් කිසිවක් මගෙන් විමසුවේ නැහැ. මං අධිකරණ අමාත්‍ය ධූරය භාරගත්තේ කිසිම ප්‍රශ්නයකින් තොරවයි. විද්‍යා හා තාක්ෂණ අමාත්‍ය ධූරයෙන් ඉවත් වූ දාට පහුවදා එම අමාත්‍යංශයේ ලේකම්ට තව ඇමැතිවරයෙක් කතාකර, අදාළ ඉඩමෙන් කොටසක් බ්‍රිතාන්‍ය තානාපති කාර්යාලයට ලබා දී ඇති බවත්, එම ඉඩම වහාම ඒ ආයතනයට භාරදෙන ලෙසත් නියෝග කර තිබෙනවා. එහෙත් රජයේ ඉඩමක් ඇමැති මණ්ඩලයේ අනුමැතිය නැතිව කිසිවෙකුට පැවරීමට නොහැකියි. ඒ කෙසේ වුවත් අවසානයේ බ්‍රිතාන්‍ය තානාපති කාර්යාලයට කාලගුණ දෙපාර්තමේන්තුවේ ඉඩම් කොටසක් පවරාදීම රජය මගින් සිදු කළා.බැටී වීරකෝන් මහතාගේ එදා මෙදා තුර ජීවිත අත්දැකීම් බොහෝ ය. එහෙත් අප මෙතනින් නවතිනු ඇත. රටට දැයට මහඟු මෙහෙයක් ඉටු කළ ඔබට දීර්ඝායු වේවා ! ඒ අපේ පැතුමයි.අවසානයි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=f1005195</link>
    <topic> සංවර්ධනයට පාලමක් තැනූවාරි පුබුදුව</topic>
    <author> සටහන - තෙන්නකෝන් කුලසේකර</author>
    <content>උතුරුමැද හා වයඹ පළාත් ගොවි ජනතාව ගේ ආර්ථික සංවර්ධනය උදෙසා ශශ්‍රී ලංකා රජය හා ජපන් ජාත්‍යන්තර මූල්‍ය ආයතනය ඒකාබද්ධව අරඹන ලද “වාරි පුබුදුව“ විශේෂ වැඩසටහන අතු - ඉති මල් පිපී අති සාර්ථකව ක්‍රියාත්මක වේ.1999 – 2000 වසරේ දී අන්තර් වියළි කලාපය හා වියළි කලාපයේ ගොවි ජනතාව කේන්ද්‍ර කොටගෙන ඔවුන් ගේ ජීවන තත්ත්වය පිළිබඳ ලක් රජය හා ජපන් ජාත්‍යන්තර මූල්‍ය ආයතනය විසින් කරන ලද සමීක්‍ෂණයක ප්‍රතිඵලයක් වශයෙන් දියුණුව හා ප්‍රජා බලගැන්වීම උදෙසා මෙම වැඩසටහන එළිදැක්විණ. එය වාරි පුබුදුව නමින් නම් කෙරිණ.උතුරු මැද හා වයඹ පළාත් කේන්ද්‍ර කොට ගෙන ක්‍රියාත්මක කෙරුණ වාරි පුබුදුව මේ වන විට ඉතා සාර්ථකව ක්‍රියාත්මක වේ.මෙහි පූර්ණ අපේක්‍ෂාව මේ පළාත් දෙකෙහි ජීවත්වන ගොවි ජනතාවට කෘෂිකර්මාන්තය සඳහා අවශ්‍ය ජලය හිඟයකින් තොරව ලබා දීමත් ගොවි ජනතාව ගේ අත මිට සරු කිරීමත්ය. ආර්ථික ක්‍රියාදාමයන් ජනතාවට හඳුන්වා දීමක් බව වාරි පුබුදුව ව්‍යාපෘති අධ්‍යක්‍ෂ කේ. ආර්. නීල් බණ්ඩාර මහතා පවසයි.රාජ්‍ය සේවයේ කීර්මත් පරිපාලන නිලධාරියකු වූ නීල් බණ්ඩාර මහතා ශ්‍රී ලංකා මහවැලි අධිකාරිය ආරම්භයේ දී මහවැලි “සී” කලාපයේ ද, මහවැලි “ජී” කලාපයේ ද නේවාසික ව්‍යාපාර කළමනාකාරවරයායි. ගොවි ජනතාව මහවැලි කලාපවල පදිංචි කිරීම, එම ගොවි ජනතාව ගේ ආර්ථිකය නංවාලීම, ගොවි ගැටලු හා ගොවි පවුල්වල යටිතල පහසුකම් සංවර්ධනයට ඔහු විශාල මෙහෙවරක් ඉටුකර ඇත.උතුරු මැද පළාතට හා වයඹ පළාතට උරුම වූ මහ වැව්, මධ්‍යම වැව්, කුඩා වැව් හා අමුණු යළි ප්‍රතිසංස්කරණය කිරීමත් ගොවිතැනට ජලය ලබා දෙන අබලන් වූ ද, කැඩී බිඳී ගියා වූ ද වාරි පද්ධති යළි සකස් කැර ගොවි ජනතාවට අවශ්‍ය ජලය හිඟයකින් තොරව ලබා දීම ද ගොවි ආර්ථිකය විධිමත් කිරීම උදෙසා විවිධ ව්‍යාපෘති ඇරඹීම ද වාරි පුබුදුව මගින් සිදු කැරේ.වාරිමාර්ග දෙපාර්තමේන්තුව, වාරි කළමනාකරණ, ගොවිජන සංවර්ධන, කෘෂිකර්ම, සත්ව පාලන, පළාත් කෘෂිකර්ම, පළාත් වාරිමාර්ග, ජාතික ජලජීවී, ඉංජිනේරු, පොල් සංවර්ධන, කජු සංස්ථාව, කර්මාන්ත සංවර්ධන මණ්ඩලය ඇතුළු දෙපාර්තමේන්තු, සංස්ථා හා මණ්ඩල රාජ්‍ය ආයතන “වාරි පුබුදුව“ ව්‍යාපෘතිය සමග සෘජුව ඒකාබද්ධ වී ඇත.ගොවි සංවිධාන ශක්තිමත් කිරීම, වැව් පුනරුත්ථාපනය කිරීම, වාරි පද්ධති ප්‍රතිසංස්කරණය, ජල කළමනාකරණය, කෘෂි ඵලදායිතාවය ඉහළ නැංවීම, වාණිජ කෘෂිකර්මාන්තය නඟාසිටුවීම, ග්‍රාමීය ණය ලබාදීම වාරි පුබුදුව මගින් සිදු කැරේ.උතුරුමැද හා වයඹ පළාතේ ගොවි සංවිධාන වාරි පුබුදුව හා ඒකාබද්ධව “ගම” නඟාසිටුවීම සඳහා පූර්ණ දායකත්වය ලබා දේ. ගොවි සංවිධාන දැනුම්වත් කිරීමේ පුහුණු වැඩසටහන් මගින් පෝෂණය කොට ඔවුන් ගේ අවශ්‍යතා වාරි පුබුදුව හරහා ඉටුකැර ගැනීම සඳහා බලගන්වා ඇත. ගොවි ගැටලු හඳුනා ගැනීම, විසඳුම් සෙවීම, වැව, වාරිඇළ, කුඹුර සංවර්ධනය කිරීම ගොවි සංවිධාන හරහා සිදුකැරේ. මහා පරිමාණ ව්‍යාපෘති පමණක් වාරිමාර්ග දෙපාර්තමේන්තුව විසින් සිදුකැරේ.උතුරුමැද පළාතේ ගම්මාන රැසක ගොවියාට කෘෂිකර්මාන්තය සඳහා ජලය නිසි ලෙස ලබා දීම උදෙසා මේ වන විට රුපියල් මිලියන 1500 ක් වැය කැර ඇත.අනුරාධපුර – උතුරු මැද පළාතේ ප්‍රධාන වාරි පද්ධති ප්‍රතිසංස්කරණය සඳහා දැනට අරඹා ඇති ව්‍යාපෘති සඳහා රුපියල් මිලියන 676 ක් වෙන්කොට ඇති අතර මෙම මැයි මස 30 වන විට සියලු ව්‍යාපෘති නිමකිරීමට අපේක්‍ෂා කැරේ.අනුරාධපුර නුවර වැව, නාච්චාදුව වැව, මහ බුලංකුලම, උච්චිමළුව, පෙරියකුලම, වාමිනියාව වැව් පුනරුත්ථාපන කටයුතු අරඹා ඇති අතර වෙන්කොට ඇති මුදල රුපියල් මිලියන 460 කි. ඉන් රුපියල් මිලියන 317 ක් මේ වන විට නිදහස් කැර ඇත. කුරුණෑගල ප්‍රධාන වාරි පද්ධති අලුත්වැඩියා කිරීම සඳහා රුපියල් මිලියන 258 ක් වෙන්කළ අතර මේ වන විට ඉදිකිරීම් කටයුතු සඳහා රුපියල් මිලියන 164 ක් ගෙවා අවසන් කැර ඇත.පාළුකඩවල වැව, අතරගල්ල වැව, අඹකොළවැව, මහනන්නේරිය, ඔදනකටිය, මාගල්ල, හුළුගල්ල වැව් ද මොරගොඩ අමුණ ද මෙම වැව් අමුණුවල ප්‍රධාන වාරි පද්ධති ද ප්‍රතිසංස්කරණය කිරීමේ කටයුතු අරඹා ඇත.ගොවීන්ට වගා කටයුතු සඳහා ණය ලබාදීම, බඩඉරිඟු, කුරක්කන්, තල, මෙනේරි, මුං, කව්පි වගා සඳහා ද වී වගාවට ද, එළවළු, පොල්, පලතුරු වගාවට ද කිරි හරක් හා කුකුළු පාලනයට ද වාරි පුබුදුව ව්‍යාපෘතියෙන් මනා සහයක් ලබා දී ඇත.දෙහි, දොඩම්, දෙළුම්, පලතුරු වගා ව්‍යාපෘති ද අරඹා ඇත.මිරිදිය ධීවර කර්මාන්තයට අතුරු ආදායම් මාර්ගයක් වශයෙන් ගොවීන් යොමු කිරීම උදෙසා මේ වන විට වාරි පුබුදුව මගින් මත්ස්‍ය පැටවුන් ලක්‍ෂ ගණනක් මුදාහැර ඇත.ඉහළ අස්වැන්නක් ලබා දෙන බිත්තර වී නිෂ්පාදනය සඳහා ගොවීන් විසිදෙනකුගේ කණ්ඩායම් 237 ක් යොමු කොට ඇති අතර ඒ සඳහා ගොවීන් 5740 ක් සෘජුව දායක වී සිටිති.ගොවියා නිපදවන වී ගොවි ගෙදරදීම සහල් බවට පත් කර ඉහළ මිලකට රාජ්‍ය හා පෞද්ගලික අංශ වෙත අලෙවි කිරීමේ ඉතා සාර්ථක ව්‍යාපෘතියක් ද “වාරි පුබුදුව“ මගින් හඳුන්වා දී ඇත. සහල්, කුරහන්, මුං, උඳු, බඩඉරිඟු පිටි නිෂ්පාදනයට ද ගොවි ජනතාවට අවශ්‍ය පහසුකම් සලසා දී ඇති අතර, ගොවීන් බේකරි කර්මාන්තයට ද යොමු කැර ඇති බව වාරි පුබුදුව ව්‍යාපෘති අධ්‍යක්‍ෂ නීල් බණ්ඩාර මහතා පවසයි.මේ රටට ආවේණික සංවර්ධන ක්‍රමයේ පදනම වූයේ වැවයි. එම සංවර්ධන ක්‍රමය යටපත් කරනු ලැබුයේ වැව නැත්නම් එහි පදනම කඩා දැමීමෙනි. එබැවින් අපට ආවේණික සංවර්ධන ක්‍රමය පුනරුත්ථාපනය කරලීමේ මූලික කාර්යය වන්නේ එම සංවර්ධන ක්‍රමයේ පදනම වූ වැව පුනරුත්ථාපනය කිරීමයි. එහෙත් එය ලෙහෙසි පහසු කටයුත්තක් නොවේ. ජාතික සංවර්ධන ක්‍රමයක් මතුකර ගැනීම සඳහා පිහිටවනු ලැබූ ස්වර්ණහංස පදනම විසින් ආරම්භ කරන ලද “දහසක් වැව්” වැඩපිළිවෙළ ක්‍රියාත්මක කිරීමට එරෙහි ව ඊට විවිධ කරදර බාධක ඇතිකරනු ලැබුවේය. ස්වර්ණ හංස දහසක් වැව් වැඩපිළිවෙළේ ඇති ඉමහත් වැදගත්කම නිසාම කෘෂිකර්ම අමාත්‍යාංශයේ වැඩපිළිවෙළක් වශයෙන් “දස දහසක් වැව්” යනුවෙන් එය ආරම්භ කොට ක්‍රියාත්මක කරන්නට හැදුවද එම කෘෂිකර්ම ඇමැතිතුමාටද එය කරන්නට ඉඩ නොදුන්නේය.නමුත් මහින්ද රාජපක්ෂ මහතා ජනාධිපති වූ සැනින්, මේ රටේ ඉඩම්, ජල සම්පත්, වාරිමාර්ග, කෘෂිකර්ම යනුවෙන් අමාත්‍යාංශයක් යළි ඇතිකොට, එය චමල් රාජපක්ෂ මැතිතුමාට ලබාදෙන ලෙස ස්වර්ණහංස පදනම ඉල්ලා සිටියේ මහින්ද චින්තනයේ සඳහන් වැව් දස දහසක් ව්‍යාපෘතිය සාර්ථකව ක්‍රියාත්මක වනු දැකීමේ පරමාභිලාෂයෙනි. එහෙත් වාරිමාර්ග හා ජල කළමනාකරණ ඇමැතිධූරය ලැබුණද එතුමාට වූවද මහින්ද චින්තනයේ සඳහන් වැව් දස දහසේ ව්‍යාපෘතිය සම්පූර්ණ කරන්නට තබා ඒ පිළිබඳ ඵලදායි කිසිදු වැඩක් කරන්නට ඉඩ නොදුන් බව සත්‍යයකි.මේ රටේ සිටින මේ රටට හිතැති සියලුම, උගතුන් විද්වතුන් හා මහා සංඝරත්නය විසින් මේ රටේ ප්‍රථමයෙන්ම කළ යුතුව ඇත්තේ වැව් ටික හදා ගැනීම බව පුන පුනා කියා සිටියද, ඒ කිසිවකට කිසිදු සැළකිල්ලක් කිසිම දේශපාලනඥයකු හෝ රාජ්‍ය නිලධාරියෙකු හෝ දැක්වූයේ නැත. හිටපු මල්වතු මහානායක මාහිමිපාණන් වහන්සේ මෙන්ම වර්තමාන අස්ගිරි මහානායක මා හිමිපාණන් වහන්සේ මේ පිළිබඳව නිරන්තරයෙන්ම අදහස් ප්‍රකාශ කර ඇති බව සිහිපත් කර දෙනු කැමැත්තෙමි.වර්තමාන දේශගුණික විපර්යාසයන් අනුව ජාතියේ හුදු පැවැත්මට ඇති අභියෝගය පවා ජය ගැනීමට හැකිවන්නේද මහින්ද චින්තනයේ සඳහන් “වැව් දස දහසේ” ව්‍යාපෘතිය යටතේ මේ රටේ වැව් පද්ධතිය නොපමාවම නිසියාකාරයෙන්ම පුනරුත්ථාපනය කිරීමෙන්, පමණක් බව අපේ විශ්වාසයයි.එබැවින් ජනාධිපතිතුමනි, මේ පිළිබඳ දැඩි දේශපාලන අධිෂ්ඨානයක් ඇති කර ගන්නා ලෙස අපි ප්‍රථමයෙන්ම ඔබතුමාගෙන් ඉල්ලා සිටිමු. එසේ එම අධිෂ්ඨානය ඇති කර ගැනීමෙන් පසු, නොපමාව කළ යුතුව ඇත්තේ ඊට අදාල රාජ්‍ය ආයතනය වූ “ජල සම්පත් මණ්ඩලය” ප්‍රතිසංවිධානය කොට ශක්තිමත් කිරීමයි. ඉන් අදහස් කරන්නේ මේ රටේ වැව් පද්ධතිය සර්වප්‍රකාරයෙන්ම පුනරුත්ථාපනය කිරීමට අවශ්‍ය සියලු බලතල ලබාදීම හා ඊට ස්ථාවර මූල්‍ය ශක්තියක් ලබාදීමය.ජල සම්පත් මණ්ඩලයට ශක්තිමත් මූල්‍ය අරමුදලක් ඇති කර ගන්නා හැටි මා විසින් එහි හිටපු අධිකාරින්ට දන්වා සිටියා පමණක් නොව, චමල් රාජපක්ෂ ඇමැතිතුමාට දන්වන ලෙස එතුමාගේ හිටපු පුද්ගලික ලේකම්වරුන් වන කරුණාරත්න මහතාටත්, චන්ද්‍රදාස මහතාටත් දන්වා සිටි බවද සිහිපත් කරදෙන අතර එහිදීද ඊට හරස් වූයේ නිලධාරින් බව දන්වනු කැමැත්තෙමි. ඒ සමඟම ඔබතුමාගේ බලාපොරොත්තු ඉටුකරදීමට හැකි අධ්‍යක්ෂ මණ්ඩලයක් ජල සම්පත් මණ්ඩලයට පත්කරලීමද අත්‍යවශ්‍ය කරුණක් වේ. එහිදී මුලදි කියා සිටි ආකාරයටද මේ රටට ආවේණික සංවර්ධනයේ පරම හතුරන් වූ බටහිර සංවර්ධන ක්‍රමයෙන් පුරුදු පුහුණු කරන ලද කිසිවෙකු හෝ ජල සම්පත් මණ්ඩලයේ අධ්‍යක්ෂ මණ්ඩලයට පත්නොකළ යුතු බවද අවධාරණයෙන් යුතුව මතක් කර දෙනු කැමැත්තෙමි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=f1005196</link>
    <topic>අපේ ශ්‍රමයට විදේශයන්ගෙන්නිසි ඇගැයීමක් නෑ</topic>
    <author>සටහන</author>
    <content>“දැනුම පදනම් කරගත් සංවර්ධන ක්‍රියාවලියක් ලෙසට ගමන් කිරීමේ ප්‍රතිඵලයක් වශයෙන් හෙද සේවය, නාවුක සේවා, ගිණුම්කරණය, තොරතුරු තාක්ෂණය, බැංකුකරණය, සහ ඉංජිනේරු වැනි ක්ෂේත්‍රවල විශේෂඥ දැනුම සහිත ඒ පිළිබඳ නිපුණත්වයක් ඇති අයට අන්තර් ජාතික ශ්‍රම වෙළඳපොළට ඇතුළුවීම සඳහා අවස්ථා ව්‍යාප්ත කිරීමට මවිසින් විශේෂ වැඩසටහනක් ක්‍රියාත්මක කරමි.”කැනේඩියානු හෙද සංගමය (රටපුරා ක්‍රියාත්මක වන සාමාජික ආයතන 11 කින් කරන ලද සමීක්ෂණ වාර්තාවට අනුව අනාවැකි පල කළේ ප්‍රතිපත්තිමය මැදිහත්වීමක් සිදු නොකලහොත් කැනඩාවට 2011 වර්ෂයේ දී ලියාපදිංචි හෙදියන් 78000ක් සහ 2016 වර්ෂයේ දී 113000ක හිඟයකට මුහුණදීමට සිදුවන බවත්, මෙම හිඟය වසර 15ක් තුළ දී 05 ගුණයකින් වර්ධනය වන බවත් ය.එහි ප්‍රතිඵලයක් වශයෙන් මෙම හිඟයෙන් 50%ක් නව සංක්‍රමණිකයන්ගෙන් පිරවීමට අපේක්ෂා කෙරේ. මධ්‍යම රජය හා පළාත් ආණ්ඩු මෙම ප්‍රශ්නය ඇමතීමට විවිධ වැඩසටහන් හඳුන්වා දී ඇත.රටපුරා හෙදියන් සඳහා පීඨ තුනක් හා හෙද පාසල් 15ක් සහිත ශ්‍රී ලංකාවේ වාර්ෂිකව 3000 – 4500ත් අතර ප්‍රමාණයක් පිටව යති. දළ වශයෙන් සුදුසුකම් ලත් හෙදියන් 35000ක් පමණ පෞද්ගලික අංශයේ සහ රාජ්‍ය අංශයේ සේවය කරති. දැනට හෙද පුහුණුව ලබන සිසුන් 15000ක් පමණ සිටිති.මේ ව්‍යාපෘතියේ අරමුණ ශ්‍රී ලංකාවේ සුදුසුකම්ලත් හෙදියන්ට හා හෙද සිසුනට කැනඩාවේ සුදුසුකම් ලබා ලියාපදිංචි හෙදියන් වශයෙන් සේවය කිරීමට අවස්ථාව ලබා දීම ය.මෙහි අරමුණ වන්නේ වසරකට අවම වශයෙන් ශ්‍රී ලංකාවේ හෙදියන් 500 කටවත් කැනඩාවේ හෙද බලකායට ඇතුළුවීම සඳහා පහසුකම් සැලසීමත්, එසේ ම පළමු වසරේ දී හෙදි උපාධිධාරීන් 300කුත් වසර තුනක් ඇතුළත දී එම සංඛ්‍යාව වසරකට හෙදියන් 1000 දක්වා ව්‍යාප්ත කිරීමටත් ය. ඉන් පසු එක්සත් ජනපදයේත් යුරෝපීය රටවලත් මෙම අවස්ථාව සොයා බලා සංඛ්‍යාවන් වර්ධනය කිරීම ය.මේ අරමුණ සාක්ෂාත් කරගැනීම සඳහා වැඩසටහන් දෙකකි.1. ශ්‍රී ලාංකික සුදුසුකම්ලත් හෙදියන් සඳහා2. හෙද පීඨවල අවසන් වසරේ හෙදසිසුවියන් සඳහාරැකියාව සොයාගැනීමේ ක්‍රම බොහොමයකි. රෝහල් වලට ඍජුවම ඉල්ලුම්පත් යැවීමෙන් සහ විවිධ ස්ථානවල පවත්වනු ලබන රැකියාපොළවලට සහභාගී වීමෙන් රැකියා අවස්ථා ලබාගත හැක.සන්නිවේදන හැකියාව :ඉංග්‍රීසි ප්‍රවීනත්ව මට්ටම ගැටළු සහගත තත්ත්වයක් විය හැකිය. කැනඩාවේ පළමු භාෂාව ඉංග්‍රීසි වන අතර ප්‍රංශ භාෂාව දෙවැන්න වේ. ඉංග්‍රීසි බස පිළිබඳව චතුරත්වය වැදගත් වනුයේ ඔවුන් ගනුදෙනු කරනුයේ ඉංග්‍රීසි කතා කරන රෝගීන් හා රෝහල් කාර්ය මණ්ඩල සාමාජිකයන් සමඟ වන හෙයිනි.මූල්‍ය පහසුකම් :ශ්‍රී ලංකාවේ හා කැනඩාවේ බැංකු කිහිපයක් සේම පෞද්ගලික අංශයේ ආයෝජකයින් මෙම ව්‍යාපෘති දෙකට අරමුදල් යෙදවීමට එකඟත්වය ප්‍රකාශකර ඇත. එමනිසා එය රජයට බරක් නොවනු ඇත.අප ලබාගත් ජයග්‍රහණ අතර මේවා ප්‍රධාන ය ක්වොන්ට්ලෙන් බහුතාක්‍ෂණික විශ්වවිද්‍යාලය සමඟ දැඩි බැදීමක් ඇති කර ගැනීමට අපට හැකි වී ඇති අතර ශ්‍රී ලාංකික නියෝජිතයනට එම විශ්වවිද්‍යාලයට පැමිණ එම වැඩසටහන ආරම්භ කිරීමට, සාකච්ඡා පැවැත්වීමට සියලු දේ පිළියෙල කර දීමට අපට හැකියාව ඇත.දැනටමත් හෙද හෙදියන් අව්ඕඛ් සම¼ඟ අප විසින් ලියාපදිංචි කර ඇති අතර ඔවුන්ගේ කැනඩාවේ ස්ථිර පදිංචිය සඳහා වූ ඉල්ලුම්පත් පොරොත්තුව පවතී.හෙදියනට මූලික භාෂා ප්‍රවීනතාවය සපුරා ගැනීමට උදව් පිණිස රටපුරාධ්ඡ්ඹ්ඊඉ පන්ති මේ වනවිට පිහිටුවා ඇත.බැංකු කිහිපයක් හෙදියන් සඳහා ණය පහසුකම් සැපයීමට ඉදිරිපත්ව සිටී.(නීතිඥ ධර්මසේන යකන්දාවල මහතාගේ ව්‍යාපෘති වාර්තාවෙනි.) පොළොන්නරුව කටුසර පොළොවේ ඉපිදි ධර්මසේන යකන්දාවල නම් මිනිසා මෙම දුර ඈත දුෂ්කර ගම්පියසෙන් ඉදිරියට විත් රටේ කීර්තිය ලෝකයටත්, සමස්ත රට පුරාත් පතුරුවන පුද්ගලයකු වෙතැයි එදා කිසිවකු නොසිතන්නට ඇත. එහෙත් කාලයාගේ ඇවෑමෙන් යකන්දාවල ට රට වෙනුවෙන් ඉටුකළ යුතු යුතුකමක් ඉතිරි විය.ධර්මසේන යකන්දාවල මහතා මූලික අධ්‍යාපනය ලැබුවේ පොළොන්නරුව චන්දන පොකුණ විදුහලෙනි. නවය වසරේ දී එම පාසලෙන් ඉවත් වූ ඔහු ගිරිතලේ ගම මහා විද්‍යාලයට ඇතුළු විය. ගිරිතලේගම විදුහලෙන් උසස් පෙළ හැදෑරු ඔහු එහි දීප්තිමත් ශිෂ්‍යයකු බවට ඔප්පු කළේ කොළඹ විශ්වවිද්‍යාලයේ නීතිපීඨයට ඇතුළු වීමෙනි. ‘ඔහුගේ එම විශ්වවිද්‍යාල ජීවිතය ගැන ධර්මසේන යකන්දාවල මහතා පවසන්නේ මෙවැනි කතාවකි.‘මම 1991 වර්ෂය වෙද් දී නීතිඥයකු විදිහට වෘත්තිය කටයුතු ආරම්භ කළා. එදත් මම නීතිඥ වෘත්තිය යොදා ගත්තේ මුදල් හම්බ කිරීමට නෙමෙයි සමාජයේ යහපත වෙනුවෙනුයි. මගේ නීතිඥ වෘත්තියේ අග්‍රඵලය වුනේ දිසා මහේස්ත්‍රාත්වරයෙකු විදිහට පත්වීමයි. මම 2006 වර්ෂය වෙද්දී මහේස්ත්‍රාත් ධූරය අතහැරලා විදේශ ගත වුණා.මම ගියේ කැනඩාවට. එහි දී මට මගේ ජීවිතය අලුතින් ආරම්භ කිරීමට සිදු වුණා. ධර්මසේන යකන්දාවල මහතා තම ජීවිතයේ කඩඉම ගැන දැක්වූයේ මෙවැනි අදහසකි.‘මම මුලින් කැනඩා ජීවිතය ආරම්භ කළේ අමාරුවෙන්. මම මුලින් ම කළේ පුංචි රැකියාවක්. ඒත් කල්යත් ම මට පුලුවන් වුණා ස්ථිර පදිංචිකරුවෙකු විදිහට මේ රටේදිත් ස්ථාවරත්වයක් ඇති කර ගැනීමට .ධර්මසේන යකන්දාවල මහතා කැනඩාවේ දී ද යළිත් නීතිය පිළිබඳ තව දුරටත් හැදෑරීම් කළ අතර ඔහුට කැනඩාව තුළ සුවිශේෂ පිළිගැනීමක් හා ප්‍රතිරූපයක් නිර්මාණය කර ගැනීමට පුලුවන්කම ලැබුණි. එහි දී ඔහුට අවශ්‍ය නම් තමන්ගේ ආර්ථිකය, සමාජ තත්ත්වය තව තවත් ශක්තිමත් කර ගනිමින් කුමාර ජීවිතයක රසවිඳීමට ධර්මසේන මහතාට ඉඩ තිබිණි. එහෙත් ඔහුට එසේ සිටීමට සිත් නොදුන්නේ ය. තමන් උපන් රටේ දුක්විඳින ජනතාව පිළිබඳව සිහිපත් විය. එතැන් සිට ඔහුු කල්පනා කළේ මෙම වැඩපිළිවෙළ යථාර්ථයක් බවට පත් කර ගන්නා ආකාරය පිළිබඳව ය.ඒ පිළිබඳ ඔහුට කැනඩා රජය මගින් හා කැනඩාවේ මාධ්‍ය ආයතන මගින් ද ඇගැයීම් ලැබී තිබේ. එහි ර් නැමැති රූපවාහිනී නාලිකාව මගින් සාර්ථකම සංක්‍රමණිකයා ලෙස යකන්දාවල මහතාව ඇගැයීමට ලක්ව තිබේ. එමෙන් ම බෑන්සිටි නම් කැනඩා බැංකුවේ වාර්ෂික වාර්තාව තුළ යකන්දාවල මහතා ගේ සාර්ථකත්වය පිළිබඳව කතාව පළකර තිබේ. පොළොන්නරුව වැනි දුරබැහැර දුෂ්කර අඩවියකින් පැමිණි ඔහු අද ජාත්‍යන්තරය තුළ තම නම තහවුරු කරගෙන ඇත.මේ ආකාරයට දිරියෙන් ජීවිතය ජයගත් ධර්මසේන දැන් ඔහුගේ ජීවිතයේ ජයග්‍රහණයන් සෙසු සහෝදර ජනතාව වෙනුවෙන් ද දයාබරත්වයේ දෙඅත් දිගු කර තිබේ. මේ එම වෑයම පිළිබඳ ඔහු ගේ හඬින් ම කියූ වදන් ය.‘.. මගේ පරමාර්ථය වෙලා තිබෙන්නේ මගේ ජනතාවට සිදුවිය යුතු යුතුකම් සියල්ල ඉෂ්ට කිරීමයි. මෙතෙක් කල් අපේ රටේ අය විදේශ රැකියාවලට ගියේ නිසි පුහුණුවක් ලබලා නැතිනම් වෘත්තිය නිපුනත්වය තිබෙන අය නෙමෙයි. ඒ නිසා අපේ අයගේ ශ්‍රමයට විදේශයන්ගෙන් නිසි ඇගැයීමක් ලැබුනේ නැහැ. ඒ නිසා තමයි මෙරටට ගලා ආ විදේශ විනිමය නිසි විදිහට, වටිනා විදිහට මෙරටට ගලා නාවේ. ඒ නිසා මම කල්පනා කළා අපේ රටේ වෘත්තිකයන්ට කැනඩාව වගේ් රටවල අවස්ථාව ලබාදිය යුතුයි කියලා.ඒ සඳහා ජනාධිපතිතුමාගේ හා රජයේ වගකිවයුතු බලධාරීන් ගේ අවධානය යොමු කරන යෝජනාවලියක් නිර්මාණය කර තිබෙනවා. පොළොන්නරුව වගේ දුෂ්කර ප්‍රදේශයකින් බිහිවෙලා ජාත්‍යන්තරය තුළ නමක් රඳවා ගත්තෙකු ලෙස මට අවශ්‍ය වෙලා තිබෙන්නේ මගේ් සෙසු සහෝදර ජනතාවත් වෘත්තිකයන් ලෙස ජාත්‍යන්තර ලෝකය වෙත ගෙනයාමයි. උදාහරණයක් ලෙස හෙද වෘත්තිකයන් ගනිමු. ඔවුන්ට මේ වෘත්තිය තුළ කැනඩාවට එන්න හෙද වෘත්තිකයන්ට හොඳ අවස්ථාවක් තිබෙනවා. මෙහෙ විතරක් නෙමෙයි බ්‍රිතාන්‍ය, ප්‍රංශය, ජර්මනිය, ඕස්ට්‍රේලියාව වගේ රටවලත් මෙවැනි වෘත්තිකයන්ට හොඳ ඉඩක් තිබෙනවා.අපි සමාගමක් විදිහට ශ්‍රී ලංකාව තුළ ස්ථාපිත වී සිටින්නේ මේ සම්බන්ධීකරණයක් ගොඩනගා ගැනීම සඳහායි. මෙතැන දී රජයටත් මැදිහත්වීමක් සිදු කරන්න පුලුවන්. මට විශාල විශ්වාසයක් තිබෙනවා ගම පදනම්ව ආසියාවේ ආශ්චර්ය බවට රටගෙන යන්න උත්සාහ කරන ජනාධිපතිතුමාටත් මේ වැඩපිළිවෙළ පිළිබඳව අවබෝධයක් තිබෙනවා කියලා.නීතිඥ ධර්මසේන යකන්දාවල මහතා තම සංකල්පය පිළිබඳ අදහස් කළේ ඒ ආකාරයට ය. ශ්‍රී ලංකාව තුළ හොඳ වෘත්තිය ජීවිතයක් ගත කළ නීතිඥ යකන්දාවල මහතා කැනඩාවේ ද ඉහළ පෙළේ සංක්‍රමණික පුරවැසියකු ලෙස කීර්ති නාමයක් ගොඩනගා ගෙන තිබේ. දැන් ඔහුට අවශ්‍යව ඇත්තේ ශ්‍රී ලංකාව තුළ වෙසෙන සෙසු සහෝදර වෘත්තිකයන්ට ද එම අවස්ථාව ලබා දීම ය. ඔහු ගේ මෙම උතුම් පරමාර්ථ යථාර්ථයක් බවට පත් කිරීමට සහයෝගය ලබා දීම සියලු බලධාරින්ගේ යුතුකමකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>19</day>
    </date>
    <link>http://www.dinamina.lk/2010/05/19/_art.asp?fn=f1005197</link>
    <topic>සෝමාවතී වන්දනාවේසත්‍ය කතාව</topic>
    <author>ඡායාරූපය - ලක්ෂාන් මධුරංග</author>
    <content>2010 මැයි මස 8 වෙනි දින ශ්‍රී ලංකාවට තවත් සුවිශේෂී ඓතිහාසික දිනයක් විය. ඒ දුටුගැමුණු රජදවසින් පසු බෞද්ධ ප්‍රබෝධය යළිත් රට තුළ උද්දීපනය කිරීමේ දිනය වූ නිසාය. කිරිබත්ගොඩ ඤාණානන්ද ස්වාමීන් වහන්සේ විසින් පවත්වන ලද ඓතිහාසික සෝමාවතී මහා සෑ වන්දනාව සිදුවූයේ මෙදිනය. දුටුගැමුණු රජදවසින් පසු වැඩිම සැදැහැවතුන් පිරිසකගේ සහභාගිත්වයෙන් පවත්වන ලද සුවිශේෂ බෞද්ධ ආගමික වැඩසටහන මෙයයි.බෞද්ධයන් වන අපගේ එකම ශාස්තෲවරයාණන් වන ගෞතම බුදු සමිඳුන්ගේ දකුණු දළදා වහන්සේ තැන්පත් කොට ඉදිකර ඇති සෝමාවතිය බෞද්ධයන් මෙන්ම අනෙකුත් සියලු අයගේ දැඩි අවධානයට ලක්වීමට මෙම පිංකම හේතු පාදක විය. එසේම අපගේ අමාමෑණියන්ගේ දකුණු දළදා වහන්සේට සහ බුදු රැස් විහිදෙන සෝමාවතියට මෙතරම් පුද සත්කාර ලැබුණු දිනයක් සෝමාවතිය ඉදිකළ දා පටන් ඉතිහාසයෙහි ලියවී නැත.මෙම ආගමික වැඩසටහන සංවිධානය කළේ මහමෙවුනා අසපු සංචිතය මඟිනි. මහමෙවුනා අසපු සංචිතයේ නිර්මාතෘ කිරිබත්ගොඩ ඤාණානන්ද හිමියන් ඇතුළු එහි 500 කට අධික ගෞරවනීය ස්වාමීන් වහන්සේලාත් එම අසපු සංචිතය හා බැඳුනු ගිහි පින්වතුනුත් මාස ගණනක් තිස්සේ අති විශාල කැපකිරීම් මැද දිවා රෑ නොබලා මෙහි සංවිධාන කටයුතු සිදුකළ අතර අති විශාල සැදැහැවතුන් පිරිසක් සිය කාලය වැය කළ අතර විශාල ධනස්කන්ධයක් මේ වෙනුවෙන් පූජා කරන ලදී. ජනාධිපති ලේකම් කාර්යාලය ඇතුළුව රජයේ සියලුම අංශවල පූර්ණ සහයෝගය මේ සඳහා ලැබුණි.මෙම ආගමික වැඩසටහන වෙනුවෙන් අනුරාධපුරයේ සමාධි පිළිමයට බෙහෙවින්ම සමාන වූ බෞද්ධ සිත් සතන් තුළ බුදු සමිඳුන් පිළිබඳ ශ්‍රද්ධාව උද්දීපනය කිරීමට සමත් අගනා ශෛලමය පිළිම වහන්සේ නමක් සෝමාවතී පුදබිමේ තැන්පත් කෙරිණි.ලක්‍ෂ ගණනකට පිරිසුදු ගැඹුරු භූගත ජලය පානීය ජලය ලෙස ලබාදිය හැකි නල ළිං සහිත ස්ථාවර ජල සැපයුම් පද්ධතියක් සෝමාවතී පුදබිමෙහි ස්ථාපිත විය.සෝමාවතී පුදබිමේ විදුලි සැපයුමේ අඩුපාඩු සියල්ලම දුරු කර දෙමින් ස්ථිර විදුලිජනක යන්ත්‍ර සෝමාවතියට ලැබුණි. සෝමාවතී මහා සෑය සුවඳවත් කිරීම සඳහා සුවිශාල පිච්ච මල් පෝච්චි 50 ක් සෑය වටා තැන්පත් විය. මේ හේතුවෙන් බුදු සමිඳුන්ගේ දකුණු දළදාව සහිත සෝමාවතිය දවසේ පැය 24 පුරාම පිච්ච මලින් පිදුම් ලබනු ඇත. ත්‍රස්තවාදයෙන් යටපත් වී වල්බිහිවී තිබූ සෝමාවතිය සම්පූර්ණයෙන් ම පවිත්‍ර කර අක්කර ගණනාවක් පුරා පැතිරුණු මළුව සුදු වැලි අතුරා ජනයාගේ වැඳුම් පිදුම් ලැබිය හැකි තත්ත්වයට පත්කරන ලදී.එදිනම මුල්ගල තැබුණු සෝමාවතියේ ධර්ම මන්දිරය ඇතුළු සංවර්ධන කටයුතු සඳහා විශාල මුදලක් පරිත්‍යාග ලෙස සෝමාවතියට ලැබුණි. සෝමාවතිය ත්‍රස්තවාදී ග්‍රහණයට ලක්වී කිසිවකුට එහි යාමට පවා නොහැකිව තිබූ ස්ථානයකි. එවන් ස්ථානයකට ලක්‍ෂ සංඛ්‍යාත ජනතාවක් රැස්කොට නිරුපද්‍රිතව වන්දනාමාන කොට ආපසු යවා ශශ්‍රී ලංකාව ත්‍රස්තවාදයෙන් සම්පූර්ණයෙන් නිදහස් වූ රටක් බව ලෝක ප්‍රජාවට සපථ කිරීම තුළින් ශශ්‍රී ලංකාවේ ස්ථාවරභාවයට දායකත්වය ලබාදීම තවත් පරමාර්ථයක් විය.කිරිබත්ගොඩ ඤාණානන්ද හිමියන් විසින්ම රචිත සදහම් කවි මෙන් ම බුදුරජාණන් වහන්සේගේ සදහම් සහිත ගාථා මෙන්ම සූත්‍ර දේශනා ද සඡ්ඣායනය කර සැදැහැ සිතින් මනරම් ලෙස මෙන්ම ආශ්චර්යමත් ලෙස මහා සෑ වන්දනාව සිදුකොට පසුදින මී පැණි පාත්‍ර, විළඳ පාත්‍ර සහිත කිරිපිඬු පූජාවක් සිදුකොට පුණ්‍යානුමෝදනාවකින් වැඩසටහන නිමා කරන ලදී. එම පූජාවේ ආශ්චර්යය සංකේතවත් කරමින් මැයි 10 වන දින උදේ ඉතිහාසයේ කිසිදා නොවූ ආකාරයකින් සෝමාවතී මහා සෑයෙන් බුදුරැස්මාලා විහිදුනි. මේ නිසාම මැයි 08 වන දින පවත්වන ලද සෝමාවතී ස්ථූප වන්දනාව ඉතිහාසයේ නොමැකෙන ලෙස සටහන් වනවා නොඅනුමානය.මෙම පූජාව සම්බන්ධයෙන් විවිධ ජනමාධ්‍යවලින් මතුකර පෙන්වූයේ ඒ මහා පුණ්‍යකර්මය පිළිබඳ හෝ එහි ගුණ පිළිබඳව හෝ නොවේ. ශශ්‍රී ලංකාවේ බොහෝ මාධ්‍යවල සමාජ මෙහෙවර සදාචාරය සහ සාධාරණත්වය පිළිබඳ ප්‍රශ්න රාශියක් මා තුළ ජනිත වූයේ සමහර මාධ්‍ය මගින් ප්‍රචාරය කරන ලද හා මවාපාන ලද ව්‍යාජත්වය පිළිබඳවය. මුදල් ලබාගෙන සිදුකරන ලද විකාශයක් හැරුණු විට ඉතාමත් සුළු මාධ්‍ය සංඛ්‍යාවකින් මේ මාහැඟි පුණ්‍යකර්මය පිළිබඳව සුළුවෙන් හෝ සඳහන් කළත් බොහෝ මාධ්‍යවලින් ප්‍රකට කළේ ඒ මහා පුණ්‍යකර්මය පිළිබඳව නොවේ. වර්ෂාව හේතුවෙන් මඩේ එරුණු වාහන ගොඩගන්නා ආකාරයත්, සෝමාවතියට කි. මී. ගණනාවක් දුරින් ජලය පිරි ස්ථානත් සිය කැමරාවට හසුකරගෙන මහජනතාවට ප්‍රදර්ශනය කිරීමට සමත් වූ සමහර නාලිකා ඒ මහා පුණ්‍යකර්මයේ රූප රාමු කිසිවක් මහජනතාවට පෙන්වීම සඳහා සිය කැමරාවට හසුකර ගැනීමට අසමත් විය. ;සීමාවතිය ජලයෙන් යට වී ලක්‍ෂ හතරක ජනතාව කොටු වී ගුවනින් ආහාර හෙලූ බවට සමහර පුවත්පත්වල පළකළත් එය සම්පූර්ණයෙන් ම අසත්‍යය. සෝමාවතියට සුළු වර්ෂාපතනයක් ඇදහැලුනි.එය වැඩසටහන සුළු වේලාවකට හෝ නතර කිරීමට තරම්වත් නොවූ අතර වැඩසටහන අඛණ්ඩව ගෙන යාමට හැකියාව ලැබුණි. වර්ෂාවෙන් තෙමි තෙමී වුවද වැඩසටහන දිගටම කරගෙන යාමට හැකි වීමත්, මයික්‍රෝෆෝනයවත් ක්‍රියා විරහිත නොවීම තුළින් සෝමාවතියට ඇදහැලුණු වර්ෂාවේ තරම මැන ගත හැකිය. සෝමාවතිය කිසිදු ජල ගැලීමකට ගොදුරු නොවීය.සුළුවෙන් හෝ ඇදහැලුණු වර්ෂාව හේතුකොටගෙන මාර්ග සහ මළුවෙන් පිටත භූමිය මඩ සහිත තත්ත්වයට පත් විය. ඒ නිසා තම ඇඳුම්වල මඩ තැවරීමෙන් දුර්වර්ණ වීම වැනි අපහසුතාත් මඩ සහිත පාරේ ගමන් කිරීමට සිදුවීමත්, පැය කීපයක්ම එක තැන වාහන තුළ රැඳී සිටීමට සිදුවීම නිසාත් ජනතාව යම් යම් අපහසුතාවයන්ට ලක්විය. ඔවුන් මුදාගැනීමට තරම් වන ආපදාවක් සිදු නොවීය.ආපදා කළමනාකරණ මධ්‍යස්ථානයක එකදු නියෝජිතයෙක් හෝ මෙම පුදබිමට ආපදා කළමනාකරණ කටයුතු සඳහා නොපැමිණි අතර ජනතාව වෙනුවෙන් ආපදා කළමනාකරණ මධ්‍යස්ථානයෙන් කිසියම් සේවාවක් නොලැබිණි. සියලු කටයුතුවලට පොලිසියේ, සිවිල් ආරක්‍ෂක බලකායේ, යුද හමුදාවේ සහ නාවික හමුදාවේ සහාය ලැබුණි. ඔවුන් ඒ සඳහාම සූදානම්ව පෙර දිනයේ සිටම පුද බිමෙහි රැඳී සිටි අය මිස හිර වී සිටි අය ගලවා ගැනීම සඳහා එවූ පිරිසක් නොවේ.වැඩසටහනට සහභාගි වූ අය අතරින් තිදෙනෙක් මිය ගිය බව වාර්තා විය. මොවුන්ගෙන් එක් අයෙක් මරණයට පත් වූයේ වාහනයකින් බිමට වැටීමෙනි. ඉතිරි අය මිය ගියේ රෝගී තත්ත්වයන්ගෙන් විනා වැඩසටහන හේතුවෙන් තදබදයකට හසු වී නොවේ. සැදැහැවතුන් කීප දෙනෙක් අසනීප තත්ත්වයට පත් වී රෝහල් කරන ලදී. ලක්‍ෂ ගණනාවක් අතරින් කීප දෙනෙක් රෝගාතුර වීම මෙම වැඩසටහන තිබුණත් නැතත් සිදුවේ. එය සාමාන්‍ය තත්ත්වයකි. ලක්‍ෂ ගණනාවක් අතරින් කීප දෙනෙක් රෝගාතුරවීම හෝ මරණයට පත්වීම මෙම වැඩසටහන හේතුකොට ගෙන ඇතිවූවක් බවට හුවාදැක්වීමේ උත්සහයක් සිදුකර තිබුණි.මෙම ආගමික වැඩසටහන දෙස බොහෝ මාධ්‍යයන් බැලුවේ සුබවාදී ඇසකින් නොව අසුබවාදී ඇසකිනි. රටේ දිනකට රිය අනතුරු අති විශාල සංඛ්‍යාවක් සිදුවීම සාමාන්‍ය දෙයකි. එහෙත් රථවාහන 35000 ක් පමණ පැමිණි මෙම ස්ථානයේ එවන් අනතුරු සිදු නොවීය. සෝමාවතිය වටා අනෙක් ප්‍රදේශවලට ධාරානිපාත වැසි ඇදහැලෙද්දී සෝමාවතී පුදබිම ආශි‍්‍රත ප්‍රදේශයට ඇදහැලුණේ ඉතා සුළු වර්ෂාපතනයකි. පානීය ජලය ප්‍රමාණවත් තරම් තිබුණි.ස්ථිර ජල පද්ධතියෙන් මෙන්ම මුල සිටම සපයා තිබූ බවුසර් මගින් අඛණ්ඩව ජලය සැපයුනි. වැසිකිලි 160 ක් අලුතින් ඉදිකර තිබුණි. දන්සැල් ගණනාවක් ක්‍රියාත්මක විය. රාත්‍රී 9.00 ට පමණ තරමක වර්ෂාවක් පතිත විය. මෙය ධාරානිපාත වර්ෂාවක් නොවීය. කෙටියෙන් කිවහොත් කිරිබත්ගොඩ ඤාණානන්ද හිමියන් නොනවත්වාම පූජාව කරගෙන ගියහ. වැඩසටහන මොහොතකට හෝ නැවැත්වීමට තරම් එම වර්ෂාව ප්‍රබල නොවීය.සෝමාවතිය පුදබිමෙහි කිසිදු ජල ගැලීම් තත්ත්වයක් ඇතිනොවීය. සෝමාවතිය මාර්ගයේ කිලෝමීටර් ගණනාවකට පුදබිම මෙහා ස්ථාන තුනක මාර්ගය ජලයෙන් යටවුවත් ගමනාගමනය සම්පූර්ණය වැළකීමට එය හේතුවක් නොවීය. කුඩා වාහනවලට පවා ගමන් කිරීමේ හැකියාව තිබුණි.වාහන තදබදය මිස ජල ගැලීමක් හෝ වෙනත් හේතුවක් නිසා ජනතාව කොටුවීමක් සිදු නොවූ අතර ඒ නිසාම විශේෂ බේරාගැනීමක් අවශ්‍ය නොවීය. කිරිබත්ගොඩ ඤාණානන්ද හිමියන් ද ඇතුළු මහා සංඝරත්නය මහාමාර්ගයට වැඩම කර වාහන තදබදය ඉවත් කිරීමට කටයුතු කළ අතර ඉන්පසු ජනතාව සාමාන්‍ය පරිදි නික්ම ගියා මිස විශේෂ ගලවා ගැනීමේ මෙහෙයුමක් සිදු නොවුණි.වාහන තදබදය සහ වර්ෂාව මුල්කරගෙන ඇති වූ තත්ත්වය ඉස්මතු කර සෝමාවතී මහා සෑ වන්දනා වැඩසටහනේ ගුණ මකන තත්ත්වයක් බොහෝ මාධ්‍යවලින් සිදුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n1005201</link>
    <topic>ජෙනරල්ගේ මන්ත්‍රීධුරයඅහෝසි කරන්න</topic>
    <author>ශිරෝමි අබයසිංහ</author>
    <content>ආණ්ඩුක්‍රම ව්‍යවස්ථාවේ 90 ව්‍යවස්ථාව අනුව සරත් ෆොන්සේකා මහතා පාර්ලිමේන්තු මන්ත්‍රී ධූරයක් දැරීමට සුදුස්සෙකු නොවන හෙයින් ඔහුගේ මන්ත්‍රීධූරය අවලංගු කරන සර්ටියෝරාරි රිට් ආඥාවක් නිකුත් කරන ලෙස ඉල්ලමින් හපුතලේ, රත්මලේ ඉහළ කොටසේ පදිංචි ආනන්දන් මොහන්දාස් මහතා අභියාචනාධිකරණය හමුවේ ඊයේ පෙත්සමක් ගොනු කෙළේය.2010 පාර්ලිමේන්තු මැතිවරණය සඳහා නාමයෝජනා භාරගන්නා අවස්ථාවේදී ෆොන්සේකා මහතා ඡන්ද බලය හිමි අයෙකු නොවූ හෙයින් පාර්ලිමේන්තු මන්ත්‍රී ධූරය දැරීමට ඔහු සුදුස්සෙකු නොවන බව පෙත්සම්කරු ප්‍රකාශ කරයි.මැතිවරණ කොමසාරිස් දයානන්ද දිශානායක, සරත් ෆොන්සේකා, ප්‍රජාතන්ත්‍රවාදී ජාතික සන්ධානයේ ප්‍රධාන ලේකම් විජිත හේරත් මහත්වරුන් සහ නීතිපතිවරයා වගඋත්තරකරුවන් ලෙස නම් කරමින් පෙත්සම ඉදිරිපත් කර තිබේ.පෙත්සම්කරු මෙම පෙත්සම ඉදිරිපත් කර ඇත්තේ ශ්‍රී ලංකා ප්‍රජාතන්ත්‍රවාදී සමාජවාදී ජනරජයේ පුරවැසියෙක් ලෙසිනි. පෙත්සමේ මෙසේ සඳහන් වේ. 1981 අංක 1 දරන පාර්ලිමේන්තු මැතිවරණ පනතේ 18 (ආ) ප්‍රතිපාදනය අනුව පාර්ලිමේන්තුවට තෝරා පත් කර ගැනීමට සුදුස්සෙක් නොවන තැනැත්තෙක් මැතිවරණයේ අපේක්‍ෂකයෙක් ලෙස නාම යෝජනා ලැබීමට කැමැත්ත දක්වා සිටින අවස්ථාවක ඔහු වරදකරුවෙක් විය යුතු බව දක්වා ඇත.එම මැතිවරණය සඳහා ප්‍රජාතන්ත්‍රවාදී ජාතික සන්ධානයේ අපේක්‍ෂකයකු ලෙස නම ඇතුළත් කිරීමට ෆොන්සේකා මහතා කැමැත්ත පළ කිරීම නිසා මැතිවරණ කොමසාරිස්වරයා විසින් ඔහුගේ නම ඇතුළත් කර තිබේ. මැතිවරණයෙන් ෆොන්සේකා මහතා තේරීපත්වූ බවට මැතිවරණ කොමසාරිස්වරයා ගැසට් නිවේදනයක් මගින් ප්‍රකාශයට පත් කර ඇත.ෆොන්සේකා මහතා ලියාපදිංචි ඡන්දදායකයෙකු නොවන බව දැන දැනම මැතිවරණ කොමසාරිස්වරයා සිය බලතල ඉක්මවා බලය අයුතු ලෙස භාවිතා කර පක්‍ෂයේ ප්‍රධාන ලේකම්වරයා සකස් කළ 2010 මන්ත්‍රීධූරාපේක්‍ෂකයෙක් ලෙස සුදුසුකම් නොමැති ෆොන්සේකා මහතාගේ නම ඇතුළත් නාම යෝජනා පත්‍රය භාර ගැනීමෙන් අපේක්‍ෂක ලැයිස්තුවට ඔහුගේ නම ඇතුළත් කිරීමත්, තෝරා පත් කළ මන්ත්‍රීවරයෙක් ලෙස ප්‍රකාශ කිරීමත් සිදු කර තිබේ.2010 මහ මැතිවරණයේ අපේක්‍ෂකයෙක් ලෙස ෆොන්සේකා මහතාගේ නම ඇතුළත් කිරීමට බලයෙන් පිට ක්‍රියා කර ඇති බැවින් 2010 අපේ‍්‍රල් 12 ප්‍රකාශයට පත් කළ ගැසට් පත්‍රය මගින් ෆොන්සේකා මහතා මන්ත්‍රීවරයෙක් ලෙස ප්‍රකාශයට පත් කිරීම අවලංගු කරන සර්ටියෝරාරි රිට් ආඥාවක් නිකුත් කර ගැනීමේ නීතිමය හැකියාවක් තමන්ට ඇති බව පෙත්සම්කරු සඳහන් කරයි.වගඋත්තරකරුවන්ට නොතීසි නිකුත් කරන ලෙසත් 2010 පෙබරවාරි 26 හෝ ඊට පෙර කොළඹ දිස්ත්‍රික්කය සඳහා පාර්ලිමේන්තු මන්ත්‍රීධූර අපේක්‍ෂක නාම යෝජනා භාර ගැනීමේදී ඊට නුසුදුස්සෙක් වන ෆොන්සේකා මහතාගේ නම ඇතුළත් ප්‍ර. ජා. සන්ධානයේ නාමයෝජනා භාර ගෙන අපේක්‍ෂක ලේඛනයට ඔහුගේ නම ඇතුළත් කිරීම සහ 2010/04/12 දා ඔහුගේ නම තෝරා පත් කර ගත් මන්ත්‍රීවරයෙකු ලෙස ඇතුළත් කිරීම අවලංගු කිරීමට සර්ටියෝරාරි රිට් ආඥාවක් මැතිවරණ කොමසාරිස්වරයා වෙත නිකුත් කරන ලෙස පෙත්සම්කරු ඉල්ලයි. එසේම ෆොන්සේකා මහතා පාර්ලිමේන්තු මන්ත්‍රීවරයෙකු ලෙස තෝරා පත් කර ගැනීමට භාර ගැනීම අවලංගු කරන ලෙසද ඉල්ලමින් පෙත්සම අධිකරණයට ඉදිරිපත් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n1005202</link>
    <topic>බෙහෙත් හිඟය දින 10කදීසම්පූර්ණයෙන් මඟ හරවනවා</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ඉදිරි දින දහය ඇතුළත මෙරට ඖෂධ හිඟය සම්පූර්ණයෙන් මඟහැරවීමට කඩිනම් පියවර ගෙන ඇතැයි සෞඛ්‍ය ඇමැති මෛත්‍රිපාල සිරිසේන මහතා පාර්ලිමේන්තුවේදී ඊයේ (19) පැවසීය.මීට මාසයකට පමණ පෙර ඖෂධ හිඟයක් පැවැති බව තමා පිළිගන්නා බව පැවැසූ ඇමැති මෛත්‍රිපාල සිරිසේන මහතා මේ වන විට ඖෂධ හිඟය සියයට 90ක්ම මඟ හැරවීමට හැකිවී ඇතැයි ද ප්‍රකාශ කෙළේ ය.ඖෂධ මෙරටට ගෙන්වන ආයතන අතර සම්බන්ධීකරණයක් නොමැති වීම මේ ඖෂධ හිඟයට ප්‍රධාන හේතුවක් වූ බවද ඇමැතිවරයා පැවසීය.හදිසි අත්‍යාවශ්‍ය ඖෂධ මිල දී ගැනීම සඳහා විශේෂ නියෝජිත පිරිසක් පෙරේදා ඉන්දියාවට ගිය බව ද ඇමැතිවරයා අනාවරණය කළේ ය.රාජ්‍ය ඖෂධ සංස්ථාව සහ ඖෂධ නිෂ්පාදන නීතිගත සංස්ථාව ආයතන දෙකක් ලෙස ක්‍රියාත්මක වීම ඖෂධ හිඟය ඇතුළු සෞඛ්‍ය ක්ෂේත්‍රයේ ප්‍රශ්න රැසකට හේතු වූ බව පැවසූ ඇමැති මෛත්‍රිපාල සිරිසේන මහතා ජනාධිපතිතුමා සමඟ සාකච්ඡා කර මේ ආයතන දෙක එක ආයතනයක් බවට පත් කිරීමට තමා ඉකුත් සතියේදී පියවර ගත් බව ද පැවසුවේ ය.තමා සෞඛ්‍ය ඇමැතිධූරයේ වැඩ භාරගත් විගස මේ ආයතනවල සභාපතිවරුන් සහ අධ්‍යක්ෂ මණ්ඩල ඉවත් කළ බව ද ඉකුත් සතියේ දී එක් සභාපතිවරයකු සහ අධ්‍යක්ෂ මණ්ඩලයක් යටතට මේ ආයතනය පත් කළ බව ද ඇමැතිවරයා කීවේ ය.ප්‍රජාතන්ත්‍රවාදී ජාතික සන්ධානයේ මන්ත්‍රී අනුර කුමාර දිසානායක මහතා විශේෂ ප්‍රකාශයක් කරමින් මතුකළ ප්‍රශ්නයකට පිළිතුරු දෙමින් ඇමැති මෛත්‍රිපාල සිරිසේන මහතා මේ තොරතුරු හෙළි කෙළේ ය.ඉන්දියානු රජයේ අනුමැතිය ලැබී ඇති ඉන්දියානු සමාගම්වලින් මින් ඉදිරියට මෙරටට ඖෂධ ගෙන්වන බව ද ඖෂධවල ප්‍රමිතිය සම්බන්ධයෙන් ප්‍රශ්න මතුවූ ඉන්දියානු සමාගම්වලින් ඖෂධ මිලදී ගැනීම සම්පූර්ණයෛන් නතර කරන බව ද සෞඛ්‍ය ඇමැතිවරයා කීවේය. මේ සම්බන්ධයෙන් මෙරට ඉන්දියානු මහ කොමසාරිස්වරයා සමඟ පසුගිය දා සාකච්ඡා කළ බවද ඉදිරියේ දී ඉන්දියානු සෞඛ්‍ය ඇමැතිවරයා හමුවී මේ පිළිබඳ වැඩිදුරටත් සාකච්ඡා කරන බව ද ඇමැතිවරයා කීය.මෙරටට අවශ්‍ය සේලයින් මේ රටේම නිෂ්පාදනය කිරීමේ වැඩපිළිවෙළක් මේ වසර අවසන් වීමට පෙර අරඹන බව ද ඇමැති මෛත්‍රීපාල සිරිසේන මහතා අනාවරණය කළේය.ඇමැති මෛත්‍රීපාල සිරිසේන මහතා එහිදී මෙසේද කීවේය.ජනාධිපතිතුමා විසින් සෞඛ්‍ය අමාත්‍යාංශයේ වගකීම මා වෙත පවරා තවම ගතවී ඇත්තේ සති 3 යි. ජාතික සෞඛ්‍ය සේවයේ වර්ධනය සඳහා මහින්ද චින්තනයට අනුකූලව පුළුල් වැඩපිළිවෙළක් ඉදිරියේදී ක්‍රියාත්මක කිරීමට මා බලාපොරොත්තු වෙනවා. මා මේ තනතුර භාර ගන්නා විටම මාධ්‍යයන්ගෙන් සහ ඖෂධ සැපයුම් අංශවලින් ඖෂධ හිඟයක් පිළිබඳ මට දැනගන්නට ලැබුණා.මම වහාම ඖෂධ හිඟයට පිළියම් යෙදීම සඳහා ජනාධිපතිතුමා සමඟ සාකච්ඡා කොට විශේෂ කමිටුවක් පත් කළා. සෞඛ්‍ය අමාත්‍යාංශයේ ලේකම්, මුදල් අමාත්‍යාංශයේ ලේකම්, ඇතුළු සෞඛ්‍ය ක්ෂේත්‍රයේ විශේෂඥයන්ගෙන් සමන්විත මෙම කමිටුව මගේ සභාපතිත්වයෙන් තෙවරක් මේ වනවිට රැස්වුණා. ඖෂධ හිඟයට විසඳුම් සෙවීමට කඩිනම් පියවර ගැනීමට මේ වනවිට අපට හැකි වී තිබෙනවා.අමාත්‍යාංශයට අදාළ ආයතන අතර මනා සම්බන්ධීකරණයක් නොමැති වීම බොහෝ ප්‍රශ්නවලට හේතු වන බව පෙනී ගොස් තිබෙනවා. එම සම්බන්ධීකරණය කඩිනමින් ඇති කළ යුතුයි.ඩෙංගු රෝගය මැඩපැවැත්වීම සඳහා ජනාධිපති කාර්ය සාධක බළකායක් මේ වනවිට පත් කර තිබෙනවා. ඉදිරි සතියේ දී එම කාර්ය සාධක බළකාය ජනාධිපතිතුමාගේ ප්‍රධානත්වයෙන් ප්‍රථම වරට රැස් වෙනවා.රෝහල්වල රෝහල් කමිටු සක්‍රීය කිරීමටත් ජාතික ඖෂධ ප්‍රතිපත්තියක් ක්‍රියාත්මක කිරීමටත් මා බලාපොරොත්තු වෙනවා.ඖෂධ සහ අවි ආයුධ වෙළඳාමේදී විශාල වෙළඳ මාෆියාවකට මුහුණපෑමට සිදුවෙන බව අප හැම දන්නා කරුණක්. අපටත් ඖෂධ මිලදී ගැනීමේදී මේ ජාත්‍යන්තර වෙළඳ මාෆියාවට මුහුණපෑමට සිදු වෙනවා. ඖෂධ ගෙන්වීම සහ මිලදී ගැනීම පූර්ණ විනිවිදභාවයකින් යුක්තව සිදු කිරීමට මා බලාපොරොත්තු වෙනවා. මේ සඳහා පක්ෂ විපක්ෂ සියලු දෙනාගේම සහයෝගය ඉල්ලා සිටිනවා. අනෙක් අයගේ වැඩකටයුතු පිළිබඳ සොයා බලනවා වෙනුවට මාගේ වගකීම් ඉටු කිරීමටයි මා බලාපොරොත්තු වන්නේ.සෞඛ්‍ය ක්ෂේත්‍රය නිරන්තරයෙන් වෙනස්වීම්වලට භාජනය වන විෂයයක්. දේශීය මෙන්ම ජාත්‍යන්තර කරුණු කාරණා මේ සඳහා හේතු වෙනවා. මේ දිනවල පවතින අයහපත් දේශගුණය පවා සෞඛ්‍ය ක්ෂේත්‍රයට බලපෑමක් එල්ල කිරීමට සමත්ව තිබෙනවා. මේ හැම අභියෝගයකටම සෞඛය කාර්ය මණ්ඩලය සමඟ සාර්ථකව මුහුණ දීමට මා බලාපොරොත්තු වනවා.වෘත්තීය සමිති සමඟ ඉතා සුහදශීලීව කටයුතු කිරීමට මා බලාපොරොත්තු වෙනවා. හැම දෙනාටම සාධාරණත්වය ඉටු කිරීම අපගේ වගකීමයි.අනුර දිසානායක මහතා මතු කළ ප්‍රශ්නයට අදාළ කරුණු මීට මාසයකට පමණ පෙර පැවැති තත්ත්ව සැලකිල්ලට ගෙන මතු කළ බවයි පෙනී යන්නේ. අත්‍යවශ්‍ය ඖෂධ හිඟයට ජනාධිපතිතුමන් සහ ආරක්ෂක ලේකම්වරයාගේ සහය ඇතිව කඩිනම් විසඳුම් ලබා දුන්නා. මේ වනවිට ඒ ප්‍රශ්නය 90% ක් විසඳා අවසන්. ඉදිරි දින 10 ඇතුළත සම්පූර්ණ විසඳුම් ලබා දෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n1005203</link>
    <topic>මහා මාර්ග නඩත්තුවටපොදු වැඩපිළිවෙළක් ඕනෑ</topic>
    <author/>
    <content>මහා මාර්ග සංවර්ධනයේ නිසි ප්‍රතිලාභ ජනතාවට ලබා දීමට නම් විධිමත් මහා මාර්ග පද්ධතියක් පවත්වා ගෙන යාමට සහ ඒවා නඩත්තු කිරීමට සියලු පාර්ශ්ව පොදු වැඩපිළිවෙළකට එළඹිය යුතු බව ජනාධිපති මහින්ද රාජපක්‍ෂ මහතා පැවැසීය.වැසි ජලය බැස යාමට විධිමත් කාණු පද්ධතියක් නොතිබීම හේතුවෙන් සිදුව ඇති මාර්ග අවහිරතා කෙරෙහි අවධානය යොමු කළ ජනාධිපතිවරයා ප්‍රකාශ කළේ කාණු පද්ධති, විදුලි ආලෝකය ඇතුළු යටිතල පහසුකම් ද වර්ධනය කළ යුතු බවයි.ජනාධිපතිවරයා මේ අදහස් පළ කළේ හම්බන්තොට දිස්ත්‍රික් මහා මාර්ග සංවර්ධනය පිළිබඳ අරලියගහ මන්දිරයේ ඊයේ (18) පැවැති හමුවකදීය.විධිමත් මහා මාර්ග පද්ධතියක් සමඟ දර්නීය පුරවරයක් නිර්මාණය කිරීමේ අවශ්‍යතාව මහා මාර්ග නියෝජ්‍ය ඇමැති මර්වින් සිල්වා මහතා මෙහිදී පෙන්වා දුන්නේ ය. මහා මාර්ග දෙපස ගස් සිටුවීම සහ තණබිම් පවත්වාගෙන යාම තුළින් වැසි කාලයේ දී සිදුවන ඛාදනය සහ වියළි කාලයේ දුහුවිල්ලෙන් ජනතාව බේරාගත හැකි බවත් හෙතෙම පැවැසීය.ජනාධිපතිතුමාගේ දර්ශනය ඉදිරියට ගෙන යාමට සියලු දෙනා කණ්ඩායමක් වශයෙන් එක්ව පොදු ඉලක්කයක් කරා ගමන් කළ යුතු බවත් හම්බන්තොට දර්ශනීය නගරයක් ලෙස නිර්මාණය කරන බවත් පාර්ලිමේන්තු මන්ත්‍රී නාමල් රාජපක්‍ෂ මහතා පැවැසීය.බැසිල් රාජපක්‍ෂ, දිනේෂ් ගුණවර්ධන ඇමැතිවරුන්ද ජනාධිපති ලේකම් ලලිත් වීරතුංග, මහා මාර්ග අමාත්‍යංශ ලේකම් වසන්ත කරන්නාගොඩ මහත්වරුන් ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n1005204</link>
    <topic>අවතැන්වූවන් වෙනුවෙන්සහන කඳවුරු 39ක්</topic>
    <author>භක්ති ධර්මප්‍රිය මෙන්ඩිස්, අනුර ප්‍රේමලාල්, නුවන් කොඩිකාර සහ උදුලා පීරිස්</author>
    <content>අධික වර්ෂාව හේතුවෙන් ඊයේ (19) වන විට දිස්ත්‍රික්ක අටක ලක්ෂ පහකට ආසන්න පිරිසක් අවතැන් වී පුද්ගලයන් 17 දෙනෙකු මරුමුවට පත්වී තිබේ.ගංවතුර හේතුවෙන් නිවාස 137 ක් සම්පූර්ණයෙන් විනාශවී ගොස්, තවත් නිවාස 715 කට අර්ධ හානි සිදුව ඇතැයි ආපදා කළමනාකරණ මධ්‍යස්ථානයේ සහකාර අධ්‍යක්ෂක ප්‍රදීප් කොඩිප්පිල මහතා “දිනමිණට” පැවසීය.කොළඹ, ගම්පහ, කළුතර, ගාල්ල, මාතර, කුරුණෑගල, පුත්තලම, රත්නපුර දිස්ත්‍රික්කයන් මෙම ගංවතුර තත්ත්වයට මුහුණ පා ඇත. මීට අමතරව මන්නාරම සහ කෑගල්ල දිස්ත්‍රික්කයන්වල පහත් බිම් රැසක් ජලයෙන් යටවී තිබේ. ගම්පහ දිස්ත්‍රික්කයෙන් පස් දෙනකු මරණයට පත්ව ඇති අතර පුත්තලම, අනුරාධපුර දිස්ත්‍රික්වලින් මරණ දෙක බැගින් වාර්තා වී ඇත.කළුතර, ගාල්ල, රත්නපුර දිස්ත්‍රික්ක වලින් එක් මරණය බැගින් වාර්තාවී තිබේ.එක් අයකු අතුරුදන්වී හා පුද්ගලයන් හය දෙනකු තුවාල ලබා ඇතැයිද සහකාර අධ්‍යක්ෂවරයා කීවේය.මීට අමතරව කුඹුරු හා වගාබිම් රාශියක් හා ප්‍රධාන මාර්ග, අතුරු මාර්ග රැසක් ජලයෙන් යට වී ගමනාගමනය අඩපණ වී ඇතැයි ද ඒ මහතා ප්‍රකාශ කළේය. රජයේ රෝහල්, රාජ්‍ය ආයතන, රජයේ පාසල් කිහිපයක් ද ජලයෙන් යට වී තිබෙන බව ද හෙතෙම කීවේය.රජය මගින් මේ වන විට සහන කඳවුරු 39 ක් පිහිටුවා ඒ සඳහා පිසූ ආහාර හා වියළි ආහාර ලබා දීමට කටයුතු යොදා ඇත.ගංවතුරට හසුවී සිටින ප්‍රදේශවල ජනතාව ප්‍රවාහනය සඳහා නාවුක හමුදාව මගින් බෝට්ටු සේවාවක් අරඹා ඇතැයි ද හෙතෙම ප්‍රකාශ කළේය.මෙහිදී කොළඹ දිස්ත්‍රික් ලේකම් ජෝශප් සිල්වෙස්ටර් මහතා සඳහන් කළේ කොළඹ දිස්ත්‍රික්කයේ පවුල් තිස්නවදහස් එකසිය විස්සක් අවතැන් වී සිටින අතර එය පුද්ගලයන් වශයෙන් එක්ලක්‍ෂ හැටදෙදහස් දෙසීයක් වන බවය.කොළඹ, තිඹිරිගස්යාය, කෝට්ටේ, සීතාවක, මහරගම, කැස්බෑව යන ප්‍රාදේශීය ලේකම් කොට්ඨාසවලට වැඩි වශයෙන් වර්ෂා ජලයෙන් යටවීම බලපා තිබෙන අතර අවතැන් වූ සියලු දෙනාට සහන සැලසීම සඳහා යුද හමුදා සාමාජිකයන් යොදාගෙන වැඩපිළිවෙළක් ක්‍රියාත්මක වන බව ඒ මහතා පවසයි.මේ භූමිවල එදාට වඩා අද තිබෙන ඉදිකිරීම් ප්‍රමාණය ද පදිංචි පුද්ගලයන්ගේ ප්‍රමාණය ද වැඩි බැවින් වැසි ජලය ගලා යෑමට අවහිරතා මතු වී ඇත. ජනාධිපතිතුමාගේ නියමයෙන් ලැබී ඇති ප්‍රතිපාදන යොදාගෙන සියලු බෝක්කු හා පාලම් පළල් කර ඉදිකිරීමට කටයුතු යොදන බව ඒ මහතා වැඩිදුරටත් කීවේය.ගාල්ල දිස්ත්‍රික්කයේ පවුල් 19507 ක පුද්ගලයන් 94173 ක් අවතැන් වී ඇතැයි ගාල්ල දිස්ත්‍රික් ලේකම් කාර්යාලය පවසයි. බද්දේගම සහ හික්කඩුව ප්‍රදේශවල ගංවතුර තත්ත්වය ඉහළ අගයක් ගෙන ඇති අතර බද්දේගම ප්‍රදේශයෙන් මරණයක් වාර්තා වී තිබේ. ගාල්ල දිස්ත්‍රික්කයේ නායයාම් දහයක් පමණ සිදු වී ඇත. අවතැන්වූවන් සඳහා අවශ්‍ය සියලුම පහසුකම් මේ මොහොත වන විට ලබා දී ඇතැයි දිස්ත්‍රික් ලේකම් කාර්යාලය පවසයි.කුරුණෑගල දිසා ලේකම් කුසුම් හෙට්ටිගේ මහත්මිය පැවසුවේ පැය කිහිපයකදී ඇදහැළුණ අධික වර්ෂාව හේතුවෙන් කුරුණෑගල දිස්ත්‍රික්කයේ ගංවතුර ගැලීමේ තත්ත්වයක් ඇති නොවුණු බවය.පන්නල ප්‍රාදේශීය ලේකම් කොට්ඨාසයෙන් මරණ දෙකක් වාර්තා වුණු බව පැවසූ හෙට්ටිගේ මහත්මිය, එය සිදුවී ඇත්තේ පාසල් ඇරී ගෙදර යමින් සිටි දරුවකු හා මව් කෙනකු ජලයේ ගසාගෙන යෑමෙන් යැයි පැවසුවාය.මේ වන විට කුරුණෑගල දිස්ත්‍රික් ලේකම් කාර්යාලයේ ආපදා කළමනාකරණ ඒකකයේ නිලධාරීන් අධික වර්ෂාව හේතුකොටගෙන හානි සිදුවූ ස්ථානවල තොරතුරු සෙවීමට ගොස් ඇති බව ඇය වැඩිදුරටත් ප්‍රකාශ කළාය.ගංවතුර හේතුවෙන් මියගිය පුද්ගලයන්ගේ අවසන් කටයුතු සිදුකිරීම සඳහා රුපියල් පහළොස්දහස බැගින් මුදල් ලබා දීමට රජය පියවර ගෙන ඇත.මියගිය පුද්ගලයන් වෙනුවෙන් ඔවුන්ගේ පවුල්වල සාමාජිකයන්ට වන්දි මුදලක් ලබා දීමට කටයුතු සැලසුම් කර ඇති බවත්, ඉදිරි දින කිහිපයේදී එය ලබා දීමට කටයුතු කරන බවත්, ආපදා කළමනාකරණ ඇමැති ඒ. එච්. එම්. ෆවුසි මහතා සඳහන් කෙළේය.ආර්ථික සංවර්ධන ඇමැති බැසිල් රාජපක්‍ෂ මහතා සහ තමන් ලෝක ආහාර සංවිධානය සමග සාකච්ඡා කර අවතැන් වූ ජනතාවට ආහාර ලබාදීමේ වැඩපිළිවෙළක් ආරම්භ කර ඇතැයි ද ෆවුසි ඇමැතිවරයා පැවසීය.මේ මොහොත වන විට සෑම දිස්ත්‍රික්කයකම අවතැන් වූවන් සඳහා සහන සේවා රැසක් ක්‍රියාත්මක කර ඇති බවත්, පුද්ගලයන්ගේ ආරක්‍ෂාව වෙනුවෙන් ජීවිත ආරක්‍ෂක අංශ, නාවික හමුදාව යොදවා ඇති බවත් ඇමැතිවරයා පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n1005205</link>
    <topic>ගංවතුර ගැනආණ්ඩුවෙන් අදවිශේෂ ප්‍රකාශයක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>වැසි ජලයෙන් කොළඹ නගරය ඇතුළු රට පුරා නගර රැසක් යටවීම පිළිබඳව පාර්ලිමේන්තුවේදී ආණ්ඩුව අද (20) විශේෂ ප්‍රකාශයක් කරන බව ආණ්ඩු පක්ෂ ප්‍රධාන සංවිධායක දිනේෂ් ගුණවර්ධන මහතා ප්‍ර‍්‍රකාශ කළේය.ප්‍රදේශ රැසක් ගංවතුරට යටවීම සම්බන්ධයෙන් විශේෂ ප්‍රකාශයක් කරන ලෙස විපක්ෂ නායක රනිල් වික්‍රමසිංහ මහතා පාර්ලිමේන්තුවේදී ඊයේ (19) කරන ලද ඉල්ලීමට පිළිතුරු වශයෙන් අමාත්‍ය දිනේෂ් ගුණවර්ධන මහතා එසේ පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n1005206</link>
    <topic>නාරද දිසාසේකරඅභාවප්‍රාප්ත වෙයි</topic>
    <author/>
    <content>ජනප්‍රිය ගායකයකු හා සංගීතඥයකු වූ නාරද දිසාසේකර මහතා ඊයේ (19) අභාවප්‍රාප්ත විය. සරසවි සම්මානයෙන් පිදුම් ලැබූ පළමු ගායකයා වූ දිසාසේකර මහතා නවක රංගන ශිල්පි සාරංග දිසාසේකරගේ පියාණන් ය.ශ්‍රී ලංකා ගුවන් විදුලි සංස්ථාවේ ඉංජිනේරු අංශයේ කාර්මික ශිල්පියකු ලෙස ද පසුව සංගීත අංශයේ වැඩසටහන් නිෂ්පාදකවරයකු වශයෙන් ඔහු කටයුතු කෙළේය. ‘රන්මුතු දූව‘ චිත්‍රපටයට ‘පිපී පිපී රේණු නටන’ ‘ගලන ගඟකි ජීවිතේ’ යන ගීත ගායනා කරමින් සරසවි සම්මානයට පාත්‍ර වූ දිසාසේකර මහතා ගුවන් විදුලියට ගායනා කළ ‘මුළු හදින් මම ඇයට පෙම් කොට’ ගීතයෙන් ඉමහත් ජනාදරයට පත් විය.හතර කේන්ද්‍රය, මනමාලයෝ ඇතුළු චිත්‍රපට කිහිපයකට සංගීතය අධ්‍යක්‍ෂණය කර ඇති දිසාසේකර මහතා ආදර නිල් දෑසේ, සිහින සතක්, පුෂ්ප මකරන්ද, නාමලින් දිනූ ලියන්, මේ භවයෙදි මුළු දිය දහරේ, ඇය පමණයි මගේ මිහිර, චන්දන ඇඟ ගාලා යන ගීතවලින් ඉතාම ජනප්‍රියත්වයට පත් විය.දිසාසේකර මහතාගේ මෘත දේහය 26 ඒ, වැටකෙහියාවල පාර, උඩහමුල්ල, නුගේගොඩ නිවසේ තැන්පත් කර ඇති අතර අවමංගල කටයුතු පසුව දැනුම් දෙනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n1005207</link>
    <topic>තායිලන්ත රතු කමිස නායකයෝයටත් වෙති</topic>
    <author/>
    <content>සති හයක කාලයක් තිස්සේ පැවැති තායිලන්ත රාජ්‍ය විරෝධී අරගලය ඊයේ නිමා වූයේ රතු කමිස ධාරී නායකයන් පොලිසියට යටත් වීමත් සමඟය.රතු කමිස ධාරී රාජ්‍ය විරෝධීන් බැංකොක් අග නගරයේ ඉදි කැර තිබුණු බාධක කඳවුරු තුළට ඊයේ උදේ හමුදා සන්නද්ධ රථ ඇතුළු වීමත් සමග අරගල නායකයන් සිවු දෙනකු පමණ පොලීසියට බාර වී ඇත.කඳවුර අත් හැර ඉවත්ව යන ලෙසත් අග නගරයෙන් බැහැර වීම සඳහා රජයෙන් බස් රථ යොදවා ඇති බවත් නායකයෝ සිය අනු ගාමිකයන්ට ප්‍රකාශ කළහ. පොලිස් අත් අඩංගුවේ පසුවන ජ්‍යෙෂ්ඨ නායකයකු වන ‘නට්ටාවුට් - සායිකෝර්’ රූපවාහිනියට පවසා ඇත්තේ තම අනුගාමිකයින්ට කඳවුරු බිමින් ඉවත්ව ගම් බිම් බලා යන ලෙස ඉල්ලා සිටි බවය. ගම් බිම් බලා යන හැමට පොලිස් ආරක්ෂාව සැලසෙන බවත් ආරක්ෂිතව ඔවුන් ගම් ප්‍රදේශ වලට යනු ඇතැයි අපේක්ෂා කරන බවත් ඔහු කීවේය.මීට කලින් කඳවුරු බිමේදී හැඟුම්බර අනුගාමිකයන් හමුවේ කඳුළු පිරි දෙනෙතින් යුතුව නායකයින් කියා සිටියේ තවදුරටත් පුද්ගලයන් ජීවිතක්ෂයට පත්වීම වළකාලීම සඳහා නොකමැත්තෙන් වුව සටන අත්හරින බවය.‘හමුදාව කඳවුර ආක්‍රමණය කළ විට තව බොහෝ මරණ සිදු විය හැකියි. එය එසේ වනු දැකීමට අපට ඉහිලිය නොහැකියි. අපේ තීරණය ඔබ බොහෝ දෙනකු නොපිළි ගන්නවා විය හැකි නමුත් ඔබේ ජීවිත වෙනුවෙන් හා ආරක්ෂාව වෙනුවෙන් අපේ නිදහස පරදුවට තබමු’ යැයි ඔවුහු කීහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n1005208</link>
    <topic>‘ලයිලා’ සුළි කුණාටුවදිවයිනෙන් බැහැරට</topic>
    <author>ශීලා උඩුවර</author>
    <content>බෙංගාල බොක්ක ආශි‍්‍රතව පැවැති අව පීඩන තත්ත්වය සමඟ ඇතිවූ ‘ලයිලා’ සුළිකුණාටුව දිවයිනෙන් බැහැරට යමින් තිබෙන බව කාලගුණ විද්‍යා දෙපාර්තමේන්තුව කියයි.එසේ වුවද සුළං ප්‍රවාහනය සුළි කුණාටුව දෙසට ඇදීයාම හේතුවෙන් සුළං තත්ත්වය වැඩිවිය හැකි බව දෙපාර්තමේන්තුව කියයි.ඉදිරි දින දෙක තුන තුළදී මධ්‍යම සබරගමුව , බස්නාහිර පළාත්වලට හා ගාල්ල මාතර දිස්ත්‍රික්කවලට තවදුරටත් වැසි ඇතිවිය හැකි අතර මුහුදුබඩ ප්‍රදේශවලට වැසි තරමක් අඩුවන බව දෙපාර්තමේන්තුව කියයි. බෙංගාල බොක්ක ආශි‍්‍රතව පැවැති අභිසාරි හා කැළඹිලි ස්වභාවය නිසා ඉකුත් දිනවලදී අධික වැසි ඇති වූ බවද දෙපාර්තමේන්තුව කියයි.ඊයේ පෙ.ව. 8.30න් අවසන් වූ පැය 24 තුළදී වැඩිම වැසි ලැබී තිබුණේ කටුනායක ප්‍රදේශයටය. එය මිලි මීටර 177.5 කි. කුකුලේගමට 147ක්ද රත්නපුරයට 110ක් ද ගම්පහට 95.4ක් හා කොළඹට 69.9ක්ව වැසි ලැබී තිබිණි.ඉදිරි දින දෙක තුනේදී මධ්‍යම සබරගමුව බස්නාහිර පළාත්වලට හා ගාල්ල මාතර දිස්ත්‍රික්කවලට තවදුරටත් වැසි ඇතිවන බව කාලගුණ විද්‍යා දෙපාර්තමේන්තුව කියයි. එහෙත් මුහුදු බඩ ප්‍රදේශවල වැසි තරමක් අඩුවිය හැකි බවද දෙපාර්තමේන්තුව කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n1005209</link>
    <topic>සිසු ගැටුමක් හේතුවෙන්කැලණිය සරසවියේඅධ්‍යයන කටයුතු නවතී</topic>
    <author/>
    <content>කැලණිය විශ්වවිද්‍යාලයේ සිසුන් අතර උද්ගතව තිබෙන ගැටුම්කාරී තත්ත්වය හේතුවෙන් එම විශ්වවිද්‍යාලයේ දළුගම පරිශ්‍රයේ අධ්‍යාපන කටයුතු ඊයේ (19) දහවල් 2.00 සිට තාවකාලිකව අත්හිටුවා තිබේ.ඒ අනුව නේවාසිකාගාරහිමි සියලු සිසුන් අද (20) පෙරවරු 8.00ට පෙර විශ්වවිද්‍යාලයෙන් පිටවිය යුතු බව මාධ්‍ය ඒකකයේ අධ්‍යක්‍ෂ, ආචාර්ය මායා තිලකරත්න මහතා නිවේදනයක් මඟින් දන්වා තිබේ. විශ්වවිද්‍යාලයේ වාණිජ සිසුන් සහ විද්‍යා සිසුන් අතර මේ ගැටුම හටගෙන ඇති අතර ගැටුම සමථයකට පත්කිරීම සඳහා පොලිසිය කැදවීමට සිදුවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n10052010</link>
    <topic>රත්නපුරේ ප්‍රදේශ රැසකටහදිසි ආපදා තත්ත්වයක්</topic>
    <author>භක්ති ධර්මපි‍්‍රය මෙන්ඩිස් සහ නුවන් කොඩිකාර - රත්නපුර දිසා විශේෂ එස්. ඒ. එල්.නිරෝෂණ</author>
    <content>දැඩි වර්ෂාව හේතුවෙන් රත්නපුර දිස්ත්‍රික්කයේ ප්‍රදේශ කිහිපයකට හදිසි ආපදා අවදානම් තත්ත්වයක් ප්‍රකාශයට පත්කර තිබේ.රත්නපුර, පැල්මඩුල්ල , කුරුවිට, අයගම, ඇළපාත, නිවිතිගල, ඇහැලියගොඩ යන ප්‍රදේශවල ගංවතුර හා නාය යෑම් තත්ත්වයක් ඇති විය හැකි බව රත්නපුර දිස්ත්‍රික් ලේකම් එච්.ඩබ්ලිව්.ගුණදාස මහතා ‘ දිනමිණ’ ට පැවසී ය. අයහපත් කාලගුණය හේතුවෙන් කළු ගඟ සහ එහි සෙසු පරිවාර ගංඟාවන් වන දෙනවක , බඹරබොටු, නිරි ඇලි , හංගමු, කුරු යන ගංඟාවල ජල මට්ටම ඉහළ නගිමින් තිබෙන හෙයින් ඒ අවට ජනතාවට විමසිලිමත්ව සිටින ලෙසද හෙතෙම ඉල්ලා සිටියේ ය.දෑලවර පිහිටි මාරපන ඇතුළු ගම්මාන රැසක පහත් බිම් සුළු ජල ගැල්මකට ලක්ව ඇති අතර පීඩාවට පත්වූ පවුල් කිහිපයක් දැනටමත් ආරක්ෂිත ස්ථාන යොමුකර, ඔවුන්ට අවශ්‍ය පහසුකම් සපයා ඇතැයි සබරගමුව මහ ඇමැති මහීපාල හේරත් මහතා ‘ දිනමිණට’ ප්‍රකාශ කළේ ය.කළු ගඟේ ජල මට්ටම මීටර් 5.6 දක්වා ඉහළ නැඟ ඇති අතර එය මීටර් 06 ඉක්ම වීම රත්නපුර දිස්ත්‍රික්කයට ගංවතුර තත්ත්වයක් ලෙස සැලකෙන බව රත්නපුර වාරිමාර්ග අධ්‍යක්ෂක සත්‍ය පි‍්‍රය බෙලිගස්වත්ත මහතා සඳහන් කළේ ය.ඒ අතර කළු, වේ, හංගමු ඇතුළු ගංඟා කීපයක ජල මට්ටම වැඩිවීමත් සමඟ රත්නපුරයට නාවික හමුදාව කැඳවීමට රත්නපුර දිස්ත්‍රික් ලේකම්වරයා තීරණය කර ඇත.කළු ගඟේ ජල මට්ටම අඩි 17යි අඟල් අට දක්වා ඊයේ (19) උදේ 11 පමණ වනවිට ඉහළ ගොස් තිබුණි. අඩි 19 පමණ වනවිට කළු ගඟ පිටාර මට්ටමට ලඟාවන බව දිස්ත්‍රික් ආපදා කළමනාකරණ මධ්‍යස්ථානය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n10052011</link>
    <topic>පළාත් පාලන ආයතනවල දුර්වලතා නිසාඉවුරු-බැමි කඩා වැටුණා</topic>
    <author>අනුර ප්‍රේමලාල්</author>
    <content>මේ දිනවල පවතින වැසි බර කාලගුණික තත්ත්වය හේතු කොට ගෙන ඉවුරු සහ බැමි කඩා වැටීමට 80 % ක්ම බලපා ඇත්තේ් පළාත් පාලන ආයතනවල ඉඩම් පරිහරණයේ හා ජල කළමනාකරණයේ දුර්වලතා නිසා බව ජාතික ගොඩනැගිලි පර්යේෂණ ආයතනය පවසයි.මේ සම්බන්ධයෙන් දිනමිණ ට අදහස් දැක්වූ ඒ සංවිධානයේ නාය යෑම් සේවා හා අධ්‍යන අංශයේ අංශාධිපති ආර්. එම්. එස්. බණ්ඩාර මහතා සඳහන් කළේ මේ සති අන්තයේදී නිරිත දිග මෝසම් වර්ෂාව ආරම්භ වන බැවින් ශ්‍රී ලංකාවේ බටහිර බෑවුමට අයත් මධ්‍යම, සබරගමුව, දකුණු යන පළාත් හා නුවරඑළිය ගිනිගත්හේන බදුල්ලේ හල්දමුල්ල යන ප්‍රදේශවල පළාත් පාලන ආයතන ආපදා තත්ත්වයන් ගෙන්මිදීමට ක්‍රියාත්මක විය යුතු බවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n10052012</link>
    <topic>පිහියෙන් බෙල්ල කපාඑක් දරු පියකු මරා දමලා</topic>
    <author>චන්ද්‍රිකා පෙරේරා</author>
    <content>ඌව පරණගම දඹගහපිටිය ප්‍රදේශයේදී පෙරේදා (18) සවස 6.45 ට පමණ ගෙල හා සිරුර මල්කපන පිහියකින් කපා එක් දරු පියකු ඝාතනය කැර තිබේ.මෙසේ ඝාතනය වී ඇත්තේ දඹගහපිටියේ පදිංචිව සිටි 29 හැවිරිදි නිමල් රාජපක්‍ෂ නමැත්තකු බව පොලීසිය කීය.මේ පුද්ගලයා සහ අසල නිවෙසක පුද්ගලයන් සමඟ ඇති වූ ඉඩම් ආරවුලක් හේතුවෙන් මේ මරණය සිදුවූ බව හෙළි වී තිබේ.සැකකරු පිළිබඳ කරුණු හෙළි වී තිබෙන අතර ඔහු ප්‍රදේශය හැර පලා ගොස් තිබෙන බව පොලිසිය පවසයි.මොහු අත්අඩංගුවට ගැනීම සඳහා පොලිසිය කණ්ඩායමක් යොදවා තිබේ.මහේස්ත්‍රාත් පරීක්‍ෂණය පැවැත්වීමෙන් පසු පශ්චාත් මරණ පරීක්‍ෂණ කටයුතු සඳහා මළ සිරුර දිඹුලන රෝහල වෙත රැගෙන ගොස් ඇත.සිද්ධිය පිළිබඳ ඌව පරණගම පොලීසිය පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n10052013</link>
    <topic>“බුදුසරණ” කථික තරගය ජුනි 5 වැනිදා මිහින්තලේදී</topic>
    <author>චිත්‍රාරත්න කළුආරච්චිහිඳෙගම සමූහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම හතළිස්අට (48) වැනි වතාවටත් සංවිධාන කරන මිහින්තලා ආලෝක පූජාවට සමගාමීව ‘බුදුසරණ’ පුවත්පත අනුග්‍රහයෙන් පවත්වන කථික තරගය ජුනි මස 5 දින මිහින්තලය මධ්‍ය මහා විද්‍යාලයේදී පැවැත්වේ.‘බුදුසරණ’ පුවත්පත – ජාතික ඉතිරි කිරීමේ බැංකුව සහ ලේක්හවුස් බෞද්ධ සංගමය අනුග්‍රහයෙන් ‘බුදුසරණ’ කථික තරගය පවත්වනු ලබයි.ජයග්‍රාහකයිනට ලේක්හවුස් බෞද්ධ සංගමයේ අනුග්‍රහයෙන් පියසේන නිශ්ශංක අනුස්මරණ සම්මානය – ඩී. ආර්. විජේවර්ධන අනුස්මරණ සම්මානය සහ බුදුසරණ සම්මානය ප්‍රදානය කෙරේ. ජයගන්නා මුල් තිදෙනාට රුපියල් දහදහස (10000/-) රුපියල් හත්දහස් පන්සීය (7500/-) සහ රුපියල් පන්දහස (5000/-) බැගින් වූ ජාතික ඉතිරි කිරීමේ බැංකුව අනුග්‍රහයෙන් මුදලින් ත්‍යාග සහ සහතික පත් පිරිනැමේ. හතරවැනි ස්ථානයේ සිට දසවැනි ස්ථානය දක්වා මුදලින් රුපියල් දහස (1000/-) බැගින් මුදල් ත්‍යාග පිරිනැමේ.උතුරු මැද පළාතේ පාසල් හා දහම් පාසල් ශිෂ්‍ය ශිෂ්‍යාවන්ට මීට සහභාගී විය හැකි අතර හය වසරේ සිට නමය වසර දක්වා ඉගෙනුම ලබන අයට කනිෂ්ඨ අංශයේ තරග සඳහාද, දහය වසරේ සිට දහතුන වසර දක්වා අයට ජ්‍යෙෂ්ඨ අංශයේ තරග සඳහාද සහභාගී විය හැකිය.සියලු ත්‍යාග සහ කුසලාන පිරිනැමීම ලබන ජුනි මස පොසොන් පොහොය දින මිහින්තලාවේ සිදුකෙරේ.කථික තරග සඳහා ඇතුළත් වීමට කැමැති සිසුන් ලබන මැයි මස 25 වැනි දිනට ප්‍රථම ‘බුදුසරණ’ – කර්තෘ - ලේක්හවුස් - කොළඹ – 10 යන ලිපිනයට අයැදුම් පත් එවිය යුතුය. අනුරාධපුර ලේක්හවුස් ශාඛා කාර්යාලයට ද බාරදිය හැකිය. කවරයේ වම්පස උඩ කෙළවරේ කථික තරගය – බුදුසරණ – 2010 යනුවෙන් ලියා ඉල්ලුම් පත්‍ර බාරදිය යුතු බව අනුරාධපුර ලේක්හවුස් ශාඛා කළමනාකරු ඩබ්ලිව්. එස්. පී. පෙරේරා මහතා ‘දිනමිණ’ට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n10052014</link>
    <topic>යාපනයේ දමිළ චිත්‍රපට සතියක්</topic>
    <author>සකුන්තලා ජයසිංහ සමඟආනන්ද පතිරාජ – උතුරු මැද පළාත්</author>
    <content>යාපනය අර්ධද්වීපයේ වෙසෙන දෙමළ ජනතාවගේ මානසික වර්ධනය උදෙසා දෙමළ චිත්‍රපට උළෙලක් පැවැත්වීමට කටයුතු යොදා තිබේ.යාපනය ආරක්ෂක සේනා ආඥාපති මේජර් ජෙනරාල් මහින්ද හතුරුසිංහ මහතාගේ මගපෙන්වීම හා උපදෙස් මත සතියක් පුරා මෙම චිත්‍රපට උළෙල පැවැත්වීමට යාපනය ආරක්ෂක සේනා මූලස්ථානය බලාපොරෙතාත්තු වෙයි.ඉකුත් යුද්ධය පැවැති සමයේ යාපනය අර්ධද්වීපය තුළ සිනමා ශාලා 16ක් පිහිටුවා තිබුණු අතර ත්‍රස්තවාදීන් විසින් මෙම සිනමා ශාලා සියල්ලම විනාශ කරන ලදී. මේ වන විට යාපනය ජනතාවට සිනමා ශාලාවකින් චිත්‍රපටයක් නැරැඹීමට අවස්ථාවක් නැත.මෙම සිනමා උළෙලේ දී පැරැණි සහ ජනප්‍රිය දකුණු ඉන්දියානු චිත්‍රපට සහ ශ්‍රී ලංකාවේ නිෂ්පාදිත දෙමළ චිත්‍රපට තිරගත කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n10052015</link>
    <topic>‘නැණස’ තක්සලාව ශිෂ්‍යත්ව අතිරේකයත් වැඩමුළු මාලාවත් විභාගයට මහඟු අත්වැලක්</topic>
    <author>සුභාෂිනී සේනානායක</author>
    <content>දිනමිණ පුවත්පත සමඟ නිකුත් කරන ‘නැණස’ තක්සලාව ශිෂ්‍යත්ව අතිරේකය 5 වසර ශිෂ්‍යත්ව විභාගයට මහඟු අත්වැලක් සපයන්නේ් යැයි ගම්පහ ශ්‍රී බෝධි විද්‍යාලයේ විශ්ව අසේනිය තෙන්නකෝන් සහ ගම්පහ බණ්ඩාරවත්ත පරාක්‍රම විදුහලේ 5 වසර ඉගෙනුම ලබන රන්ගීව විමන්ස ජයවර්ධන සිසුහු පවසති.‘දිනමිණ’ පුවත්පත වැඩිහිටියන්ට දැනුම ලබාදෙන පුවත් පතක් වුවද 5 වසර ශිෂ්‍යත්වයට සූදානම් වන දරුවන්ටද විශාල පිටිවහලක් ලබාදෙන බවද ‘දිනමිණ’ පුවත් පතේ ළමා පිටුව ඔවුන්ට දැනුම විනෝදය රැගෙන එන බවද එම සිසුවෝ පවසති.ශිෂ්‍යත්ව වැඩමුළු පවත්වා තමන්ව දැනුම්වත් කරන ‘දිනමිණ’ පුවත්පත ප්‍රශ්න ඉදිරිපත් කර ජයග්‍රාහකයන්ට තිළිණ ලබාදීමෙන් ඔවුහු ධෛර්යමත් කිරීම අගයන බවද ජයග්‍රාහී සිසුවෝ කියති.දිනමිණ පුවත්පත සංවිධානය කරන මන්චි – නැණස දිනමිණ 5 වසර ශිෂ්‍යත්ව වැඩමුළුව නයිවල - වේයන්ගොඩ පැවැත්විණි. එම වැඩමුළුවට සහභාගි වී එහිදී නැගූ ප්‍රශ්නවලට පිළිතුරු ලබා දී ජයග්‍රහණය කළ සිසුන් දෙදෙනා ජයග්‍රාහීන්ට පොත් පාර්සල් තිළිණ කළ උත්සවයේදී එසේ පැවැසූහ.නිට්ටඹුව ගංගා පොත්හලේදී මෙම පොත් ප්‍රදානය ඉකුත්දා පැවැත්වුණේ. දිනමිණ ප්‍රධාන කර්තෘ මහින්ද අබේසුන්දර මහතාගේ සහ ගංගා පොත්හල අධිපතිනි රමණී නාරංගොඩ මහත්මියගේ ප්‍රධානත්වයෙනි. එම අවස්ථාවේදී දිනමිණ සමඟ අදහස් දැක්වූ විශ්ව අසෙනිය සිසුවාගේ පියා වන යුද හමුදාවෙන් විශ්‍රාම ලැබූ කිඩගම්මුල්ල ගම්පහ පදිංචි වර්ණසිරි තෙන්නකෝන් මහතා මෙසේ පැවැසීය.‘දිනමිණ’ පුවත්පත ඉතාම පැරැණි පුවත්පතක් ලෙස මෙවන් සමාජ මෙහෙවරයන් ඉටු කිරීම ඉතා හොඳ දෙයක්.අපේ දරුවන්ටත් දිනමිණ පුවත්පත මගින් 5 වසර ශිෂ්‍යත්ව අතිරේකයක් ලබාදෙනවා. ඒ වගේම ඔවුන් එහි දැනුම ලබාගන්නවා. ඒවගේම ලේක්හවුස් ආයතනය දිනමිණ පුවත්පත ශිෂ්‍යත්ව වැඩමුළුද පවත්වනවා. මෙය අනෙක් සියලු දෙනාටම ආදර්ශයක්.වේයන්ගොඩ නයිවල පැවැත්වුණු 5 වසර ශිෂ්‍යත්ව දිනමිණ - මන්චි නැණස වැඩමුළුව සඳහා දරුවන් දහස් ගණනක් සහභාගි වී සිටියා. මගේ දරුවන් ප්‍රශ්නවලට උත්තර දුන්නා. එහිදී දිනමිණ පුවත්පත පොත්පත් ත්‍යාග පාර්සල් ලබාදීමට පියවර ගෙන තිබෙනවා. මෙය හොඳ වැඩක්. ඉන් දරුවන් දිරිමත් වෙනවා. මම ලේක්හවුස් ආයතනයට මෙන්ම දිනමිණ පුවත්පතට ස්තුතිවන්ත වෙනවා.දිනමිණ පුවත්පතේ ප්‍රධාන කර්තෘ මහින්ද අබේසුන්දර මහතා - සියවැනි වසර උපන් දිනය සමරන දිනමිණ පුවත්පත සැමදාමත් දරුවන්ගේ අධ්‍යාපනයට තෝතැන්නක් වුණා.5 වසර ශිෂ්‍යත්ව විභාගය සඳහා දරුවන්ට වඩා වෙහෙසෙන්නේ දෙමාපියන්. දරුවන් හොඳ ජනපි‍්‍රය පාසලකට ඇතුළත් කර ගැනීම මෙම විභාගය සඳහා වෙහෙසීමේ එක් අරමුණක්.දිනමිණ පුවත්පත සැමවිටම හරවත් යමක් ලබාදීමට වෙහෙසෙන අතර මෙය ඉන් එක් අංගයක්. මෙම දරුවන්ට ශිෂ්‍යත්ව විභාගයෙන් විශිෂ්ට සමාර්ථයක් ලැබේවායි පතනවා.නිට්ටඹුව ගංගා පොත්හලේ අධිපතිනි රමණී නාරංගොඩ මහත්මිය - වසර 40 කට ආසන්න කාලයක් ලේක්හවුස් ආයතනයේ පුවත්පත් නියෝජිතයකු ලෙස කටයුතු කරනවා. දිනමිණ පුවත්පත සැමවිටම නිවැරැදි යමක් කරන පුවත්පතක්.දරුවන්ගේ අධ්‍යාපනය වෙනුවෙන් දිනමිණ පුවත්පත විවිධ වැඩසටහන් සිදුකරනවා. මමත් දහම් පාසල් ගුරුවරියක්.’ මම ඉතා සතුටට පත්වෙනවා මේ සඳහා දායකවීමට ලැබීම ගැන. දරුවන්ට වැඩමුළු පවත්වා ඔවුන් දිරිගැන්වීමට පොත්පත් පවා පිරිනමමින් දිනමිණ ගෙනයන වැඩපිළිවෙළ සාර්ථක වේවා කියා පතනවා.මෙම දරුවන්ට පොත් පාර්සල් පිරිනැමීම සඳහා අනුග්‍රාහය දක්වා ඇත්තේ මන්චි ආයතනය මගිනි.මෙම අවස්ථාවට සීමාසහිත එක්සත් ප්‍රවෘත්ති පත්‍ර සමාගමේ බෙදාහැරීමේ නියෝජ්‍ය කළමනාකරු අසෝක විජේසේකර, ප්‍රාදේශීය ක්ෂේත්‍ර නිලධාරී කපිල ෆර්ඩිනැන්ඩස්, ගංගා පොත්හලේ සමන් නාරංගොඩ මහතා ඇතුළු පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=n10052016</link>
    <topic>විපතට පත්වූවන්ට නාවික හමුදාවෙන් ආධාර උපකාර</topic>
    <author/>
    <content>ගංවතුර තත්ත්වය නිසා ආපදාවට පත්වී සිටින මහජනතාවට අවශ්‍ය ආධාර ලබා දීමටත්, ජීවිත ආරක්ෂාව සලසා දීමටත් නාවික හමුදා බෝට්ටු 22ක් සහ කණ්ඩායම් 23ක් තවදුරටත් නාවික මෙහෙයුම්වල නිරත වෙමින් සිටී.මේ පිරිසට අමතරව තවත් විශේෂ නාවික කණ්ඩායම් හතරක් අනෙකුත් ආයතන හා එක්ව එකී සහන සැලැසීම සඳහා පිටත්කොට යවා ඇත.මෙහිදී වත්තල ප්‍රදේශය සඳහා නාවිකයන් 32කින් යුත් කණ්ඩායමක් ද මීගමුව ප්‍රදේශයට නාවිකයන් 26කින් යුත් කණ්ඩායමක් හා පිළිවෙළින් ගම්පහ සහ කටාන ප්‍රදේශ සඳහා 40කින් හා 29කින් යුත් නාවික කණ්ඩායම් යොදවා තිබේ.නොකඩවා ඇදහැලෙන වර්ෂාව හේතුවෙන් පවතින ගංවතුර අවදානම් තත්ත්වයක් පහව යන තෙක්ම මහජනතාව සඳහා අවශ්‍ය ආධාර ලබා දීමටත් ජීවිත ආරක්‍ෂාව සලසා දීමටත් නාවික හමුදාව තවදුරටත් සූදානමින් සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=r1005201</link>
    <topic>විශිෂ්ට ජනතා සේවයක නියැළෙන කඩුවෙල ප්‍රාදේශීය ලේකම් කාර්යාලය</topic>
    <author/>
    <content>කඩුවෙල ප්‍රාදේශීය ලේකම් යූ.කේ. එස්. මිහිඳුකුලසූරිය මහතා තම ප්‍රාදේශීය ලේකම් කාර්යාලයේ විශේෂත්වය පිළිබඳව අදහස් දක්වමින් කඩුවෙල 230,000කට අධික ජනගහනයක් වෙසෙන කොට්ඨාසයක්. ලංකාවේ වැඩිම මෝටර් රථ බලපත්‍ර ප්‍රමාණයක් නිකුත් කිරීම සිදුවන්නෙත් අප කාර්ලායෙන්.කාර්යක්ෂම සේවාවක්බස්නාහිර පළාතේ සියලුම ප්‍රාදේශීය ලේකම් කාර්යාලවලට අයත්, ලියාපදිංචි වාහන ආදායම් බලපත්‍ර විනාඩි (2 ක්) වැනි සුළු කාලයක දී නිකුත් කෙරෙනවා. උප්පැන්න හා මරණසහතික ලබාදීමේ දී ද ඉතා සුළු කාලයක් තුළ සහතික නිකුත් කිරීමට හැකියාව තියෙනවා.විශ්‍රාමිකයන්ට මහඟු සේවාවක්9000කට අධික ප්‍රමාණයක් අප කාර්යාලයේ සේවය ලබනවා. ඉතා කඩිනම් කාර්යක්ෂම සේවාවක් මහජනතාවට ලබාදීම සඳහා නවීන අංගෝපාංග සහිත තෙමහල් ගොඩනැගිල්ලක් ඇතුළු භෞතික පහසුකම් රැසකින් අප කාර්යාලය සමන්විතයි.පරිසර සංරක්ෂණයඓතිහාසික හා පාරිසරික වශයෙන් වැදගත්කමක් උසුලන, කඩුවෙල කොට්ඨාසය පුරාණ ශ්‍රී මහා පත්තිනි දේවාලය, කඩුවෙල රංකඩු දේවාලය, කොරතොට රජමහා විහාරය වැනි ආගමික වශයෙන් වැදගත් පූජනීය ස්ථාන මෙන්ම පාරිසරික වශයෙන් වැදගත් කැලණි ගං මිටියාවත, කොරතොට, දැඩිගමුව වැනි රක්ෂිත කඳු ප්‍රදේශවල පිහිටි කොට්ඨාසයක්.කැලණි ගඟ අවට රක්ෂිත ප්‍රදේශ හඳුනාගෙන සංවේදී කලාපයන් නම් කිරීමටත් වැලි ගොඩදැමීමේ නවබලපත්‍ර නිකුත් කිරීම අත්හිටුවන්නටත් කටයුතු කළා.ඒ වගේම ආඳා දොල කන්ද, දැඩිගමුව කන්ද වැනි ස්ථානවල ගල්කැඩීම සීමා කරන්නත්, අනවසර ගල් කැඩීම නවත්වන්නත් කටයුතු කරල තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=r1005202</link>
    <topic>අඩුම කාලයකින් දකුණට යා හැකිමේ මඟ තවමත් පාළුවට ගිහින්</topic>
    <author>ඉංගිරිය මධ්‍යම සමූහ</author>
    <content>රොනී ද මැල් මහතා මුදල් ඇමැතිව සිටි කාලයේදී ඉංගිරිය හල්වතුර ප්‍රදේශයේ කළුගඟ හරහා පාලමක් සාදා බුලත්සිංහල - හා හොරණ ආසනය සම්බන්ධ කළද තවමත් මෙම පාලම උපයෝගී කර ගනිමින් විධිමත් ප්‍රවාහන සේවාවක් නොයෙදීම නිසා එම පාලම ඉදි කිරීමේ පරමාර්ථය ඉටුවී නැතැයි ප්‍රදේශවාසීහු පවසති.මෙම පාලම හරහා ඉංගිරියේ සිට අගලවත්ත මතුගම හරහා දකුණු පළාතට යෑමට පහසු මාර්ගයක් ඇතත් බලධාරීන්ගේ අවධානය මෙතෙක් ඒ සඳහා යොමුවී නැත.දැනට මෙම පාලම මතින් ඉංගිරිය, බුලත්සිංහල අතර පෞද්ගලික බස් සේවාවක් පමණක් ක්‍රියාත්මක වේ.වත්මන් ප්‍රවාහන ඇමැති කුමාර වෙල්ගම මහතාද මෙම ප්‍රදේශ නියෝජනය කරන බැවින් දැන්වත් ඉංගිරිය හල්වතුර පාලමෙන් නිසි ප්‍රයෝජන ගැනීමට අවධානය යොමු කරන්නැයි ප්‍රදේශවාසීහු ඉල්ලා සිටිති.මෙම පාලම හරහා ඉංගිරිය නගරය ඔස්සේ ගාල්ල මාතර වැනි ප්‍රදේශවලටද යා හැකි අතර එහිදී ගාලු පාරෙන් ගමන් කරන සැතපුම් ප්‍රමාණයට වඩා බෙහෙවින් අඩු සැතපුම් ප්‍රමාණයක් ගෙවා යා හැකිය.එමෙන්ම දැනට බුලත්සිංහල ප්‍රදේශයේ සිට හොරණ නගරය හරහා කොළඹට යන එන අයට ඉංගිරිය හරහා යෑමට සැලසෙන්නේ නම් අඩු දුර ප්‍රමාණයකින් එසේ යා හැකිවෙයි. මෙය ඉංගිරිය නගරය සංවර්ධනය වීමටද අඩිතාලමක් වන බව ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=r1005203</link>
    <topic>අගලවත්ත බස් නැවතුම්පොළ එකම මඩ වළක්</topic>
    <author>මතුගම සංචාරක</author>
    <content>අගලවත්ත ප්‍රධාන බස් නැවැතුම්පොළේ තාර ගැලවී යෑමෙන් විශාල වළවල් රාශියක් සෑදී ඇත. මේ නිසා මගීන්ට දැඩි අපහසුතාවන්ට මුහුණ පෑමට සිදුව ඇත.මෙම වළවල්වල නිතර ජලය පිරී පවතින අතර බස් රථවල වයර්වලටඅසුවී ගල් කැබැලි විසිවීමෙන් අවට ඇති වෙළඳ සල්වල වීදුරු අල්මාරි රාශියකට අලාභ හානි සිදුවී තිබේ. වළවල්වල වැටීම නිසා බස්රථවල දුණු කැඩීයාම්ද සිදුවේ. මෙම බස් නැවතුම්පාළ අලුත්වැඩියා කර දෙන ලෙස මගීහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=r1005204</link>
    <topic>මහවැලි ගං පතුලේ සල්ලි උල්පතමනම්පිටිය වැලි නිධිය</topic>
    <author>සටහන හා ඡායාරූප - අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>ගංඟා ඇළදොළවලින් වැලි ගොඩ දැමීම පසුගිය වකවානුවේ බලවත් පාරිසරික ප්‍රශ්නයක් බවට පත්ව තිබූ අතර වැලි ගොඩදැමීම සහ ප්‍රවාහනය දැඩි නීති රීති හා තහංචිවලට යටත් කරනු ලැබීය. රටේ වේගවත් සංවර්ධනයත් සමඟ ගොඩනැඟිලි ඇතුළු ඉදිකිරීම් කර්මාන්තය ශීඝ්‍රයෙන් වර්ධනය වෙමින් පවත්නා බැවින් වැලි සඳහා රට පුරා ඇත්තේ විශාල ඉල්ලුමකි.පොළොන්නරුව දිස්ත්‍රික්කයේ මනම්පිටිය හා ගල්ලෑල්ල ප්‍රදේශය ආශ්‍රිතව මහවැලි ගංඟාවෙන් වැලි ගොඩ දැමීමේ ව්‍යාපෘතියට මේ සංදර්භය තුළ හිමි වනුයේ සුවිශේෂ ස්ථානයකි.මනම්පිටිය ප්‍රදේශය ඇතුළු සෝමාවතිය මහවැලි නදිය පිටාර ගැලීම නිසා ගංවතුර තර්ජනයට අනතුරුව මුහුණ පායි. වසරකට කීප වරක් පොළොන්නරුව, මඩකළපුව ප්‍රධාන මාර්ගය ගංවතුරට යට වී ගමනා ගමන කටයුතු අඩාළ වීම සුලභ සිදුවීමකි.මේ තත්ත්වය පාලනය කිරීම සඳහා ශ්‍රේෂ්ඨාධිකරණයේ නියෝගයක් අනුව ජල ගැලුම් කලාපයේ මහවැලි ගංඟාවේ වැලි නිධි ඉවත් කිරීමේ භාරදූර වගකීම පැවරුණේ භූ® විද්‍යා සමීක්ෂණ හා පතල් කාර්යාංශයටය.කාර්යාංශයට අනු යුක්ත භූවිද්‍යා සමීක්ෂණ හා පතල් කාර්යාංශයීය කාර්මික සේවා (පෞද්ගලික) සමාගම මේ නියෝගයට අනුකූ®ලව 2008 අප්‍රියෙල් සිංහල අවුරුදු සමයෙන් පසු මනම්පිටිය රාජ්‍ය වැලි ගොඩ දැමීමේ හා අලෙවි කිරීමේ ව්‍යාපෘතිය ආරම්භ කෙළේ ය.එක් පැත්තකින් ගංවතුර තර්ජනයට පිළියම් යෙදෙන අතර, තවත් පැත්තකින් ජාතික වැලි වෙළෙඳ පොළේ ප්‍රබල වැලි සපයන්නෙකු ලෙස කැපී පෙනීමට කාර්යාංශයට හැකි වී තිබේ. ඒ සමඟම සමෘද්ධි ලාභීන් ඇතුළු 5000කට අධික ජනතාව මේ වැලිගොඩදැමීම හා ප්‍රවාහනය තුළින් අගහිඟකමින් තොර සාර්ථක දිවි පෙවතක් ගත කිරීමට වාසනාව උරුම කරගෙන සිටිති.මනම්පිටිය වැලි ව්‍යාපෘතියේ ව්‍යාපෘති කළමනාකරු ලෙස සරත් ජයසුන්දර මහතා සේවය කරයි. ඔහු භූ විද්‍යා සමීක්ෂණ හා පතල් කාර්යාංශයේ කැණීම් හා ඛනිජ සම්පත් ඉංජිනේරුවරයෙකි. ගත වූ වසර දෙක පුරා මේ ව්‍යාපෘතිය ඉතා සාර්ථකව ක්‍රියාත්මකව පවතිනවා. ව්‍යාපෘතිය සතුව මහවැලි ගංඟාවේ වැලි ගොඩදැමීමේ තොටුපළවල් 183ක් තිබෙනවා. එක් වැලි තොටුපළක වැලිගොඩ දමන්නන් 05 දෙනකු කාර්යයේ නිරත වෙනවා.ස්ථිරවම වැලි ගොඩදැමීමේ 915 දෙනකු යෙදී සිටිනවා. වැඩි පිරිසක් සමෘද්ධි ප්‍රතිලාභ ලැබූ අඩු ආදායම් ලාභීන් බවද පැවැසිය යුතුයි. මේ වැලි ව්‍යාපෘතියෙන් වක්‍රව හා සෘජුව 5000කට අධික පිරිසක් ජීවනෝපාය සලසා ගන්නවා. ව්‍යාපෘති කළමනාකාරිත්වය විස්තර කෙළේ ය.මනම්පිටිය මහවැලි මහ වැලි නිධිය ප්‍රදේශවාසීන්ට හා රටට රන් ආකරයක් වැනිය. ගත වූ වසර දෙක තුළ වැලි ගොඩ දමන්නන් ඉපැයූ ආදායම රුපියල් විසිහත් කෝටිය ඉක්මවයි. මේ වසරේ ගෙවී ගිය හාර මාසය තුළ පමණක් මහවැලි වැලි ඔවුන්හට රුපියල් තුන් කෝටි හැත්තෑපන් ලක්ෂයක වාසනාව ගෙන ආවේ ය.මනම්පිටිය රාජ්‍ය වැලි ගොඩදැමීමේ ව්‍යාපෘතිය ක්‍රියාත්මක වන්නේ අධිකරණ නියෝගයක් මතය. මෙය පිහිටියේ වන ජීවි ආරක්ෂක කලාපයක් තුළය. මේ නිසා දැඩි කොන්දේසි මත වැලි ගොඩ දැමීම කරගෙන යා යුතුව තිබේ.2008 සිට මේ දක්වා වැලි වෙළෙඳ පොළට මනම්පිටියෙන් ඉතා අනර්ඝ තත්ත්වයේ ගංඟා වැලි කියුබ් තුන් ලක්ෂයකට ආසන්න ප්‍ර‍්‍රමාණයක් සපයා තිබේ.මේ දිනවල දිනකට වැලි කියුබ් 03 බැගින් පටවාගත් ලොරි 175 - 200 පමණ සංඛ්‍යාවක් මනම්පිටියේ වැලි ව්‍යාපෘතියේ සිට කොළඹ බලා වැලි ප්‍රවාහනය කරයි.මනම්පිටිය රාජ්‍ය වැලි ගොඩදැමීමේ ව්‍යාපෘතියේ කාර්ය මණ්ඩලය 27 දෙනෙකි එයට කාර්මික නිලධාරින් තිදෙනෙකුද ඇතුළත්ය. මෙතරම් වැදගත් ජාතික මෙහෙවරක යෙදෙන මොවුන් එදිනෙදා රාජකාරි කරන්නේ වායු සමීකරණය කළ කාර්යාලයක් තුළ නොව අයින් කරන ලද කන්ටේනර් තුනක් තුළය. වනජීවී රෙගුලාසි අනුව මේ භූ®මියේ ගොඩනැඟිලි ඉදිකිරීම තහනම්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=r1005205</link>
    <topic>කතරගම බැතිමතුනි වාහන අංක තහඩුගස්වල ගසන්න එපා</topic>
    <author>සටහන හා ඡායාරූප - කතරගම විශේෂ ඊ. එච්. සෝමපාල</author>
    <content>කතරගම පුදබිමට පැමිණෙන බැතිමතුන් අතුරින් වාහන හිමි අය තමන්ගේ වාහනයේ අංකය පුදබිමේ ඇති ගස්වල ඇණ ගසා එල්ලීමට පුරුදු වී ඇත.මෙසේ ගස්වල ඇණ ගැසීමෙන් එම ගස් කාලයක් යනවිට මියයන අතර බැතිමතුන් ගස් ආරක්ෂා කරගැනීම සඳහා මෙවැනි බෝඩ් ගස්වල එල්ලීමෙන් වැළකී පරිසරයේ සුන්දරත්වය ආරක්ෂා කර ගැනීමට සහාය වන ලෙස කතරගම ප්‍රාදේශීය ලේකම් ටී. බී. එම්. අතපත්තු මහතා බැතිමතුන්ගෙන් කාරුණික ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=r1005206</link>
    <topic>ලෙඩ ගොඩ ගසනබේරුවල කසළ කඳු</topic>
    <author>සටහන හා ඡායාරූප බේරුවල විශේෂ බී. එම්. මුක්තාර්</author>
    <content>බේරුවල ප්‍රාදේශීය සභා බල ප්‍රදේශයට අයත් දර්ගා නගරය, මිහිරි පැන්න (බෙන්තොට ගංඟා ආශ්‍රීත ගොඩබිම් තීරය) ස්ථානයෙහි කසළ කඳු ගොඩ ගැසීම නිසා එය පරිසරයට මෙන්ම අවට පදිංචි ජනතාවටද ඉමහත් හිසරදයක් වී තිබේ.බේරුවල ප්‍රාදේශීය සභා බල ප්‍රදේශයෙහි එකතු කරනු ලබන අපවිත්‍ර කුණු කසළ මේ ස්ථානයෙහි ගොඩ කිරීම නිසා මේ තත්ත්වය උද්ගත වී තිබේ.ඉතා සුන්දර පාරිසරික පසුබිමක් ඇති බෙන්තොට ගංඟාවෙහි ජලය අපවිත්‍ර වීම හා පාරිසරික තත්ත්වයටද බලපා ඇති බව පෙන්වා දිය යුතුය.අවට ප්‍රදේශවාසීන්ගේ සෞඛ්‍යයට ඉමහත් තර්ජනයක් වී ඇති මේ කුණු කසළ මගින් ඇතිවන දුර්ගන්ධය ඉවසිය නොහැකි බව එහි අවට උදවිය පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=r1005207</link>
    <topic>ග්‍රාම නිලධාරි වසම් 21කමාර්ග කොන්ක්‍රීට් කැරේ</topic>
    <author>දිගාමඩුල්ල සංචාරක</author>
    <content>“ගම නැගුම” වැඩ සටහන යටතේ උහන ප්‍රාදේශීය ලේකම් බල ප්‍රදේශයේ ග්‍රාම නිලධාරි වසම් 21 ක මාර්ග 21 ක් කොන්ක්‍රීට් දමා ඉදිකිරීමට රජය මගින් රුපියල් මිලියන 21 ක් (රුපියල් ලක්ෂ 210) ලබාදී ඇත.මේ වසරේදී මෙම මාර්ග 21 ඉදිකිරීම සඳහා අවශ්‍ය සැලසුම් මේ දිනවල සකස් කරමින් තිබෙන බව උහන ප්‍රාදේශීය ලේකම් අනුරුද්ධ පියදාස මහතා පැවසීය.ප්‍රදේශවාසීහු සභා හරහා මෙම යෝජනා ඉදිරිපත් කළහ. මෙම මාර්ග ඉදිකිරීම් කටයුතු අධීක්ෂණය කිරීම ප්‍රාදේශීය ලේකම් කාර්යාලයේ නිලධාරීන් විසින් සිදුකැරේ. සිවිල් ආරක්ෂක බළකායේ මෙත්තා සමාජද ඒ සඳහා සහයෝගය ලබාදීමට ඉදිරිපත්ව සිටී.උහන ප්‍රාදේශීය ලේකම් යූ. පී. ඉන්දික අනුරුද්ධ පියදාස මහතාගේ අධීක්ෂණය යටතේ සහකාර සැලසුම් අධ්‍යක්ෂක ක්‍රිෂාන්ත කුමාර බෙනරගම මහතාගේ මෙහෙයවීමෙන් සංවර්ධන සහකාර එච්. ඒ. ජේ. තිසර කුමාර, රාජ්‍ය කළමනාකරණ සහකාර රේනුකා දිසානායක යන මහත්වරු මෙම කටයුතු සාර්ථකකර ගැනීමට මේ දිනවල කටයුතු කරමින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=s1005201</link>
    <topic>වේග රැජන සුසන්තිකාගේ රිදී පදක්කම ජනපති සුරතින් හෙට පිළිගැන් වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවෙන් බිහි වූ විශිෂ්ටතම ක්‍රීඩිකා සුසන්තිකා ජයසිංහට හිමි වූ ඔලිම්පික් රිදී පදක්කම හෙට (21 වැනිදා) පස්වරු 4.30 ට අරලියගහ මන්දිරයේදී ජනාධිපති මහින්ද රාජපක්ෂ මහතා අතින් පිරිනැමේ.මේ ඓතිහාසික අවස්ථාව පිළිබඳ ‘දිනමිණ’ ට අදහස් දැක් වූ සුසන්තිකා ජයසිංහ පැවැසුවේ වසර 10කට පසුව තමාට හිමි නිවැරැදි අගය කිරීම, ලොව පිළිගත් එඩිතර නායකයකු අතින් ලබා ගැනීම තම ජීවිතයේ සුන්දරම අවස්ථාවක් බවයි.‘කාලයාගේ ඇවෑමෙන් සත්‍ය ජය ගන්නවා. මෙය ජනාධිපතිතුමාගේ සුරතින්ම මට ලැබෙන්න තිබූ දෙයක්. මවු බිමට ජයග්‍රහණ රැසක් අත්කර දුන් නායකයා අතින් රිදී පදක්කම හිමි වීම මා ලද වාසනාවක්’ සුසන්තිකා ‘දිනමිණ’ ට පැවැසුවාය.ක්‍රීඩා ඇමැති සී. බී. රත්නායක මහතා ඇතුළු රජයේ මැති ඇමැතිවරු ක්‍රීඩා අමාත්‍යාංශයේ ලේකම් එස්. ලියනගම, ජාතික ඔලිම්පික් කමිටු සභාපති හේමසිරි ප්‍රනාන්දු, ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු යන මහත්වරුද ජ්‍යෙෂ්ඨතම මලල ක්‍රීඩක ක්‍රීඩිකාවන්ද මේ සුවිශේෂී අවස්ථාවට සහභාගී වෙති.වසර 2000 දී සිඩ්නි ඔලිම්පික් උළෙලේ මීටර් 200 තරග ඉසව්වට එක් වූ සුසන්තිකා ජයසිංහට එම ක්‍රීඩා තරගාවලියේ දී ලෝකඩ පදක්කම හිමි වූවද රන් පදක්කම දිනා ගත් මේරියන් ජෝන්ස් තහනම් උත්තේජක ලබාගත් බවට වැරැදිකාරිය වීමෙන් ප්‍රතිඵල සංශෝධනය විය..ඇමෙරිකානු ජාතික මේරියන් ජෝන්ස් වෙත පිරිනැමුණු රන් පදක්කම ජාත්‍යන්තර ඔලිම්පික් කමිටුව ලබාගත් අතර එය දෙවැනි තැන දිනූ බහමාස්හී ඩේවිඩ් තොම්සන්ට පිරිනැමුණි. ඇය සතුකරගෙන තිබු රිදී පදක්කම පසුගියදා ශ්‍රී ලංකාවට එවීමට ජාත්‍යන්තර ඔලිම්පික් කමිටුව පියවර ගත්තේ ය.සිඩ්නි ඔලිම්පික් උළෙලේ කාන්තා මීටර් 200 ප්‍රතිඵල සංශෝධනයට අනුව බහමාස්හී ඩේවිඩ් තොම්සන් තත්ත්පර 22.27, ශ්‍රී ලංකාවේ සුසන්තිකා ජයසිංහ තත්පර 22.28 හා ජැමෙයිකාවේ බෙවලි මැක්ඩොනල්ඩ් තත්පර 22.35 ලෙස සියලු වාර්තා අලුතින් ලිය වී ඇත.සුසන්තිකා ජයසිංහ ලෝක හා ආසියානු ක්‍රීඩා තරගාවලි කිහිපයකදීම මීටර් 100 හා 200 ඉසව්වලින් ජයග්‍රහණය ලබා ශ්‍රී ලංකාවට කීර්තියක් ගෙන දුන් ක්‍රීඩිකාවකි.සුසන්තිකාට පෙර 1948 ලන්ඩන් ඔලිම්පික් උළෙලේ දී ඩන්කන් වයිට් ඔලිම්පික් රිදී පදක්කමක් දිනා තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=s1005202</link>
    <topic>ආසියානු කාන්තා බොක්සිං සූරතාවලිය23දා කසකස්තානයේදී ඇරැඹේ</topic>
    <author>ෆවුස් මොහොමඩ්</author>
    <content>රටවල් 15කින් තරගකාරියන් 120කට අධික ප්‍රමාණයක් තරග වදින ආසියානු කාන්තා බොක්සිං සූරතාවලිය 23 දා සිට 31 දින දක්වා කසකස්තානයේ අස්තානා නුවර පැවැත්වීමට නියමිතය.ආසියානු බොක්සිං සම්මේලනය මගින් පවත්වනු ලබන මේ තරගාවලියට සහභාගිවන ශ්‍රී ලංකා ක්‍රීඩිකාවන් ඇතුළු කණ්ඩායම සිකුරාදා (21) දිවයිනෙන් පිටත්ව යනු ඇත.2009 වසරේ ආසියානු කාන්තා ගෘහස්ථ ක්‍රීඩා උළෙලේ ලෝකඩ පදක්කම්ලාභී අනූෂා කොඩිතුවක්කු සහ රුසියානු කාන්තා ආරාධිත ජාත්‍යන්තර බොක්සිං තරගාවලියේ රන් පදක්කම්ලාභී නිල්මිණී ජයසිංහ ඇතුළු ක්‍රීඩිකාවන් සිවුදෙනෙකු මේ තරගාවලියට සහභාගි වෙති.අනූෂා කොඩිතුවක්කු පින් බර පන්තියෙන් (කි.ග්‍රෑ 46) තරග වදින අතර නිල්මිණි ජයසිංහ ෆ්ලයි බර පංතියෙන් (කි.ග්‍රෑ.51) තරග වැදීමට නියමිතය. පී.කේ. සුමුදු ලයිට් බර පංතියෙන්ද (කි.ග්‍රෑ.60) ඩබ්.එස්.ශාන්තිකා බැන්ටම් බර පංතියෙන්ද (කි.ග්‍රෑ.54) තරග වදිති.කසුනි සිල්වා කණ්ඩායමේ කළමනාකාරිනිය ලෙස කටයුතු කිරීමට නියමිතය. ආධුනික බොක්සිං සංගමය මගින් නම්කළ ආර්.කේ.ඉන්ද්‍රසේන තරග විනිසුරු සහ තීරකවරයකු ලෙස කටයුතු කරනු ඇත. කණ්ඩායමේ පුහුණුකරු ලෙස ඩබ්.වසන්ත කුමාර පත්කොට තිබේ.චීනය, ඉන්දියාව, කසකස්තානය, උස්බෙකිස්තානය, පිලිපීනය, කාම්බෝජියාව, කැමරුන්, මොංගෝලියාව, සිංගප්පූරුව, ටර්කිමෙනිස්තානය යන රටවල්වල ප්‍රබල ක්‍රීඩිකාවන් තරග වදින මේ තරගාවලිය බර පංති 11ක් යටතේ පැවැත්වේ.නොවැම්බර් මාසයේ චීනයේ පැවැත්වීමට නියමිත ආසියානු ක්‍රීඩා උළෙලට ඉතා වැදගත් වන පෙරහුරු තරගාවලියක් ලෙස මෙය සැළැකේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=s1005203</link>
    <topic>තීරණාත්මක රගර්නිලවරණය හෙට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා රගර් සම්මේලනයේ වාර්ෂික නිලවරණය හෙට (21දා) ක්‍රීඩා සංවර්ධන දෙපාර්තමේන්තුවේදී පැවැත්වේ. ගණපූර්ණය නොමැති වීමෙන් දෙවරක්ම කල් ගිය රගර් සම්මේලනයේ නිලවරණය මෙදින පැවැත්වීමට නොහැකි වුවහොත් අන්තර් ජාතික රගර් සාමාජිකත්වය අහෝසි වීමේ අවදානමට මුහුණදීමට සිදු වනු ඇත.ලබන මස 1 දාට කලින් රගර් නිලවරණය පවත්වා නිලධාරීන් පත්කර ගැනීමට ශ්‍රී ලංකාව අපොහොසත් වුවහොත් අන්තර් ජාතික රගර් සම්මේලනය අනතුරු අඟවා ඇත.රගර් නිලවරණයට දෙවරක්ම දින නියම වූ අවස්ථාවේදී අන්තර්ජාතික රගර් සම්මේලනයේ කළාප කළමනාකරු ජෙරාඩ් ගැල්හර් මහතා ශ්‍රී ලංකාවට පැමිණි අතර බලාපොරොත්තු සුන් වී නැවත ගියේය.පසුගිය මාර්තු මාසයේදී රගර් අතුරු කමිටුව විසුරුවා නිලවරණයට අදාල නාම යෝජනා කැඳවීම සිදුවූ අතර ලේකම් හා සභාපති නාමයෝජනා දෙකම ප්‍රතික්ෂේප විය.භාණ්ඩාගාරික ලෙස කිරාන් අතපත්තු මහතාද උප සභාපති ලෙස ලසිත ගුණරත්න මහතාද නිතරගයෙන් තේරී පත් වූහ. එයට අමතරව කමිටු සාමාජිකයන් ලෙස හෆීස් මරික්කාර්, එල්. ඒ. විජේසූරිය හා ටී. එස්. ඩෝල් යන මහත්වරු නිතරගයෙන් තේරී පත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=s1005204</link>
    <topic>ශ්‍රී ලංකා ‘ඒ’ පිලේ ඕස්ට්‍රේලියානු සංචාරය</topic>
    <author>ෆවුස් මොහොමඩ්</author>
    <content>ලබන මාසයේ ඕස්ට්‍රේලියානු සංචාරයක නිරත වන ශ්‍රී ලංකා ‘ඒ’ කණ්ඩායමේ සිවුදින තරග සඳහා නායකත්වයට තිලිණ කණ්ඩම්බිත්, එක්දින තරග සඳහා නායකත්වයට චාමර කපුගෙදරත් නම් කර ඇත.සිවු දින තරග 2 ක්, එක් දින තරග 3 ක්, විස්සයි 20 තරගයක් සහ තුන්දින පෙරහුරු තරගයකින් සමන්විත ශ්‍රී ලංකා ඒ කණ්ඩායමේ ඕස්ට්‍රේලියානු සංචාරය ලබන මස 10 වැනිදා ආරම්භ වීමට නියමිතය.මේ සංචාරයේ සිවුදින තරග සඳහා සහභාගී වන ශ්‍රී ලංකා ‘ඒ’ පිලට පසුගියදා නිමාවට පත්වූ අන්තර් පළාත් සිවු දින තරග මාලාවේ වැඩිම ලකුණුලාභියා වන ඩිල්ෂාන් මුණවීර ඇතුළත් කර නොමැති අතර ඔහු එක් දින තරග සඳහා නම් කළ කණ්ඩායමට පමණක් ඇතුළත්ව සිටීම විමතියට කරුණකි. එමෙන්ම අන්තර් පළාත් සිවු දින තරගාවලියේ වැඩිම කඩුලු ලාභියා වන මාලිංග බණ්ඩාර මේ සංචාරය සඳහා තෝරාගෙන නැත.අන්තර් පළාත් එක් දින තරග මාලාවේ වැඩිම ලකුණුලාභියා වන කෞෂාල් වීරරත්න ද මේ සංචාරයට තෝරා ගෙන නොමැති අතර අන්තර් පළාත් එක්දින හා විස්සයි 20 තරග තුළ පිති හරඹයෙන් දස්කම් දැක්වූ ජීවන්ත කුලතුංගට ද කණ්ඩායම තුළ ස්ථානයක් හිමි වී නැත.උපුල් තරංග, ෂානුක දිසානායක, ප්‍රසන්න ජයවර්ධන අන්තර් පළාත් ක්‍රිකට් තරග මාලාවේ දස්කම් දැක්වූවද ඕස්ට්‍රේලියානු සංචාරයට තෝරා නොගැනුණු සෙසු ක්‍රීඩකයන්ය.තරංග පරණවිතාන, කෞෂාල් සිල්වා, ධම්මික ප්‍රසාද්, චමින්ද විදානපතිරණ සහ නදීර නාවෙල මේ සංචාරයේ සිවු දින තරග සඳහා පමණක් තෝරා ගෙන ඇති අතර ඩිල්ෂාන් මුණවීර, චාමර කපුගෙදර, ඉසුරු උදාන, ෆර්වේස් මහරූෆ් සහ මහේල උඩවත්ත සංචාරයේ එක්දින තරග සඳහා පමණක් නම් කර ඇත.කණ්ඩායම් දෙකටම ඇතුළත්ව සිටින ක්‍රීඩකයන් මෙසේය.දිමුත් කරුණාරත්න, ලහිරු තිරිමාන්න, තිළිණ කණ්ඩම්බි, දිනේෂ් චන්දිමාල්, ජීවන් මෙන්ඩිස්, කෝසල කුලසේකර, නුවන් ප්‍රදීප්, දිනේෂ් දර්ශන්ප්‍රිය, සචිත්‍ර සේනානායක සහ එස්. ප්‍රසන්න.අතිරේක ක්‍රීඩකයන් ලෙස සචිත්‍ර සේරසිංහ, කෞෂාල් ජනිත්, ජානක ගුණරත්න, මලින්ත වර්ණපුර, ජෙහාන් මුබාරක් සහ තරංග ලක්‍ෂිත නම් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=s1005205</link>
    <topic>සුනාමිට ලෝක බොක්සිං කිරුළක්</topic>
    <author/>
    <content>තයෝකෝ එබාටා පරාජය පත්කළ ජපානයේ සුනාමි තෙන්කායි ලෝක බොක්සිං සම්මේලන සුපර් ෆ්ලයිබිටි කාන්තා කිරුළ රැක ගැනීමට සමත් වූවාය.තෝකියෝ නුවර සයිටාමා ශාලාවේ පැවැති මේ තරගයේ 10 වැනි වටයේදී විනිසුරුවන්ගේ ඒකමතික තීරණය අනුව තෙන්කායිට ජය හිමි විය.තරග විනිසුරුවන් තිදෙනා ලකුණු 96 - 93ක්, 97 - 92 ක් සහ 98 - 92 ක් වශයෙන් තෙන්කායිට පක්ෂව ලකුණු ලබා දී තිබිණි.25 හැවිරිදි තෙන්කායි, බ්‍රිතාන්‍යයේ ෂානී මාර්ටින්ට එරෙහිව ජයග්‍රහණය වාර්තා කරමින් සුපර් ෆ්ලයිබිටි කාන්තා බොක්සිං කිරුළ දිනාගනු ලැබුවේ පසුය පෙබරවාරි මාසයේදී ය. සුනාමි තෙන්කායි (වමේ ) සහ තයෝකෝ එබාටා අතර තරගයේ අවස්ථාවක්</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=s1005206</link>
    <topic> සූරියවැව ජාත්‍යන්තර පිටියේ ඉදිකිරීම් අවසන් අදියරේ</topic>
    <author>ලූණම සමූහ - සනත් ගාමිණී</author>
    <content>2011 ලෝක කුසලාන ක්‍රිකට් තරගයට සැරසෙන හම්බන්තොට සූරියවැව ජාත්‍යන්තර ක්‍රිකට් ක්‍රීඩාංගණයේ ඉදිකිරීම් අවසන් අදියරේ පවතී.සූරියවැව මීගහපඳුර මාර්ගයේ, මීගහපඳුර ප්‍රදේශයේ අක්කර 47ක භූ®මි ප්‍රමාණයක ජාත්‍යන්තර ක්‍රිකට් ක්‍රීඩාංගණය ඉඳි කැරේ.ක්‍රීඩාංගණයට පිවිසීම සඳහා මං තීරු හයකින් සමන්විත කාපට් යෙදූ මාර්ගයද මේ වන විට ඉඳිකර අවසන් වේ. හම්බන්තොට සහ මොනරාගල යන දිස්ත්‍රික්ක දෙකටම අයත්වන සේ ආයෝජන මණ්ඩලය යටතට ගෙන තිබෙන හෙක්ටයාර් 200ක භූ®මි ප්‍රදේශයේ විවිධ ආයෝජන අවස්ථා සඳහා ද ඉඩ පහසුකම් සැපයේ.වත්මන් පාර්ලිමේන්තු මන්ත්‍රී තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතාගේ සංකල්පයක් මත ගමට ක්‍රිකට් ගෙන ඒමේ වැඩසටහන යටතේ හම්බන්තොට සූරියවැව ජාත්‍යන්තර ක්‍රිකට් ක්‍රීඩාංගණය ඉඳිකෙරිණි.ජාත්‍යන්තර ක්‍රිකට් කවුන්සිලය විසින් මෙම ක්‍රීඩා පිටියේ තණ තිල්ල හා සෙසු ඉඳිකිරීම් පසුගිය වසරේ නිරීක්ෂණය කළ අතර එහි ඉඳිකිරීම් සම්බන්ධයෙන් උසස් ප්‍රතිචාර ලැබී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=s1005207</link>
    <topic>ජර්මානු පාපන්දු නායකයා ලෝක තරගාවලියෙන් ඉවතට</topic>
    <author>බර්ලීනය (ඒ. එෆ්. පී.)</author>
    <content>ජර්මානු පාපන්දු නායක මයිකල් බැලැක් ගේ පාදයේ ඇතිවූ ආබාධයක් හේතුවෙන් මෙවර ලෝක කුසලාන තරගාවලියට සහභාගිවීම අවිනිශ්චිත බැව් ජර්මානු පාපන්දු සම්මේලනය ප්‍රකාශ කළේය.පසුගියදා නිමාවට පත්වූ එෆ්. ඒ. කුසලාන පාපන්දු තරගාවලිය අතරතුරදී බැලැක් මේ ආබාධයට ගොදුරු වූයේ චෙල්සියා පිලට ක්‍රීඩා කරමින් සිටියදීය.පසුව කරනු ලැබූ ස්කෑන් වෛද්‍ය පරීක්ෂණයක් මගින් හෙලිදරව් වූයේ දෙමසක පමණ කාලයක් ඔහුට විවේකයෙන් සිටීමට සිදුවනු ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=s1005208</link>
    <topic> ලෝක පාපන්දු තරගවලට 450,000ක් !</topic>
    <author/>
    <content>ලබන මස පැවැත්වෙන පාපන්දු ලෝක කුසලාන තරගාවලිය නැරැඹීම සඳහා 450,000ක පිරිසක් පැමිණෙතැයි බලාපොරොත්තු වුවද සංචාරකයන් 300,000 ක් පැමිණෙන බව දකුණු අප්‍රිකානු සංචාරක ඇමැති මාටිනස් වැන් සැල්වික් පවසයි.වසර 4කට පෙර වැඩි පේ‍්‍රක්ෂකයන් පිරිසක් බලාපොරොත්තු වුවත් ගෝලීය ආර්ථික අවපාතය හේතුවෙන් මෙලෙස සංචාරකයන් පැමිණීම අඩු වී ඇති බව ඔහු තවදුරටත් පෙන්වා දෙයි. නමුත් අපගේ ක්‍රීඩාංගණ පේ‍්‍රක්ෂකයන්ගෙන් පිරී ඉතිරී යන බවක් දැනටමත් පෙන්නුම් කරන අතර එය වඩාත් හොඳ තරගාවලියක් වීමේ සුබ ලකුණු බව ඔහු තවදුරටත් පෙන්වා දෙයි. 230,000ක් පමණ සංචාරකයන් ප්‍රවේශපත් මිලදී ගෙන තිබේ. අප්‍රිකානුවන් 11.300ක් පමණ ප්‍රවේශපත් මිලදී ගෙන ඇත.අප්‍රිකානුවන් ප්‍රවේශපත් මිලදී ගැනීම අඩු වී ඇත්තේ ප්‍රවේශපත් මිල අධික වීම හා අන්තර් ජාලය මගින් ප්‍රවේශපත් මිලදී ගැනීමට ඔවුන් පෙළඹී නැති වීමයි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=s1005209</link>
    <topic>අම්පිටිය සත් සාමාජික පාපන්දු හෙට</topic>
    <author>නිමල් දිසානායක සෙංකඩගල සමූහ</author>
    <content>අම්පිටිය යුනිකෝන් ක්‍රීඩා සමාජය සංවිධානය කරන සත් සාමාජික පාපන්දු තරගාවලිය හෙට (21දා) පෙරවරු 8.00 සිට අම්පිටිය මහජන ක්‍රීඩාංගණයේදී පැවැත්වේ.සූරතාව දිනා ගන්නා පිලට රුපියල් 15000 ක් අනු සූරතාවට රුපියල් 10000 ක් හා දක්ෂතම ක්‍රීඩකයන්ට මුදල් තෑගි පිරිනැමේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=f1005201</link>
    <topic>දෙවැනි නිදහස රැක ගැනීම</topic>
    <author>රාමන්</author>
    <content>ප්‍රධාන කාරනා දෙකක් නිසා රටක හෝ යම් ජන කොට්ඨාසයකට හෝ නිදහස අහිමි වෙනවා. ඉන් එකක් පිටතින් සිදුවන ආක්‍රමණයක් මඟින් යටත් වීම. අනෙක තමන්ගේ රට තුළම සිදුවන නොසන්සුන්තාව නිසා නිදහස අහිමි වීම. පිටස්තර ජාතීන්ගේ ආක්‍රමණ නිසා විටින් විට අපේ රටේ නිදහසට බාධා ඇති වුණා.එහෙත් සම්පූර්ණයෙන්ම රටක් විදියට යටත් වුනේ 1815න් පසුවයි. 1815 සිට 1948 පෙබරවාරි 4 වැනිදා දක්වා පැවැතියේ පරදේශක්කාරයන්ගේ යටත් භාවයට එරෙහිව නිදහස උදෙසා කළ සටනයි. 1948 පෙබරවාරි 4 වැනිදා ඉන් නිදහස ලැබුවා.එතැන් සිට උදා වුණේ කිසිදු ජාතියකට යටත් නොවූ නිදහස් රටක ජීවත්වීමේ වාසනාවයි. එය මේ රටේ පුරවැසියන් වූ කාගේත් ප්‍රාර්ථනාවයි. 1948 පස්සෙ රටක් විදියට අපව යටත් කර ගැනීමේ ආක්‍රමණයක් සිදු වුණේ නැහැ.එහෙත් ආර්ථික සාමාජීය හා සංස්කෘතික වශයෙන් විවිධ යටත් භාවයන් අපේ ජන ජීවිතය අනියමින් ආක්‍රමණය කළ බව අසන්නට ලැබෙනවා. ඒ සඳහා විවිධ ආර්ථකතන තිබෙනවා.එසේ ම 1948 අප ලැබූ නිදහස ඉන්දියාව මෙන් ගැඹුරක් සහිතව ලබා නොගත් බවට විවිධ විග්‍රහයන් අසන්නට ලැබෙනවා. සැබෑ නිදහස 1956න් පසුවත්, 1972 පසුවත් ලබාගත් බවටද අර්ථකතන තිබෙනවා. මෙම අර්ථකතනද ඉදිරිපත් වන්නේ විවිධ දේශපාලන කෝණවලින්. කොහොම වුනත් 1948 අප නිදහස ලැබූ බවට ප්‍රබල ජන සම්මතයක් පවතිනවා. එතැන් සිට අපේ වැඩ අපට ඕනෑ විදියට කරගෙන යෑමේ මූලික නිදහස අපට හිමි වුණා.මෙම නිදහස බුක්ති විඳීමේ ප්‍රධාන වරප්‍රසාදය මේ රටේ ජාතීන් තුනක් අතර බෙදී ගියා. ඉන් සිංහල ජනසමාජය ප්‍රධානයි. දෙමළ, මුස්ලිම් ප්‍රජාවද අමතක කරන්න බැහැ. මේ ජාතීන් තුනටම අඩු දියුණු සංවර්ධනය හා පන්ති බෙදීම බලපෑවා. සිංහල, දෙමළ , මුස්ලිම් ඉහළ ධනවත් පන්තියට වඩා පහළ නිර්ධන පන්තිය අතර දුප්පත්කම හා සුව සංවර්ධිත භාවය වර්ධනය වී තිබුණා.ඊට පිළියම් වශයෙන් මුළු රටම වෙලාගත් සංවර්ධන වැඩ සටහනකට යා යුතුව තිබූ අනගි අවස්ථාවක් නිදහසින් පසු අප නැතිකර ගත්තා. ඒ සඳහා ඉස්මතු කරගතයුතුව තිබූ දේශීය චින්තනය වෙනුවට මතු කරගනු ලැබුවේ ජාතිවාදයයි. සිංහල ජාතිකත්වයට දෙකටම එරෙහි සිංහල ජාතිකත්වය ඉස්මතු කර ගත්තා. මීට සමගාමීව සමහර ප්‍රදේශවල අඩු දියුණුභාවය නොසලකා හැරීමක් ලෙස අර්ථකතනය වුණා.එය සිදු වූයේ මහ ජාතියට එරෙහිව. ඊට නායකත්වය දුන් දෙමළ නායකයන් සිටියා. එසේම ජාතික සමඟියට හා අඩු දියුණු සංවර්ධනයට එරෙහිව කටයුතු කරනවා වෙනුවට සිංහල ජාතිකත්වය පමණක්. ඉස්මතු කරගත් සිංහල ජාතිකයන්ද සිටියා. තම ජන වර්ගයට හිතෛශීවීම වරදක් නැහැ.එහෙත් ජාතිවාදීවීම වහා ගිනි ඇවිලෙන සුළුයි. අඩු දියුණු ග්‍රාමීය සංවර්ධනයට හා දිළිඳුභාවය එක් ජාතියකට ජන වර්ගයකට සීමා වූවක් නොවෙයි. ශ්‍රී ලංකාවේ ප්‍රධාන වාර්ගික කොටස් තුනටම පොදුයි. 1971 හා 1989 කැරලි දෙකම එහි ප්‍රතිඵලයක්. එය හට ගනු ලැබුවේ සිංහල ප්‍රදේශ මුල්කර ගනිමින්. දෙමළ ප්‍රදේශවල කැරලි කාරීත්වය මතු වන්නේ නිදහසින් පසු ඇරැඹි තුන්වැනි කැරැල්ල ලෙස.තුන්වැනි කැරැල්ල ඊට පෙර පැවැති කැරලි දෙකට වඩා ප්‍රබලයි. බලගතුයි. එය ප්‍රදේශ දෙකක ස්ථාපිත වූ දෙමළ ජනවර්ගය පදනම් කරගෙන හටගත් බෙදුම්වාදී කැරැල්ලක් වුණා.1948න් පසු ඇරැඹි නිදහස් ස්වෛරී යුගය නිසි ලෙස ප්‍රයෝජනයට ගනිමින් මුළු ශ්‍රී ලාංකිකයන්ම එකම ජාතියක් ලෙස සලකා එකට අත්වැල් බැදගෙන ගමන් නොකිරීමේ වරදට ප්‍රථමයෙන් ම වන්දි ගෙවීමට සිදු වූයේ එම නිදහසින් වසර 23කට පසුව.එනම් 1971 දී. එතැනින් ඉගෙන නොගත් පාඩම නැවත 1988 - 89 දී හැදෑරීමට අපට සිදු වුණා. එතැනින් නොනැවතී නැවතත් පැරැණි දෙයම වෙනස් ආකාරයකට සිදු වූයේ ලැබූ නිදහස නිසි ලෙස පරිහරණය කිරීමට නොදත් කමින්. ඊට වගකිව යුත්තේ මේ රට පාලනය කළ දේශපාලඥයන්.ජනතාව නිදහසින් පසු ලැබූ නිදහස ඉදිරියට ගෙනයෑමටත් ඒ වන විට තමන් සිටි තැනට වඩා හොඳ තැනක් ලබා ගැනීමේ කාර්ය දේශපාලඥයන්ට බාර කළා.එම ගමන තීන්දු කිරීමට ආණ්ඩු පක්ෂවලටත් එහි නිවැරැදිතාවය අධීක්ෂණය කර අඩුපාඩු පෙන්වාදී හරි මඟ යැවීමටත් විපක්ෂයට බාර කළා. එදා මෙදා තුර ප්‍රධාන දේශපාලන ධාරාවන් දෙකක් මේ රට පාලනය කළා.එහෙත් යටත් විජිත බාවයෙන් මිදී නිදහසේ තමන්ගේ ජීවන තත්ත්වය උසස් කිරීමේ කාර්ය ඉදිරියට ගෙන යෑමට ජනතාව වෙනුවෙන් රටේ පාලන බලය බාරගත් අය අසමත් වුණා. අභ්‍යන්තර කැරැලි 3කට අප මුහුණ දුන්නේ එහි ප්‍රතිඵලයක් වශයෙන්.මේ නිසා ජනතාව ලබාගත් නිදහස රිසිසේ බුක්ති විඳීමට බාධා පැමිණියා. ඉන් වඩාත්ම පීඩාවට පත් වූයේ 1983න් පසුව. 1983න් පසු නැවත මුහුණ දීමට සිදු වූයේ නිදහසින් පසු ඇරැඹි දරුණුම යුගයකට. 1948 නිදහස ලැබූ රට බෙදා වෙන්කර ගැනීමේ බෙදුම්වාදී කැරැල්ලකට අප මුහුණ ජන්නා. එම අභ්‍යන්තර කැරැල්ලට වැරැදි දේශපාලන ආර්ථික හා සාමාජීය කලමනාකරණයේ ප්‍රතිඵලයක්. ඊට එදා මෙදා තුර රට පාලනය කළ ප්‍රධාන දේශපාලන ධාරාවත් දෙකම වගකිව යුතුයි.මේ නිසා සියල්ල පසෙකින් තබා රට එක්සේසත් නැත්නම් තනි රටක් කර ගැනීමේ සටන ජයගත යුතු වුණා. එය හැඳින්වූයේ බෙදුම්වාදී ත්‍රස්තවාදයට එරෙහි සටනක් ලෙස. ජාත්‍යන්තර ප්‍රජාව මේ සම්බන්ධයෙන් උපදෙස් දුන්නේ දෙපාර්ශ්වය කතා බහ කර ප්‍රශ්නය විසඳා ගන්නා ලෙසයි. එහෙත් සාමය හා සාකච්ඡාව මඟින් ප්‍රශ්නය විසඳා ගැනීමට සූදානම් වූ අය ත්‍රස්තවාදීන් අතින් ඝාතනය වුණා.ඔවුන්ට සාමය වෙනුවෙන් වන්දි ගෙවීමට සිදු වූයේ ජීවිත වලින්. මේ අය අතර රාජ්‍ය නායකයන් ආණඩුවල හා විපක්ෂයේ දේශපාලඥයන්, බුද්ධිමතුන්, විවිධ ක්ෂේත්‍රවල නායකයන් සිටියා. බෙදුම්වාදීන් සාමය ගැන කතා කළේ තමන් දුර්වල වූ විට ශක්තිමත් වීමට. ශක්තිමත් වූ හැටියේ ම නැවත යුද්ධ ප්‍රකාශ කළා. මෙම ක්‍රියාදාමය වසර 30ක් තිස්සේ පැවැති බව රටට රහසක් නොවෙයි. සමහර ප්‍රදේශ පාලනය කරනු ලැබුවේ ත්‍රස්තවාදීන්.මේ නිසා එල්.ටී.ටී.ඊ. ත්‍රස්තවාදීන්ට එරෙහි තීරණාත්මක සටනට අණ දීමට ජනාධිපති මහින්ද රාජපක්ෂට සිදු වුණා. ඒ සඳහා අණ දෙනු ලැබුවේ 2005 දී ඔහු මේ රටේ ජනාධිපතිවරයා වීමෙන් පසු. ඊට හේතුව ජනාධිපතිවරයා රටේ සේනාධිනායකයාද වන බැවින්. ජනාධිපති මහින්ද රාජපක්ෂ වුවද මානුෂිය මෙහෙයුමක් මඟින් බෙදුම්වාදී ත්‍රස්තවාදය අවසන් කිරීමේ සටන ඇරැඹුවේ එල්.ටී.ටී.ඊ. ය සමඟ සාකච්ඡා වට දෙකක් පැවැත්වීමෙන් පසු. නැතිනම් බැරිම තැන.අනතුරු මාවිල්ආරුවලින් ඇරැඹි මානුෂිය මෙහෙයුම මීට වසරකට පෙර නන්දිකඩාල් කලපුවෙන් අවසන් කළේ, මුළු රටම එක්සේසත් කරමින්. නැතිනම් නිදහස් කරගනිමින්. මෙය හැඳින්වෙන්නේ දෙවැනි නිදහස් අරගලය ලෙස. ආරක්ෂක අංශ පමණක් ජීවිත 23000ක් පමණ මෙම නිදහස් සටනට බිලි වූ බවයි වාර්තා වෙන්නේ. ඊට අමතරව විනාශ වූ දේපලවල වටිනාකම කෝටි ගානක්. අහිමි වූ සිවිල් ජීවිත දහස් ගානක්. සමස්තයක් ලෙස ගත් කල දැඩි විනාශයකින් පසු උදා වූ නිදහසක්.මෙය දෙවැනි නිදහස් අරගලය ලෙස හැඳින්වෙන්නේ දෙකඩ වීමට ගිය රටක් නැවත එක් කිරීම නිසයි. ඊට නායකත්වය දුන් නායකයා ජනාධිපති මහින්ද රාජපක්ෂයි. ඒ නිසාම මේ දෙවැනි නිදහස වසරින් වසර සැමරීමද වැදගත්.එවන් සැමරීමකින් පමණක් රටක් වශයෙන් අපට තෘප්තිමත් වෙන්න බැහැ. පළමු වැනි නිදහසින් ප්‍රයෝජනය නොගත් අප දෙවැනි නිදහසින් පසුව සිදු කරන්නේ කුමක් දැයි කල්පනා කිරීමද වැදගත්. එහි වගකීම රජය හා විපක්ෂය සතුයි.ජනතාව දෙවැනි නිදහස දිනා දුන් නායකයාට හා එතුමාගේ කණ්ඩායමට තමන්ට හැකි ඉහළ මට්ටමින්ම ප්‍රතිචාර දක්වා අවසන්. ප්‍රාදේශීය සභාවේ සිට ජාතික තලය දක්වා ඇති සියලු දේශපාලන ආයතනවල බලය එක්සත් ජනතා නිදහස් සන්ධාන ආණ්ඩුවට ලබාදී අවසන්. ජනාධිපති, පාර්ලිමේන්තුව , පළාත් සභා හා පළාත් පාලන බලය දරණු ලබන්නේ එක්සත් ජනතා නිදහස් සන්ධානයයි.දිනන්න බැහැ කීව යුද්ධය ජය ගත්තා. එසේ ජයගනු ලැබුවේ ජනාධිපති මහින්ද රාජපක්ෂගේ නායකත්වයෙන්. එක්සත් ජනතා නිදහස් සන්ධාන ආණ්ඩුව මඟින්. ඊට ජනතාව ප්‍රතිචාර දැක්වූයේ සමානුපාතික නියෝජන ක්‍රමයක් යටතේ. තුනෙන් දෙකකට ආසන්න බලයක් ලබා දෙමින්. එයත් කිසි දිනක සිදු නොවූ දෙයක්.දැන් අවශ්‍ය වන්නේ ලැබූ බලය පදනම් කරගෙන දෙවැනි නිදහසවත් අර්ථවත් කර ගැනීමයි. මේ දෙවැනි නිදහසින්වත් යළි මෙවන් අර්බුද හට නොගන්නා පරිසරයක් නිර්මාණය කර ගැනීමයි. එය ආරක්ෂක අංශවලට පමණක් ඉටු කළ හැකි කාර්යයක් නොවෙයි. ප්‍රශ්නයට විසඳුමක් සොයා ගැනීමෙන් තොරව රියනින් රියන බංකර් ඉදිකළත් පලක් නැහැ.ජනාධිපති මහින්ද රාජපක්ෂ මේ ගැන සොයා බැලීමේ කොමිසමක් පත්කර තිබීම ප්‍රසංසනීයයි. එවැනි සොයා බැලීමක් වැදගත්. මෙවන් කොමිසමකින් එන නිර්දේශ ඇසුරින් ගතු ක්‍රියා මාර්ග අතපසු නොකර ක්‍රියාත්මක කිරීමද වැදගත්. එසේ නොවන්නේ නම් මේ දෙවැනි නිදහසත් අපතේ යන්න පුළුවන්. එසේ නම් එය රැක ගැනීම කාගේත් වගකීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=f1005202</link>
    <topic/>
    <author/>
    <content>G  - 15 හෙවත් පහළොස් දෙනාගේ කණ්ඩායමේ 14 වන රැස්වීම ඉරානයේ ටෙහෙරාන නුවරදී පැවැත් විණි. G - 15 යනුවෙන් හැඳින්වෙන්නේ සංවර්ධනය වෙමින් පවත්නා රටවල් ලෙස පිළිගැනෙන ආසියා - අප්‍රිකා හා ලතින් අමෙරිකා රටවල් සමූහයකි.නමින් G - 15 වුණද රටවල් 18ක් එය නියෝජනය කරයි. ඒ ඇල්ජීරියාව, ආජන්ටිනාව, බ්‍රසීලය, චිලීය, ඊජිප්තුව, ඉන්දියාව, ඉන්දුනීසියාව, ඉරානය, ජැමෙයිකාව, කෙන්යාව, නයිජීරියාව, මැලේසියාව, මෙක්සිකෝ, පේරු, සෙනෙගාලය, ශ්‍රී ලංකාව, වෙනිසියුලාව සහ සිම්බාබ්වේ ය.ටෙහෙරාන සමුළුවත් සමඟ G- 15 සභාපතිත්වය හිමිව ඇත්තේ ශ්‍රී ලංකා ජනාධිපති මහින්ද රාජපක්ෂ මහතාටය. 2006 පැවැති හවානා සමුළුවේදී එම සභාපතිත්වය ඉරාන ජනාධිපති මොහොමඩ් අහමදින්ජාට් මහතාට පැවැරුණ අතර ඔහුගෙන් එම සභාපතිත්වය භාරගත්තේ ශ්‍රී ලංකා ජනාධිපතිවරයාය.ඔහු එම සභාපතිත්වයට පත්වීම මූලික වශයෙන් වැදගත් වන කාරණා කිහිපයකි. සාර්ක් සභාපතිත්වය දරමින් කලාපයට ලබාදුන් නායකත්වය එකකි. ත්‍රස්තවාදය පරාජය කරමින් ලොවටම ආදර්ශයක් ලබාදුන් රාජ්‍ය නායකයා ද ඔහු ය.මේ ජයග්‍රහණයත් සමඟ ලොව පිළිගත් මුල්පෙළේ ජනමාධ්‍ය පවා එය වාර්තා කළේ කාට හෝ ත්‍රස්තවාදය පරාජය කිරීමට අවශ්‍ය නම් ශ්‍රී ලංකාව එහි නායකයා දෙස හැරී බලන්නැයි කියමිනි.යුද ජයග්‍රහණයෙන් පසු දේශය ගොඩනැඟීමේ කාර්යය සඳහා ද ශ්‍රී ලංකා ජනාධිපතිවරයා නිවැරදිව නායකත්වය දෙමින් සිටී. G - 15 විදේශ අමාත්‍යවරු මහින්ද රාජපක්ෂ ජනාධිපතිවරයාගේ සභාපතිත්වය පිළිබඳ ඉහළින් හා අපේක්ෂා සහගතව අදහස් දක්වා තිබුණේ මේ පසුබිම තුළය.G - 15 සමුළුව ටෙහෙරානයේදී සාර්ථක අන්දමින් පවත්වන්නට ලැබීම ඉරානය ලැබූ විශාල ජයක් ලෙසද සැළකිය හැකිය. ඒ, ඉරානය හුදෙකලා කිරීම සඳහා එක්සත් ජනපදය හා බටහිර බලවතුන් දරන ප්‍රයත්නය ඉන් අභියෝගයට ලක්වූ බැවිනි.ඉරානය තනි කිරීම සඳහා තමන් ක්‍රියානොකරන බව ටෙහෙරාන සමුළුවට සහභාගිවන රටවල් පැහැදිලි පණිවිඩයක් ලබා දී ඇත. මේ පිළිබඳ ඉරානයේ මතය වී ඇත්තේ අධිපතිවාදී දේශපාලන න්‍යායපත්‍රයක් ඔස්සේ ගොඩනැගූ ඒක ධ්‍රැවීය ලෝක රටාව දැන් බිඳ වැටෙමින් ඇති බව සහ මානුෂවාදී තුලනාත්මක ලෝක රටාවක් බිහිවන ලකුණු පළ වෙමින් ඇති බවයි.මේ සමඟම G - 15 වැනි එකතැන් තව තවත් පුළුල් විය යුතු බවද ඉරානය පෙන්වා දී තිබේ. ගෝලීය අර්බුද ආමන්ත්‍රණය කළ හැකි අන්දමේ තීරණ ගැනීමේ යන්ත්‍රණයක් එය වැනි සංවිධාන විසින් ගොඩනඟා ගත යුතුය.වත්මන් අධිපතිවාදී ලෝක රටාවට දැනටමත් අභියෝග කරමින් ඇති ඉදිරියේදී වඩා සංවිධානාත්මක ලෙස නැඟී සිටිය හැකි රටවල් කිහිපයක්ම G - 15 නියෝජනය කරයි.ඒ අතර ඉරානය, බ්‍රසීලය, වෙනිසියුලාව හා ශ්‍රී ලංකාව මෙන්ම ඉන්දියාවද කැපී පෙනේ. සාමාජික රටවල් අතර ආර්ථික සහයෝගිතාව ඉහළ නැංවීම, සෙසු ජාත්‍යන්තර හා කලාපීය හවුල් සමඟ සබඳතා වර්ධනය කරගැනීම ආදී මූලික අභිප්‍රායන්ගෙන් ඔබ්බට වත්මන් ලෝක රටාවට අභියෝග කරන්නා වූ මෙන්ම විකල්ප ලෝක රටාවක් බිහිකරන්නා වූ මාවතකට G - 15 වැනි කණ්ඩායම් අවතීරණ විය යුතු වෙයි.රටක් වශයෙන් මුහුණ දෙන අභියෝග ජය ගැනීම, කලාපයක් හෝ සමූහයක් ලෙස මුහුණදෙන අභියෝග ජය ගැනීම සහ ඉන් එහාට යමින් ජාත්‍යන්තර දේශපාලනය තුළ වඩාත් දැනෙන මැදිහත්වීමක් කිරීමට අවශ්‍ය හරවත් අදහස් හා යෝජනා මෙන්ම වැඩපිළිවෙල ද ටෙහෙරාන සමුළුවට ඉදිරිපත්ව ඇත. එය ප්‍රායෝගික ජයග්‍රහණයක් බවට පෙරළා ගත හැක්කේ ඒවා ක්‍රියාත්මක කිරීම මඟිනි. G - 15 ට එය කළ හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=f1005203</link>
    <topic>පෞද්ගලිකත්වය Vsෆේස් බුක්</topic>
    <author>ධම්මික සෙනෙවිරත්න</author>
    <content>හඳුන්වා දී වැඩි කලක් නැතත් “ෆේස් බුක්”(Face Book) වෙබ් අඩවිය ලොව පුරා බෙහෙවින් ජනපි‍්‍රයයි. මේ වන විට එහි සාමාජිකත්වය මිලියන 400 ඉක්මවා ඇතැයි සඳහන් වීමෙන් ම මෙහි ව්‍යාප්තිය තේරුම් ගත හැකියි.ශ්‍රී ලංකාවේ ද අන්තර් ජාලයට පිවිසෙන්නන් අතර එය ජනපි‍්‍රය වෙබ් අඩවියක්. මෙහි ජනපි‍්‍රයත්වය එසේ වී මුත් තවත් බොහෝ දෙනෙක් ඊට පිවිසීමට කැමැත්තක් දක්වන්නේ නෑ. හේතුව ෆේස් බුක් මඟින් පුද්ගලිකත්වයට ඇතිවන බලපෑම්.විශේෂයෙන් ඇතැම් ජනපි‍්‍රය පුද්ගලයන් නමින් ෆේස් බුක් ගිණුම් ගණනාවක් අයථා අන්දමින් පවත්වාගෙන යන බවට චෝදනා එල්ල වී තිබීමයි. ෆේස් බුක් වැරැදි භාවිතයන් නිසා ජීවිත අහිමිවීම්, පවුල් සබඳතා දෙදරා ගිය අවස්ථා පවා ඇතැම් විට තොරතුරු පළවුණා. මේ හේතුන් ෆේස් බුක්හි සාමාජිකයන් අතර මේ අවධානයට ලක්වනු දැකිය හැකියි. නව තාක්‍ෂණය අයථා අන්දමින් භාවිතයට ගන්නන් පිළිබඳ නීති අංශවල විමසිල්ල යොමු වී තිබෙනවා.සමාජමය කාර්යයක් ලෙස පවත්වා ගෙන යන තම වෙබ් අඩවිය පිළිබඳ විවිධ චෝදනා මතුවීමත් සමඟ එහි කළමණාකාරිත්වය ෆේස් බුක් සාමාජිකයන් අතර නව ආරක්‍ෂක උපක්‍රම ගණනාවක් හඳුන්වා දීමට පියවර ගන්නේ ඉකුත් සතියේ දී. කැලිෆෝනියාවේ පිහිටි ෆේස් බුක් මූලස්ථානයට රැස් වු ඔවුන් තමන් විසින් ගන්නා ලද ඇතැම් තීරණ ගැන මාධ්‍යයට කරුණු දැක්වූවා.මෙම නව ආරක්‍ෂණ පියවරයන්ට අනුව ඔබ සාමාන්‍යයෙන් ෆේස් බුක් වෙත පිවිසීම සදහා භාවිත කරන ක්‍රමය ඔබේ පරිගණකය, ජංගම දුරකථනය ආදී වශයෙන් ලැයිස්තු ගත කෙරෙනවා. එම පිවිසීම් ක්‍රම වලින් තොරව කිසිවකු හෝ ඊට පිවිසීම පාලනය කරගත හැකියි.ඔබ තෝරා ඇති උපකරණයකින් පිට කවුරුන් හෝ ෆේස් බුක් ගිණුමට පිවිසීමට උත්සාහ දැරීමේ දී ඒ අයගෙන් නිසි පිවිසුම් ක්‍රමය පිළිබඳ ප්‍රශ්න කෙරෙනවා. ෆේස් බුක්හි මෘදුකාංග ඉංජිනේරු “ලෙව් පොපොව් පැහැදිලි කරන අන්දමට . එවැනි අයථා ප්‍රයත්නයක් දැනෙන අවස්ථාවක විද්‍යුත් තැපැල් පණිවිඩයක් මඟින් ඔබ වෙත දැන්වීම මෙහිදී සිදුවෙනවා. එමඟින් ඔබ භාවිත කරන අවසර පදය (Pass Word) සහ පිවිසුම් ක්‍රමය වෙනස් කිරීමට ඔබට හැකිවන නිසා ඔබේ ගිණුමේ ආරක්‍ෂාව තහවුරු කළ හැකියි.අයථා පිවිසීමි වැළැක්වීම සඳහා අනුගමනය කර ඇති නව ආරක්‍ෂණ පියවර අතර උපන් දිනය විමසීම වැනි කාරණා මඟින් අනන්‍යතාව තහවුරු කර ගැනීමත් ඇතුළත්.කෙසේ නමුත්, ෆේස් බුක් මඟින් හඳුන්වා දී ඇති මෙම නව ආරක්‍ෂණ වැඩ පිළිවෙල පිළිබඳත් පෞද්ගලිකත්වය හා පාරිභෝගික අයිතීන් සඳහාත් පෙනී සිටින අමෙරිකානු සංවිධානවල, මහජන නියෝජිතයන් ගේ මෙන්ම යුරෝපා සංගමයට අයත්  Article - 29 වැනි සංවිධානවල ද විරෝධය පළවී තිබෙනවා. ඔවුන් පෙන්වා දෙන්නේ මෙම නව පියවර මඟින් මිලියන 400 කට වැඩි ෆේස් බුක් සාමාජිකයන්ගේ පෞද්ගලිකත්වය ට බාධා ඇතිවන බවයි. මෙම නව ක්‍රියා මාර්ග මඟින් ෆේස් බුක් වැනි සමාජමය ව්‍යාපෘතියක පරමාර්ථ පවා බිඳ වැටෙන බව ඔවුන්ගේ අදහසයි.මෙම ආන්දෝලනාත්මක වාතාවරණය මැද ෆේස් බුක් කළමණාකාරිත්වය විශේෂ රැස්වීමක් පවා පැවැත්වුවා. එහිදී ගන්නා ලද තීරණ පිළිබඳ වැඩි විස්තර මාධ්‍යයට වාර්තා වුයේ නෑ. ෆේස් බුක් හි ඇතුළත් සාමාජික දත්ත එය හා සම්බන්ධ වෙනත් වෙබ් අඩවි විසින් පාවිච්චි කිරීම පිළිබඳ මෙහිදී විශේෂ අවධානයට ලක්ව තිබෙනවා.ඇමෙරිකාවේ ක්‍රියාත්මක පාරිභෝගික අයිතීන් හා පෞද්ගලිකත්වය වෙනුවෙන් පෙනී සිටින සංවිධාන ගණනාවක් මේ කාරණා ඔස්සේ ෆේස් බුක් වෙබ් අඩවියට එරෙහිව ඇමෙරිකානු ෆෙඩරල් වෙළෙඳ කොමිෂමට පැමිණිලි කළේ මීට දින කිහිපයකට පෙරාතුවයි.ඔවුන්ගේ ප්‍රධාන චෝදනාවක් වී ඇත්තේ, ෆේස් බුක් සාමාජිකයන් විසින් සීමිත අවශ්‍යතා සඳහා ලබාදෙන පෞද්ගලික දත්ත ෆේස් බුක් වෙබ් අඩවිය මඟින් වාණිජමය පරමාර්ථ ඇතිව පුළුල් ලෙස භාවිත කරන බවයි. මේ නිසා වෙබ් අඩවිය මඟින් එහි සාමාජිකත්වයේ පෞද්ගලික තොරතුරු රැස් කිරීම පවා සීමාවිය යුතු බව ඔවුන් පෙන්වා දෙනවා. එහෙත්, එය ෆේස් බුක් මඟින් හඳුන්වා දෙන නව ආරක්ෂණ වැඩ පිළිවෙළට ගැළපෙන්නේ නෑ.ෆේස් බුක් පිළිබඳ මතු වී ඇති මෙවැනි කාරණා කෙරෙහි අවධානය යොමු කරවමින් ඇමෙරිකානු සෙනෙට් මණ්ඩල සාමාජිකයන් සිව්දෙනෙක් ෆේස් බුක්හි නිර්මාතෘවරයකු වන මාර්ක් ෂකර්බර්ග් වෙත ලිපියක් මඟින් දන්වා සිටියේ ඉකුත් මාසයේ දී. එමඟින් , ෆේස් බුක් සාමාජිකයන් එම වෙබ් අඩවිය වෙත ලබාදෙන පෞද්ගලික දත්ත තුන්වන පාර්ශ්වයන් වෙත (වෙනත් වෙඩ් අඩවි) ලැබී තිබීම ගැන කනගාටුවන බව ප්‍රකාශ කරන ඔවුන් මේ කාරණය විශේෂ සැලකිල්ලකින් විමසා බැලිය යුතු දෙයක් බව ද පවසයි.මෙපරිද්දෙන් තොරතුරු ගලායාම නිසා මින් පෙර පෞද්ගලික තොරතුරු ලෙස ආරක්‍ෂා වු ඇතැම් දත්තයන්. දැන් විවිධ ක්‍රම වලින් විවෘත තොරතුරු බවට පත්ව ඇතැයි ද ඔවුන් තම ලිපියේ සඳහන් කළා. සාමාජිකත්වය විසින් ලබා දෙනු ලබන තොරතුරු ඔවුන්ගේ අවසරයකින් තොරව තුන්වන පාර්ශ්වයන්වෙත ළඟාවීම වැළැක්වීම සඳහා පියවර ගැනීමේ අවශ්‍යතාව එමඟින් මතු කෙරෙනවා.යුරෝපා සංගමයට අයත් Article - 29 කණ්ඩායම ද බ්‍රසල්ස් හි පසුගියදා රැස් වී අන්තර්ජාල වෙබ් අඩවි භාවිතය පිළිබඳ ආරක්‍ෂිත මූලධර්ම හෝ නිර්දේශ සමුදායක් ඇති කර ගැනීම කෙරෙහි අවධානය යොමුකර තිබුණා.ෆේස් බුක් මඟින් හඳුන්වා දී ඇති නව ආරක්‍ෂණ පියවර ගැනත්, එම සාමාජිකත්වයේ පෞද්ගලිකත්වය ආරක්‍ෂා කර ගැනීම සඳහාත් පියවර ගැනීමේ අවශ්‍යතාවත් ඔවුන් පෙන්වා දී තිබුණේ ඉන් අනතුරුවයි.විද්‍යා හා තාක්‍ෂණ ක්‍ෂේත්‍රය ලබා ඇති ශීඝ්‍ර දියුණුව තුළ සන්නිවේදන හා තොරතුරු තාක්‍ෂණ අංශවල වර්ධනය සිතාගැනීමටත් අසීරු තරම්. නවතම සොයා ගැනීම් පවා ඉතාමත් ඉක්මනින් ලොව පුරා ව්‍යාප්ත වන පසුබිමක බොහෝ දෙනෙකු ඒවා කෙරෙහි නැඹුරුවීමේ ප්‍රවණතාවක්ද ගොඩ නැඟී තිබෙනවා.බොහෝ දේවල් ‘විවෘත’ වී ඇති වත්මක් ලෝක රටාව තුළ මිනිසුන්ගේ පෞද්ගලිකත්වයට ද ඇතිවී ඇත්තේ සුළුපටු බලපෑමක් නොවෙයි. එතරම් දුරදිග කල්පනා නොකර නව තාක්‍ෂණයට අවශ්‍ය ප්‍රමාණයටත් වඩා යටවන ඇතැම් දෙනා පසුව තම පෞද්ගලිකත්වය රැක ගැනීමට දරන ප්‍රයත්නයත් දැක ගැනීමට පුළුවනි.විද්‍යාව හා තාක්‍ෂණය කොපමණ දියුණු මට්ටමකට ළඟා වී ඇතත් මනසින් දියුණු නොවු මිනිසුන් අතට එම තාක්‍ෂණික මෙවලම්, උපාංග, සේවාවන් ආදිය පත් වු විට ඇතිවන ප්‍රතිඵල අවාසනාවන්තයි. එය හරියට වඳුරන් අතට දැලි පිහියක් ලැබුණු විට ඇතිවිය හැකි තත්ත්වය බඳුයි. අන්තර්ජාලය , ජංගම දුරකථන වැනි දැ ආශි‍්‍රතව නිර්මාණය වී ඇති නව අර්බුද මඟින්, පෙනෙන්නේ ඇතැම් පිරිස් ඒවා සමඟ “වඳුරන් “ මෙන් හැසිරෙන්නට පටන්ගෙන ඇති බවයි.මේ ප්‍රවණතාව හමුවේ පරිගණක හෝ නව තාක්‍ෂණය භාවිතයෙන් ඈත් විය යුතු යැයි අදහස් නොකෙරුණත් පමණ දැන එය භාවිතයට ගැනීම නම් යහපත්, නව තාක්‍ෂණය මඟින් හඳුන්වා දෙන ඇතැම් සේවා හෝ භාණ්ඩ ඔබට අත්‍යවශ්‍යම නොවන්නේ නම් අසීමිත ලෙස ඔබ ඒවාට ගැතිවන්නේ ඇයි?</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=f1005204</link>
    <topic>සිනමාවේ දේශපාලනය රොබින් හුඩ් වෝල් වීදියට</topic>
    <author>(ඒජ්ර්‍ථ ඇසුරිනි) ධම්මික</author>
    <content>ලොව දැවැන්තම වාර්ෂික සිනමා උළෙල වන කෑන්ස් සිනමා උළෙල (Cannes Film Festival )  මේ දිනවල ප්‍රංශයේදී පැවැත්වෙනවා. අඪමඪඥපච නිකේතනයේ දී පැවැති එම ආරම්භක උළෙලට ලෝක සිනමාවේ දැවැන්තයන්, දිදුලන තරු සහ සිනමා ලෝලීන් මෙන්ම මධ්‍යකරුවන් රැසක් ද සහභාගි වී සිටියා.ඒ අතරින් “රොබින් හුඩ් “ චිත්‍රපටයෙන් සිනමා ලෝකයේ විශාල අවධානයට ලක්වු ඕස්ට්‍රේලියානු සිනමා තරුව රසල් ක්‍රෝව් (Russell crowe) ට රතුපලස මතදී ලැබුණේ උණුසුම් ප්‍රතිචාරයක්. චිත්‍රපටයේ තම සහාය නිළිය වූ කේට් බ්ලොන්ෂෙ (Cate Blanchett )  සමඟ ඔහු මාධ්‍ය සාකච්ඡාවකට ද සහභාගි වුණා. සින් පෙන් (Sean Penn)රෝලින්ග් ස්ටෝන්ස් (Rolling Stones ) වැනි සිනමා තාරකා ද රතු පලස මත බැබළෙමින් සිටියා.චිත්‍රපටයේ තම චරිත නිරූපණය පිළිබඳ අදහස් දක්වමින් රසල් කීවේ, එහි සෙමෙන් නමුත් ගැඹුරින් ගලායන පරිණත පේ‍්‍රමයක් ගැන පිළිබිඹු වන බවයි. “රොබින් හුඩ් “ චරිතය පදනම් කර ගනිමින් මින් පෙර නිර්මාණය වී ඇති චිත්‍රපටවලට වඩා මේ චිත්‍රපටය වෙනස් බව ඔහු කියනවා.රොබින් හුඩ් කතාන්තරයේ භූ දේශපාලනික පැතිකඩ ගැන ද තමා සැළකිලිමත් වු බව පවසන ඔහු, සෙසු මිනිසුන්ගේ් හැඟීම්, වේදනා කෙරෙහි සංවේදි හදවතකින් යුතුව රොබින් ගේ චරිතයට සාධාරණය ඉටු කිරීමට ගත් ප්‍රයත්නය පැහැදිලි කළා. රොබින් ගේ චරිතය දේශපාලනිකව කියැවීමට රසල් ගත් උත්සාහය ඔහුගේ අදහස් තුළින්ම හඳුනා ගත හැකියි.“රොබින් “ අද ජීවත්ව සිටියා නම් මාධ්‍ය ඒකාධිකාරය ප්‍රධානම සතුරා ලෙස හඳුනා ගනීවි. ඔහු අමෙරිකාවේ වෝල් විදිය දිහා බලයි. මූල්‍ය අර්බුදය නිසා ඇතිවී ඇති තත්ත්වය ඔහු දකීවි. “රසල් ක්‍රේව් උපතින් නවසීලන්ත ජාතිකයකු වුවත් මෑත දී ඕස්ට්‍රේලියානු පුරවැසිභාවය ලබා ගත්තා. රැස්ව සිටි මාධ්‍ය කරුවන්ට විහිළුවක් කරමින් ඔහු කීවේ “ මට හැමදාමත් “ ඕන කළේ රොබින් හුඩ් වෙන්න මිසක් මැරියන් වෙන්න නොවෙයි “ යනුවෙන්. මැරියන්ගේ චරිතය මේ චිත්‍රපටයේ ද එතරම් වෙනස් වී නැතැයි ඔහු කියනවා.මෙවර කෑන්සේ සිනමා උළෙලේ කැපී පෙනෙන කාරණයක් වන්නේ එය නියෝජනය කරන චිත්‍රපට අතර ඉරාක යුද්ධය, ලෝක ආර්ථික අර්බුදය වැනි දෑ වස්තු විෂය කරගත් නිර්මාණ ද තිබීමයි. ඒ අතරින් රොබින් හුඩ්, ඔලිවර් ස්ටෝන්ගේ  Wall Street: Nloney Never Sleeps  වැනි චිත්‍රපට අතර තරගකාරිත්වය වඩාත් වැඩියි.ලෝක ප්‍රකට ඉරාන සිනමාවේදී අබ්බාස් කියාරොස්කාමි සහ බ්‍රිතාන්‍ය සිනමාකරු කෙන් ලොච් අතර විශිෂ්ටම සිනමා කරුවා සඳහා වන සම්මානයට ඇත්තේ තරගයක් බවත් මාධ්‍ය වාර්තා කළා. සිනමා උළෙලේ ප්‍රධානම අංශය වන Palme ත්‍යාගය සඳහා මොහු තරග කරන්නේ එක් අමෙරිකානු චිත්‍රපටයක් පමණයි. ඒ ඩොග් ලීමන් අධ්‍යක්‍ෂණය කළ Fair Game සින් පෙන් සහ නයෝමි වොට්ස් එහි ප්‍රධාන චරිත නිරූපණය කරනවා.චිත්‍රපටයට පදනම් වන්නේ බුෂ් පාලන සමයේ ආන්දෝලනයට තුඩු දුන් CIA  ඒජන්ත වැලේරි ලේමා සිද්ධියයි. සිනමා උළෙලේ නියෝජනය වන ප්‍රවීණ සිනමා වේදීන් අතර අමෙරිකානු සිනමාකරු වුඩී ඇලන්, ජින් ලුක් ගොඩාඩ් වැනි විශිෂ්ටයන් කැපී පෙනෙනවා.Palme සම්මානය සඳහා ආසියානු බලාපොරොත්තුවක්ද තිබෙනවා. ඒ දකුණු කොරියාව ඉදිරිපත් කරන ලී චන්ග් ඩොංග් ගේ ‘Poetry ‘සහ ඉම් සන්ග් මූ ගේ ‘The Housemaid‘  චිත්‍රපටයයි. චීනය සහ තායිලන්තයත් මේ අංශය සඳහා තරග කරනවා.අත් අඩංගුවේ පසුවන ඉරාන සිනමාකරු ජතාර් තනායි වහාම නිදහස් කරන ලෙස ප්‍රංශය ඉරානයෙන් ඉල්ලා තිබෙනවා. ඔහු කෑන්ස් උළෙලේ ජූරිය නියෝජනය කරන නිසා ඊට එක්වීමට ඉඩ තිබිය යුතු බව ප්‍රංශයේ අදහසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=f1005205</link>
    <topic>දවස ඇරැඹූ හැටි</topic>
    <author/>
    <content>දිනපතා පුවත්පතක් සහ පාන් රාත්තලක්ද රැගෙන උදෑසන ව්‍යායාම වලින් පසු නිවෙසට එන බ්‍රිතාන්‍යයේ නව අගමැති ඩේවිඩ් කැමරන්ගේ මේ ඡායාරූපය ගෙන තිබුණේ මැයි 8 දා. ඒ වනවිට ඔහු අගමැති වශයෙන් පත්වීම ස්ථීර වී නොතිබුණත් ඊළඟ අගමැති ඔහු බවට පැහැදිළි වෙමින් තිබුණා.ඊට දිනකට පසු එය නිශ්චිතව තහවුරු වුණා. ඒ කොන්සර්වෙටිව් පක්ෂය හා ලිබරල් ප්‍රජාතන්ත්‍රවාදී පක්ෂය අතර සභාග රජයක් සඳහා වූ සාකච්ඡා සාර්ථක වීමත් සමඟයි.බ්‍රිතාන්‍යයේ නව අගමැති වශයෙන් උදාවූ පළමු දිනය (මැයි 10 දා) ඇරැඹුණු හැටි ගැන අගමැති කැමරන් ඵහිදී පුවත්පතට කියූ දේවල්වල මෙසේ ද තිබුණා.ඇඳෙ සිටිද්දීම මට එකවරම මතක් වුණේ අද ඉඳන් මම නේද අගමැති කියලා.එතකොටම මම ඇඳෙන් පැන්නා වගේ... බ්‍රිතාන්‍යයේ අගමැති හැටියට දැන් මම මොකද කරන්න ඕන. අගමැති බ්‍රවුන් මොනවද කරන්න ඇත්තෙ කියල මම කල්පනා කළා....” </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>20</day>
    </date>
    <link>http://www.dinamina.lk/2010/05/20/_art.asp?fn=f1005206</link>
    <topic>ආහාර අර්බුදයට විසැඳුම් බටඅත කෘෂි තාක්ෂණික උද්‍යානයෙන්</topic>
    <author>ප්‍රාර්ථනා වීරසිංහ</author>
    <content>මිනිසා විසින් ආහාර සපයා ගැනීම පිණිස කෘෂිකර්මාන්තය සොයාගනු ලැබුවේ මීට වසර 14000 කට පමණ පෙරදීය. කෘෂිකාර්මික ශිෂ්ටාචාරයේ ක්‍රමානුකූ®ල වර්ධනයත් සමඟ අද වන විට මෙතෙක් බටහිර වෙත පැවැති ආර්ථික ඒකාධිකාරය ක්‍රමයෙන් නැගෙනහිර වෙතට මාරු වෙමින් පවතියි.ඉන්දියාව සහ චීනය එහි නියමුවෝ ය. කෘෂි කර්මාන්තය, තාක්ෂණය හා කාර්මික අංශවලින් ඉදිරියට පැමිණ ඇත්තේ එම රටවල් දෙකයි. ලෝකයේ අද වන විට ආහාරවල අවශ්‍යතාව ඉහළ ගොස් ඇති බැවින් කෘෂිකාර්මාන්තය කෙරෙහි සෑම රාජ්‍ය නායකයෙකු මෙන්ම සෑම රටක්ම විශේෂ අවධානයක් යොමු කරයි.ඒ අතුරින් පසුගිය අවුරුදු තුනක කාලය තුළ ලෝක දේශපාලනයේ වඩාත් අවධානයට ලක් වූ අමරිකානු ජනාධිපති බ්රැක් ඔබාමා ද ගෙවත්තක් සකස් කළ තමන්ගේ් ආහාර නිෂ්පාදනය මෙන්ම සමස්ත ලෝක ජනතාවටම පණිවිඩයක් දීමට උත්සාහ කර ඇත.බටහිරෙන් බිහිවන ඔබාමාලා පිළිබඳ සැබෑ උදාහරණ ගෙන ඒමට ශ්‍රී ලාංකීය අපට නුවමනා වන්නේ, පෙරදිග ධාන්‍යාගාරය ලෙස නම් දැරූ රටක පුරවැසිකම අපට හිමි වී ඇති බැවිනි.රජ දරුවෝඅක්කර දහස් ගණනින් අස්වද්දවා මෙරට සශ්‍රීක ජාතිකයක් කළ රජදරුවන්ට දෑත් එකතු කොට ආචාර කිරීම අපට අගෞරවයක් නොවේ. යහපත් රටක් ගොඩනැගීමට නම් සරු පොළවක් අපට අවශ්‍යයි. ඒ සරු පොළව අපට හිමිව තිබේ. සාම්ප්‍රදායික කෘෂිකර්මයට නව තාක්ෂණය එකතු වීමත් සමඟ ලෝක කෘෂිකර්මයේ අලුත් අලුත් පිටු පෙරළෙන්නට පටන් ගත්තේ්ය.ලෝක ආහාර හිඟයට මුහුණ දීම සඳහාත්, ලෝක ආහාර අවශ්‍යතා පියවීම සඳහාත් නවීන තාක්ෂණය යොදා ගෙන ආහාර නිෂ්පාදනය කිරීමේ ක්‍රම බොහෝ කෘෂිකාර්මික රටවල් මේ වනවිට සාර්ථකව භාවිතා කරයි. ඒ අතරවාරයේ ජනතාවට එම නවීන තාක්ෂණික දැනුම ලබා දෙමින් කෘෂිකර්මාන්තය කෙරෙහි නැඹුරු කරවීමේ උත්සාහයට මේ වන විට බොහෝ රාජ්‍යයන් දායකත්වය සපයයි.ලංකාවේද ප්‍රථම කෘෂි තාක්ෂණික උද්‍යානය වන ගන්නෝරුව ඉදිකිරීමෙන් පසුව 2008 වර්ෂයේදී හම්බන්තොට දිස්ත්‍රික්කයේ බටඅත කෘෂි තාක්ෂණික උද්‍යානයක් බිහි කරන්නේ, රජය කෘෂිකර්මාන්තය කෙරෙහි ඇති විශේෂ නැඹුරුව හා උනන්දුව කියා පාමිනි. මහින්ද චින්තන ප්‍රතිපත්තිය හා ඉදිරි දැක්ම තුළ දක්නට ලැබෙන විශේෂත්වයක් වන්නේ් රටේ සංවර්ධනයට අවශ්‍ය කරන මෙතෙක් පැවැති ආයතන හා භෞතික සම්පත් රැක ගැනීමත්, රටේ ආර්ථිකයට ප්‍රධාන කාර්යභාරයක් ඉටුකරන ක්ෂේත්‍රවලට විකල්පයක් ඇති කිරීමයි. ඒ යටතේ වරාය, ගුවන් තොටුපල, මහාමාර්ග, අධිවේගී මාර්ග, ගුවන් පාලම්, රෝහල්, විශ්ව විද්‍යාල, බලශක්ති හා විදුලි බලාගාර ඇතුළු දේවල් ය.තාක්ෂණික උද්‍යානගිරුවාපත්තුවෙන් උපන් මේ මහින්ද රාජපක්ෂ ජනාධිපතිවරයා, උපන් භූමියේ පස සාරවත් කරන්නටත්, සරු පසේ උපරිම ඵලය නවීන තාක්ෂණය හරහා ගොවියාට ලබාදීමටත් කටයුතු කළේය. හිටපු වරාය සහ ගුවන්සේවා ඇමැති, වත්මන් කතානායක චමල් රාජපක්ෂ මහතාගේ් මූලිකත්වයෙන් බටඅත කෘෂි තාක්ෂණික උද්‍යානයේ වැඩ කටයුතු 2007 වර්ෂයේදී ආරම්භ කොට 2008 වර්ෂයේදී ජනාධිපතිවරයාගේ ප්‍රධානත්වයෙන් එය ජනතා අයිතියට පත් වී හමාරය.එහෙත්, මේ පිළිබඳව දන්නේ් කීයෙන් කී දෙනාද? අපේ පැරණි වහරේ එන කියමනක් වන ‘දැනගෙන ගියොත් කතරගම නොදැන ගියොත් අතරමඟ’ යන කියමන අප කා අතරත් ප්‍රකටය. දැන් කතරගම වන්දනා කරන්නට යන සැදැවතුන්ට අතරමං වන්නට දෙයක් නොමැත. දැන් ඇත්තේ ඉතිහාසය පුරා කුඩම්මාගේ් සැලකිලි ලැබූ හම්බන්තොටට කිරි ඉතිරෙන කාලයකි. එහි ඵල හම්බන්තොට ජනතාවට පමණක් නොව මුළු මහත් ශ්‍රී ලාංකීකයන්ටම අයිතියක් ඇත.කෘෂිකර්ම දෙපාර්තමේන්තුව විසින් කෘෂි තාක්ෂණික උද්‍යාන හරහා දැනට ලෝකයේ ප්‍රචලිත කෘෂි පාරිසරික සංචාරය දියුණු කිරීමට සහ ගොවීන්ගේ් දැනුම වැඩි දියුණු කර ගැනීමට අවශ්‍ය තාක්ෂණය ලබාදීම මෙම කෘෂි තාක්ෂණික උද්‍යානය පිහිටුවීමේ ප්‍රධාන අරමුණයි.ගොවීන්ට අවශ්‍ය දැනුම ලබා ගැනීමේ දී වී වගාව, එළවළු, පලතුරු, ගෙවතු වගා කුඩා ගොවිතැන් පිළිබඳව මෙමඟින් දැනුම ලබා ගත හැකි අතරම ඒ සඳහා අවශ්‍ය සාම්ප්‍රදායික හා නවීන තාක්ෂණික සජීවි අත්දැකීම්ද ලබාගත හැකි වේ.බීජ බෙදා හැරීම, පැළ බෙදා හැරීම, සහ සේවා අවස්ථා ලබා දීමට අමතරව දේශීය හා විදේශීය සංචාරකයන්ට කෘෂිකර්මය පිළිබඳව උනන්දුව ඇති කිරීම ද මෙහි මූලික අරමුණකි.බීජ විද්‍යාගාරසාම්ප්‍රදායික ගොවීන් තුළ ඇති එකමුතුභාවය සංකේතවත් කරන ‘අත්කම් වගා ක්‍රමය’ සිහිගන්වන අයුරින් දර්ශනීය වැවක් අභියස ගඩොලින් නිම වූ විශාල දෑත් දෙක එකට එකතු වී ඇති තොරණකින් මෙහි පැමිණෙන සියලු දෙනා පිළිගනු ලබයි.ගහක - වැලක හැදෙන ලස්සන මලක් මෙන්ම පලතුරක්ද අපේ නෙත් සිත් පිනවයි. එවන් දර්ශනීය බොහෝ දේ මෙහි ඇතුළත්ය. මෙහි ඇති පලතුරු උද්‍යානයේ වැල් දොඩම්, අලිගැටපේර, අඹ, පේර, සහ තවත් පලතුරු වර්ග දැකබලා ගැනීමට හැකිය.වී වගා කරන ආකාරය පෙන්වන ස්ථාන මෙන්ම වැසි ජලය එකතු කර කරන ලද වගාවන්, කොස් අර්තාපල් හා තුඹ වගාවන්ද දක්නට ලැබේ. පැල් කවි ගැන අසා තිබුණද හේනක් දැක නොමැති පාසල් දරුවන් හා වැඩිහිටියන් කී දෙනෙක් අප අතර සිටිත්ද? ඒ අය සඳහා හම්බන්තොට දිස්ත්‍රික්කයේ පැවැති හා පවතින හේන් ගොවිතැන සිහි කරමින් වැඩි දියුණු කරන ලද හේනක් ද මෙහි දක්නට ලැබේ.වගා උපකරණ, බීජ විද්‍යාගාරයක්, බීජ ප්‍රදර්ශනාගාරයක්, තොරතුරු මධ්‍යස්ථානයක් සහ කෞතුකාගාරයක්ද පිහිටා ඇති මෙහි පැමිණෙන ජනතාව වෙනුවෙන් විවෘත රංග ශාලාවක් හා දර්ශනීය විවේක ස්ථාන හා වෙහෙස නිවා ගැනීමට සිසිල් වැව් ජලයෙන් ස්නානය කිරීමේ පහසුකම් ද ඇත.ඉදිරියේදී, ලංකාවේ ජාතික කෘෂි කෞතුකාගාරය මෙහි ඉදි කිරීමට නියමිත අතර කෘෂි පාරිසරික සංචාරය දියුණු කිරීම සඳහා මෙහි පැමිණෙන දේශීය හා විදේශීය සංචාරකයන් වෙනුවෙන් නිවාඩු නිකේතන ද ආරම්භභ කිරීමට පියවර ගෙන තිබේ.කෘෂි තාක්ෂණයශ්‍රී ලංකාවේ කෘෂි කර්මාන්තයේ ඉතිහාසය මෙන්ම උතුරේ සිට දකුණ දක්වා ගොවි ජනතාවගේ් කෘෂි තාක්ෂණය හා ඒ හා බැඳුණු සමාජ ක්‍රියාකාරකම් පිළිබඳ අමිල දැනුමක් පත පොතින් හා නූතන තාක්ෂණයෙන් හා ප්‍රායෝගික ක්‍රියාකාරකම් මඟින් දැක බලා ගන්නට අවස්ථාව දෙන මෙවැනි ස්ථාන ජාතියේ ප්‍රෞඪත්වය කියා නො පාන්නේද?ඉදිරියේදී කෘෂි පාරිසරික සංචාරය ලංකාවට පැමිණෙන විට අපිට ලෝකයට දිය හැකි දෙයක් තිබිය යුතුයි. ලංකාව කියන්නේ් අපටම ආවේනික කෘෂි සංස්කෘතියක් තිබෙන රටක්. ඝර්ම කලාපීය කෘෂි කර්මාන්තයක් තිබෙන රටක් සහ කෘෂි බෝග විවිධත්වය අතින් අපට වඩා ඉදිරියෙන් සිටින රටක් නැහැ.අද වන විට අපේ රටට පැමිණෙන සංචාරකයන් ප්‍රමාණය වැඩි වී \;බනවා. එහෙම එන සංචාරකයන්ට අපේම කියා දෙයක් පෙන්වීමට අවශ්‍ය යි. බොහෝ සංචාරකයන් අපගේ කෘෂි බෝග විවිධත්වයට කැමැත්තක් දක්වනවා.කෘෂිකර්ම කේෂේත්‍රයේ දැනුම බෙදාදීමට සහ පර්යේෂණ අංශයේ තාක්ෂණය ලබාගෙන කෘෂි කාර්මික කටයුතු කිරීමේ අවස්ථාව මෙමඟින් ගොවීන්ට උදාවෙනවා.කථානායක චමල් රාජපක්ෂ මහතාගේ සංකල්පයක් අනුව ආරම්භ කළ මෙහි කෘෂිකර්ම දෙපාර්තමේන්තුව මඟින් නිර්දේශ කර ඇති සියලුම බෝග වර්ග ඇතුළත් වෙනවා. ජුලි මාසයේදී මෙහි අලෙවි සැලක් විවෘත කෙරෙනවා. ගමේ ජනතාවට එමඟින් එළවළු, පලතුරු හා බීජ පැල වර්ග අලෙවි කර ගැනීමේ අවස්ථාව උදාවෙනවා.මේ මුළු උද්‍යානයම අලංකාර කර තිබෙන්නේ එළවළු හා පලතුරු වලින්. ඒ වගේම ලංකාවේ ජාතික කෘෂි කෞතුකාගාරයද මේ ස්ථානයේ පිහිටුවනවා. 2008 සිට මේ වන තෙක් මෙම උද්‍යානය නැරඹීමට කිසිම මුදලක් අය කළේ නැහැ. නමුත් ඉදිරියේදී අවුරුදු 12 ට අඩු පාසල් සිසුන්ගෙන් රුපියල් 5 ක් ද, අවුරුදු 12ත් 10 ත් අතර සිසුන්ගෙන් රුපියල් 10 ක්ද, වැඩිහිටියන්ගෙන් රුපියල් 20 ක්ද, විදේශීකයන්ගෙන් රුපියල් 300 ක මුදලක් ද අය කිරීමට බලාපොරොත්තු වෙනවා.දේශීය හා විදේශීය සංචාරකයන්ට මෙන්ම කතරගම වන්දනා කිරීමට දකුණු පළාතට පැමිණෙන ලෙස ආරාධනා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n1005212</link>
    <topic>යුද හමුදාව සංවර්ධන ව්‍යාපෘතිවලින් රු. කෝටි 25ක් රජයට ඉතිරි කරදෙයි</topic>
    <author>භක්ති ධර්මප්‍රිය මෙන්ඩිස්</author>
    <content>රජයේ නොයෙක් සංවර්ධන ව්‍යාපෘතිවලට දායක වෙමින් යුද හමුදාව රුපියල් කෝටි විසිපහක් (25) මුදලක් රජයට ඉතිරිකරදී තිබේ.ඉකුත් මාස නවයක කාලය තුළ දී පමණක් මෙම මුදල රජයට එකතු කරදීම සුවිශේෂී කාර්යක් බව යුද හමුදාව පෙන්වා දෙයි.මංමාවත් ඉදිකිරීම නව විදුලි රැහැන් සම්බන්ධ කිරීම සහ විදුලි පද්ධති සකස්කිරීම, ගොඩනැගිලි ඉදිකිරීම, ක්‍රීඩාපිටි ඉදිකිරීම, පාලම් ඉදිකිරීම ඇතුළු තවත් සංවර්ධන කටයුතු රැසකට යුද හමුදාව මෙලෙස සම්බන්ධ වී ඇතැයි යුද හමුදාපති ලුතිනන් ජනරාල් ජගත් ජයසූරිය මහතා දිනමිණට පැවැසීය.මෙම සංවර්ධන ව්‍යාපෘති සඳහා මිනිස් ශ්‍රමයට අමතරව යුද හමුදාව සතුව ඇති ඩෝසර් යන්ත්‍ර බැකෝ යන්ත්‍ර, ගල්රෝල් යන්ත්‍ර ඇතුළු උපකරණ රැසක් යොදාගෙන තිබේ. මෙහි දී යුද හමුදාව විසින් ඉන්ධන සහ යන්ත්‍රොපකරණ නඩත්තුව සඳහා පමණක්් මුදල් වැය කර ඇත.උතුරු වසන්තය සහ නැගෙනහිර උදානයට සම්බන්ධ වෙමින් යුද හමුදාව ආරම්භ කළ සංවර්ධන ව්‍යාපෘති ඉතා කඩිනමින් සහ හොඳ නිමාවකින් අවසන් කිරීම ජනාධිපති මහින්ද රාජපක්ෂ මහතා සහ ආරක්ෂක ලේකම් ගෝඨාභය රාජපක්ෂ මහතා ඇතුළු රජයේ ප්‍රසාදයට ලක් වී තිබේ. යුද හමුදාවේ ඉංජිනේරු බළකාය මෙම වැඩසටහන්වල වැඩිකොටසකට ඔවුන්ගේ දායකත්වය ලබා දී ඇත.මීට අමතරව උතුරු ප්‍රදේශයේ පුද්ගලයින් යළි පදිංචිකිරීම සහ බිම්බෝම්බ ඉවත් කිරීම ඇතුළු තවත් සංවර්ධන ව්‍යාපෘති රැසකට යුද හමුදාව සිය දායකත්වය ලබා දී ඇත. හම්බන්තොට, මොණරාගල, ගම්පහ, කෑගල්ල, අනුරාධපුර, ත්‍රිකුණාමලය, දිස්ත්‍රික්ක ඇතුළු තවත් ප්‍රදේශ රැසක සංවර්ධන කටයුතුවලට යුද හමුදාව සම්බන්ධව සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n1005213</link>
    <topic>කළු-කැලණි-නිල්වලා ගිං ගංගා පිටාර මට්ටමේ</topic>
    <author>අනුර ප්‍රේමලාල් හා නුවන් කොඩිකාර</author>
    <content>කළු, කැලණි, නිල්වලා, ගිං යන ගංගාවල ජල මට්ටම් ඉහළ යමින් තිබෙන බැවින් ඒ ගංගා දෙපස සිටින පදිංචි කරුවන් අවධානයෙන් සිටින ලෙස වාරිමාර්ග දෙපාර්තමේන්තුව ජනතාවට අවධාරණය කර සිටී.කාසල් රේ ජලාශයේ වාන් දොරටුව මේ වන විට විවෘත කර තිබෙන බැවින් කැලණි ගඟේ ජල මට්ටම් තවදුරටත් ඉහළ යා හැකිය.ඊයේ දහවල් වන විට එහි ජල මට්ටම අඩි 4.06ක් ව පැවතිණි.කළු ගඟේ ජල මට්ටම අඩි 4.95ක් හා ගිංගඟේ ජල මට්ටම අඩි 4.77 ක් වන අතර එය සුළු ගංවතුර තත්ත්වයක් බව වාරිමාර්ග අධ්‍යක්ෂ ජනරාල් එච්. පී. එස්. සෝමසිරි මහතා ප්‍රකාශ කරයි. නිල්වලා ගඟේ ජල මට්ටමද අඩි 5.02ක් දක්වා ඉහළ ගොස් තිබේ. මේ ගංඟාවල ඉහළ ප්‍රදේශවලට වර්ෂාව තවමත් ලැබෙන බැවින් මෙසේ ජල මට්ටම් ඉහළ යා හැකි බව අධ්‍යක්ෂ ජනරාල් වරයා වැඩිදුරටත් පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n1005214</link>
    <topic>ගංවතුර සහන සලසන්න රු. දසලක්ෂ 27½ක් ලබා දෙයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>ගංවතුර නිසා පීඩාවට පත් වූ කොළඹ ගම්පහ සහ කළුතර දිස්ත්‍රික් තුනේ ජනතාවට කඩිනම් සහන සැලසීම සඳහා රජය රුපියල් මිලියන 27.6ක් වහාම ලබා දී ඇති බව ආපදා කළමනාකරණ ඇමැති ඒ. එච්. එම්. ෆවුසි මහතා පාර්ලිමේන්තුවේ දී ඊයේ (20) පැවැසීය. රටපුරා පවතින අයහපත් කාලගුණය හේතුවෙන් 502917ක ජනතාවක් පීඩාවටපත්ව සිටින බව ද ඇමැතිවරයා සඳහන් කෙළේය. කොළඹ දිස්ත්‍රික්කයේ 154121 ක්, ගම්පහ 179794ක්, කළුතර 61755ක් පුද්ගලයන් පීඩාවට පත්ව සිටින අතර ගාල්ල දිස්ත්‍රික්කයේ 97343ක් පීඩාවට පත්වී සිටිතියි ඇමැතිවරයා කීවේය.ජලගැලීමෙන් පීඩාවට පත් වූ ජනතාවට සහන සැලසීම සඳහා ජනපති මහින්ද රාජපක්ෂ මහතාගේ උපදෙසින් රුපියල් මිලියන 25.3ක් ලබාදුන් බව ද ඇමැතිවරයා පැවැසීය.ආහාර පාන සැපයීම පිණිස ආර්ථික සංවර්ධන ඇමැති බැසිල් රාජපක්ෂ මහතා රුපියල් මිලියන 2.3ක් කොළඹ කළුතර හා ගම්පහ දිස්ත්‍රික් තුනේ දිස්ත්‍රික් ලේකම්වරුන්ට ලබාදුන්නේ යැයි ද ඇමැතිවරයා කීවේ ය. ඉරානයේ සිට පැමිණි ජනාධිපතිතුමා ජල ගැල්මෙන් පීඩාවට පත්ව සිටින ජනතාව ගැන සොයා බලා ජනතාවට පිසූ හා වියළි ආහාර වහාම ලබාදීමට උපදෙස් දුන් බව ද ඇමැතිවරයා කීය.ඇළ මාර්ගවලට සම්බන්ධ අමාත්‍යාංශ නිලධාරින් කැඳවා ඒවා පිරිසිදු කිරීමට උපදෙස් දුන් බව ද ඉදිරි දිනවල දී එම කටයුතු සිදුවන බව ද කී ඇමතිවරයා ජනාධිපතිතුමාගේ උපදෙස් අනුව මහාමාර්ග අමාත්‍යාංශයට සීදූව සිට කටුනායක ගුවන්තොටුපළ දක්වා ඇළ මාර්ග පිරිසිදු කිරීම බාර දී ඇති බව ද පැවැසීය.ඇමැතිවරයා එසේ සඳහන් කළේ ගංවතුර තත්ත්වය පිළිබඳව විශේෂ ප්‍රකාශයක් කරමිනි. ඉදිරියේ දී කොළඹ නගරය ගංවතුර වැනි ස්වභාවික විපත්වලින් තොර ආරක්ෂිත ස්ථානයක් බවට පත්කිරීමට උත්සාහ කරන්නේ යැයි ද ඇමැතිවරයා විය. ආපදා කළමනාකරණ අමාත්‍යාංශයේ වගකීම බාර ගත් දින සිට තමා සාකච්ඡා කිහිපයක් පවත්වා කොළඹ කෝට්ටේ, මහරගම, කොළොන්නාව ආදි ප්‍රදේශවල ජල ගැලීම් ගැන කරුණු අනාවරණය කර ගත්තේ යැයි ද අපද්‍රව්‍ය හේතුවෙන් ඇළ මාර්ග අවහිරවන බව එහි දී අනාවරණය වූයේ යැයි ද පැවැසූ ඇමැතිවරයා මේ තත්ත්වය අධීක්ෂණයට කමිටු පත්කළ බව ද පැවැසීය.ආපදා කළමනාකරණ හිටපු ඇමැති මහින්ද සමරසිංහ මහතා ඇළමාර්ග පිරිසිදු කිරීම සඳහා රුපියල් මිලියන 300ක් ලබා දී තිබූ බව සිහිපත් කළ ෆවුසි ඇමැතිවරයා කාණු හා ඇළ මාර්ග නඩත්තු නොකිරීම මේ තත්ත්වයට හේතු වී ඇතැයි ද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n1005215</link>
    <topic>පාසල් වෑන් රථයක්-බසයක ගැටී සිසුවෙක් මරුට: 20ක් රෝහලේ</topic>
    <author>සමන්ති වීරසේකර, හසලක සමූහ සහ කරල්ලියද්ද සමූහ</author>
    <content>මහනුවර මහියංගන මාර්ගයේ තෙල්දෙණිය වෑගල ප්‍රදේශයේදී පාසල් ළමයින් ප්‍රවාහනය කරමින් තිබූ වෑන් රථයක් සහ බස් රථයක් මුහුණට මුහුණලා ගැටීමෙන් වයස අවුරුදු 7 ක පාසල් සිසුවෙක් මියගොස් පාසල් සිසුන් 20 ක් ඇතුළු පනහකට අධික පිරිසක් තුවාල ලබා ඇත.බරපතළ තත්ත්වයේ තුවාලකරුවන් 30 දෙනෙකු මහනුවර රෝහලට ඇතුළු කොට ඇති අතර බරපතළ තුවාල ලැබූ සිසුවා ද මහනුවර රෝහලේ දී මරණයට පත්ව ඇත.අනතුර ඊයේ (20 දා) පෙරවරු 6.30 ට පමණ මෙම අනතුර සිදුවී තිබෙන අතර සෙසු තුවාලකරුවන් 20 දෙනෙකු පමණ තෙල්දෙණිය දිසා රෝහලට ඇතුළු කර ප්‍රතිකාර ලබා දෙන බව රෝහලේ දිසා වෛද්‍ය නිලධාරී උපාලි කොරසගොල්ල මහතා පැවැසීය.බස් රථයේ ගමන් කළ පිරිස මැද මහනුවර විවාහ මංගල්‍ය උත්සවයකට යමින් සිටි පිරිසක් වන අතර පාසල් වෑන් රථයේ ගමන් කර ඇත්තේ තෙල්දෙණිය මහා විදුහලේ හා ඒ අවට පාසල්වල ඉගෙනුම ලබන සිසුන් බව පොලිසිය පවසයි.තෙල්දෙණිය පොලිසියේ ස්ථානාධිපති ප්‍රධාන පොලිස් පරීක්‍ෂක එම්. බී. පළිහවඩන මහතා ඇතුළු කණ්ඩායම පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n1005216</link>
    <topic>ත්‍රස්තවාදයට අනුබල දෙන කිසිම ක්‍රියාවකට ඉඩක් නෑ</topic>
    <author>මහින්ද අලුත්ගෙදර</author>
    <content>ත්‍රස්තවාදයට අනුබල දෙන කිසිදු ක්‍රියාවක් සඳහා ඉඩ ලබා නොදෙන බව රජය අවධාරණය කරයි.යම් අයෙකු හෝ කිසියම් කණ්ඩායමක් ත්‍රස්තවාදය වෙනුවෙන් පෙනී සිටින්නේ නම් අවශ්‍ය ඕනෑම මොහොතක ඊට එරෙහිව ක්‍රියාත්මක වීමට රජය සූදානම් බව ජනමාධ්‍ය හා තොරතුරු ඇමැති රඹුක්වැල්ල මහතා පැවැසී ය.ඒ මහතා මේ බව අනාවරණය කෙළේ රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ (20) පැවැති මාධ්‍ය හමුවකට සහභාගි වෙමිනි.එල්.ටී.ටී.ඊ. නායක වේළුපිල්ලේ ප්‍රභාකරන් මිය යන තුරු දෙමළ ජාතික සන්ධානයේ නායක ආර්.සම්බන්ධන් ඔහු වෙනුවෙන් පෙනී සිටි අතර ප්‍රභාකරන් මිය ගිය පසු පාර්ලිමේන්තුවට පැමිණි සම්බන්ධන් ප්‍රභාගේ මියයාම සුබවාදී එකක් යැයි පැවැසූ බවද ඇමැතිවරයා සිහිපත් කෙළේ ය.මානුෂීය මෙහෙයුම් වල අවසන් අදියර වන විට උග්‍ර ලෙස සටන් පවතිනවා සේම අහිංසක දමිළ ජනතාවට හිරිහැර සිදු වන බවට දෙමළ ජාතික සන්ධානයේ නායකයා පුළුල් ප්‍රචාරයක් ගෙන ගිය බව කී කෙහෙළිය රඹුක්වැල්ල මහතා ප්‍රභාකරන්ගේ මරණයෙන් පසුව ශෝක කාලයක් ද ප්‍රකාශයට පත් කිරීමට පියවර ගත් බව කීවේ ය.යමෙකු සිහිපත් කරමින් උළෙලක් පැවැත්වීමට කටයුතු කරන්නේ නම් එය කිසිදු ආකාරයකින් හෝ රාජ්‍ය විරෝධී නොවිය යුතු බව පෙන්වා දුන් ඒ මහතා එවැන්නකට කිසිදු ආකාරයකින් හෝ රජයේ බලපෑමක් නැතැයිද පැවැසී ය.ඇතැම් සංවිධාන ප්‍රජාතන්ත්‍රවාදී ප්‍රවාහය තුළ සැමරුම් උළෙලවල් පැවැත්වීම පිළිබඳව කිසිදු ගැටලුවක් නොමැති බවත් තහනමට ලක්වූ සංවිධානයක් වන එල්.ටී.ටී.ඊ. ය කිසිදු ලෙසකින් හෝ ප්‍රජාතන්ත්‍රවාදී ප්‍රවාහයට පිවිසී නොමැති බවත් හෙතෙම වැඩිදුරටත් කියා සිටියේ ය. ආපදා කළමනාකරණ ඇමැති ඒ.එච්.එම්.ෆවුසි, රජයේ ප්‍රවෘත්ති අධ්‍යක්ෂ ජනරාල් ආචාර්ය ආරියරත්න ඇතුගල යන මහත්වරුද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n1005217</link>
    <topic>ගොවි පවුල් 45000කට ජලය දෙන්න වැඩපිළිවෙළක්</topic>
    <author>නිරූෂි විමලවීර</author>
    <content>නව ජල යෝජනා ක්‍රම තුනක් යටතේ තෙල්දෙණිය හා ඌව පරණගම ප්‍රදේශයන්හි ගොවි පවුල් 45000 කට වගා සඳහා ජලය ලබාදීමේ කඩිනම් වැඩපිළිවෙළක් ඇරැඹීමට රජය තීරණය කර ඇත.ඌව පරණගම බෝඹුරු ඇල්ල ජලාශ යෝජනා ක්‍රමය යටතේ පවුල් විසිදහසකටත්, තෙල්දෙණිය ඇළ යෝජනා ක්‍රමය මගින්පවුල් විසිදහසකටත්, මහියංගන නාගදීප ජලාශ යෝජනා ක්‍රමය යටතේ පවුල් පන්දහසකටත් වගා සඳහා ජලය ලබා දීමට අපේක්‍ෂා කරන බව, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා ප්‍රකාශ කෙළේය. වාරිමාර්ග ඇමැති ධූරය බාරගැනීමෙන් පසු අරඹන ප්‍රථම ව්‍යාපෘති ලෙස මෙම වැඩපිළිවෙළ ක්‍රියාත්මක කරන බව ද හෙතෙම කීය.මෙම ජලාශ මගින් ජනතාවට සැලසෙන වාසි අවාසි පිළිබඳ පුළුල් ලෙස සාකච්ඡා කිහිපයක් හෙට සහ අනිද්දා (22, 23) ජනතාව හා නිලධාරීන් සහභාගිත්වයෙන් පවත්වන බවත්, ඉන් අනතුරුව ඉදිකිරීම් අරඹන බවත් ඇමැතිවරයා වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n1005218</link>
    <topic>ඖෂධ ගෙන්වීමේ- මිලදී ගැනීමේ බලය පළාත් මට්ටමින් විමධ්‍යගත කරනවා</topic>
    <author>අසේල කුරුළුවංශ හාබණ්ඩාර පිලවල</author>
    <content>සෞඛ්‍ය අමාත්‍යාංශය යටතේ දැනට පවතින ඖෂධ ගෙන්වීමේ හා මිලදී ගැනීමේ බලය පළාත් මට්ටමින් විමධ්‍යගත කරන බව සෞඛ්‍ය ඇමති මෛත්‍රීපාල සිරිසේන මහතා පවසයි.අත්හදා බැලීමක් ලෙස මුල් අදියර යටතේ මෙම වැඩපිළිවෙළ බස්නාහිර, මධ්‍යම හා දකුණ යන පළාත් මූලික කරමින් ක්‍රියාත්මක කරන බවද ඒ මහතා කීය.සෞඛ්‍ය ඇමති මෛත්‍රීපාල සිරිසේන මහතා ඊයේ (20) පෙරවරුවේ මල්වතු අස්ගිරි මහා නාහිමිවරුන් දෙනම හමුවේ මෙම අදහස් පළ කෙළේය.මල්වතු මහා විහාරයට ගොස් එම පාර්ශවයේ මහානායක තිබ්බටුවාවේ ශ්‍රී සිද්ධාර්ථ සුමංගල මහා නාහිමියන් ද අස්ගිරි මහ විහාරයට ගොස් එම පාර්ශවයේ මහානායක උඩුගම බුද්ධරක්ඛිත මහ නාහිමියන් ද බැහැ දැක ඇමතිවරයා ආශීර්වාද ලබා ගත්තේය.එහිදී වැඩිදුරටත් කතා කළ ඇමති මෛත්‍රීපාල සිරිසේන මහතා ඖෂධ මිලදී ගැනීමේ හා බෙදා හැරීමේ අඩුපාඩුත්, එහිදී සිදුවන අක්‍රමිකතාත් අවම කර ගැනීමට මෙමඟින් අපේක්ෂා කරන බව කීය. වසරකට රුපියල් කෝටි 8000 ක් පමණ සෞඛ්‍ය ක්ෂේත්‍රය සඳහා භාණ්ඩාගාරයෙන් ලබාදෙන බවත් එයට අමතරව විදේශ රටවලින් ද විශාල මුදලක් මෙරට සෞඛ්‍ය ක්ෂේත්‍රයේ දියුණුව සඳහා හිමිවන බවත් කී ඇමතිවරයා, ඖෂධ සඳහා පමණක් රුපියල් කෝටි 110 ක් අමාත්‍යාංශය මාසයකට වැය කරන බවද අනාවරණය කෙළේය.සෞඛ්‍ය අමාත්‍යාංශයේ සියලු සම්පත් නිසි කළමනාකරණයකට බඳුන් කර ජනතාවට වඩා ගුණාත්මක සේවාවක් ලබාදීම තම අරමුණ බවද ඇමතිවරයා කීය.ගොඩනැඟිලි ඉදිකිරීමෙන් පමණක් සෞඛ්‍ය ක්ෂේත්‍රයේ ප්‍රගතියක් අපේක්ෂා කළ නොහැකි බවත් තම අරමුණ රෝහල් කරා පැමිණෙන රෝගීන් ප්‍රමාණය අඩුකර සෞඛ්‍ය සම්පන්න ජනතාවක් බිහි කිරීම සඳහා අවශ්‍යය කටයුතු සිදු කිරීමට බවත් හෙතෙම කීවේය.පසුගිය දිනවල පැවති ඖෂධ හිඟය දෙසතියක් ඇතුළත පියවීමට හැකිවූ බවද සෙසු ඖෂධ අවශ්‍යතා සපුරාලීම සඳහා සෞඛ්‍ය අමාත්‍යාංශයේ නියෝජිත පිරිසක් ඉන්දියාවට යැවූ බවද ඒ මහතා කීය.දිරියේ දී ඖෂධ හිඟයක් ඇති නොවීම සඳහා ගතයුතු ක්‍රියාමාර්ග ඖෂධ කමිටුවක් මගින් සතියකට වරක් සාකච්ඡා කරන බවද ඒ මහතා ප්‍රකාශ කෙළේය.වැසි සහිත කාල ගුණයක් සමඟ ඩෙංගු රෝගය යළි හිස ඔසවන ලකුණු පහලවී ඇති බවත් ඒ සඳහා සෙසු අමාත්‍යාංශවල සහායද ලබා ගනිමින් විධිමත් වැඩපිළිවෙළක් ක්‍රියාත්මක කරන බවත් ඇමතිවරයා ප්‍රකාශ කෙළේය.දිනකට මෙරට රෝහල් සඳහා සේලයින් බෝතල් 15000 ක් අවශ්‍ය බවත් දැනට ඉන්දියාවෙන් ආනයනය කරනු ලබන සේලයින් මෙරට නිෂ්පාදනය කිරීම සම්බන්ධව අවධානය යොමුව තිබෙන බවත් කී ඒ මහතා ව්‍යාපෘති වාර්තාවන් සැලකිල්ලට ගෙන මෙම වසර අවසානයේ සේලයින් මෙරට නිෂ්පාදනය කිරීමට අපේක්ෂා කරන බවත් අවධාරණය කෙළේය.වැසි සමඟ ගංවතුරෙන් යටවූ ප්‍රදේශවල වසංගත රෝග පැතිර යාමේ අවධානමක් ඇති බවත් එම ප්‍රදේශවලට වෛද්‍ය කණ්ඩායම් මේ වන විටත් පිටත්කර යවා තිබෙන බවත් ඒ මහතා කීය.විශේෂඥ වෛද්‍යවරයාගේ සිට සුළු සේවකයා දක්වා සියලු දෙනා මෙරට සෞඛ්‍ය සේවයේ උන්නතිය සඳහා ලබාදෙන දායකත්වය අගය කරන බවද ඇමතිවරයා කීවේය.මෙහිදී අදහස් දැක්වූ අස්ගිරි පාර්ශවයේ මහානායක උඩුගම ශ්‍රී බුද්ධ රක්ඛිත නාහිමියෝ සෞඛ්‍ය අමාත්‍ය ධුරය ඉතා භාරදූර වගකීම් සහිත එකක් බවත් ජනතාවට වඩා සමීප අමාත්‍යාංශයක් බැවින් එහි වැඩ කටයුතු සාර්ථකව සිදුවීම කවුරුත් අපේක්ෂා කරන බවත් ප්‍රකාශ කළහ.රෝහල්වල පවතින අඩු පාඩු මඟ හැරවීම සඳහා විශේෂ අවධානයක් යොමුකර ක්‍රියා කරන ලෙස ඇමතිවරයාට අනුශාසනා කළ මහ නාහිමියෝ නිලධාරීන් අවශ්‍ය සහයෝගය නොදෙන්නේ නම් ජනතා දෝෂා රෝපනය එල්ලවන්නේ ඇමතිවරයාට සහ රජයට බවත් කීහ.ඇතැම් නිලධාරීන්ගේ නොසැලකිල්ල නිසා රෝහල්වල බෙහෙත් හිඟයක් පවතින අතරම සමහර රෝහල්වල බෙහෙත් ගබඩාවල කල් ඉකුත්වන තෙක්ම පවතින්නේ ද ඒ නිසා බව උන්වහන්සේ ප්‍රකාශ කළහ.මහනුවර වකුගඩු ඒකකයේ ප්‍රතිකාර ලබන රෝගීන්ට අවශ්‍යය බෙහෙත් ඇතැම් අවස්ථාවල රෝහලේ නොමැති වෙන බවත් මේ නිසා සාමාන්‍ය මුදලට වඩා වැඩි මුදලක් ගෙවා එම ඖෂධ මිලදී ගැනීමට රෝගීන්ට සිදුවන බවත් කී උන්වහන්සේ ඒ පිළිබඳ අවධානය යොමු කරන ලෙසත් ඇමතිවරයාගෙන් ඉල්ලීමක් කළහ.මෙහිදී අදහස් දැක්වූ මල්වතු පාර්ශවයේ මහානායක තිබ්බටුවාවේ ශ්‍රී සිද්ධාර්ථ සුමංගල මහානාහිමියෝ, දුප්පත් ජනතාව අසනීපයක්වූ විට යන ගමේ ආරෝග්‍ය ශාලාව දියුණුකර ඊට අවශ්‍යය පහසුකම් ලබාදීම අත්‍යවශ්‍යය කාරණයක් බවත් නව සෞඛ්‍ය ඇමතිවරයා යටතේ එය සිදුවෙතැයි අපේක්‍ෂා කරන බවත් ප්‍රකාශ කළහ.මේ අවස්ථාවට මහනුවර මහ රෝහලේ වකුගඩු ඒකකයේ විශේෂඥ වෛද්‍ය තිලක් අබේසේකර මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n1005219</link>
    <topic>රටේ සංවර්ධන වැඩ කඩිනම් කිරීම රණවිරුවනට කළ හැකි ගෞරවයක්</topic>
    <author>සුභාෂිනී සේනානායක</author>
    <content>වසර තිහකට ආසන්න කාලයක් මෙරටට අහිමි වූ සංවර්ධනය කඩිනමින් උදාකර දීම රණවිරුවන් වෙනුවෙන් සිදු කළ හැකි ඉහළම ගෞරවය බව එක්සත් ජනතා නිදහස් සන්ධානයේ මහ ලේකම්, ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා පැවැසීය.ඒ අනුව රටේ ශීඝ්‍ර සංවර්ධනයක් ඇති කිරීමේ අරමුණින් “ මහින්ද චින්තන ඉදිරි දැක්ම “ වැඩ සටහන මේ වන විට ක්‍රියාවට නංවා ඇති බවද අමාත්‍යවරයා පෙන්වා දුන්නේය.ඛනිජ තෙල් නීතිගත සංස්ථාවේ සේවකයින් විසින් පසුගිය (19) කොළඹ නව නගර ශාලාවේදී සංවිධානය කර තිබූ රණවිරු උපහාර උත්සවයකට සහභාගි වෙමින් ඇමැතිවරයා මේ අදහස් ප්‍රකාශ කෙළේය.එහිදී තවදුරටත් අදහස් දැක්වූ ඇමැති සුසිල් ප්‍රේමජයන්ත මහතා කියා සිටියේ සුළු පිරිසකගේ හැරුණු විට රටේ බහුතරයක් ජනතාවගේ එකම අරමුණ වූයේ ත්‍රස්තවාදය කෙසේ හෝ මුළුමනින්ම පරාජය කළ යුතු බවයි.එම අරමුණ ජයගන්නා රණවිරුවන්ට අවශ්‍යය නායකÀවය, ශක්තිය, හා නිදහස ලබා දුන්නේ ජනපති මහින්ද රාජපක්‍ෂ මහතා බවද හෙතෙම අවධාරණය කෙළේය. ඒ සඳහා ජනමාධ්‍ය ආයතනයද සුවිශාල කාර්යභාරයක් ඉටු කළ බවද කීය.රටට සාමය උදාකර දෙන්න කැප වූ රණවිරුවන්ට හැමදාම ගෞරවය ප්‍රණාමය පුද කිරීම අප හැමගේ වගකීමක් හා යුතුකමක් වන බව ඒ මහතා පැවැසීය.රට සංවර්ධනය කිරීමේදී ඛනිජ තෙල් සංස්ථාවට විශාල දායකÀවයක් ලබාදිය හැකි බවද කී ඇමැතිවරයා ජනතාවට තෙල් සංස්ථාව මගින් වාසිදායක තත්ත්වයන් ඇති කිරීමට අවශ්‍යය කටයුතු සිදු කරන බවද කීය.මහිදී ලංකා ඛනිජ තෙල් නීතිගත සංස්ථාවේ සේවකයන් විසින් ලබා දුන් මුදල් පරිත්‍යාගවලින් රුපියල් ලක්‍ක්‍ෂ 04කට අධික වටිනාකමකින් යුතු රෝද පුටු, කිහිළිකරු ඇතුළු උපකරණ තොගයක් නාවික හමුදාවේ ආබාධිත තත්ත්වයට පත් රණවිරුවන්ට පරිත්‍යාග කිරීමද ඇමැතිවරයා අතින් සිදු කෙරිණි. රියර් අද්මිරාල් ඩබ්. කේ. එම්. එන්. වීරකෝන් කපිතාන් ඩී. කේ. පී. දසනායක මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052110</link>
    <topic>අපට අහිමි වූ නාරද දිසාසේකර අග්‍රගණයේ කලාකරුවෙක්</topic>
    <author/>
    <content>ලාංකීය ගීත කලාවේ ස්වකීය අනන්‍යතාව සනිටුහන් කිරීමට සමත් වූ විශිෂ්ට ගණයේ කලාකරුවෙකු ලෙස හැඳින්විය හැකි නාරද දිසාසේකරයන් ගේ අභාවය පිරිමැසිය නොහැකි පාඩුවක් යැයි සංස්කෘතික ඇමැතිනි පවිත්‍රා වන්නිආරච්චි මහත්මිය නිවේදනයක් නිකුත් කරමින් ප්‍රකාශ කරයි. ඒ නිවේදනයේ තවදුරටත් මෙසේ දැක්වේ.ශ්‍රී ලාංකේය සංගීත කලා කෙත සුපෝෂණය කළ ජනහද දිනූ ගායන ශිල්පියෙකු හා සංගීත අධ්‍යක්ෂවරයකු වූ නාරද දිසාසේකර කලාකරුවාගේ හදිසි අභාවය අසා මම මහත් සංවේගයට පත් වූවෙමි. එතුමන්ගේ සමුගැනීම ශ්‍රී ලාංකේය ගීත කලාවට සිදු වූ පිරිමැසිය නොහැකි පාඩුවකි. ශ්‍රී ලංකා ගුවන්විදුලි සංස්ථාවේ ඉංජිනේරු අංශයේ කාර්මික ශිල්පියෙකු ලෙස වෘත්තිය ජීවිතය ඇරඹූ දිසාසේකර කලාකරුවා පසු කලෙක එම සංස්ථාවේම සංගීත අංශයේ අධ්‍යක්ෂවරයෙකු ලෙස ද කටයුතු කෙළේය.දිසාසේකර කලාකරුවා විසින් ගුවන් විදුලියට ගායනා කළ “මුළුහදින් මම ඇයට පෙම් කොට” ගීතයෙන් ඉමහත් ජනප්‍රියත්වයට පත් විය. මෙරට පැවති ප්‍රථම සරසවි සම්මාන උළෙලේ දී රන් මුතු දූව චිත්‍රපටයේ “ගලන ගඟකි ජීවිතේ” ගීතය ගායනය වෙනුවෙන් පිදෙන හොඳම චිත්‍රපට පසුබිම් ගායනයට හිමි සම්මානය දිනාගත්තේ දිසාසේකර කලාකරුවා ය.ඉන් අනතුරුව චිත්‍රපට පසුබිම් ගායනය හා සංගීත කලාව පෝෂණය කළ ඔහු “පුෂ්ප මකරන්දය මාගේ, “ආදර නිල් දෑසේ” “නාමලින් දිනූ ලියන්” , “ලස්සන මොහොතක සුවදේ” ,, “ආරිච්චි බෝරිච්චි”, “චන්දන ඇඟ ගාලා”, “මේ භවයේදී මුළු දිය දහරේ”, “ඇය පමණයි මගේ මිහිර” වැනි ජන හද මතකයේ රැදෙන ගීත රැසක් ම ගායනා කොට ලාංකීය ගීත කලාවේ ස්වකීය අනන්‍යතාව සනිටුහන් කිරීමට සමත් විය.අභාවප්‍රාප්ත වන විට සියයකට අධික ගුවන්විදුලි හා චිත්‍රපට ගීත රැසක් ගායනා කරමින් ශ්‍රී ලාංකීය රසික හදවත් තුළ ඇති කළ විචිත්‍රවත් බව අප මතකයේ නොමැකෙන සේ රැදී ඇත.ශ්‍රී ලාංකීය කලා කෙත වෙනුවෙන් එවන් සදානුස්මරණීය සේවයක් ඉටු කළ නාරද දිසාසේකර කලාකරුවාගේ අභාවය පිළිබඳව ආදරණීය බිරිය පුතණුවන් ඇතුළු පවුලේ ඥාතීන් වෙත මාගේ හදපිරි ශෝකය, පළ කරන අතර නාරද දිසාසේකර කලාකරුවාණන්ට නිවන් සුව අත්වේවා! යි ප්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052111</link>
    <topic>නාරද දිසාසේකර වර්තමාන කලාකරුවන්ට ආදර්ශයක්</topic>
    <author/>
    <content>අභාවප්‍රාප්ත ගායන ශිල්පී නාරද දිසාසේකරයන් වර්තමාන කලාකරුවන්ට ආදර්ශවත් ගායන පෞරුෂයක් බව රජයේ ප්‍රවෘත්ති දෙපාර්තමේන්තුව ශෝක පණිවුඩයක් නිකුත් කරමින් කියා සිටී.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතාගේ අස්සනින් යුතු එම පණිවුඩයේ මෙසේද සඳහන් වේ.ශ්‍රී ලාංකීය කලා ක්ෂේත්‍රයේ දහස් සංඛ්‍යාත කලාකරුවන්ගේ හා රසික රසිකාවියන්ගේ ජනාදරයට පාත්‍ර වූ ප්‍රවීණ ගායන ශිල්පියෙකු, සංගීතඥයෙකු වූ නාරද දිසාසේකර මහතා දැයෙන් සමුගැනීම සංවේගදායී පුවතකි.සංගීත ක්ෂේත්‍රයේ උන්නතිය වෙනුවෙන් කැප වූ නාරද දිසාසේකරයන්ගේ අභාවය ශ්‍රී ලාංකීය ගීත කලාවට සිදු වූ පිරිමැසිය නොහැකි පාඩුවකි. ශ්‍රී ලංකා ගුවන්විදුලි සංස්ථාවේ ඉංජිනේරු අංශයේ කාර්මික ශිල්පියෙකු ලෙස වෘත්තීය ජීවිතය ඇරඹූ දිසාසේකර කලාකරුවා පසුකලෙක එම සංස්ථාවේ සංගීත අංශයේ අධ්‍යක්ෂවරයා ලෙස ද කටයුතු කෙළේය.ඔහු විසින් ගුවන්විදුලියට ගායනා කරන ලද ‘මුළු හදින් මම ඇයට පෙම් කොට’ ගීතය ඉමහත් ජනප්‍රියත්වයට පත්විය. රන්මුතු දූව චිත්‍රපටයට ‘පිපී පිපී රේණු නටන’ යන ගීතයේ ගායනය වෙනුවෙන් මෙරට ප්‍රථම සරසවි සම්මාන උළෙලේ දී පිදෙන හොඳම චිත්‍රපට පසුබිම් ගායනයට හිමි සම්මානය දිනා ගනු ලැබුවේ ද නාරද දිසාසේකර කලාකරුවාය.චිත්‍රපට පසුබිම් ගායනයෙන් හා සංගීත අධ්‍යක්ෂණයෙන් සංගීත කලාව පෝෂණය කළ මොහුගේ කලා කුසලතාවය අප අගය කරන අතර මොහුගේ අභාවය වෙනුවෙන් ගායන ශිල්පීන්, කලාකරුවන් මෙන්ම ජනමාධ්‍යවේදීන් ද ඉමහත් සංවේගයට පත්ව සිටිති.මෙවන් අතිශය ශෝකජනක අවස්ථාවේ දී නාරද දිසාසේකරයන්ගේ පුතණුවන් වන නවක රංගන ශිල්පී සාරංග දිසාසේකර මහතා ඇතුළු පවුලේ සියලු දෙනා වෙත රජයේ ප්‍රවෘත්ති දෙපාර්තමේන්තුවේ කාර්ය මණ්ඩලයේත් මගේත් සාතිශය සංවේගය ප්‍රකාශ කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052112</link>
    <topic>භාණ්ඩ කිහිපයක් බදුවලින් නිදහස්</topic>
    <author>මහින්ද අලුත්ගෙදර</author>
    <content>අන්තර් ජාතික සහභාගීත්ව වැඩසටහන් සඳහා අවශ්‍ය භාණ්ඩ සියලු බදුවලින් නිදහස් කිරීම යනුවෙන් මුදල් හා ක්‍රම සම්පාදන ඇමැති සහ ජනාධිපති මහින්ද රාජපක්ෂ මහතා ඉදිරිපත් කළ කැබිනට් පත්‍රිකාව සඳහා අමාත්‍ය මණ්ඩල අනුමැතිය හිමිව තිබේ.ඒ අනුව අන්තර් ජාතික සම්මන්ත්‍රණ, ප්‍රසංග, ප්‍රදර්ශන ආදිය සඳහා පහසුකම් සැපයීමේ කේන්ද්‍රස්ථානයක් ලෙස ප්‍රවර්ධනය කිරීමට අනුබල දීම සඳහා සම්මන්ත්‍රණ, වැඩසටහන් ආදියට අවශ්‍ය වන භාණ්ඩ වක්‍ර බදුවලින් නිදහස් කිරීමටත් , එකී විදේශීය ආයතන විසින් ගෙවන දීමනා ආදායම් බද්දෙන් නිදහස් කිරීමටත් අනුමැතිය හිමි වේ.2011 වර්ෂයට හා ඉන් ඉදිරියට පාසල්වල පළමු ශ්‍රේණියට ළමයින් ඇතුළත් කැර ගැනීම සම්බන්ධයෙන් ගත යුතු ක්‍රියාමාර්ග සම්බන්ධව අධ්‍යාපන ඇමැති බන්දුල ගුණවර්ධන මහතා ඉදිරිපත් කළ කැබිනට් පත්‍රිකාව වෙනුවෙන් ජනාධිපති මහින්ද රාජපක්ෂ මහතාගේ උපදෙස් පරිදි විශේෂ කමිටුවක් පත් කොට ඇති අතර සංදේශයේ සඳහන් නිර්ණායකයන් හා අනෙකුත් කරුණු පිළිබඳව මීළඟ කැබිනට් මණ්ඩල රැස්වීමට වාර්තාවක් ඉදිරිපත් කළ යුතු වේ.මේ කමිටුව සඳහා අධ්‍යාපන ඇමැති බන්දුල ගුණවර්ධන, උසස් අධ්‍යාපන ඇමැති එස්. බී. දිසානායක , ඛනිජ තෙල් කර්මාන්ත ඇමැති සුසිල් පේ‍්‍රමජයන්ත , ජල සම්පාදන හා ජලා පවහන ඇමැති දිනේෂ් ගුණවර්ධන, පරිසර ඇමැති අනුර ප්‍රියදර්ශන යාපා, විදුලි බල හා බල ශක්ති ඇමැති පාඨලී චම්පික රණවක, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, රාජ්‍ය සම්පත් සහ ව්‍යවසාය සංවර්ධන ඇමැති පී. දයාරත්න යන මහත්වරු අයත් වෙති.මහා මාර්ග ඇමැති ජනාධිපති මහින්ද රාජපක්ෂ මහතා මාර්ග සංවර්ධන ව්‍යාපෘති දෙකක් ක්‍රියාත්මක කිරීම් වෙනුවෙන් ඉදිරිපත් කළ කැබිනට් පත්‍රිකාවට අමාත්‍ය මණ්ඩලය අනුමැතිය ලැබී තිබේ. ලෝක බැංකුව මගින් අමෙරිකානු ඩොලර් මිලියන 100ක මුදලක් ලබා දෙන අතර ඒ යටතේ අඹේපුස්ස සිට දඹුල්ල දක්වා කිලෝ මීටර් 90ක්ද කන්තලේ සිට ත්‍රිකුණාමලය දක්වා කිලෝ මීටර් 43ක්ද සංවර්ධනය කෙරේ. ඊට අමතරව ව්‍යාපෘතිය සඳහා කොන්ත්‍රාත් කරුවන් තෝරා ගැනීමේ ප්‍රසම්පාදන පටිපාටි ආරම්භ කිරීමටද අනුමැතිය හිමි වේ.ආසියානු සංවර්ධන බැංකුවේ අරමුදල් යටතේ උතුරු පළාතේ ජාතික මාර්ග දෙකක් පුනරුත්ථාපනය හා වැඩි දියුණු කිරිම වෙනුවෙන් මහා මාර්ග ඇමැති හා ජනාධිපති මහින්ද රාජපක්ෂ මහතා ඉදිරිපත් කළ කැබිනට් පත්‍රිකාව සඳහා අමාත්‍ය මණ්ඩලය අනුමැතිය හිමිව තිබේ.මේ සඳහා අමෙරිකානු ඩොලර් මිලියන 33.9ක් ප්‍රාදේශීය ලේකම් කොට්ඨාස 66ක් ආවරණය වන පරිදි ලබා දෙන අතර මාන්කුලම් සිට වෙල්ලන්කුලම දක්වා කිලෝ මීටර් 38ක් ද පරන්තන් පුනරින් මාර්ගය කිලෝමීටර් 25.3ක්ද සංවර්ධනය කෙරේ.උතුරු නැඟෙනහිර පළාත් පාලන ආයතන වැඩි දියුණු කිරීමේ ව්‍යාපෘතිය සඳහා ලෝක බැංකුවේ ජාත්‍යන්තර සංවර්ධන සමායතනය විසින් පොළී රහිතව ලබා දෙන අමෙරිකානු ඩොලර් මිලියන 50ක සහනශීලී ණය මුදල ලබා ගැනීම සඳහා වූ ගිවිසුමට අස්සන් කිරීම වෙනුවෙන් අමාත්‍ය මණ්ඩලයේ අනුමැතිය ලැබී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052113</link>
    <topic>චැනල්-4 වීඩියෝ පටය ගැන යළි කරුණු දැක්වීම අනවශ්‍යයි</topic>
    <author>මහින්ද අලුත්ගෙදර</author>
    <content>බ්‍රිතාන්‍ය චැනල් - 4 නාලිකාව මගින් ශ්‍රී ලංකාව විවේචනයට ලක් කැර ප්‍රචාරය කළ වීඩියෝ පටය සම්බන්ධයෙන් යළිත් වරක් කරුණු දැක්වීම අනවශ්‍ය ක්‍රියාවක් බව ජනමාධ්‍ය හා තොරතුරු ඇමැති කෙහෙළිය රඹුක්වැල්ල මහතා අවධාරණය කෙළේය.එම රූපවාහිනී ආයතනය අදාළ අසත්‍ය වීඩියෝ පටය පිළිබඳව යළි යළිත් ප්‍රචාරය කිරීමට උත්සාහ දරන බවද එය මුල් අවස්ථාවේදීම විද්‍යානුකූලව අසත්‍ය එකක් බවට තහවුරු කළ බවද හෙතෙම සඳහන් කෙළේය.ඇමැතිවරයා මේ බව කියා සිටියේ රජයේ ප්‍රවෘත්ති දෙපාර්තමේන්තුවේදී ඊයේ (20) පැවැති මාධ්‍ය හමුවකට එක් වෙමිනි.ශ්‍රී ලංකා රජයේ හමුදාව විසින් සාමාන්‍ය දමිළ වැසියන්ගේ ඇස් බැඳ වෙඩි තබා ඝාතනය කරමින් මානව හිමිකම් උල්ලංඝනය කරන බවට එම වීඩියෝ පටය මගින් ප්‍රචාරයක් ගෙන යාමට බ්‍රිතාන්‍ය චැනල් - 4 නාලිකාව උත්සාහ ගත් බව කී ඒ මහතා එලෙස සාමාන්‍ය වැසියන් මරා දැමීමේ කිසිදු අවශ්‍යතාවයක් රජයේ හමුදාවට නැතැයිද කීවේය.දශක තුනකට ආසන්න කාලයක් මේ රටේ පැවැති ත්‍රස්තවාදය අවසන් වීමත් සමග ඔවුන් මේ ආකාරයට ජාත්‍යන්තර මට්ටමින් ශ්‍රී ලංකාව අප කීර්තියට පත් කිරීමට උත්සාහ ගත් අතර යළිත් වරක් එවැනි උත්සාහයක නිරත වීමට සූදානම් වී තිබෙන බවද හෙතෙම පෙන්වා දුන්නේය.මුල්ම අවස්ථාවේදී ඔවුන් එවැනි ක්‍රියාවකට ප්‍රවිෂ්ඨ වීමත් සමග ක්‍රියාත්මක වූ ශ්‍රී ලංකා රජය පැය 72ක් ඇතුළත ලොව කීර්තිමත් විශේෂඥයන්ගේ විශ්ලේෂණයෙන් යුතුව එම වීඩියෝ පටය අසත්‍ය එකක් බවට ඔප්පු කළ බව කී ජනමාධ්‍ය හා තොරතුරු ඇමැතිවරයා ශ්‍රී ලංකාවට එවැනි චෝදනාවක් නොකර මේ අභියෝගය ඔවුන් බාර ගත යුතු බවද කියා සිටියේය. ශ්‍රී ලංකාවේ නියෝජිත පිරිසක් විශේෂ සැසියක් සඳහා බ්‍රසල්ස් නුවරට ළඟා වීමත් සමග ඔවුන් මේ ක්‍රියාව සඳහා පෙළඹී සිටින බවත් ඔවුන්ගේ අවශ්‍යතාවය හොඳින් දන්නා බවත් ඇමැතිවරයා සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052114</link>
    <topic>අවතැන් වූවන්ට සහන සැලසීමට රුපියල් ලක්ෂ 800ක් වෙන් කරයි</topic>
    <author>උදුලා පීරිස්</author>
    <content>ධාරානිපාත වරුසාව හේතුවෙන් අවතැන්ව සිටින ජනතාවට සහන සැලසීම සඳහා රුපියල් මිලියන 80ක් වෙන් කර ඇතැයි ආපදා කළමනාකරණ ඇමැති ඒ. එච්. එම්. ෆවුසි මහතා දිනමිණට පැවැසීය.මේ වන විට මිලියන 21ක මුදලක් අවතැන් වූවන් ගේ සහන කටයුතු සඳහා වැය කර ඇති බවද පැවැසූ ඇමැතිවරයා සියලුම මුදල් ප්‍රාදේශීය ලේකම්වරු හරහා ලබාදීමට කටයුතු කරන බවද ඇමැතිවරයා කීය.මියගිය සඳහා ලබාදෙන මුදල් ආධාර ඔවුන්ගේ ළඟම ඥාතියකුට ලබාදීමට පියවරගෙන ඇති බවත් ඇමැතිවරයා පැවැසීය.ඉදිරියේ දී අවතැන් වන සෙසු ජනතාව වෙනුවෙන් ද ජනාධිපතිතුමාගේ උපදෙස් අනුව ආපදා සහන සැලසීමේ අරමුණින් තවදුරටත් මුදල් ආධාර ලබාදීමට කටයුතු කරන බවද ඇමැතිවරයා අවධාරණය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052115</link>
    <topic>හඟුරන්කෙතදී ලොරියක් ප්‍රපාතයකට</topic>
    <author/>
    <content>භක්ති ධර්මප්‍රිය, මහින්ද අලුත්ගෙදර, අසේල කුරුළුවංශ සහ හඟුරන්කෙත සමුහහගුරන්කෙත රිකිල්ලගස්කඩ ප්‍රදේශයේදී ඊයේ පස්වරුවේ ලොරියක් ප්‍රපාතයකට පෙරළී යාමෙන් කාන්තාවන් තිදෙනකු ඇතුළු සිවුදෙනකු මිය ගොස් තවත් තිස්හතර දෙනකු තුවාල ලබා රෝහල් ගත කර තිබේ.ලොරියේ ගමන් ගත් පිරිස කරලියද්ද ප්‍රදේශයේ දානමය පින්කමකට සහභාගි වී නිවෙස් වෙත යමින් සිටින අවස්ථාවේ මේ අනතුරට මුහුණ පා ඇති බව හගුරන්කෙත පොලිසිය පවසයි.මේ ලොරිය අඩි 150 ක පමණ ප්‍රපාතයකට පෙරලී ගොස් තිබේ. තුවාලකරුවන් මහනුවර, හඟුරන්කෙත සහ රිකිල්ලගස්කඩ යන රෝහල්වලට ඇතුළත් කර තිබේ.එම්. බී. පද්මාවතී (62), හීන් මැණිකා (63), අමරා ගමගේ (53) යන කාන්තාවන් තිදෙනා සහ තවත් පුද්ගලයකු අනතුරෙන් මිය ගොස් ඇත. ලොරියේ පුද්ගලයන් 36 දෙනකු ගමන් කර ඇති අතර එම පුද්ගලයන් 36 දෙනාම අනතුරට මුහුණ පා තිබේ.හඟුරන්කෙත පොලිසියේ රථවාහන අංශය සිද්ධිය සම්බන්ධයෙන් වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052116</link>
    <topic>ධාරානිපාත වර්ෂාව හේතුවෙන් 19 දෙනකු දැනටමත් මිය ගිහින්</topic>
    <author>උදුලා පීරිස් හා අනුර පේ‍්‍රමලාල්</author>
    <content>ධාරානිපාත වර්ෂාව හේතුවෙන් ඊයේ (20) වන විට පුද්ගලයන් 19 දෙනෙකු මියගොස් ඇතැයි ආපදා කළමනාකරණ මධ්‍යස්ථානය සඳහන් කරයි.කළුතර දිස්ත්‍රික්කයේ මිල්ලනිය ප්‍රාදේශීය ලේකම් කොට්ඨාසයේ එක් අයෙක්ද, ගම්පහ දිවුලපිටියෙන් තිදෙනෙක්ද, ගම්පහ එක්කෙනෙක්ද, ගම්පහ කටානෙන් දෙදෙනෙක්ද, මිනුවන්ගොඩින් එක්කෙනෙක් ද, රත්නපුර ඇහැලියගොඩ එක්කෙනෙක්ද, අයගම දෙදෙනෙක්ද, කොලොන්නෙ එක්කෙනෙක්ද, ගාල්ල හබරාදූව එක්කෙනෙක්ද, බැද්දේගම එක්කෙනෙක්ද, පුත්තලම දංකොටුව දෙන්නෙක්ද, ආනමඩුව එක්කෙනෙක්ද, අනුරාධපුර පදවියෙන් දෙන්නෙක්ද, වශයෙන් මෙසේ මියගොස් ඇත.කළුතර, ගම්පහ, කොළඹ, කෑගල්ල, රත්නපුර, කුරුණෑගල, ගාල්ල, පුත්තලම, ත්‍රිකුණාමලය හා මාතර දිස්ත්‍රික් දහය වෙත බලපා ඇත.ගම්පහ දිස්ත්‍රික්කයෙන් වැඩිම අවතැන්වූවන් පිරිසක් වාර්තාවේ. එම ප්‍රමාණය එක්ලක්ෂ හැත්තෑ නමදහස් නමසිය හැත්තෑ හතරකි. මීට අමතරව කළුතර දිස්ත්‍රික්කයේ පවුල් දාහතර දහස් හාරසිය තිස් හතක පුද්ගලයන් හැටඑක්දහස් හත්සිය හැට පහක්ද ගම්පහ දිස්ත්‍රික්කයෙන් පවුල් හතලිස් තුන්දහස් හත්සිය තිස්හතක පුද්ගලයන් එක්ලක්ෂ හැත්තෑ නමදහස් නමසිය හැත්තෑ හතරක්ද, කොළඹ දිස්ත්‍රික්කයේ පවුල් තිස්හතරදහස් පන්සිය තිස් පහක පුද්ගලයන් එක්ලක්‍ෂ පනස් හතර දහස් එකසිය විසි හතරක්ද ගාල්ල දිස්ත්‍රික්කයේ පවුල් දහඅටදහස් අසු එකක පුද්ගලයන් අසූහය දහස් හාරසිය අසූ හතරක්ද පුත්තලම දිස්ත්‍රික්කයේ පවුල් හත්සිය හැත්තෑ හතරක පුද්ගලයින් හයදහස් දෙසිය හතක් ද මාතර දිස්ත්‍රික්කයේ පවුල් හයසිය විසි හතරක පුද්ගලයින් දෙදහස් දෙසිය හැත්තෑ තුනක්ද පීඩාවට පත්ව ඇත.මියගිය අය සඳහා අවමංගල්‍ය කටයුතු වෙනුවෙන් එක් අයෙකු සඳහා රුපියල් පහළොස් දහසක මුදල් රජය මගින් ලබාදී ඇතැයි පවසන ආපදා සහන සහකාර අධ්‍යක්‍ෂ වඩුර් මහතා අවතැන්වූවන් වෙනුවෙන් පිසූ ආහාර හා වියළි ආහාර ප්‍රාදේශීය ලේකම්වරුන් හා ග්‍රාමනිලධාරීන් මගින් ලබාදීමට කටයුතු යොදා ඇති බවද කීය.කැළණි, ගිං, නිල්වලා හා කළු ගංගාවල ජල මට්ටම ඉහළ ගොස් ඇති බැවින් ඒ අවට ජනතාව අවධියෙන් සිටින ලෙසද කොඩිප්පිලි මහතා කියයි. එසේම විපතට පත්වූවන් සඳහා කොළඹ, කළුතර, ගම්පහ, රත්නපුර හා පුත්තලම දිස්ත්‍රික් ලේකම් කාර්යාල වෙත වතුර බෝතල් ලබාදෙන ලෙසද ඒ මහතා ජනතාවගෙන් ඉල්ලීමක් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052117</link>
    <topic>ත්‍රිකුණාමලයේදී දුම්රිය අනතුරක්</topic>
    <author>භක්ති ධර්මප්‍රිය මෙන්ඩිස්, නිමල් රාජපක්‍ෂ සහ ත්‍රිකුණාමලය විශේෂ</author>
    <content>ත්‍රිකුණාමලය දුම්රිය ස්ථානයෙන් කොළඹ බලා ධාවනය වූ රාත්‍රි තැපැල් දුම්රියේ එන්ජිම මාරු කිරීමට ඉදිරියට ගොස් ආපසු පැමිණීමේදී හැපීමෙන් නියාමක මැදිරිය දුම්රිය වේදිකාව මතට වැටී වහලයටද අලාභහානි සිදුවී තිබේ.මෙම අනතුර සිදුවී ඇත්තේ ඊයේ (20) පස්වරු 3.35 ට පමණය. කෙටි දුරක් තුළ අධික වේගයකින් පැමිණි එන්ජිම එම දුම්රියේම හැපී ඇත්තේ දුම්රිය එන්ජිමේ රියදුරු බීමතින් සිටි බවට අනාවරණය වී ඇතැයි ද දුම්රිය ආරක්‍ෂක හමුදාවෙන් වාර්තා විය.ඉදිරියට ගත් දුම්රිය එන්ජිම ලයින් මාරු කළා යැයි සිතා පසුපසට අධික වේගයෙන් ගැනීමේදී අනතුර සිදුවී තිබේ.දුම්රිය නියාමක මැදිරියේ හා වේදිකාවේ මගීන් නොසිටි හෙයින් ජීවිත හානි කිසිවක් සිදුවී නොමැත. නියාමක මැදිරිය වේදිකාව මත තිබෙන අතර අනතුරින් සිදුවූ අලාභය මෙතෙක් ගණන් බලා නැත. සිද්ධිය සම්බන්ධයෙන් දුම්රිය ආරක්‍ෂක හමුදාව වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052119</link>
    <topic>රජයේ හමුදා යුද අපරාධ කෙළේ නෑ</topic>
    <author/>
    <content>රජයේ හමුදා කිසිම විටෙක යුද අපරාධ නොකළ බව ප්‍රජාතන්ත්‍රවාදී ජාතික සන්ධානයේ පාර්ලිමේන්තු මන්ත්‍රී සරත් ෆොන්සේකා මහතා පාර්ලිමේන්තු සංකීර්ණයේ පැවැති මාධ්‍ය හමුවකදී කීය.යුද මෙහෙයුම් පැවැති ප්‍රදේශවල ජනතාව රැක ගන්නට රජයේ හමුදා විශාල පරිශ්‍රමයක් දැරූ බවත් මෙහිදී හමුදාවේ විශාල පිරිසක් තුවාල ලැබු බවත් ඒ මහතා කීය. යුද අපරාධ සිදුවී යයි කවුරුන් හෝ කියනවා නම් ඒ ගැන සොයා බැලීමේ වගකීම ආණ්ඩුව සතු බවද ෆොන්සේකා මහතා කීය.යුධ ජයග්‍රහණයට වසරක් පිරීම නිමිත්තෙන් මාධ්‍ය දැනුවත් කිරීම් සඳහා පැවැති මාධ්‍ය හමුවකදී සරත් ෆොන්සේකා ඉහත කරුණු අනාවරණය කළේය. අන්තිම සටනේදී අඩි 500 ය 500 පමණ ප්‍රදේශයකට ත්‍රස්තවාදීන් කොටු කර ගැනීමට හමුදා සෙබලුන් සමත් වූ බවත් 19දා උදේ ප්‍රභාකරන් මියගිය බවත් පැවැසු සරත් ෆොන්සේකා විදේශ සංචාරයකින් පසු මේ රටට පැමිණි පසු ඒ බව තමා දැනගත් බවත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=n10052120</link>
    <topic>තිමාෂා දැරියට ඔබේ පිහිට ඕනෑ</topic>
    <author/>
    <content>ගම්පොළ , ජයමාලපුර 6 වැනි පටුමගේ අංක 811/1 දරන නිවෙසේ පදිංචි තිමාෂා දුල්මිණි දැරිය ශ්‍රවණ ආබාධයකින් පීඩා විඳින්නීය.තිමාෂාගේ මේ ආබාධය සුව කිරීමට නම් කර්ණශංඛ බද්ධ ශල්‍යකර්මය කළ යුතු යැයි බොරැල්ල ළමා රෝහලේ උගුර කණ නාසය පිළිබඳ විශේෂඥ වෛද්‍ය ඒ .ඩී.කේ.එස්.එන්.යසවර්ධන මහතා නිර්දේශ කැර ඇත. මෙම ශල්‍යකර්මය සඳහා වැය වන මුදල රුපියල් විසිහත් ලක්ෂ පනස් දහසකි.එතරම් මුදලක් සොයා ගැනීම ඉතා අසීරු දුෂ්කර කාර්යයක් වී ඇති හෙයින් වසර එකහමාරක් වයසැති මෙම දියණියගේ ශ්‍රවණාබාධය සුවකර ගැනීම සඳහා හැකි අයුරින් ආධාර කරන ලෙස මවුපියෝ ආයාචනය කරති.ඇය වෙනුවෙන් මහනුවර ලංකා බැංකු ශාඛාවේ ආරම්භ කැර ඇති අංක 70134281 දරන ඉතිරි කිරීමේ ගිණුමට බැර කරන ලෙසත් වැඩි විස්තර 0773918029 සහ 0718250335 දුරකතන අංකවලින් ලබා ගන්නා ලෙසත් දැනුම් දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=r1005211</link>
    <topic>සිත් පිත් නැති මහ ජලකඳ මව - දියණිය බිලිගනියි</topic>
    <author>දන්කොටුව සමූහ ඇල්. කේ. සැම්සන් ජයන්ත</author>
    <content>ස්වභාව ධර්මයෙන් අපට බොහෝ දෑ උරුම කර දෙනවා මෙන්ම අහිමි කරන දෑද බොහෝමය. මහා වැසි, ගංවතුර නාය යාම්, අකුණු සර ආදී විවිධ ස්වාභාවික විපත් රැසක් ඇත.පසුගිය දින කීපයේ ඇද හැලුණු ධාරානිපාත වර්ෂාව නිසා වැව් අමුණු , කෙත්, වතු, මංමාවත් නිවාස ජලයෙන් යට වී පවුල් දහස් ගණනක් අවතැන්වූහ.ඇතැමුන් ජීවිතවලින්ද වන්දි ගෙවූහ. ඒ හා සම්බන්ධව ජල රකුසා විසින් සිදු කළ තවත් ඛේදවාචකයක් ඉකුත් 18 දා සවස වැල්ලව ප්‍රදේශයෙන් වාර්තා විය.ඒ මුළු ප්‍රදේශයම වැසි ජලයෙන් යට වී තිබියදී තම එකම දියණියව පාසලේ සිට නිවෙසට කැඳවා ගෙන එමින් සිටි 48 හැවිරිදි තිදරු මවක් සහ 09 හැවිරිදි සිඟිති පාසල් දැරියක් ජල පහරකට හසු වී සිද්ධියෙන් ප්‍රදේශවාසීහු කම්පාවට පත්ව සිටිති.මෙසේ මිය ගොස් ඇත්තේ වැල්ලව ඉරබඩගම පදිංචිව සිටි කනැදු කනත්තගේ කාන්ති (48) නැමැති තිදරු මව සහ ඇගේ එකම දියණිය වන මුක්කම්පොළ කණිෂ්ඨ විද්‍යාලයේ 4වන ශ්‍රේණියේ ඉගෙනුම ලබන තරුෂී කෝකිලා කුමාරි (09)තරුෂිගේ අයියා පී. වී. තිළිණ කේෂාන් ද එම විදුහලේම 6 වන ශ්‍රේණියේ ඉගෙනුම ලබයි. පසුගිය දිනවල පැවැති ධාරානිපාත වර්ෂාවත් නොතකාම මොවුන් දෙදෙනා මෙදින ද සුපුරුදු පරිදි පාසල් ගියහ.මේ වන විට මුළු ප්‍රදේශයම වැසි ජලයෙන් යට වී තිබුණි. අසළ පිහිටි කොස්තේක වැව ද පිටාර දමමින් වැල්ලව වෙල් යායත්, ඒ මැද පිහිටි ජලය බැස යන කැළබල්ලක් එකම ජලස්කන්ධයකින් යට වී තිබිණි.එහෙත් මේ කිසිත් නොතැකූ® ‘කාන්ති’ සිය දරු දෙදෙනා කැටුව යාමට පාසල ඇරෙන වේලාවට එහි ගියාය.පාසල ඇරුණු පසු සිය දරු දෙදෙනාත් කැටුව නිවසට යමින් සිටියදී වැල්ලව ‘කැළවිල්ල’ අසළ ජල පහර දැඩි වී තිබිණි.කැළවිල්ල අසළ දී තරුෂි ගේ අයියා එක් වරම ජලය මතින් යාමට සූදානම් වී ඇත. මවගේ කෑ ගැසීම ද නොඅසා ඔහු ඉදිරියටම ගිය බැවින් පුංචි තරුෂිවත් අල්ලාගෙන කාන්ති ඔහු පසු පසින් ගියාය.ගත වූයේ සුළු මොහොතකි. පුංචි තරුෂි ව ජලය මත ඇද වැටුණි. මව සහ තරුෂිගේ අයියාද ජල පහරට හසු වී ගසාගෙන ගියහ.වාසනාවකට මෙන් තරුෂිගේ අයියා අසළ කම්බි වැටක පැටලුණි. ඔහුව අසළ සිටි අය විසින් බේරා ගෙන තිබේ.අසරණ මවත් - දියණියත් ජල පහරට හසු වී මිය ගියාය.ඊට සුළු මොහොතකට පසුව කාන්තිගේ මළ සිරුර ඒ කිට්ටුවම තිබී හමු විය. එහෙත් එදින රැය පහන් වන තෙක්වත් තරුෂි ව සොයා ගත නොහැකි විය. ඊයේ (19) උදේ සිද්ධිය වූ ස්ථානයට කිලෝ මීටර් දෙකකට පමණ එහායින් කහටවිල පන්සල පිටුපස වෙල්යායේ මාළු ඇල්ලීමට එළා තිබූ දැළක පැටලී තිබුණු පුංචි තරුෂි ගේ මළසිරුර ද කොස්වත්ත පොලිසිය විසින් සොයා ගන්නා ලදී.මිය ගිය කාන්ති ගේ ස්වාමි පුරුෂයා වන පී. ඩී. සුමිත් එදිනෙදා කුලී වැඩ කරමින් ජීවත් වූ අයෙකි. තරුෂිගේ වැඩිමල් සොහොයුරා 14 හැවිරිදි පී. බී. හෂාන් නිසාන්ය. දෙවෙනියා තරුෂි ත් සමඟ පාසල් යන පී. ඩී. තිළිණ නේෂාන්ය.මේ දරු තිදෙනා පෝෂණය කිරීමට මිය ගිය කාන්ති සුළු සුළු වැඩ කරමින් පවුලට දිරිය දුන්නාය.මහා වැස්ස කළ විපතින් මේ අසරණ දරු පවුල අද විනාශ වී ගොසින්. මේ සිද්ධියෙන් මුළු වැල්ලව ප්‍රදේශයම දැඩි කම්පාවට පත්ව සිටිති. දන්කොටුව ප්‍රාදේශීය ලේකම් ආර්. එම්. ජේ. මල්ලිකා සහ කොස්වත්ත පොලිස් ස්ථානාධිපති එස්. ඩී. ආර්. ප්‍රියන්ත මහතා ඇතුළු නිලධාරීහු ද මේ මවගේ සහ දියණියගේ මළ ගමට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=r1005212</link>
    <topic>බණ්ඩාරවෙල හපුතලේ මාර්ගයේ බස් නැවතුමක් තැනීමට පියවර</topic>
    <author>හල්දුම්මුල්ල සමූහ සිරිල් සෙනෙවිරත්න</author>
    <content>බණ්ඩාරවෙල, හපුතලේ මාර්ගයේ බස් නැවතුම්පොළ ඉදිකිරීමට බණ්ඩාරවෙල නගර සභාවේ නගරාධිපති නලින් සූරියගේ මහතාගේ විශේෂ අවධානය යොමුකර තිබේ.මේ වසර තුළ මෙය ඉදිකිරීමට යෝජිතව තිබේ.මේ සඳහා රුපියල් මිලියන 125 පමණ වැය වෙතැයි ගණන් බලා ඇත.මෙම බස් නැවතුම්පොළ ඉදිකිරීමේ දී දුම්රිය දෙපාර්තමේන්තුව සතු ඉඩම පවරා ගත යුතුව තිබෙන අතර එය මේ වන විට නිම වෙමින් පවතී.මෙය ඉදිකිරීමේ දී නාගරික සංවර්ධන අධිකාරිය, දුම්රිය දෙපාර්තමේන්තුව, ලංකා ගමනා ගමන මණ්ඩලය, ඉඩම් ගොඩකිරීමේ මණ්ඩලය යන ආයතනවල සහය ලබා ගනු ඇත.දැනට හපුතලේ මාර්ගයේ නාය යාමෙන් කැඩී ගිය වෙනුවට වෙළෙඳ සල් හිමියන්ටද නව බස් නැවතුම් පොළ ඉදිකිරීමේ දී එහි ගොඩනගන ගොඩනැගිල්ලේ වෙළෙඳ සල් ලබා දීමට යෝජිතය.ඩ කාමර ඉදිකිරීමේ දී එක් කඩ හිමියකුගෙන් රුපියල් ලක්ෂ 10ක මුදලක් ලබා ගැනීමට ද අපේක්ෂා කරයි.මේ නව බස් නැවතුම්පළ ඉදිකිරීමෙන් අනතුරුව මෙතෙක් පීඩා විඳීන මගීන්ට විශාල සහනයක් සැලසෙන බවද කියති.මේ සඳහා බදුල්ල දිස්ත්‍රික් පාර්ලිමේන්තු මන්ත්‍රී දොස්තර රෝහණ පුෂ්පකුමාර මහතා ගේ ද පූර්ණ සහය ලබා දෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=r1005213</link>
    <topic>ඕනෑගම ගොවියෝ වාරිමාර්ග නිලධාරීන් සිර කරති</topic>
    <author>පොළොන්නරුව විශේෂ ගාමිණී ඔබේසේකර සහ ඇළහැර සමූහ සරත් වෙදගෙදර</author>
    <content>පොළොන්නරුව පරාක්‍රම සමුද්‍රය ගොවිජනපද ව්‍යාපාරයට අයත් ඕනෑගම ජනපදයේ කුඹුරුවලට ජලය ලබාදෙන ලෙස ඉල්ලමින් ගොවීහු පිරිසක් වාරිමාර්ග නිලධාරීහු තිදෙනෙක්, ජීප් රථයක් සමඟ අත්අඩංගුවට ගෙන රඳවාගෙන සිටිති.ඕනෑගම ගොවිජනපදයේ මෙවර යල කන්නයේ වගාකොට ඇති කුඹුරු අක්කර 3000 කට අධික බිම් ප්‍රමාණයන්ට මේ දිනවල අවශ්‍ය ජලය සැපයීමට වාරිමාර්ග දෙපාර්තමේන්තුව පියවර නොගැනීම නිසා එම ගොවියෝ මෙසේ හැසිරී ඇත.මේ පිරිස මුදා ගැනීමට ඊයේ දහවල් පොළොන්නරුව පොලීසියේ නිලධාරින් කණ්ඩායමක් එම ස්ථානයට ගිය නමුත්, පොළොන්නරුව පරාක්‍රම සමුද්‍රය ව්‍යාපාරයේ වාරිමාර්ග ඉංජිනේරුවරයා එම සමූහයට පැමිණ ජල හිඟයට පිළියම් ලබාදෙන්නේ නම් අත්අඩංගුවේ රඳවා සිටින පිරිස නිදහස්කරන බව කියා ඇත.ඊයේ සවස්වන තුරුම මේ අරගලය විසඳී නොතිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=r1005214</link>
    <topic>උතුරුමැද අඩු වත්කම් ප්‍රාදේශීය සභා වෙත ට්‍රැක්ටර්</topic>
    <author>එස්. ටී. බී. සේනාරත්න උතුරු මැද පළාත් විශේෂ</author>
    <content>උතුරු මැද පළාතේ අඩු වත්කම් සහිත ප්‍රාදේශීය සභා වෙත ට්‍රැක්ටර් ලබා දීමේ පළාත් පාලන දෙපාර්තමේන්තුව මගින් ක්‍රියාත්මක වැඩසටහන යටතේ තවත් ප්‍රාදේශීය සභා අටක් සඳහා ට්‍රැක්ටර් ප්‍රදානය කෙරේ. මෙම එක් ට්‍රැක්ටරයක වටිනාකම රුපියල් ලක්ෂ දොළහකි.කසළින් තොර මනරම් පුරවරයක් යන උතුරු මැද පළාත් ප්‍රධාන ඇමැති බර්ටි පේ‍්‍රමලාල් දිසානායක මහතාගේ සංකල්පයකට අනුව අදාළ ව්‍යාපෘතිය ක්‍රියාවට නැංවේ.එක් එක් ප්‍රාදේශීය සභා බල ප්‍රදේශයන්හි කැළි කසළ ඉවත් කිරීමේ කටයුතු සඳහා මෙම ට්‍රැක්ටර් යොදා ගැනේ. මැදවච්චිය, කැබිතිගොල්ලෑව, මිහින්තලේ, නැඟෙනහිර නුවරගම් පළාත, මැදිරිගිරිය, ලංකාපුර, දිඹුලාගල හා වැලිකන්ද යන ප්‍රාදේශීය සභා වෙත ට්‍රැක්ටර් ලබා දීම ප්‍රධාන අමාත්‍යවරයා අතින් පළාත් ප්‍රධාන අමාත්‍යාංශයේ දි සිදු කෙරිණි.ඒ අනුව මේ වන විට පළාතේ ප්‍රාදේශීය සභා විසි එකක් සඳහා ට්‍රැක්ටර් ලබාදී ඇති අතර ඒවායේ මුළු වටිනාකම රුපියල් දෙකෝටි පනස් ලක්ෂයකි.ට්‍රැක්ටර් ලබා දීමේ අවස්ථාවට පළාත් ප්‍රධාන අමාත්‍යාංශ ලේකම් ආනන්ද කුලරත්න, පළාත් පාලන කොමසාරිස් විරාජ් කාරියවසම් යන මහත්වරුද ප්‍රාදේශීය සභා සභාපතිවරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=r1005215</link>
    <topic>අඩුපාඩු සපිරුණු මහඔය මූලික රෝහල</topic>
    <author>මහඔය විශේෂ – ඇල්. එච්. චන්ද්‍රරත්න</author>
    <content>නැගෙනහිර පළාතේ අම්පාර දිස්ත්‍රික්කයට අයත් මහඔය දිස්ත්‍රික් මූලික රෝහල ඉංග්‍රීසින්ගේ කාලයේ ඉදිකරන ලද දිවයිනේ ඇති පැරණිම රෝහලකි. වෛද්‍ය ආර්. එල්. ස්පිටල් මහතා මහඔය සංචාරය කළ අවදියේ ආදිවාසීන් ඇතුළු බින්තැන්නේ රෝගී ජනතාව වෙනුවෙන් මේ රෝහලේ සේවය කරන ලද බවද පැවසේ.වැනි පැරණි ඉතිහාසයක් ඇති රෝහල මහඔය හා පදියතලාව ප්‍රාදේශීය ලේකම් කොට්ඨාස දෙකේ ග්‍රාම වසම් 31 ක වෙසෙන දුගී දුප්පත් ගැමි ජනතාවට සුව සෙත සැලසීමට ඇති එකම රෝහල වන අතර, ප්‍රදේශයේ වැසියන්ට වෙනත් රෝහලක් වෙත යාමට සැතපුම් හතළිහක් දුර ගෙවා අම්පාරට හෝ ඒ තරම්ම දුරක් ගෙවා මහියංගනයට යාමට සිදුවේ.යුද්ධය නිමා වීමෙන් පසු මඩකළපුව දිස්ත්‍රික්කයේ පෙරියපිල්ලුමලේ, කෝපාවලි, උන්නිච්චිය වැනි පෙදෙස්වල සිට ද රෝගීන් ප්‍රතිකාර ලබා ගැනීම සඳහා පැමිණෙන්නේ මහඔය රෝහල වෙත ය. එහෙත් වෛද්‍ය උපකරණ හිඟයත්, හෙද හෙදි හිඟය හා වෛද්‍ය හිඟයත් නිසා නිසි සේවාවක් සැලසීමට රෝහලට ශක්තියක් නැති බව පැවසේ.මෙම රෝහලේ තත්ත්වය ගැන අප කළ විමසීමක දී කරුණු දැක්වූ දිස්ත්‍රික් වෛද්‍ය නිලධාරි වෙනුර ඉලංගම්මුදලිගේ මහතා මේ රෝහලෙන් දිනකට බාහිර රෝගීන් පන්සීයක් පමණ ප්‍රතිකාර ලබා ගැනීමට පැමිණෙනවා. රෝහලේ තිබෙන වාට්ටු තුනේ හා ප්‍රසුතිකාගාරයෙන් නේවාසික රෝගීන් පණහක් හැටක් පමණ දිනපතා ප්‍රතිකාර ලබා ගන්නවා.නමින් දිස්ත්‍රික් මූලික රෝහලක් බවට පත්කර තිබුණත් පසුගිය කාලයේ දී පරිපාලන වශයෙන් ඇති වූ තත්ත්වයන් මත රෝහල පරිහානියට ලක්වෙලයි තිබුණේ. දැන් අපි රෝහල් කමිටුවක් පිහිටුවා ගෙන විශාල වැඩ කොටසක් කරගෙන යනවා.රජයෙන් හැම දෙයක් ම ලැබෙන තෙක් අපි බලාගෙන ඉන්නේ නෑ. මෑතකදී අපට නවීන පන්නයේ රෝගී ඇඳන්, රෝද පුටු, වෛද්‍ය උපකරණ ඇහුරුම්, විවිධ වෛද්‍ය උපකරණ, ආදී ආම්පන්න කන්ටේනරයක් ඕස්ට්‍රේලියාවේ වෙසෙන ශ්‍රී ලාංකිකයින්ගෙන් තෑගි වශයෙන් ලැබුණා.තවත් බොහෝ දේ රෝහලට අවශ්‍යයි. දැන් අපේ රෝහලේ ශල්‍යාගාරය ෂවෘතයි. ඒ සඳහා ශල්‍ය වෛද්‍යවරයෙක්, නිර්වින්දන වෛද්‍යවරුන් දෙන්නෙක් ඉන්නවා. එක්ස්රේ යන්ත්‍රයක්, ස්කෑන් යන්ත්‍රයක් නෑ, අම්පාර රෝහලෙන් දින වෙන්කර ගෙන මෙහෙ රෝගීන් ගිලන්රථයකින් යවලා එක්ස්රේ හා ස්කෑන් පරීක්ෂණ කර ගන්නවා. මේ නිසා කාලයත් වියදමකුත් වැය වෙනවා. රෝහලට තියෙන්නේ ගිලන් රථ දෙකයි.රෝහලේ සේවයේ යෙදී සිටින හෙද නිලධාරිනියක් අදහස් දක්වමින්,මේ රෝහලට හෙද මණ්ඩලය 45 ක් අවශ්‍යයි. ඉන්නේ විසි එකයි. ඒ නිසා අපට එක දිගට ම පැය විසි හතරක් නෙවෙයි, සමහර දවස්වල පැය තිස් දෙකක් විතර වැඩකරන්නට වෙනවා.ශල්‍ය, දන්ත, නිර්වින්දන, විශේෂඥ ආදි වශයෙන් දැනට වෛද්‍ය මණ්ඩලය 24 ක් සිටිය ද නියමිත පරිදි එක් වාට්ටුවකට එක වෛද්‍යවරයකු බැගින් දිවා රාත්‍රී කාල සඳහා වෛද්‍යවරුන් හයක් පත් කළ යුතු නමුත් බාහිර සායන මධ්‍යස්ථාන සඳහා වෛද්‍යවරුන් යැවිය යුතුහෙයින් වෛද්‍යවරුන්ගේ ද හිඟයක් පවතින බව ද රෝහල් ආරංචි මාර්ග සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=r1005216</link>
    <topic>චෙන්නායි වෙසක් උළෙලේ ප්‍රධාන අනුග්‍රහය එච්. එන්. බී. ඇෂුවරන්ස් ආයතනයෙන්</topic>
    <author/>
    <content>මීට දස වසරකට පෙර ආරම්භ කරන ලද චෙන්නායි වෙසක් උත්සවය දකුණු ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාලය හා එක්ව මෙවරද පැවැත්වීමට සියලු කටයුතු යොදා ඇත.තමිල්නාඩුවේ බෞද්ධ සංවිධාන ගණනාවක සහය මේ සඳහා ලැබේ. ශ්‍රී ලංකාව හා තමිල්නාඩුව අතර හොඳ හිත හා මිත්‍රත්වය වර්ධනය කර ගැනීම සඳහාත්, සිංහල හා දෙමළ ජනවර්ග අතර හොඳ හිත වර්ධනය කර ගැනීම සඳහාත් මේ උත්සවය විශාල පිටිවහලක් සපයයි.2001 වසරේදී දෙමළ කුල දරුවනට තාවකාලික පැවිද්ද ලබාදීමේ වැඩසටහන් ආරම්භ විණි. මේ වර්ෂයේත් බෞද්ධාලෝක ජාත්‍යන්තර සංවිධානයේ චෙන්නායි ශාඛාව සමග එක්ව දෙමළ කුල දරුවන් 10 දෙනකු තාවකාලික පැවිදි බිමට ඇතුළත් කොට ඔවුනට ධර්ම අධ්‍යාපනය ලබා දී ඇත.2002 වසරේ සිට ආරම්භ කළ වෙසක් පෙරහර මෙවරද පැවැත්වීමට විධි විධාන යොදා ඇත.මෙවර වෙසක් පෙරහරෙහි විශේෂත්වය වන්නේ වැලිවේරිය ක්‍රිස්තුරාජ විද්‍යාලයීය ශිෂ්‍ය ශිෂ්‍යාවන් වෙසක් පෙරහරට සහභාගි වීමයි. කතෝලික විද්‍යාලයක ශිෂ්‍ය ශිෂ්‍යාවන් චෙන්නායි වෙසක් පෙරහරට සහභාගි වීම සුවිශේෂ සිද්ධියකි. මෙමගින් අපේ ආගම් අතර අන්‍යෝන්‍ය අවබෝධය සහ සහයෝගය වර්ධනය වේ.ඊට අමතරව බද්දේගම සාරංග කලා නිකේතනය නියෝජනය කරන නර්තන කණ්ඩායමක්ද වෙසක් පෙරහැර සඳහා මෙවර එක් වීමට නියමිතය.2003 වසරේ සිට වෙසක් සමරු දේශනය ආරම්භ කෙරුණේ එවක ශ්‍රී ලංකා නියෝජ්‍ය මහ කොමසාරිස් සුමිත් නාකන්දල මහතාගේ පුරෝගාමිත්වයෙනි.මහාචාර්ය සුදර්ශන් සෙනෙවිරත්න, ආචාර්ය ශිරාන් දැරණියගල, මහාචාර්ය කේ. එන්. ඕ. ධර්මදාස, මහාචාර්ය එස්. පත්මනාදන්, මහාචාර්ය ජේ. බී. දිසානායක සහ මහාචාර්ය තිස්ස කාරියවසම් යන මහත්වරුන් මේ වන විට වෙසක් සමරු දේශන පවත්වා ඇත.මේ වසරේ විශේෂ දේශනය පවත්වන්නේ ශ්‍රී ජයවර්ධනපුර විශ්ව විද්‍යාලයේ ජ්‍යෙෂ්ඨ මහාචාර්ය සුනිල් ආරියරත්න මහතායි.තිරුනෙල්වෙලි හි පිහිටි මනොන්මානියම් සුන්දරනර් විශ්ව විද්‍යාලයේ හිටපු උපකුලපති මහාචාර්ය කේ. පී. අරවානන් මහතා ද විශේෂ දේශනයක් පැවැත්වීමට නියමිතය.වෙසක් පොහෝ දින මුළු දවස පුරා චෙන්නායි මධ්‍යස්ථානයේ ආගමික වතාවත් පැවැත්වේ. සිංහල සහ දෙමළ බෞද්ධ පින්වතුන් මේ සඳහා සහභාගි වන අතර බණ, ධර්ම සාකච්ඡා ආදිය සිංහල සහ දෙමළ භාෂාද්වයෙන්ම පැවැත්වේ.30 වැනිදා සවස 4.00 ට වෙසක් පෙරහර ආරම්භ වී සවස 6.00 මහාබෝධි මධ්‍යස්ථානයට ගෙවදී.අනතුරුව දහම් හමුව පැවැත්වේ.දකුණු ඉන්දියාවේ ශ්‍රී ලංකා නියෝජ්‍ය මහකොමසාරිස් වඩිවේල් ක්‍රිෂ්ණමූර්ති මහතා ප්‍රධාන කාර්ය මණ්ඩලය චෙන්නායි වෙසක් උළෙල සාර්ථක කර ගැනීම සඳහා උපරිම සහයෝගය ලබා දෙති.මෙවර වෙසක් උත්සවය සඳහා අනුග්‍රහය දක්වන්නේ එච්. එන්. බී. ඇෂුවරන්ස් ආයතනයයි.ඒ සඳහා වූ ගිවිසුම කොළඹ මහා බෝධි සංගම් මූලස්ථානයේ දී ඊයේ (20) එච්. එන්. බී. ඇෂුවරන්ස් ආයතනයේ කළමනාකාර අධ්‍යක්‍ෂ මංජුල ද සිල්වා මහතා විසින් බානගල උපතිස්ස නායක ස්වාමින් වහන්සේ වෙත පිළිගන්වන ලදී. එම අවස්ථාවට චෙන්නායි මහාබෝධි මධ්‍යස්ථානාධිපති කිනියාවල පාලිත හිමියෝද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=r1005217</link>
    <topic>ගම්පහ වසම් 362ක පවුල් 39,557ක් අවතැන්</topic>
    <author>නිට්ටඹුව සමූහ ජෙනට් ජයසිංහ</author>
    <content>ධාරානිපාත වැසි නිසා ගංඟා ඇළ දොළ පිටාර යාමෙන් සහ පහත් බිම්වල වැසි වතුර එක් වීමෙන් ඇති වූ ගංවතුර තත්ත්වය නිසා මේ වන විට ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස 12ක ග්‍රාම සේවා වසම් 362ක පදිංචිව සිටි පවුල් 39557ක සාමාජිකයන් 164352ක් උන්හිටිතැන් අහිමිව අවතැන් වී සිටිති.එසේම මරණ 7 ක් සිදු වී ඇති බවද ගම්පහ දිස්ත්‍රික් ආපදා කළමනාකරණ ඒකකයේ සම්බන්ධීකරණ නිලධාරී අජිත් නිශාන්ත චන්ද්‍රසිරි මහතා පැවැසීය.මේ පුද්ගලයන් අතරින් වත්තල පිහිටුවා ඇති කඳවුරු 18ක පවුල් 665ක සාමාජිකයන් 3313ක්ද කැලණිය කඳවුරු 4ක පවුල් 50ක සාමාජිකයෝ 200ක්, මහර කඳවුරු 4ක්ද බියගම කඳවුරු 12ක්ද, ගම්පහ කඳවුරු 12ක් ද පිහිටුවා තිබේ.ඒ අතර අර්ධ වශයෙන් හානියට පත් වූ නිවාස සංඛ්‍යාව 69ක් වේ. පූර්ණ වශයෙන් හානියට පත් වූ නිවාස ගණන 23කි.කටාන මරණ 2ක්ද දිවුලපිටිය 3ක්ද, මිනුවන්ගොඩ සහ ගම්පහ ප්‍රදේශවලින් මරණ එක බැගින් වාර්තා වේ. ගම්පහ දිස්ත්‍රික් ආපදා කළමනාකරණ ඒකකය, නාවික හමුදාව අතිරේක දිස්ත්‍රික් ලේකම්, ශ්‍රී ලංකා පොලිසිය සහ අවට සමාජ සේවා ආයතන එක්ව අවතැන්ව නිවෙස්වල කොටුවී සිටින පුද්ගලයන් මුදාගෙන ආරක්ෂිත කඳවුරුවලට පිටත් කර යවති.මේ සියලු දෙනාට පිසූ ආහාර පානීය ජලය, සහ අවශ්‍ය සියලුම සෞඛ්‍ය අවශ්‍යතා ලබා දීමට කටයුතු පිළියෙළ කර ඇත.මේ වන විටත් ගම්පහ ප්‍රාදේශීය ලේකම් කොට්ඨාසයේ ගම්පහ - ජා - ඇළ පාර, මිනුවන්ගොඩ පාර සහ ගම්පහ සීදුව පාර ජලයෙන් යටවීම නිසා ගම්පහ සිට කටුනායක මාර්ගයද අවහිර වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=s1005211</link>
    <topic>ශ්‍රී ලංකා-නවසීලන්ත ක්‍රිකට් ගැටුම හෙට</topic>
    <author>ෆ්ලෝරිඩා (ඒ.එෆ්.පී.)</author>
    <content>ජගත් ක්‍රිකට් කවුන්සිලයේ පූර්ණ සාමාජිකත්වය ලැබූ රටවල් 2ක් අමෙරිකානු භූමිය තුළ තරග වදින ප්‍රථම අවස්ථාව සනිටුහන් කරමින් ශ්‍රී ලංකාව සහ නවසීලන්තය හෙට (22) සහ අනිද්දා (23) විස්සයි - 20 තරග 2කට සහභාගි වනු ඇත.“මේ ඓතිහාසික තරගාවලිය ශ්‍රේෂ්ඨ ආශ්වාදයක් සපයාවි” අමෙරිකානු ක්‍රිකට් සංගමයේ සභාපති ග්ලැඩ්ස්ටෝන් ඩේන්ටි ප්‍රකාශ කළේ ය.“මේ තරගාවලියේ වැදගත්කම අමෙරිකාවේ ක්‍රිකට් ක්‍රීඩාව සංවර්ධනය කිරීමට ඉවහල් වීම පිළිබඳව අපි අමන්දානන්දයට පත්වී සිටිනවා.අමෙරිකාවේ පිහිටි ක්‍රිකට් ක්‍රීඩාංගණ අතරින් ජගත් ක්‍රිකට් කවුන්සිලයේ අනුමැතිය ලැබූ එකම ක්‍රීඩාංගණය වන ලෝඩර්හීල් හි ‘සෙන්ට්‍රල් බ්‍රෝවර්ඩ් රීජනල් පිටියේදී මේ තරගාවලිය පැවැත්වෙනු ඇත.20,000ක නරඹන්නන් සංඛ්‍යාවකට ඉඩකඩ පහසුකම් ඇති මේ ක්‍රීඩාංගණයේ දිවා රාත්‍රි ක්‍රිකට් තරග පැවැත්වීම සඳහා විදුලි ආලෝකධාරා තත්ත්වය ජගත් ක්‍රිකට් කවුන්සිලයේ ප්‍රමිතියට අනුව දියුණු කිරීමට 2007 වසරේදී කොදෙව් දූපත් හි පැවැති ලෝක කුසලාන තරගමාලාවට පෙර තරගයක් පැවැත්වීමෙන් උත්සාහ දරා තිබූ අතර එය ව්‍යාර්ථව ගියේය.මිලියන 15කට අධික ක්‍රිකට් ලෝලීන් සිටින අමෙරිකාවේ ක්‍රිකට් ක්‍රීඩාව දියුණු කිරීමට ඉතා විශාල ඉඩකඩක් ඇති බව ජගත් ක්‍රිකට් කවුන්සිලයේ ප්‍රධාන විධායක හරූන් ලෝගාට් ප්‍රකාශ කළේ ය. 1990 දශකයේදී අමෙරිකානු විස්සයි 20 ලීග් ක්‍රිකට් තරගාවලියක් පැවැත්වීමට තිබූ සැලසුම් අසාර්ථක වුවද 2012 වසරේදී එම තරගාවලිය සංවිධානය කිරීමට අමෙරිකානු ක්‍රිකට් බළධාරිහු බලාපොරොත්තු වෙති.බේස්බෝල ක්‍රීඩාව ජාතික ක්‍රීඩාව බවට පත්වූ සහ බාස්කට් බෝල් ,අමෙරිකානු පාපන්දු ක්‍රීඩාව ව්‍යාප්ත වූ අමෙරිකාවේ ක්‍රිකට් ක්‍රීඩාවේ නිරතවීමෙන් ශ්‍රී ලංකාව සහ නවසීලන්තය දැන් ක්‍රිකට් ඉතිහාසයට එක්වීමට සූදානමින් සිටිති. ජාත්‍යන්තර ක්‍රිකට් ක්‍රීඩාව අමෙරිකානු ක්‍රීඩාලෝලීන් අතරට ගෙනයාමේ ශ්‍රේෂ්ඨ වෙළඳ දැන්වීමක් ලෙස මේ තරගාවලිය හැඳින්විය හැකි බව නවසීලන්ත ක්‍රිකට් නායක ඩැනියල් වෙටෝරි පැවසුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=s1005212</link>
    <topic>ආසියානු කනිෂ්ඨ නෙට්බෝල් තරගාවලියට යන ශ්‍රී ලංකා පිලට අනුමැතිය පමා වෙයි</topic>
    <author>පි‍්‍රන්ස් ගුණසේකර</author>
    <content>ආසියානු කනිෂ්ඨ නෙට්බෝල් තරගාවලියට සහභාගි වන ශ්‍රී ලංකා කණ්ඩායමේ නාමලේඛනයට ඊයේ පත් වූ නෙට්බෝල් සම්මේලනයේ විධායක සභාවේ අනුමැතිය අවශ්‍ය බව ක්‍රීඩා අමාත්‍යාංශය තීරණය කළේය. එහෙයින් කණ්ඩායමේ පුහුණුවීම් ආරම්භ කිරීම තවදුරටත් ප්‍රමාද වී ඇත.ජාතික නෙට්බෝල් තේරීම් කමිටුව පසුගියදා පැවැති පරීක්‍ෂණයකදී නෙට්බෝල් ක්‍රීඩිකාවන් 12 ක් තේරූ අතර එයට ක්‍රීඩා අමාත්‍යාංශයේ ව්‍යාපෘති නිලධාරිණියකගේ විරෝධයක් එල්ල වුණි.ඇය ක්‍රීඩා අධ්‍යක්‍ෂ ජෙනරාල්වරයා වෙත ලබා දී ඇති වාර්තාවකින් දැක්වෙන්නේ ජාතික නෙට්බෝල් තේරීම් කමිටුව තෝරාගත් ක්‍රීඩිකාවන්ට වඩා පිටත තවත් දක්‍ෂ අය සිටින හෙයින් නැවත තේරීම් තරගයක් පැවැත්වීම වඩාත් යෝග්‍ය වන බවයි. කෙසේ වුවද තෝරා ගැනීම් ක්‍රමවේදය පිළිබඳ හිටපු අතුරු කමිටු නිලධාරිණියකගෙන් ද කරුණු විමසා ඇති අතර ක්‍රීඩා ඇමැතිවරයාගේ අනුමැතිය ලබා දීමට පෙර වත්මන් නෙට්බෝල් සම්මේලනයේ අදහස් විමසීමට තීරණය විය.ආසියානු කනිෂ්ඨ නෙට්බෝල් තරගාවලිය ජූලි මාසයේ ඉන්දියාවේ නවදිල්ලි හිදී පැවැත්වෙන අතර ශ්‍රී ලංකා පිල ජූනි 28 වැනිදා පිටත්වීමට සූදානමින් සිටියේය. ක්‍රීඩා ඇමැතිවරයාගේ අනුමැතියට යැවූ කණ්ඩායමේ නායකත්වය අකිලා ජයවර්ධනයට හිමිව තිබූ අතර ජාතික නෙට්බෝල් පිල නියෝජනය කළ ක්‍රීඩිකාවන් සිවුදෙනෙකු ද ඇතුළත්ව ඇත.ක්‍රීඩා ඇමැතිවරයාගේ අනුමැතියට යැවූ කනිෂ්ඨ නෙට්බෝල් පිල මෙසේය.අකිලා ජයවර්ධන (නායිකාව), මරීෂා ප්‍රනාන්දු, සංජීවනී මධුෂිකා, හංසි යශෝදා, දිලුම් ප්‍රනාන්දු, තිසාලා අල්ගම, වෙනුරි රණසිංහ, ශාලිකා එරංගනී, තිළිණි දර්ශනී, සමෘද්ධි අබේගුණවර්ධන, ගයනි දිසානායක හා චතුරාණි ජයසූරිය.වසර දෙකක පමණ කාලයකට පසු ශ්‍රී ලංකා නෙට්බෝල් සම්මේලනය ඊයේ ක්‍රීඩා සංවර්ධන දෙපාර්තමේන්තුවේදී පිහිටුවනු ලැබිණි.සභාපති තනතුර හැර සියලු තනතුරු සඳහා උණුසුම් තරගයකින් තොරව පත්වීම් සිදුවිය. ලේකම් තනතුරට නාමයෝජනා භාර දී තිබුණු ට්‍රික්සි නානායක්කාර මහත්මිය අවසන් මොහොතේ නාමයෝජනාව ඉල්ලා අස්කර ගත් හෙයින් දමයන්ති ජයතිලක මහත්මිය ලේකම් තනතුරට පත් විය. උප සභාපති තනතුරට නාමයෝජනා ලබා දී තිබූ චාන්දනී එදිරිවීර මහත්මිය ද ඉල්ලා අස්වූවාය. උප සභාපති තනතුරු 5 ක් සඳහා ශාන්තනී උහැන්තැන්න, පද්මිණී මංචනායක, දේවි අපෝන්සු, ශිරෝමි කුරුප්පු හා කුමුදුනී ගෝමස් යන මහත්මීන් තේරී පත් වූහ.නියෝජ්‍ය සභාපති – යසවතී රාමචන්ද්‍ර, සහකාර ලේකම් – චම්පා ගුණවර්ධන, භාණ්ඩාගාරික - යෙස්මින් ධර්මරත්න, උප භාණ්ඩාගාරික - සුධර්මා ජයවර්ධන, තරගාවලි ලේකම් – දීප්ති අල්විස් හා තරගාවලි සහකාර ලේකම් - සනෝජා බිබිලේ, සම්බන්ධිකාරක ඔලිවියා ගමගේ යන මහත්මීන් තේරී පත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=s1005213</link>
    <topic>ගුවන් - සී. එච්. සහ හැව්ලොක්ස් - සී. ආර්.අද ගැටෙති</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගාවලියේ පළමු වටයේ සිවුවැනි සතියේ තරග ආරම්භ කරමින් අද (21) ශ්‍රී ලංකා ගුවන් හමුදාව සහ සී. එච්. සහ එෆ්. සී. පිල, රත්මලාන ගුවන් හමුදා පිටියේදී තරග වදිනු ඇත. මේ වනවිට තරගාවලියේ එක් තරගයක් බැගින් ජයගෙන සිටින ගුවන් හමුදාවත්, සී. එච්. සහ එෆ්. සී. පිලත් තම දෙවැනි ජයග්‍රහණය බලාපොරොත්තුවෙන් දැඩි සටනක නිරතවනු ඇතැයි බලාපොරොත්තු විය හැකිය.අද පවත්වනු ලබන අනෙකුත් තරගය වන්නේ සී. ආර්. සහ එෆ්. සී පිල සහ හැව්ලොක්ස් පිල අතර තරගයයි. මේ තරගය කොළඹ ලොන්ඩන් පෙදෙසේ දී පැවැත්වේ. ප්‍රසාද ලකුණු සටහනේ දෙවැනි ස්ථානයේ පසුවන ප්‍රබල සී. ආර්. සහ එෆ්. සී පිල හමුවේ දැඩි සටනක නිරතවීමට පසුගිය සතියේ මේ තරගාවලියේ ප්‍රථම ජයග්‍රහණය වාර්තා කළ හැව්ලොක්ස් පිලට සිදුවනු ඇත.මේ අතර තරගාවලියේ මේ වනතුරු ජයග්‍රහණයක් වාර්තා කිරීමට අසමත්ව සිටින පොලිස් පිල හෙට (22) නාවික හමුදා පිල සමඟ පොලිස් පිටියේ දී තරග වැදීමට නියමිතය. ප්‍රසාද ලකුණු 10 ක් ලබා තෙවැනි ස්ථානයේ පසුවන නාවික හමුදා පිල සහ පරාජිත පොලිස් පිල අතර තරගයද උණුසුම් මුහුණුවරක් ගනු ඇත.හෙට පැවැත්වෙන අනෙකුත් තරගය වන්නේ තරගාවලියේ ප්‍රසාද ලකුණු 13ක් ලබා පෙරමුණේ පසුවන ප්‍රබල මහනුවර ක්‍රීඩා සමාජය සහ ශ්‍රී ලංකා යුද හමුදා පිල අතර තරගයයි. යුද හමුදා පිටියේදී මේ තරගය පැවැත්වෙනු ඇත. පොලිස් පිලට එරෙහිව පසුගිය සතියේදී තරගාවලියේ ප්‍රථම ජය වාර්තා කරගත් යුද හමුදා පිල හෙට තරගයට මුහුණ දෙන්නේ ප්‍රබල මානසිකත්වයකින් යුතුවය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=s1005214</link>
    <topic>කනිෂ්ඨ වොලිබෝල් තේරීම් තරග ජුනි 1 දා</topic>
    <author/>
    <content>2010 සැප්තැම්බර් මාසයේ වියට්නාමයේ සහ 2010 ඔක්තෝබර් මාසයේ තායිලන්තයේ පැවැත්වීමට නියමිත 15 වන ආසියාතික කනිෂ්ඨ බාලක / බාලිකා වොලිබෝල් තරඟමාලා සඳහා ශ්‍රී ලංකා ජාතික කනිෂ්ඨ සංචිත තෝරා ගැනීමට ශ්‍රී ලංකා වොලිබෝල් සම්මේලනය කටයුතු සූදානම් කර ඇත.ඒ අනුව 1992 ජනවාරි 01 දිනෙන් පසුව උපන් ක්‍රීඩිකාවන් හා 1991 ජනවාරි 01 දිනෙන් පසුව උපන් ක්‍රීඩකයන් මෙම තේරීම් පරීක්ෂණයන් සඳහා සහභාගී වීමට සුදුසුකම් ලබන බැව් ශ්‍රී ලංකා වොලිබෝල් සම්මේලනය දැනුම් දී සිටියි.අදාල වයස් ඛාණ්ඩයන් සපුරා ඇති ක්‍රීඩකයන් 2010 ජුනි 01 දින උදෑසන 0900ට ද ක්‍රීඩිකාවන් 2010 ජුනි 02 දින උදෑසන 0900 ට ද කොළඹ ටොරින්ටන් ක්‍රීඩා අමාත්‍යාංශ ගෘහස්ථ ක්‍රීඩාගාරයට මෙම තේරීම් පරීක්ෂණ සඳහා වාර්තා කරන ලෙසට ශ්‍රී ලංකා වොලිබෝල් සම්මේලනය දැනුම් දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=s1005215</link>
    <topic>ජාතික පුහුණු සංචිතයට ක්‍රීඩකයන් තේරීමේ කායවර්ධන සූරතාවලිය හෙට</topic>
    <author>ජගත් ගුණවර්ධන</author>
    <content>ශ්‍රී ලංකා කායවර්ධන ජාතික පුහුණු සංචිතයට ක්‍රීඩකයන් තේරීමේ කායවර්ධන සූරතා තරගාවලිය හෙට (22) දෙහිවල එස්.එස්. ද ජයසිංහ ශාලාවේදී පස්වරු 2.00 ට පැවැත්වීමට නියමිතය.ජාත්‍යන්තර මට්ටමේ තරගවලට ක්‍රීඩකයන් සහභාගි කරවීමේ අරමුණින් පිහිටුවීමට නියමිත මෙම සංචිතයෙන් ඉදිරියේදී පැවැත්වෙන දකුණු ආසියානු,ආසියානු හා ලෝක සූරතාවලිය යන තරගවලට ක්‍රීඩකයන් ඉදිරිපත් කිරීමට ශ්‍රී ලංකා කායවර්ධන සහ ශාරීරික යෝග්‍යතා සම්මේලනය බලාපොරොත්තු වේ.මේ තරගාවලියේදී වයස අවුරුදු 21 ට අඩු කනිෂ්ඨ තරගාවලිය සඳහා බරපංති 2ක් යටතේ තරග පැවැත්වේ. ඒ කිලෝ ග්‍රෑම් 70 ට අඩු හා කිලෝ ග්‍රෑම් 70 ට වැඩි වශයෙනි.වයස අවුරුදු 40න් ඉහළ තරගය විවෘත බර පංතියෙන් පැවැත්වෙන අතර ජ්‍යෙෂ්ඨ තරගාවලිය බර පංති කිලෝග්‍රෑම් 55, 60, 65,70,75,80,85 හා 90 ලෙස පැවැත්වේ.සහභාගිවන සියලුම ක්‍රීඩකයන් ප.ව. 1ට පෙර ක්‍රීඩා ශාලාවට පැමිණිය යුතු අතර, ඔවුන් විනාඩි 1ක රිද්මානුකූල සංගීතය සහිත සංයුක්ත තැටියක් රැගෙන ආ යුතු බව සංවිධායක කමිටුව දන්වා සිටී.ශ්‍රී ලංකා කායවර්ධන හා ශාරීරික යෝග්‍යතා සම්මේලනයේ නීතිරීතිවලට යටත්ව පවත්වනු මෙම තරගාවලිය කායවර්ධන ක්‍රීඩාවට ඇල්මක් දක්වන ක්‍රීඩකයන්ට මහඟු අවස්ථාවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=f1005211</link>
    <topic>මෛත්‍රීපාල සිරිසේන</topic>
    <author>සාකච්ඡා කෙළේ උදිත ගුණවර්ධන</author>
    <content>මම අවුරුදු දහතුනක් පමණ ඇමැතිධූර දරලා තිබෙනවා. මේ කාලය තුළ මම විවිධ අමාත්‍යධූර දරලා තිබෙනවා. විෂය පථයක් ඒ අමාත්‍යවරයාට ලැබුණාට එම අමාත්‍යවරයාට කැබිනට් මණ්ඩලය තුළ විවිධ විෂයන් පිළිබඳ අත්දැකීම් ලබා ගැනීමට පුළුවන්කම ලැබෙනවා.ඒ නිසා අත්දැකීම් සහිත ඇමැතිවරයකුට ඕනෑම අමාත්‍යංශයක වගකීම දරන්න පුළුවන් නම් තමන් ඉදිරියට එන ඕනෑම අභියෝගාත්මක විෂයක් ජය ගැනිමට පුළුවන්කම තිබෙනවා. විවිධ විෂයන් පිළිබඳව අවබෝධයක් ලබා ගැනීමට ඇමැතිවරයකුට පුළුවන්කම ලැබෙන්නේ ඒ ඒ විෂයන් පිළිබඳව හරයාත්මක සංවාදයක් අමාත්‍ය මණ්ඩලය තුළ ඇතිවෙන නිසා.ඒ වගේම 1989 වසරේ සිට මම අමාත්‍යංශ උපදේශක කාරක සභාවල කටයුතු කරලා තිබෙනවා. මේ සියල්ල මට අත්දැකීම් හා පළපුරුද්ද විදියට හඳුන්වා දෙන්න පුළුවන්. මේ සියලු කාරණා සලකා බැලුවහම මට සෞඛ්‍ය කියන විෂය අභියෝගයක්, මෛත්‍රීපාල සිරිසේන වන මට එම අමාත්‍යංශයේ වගකිම් නිසි විදියට ඉෂ්ට කරන්න බැහැ කියල කවුරුන් හෝ කියනව නම් එය වැරැදි තේරුම් ගැනීමක් විදිහට තමයි හඳුන්වාදීමට පුළුවන්කම තිබෙන්නේ.මම සෞඛ්‍ය අමාත්‍යංශය භාර අරගෙන සති දෙකක් පමණයි. එහිදී මම මූලික ප්‍රශ්න කිහිපයක් හඳුනා ගත්තා. ඒ මූලික ප්‍රශ්න අතර බෙහෙත් හිඟය තමයි ප්‍රමුඛ කාරණය විදියට හඳුන්වන්න පුළුවන්. දිවයින පුරා බෙහෙත් හිඟය මඟ හැරීමට මූලික පියවර අරගෙන තිබෙන්නේ.අපි දැනටමත් අතවශ්‍ය බෙහෙත් ද්‍රව්‍ය රාශියක් ආනයනය කර තිබෙනවා. ඉදිරි මාස දෙක හෝ තුන ඇතුළතදී සියලු රෝහල්වල තිබෙන බෙහෙත් හිඟය නැති කිරීමට කටයුතු කර තිබෙනවා. ඒ නිසා මට වගකීමක් සහිතව කියන්න පුළුවන් පසු ගිය කාලයේ දී කිසියම් ඖෂධ හිඟයක් තිබුණා නම් ඒ සියලු ප්‍ර‍්‍රශ්න විසඳීමට මා කටයුතු කරනවා. එයට අවශ්‍ය කරන නිලධාරීන්ගේ සහාය ද මා වෙත ලැබී තිබෙනවා.රෝහල්වල භෞතික අඩුපාඩු තිබෙනවා. ඒක මාත් පිළිගන්නවා. එම අඩුපාඩුවලට අවශ්‍ය කරන විසැඳුම් ලබාදීමට රෝහල්වල තිබෙන අඩුපාඩුකම් ඉහළ නැංවීම අමාත්‍යංශය කටයුතු කරනවා. දැනටමත් ඒ සඳහා අවශ්‍ය කරන මූලික කටයුතු සියල්ල අප විසින් සම්පාදනය කර තිබෙනවා.ග්‍රාමීය මට්ටමේ රෝහල්වලට තිබෙන පහසුකම්වල කිසියම් ඌණතාවක් තිබෙනවා. ඒ තත්ත්වය ග්‍රාමීය ජනතාවගේ සෞඛ්‍ය තත්ත්වයට එතරම් යහපත් දෙයක් නෙමෙයි. රජය සෞඛ්‍ය විෂය සඳහා විශාල මුදල් ප්‍රමාණයක් වියදම් කරනවා. ඒ නිසා එම මුදල් වැය කරීම්වල ප්‍රතිලාභ ජනතාවට නිසි ආකාරයට ලැබිය යුතුයි. ඒ නිසා තමයි ග්‍රාමීය රෝහල්වල සංවර්ධනය, පහසුකම් ඉහළ නැංවීම විධිමත් ආකාරයට සිදු කිරීමට රජය කටයුතු කරනවා.ආණ්ඩු ක්‍රම සංශෝධනය, මැතිවරණ ක්‍රමයේ සංශෝධනය ඇතුළත් මූලික කෙටුම්පත් ඉදිරි මාසය ඇතුළතදී ඉදිරිපත් කිරීමට අපි කල්පනා කරලා තිබෙන්නේ. ඒ සමඟම අලුත් ව්‍යවස්ථාව කුමක්ද කියලා අපිට දක බලා ගැනීමට පුළුවන්කම ලැබේවී. මෙහිදී අපි ඉදිරිපත් කරන්නේ සියලු ජන කොටස්වලට සියලු දේශපාලන පක්ෂවලට පිළිගන්න පුළුවන් ආණ්ඩු ක්‍රම ව්‍යවස්ථාවක් සම්පාදනය කිරීමට පුළුවන්කමක් තිබෙනවා.මේ මොහොත වන විට රට තුළ පොදු මහජන මතයක් ඇතිවෙලා තිබෙනවා. මේ ව්‍යවස්ථාව සංශෝධනය විය යුතුයි කියලා. ආණ්ඩුව ඒ මහජන මතයට සවන් දීමක් විදිහට තමයි ආණ්ඩු ක්‍රම ව්‍යවස්ථා සංශෝධනයක් ඉදිරිපත් කිරීමට කටයුතු කරලා තිබෙන්නේ.අපි නිතරම මහජන මතයට සවන් දීලා සෙසු දේශපාලන පක්ෂවල මත හා අදහස්වලට කන් දී තමයි කටයුතු කරන්නේ. වර්තමානයේ ක්‍රියාත්මක වන ව්‍යවස්ථාව හඳුන්වා දෙද්දී ජේ. ආර්. ජයවර්ධන මහතාත්, එජාප ආණ්ඩුත් විපක්ෂයේ මතය නිසා ආණ්ඩු පක්ෂයේ නියෝජිතයන්ගේ මතයවත් විමසා සිටියේ නැහැ. ඒ නිසා තමයි 1978 ආණ්ඩු ක්‍රම ව්‍යවස්ථාව මේ තරම් අවුල් ජාලයක් බවට පත්ව තිබෙන්නේ.මැතිවරණ ක්‍රමය පිළිබඳවත් අද දේශපාලන පක්ෂ අතර සමාජය තුළ කිසිදු කැමැත්තක් එකඟතාවක් නැහැ. වෙනත් විදිහකට සඳහන් කළොත් මැතිවරණ ක්‍රමය නිසා එකම පක්ෂයේ අය අතර පවා අර්බුද අනවබෝධතා ඇතිවී තිබෙනවා. ඒ නිසා මැතිවරණ ක්‍රමය සංශෝධනය කිරීම අත්‍යවශ්‍ය දෙයක් විදිහටයි මා ඇතුළු බහුතරයේ මතය වෙලා තිබෙන්නේ. මම හිතනවා මෙය කියවන ඔබත් මෙයට එකඟ වෙයි කියලා.අලුත් ආණ්ඩු ක්‍රම ව්‍යවස්ථාවේ කෙටුම්පත ඉදිරි සති කිහිපය තුළ ඉදිරිපත් කළ පසු විපක්ෂයේ දේශපාලන පක්ෂවලට පුළුවන් ඒ අයගේ යෝජනාත් ඉදිරිපත් කිරීමට.විපක්ෂයක් වුණාම හැම දේටම විරුද්ධ වෙමින් දෙස් දෙවොල් තබමින් කටයුතු කිරීම නෙමෙයි සිදු විය යුත්තේ. වගකිව යුතු විපක්ෂයක් විදියට කටයුතු කිරිමයි. මෙතෙක් කල් ඒ අයට කරන්න බැරි වුණෙත් ඒ දේම තමයි. ඒ හින්ද තමයි අද වෙද්දී එක්සත් ජාතික පක්ෂය, ජනතා විමුක්ති පෙරමුණ වගේ විපක්ෂ දේශපාලන පක්ෂ බිමටම කඩා වැටිලා තිබෙන්නේ. යුද්ධය කරගෙන යද්දී මේ යුද්ධයට නිසි සහයෝගය ලබාදුන්නේ නැහැ, විතරක් නෙමෙයි යුද්ධයට, යුද සෙබළුන්ට අපහාස උපහාසත් කළා. එදා ඒ විදිහට කටයුතු කිරීමේ ප්‍රතිඵල තමයි අද විපක්ෂය විසින් භුක්ති විඳින්නේ.මම මේ මොහොතේ දී කිසි විටෙක කියන්නේ නැහැ අතීත ක්‍රියාකාරකම්වල එල්බගෙන අනාගතය දෙස බැලිය යුතුයි කියලා. විපක්ෂයට පුළුවන්කම තිබෙන්න ඕනෑ මේ මොහොතේ සිටවත් රට ගැන සිතා කටයුතු කිරීමට. ඒ සඳහා අවශ්‍ය මතවාදී සහයෝගය ආණ්ඩුවට ලබා දීමෙන් තමයි රටට යහපත් විදිහට විපක්ෂයට කටයුතු කිරීමට පුළුවන්කම තිබෙන්නේ.මම ශ්‍රීලනිපයේ මහ ලේකම්වරයා විදිහට විශ්වාස කරනවා එක්සත් ජාතික පක්ෂය ඇතුළු විපක්‍ෂය අලුත් ආණ්ඩු ක්‍රම ව්‍යවස්ථාව සංශෝධනය සඳහා සහයෝගය ලබා දෙයි කියලා. මේ සඳහා විපක්ෂයේ අදහස් ද වැදගත් යැයි අපි විශ්වාස කරන නිසා තමයි විශාල සහයෝගයක් ලැබිය යුතු යැයි කියන්නේ.ඒත් 1978 දී එක්සත් ජාතික පක්ෂය අලුත් ආණ්ඩු ක්‍රම ව්‍යවස්ථාව සම්පාදනය කරද්දී මේ විදිහේ නම්‍යශීලී ආකාරයට කටයුතු කෙළේ නැහැ.අපට මේ වෙද්දී මන්ත්‍රීධූර 144ක බලයක් තිබෙනවා. ඒ නිසා 2 / 3 ඉලක්කය ජයග්‍රහණය කරන එක එතරම් අපහසු දෙයක් නෙමෙයි. මේ වෙද්දී විපක්ෂයේ තවත් මන්ත්‍රීවරු කිහිප දෙනකුගේ සහයෝගය අපට ලබා ගැනීමට පුළුවන්කම තිබෙනවා. ඒත් අපිට අවශ්‍ය කරලා තිබෙන්නේ සියලු පාර්ශව සමඟ එකඟතාවක් සහිත අලුත් ව්‍යවස්ථාවකුයි.එ. ජා. ප. ය අද රටේ ජනතාව අතර පදනමක් නැති වේගයෙන් සමාජයෙන් වියෝවන දේශපාලන පක්ෂයක්. ඒ අයට අද රට ගැන ජනතාව ගැන කතා කරන්න වෙලාවක් නැහැ. පක්ෂය අභ්‍යන්තරයේ ආරවුල් බේරා ගැනීමට නොහැකිව අද ඒ අයට ඕනෑ වෙලා තිබෙන්නේ ඒ අයගේ අභ්‍යන්තර අර්බුදය වසා ගැනීමට පමණයි. ඒ නිසා තමයි ඒ අය ආණ්ඩුවට දිගින් දිගටම ප්‍රහාර එල්ල කිරීමට උත්සාහ කරන්නේ.එ. ජා. ප. යට නොතේරුණාට රටේ ජනතාව තේරුම් අරගෙන ඉන්නේ ජනාධිපතිතුමාත්, ආණ්ඩුවත් රටේ සංවර්ධනයට විශාල සේවයක් සිදු කරනවා කියලා. ඒ සඳහා විද්‍යාත්මක සැලැසුම් රැසක් දැනටමත් ක්‍රියාත්මක වෙනවා. අත්‍යවශ්‍ය භාණ්ඩ මිල පාලනය කිරීමට ආණ්ඩුව කටයුතු කරලා තිබෙන්නේ. ගෑස් මිල වගේ දේවල් ආණ්ඩුවකට දේශීය වශයෙන් පාලනය කරන්න විදිහක් නැහැ. මේ තත්ත්වය දැන දැනත් එ. ජා. ප. ය ආණ්ඩුවට චෝදනා එල්ල කළත් එහි සාධාරණ පිළිගත හැකි පදනමක් නැහැ. යුද්ධයෙන් පසු රට සංවර්ධනය සඳහා මෙහෙයවන මහා සංවර්ධන සංග්‍රාමය රජය ආරම්භ කරලා තිබෙන්නේ ඉදිරි අවුරුදු හයේදී එහි ප්‍රතිඵල රටේ ජනතාවට දැක බලා ගැනීමට පුළුවන්කම ලැබේවී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=f1005212</link>
    <topic>තොරතුරු සාක්ෂරතාවය හා ජාතික අධ්‍යාපන ප්‍රතිපත්තිය</topic>
    <author/>
    <content>තොරතුරු සාක්ෂරතාව නැතහොත් Information literacy යන්න දැනට දශක දෙක හමාරක පමණ සිට ලෝකයේ සංවර්ධිතයයි සලකන බොහෝ රටවල අධ්‍යාපන ක්ෂේත්‍රය තුළ ශීඝ්‍ර සංවර්ධනයකට බලපා ඇති ප්‍රබල අධ්‍යාපන මාධ්‍යයකි. ප්‍රධාන වශයෙන් තොරතුරු තාක්ෂණයේ නැතහොත් පරිගණක හා අන්තර්ජාල තාක්ෂණයේ සංවර්ධනයත් එකී සංවර්ධනයේ සාධනීය ලක්ෂණ පුස්තකාල හා ඒවායේ සේවාවන් සඳහා යොදාගැනීමත් තුළින් මෙම විෂය ක්ෂේත්‍රය විශාල දියුණුවකට ද, පුස්තකාල සේවාවන් දැඩි පරිවර්තනයකට ද, ලක්ව ඇති බව තත් විෂය පිළිබඳව සමකාලීන සාහිත්‍ය සාක්ෂි දරයි.ඇත්ත වශයෙන්ම තොරතුරු සාක්ෂරතාව යනු කුමක් ද? බොහෝ විට අප සමාජයෙහි සාමාන්‍ය ජනතාවට පමණක් නොව විද්වතුන්ට වුවද තවමත් මෙය නුහුරු නුපුරුදු මාතෘකාවක් විය හැක්කේ හුදෙක් එය පුස්තකාල ක්ෂේත්‍රය තුළ සංවර්ධනය වීමත්, අප පාසල් පුස්තකාල පද්ධතිය තුල පමණක් නොව විශ්වවිද්‍යාල ඇතුළු උසස් අධ්‍යාපනික ආයතන පුස්තකාල පද්ධතිය තුල ද මෙතෙක් එය විධිමත්ව හා ප්‍රායෝගිකව අත්හදා බැලෙන්නක් නොවීමත් හේතුවෙනි.තොරතුරු සාක්ෂරතාව නම් විෂය බිහිවන්නේ “පුස්තකාල උපදෙස්” හෙවත් ඉංගී‍්‍රසි භාෂවෙන් Library instruction , “Bibliographic instruction”, “Library orientation ,” User/ Reader education ආදී විවිධ නම් වලින් හඳුන්වන්්න පුළුල් වූ විෂය ක්ෂේත්‍රය පදනම් කර ගෙනය. තත් විෂය ක්ෂේත්‍රයේ අපරදිග විද්වතුන් විග්‍රහ කරන ආකාරයට පුස්තකාල පාඨක උපදෙස් සේවාව දැනට වසර 150 ක පමණ කාලයක සිට ක්‍රමික වර්ධනයට නතු වූවකි.පුස්තකාල ක්‍රමික වර්ධනයකට ලක්වීමත් ඒ ඔස්සේ ඉස්මතු වූ විවිධ පුස්තකාල පාඨක සේවාවන් හා අත්පත්කර ගත් පුස්තකාල සම්පත් වල සංකීර්ණ භාවයන් විසින් “පුස්තකාල උපදෙස් “ සේවාව බිහිකර ඇත. අදටත් ශ්‍රී ලංකාවේ සෑම විශ්වවිද්‍යාලයක් පාසාම පුස්තකාල උපදෙස් සේවාව යම් විධිමත් ස්වරූපයකින් ක්‍රියාත්මක වන අතර පාසල් හා අනෙකුත් ආයතනික පුස්තකාල වල ද මෙය අඩු වැඩි වශයෙන් ක්‍රියාත්මක වේ.විශේෂයෙන්ම විශ්වවිද්‍යාල සඳහා අභිනවයෙන් ඇතුලුවන සිසු දරු දැරියන් සඳහා ඔවුනගේ ප්‍රථම අධ්‍යයන වසර ආරම්භයේ දීම පුස්තකාල හා තොරතුරු දක්ෂතා වර්ධනය කිරීමේ අරමුණෙන් මෙකී උපදෙස් සේවාව ක්‍රියාත්මක කරන අතර එහි දී පුස්තකාලය මගින් ඉටුකරන විවිධ සේවාවන් එකී සේවාවන් ලබාගත යුතු ආකාරය එක් එක් සේවාවන් පුස්තකාලය තුල ස්ථාපිත කර ඇති අයුරු, පුස්තකාලය සතු පොත්, සඟරා ඇතුලු විවිධ සම්පත් පිළිබඳව හා ඒවා වර්ගකර ඇති අයුරු මෙන්ම පුස්තකාල සුචිය භාවිතකර තොරතුරු සොයාගන්නා අයුරු ආදී වශයෙන් පැහැදිලි දැනුවත් කිරීමක් සිදු කෙරේ.එහෙත් පුස්තකාල උපදෙස් හෙවත් ඉංගී‍්‍රසි භාෂාවෙන් පොදුවේ හඳුන්වන Library instruction යන්න මෙපමණක් ම නොවේ. කෙසේ වෙතත් අප මාතෘකාව “තොරතුරු සාක්ෂරතාව“ හෙයිනුත් පුස්තකාල උපදෙස් සේවාව තොරතුරු සාක්ෂරතාවෙහි ම වඩාත් සංවර්ධිත හා සංකීර්ණ අවදියක් නිසාත් මෙතැන් සිට “තොරතුරු සාක්ෂරතාව“ පිළිබඳව හා එහි ජාතික ප්‍රතිපත්තියක ඇති වැදගත් කම පිළිබඳව සාකච්ඡා කිරීම යෙහෙකි.තොරතුරු සාක්ෂරතාව නම් විෂය පිළිබඳව මුලින්ම කථාකරණු ලබන්නේ ඇමරිකානු ජාතික විද්වතුන් වන අතර අදටත් විද්වත් සමාජය අතර බෙහෙවින් පිළිගැනෙන නිර්වචනය මෙන්ම පාසල් හා උසස් අධ්‍යාපනය සඳහා වෙන් වෙන්ව ප්‍රමිතීන් ඉදිරිපත් කර ඇත්තේ ද ඇමරිකානු පුස්තකාල සංගමයයි. ඒ දැනට වසර 21 කට ප්‍රථම එනම් 1989 තරම් ඈත යුගයක. එදා මෙදාතුර ප්‍රධාන වශයෙන් ඇමරිකාව, ඕස්ට්‍රේලියාව හා එංගලන්තය ප්‍රමුඛව බටහිර රටවල විද්වතුන් මෙකී විෂය පිළිබඳව විවිධ අධ්‍යයනයන් සිදුකළ අතර ඒ ඔස්සේ විවිධ නිර්වචන ද, විවිධ ප්‍රමිතීන් හා දර්ශකයන් ද models හඳුන්වා දී ඇත.එහෙත් මේ සැමෙකක් සඳහාම පාදක වන්නේ බොහෝ විට ඉහත කී නිර්වචනය හා ප්‍රමිතීන්ය. ඇමෙරිකානු පුස්තකාල සංගමයට අනුව තොරතුරු සාක්ෂරතාවයෙන් අනූන විද්‍යාර්ථියා ප්‍රථමයෙන්ම “ තමාට අවශ්‍ය තොරතුරු නිවැරැදිව ප්‍රමාණිකරණය කරන අතර ඉතා කාර්යක්ෂමව හා පලදායි වන ලෙස එකී තොරතුරු වලට ප්‍රවිෂ්ට වේ.එමෙන්ම අත්පත් කරගත් තොරතුරු ඉතා ගැඹුරින් විශ්ලේෂණය කර තම බුද්ධියට අන්තර් ග්‍රහණය කර ගන්නවා පමණක් නොව සුවිශේෂීත අරමුණු උදෙසා පලදායී ලෙස යොදා ගනියි. ඔහු තොරතුරු භාවිතයේ දී තම සමාජයේ ආර්ථික සමාජයිය හා නෛතික බලපෑම් අවබෝධ කරගන්නා අතරම ආචාර්ය ධර්මාණුකූලව තොරතුරු භාවිත කරයි.” මෙකී ගුණාංගයන්ගෙන් අනූන පුද්ගලයා “යාවජීව විද්‍යාර්ථියකු” නොහොත් ජීවිත කාලය පුරා අධ්‍යයනයෙහි යෙදෙන්නකු ලෙස සැලකෙයි.තොරතුරු සාක්ෂරතාවයෙන් අනුන පුද්ගලයා සත්‍ය වශයෙන්ම තොරතුරු හා ගැටෙන සෑම විටම ව්‍යක්ත භාවයෙන් fluency අනූනයෙකි. ඔහු පුස්තකාලයක් තුල දී නම් පොතක් සොයා ගැනීමට රාක්කයක් රාක්කයක් පුරා සැරි සරන්නකු නොව පුස්තකාලය සුචිය පරිහරණය කර නියමිත කෘතිය ක්ෂණයකින් සොයාගන්නෙකි. අන්තර් ජාලය තුලනම් තොරතුරු ගවේෂණයට නිකරුණේ කල්මරන්නකු නොව තෝරා බේරා ගත් ;තාරතුරු මුලාශ්‍ර සරල හා සංකීර්ණ යන දෙවිදියටම “සෙවීම්” simple and advance searching  කරන්නෙකි.හොද නරක දෙකම ඇති අන්තර් ජාලයෙහි වෙබ් පිටුවක් ඇගයීමට හෝ තුලනය කිරීමට ඔහු දක්ෂයෙකි. පර්යේෂණයක දී නම් පර්යේෂණ ක්‍රම විද්‍යාවට අනුකූලව කටයුතු කරන ඔහු නිරවුල් සහ අත්‍යාවශ්‍යම තොරතුරු නිවැරැදිව පෙළගස්වා ගැනීමට පමණක් නොව ආචාර විද්‍යාත්මකව ඒවා පරිහරණයෙහිද දක්ෂයෙකි.ඔහු උසස් අධ්‍යාපනයේ නියැලේ නම් ආචාර්ය වරයාගේ සටහන් මත යැපෙන්නෙකු නොව ඔහුගේ මගපෙන්වීම මත නිරන්තර තොරතුරු එකතු කර ඒවා තම බුද්ධියට ග්‍රහණය කරන්නෙකි. ඔහු අධ්‍යාපනය දී පරිපූර්ණ විද්‍යාර්ථියෙකි. ඔහු ලේඛනයෙහි දී පරිපූර්ණ ලේඛකයෙකි. ඔහු සමාජයෙහි දී පරිපූර්ණ මිනිසෙකි.ඉහත විස්තරකර ඇත්තේ තොරතුරු සාක්ෂරතාවයෙන් අනූන පුද්ලයකු තුළ තිබිය හැකි දක්ෂතාවයන් කිහිපයකි. එහෙත් මෙවන් පුද්ගලයකු සමාජයට දායක කිරීම සඳහා අප වත්මන් අධ්‍යාපන ක්‍රමය තුලින් කෙතරම් පිටුබලයක් ලැබේද? එදා මෙදා තුර ප්‍රාථමික, ද්විතීයික හා තෘතීයික අධ්‍යාපනයේ කෙතරම් අධ්‍යාපනික ප්‍රතිසංස්කරණ සිදුකර ඇද්ද?විෂයමාලා සංශෝධන කෙතරම් නම් සිදු කර ඇද්ද? අඩුම තරමින් අප දරුවන් තුල තොරතුරු සාක්ෂරතාවයෙහි ප්‍රාථමික ලක්ෂණ හෝ සංවර්ධනය කිරීම සඳහා කෙතරම් ප්‍රමුඛත්වයක් ඉහත දැක් වූ ප්‍රතිසංස්කරණ හෝ සංශෝධන වල දී ලබා දී තිබුණේ ද? වසර පහළොවක පමණ සිට විශ්වවිද්‍යාල දරුවන්ගේ තොරතුරු අවශ්‍යතා සමඟ කටයුතු කරන මා ඔවුන්ගේ සැබෑ හැකියාවන් මෙන්ම දුර්වලතාවයන් ද අනන්තවත් දැක ඇත්තෙමි.ඔවුන්ගේ තොරතුරු ගවේෂණයේ ක්‍රමවේදයන් හා හැසිරීම් මා අධ්‍යයනය කර ඇත්තෙමි. සත්‍ය වශයෙන්ම විශ්වවිද්‍යාල අධ්‍යාපනයට තෝරා ගන්නේ අතිශයින් තරගකාරී විභාගයක් වූ අධ්‍යයන පොදු සහතික පත්‍ර උසස්පෙළ විභාගයෙන් විශ්වවිද්‍යාල සුදුසුකම් ලබන සිසුන්ගෙන් ඉතාම සුළු පිරිසක් පමණකි. සැබැවින්ම එසේ තෝරා ගන්නා සිසු සිසුවියන් ඉතා දක්ෂයින් ය.එහෙත් පාසල් අධ්‍යාපනය නිමවා උසස් අධ්‍යාපනයට පැමිණෙන ඔවුන්ගෙන් කෙතරම් පිරිසක් තවමත් අප සාම්ප්‍රදායික අධ්‍යාපන ක්‍රමය වන ගුරුවරයා ලබාදෙන සටහන් පාඩම් කිරීමේ ක්‍රමයෙන් බැහැරව තොරතුරු ගවේෂණයේ යෙදේ ද?ඇත්ත වශයෙන්ම අදටත් විශ්වවිද්‍යාල අධ්‍යාපනයේ දී දැකිය හැක්කේ බොහෝ විට සටහන් පාඩම් කරන දරු දැරියන්ය. ඊට අමතරව යම් ප්‍රමාණයකට පොත් පත් පරිහරණය කරනවානම් ඒ ආචාර්ය වරුන් නිර්දේශ කරන අනිවාර්ය පාඨ ග්‍රන්ථ පමණි.රජය උසස් අධ්‍යාපන අමාත්‍යංශය හා විශ්වවිද්‍යාල පුස්තකාල සම්පත් (මුද්‍රිත හා විද්‍යුත් මාධ්‍ය) මෙන්ම අන්තර්ජාල පහසුකම් වැඩිදියුණු කිරීම සඳහා වාර්ෂිකව කෙතරම් මුදලක් වැය කරනවාද? එහෙත් එකී සම්පත් අප දරු දැරියන් කෙතෙක් දුරට පලදායී ලෙස යොදා ගන්නවා ද යන්න ඉතාම ගැටළු සහගතය. එසේනම් අප අධ්‍යාපන ක්‍රමයේ ඇති වූ යම් විශාල වැරැද්දක් කොතැනක හෝ ඇත.මා දකිනා ආකාරයට උසස් අධ්‍යාපනයේ නියැලෙන දරුවන් තුලින් විද්‍යාමාන වන ඉහත අඩුපාඩුකම් ප්‍රාථමික හා ද්විතීයික අධ්‍යාපනයේ ප්‍රතිබිම්බයකි. තොරතුරු සාක්ෂරතාවයේ මූලිකාංග ප්‍රාථමික හා ද්විතීයික අධ්‍යාපනයේ විෂයමාලා අතර අන්තර්ගතව ඇත්නම් මුල් අවධියේ සිටම දරුවෝ විෂයගත හා විෂය පරිබාහිර තොරතුරු සමග තම අධ්‍යාපනය හැඩගස්වා ගනිති.ගුරු පුස්තකාලයාධිපතීන් හා පාසල් ආචාර්ය මණ්ඩල ය තුළ ඇති සහයෝගය collaboration දරුවන් පුස්තකාලයට පමණක් නොව පුස්තකාල සම්පත් වලට ද ආකර්ෂණය කරවීමට හේතුවේ. මෙමගින් ගුරු පුස්තකාලයාධිපතීන්ට ආචාර්ය මණ්ඩලයේ ද සහයෝගය සහිතව දරුවන් තොරතුරු සාක්ෂරතාවයේ මූලිකාංග වලට පහසුවෙන් හුරු කළ හැක.ප්‍රාථමික අධ්‍යාපන අවධියේ සිට දරුවන් තොරතුරු දක්ෂතාවයන්ට හුරු කිරීම තුළින් උසස් අධ්‍යාපනයේ දී වඩාත් සංකීර්ණ තොරතුරු දක්ෂතාවන්ට හුරු කිරීමට අවශ්‍ය පසුබිම සැකසෙනවා පමණක් නොව තොරතුරු දක්ෂතාවයෙන් අනූන පුද්ගලයකු සමාජයට මුදාහැරීමේ අවස්ථාව ද සැලසේ.සමස්තයක් ලෙස සලකන විට වර්තමානයේ තොරතුරු සාක්ෂරතාව සම්බන්ධව අප අධ්‍යාපන ක්‍රමයේ ඇති වැරැද්ද ප්‍රාථමික අධ්‍යාපනය හා ද්විතීයික අධ්‍යාපනය මත පමණක් අන්තර්ගත වූවක් නොව තෘතීයික අධ්‍යාපනය තුල ද අන්තර්ගත වූවකි. නැතහොත් සමස්ත අධ්‍යාපන ක්‍රමය පුරා පැතිරී පවතින්නකි.මෙයට පිළියම් යෙදිය යුත්තේ ප්‍රාථමික අධ්‍යාපනය හා ද්විතීයික අධ්‍යාපනය වෙනම ප්‍රපංචයක් වශයෙන් හා තෘතීයික අධ්‍යාපනය නැතහොත් උසස් අධ්‍යාපනය වෙනම ප්‍රපංචයක් ලෙස ද සැලකීමෙන් නොව ප්‍රාථමික අධ්‍යාපනයේ සිට විශ්වවිද්‍යාල අධ්‍යාපනයේ අවසන් වසර දක්වා පමණක් නොව සමහර විට ආචාර්ය උපාධි ධරයකු බිහිකරන තෙක් සියලු අදියරයන් එකම දම්වැලක පුරුක් සේ සහසම්බන්ධ කිරීමෙනි.මෙහි දී අධ්‍යාපන ඇමැතිතුමාට, උසස් අධ්‍යාපන ඇමැතිතුමාට සරසවි වලට, පාසල් වලට නැතහොත් පුස්තකාලායාධිපති වරුන්ට තනි තනිව කළ හැකි යමක් නාමැත. එහෙත් මෙකී සියලූම ඒකකයන් වෙන් වෙන් වශයෙන් තොරතුරු සාක්ෂරතාවයෙහි වටිනාකම මෙන්ම තොරතුරු සාක්ෂරතාවයෙන් අනූන ජාතියක් ගොඩ නැඟීමේ අවශ්‍යතාවය තේරුම් ගැනීම මෙකී අභියෝගය ජය ගැනීමේ ප්‍රථම පියවර වනවාට කිසිදු සැකයක් නැත.එමෙන්ම මෙකී සියලු ඒකකයන්ගේ එකතුව තුළින් ගොඩනැගෙන එක් ඒකකයක් මගින් කරනු ලබන විෂයමාලා සැලසුම් කිරීම, ප්‍රතිපත්ති සැකසීම, පුස්තකාලයාධිපතීන් පුහුණු කිරීම මෙන්ම තොරතුරු සාක්ෂරතාව පිළිබඳ නිරන්තර පර්යේෂණ කිරීම මෙකී විෂයෙහි ඉගැන්වීම සහ ඉගැනීම් යන අංග දෙකෙහිම සාර්ථකත්වයට බලපාන ප්‍රධාන සාධකය වනවා ඇත.එහෙයින් යෝජිත ජාතික අධ්‍යාපන ප්‍රතිපත්තිය සැකසීමේ දී හා විෂය මාලා සංවර්ධනයේ දී තොරතුරු සාක්ෂරතාව නම් විෂය කෙරෙහි සුවිශේෂ අවධානයක් යොමු කිරීමට සියලු වගකිව යුතු පාර්ශවයන් වගබලාගත යතුය. මෙහිදී පාසල් විෂය මාලාවට විෂයක් වශයෙන් ද උසස් අධ්‍යාපනයේ ලකුණු ලබා දෙන credits ප්‍රධාන විෂයක් වශයෙන් ද තොරතුරු සාක්ෂරතාව ඇතුළු කිරීමේ හැකියාව ශක්‍යතා අධ්‍යයනයක් feasibility study මගින් නිශ්චය කළ හැක.විෂයමාලා සංවර්ධනය කිරීමේ දී උසස් අධ්‍යාපන ආයතන පුස්තකාලයාධිකාරින්ට සුවිශේෂ වැඩකොටසක් ඉටුකළ හැකි අතර උසස් අධ්‍යාපන අංශයෙන් විශ්වවිද්‍යාල ප්‍රතිපාදන කොමිෂන් සභාව හා අධ්‍යාපන අමාත්‍යංශය වෙනුවෙන් ජාතික අධ්‍යාපන ආයතනය වැනි ආයතන වලට සම්බන්ධීකරණය සැපයිය හැකිය.පුහුණු ආචාර්යවරුන්ගේ හිඟය පියවනු වස් උසස් අධ්‍යාපන අමාත්‍යාංශය මගින් පළමුව විශ්වවිද්‍යාල පුස්තකාලයාධිකාරීන් විධිමත් වැඩපිළිවෙළක් මින් තත් විෂයෙහි පුහුණු කරවීම ද දෙවනුව ඔවුන් ලවා ගුරු පුස්තකාලායාධිපතීන් විශාල වශයෙන් පුහුණු කිරීම ද කළ හැක. මෙහිදී කොළඹ විශ්වවිද්‍යාලයේ ජාතික පුස්තකාල හා විඥාපන විද්‍යා ආයතනයට හා කැලණිය විශ්වවිද්‍යාලයේ පුස්තකාල හා විඥාපන විද්‍යා අධ්‍යයන අංශයට හෝ ඒ සඳහා පිහිටුවන වෙනත් ආයතනයකට සම්බන්ධිකරණය සැපයිය හැකිය.මහින්ද චින්තන ඉදිරි දැක්ම තුළින් අප මාතෘ භූ®මිය ආසියානු කලාපය තුළ දැණුමෙහි කේන්ද්‍රීය ස්ථානයක් කිරීමට අතිගරු ජනාධිපති තුමා ප්‍රතිඥා දී ඇති මේ අවස්ථාවේ බන්ධුල ගුණවර්ධන ඇමැති තුමාගේ යෝජිත නව ජාතික අධ්‍යාපන ප්‍රතිපත්තිය දැණුමෙන් පොහොසත් ජාතියක් ගොඩනැගීමේ කර්තව්‍යයට සුභ පෙරනිමිත්තකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=f1005213</link>
    <topic>එච්. බී. සේමසිංහ</topic>
    <author/>
    <content>නුවර කලාවියේ නොච්චියාගම අති සුන්දර “රූකඩ වැව“ ඉස්මත්තේ ගොවි ගෙදරක 1939 – 05 – 19 දින උපත ලද හේරත් බණ්ඩා සේමසිංහ නමැති “කුමරුවා” අද උතුරුමැද පළාත් සභාවේ සමූපකාර, වෙළඳ, ආහාර, පේෂකර්මාන්ත, කර්මාන්ත, ග්‍රාම සංවර්ධන හා නිවාස අමාත්‍යවරයා ලෙස උතුරුමැද පළාතේ ජනතා මෙහෙවරක නියැළී සිටී.පාර්ලිමේන්තු මන්ත්‍රීවරයකු, නියෝජ්‍ය අමාත්‍යවරයකු, ඇමැතිවරයකු ලෙස කටයුතු කළ සේමසිංහ මහතාගේ එකම පුත්‍රරත්නය ශෙහාන් අසංක සේමසිංහ මහතා මෙවර පැවැති මහා මැතිවරණයෙන් පාර්ලිමේන්තු මන්ත්‍රීවරයකු බවට නුවර කලාවියේ ගොවි ජනතාව විසින් පත් කොට ඇත.මම පුංචි කාලේ ස්කෝලේ ගියේ නොච්චියාගම ස්කෝලෙට. ඒ කාලේ රට පාලනය කළේ සුද්දෝ. ඉස්කෝලේ ඇඳුම, සරමයි කමිසයයි. කොල්ලෝ හුඟ දෙනෙක් අඳින්නේ සරම විතරයි. අයියා මල්ලිලා නංගිලා එක්ක අම්ම තාත්තා එක්ක රණ්ඩු සරුවල් උනාම මම සරම ඇඳගෙන ස්කොලෙට දුවනවා.1952 අනුරාධපුර මධ්‍ය මහා විදුහලට ආවා. මේ විදුහල විවෘත කරන්න දින නියම කරලා තිබුණේ. ඩී. එස්. සේනානායක අගමැතිතුමා අතින්. ඒත්.... අගමැතිතුමාට එන්න වුණේ නැහැ. එතුමා අශ්වයා පිටින් වැටිල මැරුණා. විවෘත කිරීමේ උත්සවයක් නැතිවම අපේ පාසල විවෘත වුණා. අපේ විදුහල්පති වුණේ ප්‍රසිද්ධ ලේඛක ඊ. ආර්. එරන්න මහතායි.1956 ඉංගී‍්‍රසි මාධ්‍යයෙන් මම විභාගය උසස් ලෙස සමත් වුණා. විශ්වවිද්‍යාල ප්‍රවේශයෙනුත් සමත් වුණා. 1960 ජනවාරි මම විද්‍යෝදය ශ්‍රී ජයවර්ධනපුර විශ්වවිද්‍යාලයට ඇතුළු වුණා. මාස 06 කින් පේරාදෙණිය විශ්වවිද්‍යාලයට ආවා.1964 භූගෝල විද්‍යා ගෞරව උපාධිධාරියෙක් ලෙස පේරාදෙණිය විශ්වවිද්‍යාලයට ආයුබෝවන් කීවා.මම මැදවච්චිය මහ විදුහලේ උප ගුරුවරයකු ලෙස සේවයට බැඳුණා. අවුරුදු දෙකකට පස්සේ මහ බුලංකුලම විදුහලේ වැඩබලන විදුහල්පති ලෙස සේවය කළා. මම 1970 දක්වා එම විදුහලේ හිටියා.1970 ගරු සිරිමාවෝ බණ්ඩාරනායක අගමැතිනිය සමඟි පෙරමුණ ආණ්ඩුව පිහිටෙව්වා. අනුරාධපුර මැතිවරණ කොට්ඨාසයෙන් කේ. බී. රත්නායක මහතා තේරී පත් වී පාර්ලිමේන්තු කටයුතු පිළිබඳ අමා.්‍ය තනතුරට පත් වුණා. මා එතුමාගේ දේශපාලන කටයුතුවලට සම්බන්ධ වී සිටියා. එතුමා මගේ ඥාතියෙක් නොවුණත් මා පෞද්ගලික ලේකම් බවට පත් කළා.1971 ජේ. වී. පෙ. කැරැල්ල හට ගත්තා. රටේ මිනීමරු සංස්කෘතියක් ඇතිකළා. පොදු දේපළ විනාශ කළා. මිනිසුන් ඝාතනය කළා. රටේ පරිපාලනය අකර්මණ්‍ය කළා. රටේ සංවර්ධනය අවුරුදු පනහකින් ආපස්සට ඇදලා දැම්මා.කේ. බී. රත්නායක ඇමතිතුමාට දියණියෝ දෙන්නයි. ලොකු දෝණි ධම්මිකා රත්නායක, බාල දෝණි මල්කාන්ති රත්නායක. එයා වික්‍රමසිංහ එක්ක විවාහ වෙලා දැන් අමාත්‍යාංශ ලේකම්වරියක්.මම බයෙන් බයෙන් ලොකු දෝණිට “ලව්” කළා. ඒක ඉතින් හංඟගෙන ඉන්න පුළුවන් දෙයක් නෙවෙයිනේ. කොහොම හරි ඇමතිතුමාට ඉව වැටුණා. දවසක් ඇමැතිතුමා මට කීවා. ලේකම් මහත්තයෝ එහෙනං මගේ කෙල්ල කසාද බැඳගන්න කියලා. දෙපාර්ශ්වයේම නෑදෑ හිතවතුන්ගේ ආශීර්වාද මැද්දේ අපි දෙන්නා 1972 දී විවාහ වුණා.මාණ්ඩලික අධ්‍යාපන නිලධාරියකු ලෙස මම අනුරාධපුර අධ්‍යාපන කාර්යාලයේ සේවයට බැඳුණා.එන්. එම්. පෙරේරා මැතිතුමා ජාතික ඉතිරි කිරීමේ බැංකුව ඇරඹුවා. මම එහි තුන්වෙනි ශ්‍රේණියේ විධායක නිලධාරියකු ලෙස පත් වුණා. පසුව මම ජාතික ඉතිරි කිරීමේ බැංකුවේ කළමනාකරු ලෙස කටයුතු කළා.1977 දී අනුරාධපුර මැතිවරණ කොට්ඨාසය අනුරාධපුර නැඟෙනහිර හා බටහිර ලෙස මැතිවරණ කොට්ඨාස දෙකක් බවට පත් වුණා. බටහිර ආසනේට ශ්‍රී. ල. නි. ප. අපේක්‍ෂකයෙක් හිටියේ නැහැ. මගේ නම යෝජනා වුණා. මම අකමැත්ත ප්‍රකාශ කළා. රත්නායක ඇමැතිතුමාත් මට ඡන්දය ඉල්ලන්න කියා බල කළේ නැහැ. අවසානයේ සිරිමාවෝ බණ්ඩාරනායක මැතිනිය මට කීවා. උගත් අය ඡන්දයට එන්න ඕනෑ කියලා. මම කීවා ඡන්දයක් කරන්න සල්ලි නැහැ කියලා. මැතිනිය කීවා උදව් කරන්නම් කියලා. මම බැංකු රස්සාවෙන් අස්වුණා. නාමයෝජනා බාර දුන්නා. ශ්‍රී. ල. නි. ප. යෙන් මම. චන්ද්‍ර බණ්ඩාර මහතා එ. ජා. ප. යෙන්. අනුරාධපුර බටහිර ආසනයට අපේ පක්‍ෂයෙන් ඉදිරිපත් කරන්න හිටිය මගේ මස්සිනා කෙනෙක් යසපාල හේරත්, කලාවැව අතුරු මැතිවරණයේදී එ. ජා. ප. යට එක්වී සිටියා.77 මහ මැතිවරණයෙන් මම ඡන්ද 2000 කින් පරාද වුණා. කේ. බී. රත්නායක මගේ මාමණ්ඩි ඡන්ද 918 කින් පරාදයි. මැදවච්චියේ මෛත්‍රිපාල සේනානායක මහත්තයා ඡන්ද 318 කින් දිනුම්. එ. ජා. ප. නායක ජේ. ආර්. හයෙන් පහක බලයක් සහිත රජයක් පිහිටවූවා. ඡන්දෙන් පස්සේ මේ රටේ එතෙක් පැවැති සුන්දර දේශපාලන සංස්කෘතිය කණපිට පෙරලුවා. මිනිසුන් මැරුවා. ගෙවල් ගිනි තිබ්බා. අතපය කැඩුවා. දහස් ගණන් රැකියා අහිමි කළා. රට හැම තැනම රජයේ සේවකයන් මාරු කළා. දේශපාලන පළිගැනීම් උග්‍ර වුණා. රටේ මැතිවරණ භීෂණයක් ස්ථාපිත වුණා.ජේ. ආර්. බණ්ඩාරනායක මැතිනියගෙ ප්‍රජා අයිතිය අහෝසි කළා. මෛත්‍රිපාල සේනානායක, අනුර බණ්ඩාරනායක, පී. බී. ජී. කළුගල්ල එක්වී මැතිණිය පක්‍ෂයෙන් පලවා හැර පක්‍ෂ මූලස්ථානයේ බලය අල්ලා ගත්තා. අනුරාධපුර දිස්ත්‍රික්කයේ බණ්ඩාරනායක මැතිනිය වෙනුවෙන් හිටියේ මමත්, මගේ මාමණ්ඩියත් විතරයි. අනෙක් සංවිධායකවරු මෛත්‍රී කණ්ඩායමට එක්වුණා. මමත්, රත්නායක මහතාත් ගෙන් ගෙට යමින් අපේ පාක්ෂිකයන් මැතිනිය සමඟ රඳවා ගැනීමට මහත් වෙහෙසක් ගත්තා. හාමුදුරුවරු හමු වී සාකච්ඡා කළා. මම පක්‍ෂය වෙනුවෙන් බොහෝ දුක් වින්ඳා. කැපවීම් කළා.මැතිවරණ පරාජයත් සමඟ මම මාමණ්ඩිගෙ ව්‍යාපාරය පාලනයට එක්වුණා. එහි ආදායම පක්‍ෂයේ උන්නතිය වෙනුවෙන්ම වැය කළා. බණ්ඩාරනායක මැතිනියත්, ශ්‍රී. ල. නි. පක්‍ෂයත් වෙනුවෙන් මා කාලය, ශ්‍රමය, ධනය වැය කළා.1982 ජනමත විචාරණයේ දී මෛත්‍රිපාල සේනානායක, පී. බී. ජී. කළුගල්ල, ජේ. ආර්. සමග හෙලිකොප්ටරේට නැගල එ. ජා. ප. වේදිකාවට ගියා. පළාත් සභා හා සංවර්ධන සභා ඡන්දවලට ශ්‍රී. ල. නි. පක්‍ෂය ඉදිරිපත් වුණේ නැහැ.1989 මහා මැතිවරණයේදී සමානුපාත මැතිවරණ ක්‍රමයට ඡන්දය තිබ්බා. අපේ පක්‍ෂයෙන් තුන්දෙනෙක් පාර්ලිමේන්තු ගියා. මම පරාජය වුණා. ලැයිස්තුවේ 04 වෙනියා වුණේ.1991 අනුරාධපුර මහ නගර සභා මැතිවරණයට ඉදිරිපත් වී විපක්‍ෂනායක පදවියට පත් වුණා. මට රුපියල් 1500 ක දීමනාවක් ලැබුණා. ඒ දීමනාව යොදවා මා “නගර විත්ති” නමින් පිටු හතරක පුංචි පත්තරයක් ආරම්භ කළා.1993 උතුරුමැද පළාත් සභාවට පොදුජන එක්සත් පෙරමුණෙන් තරග කළා. මා විපක්‍ෂනායක වුණා. එ. ජා. ප. යේ ඩී. ජී. මහින්දසෝම මහ ඇමැති වුණා.1994 මහා මැතිවරණයේදී මා ජයග්‍රහණය කළා.1997 සංචාරක හා සිවිල් ගුවන් සේවා නියෝජ්‍ය ඇමැති පදවියට පත් වුණා. ධර්මසිරි සේනානායක ඇමැතිතුමා ඉතා දක්‍ෂ ලෙස සංචාරක ව්‍යාපාරය දියුණු කළා. විදේශ රාජ්‍ය සංචාර සඳහා දිගින් දිගටම මා සහභාගි වූණා.99 අයවැය නිසා මැති ඇමැතිවරුන්ව රට යෑම තහනම් කර තිබුණා. කොටා රෝඩ් බෝම්බ පිපිරීම නිසා සංචාරකයන් ඒම අඩුවුණා. ජර්මනියේ අයි. ටී. බී. සංචාරක පොළට යන ලෙස ධර්මසිරි ඇමති මට කීවා. මම චන්ද්‍රිකා මැතිනිට හොරෙන් ගියා. අන්තිමේ සියලු විය හියදම් මට දරන්න වුණා. රට වෙනුවෙන් මම ඒ පරිත්‍යාගය කළා.2000 වසරේ ධර්මසිරි සේනානායක ඇමැතිතුමාගේ අභාවයෙන් පසු මම සංචාරක ඇමැති පදවියේ දිවුරුම් දුන්නා.2000 මහා මැතිවරණයෙන් ජය ලැබූ මා සමූපකාර ඇමැති පදවියට පත් වුණා. ඒ තුළින් රටේ ජනතාවට විශාල සේවයක් කළා. සුපර් මාර්කට් ක්‍රමය මගේ සංකල්පයක්. එය මමයි ඇරඹුවේ. අද එය “කෝප් - සිටි” නමින් ජනපි‍්‍රය වෙලා.2001 මැතිවරණයෙන් පැරදුණා.2004 අගෝස්තු උතුරුමැද පළාත් සභා මැතිවරණයෙන් ජය ගත්තා. සමූපකාර, පළාත් මාර්ග හා විදුලිබල ඇමැති පදවියට පත් වුණා.2009 උතුරුමැද පළාත් සභා මැතිවරණයෙන් ජය ලබා සමූපකාර වෙළෙඳ ආහාර පේෂකර්මාන්ත, කර්මාන්ත හා නිවාස ඇමැති පදවියට පත්වූ සේමසිංහ මහතා දෙදරු පියෙකි. වැඩිමහල් දියණිය සුරේෂ්නි අමිලා වෘත්තියෙන් ඉංගී‍්‍රසි ගුරුවරියකි. පුතනුවන් 2010 පාර්ලිමේන්තු මැතිවරණයෙන් ජය ලබා මන්ත්‍රී පදවියට පත් ශෙහාන් අසංක සේමසිංහ මහතාය.එදා මෙදාතුර මැර දේශපාලනය ජීවිතයෙන් බැහැර කළ සේමසිංහ මහතා ජනතා ප්‍රසාදයට පත්ව ඇත්තේ අවංක නිහතමානී දූෂණයෙන් තොර ;ද්ශපාලනඥයකු බැවිනි. බොරු පොරොන්දු, රැවටිලි, වංචා හා පන්දම්කාරයන් තමන්ගේ දේශපාලන ශබ්ද කෝෂයේ නැති බව පළාත් ඇමැතිවරයා ඉතා නිහතමානීව පවසයි.තෙන්නකෝන් කුලසේකර</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=f1005214</link>
    <topic/>
    <author/>
    <content>බුදු සමිඳුගේ උත්පත්තිය, බුද්ධත්වය සහ පිරිනිවන්පෑමේ තෙමඟුල සිහිගන්වන අසිරිමත් වෙසක් දිනය උදාවන්නට තව ඇත්තේ දින කිහිපයකි. එවන් අසිරිමත්... පිංබර වෙසක් මහේ බුදු ගුණ ගී සමුච්චියකට ගොනු කරලන්නට ගායන ලොවේ ප්‍රවීණ යුවළක් මැදිහත් වූහ. ඔවුහු විශාරද එඩ්වඩ් ජයකොඩි හා විශාරද චරිතා පි‍්‍රයදර්ශනී පීරිස් නම් වෙති. ආනන්දයෙන් ප්‍රඥාවට ගීතය රැගෙන යමින් ශ්‍රාවකයාට පහන් හැඟුමින් සිත සනසන එඩ්වඩ් – චරිතා සුසංයෝගයෙන් ‘මෙත්මල් විල අමා දහම් ගී මනරම්’ බුදුගුණ ගී සංගීත තැටිය සහ පොත් පිංච ගංගාරාම විහාරස්ථානයේදී පසුගියදා එළිදැක්විණි. බුදු මහිමය, සත්සරට නැඟුණු ඒ මනරම් ආනන්දනීය රාත්‍රිය ‘අමා දහම් ගී මනරම්’ මේ මස 23 වැනිදා රාත්‍රී 10.15 ට ජාතික රූපවාහිනියෙන් ඔබට සමීප වනු ඇත.එඩ්වඩ් වගේම මමත් මුල් කාලේ ඉඳලම එක්තරා ප්‍රමිතියක් ඇතිව ගීත තෝරා බේරා ගත්තා. අතට ලැබෙන හැම පදරචනයක්ම අපි ගායනා කළේ නැහැ. අපේ ගීතයකින් කවදාවත් සමාජයට අහිතකර දෙයක් වුණේ නැහැ. ගීතයේ රිද්මය වගේම අර්ථවත් පද ගැන අපි දෙන්නා හරියට සැලකිලිමත් වෙනවා. ඒවගේම අපි එකම රාමුවකට කොටු වුණේ නැහැ. එඩ්වඩ් වගේම මමත් දේශානුරාග ගීත, මව්ගුණ ගීත, පිය ගුණ ගීත, පේ‍්‍රම ගීත, බොදු ගීත ආදී විවිධ තේමාවන් සමඟ නිරන්තරයෙන් ගනුදෙනු කළා. එඩ්වඩ් හුඟක් බොදු ගී ගායනා කර තිබෙනවා. ඉතිං අපි දෙන්නට හිතුණා, මේ වෙසක් මහේ ‘බුදු ගුණ’ ගීතාවලියක් අපගේ සහෘද පාඨකයන්ට ලබා දෙන්න. විශේෂයෙන් මැයි මාසය බෞද්ධාගමිකයන්ට වැදගත් වගේම ශ්‍රී ලාංකිකයන්ටම අමතක කළ නොහැකි සිදුවීමක් සහිත මාසයක්. 30 වසරක බිහිසුණු යුද්ධය නිමාව සිදු වූ මාසය. අපි මේ ගත කරන්නේ රණවිරු සතියේ. ඉතිං එවැනි සමයක දී මෙත් සිත් පතුරවමින් මෙවැනි කටයුත්තක් කරන්නට ලැබීම ඇත්තටම අපි දෙන්නා ලැබූ භාග්‍යයක්. මා දන්නා හැටියට ගායක ගායිකා යුවළක් මෙවැනි බුදු ගුණ ගීතාවලියක් කළ ප්‍රථම අවස්ථාවයි. මට විශ්වාසයි ‘මෙත්මල් විල’ අමාදහම් ගී මනරම් ගීතාවලිය අපගේ සහෘදයන් ඉතාම ආදරයෙන් මේ වෙසක් මහේ පිළිගනීවි කියලා. මෙය ශ්‍රාවකයන්ට නැවුම් අත්දැකීමක් වේවි.ඇත්තටම මෙය ලාභ ලැබිය හැකි ගීතාවලියක් නෙමෙයි. මෙය සමාජමය වගකීමක්. එහෙම තිබියදීත් අපට මෙවැනි බැති බර කටයුත්තක් කරන්නට නොපැකිලිව ඉදිරිපත් වුණේ ටොරානා අධිපති සරත් කොතලාවල මහතායි. ‘මෙත්මල් විල’ සංයුක්ත තැටියේ නිෂ්පාදක දායකත්වය දැරුවේ ඔහුයි. ‘ටොරානා’ කවදත් හොඳ දෙයකට කර අරින නිෂ්පාදන ආයතනයක් නෙමෙයි. ඔහු මෙම ගීතාවලියේ කළේ ලාභ ලැබීමට වඩා සමාජ සද්කාරයක් විදියට සලකායි. ඇත්තටම අපට මෙවැනි කටයුතු කරන්නට ශක්තියක් වන්නේ සරත් කොතලාවල වැනි මහත්වරු නිසයි. ඒ වගේම සංවර්ධන ලොතරැයි මණ්ඩලයේ සමාදර දායකත්වයක් රූපවාහිනියෙන් ලද බැතිබර දායකත්වයත් විශේෂයෙන් සිහිපත් කළ යුතුයි.‘මෙත්මල් විල’ ගී. එකතුවට අයත් සියලුම ගීත නැවුම් පදරචනා නෙමෙයි. අපි මේ සඳහා අපේ පරණ බොදු ගී කිහිපයකුත් ඇතුළත් කළා. ඇත්තෙන්ම ‘මෙත්මල් විල’ ගීත එකතුවට ඇතුළත් වෙන්නේ බුදුගුණ ගීත විතරක්ම නෙමෙයි. මව්ගුණ ගී, පිය ගුණ ගී, ගුරු ගුණ ගී ආදිය ද ඇතුළත් වෙනවා.මෙම සංයුක්ත පටය මිලදී ගැනීමේදී ගී පද මාලා සහිත ‘අමා දහම් ගී මනරම්’ ගීත සංග්‍රහය ද නොමිලේ ඔබට ලබා ගත හැකියි. ‘මෙත්මල් විල’ එක් අතකින් බලන විට යම් අධ්‍යාපනික වටිනාකමක් සහිත ගීතාවලියක්. මේ සංයුක්ත පටය සහ පොත් පිංච සහනදායි මිලකට පාසල් මට්ටමින් ලබා දෙන්නටත් බලාපොරොත්තු වෙනවා. සත්තකින්ම ‘මෙත්මල් විල’ වෙනස් මාදිලියේ හරබර ගීත විඳින්නට කැමැති මෙරට ගීත ලෝලීන්ට වගේම විදෙස් ගත ශ්‍රී ලාංකික ගීත ලෝලීන්ටද නැවුම් අත්දැකීමක් වේවි.පූජ්‍ය රඹුකන සිද්ධාර්ථ හිමි, කොටපොල අමරකිත්ති හිමි, වත්තේවැව ධම්මානන්ද හිමි, ත්‍රිකුණාමලයේ ආනන්ද හිමි ඇතුළු ස්වාමීන් වහන්සේලා රැසක් ගී පද රචනයෙන් එක්ව ඇති ‘මෙත්මල් විල’ හි ආචාර්ය අජන්තා රණසිංහ, අමරසේන කංකානම්ගේ, බණ්ඩාර ඇහැළියගොඩ, පේ‍්‍රමකීර්ති ද අල්විස්, ආනන්ද හේවාරංහිඳගේ ගේය පද රචනයෙන් එක්වූ අනෙක් පිරිස වෙති. පණ්ඩිත් ආචාර්ය ඩබ්ලිව්. ඩී. අමරදේව, එච්. එම්. ජයවර්ධන, විශාරද රෝහණ වීරසිංහ, විශාරද එඩ්වඩ් ජයකොඩි ගේ සත්සර නාදයෙන් හැඩ ගැන්වූ ‘මෙත්මල් විල’ ගීතාවලියට එඩ්වඩ් – චරිතා දෙපළට ගායනයෙන් අත්වැල් සපයනුයේ ආචාර්ය අමරදේව, විශාරද නීලා වික්‍රමසිංහ සහ එඩ්වඩ් – චරිතා යුවළගේ පුතණුවන් වන චන්දූප සහ දියණිය සාරාණ්‍යා අතුළු පිරිස ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>21</day>
    </date>
    <link>http://www.dinamina.lk/2010/05/21/_art.asp?fn=f1005215</link>
    <topic/>
    <author>තිඹිරියාගම බණ්ඩාර</author>
    <content>2008 වසරේ විශිෂ්ටතම නවකතාව ලෙස ස්වර්ණ පුස්තක සම්මානයෙන් පිදුම් ලැබූ සමරවීර විජයසිංහගේ ස්වයංජාත නවකතාව ඇසුරෙන් සුදත් රෝහණ විසින් නිර්මාණය කරන ලද ‘ස්වයංජාත’ ටෙලිනාට්‍ය 2010 මැයි 2 දා සිට ඉරිදා රාත්‍රී 8.30ට ස්වාධීන රූපවාහිනිය ඔස්සේ විකාශනය කෙරේ. මේ ලිපිය ඒ නිමිත්තෙනි.ටෙලිනාට්‍ය නමින්, විසූක දස්සන, රූපවාහිනී නාලිකා අරක්ගත් මෙසමයෙහි රසිකයන්ගේ නෙතට රසඳුනක් වූ ටෙලිනාට්‍ය කිහිපයක් ම නිර්මාණය කළ සුදත් රෝහණ එම ක්ෂේත්‍රයෙහි අපර්මිත වූ කැපවීමකින් හා අධිෂ්ඨානයකින් යුක්ත ව තම මෙහෙවර ඉටු කරමින් සිටිනා නිර්මාණකරුවකු ලෙස හඳුන්වා දීම යුක්ති යුක්ත ය. මෑත දී ප්‍රේක්ෂකයන් අතරට පැමිණි ‘කළුවර ගෙදර’ ටෙලි නාට්‍යය ම වුව කලාකරුවකු ලෙස ඔහුගේ අවංක බව සහ සමාජ උන්නතිකාමී බව මොනවට කියාපාන්නකි. දිලිසෙන විලිසියානු කාසි අතර රන්මසු අවප්‍රමාණ වන යුගයක බාල ගණයේ තොරොම්බල් කාරයන් සමඟ ස්වාධීන චින්තනයකින් හෙබි කලාකරුවකු හට කරන්නට සිදුවන අරගලය සුළු පටු නොවේ. එසේ නමුත් කලාකරුවකු හැටියට ඔහු දිනෙන් දින මුවහත් වන ආකාරය මෙවර ප්‍රේක්ෂකයන් අතරට එන ‘ස්වයංජාත’ ටෙලිනාට්‍ය නිර්මාණය කැටපත් කරයි.රාජ්‍ය නායකයාගේ මැදිහත්වීමෙන් ඉදි වූ ශ්‍රී ලංකාවේ ප්‍රථම ටෙලිනාට්‍ය ගම්මානය වන ‘රන්මිණිතැන්න’ ගම්මානයෙහි නිෂ්පාදනය කරන ලද ප්‍රථම නිර්මාණය වනුයේ ද ‘ස්වයංජාත’ ටෙලිනාට්‍යය යි.ඉතින් සසර ඇවිදින්නේ නැත දේවී ගොහින් බුදුව එනකන් හිටපන් දේවීස්වයංජාත නවකතාව ඇසුරින් එහි තිර රචනය ලිවීම ඇරඹූ තිස්ස අබේසේකර කතාවේ අවසානය කුළු ගැන් වූයේ යසෝදරාවතින් උපුටාගත් ඉහත කව් දෙපදයෙනි. තිස්ස අබේසේකරයන් හට ලියා ගත හැකි වූයේ එම කතාවේ කොටස් කිහිපයක් පමණි. ඔහුගේ වියෝවත් සමඟ තිරකතාව සම්පූර්ණ කිරීමේ වගකීම පැවරුණේ සරත් ධර්මසිරි හට ය.ඉංග්‍රීසි අධිරාජ්‍යවාදයට එරෙහි ව ජාතික අරගලයක මූල බීජය උපන් 20 වැනි සියවසේ දෙවැනි දශකයේ පමණ සිට වාමාංශික ව්‍යාපාරයේ නැගීම හා වැටීම පිළිබිඹු කරන 70 දශකය පමණ දක්වා වූ අඩසියවසක සමාජ පරිවර්තනය මේ කතාවේ සමාජ පසුබිමයි. විවාපත් වී කලක් ගත වන තුරු දරුවකු නැතිකමින් දුකට පත් පබිලිනා හා උදේළනිස් යක්කුටිගල හාමුදුරුවන් මුණ ගැසීමට යන්නේ ශාන්තිකර්මයක් කරවා ගැනීමට ය. කාලවර්ණ පෙනුමෙන් යුත් යක්කුටිගල හිමියන්ගේ රූපකාය මෙන්ම නාමකාය ද ගැමියන් තුළ බිය සහ ගෞරවය මිශ්‍ර වූ සංකීර්ණ හැඟීම් සමුදායක් ඇති කළේ ය.ගැබ්ගත් එමලිනා තම දරුවා බිහි කළ පසු විශාල ඛේදවාචකයකට මුහුණපාන්නේ දරුවට යක්කුටිගල හිමියන්ගේ ම ප්‍රතිරූපයක් වීම හේතු වෙනි.මේ සිදුවීම නිසා යක්කුටිගල හිමියන් හට වනගතව භාවනා කරන්නට සිදුවන අතර එමලිනා ගැරහුම්වලට ලක්ව වස කා මියයයි. විභූ®තිරත්න නම් වූ මේ සුවිශේෂී දරුවා සමාජයේ නිග්‍රහයට පාත්‍ර වුව ද ඔහුගේ කාලවර්ණ, විරූපී වත අතරින් අසාමාන්‍ය පෞරුෂයක් මතුව එයි.දුටුවන් බියට පත්කරවන පෙනුමකින් යුත් විභූතිරත්නගේ රූපකාය තුළ විකසිත ව ඇති උදාර ගති ඇති මිනිසා කටුකත්වය මැද උපන් මියුරු පලයක් වැන්න.මෙසේ ආරම්භ වන මේ කතා පුවත පවුල් පරම්පරා දෙකක ජීවන විත්තිය ඔස්සේ සමාජ පරිවර්තනයක සුලමුල පිරික්සයි. මෙම ටෙලිනාට්‍යය විශාල ශිල්පීන් පිරිසකගේ දායකත්වයෙන් නිර්මාණය වූවකි. විභූතිරත්නගේ අසාමාන්‍ය චරිතයට පණ පොවන්නේ දක්ෂ රංගන ශිල්පියකු වූ ජගත් චමිල විසිනි. චතුරිකා පීරිස්, පාලිත සිල්වා, සේමිණි ඉද්දමල්ගොඩ, ජනක ප්‍රේමලාල්, දමිතා අබේරත්න, ශ්‍රියානි අමරසේන, රොෂාන් පිලපිටිය, හේමසිරි ලියනගේ , සතිස්චන්ද්‍ර එදිරිසිංහ, චින්තක කුලතුංග, අතුල පතිරණ, ප්‍රගීත් රත්නායක, අනුරුද්ධිකා පාදුක්කගේ, ෆර්නි රෝෂිනී, ශ්‍රියානි මහවත්ත, තමාලි නදීශා, ටෝනි රණසිංහ, සේනානායක වේරලියද්ද, ජී. ආර්.පෙරේරා, සෝමලතා සුබසිංහ, අනුර බණ්ඩාර රාජගුරු, නිරෝෂාන් විජේසිංහ, අශේන් මංජුල, චමල්ෂා දෙව්මිණි, ඥාණාංග ගුණවර්ධන, රිචඩ් මානමුදලි, සමන් අල්මේදා, ගාමිණී ජයලත්, මනෝහරී විමලතුංග, දී.ග. සෝමපාල, ගාමිණී අම්බලන්ගොඩ, කුලසිරි මල්ලිකාරච්චි, නිමල් ජයසිංහ සහ උද්දික ප්‍රේමරත්න සෙසු චරිත නිරූපණය කරති.කේ. ඒ ධර්මසේන කැමරාකරණයෙන්ද, දීප්ති මංගලසෝම කලා අධ්‍යක්ෂණයෙන් ද, නලීන් ප්‍රේමතිලක හා පූජිත සන්දාද්‍රර වේෂ නිරූපණයෙන් ද, චාමර චින්තක හා චමල් ප්‍රබෝධ රත්නායක සහය, අධ්‍යක්ෂණයෙන් ද මහින්ද ප්‍රසාද් මස්ඉඹුල ප්‍රධාන සහාය අධ්‍යක්ෂණයෙන් ද, ගුණතිලක රණවක නිෂ්පාදන කළමනාකරණයෙන්ද, සෑම් පෙරේරා කොණ්ඩා සැකසුමෙන් ද, බණ්ඩාර ඇහැළියගොඩ ගීත රචනයෙන් ද, විශාරද නන්දා මාලිනී සහ සුනිල් එදිරිසිංහ ගායනයෙන් ද, චානක ද සිල්වා සංස්කරණයෙන් ද, නවරත්න ගමගේ සංගීත අධ්‍යක්ෂණයෙන් ද දායක වී සිටිති.සෙරනිට් එන්ටර්ටේන්මන්ට් වෙනුවෙන් එච්.ඩී. ප්‍රේමසිරි, බන්ධුල ඒකනායක, චන්න ප්‍රනාන්දු සහ බණ්ඩාර ඇහැලියගොඩ විසින් ‘ස්වයංජාත’ ටෙලිනාට්‍යය නිෂ්පාදනය කර ඇත. ඉදිරිපත් කිරීම ස්වාධීන රූපවාහිනිය විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n1005222</link>
    <topic>කැලණි-කළු-නිල්වලා-ගිං ගංගාඉවුරු දෙපස ජනයා ඉවතට</topic>
    <author>උදුලා පීරිස්, නිරූෂී විමලවීර</author>
    <content>කැලණි, කළු, නිල්වලා, ගිං ගංගා ඇතුළු ගංඟා ආශ්‍රිතව ජීවත වන ජනතාවට වහාම එම ප්‍රදේශවලින් ඉවත් වන ලෙස රජය දැනුම් දෙයි. දිස්ත්‍රික්ක 13ක පවතින අයහපත් කාලගුණය හේතුවෙන් සිදුවන මරණ සංඛ්‍යාව සහ අවතැන් පිරිස දිනෙන් දින වැඩි වන හෙයින් රජය මෙම තීරණය ගෙන තිබේ.කොළඹ, ගම්පහ, කළුතර, ගාල්ල, මාතර, රත්නපුර, නුවරඑළිය, ඇතුළු දිස්ත්‍රික්ක 14ක පවතින අධික වර්ෂාව හේතුවෙන් මේ වන විට 26 දෙනකු ජිවිතක්ෂයට පත් වී ඇත. හය ලක්ෂයකට අධික පිරිසක් පීඩාවට පත්ව සිටිති.ජල ගැලීම්වලින් විපතට පත් ජනතාව සඳහා ආපදා සහන වශයෙන් මේ වන විට වෙන්කර ඇති රුපියල් ලක්ෂ 800ක මුදල තවදුරටත් වැඩිකිරීමට බලාපොරොත්තු වන බව ආපදා කළමනාකරණ ඇමැති ඒ. එච්. එම්. ෆවුසි මහතා පැවැසුවේය.පීඩාවට පත් ජනතාවට උපරිම සහන සලසන ලෙසට ජනාධිපති මහින්ද රාජපක්ෂ මහතා උපදෙස් ලබා දී ඇතැයි ද ඇමැතිවරයා කීය.ඒ අනුව විපතට පත් සෑම ප්‍රාදේශීය ලේකම් කොට්ඨාසයකටම දැනට නිකුත් කරන සහන වැඩිකරන බවටද අත්‍යවශ්‍ය ආහාර සමුපකාරවලින් ලබා ගන්නා ලෙසට ප්‍රාදේශීය ලේකම්වරුන්ට දැනුම් දී ඇති බවද එම ණය මුදල් පියවීමට රජය ක්‍රියාකරන බවත් ඇමැතිවරයා කීය. අවතැන් ජනතාව වෙනුවෙන් පිසූ ආහාර නිසි ප්‍රමිතියකින් හා ක්‍රමවත්ව ලබාදෙන ලෙසද ජනාධිපතිවරයා උපදෙස් දී ඇත.පීඩාවට පත් ජනතාවට උපරිම සහන ලබාදිම සඳහා ජනාධිපති මහින්ද රාජපක්ෂ මහතා තමාට තරයේ උපදෙස් ලබා දී ඇති බවද කීය. කොළඹ දිස්ත්‍රික්කයට පමණක් ඊයේ (21) වන විට ලක්ෂ සියයක් ලබාදී ඇති බව පැවැසු ඇමැතිවරයා ගංවතුරින් විපතට පත් සෑම ප්‍රාදේශීය ලේකම් කොට්ඨාසයකටම ලබා දෙන සහන වැඩි කරන බවද සඳහන් කෙළේ ය.අත්‍යවශ්‍ය ආහාරවල හිඟතා තිබේ නම් වහාම ඒවා සමුපකාර මගින් ලබා ගන්නැයි ප්‍රාදේශීය ලේකම්වරුන්ට දැනුම් දී ඇති බවත් ණය මුදල් පියවීමට රජය ක්‍රියා කරන බවත් හෙතෙම කීවේ ය.අවතැන් ජනතාව වෙනුවෙන් පිසූ ආහාර නිසි ප්‍රමිතියකින් හා ක්‍රමවත්ව ලබා දෙන්නැයි ජනාධිපතිවරයා උපදෙස් දී ඇතැයි කී ඇමැතිවරයා ප්‍රාදේශීය ලේකම් කාර්යාල, ත්‍රිවිධ හමුදාව, පොලිසිය හා සහන කණ්ඩායම් එක්ව එම වැඩපිළිවෙළ ක්‍රමානුකූලව සිදු කරන බව අනාවරණය කෙළේ ය.මෙම ව්‍යසනය හේතුවෙන් මියගිය විසිහය දෙනාගේ අවමංගල්‍ය කටයුතු වෙනුවනේ එක් අයකුට රුපියල් පහළොස් දහසක් බැගින් ලබාදීමට රජය කටයුතු යොදා ඇති බව කී ඇමැතිවරයා එම ආධාර මුදල දිසා ලේකම්වරු මගින් ලබාදීමට කටයුතු යොදා ඇති බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n1005223</link>
    <topic>නිවාස සංවර්ධන අධිකාරියටරුපියල් කෝටි 5ක් වෙන් කරයි</topic>
    <author>සන්ධ්‍යා කරුණාරත්න</author>
    <content>නිවාස සෑදීමේ වැඩපිළවෙළ සඳහා රුපියල් මිලියන 50ක මුදලක් ජාතික නිවාස සංවර්ධන අධිකාරියට මහා භාණ්ඩාගාරයෙන් ලැබී ඇත. 1994 පසු නිවාස සංවර්ධන අධිකාරියට මහා භාණ්ඩාගාරයෙන් එක්වර මෙතරම් විශාල මුදලක් ලැබුණු ප්‍රථම අවස්ථාව මෙය වේ. ඉදිකීරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා ජාතික නිවාස සංවර්ධන අධිකාරියේ කටයුතු පිළිබඳව රජය සමඟ කළ සාකච්ඡාවට ප්‍රතිඵලයක් ලෙස මේ මුදල ලැබී ඇත.ජාතික නිවාස සංවර්ධන අධිකාරියේ නිරීකෂණ චාරිකාවක යෙදෙමින් ඇමැතිවරයා මේ බව ඊයේ (21 දා) ප්‍රකාශ කර සිටියේ ය.හිසට සෙවණක් ලබා ගැනීම මේ රටේ සෑම මිනිසෙකුගේම බලාපොරොත්තුව බවද, ජාතික නිවාස වැඩපිළිවෙළ ලබන වසරේදි ක්‍රියාත්මක කරන බවද ඇමැතිවරයා කීය.අඩු ආදායම්ලාභී දුප්පත් ජනතාවට සහ රණවිරු පවුල්වලට මේ මුදලෙන් නිවාස ඉදිකර දීමට අපේක්ෂා කරන බවත්, උතුරු - නැඟෙනහිර ඇතුළු දිවයින පුරා සිටින දුප්පත් ජනතාවගෙක් නිවාස සිහිනය සැබෑ කිරීමට මේ මුදල යොදන බවත් ඇමැතිවරයා වැඩිදුරටත් සඳහන් කෙළේ ය.මේ අවස්ථාවට අමාත්‍යාංශයේ ලේකම් නිශ්ශංක විජේරත්න, නිවාස සංවර්ධන අධිකාරියේ සභාපති ජයන්ත සමරවීර සාමාන්‍යාධිකාරී සාගර පලන්සූරිය, ක්‍රියාකාරී අධ්‍යකෂ පද්ම උදයශාන්ත යන මහත්වරු ඇතුළු නිලධාරීහු සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n1005224</link>
    <topic>යුද අධිකරණයේ තහනම ඉවතට</topic>
    <author>ශිරෝමි අබයසිංහ</author>
    <content>ජෙනරාල් සරත් ෆොන්සේකා මහතාට එරෙහි පළමු යුද අධිකරණයේ කටයුතු අත්හිටුවමින් අභියාචනාධිකරණය පසුගිය 03 දා නිකුත් කළ තහනම් නියෝගය ඊයේ (21) ඉවත් කෙරිණි.අභියාචනාධිකරණ විනිශ්චය මණ්ඩලයේ බහුතර කැමැත්ත මත නිකුත් වූ එම තහනම් නියෝගය ඊයේ ඉවත් කෙරුණේ විනිශ්චය මණ්ඩලයේ විනිසුරුවරුන් තිදෙනාගේම එකඟත්වයෙනි. අභියාචනාධිකරණ සභාපති සත්‍ය හෙට්ටිගේ, රංජිත් සිල්වා සහ අනිල් ගුණරත්න යන අභියාචනාධිකරණ විනිශ්චය මණ්ඩලය හමුවේ පෙත්සම කැඳවේ.තහනම් නියෝගය දීර්ඝ කරන ලෙස ෆොන්සේකා මහතා වෙනුවෙන් පෙනී සිටි ජනාධිපති නීතිඥ රොමේෂ් ද සිල්වා මහතා ඉල්ලා සිටි අවස්ථාවේදී වගඋත්තරකරුවන් වෙනුවෙන් පෙනී සිටි නියෝජ්‍ය සොලිසිටර් ජනරාල් සංජය රාජරත්නම් සහ නීතිඥ සංජය ජයවර්ධන මහත්වරුන් එම ඉල්ලීමට විරෝධය පළ කළහ.පසුගිය නඩු දිනයේ දී යුද අධිකරණයේ කටයුතු පැවැත්වීම අත්හිටුවමින් අධිකරණයේ බහුතර නියෝගය පැන වුයේ වගඋත්තර කරුවන්ගේ විරෝධතා ඉදිරිපත් කරන දිනය තෙක් (එනම් මැයි 21දා) පමණක් බවත් වගඋත්තරකරුවන් විරෝධතා මේ වන විට අධිකරණයට ගොනු කර ඇති හෙයින් එම නියෝගය බිඳ වැටෙන බව නියෝජ්‍ය සොලිසිටර් ජනරාල්වරයා සඳහන් කෙළේ ය.එසේම වග උත්තරකරුවන්ට නොතිසි භාර දීමට පෙත්සම්කරු අසමත් වී ඇති බවත් ඒ අනුව අධිකරණයේ රීතින්වලට අනුකූල වී නොමැති අතර යුද අධිකරණයේ ක්‍රියාවලියට බාධා කිරීම නොකළ යුතු බවත් යන කරුණු මත තහනම් නියෝගය දීර්ඝ කිරීම පිළිබඳව තමන් විරෝධය පළ කරන බව රාජරත්නම් මහතා සඳහන් කෙළේ ය.ෆොන්සේකා මහතා වෙනුවෙන් පෙනී සිටි නීතිඥ ද සිල්වා මහතා අධිකරණය අමතමින් තහනම් නියෝගය ඉවත් කරන්නැයි වගඋත්තර කරුවන් වෙනුවෙන් ඉල්ලීමක් ඉදිරිපත් කර නොමැති බව කීය.තහනම් නියෝගයක් අඛණ්ඩව පවත්වාගෙන යා යුතුයි. එසේ නොවුනොත් එම නියෝගය පැනවීමේ තේරුමක් නොමැති වෙනවා.වගඋත්තරකරුවන් වෙත නොතිසි ඇතුළුව සියලුම ලේඛන භාර දුන්නේ ;පත්සම සම්බන්ධයෙන් කරුණු ඉදිරිපත් කිරීමටත් පෙරයි. මේ වන විට වගඋත්තරකරුවන් ඒවාට විරෝධතා ද ගොනු කර තිබෙනවා යැයි ද සිල්වා මහතා කීය.සභාපති විනිසුරුනොතිසි කාර්යාලයට භාර දිය යුතුයි. අධිකරණය හමුවේ ඇති කරුණු සහ හේතු අනුව පළමු යුද අධිකරණයේ් කටයුතු අත්හිටුවමින් අධිකරණය පනවා තිබූ තහනම් නියෝගය දීර්ඝ කිරීම ප්‍රතික්ෂේප කරනවා.වගඋත්තරකරුවන් ඉදිරිපත් කළ විරෝධතා වෙනුවෙන් ප්‍රතිවිරෝධතා ඉදිරිපත් කිරීමට පෙත්සම්කරුට ජූනි 14 දා දක්වා කල් ලැබිණි. යුද හමුදා පනත යටතේ යුද අධිකරණයක් හමුවේ තමන්ට එරෙහි චෝදනා විභාග කිරීම නීති විරෝධී වන හෙයින් පළමු යුද අධිකරණය පැවැත්වීම බලරහිත කරන රිට් ආඥාවක් නිකුත් කරන ලෙස ඉල්ලමින් සරත් ෆොන්සේකා මහතා ඉදිරිපත් කර තිබූ පෙත්සමට අදාළව එම තහනම් නියෝගය පනවා තිබිණි.යුද හමුදාපති ලුතිනන් ජනරාල් ජගත් ජයසූරිය, මේජර් ජනරාල්වරුන් වන එච්. එල්. වීරතුංග, ඒ. එල්. ආර්. විජේතුංග, ඩී. ආර්. ඒ. බී. ජයතිලක, රියර් අද්මිරාල් ඩබ්ලිව්. ඩබ්ලිව්. ජේ. එස්. ප්‍රනාන්දු මහත්වරුන් සහ නීතිපතිවරයා වගඋත්තරකරුවන් වේ.පිළිවෙළින් 1, 5 සහ 6 වගඋත්තරකරුවන් වෙනුවෙන් රජයේ අධිනීතිඥ නෙරින් පුල්ලේ්මහතා සමඟ නියෝජ්‍ය සොලිසිටර් ජනරාල් සංජය රාජරත්නම්, 2, 3 සහ 4 වගඋත්තරකරුවන් වෙනුවෙන් සංජීව ජයවර්ධන මහත්වරුන් පෙනී සිටියහ.පත්සම වෙනුවෙන් ජනාධිපති නීතිඥ රොමේෂ් ද සිල්වා මහතා පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n1005225</link>
    <topic>සෞඛ්‍ය ඇමැතිවරයාගේබලතලවලින් කොටසක්පළාත් සෞඛ්‍ය ඇමැතින්ට</topic>
    <author>සන්ධ්‍යා කරුණාරත්න</author>
    <content>සෞඛ්‍ය ඇමැතිවරයා ලෙස තමාට පැවරී තිබෙන බලතලවලින් කොටසක් පළාත් සෞඛ්‍ය ඇමැතිවරුන්ට ලිඛිතව පැවරීමට සෞඛ්‍ය ඇමැති මෛත්‍රීපාල සිරිසේන මහතා තීරණය කර ඇත.සෞඛ්‍ය බලතල මෙසේ විමධ්‍යගත කිරීමෙන් සෞඛ්‍ය ගැටලු නිරාකරණය කරගෙන මහජනතාවට ගුණාත්මක සහ කාර්යක්ෂම සෞඛ්‍ය සේවයක් ලබාදීම ඇමැතිවරයාගේ බලාපොරොත්තුව වේ.ඇමැතිවරයා මේ අදහස් ප්‍රකාශ කර සිටියේ අනුරාධපුරය හෙද පුහුණු පාසලේ පැවැති උත්සවයකට ඊයේ (21 දා) සහභාගි වෙමිනි.තමා කෘෂිකර්ම ඇමැතිවරයා ලෙස සිටියදී තමාට තිබූ බලතල පළාතේ ඇමැතිවරුන්ට ලිඛිතව පැවරීමෙන් “අපි වවමු රට නඟමු” කෘෂිකර්ම ව්‍යාපෘතිය සාර්ථක කරගැනීමට හැකි වූ බවත්, ඇමැතිවරයා ලෙස තමාට හිමි බලතල විමධ්‍යගත කිරීමෙන් ක්ෂේත්‍රයේ සංවර්ධන කටයුතු ඵලදායි ලෙස කළ හැකි බවත් ඇමැතිවරයා පැවැසුවේය.13 වැනි ආණ්ඩුක්‍රම ව්‍යවස්ථා සංශෝධනයට අනුව සෞඛ්‍ය කටයුතු විමධ්‍යගත විෂයක් බවද, මෙසේ සෞඛ්‍ය බලතල විමධ්‍යගත කිරීමෙන් කැබිනට් ඇමැතිවරයා හා පළාත් ඇමැතිවරුන් අතර අන්‍යෝන්‍ය අවබෝධයක් ඇති කරගෙන සෞඛ්‍ය ගැටලු සාර්ථකව ජයගත හැකි බවද ඇමැතිවරයා සඳහන් කෙළේය.මධ්‍යම ආණ්ඩුව සතු සෞඛ්‍ය බලතල මෙසේ පළාත් සභාවලට බෙදාදීමෙන් සිය කලාපය තුළ පැනනගින ගැටලුවලට ඍජුව මැදිහත් වී සාර්ථක විසඳුම් ලබාදීමට අදාළ පළාතේ සෞඛ්‍ය ඇමැතිවරයාට හැකිවන බවද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n1005226</link>
    <topic>කරදරකාරී ලෙස හැසිරුණු හිමිවරුන්අත්අඩංගුවට ගැනීමට වරෙන්තු</topic>
    <author>කුමුදු හෙට්ටිආරච්චි</author>
    <content>කොටුව දුම්රියපොළ ඉදිරියේ මහජනයාට පීඩාකාරී වන අයුරින් හැසිරෙමින් “ජෙනරාල් නිදහස් කර ගැනීමේ ජාතික ජනතා ව්‍යාපාරය” යනුවෙන් සඳහන් පුවරු රැගෙන උද්ඝෝෂණ ව්‍යාපාරයක් පැවැත්වීමේ සිද්ධිය සම්බන්ධයෙන් අධිකරණයේ පෙනී නොසිටි හිමිවරුන් සිවු දෙනෙකු අත්අඩංගුවට ගැනීම සඳහා කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (21) වරෙන්තු නිකුත් කළාය.සිද්ධිය ඊයේ (21) අධිකරණයේ කැඳවූ අවස්ථාවේ සැකකාර හිමිවරු අට දෙනෙකු අධිකරණයේ පෙනී සිටියහ. සිද්ධියට සම්බන්ධ සැකකාර හිමිවරුන් 12 දෙනාට එරෙහිව ලබන ජුනි 18 වැනිදාට නඩු පැවරීමට කටයුතු කරන්නැයි මහේස්ත්‍රාත්වරිය ඊයේ (21) කොටුව පොලිසියට නියෝග කළාය.අඳුන්වෙල චන්ද්‍රජෝති, තලංගම ඥානසිරි, තලවත්තේ සද්ධාසුමන, පුහහැර පුන්‍යසාර යන ඊයේ (21) අධිකරණයේ පෙනී නොසිටි හිමිවරුන් සිව් දෙනා අත්අඩංගුවට ගැනීමට එසේ වරෙන්තු නිකුත් කෙරුණි.ඊයේ (21) අධිකරණයේ පෙනී සිටි වකමුල්ලේ විජිත, බුරුතවෙල සුමනජෝති, දුන්ගාලේ විජිත, කලවානේ කල්‍යාණිතිස්ස, කුඩාඔය මෙත්තානන්ද, කුමාර කාශ්‍යප, ගමකන්දේ සෝභිත, ඩබ්ලිව්. විජිත යන හිමිවරුන්ට සිය අනන්‍යතාව තහවුරු කිරීම සඳහා හැඳුනුම්පත්වල ඡායා පිටපත් උසාවි පොලිස් මුරපොළේදී කොටුව පොලිස් නිලධාරීන්ට ලබාදෙන ලෙසට මහේස්ත්‍රාත්වරිය නියෝග කළාය.කොටුව දුම්රියපොළ ඉදිරියේ මහජනතාවට පීඩාකාරී ලෙස කලහකාරී අයුරින් රැඳී සිටිමින් උද්ඝෝෂණ ව්‍යාපාරයක නිරත වූ මෙම සැකකාර හිමිවරුන් 12 දෙනා කොම්පඤ්ඤවීදිය පොලිසිය විසින් අත්අඩංගුවට ගැනීමෙන් පසු පොලිස් ඇප මත මුදාහැර තිබුණි. සිද්ධිය නැවත කැඳවීම ලබන මස 18 වැනිදාට කල් තැබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n1005227</link>
    <topic>දේශපාලනය නොදන්නා ෆොන්සේකාරණවිරුවන්ට අපහාස කරනවා</topic>
    <author>චන්ද්‍රිකා පෙරේරා</author>
    <content>දේශපාලනය පිළිබඳ වසරකටත් අඩු අවම දැනුමක් ඇති පාර්ලිමේන්තු මන්ත්‍රී සරත් ෆොන්සේකා මහතා අවතැන්වූවකු ලෙස විවිධ ප්‍රකාශ කරන බව රජයේ ආරක්ෂක මාධ්‍ය ප්‍රකාශක හා ජනමාධ්‍ය ඇමැති ආචාර්ය කෙහෙළිය රඹුක්වැල්ල මහතා පවසයි.යුද්ධය ජයග්‍රහණය කළත් ජනතාව ඒ ජයග්‍රහණය භුක්ති නොවිඳින බවට දේශපාලන කතා කියමින් ෆොන්සේකා මහතා රට වෙනුවෙන් දිවිදුන් රණවිරුවන් බාල්දු කිරීමට දරන උත්සාහය රජය දැඩි සේ හෙළා දකින බවත් හෙතෙම අවධාරණය කෙළේ ය.ත්‍රස්තවාදය මුලිනුපුටා දමා ලැබූ යුද ජයග්‍රහණය ජනතාව කෙසේ භුක්ති විඳින්නේද යන්න පසුගිය දිනවල පැවැති මහජන ඡන්දවලදී හොඳින් දැක ගන්නට ලැබුණු බවත් ඒ අනුව අභ්‍යන්තර අවතැන් වූවකු ලෙස ෆොන්සේකා මන්ත්‍රීවරයා කරන ප්‍රකාශ පිළිබඳ විශේෂ විග්‍රහයක් කිරීමට අනවශ්‍ය බවත් හෙතෙම පෙන්වා දුන්නේ ය.ජාතික ආරක්ෂාව පිළිබඳ මාධ්‍ය මධ්‍යස්ථානයේ දී ඊයේ (21) දහවල් පැවැති විශේෂ හමුවේ දී මාධ්‍යවේදියකු නැගූ ප්‍රශ්නයකට පිළිතුරු දෙමින් රඹුක්වැල්ල මහතා මේ අදහස් පළ කෙළේ ය.යුද්ධයේ අවසන් මොහොත වනවිට පෞද්ගලික විදෙස් සංචාරයක නිරත වෙමින් සිටි එවකට යුද හමුදාපතිවූ ජෙනරාල් සරත් ෆොන්සේකා යුද ජයග්‍රහණය ලැබූ දිනය එනම් 2009 මැයි 19 බවට කැර ඇති ප්‍රකාශය වැරැදි බවත් නියම ජයග්‍රාහී දිනය එම මස 18 දා බවත් ද ඇමැතිවරයා අවධාරණය කරයි.2009 වසරේ මැයි 18 සවස වන විට මේජර් ජෙනරාල්වරුන්වන කමල් ගුණරත්න හා ශවේන්ද්‍ර සිල්වා මුළු භූමියම අපසතු වී අවසන් බව දැනුම් දීමෙන් පසු 19 දා ජනාධිපතිවරයා පාර්ලිමේන්තුවේදී මේ බව ජනතාවට දැනුම් දුන් බවත් රඹුක්වැල්ල මහතා පැවැසී ය.ජෙනරාල් ෆොන්සේකා එම මැයි 9 වැනිදා සංචාරය සඳහා මෙරටින් නික්ම ගොස් දින අටකට පමණ පසු ලංකාවට ආ බවත් ඒ අවස්ථාවේ යුද ජයග්‍රහණය පිළිබඳ දැනගත් අතර අවසන් සටන මෙහෙයවන ලද්දේ යුද හමුදාවේ එදා සිටි දෙවැනි අණ දෙන්නා බවත් කීය.සියලු ආරක්ෂක කණ්ඩායම් දිවි දෙවැනිකොට ලබාගත් විජයග්‍රහණයට දේශපාලන කතා මුසුකැර රණවිරුවන් බාල්දු නොකරන ලෙසත් ඔවුන්ගේ අභිමානය හා චිත්ත ධෛර්යය බිඳ දැමීමට කටයුතු නොකරන ලෙසත් හෙතෙම ඉල්ලා සිටියේ ය.වසර තිහකට අධික කාලයක් රට , පුරවැසියන් දෙකඩ කරමින් ත්‍රස්තවාදය පැතිර තිබිණි. ජනතාව පසුගාමී තත්ත්වයට පත්වී හෙට දවසක් පිළිබඳ සිතා ගැනීමට නොහැකිව යුද්ධය සැමදා ජීවිතයේ කොටසක් ලෙස පිළිගෙන තිබූ කාලයක ජනාධිපති මහින්ද රාජපක්ෂ මහතාගේ රජය යටතේ 2006 ජූලි 26 දා මාවිල් ආරුවෙන් මානුෂික මෙහෙයුම ආරම්භ කෙරිණි.මේ හරහා වසර දෙකකුත් මාස 11ක් ගතවන විට එනම් 2009 මැයි 18 දා දැයම මුදා ගෙන අවසන් කිරීමට ත්‍රිවිධ හමුදාව ඇතුළු ආරක්ෂක අංශවලට හැකි වූ බවත් ඇමැතිවරයා කීය. මේ අනුව සමස්ත රණවිරුවන්ට ජාතියේ උපහාර පිදෙන ‘ජාතික රණවිරු ප්‍රණාම දිනය’ මැයි 18 වැනිදා බව රජය ප්‍රකාශයට පත්කැර තිබෙන බව ඇමැතිවරයා සඳහන් කෙළේ ය.දිවි කැපකරමින් සමස්ත ආරක්ෂක අංශ රණවිරුවන් කළ උදාර මෙහෙවර වෙනුවෙන් එදා , අද මෙන්ම ඉදිරියේදීද රජය ඔවුන් උදෙසා අවශ්‍ය සුබසාධනය සිදුකරන බවත් රඹුක්වැල්ල මහතා පැවැසී ය.යුද ජයග්‍රහණයෙන් පසු මෙවර ජනතා ආරක්ෂාවට අමතරව ආරක්ෂක අමාත්‍යංශයට ඇති විෂයන් පුළුල් වී ඇති අතර නාගරික සංවර්ධනය හා අභ්‍යන්තර කටයුතු සම්බන්ධයෙන්ද ක්‍රියා කිරීමට ආරක්ෂක අමාත්‍යාංශයට පැවැරී ඇතැයි ද හෙතෙම පෙන්වා දුන්නේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n1005228</link>
    <topic>සිත් අමනාපයෙන් ළිඳට පැන්නබිරිය බේරන්න ගිය සැමියාත් මරුට</topic>
    <author>චන්ද්‍රිකා පෙරේරා</author>
    <content>අමනාපවී ළිඳට පැන්න බිරිය බේරා ගැන්මට උත්සාහ කළ සැමියාත් දියේ ගිලී මිය ගිය පුවතක් කන්දකැටිය ප්‍රදේශයෙන් වාර්තාවෙයි.මිය ගොස් ඇත්තේ විසිපස් වියැති ආර්. ඩී. මල්ලිකා හා ආර්. ඩී. දර්ශන රාජපක්ෂ (26) යුවළ බව පොලිසිය පවසයි.කන්දකැටිය, ගලඋඩ පාර, මුඩගමුව ප්‍රදේශයේ පදිංචිව සිටි මේ යුවළ අතර පෙරේදා දහවල් ආරවුලක් ඇති වී තිබේ.සැමියා සමඟ උරණ වූ බිරිය ගෙවත්තේ පිහිටි ළිඳකට පැන ඇති අතර ඇය බේරා ගැනීමට සැමියා ද ළිඳට පැන ඇතැයි පොලිසිය පවසයි.එහිදී දෙදෙනාම දියේ ගිලී ජීවිතක්‍ෂයට පත්වූහ. මරණ පරීක්‍ෂණ කටයුතු සඳහා කන්දකැටිය රෝහල වෙත මළ සිරුර රැගෙන ගොස් ඇත.කන්දකැටිය පොලිසිය පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n1005229</link>
    <topic>වසර 20කට පසුමුලතිව් වට්ටප්පලකෝවිලේ පූජාව 24දා</topic>
    <author>විජයානි එදිරිසිංහ</author>
    <content>වසර 20කට පසු මුලතිව් ‘වට්ටප්පලේ’ කෝවිලේ උත්සවය ලබන 24 වැනිදා උත්කර්ෂවත් අන්දමින් සිදුකිරීමට කටයුතු යොදා ඇතැයි යුද හමුදාව පවසයි.මෙම උත්සවයට පෙර ඒ අවට කුඩා කෝවිල්වල පැවැත්වෙන පූජාවන් මේ වන විටත් ආරම්භ කර තිබේ.ද්‍රවිඩ ජනතාවගේ හදවත බඳු වට්ටප්පල කෝවිලේ පූජාවන්ට සහභාගි වීම කොටි නායක ප්‍රභාකරන් විසින් ඔවුන්ගේ පවුල්වල සාමාජිකයන්ට පමණක් සීමා කර තිබිණි.ලබන 24 වැනිදා පැවැත්වෙන ප්‍රධාන පූජාවට දිවයිනේ විවිධ ප්‍රදේශවලින් පූජකවරුන් සහ බැතිමතුන් ඇතුළු ලක්ෂ හතරක පමණ පිරිසක් සහභාගි වෙතැයි විශ්වාස කෙරේ.එම පූජාවලට සහභාගි වෙන පිරිසගේ ආරක්ෂාව තහවුරු කර ඇතැයි යුද හමුදාව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052210</link>
    <topic>හිටපු එල්ටීටීඊ සාමාජිකයන්ට ‘මංගල සීනු’</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>නිත්‍යානුකූලව විවාහ නොවී එහෙත් පවුල් වශයෙන් ජීවත් වූ එල්ටීටීඊ සංවිධානයේ හිටපු සාමාජික සාමාජිකාවන් නිත්‍යානුකූලව විවාහ කරවීමට පුනරුත්ථාපන අධ්‍යක්ෂ ජනරාල් වරයාගේ මෙහෙයවීම යටතේ විශේෂ වැඩපිළිවෙළක් ක්‍රියාවට නංවා තිබේ.මෙලෙස නිත්‍යාකූල විවාහ සිදුනොවූ පවුල් 100 ක් පමණ හඳුනාගෙන ඇති අතර ලබන මාසයේ මෙම පවුල් වවුනියාවේදී උත්සවාකාරයෙන් විවාහ ලියාපදිංචි කරවීමටද අවශ්‍ය මූලික කටයුතු මේ වන විට සම්පාදනය කොට තිබේ.එල්ටීටීඊ සංවිධානයේ බලපෑම් හා නියෝග නිසා මෙම පිරිසට නිත්‍යානුකූලව විවාහ වීමට එදා නොහැකිව තිබිණි. මෙලෙස නිත්‍යානුකූලව විවාහ නොවූ ඇතැම් පවුල් වලට මේ වන විට දරුවන් එක් අයෙක් හෝ දෙදෙනෙක් ද සිටිති.රෙජිස්ටාර් දෙපාර්තමේන්තුවේ පූර්ණ සහාය ඇතිව මෙම විවාහ ලියාපදිංචි කිරීමේ කටයුතු ජුනි මාසයේදී සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052211</link>
    <topic>වෙසක් මුද්දරහතරක්</topic>
    <author/>
    <content>මෙවර වෙසක් උත්සවය නිමිත්තෙන් නව තැපැල් මුද්දර 4ක් සහ වෙසක් සුබපැතුම් පතක් නිකුත් කිරීමට තැපැල් දෙපාර්තමේන්තුව කටයුතු යොදා ඇත.මෙම මුද්දර මත ප්‍රථම දින මුද්‍රා තැබීමේ උත්සවය මෙම 24 වැනිදා සවස 3.00 ට අගමැති දි. මු. ජයරත්න මහතාගේ ප්‍රධානත්වයෙන් සහ තැපැල් සහ විදුලි සංදේශ ඇමැති ජීවන් කුමාරතුංග, එම නියෝජ්‍ය ඇමැති දුමින්ද දිසානායක මහත්වරුන්ගේ සහභාගිත්වයෙන් සිදුකෙරේ.පාලිත ගුණසිංහ සහ රත්නපාල ද සිල්වා මහත්වරුන් විසින් මෙම මුද්දර නිර්මාණය කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052212</link>
    <topic>මුල්‍ය අරමුදලේතෙවැනි ණය වාරිකයත්නිකුත් කෙරේ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ආර්ථික වර්ධන වේගය සියයට 6.5 ක අගයක් ගැනීමෙන් ජාත්‍යන්තර මුල්‍ය අරමුදල මගින් ශ්‍රී ලංකාවට ප්‍රදානය කිරීමට නියමිත ණය වාරිකයේ තෙවැනි අදියර නිකුත් කිරීමට හැකි වෙනු ඇතැයි ජාත්‍යන්තර මුල්‍ය අරමුදලේ දූත මණ්ඩලය විශ්වාසය පළ කරති.අපේක්ෂා කළ පරිදි ශ්‍රී ලංකාවේ ආර්ථික වර්ධනය හා දළ දේශීය නිෂ්පාදිතය ආදී කරුණු සැළකිල්ලට ගැනීමේ දී ඒ සඳහා කිසිදු බාධාවක් නැතැයි ජාත්‍යන්තර මූල්‍ය අරමුදලේ දූත මණ්ඩල ප්‍රධානී ආචාර්ය බ්‍රයන් එයිට්කන් මහතා පවසයි. හෙතෙම මේ බව අනාවරණය කෙළේ ශ්‍රී ලංකා මහ බැංකු ශ්‍රවණාගාරයේ දී ඊයේ (21) පස්වරුවේ පැවැති විශේෂ ප්‍රවෘත්ති සාකච්ඡාවකට සහභාගි වෙමිනි. ජාත්‍යන්තර මුල්‍ය අරමුදල මගින් තෙවැනි ණය වාරිකය නිකුත් කිරීමට ප්‍රථම ඒ පිළිබඳව ශ්‍රී ලංකාවේ ආර්ථිකය හැසිරෙන ආකාරය හා වර්තමාන ප්‍රගතිය සොයා බැලීමට පසුගිය (12) දා ජාත්‍යන්තර මුල්‍ය අරමුදලේ දූත කණ්ඩායමක් දිවයිනට පැමිණි අතර ඔවුන්ගේ ක්‍රියාකාරිත්වය ඊයේ (21) අවසන් විය.ශ්‍රීීලංකා මහ බැංකුව, මුදල් හා ක්‍රම සම්පාදන අමාත්‍යාංශය බදුකරණය පිළිබඳ ජනාධිපති කොමිෂන් සභාව, හා අනෙකුත් රාජ්‍ය අමාත්‍යාංශ හා දෙපාර්තමේන්තු වල නිලධාරීන් මෙන්ම පෞද්ගලික අංශයේ සහ සිවිල් සමාජයීය නියෝජිතයන් සමග මේ පිරිස සාකච්ඡා කොට ඇත. ඊට අමතරව ආර්ථික සංවර්ධන ඇමැති බැසිල් රාජපක්ෂ හා ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් යන මහත්වරු සමඟද සාකච්ඡා කොට තිබේ.ශ්‍රී ලංකාවේ ආර්ථිකය පිළිබඳව සමාලෝචනය කරමින් ඔවුන් විසින් සැකසූ වාර්තාව වොෂින්ටන් නුවර සිටින විධායක කමිටුව වෙත ඉදිරිපත් කිරීමට නියමිත බවත් ඒ සම්බන්ධයෙන් නිශ්චිත තීරණය ඉදිරි සති 4ත් 6 ත් අතර කාලය තුළ නිකුත් කිරීමට හැකි වෙනු ඇති බවත් ආචාර්ය බ්‍රයන් එයිට්කන් මහතා සඳහන් කෙළේය.සමස්තයක් ලෙස ශ්‍රී ලංකාවේ ආර්ථිකය වර්ධනය වෙමින් තිබෙන අඅතර මේ වසර අවසන් වන විට ශ්‍රී ලංකාව ශක්තිමත් ආර්ථික වර්ධනයක් පෙන්නුම් කරනු ඇති බවත් විදේශීය අංශය ශක්තිමත් වී ප්‍රේෂණ ලැබීම් ඉහළ අගයක පවතින බවත් කී ඒ මහතා ශ්‍රී ලංකාවේ සංචාරක කර්මාන්තය පිළිබඳ අපේක්ෂාවන් ද ඉහළ මට්ටමක පවතින බවද කීවේය.ත්‍රස්තවාදය පැවැති කාල සමයේ දී විදේශීය ආයෝජන ගෙන්වා ගැනීම සඳහා ශ්‍රී ලංකා රජය බදු සහන පිරිනැමුවද ජනාධිපති බදු කොමිෂන් සභාව යටතේ ඉදිරියේ දී අනවශ්‍ය බදු ඉවත් කොට බදු ආදායම වැඩි කැර ගැනීම කෙරෙහි රජයේ අවධානය යොමු විය යුතු බව හෙතෙම පෙන්වාදුන්නේය.අයවැය හිඟය අවම කැරගැනීම සඳහා අරමුණු කැරගත් ප්‍රතිපත්ති මාලාව රජය විසින් ඉදිරිපත් කළ බව කී එයිට්කත් මහතා 2010 අයවැය හැකි ඉක්මනින් පාර්ලිමේන්තුවට ඉදිරිපත් කරනු ඇතැයි ද කීය.තව තවත් විදේශීය ආයෝජන වැඩි කැර ගැනීම කෙරෙහි රජයේ අවධානය යොමු වී ඇති බවත් ආර්ථික වර්ධනය වැඩි දියුණු කළ හැකි ප්‍රතිපත්ති කෙරෙහි යොමු වීමට රජය යොමු වී සිටින බවත් ජාත්‍යන්තර මූල්‍ය අරමුදලේ දූත මණ්ඩල ප්‍රධානියා වැඩිදුරටත් කියා සිටියේය.ආචාර්ය නන්දලාල් වීරසිංහ, ආචාර්ය ශානක ජයනාත් පීරිස්, ආචාර්ය කෝෂි මාතායි, ආචාර්ය සෑන් නයිබර්ග්, ආචාර්ය ලෝරන්ස් ඩිවයිට්, ආචාර්ය සින්ග් සින්ග් යන මහත්වරුද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052213</link>
    <topic>නුවරඑළියේ හදිසි ආපදා තත්ත්වය 24 වැනිදා තෙක් දික් කරයි</topic>
    <author>මහින්ද අලුත්ගෙදර</author>
    <content>නුවරඑළිය දිස්ත්‍රික්කයට බලපා ඇති අයහපත් කාලගුණ තත්ත්වය හේතුවෙන් ප්‍රකාශයට පත් කළ “හදිසි ආපදා තත්ත්වය” ලබන සඳුදා (24) තෙක් දීර්ඝ කිරීමට තීරණය කළ බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා “දිනමිණ” ට පැවැසීය. මේ දිනවල ඇද හැලෙන ධාරානිපාත වර්ෂාව හේතුවෙන් ඇති වී තිබෙන තත්ත්වය මත හදිසි ආපදා තත්ත්වය ප්‍රකාශයට පත් කරන ලද අතර ඒ තත්ත්වය ඉවත් කරනවාද නැද්ද යන්න පිළිබඳව ලබන සදුදා (24) රැස්වීමට නියමිත විශේෂ කමිටුවේ දී තීරණය ගන්නා බවද හෙතෙම අවධාරණයය කළේය.අධික වර්ෂාව, මීදුම හා සුළං තත්ත්වය මෙන්ම ප්‍රදේශ කීපයක නාය යාමේ අවධානමක් පැවැතීම මේ තීරණය ගැනීමට හේතුව බව පෙන්වා දෙන නුවරඑළිය දිස්ත්‍රික් ලේකම්වරයා, නෝර්ටන් බ්‍රිජ්, විදුලි පුර, කොත්මලේ, පුඩළුඔය හා නුවරඑළිය – මහනුවර ප්‍රධාන මාර්ගයේ 52 වන සැතපුම් කණුව ආශි‍්‍රතව නාය යාමේ අවධානමක් පවතින බවද සඳහන් කළේය.මේ දිනවල ඇද හැළෙන ධාරානිපාත වර්ෂාව හේතුවෙන් පස් කඳු කඩා වැටීමේ තර්ජනයක් ද පවතින අතර කදුකර මාර්ගයන් හි වාහන ධාවනය පිළිබඳව සැළකිලිමත් වන ලෙසද හෙතෙම වැඩි දුරටත් කියා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052214</link>
    <topic>දුම්රියේ රිය සහායකයාගේෂංටින් රියැදුරුගේසේවය අත්හිටුවයි</topic>
    <author>නිමල් රාජපක්‍ෂ</author>
    <content>රුපියල් ලක්‍ෂ පනහකට වැඩි අලාභයක් සිදුකළ ත්‍රිකුණාමලය දුම්රිය රිය සහායකගේ හා සේවා වාරය භාරව තිබූ ෂන්ටිං රියදුරුගේ සේවය දුම්රිය සාමාන්‍යාධිකාරි පී. පී. විජේසේකර මහතා විසින් අත්හිටුවන ලදී.දුම්රිය අනතුරින් එම් – 4 වර්ගයේ දුම්රිය එන්ජිමේ වීදුරු කැඩී සුක්කාම විනාශ වී ඇත. නියාමක මැදිරියට ද විශාල වශයෙන් හානි සිදුවී තිබේ. අධික වේගයෙන් පසුපසට පැමිණි දුම්රිය එන්ජිම දුම්රියේ ගැටීමෙන් දුම්රිය නියාමක මැදිරිය දුම්රිය වේදිකාව මතට වැටීමෙන් දුම්රිය වේදිකාවේ වහලයේ මීටර් දෙසීයක් පමණ හානි සිදුවී ඇතැයි දුම්රිය වානිජ අධිකාරි විජය සමරසිංහ මහතා පැවැසීය.බීමතින් සිටි දුම්රිය රියදුරු සහායක ත්‍රිකුණාමලය රෝහලට ඇතුළු කොට තිබිණ. රිය සහායකගේ නළල තුවාල සිදුවී ඇති අතර ප්‍රතිකාර ලබා ඊයේ සවස ත්‍රිකුණාමලය රෝහලින් පිටව ගොස් ඇතැයි අනුරාධපුර ප්‍රාදේශීය ප්‍රවාහන අධිකාරී එස්. ඒ. ආර්. අබේරත්න මහතා කීය.රියදුරකු නොසිටි හෙයින් රිය සහායක දුම්රිය ධාවනය කිරීමෙන් මෙම අනතුර සිදුවී ඇති බව ද අබේරත්න මහතා “දිනමිණ” ට කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052215</link>
    <topic>එකම අංකයක් ඇති වාහන දෙකක් ලියාපදිංචි කිරීම පිළිබඳ පරීක්‍ෂණ දිගටම</topic>
    <author>සිරිසේන රාජපක්ෂ</author>
    <content>එකම අංකය ඇති වාහන දෙකක් ලියාපදිංචි කිරීම පිළිබඳ නඩුව පිළිබඳ තව දුරටත් පරීක්‍ෂණ පවත්වන බව කොළඹ වංචා විමර්ශන අංශය කොළඹ ප්‍රධාන මහේස්ත්‍රාත් අධිකරණයට ඊයේ (21) වාර්තා කෙළේය.ඒ අනුව තවදුරටත් පරීක්‍ෂණ පවත්වන පරීක්‍ෂණවල ප්‍රගතිය ඊළඟ නඩුදිනයේ අධිකරණයට වාර්තා කරන ලෙස කොළඹ ප්‍රධාන මහේස්ත්‍රාත් චම්පා ජානකී ජයරත්න මහත්මිය කොළඹ වංචා විමර්ශන අංශයට දැන්වීය.සිද්ධියට අදාළ වාහන දෙක ලියාපදිංචි නොකරන ලෙස අධිකරණය මගින් අදාළ වගකිව යුතු අංශවලට නියෝග කර තිබියදී එය ලියා පදිංචි කර ඇතැයි වංචාවිමර්ශන අංශය අධිකරණයට දැන්වීය.එකම අංකය හා එකම චැසි අංකය ඇති වාහන දෙක කොළඹ හා වව්නියාව ප්‍රදේශවල තිබී අත්අඩංගුවට ගෙන වංචා විමර්ශන අංශය භාරයේ තිබෙන බත්, මින් එක් වාහනයක් රුපියල් ලක්ෂ 20ක් පමණ වන බවත් වංචා විමර්ශන අංශය අධිකරණයට වාර්තා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052216</link>
    <topic>ධීවරයන්ට මුහුදු සීමාපෙන්වන සංඥා පද්ධතියක්</topic>
    <author>බුද්ධිකා ඉඹුලාන</author>
    <content>ශ්‍රී ලාංකික ධීවරයනට තමනට නියමිත මුහුදු සීමාව හඳුනාගත හැකිවන සවයංක්‍රීය සංඥා පද්ධතියක් හඳුන්වාදීමට ධීවර හා ජලජ සම්පත් ඇමැති වෛද්‍ය රාජිත සේනාරත්න මහතා සැලසුම් කර ඇත.මෙරට ධීවර යාත්‍රාවක් වෙනත් රටක මුහුදු සීමාවට ඇතුලත් වන්නේ නම් එම යාත්‍රාව නියමිත මුහුදු සීමාවෙන් ඔබ්බට ගොස් ඇති බවට සංකේත භාෂාවකින් සංඥා කෙරෙන අතර ඒ බැව් දැනුම් දීමේ නාදයක්ද නිකුත් වන අයුරින් නව සංඥා පද්ධතිය සකස් වෙයි. වෙනත් රටවල මුහුදු සීමාව ආක්‍රමණය කිරීම නිසා ශශ්‍රී ලාංකික ධීවරයන් අත්අඩංගුවට පත්වීම දිනෙන් දිනම වැඩිවෙමින් පවතින බවත් මේ සඳහා ස්ථීරසාර විසඳුමක් ලබාගැනීම සඳහා මෙම සැලසුම ක්‍රියාත්මක කරන බවද ඇමැතිවරයා කියයි.ඉන්දියාව සමග පවතින සමීප මිත්‍රත්වය භාවිතා කරමින්, අපේ ධීවරයන් එරට මුහුදු සීමාවන් තුළදී අත්අඩංගුවට පත්වීම සම්බන්ධයෙන් ඉන්දීය රජය සමග ඉදිරි කාලයේදී අවබෝධතා ගිවිසුමකට එළඹෙන බවද ඇමැතිවරයා පවසයි.නියමිත මුහුදු සීමාව ඉක්මවීම නිසා මේ වනවිට ඉන්දියාවේ වෙරළ ආරක්ෂක බලකායේ අත්අඩංගුවට පත්ව ශ්‍රී ලාංකේය ධීවරයින් 131 දෙනකු සහ බහුදින යාත්‍රා 30ක්ද, මාලදිවයින් තුළ ධීරවයින් 02ක් සහ බහුදින යාත්‍රා 02ක්, දියාගෝ ගාෂියාහි ධීවරයන් 06ක් සහ එක් බහුදින ධීවරයාත්‍රාවක්ද වෙයි.මෙම ධීවරයින් සහ යාත්‍රා නිදහස් කරගැනීමේ කටයුතු කඩිනමින් සිදුකරන බව ධීවර හා ජලජ සම්පත් ඇමැති වෛද්‍ය රාජිත සේනාරත්න මහතා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052217</link>
    <topic>නව බස් ගාස්තුචක්‍රය සැකසෙයි</topic>
    <author>ශීලාඋඩුවර</author>
    <content>බස් ගාස්තු සංශෝධනය පිළිබඳව ජනතා ගමනා ගමන කොමිෂන් සභාව ගාස්තු චක්‍රය සකස් කරගෙන යන බව එම කොමිෂන් සභාවේ ධාවන අධ්‍යක්‍ෂ විපුල හේවාවලිමුණි මහතා පැවසීය.බස් ගාස්තු ප්‍රතිපත්තිය අනුව සෑම වසරකට ජුලි මස 1 වැනිදා ගාස්තු සංශෝධනය සිදුවිය යුතු බවත් එයින් ගාස්තු වැඩි හෝ අඩුවීමට හැකි බවත් හේවාවලිමුණි මහතා කීය.ඩීසල් මිල, අමතර කොටස් සේවක වැටුප් ජල විදුලි බිල් දුරකථන බිල් ඇතුළු කරුණු 12ක් පදනම් කරගෙන ජාතික ගමනා ගමන කොමිෂන් සභාව ගාස්තු චක්‍රය සකස් කරන අතර ඉන්පසුව එයට ප්‍රවාහන ඇමැතිවරයාට අනුමැතිය ලබාගත යුතු බව ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052218</link>
    <topic>සෑම ප්‍රා: ලේකම් කාර්යාලයකින්ම උප්පැන්න-මරණ-විවාහ සහතික විනාඩි 3න්</topic>
    <author>චන්දිමා එදිරිමාන්න</author>
    <content>රටපුරා පිහිටි ඕනෑම ප්‍රාදේශීය ලේකම් කාර්යාලයකින් ඕනෑම පුද්ගලයකුගේ උප්පැන්න, විවාහ, මරණ සහතික විනාඩි තුනකින් ලබා දීමේ වැඩ පිළිවෙළක් ක්‍රියාවට නංවා තිබේ.නතාවට කාර්යක්‍ෂම සේවයක් ලබාදීමේ අරමුණින් ජනාධිපති මහින්ද රාජපක්‍ෂ මහතාගේ මඟ පෙන්වීම යටතේ ප්‍රාදේශිය ලේකම් කාර්යාල සියල්ල එක් පරිගණක ජාලයක් යටතට ගෙන ඒමේ වැඩ පිළිවෙළ අනුව මෙය ක්‍රියාත්මක කළ බව රෙජිස්ටාර් ජනරාල් ඊ. එම්. ගුණසේකර මහතා පැවසීය.මේ වැඩපිළිවෙළ කොළඹ දිස්ත්‍රික්කයේ සියලුම ප්‍රාදේශිය ලේකම් කාර්යාලවල දැනට ක්‍රියාත්මක කර තිබෙන බවද ඒ මහතා සඳහන් කළේය.ගාල්ල, කඹුරුපිටිය, අකුරැස්ස මහනුවර, ගම්පහ , අත්තනගල්ල, මීරිගම, කිලිනොච්චිය, මුලතිව්, ත්‍රිකුණාමලය, මන්නාරම, වව්නියාව, අනුරාධපුරය කුරුණෑගල නුවරඑළිය යන දිස්ත්‍රික්ක සඳහා මේ ක්‍රමය හඳුන්වා දීමට පියවර ගෙන තිබේ.ඉදිරියේ දී තවත් ප්‍රාදේශිය ලේකම් කොට්ඨාස 60ක මේ වැඩසටහන ක්‍රියාත්මක කිරීමට සැලසුම් කොට ඇති අතර ඉදිරි වසර දෙක ඇතුලත රටපුරා ක්‍රියාත්මක බවද ගුණසේකර මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052219</link>
    <topic>රණවිරුවන් වෙනුවෙන් තවත් නිවාස 700ක්</topic>
    <author>චන්ද්‍රිකා පෙරේරා</author>
    <content>යුද්ධයේ දී මියගිය අතුරුදන්, ආබාධිත හා සේවයේ යෙදී සිටින ත්‍රිවිධ හමුදා, රණවිරුවන් වෙනුවෙන් නිවාස 700ක් ඉදිකිරීමේ ව්‍යාපෘතියක් මේවන විට ක්‍රියාත්මක කැර තිබේ.මහනුවර හා කුරුණෑගල තෝරාගත් ප්‍රදේශවල මෙහි පළමු අදියර ආරම්භ කෙරිණි. අනුරාධපුර ඉපලෝගම ඉදි වූ කෘතවේදීන්ගේ නගරය “ රණජය පුර “ රණවිරු නිවාස යෝජනා ක්‍රමයට අමතරව මෙය ඉදිකෙරේ.“ අපි වෙනුවෙන් අපි “ අරමුදලේ දායකත්වයෙන් ආරක්ෂක ලේකම් ගෝඨාභය රාජපක්‍ෂ මහතාගේ සංකල්පයක් මත ඉදිවන නිවාස ව්‍යාපෘතිය සඳහා යුද, ගුවන් හා නාවික හමුදාවන්ගේ ශ්‍රම දායකත්වයද ලබාදී තිබේ.ඉකුත් මාර්තු 17 හා 18 දිනවල ආරම්භ වූ මෙහි මූලික අදියරේ ඉදිකිරීම් ලබන මස අවසන්භාගය වනවිට නිම කිරීමට අපේක්ෂිත බව රාජ්‍ය ආරක්‍ෂක අමාත්‍යාංශය පවසයි.රාජ්‍ය ආරක්‍ෂක ලේකම්වරයාගේ අධීක්‍ෂණය හා මෙහෙයවීම මත මේ නිවාස ව්‍යාපෘතිය අනෙකුත් දිස්ත්‍රික්ක දක්වා ද ව්‍යාප්ත කැර තිබේ. එම අමාත්‍යාංශ සේවා වනිතා සභාපතිනි, අයෝමා රාජපක්ෂ මහත්මියගේ දායකත්වයද මේ සඳහා ලබා දී ඇත. නිවසක් ගොඩනගා ගැනීමට ආර්ථික හැකියාවක් නැති වුවද ඉඩමක භුක්තියට හිමිකම් කියන රණවිරුවන්ට සහ එම පවුල්වලට නිවසක් තනා ගැනීම සඳහා උපකාර කිරීම මේ ව්‍යාපෘතියේ මූලික අරමුණු වේ.දැය වෙනුවෙන් රණවිරුවා ඉටුකළ මෙහෙවර උදෙසා සෑම විරුවෙකුටම සෙවණක් ලබාදීමට මෙමගින් හැකිවෙනු ඇතැයි රාජ්‍ය ආරක්ෂක අමාත්‍යාංශය අපේක්‍ෂා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=n10052220</link>
    <topic>ගංවතුරින් විපතට පත්වූවන්ටසහන සලසන්න අමෙරිකාවෙන්ඩොලර් 50,000ක්</topic>
    <author>මහින්ද අලුත්ගෙදර</author>
    <content>ගංවතුර තත්ත්වය හේතුවෙන් විපතට පත් ශ්‍රී ලාංකිකයන්ට සහන සැලසීම සඳහා අමෙරිකා එක්සත් ජනපද රජය ඇමෙරිකානු ඩොලර් 50000 ක් ශ්‍රී ලංකාවට පරිත්‍යාග කරයි.ශ්‍රී ලංකා රතුකුරුස සංගමය හා ආපදා කළමනාකරණ මධ්‍යස්ථානයේ ඉල්ලීමට අනුව ශ්‍රී ලංකාවේ ඇමෙරිකානු එක්සත් ජනපද තානාපති කාර්යාලය මගින් මේ මුදල ලබාදෙන අතර අවතැන්වූවන්ට සහන සැලසීම සඳහා මේ මුදල ශ්‍රී ලංකා රතුකුරුස සංගමයට ලබා දෙයි.ශ්‍රී ලංකාවේ ස්වාභාවික ව්‍යසනයක් පවතින බව ප්‍රකාශයට පත් කිරීමත් සමඟ අන්තර්ජාතික සංවර්ධනය සඳහා වූ ඇමෙරිකානු ආයතනය මඟින් මේ මුදල ශ්‍රී ලංකාවට ලබාදෙන බව ශ්‍රී ලංකාවේ ඇමෙරිකා එක්සත් ජනපද තානාපතිනි පැට්‍රිෂියා බුටේනිස් මහත්මිය පවසයි.මේ මුදල ප්‍රයෝජනයට ගනිමින් අවතැන් වූ පුද්ගලයන් සඳහා ආහාර, පානීය ජලය, ඖෂධ, රෙදිපිළි, ප්ලාස්ටික් උපකරණ, ටෙන්ට් ආදී අත්‍යවශ්‍ය දෑ ලබාදෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r1005221</link>
    <topic>කොග්ගල වෙළෙඳ කලාපයේ හෝටල් පාසල් ගොඩනැඟිල්ල ඉරිතලලා</topic>
    <author>හබරාදූව විශේෂ – මැටිවල පියදාස</author>
    <content>දකුණු පළාත් සභාව මඟින් රුපියල් ලක්‍ෂ තුන්සිය හැත්තෑවක් වැයකර කොග්ගල වෙළෙඳ කලාපය තුළ ඉදිකර ඇති හෝටල් පාසලේ දෙමහල් ගොඩනැගිල්ල පිපිරීයාම නිසා එහි ඉගෙනුම ලබන සිසු දරුවන් 200කගේ හා සේවක මණ්ඩලයේ ජීවිත අවදානමකට ලක්ව ඇත.පසුගියදා එම හෝටල් පාසල් සංකීර්ණයේ නිරීක්‍ෂණ චාරිකාවක යෙදුන දකුණු පළාත් සභා මන්ත්‍රී ඩී. බී. උපුල් මහතා ප්‍රමුඛ පළාත් සභා මන්ත්‍රීවරුන් වන විජේපාල හෙට්ටිආරච්චි ඒ. ජී. සී. පියසිරි සහ වීරසුමන වීරසිංහ යන මන්ත්‍රීවරුන්හට මෙම තත්ත්වය දැක ගැනීමට හැකි වී ඇත.දෙවැනි මහලේ කොන්ක්‍රීට් තට්ටුව ඉරිතළා ඇති අතර එයට තාවකාලික විසඳුමක් ලෙස මුක්කු ගසා ඇත.බිත්තිවලට ගසන ලද කපරාරුව තැනින් තැන ගැලවී ඇති අතර පොළවට අල්ලා ඇති ටයිල් ද තැනින් තැන ගැලවී ගොස් තිබිණි. ප්‍රමිතියකින් තොරව කොන්ත්‍රාත්කරුවන්ගේ මනාපයට ගොඩනැගිලි තනා ඇති බවද මෙහිදී නිරීක්‍ෂණය විය.මේ ජාතික අපරාධය පිළිබඳව අදහස් දැක්වූ දකුණු පළාත් සභා මන්ත්‍රී ඩී. බී. උපුල් මහතා - දකුණේ දරුවන්ගේ අනාගත අභිවෘද්ධිය තකා දකුණු පළාත් සභාව මගින් මහජනතාවගේ මුදල් රුපියල් ලක්‍ෂ තුන්සිය හැත්තෑවක් වැය කර ඉදිකරන ලද මෙම හෝටල් පාසල මේ තත්ත්වය යටතේ පැවතිය හොත් කොයි මොහොතක හෝ මේ ගොඩනැගිල්ල කඩාවැටී තරුණ ජීවිත විශාල ප්‍රමාණයක් අපට අහිමි වීමට හැකියි. කොන්ත්‍රාත්කරුවන් විසින් මේ සඳහා වගකිවයුතු නිලධාරීන්ට දෙනු ලබන සංතෝසම්වලට යටවී ඔවුන්ගේ වගකීම පැහැර හැරීම මේ තත්ත්වයට හේතුව බවද හෙතෙම පැවසීය.කොන්ත්‍රාත්කරුට අදාළ මුදල් නොගෙවන ලෙස මන්ත්‍රීවරයා නිලධාරීන්ට උපදෙස් දුන්නේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r1005222</link>
    <topic>කැළිකසළ පිරිපුත්තලමේ කාණු</topic>
    <author>ඡායාරූපය – මුන්දලම සමූහ - කේ. ජේ. බී. පීරිස්</author>
    <content>කැලිකසළ පිරුණු මැසි මදුරුවන්ගේ රජදහනක් වූ පුත්තලම නගරයේ කාණු පද්ධතිය ජරාවාස වී තිබේ. මෙහි දැක්වෙන්නේ පුත්තලම ප්‍රධාන බස් නැවතුමේ සිට පුත්තලම දිසා ලේකම් කාර්යාලයට ගමන් කිරීමට ඇති පාරේ වම් අත දෙසින් ඇති කාණුවයි.පුත්තලම පොලිස් අධිකාරී කාර්යාලයටත් – නව බස් නැවතුම්පළටත් මැදිව ඇති මේ ගඳ ගසන කාණුව පුත්තලම නගර සභාවට නොපෙනීම පුදුමයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r1005223</link>
    <topic>හැඩ වැඩ වැඩි‘ඩොන්කි කට්’</topic>
    <author/>
    <content>හපුතලේ නගරයට අලංකාරයක් ගෙන දෙන මේ පෝනියා නගරයේ නිතර සැරිසරයි. මාර්ග දෙපස තණ උලාකයි. සුදු වතු අධිරාජ්‍යය පැවැති සමයේ හපුතලේ ප්‍රදේශයේ අස්වයින්ගෙන් හා පෝනින්ගෙන් අඩුවක් නොතිබූ බව පැරැන්නෝ පවසති. හැඩ වැඩ වල්ගයක් ඇති මේ පෝනියා ගම්බද පාසල් දරුවන්ට සුරතලෙක් වී සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r1005224</link>
    <topic>මිහිකතවත්ත වැසියන් තවත් සුනාමියක</topic>
    <author>නාගොඩ විශේෂ එන්.විජේරත්න</author>
    <content>කිතුලාව - මිහිකතවත්ත නව ගම්මානයේ ජීවත්වන සුනාමි ව්‍යසනයට ගොදුරු වූ ජනතාව ප්‍රශ්න රැසකට මුහුණ පා සිටිති. එහි අපේක්ෂා සමිතියේ ලේකම් හා සිවිල් ආරක්ෂක කමිටුවේ සභාපති එච්.බී. ගුණපාල මහතා අදහස් දක්වමින්.කිතුලාව - මිහිකතවත්ත නව ගම්මානයේ නිවාස 112 ක් සහ දූව ගම්මානයේ නිවාස 21ක් පිහිටා තිබෙනවා. මෙහි ප්‍රධාන පිවිසුම් මාර්ගය වන ශ්‍රී සම්බෝධි විහාර මාර්ගය බෙහෙවින් අබලන් වෙලා. අතුරු මාර්ග ද කොන්ක්‍රීට් කර හෝ තාර දමා සංවර්ධනය කර නෑ.එමෙන්ම මෙම ප්‍රධාන මාර්ගයේ වීදි ලාම්පු සවිකර නොමැති බැවින් අඳුරේ ගමන් කිරීමට සිදුව ඇත. ප්‍රධාන මාර්ගයට වීදි ලාම්පුද සවිකර නැත.දැනට කළුතර සිට ලාගොස්වත්ත දක්වා ගමන් ගන්නා පෞද්ගලික හා ලං.ග.ම. බස්රථ දෙකද ප්‍රමාණවත් නැත.පෞද්ගලික බස් රථය දිනපතා ලාගොස්වත්තේ සිට කළුතරට ගමන් කළ ද ලං.ග.ම. බස් රථය සතියකට දින 2කට වඩා ගමන් නොකරන තත්ත්වයකට පත්ව තිබේ. ප්‍රදේශවාසීන්ට බොහෝ අවස්ථාවල ප්‍රධාන මාර්ගය දක්වා සැතපුමක් පමණ පයින් ගමන් කිරීමට සිදුවේ.මෙම සුනාමි නව ගම්මානයේ නිවාස කීපයකම අත්තිවාරමේ සිට බිත්ති දක්වා පුපුරා ගොස් ඇත. නිසි ප්‍රමිතියකින් තොරව නිවාස ඉඳිකර තිබීම මේ තත්ත්වයට හේතු වී තිබේ. මෙම එකදු නිවෙසකට හෝ මුළුතැන්ගෙයක් ඉඳිකර නැත. ඉදිකර ඇති වැසිකිළිවල තත්ත්වයද මෙයට නොදෙවෙනි ය.මෙම නිවෙස් හා සම්බන්ධ අඩුපාඩු සකස් කර ගැනීමට ඔවුන්ට කිසිදු හැකියාවක් නොමැති අතර මේ පිළිබඳව අදාල බලධාරින්ගේ අවධානය යොමුවිය යුතුය.මෙම ගම්මානයේ දිනපතා එක් රැස්වන කැළිකසළ ගම්මානයට යාබද කුඹුරු ආසන්නයේ ගොඩගසා ඇති බව දක්නට ලැබිණි. නිවෙස් වලින් හා වතුවලින් ඉවත් කරනු ලබන කැළිකසළ ඉවත් කිරීමට විධිමත් ක්‍රියාමාර්ගයන් නොගැනීමෙන් පාරිසරික හා සෞඛ්‍ය ප්‍රශ්නද අනාගතයේදී වර්ධනය වීමට බෙහෙවින් ඉඩකඩ තිබේ.පහළ කුඹුරු යායවලට මායිම්ව ඉදිකර ඇති නිවාස ගංවතුර තත්ත්වයක් මතු වූ අවස්ථාවල යටවීමද සිදුවේ. එයින් ද මෙම ප්‍රදේශවාසීන් මහත් අසීරුතාවන්ට පත්වේ.විශේෂයෙන්ම කිතුලාව මිහිකතවත්ත සුනාමි නව ගම්මානයට සමීපව පවතින ගල් බෝර දමා කළුගල් කැඩීම සිදුකරන ස්ථානයක් ඇති බැවින් නිවාස බිත්ති පුපුරා යෑම ඇතුළු ගැටලු මතුව තිබේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r1005225</link>
    <topic>කොලොල්ල පාලමේ ගමනහරිම අවදානම්  </topic>
    <author>හල්තොට සමූහ විනිතා මානෙල් ගමගේ</author>
    <content>ගල්පාත පාතකඩ මාර්ගයේ වසර 30 ක් පමණ පැරැණි කොලොල්ල පාලම අනාරක්‍ෂිත බව අවට වැසියෝ පවසති. මෙම පාලමේ පළළ අඩි 6 ක් පමණ වන අතර පාලමට පළමුව හා පසුව මාර්ගය අඩි10 ක් 12 ක් පමණ වේ. මේ නිසා වාහන දෙකක් මාරු වීමට අපහසුය.දෙපස ඇළ නොමැති බැවින් අඩි 15 ක් පමණ ගැඹුරු ගඟට වාහනකීපයක් වැටුණු බවත් ජීවිත හානි නොවුණේ පෙර පිනකට බවත් අවට වැසියෝ පවසති.දිනකට ගල් පස් පිරවු ටිපර් රථ ගමන් වාර 30 ක් පමණ මෙම පාලම මතින් එහා මෙහා යන අතර ඒ නිසා මෙය ඉක්මනින් කඩා වැටිය හැකි යැයි පාතකඩ වැසියෝ පවසති. මේ පිළිබඳ අවධානය යොමුකරන්නැයි ඔවුහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r1005226</link>
    <topic>මේ පාලම ගිලා බහින්න පෙර පිළියමක් යොදන්න</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ කොටගෙදර ගණේමුල්ල පාරේ කඳුරුගස්දූව පාරේ ඇති පාලම ඉතා අබලන් තත්ත්වයක පවතී. මේ දිනවල ඇදහැලෙන අධික වර්ෂාව නිසා මෙහි තත්ත්වය තවත් භයංකාරය. පාලමේ දෙපැත්තේ ඉවුරු සේදී ඇති අතර පාලම ගිලා බසින සේයාවක් ඇත. එසේම පාලමේ එක පැත්තක ඇන්දක කොටසක් කඩා එල්ලෙමින් පවතී.මේ සම්බන්ධව ප්‍රදේශවාසින් අදාළ බලධාරින්ට දන්වා ඇතත්, මෙතෙක් අවධානය යොමුකොට නැත. මෙම පාලම නිසි අයුරු පළල්කොට ප්‍රතිසංස්කරණය කර දෙන්නේ නම් ප්‍රදේශවාසීන්ට ඉමහත් සහනයක් වනු ඇත.මෙම කදුරුගස්දූව ග්‍රාමය වගුරු බිම් සහිත ප්‍රදේශයකින් හා ජලාශයකින් ද වටවූ ප්‍රදේශයක් වන අතර මෙහි වැසියන්ට ගම්පහ, ජාඇළ ප්‍රධාන මාවතට යෑමට ඇති පාලමයි. මෙම පනාගොඩ පාලම ප්‍රතිසංස්කරණය කිරීම වෙනුවට එම පාලම දෙසට යන පාරේ කොටසක් කොන්ක්‍රීට් කර ඇත. එහෙත් පාලම අසල ප්‍රදේශය එසේ කර නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r1005227</link>
    <topic>වසංගත රෝග පැතිරීමේ අවදානමක්</topic>
    <author>කැලණිය සමූහ :- එඩ්වඩ් වීරසිංහ</author>
    <content>වර්ෂාවත් සමග වසංගත රෝග පැතිරීමේ අවදානමක් ඇතැයි කැලණිය සෞඛ්‍ය වෛද්‍ය නිලධාරිනී වෛද්‍ය වසන්තා රාජපක්ෂ මහත්මිය පවසන්නීය. ඒ අනුව පාචනය, අතීසාරය , සෙංගමාලය, උණ සන්නිපාතය, වැනි රෝග ජනතාවට වැළඳීමේ වැඩි ඉඩකඩක් පවතින බවද ඇය අවධාරණය කළාය.උණුකර නිවාගත් ජලය සහ හොදින් පිසින ලද ආහාර භාවිතා කළයුතු බවත් වෛද්‍ය රාජපක්ෂ මහත්මිය ‘ දිනමිණ’ ට පැවැසුවාය.තවමත් පවතින තද වර්ෂාව නිසා කාණු පද්ධතිය හා වැසිකිළි උතුරා යෑමෙන් ජල මූලාශ්‍ර අපවිත්‍ර වන බවත්, ජලනල මාර්ග හානිවී ඒවාට අපවිත්‍ර ද්‍රව්‍ය එක්වීමෙන් පානය සඳහා ගන්නා ජලය මාර්ගයෙන් වසංගත රෝග පැතිරිය හැකි බවත් ඇය පැවසුවාය. කැලණිය , කිරිබත්ගොඩ, පෑලියගොඩ මාර්ග හා අතුරු මාර්ග බොහොමයක් තවමත් ජලයෙන් යටවී පවතියි.මේ වනවිටත් කැලණිය ප්‍රාදේශීය ලේකම් කොට්ඨාසයේ අවතැන්වූ ජනතාව සඳහා පෑලියගොඩ විද්‍යාලංකාර පිරිවෙන ඇතුළු ස්ථාන කීපයක තාවකාලිකව නවාතැන් ගැනීම සඳහා සහන කඳවුරු පිහිටුවා ඇති බවත් ඔවුන්ට පිසූ ආහාර සැපයීමට කටයුතු යොදා ඇති බවත් කැලණිය ප්‍රාදේශීය ලේකම් පුෂ්පමාලා විජේරත්න මහත්මිය ‘ දිනමිණ’ ට පැවසුවාය. කැලණිය ප්‍රාදේශීය ලේකම් කොට්ඨාසයේ ග්‍රාම සේවා වසම් 37න් 26කට අයත් ජනතාව මෙම අධික වර්ෂාව නිසා පීඩාවට පත්වී සිටින බවත් දැනටමත් ඒ අනුව පවුල් 3500කට අධික ප්‍රමාණයක 21000කට ආසන්න පිරිසක් පීඩාවට පත්වී සිටින බවත් ඇය පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r1005228</link>
    <topic>දොම්පෙ-මහර-බියගම 10,350ක් අවතැන්</topic>
    <author>මල්වාන සමූහ මහානාම විතානගේ හා දෙල්ගොඩ සුදත් පුබුදු කීර්ති</author>
    <content>දැනට දින පහක පමණ සිට ඇදහැලෙන ධාරානිපාත වර්ෂාව හේතුවෙන් ඇති වූ ජල ගැල්මෙන් දොම්පේ, මහර හා බියගම ප්‍රාදේශීය ලේකම් කොට්ඨාසවල ඊයේ (21 වැනිදා) දහවල් වන විට අවතැන් වූවන්ගේ ගණන දහ දහස් තුන්සිය පහ දක්වා ඉහළ නැග තිබු අතර බියගම ප්‍රදේශයේ එක් මරණයක් ද සිදු වී ඇත.තවද මේ වන විට බියගකම කොට්ඨාසයේ නිවාස 16කට හා දොම්පේ කොට්ඨාසයේ නිවාස 07කටද අලාභහානි සිදු වී තිබෙන අතර දොම්පේ පරකඩුවුල්ල ප්‍රදේශයේ පස් කන්දක් නාය යාම නිසා ඒ අවට පිහිටි නිවාස තුනක පදිංචි 21 දෙනකු එම නිවාස වලින් ඉවත් කිරීමට පියවර ගත් බවද දොම්පේ සමාජ සේවා නිලධාරි සමන් ශ්‍රියාරත්න මහතා ‘දිනමිණ’ ට කීය.මේ අතර බියගම කොට්ඨාසයේ අවතැන් වූවන් සඳහා සහන කඳවුරු 04ක් පිහිටුවා ඔවුන්ට පිසූ ආහාර නොකඩාවාම සැපයීමට කටයුතු කර ඇතැයි කී බියගම සමාජ සංවර්ධන නිලධාරි සුමුදු ලියනගේ මහතා දැන් කැලණිගඟ ද පිටාර ගැලීමට පටන් ගෙන තිබෙන නිසා බියගම කොට්ඨාසයේ අවතැන් වූවන්ගේ ගණන තවත් ඉහළ යාමට ඉඩ ඇතැයි ද කීය.දැනට ජල ගැල්මෙන් බියගම කොට්ඨාසයේ ග්‍රාම සේවා වසම් 25ක පවුල් 2275ක 6488 දෙනෙක් ද දොම්පේ කොට්ඨාසයේ ග්‍රාම සේවා වසම් 169ක පවුල් 153 ක 581ක දෙනෙක් ද අවතැන් වී සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r1005229</link>
    <topic>කටාන ජලයෙන් යට වූවන්ට පානීය ජලය ඉල්ලයි</topic>
    <author>සීදුව සමූහ නිශ්ශංක පියරත්න සහ ජා - ඇළ සමූහ ඩබ්ලිව්.විල්ප්‍රඩ් සිල්වා</author>
    <content>වරින්වර ඇදහැලෙන ධාරානිපාත වර්ෂාව හේතුවෙන් දඬුගම් ඔයේ ජල මට්ටම ඉහළ යාමෙන් කටාන ආසනයේ කිඳිගොඩ, අම්බලන්මුල්ල, අලවිතුපිටිය, කොස්ගහවත්ත, බණ්ඩාරවත්ත, මාදුව, අරඹ, මුතුවාඩිය වැල්වත්ත හා ජා - ඇළ ආසනයේ දඬුගම්, වනටියගම කුඩැල්ල, ඒරල, කොටුගොඩ යන ප්‍රදේශවල නිවාස ජලයෙන් යට වීම නිසා එහි වෙසෙන ජනතාව මහත් අපහසුතාවට පත්ව ඇත.ගංවතුරෙන් මහත් ලෙස යට වී සිටින අයට ආහාර මෙන් පානීය ජල ප්‍රශ්නයද මතුªවී ඇත. ගංවතුරෙන් නිවෙස්වල ලිංද යට වීම හේතුවෙන් පානීය ජල ප්‍රශ්නය මතු වී ඇති අතර ආහාරවලට වඩා ජලයෙන් කොටු වී සිටින අයට පානීය ජලය ලබා දෙන ලෙස ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=r10052210</link>
    <topic>හම්බන්තොට රෝහලේ ස්කෑන් පරීක්‍ෂණ නැවතිලා</topic>
    <author>බරවකුඹුක සමූහ – පී. රණවීර</author>
    <content>හම්බන්තොට රෝහල මහ රෝහලක් වුවත් ස්කෑන් පරීක්‍ෂණ සිදුකිරීමට අවශ්‍ය පහසුකම් සලසා නොදීම පිළිබඳවත්, තිබෙන උපකරණ ප්‍රයෝජනයට නොගැනීම පිළිබඳවත් ජනතාව කනස්සල්ල පළකරති.හම්බන්තොට මහ රෝහලින් සේවය ලබාගන්නේ හම්බන්තොට දිස්ත්‍රික්කයේ අය පමණක් නොවේ. මොනරාගල දිස්ත්‍රික්කයේ අය ද මේ රෝහලින් සේවය ලබා ගනී.ස්කෑන් පරීක්‍ෂණ කිරීමට නියමිත රෝගීන් මාතර කරාපිටිය රෝහල්වලටත්, කොළඹ ළමා රෝහලටත්, රෝහලේ ගිලන් රථයෙන් පරීක්‍ෂණ සිදුකිරීමට යවයි. මෙය රජයට විශාල මුදලක් වැය වන කාර්යයකි. විනාඩි කිහිපයකින් කළ හැකි පරීක්‍ෂණයකට රෝගියාට දින දෙකක් ගතකිරීමට සිදුවේ.අවුරුදු 5 ට අඩු ළමයින්ගේ ශ්‍රවණ ඌණතා පරීක්‍ෂණ සිදුකිරීමට අවශ්‍ය ලක්‍ෂ පහක පමණ වටිනාකමක් ඇති ඕඉඡ්අ යන්ත්‍රයක් මීට අවුරුද්දකට පෙර රාජ්‍ය නොවන සංවිධානයකින් ලැබී ඇතත්, එය මේසයක් යටට දමා තවමත් එම පරීක්‍ෂණ සිදුකළ යුතු දරුවන් කොළඹ ළමා රෝහලට පරීක්‍ෂණ සඳහා යැවීම සිදුකරයි.රෝහලේ ඉඩකඩ ඇතත්, උගුර, කන, නාසය පිළිබඳ විශේෂඥ වෛද්‍යවරයකු සිටියත්, රෝගීන් සඳහා එම සේවාවන් හරියාකාරව ඉටුකිරීම සඳහා බලධාරීන් පහසුකම් සලසා නැත. ශ්‍රවණ පරීක්‍ෂණ කරන නිලධාරියාටත්, කථන සහ භාෂා පුහුණු නිලධාරියාටත් දෙදෙනාටම ලබා දී ඇත්තේ අඩි 10 ය 6 ප්‍රමාණයේ කුඩා කාමරයකි. උපකරණ වැඩි නිසා එම දෙදෙනාට එකවර සේවය කළ නොහැක.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=s1005221</link>
    <topic>කෙටි කලකදීමැතිව්ස්ට ලොකු වගකීමක්</topic>
    <author>පි‍්‍රන්ස් ගුණසේකර</author>
    <content>වසර දෙකකටත් අඩු කාලයක දී ශ්‍රී ලංකා ක්‍රිකට් පිලේ උප නායකත්වයට පත්වූ ඇන්ජලෝ මැතිව්ස් ට මේ මස අගදී ආරම්භ වන සිම්බාබ්වේ ක්‍රිකට් සංචාරයේ දී වැඩි වගකීමක් පැවැරී ඇත. මෙතරම් කෙටි කාලයක දී ශ්‍රී ලංකා ක්‍රිකට් පිලේ මෙවැනි වගකීමක් පැවරුණු එකම යොවුන් ක්‍රීඩකයා ද ඇන්ජලෝ මැතිව්ස් වේ. 23 හැවිරිදි ඇන්ජලෝ මැතිව්ස් 2009 වසරේ ජුලි මාසයේ පාකිස්තානයට එරෙහි තරගයේ දී අන්තර්ජාතික ටෙස්ට් පිටියට පිවිසියේය.ඔහුගේ ප්‍රථම අන්තර් ජාතික එක් දින තරගය වූයේ 2008 නොවැම්බර් මාසයේ පැවැති සිම්බාබ්වේ පිලට එරෙහි තරගයකි’ ඇන්ජලෝ මැතිව්ස් ටෙස්ට් තරග 7 ක් එක් දින තරග 18 ක් හා විස්සයි 20 තරග 18 ක් ක්‍රීඩා කර ඇත. වයස 16 දී ශ්‍රී ලංකා 19 න් පහල පිලට එක්වූ මැතිව්ස් 2005 දී එහි නායකත්වයට පත්විය. මැතිව්ස් තුන් ඉරියව්වෙන් දස්කම් දක්වමින් ශ්‍රී ලංකා පිලට ජයග්‍රහණ රැසක් අත්කර දීමට සමත් වූවේය.සිම්බාබ්වේ සංචාරයේ නායකත්වයට ටී. එම්. ඩිල්ෂාන් පත්කර ඇති අතර කුමාර සංගක්කාර, මහේල ජයවර්ධන, ලසිත් මාලිංග, මුත්තයියා මුරලිදරන් හා සනත් ජයසූරිය තරගාවලියට එක් නොවේ. ඩිල්ෂාන් නායකත්වයට මුල්ම අවස්ථාව ද මෙය වේ. නවක ක්‍රීඩකයන් වන ජීවන් මෙන්ඩිස් හා ළහිරු තිරිමාන්න සංචාරයට එක්වන අතර දිල්හාර ප්‍රනාන්දු, උපුල් තරංග, චාමර සිල්වා යන ක්‍රීඩකයන් නැවැත කැඳවා ඇත.මේ එක්දින ක්‍රිකට් තරගාවලියට ඉන්දියාව, සිම්බාබ්වේ හා ශ්‍රී ලංකාව සහභාගී වන අතර මැයි 28 වැනිදා ප්‍රථම තරගය පැවැත්වේ.ශ්‍රී ලංකා පිල මෙසේ ය.ටී. එම්. ඩිල්ෂාන් (නායක), ඇන්ජලෝ මැතිව්ස් (උප නායක), තිලාන් සමරවීර, උපුල් තරංග, ළහිරු තිරිමාන්න, දිනේෂ් චන්දිමාල්, චාමර කපුගෙදර, සුරාජ් රන්දිව්, තිලාන් තුෂාර, නුවන් කුලසේකර, ජීවන් මෙන්ඩිස්, අජන්ත මෙන්ඩිස්, දිල්හාර ප්‍රනාන්දු, චාමර සිල්වා, තිසර පෙරේරා.තරග කාල සටහනමැයි 28 - සිම්බාබ්වේ – ඉන්දියාව මැයි 30 - ශ්‍රී‍්‍ර ලංකා – ඉන්දියා ජුනි 01 - සිම්බාබ්වේ - ශ්‍රී‍්‍ර ලංකා ජුනි 03 - සිම්බාබ්වේ – ඉන්දියා ජුනි 05 - ශ්‍රී‍්‍ර ලංකා – ඉන්දියා ජුනි 07 - සිම්බාබ්වේ - ශ්‍රී ලංකාජුනි 09 - අවසන් තරගයජුනි 12 හා 13 දිනවල දී සිම්බාබ්වේ හා ඉන්දියාව අතර විස්සයි 20 තරග දෙකක් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=s1005222</link>
    <topic>එංගලන්ත වේගපන්දු යවන්නාමාස 3ක් පිටියෙන් ඈත්වෙයි</topic>
    <author>ලංඩන් (ඒ. එෆ්. පී)</author>
    <content>එංගලන්ත ක්‍රිකට් පිලේ වේග පන්දු යවන ක්‍රීඩක ග්‍රැහැම් අනියන්ස්ගේ ආබාධයක් හේතුවෙන් මාස තුනක පමණ කාලයක් ක්‍රිකට් ක්‍රීඩා පිටියෙන් විශ්‍රාම ගැනීමට සිදුවී ඇත.පසුගිය මාර්තු මාසයේදී බංග්ලාදේශ කණ්ඩායමත් සමඟ පැවැති තරගාවලියේදී ආබාධය ඇතිවී ඔහු තරගාවලියෙන් ඉවත්විය.විසිහත් හැවිරිදි මෙම දක්‍ෂ පන්දු යවන්නා වෛද්‍ය පරීක්‍ෂණයකට භාජනයවී ආබාධ තත්ත්වයේ බරපතල බව අවබෝධවීමෙන් අනතුරුව ඉදිරියේ පැවැත්වීමට නියමිත බංග්ලාදේශ, පාකිස්තාන හා ඕස්ට්‍රේලියානු රටවලට එරෙහි තරගවලින් ඉවත්වීමට සිදුවී ඇත.එංගලන්ත ක්‍රිකට් ආයතනයේ වෛද්‍ය අංශය ඔහු ළගින්ම සිටින බැවින් හා ඔහුට ලබාදෙන සහයෝගය නිසාවෙන් ඔහු ඉවසීමෙන් සිට යථා තත්ත්වයට පත්ව එළැඹෙන අළුබදුන කුසලාන තරගාවලියට තරගවැදීමට සූදානම් වීමට හැකි වෙතැයි අනියන්ස්ගේ බලාපොරොත්තුවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=s1005223</link>
    <topic>පාපන්දු ක්‍රීඩකයන් නීති රීති හොඳින් අවබෝධ කර ගත යුතුයි</topic>
    <author/>
    <content>පාපන්දු තරගවලදී විනිසුරු තීන්දුවලට එරෙහි වන ක්‍රීඩකයන් පාපන්දු නීති රීති නොදැන සිටින බව පෙනී යන්නේ යැයි ශ්‍රී ලංකා පාපන්දු සම්මේලනයේ විනිසුරු කමිටු සභාපති මුෂින් අරීෆ් මහතා පවසයි.පාපන්දු නීති රීති නොදන්නා අය වෙනුවෙන් කිහිප අවස්ථාවකදීම වැඩසටහන් සංවිධානය කළද ක්‍රීඩා සමාජවල උනන්දුවක් නොමැති බව දක්නට ලැබුණේ යැයි මුෂින් අරිෆ් මහතා පැවැසීය.පාපන්දු තරගවලදී විනිශ්චයකරුවන්ගේ තීන්දු විවේචනය කිරීම අසාධාරණ බව පෙන්වා දෙන ඒ මහතා පාපන්දු විනිසුරුවන් දින කිහිපයකදී බිහිකළ නොහැකි බව ද අවධාරණය කරයි. “විශිෂ්ට ගණයේ විනිසුරුවෙකු බිහිකිරීමට අවම වශයෙන් වසර 6 ක් ගතවෙනවා. තරග 200 ක් පමණ විනිශ්චය කිරීමෙන් ප්‍රවීන විනිසුරුවෙකු ගොඩනැගීමට හැකියි. ඕනෑම රටක ජාතික මට්ටමේ පාපන්දු තරගවලදී විනිසුරුගේ තීන්දුවලට එරෙහිව ක්‍රීඩකයන් ක්‍රීඩා පිටිය තුළ විනිසුරුට කෑගැසුවද නීති රීති දන්නා පළපුරුදු ක්‍රීඩකයන්ගෙන් එවැනි දේ දකින්නේ කලාතුරකින්” යැයි ද පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=s1005224</link>
    <topic>පාපන්දු ලෝක කුසලානයේ‘ජී’ කාණ්ඩයෙන් ප්‍රබලම සටනක්</topic>
    <author>ජොහැනිංග්ස්බර්ග් (ඒ. එෆ්. පී.)</author>
    <content>එළඹෙන ලෝක කුසලාන පාපන්දු තරගාවලියේ ජී - කාණ්ඩයේ ස්්ථාන දෙකක් සඳහා බ්‍රසීලය, පෘතුගාලය, අයිවරිකෝස්ට් හා උතුරු කොරියාව අතර තියුණු තරගයක් දැකිය හැකි බව පැවසේ.මීට පෙර පස් වතාවක් බ්‍රසීලය විසින් ලෝක කුසලානය හිමි කර ගෙන ඇති අතර 2006 දී පෘතුගාලය 4 වැනි ස්ථානය හිමි කර ගෙන සිටී. අප්‍රිකානු රටවල් අතර අයිවරිකෝස්ට් ප්‍රමුඛස්ථානක සිටී. පුහුණුවීම් තරගවලදී තරගකාරී රටවල් 32 අතරින් උතුරු කොරියාව පෙරමුණ ගෙන සිටී.පළමු වටයේ තරගවලදී ඇස යොමු කළ යුතු ක්‍රීඩකයන් ලෙස බ්‍රසීලයේ කාකා, අයිවරිකෝස්ට් ඩිඩියර් ඩ්‍රොග්බාර් සහ පෘතුගාලයේ ක්‍රිස්ටියානෝ රොනාල්ඩො යන සුපිරි තරු ලෙස විචාරකයන් පෙන්වා දෙයි.මෙතෙක් පැවැති ලෝක කුසලාන තරගාවලී 19 දීම සෑම අවස්ථාවක්ම නියෝජනය කරමින් බ්‍රසීලය පෙරමුණ ගෙන ඇත.පෝට් එළිසබෙත්හි ජුනි 15 වෙනිදා ජී ඛාණ්ඩයේ අයිවරිකෝස්ට් හා පෘතුගාලය අතර තරගයෙන් තරගාවලිය ඇරඹේ.කාකා හැරුණු විට විචාරකයන් ගේ ඇස යොමු වී ඇති ක්‍රීඩකයන් කිහිප දෙනෙකු හඳුනාගෙන ඇත. ලෝකයේ හොඳම දැල රකින්නා ලෙස ජුලියො සෙසා ද මැද ආරක්ෂක පෙළ ක්‍රීඩකයන් ලෙස ලුසියෝ හා ජුවාන් ද දක්ෂ මැද පෙළ ක්‍රීඩකයකු ලෙස ගිල්බටෝ සිල්වා පෙන්වා දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=s1005225</link>
    <topic>ටයිකොන්ඩෝ සූරතාවශ්‍රී ලංකා යුද හමුදාවට</topic>
    <author/>
    <content>2010 කොරියා ටයිකොන් - ඩෝ වයස 18 වැඩි තරගාවලියේ සමස්ත ශූරතාවය ශ්‍රී ලංකා යුද හමුදාව හිමිකර ගනී. වයස 17 පහළ ශූරතාවය හිමිකර ගන්නා ලද්දේ රත්නපුර ශාන්ත ජෝෂප් විද්‍යාලයීය ක්‍රීඩා සමාජයයි.දස වැනි වරට පවත්වන ලද මෙම තරගාවලිය සංවිධානය කරන ලද්දේ කොරියා ජාත්‍යන්තර සහයෝගිතා ඒජන්සිය (KOICA) සහ ශ්‍රී ලංකාවේ කොරියානු තානාපති කාර්යාලයයි.තරගාවලිය සඳහා ශ්‍රී ලංකා යුද හමුදාව, පොලීසිය , විශේෂ කාර්ය සාධක බලකාය (STF)  ඇතුළු පාසල් හා ක්‍රීඩා සමාජ 17 කින් ක්‍රීඩක ක්‍රීඩිකාවෝ 300 දෙනෙක් පමණ සහභාගි වූහ.මැයි මස 6 සහ 7 යන දිනවල තරගාවලිය මහරගම ජාතික තරුණ මධ්‍යස්ථාන ගෘහස්ථ ක්‍රීඩාගාරයේදී පැවැත්විණි. ක්‍රීඩා ඇමැති සී.බී. රත්නායක සහ ශ්‍රී ලංකාවේ කොරියානු තානාපති ආචාර්ය චෝයි කී.චුල් (choi ki chul) යන විශේෂ ආරාධිතයින්ගේ සහභාගිත්වයෙන් ජය සංකේත ප්‍රදානය පැවැත්විණ.ටයිකොන්ඩෝ ජාතික උපදේශක කී සු ලී (kl su lee) තරගාවලිය සම්බන්ධීකරණය කළේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=s1005226</link>
    <topic>මලල ක්‍රීඩාතේරීම් තරඟකල් යයි</topic>
    <author/>
    <content>ශ්‍රී ලංකා මලල ක්‍රීඩා සංගමය සංවිධානයෙන් අද පැවැත්වීමට නියමිතව තිබූ මලල ක්‍රීඩා තේරීම් තරග කල්යයි. තරගාවලිය පැවැත්වෙන දිනය ඉදිරියේදී දැනුම් දෙන බව උප සභාපති ජී. එල්. එස්. පෙරේරා මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=s1005227</link>
    <topic>ජෝන් ටාබට්මලල ක්‍රීඩාකල් දමයි</topic>
    <author/>
    <content>ශ්‍රීමත් ජෝන් ටාබට් මලල ක්‍රීඩා තරගාවලිය අයහපත් කාලගුණික තත්ත්වය හේතුවෙන් දින නියමයක් නැතිව කල් යයි.මේ මස 24 වැනිදා සිට කොළඹ සුගතදාස ක්‍රීඩාංගණයේදී පැවැත්වීමට නියමිත වූ තරගාවලියේ මීලග දිනය ඉදිරියේදී දැනුම්දෙන බව පාසල් මලල ක්‍රීඩා සංගමයේ ලේකම් අනිල් වීරසිංහ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=s1005228</link>
    <topic>අනුලා විදුහල බැඩ්මින්ටන් ක්‍රීඩාවෙන් ඉදිරියට</topic>
    <author/>
    <content>ශ්‍රී ජයවර්ධනපුර විශ්වවිද්‍යාලය විසින් සංවිධානය කරනු ලැබූ ස්මැෂ් බැඩ්මින්ටන් තරගාවලියේ අවු: 10න් පහළ සූරතාවත්, අවු: 11න් පහළ සූරතාවත්, අනුසූරතාවත්, අවු: 13න් පහළ තෙවන ස්ථානයත් හා අවු: 15න් පහළ තෙවන ස්ථානය ද අනුලා විදුහල දිනාගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=s1005229</link>
    <topic>අනුර’පුර චෙස් සූරයාගේ විදෙස් තරග අවිනිශ්චිතයි</topic>
    <author>කිත්සිරි වනසිංහ අනුරාධපුර සංචාරක</author>
    <content>ආසියානු හා ලෝක යොවුන් චෙස් සූරතා තරගාවලිය නියෝජනය කිරීමට අනුරාධපුරයෙන් හත් හැවිරිදි පැසැල් සිසුවෙකු සුදුසුකම් ලබා සිටියි.අනුරාධපුර ශාන්ත ජෝශප් මහා විද්‍යාලයේ තුන්වෙනි වසරේ ඉගෙනුම ලබන රයන් චන්දූප වීරසිංහ මෙම තරගාවලිය සඳහා උතුරු මැද පළාත නියෝජනය කරමින් ශ්‍රී ලංකා කණ්ඩායමට ඇතුළත්ව සිටි.පසුගියදා කොළඹ රාජකීය විද්‍යාලයෙහිදී ශ්‍රී ලංකා චෙස් සම්මේලනය මගින් පවත්වන ලද ජාතික යොවුන් චෙස් සූරතා තරගාවලිය සඳහා වයස 8න් පහළ පිරිමි වයස් කාණ්ඩය නියෝජනය කරමින් සූරතාව දිනා ගැනීමට වීරසිංහ සිසුවා සමත් විය.මේ අනුව ලබන ජූලි මාසයේ 8 වැනිදා සිට 15 වන දින දක්වා චීනයේ බීජිංහිදි පැවැත්වීමට නියමිත ආසියානු යොවුන් සූරතා තරගාවලිය හා ඔක්තෝම්බර් 19 වැනිදා සිට 31 දක්වා ග්‍රීසියේ හල්කිඩ්කි හිදී පැවැත්වීමට නියමිත ලෝක යොවුන් චෙස් සූරතා තරගාවලිය සඳහා ශ්‍රී ලංකාව නියෝජනය කීරීමට නියමිතව ඇත.සුදුසුකම්ලත් පුහුණුකරුවකු ද නොමැතිව දක්ෂතාවන් දැක්වූ රයන් චන්දූප සිසුවාට විදේශීය තරගාවලීන් සඳහා සහභාගී වීම අවිනිශ්චිත තත්ත්වයක පවතී. මේ විදේශ තරගාවලි දෙක සඳහා රුපියල් ලක්ෂ දහයක පමණ මුදලක් වැය වෙතැයි ගණන් බලා තිබේ. නමුත් රයන් චන්දූපගේ මාපියන්ට එම මුදල දැරීමේ හැකියාවක් නැතැයි පියා වන නිහාල් වීරසිංහ මහතා දිනමිණ ට පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=f1005221</link>
    <topic>ගංවතුර බොර පාටයිදේශපාලනයක් නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>හදිසි ආපදා තත්ත්වයකදී ආපදා කළමනාකරණ අමාත්‍යාංශයේ කාර්යභාරය හදිසි ආපදාවකදී මහජනතාවගේ පාර්ශ්වයෙන් ඉටුවිය යුතුකම් මොනවද? සහ තවත් කාලීන හා දේශපාලන කරුණු රැසක් පිළිබඳව ඇමැති ඒ.එච්. එම්. ෆවුසි මහතා සමඟ සිදුකළ සංවාදයකි මේ.* ඔබට මෙවර පැවරී තිබෙන්නේ ආපදා කළමනාකරණ විෂය. මේ විෂය පිළිබඳව ඔබට තිබෙන්නේ කුමනාකාර දැනුමක්ද ? ඔබ මෙතෙක් දැරුවේ ඛනිජ තෙල් සංවර්ධන, ප්‍රවාහන සෞඛ්‍ය වගේ විෂයන්. මේ තත්ත්වය තුළ ආපදා කළමනාකරණ විෂයේ අභියෝග ජය ගැනීමට ඔබට පුළුවන්ද ?මා මෙතෙක් දැරූ විෂයන් පිළිබඳ වගකීම් මම හොඳින් ඉටු කළා. ඒ නිසා මට ආපදා කළමනාකරණය පිළිබඳව හොඳ අවබෝධයකින් කටයුතු කරන්න පුළුවන්. මට මුලින්ම ප්‍රවාහන විෂය පිළිබඳ වගකීම් දරන්න අවස්ථාව ලැබුණා. එහිදී මා එම වගකීම මනා ලෙස ඉෂ්ඨ කළා. සෞඛ්‍ය අමාත්‍යාංශයෙත් එහෙමයි. ඛනිජ තෙල් සම්පත් විෂයත් එහෙමයි. ඒ නිසා මට ආපදා කළමනාකරණ කියා විෂය ත් අභියෝගයක් නෙමෙයි.මා ආපදා කළමනාකරණ විෂයත් එහි අභියෝගත් ජයගැනීමට සූදානමින් සිටින්නේ. ආපදා කළමනාකරණය කියන්නේ ආපදා සහන සේවය නෙමෙයි. විපතක් සිදුවීමට පෙර එම විපත වළක්වා ගැනීමට ජනතාව දැනුවත් කිරීමත් ඒ සඳහා අවශ්‍ය දැනුවත් කිරීමත් සිදුකළ යුතුයි. සිදුවන ආපදා , කළමනාකරණය කර ප්‍රශ්නය, අනතුර නිරාකරණය කර ගැනීම තමයි අපේ අරමුණ විය යුත්තේ. ආපදා කළමනාකරණ අමාත්‍යාංශය පිහිටුවීමේ අරමුණ වෙලා තිබෙන්නේ මෙයයි. ආපදා තත්ත්වයකදී ඒ සඳහා සාර්ථකව මුහුණ දෙන්න පුළුවන් ජනතාවක් මනා පරිපාලකයන් පිරිසක් බිහිකළ යුතුයි යන්න තමයි මගේ අරමුණ වෙලා තිබෙන්නේ.* පසුගිය දිනවල ඇති වූ ගංවතුරට මුහුණ දීමේදී ආණ්ඩුව දුර්වලතාවයකට මුහුණ දුන් බවට විපක්ෂය චෝදනා එල්ල කළා. ගංවතුර අභියෝගයට මුහුණ දීමේදී ආණ්ඩු දුර්වලතාවයකට මුහුණ දීමට හේතුවුණේ කුමන කාරණයක් ද?විපක්ෂය ගංවතුරෙනුත් දේශපාලනය කිරීමට උත්සාහ කරනවා. මෙය යහපත් දෙයක් විදිහට හඳුන්වන්න බැහැ. මොන දේශපාලන පක්ෂය ආණ්ඩුබලය ඉසිලුවත් ස්වාභාවික ආපදාවක් වළක්වන්න අමාරුයි. ඒත් අද විපක්ෂය කියන්නේ ගංවතුරටත් ආණ්ඩුව වගකියන්න ඕනෑ කියන තර්කයයි. ඒත් මේ තර්කවල සාධාරණ පදනමක් තිබෙනවා කියලා මධ්‍යස්ථව කල්පනා කරන කිසිවකු සිතන්නේ නැහැ.ඒත් විපක්ෂය උත්සාහ කරන්නේ මේ ප්‍රශ්නයෙනුත් දශමයක හෝ දේශපාලන වාසියක් ගන්න පුළුවන්නම් එම වාසියත් ගන්නයි උත්සාහ කරන්නේ. එහෙම නැතිව මෙතැන වෙන දෙයක් නැහැ.මේ වගේ වෙලාවක විපක්ෂය ආණ්ඩු පක්ෂය කියලා විවේචනය කර කර ඉන්න එක නෙමෙයි සිදුවිය යුත්තේ. ආපදා අවස්ථාවෙන් මුදා ගැනීම සඳහා සියලු දෙනා එක්ව කටයුතු කළ යතුයි. අපි ගංවතුර සහන සඳහා රුපියල් මිලියන ගණනක් වෙන් කළා විතරක් නෙමෙයි ජනතාවට ලැබිය යුතු සහන ලබාදීමත් සිදුකර තිබෙනවා.* ගංවතුර ,නායයාම් වගේ ආපදා තත්ත්වයන්ට ප්‍රධාන වශයෙන් මූලික වෙලා තිබෙන්නේ මානව ක්‍රියාකාරකම්. මේ තත්ත්වය පාලනය කිරීමට ආණ්ඩුවට මොන විදිහේ වැඩපිළිවෙළක් ද තිබෙන්නේ ?ඔබ සඳහන් කළා වගේම මේ ආපදා තත්ත්වයන්ට මූලික කාරණයක් වෙලා තිබෙන්නේ මිනිස් ක්‍රියාකාරකම්. හැම වෙලාවේම මනුෂ්‍ය ක්‍රියාකාරකම්වලට ස්වභාව ධර්මය ඉක්මවා යන්න බැහැ. තාවකාලිකව හෝ ස්වභාව ධර්මය ජයගත්තත් එහි ප්‍රති උත්තරය ඉතාම නුදුරෙදිම ලැබෙනවා. අද සාමාන්‍ය වර්ෂාවකදී පවා ජල ගැලීම් තත්ත්වයන් ඇතිවෙලා තිබෙන්නේ මේ නිසයි. ඒ නිසා මෙවැනි තත්ත්වයකට මූලික වන හේතු මඟ හැරිය යුතුයි.අද බොහෝ අය සිතන්නේ ගංවතුරක් ගැලුවවිට එයට ගොදුරු වූ අයට ආහාර සහනාධාර ලබා දුන්නවිට සියල්ල හරි කියලා. ඊට පස්සේ ගංවතුර බැහැලා ගියාම ඔක්කොම අමතකයි. ආයේ ගංවතුරක් ආවහම තමයි යළිත් ප්‍රශ්න මතක් වෙන්නේ.ඒත් සිදුවෙන්න ඕනෑ ඒ දේ නෙමෙයි ගංවතුර වගේ තත්ත්වයක් ඇතිවීම පාලනය කළ හැකි ස්ථිර සාර වැඩපිළිවෙළක් නිර්මාණය කිරීමයි. මේ සඳහා ජනාධිපතිතුමා අපිට උපදෙස් ලබා දී තිබෙනවා. එමෙන්ම පහත් බිම් වගුරුබිම් ගොඩකිරීමට එරෙහිව* ස්වාභාවික ආපදාවක් කළමනාකරණය කරද්දි අපේ වගකීම ආණ්ඩුවට විතරක් දැරීමට පුළුවන්ද – ජනතාවට මෙහි වගකීමක් නැද්ද?ඇතැමුන් සිතාගෙන ඉන්නේ හැම දෙයක්ම කළමනාකරණය කර ගැනීමේ පාලනය කර ගැනීමේ හැකියාව තිබිය යුත්තේ ආණ්ඩුවට විතරයි මහජනයා ඉන්නේ එහි පල ප්‍රයෝජන ලබා ගැනීමට පමණයි කියලා. ඒත් ඒ මතය පිළිගන්න බැහැ. රටක ජනතාවටත් විශාල වගකීමක් හා යුතුකමක් තිබෙනවා. රජය සිය වගකීම් ඉෂ්ඨ කරද්දි මහජනතාවගේ කොටස් ඔවුනුත් ඉෂ්ඨ කළ යුතුයි. පනවා තිබෙන නීති රීති ඉතාමත් තදින් ක්‍රියාත්මක කිරීමටත් එවැනි වැරැදිවලට පෙළඹෙන අයට තරාතිරම දේශපාලන පක්ෂය හිතමිත්‍රකම් නොතකා දඬුවම් කිරීමටත් කටයුතු කර තිබෙනවා. වෙනත් විදිහකට කියනවා නම් පසුගිය කාලයේදී අක්‍රීය වී තිබූ නීති රීති යළිත් පණ ගැන්වීමට කටයුතු කර තිබෙනවා. එමගින් අපිට පුළුවන්කම තිබෙනවා මානව ක්‍රියාකාරකම් නිසා බරපතළ තත්ත්වයට පත්වන ස්වාභාවික ආපදා තත්ත්වයන් පාලනය කිරීමට.* කොළඹ නගරය රටේ ප්‍රධාන නගරය වුවත් වේගයෙන් පැයක් වැස්සොත් නගරයම යටවෙනවා. මේ තත්ත්වය ට පිළියමක් නැද්ද ?කොළඹ නගරයේ ජල ගැලීම්වලටත් මූලික කාරණය වෙලා තිබෙන්නේ මිනිස් ක්‍රියාකාරකම්ම තමයි. ජලය බැස ගිය පහත් බිම් බොහොමයක් ගොඩ කරලා. තිබෙන්නේ අවිධිමත් විදිහට. විධිමත් විදියකට මේ දේ කළානම් මෙතරම් අපහසු තත්ත්වයකට පත් නොවීමට ඉඩ තිබුණා. ඒ වගේම කානු පද්ධතියේ අවහිරතා නිසාත් කොළඹ නගරය යටවෙනවා. ඒ නිසා පසුගිය කාලය පුරා නගරය පාලනය කළ නගර බලධාරීනුත් වගකිව යුතුයි. බ්‍රිතාන්‍ය යුගයේ තිබූ කානු පද්ධතියමයි තිබෙන්නේ. එය නවීකරණය කළ යුතුයි. ඒ වගේම අනවසර ගොඩ කිරීම් තහනම් කළ යුතුයි. ඒ සඳහා අවශ්‍ය නීති රීති තදින් ක්‍රියාත්මක කිරීමට අපි වගබලා ගන්නවා.* පසු ගිය මැතිවරණ ප්‍රතිඵල නිරීක්ෂණය කරද්දී සුළු ජාතිකයන්ගේ ඡන්ද එක්සත් ජනතා නිදහස් සන්ධානයට ආකර්ෂණය නොවන ආකාරයක් දැක ගත හැකියි. මේ තත්ත්වය ජයගැනීමට සන්ධානයට වැඩපිළිවෙළක් තිබේදඔබේ නිරීක්ෂණය වැරැදියි. අද වෙද්දී එජාපය වටා තිබූ සුළු ජාතික ඡන්ද පදනමත් ගිලිහී යමින් තිබෙන්නේ. බලන්න පසු ගිය මහ මැතිවරණයේ ප්‍රතිඵලය මෙවර එජාපයට කිසිදු මුස්ලිම් මන්ත්‍රීවරයකු කොළඹින් පත්වුණේ නැහැ. මෙතෙක් කල් කොළඹ දිස්ත්‍රික්කයෙන් එජාපයට මුස්ලිම් නියෝජිතයන් දෙදෙනෙකු පත් වුණා. ඒත් මෙවර ඒ තත්ත්වය සම්පූර්ණයෙන්ම වෙනස් වුණා. අද කොළඹ දිස්ත්‍රික්කයෙන් මුස්ලිම්වරයකු විදියට පත්වෙලා ඉන්නේ මා පමණයි. එජාපයේ මුස්ලිම් නියෝජනය කොළඹ දී අහිමි වෙලා තිබෙන්නේ. ඒ විතරක් නෙමෙයි එජාපයට දෙමළ නියෝජනයකුත් කොළඹින් නැහැ. මම ඒ උදාහරණය විදියට පෙන්වා දුන්නේ කොළඹ ඡන්ද ප්‍රතිඵලය.එයට අමතරව පසුගිය කාලයේදී වතුකරයේ තිබූ ශක්තිමත් එජාප පදනම අද වෙද්දි විනාශ වෙමින් තිබෙන්නේ. නුවරඑළිය දිස්ත්‍රික්කය බදුල්ල දිස්ත්‍රික්කය වගේ එජාපයට වාසි දායක දිස්ත්‍රික්කවලින් ඒ අය පරාජය වුණේ සුළු ජාතික ඡන්ද නොලැබීයාම නිසයි. ඒ නිසා සුළු ජාතික ඡන්ද එජාපයට හිතවත් කියන මතය අද වෙද්දි බැහැර කරන්න පුළුවන් කාරණයක් වෙලා ඉවරයි. අද වෙද්දි එජාපයට සුළු ජාතිකයනුත් නැහැ සිංහල ජාතිකයනුත් නැහැ. වෙනත් විදිහකට කියනවා නම් මේ වෙද්දි එජාපයට කොතැනකවත් ජන පදනමක් නැහැ. මීට අවුරුදු තිහ හතළිහකට කලින් මහා ජන බලවේගයක් විදිහට තිබුණ එජාපය 30% සීමාවවත් පසු කරලා පහළට ඇවිල්ලා ඉවරයි.* ජාතික වශයෙන් ජවිපෙ පසු බැසීමකට ලක්වුවත් ඔබ නියෝජනය කරන කොළඹ දී ජවිපෙ ඡන්ද පදනම දිය වී ගොස් නැහැ. මෙයට හේතුව කුමක් ද?කොළඹදීත් ජවිපෙට ඡන්ද ලැබුනේ නැහැ. ඔවුන් හිටපු හමුදාපතිවරයාගේ නම විකුණමින් තමයි ඡන්දය කළේ. එහෙම නැතිව මෙතැන ජවිපෙට ලැබුණ ඡන්දයක් තිබෙනවා කියලා කියන්න බැහැ. ජනතා විමුක්ති පෙරමුණ යන්තමින් හෝ ජාම බේරා ගත්තේ හිටපු හමුදාපතිවරයාගේ නම විකුණලා. එහෙම නොවුනානම් සීනුවට එක ආසනයක් ජයග්‍රහණය කිරීමත් දුෂ්කරයි.2004 ජවිපෙ ආසන 39 ක් ගනිද්දි ඒ අය කතා කළේ ඊළඟ ආණ්ඩුව ඒ ගොල්ලෝ පිහිටුවනවා වගේ.. ඒත් අද වෙද්දි එයාලට සුදුසු තැන ලැබිලා තිබෙන්නේ ජවිපෙ අවසානය එළැඹිලා තිබෙන්නේ මේ විදියටයි.* ආණ්ඩුක්‍රම සංශෝධනයක් පිළිබඳව මේ දිනවල දේශපාලන කරළියේ කතාබහ ඇතිවී තිබෙනවා. මේ සංශෝධනය ඇතුළත් විය යුතු කරුණු පිළිබඳව ඔබේ අදහස කුමක් ද?අනිවාර්යෙන්ම සංශෝධනයක් විය යුතුයි. ජනතාව අපිට මෙවර මෙතරම් විශාල ජයග්‍රහණයක් ලබාදුන්නේ ව්‍යවස්ථා සංශෝධනයක් අවශ්‍යයි කියලා. ඒ නිසා ව්‍යවස්ථා සංශෝධනය මැතිවරණ ක්‍රමයේ වෙනස් කම් ඉක්මනින් ඇති කළ යුතුයි. ආණ්ඩුව ඒ පිළිබඳව අවධානය යොමුකරලා තිබෙන්නේ. මම හිතන්නේ මේ සංශෝධන ඉතාමත් කඩිනමින් ක්‍රියාත්මක වේවි.ආණ්ඩු පක්ෂය විතරක් නෙමෙයි විපක්ෂයත් පසුගිය කාලයේ දී ව්‍යවස්ථා සංශෝධනය, මැතිවරණ ක්‍රමය වෙනස් කිරීම ඇතුළු කාරණා පිළිබඳව විශාල මතභේදයක් අරගෙන ගියා. ඒ නිසා ඔවුන්ට වුවත් මේ සංශෝධනවලට විරුද්ධ වෙන්න බැහැ.ඒ නිසා ඉදිරියේ දී ජනතා හිතවාදී ව්‍යවස්ථා සංශෝධනයකට හොඳ අවස්ථාවක් ලැබී තිබෙනවා. ඒ සඳහා සියලු දෙනා එකඟතාවයකට පැමිනිය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=f1005222</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>‘දිනමිණ’ ‘දියවන්නාවේ නෑදෑයෝ’ විශේෂාංගය තුළින් අද පාඨක ඔබ හමුවට එන්නේ දියවන්නාවට අලුතෙන් එක්වූ මහජන නියෝජිතයෙකි. හේ දේශපාලනයට ඒමට ප්‍රථම හමුදා නිලධාරියෙකි. නාවික හමුදාවේ හිටපු මාණ්ඩලික ප්‍රධානි ධුරය දැරූ උසස් හමුදා නිල දරුවෙකි. නමින් හේ සරත් වීරසේකර නම් වේ. පසුගියදා පැවැති මහ මැතිවරණයෙන් එක්සත් ජනතා නිදහස් සන්ධානයේ දිගාමඬුල්ල දිස්ත්‍රික්කයේ වැඩිම මනාප ඡන්ද ලබමින් මන්ත්‍රීවරයකු ලෙස තේරී පත්වූ හේ ‘දියවන්නාවේ නෑදෑයෝ’ වෙනුවෙන් අප හා එක් වූයේ මේ අයුරිනි.* ඔබේ සම්පූර්ණ නම කිව්වොත්...?“මගේ සම්පූර්ණ නම සරත් පි‍්‍රයනන්ද වීරසේකර.* ඔබේ උපන් දිනය උපන් ගම සඳහන් කළොත්...?“උපන් ගම ලෙස සැලකෙන්නේ කොළඹ. උපන් දිනය 1951 ඔක්තෝබර් 29 වැනිදා.* මව්පියන් සහ පවුලේ විස්තර කොහොම ද...?“මගේ පියාගේ නම මැන්ඩිස් වීරසේකර, අම්මා සුමනා වීරසේකර. පියා සේවය කෙළේ කොළඹ බන්ධනාගාරයේ ප්‍රධාන ජේලර් වරයෙක් ලෙස. තාත්තා ගේ ගම ගාල්ලේ. අම්මා මාතර. මගේ අම්මා රැකියාවක් නොකළත් ගුවන් විදුලි සංස්ථාවේ ජනපි‍්‍රය වැඩ සටහනක් වූ ‘කවි මඩුව’ සම්පාදනය කළා. මගේ පවුලේ සහෝදර සහෝදරියෝ පස් දෙනෙකි. වැඩිමල් සහෝදරයා ජනරාල් ආනන්ද වීරසේකර. ඔහු අද මහණ වෙලා...”* ඔබ අකුරු කරවන්නේ...?“මූලික අධ්‍යාපනය කෙළේ කොළඹ නාලන්දා විද්‍යාලයේ. ඒ පාසලේ පස්වැනි ශ්‍රේණිය දක්වා අධ්‍යාපනය ලබා පසුව කොළඹ ආනන්ද විද්‍යාලයට ඇතුල් වුණා. එහි මම විශ්වවිද්‍යාල ප්‍රවේශය දක්වා ඉගෙන ගත්තත් විශ්වවිද්‍යාලයට යන්න බැරි වුණා. පසුව මම හමුදා සේවයට එක් වුණා. මම පාසල් ගියේ බන්ධනාගාර නේවාසිකාගාරයේ සිට...”* ඇයි ඔබ වැඩිදුර අධ්‍යාපනය පසෙකලා හමුදා සේවයට එක් වුණේ...?“මම හමුදාවට එක්වුණේ 1971 වසරේ. ඔය කාලයේ හමුදා සේවය පිළිබඳව රටේ සෑම තරුණයෙක් තුළම අභිමානයක් පැවැතියා. හමුදා සේවයට එක්වීම ගෞරවයක් සේ රටේ තරුණයන් කල්පනා කළා. අන්න ඒ සිතුවිල්ල තමයි වැඩිදුර අධ්‍යාපනය පසෙකලා මම හමුදා සේවයට එක් වුණේ.හමුදා නිල ඇඳුම ඇඳගත් හමුදා නිලධාරීන් ආනන්ද විදුහලට එනවිට අපි ඔවුන් සමඟ කතා කෙළේ හරිම ආදරෙන්. දැඩි කැමැත්තකින්. සැබැවින් ම මම කවදා හෝ හමුදා නිල ඇඳුම අඳිනවා කියා දැඩි අධිෂ්ඨානයක් තිබුණා. මම කුඩා කාලයේ සිටම හමුදා නිල ඇඳුමට ප්‍රේම කළා. තරුණියකට ප්‍රේම කරන්න ප්‍රථම මම හමුදා නිල ඇඳුමට ප්‍රේම කළා කීවොත් නිවැරැදියි.ඒ වගේම මම පාසලේ ශිෂ්‍ය භට බලකායේ සිටියා. මගේ වැඩිමල් සහෝදරයා ජනරාල් ආනන්ද වීරසේකර හමුදා සේවයේ සිටීමත් මගේ ඒ ප්‍රේමය වැඩි වන්න හේතු වුණා කීවොත් නිවැරැදියි. මම යුද හමුදාවට වගේම නාවික හමුදාවටත් තේරුණා. සහෝදරයා යුද හමුදාවේ සිටි නිසා මම නාවික හමුදාවට එක් වුණා...”* පාසල් යන කාලේ මොනවද ඔබ තුළ දක්‍ෂතාවන් – කුසලතාවන්...?“පාසල් කාලයේ මගේ ජනපි‍්‍රයම ක්‍රීඩාව පාපන්දු. පාපන්දු ක්‍රීඩාවට මට විශේෂ කුසලතාවක් තිබුණා. ආනන්ද විද්‍යාලයීය පාපන්දු කණ්ඩායමේ මම නායකයා ලෙස කටයුතු කළා. ඒ කාලේ මගේ කණ්ඩායම තමයි අපරාජිත කණ්ඩායම ලෙස තේරුණේ. ශශ්‍රී ලංකා පාසල් පාපන්දු කණ්ඩායමටත් මම පසු කලෙක ක්‍රීඩා කළා. ශ්‍රී‍්‍ර ලංකා යෞවන පාපන්දු කණ්ඩායම් සංචිතයෙත් මම හිටියා. ඒ වගේම පාසලේ මලල ක්‍රීඩා නායකත්වයත් දැරුවා...”* නාවික හමුදාවට එක්වීම ඔබේ ජීවිතයේ සිහිනයක් සැබැවීමක්. ඒ අතීතයට යළි ගමන් කළොත්...?“මම නාවික හමුදාවට එක් වුණේ 1971 වර්ෂයේ අගෝස්තු මාසයේ පළමු වැනිදා. පළමු අවුරුදු දෙක මම පුහුණුව ලැබුවේ ත්‍රිකුණාමලයේ. ඉන්පසුව හොඳම පුහුණුව ලැබූ නාවික සෙබළු පස් දෙනාට මම තේරුණා. තේරිලා වැඩිදුර පුහුණුව සඳහා අපට ඉන්දියාවේ කොචින්වල වෙන්ඩලූඩ්වලට යැව්වා. 1974 වර්ෂයේ මාව තාක්‍ෂණික පාඨමාලාව සඳහා තෝරා ගත්තා. ඉන් පසුව 1978 වර්ෂයේ දී මාව නාවික අවි පිළිබඳව දීර්ඝ පාඨමාලාවට තේරුණා.ඒ පුහුණුවත් තිබුණේ ඉන්දියාවේ. 1984 වර්ෂයේ දී අමෙරිකා එක්සත් ජනපදයේ පැවැති මාණ්ඩලික පාඨමාලාවට මාව තෝරා ගත්තා. ඉන් පසුව ඊශ්‍රායලය, දකුණු කොරියා වැනි රටවල විශේෂ පාඨමාලාවලට මම තේරුණා. ඉන් පසුව අමෙරිකාවේ හවායිවල පැවැති ආරක්‍ෂක විධි විධාන සම්බන්ධ විශේෂ පාඨමාලාවට සම්බන්ධ වුණා. හමුදා නිලධාරියකුට කරන්න පුළුවන් උසස්ම පාඨමාලාව කිරීමට මම ඉන්දියාවේ නවදිල්ලි නුවර ජාතික ආරක්‍ෂක පීඨයට ඇතුල් වුණා.මේ විවිධ පාඨමාලා හැදෑරීමට විවිධ රටවලට ගිය සංචාරවලදී ලෝකයේ විවිධ පුද්ගලයන්, විවිධ හමුදා නිලධාරීන් හමුවී ලබාගත් දැනුම – පරිචය ජීවිතය සාර්ථක කර ගැනීමට ඉතාමත් ඉවහල් වූ බව මේ අවස්ථාවේ කිව යුතුයි. ඒ වගේම නාවික හමුදාව අප වෙනුවෙන් කළ සේවයට නාවික හමුදාවට ස්තුතිය පළ කළ යුතු වෙනවා...”* තාරුණ්‍යයත් සමඟ ‘ආදරය’ තරුණ හදවතට ලංවීම සාමාන්‍ය දෙයක්. කොහොමද හමුදා නිලධාරියකු ලෙස සිටි ඔබට ‘ආදරය’ සමීප වුණේ...?“මගේ සහකාරිය මට හමුවුණේ පාසල් යන කාලේ. අපේ ප්‍රේමය පටන් ගත්තේ පාසල් බස් රථය තුළදී. ඇය ගියේ ආනන්ද බාලිකා විදුහලට. මම ආනන්ද විදුහලේ ඇගේ නම හේමන්ති වීරසේකර. අපේ ආදරය මස්තකප්ප්‍රාප්ත වුණේ 1978 වර්ෂයේ නොවැම්බර් 17 වැනිදා. දැන් අපිට දරුවෝ දෙන්නෙක් ඉන්නවා. දුවයි පුතයි. දුව ඉපදුනේ 1979 වර්ෂයේ දී පුතා ඉපදුනේ 1986 වර්ෂයේ දී...”* ඔබ නාවික හමුදාවේ විවිධ තනතුරු දරා තිබෙනවා. එහිදී ඔබට අමතක නොවන සිදුවීම් ඇති. ඒ පිළිබඳව යමක් ....?“මම නාවික හමුදාවේ විවිධ තනතුරු දරා තිබෙනවා. විවිධ ප්‍රදේශවල ආඥාපතිවරයා ලෙස කටයුතු කර තිබෙනවා. 1990 වර්ෂය වන විට මම උතුරු පළාතේ නාවික හමුදාවේ ආඥාපතිවරයා ලෙස කටයුතු කෙළේ වේලුපිල්ලේ ප්‍රභාකරන්ගේ මුල්ම මරාගෙන මැරෙන නාවික හමුදා ප්‍රහාරය එල්ල කෙළේ මම සිටිය නැවට. ඒ ප්‍රහාරය අපි ව්‍යවර්ථ කළා. එවැනි සිදුවීම් විශාල ප්‍රමාණයක් තිබෙනවා.විශේෂයෙන් ත්‍රිකුණාමලයේ බුදු පිළිමය සම්බන්ධ සිද්ධිය එදා විශාල ජාතිවාදී සටනක් යළි ඇවිලීමට තිබූ අවස්ථාවක් ලෙස හඳුන්වා දෙන්න පුළුවන්. ඒ තත්ත්වය වලක්වමින් එයට මා මැදිහත් වෙලා එවැනි ජාතිවාදී ගැටුමක් යළි ඇති නොවන්නට කටයුතු කිරීමට මට හැකි වුණා. නමුත් එවකට හිටිය ජනාධිපතිනි චන්ද්‍රිකා කුමාරතුංග මහත්මිය මා කළ ඒ ක්‍රියාව වැරැදි ලෙස අවබෝධකර ගෙන මගෙන් පළි ගත්තා. නමුත් ඇයට මා කළ ක්‍රියාවේ වැදගත් කම පස්සේ අවබෝධ වුණා. එතකොට සිදුවන්න ඕන දේ සිදුවී අවසානයි. නමුත් ඇයට සිදුවූ අත්වැරැද්දට මට නියෝජ්‍ය මාණ්ඩලික ප්‍රධානී කියා තනතුරක් හදා එයට මා පත් කළා...”* ඔබ ග්‍රාමාරක්‍ෂක හමුදාවේ ප්‍රධානී ලෙස මේ රට ත්‍රස්තවාදීන්ගෙන් රැක ගන්න විශාල සේවයක් කළ හමුදා නිලධාරියෙක්. ඒ පිළිබඳව සඳහන් කළොත්...?“2006 වර්ෂයේ ඔක්තෝබර් 29 වැනිදා මම නාවික හමුදාවෙන් විශ්‍රාම යන විට අතිගරු ජනාධිපති මහින්ද රාජපක්‍ෂ මහතා සහ ආරක්‍ෂක ලේකම් ගෝඨාභය රාජපක්‍ෂ මහතා මට ග්‍රාමාරක්‍ෂක හමුදාව භාර කළා.වසර 3 1/2ක් මම ග්‍රාමාරක්‍ෂක හමුදාවේ මාණ්ඩලික ප්‍රධානී ලෙස සේවය කළා. ජනාධිපතිතුමා මේ රට ප්‍රභාකරන් ප්‍රමුඛ කොටි ත්‍රස්තවාදීන්ගෙන් බේරා ගැනීමේ මානුෂීය මෙහෙයුමේ දී අපේ ග්‍රාමාරක්‍ෂක හමුදාවට විශාල ශක්තියක් දිය හැකි වුණා. එහිදී ග්‍රාමාරක්‍ෂක හමුදාවේ විරුවන් රට වෙනුවෙන් කළ කැපවීමට ස්තුතිය පුද කරන්න මම මෙය අවස්ථාවක් කර ගන්නවා. ඒ වගේම ජනාධිපතිතුමාගේ, ආරක්‍ෂක ලේකම්තුමාගේ අනුග්‍රහය යටතේ ග්‍රාමාරක්‍ෂක හමුදාව සැබෑ ශක්තිමත් හමුදාවක්, යුද්ධ කරන්න ශක්තිය ඇති හමුදාවක් බවට පත් කරන්නට අපට හැකි වුණා.* හමුදා සේවයේ සිටි ඔබ, එක්වරම දේශපාලනයට යොමු වෙනවා. ඒ යොමු වන්නෙත් ඔබ උපන් කොළඹ ප්‍රදේශයෙන් නෙමෙයි. ඈත දුෂ්කර දිගාමඬුල්ල දිස්ත්‍රික්කයෙන්, මේ ගැන යමක් පැවැසුවොත් .. ?මම නාවික හමුදාවෙන් කෙළින්ම දේශපාලනයට පිවිසියේ නෑ. නාවික හමුදාවෙන් පස්සේ මම සිවිල් ආරක්ෂක බලකායේ ප්‍රධානී ලෙස කටයුතු කළා. ඒ කාලය තුළ මම තර්ජිත ගම්මානවල ජනතාව වෙනුවෙන් විශාල සේවා කටයුතු රැසක් කළා. ඔවුන්ගේ ආරක්ෂාව පිළිබඳව මම විශේෂයෙන් සොයා බලා කටයුතු කළා. ඒ වගේම ඒ ජනතාව දකුණට සංක්‍රමණය වීම සිවිල් ආරක්ෂක බලකායේ යම් ප්‍රමාණයකට වැලැක්වුවා. නමුත් ජනතාව දකුණට සංක්‍රමණය වන්නේ ත්‍රස්තවාදී හේතුව නිසාම නෙමෙයි.නිව්යෝර්ක් නුවර, ලන්ඩන්වල, දිල්ලිවල බෝම්බ පිපිරුවට ජනතාව ඒ නගර දාලා යන්නේ නෑ. නමුත් කැබිතිගොල්ලෑවේ, ජනකපුර, ඇතාවැටුණු වැව අරංතලාව වැනි ප්‍රදේශවල කොටි බෝම්බයක් පිපිරුවොත් ඒ ජනතාව දකුණට සංක්‍රමණය වන්නේ මැරුණු මිනිස්සුන්ගේ අවසන් කටයුතු අවසන් වීමටත් ප්‍රථමයෙන්. මොකද ඒ ඒක තමයි ඔවුන්ට ආර්ථික සහ සමාජීය ආරක්ෂාව නැතිකම. ඔවුන්ට නැති වෙන්න දෙයක් නැති නිසා.ඒ තත්ත්වය මම සැබෑ ලෙස තේරුම් ගත් නිසා ඔවුන්ගේ ආර්ථික සහ සමාජයීය ආරක්ෂාව පිළිබඳව පුද්ගලිකව මැදිහත්ව කටයුතු කළා. මගේ මේ මැදිහත් වීම ගරු ජනාධිපතිතුමා තේරුම් ගෙන මහ මැතිවරණයට මට දිගාමඩුල්ල දිස්ත්‍රික්කය වෙනුවෙන් තරග කරන්න ඉඩ දුන්නා. ඒ අනුව මම ජනතා ජයග්‍රහණයක් තුළින් දිගාමඬුල්ල දිස්ත්‍රික්කයෙන් ඒ ප්‍රදේශයේ ජනතාවට සේවය කරන්න මහජන නියෝජිතයෙක් ලෙස පත් වීමට හැකි වුණා.* දිගාමඬුල්ල ගැන ඔබේ හිතේ මොනවද තියෙන්නේ .. ?දිගාමඬුල්ල කියන්නේ හොඳට දියුණු කරන්න පුළුවන් ප්‍රදේශයක්. දුටුගැමුණු රජතුමා රට වෙනුවෙන් යුද්ධ කරන කොට සද්ධාතිස්ස කුමාරයා රටට අවශ්‍ය බත සැපයූවේ දිගාමඬුල්ල අස්වද්දලා. අද වෙල්ලස්ස කියන්නේ ඒ ප්‍රදේශය. මේ පළාත ඉතා සශ්‍රීක ප්‍රදේශයක් ඒ සශ්‍රීකත්වය අද වන විට අඩපන වෙලා තියෙන්නේ. මම හිතනවා ජනාධිපති මහින්ද රාජපක්ෂ මැතිතුමාගේ නායකත්වය යටතේ දිගාමඬුල්ලට සංවර්ධනයක් සේම ප්‍රබෝධයක් ගෙන එන්න අපට හැකි වේවි කියා.ඒ වගේම අපේ ඉතිහාසය අද දිගාමඬුල්ලේ සැඟවී තියෙන්නේ. ඒ ශ්‍රී විභූතිය යළි ඇති කළ යුතුයි. ඒ කටයුත්ත කරන්න අපට පුළුවන්. ඒ විශ්වාසය නිසා තමයි දිගාමඬුල්ලේ ජනතාව ඉතිහාසයේ වැඩිම ඡන්ද ප්‍රමාණයකින් එකම සිංහල මන්ත්‍රීවරයා ලෙස මාව දිගාමඬුල්ලෙන් පත්කර එවා ඇත්තේ. ඒ ජනතාවගේ විශ්වාසය රකින්න මම ඇප කැප වෙලා ඉන්නේ.* ඔබ ‘දේශපාලනයට’ පි‍්‍රය චරිතයක් ද ?දේශය පාලනය කළ යුත්තේ දේශයට ආදරය කරන්නෙකු විසින්. එවැනි අයකුගෙන් කවදාවත් දේශයට අවැඩක් වන්නේ නෑ. ජනාධිපතිතුමා දේශපාලනයට එන ලෙසට මට ආරාධනා කෙළේ මම දේශයට ආදරය කරන නිලධාරියකු ලෙස දැක්ක නිසා වෙන්නැති. ජනාධිපතිතුමා මා ගැන තිබූ ඒ විශ්වාසය මම දිවි හිමියෙන් රකිනවා. මොකද මම අන්දේට වඩා ප්‍රථමයෙන් රටට ආදරය කරන පුද්ගලයෙක් නිසා.* මොකක්ද ඔබ ‘වැව් 32’ක් සාදා තිබෙන කතාව ?මම දිගාමඬුල්ල දිස්ත්‍රික්කයට සමාජයීය වශයෙන් විශාල සේවයක් කර තිබෙනවා. දේශපාලනයට ඒමට කිසිදු බලාපොරොත්තුවක් නොතිබූ කාලයේ තමයි ඒ සේවාවන් මම සිදු කෙළේ. ඒ කාලේ මම දිස්ත්‍රික්කයේ වැව් 32ක් ගොවිතැන් කටයුතු සඳහා ජනතාවට පිළිසකර කර දුන්නා. ඔබ කී ඔය වැව් කතාව ඒක තමයි.* ඔබේ සිත්ගත් දේශපාලන නායකයා ?හිටපු අගමැති සිරිමාවෝ බණ්ඩාරනායක මැතිනිය මගේ සිත්ගත් දේශපාලන චරිතයක් බව කිව යුතුයි. ඇය රටට ආදරය කළ නායිකාවක්. නමුත් එතුමියගේ සිතැඟි පරිදි දේශය දියුණු කරන්න ඇයට ඉඩ ලැබුණේ නැහැ. නමුත් එදා මෙදා තුර දේශයට සැබෑ ලෙස ආදරය කළ රට ගැන හැඟීමක් තිබූ විදේශ බල වේගවලට නොනැමුණු නායකයා අපේ මහින්ද රාජපක්ෂ ජනාධිපතිතුමා පමණයි. දසක තුනක යුද්ධය නිමා කෙළේ එතුමායි. දේශපාලන කැපවීම් තිබූ ඉතිහාසගත නායකයා එතුමායි .* ඔබේ ආගම .. ?මම බුද්ධාගමේ* ඔබ නක්‍ෂත්‍රය විශ්වාස කරනවාද ?ඔව් නක්‍ෂත්‍රය අපේ ජීවිතය සමඟ බැඳී පවතින්නක්. නක්‍ෂත්‍රය විශ්වාස කිරීමෙන් අපට හරි ගියා මිසක් වැරැදුණේ නැහැ.* ඔබේ ලග්නය .. ?මගේ ලග්නය මිථුන</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=f1005223</link>
    <topic/>
    <author>සටහන මානෙල් පුෂ්ප කුමාරි</author>
    <content>ලෝකයේ කහ නිෂ්පාදනය කරන ප්‍රධාන රට ඉන්දියාවයි. එය ලෝක නිෂ්පාදනයෙන් 75% කි. ඉන්දියාවේ ආන්ද්‍රා ප්‍රාන්තය, තමිල්නාඩුව, කර්ණාටක, ඔරිස්සා, මහාරාෂ්ට්‍ර, කේරලය සහ බිහාර් වැනි ප්‍රාන්තවල කහ නිපදවයි. හයිටි, ජැමෙයිකාව හා පීරු යන රටවල් ද ප්‍රධාන කහ අපනයනකරුවෝ වෙති.ශ්‍රී ලංකාවේ කහ වගා කරන ප්‍රදේශ ලෙස කුරුණෑගල, මහනුවර, මාතලේ , ගම්පහ, කොළඹ, කෑගල්ල , නුවරඑළිය, කළුතර, ගාල්ල, මාතර, බදුල්ල, රත්නපුර, මොනරාගල, පොළොන්නරුව, අම්පාර, ජල සම්පාදන යටතේ වියළි කලාපයේ තෝරාගත් ප්‍රදේශවල හා අතරමැදි කලාපය සඳහන් කළ හැකිය.කහ වගාවට යොදා ගනු ලබන්නේ වර්ධක ප්‍රචාරණ ක්‍රමයයි. පස් තුනී වනසේ දෙතුන් වරක් කොටා සකස් කරගන්නා ලද පාත්තිවල අප්‍රේල්, මැයි මාසවල සිට අගෝස්තු මාසය දක්වා වූ කාලය තුළ කහ වගා කරනු ලබයි. කහ වෙනුවට උක්, වී, ඉරිඟු, වම්බටු, තක්කාලි, ලූණු ආදී විවිධ බෝග වර්ග සමඟ මාරුවට වගා කිරීමෙන් සාර්ථක ප්‍රතිඵල අත්කර ගත හැකි බව ඉන්දීය අත්දැකීම් තුළින් සනාථ කර ඇත.වෙනත් භෝග මෙන් නොව, කහ වගාවේදී පොහොර භාවිතය ඉතා වැදගත් වේ. හොඳ අස්වැන්නක් ලබාගත හැකි වන්නේ පොහොර යෙදූ තරමටය. කහ වගාව සඳහා කාබනික පොහොර භාවිතා කිරීම වඩාත් යෝග්‍ය වෙයි.කහ වගාව සඳහා බිම් සකස් කිරීමේදී අඩි 01 ක් ගැඹුරට පස පෙරළා කැට පොඩිකරගත යුතුයි. අඩි 05ක් පළලට තමන් කැමැති දිගකට පාත්ති සකස් කර හොඳින් ජලය බැසයෑම සඳහා අඩි 1.5 ක් කාණු දෙපසට යොදාගත යුතුයි. සකස් කරගත් පාත්ති මතට දිරූ සත්ත්ව පොහොර හා පිළිස්සූ දහයියා යොදා හොඳින් පස් සමඟ මිශ්‍ර කරගත යුතුයි.බීජ කහ සිටුවන පරතරය පැළ අතර පරතරය අඩි 01ක්, පේළි අතර පරතරය අඩි 01ක් ලෙස එක් පාත්තියකට පේළි 03ක් වනසේ බීජ කහ අල සිටුවා ගත යුතුයි. අඟලක පස් තට්ටුවකින් කහ අල වසා අතින් තද කර ඒ මතට වසුන යොදන්න. වසුන් සඳහා දහයියා, පිදුරු හෝ පොල් අතු භාවිත කළ හැකිය. මාස 03කට වරක් වසුන් අලුත් කරගත යුතුයි.පැළ මුලට පස් එකතු කිරීම වරින් වර සිදු කළ යුතුයි. එමඟින් කහ අල ආලෝකයට විවෘත නොවන ලෙස තබාගත හැකියි. කහ පැළ පේළි අතර රනිල ශාක පත්‍ර හෝ කොළ පොහොර සඳහා ගන්නා ශාක අතු කැබලි අතුරා ඒ මතට දිය කළ ගොම දියර ඉසින්න. මාස 03කට වරක් කාබනික පොහොර පේලි අතර විසුරුවා හැර පසට කලවම් කරන්න.කහ වගාවට වැළඳෙන දිලීර රෝග තුනක් ගැන සඳහන් වේ. පත්‍ර පුල්ලි රෝගයේදී පත්‍රයේ උඩු හා යටි දෙපැත්තේම දුඹුරු පැහැති පුල්ලි හට ගනියි. මේ පුල්ලි පසුව කහ පැහැයට ද අනතුරුව රන්වන් පැහැයට ද හැරේ. මෙය පාලනයට බෝඩෝ මිශ්‍රනයෙන් 1%ක් යෙදිය හැකිය.කහ ලප කහ වගාව ආශි‍්‍රතවූ තවත් දිලීර රෝගයකි. මේ කහ ලප ක්‍රමයෙන් දුඹුරු පැහැයට හැරෙන අතර පත්‍රය පුරා විහිදී පත්‍රය වියලී යයි.රයිසෝම කුණුවීම ඇති කරනු ලබන්නේ Phythium නම් වූ ඝනයට අයත් දිලීර විශේෂයක් මඟිනි. මෙහිදී පත්‍ර දාරයේ සිට ආරම්භ වී මුළු පත්‍රයම අවසානයේ දී වියලී යන තත්ත්වයකට පත් වේ. සමහර විට ව්‍යාජ කඳට ද මේ රෝගී තත්ත්වය ව්‍යාප්ත විය හැකිය. මෙහිදී රෝගී වගාවන් සඳහා 0.3% මැන්කොසෙබ් දිලීර නාශකය ඉසින්න.කහ වගාවට හානි කරන පලිබෝධයන්ද කීපයක් වේ. කඳ විදින දළඹුවාගේ හානියේදී පොළොවට ආසන්නව අඟල් 03ක් පමණ ඉහලින් කඳ සිදුරු කර ඇති බව දැකිය හැකිය. එයට තවත් අඟල් 04ක් පමණ ඉහළින් තවත් සිදුරක් තිබේ නම් එය කඳ පණුවා සළඹයෙකු වී පිට වී ගිය සිදුරයි.වගාව හොඳින් පරීක්ෂා කර බලා එහි සිදුරු සහිත කඳන් දැකිය හැකි නම් සිදුරට පහළින් කපා පුලුස්සා දැමිය යුතුයි. එමඟින් පැතිරීම පාලනය කළ හැකිය. කොහොඹ තෙල් 0.5% ක් සති දෙකකට වතාවක් කහ වගාවට ඉසීමෙන් කෘමි හානිය පාලනය කළ හැකිය.කහ පත්‍ර වියලී ගිය විට අල උපරිම ලෙස මෝරා ඇති අතර අස්වනු නෙළාගත හැකිය. මේ සඳහා බීජ අල සිටුවා මාස 09ක් පමණ ගතවන අතර සාමාන්‍ය අස්වනු නෙළන කාලය ජනවාරි , මාර්තු දක්වා වෙයි.පිළිකා රෝගයට ගොදුරු වී මිය යන්නන්ගේ සංඛ්‍යාව අඩු කිරීම හෝ පාලනය කිරීම සඳහා වර්තමානයේදී යොදා ගනු ලබන ක්‍රම සහ විධි අතුරෙන් වඩාත් ප්‍රායෝගික පියවරක් ලෙස කහ රයිසෝමයෙන් ලබා ගන්නා (curcumin) ‘කර්කියුමින්’ ශාක රසායනික කාණ්ඩය යොදා ගන්නා බව සඳහන් කළ යුතුයි.මේ මඟින් පිළිකා වර්ධනය වන ශෛල විනාශ කරයි. මේ ගුණය ඉන්දියානු කහවල ඇත්තේ 2% ක් පමණි. ශ්‍රී ලංකාවේ කහවල මෙකී ගුණය 4% ක් දක්වා ඇති බව සොයාගෙන තිබීමෙන් මෙරට කහවලට විශාල ඉල්ලුමක් පවතින බව කිවයුතුයි. දේශීය පරිභෝජනය සඳහා වසරකට වියලි කහ මෙට්ට්‍රික් ටොන් 6, 800 ක් පමණ අවශ්‍ය වේ. දේශීය වාර්ෂික අමු කහ නිෂ්පාදනය මෙට්ට්‍රික් ටොන් 7, 747 ක් පමණ වන අතර දේශීය අවශ්‍යතාව සපුරා ගැනීම සඳහා වියලි කහ මෙට්ට්‍රික් ටොන් 4,700 ක් පමණ වාර්ෂිකව ආනයනය කිරීමට රුපියල් මිලියන 300ක් පමණ වැයවේ. මෙහිදී අවධාරණය කළ යුතු වන්නේ, මෙකී ඉල්ලුමට සරිලන සැපයුමක් අත්කර දීමට ගොවීන් දිරිමත් විය යුතු බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=f1005224</link>
    <topic/>
    <author>සටහන–එම්. එච්. ස්ටෑන්ලි අබේරත්න</author>
    <content>සාමාන්‍යයෙන් ගෝවා වගාව සිදුකෙරෙනුයේ කඳුකර ප්‍රදේශ ආශි‍්‍රතවය. නමුත් අවම අවශ්‍යතා සපුරා ගනිමින් නගරයේ ගෙවත්තෙත් සාර්ථකව ගෝවා වගා කළ හැකියි. පහසුම ක්‍රමය වන්නේ සිමෙන්ති පෝච්චිය හෝ පොලිතින් මල්ල භාවිතා කිරීමයි.උස අඩි 2 ක් පමණ වූ සිමෙන්ති පෝච්චිය මේ සඳහා සුදුසුයි. මතුපිට පස, කොම්පෝස්ට්, කොහුබත් සමව ගෙන හොඳින් කළවම් කොට අවශ්‍ය වූ පස පිළියෙළ කර ගත හැකියි. බඳුන් පිරවීමේදී පළමුව බඳුනේ සිදුරු වැසෙන සේ ගල් කැබලි කිහිපයක් අතුරා පසුව පස් මිශ්‍රනයෙන් බඳුන් පුරවා බීජ දෙකක් පමණ දමා සෙවණ ස්ථානයක තබා දිනපතා ජලය සැපයීම සිදුකළ යුතුයි.කුඩා පැළ මතු වුවත් කොළ 3 – 4 ක් පමණ වනතුරුම සෙවනේ තබා පසුව ක්‍රමයෙන් හිරු එළිය වැටෙන ස්ථානයකට ගැනීම සිදුකළ යුතුය. අධික වර්ෂාව හා අධික ජල සැපයුම මුල කුණුවීමේ රෝගය හටගැනීමට හේතු වේ. එමනිසා අධික වර්ෂාවෙන් ආවරණය කිරීමත්, නියං සමයේ ජලය හොඳින් සැපයීමත් කළ යුතු වෙයි.සති දෙකකට වරක් හොඳින් කොම්පෝස්ට් පොහොර යොදා ගැනීමෙන් නිරෝගීමත් වගාවක් බලාපොරොත්තු විය හැකියි. ගෝවා ගසේ ගෙඩිය සම්පූර්ණ වීම සඳහා හොඳින් හිරු එළිය අවශ්‍ය වේ. සාමාන්‍යයෙන් සිටුවා මාස 2 – 3 පමණ වන විට සම්පූර්ණ වූ ගෝවා ගෙඩි නෙළාගත හැකියි. මෙසේ ඔබේ ගෙවත්තේ ගෝවා වවා බලන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>22</day>
    </date>
    <link>http://www.dinamina.lk/2010/05/22/_art.asp?fn=f1005225</link>
    <topic>‘මුළු හදින්ම ඇයට පෙම්කර’නික්ම ගිය නාරද</topic>
    <author>අසංග ප්‍රසාද් වීරපුර කළුතර විද්‍යාලීය ආදි ශිෂ්‍ය සංගමය</author>
    <content>සංගීතය හා ගායනය තම ආත්මය කොට ගත් ප්‍රතිභාපූර්ණ ගායකයකු වු නාරද දිසාසේකරයානෝ රසික හදවත් හඬවමින් පසුගියදා දැයෙන් සමුගත්තේය. දශක පහකට අධික කාලයක් මුළුල්ලේ ඔහු ගැයූ ගීත ගණනින් අති විශාල නොවූවද ඔහු ගැයූ හැම ගීතයක්ම රසික හදවත් ඇද බැඳ දමන තරමේ ගීතයක්ම විය.කළුතර විදුහලින් තම සංගීත දිවියට අත් පොත් තැබූූ නාරද එහිදී විල්සන් ලියනගේ හා සීමන් ලොකු ලියන යන ගුරුවරුන් යටතේ සංගීතය විෂයයක් වශයෙන් හැදෑරීය.එමෙන්ම එකල කළුතර විදුහලින් එස්. එස්. සී. විභාගයෙන් සංගීත විෂය සමත්වූ ප්‍රථම සිසුවා බවට පත් වන්නට ද නාරදට හැකි විය. තවද සංගීතයට පමණක් නොව ක්‍රිකට් ක්‍රීඩාවට ද දක්ෂතා දැක්වූ ඔහු 1953 වසරේ පාසලේ ක්‍රිකට් කණ්ඩායමේ නායකයා ද විය.පාසල් ජීවිතයෙන් සමුගත් නාරද පසු කලෙක ගුවන් විදුලියේ ඉංජිනේරු අංශයට එක් වී එහි ටොරින්ටන් හා ඒකල යන විකාශනාගාරවල ද සේවය කොට ඇත.ඒ කාලයේදීම ලයනල් එදිරිසිංහ මහතා කළ පරීක්ෂණයකට පෙනී සිට එයින් සමත්ව 1954 දී වැඩසටහන් රාශියකටම දායක වූ නාරදගේ සංගීත දිවිය පෝෂණය කිරීමට ශ්‍රී චන්ද්‍රරත්න මානවසිංහ, මඩවල එස්. රත්නායක හා ඩෝල්ටන් අල්විස් වැන්නන්ගේ ඇසුර අත්වැලක් වී ඇත.ගායකයෙකු ලෙස ඔහු ගීත ක්ෂේත්‍රයට දායක වී ඇත්තේ සරල ගී ගැයීමෙන්ම පමණක් ම නොවේ. ඔහු චිත්‍රපට පසුබිම් ගායකයෙකි. චිත්‍රපට සංගීත අධ්‍යක්‍ෂවරයෙකි.1964 සරසවිය සම්මාන උළෙලේ දී හොඳම ගායකයාට හිමි ප්‍රථම සරසවි සම්මානය හිමි කර ගත් ගායකයාද නාරදම විය.‘මුළු හදින් මම ඇයට පෙම් කොට’ ‘සිසිලස සඳුන් වගේ’ ‘චන්ද්‍ර බිම්බයුරු’ ‘මලින් මලේ’ ‘ඈත ගවව් ගණන් දුරින්’ ‘පිපී පිපී’ යන මේ ගී අසා වින්දනයක් ලබන ගීත ලෝලීන් අද ද හිඟ නැත. ඔහු ඔහුගේ එම ගීතයනට ආභාෂය ලබා ඇත්තේ සුනිල් සාන්ත ආනන්ද සමරකෝන් වැනි ගීත ලෝකයේ මහා වෘක්ෂයන්ගෙනි.ගීතයක ප්‍රමුඛස්ථානය දිය යුත්තේ කට හඬටය යන මතය දැඩිව අනුගමනය කළ නාරදගේ කර්ණ රසායන ගී තුළින් හුවා දැක්වූයේ දැඩි පෞරුෂයෙන් යුතු හඬක් ඇති ප්‍රතිභාපූර්ණ ගායකයෙකුගේ ගති ලක්ෂණයි.ඔහු දශක ගණනාවක් මුළුල්ලේ ගී ගැයීය. ඒ හැම ගීයක්ම එදා මෙන්ම අදත් අද මෙන්ම හෙටත් රසියකයන් පුබුදු කරවනු ඇත.‘මුළු හදින්ම’ යන ගීතයට අනුව රසිකයාට පෙම් බැඳි නාරදට පෙරලා රසිකයින් මෙන්ම කළුතර විදුහලේ අපි ද ඔහුට පෙම් බැන්දේ ඔහුගේ ඒ නිහතමානී ගුණයටය. කවදත් තම පාසල් මෑණියන් ගෞරවයෙන් සිහිපත් කළ ඔහු ආරාධනය කළ සෑම අවස්ථාවකදීම විද්‍යාලයීය කටයුතුªවලට සහභාගී වූයේ දැඩි කැමැත්තෙන්ම ය.ඒ නිසාම ඔහු පසුගිය 2008 දෙසැම්බර් මස 29 දින පස්වරුවෙහි බණ්ඩාරනායක අනුස්මරණ සම්මන්ත්‍රණ ශාලාවේදී ‘නාරද උපහාර ගී’ සැඳෑවේදී විද්‍යාලීය ත්‍රිවිධ හමුදා ආදි ශිෂ්‍යයන් හා සියලුම ආදි සිසුන් උපහාරයෙන් පුදනු ලැබූහ.‘මුළු හදින් ඇයට පෙම් කොට’ ‘ඈත ගව් ගණන් දුර’ ‘මලින් මලට පියැඹූ’ සංගීත වේදියාණනි, අපගේ ජ්‍යෙෂ්ඨ ආදි සිසුවාණනි ඔබ සතුව තිබූ සුවිශාල ගුණ කදම්භය යළි යළිත් සිහිපත් කරමින් සියලුම ආදි සිසුන් වෙනුවෙන් වෙනදා මෙන් ‘චිරං ජයතු’ නොව අද ඔබට අමා මහ නිවන් සුව පතන්නෙමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n1005241</link>
    <topic>රාජ්‍ය වෙසක් උළෙල අද මහියංගණයේ දී</topic>
    <author/>
    <content>රාජ්‍ය වෙසක් උත්සවය අද (24) මහියංගණය රජමහ විහාරස්ථානයේ දී පැවැත්වේ.ජනාධිපති මහින්ද රාජපක්‍ෂ මහතාගේ මාර්ගෝපදේශකත්වයෙන් ශ්‍යාමෝපාලි මහ නිකායේ අස්ගිරි පාර්ශ්වයේ උඩුගම බුද්ධරක්ඛිත මහ නාහිමියන්ගේ ප්‍රධානත්වයෙන් බුද්ධ ශාසන හා ආගමික කටයුතු ඇමැති, අගමැති දි. මු. ජයරත්න මහතාගේ සහභාගිත්වයෙන් පැවැත්වෙන මෙම උත්සවය අද පෙරවරු 7.00 ට ආරම්භ කෙරේ.බුද්ධ ශාසන හා ආගමික කටයුතු අමාත්‍යාංශය, බෞද්ධ කටයුතු දෙපාර්තමේන්තුව, බදුල්ල දිස්ත්‍රික් ලේකම් කාර්යාලය, මහියංගණය ප්‍රාදේශීය මහ ලේකම් කාර්යාලය මෙම උත්සවය සංවිධානය කර ඇත.සමස්ත ලංකා ශාසනාරක්‍ෂක මණ්ඩලය අද (24) සිට 30 වැනිදා ජාතික වෙසක් සතිය ලෙසින් නම් කර ඇත.රාජ්‍ය උත්සවය නිමිත්තෙන් බදුල්ල දිස්ත්‍රික්කය පුරා විහාරස්ථානවලත්, පාසල්වලත්, විවිධ ආගමික වැඩ සටහන් රාශියක් පැවැත්වීමට විධි විධාන යොදා තිබේ. බදුල්ල දිස්ත්‍රික්කයේ කුළ දරුවන් 500 ක් සසුන් ගත කිරීමද රාජ්‍ය වෙසක් උත්සවයට සමගාමීව සිදු කිරීමට නියමිත බවඅගමැති දි. මු. ජයරත්න මහතාගේ ප්‍රධානත්වයෙන් පැවැති ප්‍රවෘත්ති සාකච්ඡාවක දී අනාවරණය විය. මහියංගණය ජාතික පාසලේත්, අවට පාසල් වලත් දාන ශීල භාවනා වැඩසටහන් අද සිට (24) සිදු කෙරෙන අතර එදින පස්වරුවේ සමරු මුද්දරයක් ද නිකුත් කෙරේ.ලබන වසරට යෙදී තිබෙන 2600 සම්බුද්ධත්ව ජයන්තියට පූර්විකාවක් සේ ජාතික වෙසක් උත්සවය මෙවර මහියංගණයේ දී පැවැත්වෙයි.මේ වෙසක් පොහොය දිනයේ සිට 2011 වෙසක් පොහොය දක්වා සම්බුද්ධත්වය ජයන්ති වසර ලෙස නම් කැර ඇත.27 වැනිදාට තිබෙන වෙසක් පුර පසළොස්වක පොහොය දිනයේ ප්‍රතිපත්ති පූජාවට මුල් තැන දෙමින් ආගමික වතාවත්වල යෙදීමේ ඇති වැදගත්කම කැලණිය විශ්වවිද්‍යාලයේ කුලපති වැලමිටියාවේ කුසලධම්ම නාහිමියෝ මේ මාධ්‍ය හමුවේදී පෙන්වා දුන්හ.ජනාධිපති ලේකම් කාර්යාලය, ගංගාරාම විහාරස්ථානය හා එක්ව පවත්වනු ලබන බුද්ධ රශ්මි වෙසක් උත්සවය 28 දින සිට පැවැත්වේ.බෞද්ධාලෝක වෙසක් උත්සවය, දළදා මාලිගාවේ වෙසක් වැඩ සටහන්, මෙවරත් පැවැත්වෙයි.ශශ්‍රී ලංකා අමරපුර ධම්මරක්ඛිත නිකායේ අනුනායක ත්‍රිකුණාමලයේ ආනන්ද හිමි ඇතුළු මහා සංඝරත්නය සහ අගමැති ලේකම් එස්. අමරසේකර, බුද්ධශාසන හා ආගමික කටයුතු අමාත්‍යාංශයේ ලේකම් චන්ද්‍ර ජයතිලක යන මහත්වරු ද මේ මාධ්‍ය හමුවේදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n1005242</link>
    <topic>ජල ගැල්මෙන් හානියට පත් නිවාසඉදි කැර ගැනීමට රජයෙන් ආධාර</topic>
    <author>වෙල්ලස්සේ බණ්ඩාර සහ මහින්ද අලුත්ගෙදර</author>
    <content>අධික වර්ෂාව හේතුවෙන් ඇති වූ ජල ගැලීම්වලින් හා ගංවතුරින් හානියට පත් නිවාස තනා ගැනීම සඳහා ආධාර ලබාදීමට රජය තීරණය කර ඇත. විපතට පත් ජනතාවට කඩිනමින් සහන සලසන ලෙසට ජනාධිපති මහින්ද රාජපක්ෂ මහතා ආපදා සහන කමිටුවට ලබාදුන් උපදෙස් අනුව ආධාර ලබාදීමේ වැඩසටහන ක්‍රියාත්මක කෙරේ.ඒ අනුව පූර්ණ වශයෙන් හානියට පත් නිවෙසක් සඳහා රුපියල් 50,000 ක උපරිමයකට යටත්ව ආධාර මුදල් ලබා දෙන අතර අර්ධ වශයෙන් හානි වූ නිවාසවලට සිදු වී තිබෙන හානිය ඇස්තමේන්තු කර මූල්‍ය ආධාර ලබාදෙනු ලැබේ.මේ අනුව හානියට පත්ව ඇති නිවාස 3500 කට ආසන්න ප්‍රමාණයකට ආධාර ලබාදීමට පියවර ගැනේ.මෙයට අමතරව සමෘද්ධිලාභීන් ඇතුළුව අඩුආදායම්ලාභී පවුල් සතු හානියට පත් වූ නිවාස ඉදිකැර ගැනීමට ජාතික නිවාස සංවර්ධන අධිකාරිය විශේෂ ආධාර වැඩසටහනක් ක්‍රියාත්මක කරයි.ජල ගැලීම් තත්ත්වය සම්පූර්ණයෙන්ම පහව ගිය පසු මුළු රටේම නිවාසවලට සිදු වී ඇති අලාභහානි පිළිබඳ වාර්තා ලබාගෙන කඩිනමින් නිවාස තනා ගැනීමට අවශ්‍ය තාක්ෂණික ආධාර ලබාදීමට ජාතික නිවාස සංවර්ධනය අධිකාරිය සැලැසුම් කැර තිබේ.අඩු ආදායම්ලාභී නොවන පවුල් සඳහා නිවාස ඉදිකැර ගැනීමට ඉතා අඩු පොලියට ණය පහසුකම් ලබාදීමටද ජාතික නිවාස සංවර්ධන අධිකාරිය බලාපොරොත්තු වේ.ආපදා කළමනාකරණ ඇමැති ඒ. එච්. එම්. ෆවුසි, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ හා ජාතික නිවාස සංවර්ධන අධිකාරියේ සභාපති ජයන්ත සමරවීර මහත්වරු මේ තොරතුරු අනාවරණය කෙළේ “දිනමිණ” කළ විමසුමකට පිළිතුරු දෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n1005243</link>
    <topic>කොළඹ-ගම්පහ-කළුතර-නු’එළියඅනවසර පදිංචිකරුවන් ඉවතට</topic>
    <author>නිරූෂි විමලවීර</author>
    <content>ඇළ දොළ, ගංඟා හා තෙත් බිම් ආශි‍්‍රත අනවසර පදිංචිකරුවන් වහාම ඉවත් කිරීමට වාරිමාර්ග හා ජල සම්පත් කළමනාකරණ අමාත්‍යාංශය තීරණය කර ඇත.අනවසර පදිංචිකරුවන් සිදුකර ඇති ගොඩකිරීම් හේතුවෙන් ස්වභාවික ලෙස වැසි ජලය ගලා යෑමට සියයට අනූවක බාධාවක් එල්ල වන බවත්, ඒ නිසා පහත් බිම් යටවීමේ අවදානමක් උදා වූ බවත්, වාරිමාර්ග අමාත්‍යාංශය සඳහන් කරයි.ඒ අනුව කොළඹ, ගම්පහ, කළුතර නුවරඑළිය ආදි දිස්ත්‍රික්ක වලින් ආරම්භ කොට ජලාශ ආශි‍්‍රත අනවසර ඉදිකිරීම් ඉවත් කරන බව වාරිමාර්ග හා ජල කළමනාකරණ ඇමැති, නිමල් සිරිපාල ද සිල්වා මහතා “දිනමිණ” ට සඳහන් කෙළේය.අනවසර ඉදිකිරීම් ඉවත් කිරීමට පියවර ගන්නා ලෙස තමා අමාත්‍යාංශ නිලධාරීන්ට ඊයේ (23) දා උපදෙස් දුන් බවද හෙතෙම කීවේය.ඉදිරියේ දී අයහපත් කාලගුණික විපර්යාසය ඇති විය හැකි බව කී ඇමැතිවරයා ජන ජීවිත ආරක්‍ෂා කිරීමට මෙම තීරණය ගත් බව පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n1005244</link>
    <topic>හාරලක්ෂයකට ආහාර තොග</topic>
    <author>චින්තා රණසිංහ</author>
    <content>ගං වතුරින් විපතට පුද්ගලයන් 400,000 ක් සඳහා ආහාර සැපයීමට ශ්‍රී ලංකාවේ එක්සත් ජාතීන්ගේ ලෝක ආහාර වැඩසටහන ඉදිරිපත් වී සිටී.ශ්‍රී ලංකා රජයේ ඉල්ලීමකට ප්‍රතිචාර දක්වමින් මෙම වැඩසහන යටතේ විවිධ ආහාර මෙට්‍රික් ටොන් 800ක් පමණ බෙදා හැරීමට තීරණය කර ඇත.මේ ආහාර තොගයේ වටිනාකම රුපියල් මිලියන 5ක් පමණ වන අතරආහාර තොගය ලබා දීමට තීරණය කොට තිබෙන්නේ හදිසි ගංවතුර තත්ත්වය හමුවේ වැඩි වශයෙන් ආපදාවට ලක් වූ කොළඹ, ගම්පහ සහ කළුතර යන දිස්ත්‍රික්කයන්හි ජනතාව වෙතය.අනපේක්ෂිත පෙරමෝසම් ධාරානිපාත වර්ෂාවහේතුවෙන් විපතට පත් අපට මෙම කෙටි කාලීන සහනය සැලැසීමට නියමිතය.මෙම වැඩසටහන යටතේ සපයන පූර්ණ ආධාර ප්‍රාමණය සම්බන්ධයෙන් තීරණය කෙළේ ලෝක ආහාර සංවිධානයේ නියෝජිතයකු, මානව සුබ සාධන කටයුතු සම්බන්ධීකරණ කාර්යාලයේ හා ශ්‍රී ලංකාවේ ආපදා කළමනාකරණ මධ්‍යස්ථානයේ හා ආර්ථික සංවර්ධන අමාත්‍යාංශයේ නියෝජිතයන්ගෙන් සැදුම්ලත් පිරිසකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n1005245</link>
    <topic>‘දිනමිණ’ වෙසක් කලාපය අද එළිදකී</topic>
    <author/>
    <content>දිනමිණ වෙසක් කලාපය සහ ඩේලි නිව්ස් බුද්ධ ප්‍රදීප [BUDDHA PRADEEPA]  එළිදැක්වීමේ උළෙල අද (24) පෙරවරු 10.00 ට ලේක්හවුස් රැස්වීම් ශාලාවේදී සිදුවේ.මෙම උත්සවය අමරපුර සංඝ සභාවේ සභාපති අග්ගමහා පණ්ඩිත කොටුගොඩ ධම්මාවාස අනුනා හිමි, කැලණිය විශ්වවිද්‍යාලයේ සංස්කෘත භාෂා අධ්‍යයන අංශයේ අංශාධිපති ආචාර්ය ඉඳුරාගාරේ ධම්මරතන හිමි සහ රඹුකන සිද්ධාර්ථ හිමියන් ගේ ප්‍රධානත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n1005246</link>
    <topic>ඇළ මාර්ග අවහිර කර ඇතිපුද්ගලයන්ට නීතිමය පියවර</topic>
    <author>උදුලා පීරිස්</author>
    <content>වැසි ජලය බැස යෑමට සකස්කැර ඇති ඇළ මාර්ග අවහිර කැර තිබෙන අයට එරෙහිව නීතිමය පියවර ගැනීමට රජය තීරණය කර ඇත.අනවසර ඉදිකිරීම් හා ඇළ මාර්ගවලට කැළි කසළ දැමීමෙන් ජලය බැස යෑම අවහිර වීම නිසා කොලඹ හා අවට ප්‍රදේශවල හදිසිජලගැලීම් තත්ත්වයන් වරින් වර ඇතිවී තිබේ.මේ පිළිබඳව ජනාධිපතිවරයාගේ ප්‍රධානත්වයෙන් පැවැති සාකච්ඡාවකදි ඉහත තීරණය ගත් බව ආපදා සහන සේවා ඇමැති ඒ. එච්. එම්. ෆවුසි මහතා පවසයි.කොළඹ දිස්ත්‍රික්කයේ ඇළ මාර්ග 16ක් දීර්ඝ කාලයක් තිස්සේ කිසිම ආයතනයකින් නඩත්තු නොකරන බව ජනාධිපතිවරයාගේ ප්‍රධානත්වයෙන් පසුගියදා පැවැති සාකච්ඡාවකදී අනාවරණය වූ බවද ඇමැතිවරයා පෙන්වා දෙයි.මේ කරුණු සැලැකිල්ලට ගෙන වැසි වතුර නිසි පරිදි බැස යෑම සඳහා ඇළ මාර්ග පිළිසකර කිරීමට ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් ජනාධිපතිවරයා විසින් කමිටුවක් ද පත්කැර ඇතැයි ඇමැතිවරයා සදහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n1005247</link>
    <topic>දිසා 13කින් ගංවතුරතර්ජන පහව යයි</topic>
    <author>නිරූෂි විමලවීර සහ උදුලා පීරිස්</author>
    <content>අ යහපත් කාලගුණය හේතුවෙන් කොළඹ, ගම්පහ, කළුතර, ගාල්ල ආදි දිස්ත්‍රික් දහතුනකට බල පෑ ගං වතුර තර්ජනය ක්‍රමයෙන් පහව යමින් පවතින බව ආපදා කළමනාකරණ මධ්‍යස්ථානය පවසයි.ඊයේ (23) වන විට අවතැන් කදවුරු 73ක පුද්ගලයන් 14316 ක් පමණක් රැඳී සිටින බවත්, එය විශාල අඩුවීමක් බවත්, එම මධ්‍යස්ථානය සඳහන් කරයි. ව්‍යසනය හේතුවෙන් පුද්ගලයන් පන්ලක්‍ෂ හතළිස් නව දහස් දෙසීයක පමණ පිරිසක්පීඩාවට පත්ව පුද්ගලයන් 28 දෙනෙකු ජීවිත අහිමි වූ බව පවසන ආපදා කළමනාකරණ මධ්‍යස්ථානය ආපදා තත්ත්වයට පත්වූවන්ට ලබා දිය හැකි උපරිම සහන රජය මඟින් ලබා දුන් බව ද පවසයි.අවතැන් කඳවුරුවල දැනට ලැගුම්ගෙන සිටිස පිරින කඩිනමින් ඔවුන්ගේ නිවාසවලට යැවීමේ වැඩපිළිවෙළ රජය ආරම්භ කර ඇති බව, ආපදා කළමනාකරණ මධ්‍යස්ථාන සහකාර අධ්‍යක්‍ෂ ප්‍රදීප් කොඩිප්පිලි මහතා ‘දිනමිණ’ ට සඳහන් කෙළේය.ගංවතුරට යට වූ නිවාස හා ළිං පිරිසිදු කිරීමේ කටයුතු අරඹා ඇති බවත්, ජල ටැංකි, ජල පොම්ප හා පිරිසිදු කිරීමේ උපකරණ ඇතුළත් රුපියල් ලක්‍ෂ 60 ක් වටිනා භාණ්ඩ තොගයක් යුනිසෙෆ් ආයතනයේ ආපදා කළමනාකරණ මධ්‍යස්ථානයට ලබා දී ඇති බවත්, කී කොඩිප්පිලි මහතා, රතු කුරුස සංවිධානය හා එක්සත් ජාතීන්ගේ සංවර්ධන අරමුදල ද ආධාර කර ඇති බවත් ප්‍රකාශ කෙළේය.පීඩාවට පත් ජනතාවගේ අවශ්‍යතා සොයා බැලීමට ආපදා කළමනාකරණ මධ්‍යස්ථාන නිලධාරීන් පැය 24 පුරාම ක්‍රියා කරන බවද ඔවුන්, ආහාර පාන සනීපාරක්‍ෂාව පිළිබඳ නිරන්තර සෙවිල්ලෙන් සිටින බවද හෙතෙම කීය.පීඩාවට පත් ජනතාවගේ සෞඛ්‍ය තත්ත්වය නංවාලීම සඳහා එකොළොස් දෙනෙකුගෙන් සමන්විත වෛද්‍ය කණ්ඩායමක් ක්‍රියා කරන බවත් මෙතෙක් බෝවන රෝග කිසිවක් වාර්තාවී නැති බවත් ඒ මහතා අනාවරණය කෙළේ ය.පිසූ ආහාරවලට අමතරව වියළි ආහාර බෙදා දීමේ වැඩපිළිවෙළක් රජය අරඹා ඇති බවද ඒ මහතා වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n1005248</link>
    <topic>27-28 ‘බෞද්ධ කොඩිය ඔසවන්න’</topic>
    <author/>
    <content>මෙම 27 සහ 28 දෙදින රජයේ සියලුම ගොඩනැගිලිවල බෞද්ධ කොඩිය ඔසවා තබන ලෙස සහ එම ගොඩනැගිලි විදුලියෙන් ආලෝකමත් කරන ලෙස රජය නිවේදනය කරයි.තවද ‘යුංඡථ බුද්ධ සාසනේ’ (බුදු සසුනේ පිළිවෙත් පුරන්න) යන පාලි පාඨය සහ ‘2600 ශ්‍රී සම්බුද්ධත්ව ජයන්තියට පිළිවෙතින් පෙළ ගැසෙමු’ යන සිංහල පාඨය ද එකම බැනරයක සකසා රජයේ ආයතනයන් හා කාර්යාලයන් ඉදිරිපිට ප්‍රදර්ශනය කළ යුතු බව ද රජය දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n1005249</link>
    <topic>‘සැමට නිවසක්-හිසට සෙවණක්’ සංකල්පය මුදුන් පමුණුවන්න රජය ක්‍රියා කරනවා</topic>
    <author>සන්ධ්‍යා කරුණාරත්න</author>
    <content>දුප්පත් අහිංසක ජනතාවගේ නිවාස සිහිනය සැබෑ කිරීමට ජාතික නිවාස සංවර්ධන අධිකාරියෙන් සුවිශාල මෙහෙවරක් සිදුකෙරෙන බව ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා ප්‍රකාශ කෙළේය.මේ රටේ දහස් සංඛ්‍යාත දුප්පත් ජනතාව නිවාස නොමැතිව දුක් පීඩා විඳින බවත්, මහින්ද චින්තන ඉදිරි දැක්මට අනුව ඔවුන් ඒ දුකෙන් මුදවා ගැනීම සඳහා ‘සැමට නිවසක් – හිසට සෙවණක්’ සංකල්පය ජයග්‍රහණය කිරීම සඳහා රජය කටයුතු කරන බවත් ඇමැතිවරයා පැවැසුවේය.ජාතික නිවාස සංවර්ධන අධිකාරියේ නිරීක්ෂණ චාරිකාවකට සහභාගී වූ ඇමැතිවරයා එම අවස්ථාවේදී මේ බව ඉකුත්දා (21) ප්‍රකාශ කර සිටියේය.මේ නිරීක්ෂණ චාරිකාවේ නියැළෙමින් ඇමැතිවරයා එම අධිකාරියේ නව සභාපතිවරයා සහ අධ්‍යක්ෂ මණ්ඩලය සමඟද සාකච්ඡාවක් පැවැත්වූවේය. සහාධිපත්‍ය කළමනාකරණ අධිකාරියටද ගිය ඇමැතිවරයා එහි නිලධාරීන් ද මුණගැසිණි.ඇමැතිවරයා එහිදී මෙසේද කීය. සැමට නිවසක් ලබාදීමේ ජාතික නිවාස වැඩපිළිවෙළ ලබන වසරේදී ක්‍රියාත්මක කරනවා.ඒ සඳහා අවශ්‍ය කටයුතු දැන් සකස් කරමින් තිබෙනවා. මේ වැඩසටහන ක්‍රියාත්මක කිරීම සඳහා රජය විශාල උනන්දුවක් දක්වනවා. වසර තිහක් තිස්සේ පැවැති යුද්ධය අවසන් කර අපි අලුත් මඟකට පිවිස සිටිනවා.රජය විසින් සංවර්ධන සංග්‍රාමය ආරම්භ කර තිබෙනවා. සංවර්ධන සංග්‍රාමයේදී විශාල කාර්යභාරයක් අපේ අමාත්‍යාංශයට පැවරී තිබෙනවා.විශේෂයෙන් ගොඩනැඟිලි සෑදීම, මහල් නිවාස ඉදිකිරීම අපට පැවරෙනවා. මේ සියලු අභියෝග ජයගැනීම සඳහා අපි දැන් සිටම සූදානම් විය යුතුයි.තමාගෙම වූ නිවහනක් ඉදිකරගෙන ජීවත්වීම හැම මනුෂ්‍යයෙකුටම තිබෙන බලාපොරොත්තුවක්.කෙනෙකුට නිවෙසක් ලැබෙනවා කියන්නේ ඒ පුද්ගලයාගේ ජීවිතය සම්පූර්ණයෙන්ම වෙනස් කරනවා. ඒ පුද්ගලයා හිතන විදිහ, ජීවත්වන විදිහ යහපත් අතට හැරෙනවා. එය රටේ සංවර්ධනයට ද බලපානවා.ජාතික නිවාස සංවර්ධන අධිකාරියේ සභාපති ජයන්ත සමරවීර මහතා- වසර ගණනාවක් තිස්සේ නිවෙසක සිහිනය දකින්න පිටිසර ගම්වල දුප්පත් ජනතාව බොහෝ දෙනෙක් සිටිනවා. ඔවුන්ගේ සිහිනය යථාර්ථයක් බවට පත්කිරීමට අපට දැන් අවස්ථාව උදාවී තිබෙනවා.වසර ගණනක් තිස්සේ යුද්ධය හා සුනාමිය හේතුවෙන්ද අනාථව සිටින ජනතාව නිවෙසක් නැතිකම නිසා මානසික පීඩනයන්ට ලක්ව සිටිනවා. මේ ජනතාවට සහනයක් සැලැසිය යුතුයි. එය අපේ වගකීමක්. ඒ සඳහා සුදුසු පරිසරය වර්තමානය වන විට ගොඩනැගී තිබෙනවා. අපේ අමාත්‍යාංශයට සුදුසු නායකත්වයක් ලැබී තිබෙනවා.මේ අවස්ථාවට ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ ලේකම් නිශ්ශංක විජේරත්න, ජාතික නිවාස සංවර්ධන අධිකාරියේ සාමාන්‍යාධිකාරි සාගර පළන්සූරිය, ක්‍රියාකාරී අධ්‍යක්ෂ පද්ම උදයකාන්ත මහත්වරු අතුළු නිලධාරීහු රැසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n10052410</link>
    <topic> කොළඹ නගරයේ අඩු ආදායම්ලාභීන්ටසුළු මුදලකට පානීය ජල සම්බන්ධතා</topic>
    <author>- අනුෂා ගුරුසිංහ</author>
    <content>කොළඹ නගරයේ නාගරික ජනාවාසයන්හි අඩු ආදායම්ලාභී දුප්පත් ජනතාවට රු. 4000ක් වැනි සුළු මුදලකට පානීය ජල සම්බන්ධතාවය ලබාදීමට යයි.එය වාරික 37කින් ගෙවීමට හැකි සේ ලබාදීමටද තීරණය කර තිබෙන අතර එම වැඩසටහන කඩිනම් කිරීමට ජල සම්පාදන හා ජලාපවාහන මණ්ඩලය තීරණය කරයි.ජාතික ජල සම්පාදන හා ජලාපවාහන මණ්ඩලය ක්‍රියාත්මක කිරීමට යන අඩු ආදායම්ලාභීන් සඳහා ජලය ලබා දීමේ වැඩසටහන පිළිබඳ මෙම සාකච්ඡාව පසුගියදා අමාත්‍යාංශ ශ්‍රවණාගාරයේ දී පැවැත්විණි.එහි දී ඇමැති දිනේෂ් ගුණවර්ධන මහතාගේ උපදෙස් මත ජල සම්පාදන මණ්ඩලයේ නිලධාරින් එම තීරණය ගෙන තිබේ.මේ වන විට කොළඹ නගරයේ නාගරික ජනාවාස 1571 ක් පමණ තිබෙන බැවින් ඒවාට අවශ්‍ය පොදු පහසුකම් රජය විසින් ලබා දී ඇත.එම ජනාවාසයන් හෝ අඩු පහසුකම් සහිත ජනාවාස 622 සඳහා සහන ක්‍රමවේදය මෙමගින් පෞද්ගලික ජල සම්බන්ධතාවය ලබා දී ඇත.මේ සහනදායි ක්‍රමයට ජලය ලබා දීමේ වැඩසටහන කඩිනම් කිරීමේ දී ප්‍රාදේශීය ප්‍රජා නායකයන් සහභාගී කර ගනිමින් ජල සම්පාදන මණ්ඩලයෙන් කරනු ලබන සේවය පිළිබඳව මහජනතාව දැනුම්වත් කරන ලෙසද ඇමැතිවරයා අදාළ නිලධාරින්ට උපදෙස් දුන්නේය.වැඩිදුරටත් කරුණු දැක් වූ ඇමැති දිනේෂ් ගුණවර්ධන මහතාඑමෙන්ම ජල නාස්තිය අවම කිරීමට පැරැණි ජල නළ සහ දෝෂ සහිත ජලය ඉවත් කර නව ජල නළ යෙදීමත් නීති විරෝධී ජල සම්බන්ධතා ලබා ගැනීම් පිළිබඳ විමර්ශන කටයුතු විධිමත් කිරීමත් අවධානයට ලක් විය යුතුයි.ජලය විසන්ධිවීම සහ ජල සැපයුම ආශ්‍රිත සියලු පැමිණිලි සහ යෝජනා සඳහා ජල සම්පාදන මණ්ඩලය මඟින් දී තිබෙන 1939 දුරකථන අංකයට ලැබෙන ඇමැතුම් සඳහා වහා කාර්යක්ෂමව කටයුතු කරන ලෙසටද ඇමැතිවරයා උපදෙස් ලබා දුන්නේය.ජල සම්පාදන හා ජලාපවාහන අමාත්‍යාංශයේ ලේකම් ඒ. අබේගුණසේකර, කොළඹ නාගරික මන්ත්‍රීවරුන් වන ආරියරත්න වෙදගේ, මොහොමඩ් මන්සිල්, ඳල්ටන් ලියනගේ, රීසා ශාරුක්, සුනේත්‍රා වික්‍රමසිංහ මහත්ම මහත්මීහු හා ජල සම්පාදන මණ්ඩලයේ නිලධාරීහු රැසක් ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n10052411</link>
    <topic>දිළිඳු ජනතාවටත් විදුලියලබාදීමේ වැඩ පිළිවෙළක්</topic>
    <author>චමීර ඇල්ලදෙණිය</author>
    <content>විදුලිබල මණ්ඩලය හා රාජ්‍ය බැංකු එකතුවී ණය පහසුකම් යටතේ දිළිඳු ජනතාවට විදුලිය ලබාදීමේ වැඩපිළිවෙළක් විදුලිබල හා බලශක්ති අමාත්‍යාංශය ආරම්භ කර ඇත.ලංකාවේ සිටින අන්ත අසරණ පවුල් සඳහා මේ ණය ක්‍රමය යටතේ විදුලිය ලබාදීමටත්, එක් විදුලි ඒකකයක් රුපියල් තුනක් වැනි සුළු මුදලකට ලබාදීමටත් විදුලිබල හා බලශක්ති අමත්‍යාංශය බලාපොරොත්තුවේ.ලෝකයේ අනෙක් රටවල් විදුලිය ලබාදීමේදී ඒකකයක් ගෙවන මිලෙහි කිසිදු වෙනසක් සිදු නොකරන අතර, ඒකක මට්ටමින් ගෙවීම් වෙනස්වන එකම රට ශ්‍රී ලංකාව බවද විදුලිබල අමාත්‍යාංශය පෙන්වා දෙයි.මේ සියලු දේ සිදු කරන්නේ සෑම කෙනකුටම විදුලිය ලබාදීමේ අයිතිය සුරක්ෂිත කිරීමට බවද විදුලිබල අමාත්‍යාංශය සඳහන් කරයි.විදුලි ඒකකයක් නිපදවීමට රුපියල් 17.60ක් වියදම් වන අතර, පාරිභෝගිකයාට විදුලි ඒකකයක් ලබාදෙන්නේ 13.11ට නිසා එතනදීත් රජය පාඩු ලබමින් ජනතාවට සහන සපයන බවද විදුලිය හා බලශක්ති අමාත්‍යාංශය අනාවරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n10052412</link>
    <topic>උමාඔය ඉඩම් අහිමි සෑම පවුලකටම අක්කරයක ඉඩමක් හා නව නිවෙසක්</topic>
    <author>නිරූෂි විමලවීර</author>
    <content>රුපියල් කෝටි 5500ක වියදමින් ඉදි කෙරෙන උමා ඔය ජල යෝජනා ක්‍රමය ක්‍රියාත්මක කෙරෙන ප්‍රදේශයෙන් ඉවත් කරන පවුල් 205කට ඉඩම් හා නිවාස පැකේජයක් හඳුන්වාදීමට රජය තීරණය කර ඇත.ජනාධිපති මහින්ද රාජපක්ෂ මහතාගේ උපදෙස් මත මෙම තීරණයට එළැඹ තිබේ.අක්කර 40ක භූමි ප්‍රමාණයක් යටතේ ඉදිකෙරෙන උමා ඔය ජල යෝජනා ක්‍රමය යටතේ නිවාස අහිමි වෙන පවුල් 68, සඳහා බදුල්ල වැලිමඩ ‘ඩයබො’ තේ වත්තෙන් හා මොරගොල්ල තේ වත්තෙන් එක් පවුලකට අක්කරයක ඉඩමක් හා අංගසම්පූර්ණ නිවෙසක් බැගින් ඉදිකර දීමට රජය පියවර ගනු ඇත.එසේම ජලාශයට යටවෙන කුඹුරු හා වෙනත් ගොවිබිම් වෙනුවෙන් මහවැලියේ හදපානාගල ප්‍රදේශයෙන් අක්කර දෙකක භූමි ප්‍රමාණයක් ලබාදීමටද රජය තීරණය කර ඇත.වැලිමඩ – ඌවපරණගම ඇරඹි උමා ඔය ජල යෝජනා ක්‍රමය වැල්ලවාය දක්වා කිලෝමීටර් 21ක් ව්‍යාප්ත වෙන බවත්, එහි උමඟ අඩි 720ක බෑවුමකින්ද යුක්ත බවත්, වාරිමාර්ග හා ජල සම්පත් කළමනාකරණ ඇමැති නිමල් සිරිපාලද සිල්වා මහතා ප්‍රකාශ කෙළේය.මෙය මොනරාගල, හම්බන්තොට දිස්ත්‍රික්ක දක්වා ව්‍යාප්ත කෙරෙන බවද කී හෙතෙම එමඟින් ගොවි බිම් අක්කර 20,000කට ජලය ලබාගත හැකි බවත් කිවේය.නව ජලාශය ඉදිකිරීමෙන් වැල්ලවාය විදුලිබලාගාර මෙගාවොට් 240ක ජල විදුලියක් උත්පාදනය කෙරෙන බවද ඇමැතිවරයා කීය.ජලාශයේ ජල මට්ටම් ඉහළ යන කාලසීමාවලදී උතුරා යන ජලය එක් රැස් කිරීමට ඩයබො ප්‍රදේශයේ උප ජලාශයක්ද සකසන බව ඒ මහතා අනාවරණය කෙළේය. කෙසේ හෝ උමා ඔය ජලාශයේ ඉදිකිරීම් කඩිනමින් අරඹන බව කී හෙතෙම ඒ ආශි‍්‍රත උත්පාදනය වෙන නව රැකියා සඳහා එම ප්‍රදේශයේ ජනතාවට ප්‍රමුඛස්ථානය ලබාදෙන බව අවධාරණය කෙළේය.උමා ඔයේ ඉදිකිරීම් සඳහා අවශ්‍ය මුදලින් සියයට 85ක් ඉරාන රජයෙන් ලැබී ඇති බවද, ඉතිරි සියයට 15 ශ්‍රී ලංකා රජයෙන් ලබාදීමට නියමිත බවද වැඩිදුරටත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n10052413</link>
    <topic>විදෙස්ගත ශ්‍රමිකයන්ට වැඩි ආරක්‍ෂාවක් සපයන රක්‍ෂණ යෝජනා ක්‍රමයක් හඳුන්වා දිය යුතුයි</topic>
    <author>මහින්ද අලුත්ගෙදර</author>
    <content>රැකියා සඳහා විදේශගත වන ශ්‍රමිකයන්ට වැඩි ආරක්ෂාවක් සැලැසිය හැකි රක්ෂණ යෝජනා ක්‍රමයක් හදුන්වා දිය යුතු බව විදේශ කටයුතු ඇමැති මහාචාර්ය ජී. ඇල්. පීරිස් මහතා අවධාරණය කරයි.රැකියාවේ නියුතුව සිටියදී සිදුවන අනතුරු සම්බන්ධයෙන් ලබා දෙන රක්ෂණ ප්‍රතිලාභවලට වඩා වැඩි යමක් විගමනික ශ්‍රමිකයන්ට ලබාදීම කෙරෙහි අවධානය යොමු කිරීම ඉතා වැදගත් බවද හෙතෙම සඳහන් කරයි.ඇමැතිවරයා මේ බව කියා සිටියේ ශ්‍රී ලංකා විදේශ සේවා නියුක්ති කාර්යාංශයේ නිරීක්ෂණ චාරිකාවක නිරත වෙමින් එහි නිලධාරීන් හමුවූ අවස්ථාවේදීය.මෙලෙස හදුන්වාදිය යුතු නව රක්ෂණ ක්‍රමය රැකියා අහිමිවන අවස්ථාද ආවරණය වන පරිදි සැකැසුණු රක්ෂණ යෝජනා ක්‍රමයක් විය යුතු බව පෙන්වා දෙන විදේශ කටයුතු ඇමැතිවරයා එය ශ්‍රමිකයන්ගේ රැකියාවේ පවතින අස්ථාවර බවටද විසඳුමක් වනු ඇතැයි කීය.වර්තමාන කාර්යභාරය හා ඉදිරියේදී වඩා කාර්යක්ෂම හා විධිමත් ආකාරයෙන් විදේශ සේවා නියුක්ති කාර්යාංශයේ සේවය ජනතාවට සැලැසිය යුතු ආකාරය පිළිබඳවද ඇමැතිවරයා මෙහිදී නිලධාරීන් දැනුවත් කෙළේය.විදේශ කටයුතු නියෝජ්‍ය ඇමැති ගීතාංජන ගුණවර්ධන, ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක, ක්‍රියාකාරී අධ්‍යක්‍ෂ තරංග නලීන් ගම්ලත් මහත්වරු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=n10052414</link>
    <topic>ආපදා කටයුතු පිළිබඳ යුරෝපා හවුලේ කොමසාරිස් සමඟ සාකච්ඡා අරඹයි</topic>
    <author>මහින්ද අලුත්ගෙදර</author>
    <content>ජී. එස්. පී. සහනය නැවත ශ්‍රී ලංකාවට ලබා ගැනීම සම්බන්ධයෙන් සාකච්ඡා කිරීමට බ්‍රසල්ස් නුවර බලා ගිය ශ්‍රී ලංකා නියෝජිත පිරිස ජාත්‍යන්තර සහයෝගීතාව, මානුෂීය ආධාර හා ආපදා කටයුතු පිළිබඳ යුරෝපා හවුලේ කොමසාරිස් ආචාර්ය ක්‍රිස්ටලිනා ජියෝගීවා මහතා හමුවී පසුගියදා සාකච්ඡා ආරම්භ කැර ඇත.නීතිපති මොහාන් පීරිස් මහතාගේ නායකත්වයෙන් යුතු ශ්‍රී ලංකා නියෝජිත කණ්ඩායම පසුගියදා බ්‍රසල්ස් නුවර බලා පිටත්ව ගිය අතර භාණ්ඩාගාර ලේකම් ආචාර්ය පී. බී. ජයසුන්දර, විදේශ කටයුතු අමාත්‍යාංශයේ ලේකම් රොමේෂ් ජයසිංහ, ලක්සම්බර්ග් හා යුරෝපා හවුලේ ශ්‍රී ලංකා තානාපති රවිනාථ ආරියසිංහ, විදේශ කටයුතු අමාත්‍යාංශයේ යුරෝපා අධ්‍යක්‍ෂ මනීෂ ගුණසේකර හා නියෝජ්‍ය ලේකම් (දේශපාලන කටයුතු) මධුක වික්‍රමාරච්චි මහත්වරුද ඊට අයත් වෙති.ශශ්‍රී ලංකාවේ ආර්ථිකය යථා තත්ත්වයට පත් වෙමින් තිබෙන අතර, සාමය ස්ථාපිත වීමේ ඵල නෙළා ගැනීමට ශශ්‍රී ලංකා රජයේ හා ජනතාවගේ අවධානය වැඩි වැඩියෙන් යොමුවී ඇති බවද ජාතික සමගිය තවදුරටත් ශක්තිමත් කැර ගැනීම සඳහා ප්‍ර‍්‍රයත්නයක යෙදී සිටින බවද මේ සාකච්ඡාවේදී නීතිපති මොහාන් පීරිස් මහතා සඳහන් කැර ඇත.යුද්ධය අවසන් කැර වසරක් වැනි කෙටි කලක් ඇතුළත මේ අරමුණ සාක්ෂාත් කැර ගැනීමට හැකිවී තිබෙන බවත්, අද වන විට විශාල ලෙස රට පුරා සංවර්ධන වැඩ සටහන් ක්‍රියාත්මක වන බවත් මොහාන් පීරිස් මහතා මෙහිදී පෙන්වා දී තිබේ.මීට අමතරව උතුරේ අභ්‍යන්තර වශයෙන් අවතැන් වූවන් සම්බන්ධයෙන්ද කරුණු ඉදිරිපත් කැර ඇති ශ්‍රී ලංකා නීතිපතිවරයා ඔවුන් නැවත පදිංචි කිරීමේ කාර්යයේදී යුරෝපා හවුල ලබාදුන් සහයෝගය පිළිබඳවද ඇගැයීමට ලක් කැර ඇත.මේ වන විට උතුර සංවර්ධනය කිරීම සඳහා තුන් අවුරුදු සැලැසුමක් ක්‍රියාත්මක බවත්, ඒ සඳහා අමෙරිකානු ඩොලර් බිලියන තුනක මුදලක් වෙන් කැර ඇති බවත් හෙතෙම වැඩිදුරටත් පවසා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=r1005247</link>
    <topic>ජේතවන භූ®මියේ කැණීම්වලින්ඓතිහාසික ජනාවාසයක නටබුන් හමුවෙයි</topic>
    <author>කිත්සිරි වනසිංහ සහ තෙන්නකෝන් කුලසේකර</author>
    <content>ගඩොලින් ඉදිකළ අවශේෂ ස්මාරක අතරින් දැනට ලොව නටබුන්ව පවතින උසම පූජනීය ගොඩනැගීම වන්නේ ජේතවන දාගැබයි. එවක ජේතවන දාගැබ උඩ අඩි 400කින් නොඑසේනම් මීටර් 110 කින් සමන්විත වූ බව කියැවේ. නමුත් කාලයාගේ ඇවෑමෙන් ගරා වැටී පැවති මේ වෙහෙර වර්තමානයේ සිදුකළ සංරක්ෂණ කටයුතුවලින් පසු අඩි 237ක උසකින් සමන්විත වෙයි.මධ්‍යම සංස්කෘතික අරමුදල යටතේ ක්‍රියාත්්මක ජේතවන ව්‍යාපෘති භූමියෙහි මේ වනවිට කැණීම් රැසක් සිදු කෙරෙමින් පවතී. මීට මාස දෙකකට පමණ ඉහත දී ආරම්භ කළ මේ කැණීමේ දී ජේතවන ආරාම අවධියක පූර්ව යුගයේ යැයි සැලකෙන පුරාවස්තු රැසක් හමුව තිබේ.ඒවා අතර ග්‍රෑම් 10 මිලිග්රෑම් 42 බරැති නිල් මැණිකක්, රෝම කාසි, පබළු, පෙති පබළු, මැටි වළං, මිනිරන්, විනිවිද පෙනෙන තිරිවානා, කෝව, ජබොර, සුනඛ දත්, තිත් මුවෙකුගේ අස්ථි වේ. එසේම එම යුගයේ භාවිත කළ ජල නළ මාර්ගයක් හා ඉතා ශක්තිමත්ව ගඩොලින් නිම කරන ලද බැම්මක් ද මතුව තිබේ.ජේතවන ව්‍යාපෘතියේ ප්‍රධාන පර්යේෂණ නිලධාරි තුසිත මෙන්ඩිස් මහතා පවසන්නේ එම ස්ථානයේ කම්හලක් පවත්වාගෙන ගොස් ඇති බවයි. දිවයිනේ සිවු දෙසින් එම ස්ථානයට ගෙන ආ අමුද්‍රව්‍ය යොදාගෙන මෙහි ආභරණ හා තවත් බොහෝ දෑ සාදා ඇති බවට පුරාවිද්‍යා නිලධාරීන් නිගමනයන්ට එළඹුන බවද හෙතෙම සඳහන් කරයි.කැණීම් බිමේදී හමුවූ පුරාවස්තු හා කැණීම් සිදුකළ භූ®මියෙහි පස් ස්ථර එකිනෙකට ගෙන සිදුකළ පර්යේෂණයේ දී එවක දියුණු තාක්ෂණික ක්‍රමවේදයක් තිබුණු බවට නිශ්චිත සාධක මතුව ඇතැයිද තුසිත මෙන්ඩිස් මහතා කීවේය.කැණීම් භාර පර්යේෂණ නිලධාරීන් වන තුෂාර සේනාරත්න, තිළිණ පල්ලේතැන්න යන මහත්වරුන්ගේ අධීක්ෂණය යටතේ මෙය සිදුකර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=r1005245</link>
    <topic>සොබාදහමේ හැඩතල සොයා යන මැරේකැලේ කරුණාරත්න</topic>
    <author>සටහන හා ඡායාරූප ඇහැහිලියගොඩ විශේෂ නිමල් විජයතුංග</author>
    <content>රුක්කලා නිර්මාණ කර්තව්‍යය එක්තරා විදියක භාවනාවක් බඳු සිත එක්තැන් කරන අපූරු කලා මාධ්‍යයකැයි පවසන නිහඬ කලාකරුවෙකි ඇහැලියගොඩ ඉහළ තලාවිටියේ මැරේකැලේ ‘රන්කෙත’ රුක්කලා මැදුර හිමි තිදරු පියෙකු වූ පී. ජී. කරුණාරත්න මහතා.පාසල් වියෙහි සිටම කිසියම් ගසක මුලක අත්තක අතු රිකිල්ලක සොබාදහ දිනිතිය විසින් මුළුමනින්ම හෝ අර්ධ වශයෙන් මවන ලද සැඟවුණු හැඩ තලයක් මැනැවින් හඳුනා ගැනීමටත් එය කපා සූරා ඔප මට්ටම් කර මිනිස් සත්ව හෝ වෙනත් කලාත්මක හැඩ තලයක් මතු කර ගැනීමටත් මොහු සතුව ඇත්තේ උපන් හපන්කමකි.කලක් රාජ්‍ය වැවිලි සංස්ථාවේ සේවය කර දැනට විශ්‍රාම සුවයෙන් පසුවන කරුණාරත්න කලාකරුවා දැන් තම විවේකය මුළුමනින්ම පාහේ ගත කරනුයේ විවිධ වූ රුක්කලා නිර්මාණ බිහි කිරීම සඳහාය.ගංගා ඉවුරු යනාදියෙහි අපූරු මුල් වර්ග සහ ලී කොටන් අතු ඉති තුළින් වඩාත් විසිතුරු මෙන්ම කල් පවතින රුක්කලා නිපදවිය හැකි බැව් හෙතෙම සඳහන් කරයි. වෙසෙසින්ම කලාව හදාරන පාසල් සිසුන් සඳහා ඒක පුද්ගල රුක්කලා ප්‍රදර්ශනයක් පැවැත්වීමට කරුණාරත්න මහතා බලාපොරොත්තු වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=r1005241</link>
    <topic>විහාරහින්න පුදබිම</topic>
    <author/>
    <content>මාතලේ සහ අනුරාධපුර දිස්ත්‍රික්කයන්ට මායිම්වන මොරගොල්ල පිබිදුණුගමට නුදුරින් පිහිටි විහාරහින්න පුරාවිදුබිම ඓතිහාසික ස්ථානයකි. මෙම ස්ථානය වටා ඇති ලිඛිත තොරතුරු අල්ප වුවද ජනප්‍රවාදයෙන්ගෙන් හෙලිවන තොරතුරු අතිවිශාලය.එවැනි ජනප්‍රවාදයකින් අනාවරණය වන තොරතුරු අනුව මේ ස්ථානය ක්‍රිස්තු පූර්ව 4 වැනි සියවසට අයත් යැයි සිතිය හැකිය.එක් ජනප්‍රවාදයකින් හෙලිවනුයේ දුටුගැමුණු රජු විජිතපුර සටනට යන අතරමග ස්්ථානයේ රැදී සිටි බවය. සිය මව වන විහාරමහා දේවියද මේ ස්ථානයේ රැදී සිට දුටුගැමුණු රජුට සටන් පෙරමුණ යාමට උපදෙස් දුන් බවට තවත් ජනප්‍රවාදයක දැක්වේ.මෙසේ විජිතපුර සටනින් ජයගත් දුටුගැමුණු රජු මේ ස්ථානයේ බෞද්ධ සිද්ධස්ථානයක් කළ බවද දැනට විද්‍යාමාන තොරතුරුවලින් අණාවරණය වේ.නිධන් සොරුන්ගේ රජදහනක් බවට පත්ව ඇති මේ ස්ථානයෙන් සොයාගෙන තිබෙන සෙල්මුවා බුද්ධ ප්‍රතිමාව, චෛත්‍ය, විහාර මන්දිරය මල් අසුන් සහ දෙවොල ඇතුළු තවත් වටිනා නටබුන් රැසකට මේ නිධන් සොරුන් අලාභහානි සිදුකර ඇත.එමෙන්ම ක්‍රි. ව. 12 -13 යන සියවස්චලදී මේ පෙදෙසේ ද්‍රවිඩ බලපෑම් තිබූ බව සනාථකරන සෙල්ලිපියක්ද මෙහි දක්නට තිබේ.මේ සෙල්ලිපිය අනුරාධපුර යුගයේ මුල්භාගයට අයත්වන අතර මෙහි අක්‍ෂර පේලි අතර ද්‍රවිඩ භාෂාවෙන් කොටා ඇති සටහනින් හෙලිවනුයේ ක්‍රි. ව. 12 - 13 සියවස්වලදී මේ පෙදෙස ද්‍රවිඩ බලපෑම් වලට ගොදුරුව තිබූ බවය.කෙසේ වෙතත් කාලයාගේ ඇවෑමෙන් වල්බිහිවී ගිය මේ ඓතිහාසික ස්ථානය නිධන් සොරුන්ගේ ග්‍රහණයට අසුවී විනාශවී ගොස් ඇත.තවද අක්කර දහයක (10) පමණ භූමි භාගයක මේ පුරාවස්තුන් විසිරි තිබේ.මේ අතර මේ ස්ථානය සංරක්‍ෂණය කිරීම උදෙසා පුරාවිද්‍යා දෙපාර්තමේන්තුව මෙතෙක් දරා ඇත්තේ ඉතා සුළු ප්‍රයත්නයක් බව කර ඇති සංරක්‍ෂණයන්ගෙන් සිතාගත හැකිය.මේ ස්ථානය නිධන් සොරුන්්්්ගේ ග්‍රහණයට ලක්වීමට ප්‍රධාන හේතුවද මෙසේ නියමිත සංරක්‍ෂණයන් නොකිරීම බවද පෙදෙස්වාසීහු පවසති.   </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=r1005242</link>
    <topic>කඳ සුරිදු අඩවියේරන් පැහැ බෝපත්</topic>
    <author/>
    <content>රුහුණු කතරගම මහා දේවාලය අසල ඇති අෂ්ඨඵල බෝධීන් වහන්සේ මේ දිනවල අලුතින් දළු දමා ඉතාමත් අලංකාර ලෙස දිස්වේ.රුහුණු කතරගම මහා දේවාලයේ ඇසළ පෙරහර සඳහා කප් සිටුවන දිනවලදී මේ බෝධීන් වහන්සේගේ එක් ස්ථානයක ‘රන්වන් බෝපත්’ හටගනි ඇසල පෙරහර අවසන් වන ‘දියකපන දිනයේ දී’ මේ බෝපත් සියල්ලම හැලී යයි.වාර්ෂිකව සිදුවන මෙම ‘හාස්කම’ දැකබලා ගැනීම සඳහා බැතුමතුන් දහස් ගණනින් පැමිණෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=r1005243</link>
    <topic>නෙළුම් කාලය ඇවිල්ලා</topic>
    <author/>
    <content>කුඹුරුවල නෙළුම් කාලය දැන් එළඹ ඇති බැවින් ගමේ ගොඩේ ගෙවිලියන්ගේ අතමිට සරුවෙන කාලයයි මේ.අලව්වේ යත්තල්ගොඩ, වෑවල, බෝවල, නවතල්වත්ත, බුජ්ජොමුව වැනි ප්‍රදේශවල ඇති විශාල කුඹුරු යායවල ගමේ කාන්තාවෝ ගොයම් නෙළිමෙහි යෙදී සිටිති. තම කුඹුරු නෙළා ගැනීමට තරම් අවශ්‍ය ගෙවිලියෝ නැති තරම් යැයි මේ අතර කුඹුරු හිමියෝ පවසති.මේ සඳහා කුඹුරු හිමියන් විසින් එක් අයෙකුට රු. 400 ත් 500 ත් අතර මුදලක් ගෙවනු ලැබේ. මීට අමතරව තේ සමග දිවා ආහාරයද සැපයේ. මේ අනුව එක් ගෙවිලියකට මසකට රුපියල් 15000 ක පමණ මුදලක් උපයා ගත හැකිය.ගමේ කාන්තාවෝ මේ ගොයම් නෙළීම කරනුයේ කණ්ඩායම් වශයෙනි. එක් කණ්ඩායමක් 15 ක් හෝ විස්සකින් පමණ සමන්විතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=r1005244</link>
    <topic>‘සුවසෙත’ බාලිකා නිවාසයටමංගල සිරියක්...</topic>
    <author>සටහන හා ඡායාරූප : කුලියාපිටිය විශේෂ – ඩබ්ලිව්. රණසිංහ</author>
    <content>කුලියාපිටිය – මීගහකොටුව සර් වෝදය ‘සුවසෙත’ බාලිකා නිවාසය එදින මංගල නිවසක සිරියෙන් හැඩ වැඩ වී තිබිණ. එම බාලිකා නිවාසයේ යුවතියක වූ 20 හැවිරිදි කේ. ඒ. සමන්ති ප්‍රියදර්ශනී එදින මනාලියක ලෙස හැඩ වැඩ වී සිටියාය.වසර 10 ක් පමණ කාලයක් සුවසෙත බාලිකා නිවාසයේ රැඳී එහි පාලිකාවන්ගේ හා සෙසු බාලිකා පිරිසගේ සෙනහස මැද රැකවරණයෙන් යුතුව දිවි ගෙවූ සමන්ති සිය අනාගත ජීවිතයට ආදරය රැකවරණය සලසන සහකරුවකුගේ අත ගෙන පතිකුලයට යාමේ සුබ දවස යෙදී තිබුණේ එදිනටය.ඇගේ අනාගත සහකරුවා වූයේ කුලියාපිටිය වල්පිටගම ප්‍රදේශයේ පදිංචි වෘත්තියෙන් පෙදරේරුවකු වූ 32 හැවිරිදි ජේ. ඒ. අතුල ජයමහ මහතාය.බාලිකා නිවාසයක හැදුණු වැඩුණු යුවතියක සිය අනාගත සහකාරිය කර ගන්නට තීරණය කර සිටි අතුල ඊට සිය මවගේ ද අනුමැතිය ලැබ මවත් සමග කුලියාපිටිය පරිවාස කාර්යාලයට පැමිණ සිය අදහස එහි නිලධාරිනියට සැල කර සිටියේ ‘සුවසෙත’ බාලිකා නිවාසය කුලියාපිටිය පරිවාස කාර්යාලයේ පාලනය යටතේ පවතින බැවිනි.වයඹ පළාත් පරිවාස හා ළමා රක්ෂක කොමසාරිස් කාර්යාලයේ අවසර අනුමැතිය ද සමන්ති අතුල එක්වීමට ලැබී තිබිණ. මේ යුවළට එකිනෙකා දැක දැන හඳුනාගන්නට ලැබුණේ ඉන් පසුවය. එකිනෙකා කෙරෙහි වූ කැමැත්ත දෙදෙනා වෙතින්ම පළ කෙරිණ.ඔවුනගේ විවාහ මංගලෝත්සව දින මනාලියගේ පාර්ශ්වය ලෙස පෙනී සිටියේ වයඹ පළාත් පරිවාස හා ළමා රක්ෂක කොමසාරිස් ජී. කේ. එස්. චන්ද්‍රලතා, එම හිටපු කොමසාරිස් පත්මිණී කාරියවසම්, වයඹ පළාත් ජ්‍යෙෂ්ඨ පරිවාස නිලධාරී ඊ. එම්. ජයතිලක, කුලියාපිටිය මූලස්ථාන පරිවාස නිලධාරිනී ශීලා කුමාරි මීගොල්ල හා එම කාර්යාලයීය කාර්ය මණ්ඩලය හා සුවසෙත බාලිකා නිවාසයේ පාලිකාවන් වූ අයිරින් පත්මිණි හා ඩී. ආර්. බිසෝ මැණිකා යන මහත්ම මහත්මීන්ය.කුලියාපිටිය බටහිර ප්‍රාදේශීය ලේකම් කාර්යාලයේ විවාහ රෙජිස්ට්‍රාර් එම්. ජී. කේ. බුද්ධිමාලා මහත්මිය සමන්ති අතුල විවාහය විවාහ ලියාපදිංචි කිරීමේ පොතෙහි ලේඛන ගත කළාය. මනාලිය වෙනුවෙන් ඊට සාක්ෂි ලෙස අස්සන් කළේ කුලියාපිටිය මූලස්ථාන පරිවාස නිලධාරිනී ශීලා කුමාරි මීගොල්ල මහත්මියයි.කුලියාපිටිය දිසා විනිසුරු ඩබ්. ඒ. සී. ඩෙප්, ජී. එස්. ප්‍රියදර්ශන හේමචන්ද්‍ර, දිසා අධිකරණයේ ලේඛකාධිකාරී එස්. පී. අයි. රංජිත් යන මහත්වරු හා කුලියාපිටිය මහේස්ත්‍රාත් අධිකරණ කාර්යාලයේ කාර්ය මණ්ඩලයද සුවසෙත බාලිකා නිවසට පැමිණ නව යුවළට සිය සුබාසිරි සමග තිළිණ ද පිරි නැමූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=r1005246</link>
    <topic>දික්කුඹුරට කඩුපුල් මල් පිපිලා</topic>
    <author/>
    <content>දික්කුඹුර අන්දුගොඩ නිමලසේන මහතාගේ ගෙවත්තේ පිපී නෙත පිනවන කඩුපුල් මලකි මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=r1005248</link>
    <topic>කුණු කාණුපාණදුරයට කළා</topic>
    <author>වාද්දුව සමූහ එස්. ආර්. පියදාස</author>
    <content>සෑම වර්ෂා දිනකම පානදුර නගරය යටවීම නිරායාසයෙන්ම සිදුවේ. මේ නිසා පානදුර නගරය මැදින් දිවෙන ගාලු මහා මාර්ගයද අඩි තුනක පමණ උසට ජලයෙන් යටවී ගමනාගමනයද පැය ගණනක් ඇන හිටී.මෙම හේතුව නිසා කළුතර දිස්ත්‍රික්කයේ ප්‍රධාන රෝහලක් වන පානදුර මූලික රෝහලද වතුරෙන් යට වේ. වාට්ටු කීපයක්ම දින දෙක තුනක් යන තුරු ජලයෙන් වැසී පැවතීමෙන් රෝහල් වැඩකටයුතු ද අඩ පණ වී තිබිණි. රෝහල් ශල්‍යාගාරයටද එම ඉරණමට මුහුණ පෑමට සිදු විය.රෝහලේ ශල්‍යාගාරයේ යටවීම නිසා එහි යන්ත්‍ර සූත්‍ර සහ අනෙකුත් උපකරණද ප්‍රයෝජනයට ගැනීමට නොහැකි වීමේ තර්ජනයකට මුහුණ පා තිබේ.පානදුර රෝහලට සහ පානදුර නගරයට මේ කනගාටුදායක ඉරණමට මුහුණ දීමට සිදුවී ඇත්තේ නගරය තුළ තිබෙන සෑම කාණුවක්ම අවහිරව තිබීම නිසා බව නගරවාසීහු පවසති.පානදුර නගරයේ සෑම කාණුවක්ම කැළි කසල අපද්‍රව්‍ය වලින් පිරී ඉතිරී ගොස්ය. ජලය බැස යාමට නොහැකි වන ආකාරයට එම කාණු හිරවී තිබේ. ඇතැම් කාණු දිය හබරු ආදි ජලජ පැලෑටි වලින් වැසී තිබේ. එසේ වන්නේ එම කාණු නිසි පරිදි කලට වේලාවට ශුද්ධ පවිත්‍ර කර නඩත්තු කිරීමක් සිදු නොවන නිසාය.ඇතැම් දින වල එම කාණු ශුද්ධ කර ඒවා තුළ තිබෙන කැලි කසල පිටතට රැගෙන කාණු අයිනේම දමා තිබෙනවා දැකිය හැක. එසේ කිරීමෙන් එම කැලි කසල ගොඩවල් වර්ෂාවට සේදී නැවතත් කාණු වලටම පතිත වන බව නගරවාසීහු පවසති.පානදුර නගරය ඩෙංගු උවදුරට මුහුණ දෙන නගරයකි. ඒ මෙවන් කාණු නිසාය. ඒවායේ කැලි කසල එකතු වී වතුර පල්වී ඩෙංගු මදුරු අනතුර බිහිවනු නොවැලැක්විය හැකියි.පානදුර නගරයේ කාණු පද්ධතිය නිසි ලෙස ශුද්ධ පවිත්‍ර වී පිරිසිදු නගරයක සිහිනය සැබෑ වනතුරු පානදුර නගරවාසීහු බලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=s1005241</link>
    <topic>පසුගිය වසරේ සූර රාජකීයන් පරදාසා. පීතර් විදුහල අපරාජිත වෙයි</topic>
    <author>පි‍්‍රන්ස් ගුණසේකර</author>
    <content>ජනාධිපති කුසලාන අන්තර් පාසල් රගර් තරගාවලියේ අපරාජිතව ඉදිරියෙන් සිටීමට බම්බලපිටිය සාන්ත පීතර් විදුහල සමත්විය. රාජකීය - සාන්ත පීතර් අතර තරගයේ තියුණු අවසානයකින් සාන්ත පීතර් විදුහල ලකුණු 22 – 20 කින් ජය වාර්තා කළේය.රාජකීය ක්‍රීඩා සංකීර්ණ පිටියේ පැවැති මේ තරගයේදී සාන්ත පීතර් විදුහල ට්‍රයි 3ක් ගෝල් 1ක් වාර්තා කළ අතර රාජකීය විදුහල ට්‍රයි 2ක්, ගෝල් 1ක් හා පෙනෙල්ටි 1ක් වාර්තා කළේය.තරගයේ ප්‍රථම භාගය නිමාවූයේ සාන්ත පීතර් විදුහල ලකුණු 15 – 8ක් ලෙස ඉදිරියෙන් සිටිමිනි. දෙවැනි භාගයේදී රාජකීය විදුහල ප්‍රබල සටනක් දුන් අතර සාන්ත පීතර් ලකුණු ලබාගැනීමේ අවස්ථා කිහිපයක් ද අහිමි කළේය.රාජකීය විදුහල පසුගිය වසරේ පාසල් රගර් සූරතාව දිනාගැනීමට සමත්වූ ප්‍රබල කණ්ඩායමකි. මෙතෙක් තරග 5කට සහභාගීවූ රාජකීය පිල තරගයකින් පරාජයවී ජයග්‍රහණ 4ක් වාර්තා කළේය.සා. තෝමස්ට දැවැන්ත ජයක්හැව්ලොක් ක්‍රීඩා පිටියේ නිමාවූ සාන්ත තෝමස් - වේල්ස් කුමාර අතර තරගයෙන් ලකුණු 98 – 03ක දැවැන්ත ජයක් ගල්කිස්ස සාන්ත තෝමස් විදුහල වාර්තා කළේය.මේ තරගවාරයේ වේල්ස් කුමාර විදුහල සහභාගී වූ බොහෝ තරග විශාල ලකුණු පරතරයකින් පරාජයවීම කැපී පෙනෙන සිදුවීමකි.සාන්ත තෝමස් ක්‍රීඩකයෝ ගෝල් 9ක් හා ට්‍රයි 7ක් වාර්තා කළ අතර වේල්ස් කුමාර ක්‍රීඩකයෝ පෙනෙල්ටි 1ක් වාර්තා කළහ. සාන්ත තෝමස් විදුහල මෙතෙක් තරග 5කට සහභාගී වී ජයග්‍රහණ 4ක් වාර්තා කර ඇති අතර වේල්ස්කුමාර විදුහල තරග පහම පරාජයවී ඇත.ඉසිපතනයටතියුණු ජයක්හැව්ලොක් පිටියේ පෙරේදා නිමාවූ ඉසිපතන - සාන්ත අන්තෝනි අතර තරගයෙන් ලකුණු 16 – 15ක තියුණු ජයක් ඉසිපතනයට හිමිවිය. තරගයේ ප්‍රථම භාගය නිමාවෙද්දී ලකුණු 13 – 7ක් ලෙස ඉසිපතනය ඉදිරියෙන් සිටියේය.සාන්ත අන්තෝනි ක්‍රීඩකයෝ දෙවැනි භාගයේදී ආක්‍රමණශීලී ක්‍රීඩා විලාශයක් අනුගමනය කරමින් විශිෂ්ට ක්‍රීඩා විලාශයක් පෙන්නුම් කළහ. ඉසිපතනය ගෝල් 1ක් හා පෙනෙල්ටි 3ක් ද සාන්ත අන්තෝනි විදුහල ට්‍රයි 1ක් ගෝල් 1ක් හා පෙනෙල්ටි 1ක් වාර්තා කළේය.ඉසිපතන විදුහල මේ පාසල් රගර් තරගවාරයේදී පරාජ 2ක් වාර්තා කළද තරග 3ක් ජය ලබා ක්‍රමයෙන් ඉදිරියට පැමිණෙමින් සිටී. සාන්ත අන්තෝනි තරග 5කට සහභාගිවී ජයග්‍රහණයක් හා පරාජ 4ක් වාර්තා කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=s1005242</link>
    <topic>කිංග්ස්වුඩ් ජය ගනී</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා මහනුවර බෝගම්බර ක්‍රීඩාංගණයේදී පැවති ඒ කොටසේ පාසල් රගර් තරගයකින් මහනුවර කිංස්වුඩ් විදුහල විසින් මහනුවර ධර්මරාජ විදුහල පරදවා ලකුණු 43 (ගෝල් 4 ට්‍රයි 3) – 20 ගෝල් 1 ට්‍රයි 2 පෙනල්ටි 1) ක ජයක් වාර්තා කරන ලදී.පළමුභාගය අවසානයේ් කිංස්වුඩ් පිල ලකුණු 28 – 0 වශයෙන් ඉදිරියෙන් සිටියේය.තරගයේ පළමුභාගය කිංස්වුඩ් පිල ඉදිරියෙන් සිටි අතර දෙවන භාගය තුල ධර්මරාජ ක්‍රීඩකයින් දක්ෂ ලෙස ක්‍රීඩා කරනු දැකිය හැකි විය. මෙම තරගයේ ජයග්‍රහණය අනුව විලියම් වීරසිංහ අනුස්මරණ කුසලාන කිංස්වුඩ් විදුහලට හිමි විය. තරගය විනිශ්චය පී. නවරත්න විසින් සිදු කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=s1005243</link>
    <topic> මහනුවර මලල ක්‍රීඩා සූරතා ත්‍රිත්ව - මහමායා දිනති</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර කලාප ජවන හා පිටිය පාසල් මලල ක්‍රීඩා තරගාවලියේ බාලිකා සූරතාව ලකුණු 350 ක් ලබා මහනුවර මහාමායා බාලිකා විදුහල දිනාගත් අතර බාලක සූරතාව ලකුණු 348 ක් ලබා ත්‍රිත්ව විදුහල දිනා ගත්තේය.බාලිකා අනුසූරතාව ලකුණු 225 ක් ලබා කටුගස්තොට ශ්‍රී රාහුල විදුහල දිනාගත් අතර බාලක අනුසූරතාව ගන්නොරුව රණබිම විදුහල ලකුණු 170 ක් ලබා දිනා ගත්තේය.වයස 19 න් පහළ ජවන අංශයේ දක්ෂතම මලල ක්‍රීඩකයා වශයෙන් තේරුණේ මීටර් 400 කඩුලු පැනීමේ තරගය තත්පර 56.80 වශයෙන් නිම කළ ත්‍රිත්ව විදුහලේ මලල ක්‍රීඩා නායක එම්. එච්. සලිම්ඩීන් ක්‍රීඩකයාය.වයස 19 න් පහළ දක්ෂතම ජවන ක්‍රීඩිකාව වූයේ මීටර් 200 තත්පර 28 කින් නිමා කළ මහනුවර උසස් බාලිකා විදුහලේ ජේ. පී. කරුණාරත්න ක්‍රීඩිකාවයි.වයස 17 න් පහළ දක්ෂතම ජවන ක්‍රීඩකයා වූයේ මීටර් 100 කඩුලු පැනීමේ තරගය තත්පර 15.4 කින් නිම කළ ගන්නොරුව රණබිම විදුහලේ කේ. රන්දෙනියයි.වයස 17 න් පහළ දක්ෂතම ජවන ක්‍රීඩිකාව වූයේ මීටර් 200 තත්පර 25.9 කින් නිම කළ මහාමායා බාලිකා විදුහලේ අක්ෂනා මාරලන්දය.වයස 19 න් පහළ පිටිය අංශයේ දක්ෂතම ක්‍රීඩකයා දුර පැනීමේ ඉසව්ව මීටර් 6.17 පැනීම නිසා මහනුවර ධර්මරාජ විදුහලේ ආර්. බණ්ඩාරට හිමි විය.වයස 19 න් පහළ පිටිය අංශයේ දක්ෂතම ක්‍රීඩිකාව වූයේ දුර පැනීමේ ඉසව්ව මීටර් 4.64 පැනීමෙන් ජය ගත් උසස් බාලිකා විදුහලේ ජේ. පි. කුලරත්නය. ඇය ජවන අංශයේද දක්ෂතම ක්‍රීඩිකාව වූවාය.මෙම තරගාවලියේ වයස 11 න් පහළ ජවන සහ පිටිය දක්ෂතම ක්‍රීඩකයා වශයෙන් ආර්. ඇම්. පී. ඇම්. රණවීර ක්‍රීඩකයා තේරුණි.ඔහු දුර පැනීමේ ඉසව්ව මීටර් 3.79 පැනීම සහ මීටර් 100 තප්පර 15.2 කින් නිම කිරීම නිසා මෙම ද්විත්ව තේරීම සිදු විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=s1005244</link>
    <topic>නව නෙට්බෝල් සම්මේලනයේප්‍රථම තරගාවලිය ත්‍රි’මලයට</topic>
    <author>පි‍්‍රන්ස් ගුණසේකර</author>
    <content>ශශ්‍රී ලංකා නෙට්බෝල් සම්මේලනයේ නව නිලධාරිනියන් පිරිස සංවිධානය කරන ප්‍රථම තරගාවලිය ත්‍රිකුණාමලයේදී පැවැත්වීමට බලාපොරොත්තු වේ. තරගාවලි 4ක් මේ වසරේදී පැවැත්වීමට පෙරේදා රැස්වූ නෙට්බෝල් විධායක සභාවේදී තීරණය වූ අතර විවෘත නෙට්බෝල් තරගාවලිය ත්‍රිකුණාමලයේදී පැවැත්වේ.ශ්‍රී ලංකාවේ සෑම පළාතකම නෙට්බෝල් තරගාවලි පවත්වා ඇතත් ත්‍රිකුණාමලයේ ප්‍රධාන තරගාවලියක් පවත්වා නොමැති හෙයින් මේ තීරණයට එළැඹි බව නෙට්බෝල් විධායක සාමාජිකාවක් ‘දිනමිණ’ට පැවැසුවාය.මෙයට අමතරව ආසියානු කනිෂ්ඨ නෙට්බෝල් තරගාවලියට සහභාගී වන ශ්‍රී ලංකා පිලේ ක්‍රීඩිකාවන් මේ රැස්වීමට කැදවා ඇත.නෙට්බෝල් සම්මේලනයේ නිලධාරිනියන් පවසා ඇත්තේ ජාතික නෙට්බෝල් තේරීම් කමිටුව ඇමැතිවරයා වෙත යැවූ කණ්ඩායමේ වෙනසක් නොවන හෙයින් දිගින් දිගටම පුහුණුවීම් කරන ලෙසයි.කනිෂ්ඨ නෙට්බෝල් පුහුණුකාරිණී සොමිතා කුමාරි මහත්මිය වෙත ඇමැතිවරයාගේ අනුමැතිය සහිත කනිෂ්ඨ නෙට්බෝල් ක්‍රීඩිකාවන් දොලොස් දෙනා ඉක්මනින් ලබාදීමට කටයුතු කරන බවද පවසා ඇත.ජාතික නෙට්බෝල් තේරීම් කමිටුවේ තෝරා ගැනීම්වලට අභියෝග කළ ව්‍යාපෘති නිලධාරිණියගේ වාර්තාවේ සඳහන් කරුණු ප්‍රායෝගිකව ඉටු කිරීමට නොහැකි බව පිළිගෙන ඇතැයිද වාර්තාවේ.කනිෂ්ඨ නෙට්බෝල් පිලට පුහුණුවීම් සඳහා ඇත්තේ තවත් මාසයකට වඩා අඩු කාලයකි.ශශ්‍රී ලංකා නෙට්බෝල් සංගමයේ සභාපති තනතුරට කෙනෙකු පත් කරගැනීම ඉදිරියේදී සිදු කිරීම සඳහා සියලුම සාමාජික සංගම්වලින් නාමයෝජනා ලබාගැනීමට ද තීරණය වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=s1005245</link>
    <topic>අමෙරිකාවේ පළමු තරගයෙන් ශ්‍රී ලංකාව පරදා නවසීලන්තය ජය ගනී</topic>
    <author/>
    <content>අමෙරිකාවේ ෆ්ලෝරිඩා සෙන්ට්‍රල් බ්‍රොවර්ස් රෙජිනල් ජාත්‍යන්තර ක්‍රිකට් ක්‍රීඩාංගණයේ නවසීලන්තය හා ශ්‍රී ලංකාව අතර පැවැති විස්සයි 20 ක්‍රිකට් තරගාවලියේ පළමු තරගයේදී ලකුණු 28 කින් ජය ගැනීමට නවසීලන්ත ක්‍රිකට් පිල සමත් විය.කාසියේ වාසිය දිනූ නවසීලන්ත ක්‍රිකට් පිල මුලින් පන්දුවට පහර දුන් අතර ඕවර 20 අවසානයේදී කඩුලු 7 ක් දැවී ලකුණු 120 ක් රැස් කර ගනු ලැබීය. රොස් ටේලර් 27, ඩැනියෙල් විටෝරි 21, බ්‍රෙන්ඩන් මැකලම් 18 ක් ලෙස ලකුණු රැස් කළහ.පන්දු යැවීමේදී අජන්ත මෙන්ඩිස් ලකුණු 18 කට කඩුලු 2 ක්ද, ඇන්ජලෝ මැතිව්ස්, නුවන් කුලසේකර, ලසිත් මාලිංග හා සුරාජ් රන්දිව් කඩුලු 1 බැගින්ද දවා ගත්හ.පිළිතුරු ඉනිම ක්‍රීඩා කළ ශ්‍රී ලංකා ක්‍රිකට් පිලට ඕවර 19.4 කදී සියලු ක්‍රීඩකයන් දැවී රැස් කර ගත හැකි වූයේ ලකුණු 92 ක් පමණි.කුමාර සංගක්කාර 17 ක්ද, ඇන්ජලෝ මැතිව්ස් 27 ක් ද ලබා ගත්හ. අඩු ලකුණු සංඛ්‍යාවකට සියලු ක්‍රීඩකයන් දවා ගැනීමට නවසීලන්ත පන්දු යවන්නෝ සමත් වූහ. විශිෂ්ට පන්දු යැවීමක නිරත වූ ස්කොට් ස්ටයිරිස් ලකුණු 10 කට කඩුලු 3 ක් දවා ගත් අතර තරගයේ වීරයා සම්මානයද ඔහු දිනා ගනු ලැබීය.කෙයෙල් මිල්ස් ලකුණු 17 කට කඩුලු 2 ක්, ඇන්ඩි මැකේ ලකුණු 20 කට කඩුලු 2 ක්ද, ඩැනියෙල් විටෝරි ලකුණු 11 කට කඩුලු 1 ක්ද දවා ගනු ලැබීය.තරග දෙකකින් සමන්විත මෙම තරගාවලියේ 1 – 0 ලෙස නවසීලන්තය ඉදිරියෙන් සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=s1005246</link>
    <topic>ගුවන් හමුදා පිලට තියුණු ජයක්</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගමාලාවේ ‘සුපිරි හතර’ (Super four)  අතරට පිවිසීමේ බලාපොරොත්තු ඉහළ නංවාගත් ශ්‍රී ලංකා ගුවන් හමුදා පිල, සී. එච්. සහ එෆ්. සී. පිලට එරෙහිව ලකුණු 11 – 10ක තියුණු ජයක් වාර්තා කිරීමට සමත්විය.රත්මලාන ගුවන් හමුදා කඳවුරු පිටියේ පැවැති එම තරගයේ ප්‍රථම භාගය නිමාවන විට 8 – 0ක් ලෙස පෙරමුණේ සිටි ගුවන් හමුදාවට දැඩි අභියෝගයක් එල්ල කළ සී. එච්. සහ එෆ්. සී. පිල දෙවැනි භාගයේ දී විශිෂ්ට ලෙස ක්‍රීඩා කළ ද පිට පිට තුන්වැනි පරාජයත් විඳදරා ගැනීමට ඔවුනට සිදුවිය.ගුවන් හමුදාවේ දමිත් පෙරේරා උත්සාහක දිනුමක් වාර්තා කළ අතර චානක චන්දිමාල් දඬුවම් පහර 2කින් තම පිල ශක්තිමත් කළේය.ගුවන් හමුදා පිල මේ වන විට ප්‍රසාද ලකුණු සටහනේ සිවුවැනි ස්ථානයේ පසුවෙයි.මේ අතර හැව්ලොක්ස් කණ්ඩායමට එරෙහිව ලොංග්ඩන් පෙදෙසේදී ලකුණු 32 – 8ක විශිෂ්ට ජයග්‍රහණයක් වාර්තා කළ සී. ආර්. සහ එෆ්. සී. ප්‍රසාද ලකුණු සටහනේ තවදුරටත් දෙවැනි ස්ථානය රැක ගත්තේය. සී. ආර්. පිලේ ලකුණු 32 වාර්තා වූයේ ගෝල 3ක් උත්සාහ දිනුමක් සහ දඬුවම් පහරකින්ය.අපරාජිත මහනුවර ක්‍රීඩා සමාජයට මේ තරගමාලාවේ සිව්වැනි ජයත් හිමිකර දෙමින් යුද හමුදා පිටියේදී නිමාවට පත්වූ යුද හමුදාව සහ මහනුවර ක්‍රීඩා සමාජය අතර තරගයේ ලකුණු සටහන වූයේ 19 – 5 කි.මහනුවර ක්‍රීඩා සමාජයේ ලකුණු 19ට උත්සාහක දිනුම් 3ක් ම ඇතුළත් වී තිබිණි. තරගයේ පළමු භාගය නිමාවන විට මහනුවර පිල 7 – 0 ක් ලෙස පෙරමුණේ පසුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=s1005247</link>
    <topic>ෂරපෝවාටතවත් ලෝකටෙනිස් කිරුළක්</topic>
    <author>ප්‍රංශය (ඒ.එෆ්.පී)</author>
    <content>ජර්මනියේ ක්‍රිස්ටිනා බැරොයිස්ට එරෙහිව 7 – 5 ක් සහ 6 – 1 ක ජයක් හිමි කර ගත් රුසියාවේ මාරියා ෂර්පෝවා ලෝක ටෙනිස් සම්මේලනයේ ස්ට්‍රැස්බර්ග් තරගාවලියේ කිරුළ අත් පත් කර ගැනීමට සමත් වූවාය.ජගත් ටෙනිස් පිටියේ හිටපු අංක 1 ක්‍රීඩිකාව වන ෂර්පෝවා වෙතින් පරාජයට පත් වූ ක්‍රිස්ටිනා ලෝක ටෙනිස් සම්මේලන සූරතාවලියක අවසන් මහා තරගයට තේරී පත්වූ ප්‍රථම අවස්ථාව මෙය වේ.‘අවසන් තරගයේ ප්‍රතිඵලය මොකක් වුනත් මෙය ඉතා හොඳ තරගාවලියක්. තරගය ආරම්භයේදී මට කදිම අවස්ථාවක් ලැබී තිබුණා පෙරමුණ ගන්නට. නමුත් ඒ අවස්ථාව මගෙන් මග හැරී ගියා’ පපරාජයෙන් අනතුරුව ක්‍රිස්ටිනා ප්‍රකාශ කළාය.23 හැවිරිදි ෂර්පෝවා ග්‍රැන්ඩි ස්ලැමි කිරුළු 3 ක් ඇතුළුව සුරතා 22 කට හිමිකම් කියයි. මේ වන විට ජගත් ටෙනිස් ශ්‍රේණිගත කිරීම් වල 12 වැනි ස්ථානයේ පසුවන ෂර්පෝවා එළැඹෙන ප්‍රංශ විවෘත ටෙනිස් සූරතාවලියේදී සුපිරි ක්‍රීඩිකාවන්ට දැඩි අභියෝගයක් විය හැකි බවට විචාරකයෝ පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=s1005248</link>
    <topic>පාකිස්තාන ක්‍රීඩකයන්ගේඅභියාචනා විභාගය කල්යයි</topic>
    <author>ලාහෝර් (ඒ. එෆ්. පී)</author>
    <content>වසරක තරග තහනමකට සහ අතිවිශාල දඩ මුදලකට යටත්ව සිටින පකිස්තානු පිලේ හිටපු නායක සොයිබ් මලික් සහ තුන්ඉරියව් ක්‍රීඩක නවීඩ් උල් හසන් සිය තහනමට එරෙහිව කරනු ලැබූ අභියාචනය විභාග කිරීම ලබන සතිය වනතුරු අත්හිටුවීමට එහි විනිසුරුවරයා ලෙස කටයුතු කළ විශ්‍රාමික ශ්‍රේෂ්ඨාධිකරණ විනිසුරුවරයා පියවර ගෙන තිබේ.සොයිබ් මලික්ගේ නීතිඥවරයා විසින් ඉදිරිපත් කරනු ලැබූ තර්කයට එරෙහිව පිළිතුරු බැඳීමට තමාට කාලය අවශ්‍ය බැව් පකිස්තාන ක්‍රිකට් පාලක මණ්ඩලයේ නීතිඥවරයා විසින් විනිසුරුවරයාට දන්වා සිටීමෙන් අනතුරුව මේ පියවර ගෙන ඇත.පසුගිය ජනවාරි මාසයේ ඔස්ට්‍රේලියාවේ සංචාරය කළ පකිස්තාන පිල තරග සියල්ල පරාජයට පත්වීමෙන් අනතුරුව පකිස්තාන ක්‍රිකට් පාලක මණ්ඩලය විසින් කරන ලද විනය පරීක්‍ෂණයක ප්‍රතිඵල මත සොයිබ් මලික් සහ නවීඩ් උල් හසන්ට වසරක තරග තහනමක් සහ අමෙරිකානු ඩොලර් 24,000ක දඩයක් පැණවී තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=s1005249</link>
    <topic>විලියම්ස්ටවසර 2කතහනමක්</topic>
    <author>කිංග්ස්ටන් (ඒ. එෆ්. පී.)</author>
    <content>2001 වසරේ ලෝක මලල ක්‍රීඩා සූරතාවලියේ මීටර් 200 ඉසව්වේ රිදී පදක්කම දිනා ගත් ජැමෙයිකාවේ ක්‍රිස්ටෝපර් විලියම්ස්ට වසර 2 ක තරග තහනමක් පැනවූ බැව් ජාත්‍යන්තර මලල ක්‍රීඩා සම්මේලනයේ වෙබ් අඩවිය සඳහන් කරයි.පසුගිය වසරේ ජුලි මස ස්පාඤ්ඤයේ පැවැති මලල ක්‍රීඩා උළෙලකදී තහනම් උත්තේජක භාවිතා කළ බවට ඔහුට චෝදනා එල්ල වී තිබූ අතර එය නිවැරැදි බවට පසුගියදා තහවුරු විය.‘මගේ වෘත්තිය ජීවිතයට වසර 10 ක් ගත වෙනවා. මං තහනම් උත්තේජක භාවිතා කරනවා නම් මේ වන විට මං ශාරීරිකව දුර්වල තත්ත්වයක සිටිය යුතුයි.මං ස්පාඤ්ඤ ක්‍රීඩා උළෙලේදී පාවිච්චි කළේ නිදි පෙති සහ ස්වසන පද්ධතියේ අවහිරතා මග හැරවීමට ‘ඉන්හේලර්’ වර්ගයක් පමණයි’ තමාට එල්ල වූ චෝදනා ප්‍රතික්ෂේප කරන විලියම්ස් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=f1005241</link>
    <topic>එජාපය අනුන්ගේ ඇස්වල පොල්කෙඳී හොයනවා</topic>
    <author>සාකච්ඡා කළේ -උදිත ගුණවර්ධන</author>
    <content>ඛනිජ තෙල් සංස්ථාව යළිත් ලාභ ලබන ආයතනයක් බවට පත් කිරීමට අමාත්‍යංශයේ සැලසුම් මොනවාද? තෙල් සංස්ථාව හා ඛණිජ තෙල් ක්ෂේත්‍රය දියුණු කිරීමට තිබෙන ආණ්ඩුවේ වැඩපිළිවෙළ හා තවත් කාලීන හා සමාජ දේශපාලන කරුණු පිළිබඳ ඇමැති සුසිල් පේ‍්‍රමජයන්ත මහතා සමඟ සිදු කළ සංවාදයකි මේ.ඛනිජ තෙල් කාර්මාන්ත අමාත්‍යාංශයේ වගකීම් ඉටු කිරීමට ඔබට තිබෙන්නේ කුමනාකාරයේ හැකියාවක් ද ?මා මේ අමාත්‍යංශයේ වගකීම් බාර ගත්තේ ඉතාමත් සතුටින්. මා ජනාධිපතිතුමාට ස්තූතිය පළ කරනවා මොකද කිව්වොත් මේ වගේ අමාත්‍යංශයක් ලබා දීම නිසා මට රටේ ඉදිරි දියුණුව සඳහා වගකීම් සමුදායක් ඉෂ්ට කිරීමට පුළුවන් කම තිබෙනවා.ශ්‍රී ලංකාව ආසියාවේ ආශ්චර්ය බවට පත් කරන ගමනේ්දි ඛනිජ තෙල් කර්මාන්තයට විශාල වැඩ කොටසක් තිබෙනවා වගේම රටේ සංවර්ධනයටත් ඉදිරි ගමනටත් ඛනිජ තෙල් ඇතුළු බල ශක්ති ක්ෂේත්‍රයට ලොකු වගකීමක් තිබෙනවා. ඒ සඳහා මා විෂය භාර ඇමැතිවරයා විදියට මාගේ යුතුකම උපරිමයෙන් ඉෂ්ට කරනවා.ඔබේ අමාත්‍යංශය සතු ප්‍රධානම ආයතනය වන්නේ ශ්‍රී ලංකා ඛනිජ තෙල් සංස්ථාවයි. මෙහි කටයුතු යළි ප්‍රතිසංවිධානය කිරීමට ඔබට ඇත්තේ කුමන ආකාරයේ සැලැසුමක්ද ?ඛනිජ තෙල් සංස්ථාවේ ප්‍රධානම සම්පත වන්නේ මානව සම්පතයි. ඒ නිසා අපි ප්‍රමුඛ කාර්යය විදිහට සලකන්නේ මානව සම්පත ශක්තිමත් කිරීමයි.එ’මඟින් ඛනිජ තෙල් සංස්ථාවට අලුත් යුගයක් ආරම්භ කිරීමට පුළුවන්කමක් තිබෙනවා. වගේම ඛනිජ තෙල් සංස්ථාවේ තත්ත්වය ස්ථාවර කිරීමට හැකියාවක් ලැබී තිබෙනවා.එමෙන්ම ඛනිජ තෙල් සංස්ථාව සතු සියලු සම්පත් පිළිබඳව ලේඛනගත කිරීමක් ආරම්භ කරනවා. එය මේ මොහොතේ දී ඛනිජ තෙල් සංස්ථාව ප්‍රතිසංවිධානය කිරීමේ දී මූලික දෙයක් විදිහයට හඳුන්වා දෙන්නට පුළුවන්. ඒ වගේම විගණනයන් නිසි ලෙස සිදු කළ යුතුයි.2002 දී එක්සත් ජාතික පක්ෂ ආණ්ඩුව විසින් ඛනිජ තෙල් සංස්ථාව කොටස් තුනකට බෙදලා එක් කොටසක් පමණක් ආණ්ඩුව භාරයේ තබාගෙන එක් කොටසක් අයි. ඕ. සී සමාගමට අලෙවි කළා.ඉතිරි කොටස අලෙවි කිරිමට එජාප ආණ්ඩුවට අවස්ථාව ලැබුණේ නැහැ. ඒ නිසා ඛනිජ තෙල් සංස්ථාවට අහිමි වීමට ගිය වැදගත් කොටසක් ආරක්ෂා කර ගැනීමට පුළුවන් කම ලැබුණා. ඒ කොටස යළි සංස්ථාවට පවරා දීම ජනාධිපතිතුමා විසින් සිදු කළා.මේ ප්‍රතිසංවිධාන කාර්යය මගින් ඛනිජ තෙල් නීතිගත සංස්ථාව යළිත් ශක්තිමත් කර රටට වැඩදායි ආයතනයක් බවට පත් කිරීමට පුළුවන්කම තිබෙනවා.ඛනිජ තෙල් සංස්ථාව පසුගිය කාලය තුළ දිගින් දිගටම පාඩු ලැබූ ආයතනයක්. මේ පාඩු පියවාගෙන ආයතනය ලාභ ලබන ආයතනයක් බවට පත්කර ගැනීමට මොන විදිහේ සැලැසුමක් ක්‍රියාත්මක කළ යුතු ද ?ඛනිජ තෙල් නීතිගත සංස්ථාව පාඩු ලැබීමට විවිධ හේතු සාධක රාශියක් බලපෑවා. මෙය පරිහරණයේ අවිධිමත් භාවයද යම් තරමකට හෝ බලපා තිබෙනවා. තෙල් සංස්ථාවේ කටයුතු මෙතෙක් කල් සිදු වුණේ සාමාන්‍ය ආකාරයටයි.මෙහිදී මුල් කාලයේ දී යම් යම් අපහසුතා ඇති වුවත් ඉදිරි මාස කිහිපයේ දී එහි අඩුපාඩු මඟ හැරී සාමාන්‍ය තත්ත්වයට පත් කර ගත හැකියි. සමහරු මේ දේට විරුද්ධයි. ඒත් බහුතරය මේ ක්‍රමයට විරුද්ධ වෙන්නේ නැහැ.ඒ වගේම ඛනිජ තෙල් සංස්ථාව වර්තමානයට ගැළපෙන විදිහට ප්‍රතිසංවිධානය කරනවා වගේම අලුත් තාක්ෂණය වගේ දේවලුත් එකතු විය යුතුයි. මේ ආකාරයට කටයුතු කිරීම මගින් සංස්ථාව පසුගිය කාලයේ ලැබූ පාඩුදායක තත්ත්වය මඟ හැරිය හැකියිමා කියන්නේ නැහැ, තෙල් සංස්ථාව ලබන පාඩුව සතියෙන් දෙකෙන් නවත්වනවා කියලා. ඒත් ක්‍රමිකව සංස්ථාව ලබන පාඩුව අවම කර ගැනීමට පුළුවන්කම ලැබෙනු ඇතැයි මා විශ්වාස කරනවා.ඒ සඳහා අමාත්‍යවරයා විදිහටත් සංස්ථා සේවකයන් විදිහටත් නිලධාරින් විදිහටත් සියලු දෙනාම එකට එක් විය යුතුයි. එය එසේ වුවහොත් පමණයි, ඛනිජ තෙල් සංස්ථාවට දියුණුවේ මාවත නැවත විවිර කර ගැනීමට පුළුවන් වන්නේ.පසුගිය කාලයේදී තෙල් සංස්ථාව හරහා ගෑස් නිෂ්පාදනය සඳහා වැඩපිළිවෙළක් පිළිබඳ කතාබහක් ඇති වී තිබුණා. සංස්ථා ගෑස් නිෂ්පාදනය පාරිභෝගිකයන් අතට ලැබෙන්නේ කවදාද ?ගෑස් නිෂ්පාදනය කරන්න තෙල් සංස්ථාවට පුළුවන් කම තිබෙනවා. කිලෝ 12.5 ගෑස් සිල්න්ඩර ලක්ෂයකට වැඩි ප්‍රමාණයක් නිෂ්පාදනය කරන්න පුළුවන්.ඒත් පුද්ගලික සමාගමක් උසාවියෙන් අරගෙන තිබෙන නියෝගයක් නිසා තෙල් සංස්ථාවට ඒ කාර්යය ආරම්භ කිරීමට බැරි වෙලා තිබෙනවා. මේ නියෝගය වෙනස් කරන ලෙස ගරු අධිකරණයෙන් ඉල්ලා සිටීමට තිබෙන හැකියාව පිළිබඳව නීති පතිවරයාගෙන් ඉල්ලා සිටීමට කටයුතු කරනවා.ගෑස් වෙළෙඳ පොළට රාජ්‍ය ආයතනයක් එක්වීම නිසා හොඳ තරගකාරිත්වයක් ඇති වීම තුළින් පහසු මිලකට ගෑස් ලබා ගැනීමට හොඳ අවස්ථාවක් පාරිභෝගිකයන්ට ලැබෙනවා.ඛනිජ තෙල් ගවේෂණය කර ශ්‍රී ලංකාවෙන් ඛනිජ තෙල් නිධි ලබා ගැනීම පිළිබඳව පසුගිය කාලයේදී විශාල කතා බහක් තිබුණා. අද වන විට තෙල් ගවේෂණ තත්ත්වය කෙබඳුද ?තෙල් ගවේෂණ කියන විෂය අපේ අමාත්‍යංශයෙන් බැහැර විෂයක් වුවත් මට ඒ පිළිබඳව පිළිතුරක් ලබාදීමට හැකියාව තිබෙනවා. දැනට ‘කේන්’ නැමැති ඉන්දියානු සමාගමක් තෙල් ගවේෂණ කටයුතුවල නියැලෙනවා.පොළව විදීම ලබන අවුරුද්දේ මැයි මස වෙද්දී සිදු කිරීමට ලැබෙතැයි අපේක්ෂා කරනවා. එම කාර්යය නිසි විදිහට සිදුකර ගැනීමට පුළුවන්කම ලැබුණොත් ලබන අවුරුද්දේ මැයි මාසය ගතවී වසරක් යද්දී අපට තෙල් සොයා ගැනීමට පුළුවන්කම ලැබේවි.ජනාධිපතිවරණය ජයග්‍රහණය කර මාස පහද ඉක්මවා තිබෙනවා. මහ මැතිවරණයෙන් ආණ්ඩුව යළිත් ජයග්‍රහණය කර මාස දෙකක් ගත වී තිබෙනවා. ඒත් ජනතාව අපේක්ෂා කළ තරමේ මහා වෙනසක් මෙතෙක් රටේ සිදු වී නැහැ. විපක්ෂය ආණ්ඩුවට විරුද්ධව නගන ප්‍රධානතම චෝදනාව වෙලා තිබෙන්නේ ද එයයි ?විපක්ෂයට නම් ඕනෑම දෙයක් කියන්න පුළුවන්. විපක්ෂයේ වගකීම නිසි විදිහට තේරුම් අරගෙන ඒ අය කටයුතු කරන බවට මූලික ලක්ෂණයක්වත් දක්නට නැහැ. ඒ අයට ඕනෑ කරලා තිබෙන්නේ කුමන ආකාරයට හෝ ආණ්ඩුවේ අඩුපාඩුව අල්ලාගෙන පහර දීම පමණයි.එහෙම නැතිව ධනාත්මක විවේචනයක් කරලා නිවැරැදි මාර්ගය පෙන්වීම නෙමෙයි. කුහක විවේචන කරලා ආණ්ඩුව අපහසුතාවට පත් කිරීම ඔවුන්ගේ එකම අභිලාෂයයි.මැදහත්ව කල්පනා කරන ඕනෑම කෙනෙකුට තේරෙනවා මේ ආණ්ඩුව පසුගිය අවුරුදු හතරෙදි විශාල වැඩකොටසක් ඉෂ්ට කළ බව.ජනතාව මහ මැතිවරණයේ දී ජනාධිපතිවරණයේ දී ආණ්ඩුව පිළිබඳව ජනාධිපතිතුමා පිළිබඳව දැඩි විශාල විශ්වාසයකින් ඡන්දය පාවිච්චි කළා.ජනතාවට ආණ්ඩුව ගැන ජනාධිපතිතුමා ගැන තිබෙන්නේ එසේ මෙසේ විශ්වාසයක් නෙමෙයි. 60% ද ඉක්මවන තරමේ මහජනතා විශ්වාසයක් ඉතිහාසයේ කිසිදු නායකයකුට දේශපාලන පක්ෂයකට ලැබිලා නැහැ.විපක්ෂය මොන විදිහේ තක්සේරු කිරීම් කළත් ආණ්ඩුව පිළිබඳ විශ්වාසය දිනෙන් දින ඉහළ යනවා මිසක් පහළයෑමක් නැහැ.ආණ්ඩුව දැන් ඉදිරි අවුරුදු හයක කාලය සඳහා නිසි සංවර්ධන සැලැසුමක් ආරම්භ කරලා තිබෙන්නේ. මෙහි ප්‍රතිලාභ ඉදිරි වසර හය තුළදී මුළු රටටම ලබා ගැනීමට පුළුවන්කම තිබෙනවා.රටක් සංවර්ධනයට යන ගමනේ දී කෙටි කාලීන ප්‍රතිලාභ නොලැබී යාමට පුළුවන්. ඒත් දීර්ඝ කාලීනව විශාල ප්‍රතිලාභ ලබා ගැනීමට පුළුවන් සැලැසුම් ගත ගමනක් මගින් රටේ සංවර්ධනය ඇති කිරීම තමයි අපේ අරමුණ වෙලා තිබෙන්නේ.මේ දේ විපක්ෂය තේරුම් ගෙන නැහැ. එක්කෝ තේරුම් ගත්තත් එය පෙන්වන්නේ නැහැ. කොහොමත් විපක්ෂයේ අරමුණ වෙලා තිබෙන්නේ ආණ්ඩුවෙන් යම් කිසි සේවයක් රටට ජනතාවට වීම වළක්වා ජනතාව අපහසුතාවට පත් කර දේශපාලන වාසි ලබා ගැනීමයි.අද මා සඳහන් කළ විදිහට එජාපය ආණ්ඩුවට ඔය විදිහේ චෝදනා එල්ල කරන්නේ දේශපාලන වශයෙන් ඒ අයගේ අවලංගු භාවය සඟවා ගැනීමටයි.එක්සත් ජනතා නිදහස් සන්ධානයට ඉදිරි ව්‍යස්ථා සංශෝධනයකට අවශ්‍ය කරන 2 / 3 බහුතර බලය ලබා ගැනීමට පුළුවන් ද ?අපිට පාර්ලිමේන්තුව තුළ මන්ත්‍රීධූර 144 තිබෙනවා. ඒ නිසා අපිට 2 / 3 බලය සපුරා ගැනීමට පුළුවන්. දැනටමත් විපක්ෂයෙන් බිඳුණ මන්ත්‍රීවරු අපත් සමඟ එකතු වීමට උත්සාහ කරනවා. ඒ නිසා 2 /3 බලය පිළිබඳව අපිට ප්‍රශ්නයක් නැහැ. අවශ්‍ය ඕනෑම වෙලාවක එම බලය තහවුරු කර පෙන්වීමට පුළුවන්.ඒත් ව්‍යවස්ථාව සංශෝධනය යන කාරණයේ දී අපේ අරමුණ වෙලා තිබෙන්නේ පක්ෂ විපක්ෂ සියලු දෙනාගේ අදහස් උදහස් සහිතව ආණ්ඩු ක්‍රම ව්‍යවස්ථාව සංශෝධනය කිරීමයි. එයට අවශ්‍ය සහය විශේෂයෙන් අප වෙත ලැබෙනු ඇතැයි මා විශ්වාස කරනවා.මේ මොහොතේ දී රටේ පොදු මහජන මතය වෙලා තිබෙන්නේ අලුත් ව්‍යවස්ථාවක් සම්පාදනය කිරීමයි. ඒ නිසා මේ මොහොතේ දී සියලු දෙනා ඒ ජනමතය තේරුම් අරගෙන කටයුතු කළ යුතුයි.ඇමැතිවරුන්ට ලැබුණු අමාත්‍යංශ හා බලතල පිළිබඳ ඇමැතිවරු කලකිරීමෙන් කියලා විපක්ෂය කියනවා. මෙහි ඇත්ත නැත්ත කුමක්ද ?ආණ්ඩු පක්ෂය ගැන ආණ්ඩු පක්ෂයටත් නැති තරම් රුදාවක් විපක්ෂයට තිබෙන්නේ. අද විපක්ෂය ඇතුළේ තිබෙන, විශේෂයෙන්ම එජාපය ඇතුළේ තිබෙන මහා අර්බුද වසා ගැනීමට නොහැකි වීම නිසා තමයි අද එජාපය ආණ්ඩුවේ අර්බුද තිබෙනවා කියන මතය සමාජගත කිරීමට උත්සාහ කරන්නේ.මේ තත්ත්වයට හොඳ ගැමි කියමනක් තිබෙනවා. තමන්ගේ ඇහේ පරාලයක් තියෙද්දී අනුන්ගේ ඇස්වල තිබෙන පොල් කෙඳි හොයනවා කියලා. අද එජාපයත් කරන්නේ මේ දේ තමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=f1005242</link>
    <topic>කරපු විහිළුව දුර දිග ගියා - මම මැරතන් දිව්වා</topic>
    <author>ශ්‍යාමා සමරසිංහ ඡායාරූප -සුලෝචන ගමගේ</author>
    <content>කළු ගඟ නිසල ය. නිහඬ ය. ශාන්ත ය. ගං ඉවුරේ එහා කොනේ වැලි ගොඩ දමමින් සිටින පිරිසකි. ඔවුන් සීරුවෙන් ගඟ මැදට එති. වැලි රැගෙන යති. මෙහා ඉවුර ඊට තරමක් වෙනස් ය. ගඟ දෙසට වැටුණු කුඹුක් අත්තකි.දඟකාර කොලු ගැටයෙක් මේ අත්තේ එල්ලීගෙන ය. ඔවුහු තවමත් පාසල් නිළ ඇඳුමෙන් ය. කොලු රෑනට පස් දෙනෙක් හෝ හය දෙනෙක් වෙති. ඔවුන් මේ අර අඳීන්නේ කිසියම් දඩයමකට ය.ඔවුන්ට උපරිම විනෝදයක් ගෙන දෙන ඔවුන්ගේ මේ කටයුත්ත කෙරෙහි කිසිවකු උනන්දු නැත. දිගු රිටක් ගත් එක් කොලුවෙකු එහි ඇමක් සවි කළේය. අනතුරුව ටිකෙන් ටික ගඟ දෙසට ළං වූවේය.සෙස්සෝද ඔහු අනුගමනය කිරීමට උත්සුක වෙති. ඔවුන් මේ සැරැසෙන්නේ මාළු බෑමට ය. ඔවුහු ගඟ දියේ තෙමෙමින් අපමණ සතුටක් වින්දහ.ගඟ පිස එන සීතල සුළඟ හෝ සොබා දහම විඳීම හෝ ඔවුන්ට අවැසි නැත. කාලය වේගයෙන් ගත වෙයි. පැයකි. දෙකකි. තුනකි. හිරු අවරට යෑමට ද ආසන්න ය.පාසල් ගිය පැංචන්ගේ ප්‍රමාදය මවුපියන්ට මහත් ගැටලුවකි. ඔවුහු තම දරුවෝ කොහිදැයි විපරම් කළහ. දරුවන්ට විපතක් දෝ හෝයි ලෙහි අත් ගසා ගත්හ. කිසිදු ආරංචියක් නැත. ඔවුහු පොලීසිය වෙත පැමිණිලි කළහ.පොඩ්ඩන්ගේ දඟකාරකම් එමට ය. ඒවාට කිසිවෙකුගෙන් අවසර ගැනීමක් අවශ්‍ය නැත. ඔවුහු යමක් සැලසුම් කරති. කතිකා කරති.ක්‍රියාවට නංවති. පාසල ඇරී කළු ගඟේ මාළු බෑමට ගිය දඟකාර කොලු ගැටව් අතරේ පුංචි සැම්සන් හෙක්ටර් වීරසිංහ ද වූයේය.1950 වර්ෂයේ සැප්තැම්බර් මස 13 වැනි දින මෙලොව එළිය දුටු ඔහු පවුලේ සතරවැනි දරුවා ය. ඔහුට සහෝදරියන් දෙදෙනෙක් ද සහෝදරයෝ තිදෙනෙක් ද වෙති. මව ඩී. එස්. කඹුරාවෙල ය. පියා එච්. ඩී. ඒ. වීරසිංහ ය.ඔහු වෘත්තියෙන් විදුහල්පතිවරයෙකි. කඹුරාවෙල මාතාව රැකියාවක් නොකළ ද දුවා දරුවන් ලොකු මහත් කර ඔවුන්ට ගුණ දහම් කියා දීමේ උදාර කර්තව්‍යයේ නියැලුණා ය.ඈ තම දුවා දරුවන් සමග නිතර දෙවේලේ කළුතර බෝ සමිඳු අභියසට ගියාාය. දන් දුන්නා ය. ගුණ දහම් පමණක් නොව ආගම දහම පිළිබඳව දරුවන්ට බොහෝ දෑ කියා දුන්නා ය.මවගේත් පියාගේත් රැකවරණය, ආදරය හා ආශිර්වාදය මධ්‍යයේ මේ දරුවෝ හැදුණහ. වැඩුණහ.කළුතර නගරයේම ඔවුහු පදිංචිව සිටියහ. එබැවින් දරුවන්ට පාසල් ගමන එතරම් දුෂ්කර කර්තව්‍යයක් වූයේ ද නැත. පුංචි හෙක්ටර් මූලික අධ්‍යාපනය ලැබුවේ කළුතර ශුද්ධ වූ පවුලේ කන්‍යාරාමයෙනි.බාලිකාවක් වුවද එකල පිරිමි දරුවන්ට ද එහි අධ්‍යාපනය හැදෑරීමට අවකාශ ලැබිණි.දැඩි විනයපාලනයකින් ශික්‍ෂණයකින් හෙබි මෙහි පරිපාලනය දරුවන්ගේ ජීවිත වලට සෘජුවම බලපාන්නට සමත් විය.ෆාදස්ලා තමයි ඒ ඉස්කෝලේ පාලනය කළේ. දැඩි විනයක් තිබුණා. ෆාදස්ලාට අපි හරිම බයයි. දකින කොටත් කකුල් ගැහෙනවා’එකල පැවැති අධ්‍යාපන සංශෝධන අනුව පුංචි හෙක්ටර්ට පාසල් මාරු කරන්නට සිදු විය. ඉන් පසුව ඔහු හෝලි ක්රෝස් විදුහලටත් අනතුරුව කළුතර විදුහලටත් ඇතුළත් විය.අධ්‍යයන පොදු සහතික පත්‍ර සාමාන්‍ය පෙළ ඉහළින්ම සමත් වූයේය. පිට පළාත් වල දක්ෂ දරුවන්ට කොළඹ රාජකීය විදුහලේ දොර විවෘත විය. හෙක්ටර් ශිෂ්‍යයා කොළඹ රාජකීය විද්‍යාලයට ඇතුළත් වූයේ උසස් පෙළ කඩ ඉම වෙනුවෙනි.‘කොළඹ පරිසරයේ වෙනස මට දැනුණා. ගුරුවරුත් ළමයිනුත් කතා කරන්නේ ඉංග්‍රීසියෙන්. මේක මට ලොකු වෙනසක්. මම කොළඹ ගෙදරක බෝඩිම් වුණා. මමත් එක්ක තව කොළඹ විශ්ව විද්‍යාලයේ ශිෂ්‍යයෙකුත් නතර වෙලා හිටියා’හෙක්ටර් ශිෂ්‍යයා අපොස උසස් පෙළ ඉහළින්ම සමත් වූයේ්ය. ඔහුට උසස් අධ්‍යාපනයේ දොරගුළු විවෘත විය. හේ කැලණිය විශ්ව විද්‍යාලයේ උපාධි අපේක්ෂකයෙකු වූයේය.‘මම කැලණිය විශ්ව විද්‍යාලයේ විද්‍යා අංශයට ඇතුළත් වුණා. නවක වදය දෙයි කියලා හිතේ පොඩි බයකුත් තිබුණා. ඒ වුණාට ඒක හරිම විනෝද ජනකයි. විශ්ව විද්‍යාලයට සමත් වූ ආරංචිය අරගෙන පියුම් ආපු හැටි රඟ දක්වන්නයි මට කරන්න වුණේ’කැලණිය විශ්ව විද්‍යාලයේ අධ්‍යයන කාලය ඉතා සීමා සහිත විය. එය මාස 09 ක් පමණි.‘පත්තරේ දැන්වීමක් තිබුණා මොස්කව් විශ්ව විද්‍යාලයට යන්න ශිෂ්‍යත්වයක් තියෙනවා කියලා. කැමති අයෙකුට ඉල්ලුම් කරන්න පුළුවන් කියලා. මමත් ඉල්ලුම් කළා. සුදුසුකම් පරීක්ෂා කරන්න එන ලෙසට ආපහු මට ලිපියකුත් ලැබුණා.ඉතින් මම ඒකටත් සහභාගී වුණා. මම පරීක්ෂණයෙන් සමත්. සති 2 ක් ඇතුළත අපට මොස්කව් විශ්ව විද්‍යාලයේ අධ්‍යාපනය ලබන්න සියලු කටයුතු සූදානම් වුණා. අපේ කණ්ඩායමට 20 දෙනෙක් ඇතුළත්.වෛද්‍ය විද්‍යාව 04, ඉංජිනේරු, කෘෂිකර්මය, ආර්ථික විද්‍යාව, වගේ විෂයයන්ට අනෙක් අය. මේක මගේ මුල්ම විදේශ ගමන. අපට නවක වදයට මුහුණ දෙන්න වෙයිද දන්නෙත් නෑ කිය කියා හිතමින් ගියේ’මේ ගමන සැම්සන් හෙක්ටර් වීරසිංහ ශිෂ්‍යයාගේ ජීවිතයේ මහා හැරවුම් ලක්ෂය බවට පත් විය. ඔහුගේ ජීවිතයේ බොහෝ දෑ තීන්දු කළ ගමනක් ද විය.‘අපි 20 දෙනා එහේ ගිහින් ගොඩ බැස්සා. අපිව පිළිගන්න එහේ හිටපු අපේ ජ්‍යෙෂ්ඨ ශිෂ්‍යයෝ ඇවිත් හිටියා. ගුවන් තොටුපොළේදීම අපිට සංග්‍රහයක් ලබා දුන්නා. ඊට පස්සේ බස් එකකින් අපව හොස්ටල් එකට ගිහින් දැම්මා.අපේ අධ්‍යයන කටයුතු පටන් ගන්න සති 02 ක් විතර තිබුණා. ඉතින් ඒ වෙනකම් අපට මොස්කව් නගරයේ සංචාරය කරන්න ලැබුණා. අපට එහි පරිසරය සංස්කෘතිය ගැන දළ අවබෝධයක් ඉන් ලැබුණා’මොස්කව් විශ්ව විද්‍යාලයට ගිය සැම්සන් හෙක්ටර් වීරසිංහ ශිෂ්‍යයා තම අධ්‍යාපන කටයුතු ආරම්භ කළේය. ධ් වසර හරිම විනෝද ජනක වර්ෂයක් විය. ආසියාවේ, අපි‍්‍රකාවේ, ලතින් අමෙරිකාව ඇතුළු රටවල ශිෂ්‍යයන්ද මෙහි අධ්‍යාපනයට එක්ව සිටිති.එරට සිසුන්ට වඩා විදෙස් රටවල ශිෂ්‍යයන් වෙනුවෙන්ම පිහිටි මෙම විශ්ව විද්‍යාලයෙන් ශිෂ්‍යයන් වෙනුවෙන් රූබල් 90 ක් වැනි මුදලක්ද ගෙවන ලදී. රුසියන් භාෂාව ඉගෙන ගැනීම පළමුවෙන්ම කළ යුතු කාර්යයක්ද විය.‘ ධ් වසරේදී අපි රුසියන් භාෂාව ඉගෙන ගත්තා භාෂාව දැන ගන්නේ නැතිව කිසිම දෙයක් කරන්න බෑ. කොහොම හරි මාස 03 ක් ඇතුළත අපි රුසියන් භාෂාව ඉගෙන ගත්තා. පස්සේ විදෙස් සිසුන් ඉදිරිපත් කරන කොන්සට් එකක් තියෙනවා. ඒකට රුසියන් භාෂාවෙන් ඉදිරිපත් කරන්න ඕනෑ. කොහොම හරි අපි මේ අභියෝගය භාර ගත්තා’රුසියාවේ දේශගුණය වෙනස් වෙන කාලයක් එළැඹියා. ඒ හිම වැටෙන කාලයි. නවක ශිෂ්‍යයන්ට මෙය අලුත් අද්දැකීමක් වුණා.‘ඒ අපි මුහුණ දුන් පළමු ශීත සෘතුවයි. එදා අපි හොස්ටල් එකේ හිටියා. අපට මීට පෙර මෙවැනි අද්දැකීමක් නැහැ. දැන් හිම වැටෙනවා. ඉමක් කොනක් නෑ. අපි හැමෝම රෑ කෑ ගහගෙන එළියට ආවා. හිම ගුලි හදාගෙන එකිනෙකාට ගහ ගත්තා. සමහරු කාලත් බැලුවා’රුසියාවේ පදිංචි වීමත් එරට භාෂාවට, සංස්කෘතියට, ආහාර පාන වලට හුරු වීමට ටික කලක් ගත විය. ලංකාවේදී කටට රසට ගත් ආහාර දැන් ඔවුනට අහිමිය. අකමැත්තෙන් වුවද කැන්ටිමෙන් ලබා දෙන ආහාර වේල ගත යුතුම ය.‘එහේ කෑම බීම අපට හුරු නෑ. ඒ කෑම සුවඳටවත් කැමැත්තක් නෑ. පස්සේ හුරු වුණා. ඒත් අපි උදේටයි දවල්ටයි කැන්ටිමෙන් ආහාර ගත්තා. රාත්‍රී කෑම වෙනුවෙන් අපි චමරියක් දා ගත්තා. 7 දෙනෙක් එකතු වෙලා දවස් 7 බෙදාගෙන ඉව්වා.බඩු ගේන්න වෙළෙඳ පොළට ගියා. මම හොඳට උයන්නත් පුරුදු වුණා. මම පරිප්පු ව්‍යංජනයක් හදනවා හැබැයි ලූණු ටිකක් වැඩිපුර දමලා.ලූණු තෙම්පරාදු කරල අනෙක් කළමණාත් දමලා හදනවා. ඉතින් කාගේත් වැඩි ඉල්ලුම මගේ පරිප්පු ව්‍යංජනයට ලැබෙනවා’යහළු හිතමිතුරන් අතරේ ගෙවන කාලයෙන් දැනුමත් විනෝදයත් දෙකම සැපයෙන්නේය. කවටකම් අතරේ සිදු වන අකරතැබ්බයන්ද එමට ය.‘ශීත සෘතුවේ දවසක මගේ යාළුවෙක් හොඳටම පොරවගෙන කටත් ඇරගෙන නිදි. අපේ තවත් යාළුවෙක් මාත් එක්ක කතිකා කළා මූට හොඳ විහිළුවක් කරමු කියලා. අපි දෙන්නා එකතු වෙලා නිදාගෙන හිටපු කෙනාගේ කටට දන්තාලේප ටිකක් වත් කළා.අපට කිසිවක් හිතා ගන්නවත් වෙලාවක් නෑ. ඔහු අවදි වුණා. මගේ පස්සෙන් පැන්නුවා. මමත් පණ එපා කියලා දිව්වා. අනෙක් යාළුවා හිනා වෙනවා. එදා මීටර් සියයේ ධාවන තරගයක් පැවැත්වූවා නම් මම ෂුවර් එකට පළමු වැනියා වෙනවා.කොහොම හරි එදා රෑටත් මම රූම් එකට ආවේ නෑ. යාළුවගේ තරහ නිවෙන කම් ඉඳලා පහුවදා තමයි ආවේ. එතකොට එයාගේ කේන්තිය නිවිලා. හැබැයි මගේ ජීවිතේටවත් ආයේ ඒ වගේ විහිළු කරන්න ගියේ නෑ’.‘දවසක් අපට අයිස් ක්‍රීම් කන්න හිතුණා. මම ගියා වෙළෙඳ පොළට. එහේ වෙළඳ භාණ්ඩයේ නම තමයි කඩේ නම වෙන්නෙත්. මම අයිස්ක්‍රීම් කියලා නම ගහලා තිබුණු කඩේකට ගිහින් අයිස් ඉල්ලුවා. හොස්ටල් එකට ගෙනාවා.එළියේ ශීත මයිනස් 20 – 25 අතර හින්දා අයිස් පෙට්ටිය බෑගයකට දමා එල්ලලා තිබ්බා. අයිස් කන්න භාජනත් අරගෙන දැන් කට්ටියම පෝලිමේ එනවා. මම අයිස් බෙදන්න හැදුවා. ඒකේ අයිස් නෙවෙයි. වෙනත් දෙයක්. කොහොමහරි මේ සිද්ධිය මගේ යාළුවෝ තවමත් මතක් කරනවා’යහළුවන් හිත මිතුරන් අතරේ ගෙවන ජීවිතය අරුම පුදුම ය. විනෝදශීලී ය. ඇතමුන් ජීවිතේට ඉතාමත් සමීප වන්නේ්ය. ශ්‍රී ලංකාවෙන් ගිය 20 දෙනෙකුගෙන් යුත් කණ්ඩායමේ සිටියේ එකම කාන්තාවකි. ඇය ඔහුගේ යෙහෙළිය යි. හිතවතිය යි. එකම පාඨමාලාව දෙදෙනාම හදාරන්නේය.‘එයත් මගේත් එක්ක එකම අධ්‍යයන අංශයේ. අපි හරි යාළුයි. යාළුකම ප්‍රේමයක් වුණා. පසුව ප්‍රේමය මගේ බිරිඳ වුණා. ඇයත් වෛද්‍යවරියක්’ස්වර්ණා ඉන්ද්‍රානි වීරසිංහ ඔහුගේ ප්‍රිය බිරිය වන්නේ එපරිද්දෙනි. ඔවුහු එකට ඉගෙන ගත්හ. පාඩම් කළහ. විභාග සමත් වූහ. දැන් එකම ජීවන ගමනක නියැලෙන්නට ද අත් වැල් බැඳ ගෙන ය.වර්ෂ 1978 පෙබරවාරි මස 25 වැනිදා ඔවුහු අතිනත ගත්හ. විවාහ මංගල්‍යය පැවැත්වූයේ ද රුසියාවේ ය.‘අපේ විවාහයට අස්සන් කළේ තානාපති කාර්යාලයේ සිටි ලේකම් මහතාත්. විශ්ව විද්‍යාලයේ කථිකාචාර්ය වරයෙකුත්. මගේ යාළුවෝ අපේ විවාහ මංගල්‍යය සියල්ලම සැලසුම් කළා. සිංහල සිරිත් විරිත් අනුව පෝරුවක් හැදුවා.එහේ අයටත් මේක වෙනස් අත්දැකීමක්. එහේ රූපවාහිනියෙනුත් අපේ වෙඩින් එක පෙන්නුවා. විශ්ව විද්‍යාලයේ වාර්තා චිත්‍රපටයකුත් හැදුවා. ඊට පස්සේ අපි රතු චතුරශ්‍රය බලන්න ගියා’ඔවුහු දරු දෙදෙනෙකුගේ මාපියන් වුහ. වැඩිමලා පුත් රුවනකි. ඔහු ප්‍රසන්න ඉන්දික වීරසිංහ ය. දෙවැන්නා ද පුත් කුමරුවෙකි. ඔහු සම්පත් චින්තක වීරසිංහ ය. වසර 06 ක විශ්ව විද්‍යාල අධ්‍යාපනය නිමා කළ ඔවුහු වර්ෂ 1979 දී ලංකාවට පෙරළා පැමිණියහ.මගේ මුල්ම සීමාවාසික පුහුණුව මට ලැබුණේ මගේ් උපන් ගමට. කළුතරට. අවුරුදු 06 ක් මම කළුතර මහ රෝහලේ නේවාසික ශෛල්‍ය වෛද්‍යවරයා ලෙස රැකියාව කළා. පස්සේ වාර්ෂික ස්ථාන මාරුවක් ලබා 1995 දී පානදුර මුලික රෝහලට ගියා.පානදුර රෝහලේ ආයතන ප්‍රධානියා හැටියටත් පරිපාලනයට සම්බන්ධව වැඩ කරන්නත් මට සිදු වුණා. හැමෝගේම ප්‍රසාදයට පත් වූ ආදර්ශ රෝහලක් බවට පත් කරන්න මට හැකි වුණා.ලෝක සෞඛ්‍ය සංවිධානයේ නියෝජිත පිරිසකුත් වරක් පැමිණියා. පානදුර රෝහල නගා සිටුවන්න මම කළ කැපවීමත් මෙහෙයත් ගැන මතක් වෙන කොට අවංකවම සතුටු වෙන්න පුළුවන්’පියවරෙන් පියවර ජීවිතයට නවාංග එකතු වෙයි. එය කොයි මොහොතේ කුමන ආකාරයකින් පැමිණෙන්නේ්දැයි කිසිවෙකුත් නොදනී. වර්ෂ 1989 දී හදිසි අනතුරු අංශයක් ස්ථාපිත කිරීමත් එහි ප්‍රධාන වෛද්‍ය අධිකාරී තනතුරට ඉල්ලුම් පත් කැඳවීමකුත් සිදු විය.‘මමත් ඉල්ලුම්පත්‍රයක් යොමුකළා. සති 2 කට පස්සේ සම්මුඛ පරීක්ෂණයක් තිබුණා. තවත් වෛද්‍යවරු 10 දෙනෙක් ඇවිත් හිටියා. මාව තෝරාගෙන තිබුණා හදිසි අනතුරු අංශයේ වෛද්‍ය අධිකාරී හැටියට.ඊට පස්සේ වසරක විශේෂ පුහුණුවකට මා එංගලන්තයට ගියා. 1990 සැප්තැම්බර් මස 13 වැනිදා මගේ උපන් දිනය දාක මම කොළඹ හදිසි අනතුරු අංශය භාර වෛද්‍ය අධිකාරිවරයා ලෙසට වැඩ භාර ගත්තා. ඊට වසර 10 කට පස්සේ වර්ෂ 2000 දී මුළු රෝහලේම අධ්‍යක්‍ෂකවරයා ලෙසට පත් වුණා’වගකිව යුතු නිලයක්. රැකියාවක්. වසර 20 ක් අඛණ්ඩව එක දිගට වෛද්‍ය ක්‍ෂේත්‍රයට විශාල දායකත්වයක් ලබාදීමට ඔහුට හැකි විය. පසුගිය කාලච්ඡේදය තුළ යුද්ධයේ බිහිසුණු බව, කෲරත්වය, සැහැසිකම දෑසින් දැක්කේය. දෙනෝදාහකගේ දුක්, කඳුළු, සුසුම්, වේදනා, ලේ හොඳාකාරව දුටුවේය. හඳුනා ගත්තේය. තමාට හැකි උපරිම අයුරින් ඔවුන්ට සේවය කළේය.‘ඒ කාලේ සතියක් පාසා ලොකු සිදුවීමක් කොළඹ නගරයේ සිදු වෙනවා. මම ආයතනයෙන් බැහැරව ගියේ නෑ. පැය 1 / 2 ක් ඇතුළත මට එන්න බැරි තැනකට මම ගියේ නෑ. පළමුවැනි රෝගියා රෝහලට ගෙන එන කොට මට එතැන සිටින්නට හැකි වුණෙත් ඒ නිසයි.මා ඉටු කරන සේවාවට ලොකු දායකත්වයක් ලබා දෙන්න රෝහලේ සියලුම කාර්ය මණ්ඩලය මට එක හා සමාන කැපවීමක් ලබා දුන්නා. ඒ වගේම ජනතාව අතරට කට කතා යෑම වළක්වන්න මම සෘජු මැදිහත්වීමක් මාධ්‍යයට ලබා දුන්නා.මා භාවිතා කරන භාෂාව වචන සහ සත්‍ය ප්‍රකාශන නිසා සමස්ත ජනතාවට ඒ ඒ සිදුවීම් ගැන ලොකු විශ්වාසයක් ගොඩ නැගුණා. මේකත් මම මගේ ජීවිතේ ලබපු ලොකු අත්දැකීමක්’.ඒ කලබලකාරී වාතාවරණය දැන් නිමාව දැක ඇත. ඔහු සැනසුම් සුසුම් හෙළමින් ප්‍රකාශ කළේ් තම වෘත්තියෙන් තමා මහත් නිරාමිස තෘප්තියක් ලැබුවෙකු බව සිහිපත් කරමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=f1005243</link>
    <topic>අද නිදහසේ වෙසක් සමරන්න පුළුවන්</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප -සුලෝචන ගමගේ</author>
    <content>බුද්ධ වර්ෂ 2554 වැනි වෙසක් පුර පසළොස්වක පොහොය ඉදිරි 27 වැනි දිනට යෙදී තිබෙන බැවින් ලොව පුරා බෞද්ධයන් සම්බුදු තෙමඟුල සැමරීමට සූදානම්ව සිටින මොහොතකි, මේ. දස දෙසින් ඇසෙන බැති ගී, දස දෙසින් දකින්න ලැබෙන පහන් කූඩු වෙසක් තොරණ, දන්සල් ආදිය බුද්ධාලම්භන ප්‍රීතිය තව තවත් ඔප් නංවනවා. රජගෙදර සිට දුගී පැල දක්වා සියලුම සාමාජිකයන් පාහේ අනේ පිඬු සිටුතුමා, විශාඛාව ආදීන්ගේ මග අනුගමනය කිරීම මේ දිනවල දක්නට ලැබීම සතුටක්. ඒ මග අර්ථාන්විතව ගමන් කරන්නේ කෙසේද යන්න පිළිබඳව මෙවර ධර්ම සභාවෙන් අප විමසා සිටියේ කැලණිය විශ්ව විද්‍යාලයේ පාලි හා බෞද්ධ අධ්‍යයනාංශයේ අංශ ප්‍රධාන මහාචාර්ය නාබිරිත්තන්කඩවර ඤාණරතන මාහිමිපාණන් වහන්සේගෙනි.හාමුදුරුවනේ ලොව පුරා බෞද්ධයන් සම්බුදු තෙමඟුල ඉතා උත්කර්ෂයෙන් සමරනවා. මෙසේ වෙසක් උත්සවය සැමරීම සම්බන්ධ දීර්ඝ ඉතිහාසයක් තිබෙනවා නේද ?ඔව්. බුද්ධෝත්පත්තියටත් කලින් පෝය දිනය උපෝසථ දිනයක් විදියටයි සැලකුණේ. බුදුන් වහන්සේගේ පහළවීම සමග විවිධ පෝය වලට අලුත් අර්ථ කථන ලැබුණා. එය සමාජ ගතවීමක් විදියට වෙසක් පෝය පදනම් කරගෙන බුද්ධ වර්ෂ ක්‍රමයකුත් ඇතිවෙලා තියෙනවා.කොහොම වුණත් සමාජයේ ස්ත්‍රී පුරුෂ දෙපක්ෂයම ශිෂ්ට සම්පන්න මනුෂ්‍යයන් විදියට ප්‍රතිපත්ති ගරුක ලෙස ලෞකිකත්වයෙන් බැහැර වු දිනයක් තමයි පෝය දිනය.ත්‍රිපිටකයේ විවිධ ධර්ම දේශනා සිදු කළ ස්ථාන ගැන සඳහන් වුණාට ඒ දේශනා සිදු කළ දින පිළිබඳව සඳහනක් නෑ. ඒත් පසළොස්වක පෝය දිනවල කළ ධර්ම දේශනා පිළිබඳව විශේෂයෙන් සඳහන් වෙනවා.ඒ කියන්නේ පෝයට යම් වැදගත්කමක් ලැබිලා තිබුණා කියල අනුමාන කරන්න පුළුවන්. බුද්ධ කාලයේත් විශාඛාව ආදීන් පිරිවර සමග පසළොස්වක පෝය දිනවලට විහාරාරාමවලට ගොස් මල් පහන් පූජා පැවැත්වූ බව සඳහන් වෙනවා.එහෙත් වෙසක් පෝයට වැදගත්කමක් ලැබුණේ බුද්ධ පරිනිර්වාණයෙන් පසුව යි. ඒ වගේ ම වෙසක් දිනය ශ්‍රී ලාංකිකයන්ට වැදගත් වෙන්නේ මහින්දාගමනයෙන් පසුව යි. ඒ කාලයේ රට පාලනය කළ දේවානම්පියතිස්ස රජතුමා පාලකයෙකු ලෙස සිටියත් අභිෂේක ලැබුවේත් වෙසක් පෝය දිනයකයි.ඒ වගේම අපේ ජාතියේ ආරම්භය සිදු වුයේත් වෙසක් පුර පසළොස්වක පෝය දිනයක කියලයි සිංහලයන් විශ්වාස කරන්නේ. මහා වංශයේ සඳහන් වන විදියට විජය කුමරු ලංකාවට පැමිණියේත් බුද්ධ පරිනිර්වාණය සිදු වූයේත් එක දිනකයි.මේ වාගේම දුටුගැමුණු රජතුමා වසර විසි හතරක් රාජ්‍ය කාලය පුරාම වෙසක් උත්සවය උත්සව ශ්‍රීයෙන් පැවැත්වූ බවත් භාතිකාභය වසභ වැනි රජවරුන් වෙසක් උත්සවය සෑම වසරකම පැවැත්වූ බවත් ඉතිහාසයේ සඳහන් වෙනවා.රුවන්වැලි මහ සෑයේ මංගල ප්‍රතිෂ්ඨාපනය සිදු කළේත් වෙසක් දිනයක යි. මේ ආකාරයට වෙසක් උත්සවය ආගමික මෙන්ම සමාජීය වටිනාකමකින් යුතු උත්සවයක් බවට පත් වෙලා තියනවා.ඒ වගේම වෙසක් උත්සව සැමරුමේ ස්වරූපයත් යුගයෙන් යුගයට විකාශනය වී ඇවිත් තියෙනවා නේද ?ඔව්. දැන් බලන්න 9 වැනි සියවසේ සිටි රජවරු සම්මත කරල තිබුණා. මස්, මාළු, මත්පැන් ආදිය නගරයට ගෙන ඒම තහනම් කියලා. වර්තමානයේත් මේ දේවල් තියනවා. මේවා අපේ ඉතිහාසයේ තිබු සම්ප්‍රදායන්.දන්සැල් සම්ප්‍රදාය ගත්තත් වෝහාරික තිස්ස, ජෙට්ඨතිස්ස, ගෝඨාභය වැනි රජවරුන්ගේ කාල වල වෙසක් පොහෝ දිනයට භික්ෂූන්ට දන්පැන් පිරිනැමු ආකාර විස්තර වෙනවා. ඒ වගේම ධ්ධ් වැනි මුගලන්, ධ්ධ් වැනි සේන වැනි රජවරුන් දුප්පතුන්ට ආහාරපාන බෙදා දී තිබෙන්නේත් මේ පොහොය චාරිත්‍රයක් ලෙස.ඒ වගේම පාහියන් දේශාඨන වාර්තාවලින් හෙළි වෙනවා අනුරාධපුර යුගයේ වෙසක් සැමරීමක් ලෙස මග දෙපස සිතුවම් වලින් අලංකාර කර තිබූ බව. පුරාණයේ සිට වෙසක් සැමරීමේ දී මූලිකත්වය ලැබුණේ ප්‍රතිපත්ති පූජාවට යි. වෙසක් උත්සවය සැණකෙළියක් බවට පත් වෙන්නේ පොළොන්නරු යුගයේ දීයි. ඒකට හින්දු බලපෑම ලැබෙන්න ඇති.පසු කාලීනව වෙසක් සැණකෙළි බැලීමට බොහෝ පිරිස් නගරවල වීදි සංචාරය කළ ආකාරයක් දැක ගන්න ලැබෙනවා. මට මතකයි අපි පුංචි කාලයේ අවුරුද්දටත් වඩා බලා සිටියේ වෙසක් එන කල්.ඒ මොකද වෙසක් උත්සවයේ තිබුණා විචිත්‍රවත් බවක්. අපි ගමේ නිදහසේ ඇවිදලා දන්සැල් භුක්ති විඳලා තොරණ, පහන්කූඩු බලලා මහත් විනෝදයක් ලැබුවා. හැබැයි වෙන පෝය වලට සිල් සමාදන් නොවුණත් වෙසක් පෝය දිනයට නම් හැමෝම වගේ සිල් සමාදන් වුණා.කාලයක් ගත වෙද්දී වෙසක් දිනය රාජ්‍ය නිවාඩු දිනයක් බවට නිල වශයෙන් පත් වුණා. දැන් එය ශ්‍රී ලාංකිකයන්ගේ මැදිහත්වීම මත අන්තර්ජාතික නිවාඩු දිනයක් වී තිබෙනවා.කොහොම වුණත් අතීතයේ සිට වෙසක් දිනය නොනිල වශයෙන් නිවාඩු දිනයක් වෙලයි තිබුණේ.තුන්වැනි උදය රජු පිහිට වූ බදුලු සෙල්ලිපිය සඳහන් කරන විදියට පෝය දිනට වෙළඳාම් කරන අයට දඬුවමක් ලෙස මහියන්ගන විහාරයට තෙල් බද්දක් ගෙවීමට සිදු වුණා.ඒ කියන්නේ ඒ දිනයට නිවාඩු ගෙන ලෞකිකත්වයෙන් බැහැරවී සිටිය යුතු බවට තිබූ සම්ප්‍රදායයි.මිනිසුන් ආමිස හා ප්‍රතිපත්ති කියන පූජාද්වයෙන්ම වෙසක් සැමරූ බවට පැහැදිලියි. මේ වෙසක් සැමරීම සමඟ බුදු දහමේ ගැඹුරු දර්ශනය සම්බන්ධ වුණේ කෙසේද ?බුද්ධ ධර්මය පදනම් කරගෙනයි බෞද්ධ සංස්කෘතිය හා දර්ශනය ගොඩනැගෙන්නේ. දර්ශනය කියන්නේ මනුෂ්‍ය ජීවන පැවැත්ම වඩාත් අර්ථවත් කර ගැනීමට ඉදිරිපත් කළ දැක්මයි. පටිච්චසමුප්පාදය, චතුරාර්ය සත්‍ය, ආදිය අපි දර්ශනය ලෙස හඳුන්වනවා.මේ දාර්ශනික කාරණා මිනිසුන්ට ගෙනියන්න ඉවහල් වුණේ බෞද්ධ සංස්කෘතියයි. වෙසක් උත්සවයට වැඩි පුර සම්බන්ධ වෙලා තියෙන්නේ බෞද්ධ දර්ශනයට වඩා බෞද්ධ සංස්කෘතියයි.අපි මුලින් කතා කළ බොහෝ දේ අයත් වෙන්නේ සංස්කෘතිකාංගවලට යි. තොරණ, පහන් කුඩු, පෙරහර ආදී මේ සියල්ල නියෝජනය කරන්නේ බෞද්ධ සංස්කෘතියයි. බෞද්ධ සංස්කෘතිකාංග කල එළි බහින්නේ වෙසක් පොහෝ දිනයට යි.ඇතැම් කෙනෙක්ට වෙසක් සැරසිලිවලට යම් යම් දාර්ශනික අර්ථ නිරූපණ දෙන්න පුළුවන්. චෛත්‍යයෙන් ත්‍රිශික්ෂණ පිළිබිඹු වෙනවා වගේ අට පට්ටමෙන් ආර්ය අෂ්ඨාංගික මාර්ගය පිළිබිඹු වෙනවා කියන්න පුළුවන්.ඒත් මේවා බෞද්ධයාගේ ශ්‍රද්ධාවත් නිර්මාණාත්මක හැකියාවත් පෙන්නුම් කරන අවස්ථා විදියටයි මම දකින්නේ. මේවා බෞද්ධ සංකේත විය යුතුත් නෑ. බෞද්ධ සංකේත ලෙස භාරගත යුතුත් නෑ.පහන්කූඩු දැන් ගත්තාම අට පට්ටම් නෙළුම් මල් විතරක් නෙවෙයි, ප්ලේන්, වල්ගතරු ආදියත් තියනවා. ඒ නිසා මේ දේවලින් දාර්ශනික අගයක් බලාපොරොත්තු වෙන්න බැහැ.දානය හා සීලය බෞද්ධ දර්ශනයේ මූලිකාංගය වුණත් එහි ගැඹුර තිබෙන්නේ භාවනාව තුළයි. ඒ නිසා වෙසක් උත්සවය හා සම්බන්ධයෙන් වැඩි නැඹුරුවක් දකින්න ලැබෙන්නේ බෞද්ධ සංස්කෘතියටයි.වර්තමානයේ වෙසක් සැමරීම පැතිකඩ කීපයකින් සිදු වෙනවා නේද ?වර්තමානයේත් අර කියපු අංග නැතුවා නෙවෙයි. ඒත් අද ඇතැම් දේවල් සීමාව ඉක්මවා ගිහින් තියනවා. ඒකට හොඳම උදාහරණය තමයි වෙසක් කාඩ් පත.ඇතැම් වෙසක් කාඩ් පත් හුවා දක්වන්නේ බුද්ධාලම්භන ප්‍රීතිය හෝ නිරාමිසය නොවෙයි ආදරය රාගය වැනි දේවල්. ඒ ඒවාට හොඳ වෙළෙඳ පොළක් ලබා ගන්නයි. ආර්ථිකය මුල් කරගෙන වෙසක් සමරණ එක හොඳ දෙයක් නෙවෙයි. ඒකෙන් මූලික අරමුණු යටපත් වෙනවා.තොරණක් වුණත් ජාතක කතාවක් හෝ වෙනත් බෞද්ධ සාහිත්‍යයේ වැදගත් කතාපුවතක් හරහා සමාජයට පණිවිඩයක් ලබාදීමට නිර්මාණය වුණත් නව තාක්ෂණය අනිසි ලෙස භාවිතා කිරීම හරහා එහි සරලබව හා චාම් බව නැතිවී තිබෙනවා. ඒ වගේම සිත් නිවාලන ජවනිකා වෙනුවට හැඟීම් අවුස්සන ජවනිකා එකතු වෙලා තියනවා.සතර දිගින් එන ඕනෑම කෙනෙක්ට කුසගින්න නිවා ගන්න නොමිලයේ ආහාර වේලක් දෙන්නයි දන්සැල් පවත්වන්නේ. දැන් ඇතැම් පිරිස් වෙසක් ආසන්න වන විට සංවිධානාත්මකව දන්සැල් සඳහා ආධාර එකතු කරනවා.ඒ ඕනෑම කෙනෙක්ගේ කුසගිනි නිවීම සඳහා නොවෙයි. ඒ අයගේත් ඒ අයගේ පවුල්වල අයගේත් කුසගිනි නිවීමටයි. මෙවැනි දේවලින් අපේ සාරධර්ම විනාශ වෙනවා. අපි මේ උත්සව හා පුජා පැවැත්විය යුත්තේ කාටවත් කරදරයක් හිරිහැරයක් නොවෙන විදියටයි.ස්වභාවිකත්වයටවත් හානියක් නොකරන්න කියා දේශනා කළ උතුමන්ගේ තෙමඟුල සිහි කිරීමේදී අන් අයට හානියක් සිදු කරන්නේ් කොහොමද ? තොරණ නිර්මාණයේදී විශාල වශයෙන් පුවක් ගස් වලට හානි සිදු වෙනවා නම් ඊට විකල්පයක් සෙවිය යුතුයි. නැතුව මේවා අධෛර්යමත් වී නවතා දැමීම නොවෙයි කළ යුතු වෙන්නේ.අපි අපේ අනන්‍යතාව තබාගෙන වෙසක් උත්සවය සැමරීම සඳහා ඔබ වහන්සේ දේශනා කරන්නේ මොන විදියේ ක්‍රමයක් ද ?මේ කිසිවක් නීති මගින් පාලනය කරන්න බැහැ. මේ පිළිබඳ සමාජය දැනුවත් කර නිවැරැදි අවබොධයක් ලබාදී අවංකව වෙසක් සැමරීමට දායක කර ගැනීමටයි උත්සාහ කළ යුතු වෙන්නේ.පසුගිය තිස් වසරක යුද්ධය අපේ ජන ජීවිතයේ අනෙකුත් වැදගත් අවස්ථාවන්ට මෙන්ම වෙසක් උත්සවයටත් බලපෑම් එල්ල කර තිබුණා. මිනිස්සුන්ට නිදැල්ලේ එකතුවෙලා තොරණක් නරඹන්න දන්සැලක් පවත්වන්න අවස්ථාව ලැබුණෙ නෑ.ඒ නිසා විසිතුරු පහන් කූඩු වෙසක් තොරණ ආදිය නිර්මාණය වීම සීමා වුණා. දැන් ඒ සමය නිමාවී තිබෙන නිසා අපට නිදහසේ වෙසක් සමරන්න පුළුවන්.පසුගිය වකවානුවේ අප දුටුවා මිනිසුන් ප්‍රතිපත්ති පූජාවට වැඩි නැඹුරුවක් දක්වන බව. විශාල වශයෙන් මනුෂ්‍ය ඝාතන සිදුවන දුක්ඛදායක පුවත් නිතර අසන දකින යුගයක මිනිසුන්ට ජීවිතය පිළිබඳ බලාපොරොත්තු තබා ගැනීමේ අස්ථිර බව ගැඹුරින් කල්පනා වුණා.මරණයේ සෙවණැලි නිතර දකින සමාජයක මිනිසා නිතර වෙහෙර විහාර වලට රැස් වුණා. ප්‍රතිපත්තිමය වශයෙන් සිල් සමාදන් වී භාවනා කළා. මෙය ලංකා බෞද්ධ සංස්කෘතියේ සංවර්ධනාත්මක අවදියක් වුණා.මෙසේ ආමිසයටත් වඩා ප්‍රතිපත්තියට මුලිකත්වය දුන් ජනතාව තවදුරටත් දිරිමත් කරලා වෙසක් දිනට පමණක් නෙවෙයි සියලු පෝය දිනවලටත් පමණක් නොවෙයි මුළු ජීවිත කාලයේ සෑම දිනක්ම ප්‍රතිපත්ති ගරුකව ජීවත්වන සමාජයක් බිහි කරන්න මේ වෙසක් පෝය ආරම්භයක් කර ගනිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>24</day>
    </date>
    <link>http://www.dinamina.lk/2010/05/24/_art.asp?fn=f1005244</link>
    <topic> </topic>
    <author>ගවේෂණය මෙහෙයවූයේ නදීකා දිල්හානි ඩයස් ඡායාරූප - සුලෝචන ගමගේ</author>
    <content>අන්තර් මෝසම් කාළගුණික තත්ත්වය හා බෙංගාල බොක්ක ආශි‍්‍රතව වර්ධනය වූ ‘ලයිලා’ කුණාටුවේ බලපෑම හේතුකොටගෙන ඉකුත් සතිය පුරා දිවයිනේ ප්‍රදේශ රැසකට මහ වැසි ඇදහැලිණි. දැන් මෝසම් සමය ආරම්භ වී තිබේ.මහ වැසි නිසා ඇතිවූ ගංවතුර තත්ත්වය පාර්ලිමේන්තුවේ පටන් පැල්පත් නිවාස දක්වාම විවිධ මට්ටමින් බලපෑම් ඇති කර තිබිණ. මෑත වසර ගණනාවක් මේ තරම් අධික වර්ෂාවක් නම් නොලැබුණු බව බොහෝ දෙනාගේ මතය වී ඇත. මහවැසි සමඟ ඇතිවූ අධික සුළං තත්ත්වයත්, නායයාම් නිසාත් වැස්සේ හානිය තවත් බරපතළ වී තිබේ.ආපදා කළමනාකරණ මධ්‍යස්ථානයේ තොරතුරුවලට අනුව මෙම අයහපත් කාළගුණික තත්ත්වය නිසා වාර්තා වූ ජීවිත හානි සංඛ්‍යාව 20ක් පමණ වේ. දිස්ත්‍රික්ක 8ක ලක්‍ෂයකට වැඩි පවුල් ප්‍රමාණයක පන්ලක්‍ෂයක් පමණ දෙනා අධික වැසි, ගංවතුර, සුළං හා නායයාම් හේතුවෙන් පීඩාවට පත්ව සිටී.නිවාස 100කට වැඩි ප්‍රමාණයක් මුළුමනින් ද, නිවාස 800ක් පමණ අර්ධ වශයෙන්ද හානි වී ඇත. කුඹුරු හා වගා බිම් විශාල ප්‍රමාණයක් ද ජලයෙන් යටවිය.මහ වැසි ඇදහැලුණු ප්‍රදේශවල ප්‍රධාන මාර්ග හා අතුරු මාර්ග රැසක් ජලයෙන් යටවීමත්, රාගම වැනි ප්‍රදේශ ආශි‍්‍රතව දුම්රිය මාර්ගය ජලයෙන් යටවීමත් නිසා ප්‍රවාහන සේවා විශාල වශයෙන් අඩාලවී තිබිණි.දුම්රිය හා බස් මාර්ග ජලයෙන් යටවීම හේතුවෙන් මඟී ජනතාවට ඇතිවූ දුෂ්කරතා බෙහෙවින් පීඩාකාරීය. දුම්රිය බලධාරීන්ට අනුව වසර 145ක ඉතිහාසය තුළ දුම්රිය සේවය මෙවැනි ජල ගැලීමකට මුහුණදී නොමැත.මහ වැස්සෙන් පීඩාවට පත්වූ පවුල් වෙත සහන සැලසීම සඳහා ජනාධිපතිවරයාගේ නියමයෙන් රුපියල් කෝටි 3.5ක් වෙන්කර ඇති අතර වියළි ආහාර ලබාදීමේ වැඩසටහනක් ද ලෝක ආහාර සංවිධානය හා එක්ව අරඹා ඇත.පීඩාවට පත් ජනතාවට සහනයක් වෙමින් ඒකාබද්ධ පියවර ගැනීම සඳහා නිලධාරීන්ට උපදෙස් ලබාදී ඇති අතර මෙම ආපදා තත්ත්වය තුළ තම සේවය නිසි අයුරින් ලබා නොදුන් නිලධාරීන් කෙරෙහි විමසිලිවත් වන බවද ජනාධිපතිවරයා ප්‍රකාශ කර තිබිණි.පීඩාවට පත් ජනතාව ඉන් මුදා ගැනීම, පහසුකම් සැලසීම ආදී කටයුතු සඳහා රජය, ආරක්‍ෂක හමුදාවන් ද යොදවා ඇත. හරියටම මීට වසරකට පෙර කොටි ත්‍රස්තවාදයෙන් රට මුදාගැනීමේ අවසන් සටනේ අවසන් අදියර මහවැසි මැද ඉමහත් කැපකිරීමකින් ජයග්‍රාහීව සම්පූර්ණ කළ ඔවුහු මේ වසරේ එම දිනවල ප්‍රබල ජාතික හා ජනතා මෙහෙවරක යෙදෙති.මේවා මෙසේ සිදුවෙමින් තිබියදී, මැතිවරණ දිනවල තමන් හමුවට ආ ඇතැම් දේශපාලනඥයන් තමන් විපතට පත්ව ඇති මොහොතේ දක්නට වත් නැති බව ජනතාව චෝදනා කරයි.මාර්ග දෙපස ජනතාවට ආධාර ඇති තරම් ලැබෙන නමුත්, තමන්ට කිසිවක් නැතැයි තවත් ප්‍රදේශවල ජනතාව චෝදනා කරයි. මේ චෝදනා කෙරෙහි ද බලධාරීන්ගේ අවධානය යොමුවිය යුතු බව අපගේ අදහසය. දුෂ්කර අවස්ථාවක රජය ඉටුකරමින් ඇති වැඩ කොටස සම්පූර්ණ වන්නේ එසේ වුවහොත් බැවිනි.මේ ආපදා අවස්ථාවේදී ද විපක්‍ෂයට පටු අවස්ථාවාදී, කුහක දේශපානලයෙන් මිදෙන්නට නොහැකි වී තිබීමද පෙනෙන්නට ඇත.බස්නාහිර, ඌව, මධ්‍යම, සබරගමුව ආදී පළාත්වලට බලවත් සේ දැණුනු මේ ආපදා තත්ත්වය නිසා කොළඹ හා ඒ ආශි‍්‍රත ප්‍රදේශවල කාර්යාල - වෙළෙඳ හා සාමාන්‍ය කටයුතු විශාල වශයෙන් බිඳවැටී තිබිණි. වසර ගණනාවක පටන් තරමක් තද වර්ෂාවකින් පසුවත් කොළඹ නගරය වතුරෙන් යටවෙයි.මෙවර ඒ තත්ත්වය බෙහෙවින්ම බරපතල විය. වර්ෂාව අපට පාලනය කළ නොහැකි වුවද පාරිසරික සමතුලිතභාවය පවත්වා ගැනීම සම්බන්ධයෙන් කළ හැකි දේ බොහෝය. අඩුම තරමින් ඊට බාධා ඇතිවන දේවලින් වැළකී සිටීම වුව විශාල යහපතකි.එහෙත්, තමන් ගංවතුරට යටව ඇති මේ මොහොතේ, දේශපාලනඥයන්ට චෝදනා කරමින් සිටින ඇතැම් දෙනා අතීතයේදී ඔවුන්ට කරදර කරමින් පහත් බිම් ගොඩ කර නිවාස, ව්‍යාපාරික ස්ථාන ආදිය ඉදිකරගත් බව අමතක කර ඇත.වගුරු හා පහත්බිම් ගොඩ කිරීම සඳහා තමන් ගත් අමනෝඥ තීරණ නිසා, සිදුව ඇති විපත බෙහෙවින් පීඩාකාරී එකක් බව ඒවාට වගකිවයුතු දේශපාලනඥයන්ට හා බලධාරීන්ට පෙනී යා යුතුය. මේ කාරණය කෙරෙහි රජයේ අවධානය ද යොමුව තිබේ. පහත් බිම් ගොඩ නොකළ යුතුය යන ප්‍ර‍්‍රතිපත්තිමය තීරණයේ රජය පිහිටා සිටියදී ඊට පිටතින් ක්‍රියාත්මක වූ කිසිවකු හෝ සිටීනම් අවශ්‍ය පියවර ගැනීමට ඒ නිසා රජයට හැකිවෙයි. ජලයට යටවූ පසු දින ගණනාවක් එලෙසම පැවතීමට ප්‍රධාන සාධකය වී ඇත්තේ ජලය බැස යන පහත් බිම් හා වගුරු බිම් ගොඩ කර තිබීමයි.අනවසර ඉදිකිරීම් ද මේ ගංවතුර තත්ත්වයේ බලපෑම් තවත් වැඩි කිරීමට හේතුවක් වී තිබේ. ඇළ මාර්ග දෙපස එවැනි ඉදිකිරීම් සහ නාගරික ප්‍රදේශවල කානු පද්ධතිය අවහිර කරමින් සිදුව ඇති ඉදිකිරීම් නිදසුන්ය.නගර අලංකාරයට ඇති කරන බාධාව, මහජනයාට ඇතිකරන අවහිරතා හැරුණු විට ගංවතුර වැනි අවස්ථාවක එම ඉදිකිරීම් කොපමණ ප්‍රශ්නයක් බවට පත්ව තිබේදැයි මේ ධාරාණිපාත වැසි සමයේ හොඳාකාර පැහැදිළි වෙමින් තිබේ.ආරක්‍ෂක ලේකම්වරයාගේ මෙහෙයවීම යටතේ නාගරික සංවර්ධන අධිකාරිය විසින් කොළඹ නගරය ආශි‍්‍රත අනවසර ඉදිකිරීම් ඉවත් කිරීම අරඹා ඇත. සෙසු නගර ආශි‍්‍රතව ද එය ක්‍රියාත්මක වනු ඇත. මේ ඉවත් කිරීම්වලින් පසු ජලය බැස යන කානු පද්ධති ආදිය යළි පිළිසකර කළයුතු වෙයි. එමඟින් තරමක තද වර්ෂාවකින් පසු පවා නගරය ජලයෙන් යටවීම පාලනය කරගත හැකි වනු ඇත.කොයි අතින් බැලුවද වියයුතු දෙයක් බව පෙනෙන මේ කාරණයට එරෙහිව පවා විපක්‍ෂය ජනතාව ඇවිස්සවීමට ගත් ප්‍රයත්නය පසුගිය දිනවල දැකිය හැකිවිය. පෙර වැරැදි සොයමින් නොසිට ඒවායේ බරද කරට ගනිමින් දැන්වත් ඒවා නිවැරදි කිරීමට ක්‍රියාකිරීම ඇගැයීම වෙනුවට විපක්‍ෂයේ උදවිය කළේ රජයට එරෙහිව ආඩපාලි කීමයි.එම බාධා කිරීම් කෙසේවුවද රජය අනවසර ඉදිකිරීම්වලට එරෙහි ක්‍රියාමාර්ග පෙරට ගනිමින් තිබීම ජනතාවගේ පැසසුමට ලක්වී ඇත. ඒ සමඟම කවර කාරණයක් නිසා වුව හිසට සෙවණක් නැතිව යාමෙන් අනවසර බිමිකඩක අනවසර ඉදිකිරීමක සෙවණ ලැබූ ජන කොටස් වෙත නිසි පිළිසරණක් වීමේ වැඩ පිළිවෙළද නොපමාව ක්‍රියාත්මක විය යුතු යැයි අපි සිතමු.වසර ගණනාවකට පසු ඇදහැලුණු මහ වැසි නිසා ඇතිවූ ආපදා තත්ත්වය තුළ අපට ඉගෙන ගැනීමට පාඩම් කොතෙකුත් තිබේ. ඒවා හරියට හදාරන තරමට ඉදිරි පීඩා අවම කර ගැනීමට අපට හැකිවනු ඇත.2004 ඇතිවූ අනපේක්‍ෂිත සුනාමි ව්‍යසනයේදී රටක් ලෙස එකට නැඟෙමින් දළ රළ මැවූ විනාශය මතින් දෙපයින් සිටගත් අපට මෙවැනි ආපදා මොහොතක ඒ ආදර්ශය සිහිපත් කර ගැනීමට හැකිනම් එයද ධෛර්යයක් වනු ඇත.ආපදා කළමනාකරණ අමාත්‍යවරයා විදිහට අපේ සැළැසුම වී තිබෙන්නේ විපතට පත් වූ ජනතාවට ආහාරපාන ලබාදීම. ගංවතුර බැස ගිය පසු ගංවතුරට හේතු වූ කාරණා අමතක කිරීම නෙමෙයි සිදුවිය යුත්තේ. ගංවතුර බැස ගිය පසු එය අමතක කිරීම කියන්නේ යළිත් මහා වර්ෂාවකදී ගංවතුරක් ඇතිවීමයි.මෙය කිසිසේත්ම හොඳ දෙයක් නෙමෙයි. අපි කළ යුත්තේ ගංවතුර ජල ගැලීම් ඇතිවීමට හේතුවන සාධක අත්හිටුවීමත් එවැනි ක්‍රියාකාරකම් පාලනය සඳහා නීති පද්ධතියක් සකස් කිරීමත් ය.අපි දකින විදිහට පසුගිය ගංවතුර තත්ත්වයට මූලික හේතුව වුණේ වර්ෂාපතනයටත් වඩා මානව ක්‍රියාකාරකම් හා පහත්බිම් ගොඩකිරීම් වගේ දේවල්. ජනාධිපතිතුමා මේ ගැන අවධානය යොමු කර නීතිය ක්‍රියාත්මක කිරීමට උපදෙස් ලබා දී තිබෙනවා.වාරිමාර්ග දෙපාර්තමේන්තුව යටතේ අපි කරන්නේ කොළඹ නම් කැළණි ගඟේ ගං වතුර පිටාර ගැලීම වැළැක්වීමයි. මේ යටතේ ගංවතුර වැළැක්වීමේ ව්‍යාපාරයක් තිබෙනවා. එහිදී කැළණි ගඟේ බැමි ඉදිකිරීම සිදු කර තිබෙනවා.එහෙත් අද තත්ත්වය ඊට හාත් පසින්ම වෙනස්. නාගරීකරණය වීම නිසා වගුරු බිම් ගොඩ කරලා. එසේ කොළඹ නගරයේ පවතින ඉඩම් ගොඩ කර සංවර්ධනය කරනවා. ඒ කාලෙ පහත් බිම්වල වටිනාකම ගැන මිනිසුන් දැනගෙන හිටියේ නැහැ.නමුත් අද වන විට පිළිගන්නවා තෙත් බිම් ආරක්ෂා කළ යුතුයි කියලා. ජෛව විවිධත්වය පැත්තෙන් ගත්තත් මෙය ඉතා වැදගත්. එවගේම වැසි ජලය තෙත් බිම්වලට අවශෝෂණය වී ගලා බසින්නේ ටිකෙන් ටික.ඒත් අද තෙත් බිම් ගොඩ කරලා.තවද අද වන විට මුහුදු මට්ටම් වෙනස්වෙලා ගෝලීය උණුසුම වැඩිවීම නිසා ගංඟාවල ජලය බැසයාම අඩුවෙලා. එවගේම නාගරීකරණය හේතුවෙන් බිමට කොන්ක්‍රීට් දැමීම නිසා (කානු සෑදීමට) පොළොවට ජලය උරාගැනීම වැලකී කෙළින්ම ගලා යනවා.සෑම නගරයකම පොලිතින් වගේ දේවල් නිසා ජලය ගලා යාම අවහිර වෙලා. ගංගාවලට අපද්‍රව්‍ය බැහැර කිරීම නිසා ජපන් ජබර වැනි ශාක වර්ධනය වී ජල ගැලීම ට බාධා ඇතිවෙලා.කැලණි, නිල්වලා, ගිං යන ගංඟාවල වතුර පහත් බිම්වලට යාම වැළැක්වීමට පොම්පාගාර තිබෙනවා. නමුත් පහත් බිම්වලට එන වතුර ගඟට පොම්ප කිරීමට පොම්පාගාර නැහැ. එනිසා ඒ අතරතුර කාලයේ ජලයෙන් යටවීම් සිදු වෙනවා.කැළණි ගඟේ ජල ධාරා ප්‍රදේශයේ විශාල ජලාශ සෑදීමට යෝජනා වුවත් එය සිදු වුණේ නැහැ. එසේ විශාල ජලාශ සැදුවා නම් අද කොළඹට ගංවතුර මේ තරම් ප්‍රශ්නයක් වෙන්නෙ නැහැ. නමුත් අද එසේ ජලාශ සෑදිය නොහැකියි.එයට හේතුව එදා මෙන් නොව අද එම ප්‍රදේශවල ජනයා විශාල ලෙස පදිංචි වී සිටීමයි. එබැවින් අද තිබෙන එකම විකල්ප ය තෙත්බිම් හාරා (ඒවායේ පස් හා මැටි වෙනත් කාර්යයන්වලට යොදවා) ජලාශ සෑදීමයි.මේ ආකාරයට සාදන ජලාශවල ජලය වියළි කාලයේ දී පානීය ජලය ලෙස ද භාවිතා කළ හැකියි. දැනට ජපන් යෝජනා ක්‍රමයක් ඇවිත් තිබෙනවා. එයට අපි මෙය යෝජනා කර තිබෙනවා.නමුත් එය ක්‍රියාත්මක වීමට තව අවුරුදු තුනක් විතර යනවා. පවතින මේ තත්ත්වය තේරුම් ගෙන ජනාධිපතිතුමා පහත් බිම් ගොඩ කිරීම සම්පූර්ණයෙන්ම නතර කරන බව ප්‍රකාශ කළා. එය ඉතා වැදගත්. ගෝලීය වශයෙන් සිදු වී ඇති වෙනස්කම් නිසා වැසි ඇද හැලෙන කාලය ද වැඩි වෙලා.රටේ විශාල ප්‍රදේශයක ජනතාව මේ වන විට වැසි සහිත කාලගුණය නිසා අවතැන්වෙලා. අවතැන් වූ ජනතාව කෙරෙහි ජනාධිපතිතුමාගේ දැඩි අවධානය යොමු වී ඇති බවත් සඳහන් කළ යුතුයි.සුළු වැස්සකදී පවා කොළඹ නගරය යටවෙනවා. එම නිසා ආරක්ෂක අමාත්‍යාංශ ලේකම්තුමා, පහත් බිම් සංවර්ධන මණ්ඩලය, නාගරික සංවර්ධන අධිකාරිය, වරාය අධිකාරිය, කොළඹ මහ නගර සභාව ආදී ආයතන සමඟ එක් ව මෙය වැළැක්වීමට අවශ්‍ය සැළැසුමක් ක්‍රියාත්මක කරනවා. මෙහි වැඩි වගකීම තියෙන්නේ පහත් බිම් සංවර්ධන මණ්ඩලයට සහ කොළඹ මහ නගර සභාවට.කොළඹ නගරයේ වැසි ජලය ගලා බසින කානු කිලෝමීටර් 450 ක් පමණ තිබෙනවා. ඒ වගේම පාරෙහි ඇති වැසි ජලය ගලා බසින ගලි වළවල් තිබෙනවා. මේවා අවහිර වීම නිසා ජලය ගලා යන්නෙ නැහැ. මේවාට මහජනතාවත් වගකිව යුතුයි.19 වෙනිදා ඉඳලා පාරෙහි ඇති ගලි වළවල් සුද්ධ කිරීම ආරම්භ කළා. මේ සඳහා බන්ධනාගාර රැඳවියන්ගේ සහාය ලබා දෙනවා.මහජනතාවගෙන් මහ නගර සභාවට ලැබෙන සුළු බදු මුදලින් මේ සියලු දේ කළ යුතුයි. හැකි උපරිමයෙන් මහ නගර සභාව මේ සුද්ධ පවිත්‍ර කිරීම කරනවා. ජනතාවත් නගරයේ පවිත්‍රතාවය ආරක්ෂා කිරීමට උදව් කළ යුතුයි. පොලිතින් වැනි අපද්‍රව්‍ය බැහැර කිරීමේදී ඉතාමත් කල්පනාකාරීව එය සිදු කළ යුතුයි.අපට ගංවතුර ලැබෙන්නේ ඉදහිටය. මහ වැසි වැටෙන්නේද කලාතුරකිනි. එහෙත් වහින විට ඇති වෙන්නට වසී. වැස්සත් ජල ගැල්මත් ගංවතුරත් ආණ්ඩුවේ වරදින් සිදුවනවා යැයි කිසිවකු දැන් කියනවා නම් ඔහුගේ මොළේ පරීක්‍ෂා කළ යුතුය.පුංචි වැස්සකටත් පාරවල් යටවන තරමට වගුරු බිම් ගොඩ කිරීමේ වගකීම නම් එක්සත් ජාතික පක්‍ෂ පාලනය යටතේ පැවැති නගර සභා වගකිව යුතුය.දැන් ඉතින් ගංවතුර උවදුරෙන් බේරෙන්නට අවශ්‍ය මූලික පියවර ගැනීමට නිසි කාලය පැමිණ තිබේ.මේ වන විට විපතට පත්වූවන්ට අවශ්‍ය පිසූ ආහාර හා වියළි ආහාර ලබාදීම දිගටම සිදුකරනවා. ඒ සඳහා ප්‍රාදේශීය ලේකම් කාර්යාල සහ ග්‍රාම සේවක මහත්ම මහත්මීන් උපරිම සහයෝගය ලබා දෙනවා.තවද ජලය රැඳී තිබෙන ස්ථාන කඩිනමින් සුද්ධ පවිත්‍ර කිරීම සිදුවනවා. මේ සඳහා වාරිමාර්ග දෙපාර්තමේන්තු නිලධාරීන් අපට අවශ්‍ය සහයෝගය ලබා දෙනවා. වත්තල ඇති සොරොව්ව අවහිර වීම නිසා තමා මේ ආකාරයට ජල ගැලීම උග්‍ර වුණේ.ඒ නිසා එම සොරොව්ව විවෘත කර ඒ සඳහා අවශ්‍ය ප්‍රතිසංස්කරණ කටයුතු ද මේ වන විට සිදුකරනවා. එමෙන්ම වත්තල කිරිබත්ගොඩ 983 මාර්ගයේ පාලම ඉවත් කර ඒ සඳහා අවශ්‍ය ප්‍රතිසංස්කරණ කටයුතු මාර්ග සංවර්ධන අමාත්‍යාංශය මගින් සිදුකරනවා. මේ සියලු කටයුතු මර්වින් සිල්වා ඇමැතිතුමාගේ අධීක්ෂණය යටතේ සිදුකෙරෙනවා.මෙවැනි ජල ගැලීම් සිදු වූ විට තාවකාලික විසඳුම් ලබා දීමට අපි කිසි විටෙක සූදානම් නෑ. ප්‍රදේශය පුරා පවතින ඇළවේලි සුද්ධ කිරීමට අවශ්‍ය යන්ත්‍රෝපකරණත් මේ වන විට ගෙනත් තිබෙනවා.ඒත් මේ අධික වර්ෂාව නිසා ඒ කටයුතු කිරීමට හැකියාව නෑ. වර්ෂාව අවසන් වූ වහාම ඒ කටයුතු ආරම්භ කරනවා. නැවත අධික වර්ෂාවක් ඇතිවූ විට ඒ සඳහා ජනතාවට මුහුණ දීමට හැකි වටපිටාවක් ඉක්මනින් සකස් කරනවා.මෙහෙ පදිංචියට ඇවිත් අවුරුදු පනහක් විතර. හැම අවුරුද්දෙම මේ විදියට වතුර දානවා. මේ අවුරුදු පනහටම එකම එක වතාවක් නිලධාරීන් ඇවිත් ගියා ගියාමයි. අද වෙනකල් කිසිම දෙයක් නෑ.අපේ ගෙවල් වතුරට යට වුණා කියලා කිසිම ආධාරයක් හම්බවෙලා නෑ. මම ජීවත් වෙන්නෙ දුව ළඟ. දුවගේ මහත්තයා වැඩ කරන්නේ පිටකොටුවෙ. ඒත් දැන් එයාට ඒ රස්සාවත් නෑ.පිටකොටුවෙ කඩ කඩපු නිසා. උදේ වරුවට වතුර අඩු වෙනවා. ඒත් හවසට වතුර වැඩි වෙනවා. ගෙවල්වලට උසින් වතුර දානවා. අසූ ගණන්වල නම් එහෙම වතුර දානකොට අපි පාලම උඩට ගියා.ඒත් දැන් එහෙම යන්න බෑ. ඉහළ නිලධාරීන් ආධාර දෙන්න එන්නෙ නෑ. එයාලා ඒ ආධාර බෙදන්න දෙන්නෙ ගමේම කෙනෙකුට. එහෙම වුණාම ගමේ කෙනා ආධාර දෙන්නෙ ඇත්තටම විපතට පත් වූ අයට නෙමේ.ඒ අය අඳුරන අයට හිතවත්කමට. අසරණ අපි පෙන්නලා ප්‍රයෝජන ගත්තෙ තියෙන මිනිස්සු. මේ ගැන නම් ඉහළ පෙළේ අය දැනගන්නම ඕනෙ.ඇළවල් සහ පාරවල් ගොඩ කරන කොට වතුර පිටාර ගලනවා. මේ වෙන කොට අපේ ගමේ දාහක් විතර පවුල් ශාන්ති ශාලාවට ගිහින්. ඒ අයගේ් ගෙවල් ඔක්කොම යටවෙලා.කටුනායක අධිවේගී මාර්ගය හැදූ එක හොඳයි. ඒත් ඒ මාර්ගය හැදූ හින්දා තමා මේ වැස්සෙන් මෙච්චර විපතක් වුණේ. අපි දවසෙ වියදම හොයා ගන්නෙ කුලී වැඩ කරලා. වැස්ස නිසා කුලී වැඩක් කර ගන්න විදියකුත් නෑ. මේ රෑට කන්න පාන් රාත්තල් දෙකක් අරන් එන්නෙ.ඒ ගන්නත් ආවේ බොහොම අමාරුවෙන්. වෙනදා පයින් එන දුර කඩේට. වැස්සට පාර යටවෙලා හින්දා කඩේට එන්නත් වෙලා තියෙන්නේ රවුම් පාරකින්. ඒ පාරෙ එන්න ත්‍රිවිල් එකකට රුපියල් 120ක් දෙන්න ඕනෙ. එන්නයි යන්නයි රුපියල් 240යි. දුප්පත් අපි කොහොමද ත්‍රීවිල් එකක යන්නෙ. මොනවා වුණත් පයින්ම එන්න ඕනෙ.පවුල් 500 කට වැඩි ප්‍රමාණයක් මේ ප්‍රදේශයේ මේ ජල ගැලීම නිසා අසරණ වෙලා. මට වයස අවුරුදු 72 ක් වෙනවා. අපි පොඩි කාලෙ මේ දෙල්කඳ හන්දියේ ඉදලා රත්තනපිටිය හන්දියට යනකල් එකම කුඹුරු යායක්.ඒත් දැනට අවුරුදු 20කට විතර පෙර ඉදලා මේ කුඹුරු වගා කටයුතුවලට යොදවන්නෙ නෑ. ඒ දවස්වල මීට වඩා වහිනවා. ඒත් කවදාවත් මෙහෙම ගෙවල් යටවුණේ නෑ. ඒ යට නොවීමට හේතුව එදා වැහි වතුර කුඹුරුවලට පිරෙනවා.එහෙම පිරුණු වතුර කටු ඇළින් වේරැස් ගඟට බැහැලා මොරටුව හරහා මුහුදට ගලා යනවා. ඒත් දැන් මේ කුඹුරු ටික ටික ගොඩ කරලා ගෙවල් හදාගෙන. එනිසා කුඹුරුවලට අල්ලපු වතුර යන්න තැනක් නෑ.ආණ්ඩුවෙන් කුඹුරු ගොඩ කරන්න දෙන්නෙ නෑ. ඒත් නිලධාරීන් සිදුකරන අල්ලස් දූෂණ ගැනීම නිසා කුඹුරු ගොඩ කරනවා. දැනට ඉතිරිවී තිබෙන්නේ වැඩ නොකරන කුඹුරු අක්කර 250 ක් විතර.මේ කුඹුරු අක්කර 250 රජයට පවරා ගෙන වැවක් සෑදීම දැන් කළ යුතු බව මගේ හැඟීමයි. එතකොට මේ වතුර ඒ වැවට පිරෙනවා. එහෙම නැතුව මේ විදියට ගියොත් ඉතුරු කුඹුරු ටිකත් ගොඩ කරනවා. එහෙම වුනොත් මේ පළාත තව ටික කාලයක් යන කොට පොඩි වැස්සටත් ජලයෙන් යටවීම වලක්වන්න බෑ.හැම අවුරුද්දකම මේ ආකාරයට ජලයෙන් ගෙවල් යට වෙනවා. එහෙම යට වුණු දවසට මැති ඇමැතිවරු ඉහළ පෙළේ නිලධාරීන් හැමෝම එනවා මේ සිදු වූ විපත බලන්න. නමුත් වතුර ටික බැහැලා ගිහින් නැවත යථා තත්ත්වයට ආවාම විපත වූ වෙලාවෙ ආ මැති ඇමැතිවරුන්ට ඉහළ නිලධාරීන්ට එහෙම දෙයක් වුණාද කියලවත් මතක නැහැ. යටවුණු ගෙවල්වල පදිංචිකරුවනුත් ඒ වගේමයි.මේ පිටාර ගලන ඇළ කට්ටිය හන්දියේ ඉඳලා වේරැස්ගඟ දක්වා තියෙනවා. ඇළ පටන් ගන්න තැන ඉඳලා අවසානය දක්වාම ඇළ කණ්ඩියෙ ගෙවල් හදලා දෙල්කඳ හන්දියේ කඩ පේලියකුත් තියෙනවා.මේ ගෙවල්වලින් කඩවලින් එකතුවන කුණු දාන්නේ මේ ඇළට දවසට කුණු ලොරි දෙකක් තුනක් එකතු වෙනවා. මේ විදියට ඇළට දාන කුණු එකතු කර ගැනීමට මාර්ගයක් සකස් කිරීමත් ඉතා වැදගත්.මේ වැස්සට පොත් ටික ඔක්කොම තෙමිලා. වැස්ස වැඩිවෙන කොට උණත් හැදෙනවා බයට. ඉස්කෝලෙ යන්න විදියකුත් නෑ. පාඩම් වැඩ අතපසු වුණාම මිස්ලා බනිනවා. මම පන්තියේ හැමදාම පළවෙනියා.මට හම්බවුණු සහතිකත් ගොඩක් තියෙනවා. ගෙට වතුර දාන්න ගත්තත් හරි ඉස්කෝලෙ ගියෙ නෑ. හැම අවුරුද්දෙම මෙහෙම වෙනවා.අපි බලන්න කවුරුත් එන්නෙ නෑ. මේ ඇඳගෙන ඉන්න ගවුමත් තෙතයි. අපිත් ආසයි ලස්සනට ඉන්න. ඒත් අපිට එහෙම ඉන්න නෑනේ.අපි මෙහෙ පදිංචියට ආවෙ 2002 අවුරුද්දෙ. මේ ආකාරයට ගෙවල් යටවෙන්න එකම හේතුව මේ තියෙන ඉඩම් ගොඩකිරීම. එහෙම ගොඩ කරන ඉඩම් බද්ධට දෙනවා. තමන්ගේ වාසිය ගැන පමණක් හිතලා කටයුතු කරන එකේ විපාක විඳීන්න වෙන්නෙ අහිංසක මිනිසුන්ට. මිනිසුන්ගේ තියෙන නොසැලකිලිමත්කම නිසා තමා මේ වගේ කරදර.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n1005251</link>
    <topic>ඉංග්‍රීසි ගුරුවරුන් 2000කට කොරියාවේ ගුරු රස්සා</topic>
    <author>දයා පෙරේරා</author>
    <content>ශ්‍රීලාංකික ඉංග්‍රීසි ගුරුවරුන් දෙදහසකට කොරියාවේ පාසල්හි ඉංග්‍රීසි ගුරුවරුන් ලෙස සේවය කිරීම සඳහා ළඟදීම අවස්ථාව උදාවේ. අධ්‍යාපන ඇමැති බන්දුල ගුණවර්ධන මහතා සහ ශ්‍රී ලංකාවේ කොරියානු තානාපති චොයි කි චුල් මහතා අතර අධ්‍යාපන අමාත්‍යාංශයේ පැවැති සාකච්ඡාවකදී තානාපතිවරයා මේ අවස්ථාව ලබාදීමට එකඟත්වය පල කෙළේ ය.දෙවර්ෂයක කාලයක් කොන්ත්‍රාත් පදනමින් කොරියාවේ පාසල්වල ඉගැන්වීමට මේ ඉංග්‍රීසි ගුරුවරුන්ට අවස්ථාව ලැබේ.මෙය ශ්‍රී ලංකාවේ ගුරුවරුන්ට කොරියාවේ පාසල් හී ගුරු රැකියා ලැබෙන ප්‍රථම අවස්ථාව බව අධ්‍යාපන අමාත්‍යාංශය පවසයි.බන්දුල ගුණවර්ධන මහතා අධ්‍යාපන ඇමැති පදවියට පත් වීමෙන් පසු පැවැති පළමු සාකච්ඡාවේදීම ශ්‍රී ලංකාවේ අධ්‍යාපන සංවර්ධනය සඳහා සුවිශේෂ අනුග්‍රහයක් දැක්වීමට කොරියානු තානාපතිවරයා කැමැත්ත පළ කෙළේ ය.ශ්‍රී ලංකාවේ ප්‍රාථමික පාසල් සඳහා කොරියානු රජයේ සමාගමක් මගින් ඩිජිටල් පියානෝ දෙදහසක් සහ කළු ලෑලි පනස් දහසක් ලබාදීමටත් තානාපතිවරයා එකඟ විය. කොරියාවේ කොයිනා ආයතනයේ ප්‍රතිපාදනවලින් ගුරු පුහුණු මධ්‍යස්ථානයක් හෝමාගම ප්‍රදේශයේ ස්ථාපිත කිරීමටද සාකච්ඡාවේදී එකඟත්වය පළ කැරිණි.කොරියානු පාසල් සිසුන්ට ශ්‍රී ලංකාවේ දී අධ්‍යාපනය ලබා ගැනීමේ අවස්ථා සපුරා දීම සඳහා පාසලක් ආරම්භ කිරීමට ඉඩමක් ලබාදීමට අධ්‍යාපන ඇමැතිවරයා මෙහිදී එකඟ විය. මේ සාකච්ඡාව සඳහා අධ්‍යාපන අමාත්‍යාංශයේ ලේකම් සුනිල් එස්. සිරිසේන මහතාද සහභාගී විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n1005252</link>
    <topic>ඉදිරි දින දෙකේදීයළිත් තද වැසි</topic>
    <author>ශීලා උඩුවර</author>
    <content>වෙනස් වන වායුගෝලීය තත්ත්වය හේතුවෙන් නැවතත් ඉදිරි දින දෙකේ දී දිවයිනේ නිරිතදිග ප්‍රදේශවලට තද වැසි ඇතිවන බව කාලගුණ විද්‍යා දෙපාර්තමේන්තුව කියයි.ඒ අනුව බස්නාහිර, සබරගමුව, මධ්‍යම පළාත්වලට හා ගාල්ල මාතර දිස්ත්‍රික්කවලට විටින්විට වැසි ඇතිවේ. බස්නාහිර හා නිරිතදිග මුහුදු ප්‍රදේශ විටින් විට වැසි හෝ ගිගුරුම් සහිත වැසි ඇතිවන බව දෙපාර්තමේන්තුව කියයි.සෙසු ප්‍රදේශවල තැනින් තැන වැසි ඇතිවේ. සුළං නිරිත දිගින් හමන අතර සුළඟේ වේගය පැයට කි.මීටර් 30ත් 40ත් අතර වේ.විටෙක මෙය 50 පමණ දක්වා වැඩිවිය හැකිය. දිවයිනේ සෙසු මුහුදු ප්‍රදේශ තරමක් රළුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n1005253</link>
    <topic>නාගරික සංවර්ධන අධිකාරියේදූෂිතයන් සොයා මෙහෙයුමක්</topic>
    <author>විජයානි එදිරිසිංහ</author>
    <content>නාගරික සංවර්ධන අධිකාරියේ නීති රීති වලට පටහැනි ලෙස පසුගිය කාලය පුරා දූෂණ, වංචා සහ වෙනත් අකටයුතුකම්වල යෙදුණු නිලධාරීන්ට එරෙහිව නීතිය තදින්ම ක්‍රියාත්මක කිරීමට ආරක්ෂක අමාත්‍යාංශය තීරණය කර තිබේ.මෙවැනි අකටයුතුකම් පිළිබද තොරතුරු රැසක් මේ වන විට ආරක්ෂක අමාත්‍යාංශයට ලැබී ඇත.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත නාගරික සංවර්ධන අධිකාරියේ නිලධාරීන් පිරිසක් විසින් මේ වංචා දූෂණ සම්බන්ධයෙන් සමීක්ෂණයක් ආරම්භ කර තිබේ. එම සමීක්ෂණ වාර්තාවට අනුව වැරැදි කළ පුද්ගලයා කවුරුන් වුවත් ඔහුගේ තරාතිරම නොබලා නීතිය අකුරටම ක්‍රියාත්මක කෙරෙන බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා දිනමිණ ට පැවසීය.පසුගිය වසර විස්සක පමණ කාලයක් නාගරික සංවර්ධන අධිකාරියේ කටයුතු කිසිදු කළමනාකාරිත්වයකින් තොරව සිදුවී ඇති බවට හඳුනාගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n1005254</link>
    <topic>විපතට පත් වූවනට සහන සලසන්නසැලසුම් හා ඇස්තමේන්තු ලබා දෙන්න</topic>
    <author/>
    <content>අධික වර්ෂාව හේතුවෙන් විපතට පත් වූ ජනතාවට සහන සැලැසීමට අවශ්‍ය සැලසුම්, ඇස්තමේන්තු සමඟ වහාම ලබා දෙන ලෙස රජය සියලු දිස්ත්‍රික් සහ ප්‍රාදේශීය ලේකම්වරුන්ට දැනුම් දී තිබේ.මේ ජනතාවට සහන සැලැසීමට මෙන්ම දේපළවලට හා ගොවිතැන්වලට වන්දි ගෙවීමට අවශ්‍ය තරම් මුදල් ලබා දෙන ලෙස ජනාධිපති මහින්ද රාජපක්ෂ මහතා දුන් උපදෙස් අනුව රජය මේ දැනුම් දීම කර තිබේ.මේ සඳහා අවශ්‍ය කෙටිකාලීන, දිගුකාලීන සහ ක්ෂණික සැලසුම්, ඇස්තමේන්තු සමඟ වහා ඉදිරිපත් කරන ලෙස කෙරුණු දැනුම් දීමට අනුව මේ වන විටත්  දස ලක්ෂ 35ක මුදලක් රජය විසින් මුදා හරිනු ලැබ ඇත. පසුගිය සතියේ ඇති වූ ජල ගැලීම් හේතුවෙන් කොළඹ, ගම්පහ සහ කළුතර දිස්ත්‍රික්ක ඇතුළු ප්‍රදේශ රැසක පවුල් 93955ක 407549 දෙනකු පීඩාවට ලක්ව තිබේ.කොළඹ දිස්ත්‍රික්කයට රුපියල් දස ලක්ෂ 13ක් ගම්පහ දිස්ත්‍රික්කයට රුපියල් ලක්ෂ 70ක් සහ කළුතර දිස්ත්‍රික්කයට රුපියල් ලක්ෂ 50ක් ලබාදී ඇති අතර විපතට පත් ජනතාවට වියළි ආහාර ලබාදීමේ වැඩපිළිවෙළක් සඳහා ලෝක ආහාර වැඩසටහන මගින් රුපියල් දස ලක්ෂ 56ක් ලබා දී ඇත.ගංවතුරින් හානියට පත් වූ නිවසකට රුපියල් 50000ක උපරිමයකට හා වගා හානිවලට රුපියල් 20000ක උපරිමයකට යටත්ව වන්දි මුදල් ලබා දීමට රජය තීරණය කර ඇති අතර ජනතාවට අවශ්‍ය සහන ක්‍රමවත්ව බෙදා හැරෙති ද සොයා බැලීමට රජය විශේෂ කණ්ඩායමක් යොදවා තිබේ. ගංවතුර බැස යාමත් සමඟ ඇති විය හැකි වසංගත රෝග අවදානම වළක්වා ගැනීම සඳහා මේ වන විටත් කඩිනම් පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n1005255</link>
    <topic>පොලිසියේ අය මුණ ගැසීමටකාහටවත් මුදල් දෙන්න එපා</topic>
    <author>භක්ති ධර්මපි‍්‍රය මෙන්ඩිස්</author>
    <content>පොලිස් දෙපාර්තමේන්තුවේ ඕනෑම අංශයක ඕනෑම නිලධාරියකු සෘජුව මුණ ගැසීමේ අවස්ථාව ඇති බවත් පොලිස් නිලධාරින් හමුවීම සඳහා කිසිදු පුද්ගලයකුට මුදල් ගෙවීමට අවශ්‍ය නැති බවත් පොලිස් මූලස්ථානය ජනතාවට දැනුම් දෙයි.රහස් පොලිසිය ඇතුළු තවත් අංශ වෙත පුද්ගලයන් යොමු කිරීම සඳහා රුපියල් ලක්ෂයේ සිට ලක්ෂ පහ දක්වා මුදල් අය කර ගන්නා පුද්ගලයන් පිළිබඳ පොලිස් මූලස්ථානයට තොරතුරු ලැබී අති බවත් ඔවුන් අත්අඩංගුවට ගැනීමට වහාම කටයුතු කරන බවත් පොලිස් මූලස්ථානයේ ජ්‍යෙෂ්ඨ පොලිස් අධිකාරිවරයෙක් ‘දිනමිණ’ ට ඊයේ (24) පැවැසීය.පොලිස්පති මහින්ද බාලසූරිය මහතා හමුවීම සඳහා පොලිස් මහජන සම්බන්ධතා මැදිරියක් මේ වන විට ක්‍රියාත්මක කර ඇත. අයුතු ලෙස පුද්ගලයන් මුණ ගස්වන බව පවසා මුදල් ගැනීම සම්බන්ධයෙන් තොරතුරු දන්නේ නම් එම තොරතුරු පොලිස් මූලස්ථානයට ලබා දෙන ලෙසද පොලිස් මූලස්ථානය ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n1005256</link>
    <topic>හිටපු මන්ත්‍රීවරුන් 10ක්නිල නිවාසවල ‘පැළ වෙලා’</topic>
    <author>චන්දිමා එදිරිමාන්න</author>
    <content>නිල නිවාසවලින් ඉවත් වන්නැයි දන්වා තිබියදීත් තවමත් රැදී සිටින මන්ත්‍රීවරුන් දස දෙනා සම්බන්ධයෙන් ඉදිරි දින කීපයේ දී නිත්‍යනුකූල පියවර ගැනීමට රාජ්‍ය පරිපාලන හා ස්වදේශ කටයුතු අමාත්‍යාංශය තීරණය කරයි.කැප්පෙට්ටිපොල මාවතේ පිහිටි රජයේ නිවාසවල මේ පිරිස රැදී සිටින බැවින් ඔවුන්ට එරෙහි ව රාජ්‍ය දේපළ සන්තකයට ගැනීමේ පනත යටතේ නඩු පවරා පිස්කල් බලය යොදා එම පිරිස ඉවත් කරන බව ද අමාත්‍යංශ ලේකම් සී. දිසානායක මහතා පැවසීය.මහ මැතිවරණය අවසන් වී සති දෙකක් ඇතුළත එම රජයේ නිල නිවාස භාරදීමට කටයුතු කරන්නැයි රාජ්‍ය පරිපාලන සහ ස්වදේශ කටයුතු අමාත්‍යාංශය අදාළ පරාජිත මන්ත්‍රීවරන්ට දැන්වූ බව ද ලේකම්වරයා සඳහන් කළේය. එහෙත් එම නියෝග නොසලකා කටයුතු කරන්නේ නම් ඉදිරි දින කීපය ඇතුළත තීරණයක් ගැනීමට සිදුවන බව ද හෙතෙම අවධාරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n1005257</link>
    <topic>ජල ගැලීමෙන්අවතැන් වූ ඉතිරි පිරිසත්යළි පදිංචි කිරීමට පියවර</topic>
    <author>වෙල්ලස්ස බණ්ඩාර සහ චමීර ඇල්ලදෙණිය</author>
    <content>හදිසි ජල ගැලීම් තත්ත්වයෙන් අවතැන් වූ පිරිසෙන් දැනට ඉතිරි වි සිටින ලක්ෂ දෙකක පිරිස ඉදිරි දින දෙක ඇතුළත නැවත පදිංචි කිරීමට පියවර ගන්නා බව රජය අවධාරණය කරයි.ලක්ෂ පහකට ආසන්න ප්‍රමාණයක් ජල ගැලීම් හා අයහපත් කාලගුණය නිසා විපතට පත්වූ බවත්, ඒ අතුරින් වැඩි කොටසක් ඊයේ (24) වන විට නැවත තම නිවෙස්වල පදිංචි වී තිබෙන බවත් ආපදා කළමනාකරණ ඇමැති ඒ. එච්. එම්. ෆවුසි මහතා ‘දිනමිණ’ ට ඊයේ (24) පැවැසීය. මේ ජල ගැලීමත් සමඟ ජනතාවට සහන ලබාදීමට ක්‍රියාත්මක වූ රජය ප්‍රාදේශීය ලේකම් කාර්යාල හරහා ආහාර ලබාදීමට පියවර ගත්තේ ය. විපතට පත්වූවන් සඳහා අහාර ලබාදීමට පමණක් රජය රුපියල් මිලියන 35 ක් වැයකර ඇත. ඊට අමතරව ආර්ථික සංවර්ධන ඇමැති බැසිල් රාජපක්ෂ මහතාගේ ඉල්ලීම මත ලෝක ආහාර සංවිධානය මඟින් විපතට පත් වූවන්ට ආහාර ලබාදීම සිදුකළ බව ආපදා කළමනාකරණ ඇමැතිවරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n1005258</link>
    <topic>ඩෙංගු මර්දනයට වීදි බසින්නකමිටු පහක් ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>ඩෙංගු මර්දනය සඳහා වූ කමිටු පහක් ජාතික මට්ටමේ සිට බිම් මට්ටම දක්වා පිහිටුවීමට සෞඛ්‍ය ඇමැති මෛත්‍රීපාල සිරිසේන මහතා කටයුතු යොදා ඇත. ඒ අනුව පිහිට වූ කමිටු වන ජාතික කමිටුව මාස තුනකට වරකුත් පළාත් කමිටුව මාස දෙකකට වරකුත්, දිස්ත්‍රික් කමිටුව මාසයකට වරකුත්, ප්‍රාදේශීය ලේකම් කොට්ඨාස මට්ටමෙන් පිහිට වූ කමිටුව සති දෙකකට වරක්, ග්‍රාම නිලධාරි මට්ටමෙන් පිහිට වූ කමිටුව සතියකට වරක් වශයෙන් රැස් වේ.මීට අමතරව ඩෙංගු රෝගයට එරෙහිව ජනතාව වීදි බැස්සවීම සඳහා ඩෙංගු මර්දනය කිරීමට වීදි බසිමු තේමාව යටතේ වැඩපිළිවෙළක් ප්‍රථම වරට මෙරට ක්‍රියාත්මක කිරීමට ද සැලසුම් යොදා ඇත. ජනාධිපති ඩෙංගු කාර්ය සාධක බළකාය ප්‍රථම වරට අද (25දා) ජනාධිපති ලේකම් කාර්යාලයේ දී රැස්වේ.සෞඛ්‍ය අමාත්‍යාංශයේ පැවැති මාධ්‍ය හමුවකදි ඇමැතිවරයා මේ බව ඊයේ (24දා) ප්‍රකාශ කර සිටියේ ය. ඩෙංගු රෝගය මෙරටින් තුරන් කිරීමේ ඉලක්කය ජයග්‍රහණය කිරීම සඳහා මහජනතාවගේ පුළුල් දායකත්වය ලබා ගැනීමේ අරමුණෙන් මෙසේ කමිටු පිහිට වූ බවත්, මේ කමිටු ලබන මස 5 වැනිදාට ප්‍රථම සෑම දිස්ත්‍රික්කයකම ස්ථාපිත කිරීමට කටයුතු කර ඇති බවත් ඇමැතිවරයා පැවැසුවේ ය.ඩෙංගු මර්දනයට යොදා ගන්නා බී. ටී. අයි. බැක්ටීරියාව දේශීයව නිෂ්පාදනය කරන ආයතනවලින් මිලදී ගැනීම සඳහා වූ තීරණය ඉදිරි පැය 48 තුළ දී ගන්නා බවත් ඇමැතිවරයා කීය.මේ වන විට ඩෙංගු රෝගය දිස්ත්‍රික් 15ක පිහිටි සෞඛ්‍ය වෛද්‍ය නිලධාරි කොට්ඨාස 65ක බරපතල වශයෙන් ව්‍යාප්ත වී ඇති බවත්, එම කොට්ඨාස 65 තුළම සෞඛ්‍ය ඇමැතිවරයා වශයෙන් තමන් හා නියෝ්ජ්‍ය ඇමැති මහින්ද අමරවීර මහතාගේ ද සහභාගීත්වයෙන් ඩෙංගු රෝග මර්දන කටයුතු සඳහා ;පෟද්ගලිකවම දායකත්වය ලබාදෙන බවත් ඇමැතිවරයා ප්‍රකාශ කෙළේ ය.මේ අවස්ථාවට නියෝජ්‍ය සෞඛ්‍ය ඇමැති මහින්ද අමරවීර, අතිරේක ලේකම් සරත් චන්ද්‍රසිරි විතාන මහත්වරු ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n1005259</link>
    <topic>මිලියන 140ක ලාභයජනපතිට බාරදීමට පියවර</topic>
    <author>සිතාරා සේනානි</author>
    <content>රාජ්‍ය සම්පත් හා ව්‍යවසාය සංවර්ධන අමාත්‍යාංශයට අයත් ආයතනවලින් මේ වසරේ රුපියල් මිලියන 140 ක ලාභාංශ ප්‍රමාණයක් උපයා ගැනීමට හැකිව තිබේ. රාජ්‍ය වැවිලි සමිගම් වන කුරුණෑගල වැවිලි සමාගම හා හලාවත වැවිලි සමාගමෙන් රුපියල් මිලියන 70ක් ද,  ලංකා ඛනිජ වැලි සංස්ථාවෙන් රුපියල් මිලියන 70 ක් ද වශයෙන් මේ ලාභාංශ ප්‍රමාණය ලැබී තිබේ.මේ මුදල ජනපති මහින්ද රාජපක්‍ෂ මහතා වෙත ලබන මස මුලදී භාර දීමට කටයුතු කරන බව රාජ්‍ය සම්පත් හා ව්‍යවසාය සංවර්ධන අමාත්‍යාංශයේ ලේකම් ආචාර්ය විලී ගමගේ මහතා පැවැසීය.රජය සතු වැවිලි සමාගම් පහ මෙන්ම ලංකා ඛනිජවැලි සංස්ථාව ද ඉකුත් සමයේ පාඩු ලබමින් පැවතිණි. මේවායේ කළමනාකරණය විධිමත් කිරීමෙන් පසු දැන් ඒවා ලාභ ඉපයීමට පටන් ගෙන තිබේ. රාජ්‍ය වැවිලි සමාගම් 2009 වසරේ ලාභාංශය ලෙස රුපියල් මිලියන 51ක මුදලක් රජයට උපයා දීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n10052510</link>
    <topic>උතුරේ ජනතාවගේ බිඳුණු සිත් සවිමත් කිරීමට නාමල් රාජපක්ෂ මන්ත්‍රීවරයාට හැකි වේවි</topic>
    <author/>
    <content>උතුරේ ජනතාවගේ සිඳී බිඳී ගිය සිත් නැවත එකතු කිරීමට ජනාධිපති මහින්ද රාජපක්ෂ මහතා ගෙන යන වැඩපිළිවෙළ ශක්තිමත් කිරීමට නාමල් රාජපක්ෂ මහතා වැනි නවක මන්ත්‍රීවරුන් ඉදිරිපත් වීම සතුටට කරුණක් බව ඉදිකිරීම් හා ඉංජිනේරු සේවා නිවාස හා පොදු පහසුකම් පිළිබඳ ඇමැති විමල් වීරවංශ මහතා පැවැසීය.ඇමැතිවරයා මේ අදහස් පළ කෙළේ කිළිනොච්චි දිස්ත්‍රික්කයේ සංවර්ධන කටයුතු කඩිනම් කිරීම සඳහා එම දිස්ත්‍රික් ලේකම් කාර්යාලයේදී ඊයේ (24) පැවැති සාකච්ඡාවකදීය.ඇමැතිවරයා එහිදී වැඩිදුරටත් මෙසේ ද පැවැසීය. අද අප මෙහිදී ප්‍රදේශයේ නිවාස, මහාමාර්ග, තරුණ කටයුතු, සෞඛ්‍ය, අධ්‍යාපන, පොදු පහසුකම් ආදිය පිළිබඳව සමාලෝචනයක් කළා.එහිදී කඩිනම් කළයුතු කටයුතු රාශියක් පිළිබඳව අනාවරණය වුණා. අප නවක මන්ත්‍රී කණ්ඩායම ඒ ඒ ක්‍ෂේත්‍ර පිළිබඳව සොයා බලා කටයුතු කිරීමට සූදානමින් සිටිනවා. ඒ සඳහා විවිධ අමාත්‍යාංශවල සහාය ලබා ගැනීමට ඔවුන් කටයුතු කරනවා ඇති. අවතැන් වූ පවුල් නැවත පදිංචි කිරීමට කඩිනම් වැඩපිළිවෙළක් සකසනවා. රජයේ සේවකයන් සඳහා නිවාස ව්‍යාපෘතියක් ඇරඹීමටත් පොරොන්දු වෙනවා.නවක පාර්ලිමේන්තු මන්ත්‍රීවරුන්ට අදාළ ක්ෂේත්‍රයන් බෙදාදීමද මෙහිදී සිදුකෙරිණි.ඒ අනුව උදිත් ලොකුබණ්ඩාර මන්ත්‍රීවරයාට අධ්‍යාපන ක්ෂේත්‍රයත් වෛද්‍ය රෝහණ පුෂ්පකුමාර මන්ත්‍රීවරයා සහ විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මියට සෞඛ්‍ය ක්ෂේත්‍රයත් ඇමැති විමල් වීරවංශ, පාර්ලිමේන්තු මන්ත්‍රී තේනුක විදානගම මහත්වරුන්ට නිවාස ක්ෂේත්‍රයත්, අරුන්දික ප්‍රනාන්දු සහ ෂෙහාන් සේමසිංහ මහත්වරුන්ට ධීවර ක්ෂේත්‍රයත්, නියෝජ්‍ය අමාත්‍ය පේ‍්‍රමලාල් ජයසේකර සහ ලොහාන් රත්වත්තේ මන්ත්‍රීවරයාට, විදුලිබල ක්ෂේත්‍රයත්, දිලුම් අමුණුගම මන්ත්‍රීවරයාට ප්‍රවාහන ක්ෂේත්‍රයත්, රොෂාන් රණසිංහ මහතාට අත්‍යවශ්‍ය භාණ්ඩ ක්ෂේත්‍රයත්, කනක හේරත් මන්ත්‍රීවරයාට උප්පැන්න හා මරණ සහතික ක්ෂේත්‍රයත් භාරව පත් කෙරිණි.උතුරු පළාත් ආණ්ඩුකාර පී. ඒ. චන්ද්‍රසිරි මහතා සහ කිලිනොච්චි දිස්ත්‍රික් ලේකම් වයි. කේදිස්වරන් මහත්මියද මෙහි සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n10052511</link>
    <topic>ගංවතුර නිසා ගොඩගැසුණුලියුම් බෙදීම කඩිනමින්</topic>
    <author>උපාලි කරුණාරත්න</author>
    <content>ජල ගැලීම් හේතුවෙන් තැපැල් සහ සන්නිවේදන කටයුතුවලට ඇති වූ බාධා මේ වනවිට ඉවත් කිරීමට පියවර ගෙන ඇත.තැපැල් කාර්යාල ගණනාවක් ජලයෙන් යටවීම සහ ජල ගැලීම් හේතුවෙන් තැපැල් බෙදීමේ කටයුතු සාමාන්‍ය පරිදි පවත්වාගෙන යාමට නොහැකි වූ බව ප්‍රකාශ කරන තැපැල් හා විදුලි සංදේශ ඇමැති ජීවන් කුමාරතුංග මහතා එම බාධා ඉවත්වෙමින් පවතින බව කීය.ජල ගැලීම් නිසා ඍජුවම පීඩාවට පත් වූ තැපැල් සේවකයන් වෙනුවට ආදේශකයන් යොදවා ලියුම් බෙදා අවසන් කිරීමට කටයුතු යොදන බව ද ඇමැතිවරයා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n10052512</link>
    <topic>පාසල් පරිගණක මධ්‍යස්ථානවලින්සෙනසුරාදාටත් වැඩ ගන්න යයි</topic>
    <author>දයා පෙරේරා</author>
    <content>දැනට සෙනසුරාදා දිනවල වසා තිබෙන පාසල් පරිගණක මධ්‍යස්ථාන දරුවන්, ගුරුවරුන් සහ මවුපියන්ට තොරතුරු තාක්ෂණය ඉගැන්වීම සඳහා යොදා ගැනීමට අධ්‍යාපන ඇමැති බන්දුල ගුණවර්ධන මහතා තීරණය කර ඇත.අධ්‍යාපන කලාපයක පිහිටි පරිගණක මධ්‍යස්ථාන පහසුකම් සහිත පාසල්වල මේ වැඩසටහන ක්‍රියාත්මක කිරීමටත් එම පහසුකම් නැති අවට පාසල්වල දරුවන් මවුපියන් හා ගුරුවරුන්ද ඒ සඳහා සහභාගි කර ගැනීමටත් ඇමැතිවරයා අදහස් කරයි.මේ වැඩසටහන පළමුවෙන්ම හෝමාගම අධ්‍යාපන කලාපයේ පාසල් 96 සම්බන්ධකර ගනිමින් ක්‍රියාත්මක කිරීමට නියමිතය.සෙනසුරාදා දිනවල සම්පූර්ණයෙන් නොමිලේ පවත්වන මේ වැඩ සටහනේ දී තොරතුරු තාක්ෂණය ඉගැන්වීම සඳහා ඒ පිළිබඳ විශේෂඥයන් හා පුහුණු ගුරුවරුන් ගේ සේවය ස්වේච්ඡා පදනමින් ලබාදීමට දැනටම විසිදෙනෙකු පමණ කැමැත්ත පළකර ඇතැයි අධ්‍යාපන අමාත්‍යාංශයේ ජ්‍යෙෂ්ඨ නිලධාරියෙක් දිනමිණට කීවේ ය.සෙනසුරාදා දිනයේ වසා තැබෙන පාසල් පරිගණක මධ්‍යස්ථාන මෙසේ උපයෝගිකර ගන්නා අතර තවත් විෂය බාහිර ක්‍රියාකාරකම් වලට එදින තුළ දරුවන් සහභාගි කර ගැනීමට ඇති හැකියාව ද අවධානයට යොමු වී ඇතැයිද එම නිළධාරියා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n10052513</link>
    <topic>ගංවතුරින් අවතැන් වූ පවුල් 10,000කටමන්ත්‍රී දුමින්ද සිල්වා පිහිට වෙයි</topic>
    <author>විජයානි එදිරිසිංහ</author>
    <content>ගංවතුරෙන් අවතැන් වූ කොළඹ දිස්ත්‍රික්කයේ පවුල් දස දහසකට වියළි ආහාර ද්‍රව්‍ය සහ නිවාස අලුත්වැඩියා කර ගැනීම සදහා අමුද්‍රව්‍ය ලබාදීමට කොළඹ දිස්ත්‍රික් පාර්ලිමේන්තු මන්ත්‍රි දුමින්ද සිල්වා මහතා පියවර ගෙන තිබේ.කොළොන්නාව ප්‍රාදේශීය ලේකම් කාර්යාලය සහ සෙසු ප්‍රාදේශීය ලේකම් කාර්යාලත් එක්ව ආපදා කළමනාකරණ අමාත්‍යංශය, දිස්ත්‍රික් සංවිධායකවරුන් සමඟ එක්ව අද (25) එම වැඩපිළිවෙළ ආරම්භ කිරීමට කටයුතු යොදා ඇත.මීට අමතරව රජයේ නිලධාරින්ට සහාය වෙමින් ඇළවේලි පිළිසකර කිරීමේ වැඩපිළිවෙළට දායක වීමද දුමින්ද සිල්වා පදනම මඟින් ඊයේ (24) සිදු කොට තිබේ.ගංවතුරෙන් විපතට පත් පවුල්වලට පසුගිය දින කිහිපය පුරාම කොලොන්නාව ප්‍රාදේශීය ලේකම් කාර්යාලය සමඟ එක්ව පිසූ ආහාර ද්‍රව්‍ය ලබාදීමටද දුමින්ද සිල්වා මන්ත්‍රීවරයා පියවර ගෙන තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n10052514</link>
    <topic>දේපළ ආරවුල් ගැන පැමිණිලිමහජන දිනයදා ඉදිරිපත් කරන්න</topic>
    <author>චන්ද්‍රිකා පෙරේරා</author>
    <content>පුද්ගලික නිවාස, ව්‍යාපාරික ස්ථාන හා හිස් ඉඩම්වලට බලහත්කාරයෙන් හෝ අයතු ලෙස ඇතුළු වීම, දේපළ පරිහරණය සහ ව්‍යාජ ඔප්පු සකස් කිරීම ආදිය පිළිබඳ පොලිසියට පැමිණිළි ගණනාවක් ලැබී තිබේ.මේ පිළිබඳ මතු වී ඇති ගැටලු පිළිබඳ පොලිස්පතිවරයා හමුවී පැමිණිළි ඉදිරිපත් කිරීමට සෑම සිකුරාදා දිනකම පොලිස් මූලස්ථානයේ පැවැත්වෙන මහජන දිනයේදී හැහි බව පොලිස්පති මහින්ද බාලසූරිය මහතා සඳහන් කරයි.එදිනට පැමිණීමට අපහසු නම් ෆැක්ස් අංක 0112325391 මගින් නියෝජ්‍ය පොලිස්පති, අපරාධ පොලිස් මූලස්ථානය වෙත දැනුම් දීමට හැකි බවත් එවැනි පැමිණිලි සැකයකින් තොරව ඉදිරිපත් කිරීමට පියවර ගන්නා ලෙසත් හෙතෙම මහජනතාවගෙන් ඉල්ලීමක් කරයි.මෙවැනි පැමිණිලි පිළිබඳ පොලිස්පතිවරයාගේ සෘජු අධීක්ෂණය යටතේ විශේෂ පොලිස් කණ්ඩායමක් මගින් පරීක්ෂණ පැවැත්වීමට පියවර ගැනේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n10052515</link>
    <topic>බස්නාහිර පළාතේඋපාධිධාරීන් 234කට ගුරු පත්වීම්</topic>
    <author>ජීවනී පතිරණ</author>
    <content>බස්නාහිර පළාතේ උපාධිධාරීන් 234 දෙනකු සඳහා ගුරු පත්වීම් ප්‍රදානය කෙරේ.මේ සඳහා වන පත්වීම් ලිපි ප්‍රදානය 29වැනි දින පෙ. ව. 10.00 ට බස්නාහිර පළාත් ප්‍රධාන ඇමැති කාර්යාලීය ශ්‍රවණාගාරයේදී (ශ්‍රාවස්ති) පැවැත්වීමට නියමිතය.ජනාධිපති මහින්ද රාජපක්‍ෂ මහතාගේ “නැණ ගුණ වැඩුම” මහින්ද චින්තන රාජ්‍ය ප්‍රතිපත්තිය යටතේ පාසල් අධ්‍යාපන ක්‍රියාවලියට දිරි දීමක් වශයෙන් මේ ගුරු පත්වීම් ප්‍රදානය කෙරෙනු ඇත.මීට සමගාමීව පළාත් පාලන ආයතන සදහා තාක්‍ෂණ නිලධාරීන් 11 දෙනකුට පත්වීම් ලබා දීමට ද කටයුතු යොදා ඇති අතර, බස්නාහිර පළාත් ආණ්ඩුකාර අලවි මවුලානා හා ප්‍රධාන ඇමැති ප්‍රසන්න රණතුංග මහත්වරු මේ අවස්ථාවට ප්‍රධාන ආරාධිතයන් ලෙස සහභාගි වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=n10052516</link>
    <topic>දුෂ්කර පාසල්නංවන්නපෞද්ගලික අංශයට ආරාධනා</topic>
    <author>දයා පෙරේරා</author>
    <content>අඩු පහසුකම් සහිත අතිදුෂ්කර පාසල්හි භෞතික සම්පත් සංවර්ධනය සඳහා පෞද්ගලික අංශය සම්බන්ධ කරගන්නා වැඩසටහනක් ඇරැඹේ.රට පුරා පිහිටි එවැනි පාසල් හඳුනාගෙන ඒවායේ ගොඩනැගිලි හා උපකරණ පිළිසකර කිරීම මෙන්ම පාසල් භූමිය සිත් ඇදගන්නා ලෙස සැකසීම, ආරක්‍ෂිත වැට ඉදිකිරීම, සනීපාරක්‍ෂක පද්ධති ඉදිකිරීම යනාදී කටයුතු සඳහා පෞද්ගලික ආයතන සම්බන්ධ කර ගැනීම අධ්‍යාපන ඇමැති බන්දුල ගුණවර්ධන මහතාගේ උපදෙස් අනුව සිදු කරන්නකි.මේ වැඩපිළිවෙළෙහි පළමුවැන්න ඒ මහතා අධ්‍යාපන ඇමැති පදවියට පත්වී නොබෝ දිනකින්ම හංවැල්ල අධ්‍යාපන කොට්ඨාසයේ පඤ්ඤාගුල මහා විද්‍යාලය සංවර්ධනය කිරීමෙන් ආරම්භ වී තිබේ. ළමයින් හැත්තෑ දෙදෙනකු ඉගෙනීම ලබන පඤ්ඤාගුල මහා විද්‍යාලය සංවර්ධනය භාරගෙන ඇත්තේ හේලීස් ආයතනය බව අධ්‍යාපන අමාත්‍යාංශයේ ජ්‍යෙෂ්ඨ නිලධරයෙක් දිනමිණ ට කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=r1005251</link>
    <topic>බේරුවල සපුගොඩ විහාරයේපෞරාණික ගොඩනැඟිලිසිතුවම්විනාශ මුඛයේ</topic>
    <author>කටුකුරුන්ද සමූහකපිල කුලසිංහ ඡායාරූප – කටුකුරුන්ද සමූහ</author>
    <content>කළුතර දිස්ත්‍රික්කයට අයත් ඉපැරණි ගොඩනැඟිලි චිත්‍ර හා නටබුන් රාශියකින් පිරි බේරුවල සපුගොඩ මහා විහාරයේ පෞරාණික ගොඩනැඟිලි හා චිත්‍ර විනාශ වෙමින් පවතී.කන්දඋඩරට ශ්‍රී වික්‍රම රාජසිංහ පාලන කාල සීමාවේදී සපුගොඩ ආනන්ද හිමියන් බේරුවල මස්සල්ගොඩට පැමිණ මේ විහාරය අරඹා ඇත.මහනුවර යුගයේ පහත රට සම්ප්‍රදායට අයත් මේ පෞරාණික විහාරයේ බිම් මට්ටමේ වටිනා චිත්‍ර රැසක් මේ වන විට විනාශ වෙමින් පවතී.දර්ශනීය මකර තොරණ රැසකින් ද පියගැටපෙළ, ගල්කණු, සීමා මාලකය හා ගල් උළුවහු රැසකින් ද මේ විහාරය අලංකාරවී තිබේ.ලාංකික ගල් වඩුවන්ගේ දක්‍ෂතා එක්තැන්වී නිමවී ඇති මේ විහාරය ඉක්මනින් සංරක්‍ෂණය කිරීම ඉතා වැදගත්ය. විහාර ගෘහය වටා ඉදිකොට තිබූ පවුර හා සීමා මාලකය මේ වන විට විනාශ වෙමින් පවතී.පුරාවිද්‍යා දෙපාර්තමේන්තුවේ අනුග්‍රහයෙන් විහාර ගෘහය හා වාහල්කඩ අලුත්වැඩියා කොට ඇත.මෙහි ඇති ඉපැරණි චිත්‍ර, මූර්ති හා සෙසු ගොඩනැගිලි ද කඩිනමින් සංරක්‍ෂණය විය යුතුය. එසේ කළ යුතු වන්නේ අතීත ශශ්‍රී විභූතිය මතු පරපුරට ද දැක ගැනීමට කටයුතු කළයුතු නිසාවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=r1005252</link>
    <topic>මැරතන් තරගයේවිස්තර ප්‍රචාරයඅසභ්‍ය වචන බවට පෙරළෙයි</topic>
    <author>අමල් යශෝමන් ජයසිංහ</author>
    <content>ඉඩදෙන්න – කරුණාකර ඉඩදෙන්ඩ... මේ එන්නේ මහා මැරතන් ධාවන තරගයයි. ඉඩදෙන්න... පාරේ අයිනට වී ඉඩදෙන්ඩ.බණ්ඩාරගම පැත්තේ තරුණ පිරිසක් එක්ව සංවිධාන කළ අවුරුදු උත්සවයක මැරතන් ධාවන තරගයකි. පෙළ ගැසී ජනයා එක්රොක් වී බලා සිටිති. ඉදිරියෙන්ම ධාවනය වන ශබ්දවාහිනී යන්ත්‍ර රැගත් කැන්ටර් රථයේ පසුවූ එහි නිවේදකයා එලෙසින් හඬ තලන්නට වූයේය.රථයේ රියැදුරු අසුන පේලියේ තරුණ රියැදුරුටත්, කෙළවරේ පසුවූ තරුණයාටත් මැදිව කොල කිහිපයක් හා මයික්‍රෝපෝනයක් අතැතිව පසුවූ නිවේදක තරුණයා දන්නා හරබර වදන් තලු මරමින් මැරතන් ක්‍රීඩකයන් ළඟ ළඟට එන බවට පවසද්දී දෙපස රැස්ව සිටියවුන් පෙළට ඇදී දිය නාගත් අයුරින් දිව එන හතිලා දිව එන තරගකරුවන් දෙස බලා ඔල්වරසන් දෙමින් උඩ පනිති. දඟලති. කෑ ගසති. විසුළු ද කෙරෙති.නිවේදක රැගත් රථය ඉදිරියට යන්නේ පටු මගකිනි. එක්තරා හන්දියක් අසල පිහිටි පන්සලක ඉරිදා දහම් පාසලක් ඇරී මගට පැමිණියේ ළමා සාරියෙන් සැරසී ගත් තරුණියන් පිරිසකි. රථයේ රියැදුරු කොලුවා මේ තරුණියන් දුටු සැණින් සියල්ල අමතක වූවාසේ විය.ඔහුගේ දිව එළියට ආයේය. ඇස් ඉඟඵ මැරුවේය. නෙත් කොන් බැල්මෙන්ම පසු වූයේය. රථයේ කෙළවර වාඩිවී සිටි තරුණයා තම දෑතින් තම හිස බදා බෙරිහන් දෙන්නට වූයේ තරුණියන් දැක තමන්ගේ කාරියද අමතකව ගිය රියැදුරා ගෙන් රථය පාරෙන් ඉවතට පැන ඉදිරියට යද්දීමය.“යකෝ - හත්තිලව්වේ – උඹ කොහෙද මේ එළවන්නේ?”ඒ සැණින් රියැදුරාගේ ද දෑස් ලොකු වී ගියේය. ලයිට් කණුවකට හැපෙන්නට සුළු දුරක් තිබියදී හේ වහා රථය නවතා ගත්තේ සියලු වෙර වීරිය දමා තිරිංග පාගා ගැනීමෙනි. රථය ක්ෂණිකව නවතින විට මැද හිඳ සිිටි නිවේදකයා අත වූ ‘මයික්‍රෝපනය’ රියැදුරු ගේ මුව අසලටම ලංවී ගියේය. සිදුවන්නට ගිය අනතුරින් බියපත් රියැදුරුගේ මුවින් ක්ෂණිකව නිකුත් වූයේ... යන අසභ්‍ය වදනක් එක්වූ වචන පෙළකි.එය ශබ්ද විකාශනයෙන් ද නිකුත්වීමෙන් මග දෙපස රැස්ව සිටියෝ උඩ – බිම බැලූහ. කාන්තාවෝ විලියෙන් මෙන් ඇඹරුණාහ. තවත් ඈයෝ වාහනය සමීපයට දිවැවිත් බැණ වදින්නට වූහ. “තමුසෙලා ගංජා ගහලද මේ වැඩවලට එන්නේ, හරිම කැතයි.” ඉන් කුපිත වූ රියැදුරු නිවේදකයා දෙස බලා ‘ගනින් යකෝ ඔය කෙහෙම්මල අහකට – මාව කෑවා’ යි ගුගුරන්නට වෙද්දී ක්‍රියා විරහිත නොකළ මයික්‍රෝපනයෙන් එයද විකාශනය විය.නිවේදකයා වහා අසුනින් බිමට පැන හීන් සැරේ යන්නට ම ගියේ ආපස්සවත් නොබලමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=r1005253</link>
    <topic>මහරගම පවුල් නවයකටසමෘද්ධි නිවාස ආධාර</topic>
    <author>මහරගම විශේෂ වේහැල්ලේ පියතිලක ඡායාරූප-මහරගම විශේෂ</author>
    <content>සමෘද්ධි සංවර්ධන අධිකාරිය යටතේ ක්‍රියාත්මක අඩු ආදායම්ලාභී නිවාස නැති පවුල්වලට නිවාසාධාර ලබාදීමේ වැඩපිළිවෙළ යටතේ 2009 වසරේ මහරගම ප්‍රාදේශීය ලේකම් බල ප්‍රදේශයේ පවුල් නවයකට නිවාසාධාර ලබාදී ඇත.සමෘද්ධි සහන ලබන දරුවන් සිටින හා සැමියන් නැති පවුල්වලට මෙම නිවාස ආධාර ලබාදී ඇත.එක් පවුලකට ලබාදෙන මුදල රු. 60000 කි. මෙය අය නොකෙරෙන දීමනාවකි. ඒ ඒ ප්‍රදේශවල සිටින සමෘද්ධි සංවර්ධන නිලධාරීන්ගේ නිර්දේශ මත මෙම නිවාසාධාර ලබාදුන් අතර එය ඔහුගේ අධීක්ෂණය යටතේ සිදුකෙරේ.නිවාස ආධාර ලබාදුන් සමෘද්ධිලාභීන් මෙසේය.පුෂ්පා ශ්‍රියානි නාවින්න, ඉනෝකා ශි‍්‍රයානි වත්තේගෙදර, සුදර්මා දමයන්ති රුක්මලේ, අයිරාංගනී පුෂ්පලතා විජයපුර, ශිරාණි පෙරේරා මාලපල්ල, පී. ඒ. නාලනී, කේ. ජී. කමලාවතී ලියනගොඩ, ජී. ආර්. ලීලාවතී කොට්ටාව උතුර, ඉනෝකා දීපානි වත්තේගෙදරඑක් නිවෙසක් සඳහා සමෘද්ධි අධිකාරිය ප්‍රදානය කර ඇති ආධාර මුදල රු. 60000 වුවත් අසල්වැසියන් තම ශ්‍රමය, දානපතියන්ගේ සහ සුභ පතන්නන්ගේ ආධාර ඇතිව නිම වී ඇති එක් නිවසක වෙළඳ පොළේ වටිනාකම රුපියල් තුන් ලක්ෂයක් පමණ වන බව කාර්මික නිලධාරීන්ගේ් මතය යැයි සහකාර ප්‍රාදේශීය ලේකම් පි‍්‍රයංගනී කුමාරගේ මෙනවිය පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=r1005254</link>
    <topic>අනාථ නැතිපින්නවලඅලි</topic>
    <author>සටහන හා ඡායාරූප රඹුක්කන විශේෂ ඔස්වල්ඩ් ගොඩකුඹුර</author>
    <content>1975 වර්ෂයේ පෙබරවාරි මස 16 වැනි දින ආරම්භ කළ මේ අලි අනාථාගාරයේ මේ වන විට අලි ඇතුන් 86 දෙනෙක් රැකවරණය ලබති. වනජීවී දෙපාර්තමේන්තුව යටතේ ආරම්භ කළ අලි අනාථාගාරයට මුලින්ම ගෙන එනු ලැබූයේ මවු ඇතින්නගෙන් මඟහැරී වනයේ අතරමංව සිටි අලි පැටවුන් හය දෙනෙකි.එවකට නාවික හා සංචාරක ඇමැතිව සිටි දිවංගත පී. බී. ජී. කලුගල්ල මහතාගේ අදහසකට අනුව මේ අලි අනාථාගාරය ආරම්භ කළ අතර දැනට එය ජාතික සත්වෝද්‍යාන දෙපාර්තමේන්තුව යටතේ පාලනය කෙරේ.අලි අනාථාගාරයේ ප්‍රථම අලි උපත 1984 ජූලි මස 05 වැනි දින සිදුවූ අතර, එය ලෝකයේ හීලෑ ඇතින්නක විසින් අලි අනාථාගාරයකදී බිහිකළ ප්‍රථම අලි පැටවා ලෙස සැලකේ.අලි අනාථාගාරයේ විසූ ‘විජය’ නමැති හස්තියාට දාව ‘කුමාරි’ නමැති කෙණෙර බිහි කළ එම අලි පැටවා ‘සුකුමලී’ ලෙස නම් කෙරිණි. එදා සිට මේ දක්වා ගතවූ කාලය තුළ අලි පැටවුන් පනස් දෙනකු අලි අනාථාගාරය තුළ බිහි වී තිබේ.අවසන්වරට උපන් පැටවා ‘කනක’ ලෙස නම් කෙරිණි. ශ්‍රී ලංකා ක්‍රිකට් කණ්ඩායම ලෝක කුසලාන ක්‍රිකට් තරගය ජයග්‍රහණය කිරීම නිමිත්තෙන් එක් අලිපැටවකු ‘අර්ජුන’ නමින් ද නම් කළ අතර අලි අභිජනන මධ්‍යස්ථානයක් ලෙස වර්තමානයේ අලි අනාථාගාරය සංවර්ධනය කර තිබේ.පින්නවල අලි අනාථාගාරය සංචාරකයන් සඳහා පෙරවරු 8.30 සිට පස්වරු 5.30 දක්වා විවෘතව පවතී. දේශීය සංචාරකයන් සඳහා වැඩිහිටි ප්‍රවේශපත්‍රයක මිල රුපියල් සියයක් වන අතර, වයස අවුරුදු දොළහට අඩු දරුවන් සඳහා රුපියල් තිහකි.පාසල් නිල ඇඳුමෙන් හෝ දහම් පාසල් නිල ඇඳුමෙන් පැමිණෙන කණ්ඩායම් සඳහා එක් අයකුට අය කිරීම රුපියල් විස්සකි.විදේශීය සංචාරකයන් සඳහා රුපියල් දෙදහසක් ද, වයස දොළහට අඩු දරුවන් සඳහා රුපියල් දහසක්ද අයකෙරේ.සාර්ක් කලාපයේ රටවල්වල විදේශිකයන් සඳහා අයකෙරෙන්නේ රුපියල් පන්සියයක් හා දරුවන් වෙනුවෙන් රුපියල් දෙසිය පනහකි.අලින් දිය නෑම සඳහා දිනපතා මාඔයට රැගෙන යන අතර, පෙරවරු දහයේ සිට මධ්‍යහ්න දොළහ දක්වාද පස්වරු දෙකේ සිට පස්වරු හතර දක්වාද දිය නෑමට වෙන්කර තිබේ.අලින් සඳහා අවශ්‍ය ජල පහසුකම් සැලසීම හා ආහාර පහසුවෙන් සපයාගැනීමේ හැකියාව මේ ප්‍රදේශයේ පැවතීම අලි අනාථාගාරය පින්නවල ප්‍රදේශයේ ස්ථාපිත කිරීමට ද හේතුවක් වූ අතර, පළපුරුදු ඇත්ගොවුවෝ රැසක් ද එහි සිටිති. කුඩා අලි පැටවුන් සඳහා දවසට තුන්වරක් කිරි ලබාදෙන අතර, පෙරවරු 9.15, පස්වරු 1.15 හා පස්වරු 5.00 ඒ සඳහා යොදාගෙන තිබේ.පසුගිය රජය සමයේදී ක්‍රීඩා හා පොදු විනෝදාත්මක කටයුතු අමාත්‍යාංශය යටතේ පැවති මේ අලි අනාථාගාරය මෙවර ආර්ථික සංවර්ධන අමාත්‍යාංශය යටතට පත්කැර ඇත.ශ්‍රී ලංකාවේ පැවැති යුදමය වාතාවරණය නිමාවීමත් සමඟ බොහෝ රටවල සංචාරකයන් ශශ්‍රී ලංකාවේ සංචාරය කිරීමට පැමිණෙන බැවින් පින්නවල අලි අනාථාගාරය තවදුරටත් සංවර්ධනය කැර සංචාරක ආකර්ශනීය ස්ථානයක් බවට පත්කරන බව පසුගියදා එහි නිරීක්‍ෂණ චාරිකාවක යෙදුනු ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=r1005255</link>
    <topic>චෙන්නායි පෙරහරේ නර්ථන වැලිවේරිය ක්‍රිස්තුරාජ විදුහලෙන්</topic>
    <author/>
    <content>ශ්‍රී ලංකා මහාබෝධි සංගමය, දකුණු ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාලයේ සහය ඇතිව සංවිධානය කරන චෙන්නායි වෙසක් උළෙලෙහි වෙසක් පෙරහර ලබන 30 වැනිදා සන්ධ්‍යාවේ පැවැත්වීමට නියමිතය.චෙන්නායි හි එග්මෝර් නගරයේ කෙනට් වීදියේ පිහිටි මහබෝධි මධ්‍යස්ථානයෙන් සවස 4.00 ට ආරම්භ කරන වෙසක් පෙරහර නගරයේ වීදි සංචාරය කිරීමෙන් පසුව පස්වරු 6.00ට පමණ මහාබෝධි මධ්‍යස්ථානයට ගෙවැදීමට නියමිතය.මෙවර වෙසක් පෙහර සඳහා නර්තනයෙන් සම්මාදම් වන්නේ ගම්පහ වැලිවේරිය ක්‍රිස්තුරාජ විද්‍යාලයීය ශිෂ්‍ය ශිෂ්‍යාවන් පිරිසකි. නර්තන ආචාරිණී තනුජා හර්ෂනී පලිහේන මෙනවියගේ මෙහෙයවීම යටතේ පනහකට ආසන්න රංගන ශිල්පී ශිල්පිණියෝ පිරිසක් මෙවර වෙසක් පෙරහර විචිත්‍රවත් කිරීමට එක් වෙති. වෙසක් පෙරහර සඳහා නර්තනයෙන් සම්මාදම් වීමට ලැබීම සම්බන්ධව කතෝලික පාසලක් වශයෙන් තමන් ඉතාමත් සතුටු වන බව ක්‍රිස්තුරාජ විද්‍යාලයීය විදුහල්පති එමර්සි ප්‍රියශාන්ත පියතුමා පැවැසීය.චෙන්නායි වෙසක් උළෙල සිංහල - දෙමළ සමඟිය පමණක් නොව, ආගම් අතර සමඟියද විදහා දැක්වෙන උත්සවයක් බවට මේ නිසා පත් වී ඇති බවද ප්‍රියශාන්ත පියතුමා වැඩිදුරටත් පැවැසීය.විශේෂයෙන්ම ශ්‍රී ලංකා මහාබෝධි සංගමය සමඟ එක්ව මේ සත්කාර්යයට දායක වීමට ලැබීම පිළිබඳව සතුටු වන බවත්, මෙවැනි අවස්ථා ඔස්සේ පාසලේ සිසු සිසුවියන්ගේ නිර්මාණ කුසලතා විදේශයන්හිදී ප්‍රදර්ශනය කිරීමට අවස්ථාව ලැබීම පාසලක් වශයෙන් ලද ගෞරවයක් බවත් ප්‍රියශාන්ත පියතුමා ප්‍ර‍්‍රකාශ කෙළේ ය.වැලිවේරිය ක්‍රිස්තුරාජ විද්‍යාලයීය සිසුවියන්ට අමතරව රංගන ආචාර්ය වසන්ත කොඩිතුවක්කු මහතා යටතේ බද්දේගම සාරංග කලා නිකේතනයේ රංගනය හදාරන සිසු සිසුවියෝ පිරිසක් ද මෙවර වෙසක් පෙරහරට දායක වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=r1005256</link>
    <topic>තෙමඟුලට සැරසෙන රනාලේ මැටි පහන්</topic>
    <author>සටහන හා ඡායාරූප කඩුවෙල සමූහසමන්ති මිරියගල්ල හෝමාගම සංචාරක මංජුල හිරිපිටිය</author>
    <content>වෙසක් මංගල්‍යය වෙනුවෙන්, එකවර පහන්තැටි ලක්ෂ ගණනක් නිමවෙන අපූරු දසුනක් දැක ගන්නට ලැබුණා. ඒ කඩුවෙල රනාල ප්‍රදේශයෙන්.රනාල (සී 5) නිවෙසේ පදිංචි එම්. රංජන් සමන් මේ මැටි පහන් කර්මාන්තයේ ප්‍රධාන හිමිකරුවා. ඔහු තම ව්‍යාපාරය පිළිබඳව අදහස් දිනමිණට දැක්වූයේ මෙසේයි.එම්. රංජන් සමන් මහතා (45) -මම මැටි පහන් කර්මාන්තය පටන් අරන් වසර විසි පහක් පමණ වෙනවා. අපේ පවුලේ මමත් තව දෙදෙනෙකුත් හැරුණහම පිටින් සේවකයින් හතර දෙනෙකු සේවයේ යෙදෙනවා. අපි එකවර මැටි ට්‍රැක්ටර් 15 ක් විතර ගේනවා. මාස 06 කට පමණ සෑහෙන පහන්තැටි ලක්ෂ දෙක තුනක්, නිෂ්පාදනය කරලා ගබඩා කර ගන්නවා. වෙසක් කාලයට කියල වෙනසක් නෑ හැමදාම ඕනෑ තරම් වෙළෙඳාම තියනවා.වෙසක් කාලයට වැඩියෙන් පහන් තැටි නිෂ්පාදනය කරනවා. අපේ මහන්සියෙ තරමටයි ප්‍රතිඵල ලැබෙන්නෙ. කැප වෙලා වැඩ කළොත් හොඳ ලාබදායි නිෂ්ාදනයක්. මැටි පහනක් රු. 1.25 /- ක තොග මිලකට අලෙවි කරනවා. ලංකාවෙ සෑම පළාතකින්ම තොග වෙළඳුන් රනාලට එනවා. රනාලෙ පවුල් 15 ක් පමණ දැනට මේ මැටි පහන් කර්මාන්තයට සම්බන්ධයි.මැටි පහනක් හදන්න අපි දරන වෙහෙස එළියට නොපෙනුනාට මේක හොඳට මුදල් උපයන්න පුළුවන් රස්සාවක්. අපේ මේ වෙළෙඳාමේදී කාටවත්ම යටත් නෑ. සියලුම නිෂ්පාදන යන්ත්‍ර සූත්‍ර තාක්‍ෂණික දැනුම පවා තියනවා. ලක්ෂ 30ක් වටිනා මැටි අඹරණ යන්ත්‍රයක්, ජපානයෙන් ආනයනය කරන ලද සකපෝරු උපකරණයක් මා සතුව තියෙනවා. ගෙවල් දොරවල් ගොඩනගා ගෙන අපි සතුටෙන් ඉන්නෙ, අපේ මේ මැටි පහන් ව්‍යාපාරය නිසයි.දැනට මැටි පහන් නිපදවන්නෙ දර පෝරණුවක ආධාරයෙන්. ඉදිරියේදී ගෑස් පෝරණුවක් ගන්නත් අදහසක් තියනවා. තව වෙන තුරු රජයෙන් කිසිම ආධාරයක් අරන් නැහැ. මේ අපේම ශ්‍රමයෙ ප්‍රතිඵල. මැටි ප්‍රවාහනයට අවශ්‍ය වාහනයක අඩුව ඇරුනහම අනිත් හැම දෙයක්ම මේ ව්‍යාපාරයෙ ශක්තියෙන් ගොඩනගා ගත්තා.කේ. ජී. දමයන්ති ප්‍රියදර්ශනී මිය (27) වසර 04 ක පමණ කාලයක පටන් මේ ස්ථානයේ සේවය කරනවා. දවසකට පහන් තැටි දහසක් විතර මගේ අතින් නිම වෙනවා. මහන්සි වෙන තරමට දවසේ ආදායමක් උපයන්න පුළුවන්. මැටි පිෙඬන් පිඬ සකපෝරුවට දාලා දෑතේ හුරුවෙන් තමා මේ පහන් තැටිය හැදෙන්නෙ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=r1005257</link>
    <topic>නෙත් සිත් පහන් කරවනසුමනසේනගේ සත් පියුම් පහන</topic>
    <author>සටහන හා ඡායාරූප ඉමදූව සමූහ ලංකින්ද නානායක්කාර</author>
    <content>ඉවත ලන යකඩ කම්බි ඉවත ලන සෙවිලි තහඩු වාහනයක දිරාගිය රෝදයක රිම් එකක් උපයෝගීකර ගෙන සත් පියුම් වෙසක් පහන නිපදවා ඇතැයි ගාල්ල කන්දවත්ත කම්හල් හිමියෙක් වන ඩී. එන්. සුමනසේන මහතා පැවසීය.අප දන්නා පරිදි පහන ඉහළම ඇත්තේ කුකුළා ලාංඡනයයි. නමුත් මේ පහන ඉහළින්ම ඇත්තේ කුකුළකු නම් නොවේ. ධර්ම චක්‍රයයි. එය බුදුරජාණන් වහන්සේ විසින් ගුරුවරයා වශයෙන් තබාගත් ධර්මය සංකේතවත් කිරීමටය. පහනක තට්ටු හතක් තිබෙන බව අප දන්නා කරුණකි. නමුත් මේ පහනේ තට්ටු හතට නෙළුම් මල් හතක් සකසා ඇත්තේ බුදු හිමියනගේ ඉපදීම සංකේතවත් කිරීම සඳහාය.නැතහොත් සිද්ධාර්ථ කුමරුගේ උත්පත්තිය සිහි කිරීම සඳහාය. මේ නෙළුම් මල්වල පෙති සකස් කර ඇත්තේ පහන් වලිනි. එනම් නෙළුම් මල් හතෙහි පෙති වලට පහන් සවි කර ඇත. ඒ අනුව මුළු පහනෙහි ඇති පහන් සංඛ්‍යාව 124 ක් පමණ වේ. මේ අනුව එක් පහනකින් තවත් පහන් 124 ක් සකසා ඇති ආකාරය මෙහිදී දකිය හැකිය.මේ නෙළුම් මල් හත සවි කර ඇති දණ්ඩෙහි ඇති විශේෂත්වයකි. එනම් මේ නෙළුම් මල් හත අග ඇති පහන් දැල්වීම සඳහා පහන වටේ ගමන් කිරීමට අවශ්‍ය නොවීමයි එනම් පහන අසල සිටගෙන පහනෙහි ඇති නෙළුම් මල කරකවා, තමා සිටින ඉරියව්වටම ගෙන පහන දල්වන්නට අවශ්‍ය පහන ළඟා කර ගැනීමට හැකිය. භ්‍රමනය කර නැතහොත් කරකවා තමා ළඟට ගත හැකි ආකාරයේ සියුම් තාක්ෂණයක් මේ පහන තුළ දැකිය හැකි වීමයි.මෙකී සත් පියුම් බොදු පහන තුළ දැකිය හැකි අනෙක් විශේෂත්වය වන්නේ කොටස් එකොළහකට 11 ගලවා පහසුවෙන් කුඩා පෙට්ටියක ඇසිරීමට හැකි වීම නිසා රැගෙන යාමට එතරම් ඉඩක් අවශ්‍ය නොවීමය. මෙහි බර කිලෝග්‍රෑම් හතලිහකි.එක තැන සිට කැරකැවිය හැකි මේ පහනේ උස අඩි හත හමාරක් පමණ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=s1005251</link>
    <topic>ආසියානු ක්‍රීඩා සමාජ හොකී තරගාවලියරටවල් 10ක සහභාගිත්වයෙන් ශ්‍රී ලංකාවේදී</topic>
    <author>ප්‍රින්ස් ගුණසේකර</author>
    <content>ආසියාවේ රටවල් 10ක් සහභාගී වන ආසියානු සූරතා ක්‍රීඩා සමාජ හොකී තරගාවලිය ලබන මස 5 වැනිදා මාතලේ නන්දිමිත්‍ර ක්‍රීඩාංගණයේ දී පැවැත්වේ.ශ්‍රී ලංකාවේ දී ආසියානු මට්ටමේ හොකී තරගාවලියක් පැවැත්වෙන පළමු අවස්ථාව මෙය වන අතර මෙයට පෙර දකුණු ආසියානු හොකී තරගාවලියක් පවත්වා තිබුණි. ආසියානු සූරතා ක්‍රීඩා සමාජ හොකී තරගාවලිය ලබන මස 13 වැනිදා දක්වා මාතලේ දී පැවැත්වේ.කොළඹ රීඩ් මාවත කෘතිම හොකී පිටියේ නවීකරණ කටයුතු සිදුවන බැවින් සියලුම තරග මාතලේ දී පැවැත්වීමට ශ්‍රී ලංකා හොකී සම්මේලනයට සිදුව ඇත. තරගාවලියට හොංකොං උස්බෙකිස්තාන, ඕමාන් හා පාකිස්තාන ක්‍රීඩා සමාජ කිහිපයක් දැනටමත් සහභාගීත්වය ස්ථිර කර ඇතැයි ශ්‍රී ලංකා හොකී සම්මේලනයේ ලේකම් ගාමිණී ජයසිංහ මහතා ‘දිනමිණ’ ට පැවැසීය. ශ්‍රී ලංකාවෙන් කණ්ඩායම් දෙකක් තරගාවලියට එක්වන අතර ගුවන් හමුදාව හා මාතලේ දිස්ත්‍රික් හොකී පිල එම කණ්ඩායම් දෙක වේ.ජයග්‍රාහී කණ්ඩායමට ආසියානු ක්‍රීඩා සමාජ සූරතාව පිරිනැමීමට කටයුතු යොදා ඇත. තරගාවලිය සංවිධානය කිරීමේ මූලික සාකච්ඡාවක් අද මාතලේ දී පැවැත්වේ.ශ්‍රී ලංකා හොකී පිලට මේ වසරේ අන්තර් ජාතික තරගාවලි නොමැති අතර ජාතික හොකී තරගාවලි කිහිපයක්ම මෙරට සංවිධානය වේ. ජූලි මාසයේ බදුල්ලේ දී කනිෂ්ඨ ජාතික හොකී සූරතාවලියද අගෝස්තු මාසයේ දී මහනුවර කාන්තා ජාතික තරගාවලිය හා සැප්තැම්බර් මාසයේ දී පිරිමි ජාතික තරගාවලියද පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=s1005252</link>
    <topic>ත්‍රිත්ව 24-12 කින් වෙස්ලි පරදවයි</topic>
    <author>ප්‍රින්ස් ගුණසේකර</author>
    <content>ජනාධිපති කුසලාන අන්තර් පාසල් රගර් තරගාවලියේ වෙස්ලි - ත්‍රිත්ව අතර තරගයෙන් ලකුණු 24 – 12 ක ජයක් ත්‍රිත්ව විදුහල හිමි කර ගත්තේය.මේට්ලන්ඩ් පෙදෙස ක්‍රීඩාංගණයේ පෙරේදා පැවැති මේ තරගයේ ප්‍රථම භාගය නිමා වෙද්දී දෙපිලම ලකුණු 5 බැගින් ලබා සම තත්ත්වයක පසුවිය.ත්‍රිත්ව විදුහල ගෝල් 2 ක් ට්‍රයි 2 ක් වාර්තා කළ අතර වෙස්ලි විදුහල ගෝල් 1 ක් හා ට්‍රයි 1 ක් ලබා ගත්තේය.වෙස්ලි විදුහල මෙවර තරගවාරයේ මෙතෙක් සහභාගී වූ තරග පහම පරාජයට පත්ව ඇත. ත්‍රිත්ව විදුහල තරග 5 කදී ජයග්‍රහණ 3 ක් හා පරාජ 2 ක් වාර්තා කර සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=s1005253</link>
    <topic>වසර 9කට පසුව ද.අප්‍රිකානු ක්‍රීඩිකාවක් දෙවැනි වටයට</topic>
    <author>පැරීසිය(ඒ.එෆ්.පී.)</author>
    <content>වසර 9 කට පසුව දකුණු අප්‍රිකානු ටෙනිස් ක්‍රීඩිකාවක් ප්‍රංශ විවෘත ටෙනිස් තරගාවලියේ දෙවැනි වටයට සුදුසුකම් ලැබීම සනිටුහන් කරමින් ඊයේ ආරම්භ වූ ප්‍රංශ විවෘත ටෙනිස් තරගාවලිය පළමුවටයේ තරගයකින් ප්‍රංශයේ මැටිල්ඩා ජොහැන්සන් 6 – 2 ක් සහ 6 – 4 ක් ලෙස පරාජය කිරීමට දකුණු අප්‍රිකානු ක්‍රීඩිකා චැනේලි චීපර්ස් සමත්වූවාය.ජගත් ටෙනිස් ශ්‍රේණිගත කිරීම් වල 133 වැනි ස්ථානයේ පසුවන 26 හැවිරිදි චීපර්ස් ප්‍රධාන පෙලේ ටෙනිස් තරගාවලියක දෙවැනි වටයට සුදුසුකම් ලැබූ පළමු අවස්ථාව ද මෙය වේ.එමෙන්ම ග්‍රෑන්ඩ් ස්ලැම් තරගාවලියක දෙවැනි වටය සඳහා දකුණු අප්‍රිකානු ක්‍රීඩිකාවක් සුදුසුකම් ලැබුවේ වසර 6 කට පසුවය. අවසන් වරට ග්‍රෑන්ඩ් ස්ලැම් තරගාවලියක දෙවැනි වටය සඳහා දකුණු අප්‍රිකානු ක්‍රීඩිකාවක් සුදුසුකම් ලැබුවේ 2004 අමෙරිකානු විවෘත ටෙනිස් තරගාවලියේදීය. එම දස්කම් පෙන්නුම් කරනු ලැබුවේ අමන්දා කෝට්සර් විසිනි.මීට පෙර 3 වතාවකදීම ප්‍රංශ විවෘත ටෙනිස් තරගාවලියේ පළමු වටයෙන් ඉවතට විසිවූ චීපර්ස් මෙවර තරගාවලියේ දෙවැනි වටයේ දී ආජන්ටිනාවේ ගීසෙලා ඩුල්කෝ සමග තරග වැදීමට නියමිතය.මේ අතර පළමු වටයේ සෙසු තරග වලදී ජයග්‍රහණය වාර්තා කළ අමෙරිකාවේ සෙරීනා විලියම්ස්, රුසියාවේ ස්වෙට්ලානා කුසනොට්සෝවා, ඉතාලියේ ෆ්ලේවියා පනේටා, රුසියාවේ මාරියා කිරිලෙන්කා සහ රුසියාවේ නාදියා පෙත්‍රෝවා ද දෙවැනි වටය සඳහා සුදුසුකම් ලබා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=s1005254</link>
    <topic>බෝල්ට්ට තවත් ජයක්</topic>
    <author>ෂැංහායි (ඒ. එෆ්. පී.)</author>
    <content>ඔලිම්පික් උළෙලේ රන් පදක්කම් ත්‍රිත්වයකට හිමිකම් කියන ලෝක සූර උසේන් බෝල්ට් ජගත් මලල ක්‍රීඩා සම්මේලනයේ ඩයමන්ඩ් ලීග් ෂැංහායි සූරතාවලියේ මීටර් 200 ඉසව්ව තත්පර 19.76 කින් නිමා කොට ජය අත්පත් කර ගත්තේය.මීට පෙර මීටර් 200 ඉසව්ව තත්පර 19.19 කින් නිමා කොට ලෝක වාර්තාවක් තැබූ බෝල්ට් ෂැංහායි තරගාවලියේදී මීටර් 200 ඉසව්ව තත්පර 20 ඇතුළත නිමා කළ එකම ක්‍රීඩකයා ද වේ.දෙවැනි ස්ථානය හිමි කර ගත් අමෙරිකාවේ ඇන්ජලෝ ටේලර් ගත කළ කාලය තත්පර 20.34 ක් වූ අතර අමෙරිකාවේම රයන් බේලේ තත්පර 20.43 කින් තරගය නිමා කොට තෙවැනි ස්ථානයට පත් විය.2008 වසරේ චීනයේ බීජිං නුවර පැවැති ඔලිම්පික් උලෙළේදී රන් පදක්කම් ත්‍රිත්වයක් දිනූ බෝල්ට් ඉන් අනතුරුව චීනයේ තරග වැදුණු ප්‍රථම අවස්ථාව මෙය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=s1005255</link>
    <topic>ශ්‍රී ලංකාවට කඩුලු 7ක පහසු ජයක්</topic>
    <author>ෆ්ලොරිඩා (ඒ.එෆ්.පී.)</author>
    <content>ශ්‍රී ලංකාව හා නවසීලන්තය අතර පැවැති 2 වැනි විස්සයි 20 ක්‍රිකට් තරගයෙන් ශ්‍රී ලංකාව කඩුලු 7ක පහසු ජයක් වාර්තා කළේ ය. ඒ අනුව තරග 2කින් සමමන්විත තරගමාලාව දෙපිලම තරග 1 - 1 බැගින් ජය ගෙන සමව අවසන් විය.අඩු මුළු ලකුණු සංඛ්‍යා වාර්තා වූ මේ තරගය ශ්‍රී ලංකාව ජය ගත්තේ ඕවර හතරකටත් වැඩියෙන් ඉතිරිව තිබියදීය.ප්‍රථමයෙන් පන්දුවට පහර දුන් නවසීලන්ත පිලේ සියලුම ක්‍රීඩකයෝ ඕවර 17.3ක් ඇතුළත ලකුණු 81 කට දැවී ගියහ.ශ්‍රී ලංකාව ඕවර 15.3කදී කඩුලු 3ක් පමණක් දැවී ලකුණු 86ක් රැස් කරමින් තරගය පහසුවෙන්ම ජය ගත්තේ ය.නුවන් කුලසේකර නවසීලන්ත මුල් පිතිකරු පෙළ බිඳ දමමින් බ්‍රෙන්ඩන් මැකලම් හා ඒරන් රෙඩ්මන්ඩ් ද රොබ් නිකොල් ද දවාලමින් දෙවැනි ඕවරයේදී කඩුලු 3ක් බිඳ හෙලීය.නවසීලන්තය එක් අවස්ථාවක ලකුණු 13කට කඩුලු 5ක් අහිමිව දැඩි අසරණ තත්ත්වයකට පත්ව සිටියේ ය.එම පිල වෙනුවෙන් යම් සාර්ථකත්වයක් හෝ පෙන්නුම් කළ පිතිකරුවන් වූයේ ඩැනියල් වෙටෝරි හා නේදන් මැකලම් පමණි.වෙටෝරිගේ ලකුණු 27 නවසීලන්තයට යම් බලාපොරොත්තුවක් ඇති කළ අතර නේදන් මැකලම්ගේ ලකුණු 36 නවසීලන්තය මුළු ලකුණු 81ක් කරා ගෙන ගියේ ය.18 වැනි ඕවරයේදී ඔවුන්ගේ ඉනිම අවසන් විය. පන්දුව සෙමින් එන තණතිල්ලේ වුවද ශ්‍රී ලංකාවට එම ඉලක්කය කොහෙත්ම අභියෝගයක් නොවීය.ශ්‍රී ලංකා ඉනිම අරඹමින් මහේල ජයවර්ධන පන්දු 12කින් ලකුණු 17ක් රැස් කළේ ය. තිසර පෙරේරා ලකුණු 24ක් එක් කළ අතර තිලකරත්න ඩිල්ෂාන් යළිත් ඔහුගේ දස්කම් අතරට පිවිසෙමින් නොදැවී ලකුණු 33ක් වාර්තා කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=s1005256</link>
    <topic>බොක්සිං ක්‍රීඩකයාගෙන්පොරොන්දු මල්ලක්</topic>
    <author>පිලිපීනය (ඒ. එෆ්. පී)</author>
    <content>පිලිපීනයේ දක්ෂ බොක්සිං ක්‍රීඩකයකු වන මැනි පැකියාවෝ බොක්සිං වලල්ලේ දී මුහුණදුන් අභියෝගයන්ට වඩා අභියෝග රැසකට දේශපාලන පිටියේ දී මුහුණ දී ඇති බව වාර්තාවේ.සරන්ගානි ප්‍රදේශයේ මහජන නියෝජිතයා වශයෙන් පාර්ලිමේන්තුවට තේරී පත් වූ පැකියාවෝ පොරොන්දු මල්ලක් ද සමඟ දේශපාලන පිටියට පිවිසියෙකි. ඔහුගේ පාක්ෂිකයන් පොරොන්දු ඉටුවන තෙක් බලාසිටිනු පෙනේ.400,000 පමණ ජනතාවක් ජීවත්වන සරන්ගානි තරගයට රෝහලක් නොතිබෙන බැවින් එම නගරයට රෝහලක් ඉදිකරදීමට පැකියාවෝ පොරොන්දු වී ඇත.තිස් එක් හැවිරිදි මේ බොක්සිං ක්‍රීඩකයා පාර්ලිමේන්තු මැතිවරණය වෙනුවෙන් ඉදිරිපත් වී ලද ජයග්‍රහණයෙන් පසු ජනතාවට උසස් ජීවන තත්ත්වයක් උදාකරදීමේ බලාපොරොත්තුවෙන් අධ්‍යාපනය, සෞඛ්‍ය, පහසුකම් ඉහළ නැංවීමේ කටයුතු සුදානම් කරමින් සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=s1005257</link>
    <topic>පොලිස්-නාවික ගැටුම ජය පරාජයෙන් තොරයි</topic>
    <author>ෆවුස් මොහොමඩ්</author>
    <content>පොලිස් පිල සහ ප්‍රබල නාවික හමුදා පිල අතර කැල්ටෙක්ස් ලීග් රගර් තරගමාලාව සඳහා පොලිස් පිටියේ පැවැති තරගය ලකුණු 13 - 13 ක් වශයෙන් ජය පරාජයෙන් තොරව නිමාවට පත්විය.ප්‍රසාද ලකුණු සටහනේ තෙවැනි ස්ථානයේ පසුවන අපරාජිත නාවික හමුදා පිලට දැඩි අභියෝගයක් එල්ල කළ පොලිස් පිල මේ තරගමාලාවේ ජයග්‍රහණයක් වාර්තා කිරීමට අපෝසත් වූ එකම කණ්ඩායමද වේ.තරගයේ ආරම්භයේ සිටම ආක්‍රමණශීලි ක්‍රීඩා රටාවක් දියත් කළ පොලිස් පිල 3 - 0 ක් ලෙස ඉදිරියෙන් සිටියද පළමු භාගය නිමාවන විට ලකුණු තත්ත්වය 8 - 3 ක් ලෙස වාර්තා කොට පෙරමුණ ගැනීමට නාවික හමුදා පිල සමත්වී තිබිණි. නමුත් තරගය නිමාවන විට දෙපිලම ලකුණු 13 බැගින් ලබාගෙන සිටියහ. නාවික හමුදාව වෙනුවෙන් ජනපති පුත් රෝහිත රාජපක්ෂ උත්සාහක දිනුමක් වාර්තා කළේ ය.නාවික හමුදාව රැස් කළ ලකුණු 13 ට උත්සාහක දිනුම් 2ක් සහ දඬුවම් පහරක් ඇතුලත් වූ අතර පොලිස් පිල වාර්තා කළ ලකුණු 13 ට දඬුවම් පහර 2ක් සහ ගෝලයක් ඇතුලත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=s1005258</link>
    <topic>ගුවන් සහ යුද හමුදාවෙන් කාය වර්ධන සංචිතයට ක්‍රීඩකයන් රැසක්</topic>
    <author>ජගත් ගුණවර්ධන</author>
    <content>ශ්‍රී ලංකා කාය වර්ධන ජාතික පුහුණු සංචිතයට ක්‍රීඩකයන් තෝරා ගැනීමේ කාය වර්ධන සූරතා තරගාවලිය පසුගියදා දෙහිවල එස්. එස්. ද ජයසිංහ ශාලාවේදී පැවැත්විණි.දිවයිනේ ප්‍රකට ක්‍රීඩා සමාජ රැසකින් ක්‍රීඩකයන් සැලකිය යුතු ප්‍රමාණයක් සහභාගී වූ මෙම තරගාවලියේ ශ්‍රී ලංකා ගුවන් හමුදාවේ හා ශ්‍රී ලංකා යුද හමුදාවේ ක්‍රීඩකයන් වැඩි දස්කම් දැක්වීය.කනිෂ්ට අංශයේ කිලෝග්‍රෑම් 70 ට අඩු1. රුචිර දනුෂ්ක පෙරේරා - ශ්‍රී ලංකා යුද හමුදාව,2. කසුන් ද අල්විස් - බම්බලපිටිය ෆිට්නස් ඇන්ඩ් හෙල්ත් කිංඩම්,3. ලක්‍ෂිත චන්දිමාල් - පවර් රිකේන් – නුවරකිලෝග්‍රෑම් 70 ට වැඩි1. සෙරාත් සසංක - ශ්‍රී ලංකා ගුවන්හමුදාවවිවෘත අංශයකිලෝග්‍රෑම් 55 ට අඩු1. එස්. ජී. වසන්ත පීරිස් - පවර් ඒෂියන්, 2. එස්. ඩී. දනුෂ්ක ජයසිංහ - ශ්‍රී ලංකා ගුවන් හමුදාව, 3. දර්ශන රන්මුදු - ශ්‍රී ලංකා යුද හමුදාවකිලෝග්‍රෑම් 60 ට අඩු බර පන්තිය1. තිලංග කුමාර - ශ්‍රී ලංකා යුද හමුදාව, 2. වයි. ජී. අමිල - ශ්‍රී ලංකා යුද හමුදාව, 3. කේ. එච්. අනුර ප්‍රියන්ත - ශ්‍රී ලංකා යුද හමුදාවකිලෝග්‍රෑම් 65 ට අඩු බර පන්තිය1. ඩබ්ලිව්. ඩී. ජයතිලක – පවර් රික්වෙට්, 2. ඩබ්ලිව්. එන්. එස්. ලිවේරා - ශ්‍රී ලංකා ගුවන් හමුදාව, 3. එම්. පසල් - ශ්‍රී ලංකා ගුවන්හමුදාවකිලෝග්‍රෑම් 70 ට අඩු බර පන්තිය1. ආර්. එල්. සී. ෆොන්සේකා - ශ්‍රී ලංකා ගුවන් හමුදාව, 2. ඩබ්ලිව්. එම්. සුනෙත් - ශ්‍රී ලංකා ගුවන් හමුදාව, 3. පී. ටී. එම්. ජී. විජේකෝන් - ශ්‍රී ලංකා ගුවන් හමුදාවකිලෝග්‍රෑම් 75 බර පන්තිය1. ඩී. එල්. වී. කුමුදු කුමාර – ශ්‍රී ලංකා ගුවන් හමුදාව, 2. ඩබ්ලිව්. ඒ. සංජීව - ශ්‍රී ලංකා නාවික හමුදාව, 3. ටී. කේ. එන්. ගෝවින්ද – ලක්මිණි ගාල්ලකිලෝග්‍රෑම් 80 බර පන්තිය1. සිසිල සිරි සෝමපාල - ශ්‍රී ලංකා යුද හමුදාව, 2. ඩබ්ලිව්. උදාර මෙන්ඩිස් - ශ්‍රී ලංකා ගුවන් හමුදාව, 3. එම්. අජිත් සිල්වා - ශ්‍රී ලංකා ගුවන් හමුදාවකිලෝග්‍රෑම් 85 බර පන්තිය1. සිසිර කුමාර - ශ්‍රී ලංකා ගුවන්හමුදාව, 2. ආර්. ඩී. ඩී. නුවන් - ශ්‍රී ලංකා යුද හමුදාව. 3. එල්. යු. කේ. ප්‍රනාන්දු - ශ්‍රී ලංකා ගුවන්හමුදාවකිලෝග්‍රෑම් 90 බර පන්තිය1. සී. ඒ. අනුර පෙරේරා - ශ්‍රී ලංකා ගුවන් හමුදාව, 2. ඩබ්ලිව්. එම්. එස්. ඩී. විජේසුන්දර - ශ්‍රී ලංකා ගුවන් හමුදාව, 3. එම්. චවුද්රි – බම්බලපිටිය ෆිට්නස් ඇන්ඩ් හෙල්ත් කිංඩම්කිලෝග්‍රෑම් 90 ට වැඩි බර පන්තිය1. ඕ. සී. ඩී. දිසානායක - ශ්‍රී ලංකා ගුවන්හමුදාව, 2. පී. ඩී. විපුල රත්න - ශ්‍රී ලංකා නාවික හමුදාව, 3. මයුර ප්‍රියදර්ශන – වාද්දුව වයි. එම්. බී. ඒ.වයස අවුරුදු 40 න් ඉහළ විවෘත අංශයේ තරගය1. ඩබ්ලිව්. එම්. ජයතිලක – පවර් රික්රෙට්, 2. ටී. රාමවික්‍රම - ශ්‍රී ලංකා යුද හමුදාව, 3. ආර්. එල්. ජේ. නවරත්න – නවරත්න කාය වර්ධන ආයතනය</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=f1005251</link>
    <topic>හිතටගන්නමං ගමට විද්‍යාව දෙනවා !</topic>
    <author>සාකච්ඡා කෙළේ උදිත ගුණවර්ධන</author>
    <content>* විද්‍යා හා තාක්‍ෂණ අමාත්‍යංශය භාර ඇමැතිවරයා ලෙස ඔබ පසුගිය කාලයේදී කැපී පෙනෙන සේවයක් සිදු කළා. එම විෂයට සමාන වගකීමක් මෙවරත් ඔබට පැවරිලා තිබෙනවා. ඒ අනුව ඔබේ ඉදිරි සැලැසුම් මොනවාද?රටක් දියුණු වෙද්දි එහි මූලික සාධකයක් බවට පත්වෙන්නේ විද්‍යාව තාක්‍ෂණය හා පර්යේෂණය යන විෂයයන්. රටක සංවර්ධනයට මේ අමාත්‍යාංශය මඟින් සුවිශේෂ කාර්යයභාරයක් ඉෂ්ඨ කරන්න පුළුවන්. පසුගිය අවුරුදු හයේදීත් මට මේ අමාත්‍යාංශයේ වගකීම් පැවරී තිබුණා.ඒ වගේම එම වගකීම් සැලැසුම් සහගතව හා සාර්ථකව ඉෂ්ඨ කිරීමට පුළුවන්කම ලැබුණා. ඒ ගැන මම විෂය භාර ඇමැතිවරයා විදිහට සතුටු වනවා. මෙවරත් එම විෂය පිළිබඳ වගකීම මාහට ජනාධිපතිතුමා විසින් පැවැරීම පිළිබඳ අතිශය සතුටට පත්වන අතර එතුමා මා වෙත පැවරූ කාර්යයභාරය වගකීමෙන් යුතුව ඉෂ්ඨ කිරීමට බලාපොරොත්තු වෙනවා.විද්‍යාවේ හා තාක්‍ෂණයේ ප්‍රතිලාභ ගමට ලැබෙන ආකාරයට කටයුතු කිරීමට තමයි අපි සැලැසුම් කරලා තිබෙන්නේ. ගමේ දියුණුවට සිදුවිය යුත්තේ විද්‍යාවේ ප්‍රතිලාභ ලබාදීමයි.ඒ නිසා තමයි අපි පසුගිය අවුරුදු හයේදී ග්‍රාමීය මට්ටමින් විදාතා මධ්‍යස්ථාන ආරම්භ කළේ. දැනට මධ්‍යස්ථාන 256ක් පමණ දිවයින පුරා ප්‍රාදේශීය ලේකම් කොට්ඨාස මට්ටමින් ආරම්භ කර තිබෙනවා. ඉදිරියේදී උතුරු, නැඟෙනහිර ප්‍රදේශ ඇතුළු විදාතා මධ්‍යස්ථාන නොමැති ප්‍රදේශවලත් එම මධ්‍යස්ථාන ආරම්භ කිරීමට කටයුතු කරනවා. මේ මධ්‍යස්ථානවලින් ග්‍රාමීය ජනතාවට විද්‍යාවේ තාක්‍ෂණයේ ප්‍රතිලාභ ලබාදීමට කටයුතු කරනවා.අපේ රටේ විද්‍යාව, තාක්‍ෂණය වැනි විෂයන් මෑතක් වනතුරුම කොළඹ නගරයටත්, ඒ පිළිබඳ දැනුවත් එක්තරා පිරිසකටත් සීමා වී තිබුණා. ඒත් එයින් අපට රටක් විදිහට නිසි ප්‍රයෝජනයක් ලබා ගැනීමට නොහැකියි. විද්‍යා, තාක්‍ෂණය වැනි විෂයක් ගමට, බිම් මට්ටමට රැගෙන යා යුතුයි කියලා අපි තරයේ විශ්වාස කරනවා.අද පරිගණක සාක්‍ෂරතාව නැතිනම් දියුණු සමාජය ඉදිරියේ සාර්ථකව මුහුණදීමට නොහැකි තත්ත්වයක් ඇතිවෙනවා. ඒ නිසා තමයි අපි ආරම්භයක් විදිහට විදාතා මධ්‍යස්ථාන මඟින් පරිගණක පුහුණුව නොමිලේ ලබාදීම ආරම්භ කළේ.එමඟින් අඩු ආදායම්ලාභී පවුලක දරුවකුට වුණත් පරිගණක අධ්‍යාපනය ලබා ඉදිරියට යාමට පුළුවන්. ඒ වගේම ඔවුන්ට අලුත් රැකියා සඳහා මඟ විවර වීමකුත් ඒ මඟින් සැලසෙනවා. මේ සඳහා මධ්‍යස්ථානවලින් දැනටමත් පහළොස්දහසකට අධික පිරිසක් පුහුණුව ලබා තිබෙනවා. එම පුහුණුව මඟින් ජාත්‍යන්තර මට්ටමේ පරිගණක පුහුණූවක් මෙන්ම ඒ සඳහා සහතික පත්‍රයකුත් ලැබෙනවා.දේශීය නිෂ්පාදන හා කර්මාන්ත ක්ෂේත්‍රයේ වැඩි දියුණුවත් විද්‍යාත්මක තාක්‍ෂණයේ ප්‍රතිලාබ ලබාගත හැකියි. අද වෙලා තිබෙන්නේ අපේ නිෂ්පාදන නිසි විදිහට ප්‍රමිතිගතව නිෂ්පාදනය නොවීම නිසා එයට නිසි වටිනා කමක් ඇගැයීමක් නොලැබී යාමයි.ඒ නිසා අපිට ලැබී තිබෙන වගකීම් අනුව දේශීය නිෂ්පාදන අපනයනයේ දී ප්‍රමිතිගත තත්ත්වය පිළිබඳව අවධානය යොමු කිරීමට කටයුතු සැලසුම් කරලා තිබෙනවා. එයට උදාහරණයක් විදිහට අගලවත්තේ, කිතුල්ගල පැණි මේවා විදේශයන්ට අපනයනය කරද්දී එහි ප්‍රමිතිය ඉහළින් රඳවා තැබීම මඟින් වඩාත් හොඳ යහපත් ප්‍රතිලාබ අපිට ලබාගත හැකියි.* ඇතැමුන් කියනවා ඔබට මෙවර තිබෙන අමාත්‍යංශයේ වගකීම් අඩු කරලා කියලා ?එහෙම දෙයක් නැහැ. මා ගැන ජනාධිපතිතුමා පූර්ණ විශ්වාසය තියලා තමයි මේ අමාත්‍යාංශය භාරදී තිබෙන්නේ. මට ගියවරට වඩා වැඩි වගකීම් ප්‍රමාණයක් මෙවර එතුමා විසින් පවරා දී තිබෙනවා. මගේ බලාපොරොත්තුව වෙලා තිබෙන්නේ මා ගැන විශ්වාස කරලා ජනාධිපතිතුමා මට පැවරූ වගකීම රට වෙනුවෙන් උපරිමයෙන් ඉටු කිරීමයි.* ශ්‍රී ලංකාවේ බොහෝ දේශීය නිෂ්පාදන ආහාර ද්‍රව්‍ය නිසි විදිහට ඇසුරුම් නොකිරීම, සංරක්‍ෂණ ක්‍රමයන්හි දුර්වලතා ආදි කරුණු නිසා අකලට විනාශ වෙනවා. මෙය රටක් විදිහටත් ගොවියාට නිෂ්පාදකයාට ආර්ථික වශයෙනුත් හානිකරයි. මේ තත්ත්වය කළමනාකරණය කර ගැනීමට මොන විදිහේ සැලැසුමක් ද තිබෙන්නේ?අස්වැන්න වැඩි කාලයේදී අධික වශයෙන් ඵල ලැබුණත් අපේ ගොවියාට නිෂ්පාදකයාට එය සංරක්‍ෂණය කර ගන්න කල්තබා ගන්න විදිහක් නැහැ. ඒ නිසා පලතුරුවගේ දේවල් විශාල ලෙස විනාශයට පත්වෙනවා. මෙය ඇත්තෙන්ම අපරාධයක්. ඒත් මෙවැනි දේ කල්තබා ගැනීම පිළිබඳ රාජ්‍ය මට්ටමේ විධිමත් වැඩපිළිවෙළක් මෙතෙක් නිසි විදිහට ක්‍රියාත්මක වී නැහැ.උදාහාරණයක් ලෙස දෙහි වාරයට වීසි කරන්න දෙහි තිබෙනවා. ඒත් මේවා කල්තියා ගන්න අපිට ක්‍රමයක් නැහැ. එහෙම දෙහි කල්තියාගෙන වසර පුරා විදේශයන්ට අපනයනය කළානම් රටට හොඳ විදේශ ආදායමක් ලබාගන්න හැකියි. අද අපගේ අවධානය යොමුවී තිබෙන්නේ මෙවැනි ඉසව් පිළිබඳයි. ඉදිරියේ දී අපි මේ වැනි දේ නිවැරැදි කිරීමට වැඩ පිළිවෙළක් ආරම්භ කරනවා.* ආණ්ඩුක්‍රම ව්‍යවස්ථා සංශෝධනයක් පිළිබඳ මේ වන විට ආණ්ඩුවේ අවධානය යොමුවී තිබෙනවා. ලංකා සමසමාජ පක්‍ෂය විදිහට මේ පිළිබඳ ඔබේ අදහස කුමක්ද?අපි දේශපාලන පක්‍ෂයක් විදිහට 1978 දී මෙම ව්‍යවස්ථාව ඉදිරිපත් කරද්දී මූලිකව විරෝධය පළ කළ දෙශපාලන පක්‍ෂයක්. එදත් අපි මේ ව්‍යවස්ථාවේ අඩුපාඩු පිළිබඳ දැක්කා. අද වෙද්දි ඒ මතය මුළු සමාජයම පොදුවේ පිළිඅරගෙන තිබෙනවා. අපිත් දේශපාලන පක්‍ෂයක් විදිහට කල්පනා කරනවා මේ ආණ්ඩුක්‍රම ව්‍යවස්ථාව සංශෝධනය විය යුතුයි කියලා.මේ සංශෝධනය සිදුවිය යුත්තේ දෙමළ, මුස්ලිම් මන්ත්‍රීතුමන්ලා සමඟත් විපක්‍ෂය සමඟත් සාකච්ඡා කර ඉදිරි සංශෝධනයන් සිදුකළ යුතුයි. ව්‍යවස්ථා සංශෝධනය පිළිබඳ සුළුජාතික දේශපාලන පක්‍ෂ පමණක් නෙමෙයි ප්‍රධාන විපක්‍ෂය වූ එජාපයත් සෙසු පක්‍ෂ දේශපාලන පක්‍ෂ සමඟත් සාකච්ඡා කළ යුතුයි. ඒ විදිහට කටයුතු කළොත් අපිට පුළුවන්කම තිබෙනවා රටට හිතවත් රටට හිතකර ආණ්ඩුක්‍රම ව්‍යවස්ථාවක් බිහි කිරීමට.* සර්වපාර්ශවීය විසඳුම් පිළිබඳ පසුගිය අවුරුදු කිහිපයේ දී විවිධ කතාබහ ඇති වුවත් සර්වපාර්ශවීය විසඳුම් යෝජනා මෙතෙක් ක්‍රියාත්මක වන බවක් දක්නට නැහැ. සර්වපාර්ශවික යෝජනාවලට මොකද වුණේ?ජනාධිපතිතුමා ඉදිරිපත් කරන ව්‍යවස්ථා සංශෝධන යෝජනාවලට ස්ර්වපාක්‍ෂික කමිටු යෝජනත් ඇතුළත් කර තිබෙනවා. සෙනෙට් මන්ත්‍රී මණ්ඩලය පත් කිරීම, ග්‍රාමීය මට්ටමට බලය බෙදාහැරීම ඇතුළු යෝජනා ආවේ සර්වපාක්‍ෂික කමිටු යෝජනා මඟිනුයි. ඒ නිසා සර්වපාර්ශවීය කමිටුව නියෝජනය කළ පිරිස් වශයෙන් සතුටට පත් වෙනවා.* පළාත් සභාවලට බලය ලබාදීම ඇතුළු දේශපාලන විසඳුම් පිළිබඳ යළි කතාබහ ඇතිවී තිබෙනවා. පළාත් සභා ඇතුළු මේ විසඳුම් කොයි කාලයේදී ද ඉදිරිපත් වන්නේ?දැනටමත් නැඟෙනහිර පළාත් සභාව ක්‍රියාකාරී තත්ත්වයේ තිබෙනවා. වගේම උතුරු පළාත් සභාවත් නුදුරේදී ම පිහිටුවීමට කටයුතු කරලා තිබෙනවා. ඒ නිසා පළාත් සභා මට්ටමේ විසඳුම් ඉතාම නුදුරේදීම ලබාදීමට සූදානමින් තිබෙන්නේ.* යුද්ධය නිමා වූ පසු ආර්ථික හා සංවර්ධන මෙහෙයුම ආරම්භ වී ඇතැයි ආණ්ඩුවේ බලධාරීන් ප්‍රකාශ කරනවා. ඒත් විපක්‍ෂය සඳහන් කරන්නේ ‘ආර්ථික සංවර්ධන මෙහෙයුම’ ආණ්ඩුවේ තවත් ප්‍රචාරක උපක්‍රමයක් බවයි. මේ පිළිබඳ ඔබේ අදහස?ප්‍රචාරක උපක්‍රමයක් නෙමෙයි රජයට ආර්ථිකය නැංවීමට, සංවර්ධන මෙහෙයුම සාර්ථකව ඉදිරියට රැගෙනයාමට අත්‍යවශ්‍යතාවයක් තිබෙනවා. ඒ සඳහා සුදුසු ඇමැතිවරු, නිලධාරීන් රජය විසින් නම්කර ඔවුන් වෙත වගකීම් පවරා දී තිබෙනවා.සංවර්ධනය ඉලක්ක කරගත් ගමනක් පිළිබඳ ව තමයි මෙවර ආණ්ඩුවේ මූලික ඉලක්කය වී තිබෙන්නේ. පසුගිය අවුරුදු හතරේ දී රටේ යුද්ධයක් තිබියදී පවා සංවර්ධනයේ මූලික කටයුතු ආරම්භ වුණා. දැන් යුද්ධය නිමාවී තිබෙන පසුබිමක ආර්ථික හා සමාජීය සංවර්ධනයේ අරුණලු වැටෙමින් තිබෙනවා. ඒ සඳහා අවශ්‍ය කරන දේශපාලන නායකත්වයත් ආර්ථික නායකත්වයත් ලබාදීමටත් ජනාධිපතිතුමාත් රජයත් සැලැසුම් සකසා එය ක්‍රියාත්මක කරමින් තිබෙනවා.රටට අතිරේක බරක් විදිහටයි යුද්ධය පැවතුණේ. දැන් යුද්ධය ඉවරයි එළැඹී තිබෙන සාමයේ ප්‍රතිලාභ රටට ලබා ගනිද්දී ආර්ථික සංවර්ධනය මූලික දෙයක්. ඒ සඳහා තමයි ආණ්ඩුව කටයුතු කරලා තිබෙන්නේ. දැන් අදාළ පුද්ගලයන් සැලැසුම් නිර්මාණය කර අවසානයි. ඉදිරි වසර හය ඇතුළතදී රට ආසියාවේ ආශ්චාර්ය බවට පත්වන එක ඒකාන්තයි. මේ මොහොතේදී විපක්‍ෂය විදිහට සිදුකළ යුත්තේ ආණ්ඩුවේ මේ වැඩපිළිවෙළට හරස් කැපීම නෙමෙයි වැඩපිළිවෙළට සහයෝගය ලබාදීමයි. වගකිවයුතු දේශපේ‍්‍රමී විපක්‍ෂයක් කටයුතු කළ යුතු ආකාරයයි මා සඳහන් කළේ.* ලංකා සමසමාජ පක්‍ෂය ඇතුළු වාමාංශික දේශපාලන පක්‍ෂ මෙවර මහ මැතිවරණයේදී වර්ධනීය ප්‍රතිඵලයක් ලබා තිබෙනවා. මේ අලුත් දේශපාලන තත්ත්වය පිළිබඳ ඔබේ විග්‍රහය කුමක්ද?මෙවර මහ මැතිවරණයේ දී සමාජවාදී වාමාංශිකයන්ට වඩාත් හොඳ දේශපාලන තත්ත්වයක් අලුත් දේශපාලන ආරම්භයක් ඇතිවී තිබෙනවා. මෙවර ලංකා සමසමාජ පක්‍ෂයෙන් වයි. පී. පද්මසිරි සහෝදරයා ජයග්‍රහණය කළා අපේ සහෝදර පක්‍ෂ මඟින් වාසුදේව නානායක්කාර, චන්ද්‍රසිරි ගජධීර සහෝදරවරුද පත්ව සිටිනවා.ඒත් සමඟම සන්ධානය යටතේ තරග කළ අපේක්‍ෂකයන්ට විශාල මනාප ප්‍රමාණයක් ලබා ගැනීමට පුළුවන් වුණා. අද වෙද්දී ආණ්ඩුව තුළ වමේ නියෝජිතයෝ පස් දෙනකු සිටිනවා. මේ තත්ත්වය අඩපණවී තිබූ වාමාංශයට අලුත් ආරම්භයක් විදිහට හඳුන්වා දෙන්න පුළුවන්.ජවිපෙ නියෝජනය ආසන තිස් නවයේ සිට හතර දක්වා පහළ ගොස් තිබියදී සමාජවාදී වම වශයෙන් අපිට සතුටුවෙන්න පුළුවන් වර්ධනයක් අත්පත් කර ගැනීමට පුළුවන්කම ලැබී තිබෙනවා. ජවිපෙ ප්‍රජාතන්ත්‍රවාදී ජාතික සන්ධානය විදිහට ආසන හතක් ලබා ගත්තද එහි මන්ත්‍රීවරු වන ජෙනරාල් ෆොන්සේකා, අර්ජුන රණතුංග, ටිරාන් අලස් යන මහත්වරු ජවිපෙ සාමාජිකයන් නෙමෙයි. ඒ නිසා තමයි මම කීවේ ජවිපෙට පාර්ලිමේන්තුවේ ඉන්නේ හතර දෙනයි කියලා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=f1005252</link>
    <topic/>
    <author>සටහන සන්ධ්‍යා කරුණාරත්න චින්තා රණසිංහ</author>
    <content>නිල් අහස දෙස බලා සිටි කුඩා ජෝර්ජ් දුටුවේ කුරුලු රෑනක් පියාඹන ආකාරය යි. කුරුලු රෑන දුටු වහාම ඔහු හුන් තැනින් නැඟී සිටියේ ය. එසැණින් ක්‍රියාත්මක වූ ජෝර්ජ් අහසේ පියාඹන කුරුලු රෑන දෙස බලාගෙන කඳු බෑවුම දිග දිව ගියේ ය. හැඳ සිටි සරම පටලැවී ඇද වැටුණු ජෝර්ජ්ගේ දිව දත් අතර තද වී දිවෙන් කෑල්ලක් වෙන් විය.ජෝර්ජ් වැටුණ බව දුටු ඔහුගේ පියා වහා දිවැවිත් පුංචි ජෝර්ජ්ව ඔසවා ගත්තේ ය. ගාලු මහ රෝහලට ගෙන ගිය ජෝර්ජ් එහි නතර කෙළේ ය. ඔහුට දින ගණනක්ම රෝහලේ නතර වන්නට සිදුවිය.රෝහලේ ඇඳක වැතිර සිටි සිය පුතුට ඇසෙන ලෙස පියා සිංහල, ඉංග්‍රීසි භාෂා දෙකෙන්ම කවි ගායනා කෙළේ ය. ජෝර්ජ් ඒ මිහිරි හඬට සවන්දුන්නේ හරිම ආසාවෙනි. ඒ නිසාම ඔහුගේ වේදනාව ද පහ විය. ජෝර්ජ්ට සනීප වුණත් කතා කිරීමේ දී තරමක ගොතයක් තිබිණි. කාලයක් ගත වන තුරුම මේ ගොතය තිබෙන්නට විය.කුඩා ජෝර්ජ් පසු කලෙකදි මේ රටට මහඟු සම්පතක්ම විය. ඔහු හෙළයේ භාෂා විශාරදයකු ද, සමාජවාදී දේශපාලන ව්‍යාපාරයේ ප්‍රාදේශීය නියමුවකු ද, මාධ්‍යවේදියකු ද, ලේඛකයකුද, කවියකු ද විය. මවුපියන් විසින් හුරතලයට ජෝර්ජ් නමින් හැඳීන්වූ ඔහු අන් කවරෙකුවත් නොව ඔහු නමින් අනඳපිය කුඩාතිහි ය.1924 ජූලි 14 වැනිදා මං ඉපදුණා. මගේ උපන් ගම ගාල්ලේ බෝපේ. සිසිලියා ඩයස් අමරවර්ධන මගේ මව, පියා පබිලිස් ද සිල්වා කුඩාච්චි අප්පුහාමි, මට නංගිලා දෙන්නෙක් හිටියා. පවුලේ වැඩිමලා මං. මගේ පියා මට තැබූ නම තමයි ආනන්දප්‍රිය කුඩාච්චි. හුරතලේට මා ඇමැතුවේ ජෝර්ජ් කියලා.මගේ අධ්‍යාපනය පාසල් කිහිපයකදීම සිදු වුණා. ගාල්ලෙ වැලිපත පාසල, උණවටුන අමරසූරිය බෞද්ධ මිශ්‍ර පාසල, උණවටුන බොනවිස්ටා පිරිමි ඉංග්‍රීසි පාසල, ගාල්ල විද්‍යාලෝක කොළඹ කොලේජ් ඔෆ් හයර් ස්ටඩි ආයතනය යනාදී අධ්‍යාපන ආයතන ගණනාවකින් ම මං ඉගෙන ගත්තා. මේ ඉගෙනීම් කටයුතු සිදුකරන විට උසස් බුද්ධිමත් පුද්ගලයන් ආශ්‍රය කිරීමට ලැබුණා. ඔවුන් ඇසුරු කිරීම මගේ ජීවිතය ගොඩනඟා ගන්න මට මහත් පිටිවහලක් වුණා.උණවටුන බොනවිස්ටා පිරිමි ඉංග්‍රීසි පාසල උගතුන් ගණනාවක් බිහි කළ පාසලක්. මහාචාර්ය සෙනරත් පරණවිතාන, මහා ගත්කරු මාර්ටින් වික්‍රමසිංහ මහත්වරු මේ පාසලෙන් ඉගෙනුම ලැබුවා. මාතර, ගොඩගම පදිංචි ආර්. එස්. ඩයස් මහතා පාසල් ගුරුවරයෙක්. ඔහු ඇන්ඳේ කදාර් බැනියමයි, සුදු දිග කලිසමයි, හිසට ගාන්ධි හිස් වැසුමක් පැළඳ සිටියා.ඔහු ගාන්ධි අනුගාමිකයෙක්, ඩයස් ගුරුතුමා හරිම නිහතමානී, ඔහු සැබෑ දේශපේ‍්‍රමියෙක්, එකල ගාලු නගරාධිපති වුයේ විජයානන්ද දහනායක මහතා. ඩයස් ගුරුතුමා විසින් විජයානන්ද මහතා පාසලට ගෙන්වා ඔහුගේ දේශනයක් ළමයින්ට අසන්නට සලසා දුන්නා. දහනායක මහතා ඉංග්‍රීසියෙන් හා සිංහලෙන් කළ ඒ දේශනයට අපි වශී වෙලා වගේ ඇහුම්කන් දුන්නා. එදා සිට දහනායක මහතා අනුගමනය කරන්න මං පුරුදු වුණා.උණවටුණේ දේශපේ‍්‍රමී තරුණ සංගමය ‘පිහිටා තිබුණා, එහි සභාපති එඩ්වින් ආරියදාස, ලේකම් මං මහා සභා රැස්වීමේ දේශනාවක් සඳහා දිනක් ජයමහ වෙල්ලාල, අරිසෙන් අහුබුදු මහත්වරුන්ට ආරාධනා කළා.ආනන්දප්‍රිය කුඩාච්චි නම, අනඳපිය කුඩාතිහි විය යුතු යැයි දිනක් වෙල්ලාල මහත්තයා යෝජනා කළා. කොහොම හරි ඒ යෝජනාව ස්ථිර වී එදා සිට මගේ් නම අනඳපිය කුඩාතිහි වුණා.1946 දී මං කොළඹ, කොල්ලුපිටියේ ‘නැෂනල් ඉන්ස්ට්ටියුට් ඔෆ් හයර් ස්ටඩීස්’’ පෞද්ගලික අධ්‍යාපන ආයතනයට බැඳුණා. ලංකා සම සමාජ පක්ෂයේ මූලස්ථානය එවකට පිහිටා තිබුණේ කොල්ලුපිටිය හන්දියේ.ඒ දිනවල සිටම මං සම සමාජ පක්ෂයට බැඳී ක්‍රියාකාරී සමාජිකයෙකු වුණා. හැමදාම හවසට මං සම සමාජ කාර්යාලයට යනවා. පිලිප් ගුණවර්ධන, ආචාර්ය ඇන්. ඇම්. පෙරේරා ඇතුළු සම සමාජ මුල් පෙළේ සාමාජිකයන් එහිදී හඳුනාගන්න මට අවස්ථාව ලැබුණා. විජයානන්ද දහනායක මහත්තයා ගාලු දිස්ත්‍රික්කයෙන් වාමාංශික මන්ත්‍රීවරයෙක් ලෙස රාජ්‍ය මන්ත්‍රණ සභාවට තේරී පත්ව සිටියා. ඒ මහතා සමඟ මගේ කිට්ටුම සබඳතාවක් තිබුණා.1948 දී ඩී. ඇස්. සේනානායක අගමැතිවරයා වැලිගම ආසනයේ සංචාරයකට පැමිණියා. එකල උණවටුන සමසමාජ තරුණ සමිතියේ ලේකම් ලෙස මං කටයුතු කළා. මාත් සමඟ තව කීපදෙනෙක් එක් වී අගමැතිවරයාගේ පැමිණීමට විරුද්ධව පත්‍රිකාවක් මුද්‍රණය කර ඒ රැස්වීමට පැමිණි පිරිස අතර බෙදා දුන්නා. ඒ පත්‍රිකාවේ ශීර්ෂ පාඨය වුණේ ‘අගමැති ඩී. ඇස් සේනානායක පිළිගනිමු ද ? එක්සත් ජාතික පක්ෂයේ රජයෙන් පළිගනිමුද ?’ යන්නයි.මේ පත්‍රිකා බෙදාහැරී තරුණයන්ගෙන් දෙන්නෙක් පොලිසිය විසින් අත්අඩංගුවට ගත්තා මං බේරුණා. පසුව ඔවුන්ගේ මවුපියන් හබරාදුව පොලිසියට ගිහිං තමන්ගේ දරුවන්ව බේරා ගත්තා. මේ පුවත දහනායක මහත්තයට ආරංචි වෙලා තිබුණා. ඒ දවස්වල ඔහු මාත් සමඟ මේ සිදුවීම නිසා අමනාප වී සිටියා. ඊට සතියකට පමණ පස්සේ මං දහනායක මහත්තයාගෙ ගෙදරට ගියා. ගෙයි සාලයේ ඇවැදිමින් හිටිය දහනායක මහත්තයා මට ඇඟිල්ල දික් කරල මෙහෙම කීවා.තමුසෙ එනකං තමයි මං බලාගෙන හිටියෙ. රටේ අගමැතිවරයා තමුසෙලාගෙ ගමට ආවම ඔහු පිළිගන්නෙ ඔහුට විරුද්ධව පත්‍රිකාවක් මුද්‍රණය කරල බෙදා හැරීමෙන් ද ? තමුසෙ පොලිසියෙන් අල්ලාගෙන ගිහින් උසාවියට ඉදිරිපත් කළා නම්, තමුසෙගෙ අම්මා තාත්තාගෙන් දොස් අහන්න වෙන්නෙ මටයි. තරුණකමට කරන ඔය වාගේ වැඩ දැන්වත් නවත්වනවා’ කියමින් දහනායක මහත්තයා මට උපදෙස් දුන්නා. ඒ වෙලාවෙ මං දහනායක මහත්තයාගෙන් සමාව ඉල්ලා හිටියා. ඊට පසුව ඔහු ටිකක් සන්සුන් වුණා. ඒ අමනාපය එතැනින් කෙළවර වුණා.ගාලු නගර සභාවේ ලිපිකරු තනතුරක් මට ලැබුණා. සතියේ දවස්වල උදේ 9 සිට සවස 4.30 දක්වා කාර්යාලයේ සේවය කළා. ඉතිරි කාලයත්, නිවාඩු දවසුත් හෙළ හවුලේ වැඩවලට සහ සමසමාජ ව්‍යාපාරයේ වැඩ වලට යෙදුවා.1952 පාර්ලිමේන්තු මහ මැතිවරණයට වැඩකිරීමටත් මට සිදු වුණා. පානි ඉලංකෝන් සහෝදරයා සමාජවාදී අපේක්ෂකයෙක් ලෙස වැලිගම ආසනයෙන් මැතිවරණයට ඉදිරිපත් වුණා. ඔහුගේ රැස්වීම්වලට මං නිතරම සහභාගී වුණා. නගර සභා නිලධාරින්ගෙන් අවසර නොගෙන රාජකාරියට නොගිහින් දේශපාලන රැස්වීම්වලට සහභාගීව සිටි මට දවසක් නගර සභා කොමසාරිස්වරයාගෙන් විදුලි පණිවිඩයක් ලැබුණා. එහි සඳහන් වුණේ් මගේ කන්තෝරු මේසයේ යතුරු වහාම ගෙනැවිත් බාරදෙන ලෙස. ඊට පසුදාම මං යතුරු ටික ඉංජිනේරු අංශයට ගිහිං භාර දුන්නා. ඒකෙන් මගේ රැකියාව යම්තමින් බේරුණා.ගම් කාර්ය සභා මැතිවරණයක් 1953 දී පැවැත්වුණා. හබරාදුව ගම් සභාවේ මැටරඹ ආසනයට කොමියුනිස්ට් පක්ෂයෙන් මං ඉදිරිපත් වුණා. ගමේ තරුණ පිරිස මේ ඡන්දයේදී මට බොහෝ උදව් වුණා. දොස්තර වික්‍රමසිංහ මහතාත් මගේ රැස්වීමකට සහභාගි වී කතා කළා. ඉතා කෙටි කාලයකින් ගමේ අබලන් වූ පාරවල් දෙකකුත් ලිඳක් සාදා දෙන්නත් මට හැකි වුණා.1953නේ හර්තාලෙන් කොටසක් සිදුකිරීමට ලංකා කොමියුනිස්ට් පක්ෂයේ ගාලු ශාඛාවේ ලේකම්වරයාත්, වෘත්තීය සමිති ක්‍රියාකාරිකයකු වූ මාත් භාරගත්තා. අපි හර්තාල් කළා. හර්තාලයට සහභාගී වූ සමහර තරුණ කොල්ලන්ට රැකියාත් අහිමි වුණා. ඔවුන්ගේ රැකියා නැවත ලබා දෙන්න මං උත්සාහ කළා. කොළඹට ආවා ගියා. මගේ උත්සාහයන් සාර්ථක වුණා. ඒ අනුව හර්තාලයේ දී රැකියා අහිමි වුණ කොල්ලන්ට නැවත රැකියා ලබාදීමට හැකි වුණා.ගාලු නගර සභා පිටියේ දී හෙළ හවුලේ මෙහෙයවීමෙන් රැස්වීමක් පවත්වන්නට කටයුතු යොදා තිබුණා. මෙහි මුලසුන රැයිපියල් තෙන්නකෝන් මහ කවියා දැරුවා. කෝදාගොඩ සිරි ඥාණාලෝක නාහිමියන් ද, ගාල්ලෙ පාර්ලිමේන්තු මන්ත්‍රී විජයානන්ද දහනායක මහතා ද මෙහි දේශන පැවැත්වීමට නියමිතව තිබුණා. කොමියුනිස්ට් පක්ෂයේ සිටියත් සිංහලය රජයේ බස විය යුතුය යන මතයට මාත් එකඟ වුණා.රැස්වීම පටන්ගෙන තිබියදි ටික වෙලාවකින් දහනායක මහතා පිරිවරාගෙන පිරිසක් ජයඝෝෂා නංවමින් රැස්වීම් භූමියට පැමිණියා. දහනායක මහතා පාර්ලිමේන්තුවට අපහාස කළැයි පැවරූ නඩුවෙන් දහනායක මහතා ජයගෙන තිබුණා. ඒ නිසා තමයි ජයඝෝෂා කළේ. ඒ අනුව භාෂා රැස්වීමේ මුහුණුවර දේශපාලන මුහුණුවරක් ගත්තා. දහනායක මහතා වේගවත් කතාවක් පැවැත්වූවා.සිංහලය රජයේ බස විය යුතුයි. එය බහුතර ජනතාවගේ බසයි සුද්දන්ගේ කාලය ඉංගිරිසිය රජයේ බස වුණත් මින්පසු සිංහලය රජයේ බස විය යුතුයි’ ඔහු කියා සිටියා. ඔහුගේ කීම මුළු සභාවම අනුමත කළා.පසු දිනෙක මේ භාෂා රැස්වීමේ වාර්තාව ඡායාරූපයක් ද සමඟ පුවත්පත්වල පළ වුණා. මං ඒ රැස්වීම අමතන ආකාරය ඒ ඡායාරූපවල පළ වුණා. මේ හේතුවෙන් කොමියුනිස්ට් පක්ෂය මට එරෙහිව කටයුතු කළා. කුඩාතිහි කොමියුනිස්ට් පක්ෂයෙන් අස්කළ බව ‘දිනමිණ’ පුවත්පතේ පළ වුණා. ඒ පුවත්පතෙන්ම ඊට පිළිතුරු දෙමින් මා පළ කෙළේ පක්ෂය මාව අස්කරන්නට පෙර මා විසින්ම ඉල්ලා අස්වන බව දැනුම් දී පක්ෂයේ ලේකම්වරයාට ලියුමක් යැවූ බවයි.1958 දී මං කොළඹ යුද හමුදා මූලස්ථානයේ ලිපිකාර සේවයට බැඳුණා. ලිපිකාර සේවයේ යෙදෙමින්ම දේශපාලන කටයුතුත්, ලේඛන කටයුතුත් සිදු කළා. හෙළ හවුලේ ප්‍ර‍්‍රධාන රජයේ ක්‍රියාකාරිකයකු වූ ගාමිණී තිලකවර්ධන මහත්තයා දිනක් යුද හමුදා මූලස්ථානයට මාව හමුවීමට පැමිණියා. යුද හමුදා සේවයෙන් ඉවත් වී පත්‍ර කලාවේදියකු විදියහට වැඩ කරන මෙන් ඔහු මට යෝජනා කළා. ‘ලේක්හවුස් ආයතනයේ ‘ජනතා’ පුවත්පතට උප කර්තෘවරුන් බඳවා ගන්න බවට ආරංචියක් තියෙනවා. කුඩාහිතිත් ඉල්ලුම්පතක් දාන්න ‘ජනතා’ පුවත්පතේ ප්‍රධාන සංස්කාරක ඩී. එෆ්. කාරියකරවන මගේ මිතුරෙක්. කැමැති නම් ඔහුට ඔබ හඳුන්වා දෙන්නම්’ කියා තිලකවර්ධන මහත්තයා මට කීවා.දිගු කලක සිට පුවත්පත් සඟරාවලට ලිය කියැවිලි සැපැයූ මං ඒ වන විටත් ලේඛකයකු ලෙස නමක් දිනා හිටියා. ‘ජනතා’ පත්තරේ සම්මුඛ පරීක්ෂණයට ඉදිරිපත් වූ මට කාරියකරවන මහත්තයා ඒ වෙලාවෙම ‘ඩේලි නිව්ස්’ පත්තරේ කතු වැකිය සිංහලයට පරිවර්තනය කරන ලෙස කියා සිටියා. දින කිහිපයකට පසුව ‘ජනතා’ පත්තරේ උප කතුවරයෙකු ලෙස මං බඳවාගත්තා.‘දිනමිණ’ පුවත්පතේ කාලයක් සේවය කළ මං ඉන් ඉවත් වීමට තීරණය කළා. 1989 දී ‘ ණ, න , ළ, ල යෙදුම’ පොත මං රචනා කළා. ඉන් පිටපතක් ‘දිනමිණ’ ප්‍රධාන සංස්කාරක ජී. එස්. පෙරේරා මහතාට ද පිළිගැන්වීමට මං ලේක්හවුසියට ගියා. එහි දී ජී. එස්. පෙරේරා මහත්තයා නැවත දිනමිණේ සේවයට පැමිණෙන ලෙස මට කියා සිටියා. ඊළඟ සතියේ ලේක්හවුස් සභාපතිවරයාගෙන් ලේක්හවුසියට කැඳවීමේ ලිපියක් මට ලැබුණා. ‘දේශය’ පුවත්පතේ මැයි දින කලාපය සකස්කිරීමට ද මට පැවැරුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=f1005253</link>
    <topic/>
    <author>බන්දුල සේනානායක රන්න සමූහ</author>
    <content>1862 සැප්තැම්බර් 11 දින කොග්ගල ධම්මතිලක පඬිතුමා ඇරඹි “ලක්මිණ පහණ” 1883 ජූලි 28 ධර්මරත්න පඬිතුමාගේ සංස්කාරකත්වයෙන්, දෙවැනිවරට පළ කෙරිණි. 1924 නැවතුන “ලක්මිණි පහණ” යළි කුමාරතුංග මුනිදාස පඬිතුමන් දල්වා ලන්නේ ඉන් දස වසරකට පසුව 1934 දී ය. 1934 සිට 1936 දක්වා දැල්වුන ‘ලක්මිණ පහන’ පහනක්ම විය. ‘ලක්මිණ පහණ’ ලක්මිණ පහන’ යනුවෙන් වෙනස් කිරීමට හේතු පාඨ ඉදිරිපත් කරන කුමාරතුංගයන්.“පහණ” යනු ගලට නම් වේ. දම්රුවනුන් මේ පත්‍ර‍්‍රය ඇතැම් උද්ධෘතයන්ගේ හිසට ගලක් මෙන් යෙදූ හෙයින්දෝ ‘පහණ’ යනුම ගත්හ. අපි එතරම් සහාසික නොවම්හ. පහන නම් ප්‍රදීපයයි. ප්‍රසන්න භාවය, පැහැදිලි බව, අඳුරු නැති බව, එළිය ඇති බව පහන් යනුවෙන් හැඟේ. එහෙයින් පහන් යනු සංස්කෘත ප්‍රසන්න පාළි පසන්න යන දෙකට ආසන්න යයි හඟිමු. අසුවල් ශබ්දයෙන් බිඳුණේ යයි කීම නුවණට හුරු නොවේ. එකක් සිතා එකකු එක් ලෙසත්, කීකල අනෙකක් සිතා අනෙකකුට අන් ලෙසක් කිය හැකිය.”මාධ්‍යකරුවෙකුට යමක් දෙස ඔවුනොවුන්ගේ දෘෂ්ඨි කෝණයෙන් බැලීමට අවසර ඇති බවට කුමාරතුංගයන් මාධ්‍යකරුවාගේ භූමිකාව පළකළ අයුරු නොපෙනේද? ‘ලක්මිණ පහන’ පළකරවන කුමාරතුංගයන්“ලක්මිණ පහන” කුමක් සඳහා ද?පත්‍රයක් වුවමනායැ. ඒ සඳහාය ලක්මිණ පහන සරල නිවැරදි භාෂාව, අක්ෂර වින්‍යාසය, පද බෙදීම, අදහස් නිරවුල්ව පැවසීම, විෂයානුබද්ධ වචන භාවිතය, දෙපිටකැපෙන වචන, සුගම සරල රීතිය, ඉදිරිපත්කරමින් නූතන මාධ්‍ය කරුවාට නිසි බස් මඟ පෑවෝ කුමාරතුංගයන්, බවට මෙ කරුණු සෑහේ. ‘ලක්මිණ පහන’ ජන සංනිවේදන මාධ්‍යකරණයට අත්පොත් තැබූ බවට සමකාලීන පුවත්පත්වල බස හා එහි රටාව අනුව සසඳා බලන කළ පැහැදිළිය.‘ලකිමිණි පහන’ කතු වැකියක මෙසේ සඳහන් කරයි. කුමාරතුංගයන්, “අපගේ අයදුම ලද්දාවූ, නොලද්දාවූ සුධීහු ගද්‍ය පද්‍ය රචනාවන්ගෙත් අපගේ කිරියහල පිරැවූහ. පොත පතින් අවුලා ගත හැකි දෑ හිසින් උපදවන දෑ මෙන් ලියා එවන පින්වතුන් අති ස්වල්පවීම අපගේ භාග්‍යයකි.කිසිවෙකුගේ රචනයක් අපට පි‍්‍රය වචන විලාසයට හැරවීමට අපි නොසැරැසෙමු. එහෙත් අතිශයින් ව්‍යාකරණ විරෝධී වූ හෝ ග්‍රාම්‍ය වූ රචනයකට අප පතෙහි ඉඩ ලැබෙතියි නොසිතනු මැනවි. අසාරවූ පද්‍ය රචනා විශේෂ සැලකිල්ලෙන් බැහැර කරනු ලැබේ. රසවත් නිවැරදි රචනා විලාසයට මේ පත්‍ර‍්‍රය ආදර්ශයක් කිරීමට සියලු ලෙසින්ම වෑයම් කෙරෙමු.”‘ලක්මිණ පහන’ යම්කිසි එක් පුද්ගලයෙකුගේ හෝ එක් පක්‍ෂයක හෝ අදහස් මැ රටට ගන්වනු සඳහා පැවැත්වෙන පත්‍රයක් නොවේ. ධර්මය අතින් හෝ ශාස්ත්‍රීය අතින් හෝ ලොවට වැඩ සලසන ධීරයන්ගේ හැගීම් රට පුරා පතුරුවන්නට, මේ පත්‍රය මහමඟ කිරීම අපේ අදහසයි. එහෙත් සියලු සුධීහු මෙය ස්වකීය පත්‍රයක් මෙන් සලකා රටට, ජාතියට, භාෂාවට හැකි පමණින් වැඩ සලසන්නට ඉදිරිපත් වෙත්වා. වර්තමාන පුවත්පත්වල මාධ්‍යකරුවනට, මාධ්‍ය හසුරුවන්නන්ට අවශ්‍ය වපසරිය පෙන්නුම් කිරීමට කුමාරතුංගයන් ඉහත කරුණුවලින් ලබාදුන් එළිය ගැන වත්මන් මාධ්‍යකරුවන්ගේ ගෞරවය කුමාරතුංගයන්ට හිමි කළ යුතුයි.“ඇමැතිතුමා දිවුරුම් දීම”ළිඳට වැටී ළමයකුගේ මරණය සිදුවීම”එදා සෙසු සමකාලීන පුවත්පත් වාර්තා ශීර්ෂ පාඨ පළවූ අයුරුයි. කුමාරතුංග ‘ලක්මිණ’ පහනින් ඒ අතීත කාල සිද්ධි වර්තමාන කාල රූපයෙන් තබමින් වත්මන් පුවත් ශිර්ෂ පාඨ මඟට මුල් අත්තිවාරම දැමුවේ මෙසේය.‘ඇමතිතුමන් දිවුරුම් දෙයි’“ළිඳට වැටී ළමයෙක් මරණයට පත්වෙයි”‘ලක්මිණ පහන’ කවි පිටුව පළ කිරීම නිසා අමරසිරි ගුණවඩු, වෙල්ලාල ජයමග, වරකාගොඩ සිලිරුවන් හිමි, ආර්. සරණසේකර, ලයනල් ඩබ්ලිව්. ද සිල්වා, ආදීන් කාව්‍ය කරණයෙන් කැපී පෙනෙන්නට වූහ.‘ග්‍රන්ථ පරීක්‍ෂා’ යනුවෙන් වර්තමාන පුවත්පත්වල ‘පොත්පත් විවේචන’ පළමුව හඳුන්වා දුන්නේ ලක්මිණි පහනින් කුමාරතුංගයන්ය. කටවහර හා ව්‍යක්ත භාෂාව සකස්කර සරලව පවත්වාගෙන යාමට කුමාරතුංගයන් මඟ හෙළි කළේය. ‘ලක්මිණ පහන’ ශාස්ත්‍රීය විශ්වකෝෂයක් බඳුවිය. වාද විවාද කීපයක් ලක්මිණි පහනින් පාඨකයා අතට පත්විය.සමකාලීන සෙසු පුවත්පත්වල පළවූ වාද පෞද්ගලික එදිරිවාදිකම් ඔස්සේ ගලා ගියද ලක්මිණ පහනින්, එවැන්නකට ඉඩ නොලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=f1005254</link>
    <topic/>
    <author>බන්ධුල ආර්.ගුලවත්ත</author>
    <content>“හම්බන්” නොහොත් “සම්බාන්” නමැති මුහුදු යාත්‍රා විශේෂය පැමිණියා වූ තොටුපොළ හම්බන්තොට යනුවෙන් හඳුන්වනු ලැබීය. මෙම තොටුපොළ හා සම්බන්ධ නගරය ද එම නගරය කේන්ද්‍රස්ථානය කරගත් පරිපාලන දිස්ත්‍රික්කය ද “හම්බන්තොට” නමින් ප්‍රසිද්ධියට පත් විය.“මහතොට” “කළුතොට” යන නම්වලින් බිඳී ආ “මාතර” “කළුතර” වැනි නගර තොටුපොළ මධ්‍යස්ථානයන් වූ වග පෙනේ. ඒ ආකාරයෙන් “අම්බලන්තොට” “කල්තොට” ගොඩ නැඟුණු වග දැක්වේ. මාතර කළුතර පරිපාලන දිස්ත්‍රික්ක නම්වලින් ව්‍යවහාර විය.“හම්බන්” යනු ඔරු දෙකක් එකට ගලවා සාදන ලද යාත්‍රා විශේෂයෙකි. මෙම යාත්‍රා වර්ගය මුහුදු ගමනා ගමනයේදී බෙහෙවින්ම භාවිතා කරනු ලැබීය. ආසියාතික ප්‍රදේශවල ජීවත් වූ චීන, මැලේ, හා යෝනක මුහුදු යාත්‍රිකයන් අතර මෙම යාත්‍රා විශේෂය බෙහෙවින් ජනප්‍රිය විය.“හම්බන්” යන්න චීන භාෂාවේ සම්පාම් (Sampam) යන වචනයෙන් බිඳී ආවෙකැයි සැලකේ. චීන ජාතියෝ මෙම යාත්‍රා විශේෂය “සම්පාම්” යන නමින් හැඳින්වූහ. මීට බෙහෙවින් අනුරූපතාවක් දැක්වූ වචනවලින් විවිධ ජාතීහු මෙම යාත්‍රා වර්ගය නම් කළහ.මහාචාර්ය ඩී.ඊ.හෙට්ටිආරච්චි මහතාගේ විග්‍රහයට අනුව මැලේවරු හම්බන් නමින් ද, ඉංග්‍රීසීහු “සම්පම්” යනුවෙන් ද පෘතුගීසීහු Shampwo, Shampana යන නම්වලින් ද මෙම යාත්‍රා විශේෂය හැඳින්වූහ.සිංහල භාෂාවෙන් ව්‍යවහාරවන “හම්බන්” යන් “සම්පම්” යන වචනයේ මැලේ හා දෙමළ ව්‍යවහාරයන්ගෙන් බිඳී අවුත් සකස් වුවත් බව පෙනේ.අපේ සම්භාව්‍ය සාහිත්‍යය ග්‍රන්ථයන්හි “හම්බන්’ ‘සම්පම්’ යන යෙදුම් සුලභව දක්නට නොලැබේ. මීට සමානතාවක් දක්වන ‘සධාන’ යනුවෙන් සද්ධර්මරත්නාවලියෙහි ද ‘සම්බානක’ ‘සම්බන්” යන වචන රාජාවලියේ ද හම්බම් යන්න ගංගා රෝහණ වර්ණනාවේ ද සඳහන් වෙතැයි විචාරකයෝ පෙන්වා දෙති.ලංකාවේ ගිනිකොණ දිග වෙරළේ පිහිටි හම්බන්තොට පැරණි කාලසීමාවෙහිදී තොටුපළක් වශයෙන් පැවැති බව තහවුරු කෙරෙන ඓතිහාසික සාක්ෂි නැතැයි පැවසේ. පැරණි ඉතිහාසයක සමයන්හි මේ වෙරළබඩ තීරයෙහි පැවැති වැදගත් තොටුපොළ වූයේ වන නදී (වලමේ) මෝයේ පිහිටි ගොඩවාය යි. ක්‍රි.ව. දෙවැනි ශත වර්ෂයේ ගොඩවාය ලංකාවේ ගිණි කොන දිග ප්‍රදේශයේ පිහිටි වැදත් ම වරාය වූ බව ඓතිහාසික සාක්ෂි මගින් තහවුරු වේ.ගජබාහු රජතුමන් දකුණු ඉන්දියාවේ සොළී දේශය ආක්‍රමණය කර මෙරටින් වහලුන් වශයෙන් ගෙන ගොස් සිටි සිංහල ජනයාද තමන් යටත් කර ගත් සොළින් ද කැටුවවිත් ලංකාවට ගොඩ බැස්සේ මේ තොටුපළින් යැයි ජනප්‍රවාදයක් හම්බන්තොට ප්‍රදේශයේ පවතී. මෙම සේනා පැමිණ ඇත්තේ හම්බන් යාත්‍රාවලිහි. එතැන් පටන් මෙම ප්‍රදේශය හම්බන්තොට වශයෙන් ව්‍යවහාරයට පත්විණැයි මතයක් ද ඇත. එහෙත් මෙම මතය තහවුරු කිරීමට ප්‍රබල සාධක නැතැයි විද්වත්හු පවසති.මධ්‍යම භාගයේ අවසාන භාගයේ සිට මෙය තොටුපොළක් වශයෙන් ආරම්භ වී ඇත. අන්තර් දේශීය මුහුදු පරිවහනයෙහි යෙදුණු යාත්‍රා ගිණිකොණ දිග වෙරළේ පිහිටි මෙම තොටට පැමිණ බවට සාක්ෂි පවතී.මුහුදට බිහිසුණු තුඩුවක් මඟින් නිර්මාණය වූ මුහුදේ ප්‍රචණ්ඩ රළ පරවලින් ආරක්ෂා වූ පුළුල් ඉඩ පහසුකම් සහිත මෙම වරාය එකල මුහුදු පරිවහනයේ යෙදුණු යාත්‍රිකයන් අතර බෙහෙවින් ප්‍රචලිත විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=f1005255</link>
    <topic>මොනර පිල් කළඹ යටින්පානම ගමට</topic>
    <author>නිවන්ති තිලකරත්න ඡායාරූප – ප්‍රසාද් පූර්ණමාල්</author>
    <content>තවත් එක් අපූරු දවසකට මම පා එසවීමි. එදින මට මුලින් ම හමුවුණේ තේජාන්විත වෘක්ෂරාජයෙකි. ඉපල් සෑදී ගියත් මේ වෘක්ෂරාජයා තේජාන්විත යැයි මට සිතුණේ අවට වූ අන් සියලු වස්තූන් පරයා නැඟී සිටි බැවිනි. යාන්තමින් අඳුර මැකී යමින් තිබුණු ඒ හෝරාවේ මේ වෘක්ෂය මැවූ ඉපල් රටාව අතරින් හිරු එබී බලන අහස අපූරු ම දසුනකි.අවදි වූ මොහොතේ පටන් ගමන කඩිනම් කළ මා මිත්‍රයාට එවෙලේ නම් කිසිදු කඩිමුඩියක් නොවී ය. ඔහු මේ ඉපල් රටාවට තම කැමරාව මානාගෙන සිටියේ ය. මම ද ඒ දෙසට දිව ගියෙමි. ශබ්ද නොකරන්නැයි ඔහු මට සංඥා කළේ ය. මම ද පොළොවේ ගෑවී නොගෑවී යාන්තමින් අඩි තබමින් එදෙසට ගියෙමි.ඉපල් අතර යමක් සෙලවිණි. පුංචි ම පුංචි කුරුලු ජෝඩුවකි. ඔවුුහු තටු ගසමින් සිටිති. “හිමිදිරි පින්නට නැහැවෙන්න ඇති” මම සිතුවෙමි. ඔවුන් දවස ආරම්භ කර තිබිණි. අපි ද අපගේ සංචාරය ආරම්භ කළ යුතු විය. එනිසා අපි ඔවුනට සමු දී සුන්දර ආරුගම්බේ වෙරළ තීරය පසු කරමින් පානම බලා පිටත් වුණෙමු.ආරුගම්බේ සීමාව පසු කළ අපි ඝන කෑළැවකට පිවිසුණෙමු. ගෙයක් දොරක් පේන තෙක් මානයක නැත. කැලෑව අතරින් වූ අප ගමන් කළ පාර ඈතට විහි දී තිබිණි. වෙනත් කිසිදු ශබ්දයක් නොවූ මේ ඝන කැලෑව අතරින් නොනවත්වා ඇසුණේ එක ම එක ශබ්දයකි. ඒ මොනරුන් ගේ හඬයි. පාර මායිමට පැමිණ සිටි මොනරු වාහනයේ හඬ ඇසෙත් ම කඩිමුඩියේ යළිත් වනයට වැදුණහ.තවත් පිරිසක් මහ රුක් මුදුන් හි පිල් කළඹ පහතට හෙළාගෙන කෑ ගසන්නට වූහ. මොනර නැටුම් බලන්නට ද අපි වාසනාවන්තයෝ වූහ. මගේ සගයා ගේ වෑයම වූයේ මොනර නැටුම කැමරාවට හසු කර ගැනීමයි. එහෙත් එය හිතන තරම් ලෙහෙසි වූයේ නැත. ඒ අන් කිසිවක් නිසා නොව කොළයක් බිම පතිත වන තරමේ ශබ්දයකින් පවා කලබල වන ඔවුහු නැටුම පසෙක තබා වනයට වැදෙන බැවිනි.හිමිදිරි පාන්දර වනයක අසිරිය විඳි අපි කෙමෙන් කෙමෙන් ගම්මාන මායිමට පිවිසුණෙමු. අපිව පිළිගැනීමට සැදී පැහැදී සිටියේ නිලට නිලේ දිස්වුණු පැළ ගොයමකි. වෙල් යාය මැදින් වැටුණු පාර දිගේ පානමට සේන්දු විය යුතු ය. දවසේ වැඩ කටයුතු ආරම්භ කිරීමට ගැමියෝ යුහුසුළු වෙමින් සිටියහ. ඇතැම්හු පැළ ගොයමේ තිබුණු වල් පැළෑටි උදුරන්නට වූහ. තවත් පිරිසක් ගොන් බැඳි කරත්තවල බඩු පටවාගෙන වෙල මැද පාර දිගේ ගමන් කරමින් සිටියහ.මේ සුන්දර දසුන් පසුකරගෙන අපි ගම්මැද්දට සේන්දු වුණෙමු. වාහනය නවතා තැබූ අපි ඉතා පටු පාරවල් දිගේ පයින් ම ඇවිද ගියෙමු. තමන්ගේ ගම ගැන ආඩම්බරයෙන් උදම් වන අපූරු මිනිසුන් ගේ කතා අපේ දෙසවන වැකිණි.”මේ ගම හතර මහා නිධානයක්. එක පැත්තකින් කළපුව. එතනින් මාළු හම්බ වෙනවා. තවත් පිරිසක් මඩ ගොවිතැන් කරනවා. තවත් අය හේන් කොටනවා. අනිත් පැත්තෙන් බැද්දට ගියපුව ම ගඩා ගෙඩියක්, පැණි ටිකක් හොයා ගන්න පුළුවන්.”අපට හමුවුණු සුදිරුක්කු ජයවික්‍රම තම ගමේ සශශ්‍රීකත්වය ගැන පැවසුවේ එසේ ය. ඔවුන් උදම් අනන තරමට ම මේ ගම සශ්‍රීක බව අපට පෙනෙන්නට තිබිණි. වෙල් යාය ද හේන් ගොවිබිම් ද, කැලෑව ද, කළපුව ද මේ සියලු අංග පානමට වාසනාව ගෙන දී තිබුණේ ය.තාප්පවලින් වටකෙරුණු නිවෙස් මේ ගමේ දී දැක ගත නොහැකි විය. දඬුවැටවලින් නිවෙස් ආරක්‍ෂා වී තිබිණි. තැනින් තැන දක්නට ලැබුණු ආඬි ළිං තවත් අපූර්වත්වයක් එක්කර තිබිණි. පයින් ම ඇවිද කළපුවට ළඟාවීමට මට මහත් ආසාවක් ඇතිවිය. පානම ගම්මානයේ අරුම පුදුම පිහිටීම සියැසින් දැක ගතිමි. අපි වෙල්යාය පසු කර ගම් මැද්ද ද ඉක්මවා කළපු මායිමට සේන්දු වුණෙමු.එහි දී හේන් ගොවිබිම් අතරින් වූ පටු පාර දිගේ ඇවිද ගියෙමු. මුං ඇට හෝ කව්පි පැළ යන්තමින් මතුවෙමින් තිබිණි. එයින් මඳ දුරක් යන විට නැවත නෙත ගැටෙන්නේ කුඩා කුඹුරු පේළියකි. ඒ කළපු මායිමේ ම ය. කලපු මායිමක කුඹුරු තිබෙනු දැකීම මට මහත් පුදුමයක් විය. එහෙත් එය සැබෑවකි. ධීවරයන් ගේ් බෝට්ටු නවතා තිබෙන්නේ ද මේ කුඹුරු මායිමේ ය.පානම ගම්මානයේ සුන්දර ම බිම් තීරුව මේ කළපු මායිමයි. රන් පැහැ ගැන්වුණු පුළුල් වැලි තීරුවකි. තැනින් තැන විසිර ගිය ගල් කුළු කළපුව අපෙන් සඟවා තබන්නට උත්සාහ ගත්තේ ය. ඒ අන් කිසිවක් නිසා නොව මේ ගල් කුළු වසාගෙන නොයෙක් ශාක වැවී තිබුණු බැවිනි. කරු මුල්වලින් වැල්ල තදින් අල්ලාගෙන සිටි කඩොලාන ශාක එක යායට වැවී තිබිණි.”සුනාමියෙන් මිනිස්සු දහස් ගාණක් මැරුණා. ඒත් පානමට සුනාමියෙන් ලොකු කරදරයක් වුණේ නෑ.සංචාරය කරන්න ආපු කෙනෙක් විතරයි මැරුණේ. එක ගෙයක් විනාශ වුණා. තවත් ගෙවල් කීපයකට සුළු හානි වුණා. එච්චරයි. ඒකට රහසක් තියෙනවා.”කලපු මායිමේ දී අපට හමුවුණු විජේසේකර පවසයි.”රහසක්...?” මම කුතුහලයෙන් විමසුවෙමි.”ඔව්. අපි මේ වැල්ල රකිනවා. අපේ මිනිස්සු මේ ගස් විනාශ කරන්නේ නෑ. සුනාමියෙන් අපිව ආරක්‍ෂා කළේ මේ වැල්ලත්, මේ ගස් පේළියත්”වැල්ලේ අපි දිගු දුරක් ඇවිද ගියෙමු. ඈතින් මිනිස් රුවක් දිස්වෙමින් තිබිණි.”අපි අර පැත්තට යමු” මම මිත්‍රයාට පැවසිමි.යන්තමින් දිස්වුණු මිනිස් රුව සමීපයට අපි ඇවිද ගියෙමු. ඔහු හතළිස් හැවිරිදි මුත්තු ය.විශාල ප්‍රදේශයක් පුරා පැතිරී ගිය කලපුවක මුත්තු තනියෙන් ම මාළු අල්ලමින් සිටියේ ය. ඔහු වීසි දැල විසි කරන ආකාරය හරි අපූරු දසුනක් විය. ඒ දෙස මඳ වේලාවක් බලා සිටි අපි ඔහුට සමු දී ඉදිරියට ඇදුණෙමු.කළපුවේ පටු තීරුවක් දිගේ ඇදුණු ධීවර ඔරුවක් අපේ නෙත ගැටිණි. කිරළ ගස් අතරින් වූ මේ පටු තීරුව දිගේ ගමන් කළ ඔරුව අපූරු සුන්දරත්වයක් එක්කර තිබිණි. අපි කළපු මායිමේ තවත් දුර ඇවිද නොගියෙමු.නැවතත් ගම් මැද්දට සේන්දු වුණෙමු. ඒ එන අතරමඟ දී අපට කාශ්‍ය පිල්ෙලෙ හමු විය. මේ මායිමේ පිහිටි සිංහල බහුතරයක් වසන එක ම ගම පානම වුණත් මෙහි සිංහල, දෙමළ, මුස්ලිම් සියලු ජාතීන් සහජීවනයෙන් ජීවත් වෙති. ගමෙහි වූ කොණ්ඩය කපන සැලුන් එක හිමිවූයේ කාශ්‍ය පිල්ෙලෙය.”සිංහල, දෙමළ, මුස්ලිම් අපි ඔක්කොම මේ ගමේ ඉන්නවා. කවුරුවත් රණ්ඩු වෙන්නේ නෑ.”ගම්වැසියන් ගේ සමඟිය ගැන කාශ්‍ය පිල්ෙලෙ ආඩම්බරයෙන් කතා කරන්නේ ය. පන්සලක් ද, පත්තිනි දේවාලයක් ද, ගණදෙවි දේවාලයක් ද ගම සතු ය. ගම් මැද්දේ දී අපට හමුවුණු ඉරේෂා අපට ආරාධනා කළේ පත්තිනි දේවාලේ පෙරහර බලන්න එන ලෙසයි.”පත්තිනි මෑණියන් ගේ ආරක්‍ෂාව අපට තියනවා. අගෝස්තුවේ පෙරහැර තියනවා. ඒ කාලෙට ආවොත් අංකෙළිය බලන්නත් පුළුවන්.”ඉරේෂා පවසන්නී ය. සැබවින් ම පානම සියලු දෙයින් පොහොසත් ය. සොබාදහමත් සමඟ තදින් ම බද්ධවුණු ඔවුන් ගේ ජීවන රටාව ඔවුනට ඒ සශ්‍රීකත්වය ගෙනවිත් දී තිබුණේ ය.බොහෝ සුන්දර දේ දැක ගත්තෙමු. එහෙත් ඒ අපූරු මිනිසුන් ද අපූරු පරිසරයට ද අපි සමු දුන්නෙමු.එහෙත් මේ ගම හතර මහා නිධානය යැයි පවසන සුදිරුක්කු ද හුදකලාව මාළු අල්ලන මුත්තු ද තම සැලුන් එකට කවුරුන් හෝ එනතුරු මඟ බලා සිටින කාශ්‍ය පිල්ෙලෙ ද පත්තිනි දේවාලයේ පෙරහැර බලන්නට එන්න යැයි පවසන ඉරේෂා ද මගේ මතකයෙන් කිසි දිනෙක ගිලිහී නොයනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>25</day>
    </date>
    <link>http://www.dinamina.lk/2010/05/25/_art.asp?fn=f1005256</link>
    <topic>පුංචි එංගලන්තයටපියවර තැබුවෙමු</topic>
    <author>ටිරෝනි වෑවලගේ</author>
    <content>රාත්‍රී අඳුර කපාගෙන මතුවන ආලෝකයකින් අප ගමන්ගන්නා රථය නැහැවී යයි. සිතට දැනෙන්නේ කිසියම් සැනසීමකි. ඒ පාළු ඉසව්වේ අප තනිවී නැතැයි සිතේ. එහෙත් මොහොතකින් සිත තවත් බියපත් වේ.ඒ හොරෙක් – හතුරෙක් හෝ මංකොල්ලකාරයෙක්ද? එසේ නම් මේ පටු මාර්ගයේ ප්‍රපාතයට වාහනය පදවනු මිස වෙනත් විකල්පයක් තිබේද ? එවන් වූ සිතුවිල්ලකට පවා සිත ඉඩක් නොදේ. ඒ සමඟ ම සැනසුම් සුසුමක් මතු කරමින් අප පසුපසින් පැමිණි එළිය නොපෙනී යයි.පාරේ වම්පසින් කළුවර කුට්ටි සේ මතුව පෙනෙන්නේ ඉහළ කොත්මලේ බලාගාරයේ ඉදිකිරීම් වෙනුවෙන් වෙහෙසෙන යන්ත්‍ර රැසයි. එම යන්ත්‍රවල ගමනාගමනය හේතුවෙන් මාර්ගය ද වඩා අබලන්ව ගොසිනි. එය අප ගමන තවත් පමා කරවයි. වෙලාව රාත්‍රී 9.00ට ආසන්නය.කිලෝමීටර් ගණනාවක් පුරා පැතිරුණු හුදකලාව අවසාන කරමින් මිනිස් වාසයක ලකුණු එකින් එක දිස් වේ. ඒ සමඟ ම පටු මාර්ගය දෙපැත්තේ දුප්පත් කඩ පේලියකි. බොහෝ රෑ බෝවී ඇතත් තවමත් මිනිසුන් එකා දෙන්නා එම කඩපේලි ඇසුරේ රැඳී සිටිනු පෙනේ.“මේ කොහෙද ?”මම නිහඬතාවය බිඳීමි.“මේ....නානුඔය, කොළඹ ඉඳන් කෝච්චියෙන් නුවරඑළි එනවා නම් මෙතනින් තමයි බහින්න වෙන්නේ.”මගේ ගමන් සගයා පවසයි. ඒ සමඟ ම අප රථය අපහසුවෙන් පසුකර දමන්නේ මහාමාර්ගය හරහා ගමන් ගන්නා රේල්පීලි යුගලයයි. නානුඔය නගරය අඳුරේ වුව ද මට සුන්දරව පෙනේ. එයට හේතුව පැය තුන හතරක් තිස්සේ සිත පෙළූ හුදකලාව සමඟ මුසු වූ බිය එම නගරය දැකීමෙන් පහ වී යාම යැයි සිතේ. ඉදින් නුවරඑළියට තවත් ඇත්තේ කිලෝමීටර් කිහිපයකි. මට දැනෙන්නේ කුසගින්නකි. අපගේ ඇනවුම පරිදි සූදානම්ව ඇති ආහාරවේල මට සිහියට නැගේ.“මෙතැනට කියන්නේ බ්ලැක්පුල් හන්දිය කියලා. මෙතනින් දකුණට හැරුණාම තියෙන්නේ හෝර්ටන්තැන්නට යන පාර. කෙලින්ම ගිහින් වමට හැරුණාම නුවරඑළිය ටවුන් එකට යන්න පුළුවන්...”ගමන් සගයා පහදයි. මම අවට බලමි. අඳුර මිස කිසිවක් නොපෙනේ. අතීතයේ මේ ප්‍රදේශයේ කළුදිය පොකුණක් තිබෙන්නට අතැයි මට සිතේ. අප රටේ සුන්දරම ප්‍රදේශය වන මධ්‍ය කඳුකරය ආශ්‍රිතව වැටී ඇති නම්වලින් බොහොමයක් ම බෙහෙවින් ආකර්ශණීය ය. එයට හේතුව අතීතයේ මෙම ප්‍රදේශය පුංචි එංගලන්තය කොට ගෙන වාසය කළ සුදු ජාතිකයන් නිසාවෙන් වන්නට ද පුළුවන.බ්ලැක්පූල් හන්දියෙන් අප රථය දකුණට හැරුණේ නැත. ඉදිරියට ගමන් කර එය මදින් මද ළං වන්නේ ආලෝකමත් ප්‍රදේශයක් කරා ය. වරින්වර එම ආලෝකමත් ප්‍රදේශය කඳුවලින් වැසී යයි.“ඔය පේන්නෙ නුවරඑළිය ටවුන් එක.”ගමන් සගයාගේ පැහැදිලි කිරීම මට අවශ්‍ය වූයේ නැත. අහා.....එසේ නම් අපි පුංචි එංගලන්තයට පැමිණියෙමු. ප්‍රීතිමත් හැඟීමක් හිත කොනිත්තනු දැනේ. එහෙත් රාත්‍රී අඳුර දැඩිය. අවට කිසිවක් නොපෙනේ. පුංචි එංගලන්තයේ සිරි නැරඹීමට උදෑසන වන තෙක් සිටිය යුතු බවකි.නුවරඑළිය, බදුල්ල පාරෙන් මතුවන අප රථය එතැනින් වමට හැරී ගමන් කරයි. දැන් නම් අවට පාලුවක සේයාවකුදු නැත. හීත මකාලන කබා පොරවාගත් මිනිසුන් එකා දෙන්නා ගමන් කරන්නේ පපුව මත බැඳගත් දෑත් සහිතවය. රථයේ සියුම් ඉඩවරයකින් ඇතුළට රිංගාගත් සීතල ක්‍රමයෙන් දැඩිවනු මට හැෙඟ්. එහෙත් නවාතැනට තව ඇත්තේ නොබෝ දුරක්.නුවරඑළිය තුරඟ තරඟ පිටියේ ධාවන පථය ආසන්නයෙන් මීටර් කිහිපයක් ගෙවා දැමූ රථය නගර ශාලාව ඉදිරියේ ඇති මාර්ගයෙන් හැරේ. පැය කීපයක ගමනක් අප විසින් නිමා කර දමා ඇති සෙයකි. දැන් ඉතිං අවශ්‍ය වන්නේ උණුසුම් ආහාර වේලකි.අප රථය හෝටලයේ රථගාලට ළඟාවෙයි. අප හිතවත් මිතුරා අප එනතෙක් බලා සිටි සෙයකි. ඔහු අපේ පමාව ගැන විමසයි. මගේ ගමන් සගයා පිළිතුරු බඳීනු ඇසේ. බිමට බැසීම සඳහා මම රථයේ දොර විවර කරමි. එකවර ම දිව ආ කටුක සීතල මා වැළඳගෙන මට පහර දෙනු දැනේ. එහෙත් මා පසුබට විය යුතු නැත. වෑයමෙන් බිමට බට මම සීතල මැඩගෙන ඉදිරියට පා නගමි. දැන් මගේ පියසටහන් පුංචි එංගලන්තයේ විහිදෙනු ඇත.හෝටලය ඇතුළත සුව පහසු නන් හැඩයෙන් යුතු විදුලි ලාම්පු ආලෝකයට අමතරව උණුසුම ද මවනු දැනේ. කාමරය මධ්‍යයේ ගිනි උදුන දළු දමමින් ඇවිලේ. සුවපහසුව සහ ආරක්ෂාව පිළිබඳ හැඟීම හිතේ ප්‍රීතිය වර්ධනය කරයි. ඉදින් හෙට දිනයේ දී මේ කඳුකර ඉසව්වේ රෑ සිරිය හැකිතාක් දෙනෙතට උරා ගත යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n1005261</link>
    <topic>ඩෙංගු මර්දනයට ජනපතිගේ සිටසියලු පුරවැසියන් එක්විය යුතුයි</topic>
    <author>මහින්ද අලුත්ගෙදර සහ සන්ධ්‍යා කරුණාරත්න</author>
    <content>ජාතික වගකීමක් ලෙස සලකා ඩෙංගු මර්දනයට රටේ ජනාධිපතිවරයාගේ සිට සියලුම පුරවැසියන් එක්විය යුතු යැයි ජනාධිපති මහින්ද රාජපක්ෂ මහතා අවධාරණය කරයි.යම් යම් අවස්ථාවලදී පසු බැසීම් සිදු වුවද රටක් වශයෙන් සෞඛ්‍ය ගැටලුවලට සාර්ථකව මුහුණ දී තිබෙන බවත් එවැනි ජයග්‍රහණ ලබාගැනීම සඳහා ශ්‍රී ලංකාවට හැකියාව පවතින බවත් හෙතෙම සඳහන් කරයි.ජනාධිපතිවරයා මේ බව සඳහන් කෙළේ ජනාධිපති ලේකම් කාර්යාලයේ ඊයේ (25) පස්වරුවේ පැවැති ඩෙංගු රෝග මර්දනය පිළිබඳ ජනාධිපති කාර්ය සාධන බළකායේ ප්‍රථම කමිටු රැස්වීම අමතමිනි.ශීඝ්‍රයෙන් වර්ධනය වන ඩෙංගු රෝගය මර්දනය කිරීම සඳහා ජාතික වැඩසටහනක අවශ්‍යතාවය සම්පූර්ණ කරමින් ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම පරිදි මෙම බලකාය ආරම්භ කරන ලද අතර එය ජාතික මට්ටමින් පිහිටුවීමට කටයුතු යොදා තිබේ.බෝවන රෝග පැමිණි සෑම අවස්ථාවකදීම ශ්‍රී ලංකාව ඉන් ජයගෙන තිබෙන බව සිහිපත් කළ ජනාධිපති මහින්ද රාජපක්ෂ මහතා ඩෙංගු රෝගය තුරන් කිරීම සඳහා මදුරුවන් මර්දනය කිරීමේ හැකියාව සියලු දෙනාම සතුවන බවද කියා සිටියේය.ඒ සඳහා උනන්දුව හා කැපවීම අවශ්‍ය බව පෙන්වා දුන් ඒ මහතා මේ ජාතික කාර්ය සියලු දෙනාගේම වගකීමක් කොට සැළකිය යුතු යැයි ද කීය. කුමන බාධක පැමිණියද සෞඛ්‍ය ගැටළුවලදී මුදල් නොමැතියැයි පවසා නොමැති බවත් යම් කටයුත්තක් ආරම්භ කළ පසු එහි අවසානය දැකීම තම වගකීම බවත් කී මහින්ද රාජපක්ෂ මහතා තම දරුවන්ගේ අනාගතය වෙනුවෙන් සිතා මේ කාර්යය සාර්ථකව ඉටුකැර ගැනීමට සහාය විය යුතු බවත් පැවැසුවේය.ඒ අනුව රටේ සෑම අමාත්‍යාංශයක්ම, දෙපාර්තමේන්තුවක්ම, මණ්ඩලයක් හා සංස්ථාවක්ම මේ කාර්යය සඳහා කැපවිය යුතු බව කී ජනාධිපතිවරයා රාජකාරියට වඩා එය යුතුකමක් කොට සළකා ඉටු කළ යුතු බවද කියා සිටියේය. දිවයිනේ සෑම ප්‍රදේශයක්ම ආවරණය කෙරෙමින් ආණ්ඩුකාරවරු, පළාත් ප්‍රධාන ඇමැතිවරු, දිස්ත්‍රික් ලේකම්වරු, ප්‍රාදේශීය ලේකම්වරු ඇතුළු පිරිසක් මේ අවස්ථාවට එක් වූහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n1005262</link>
    <topic>රාජ්‍ය ආයතනවල වංචා-දූෂණ සොයන්න විශේෂ කණ්ඩායම්</topic>
    <author>චන්දිමා එදිරිමාන්න</author>
    <content>මහජනතාවට ගෞරවනීය සේවයක් ලබාදීමටත් ඒ සඳහා සියලුම රාජ්‍ය ආයතනවල දූෂණ ක්‍රියා මැඩලීම පිණිස විශේෂ කණ්ඩායම් පත් කිරීමටත්, රජයේ නිලධාරින් අනුගමනය කළ යුතු ‘විනය නීති සංග්‍රහයක්’ සකස් කිරීමටත් රාජ්‍ය පරිපාලන සහ ස්වදේශ කටයුතු අමාත්‍යාංශයේ අවධානය යොමු වේ.රට සංවර්ධනය කිරීම සඳහා ජනාධිපති මහින්ද රාජපක්ෂ මහතා ඉදිරිපත් කළ මහින්ද චින්තන වැඩ පිළිවෙළ අනුව යමින් මෙම වැඩසටහන් ක්‍රියාත්මක කිරීමට අමාත්‍යාංශය තීරණයකොට තිබේ. ඒ අනුව මහජනතාවට ගෞරවනීය සේවයක් ලබාදීම සඳහා අරඹන ‘සුපිරිසුදු දෑත්’ වැඩසටහන යටතේ මෙම වැඩපිළිවෙළ ක්‍රියාවට නැංවීමට එම අමාත්‍යාංශය තීරණයකොට තිබේ.රාජ්‍ය පරිපාලන සහ ස්වදේශ කටයුතු අමාත්‍යාංශයට වසර 40ක් පිරීම නිමිත්තෙන් මෙම වැඩසටහන් ක්‍රියාවට නැංවීමට තීරණය කළ බව අමාත්‍ය ඩබ්ලිව්.ඩී.ජේ.සෙනෙවිරත්න මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n1005263</link>
    <topic>රටට අහිතකර කිසිදු ගිවිසුමකටමම අත්සන් කරන්නේ නැහැ</topic>
    <author>වෙල්ලස්සේ බණ්ඩාර හා අනුර ප්‍රේමලාල්</author>
    <content>රටට අහිතකර කිසිදු ගිවිසුමකට අස්සන් නොකරන බව ජනාධිපති මහින්ද රාජපක්ෂ මහතා අවධාරණය කරයි.ඉතිහාසයේ කිසිම දිනෙක තමන් මාතෘභූමියට අහිතකර කිසිම තීන්දුවක් ගෙන නැති බවත් ඉදිරියේදීත් එවැනි තීන්දු නොගන්නා බවත් ඊයේ (25) අරලියගහ මන්දිරයට සංදේශයක් බාරදීමට පැමිණි වෘත්තියවේදීන් පිරිසක් හමුවේ ජනාධිපතිවරයා එසේ පැවැසීය.ඉන්දියාවත් සමඟ අස්සන් කිරීමට යෝජිත ‘ සීපා’ වෙළෙඳ ගිවිසුම නිසා රටට ඇතිවිය හැකි අහිතකර තත්ත්වයන් පිළිබඳව කරුණු පැහැදිලි කිරීම සඳහා කොල්ලුපිටිය මංසන්ධියේ සිට දහස් ගණනක් වෘත්තීයවේදිහු ඊයේ සවස පාගමනින් ජනාධිපතිවරයා හමුවීමට පැමිණ සිටියහ.වෙළඳ හෝ වෙනත් කුමන හෝ ගිවිසුමක් අස්සන් කරන්නේ නම් එහි ප්‍රතිලාභ දෙපාර්ශවයට ම අත්විය යුතු යැයි තමා විශ්වාස කරන බවද මෙහිදී එම සංදේශය බාර ගනිමින් ජනාධිපතිවරයා සඳහන් කෙළේය.රටටත් ජනතාවටත් හානියක් නොවන අයුරින් ‘ සීපා ‘ වෙළඳ ගිවිසුම යළි සකස් කර ගැනීමේ අවශ්‍යතාවය පිළිබඳව ඉන්දියාවේ අගමැතිවරයා සමගද තමා අදහස් හුවමාරු කර ගත් බව මෙහිදී ජනාධිපතිවරයා අනාවරණය කෙළේය. මෙහිදී වෘත්තීයවේදීන් කියා සිටියේ නිරන්තරයෙන්ම මාතෘභූමියට හිතකර ලෙස මීට පෙරදීත් තීන්දු තීරණ ගත් නායකයකු ලෙස ජනාධිපතිවරයා කෙරෙහි තමන් තුළ දැඩි විශ්වාසයක් හා ප්‍රසාදයක් පවතින බවයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n1005264</link>
    <topic>මොරටු අධිකරණ භූමියේදී සාක්කිකරුවකු කපා කොටා දමලා</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>මොරටුව අධිකරණයේ විභාගවන නඩුවක සාක්කි - කරුවෙකුට අධිකරණ භූමිය තුළදී යම් කිසි පිරිසක් විසින් තියුණු ආයුධවලින් පහර දී බරපතල තුවාල සිදුකොට පලාගොස් ඇති බව මොරටුව පොලිසිය පවසයි.ගෙළට සහ ශරීරයේ පිටුපසට සිදු වූ බරපතළ තුවාල හේතුවෙන් ඊයේ (25) පෙරවරු 10.45ට තුවාල කරු කළුබෝවිල රෝහලට ඇතුළත් කර ඇත.මේ ප්‍රහාරයෙන් තුවාල ලබා ඇත්තේ ජාතික නිවාස මෝදර මොරටුව පදිංචි මහින්දදාස කුරේ නැමැති 42 හැවිරිදි අයෙකි.ඊයේ පෙරවරුවේ 10.30 පමණ මේ පුද්ගලයාට තියුණු අවි ප්‍රහාරය එල්ල වී ඇති අතර එම අවස්ථාවේ අධිකරණ පොලිසියද එම ස්ථානයේ සිටි බව අධිකරණ කටයුතු සඳහා පැමිණි ජනතාව පවසයි. ප්‍රහාරයට පැමිණි පිරිස 7 දෙනෙකු බවත් ප්‍රහාරයෙන් පසු මේ පිරිස ත්‍රිරෝද සහ යතුරු පැදිවලින් පලාගොස් ඇති බවත් සිද්ධියට සම්බන්ධ පුද්ගලයින් හඳුනාගෙන අත්අඩංගුවට ගැනීමට වැඩිදුර පරීක්ෂණ සිදු කරන බවද මොරටුව මූලස්ථාන පොලිසිය පවසයි.තුවාල ලත් අය මේ වන විට කලුබෝවිල ශික්ෂණ රෝහලේ හදිසි අනතුරු අංශයට ඇතුළත් කර පොලිස් ආරක්ෂාව මධ්‍යයේ ප්‍රතිකාර ලබන බවද පොලිසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n1005265</link>
    <topic>වැසිකිළි වළකින් හමු වූදරුවාගේ මව අත්අඩංගුවට</topic>
    <author>ඇහැළියගොඩ සමූහ එච්. ඇම්. කිත්සිරි රූපසිංහ</author>
    <content>ඇහැළියගොඩ – මාහිංගොඩ ප්‍රදේශයේ වැසිකිළිවළක දමා තිබී හමු වූ දින 3ක් පමණ වන බිලිදාගේ මව පෙරේදා (24) සවස මාහිංගොඩ ඇයගේ නිවෙසේදී ඇහැළියගොඩ පොලිසිය මගින් අත්අඩංගුවට ගෙන ඇත.මෙම බිලිඳා වැසිකිළි වළක දමා තිබිය දී හමු වී ඇහැළියගොඩ රෝහලට ගෙන එන ලද කාන්තාවගේ ඥාති වැඩිමහල් සහෝදරිය බව අනාවරණය වී ඇත. සැකකාර කාන්තාව නිත්‍යානුකූල නොවන විවාහයක් සිදු කර ගැනීමෙන් පසුව ඇයගේ සැමියා මියගොස් ඇති බවට පරීක්ෂණවල දී හෙළි වී ඇති බව පොලිසිය කියයි.මේ හේතුවෙන් මෙම සැකකාර මවට උපන් දරුවා හදාවඩා ගැනීමට හැකියාවක් නොමැති නිසාත් සමාජයට මුහුණ දිය නොහැකි නිසාත් තමාට දාව උපන් බිළිඳා සහෝදරියගේ නිවෙස පිටුපස වැසිකිළිවළට දැමූ බව සැකකාරියගෙන් ප්‍රශ්න කිරීමේ දී හෙළි වී ඇත. 35 හැවිරිදි මෙම සැකකාර කාන්තාව දැනට අවිස්සාවේල්ල රෝහලේ වෛද්‍ය පරීක්ෂණ සඳහා ඇතුළත් කර ඇති අතර බිළිඳු දරුවා ද අවිස්සාවේල්ල රෝහල වෙත යවා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n1005266</link>
    <topic>2010 උසස් පෙළ-ශිෂ්‍යත්වඅයැදුම්කරුවෝ වැඩි වෙති</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර උසස්පෙළ සහ පහ ශ්‍රේණිය ශිෂ්‍යත්ව යන විභාග දෙක සඳහා අයදුම්කරන සිසුන් සංඛ්‍යාව මේ වසරේ ඉහළ ගොස් ඇත.උසස් පෙළ විභාගය සඳහා 2009 වසරේ පාසල් අයදුම්කරුවෝ 199000ක් වූහ.මේ වසරේ අගෝස්තු උසස් පෙළ විභාගයට සිසුන් 214000ක් අයදුම්කර ඇත. එය සිසුන් 15,000ක වැඩිවීමක් බව විභාග දෙපාර්තමේන්තු සංඛ්‍යාලේඛන අනාවරණය කරයි.පහ ශ්‍රේණිය ශිෂ්‍යත්ව විභාගයට 2008 දී සිසුන් 225000ක් සිංහල මාධ්‍යයෙන් ද දෙමළ මාධ්‍යයෙන් සිසුන් 70,000ක් ද පෙනී සිටියහ. මෙවර සිංහල මාධ්‍ය සිසුන් 238000ක් සිංහල මාධ්‍ය සඳහාත් සිසුන් 81000ක් දෙමළ මාධ්‍ය සඳහාත් අයදුම්කර තිබේ. ගිය වසරට වඩා වැඩිවීම 24000 කි.මේ පිළිබඳව දිනමිණට අදහස් දැක්වූ විභාග කොමසාරිස් ජනරාල් අනුර එදිරිසිංහ මහතා උසස් පෙළ විභාගයට 2009 අයදුම්කළ සංඛ්‍යාවට වඩා පාසල් අයදුම්කරුවෝ 15,000ක් වැඩිවන අතර පෞද්ගලික අයදුම්කරුවන් සංඛ්‍යාව ද 6500කින් වැඩිවී තිබෙන බවත් කීවේ ය.පාසල් අයදුම්කරුවන් ප්‍රමාණය වැඩිවීමට හේතුව 2008 අ.පො.ස සාමාන්‍ය පෙළ විභාගයෙන් උසස් පෙළ හැදැරීමට සුදුසුකම් ලැබූ සිසුන් සංඛ්‍යාව වැඩිවීම බව ද කොමසාරිස් ජනරාල්වරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n1005267</link>
    <topic>පැමිණිලිකරුට ලක්‍ෂ 2 බැගින් ගෙවීමටසරත් මනමේන්ද්‍ර එකඟ වෙයි</topic>
    <author>සිරන්ජනි කුමාරි</author>
    <content>ප්‍රංශයට යවන බව පවසා රුපියල් ලක්‍ෂ හයක් වංචා කිරීමේ සිද්ධියකට අධිකරණය හමුවේ වරද පිළිගත් ප්‍රජාතන්ත්‍රවාදී ජාතික සන්ධානයේ කොළඹ දිස්ත්‍රික් අපේක්‍ෂක හා නව සිහල උරුමය පක්‍ෂයේ ජනාධිපති අපේක්‍ෂක වූ සරත් මනමේන්ද්‍ර මහතා ඊයේ (25) මාලිගාකන්ද අධිකරණය හමුවේ රුපියල් ලක්‍ෂ දෙකක මුදලක් පැමිණිලිකරු වෙත ලබා දුන්නේය.මාලිගාකන්ද ප්‍රධාන මහේස්ත්‍රාත් එල්. එච්. පි‍්‍රයන්ත මහතා හමුවේ නඩුව කැඳවූ අවස්ථාවේ අදාළ මුදල ලක්‍ෂ දෙක බැගින් වාරික වශයෙන් ගෙවීමට මනමේන්ද්‍ර මහතා එකඟ වීම නිසා මෙලෙස නඩුව සමථයකට පත් විය.ඉකුත් අප්‍රේල් 22 වැනිදා කොළඹ වංචා විමර්ශන කාර්යාංශය මගින් සැකකාර මනමේන්ද්‍ර මහතා අත්අඩංගුවට ගෙන අධිකරණය හමුවට පමුණුවා තිබිණි. මෙහිදී පැමිණිලිකරු ප්‍රංශ රටට යවන බව පවසා සැකකරු රුපියල් ලක්‍ෂ හයක මුදලක් ලබා ගත් බවට චෝදනා නගමින් පොලිසිය සැකකරුට එරෙහිව නඩු පවරා තිබිණි. අදාළ චෝදනාවට අධිකරණය හමුවේ වරද පිළිගත් මනමේන්ද්‍ර මහතා, එම මුදල ලක්‍ෂ දෙකේ වාරික වශයෙන් ගෙවීමට එකඟ විය.එම එකඟත්වය සලකා බැලූ මහේ්ස්ත්‍රාත්වරයා සැකකරු රුපියල් 30,000 ක ශරීර ඇපයක් මත මුදා හැරියේය. ඒ අනුව ඊයේ (25) රුපියල් ලක්‍ෂ දෙකක මුදල වූ පළමු වැනි වාරිකය මනමේන්ද්‍ර මහතා විසින් පැමිණිලිකරු වෙත ලබා දෙන ලදී. චූදිත වෙනුවෙන් නීතිඥ අජිත් පතිරණ, රජිත ලක්මාල් යන නීතිඥවරු පෙනී සිටි අතර පැමිණිලිකරු වෙනුවෙන් නීතිඥ එම්. බාලසිංහ මහතා පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n1005268</link>
    <topic>වෙසක් උත්සවය නිමිත්තෙන්ශ්‍රී ලංගමයෙන් විශේෂ බස් සේවා</topic>
    <author>ශීලා උඩුවර</author>
    <content>කොළඹ පිටකොටුව මධ්‍යම බස් නැවතුම් පලේ සිට දුර පළාත් ප්‍රධාන සිද්ධස්ථාන කරන විශේෂ බස් සේවාවක් හා කොළඹ අවට තොරණ සේවාවක් ශ්‍රී ලංකා ගමනා ගමන මණ්ඩලය අද ( 26 ) සිට අරඹයි.කොළඹ සිට කතරගම, සිතුල්පව්ව අනුරාධපුරය, මහනුවර දළදා මාලිගාව සේරුවාවිල ඇතුළු ප්‍රධාන සිද්ධස්ථාන කරාද යාපනය සිට නාගදීපය හා දඹකොළ පටුන දක්වාද මෙම 26 සිට 29 දක්වා මෙම විශේෂ සේවා පැවැත්වෙන බව ශ්‍රී ලංගම නියෝජ්‍ය සාමාන්‍යාධිකාරි බී. ඒ’ ලිවිනිස් මහතා පැවැසීය.මීට අමතරව කොළඹ සිට කැලණිය දක්වාද විශේෂ බස් සේවා යෙදවනු ලැබී තොරණ් සේවාව 27, 28, 29 යන දිනයන්හි බම්බලපිටිය, බුලර්ස්පාර, දෙමටගොඩ පෑලියගොඩ පිටකොටුව කොටුව බම්බලපිටිය හරහා ධාවනය කෙරේ.මේ සඳහා තට්ටු දෙකේ බස්රථ 6ක් හා සාමාන්‍ය බස්රථ 20ක් යොදවන බවද ලිවිනිස් මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n1005269</link>
    <topic>ගංවතුරින් අවතැන් වූවන්ටමණ්ඩලයෙන් පිරිසුදු ජලය</topic>
    <author>අනූෂා ගුරුසිංහ</author>
    <content>ගංවතුර හේතුවෙන් අවතැන් වූ ජනතාවගේ පානීය ජල අවශ්‍යතා සඳහා පිරිසිදු ජලය ඇති තරමට ලබාදීමට ජල සම්පාදන මණ්ඩලය ඉදිරිපත්ව සිටී.ඒ සම්බන්ධයෙන් මාධ්‍ය දැනුවත් කිරීමේ මාධ්‍ය හමුවක් ජල සම්පාදන හා ජලාපවාහන ඇමැති දිනේෂ් ගුණවර්ධන මහතාගේ ප්‍රධානත්වයෙන් නාවල පිහිටි අමාත්‍යාංශ ශ්‍රවණාගාරයේදී ඊයේ (25) දහවල් පැවැත්විණි.ඒ සම්බන්ධයෙන් වැඩිදුරටත් කරුණු දැක් වූ අමාත්‍යවරයා මෙසේ ද කීය. ජනාධිපති මහින්ද රාජපක්ෂ මහතාගේ උපදෙස් මත ජල සම්පාදන මණ්ඩලයේ බවුසර් හා ටැංකි මගින් පිරිසිදු පානීය ජලය විශාල වශයෙන් අවතැන්්වූවන් සඳහා අඛණ්ඩව ලබාදීම සිදු වෙනවා.මේ අවස්ථාවේ ජල සම්පාදන මණ්ඩලය හා නාගරික හා නාගරික තදාසන්න ප්‍රදේ්ශයන්හි පළාත් පාලන ආයතන සහයෝගීව එම කටයුතු සාර්ථකව කරගෙන යනු ලබනවා. මූලිකව කොළඹ, ගම්පහ, කළුතර සහ ගාල්ල දිස්ත්‍රික්කයන්හි මේ වන විටත් මෙහෙයුම් කටයුතු කරනු ලබනවා.එමෙන්ම දැනට ජලය බැසයාමට නොහැකි ප්‍රදේශයන් සඳහා පිළියම් යෙදීමට හා ජලයට යට වූ ළිං ශුද්ධ පවිත්‍ර කරදීමට මහජන සෞඛ්‍ය අධිකාරිය හා එක්ව වැඩපිළිවෙළක් ආරම්භ කර තිබෙනවා. ජලයට යටව තිබූ ප්‍රදේශයන්හි ජනතාවගේ ජන ජීවිතය සාමාන්‍ය පරිදි ඉක්මනින් යථාතත්ත්වයට පත් කිරීම සඳහා මෙන්ම ඔවුන්ගේ සෞඛ්‍ය ආරක්ෂා කර ගැනීම සඳහාත් සෑම මොහොතකම තමා හා තම නිලධාරීන් ඇප කැප වී සිටින බව ඇමැතිවරයා කියා සිටියේය.එමෙන්ම එළඹෙන වෙසක් සතියේදී රටේ මහජනතාව කරන පිංකම් කටයුතුවලදී ඔවුන්ට නිතරම පිරිසිදු ජලය පමණක්ම භාවිතයට ගන්නා ලෙස ඇමැතිවරයා විසින් උපදෙස් දෙනු ලබයි.ඒ සඳහා අවශ්‍ය කටයුතු ජාතික ජල සම්පාදන මණ්ඩලයේ ප්‍රාදේශීය කාර්යාල හරහා සූදානම් කරුණු ලබන බවත් අමාත්‍යවරයා සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n10052610</link>
    <topic>රජය පත්කළ විමර්ශන කොමිසමට බාහිර බලපෑම් එපා</topic>
    <author/>
    <content>ශ්‍රී ලංකා රජය පත්කැර ඇති විමර්ශන කොමිෂන් සභාවට අනවශ්‍ය ලෙස බාහිර බලපෑම් එල්ල නොකැර සිය රාජකාරිය ඉටු කිරීමට ඉඩ සැලසීමේ වැදගත්කම එක්සත් ජාතීන්ගේ සංගමයේ මහලේකම් බෑන්කි මූන් මහතා සමඟ පැවැති සාකච්ඡාවක දී පෙරේදා (24) විදේශ කටයුතු ඇමැති මහාචාර්ය ජී. එල්. පීරිස් පෙන්වා දුන්නේය.ශ්‍රී ලංකා රජය පත් කළ විමර්ශන කොමිෂන් සභාව වෙත පැවරී ඇති කාර්යය ඉටු කිරීම සඳහා පුළුල් බලතල හා ඊට සරිලන සම්පත් ලබා දී ඇතැයි විදේශ කටයුතු ඇමැති මහාචාර්ය ජී. එල්. පීරිස් මහතා මේ සාකච්ඡාවේදී පැවැසීය.පශ්චාත් අර්බුද අධ්‍යනය හා සන්හිඳියාව සඳහා වූ එම කමිටුව විද්වත් සාමාජික මඩුල්ලකින් සමන්විත වන අතර එයට පැවරී ඇති වගකීම් ඉටු කිරීමට ඇති හැකියාව පිළිබඳව සැක සංකා සහ විමර්ශන ප්‍රතිඵල කවරක් විය හැකි ද පිළිබඳ පූර්ව නිගමනවලට එළඹීම අනවශ්‍ය බවද ඇමැතිවරයා මෙහිදී සඳහන් කෙළේය.විදේශ කටයුතු ඇමැතිවරයා මේ බව කියා සිටියේ පෙරේදා (24) රාත්‍රියේ දී එක්සත් ජාතීන්ගේ මූලස්ථානයේ දී එහි මහ ලේකම්වරයා හමුවූ අවස්ථාවේ දීය. එක්සත් ජාතීන්ගේ සංවිධානයේ මහලේකම් කාර්යය මණ්ඩල ප්‍රධානී විජය නම්බියාර්, නියෝජ්‍ය මහලේකම් ලීන් පැස්කෝ ඇතුළු ජ්‍යෙෂ්ඨ නිලධාරීහු රැසක් මේ සඳහා සහභාගි වූ මේ හමුවේදී විදේශ ඇමතිවරයා මෙසේද සඳහන් කෙළේය.පශ්චාත් ගැටුම් සංසිද්ධිවලදී ද මෙවැනි යාන්ත්‍රණ උපයෝගී කර ගත් බැවින් එක්සත් ජනපදය ඇතුළු වෙනත් රාජ්‍ය මෙම කොමිෂන් සභාව පත් කිරීම සම්බන්ධයෙන් ප්‍රසාදය පළ කර තිබෙනවා. තවද පසුගිය සති කිහිපයේදී රටේ වාතාවරණය බොහෝදුරට වෙනස් වී ඇති බැවින් වෙනත් බාහිර මැදිහත්වීම් සිදු කිරීම හෝ පිටස්තර විමර්ශන මණ්ඩල පත් කිරීම හෝ කිසිසේත්ම අවශ්‍ය වන්නේ නැහැ.ශ්‍රී ලංකාවට ශත වර්ෂ ගණනාවක් ඔබ්බට දිවෙන පෞඪ අධිකරණ ඉතිහාසයක් පවත්නා අතර කොමිෂන් සභාවේ සභිකයන් අධිකරණ ක්‍රියාදාම පිළිබඳ උපරිම ප්‍රමිති අනුගමනය කරමින් විමර්ශන කටයුතු සිදු කරනු ඇතැයි අපේක්ෂා කරනවා. ජාත්‍යන්තර මට්ටමේ විමර්ශන පැවැත්වීමට යෝජනා කිරීම හෝ අවම වශයෙන් විමර්ශන මණණ්ඩල පත්කිරීම හෝ කොමිෂන් සභාවේ රාජකාරියට නැවත නැවතත් ඉටු කිරීමක් පමණක් සිදුවන බවත් එවැන්නකින් ශ්‍රී ලංකාවේ අයහපත් දේශපාලනික කැළඹීමක් ඇති විය හැකියි.පරාජය කළ නොහැකි කණ්ඩායමක් ලෙස සලකණු ලැබූ ත්‍රස්තවාදී කණ්ඩායමක් සාර්ථකව පරාජය කිරීමෙන් පසු ප්‍රතිසංවිධාන ඉලක්ක සාක්ෂාත් කර ගැනීම සඳහා රජය ගැනීමට අපේක්ෂා කරන පියවර පිළිබඳව ද අමැතිවරයා මෙහිදී එක්සත් ජාතීන්ගේ මහ ලේකම්වරයා ඇතුළු පිරිස දැනුම්වත් කෙළේය.උතුර හැර පළාත් සභා මැතිවරණ ද මහා මැතිවරණයද පවත්වා තිබෙනවා. රජය සුළු ජාතීන්ට හිතකර අන්දමින් ක්‍රියා කිරීමේ මාර්ගයට පිවිස අවතැන් වූ 300,000 ක පමණ වූ පුද්ගලයන්ගෙන් සෑහෙන ප්‍රමාණයක් තම ගම් බිම් බලා ආපසු ගොස් ඇති අතර, 8000 ක් පමණ වූ වැඩිහිටි සටන්කාමීන්ව පුනරුත්ථාපනය කර ඔවුන්ගේ නිවෙස් කරා යවා ඇත.ළමා සොල්දාදුවන් නිසැක වශයෙන්ම ඔවුන්ගේ පවුල් වෙත පෙරළා යැවීමේ කටයුතු ද සිදු කෙරෙමින් පවතින අතර එල්ටීටීඊය විසින් මානව පලිහක් ලෙස යොදා ගනු ලැබූ සහ ගැටුම් පැවැති කුඩා තීරයකට ගාල් කරනු ලැබූ එම ප්‍රදේශවල ජනතාවට නැවත සාමාන්‍ය පරිදි සිය ජන ජීවිත පවත්වා ගෙන යාමටත්, ආර්ථික කටයුතු නැවත ක්‍රියාශීලීව ඉටුකර ගැනීමටත් ඉඩකඩ සලසාලීම සඳහා උතුරු නැඟෙනහිර පළාත්වල සංවර්ධන කටයුතු ඉටු කෙරෙමින් පවතිනවා යනුවෙන් හෙතෙම වැඩිදුරටත් කියා සිටියේය.එක්සත් ජනපද රාජ්‍ය ලේකම් හිලරි ක්ලින්ටන් මහත්මිය ද ඇතුළු එක්සත් ජනපද බලධාරීන් හමුවීම සඳහා ඇමැතිවරයා වොෂිංටන් බලා පිටත්ව යාමට නියමිතව තිබිණි.තානාපති ආචාර්ය පාලිත කොහොන, නිත්‍ය නියෝජ්‍ය ලේකම් බන්දුල ජයසේකර සහ උපදේශක මැක්ස්වෙල් කීගල් මහත්වරු ද මෙම සාකච්ඡාවලට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n10052611</link>
    <topic>ගනේලන්ද ශෛලබිම්බාරාමයටනිධන් හොරුන්ගෙන් හානි</topic>
    <author>හංවැල්ල විශේෂ</author>
    <content>වග පින්නවල ඓතිහාසික ගනේලන්ද ශෛලබිම්බාරාම විහාරස්ථානයේ දාගැබ බිඳ නිදන් වස්තු සොරා ගැනීමට තැත් කිරීමේ පුවතක් වාර්තාවේ.විහාර මන්දිරයේ සිට මීටර් 50ක් පමණ දුරින් ගල්තලාවක් මුදුනේ පිහිටි මේ දාගැබ මුදුනට නැග ධාතු ගර්බය සිදුරු කොට ඇති අතර පේසා වළලුවලට හානි පමුණුවා ඇත. ඉකුත් 17 වැනිදා රාත්‍රී පැවැති අධික වර්ෂා කාලයේදී මේ අපරාධය සිදුකරන්නට ඇතැයි, එහි වැඩවසන භික්ෂුන් වහන්සේ පවසන අතර විහාර භූමියේ තිබූ ඉනිමඟක් ආධාරයෙන් දාගැබ මුදුනට නැඟ ඇති බවද දායකයෝ පවසති.වලගම්බා රාජ්‍ය සමයට අයත් බවට සැලැකෙන මේ විහාරස්ථානයේ භූ®ගතව තැන්පත් කළ නිධන් ඇති බවට කට කතා පැතිර ඇති බවත්, එය ඉව වැටුණු පිරිසක් මේ අපරාධය කරන්නට ඇති බවත් විහාරාධිපති ශාස්ත්‍රපති පණ්ඩිත උග්ගල්ලේ රතනසිරි හිමියෝ පවසති. සිද්ධියට සම්බන්ධ වැඩිදුර පරීක්‍ෂණ හංවැල්ල පොලිසිය සිදු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n10052612</link>
    <topic>කාලගුණය අයහපත් නිසාකල් දැමූ විභාග ජුනිවල</topic>
    <author/>
    <content>අයහපත් කාලගුණය නිසා කල්දමන ලද විභාග හයක් ලබන ජුනි මාසයේ පැවැත්වෙන බව විභාග කොමසාරිස් ජනරාල් අනුර එදිරිසිංහ මහතා කියයි.විභාග අපේක්ෂකයන්ට ඒබැව් පෞද්ගලිකව දක්වා ඇතැයිද ඒ මහතා පවසයි. මේ විභාග ඉකුත් 22 සහ 23 යන දිනවල පැවැත්වීමට නියමිතව තිබිණි.ඒ අනුව රාජ්‍ය හා පළාත් රාජ්‍ය සේවා කාර්මික නිලධාරීන් (සිවිල්/යාන්ත්‍රික) සඳහා පවත්වනු ලබන (I වන ලිඛිත විභාගය – 2005 සිට 2009 තෙක්, ජුනි 05, 06, 12, 13, 19 සහ 20 දිනවලද, ප්‍රාචීන භාෂොපකාර සමාගමේ විභාග - 2009 (2010) (ප්‍රාරම්භ මධ්‍යම අවසාන) ජුනි 12, 13 දිනවලදී ද, ශ්‍රී ලංකා විගණන සේවයේ ධ්ධ් වන පන්තියේ IIවන ශ්‍රේණියේ නිලධාරීන් සඳහා වන දෙවන කාර්යක්ෂමතා කඩඉම් විභාගය 2010 අප්‍රේල් (මැයි) 19, 20, Theory Examination in Western Music – 2010 ජුනි 19, ශ්‍රී ලංකා සත්ත්ව නිෂ්පාදන හා සෞඛ්‍ය සේවයේ නිලධාරීන් සඳහා වන පළමුවන කාර්යක්ෂමතා කඉඩම් විභාගය – 2008 (2010) ජුනි 26, 27 සහ ජාතික නැටුම්/සංගීත විභාගය – 2010 ජුලි 03 වැනිදා පැවැත්වෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n10052613</link>
    <topic>හොරට බෙහෙත් විකුණුෆාමසි සේවකයන් 5කට නඩු</topic>
    <author>සිරිසේන රාජපක්ෂ</author>
    <content>ඖෂධවේදී පුහුණුව නොලබා ඉංගී‍්‍රසි බෙහෙත් වෛද්‍ය උපදෙස්වලට පටහැනිව පාවිච්චි කිරීමට සලස්වා අවුරුදු තුනක කුඩා දරුවකු දැඩි රෝගී තත්ත්වයකට පත්කළ බවට සැක කළ ග්‍රෑන්ඩ්පාස් ප්‍රදේශයේ ඉංගී‍්‍රසි බෙහෙත් අලෙවි සලක සේවකයන් පස්දෙනෙකු ඇප මත මුදාහැරීමට කොළඹ අතිරේක මහේස්ත්‍රාත් රවීන්ද්‍ර ප්‍රේමරත්න මහතා ඊයේ (25) නියෝග කෙළේය.ඒ අනුව සැකකරුවන් එකිනෙකාට රුපියල් එක්දහස බැගින් ශරීර ඇප නියම කළ අතිරේක මහේස්ත්‍රාත්වරයා ඊට අමතරව රපියල් ලක්ෂය බැගින් වූ ශරීර ඇපද සැකකරුවන්ට නියම කෙළේය.කොළඹ 14 ග්‍රෑන්ඩ්පාස් හී ඛෙත්තාරාම පාරේ පදිංචිකරුවකු වන මොහොමඩ් ෆාරුක් මොහොමඩ් අපරඩීන් යන අය විසින් කරණ ලද පැමිණිල්ලකට අනුව සැකපිට කොටහේන පොලීසිය මගින් මොවුන් අත්අඩංගුවට ගෙන තිබිණ.ඖෂධවේදී පුහුණුව නොලබා ඉංගී‍්‍රසි බෙහෙත් අලෙවිකර වෛද්‍ය උපදෙස්වලට පටහැනිව එම බෙහෙත් පාවිච්චි කිරීමට සලස්වා වයස අවුරුදු 03 ක කුඩා දරුවකුට බරපතළ තුවාල සිදුකිරීමට ඉඩ සැලැස්වීම හා බලපත්‍ර නොමැතිව ඖෂධ වෙළෙඳ සලක් පවත්වාගෙන යාම පිළිබඳව සැකපිට පසුගිය (20) වෙනිදා අධිකරණයට ඉදිරිපත් කිරීමෙන් අනතුරුව ඔවුන් රිමාන්ඩ් භාරයට පත්කරණ ලදී.රිමාන්ඩ් භාරයේ සිට ඔවුන් නැවත අධිකරණය වෙත ඉදිරිපත් කළ අවස්ථාවේ සැකකරුවන් වෙනුවෙන් පෙනී සිටි නීතිඥ සංජය ගමගේ් මහතා අධිකරණය වෙත කරුණු ඉදිරිපත් කරමින් සිද්ධියට සම්බන්ධ වී ඇත්තේ එක් සැකකරුවකු පමණක් බවත්, මේ සිද්ධියට වගකිව යුත්තේ ඖෂධ වෙළෙඳසල් අයිතිකරු බවත් කියමින් සැකකරුවන්්ට ඇප ලබා දෙන ලෙස ඉල්ලා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n10052614</link>
    <topic>හිටපු ජනාධිපතිවරුන් කොටින් හා පැවැත්වූ රහස් සබඳතා හොඳාකාරව දන්නවා</topic>
    <author>විජයානි එදිරිසිංහ</author>
    <content>කොටි සංවිධානයට එරෙහිව යුද්ධ කරන්නැයි ත්‍රිවිධ හමුදාවට අණ කළ හිටපු ජනාධිපතිවරු රටේ ජනතාවට හොරෙන් රහසිගතව කොටි සංවිධානය සමඟ විවිධාකාරයේ සබඳතා පවත්වාගෙන ගිය බව නැවත පදිංචි කිරීමේ නියෝජ්‍ය ඇමැති විනයාගමුර්ති මුරලිදරන් මහතා පවසයි.එවකට කොටි සංවිධානයේ නායකයකුව සිටි තමා එම රහස් සම්බන්ධකම් ගැන තොරතුරු දැන සිටිය බවද ඇමැතිවරයා ප්‍රකාශ කරයි.ත්‍රස්තවාදය මුලුමනින්ම විනාශ වී වසරක් ගතවීම නිමිත්තෙන් ‘දිනමිණ’ සමඟ පැවැති විශේෂ සාකච්ඡාවකදී ඇමැතිවරයා එම තොරතුරු හෙළිදරව් කෙළේය.මහින්ද රාජපක්ෂ ජනාධිපතිවරයා වැනි පුද්ගලයෙක් රටේ නායකත්වයට පත්වේයැයි කොටි සංවිධානය කිසිම අවස්ථාවක කල්පනා කෙළේ නැහැ. කොටි ත්‍රස්තවාදය නිමාකර රටට සාමය උදාකිරීමේ අවශ්‍යතාවය ජනාධිපතිවරයා අගමැති ධුරයේ සිටින කාලයේ සිටම තිබූ බව පෙනී ගියා. එතුමා ජනාධිපති ධුරයට පත්වීමත් සමඟම එම අදහස ක්‍රියාත්මක කළා. කොටි සංවිධානයට ජාත්‍යන්තර වශයෙන් විශාල බලයක් තිබුණා.ත්‍රස්තවාදය නිමා කිරීමේ අවසන් සටනට එරෙහිව ජාත්‍යන්තර බලවේග විශාල වශයෙන් රජයට එරෙහිව පෙළ ගැසුනේ එම බලය නිසයි. ජනාධිපති මහින්ද රාජපක්ෂ මහතා එම ජාත්‍යන්තර බලවේගවලට බිය නොවී ඍජු නායකත්වයක් තුළින් රටේ සේනාධිනායකයා ලෙස ත්‍රිවිධ හමුදාව මෙහෙයවමින් ත්‍රස්තවාදයේ අවසානය දක්වා ගෙන ගියා.නැගෙනහිර පළාත තුළ මේ වන විට සාමාන්‍ය වැසියන් ලක්ෂ දෙකකට වැඩි පිරිසක් පදිංචි කර ඇත. ත්‍රස්තවාදය නිමා කර රට ගෙන යන දැවැන්ත සංවර්ධනය කෙරෙහි දෙමළ ජනතාව තුළ ඇතිවී තිබෙන්නේ රටේ නායකත්වය ගැන විශාල ගෞරවයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=n10052615</link>
    <topic>පළමු යුද අධිකරණය අත්හිටුවන ලෙසටජෙනරාල්ගෙන් පෙත්සමක්</topic>
    <author>රෝෂන් තුෂාර</author>
    <content>පළමු යුද අධිකරණය ක්‍රියාත්මකවීම අත්හිටුවමින් නිකුත්කැර තිබු අතුරු නියෝගය ඉවත් කිරීමට අභියාචනාධිකරණය ගත් තීන්දුවට එරෙහිව සරත් ෆොන්සේකා මහතා ශ්‍රේෂ්ඨාධිකරණය හමුවේ පෙත්සමක් ඊයේ (25) ගොනු කෙළේය.යුද අධිකරණය අත්හිටුවීමේ නියෝගය ඉවත් කිරීම නීති විරෝධි බවත්, එසේ ඉවත් කිරීමට බලපාන හේතුවක් හෝ බැලූ බැල්මට පෙනෙන නඩු නිමිත්තක් නොමැති බව සඳහන් කරමින් ෆොන්සේකා මහතා මේ අභියාචන පෙත්සම පවරා තිබිණි. යුද හමුදාපති ජගත් ජයසූරිය යුධ අධිකරණයේ මේජර් ජනරාල් වරුන්වන එම්. එල්. වීරතුංග ඒ. එල්. විජේතුංග , ඩී . ඇන්. ඒ. ජයතිලක හා විනිසුරු නීතිඥ රියඅද්මිරාල් ඩබ්ලිව් ජේ. එස්. ප්‍රනාන්දු මහත්වරු පෙත්සමේ වගඋත්තරකරුවන් ලෙස නම් කැර ඇත.ෆොන්සේකා මහතාට එරෙහි පළමු යුද අධිකරණය අත්හිටුවමින් අභියාචනාධිකරණය පසුගිය 03 දින අතුරු නියෝගයක් නිකුත් කළ අතර පසුගිය 21 දින එම අතුරු තහනම් නියෝගය ඉවත් කරමින් තීන්දුවක් ප්‍රකාශයට පත් කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=r1005261</link>
    <topic>අයාලේ යන සතුන්ගෙන් කොළඹ එන-යන අයට පීඩා</topic>
    <author>කතාව හා ඡායාරූප -ඒ. මදුරවීරන්උතුරු කොළඹ සමූහ</author>
    <content>කොළඹ නගරයේ අයාලේ ඇවිදින බල්ලන්, ගවයන් හා ඌරන්ගේ සංඛ්‍යාව දිනෙන් දින වැඩිවන්නට පටන් ගෙන තිබේ.මෙනිසා රථවාහන වලින් මෙන්ම පයින් ගමන් කරන්නන්ට ද නොයෙකුත් දුෂ්කරතාවනට මුහුණ පාන්නට සිදුව තිබේ.ඇතැම් ස්ථානවල ගවයෝ රංචු පිටින් ගැවසෙති. මොවුන් වාහනවල හැපෙන අවස්ථාවල්වල අඩුවක් නොමැත. බස්රථවල ගවයන් නිතර හැපෙන නිසා මගීන්ට වෙනත් බසයක් බලාපොරොත්තුවෙන් බොහෝ වේලාවක් මහ මග රස්තියාදු වීමට සිදුවන වාරවල් ද නැත්තේ නොවේ.ජලභීතිකා රෝගයේ භයානක පැත්ත ගැන කොළඹ නගරවාසීහු දැනුවත් වී නොමැත. ඔවුන් දැනුවත් කිරීම සඳහා වැඩපිළිවෙළක් කොළඹ මහ නගර සභා ජන සෞඛ්‍ය දෙපාර්තමේන්තුව මගින් ද ක්‍රියාත්මක කැර ඇත.අයාලේ ඇවිදින බල්ලන් ඇල්ලීමේ වැඩපිළිවෙළක් කලින් තිබූ නමුදු එය දැනට අක්‍රිය වී තිබේ’ වසර ගණනාවක සිට මෙය අඩපණවීමට හේතුවී ඇත්තේ මේ සඳහා යෙදවීමට තරම් පළපුරුදු පුහුණු සේවකයන් හා ආම්පන්නවල අඩුවක් තිබීම බැව් මේ පිළිබඳව කරුණු දැක්වූ හිටපු නාගරික මන්ත්‍රීවරයෙක් “දිනමිණ” ට පැවැසීය.බල්ලන්ගේ බෝවීම අවම කිරීම සඳහා වඳ එන්නත් ලබාදීමේ ක්‍රමයක් කලින් පැවැති නමුදු එමගින් ද සාර්ථක ප්‍රතිඵල නෙළා ගැනීමට මහ නගර සභාව අපොහොසත් වී ඇති බැව් නගරයේ දැනට අයාලේ ඇවිදින බලු රංචු දෙස බලන විට මනාව පැහැදිළි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=r1005262</link>
    <topic>හොරණ සුසාන භූමි උද්‍යාන කිරීමතවම ක්‍රියාත්මක නෑ</topic>
    <author>හොරණ සමූහ – බන්ධුල ආර්. ගුලවත්ත සහ ඉංගිරිය සමූහ කුමාරි ගමගේ</author>
    <content>හොරණ ප්‍රාදේශීය සභාවට අයත් පොදු සුසාන භූමි මායිම් ශුද්ධකර එළිපෙහෙළි කර උද්‍යාන බවට පත් කිරීමේ යෝජනාවක් සභා සම්මත වී ඇතත් මේ දක්වා ඒවා ක්‍රියාත්මක නොකිරීම පිළිබඳව ප්‍රදේශවාසී ජනතාව ප්‍රශ්න කරති.හොරණ ප්‍රාදේශීය සභා බල ප්‍රදේශයට ග්‍රාම සේවා වසම් 80ක් අයත්වේ. පැරණි ගම් ප්‍රදේශයකට එකක් බැගින් පොදු සුසාන භූමි තිහක් පමණ ඇති අතර මේ සෑම පොදු සුසාන භූමියකට ම අයත් වටේ ඉඩම් කොටස් ගම්වාසීන් විසින් අයිති කර ගෙන කිසිම බලවත් ප්‍රශ්නයක් වී ඇතැයි ප්‍රාදේශීය සභා මන්ත්‍රීවරු පවසති.සමහරු අල්ලාගෙන ඇති කොටසේ නිවාස ගොඩ නගා පදිංචිවී සිටිති.සුසාන භූමිය අයත් ඉඩම සභාවට අයත්වුවත් ඒ ළඟම පිහිටි රෙසවේෂන් කොටස ප්‍රාදේශීය ලේකම් කාර්යාලයට අයත් නිසාත්, එහි අනවසර පදිංචිකරුවන් බලෙන් පදිංචිවී සිටින නිසාත් සංකීර්ණ ගැටලු රාශියක් නිර්මාණය වී ඇතැයි ප්‍රාදේශීය සභා මන්ත්‍රීවරු පවසති.පොදු සුසාන භූමියේ මායිම් ශුද්ධ කිරීම සඳහා අධික මිනුම්දෝරු ගාස්තුවක් වැය වන හෙයින් මායිම් ශුද්ධ කිරීමේ කාර්යයන් ප්‍රමාදවන බවද වාර්තාවේ.සොහොන් බිම්වල ඇති වටිනා ගස් හොරෙන් කපා ගැනීම බහුලව සිදුවන බව ගම්වාසීහු පවසති. ගම්වල යමක් කමක් ඇති අය නගරයේ හෝ උප නගරයේ ආදාහනාගාර වෙත යොමුවීම නිසා ගමේ සොහොන් බිම වල්බිහිවී ඇති බව ද ගම්වාසීහු පවසති.ගමට සම්පතක් වන ගමේ පොදු සුසාන භූමිය ගමේ සමිති මාර්ගයෙන් එළිපෙහෙළි කර එහි ඇති ගස් කොළං බාල පරපුරට හඳුන්වා දීමේ ක්‍රමවේදයක් සකස් කර සොහොන් බිම තුළ මල්, ඖෂධ පැළෑටි සහ සිටුවා සංරක්‍ෂණය කිරීමක් මගින් උද්‍යාන සකස් කිරීම මතු පරපුරට ද ප්‍රයෝජන වන හෙයින් එම වැඩ පිළිවෙල සාර්ථක කරලීම සඳහා එක් සොහොන් බිමකට අවශ්‍ය මූල්‍ය ප්‍රතිපාදන ලබාදීමට ද සැලැසුම් සකස් කර ඇතැයි හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=r1005263</link>
    <topic>බෞද්ධ මන්දිරයක් ඉදිකිරීමටඉංගිරියෙන් ඉඩමක් පරිත්‍යාග කරයි</topic>
    <author>ඉංගිරිය මධ්‍යම සමූහ</author>
    <content>ඉංගිරිය හා අවට ප්‍රදේශවල සදහම් ප්‍රබෝධය ඇතිකරලීමේ අරමුණින් 2005 වසරේදී ආරම්භ කරන ලද ඉංගිරිය ශ්‍රී සද්ධර්ම බෞද්ධ බල මණ්ඩලය සඳහා මෙතෙක් විශාල අඩුපාඩුවක්ව පැවති බෞද්ධ මන්දිරයක් ඉදිකිරීම සඳහා කොළඹ 07 වෝඩ් පෙදෙසේ පදිංචි ලලනී සුනීතා වික්‍රමසිංහ මහත්මිය විසින් ඉංගිරිය නගරයෙන් රුපියල් විසි ලක්ෂයකට අධික වටිනාකමැති ඉඩමක් පරිත්‍යාග කරනු ලැබ තිබේ.මේ ඉඩමේ බෞද්ධ මන්දිරියක් ඉදිකිරීමේ කටයුතු ළඟදීම ඇරඹීමට අදහස් කර ඇතැයි ඉංගිරිය ශ්‍රී සද්ධර්ම බල මණ්ඩලයේ සංවිධායකවරයකු වන විශ්‍රාමික පොලිස් සැරයන් එල්. ජී. ගුරුගේ මහතා පැවැසීය.කොළඹ තරුණ බෞද්ධ සංගමයට අනුබද්ධිතව ලියා පදිංචිවී ඇති මේ බෞද්ධ බලමණ්ඩලයේ නව බෞද්ධ මන්දිර ගොඩනැගිල්ල ඉදිකරලීමට අනුග්‍රහ දැක්වීමට කැමති අයට අංක 52 කොළොඹ පාර ඉංගිරිය දරන ලිපිනයේ එම බෞද්ධ බලමණ්ඩලය වෙතින් විස්තර ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=r1005264</link>
    <topic>අඩුපාඩු කම් රැසක් මැද දිවිගෙවනඉමදුව සර්වෝදය කන්ද වැසියෝ</topic>
    <author>ඉමදූව සමූහ ලංකින්ද නානායක්කාර</author>
    <content>ඉමදූව සර්වෝදය කන්ද ගම්මානයේ ජනතාවට අඩුපාඩු ගොඩක් මැද දිවි ගෙවති. ඔවුහු දැඩි අසීරුතාවයකට පත්ව සිටිති.එහි පදිංචි කරුවෝ මෙසේ අදහස් දැක්වූහ.ඩබ්ලිව්. එච්. ජයන්ත මහතාඉමදූව ප්‍රාදේශීය ලේකම් බල ප්‍රදේශයේ අගුළුගහ සර්වෝදය කන්ද ගම්මානයේ නිවාස තුන්සියක් පමණ තිබෙනවා. එහි පවුල් තුන්සියකට අධික පිරිසක් ජීවත් වෙනවා. මෙම ගමෙහි ජීවත් වන ජනතාවට අවම වශයෙන් හෝ ලැබිය යුතු පොදු පහසුකම්වත් ලබා දී නෑ.අපට ජලය නෑ. ගමට එන්න පාරක් නෑ. තියන පාරක්වත් හදා දෙන්න කිසිවෙක් නෑ. අනවසර ගල්කොරි පවත්වන නිසා නායයාම්ද ඇති වෙනවා.ගල් කොරි දැන් නෑ. නමුත් ඒ අය කරපු දේට අපි තවමත් වන්දි ගෙවනවා.ජී. ඩබ්ලිව්. එස්. මොහොට්ටි මහත්මියඅනේ දෙවියනේ වතුර නැතුව අපි මහ අමාරුවකයි වැටිලා ඉන්නේ.ගමේ වැඩි පිරිසක් දුප්පත් අය. අපිට කරදරමයි හැමදාමත්, ගමෙහි ජල යෝජනා ක්‍රමයක් ඇති කළා.නමුත් ඒක හරියට කෙළේ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=r1005265</link>
    <topic>උපන් හැටියේ වැසිකිළි වළට දැමූ බිලිඳාදැන් සුවසේ රෝහලේ</topic>
    <author>ඇහැලියගොඩ සමූහ එච්. ඇම්. කිත්සිරි රූපසිංහ</author>
    <content>වැසිකිළි වළක දමා ගොස් තිබූ අලුත උපන් බිලිඳු පිරිමි දරුවෙක් පෙරේදා (24) උදේ 10.00 ට පමණ සොයා ගැනීමෙන් පසු එම දරුවා ඇහැලියගොඩ රෝහලට ගෙනවිත් ඇත.ඇහැලියගොඩ මාහිංගොඩ ප්‍රදේශයේ නිවෙසක වැසිකිළි වළේ දමා තිබූ මෙම බිළිඳා හමුවී ඇත්තේ එම නිවෙසේ අයටය. එම නිවසේ පදිංචි ඩබ්. ජී. බෙනඩික් යන අයට තම වැසිකිළිය පිටුපසින් දරුවෙකු කෑ ගසන ශබ්දය ඇසී බලන විට වසාදමා තිබූ වළ තුළ බිලිඳු දරුවෙකු සිටිනු දැක ඇත.මෙම කුඩා බිලිඳු උපත ලද අවස්ථාවේදීම මෙම වැසිකිළි වළට දමන්නට ඇති බව විශ්වාස කෙරෙන අතර මෙම දරුවාගේ දෙමාපියන් කවුරුන්ද යන වග මෙතෙක් අනාවරණය වී නොමැත.දරුවා හමුවීමෙන් පසු එම නිවැසියන් විසින් ඇහැලියගොඩ රෝහලට ගෙනැවිත් ඇති අතර දරුවා නිරෝගීව පසුවන බව වෛද්‍යවරු පැවසූහ.සිද්ධිය පිළිබඳව ඇහැලියගොඩ පොලිස් ස්ථානාධිපති ප්‍රදීප් වීරසේකර මහතාගේ මෙහෙයවීමෙන් උ. පො.ප. සෝමපාල, කාන්තා හා ළමා කාර්යාංශයේ පො. ප. සජීවා යන මහත්ම මහත්මීහු වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=r1005266</link>
    <topic>දඹුල්ල රෝහලේ අලුත්ගොඩනැඟිල්ල තවමත් වහලා</topic>
    <author>මාතලේ දිස්ත්‍රික් සමූහ</author>
    <content>රුපියල් කෝටි ගණනක් වැයකර දඹුල්ල මූලික රෝහල සඳහා ඉදිකරන ලද නව ගොඩනැඟිලි සංකීර්ණය වසරක පමණ කාලයක සිට විවෘත නොකිරීම නිසා රෝහලෙහි පරිපාලමය සේවා නිසි ලෙස පවත්වාගෙන යාමට මෙහි කළමනාකාරිත්වයට මහත් අපහසු කාර්යක් වී ඇත.මේ තත්ත්වය නිසා මෙහි ඇතැම් සේවා ස්ථාන පවත්වාගෙන යාමට සිදුව ඇත්තේ අබලන් ගොඩනැඟිලි තුළය. මෙය දැඩි ජීවිත අවදානමක් වුවත් වෙනත් විකල්ප ස්ථාන නොමැති බැවින් එහි කාර්යය මණ්ඩලයන්ට මෙයට මුහුණපෑමට සිදුව තිබේ.උද්ගතව පවත්නා මෙම තත්ත්වය යටතේ මෙම රෝහලෙහි මානසික රෝග ප්‍රතිකාර ඒකකය සහ අධිකරණ වෛද්‍ය නිලධාරි කාර්යාලයද පවත්වාගෙන යාමට සිදුව අත්තේ ඉතා අබලන් ගොඩනැඟිල්ලකය.මෙහි වහලයේ කොටසක් කඩා වැටී ඇත. මීට වසර හැටකට පමණ පෙර දඹුල්ල රෝහල ආරම්භයේ දී වාට්ටුවක් සඳහා ඉදිකරන ලද මෙම ගොඩනැඟිල්ල පසු කාලයේ දී විවිධ කාර්යයන් සඳහා යොදා ගනු ලැබීය.නමුත් මෙම ගොඩනැඟිල්ල නිසි ලෙස නඩත්තු නොකිරීම නිසා මේ වන විට මෙවැනි තත්ත්වයකට පත්ව ඇති බව රෝහල් සේවකයෝ පවසති.කෙසේ වෙතත් විශේෂයෙන් මානසික රෝගී ඒකකය මෙම අබලන් ගොඩනැඟිල්ලේ පවත්වාගෙන යාම මහත් අවදානමක් වී ඇත.එමෙන්ම මෙම රෝහලෙහි වෙනත් සේවා ස්ථාන කීපයක් මෙසේ අබලන් ගොඩනැඟිලි තුළ පවත්වාගෙන යාමට සිදුව තිබේ.තත්ත්වය මෙසේ බැවින් පවතින මෙම තදබදය මගහැරවීම සඳහා රෝහල් නව ගොඩනැඟිලි සංකීර්ණය කඩිනමින් විවෘත කරන ලෙස මෙහි සේවකයෝ රජයෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=s1005261</link>
    <topic>චැම්පියන්ස් ලීග් තරග මාලාවටශ්‍රී ලංකාවෙන් වයඹ කණ්ඩායම</topic>
    <author>ෆවුස් මොහොමඩ්</author>
    <content>දකුණු අපි‍්‍රකාවේ පැවැත්වීමට නියමිත චැම්පියන්ස් ලීග් ඕවර් විස්සයි 20 ක්‍රිකට් සූරතාවලිය සඳහා දෙවැනි වරටත් සුදුසුකම් ලබා ගැනීමට වයඹ පළාත් කණ්ඩායම සමත් විය.රටවල් 6ක දේශීය තරග බිමේ විස්සයි 20 තරගාවලි සූරතා හිමිකරගත් කණ්ඩායම් 10ක් තරග වදින මේ තරගාවලිය සඳහා වයඹ කණ්ඩායම සුදුසුකම් ලැබුවේ පසුගිය අන්තර් පළාත් විස්සයි 20 තරගමාලාවේ දී සූරතාව හිමිකර ගත් බැවිනි.මොරටුව ද සොයිසා ක්‍රීඩාංගණය පැවැති අන්තර් පළාත් විස්සයි 20 ක්‍රිකට් තරගමාලාවේ අවසන් මහා තරගයේදී රුහුණු කණ්ඩායම ලකුණු 95කින් පරාජයට පත්කළ වයඹ පිල සූරතාව දිනා ගනු ලැබුවේ තෙවැනි වතාවටය.පසුගිය වසරේ ප්‍රථමවරට ඉන්දියාවේ පවත්වනු ලැබූ චැම්පියන්ස් ලීග් විස්සයි 20 තරගමාලාව සඳහා කණ්ඩායම් 12ක් තරග වැදුණු අතර වයඹ පිල ද ඊට ඇතුළත්ව සිටියේ ය.තරගමාලාවේ ‘ඩී’ කොටසෙන් වයඹ පිල තරග වැදුණේ ඕස්ට්‍රේලියාවේ වික්ටෝරියා පිල සහ ඉන්දියාවේ දිල්ලි ඩෙයාර්ඩෙවිල්ස් පිල සමඟය. නමුත් දෙවැනි වටය සඳහා සුදුසුකම් ලැබීමට වයඹ පිල අසමත් විය. තරගමාලාවේ සූරතාව දිනාගනු ලැබුවේ ඕස්ට්‍රේලියාවේ නිව් සවුත් වේල්ස් කණ්ඩායමය.ඔවුන් අවසන් මහා තරගයේදී කොදෙව් දේශයේ ට්‍රිනිඩෑඩ් සහ ටුබෑගෝ පිල ලකුණු 41කින් පරදවා සූරතාව සමඟ අමෙරිකානු ඩොලර් මිලියන 3ක ත්‍යාග මල්ල දිනා ගත්තේ ය. ලබන සැප්තැම්බර් මාසයේ 10 සිට 26 දක්වා දකුණු අපි‍්‍රකාවේ පැවැත්වීමට නියමිත දෙවැනි චැම්පියන්ස් ලීග් විස්සයි 20 තරගමාලාවේ ත්‍යාග මුදල අමෙරිකානු ඩොලර් මිලියන 2.5 කි.තරග 23 කින් සමන්විත මේ තරගමාලාව සඳහා සහභාගි වන කණ්ඩායම් 10න් කණ්ඩායම් 9ක්ම මේ වනවිට තහවුරු වී තිබෙන අතර කොදෙව් දූපත්හි ජූලි මස පැවැත්වෙන කොදෙව් දේශීය තරගමාලාවෙන් පසු ඉතිරි කණ්ඩායම තීරණය කෙරෙනු ඇත.සහභාගි වන කණ්ඩායම් මෙසේ ය.චෙන්නායි සුපර් කිංග්ස්, මුම්බායි ඉන්දියන්ස්, රෝයල් චැලෙන්ජර්ස් බැංග්ලෝර් (ඉන්දියාව) , වික්ටෝරියන් බුෂ්රේන්ජර්ස්, සවුත් ඕස්ට්‍රේලියන් රෙඩ්බෑක්ස් (ඕස්ට්‍රේලියාව) සෙන්ට්‍රල් ස්ටැග්ස් (නවසීලන්තය), වොරියර්ස්, හයිවෙල්ඩ් ලයන්ස් (දකුණු අපි‍්‍රකාව) සහ වයඹ (ශ්‍රී ලංකාව)</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=s1005262</link>
    <topic>දකුණු අපි‍්‍රකාවට ලකුණු 17 ක ජයක්</topic>
    <author>ඇන්ටිගුවා (ඒ.එෆ්.පී.)</author>
    <content>කොදෙව් පිල සමඟ පැවැති දෙවැනි එක්දින තරගයෙන් ලකුණු 17ක විශිෂ්ට ජයක් ලැබූ දකුණු අපි‍්‍රකානු පිල තරග 5කින් සමන්විත එක්දින තරගාවලියේ 2 -0 ක් ලෙස පෙරමුණ ගැනීමට සමත් විය.පළමුව පන්දුවට පහරදුන් දකුණු අපි‍්‍රකානු පිල ඕවර 50 අවසානයේ කඩුලු 5කට ලකුණු 300ක් රැස් කළේ ය. ආරම්භක පිතිකරු හෂීම් අම්ලා පන්දු 95 කදී ලකුණු 92 ක් රැස් කළ අතර ජැක් කාලීස් ලකුණු 85 ක් ලබා ගත්තේය. පන්දු යැවීමේදී ටේලර් සහ පොලාර්ඩ් කඩුලු 2 බැගින් දවා ගත්හ.පිළිතුරු ඉනිම ක්‍රීඩා කළ කොදෙව් පිල ලකුණු 283 කට දැවී ගියේ ය. ආරම්භක පිතිකරු ඩේල් රිචඩ්ස් ලකුණු 51ක් ද, ඩ්වේන් බ්‍රාවෝ පන්දු 70 කදී ලකුණු 74 ක් ද ලබා ගත්හ. වේගවත් පිති හරඹයක නිරත වූ ඩැරන් සාමී පන්දු 24 කදී නොදැවී ලකුණු 58 ක් රැස් කළේ ය.දක්ෂ පන්දු යැවීමක නිරත වූ දකුණු අපි‍්‍රකානු පිලේ මෝකල් කඩුලු 3ක් බිඳ දැමුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=s1005263</link>
    <topic>ක්‍රිකට් ජය මාරිස්ටෙල්ලා ආදි සිසුන්ට</topic>
    <author>ජී. ඒ. ජෝශප් ප්‍රනාන්දු මීගමු සමූහ</author>
    <content>මීගමු මාරිස්ටෙල්ලා විද්‍යාලයීය ආදි ශිෂ්‍ය කණ්ඩායම හා මීගමු සාන්ත මරියා විද්‍යාලයීය ආදි ශිෂ්‍ය කණ්ඩායම අතර පසුගිය දා පැවති සුහද ක්‍රිකට් තරගයේදී ලකුණු තුනක පහසු ජයක් ලබමින් මාරිස්ටෙල්ලා විද්‍යාලයීය ආදි ශිෂ්‍ය කණ්ඩායම ජය හිමිකර ගත්තේය.මාරිස්ටෙල්ලා කණ්ඩායම ලකුණු 30 ක් ලබාගත් අතර සාන්ත මරියා කණ්ඩායමට ලබා ගැනීමට හැකිවූයේ ලකුණු 27 ක් පමණි.මීගමුව කඩොල්කැලේ ක්‍රීඩාංගනයේදී සී. සියඹලාපිටිය මහතාගේ ප්‍රධානත්වයෙන් තරගය පැවැත්වුනි. නීල් ප්‍රනාන්දු සාන්ත මරියා කණ්ඩායම මෙහෙයවූ අතර රංජන් සිල්වා මාරිස්ටෙලා කණ්ඩායම මෙහෙවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=s1005264</link>
    <topic>අෆ්රිඩි නැවතත් ටෙස්ට් පිටියට</topic>
    <author>කරච්චි (ඒ.එෆ්.පී)</author>
    <content>ටෙස්ට් ක්‍රීඩාවෙන් සමුගෙන සිටි අෆ්රිඩි එම තීරණය ඉවත දමමින් යළි රට වෙනුවෙන් ටෙස්ට් ක්‍රීඩාවේ නිරතවීමට අදහස් කළ බව ප්‍රකාශ කළේය.“මම නැවත ටෙස්ට් ක්‍රීඩාවේ නිරතවීමට තීරණය කළා. මට හිතෙන්නේ මගේ රටට මාව තවදුරටත් අවශ්‍යයි කියලයි. ඒ.එෆ්.පී. පුවත් සේවයට ඔහු පැවසුවේය.2006 වසරේ අවසන් වරට ටෙස්ට් තරගයකට සහභාගී වූ අෆ්රිඩි තරග 26කදී ලකුණු 1638 ක් රැස් කොට තිබේ. ඊට ශතක 5 ක් ද ඇතුළත්ය. එමෙන්ම පන්දු යැවීමේ දී කඩුලු 47 ක්ද ඔහු දවාගෙන ඇත. 30 හැවිරිදි ප්‍රහාරාත්මක තුන් ඉරියව් ක්‍රීඩක අෆ්රිඩි ටෙස්ට් ක්‍රීඩාවෙන් සමු ගත්තේ සිය පවුලේ කටයුතු සොයා බැලීමට විවේකයක් අවශ්‍ය බැව් පවසමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=s1005265</link>
    <topic>නවසීලන්ත පාපන්දු සූරයාලෝක කුසලානයෙන් ඉවතට</topic>
    <author>මෙල්බර්න් (ඒ. එෆ්. පී.)</author>
    <content>මෙල්බර්න් නුවර ඔස්ට්‍රේලියාව සමග පැවැති පාපන්දු තරගයේදී උරහිසේ ආබාධයකට ලක්වූ නවසීලන්ත පිලේ ටිම් බ්‍රවුන් ලබන මස දකුණු අප්‍රිකාවේ පැවැත්වෙන ලෝක කුසලාන පාපන්දු තරගමාලාවට සහභාගිවීම අවිනිශ්චිත බැව් එරට පුහුණුකරු රිකී හර්බර්ට් ප්‍රකාශ කළේය.ගෝල 2 - 1 ක් ලෙස ඔස්ටේ‍්‍රලියාවට පරාජය වූ එම තරගයේ පළමු භාගයේදී 29 හැවිරිදි බ්‍රවුන් ආබාධයට ලක්වූ අතර ඔහු රෝහල් ගත කිරීමට බලධාරීන්ට සිදුවිය.වසර 28 කට පසුව ලෝක කුසලාන පාපන්දු තරගමාලාවට සුදුසුකම් ලැබූ නවසීලන්ත පිලේ ප්‍රබල ක්‍රීඩකයෙකු වන බ්‍රවුන්ට අවශ්‍ය සෑම වෛද්‍ය පහසුකමක්ම සලසා එළැඹෙන ලෝක කුසලාන තරගාවලියේ ඔහුගේ සහභාගිත්වය තහවුරු කර ගැනීමට පියවර ගන්නා බව පුහුණුකරු වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=s1005266</link>
    <topic>මේස පන්දු නව සභාපතිප්‍රවාහන නි. ඇමති</topic>
    <author>ශීලා උඩුවර</author>
    <content>ශ්‍රී ලංකා මේස පන්දු සංගමයේ වත්මන් සභාපතිවරයා ලෙස ප්‍රවාහන නියෝජ්‍ය ඇමැති රෝහණ දිසානායක මහතා නිතරඟයෙන් පත්ව සිටී.නියෝජ්‍ය ඇමැතිවරයා ඉකුත් වසරේද මෙම තනතුර දැරූ අතර මේස පන්දු ක්‍රීඩාව වෙනුවෙන් කළ සේවය සැලකිල්ලට ගෙන නැවත සභාපති ධුරයට පත්කර තිබේ.මේස පන්දු ක්‍රීඩාව ජාත්‍යන්තර තලයට රැගෙන ඒම සඳහා එම ක්‍රීඩකයන් ජාත්‍යන්තර තරඟවලට වැඩියෙන් සහභාගි කළ යුතු බව රෝහණ දිසානායක මහතා වැඩ බාර ගැනීමෙන් අනතුරුව පැවසී ය.සංගමයේ ලේකම්වරයා ලෙස චන්දන පෙරේරා හා භාණ්ඩාගාරික ලෙස සමන් රත්නායක මහතා තේරී පත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=s1005267</link>
    <topic>රිච්මන්ඩ්-සංඝමිත්තා ක්‍රීඩා සූරතා දිනති</topic>
    <author>බද්දේගම සමූහ</author>
    <content>අධ්‍යාපන අමාත්‍යාංශය මගින් පවත්වන ලද ගාල්ල කලාප මලල ක්‍රීඩා තරාවලියේ පිරිමි අංශයේ ජය ගාල්ල රිච්මන්ඩ් විදුහල දිනාගත් අතර කාන්තා අංශයේ ජය හිමි වුයේ ගාල්ල සංඝමිත්තා බාලිකාවටය.පිරිමි - 01 වන ස්ථානය රිච්මන්ඩ් විද්‍යාලය ගාල්ල, 2 වන ස්ථානය මහින්ද විද්‍යාලය ගාල්ල, 3 වන ස්ථානය සිරිධම්ම විද්‍යාලය ලබුදූව කාන්තා - 1 වන ස්ථානය සංඝමිත්තා බාලිකා විද්‍යාලය ගාල්ල, 2 වන ස්ථානය ශ්‍රී හර්ද්‍ය කන්‍යාරාමය ගාල්ල, 3 වන ස්ථානය ක්‍රිස්තුදේව බාලිකා විද්‍යාලය බද්දේගම</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=s1005268</link>
    <topic>නීතිඥ පිලට ලකුණු 18ක ජයක්</topic>
    <author>මහනුවර ක්‍රීඩා විශේෂ</author>
    <content>නීතිඥ පිලට සහ වෛද්‍ය පිල අතර පැවති වාර්ෂික ක්‍රිකට් තරග ජය ලකුණු 18 කින් නීතිඥ පිල විසින් වාර්තා කරන ලදී. නීතිඥ පිල වෙනුවෙන් රොෂාන් රෆායල් සහ ජීවන් බස්නායක අර්ධ ශතක වාර්තා කළහ. නීතිඥ පිලේ රන්ජන් රණතුංග ලකුණු 29 කට කඩුලු 5 ක් දවාලීය.නීතීඥ පිල : ඕවර් 30 කදී කඩුලු 5 කට ලකුණු 202 යි. රොෂාන් රෆායල් 51, ජීවන් බස්නායක 53, ප්‍රදීප් විජේරත්න 30, (ජනක මාරපන 34 ට 2 සුනෙත් චන්ද්‍රරත්න 3.ට1) වෛද්‍යවරුන්ගේ පිල : ඕවර් 28.4 කදී සියල්ලෝම දැවී ලකුණු 184 යි (හෙලන්ත විජේතිලක 37, සුනෙත් චන්ද්‍රරත්න 32,) රන්ජන් රණතුංග 29 ට 5, රොෂාන් රෆායල් 29 ට 2</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=s1005269</link>
    <topic>ඇනා ඉවනෝවික් දස්කම් අතරට</topic>
    <author>පැරීසිය (ඒ. එෆ්. පී.)</author>
    <content>2008 වසරේ ප්‍රංශ විවෘත ටෙනිස් සූරතා කිරුළ දිනු සර්බියාවේ රූමතිය වන ඇනා ඉවනෝවික් මෙවර තරග මාලාවේ පළමු වටයේදී කයි චෙං චෑං 6 – 3 ක් සහ 6 – 3 ක් ලෙස පරාජයට පත් කොට දෙවැනි වටයට සුදුසුකම් ලැබුවාය.22 හැවිරිදි ඉවනෝවික් පසුගිය වසරේ විවිධ ආබාධ වලට ගොදුරුවීම හේතුවෙන් දස්කම් අතරට පැමිණීමට අපෝසත් වූ අතර ජගත් ටෙනිස් ශ්‍රේණිගත කිරීම් වලද පහළට තල්ලු වී ගියාය.2004 වසරෙන් පසුව පළමු වතාවට ජගත් ටෙනිස් ශ්‍රේණිගත කිරීම් වල පළමු ක්‍රීඩිකාවන් 20 අතරින් පහළට වැටුණු ඉවනෝවික් මෙවර තරගමාලාවට සහභාගී වූයේ ශ්‍රේණිගත කිරීම් නොලැබූ ක්‍රීඩිකාවක් වශයෙනි.මේ අතර ජගත් ටෙනිස් පිටියේ අංක 1 ක්‍රීඩක ස්විට්සර්ලන්තයේ රෝජර් ෆෙඩරර් සහ අංක 1 ක්‍රීඩිකා අමෙරිකාවේ සෙරීනා විලියම්ස් ද දෙවැනි වටය සඳහා සුදුසුකම් ලබා ගත්හ.පළමු වටයේ සෙසු තරග වලදී පිරිමි අංශයෙන් අමෙරිකාවේ ජෝන් අයිනර්, සර්බියාවේ නොවැක් ජෝකෝවික්, චිලී දේශයේ ෆර්නැන්ඩෝ ගොන්සාලේස් සහ මහ බ්‍රිතාන්‍යයේ ඇන්ඩි මරේ ද කාන්තා අංශයෙන් චීනයේ ලී නා ඩෙන්මාර්කයේ කැරොලින් වොස්නියෑකි, රුසියාවේ එලීනා දීමෙන්ටීවා, ඕස්ට්‍රේලියාවේ සමන්තා ස්ටෝසර් සහ සර්බියාවේ ජෙලීනා ජැන්කෝවික් ජයග්‍රහණය ලබා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=f1005261</link>
    <topic>ගමේ පාසලටත් සියලු පහසුකම් ලබා දෙනවා</topic>
    <author>සාකච්ඡා කෙළේ -උදිත ගුණවර්ධන</author>
    <content>අධ්‍යාපන ක්ෂේත්‍රයේ සංවර්ධනය සඳහා වූ ඉදිරි සැලැසුම් මොනවාද? නව අධ්‍යාපන ඇමැතිවරයා ලෙස අධ්‍යාපන ක්ෂේත්‍රය නඟා සිටුවීමට හැකියාවක් තිබේ ද? හා තවත් දේශපාලන හා සමාජීය කරුණු පිළිබඳ ඇමැති බන්දුල ගුණවර්ධන සමඟ සිදුකළ සංවාදයකි මේ.* අධ්‍යාපනයේ විවිධ ගැටලු මතු වූ කාලයක් විදිහටයි පසුගිය කාලය හඳුන්වා දිය හැක්කේ. මේ තත්ත්වය නිවැරැදි කිරීමට ඔබේ ධූර කාලය තුළ හැකියාවක් තිබේද?ඔව්. මගේ ප්‍රධාන ම අරමුණ වෙලා තිබෙන්නේ අධ්‍යාපන ක්ෂේත්‍රය තුළ අලුත් ප්‍රවේශයක් ලබාදීම. අධ්‍යාපනය කියන්නේ රටක ජීවනාලිය. හදවත නැතිනම් පිට කොන්ද ලෙස හඳුන්වන්න පුළුවන්. පාසල් එකක් විවෘත කරද්දී සිරගෙවල් දහයක් වැසෙයි කියලා කියමනක් තිබෙනවා.එයින්ම වුවත් අපිට තේරුම් ගන්න පුළුවන් අධ්‍යාපනය කොයිතරම් වැදගත් දෙයක් ද කියලා. මා මේ ඇමැති ධූරය භාර ගත්තම අධ්‍යාපනය කියන විෂයේ තිබෙන වැදගත්කම තේරුම් අරගෙන, මා ඒ අනුවයි කටයුතු කරන්නේ.මගේ මූලික පරමාර්ථය වී තිබෙන්නේ නිදහස් අධ්‍යාපනය මූලික කරගත් වැඩපිළිවෙලක් මඟින් අධ්‍යාපනයේ නවෝදයක් ඇති කිරීමයි.ජනාධිපති මහින්ද රාජපක්ෂ මහතා මට ඒ වගකීම භාර දී තිබෙන්නේ මා පිළිබඳ අධ්‍යාපන විෂය පිළිබඳ මා තුළ තිබෙන අවබෝධය පිළිබඳ හොඳ තක්සේරුවකින්.එතුමාත් රටේ ජනතාවත් මා පිළිබඳ තබන ලද විශ්වාසය දිගින් දිගටම ආරක්ෂා කිරීමටත් අධ්‍යාපනයේ ප්‍රතිලාභ ගමට, නගරයට සම ලෙස ලබාදීමටත් මා කටයුතු කරනවා.ඇත්තෙන්ම වෙළෙඳ විෂය පිළිබඳ වගේම අධ්‍යාපනය කියන විෂය පිළිබඳත් මා හට අවබෝධයක් තිබෙනවා. එමෙන්ම මට උපකාරක පන්ති ගුරුවරයකු විදිහට දීර්ඝ කාලීන අත්දැකීම් තියෙනවා.මට එම කාලය තුළ නිර්මාණශීලී සම්ප්‍රදායක් ඇති කිරීමට පුළුවන්කම ලැබුණා. මේ සියලු හැකියාවන් හා ශක්තීන් මගේ අමාත්‍යාංශ වගකීම තුළ යොදා ගැනීමට මට පුළුවන්කම තිබෙනවා.ඔබ ඇසුවා පසුගිය කාලය තුළ අධ්‍යාපන ක්ෂේත්‍රයේ සිදුවූ අඩුපාඩු පිළිබඳ පිළියම් යොදන්නේ නැද්ද කියලා. මම සිතන්නේ නැහැ එහෙම බරපතළ අතපසුවීම් වැරැදි පසුගිය කාලයේදී සිදුවුණා කියලා. එවැනි සුළු දෙයක් හෝ සිදු වුණා නම් එය වැළැක්වීමත් සුළු අඩු ලුහුඬුකමක් හෝ සිදුවුණා නම් එය නිවැරැදි කිරීමටත් මා කටයුතු කරනවා.* අධ්‍යාපන වෘත්තීය සමිති පිළිබඳ දීර්ඝ කාලිනව පැවැතුනේ අනවබෝධයක්. ඒ නිසා විවිධ ගැටලු ඇති වුණා. මේ තත්ත්වය පිළිබඳ ඔබේ අදහස කුමක් ද?වෘත්තීය සමිති කියන්නේ අයහපත් අංශයක් නෙමෙයි. වෘත්තිකයන්ගේ ප්‍රශ්න ගැටලු පිළිබඳ පැහැදිලිව අදහස් පළ කරන ආයතන ව්‍යූහයක්. එම ආයතන මඟින් අධ්‍යාපන වෘත්තිකයන්ගේ යෝජනා චෝදනා තමයි නියෝජනය වෙන්නේ.බලධාරින් විදිහට අපිට මේ අංශ සමඟ සහයෝගයෙන් කටයුතු කරන්න පුළුවන් නම් ගැටලු රාශියක් මඟහැරගන්න පුළුවන්. මා අධ්‍යාපන ඇමැතිවරයා විදිහට වෘත්තීය සමිති සමඟ සංවාදශීලීව කටයුතු කරන්න තමයි බලාපොරොත්තු වෙන්නේ.මෙමඟින් අපිට බොහෝ ප්‍රශ්නවලට පහසුවෙන් විසඳුම් සොයා ගැනීමට පුළුවන් කම ලැබෙනවා. මා සිතන විදිහට ඕනෑම බරපතළ ආරවුලකට සංවාදය, සාකච්ඡාව තමයි යහපත් ප්‍රවේශය විදිහට සලක්නන පුළුවන්කම තිබෙන්නේ.* පසුගිය කාලය තුළ විශාල පාසල් ප්‍රමාණයක් වැසීගොස් තිබෙනවා. තවත් පාසල් ප්‍රමාණයක් වැසී යාමේ මුවවිටටම පැමිණ තිබෙනවා. මේ තත්ත්වය වැළැක්වීමට අධ්‍යාපන අමාත්‍යාංශයට තිබෙන්නේ මොන විදිහේ සැලැසුමක් ද?බොහෝ විට පළාත් සභා යටතේ තිබූ පාසල් තමයි පසුගිය කාලයේ දී වැසී ගියේ. ඔබ සඳහන් කළ ආකාරයට තවත් පාසල් ප්‍රමාණයක් වැසී යාමට ආසන්නව තිබෙනවා. මෙය කිසිසේත්ම හොඳ ප්‍රවණතාවක් නෙමෙයි.වැළැක්විය යුතු වැළැක්වීම සඳහා කඩිනම් සැලැසුම් සකස් කළ යුතු තත්ත්වයක්. මෙතැනදී මධ්‍යම ආණ්ඩුව පළාත් සභා කියලා බේද තබා ගතයුතු නැහැ. ඇතිවී තිබෙන තත්ත්වයට එරෙහිව කටයුතු කළ යුතුයි.පාසල් වැසී යාමට මූලික කාරණය විදිහට සලකන්න පුළුවන්කම තිබෙන්නේ නගරයේ ජනපි‍්‍රය පාසල් වටා විශාල රැල්ලක් නිර්මාණය වෙද්දී ගමේ පුංචි පාසල් අවධානයෙන් ගිලිහී යාමයි.අපිට පුළුවන්නම් නගරයේ ජනපි‍්‍රය පාසලට තිබෙන පහසුකම්වලට සමගාමී පහසුකම් ගමේ පාසලටත් ලබාදීමට එමඟින් ගමේ පාසලෙන් ගිලිහී යන පිරිස් එහි රඳවා ගැනීමට පුළුවන්.අපිට අධ්‍යාපන අමාත්‍යාංශය විදිහට , පළාත් සභාව විදිහට සිදු කරන්න පුළුවන් එම පහසුකම් ලබාදීමයි. එහෙත් එයින් පමණක් මේ සියලු ප්‍රශ්න නිරාකරණය කර ගන්න බැහැ.ඒ සඳහා ගුරුවරුන්, මාපියන්ගේ ඇප කැපවීමද ඉතාමත් ඉහළින් අවශ්‍ය කරනවා. ජනපි‍්‍රය පාසල් පමණක් නෙමෙයි ගමේ පාසලද හොඳයි කියන මතය යළි සමාජගත කළ යුතුයි.මා විශ්වාස කරන විදිහට 1940, 1950, 1960 , 1970 දශකවලදී ගමේ පාසලෙන් අධ්‍යාපනය ලබා සමාජයේ පිළිගත හැකි මට්ටමේ පුරවැසියන් රාශියක් බිහි වුණා.ඒ නිසා ගමේ පාසල හොඳ නැහැ ගමේ පාසලේ ඉගෙන ගත්තොත් මිනිහෙක් වෙන්න බැහැ කියන සංකල්පය අපට මතයක් විදිහට කිසිසේත්ම පිළිගැනීමට බැහැ.අපිට බලධාරින් විදිහට ගමේ ඉස්කෝලෙට ඕනෑ කරන නූතන පහසුකම් ලබා දුන්නොත් යළිත් ග්‍රාමීය අධ්‍යාපනය ශක්තිමත් කිරීමට පුළුවන්කම ලැබෙනවා.එයින් අපිට තවත් ප්‍රතිඵල ලබා ගන්න පුළුවන්. අද නගරයේ ජනපි‍්‍රය පාසල් සඳහා මහා තරගයක් තිබෙනවා. නගරයේ පාසල්වලත් මහත් තදබදයක් තිබෙනවා. මෙය විද්‍යාත්මකවත් ක්‍රමානුකූලවත් විධිමත්වත් සිදු කරන අධ්‍යාපන ක්‍රමවේදයකට බාධාවක්. ඒ නිසායි ග්‍රාමීය මට්ටමේ අධ්‍යාපනය යළිත් ශක්තිමත් කළ යුතු වැඩපිළිවෙළක් පිළිබඳ අප සඳහන් කරන්නේ.මේ දේවල් නිසි විදිහට ක්‍රියාත්මක වුණොත් ග්‍රාමීය පාසල් වැසීයාම වැළැක්වීමත් වැසී ගිය පාසල් යළිත් විවෘත කිරීමටත් පුළුවන් වාතාවරණයක් ලැබෙනවා.* කන්නන්ගර මැතිතුමාගේ සංකල්පයක් ලෙස බිහිවූ මධ්‍ය මහා විද්‍යාල වර්තමානයේ දී පසුගාමී තත්ත්වයකයි තිබෙන්නේ. ඇතැමුන් සිතන්නේ ජනපි‍්‍රය පාසල්වලින් උගතුන් බුද්ධිමතුන් බිහි වුවත් වර්තමානයේ දී මධ්‍ය මහා විද්‍යාල පද්ධතිය තුළින් එවැන්නන් බිහි නොවන බවයි. මේ පිළිබඳ ඔබට තිබෙන්නේ කුමන ආකාරයේ අදහසක්ද?සී.ඩබ්ලිව්.ඩබ්ලිව් . කන්නන්ගර මැතිතුමාට පිංසිදුවන්නට බිහිවූ මධ්‍ය මහා විද්‍යාල මඟින් දේශීය උගතුන්, බුද්ධිමතුන් රාශියක් බිහිවුණා. ඒ සත්‍යය කිසිවකුට සඟවන්න බැහැ.දුෂ්කර දුර බැහැර ප්‍රදේශයක පිහිටි මහව මධ්‍ය මහා විද්‍යාලයෙන් පවා අමාත්‍යාංශ ලේකම්ධූර දක්වා වූ පරිපාලන සේවයේ උගතුන් බුද්ධිමතුන් රාශියක් බිහි වී තිබෙනවා. මා සඳහන් කළේ එක් උදාහරණයක් පමණයි. ශ්‍රී ලංකාව පුරාම තිබෙන මධ්‍ය මහා විද්‍යාල පද්ධතිය එවැනි විශිෂ්ට ප්‍රතිඵල පෙන්වා තිබෙනවා.ඒ නිසා වර්තමානයේ දී මධ්‍ය මහා විද්‍යාලවල යම් පසුබැස්මක් තිබෙනවා නම් ඒ තත්ත්වයන් නිවැරැදි කර ප්‍රතිසංවිධානයක් සිදු කිරීමට අධ්‍යාපන අමාත්‍යාංශයට පුළුවන්කම තිබෙනවා.ඒ වගේම අපි ග්‍රාමීය හා ප්‍රාදේශීය නගරවල සියලු පහසුකම් සහිත පාසල් ආරම්භ කිරීමට අධ්‍යාපන අමාත්‍යාංශය සැලැසුම් කර තිබෙනවා. එහි පළමු පාසල හෝමාගම ප්‍රදේශයේ පිහිටුවීමට නියමිතයි.* ඔබේ අමාත්‍යාංශ විෂයෙන් පසු පොදු දේශපාලන කරුණු පිළිබඳ සාකච්ඡා කරද්දී ව්‍යවස්ථා සංශෝධනය තුළ ඇතැයි කියන ජනාධිපතිධූරයට වාර සීමාවකින් තොරව තරග කිරීමට අවස්ථාව ලබාදීම පිළිබඳ විශාල කතිකාවතක් නිර්මාණය වෙමින් තිබෙනවා. මේ කරුණ පිළිබඳ ඔබේ අදහස කුමක්ද?මෙවැනි ව්‍යවස්ථා සංශෝධනයක් පිළිබඳ කතා බහක් තිබුණත් එහි ඇතුළත් කරුණු පිළිබඳ නිල හෙළිදරව්වක් සිදු කරලා නැහැ. එවැනි තත්ත්වයක් තුළ අපිට මේ පිළිබඳ වැඩිදුර කතා කිරීම සුදුසු දෙයක් නෙමෙයි.ජනාධිපතිතුමා රටට සිදුකළ කිසිදා අමතක කළ නොහැකි අමරණීය සේවය පිළිබඳ මුළු රටේම පක්ෂ විපක්ෂ බේදයකින් තොරව අතිවිශාල ගෞරවයක් තිබෙනවා.ඒ නිසා ජනාධිපතිතුමාට යළිත් වරක තරග කිරීමට කිරීමට අවස්ථාවක් ලබාදීමේ නුසුදුසු කමක් නැහැ. මේ මොහොතේ දේශපාලන වාතාවරණය තුළ ජනාධිපතිතුමාට තරගයක් දිය හැකි ජාතික මට්ටමේ දේශපාලන චරිතයක් විපක්ෂය තුළ නැහැ.මෙවර ජනතාව ආණ්ඩුවට අති විශාල ජන බලයක් ලබා දුන්නේ ව්‍යවස්ථා සංශෝධන මැතිවරණ ක්‍රමයේ සංශෝධන ද ඇතුළත්ව රට තුළ දේශපාලන වෙනසක් සිදු කරයි යන විශ්වාසය ඇතිවයි.ඒ නිසා විපක්ෂය ද මේ ජනමතයට සවන් දී අවශ්‍ය කරන සංශෝධන සඳහා සහයෝගය ලබා දිය යුතුයි. රටේ ආර්ථික සමාජීය ස්ථාවරයක් නිර්මාණය සඳහා මේ අලුත් සංශෝධන ඇති විය යුතුයි.* පසුගිය දිනවල ඇති වූ ජල ගැලීම් තත්ත්වයේ දී ජනතාවට සහන ලබාදීමේ කටයුතු වලදී ආණ්ඩුව ‘අසමත්’ බවට විපක්ෂය දිගින් දිගටම චෝදනා එල්ල කරනවා?වැහි වතුර පවා කොළ , රතු දේශපාලනයට යොදා ගැනීමට තරම් විපක්ෂයේ දේශපාලනය පහළ මට්ටමට වැටීම ගැන මා අතිශය කනගාටුවට පත් වෙනවා. මෙවැනි හදිසි තත්ත්වයකදී සියලු දේවල් සියයට සියයක් නිවැරැදිව කරන්න පුළුවන් ජගතෙක් මේ ලොව ඉඳීයි කියලා මා සිතන්නේ නැහැ.විපතට පත් ජනතාව සාක්ෂි දරාවී ඒ අයට එක් වේලක්වත් බඩ ගින්නේ සිටීමට සිදු වුණේ නැහැ. රජය මේ අවස්ථාවේදී උපරිමයෙන් කටයුතු කළා. අඩුපාඩුවක් වුණානම් විපක්ෂයට තිබුණේ මාධ්‍ය හරහා ආණ්ඩුවට දොස්කීම නෙමෙයි. ආණ්ඩුවත් සමඟ සහයෝගයෙන් කටයුතු කර විපතට පත් වූවන්ට සහන ලබාදීමයි.වැහි වතුරට දේශපාලනයක් තිබ්බේ නැහැ. එජාප, ජවිපෙ, ශ්‍රීලනිප බේදයක් නැතිව සියල්ලට එරෙහි වුණා. ඒත් විපක්ෂය මේ ආපදා මොහොතේදීත් දේශපාලනය බදාගෙන ඒ අයගේ බල ලෝභය ප්‍රදර්ශනය කළා* මැතිවරණ නිමාවත් සමඟ ජීවන මිල යළි ඉහළ නඟිමින් තිබෙනවා. ඒ තත්ත්වය පාලනයට ආණ්ඩුවට ක්‍රමවේදයක් නැතැයි විපක්ෂය චෝදනා එල්ල කරනවා..?වෙළෙඳ ඇමැතිධූරය දැරූ කෙනෙකු විදිහටත් ආර්ථික විද්‍යාව පිළිබඳ අවබෝධයක් දැනුමක් තිබෙන කෙනකු විදිහටත් මා දන්නවා ඉහළ යන බඩුමිල අඩුකිරීමටවත් එකතැන රඳවා ගැනීමටවත් බැහැ කියලා.ඒත් අද ආණ්ඩුවට පුළුවන්වෙලා තිබෙනවා මේ තත්ත්වය පාලනය කර ගැනීමට, එයම වුණත් හොඳ දෙයක්. වික්ෂයත් මේ යථාර්ථය දන්නවා. ඒත් මොනවා හෝ දෙයක් කර අපිත් ඉන්නවා කියලා රටට පෙන්වීමට තිබෙන ඕනෑකම නිසා තමයි මේ විදිහේ සටන් පාඨ විපක්ෂය ඉදිරියට දමන්නේ.විපක්ෂයට හෙට බැරිවෙලා හරි ආණ්ඩුවක් ලැබුණොත් එයාලගේ ආණ්ඩුව යටතේත් අනිද්දා ඉඳන් බඩුමිල ඉහළ යනවා. මේක තමයි යථාර්තය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=f1005262</link>
    <topic>චීන මහා ප්‍රාකාරය පාමුල කුරුමිට්ටන්ගේ භූමිකාව</topic>
    <author>කාංචනා අමිලානි කරුණාමුනි චීනයේ සංචාරයකින් පසුව</author>
    <content>හදිසියේ ම බසයේ තිරිංග තද විය. කාම්බෝජියානු කැමරා ශිල්පියා අපව ද පෙරළාගෙන ආවේ යමක් වීඩියෝ කර ගැනීමට ය. අඩ නින්දේ සිටි මා අවදි වූයේ ‘බර්ඩ් නෙස්ට්’ යනුවෙන් බොහෝ දෙනා මුරගාන ශබ්දයට ය.2008 වසරේ බීජිං ඔලිම්පික් උළෙල පැවැත්වූ කුරුලු කැදැල්ල මා අභියස ය. ඒ මැදින් වැටී ඇති මාර්ගය කෙළවර ඔලිම්පික් ගම්මානය යි. කැමරා 20 ක 28 ක ෂටර ශබ්ද එකිනෙක පරයමින් නැඟෙන්නට විය.යළිත් බසයේ ගමන වේගවත් වුණි.“..අපි යන්නේ චීන මහා ප්‍රාකාරය බලන්න. මෙතැන ගත කරන්න අපිට කාලයක් නෑ..”ජෙරී මයික්‍රෝෆෝනය ගෙන දොඩවයි. ඔහු අපේ කණ්ඩායමේ චීන ජාතික භාරකරු ය. මුණු මුණු ගාමින් එකිනෙකා තම තමන් ගේ අසුන් මතට කඩා වැටුණි. මේ දවස් 10ට ජෙරීට ඉහළින් කාකයකුවත් පියාඹන්නේ නැත.පිලිපීන ජාතික ජූලියා ඩාසා ද දිගින් දිගටම මුණු මුණු ගාමින් ජෙරීට අවලාද කියයි. බසයේ බහුතරයක් නරක් කරගත් මුහුණුවලිනි. ක්‍රම ක්‍රමයෙන් බීජිං නගරයේ කොන්ක්‍රීට් ගොඩනැඟිලි පසුකර කඳුකර මාවතකට අපි සැපත් වීමු.මාර්ගය හරස් කර තැනූ අමුතු වහලයකි. චීන ගෘහ නිර්මාණ සම්ප්‍රදාය අනුව යමින් ම වහලයේ කොන් ඉහළට එසැවෙන ආකාරයට තනා තිබූ ඒ ආරුක්කුව නන් පැහැයෙන් වර්ණ ගන්වා තිබුණි. දෙවරක් නොසිතා බසය ආරුක්කුවේ කටින් ඇතුළට පැන ගති.බසය හතිලමින් කන්දක් නඟිනු දැනේ. හාත්පස සුදු පැහැති මල් වර්ගයක් පිපී, බිමට නැවෙමින්, ඒ මදිවාට හිනැහෙමින් වැනෙනු පෙනෙයි.“ගන්නකෝ අනේ ෆොටෝ එකක්”මල් අඟර දඟර පාමින් තවත් නැළැවෙයි. මලක මායමකට හසු නොවන්නේ කවුරුන් ද?අපි දැන් ඇතුළුව සිටින්නේ අරුමයක් ම වන චීන මහා ප්‍රාකාරය ඇතුළට ය. මඟ දෙපස නොයෙකුත් චීන අකුරු සහ සංකේත ඇඟෙහි අලවාගත් කොඩි ය. බෑ නොකියමින් ඒ කොඩි දරාගෙන ඉන්නා කොඩි කණුය.චීන මහා ප්‍රාකාරය නැරැඹීමට ඇතුළු විය හැකි මාර්ග කිහිපයකි. විදේශීය සංචාරකයන් අතර වඩාත් ම ප්‍රකට ඇතුළු වීමේ මාර්ගය වන්නේ බීජිං අගනුවර හරහා වැටී ඇති බඩාලින්ග් ප්‍රදේශය යි.චීන මහා ප්‍රාකාරයේ විදේශිකයන්ට විවෘත වූ පළමු ඇතුළුවීමේ මාර්ගය ද බඩාලින්ග් ය. අතිශය ජනාකීර්ණ මේ ප්‍රදේශය විදේශිකයන්ගෙන් පිරී ඉතිරී යන්නේ මදක් දහවල් වූ විටය.ආහාර ගැනීමට කදිම ආපනශාලා, සමරු සිහිවටන මිලදී ගැනීමට කඩ, හෝටල, කේබල් කාර් ඇතුළු බොහෝ පහසුකම්වලින් ආඩ්‍ය මේ පිවිසුම් දොරටුව වඩාත් ආකර්ශනීය ය.පළමුව යුද උපායක් ලෙස තැනූ චීන මහා ප්‍රාකාරය, අවසන ලොව මවිත කළ නිමැවුමක් බවට පත් විය. ක්‍රිස්තු වර්ෂ 220ත් 206 ත් අතර තනා ඇතැයි විශ්වාස කෙරෙන ප්‍රාකාරයේ මුල් හිමිකරු වන්නේ කින් ෂී හුවාන්ග් ය.එහෙත් ඉන් වර්තමානයට ශේෂ වී ඇත්තේ අල්පයකි. ප්‍රාකාරයේ වැඩි ප්‍රමාණයක ඉදිකිරීම් කර ඇත්තේ මින්ග් රජතුමාගේ පාලන කාලය ඇතුළත ය.කිලෝමීටර 8, 851 ක් පුරා විහිදෙන චීන මහා ප්‍රාකාරය ප්‍රාන්ත 10ක් වටා දිවෙන සේ සකසා තිබේ. 1987 දී යුනෙස්කෝව විසින් ලෝක උරුමයක් ලෙස ප්‍රකාශයට පත් කළ ප්‍රාකාරය ලෝකයේ නව පුදුම හතට ද ඇතුළත් ය.පළමුව චීන මහා ප්‍රාකාරය දෙස අපි බලා සිටින්නට වීමු. සැබවින් ම දැවැන්තයෙකි. අපි කුරුමිට්ටන්ව ඒ දැවැන්ත බව නොතකා ම ඔහු තරණය කරන්නට පටන් ගතිමු. සීතල, ඉදිකටු ද ගෙන පියාඹා විත් සියොළඟ සිදුරු කරයි.මූණ විකා දමයි. අත්වැසුම් අමතකව ආ මගේ අත් පහුරු ගා දමයි. එක පෙළකට, එකවර 10 දෙනකුට වුවද අපහසුවකින් නැඟ යා හැකි තරමේ ඉඩකි. උදෑසන තවමත් තරුණ හෙයින් දෝ සංචාරකයෝ සිටියේ අල්පයකි.බොහෝ වූ භාෂා කතා කරමින් එකිනෙකාට වාරු දෙමින් ඡායාරූප ගනිමින්, මවිත වෙමින් එකම පඩිපෙළක එකම අරමුණක් තරගයට නඟිමින් උන්නෝ ජනමාධ්‍යවේදීහු ය.මීටර 50ක් පමණ ගිය තැන පඩිපෙළ දිගු නැග්මකට අපට ආරාධනා කරයි. පඩි පිහිටා ඇත්තේ ද තරමක් උසිනි. පඩි අතර පරතර ද දීර්ඝය. මා පිටුපසින් ද, ඉදිරිපසින් ද ඇසෙන්නේ හතිලෑම් ය. කෙඳීරිගෑම් ය.බොහෝ අය පඩිමත හිඳගෙන ගිමන් නිවා ගනිති. පඩි පේළි වෙන්වන තැන්වල පිහිටි කුඩා කුටීර බඳු ස්ථාන තුළට මුහුණ දමමින් අතීතයේ සුවඳ සොයන්නෝ ය. රජ දරුවන් යුද කටයුතු සඳහා භාවිත කළ නොයෙකුත් මෙවලම් අසල අහංකාරව සිට ගෙන ඡායාරූප ගන්නෝ ය.ලජ්ජාව සියල්ලටම වඩා බලවත් ය. මෙතරම් ඉක්මනින් පසු බැසිය යුතු නැත. මැලේසියානු ජාතික චෑන් ද , ජෙරම් ද ,බංග්ලාදේශ ජාතික තරුණයා ද වහ වහා ප්‍රාකාරය තරණය කරනු මට පෙනේ. නේපාල ජාතිකයා ගේ තුන්හුලස් හිස් වැස්ම ද දැන් මට පෙනේ. මද දුරක් ගිය විට චීන ජාතිකයෝ ද පෙනී සිටියහ.අපි දැන් චීන මහා ප්‍රාකාරයෙන් අඩක් තරණය කර සිටින්නෙමු. එතැන වූයේ හතරමංහන්දියකි. කුමන පැත්තකින් ගිය ද මුදුනට ළඟා විය හැකි ය. ඒ අසල ම සිහිවටන විකුණන කුඩා කඩ කිහිපයකි. චීන කුඩ, ඔරලෝසු , මුදු, පනා, චීන මහා ප්‍රාකාර අනුරූ, සෞභාග්‍ය උදාකරන ෆෙංෂුයි කාසි ආදී බොහෝ දේ එකම වහලක් යට ය.තවත් අන්තයක වූයේ පැරැණි චීන රජ ඇඳුම් ය. පාවහන් ය. අවාන් ය. එතැන අපූරු තැනකි. යුවාන් 30ක් (ශ්‍රී ලංකා රුපියල් 480 ) දී තමන් කැමති රජ ඇඳුමක් හා රජ කුමාරියක ගේ ඇඳුමක් ලබා ගත හැකි ය.කුමාරියක් නම් ඇඳුමට ගැළපෙන සේ කදිම තොප්පියක් සහ අවානක් ලැබෙයි. රජ කුමාරයකු නම් ගාම්භීර යුද සන්නාහයක්, කඩුවක් හෝ පලිහක් සමඟ අමුතු යුද හිස් වැසුමක් ලැබෙයි.එසැනින් ඒ ඇඳුම ඇඟලාගෙන ගන්නා ලද ඡායාරූපයක් ද ලබා ගත හැකිය. මේ සෙල්ලම තව දුරටත් කර ගෙන යාමට අවශ්‍ය නම් ඔබට ඔබේ නම සහිතව චීන මහා ප්‍රාකාරය තරණය කළ බවට සහතිකයක් ද ලබා ගත හැකි ය.චීන හැරෙන්නට සෙසු භාෂාවක් කතා නොකරන මේ කඩ සාප්පු බොහෝ විට අපිව හෙම්බත් කළේ ය. එහෙත් උපරිමය නොව අවමය ලබා ගැනීමට අපේ සගයෝ පසුබට නොවූහ.දහවල ප්‍රාකාරය තරණය කරන්නට වූයේ සුළඟ කැටුවය. දැන් හීතලත්, දහවලත්, සුළඟත් එකම වේදිකාවක ය. ප්‍රාකාරය කාර්යය බහුල ය. නන් දෙසින් පැමිණි චීන ජාතිකයෝ සෑම තැනක ම නැංගුරම්ලාගෙන ය.බාල, මහලු බේදයක් වූයේ නැත. මට සිහිපත් වූයේ ශ්‍රීපාදයයි. මහලු පුද්ගලයන් අඩියෙන් අඩිය ප්‍රාකාරයට ළං වෙයි. කුඩා ළමුන් පියා ගේ හෝ මව ගේ උරයේ හෝ ඇඟිල්ලේ එල්ලී චීන මහා ප්‍රාකාරය මට්ටු කරන්නට හදයි. මේ කුමන අරුමයක් ද? එකම හිස් ගොඩකි.දැන් හමුවන්නේ ප්‍රාකාරයට පැරදී, ලජ්ජා වී පසු බසිස්නෝ ය. ජූලී බෑ බෑ කියමින් බැස යයි. චෑන් ද ඒ අසල ය. අපි‍්‍රකානුවෝ කිහිප දෙනෙක් ද මුහුණු ඇඹුල් කර ගනිමින් බිමට බසියි. නාඳුනන මුහුණු බොහෝම ය. ඒ දැක ප්‍රාකාරය ආඩම්බර මුසු සිනාවක් පානු පෙනෙයි.“.... ඔය නැග්ග හැටිද? අනේ ඔහෙලට ලජ්ජා නැතිද?...”චීන මහා ප්‍රාකාරය අර බැස යන සියල්ලන්ගෙන් ම ප්‍රශ්න කරයි. සියල්ලෝ හිස බා ගනිමින් හාවක් හූවක් නැතිවම බැස යයි.මහා දිග විදුලි කෝච්චියක් ඈතින් හොරෙන්ම ඇදී යනු පෙනෙයි. ඒ බීජිං නුවර වෙත යන විදුලි දුම්රියකි. ඡායාරූපයකට දු ඉඩ නොතබා ඕ ඇදී යයි.හාත්පස කඳු වළල්ල දහවල වන විට මීදුම අතහැර දමා ය. සීතලට ගුළිවුණු ගස්වැල් අහංකාරකමකට දෝ මන්දා සුදුම සුදු මල් පුබුදා ය. ඒ මල් යළිත් දෙකට නැවි නැවී කියන්නේ එකම කතාවකි.“...අනේ ෆොටෝ එකක් ගන්නකෝ...”මේ තරම් ෆොටෝ පිස්සුවක් මේ මල්වලට හැදුනේ කොහොමද? මට නම් නොතේරේ. මම මඳක් ඇඟිලි තුඩින් ඉස්සී බිම බැලුවෙමි.එතැන වැටී මිය ගිය මල් ය. මරණයට පෙර ඡායාරූපයකට පෙනී සිටීමට මල් කැමති වීම පිස්සුවක් ද? සුළඟ සීතල සමඟ අරියාදුවට මල් බිම දමයි.හරි අඩක් ගෙවා චීන මහා ප්‍රාකාරය මට්ටු කිරීමට නොහැකි බව වැටහීමෙන් මම ද හිස බිමට නවා බිමට බසින්නට වීමි. පිටුපසින් ඇසෙන්නේ ඔච්චම් සිනාවකි.ප්‍රාකාරයක් වුවද මෙතරම් අහංකාර විය යුතු ද?“..මොකෝ නැත්තේ...?”චීන මහා ප්‍රාකාරය සැර දමමින් මගෙන් අසයි. පරාජය භාර ගත් හෙයින් නිහඬව මම බිමට බසින්නට වීමි. 28 දෙනාගේ නඩයෙන් බොහෝ පිරිසක් ප්‍රාකාරයෙන් බිම වූ කෝපි හලේ සැප පහසුවට කෝපි බොති. කිහිප දෙනකු සැමරුම් කඩ තුළ ය.ජෙරී එතැනට සැපත් වූයේ අපේ සංචාරය අවසන් වඟ දැනුම් දීමට ය. එහෙත් දෙදෙනකු අඩු බව දැනගත්තේ බසයට නැඟ සුපුරුදු ගණන් කිරීමෙන් පසුව ය.මඳ වෙලාවකින් හතිලමින් ආවේ බංග්ලාදේශ් තරුණයා සහ ඉන්දියානු ජාතිකයා ය. ඔවුන් දෙදෙනා චීන මහා ප්‍රාකාරය මට්ටු කර ඇත. දැන් ඉතිං ලජ්ජා වීමට කාරණයක් නැති තරම් ය. අපි හොඳ හිතින් සමුගතිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=f1005263</link>
    <topic/>
    <author>සාකච්ඡා කළේ -උදිත ගුණවර්ධන ඡායාරූපය -සමන් ශ්‍රී වෙදගේ</author>
    <content>සංචාරක ක්‍ෂේත්‍රයේ වර්තමාන ප්‍රවණතා හා එහි අනාගත සැලැසුම් පිළිබඳ සංචාරක හා හෝටල් කළමනාකරණ ආයතනයේ අධ්‍යක්ෂ ජෙනරාල්, කොළඹ විශ්වවිද්‍යාලයේ ජ්‍යෙෂ්ඨ කථිකාචාර්ය ආචාර්ය සුරංග ද සිල්වා මහතා සමග කළ සංවාදයකි මේ.* සංචාරක කර්මාන්තය මගින් අප රටට විශාල ආදායම් මාර්ගයක් ලබා ගැනීමට පුළුවන්කම තිබෙනවා. මේ සඳහා කුමන ආකාරයේ වැඩපිළිවෙළක්ද නිර්මාණය කළ යුත්තේ ?අප රටට ආර්ථික ස්ථාවරත්වය ඇති කර ගැනීමට සංචාරක කර්මාන්තයෙන් විශාල පිටිවහලක් සපයා ගත හැකියි. මෙරටට සමාන පසුබිමක් සහිත කලාපීය රටවලත් ආර්ථිකය ස්ථාවර වී තිබෙන්නේ සංචාරක කර්මාන්තය මූලික කරගත් වැඩපිළිවෙළ හරහායි. ඒ නිසා අපිට දැන් සංචාරක කර්මාන්තය නැංවීමට පුළුවන්කම තිබෙනවා.මෙතෙක් කල් සංචාරක ක්‍ෂේත්‍රයට මහත් අභියෝගයක් වෙලා තිබුණේ අවුරුදු තිහක් පුරා තිබූ යුද්ධයයි. යුද්ධය නිසා සංචාරකයන් මෙරටට ඒම අඩු වුණා. මේ නිසා රටේ සංචාරක කර්මාන්තය සම්පූර්ණයෙන් විනාශ නොවුනත් එහි ඉදිරි ගමන මන්දගාමී වෙලා තිබුණේ.ඒත් අද වෙද්දි ත්‍රස්තවාදය නැමැති බාධකය ඉවත් වීම සංචාරක ක්‍ෂේත්‍රයට ආශිර්වාදයක් වෙලා තිබෙන්නේ. අපි දැන් මේ ආශිර්වාදය ප්‍රයෝජනයට අරගෙන ඉදිරි වැඩපිළිවෙළ ක්‍රියාත්මක කළ යුතුයි’.* පසුගිය කාලයේදී සංචාරක කර්මාන්තය බිඳ වැටීමට බලපානු ලැබුවේ කුමන තත්ත්වයක් ද ?මෙහිදී බොහෝ අය කල්පනා කරන්නේ ත්‍රස්ත ප්‍රහාර නිසා පමණක්ම සංචාරක ක්‍ෂේත්‍රය බිඳ වැටුණා කියලා. ඒත් එය ප්‍රධාන කාරණය වුනාට මේ තත්ත්වයට බොහෝ කරුණු බලපෑවා.එදා අපිට සංචාරක ක්‍ෂේත්‍රය සඳහා මිලක් තිබුණේ නැහැ. ජාත්‍යන්තර සංචාරක තැරැව්කරුවන් නියම කළ මිල ගණන්වලට තමයි අපේ සංචාරක කර්මාන්තය පැවතුනේ. අපිට බැරි වුණා අපේ සංචාරක කර්මාන්තයට මිලක් නියම කිරීමට.ඒ නිසා අපිට මේ කර්මාන්තය සාර්ථක ලෙස පවත්වාගෙන යාමට අපහසු වුණා. ඒත් අද වෙද්දී යුද්ධය නොමැති පසුබිමක අපිට පුළුවන් වෙලා තිබෙනවා සංචාරක කර්මාන්තයට මිලක් ලබාදීමට. මම එයට මේ විදිහේ උදාහරණයක් පෙන්වන්නම්.එදා සංචාරක තැරැව්කරුවන් සංචාරකයන් සඳහා මිල රුපියල් දහසයි කිව්වොත් අපිට ඒ මිල භාරගන්න වෙනවා. ඒත් අද අපිට පුළුවන් අපේ මිල රුපියල් එක්දහස් පන්සියයයි ඕනෑනම් එන්න කියලා. මේ මම සඳහන්කළේ එක් උදාහරණයක් පමණයි.ඒ විතරක් නෙමෙයි එදා සංචාරකයෙකු මෙරටට පැමිණීමේදී විශාල රක්ෂණයකට යටත් වෙන්න සිදු වුණා. ගුවන් යානා රක්ෂණ වාරිකයත් ඉහළ ගියා මේ සියල්ලම සංචාරක ක්‍ෂේත්‍රයේ වැඩි වර්ධනයට ඉදිරි ගමනට බාධාවක් විදිහටයි තිබුණේ.ඒත් අද වෙද්දී ඒ සියලු බාධා ඉවත්ව තිබීම නිසා අපිට පුළුවන් වෙලා තිබෙනවා සංචාරක ක්‍ෂේත්‍රයේ ඉදිරි ගමනක් ආරම්භ කිරීමට.ඉස්සර හෝටල් මගින් අඩු මිල පැකේජ පිළිබඳ තරගයකුයි තිබුණේ. මෙමගින් සංචාරක කර්මාන්තයට වාසිදායක තත්ත්වයක් ඇති වුණේ නැහැ.* ශ්‍රී ලංකාවට පැමිණෙන්නේ අඩු ආදායම් ලබන සංචාරකයන් කියලා මතයක් තිබෙනවා. මෙහි බලපෑම සංචාරක ක්‍ෂේත්‍රයට බලපාන්නේ කුමන ආකාරයට ද ?ඔව්. පසුගිය අර්බුදකාරී කාලයේදී මෙරට සංචාරක ක්‍ෂේත්‍රයේ මිල ගණන් පහළ යාම නිසා අඩු ආදායම් සහිත සංචාරකයන් ශ්‍රී ලංකාවට පැමිණියා. මේ සංචාරකයන් ඇතැම් වෙලාවට දේශීය සංචාරකයන් තරම්වත් මුදල් වියදම් කළේ නැහැ. මේ අය පැමිණියෙත් විශේෂ පැකේජයක් මගිනුයි. ඒ නිසා මෙවැනි සංචාරකයන්ගෙන් විශේෂ වාසියක් ක්‍ෂේත්‍රයට ලබා ගන්න බැරි වුණා.ඒ නිසා අඩු ආදායම්ලාභී සංචාරකයන් ශ්‍රී ලංකාවට පැමිණියා කියලා ශ්‍රී ලංකාවේ ආර්ථිකයට වැඩි වාසි සැලසෙන්නේ නැහැ. ආර්ථිකය ශක්තිමත් වීමටත්, සංචාරක ක්‍ෂේත්‍රය වැඩි වර්ධනය කර ගැනීමට නම් ඉහළ ආදායම්ලාභී සුපිරි සංචාරකයනුත් ශ්‍රී ලංකාවට පැමිණිය යුතුයි.දැන් තියෙන තත්ත්වය තුළ ඒ සඳහා අවශ්‍ය පසුබිම නිර්මාණය කර ගැනීමට පැහැදිලි ඉඩක් තිබෙනවා සංචාරක ක්‍ෂේත්‍රය නැංවීමට. මෙය තමයි සංචාරක ක්‍ෂේත්‍රයත් රටේ ආර්ථික සංවර්ධනයත් අතර තිබෙන සම්බන්ධතාවය විදිහට හඳුන්වන්න පුළුවන්.* සංචාරක ක්‍ෂේත්‍රය දියුණු කිරීමට ආණ්ඩුවට ඇත්තේ කුමන ආකාරයේ සැලසුමක්ද ?නව ව්‍යාපාරික සංස්කෘතියක් ඇති කළ යුතුයි. එහිදී දේශීයත්වය මුල් කරගත් ක්‍රමවේදයක් නිර්මාණය කළ යුතුයි. එමගින් අපිට අපේ හැදියාවත්, දේශීය උරුමයත් ප්‍රදර්ශනය මගින් සංචාරක කර්මාන්තය දියුණු කරන අතර එහි උරුමයන් ප්‍රදර්ශනය කිරීමට පුළුවන්කම තියෙනවා.ජාත්‍යන්තර ප්‍රජාව සමඟ සබඳතා තර කර ගනිමින් සහ සීමිත සංචාරක සැලසුම්කරුවන් සිදු කරන බලපෑම් සීමාසහිත කර ගැනීමට අප කටයුතු කළ යුතුයි.මේ වන විට වසරකට පැමිණෙන සංචාරකයන් ප්‍රමාණය ඉහළ යමින් තිබෙනවා. මේ සංචාරකයන් ප්‍ර‍්‍රමාණය 2016 දී මිලියන 2.5 දක්වා ඉහළ නැංවීම තමයි අපේ ඉලක්කය වෙලා තිබෙන්නේ.මෙය ඉබේ කළ හැකි දෙයක් නෙමෙයි. ඒ සඳහා අවශ්‍ය සැලසුම් ක්‍රියාත්මක කළ යුතුයි. ඒ සඳහා සංචාරකයන්ට අවශ්‍ය සේවා පහසුකම් සපයන සේවකයන් පුහුණු කිරීම් ආරම්භ කළ යුතුයි. මෙවැනි ඉලක්කයකට ගමන් කරද්දී විදිමත් පුහුණු කිරීම් කළ යුතුයි.ඒ වගේම කුඩා සංචාරක ව්‍යවසායකයන්ට අවැසි පුහුණු වීම් හා ආධාර ලබාදීම් සිදු කළ යුතුයි. ඒ සඳහා වැඩපිළිවෙළ රාශියක් ක්‍රියාත්මක වෙනවා. ඒ වගේම ඔවුන්ට මූල්‍යමය සහන මත ආධාර ලබාදීමටත් කටයුතු සැලසුම් කරලා තිබෙනවා.මෙහිදී සංචාරක ක්‍ෂේත්‍රයේ ජය භූමියක් බවට උතුර නැගෙනහිර ප්‍රදේශ හඳුන්වා දිය හැකියි. ඒ නිසා උතුරු නැගෙනහිර දර්ශනීය ස්ථාන පිළිබඳව අවශ්‍ය කරන සංවර්ධනයන් හා සංරක්ෂණ කටයුතු ආරම්භ කළ යුතුයි. එමගින් උතුරු නැගෙනහිර ප්‍රදේශය සංචාරකයන්ගේ පාරාදීසයක් බවට පත් කිරීම කළ යුතුයි.අපේ රටේ සංචාරකයාට තිබෙන ආකර්ෂණය ඉහළ නැංවිය හැකියි. මෙහිදී විදේශීය සංචාරකයන් පමණක් නෙමෙයි දේශීය සංචාරකයන්ට පවා උතුරු නැගෙනහිර සංචාරයට මනා ලෙස විවෘත කළ හැකියි.සංචාරක ක්‍ෂේත්‍රයට මහා බාධාව සිදු වූයේ උතුරු නැෙඟනහිර යුද්ධය නිසයි. උතුරු නැඟෙනහිර කලාපය සංචාරක ක්‍ෂේත්‍රයට මහා ආශිර්වාදයක් බවට පත් කිරීමට අවස්ථාව දැන් උදා වී තිබෙනවා.ආකල්ප වෙනස් කිරීම් සිදු විය යුතුයි. මහින්ද චින්තන ඉදිරි දැක්ම වැඩපිළිවෙළ තුළත් සංචාරක ක්‍ෂේත්‍රයේ ඉදිරි ගමන පිළිබඳව විශේෂ අවධානයක් යොමු කර තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>26</day>
    </date>
    <link>http://www.dinamina.lk/2010/05/26/_art.asp?fn=f1005264</link>
    <topic>අලුත් රටක් තැනීමටජනතා යෝජනා</topic>
    <author>සිරි කෝරළේආරච්චි -බෙලිඅත්ත</author>
    <content>පසුගියදා පැවැති මහා මැතිවරණ සමයේ අතිගරු ජනාධිපතිතුමා රට පුරා පැවති මහජන රැස්වීම් අමතමින් ප්‍රධාන කරුණු දෙකක් ගැන අවධාරණය කරමින්, රටවැසියාගේ පූර්ණ සහාය තමාට ලබාදෙන ලෙස ඉල්ලා සිටියේය. එක් සේසත් කර නිදහස් කරගත් අපේ රට “ආසියාවේ ආශ්චර්යය” බවට පත් කිරීම තම අපේක්ෂාව බවත් ඒ සඳහා රටවැසි සියලු දෙනාගේ දායකත්වය අවශ්‍ය බව ඉන් පළමු වැන්නය.පවතින ආණ්ඩුක්‍රම ව්‍යවස්ථාව හා මැතිවරණ ක්‍රමය වෙනස් කිරීමට පාර්ලිමේන්තුවේ 2/3ක බලයක් ඉල්ලා සිටීම දෙවැන්නය.එහි ප්‍රතිඵලයක් වශයෙන් මහා මැතිවරණයෙන් 2/3ක ට ඉතා ආසන්න වූ අති විශිෂ්ට බලයක් ඡන්ද දායකයා විසින් ලබා දී ඇත.“නව ආණ්ඩුක්‍රම ව්‍යවස්ථාවක්” සම්මත කිරීමේ දී වඩාත් ඵලදායක යෝජනා 5 ක් කෙරේ. ජනාධිපතිතුමාගේත්, රජයේත්, ජනතාවගේත් අවධානය යොමු කිරීම සඳහා පහත සඳහන් කරුණු කිහිපයක් ඉදිරිපත් කිරීමට අදහස් කළෙමි.“විධායක ජනාධිපති ක්‍රමය” අහෝසි නොකර එහි පවතින අඩු පාඩු සපුරා පාර්ලිමේන්තුවට වග කියන උත්තරීතර තනතුරක් බවට පත් කිරීම “සමානුපාතික ඡන්ද ක්‍රමය” හා “මනාප ක්‍රමය” අහෝසි කර “කේවල මන්ත්‍රී ඡන්ද කොට්ඨාශ ක්‍රමය” නැවත ඇති කිරීම හෝ ක්‍රම දෙකේ මිශ්‍රණයක්, 1931 සිට 1946 දක්වා “ඩොනමෝර් ආණ්ඩු ක්‍රමය” යටතේ ක්‍රියාත්මක වූ “විධායක කාරක සභා ක්‍රමයට සමාන අමාත්‍ය මණ්ඩල කාරක සභා ක්‍රමයක්” අලුතින් ඇති කිරීම මේ අතර ප්‍රධානය.සෝල්බරි ආණ්ඩුක්‍රම ව්‍යවස්ථාව යටතේ පිහිටුවා තිබූ “උත්තර මන්ත්‍රී මණ්ඩලය නැවත පිහිටුවීම” සහ ප්‍රාදේශීය සභා ක්‍රමය අහෝසි කොට පණ්ඩුකාභය රජතුමා විසින් ආරම්භ කළ ගම්සභා ක්‍රමය නැවත පිහිටුවීම යි.ඒ අනුව මෙහි සඳහන් තෙවැනි යෝජනාව අනුව මුලු පාර්ලිමේන්තුවේ මන්ත්‍රීවරු සංඛ්‍යාව අමාත්‍ය මණ්ඩල කාරක සභාවලට බෙදිය යුතු වේ. අමැතිවරයා එහි සභාපති වන අතර උප ඇමතිවරයා උප සභාපති වේ.මේ ක්‍රමය අනුව පාර්ලිමේන්තුවේ ආණ්ඩු පක්ෂයේ හා විපක්ෂයේ සියලු ම මන්ත්‍රීවරුන්ට රටේ පාලනයට සෘජුවම සම්බන්ධ වීමට අවස්ථාව උදා වේ.විපක්ෂයේ මන්ත්‍රීවරුන් ද කාරක සභාවල පත්කිරීමෙන් රජය සමඟ එක් අරමුණක පිහිටා පාලනයට සම්බන්ධ වී කටයුතු කිරීමට හැකි වේ.විනාශකාරී විවේචන වෙනුවට සංවර්ධනකාරී විවේචන අදහස් උදහස් හා යෝජනා විපක්ෂයෙන් ඉදිරිපත් වනු ඇත. මේ ක්‍රමවේදය තුළින් ආණ්ඩු පක්ෂය හා විපක්ෂය අතර මිත්‍රත්වය හා සුහදතාවය වර්ධනයට හේතු වනු ඇත.එක් එක් අමාත්‍යාංශවලට අයිති, දෙපාර්තමේන්තු , ආයතන හා ව්‍යාපෘතීන් පිළිබඳ විධිමත් ලෙස අධීක්ෂණය කොට වැරදි අඩුපාඩු ඉදිරිපත් කිරීමටත් මන්ත්‍රීවරුන්ට අවස්ථාව හිමි වේ. මේ ක්‍රමය වඩාත් ඵලදායක මෙන් ම ප්‍රජාතන්ත්‍රවාදී වන්නේ ය.ව්‍යවස්ථා අනපනත් සභාපති විසින් අමාත්‍ය කාරකසභාව විසින් සාකච්ඡා කර සම්මත කරගත් යෝජනා හෝ ව්‍යවස්ථා කෙටුම් පත් ඇමැතිවරයා විසින් කැබිනට් මණ්ඩලයට ඉදිරිපත් කොට අනුමැතිය ලබා ගත් පසු පාර්ලිමේන්තුවට ඉදිරිපත් කොට සම්මත කළ හැකි ය.මේ ක්‍රමය තුළින් වෛරී දේශපානන ක්‍රමය අහෝසි වනු ඇත. එහි මහජනතාවට මෙන්ම දේශපාලඥයන්ට ද හිතකර වනු නියතය.ඩොනමෝර් යුගයේ පැවැති විධායක කාරක සභා ක්‍රමයේ යම් යම් අඩුපාඩු දුර්වලතා තිබූ බව පිළිගත යුතුය. පක්ෂ දේශපාලන ක්‍රමයක් නොතිබූ හෙයින් එවැනි දුර්වලතා ඇති වීමට හේතු වූ බව ආණ්ඩුක්‍රම වේදීන්ගේ මතය විය.ඩොනමෝර් විධායක කාරක සභා ක්‍රමය නැවත ඇති කිරීමේ වැදගත්කම එස්.ඩබ්.ආර්. ඩී. බණ්ඩාරනායක මැතිතුමා පළමුවන නිදහස් දින උත්සව සභාව අමතමින් ප්‍රකාශ කර ඇත.අගමැති වී වසර තුනක් ඇතුළත එතුමා මරා දැමීම නිසා එම අදහස ක්‍රියාත්මක කිරීමට එතුමාට නොහැකි විය. ඒ සඳහා හොඳ ම අවස්ථාව අද උදා වී ඇති බව අවධාරණය කරමි.හතරවැනි යෝජනාව අනුව උත්තර මන්ත්‍රී මණ්ඩලය නැවත පිහිටුවීම වඩාත් යෝග්‍ය වනු ඇත. මෙයට සාමාජිකයන් පත් කිරීමේ දී දේශපාලන පක්ෂ ක්‍රමය පදනම්කර නොගත යුතු ය. විවිධ දක්ෂතා ඇති රටට දැයට උසස් මෙහෙයක් සිදු කර ඇති උගත් බුද්ධිමත් විද්වතුන්ගෙන් සමන්විත උත්තරීතර මන්ත්‍රී මණ්ඩලයක් විය යුතුය.ආගමික පූජකවරුන්, ආණ්ඩුක්‍රමවේදීන් වෘත්තීය වශයෙන් වෛද්‍ය ඉංජිනේරු, අර්ථ ශාස්ත්‍රඥයන්. විශ්වවිද්‍යාල මහාචාර්යවරුන්, කුලපති උපකුලපතිවරුන්, නීතිඥවරු විනිසුරුවරුන්, කලාකරුවන් ජනමාධ්‍යවේදීන් රණවිරුවන් (විශ්‍රාමික, වාණිජ මණ්ඩල හා වෘත්තීය සංගම් නායකයන්, ක්‍රීඩකයින් ආදී පොදු ජන සංවිධාන නියෝජනය වන පරිදි උත්තරීතර මන්ත්‍ර‍්‍රී මණ්ඩලය සකස් විය යුතුය.මේ යෝජනා හා අදහස් පිළිබඳ විද්වත් මණ්ඩලයකට යොමු කිරීමේ අවශ්‍යතාවය ද යළි යළිත් සිහිපත් කරනු රිසියෙමි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>27</day>
    </date>
    <link>http://www.dinamina.lk/2010/05/27/_art.asp?fn=n1005271</link>
    <topic>එක් සේසත් කළ මවු බිමේ සම්බුදු තෙමඟුල් උලෙළ අද</topic>
    <author/>
    <content>සම්බුදු තෙමඟුල ලොවපුරා බෞද්ධ බැතිමත්හු අද උත්සවශ්‍රීයෙන් සමරති. ශ්‍රී සම්බුද්ධ ජයන්තිය සපිරෙන මෙම වෙසඟ දින අසිරිමත් කරන්නට රජය සුවිශේෂ වැඩසටහන් මාලාවක් ක්‍රියාත්මක කර ඇත.ශ්‍රී ලංකාවාසී බෞද්ධ බැතිමත්හු ආමිස හා ප්‍රතිපත්ති පූජාවලට මුල්තැන දෙමින් වෙසක් උත්සවය සමරන්නට මහත් උද්‍යොගයෙන් එක්වී සිටිති.දාන, සීල, භාවනා ප්‍රතිපත්ති පූජාවලට මුල්තැන දෙමින් වෙසක් දන්සල් පැවැත්වීමට කටයුතු සංවිධානය කර තිබේ. තොරණ, වෙසක් කූඩු සැරසිලි ආදියෙන් රටම චමත්කාර වී ඇත.දිස්ත්‍රික්ක ගණනාවක වෙසක් කලාප ලෙස නම්කොට සතියක් පුරා උත්සව සංවිධාන කර ඇත. 2555 ශ්‍රී සම්බුද්ධ ජයන්තිය සමඟ ත්‍රස්තවාදී ජයග්‍රහණය ලැබ නිදහස්ව සමරා ප්‍රථම වෙසක් උත්සවයට ප්‍රථම වරට යාපනය, මඩකළපුව දිස්ත්‍රික්කයන්හි වෙසක් කලාප නම් කර වෙසක් වැඩසටහන් ගණනාවක් සංවිධානය කර තිබේ.මෙවර කොළඹ හා අවට ප්‍රදේශවල තොරණ 15ක් ඉදිකර තිබේ. ඉන් 08ක් කොළඹ දිස්ත්‍රික්කයේ ස්ථාපිත කර තිබේ.පිටකොටුව බැස්ටියන් මාවත, ග්‍රෑන්ඩ්පාස්, කොස්ගස්හන්දිය, තොටළඟ, දෙමටගොඩ, බොරැල්ල හන්දිය, කොම්පඤ්ඤවීදිය, ගංගාරාමය, වැලිකඩ මැගසින් බන්ධනාගාරය අසල, කුරුඳුවත්ත, බෞද්ධාලෝක මාවතවල තොරණ ඉදිකර තිබේ. මීට අමතරව පෑලියගොඩ, කැලණිය, කිරිබත්ගොඩ, රාගම, කඩවත, පිළියන්දල, මොරටුමුල්ල යන ප්‍රදේශයන්වලද තොරණ ස්ථාපිත කර ඇත.මහනුවර ශ්‍රී දළදා මාලිගාව කැලණි රජමහා විහාරය, බෙල්ලන්විල රජමහා විහාරය, කතරගම කිරිවෙහෙර, අනුරාධපුර අටමස්ථානය, පොළොන්නරුව ගල් විහාරය, තිස්සමහාරාම රජ මහා විහාරය, යාපනය නාගවිහාරය, ඇතුළු බෞද්ධ සිද්ධස්ථාන රැසක අද ලක්ෂ සංඛ්‍යාත බැතිමත්හු පිරිසක් පෙහෙවස් සමාදන්ව සිටිති. බදුල්ල මුතියංගණ රජමහා විහාරය කේන්ද්‍රකරගනිමින් ජාතික වෙසක් මහෝත්සවයද අද දවසපුරා පැවැත්වේ.</content>
  </post></root>