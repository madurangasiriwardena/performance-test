<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n1212222</link>
    <topic>පූර්වාදර්ශයන් අනුව කටයුතු කරනවා</topic>
    <author>ධනුෂ්ක ගොඩකුඹුර</author>
    <content>කතානායකවරයාට සහ පාර්ලිමේන්තු තේරීම් කාරක සභාවේ සාමාජිකයන්ට නොතීසී නිකුත් කිරිම සම්බන්ධයෙන් පූර්වාදර්ශයන් අනුව කටයුතු කරන බව නියෝජ්‍ය නියෝජ්‍ය කතානායක චන්දිම වීරක්කොඩි මහතා පැවසීය.මේ සම්බන්ධයෙන් පාර්ලිමේන්තුව ක්‍රියාත්මක වන්නේ මීට පෙර ශ්‍රේෂ්ඨාධිකරණය නොතීසි නිකුත් කළ අවස්ථාවේ ක්‍රියාත්මක වූ ආකාරයටම බව වීරක්කොඩි මහතා ප්‍රකාශ කළේය.මේ සම්බන්ධයෙන් පාර්ලිමේන්තුවේ තීරණය කතානායක චමල් රාජපක්ෂ මහතා පැහැදිලිව ප්‍රකාශ කර ඇති බව පැවසූ වීරක්කොඩි මහතා පාර්ලිමේන්තුවේ වරප්‍රසාද පනතේ 9 වැනි වගන්තිය යටතේ රටේ සියලු අධිකරණ ඒ සම්බන්ධයෙන් දැනුවත් විය යුතු බව අවධාරණය කළේය.හිටපු කතානායකවරයකු වන අනුර බණ්ඩාරනායක මහතා මේ සම්බන්ධයෙන් ගැටලුවක් මතු වූ අවස්ථාවක ‍දුන් තීන්දුව එවකට සිටි අගවිනිසුරු සරත්. එන්. ද සිල්වා මහතා පිළිගත් බවත් වීරක්කොඩි මහතා සිහිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n1212223</link>
    <topic>කොරියාවේ ප්‍රථම ජනපතිවරියට ජනපති මහින්දගෙන් සුබපැතුම්</topic>
    <author>ධනුෂ්ක ගොඩකුඹුර</author>
    <content>කොරියානු ජනරජයේ ප්‍රථම ජනාධිපතිවරිය ලෙස තේරී පත් වූ පාර්ක් ගුවෙන්-හයි මහත්මිය වෙත ජනාධිපති මහින්ද රාජපක්ෂ මහතා සිය උණුසුම් සුබපැතුම් පිරිනමයි.ගුවෙන්-හයි මහත්මියගේ දැක්ම හා දේශපාලනය කෙරෙහි කොරියානු ජනතාව තබා ඇති විශ්වාසය මෙම විශිෂ්ට ජයග‍්‍රහණයෙන් පිළිබිඹු වන බවත් ජනාධිපතිවරයා පවසයි.මෑත දී පවත්වන ලද ජනාධිපතිවරණයේ දී ලද විශිෂ්ට ජයග‍්‍රහණයෙන් අනතුරුව කොරියානු ජනරජයේ ප‍්‍රථම ජනාධිපතිනිය ලෙස තේරී පත් වූ ගුවෙන්-හයි මහත්මිය වෙත සුබපැතුම් පණිවිඩයක් නිකුත් කරමින් ජනාධිපතිවරයා මෙසේ පවසයි.නව ජනාධිපතිනියගේ ශූර නායකත්වය යටතේ කොරියානු ජනරජය දියුණුවේ අග‍්‍රස්ථානයට ළඟා වනු ඇතැයි විශ්වාසය පළ කරන ජනාධිපතිවරයා ඇයගේ උත්සාහයන් ඵල ගැන්වේවා යැයි ප‍්‍රාර්ථනා කරයි.ඉදිරි වසරවල දී ද ශ‍්‍රී ලංකාව හා කොරියාව අතර පවතින සම්බන්ධතා දියුණු වී ශක්තිමත් වනු ඇතැයි තමා තරයේ විශ්වාස කරන බවත් ජනාධිපතිවරයා පවසයි. ද්විපාර්ශ්වික වශයෙන් වැදගත් වන කරුණු සම්බන්ධයෙන් ජනාධිපතිවරිය සමඟ සමීපව කටයුතු කිරීමට බලාපොරොත්තු වන බවත් ජනාධිපති මහින්ද රාජපක්ෂ මහතා වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n12122213</link>
    <topic>දෝෂාභියෝගය අවසන් වී නොතිබියදීඊට එරෙහි නීතිමය පියවර ගන්න බෑ</topic>
    <author>චමීර ඇල්ලදෙණිය</author>
    <content>පිළිගත් ව්‍යවස්ථානුකූල රාමුව හා පාර්ලිමේන්තු ස්ථාවර නියෝග ඔස්සේ කටයුතු කළ පාර්ලිමේන්තු විශේෂ කාරක සභාව අගවිනිසුරුවරියට එරෙහි දෝෂාභියෝගයේ වාර්තාව මේ වන විට ඉදිරිපත් කර තිබේ. එහි ඉදිරි කටයුතු සිදුකළ යුතු වන්නේ ද පාර්ලිමේන්තුව විසිනි.චෝදනා පහක් විභාග කළ පාර්ලිමේන්තු කාරක සභාව ඉන් තුනකටම අගවිනිසුරුවරිය වැරදිකාරිය බව දීර්ඝ සාක්කි සහිතව පැහැදිළි කර තිබේ. එවැනි තත්ත්වයක් යටතේ ජනතාව නොමග යවමින් හා කරුණු විකෘති කරමින් ඇතැම් පාර්ශ්ව ගෙනයන ක්‍රියාමාර්ග කිසිසේත් අනුමත කළ නොහැකි බව පසුගියදා පැවති විද්වත් හමුවකදී ද අවධාරණය කෙරිණ.නීතිඥ අනෝමා ගුණතිලක මහත්මිය එහිදී මෙසේ කීවාය. වෙනත් අගවිනිසුරුවන්ට එරෙහිව දෝෂාභියෝග ඉදිරිපත් කරන විට රටේ නීතිය හොඳයි. ශිරාණි බණ්ඩාරනායක අගවිනිසුරුවරියට එරෙහිව දෝෂාභියෝග ඉදිරිපත් කළ පසු රටේ නීතිය හොඳ නැහැ.පාර්ලිමේන්තු තේරීම් කාරක සභාවට එරෙහිව ශ්‍රේෂ්ඨාධිකරණය හමුවේ නඩුවක් ගොනු කිරීමට අගවිනිසුරුවරිය ක්‍රියා කළත් ඒ සඳහා කිසිම නීතිමය ප්‍රතිපාදනයක් නැහැ.යුද ගැටුම් අවසන් කර සාමය උදා කරගෙන ඇති ශ්‍රී ලංකාවේ යළිත් ගැටුම්කාරී තත්ත්වයක් ඇති කිරීමටයි ඇතැමුන් උත්සාහ කරන්නේ .ආචාර්ය නිහාල් ශ්‍රී අමරසේකර මහතා -අගවිනිසුරුවරියට එරෙහිව ක්‍රියාත්මක වන දෝෂාභියෝග ක්‍රියාවලිය ව්‍යවස්ථානුකූලයි. එමනිසා එයට අභියෝග කිරීමට කිසිවකුටත් බැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n12122214</link>
    <topic>අගවිනිසුරුවරිය අදදේශපාලන රංගනයක</topic>
    <author/>
    <content>අගවිනිසුරු ශිරාණි බණ්ඩාරනායක මහත්මිය දේශපාලන රංගනයක යෙදෙන බවට චෝදනා. දෝෂාභියෝගයෙන් වැරදිකාරිය වී සිටින ඇය දේශපාලන න්‍යාය පත්‍රයකට කටයුතු කරමින් රට පාවා දෙන්නන් සමඟ එක්ව ඇතැයි ඇමැති මර්වින් සිල්වා චෝදනා කරයි.සරත් ෆොන්සේකා මහතා ඇයට දේශපාලනයට පැමිණෙන ලෙස කර ඇති ආරාධනයෙන් බළලා මල්ලෙන් එළියට පැමිණ ඇතැයි ද ඒ මහතා කියයි.ශ්‍රී ලංකා නීතිඥ සංගමයේ සභාපති එක්සත් ජාතික පක්‍ෂ පාර්ලිමේන්තු මන්ත්‍රී නීතිඥ විජයදාස රාජපක්‍ෂ මහතාගේ නිවසට එල්ල වූවා යැයි කියන වෙඩි ප්‍රහාරයන් ගැන ද ඇමැති මර්වින් සිල්වා මහතා විවරණයක යෙදෙයි.වෙඩි හඬේ පරස්පරය ගැන සැක තැන් ගණනාවක් ඇතැයි ද ඇමැතිවරයා කියයි. විජයදාස රාජපක්‍ෂ මහතාගේ නිවසට එල්ල වූවා යැයි කියන වෙඩි ප්‍රහාරය පිළිබඳ පොලිස් පරීක්‍ෂණ අඛණ්ඩව සිදුවෙනවා.ප්‍රදේශවාසීන් 16 දෙනෙකුගෙන් පමණ මේ වන විටත් සාක්‍ෂි සටහන් කොට ගෙන ඇතැයි පොලිසිය සඳහන් කරයි. ඇසින් දුටු කිසිදු සාක්‍ෂියක් මේ වනතුරුත් ලැබී නොමැත. ඇතැම් සාක්කි අතර ඇති පරස්පරයන් පිළිබඳව ද පුළුල් ලෙස විමර්ශනය කරන බව පොලිසිය කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n1212224</link>
    <topic>ගංවතුරට හසුවන උතුරුමැද ජනතාවටවිකල්ප ඉඩම් ලබාදීමට පියවර</topic>
    <author>තෙන්නකෝන් කුලසේකර</author>
    <content>ගංවතුර හේතුවෙන් උතුරු මැද පළාතේ නිරන්තරයෙන් ජල ගැල්මට හසුවන ඉඩම් සඳහා විකල්ප ඉඩම් ලබා දීමට උතුරු මැද පළාත් ප්‍රධාන ඇමැති එස්. එම්. රංජිත් සමරකෝන් මහතා තීරණය කරයි.සිදුවූ වගා හානි සඳහා නිවැරැදි තොරතුරු මත ගොවිජන සේවා අමාත්‍යාංශය හා පළාත් සභාව එක්ව සහන සැලසීමට පියවර ගන්නා බව ද ඇමැතිවරයා පවසයි.ඇමැතිවරයා පසුගියදා (19) පොලොන්නරුවේ බකමූණ, ඇලහැර, පොලොන්නරුව, ගල්ලෑල්ල ප්‍රදේශවල ගංවතුරෙන් අවතැන් වූවන් පිළිබඳ ඇමැතිවරයා කරුණු සොයා බැලූ අතර විනාශයට පත් ප්‍රදේශ ද නිරීක්‍ෂණය කෙළේ ය.පොළොන්නරුව දිස්ත්‍රික්කයේ අවතැන් කඳවුරු පවුල් දෙදහස් අටසියයකට අයත් පුද්ගලයන් දස දහසක් පමණ අවතැන් වී සිටින අතර කඳවුරු තිස් තුනක ඔවුන් රඳවා ඇත.පසුගියදා (19) අනුරාධපුර දිස්ත්‍රික්කයේ ගංවතුරෙන් හානියට පත් කටියාව, පොකුණුගම, සේනපුර, හුරිගස්වැව, රඹෑව ප්‍රදේශ ඇමැතිවරයා නිරීක්‍ෂණය කළ අතර, අවතැන් කඳවුරුවලට ගොස් කඳවුරුවල සිටින පන්සියයක් පමණ වූ පිරිසට සහන සලසා දීමට පියවර ගත්තේ ය.වියළි සලාක ද ඇමැතිවරයා බෙදා දුන් අතර ඔවුන්ගේ සනීපාරක්‍ෂාව පිළිබඳ දැඩි අවධානය යොමු කරන ලෙසත් පිරිසිදු පානීය ජලය ලබා දෙන ලෙසත් ජල පෙරන උපකරණ බෙදා දීමට කටයුතු කරන ලෙසත් අදාළ නිලධාරීන්ට උපදෙස් දුන්නේය.උතුරු මැද පළාතේ ගංවතුරෙන් විනාශයට පත් මාර්ග ප්‍රතිසංස්කරණ කටයුතු කොන්ත්‍රාත් ක්‍රමයෙන් තොරව කඩිනමින් ඇරඹීමට ද ප්‍රධාන ඇමැතිවරයා පියවර ගන්නා බව ද පැවසීය.ගංවතුරෙන් අවතැන් වූවන් පිළිබඳව හා වගා හානි පිළිබඳ නිවැරැදි වාර්තා සකසා ඔවුන්ට ලබා දිය හැකි උපරිම සහන ලබා දීමට කටයුතු කරන බව ද ප්‍රධාන ඇමැතිවරයා පැවසීය.පොලොන්නරුව දිස්ත්‍රික්කයේ සම්පූර්ණයෙන්ම විනාශ වී ඇති නිවාස සියය එකම සැලසුමකට ඉදිකිරීමට තීරණය කළ ඇමැතිවරයා ඒ පිළිබඳව අනුරාධපුර මහ දිසාපතිවරයා දැනුවත් කෙළේ ය.ගංවතුර පහ වනතුරු ස.තො.ස වෙළෙඳ සල්වල තොග වෙළෙඳාම් නතර ;කාට බොහෝ දෙනාට ආහාර ද්‍රව්‍ය ලබා ගැනීමේ පහසුව තකා සිල්ලරට පමණක් ආහාර ද්‍රව්‍ය අලෙවි කිරීමට පියවර ගන්නා ලෙසද ඇමැතිවරයා අදාළ නිලධාරීන්ට උපදෙස් දුන්නේ ය.පොලොන්නරුව දිස්ත්‍රික්කයේ නිරීක්‍ෂණ චාරිකාවට පළාත් කෘෂිකර්ම ඇමැති ආර්. එච්. බී. රත්නායක, අධ්‍යාපන ඇමැති පේෂල ජයරත්න, ටී. එම්. ආර්. සිරිපාල, අනුරාධපුර මහ දිසාපති නිමල් අබේසිරි, ප්‍රාදේශීය ලේකම් අනුර ප්‍රේමලාල් මහත්වරුද, අනුරාධපුර නිරීක්‍ෂණ චාරිකාවට ප්‍රධාන අමාත්‍යාංශ ලේකම් ආනන්ද කුලරත්න, පළාත් පාලන කොමසාරිස් ටිරාන් පෙරේරා, රඹෑව ප්‍රාදේශීය ලේකම් තිලකරත්න මහත්වරු ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n1212225</link>
    <topic>තවදුරටත් වැසි</topic>
    <author>උදුලා පීරිස්</author>
    <content>උතුර, නැෙඟනහිර, උතුරු මැද හා ඌව පළාත් වලත් මධ්‍යම කඳුකරයේ නැඟෙනහිර බෑවුම් ප්‍රදේශවලත් හම්බන්තොට දිස්ත්‍රික්කයේත් තව දුරටත් වැසි ඇතිවිය හැකි යැයි කාලගුණ විද්‍යා දෙපාර්තමේන්තුව කියයි.දිවයිනේ සෙසු ප්‍රදේශවලද අපර භාගයේදී තැනින් තැන වැසි ඇතිවන බවත් ගිගුරුම් සහිත වැසි පවතින අවස්ථාවලදී සුළං සමඟ අකුණු අනතුරු ඇතිවිය හැකි බැවින් ඒ ගැන වඩා අවධානයෙන් කටයුතු කරන ලෙස කාර්යයේ නියුතු කාලගුණ විද්‍යාඥ චන්න රොද්‍රිගු මහතා ජනතාවගෙන් ඉල්ලීමක් කැර සිටී.ලබන සතියේ මැද පමණ වන විට (25 හා 26) වැසි තත්ත්වය වැඩි විය හැකි බවත් විශේෂයෙන් නැඟෙනහිර, උතුරු මැද හා ඌව පළාත්වලත්, හම්බන්තොට දිස්ත්‍රික්කයේත් එවැනි තත්ත්වයක් ඇති විය හැකි බවද ඒ මහතා අනාවරණය කෙළේය.දිවයිනට නැඟෙනහිර සහ ගිනිකොන දිග මුහුදු ප්‍රදේශවල විටින් විට වැසි ඇතිවිය හැකි යැයි පෙන්වා දෙන කාලගුණ විද්‍යා දෙපාර්තමේන්තුව සුළං ඊශාන දෙසින් පැයට කිලෝමීටර් 30 – 40 වේගයෙන් හමන බවද කියයි.මන්නාරම් බොක්ක මුහුදු ප්‍රදේශය හා දිවයිනට බස්නාහිර, නැඟෙනහිර, ගිනිකොන දිග හා දකුණු වෙරළට ඔබ්බෙන් වන මුහුදු ප්‍රදේශවල සුළඟේ වේගය පැයට කිලෝමීටර් 50 – 60 දක්වා වැඩි විය හැකි යැයි ද එම දෙපාර්තමේන්තුව දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n1212226</link>
    <topic>ශ්‍රී ලංකා ජාතිය ගොඩනැඟීමේ ක්‍රියාවලිය ප්‍රශංසනීයයි</topic>
    <author>භක්ති ධර්මප්‍රිය මෙන්ඩිස්</author>
    <content>පශ්චාත් යුද සමයේදී ශ්‍රී ලංකා ජාතිය ගොඩනැඟීමේ ක්‍රියාවලිය ප්‍රශංසනීය බව ඉන්දීය යුද හමුදාපති ජනරාල් බික්‍රම් සිං මහතා පවසයි.මෙම ක්‍රියාවලියේදී ශ්‍රී ලංකා යුද හමුදාව ඒ සඳහා ලබා දුන් දායකත්වය ඉතා ඉහළ එකක් බවත්, මේ සම්බන්ධයෙන් යුද හමුදා නිලධාරියකු වශයෙන් තමන් ඉමහත් සතුටට පත්වන බවත් ඔහු පෙන්වා දෙයි.ශ්‍රී ලංකාවේ නිල සංචාරයක යෙදී සිටින ඉන්දීය යුද හමුදාපතිවරයා ශ්‍රී ලංකා යුද හමුදාපති ලුතිනන් ජෙනරාල් ජගත් ජයසූරිය මහතා සමග පැවති සාකච්ඡාවකදී මෙම කරුණු ඊයේ (21) අනාවරණය කෙළේය.එම හමුවේදී දෙරට අතර හමුදා සහයෝගිතාවය තවදුරටත් වර්ධනය කැර ගැනීම පිළිබඳව දැඩි අවධානයක් යොමු විය.ඉන්දීය යුද හමුදාපතිවරයා ජනාධිපති මහින්ද රාජපක්‍ෂ මහතා, ආරක්‍ෂක ලේකම් ගෝඨාභය රාජපක්‍ෂ මහතා, ඇතුළු තවත් ප්‍රභූන් රැසක් මෙම සංචාරයේදී හමුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n1212227</link>
    <topic>රු: කෝටි 500කට වැඩි ඇ: ඩොලර් මුද්‍රණයට සූදානම් කරලා</topic>
    <author>භක්ති ධර්මප්‍රිය මෙන්ඩිස් සහ චන්ද්‍රිකා පෙරේරා</author>
    <content>රුපියල් කෝටි පන්සියයකට වැඩි වටිනාකමකින් යුත් අමෙරිකානු ඩොලර් නෝට්ටු ව්‍යාජ ලෙස මුද්‍රණය කිරීමට සූදානම්ව සිටි විදේශික යුවළක් පොලිස් විශේෂ කාර්ය බළකායේ විශේෂ කණ්ඩායමක් ඊයේ (21) කොළඹ දී අත්අඩංගුවට ගෙන තිබේ.මෙම යුවළ ව්‍යාජ ලෙස මුද්‍රණය කළ රුපියල් හැට අටලක්ෂයක් පමණ වටිනා ඩොලර් 100 මෝට්ටු 450ක් සැකකරුවන් ළඟ තිබී හමු වී ඇත.මෙම යුවලේ පිරිමි ජාතිකයා කැමරුන් වන අතර කාන්තාව මාලී රටේ බව පොලිස් පරීක්ෂණවලින් අනාවරණය වී තිබේ.සැකකරුවන් දෙදෙනා ව්‍යාජ ඩොලර් සියයේ නෝට්ටු හාර ලක්ෂ විසි දෙදහසක් නිෂ්පාදනය කිරීම සඳහා සකස් කැර තිබූ කඩදාසි තොගය, මුද්‍රණ යන්ත්‍රය සහ ඩිජිටල් සේප්පු දෙකක් සහ සුඛෝපභෝගි මෝටර් රථයක් පොලිස් අත්අඩංගුවට ගත් බව පොලිස් ප්‍රකාශක ජ්‍යෙෂ්ඨ පොලිස් අධිකාරි ප්‍රිශාන්ත ජයකොඩි මහතා පැවසීය.කොළඹ ගාලු මුවදොර ප්‍රදේශයේ පිහිටි සුඛෝපභෝගි හෝටලයක මෙම යුවළ රැඳී සිට ඇත. මෙම යුවළ සැත්තැම්බර් මාසයේදී ශ්‍රී ලංකාවට පැමිණ ඇති අතර, ව්‍යාජ ලෙස මුද්‍රණය කළ අමෙරිකානු ඩොලර් ජනතාව අතරට පත් කැර ඇතැයි පොලිසිය සැකකරයි.සැකකරුවන් දෙදෙනා පොලිස් විශේෂ කාර්ය බළකායට වැඩිදුර පරීක්ෂණ සඳහා භාර දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n1212228</link>
    <topic>අයහපත් කාලගුණයෙන්මිය ගිය ගණන 27ක්</topic>
    <author>උදුලා පීරිස්</author>
    <content>අයහපත් කාලගුණය හේතුවෙන් මියගිය ගණන 27 දක්වා ඉහළ ගොස් ඇතැයි ආපදා කළමනාකරණ මධ්‍යස්ථානය පවසයි.මේ වන විට අවතැන්වූවෝ තිස් දෙලක්ෂ නම දහස් හාරසිය එකක් දක්වා ඉහළ ගොස් ඇතැයි කියන එම මධ්‍යස්ථානය ඒ පිරිස අතර පවුල් අසූ දෙදහස් අටසිය විසි එකක් වන බවද කියයි.අවතැන්වූවන් වෙනුවෙන් ආහාරපාන ඇතුළු පහසුකම් සැපයීම දිස්ත්‍රික් ලේකම්වරුන්, ප්‍රාදේශීය ලේකම්වරුන්, ග්‍රාම නිලධාරීන් ඇතුළු රාජ්‍ය නිලධාරීන් හරහා සිදුකෙරෙන බවද කියන එම මධ්‍යස්ථානය මේ සඳහා පොලිසිය, ත්‍රිවිධ හමුදාව හා සිවිල් ආරක්‍ෂක බලකා නිලධාරීන් යන ආරක්ෂක අංශවල සාමාජිකයින්ගේ ද සහය ලබා ගැනීමට පියවර ගෙන ඇතැයි ද එම මධ්‍යස්ථානය කියයි.අවතැන් කඳවුරු 171 ක පවුල් 15552ක පුද්ගලයන් 56,543 ක් සිටින බවද ඔවුන් සඳහා අඛණ්ඩව ආහාර පාන ඇතුළු සහන සැපයීම් සිදු කරන බවද ආපදා කළමනාකරණ ඇමැති මහින්ද අමරවීර මහතා කීය.ආපදාවලින් තුවාල සිදුවුණ 36 ක් ද, අතුරුදන් වූවන් දාහතරක් සිටින බව ද පවසන ආපදා කළමනාකරණ මධ්‍යස්ථානය සම්පූර්ණ හානිවූ නිවාස ගණන 1442ක් වන අතර අර්ධහානි නිවාස 4879ක් බව ද දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n1212229</link>
    <topic>නාය ගිය තැන්වලට යෑම අවදානම්</topic>
    <author>උදුලා පීරිස්</author>
    <content>වැසි තත්ත්වය තව දුරටත් අඩු වුවද නායයෑම් ඇතිවූ ස්ථාන කරා, යෑම අවදානම් බව ජාතික ගොඩනැගිලි පර්යේෂණ ආයතනයේ නායයෑම් අංශ ප්‍රධානි කේ. එම්. එස්. බණ්ඩාර මහතා පවසයි.මාතලේ දිස්ත්‍රික්කයේ නාවුල සිට උකුවෙල දක්වා ප්‍රදේශයද දැඩි නාය යෑමේ අවදානමක් පවතින බවද කඳුකරයේ ඇතැම් ප්‍රදේශවල නාය යෑමේ අවදානමකට ලක්ව ඉවුරු කඩා වැටීම් ගණනාවක් වාර්තා වී ඇතැයි ද ඒ මහතා කීය.මේ සෑම නායයෑමක්ම ස්වභාවික නායයෑමක් නොව මිනිසා සිදු කරන අවිධිමත් ඉදිකිරීම් හේතුවෙන් සිදුවෙන නායයෑම් බවද පෙන්වා දෙන බණ්ඩාර මහතා ඉදිරියේදී ඉදිකරන සෑම ඉදිකිරීමක් සඳහාම ජාතික ගොඩනැගිලි පර්යේෂණ ආයතනයේ අනුමැතිය ලබා ගත යුතු බවද කීය.මේ අනුමැතිය රාජ්‍ය හා පෞද්ගලික අංශයේ ඉදිකිරීම් සඳහා බලපැවැත්වෙන බවද බණ්ඩාර මහතා අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n12122210</link>
    <topic>ඇඟලුම් අපනයනයෙන් ලැබූ ආදායම ඇ:ඩොලර් බිලියන 2.7ක්</topic>
    <author>චමීර ඇල්ලදෙණිය</author>
    <content>ඇඟලුම් අපනයන වලින් අමෙරිකානු ඩොලර් බිලියන 2.7ක ආදායමක් මේ වසර තුළ ලබා ගැනීමට රජය සමත්ව ඇත.ආර්ථික සංවර්ධ ඇමැති බැසිල් රාජපක්ෂ මහතාගේ උත්සාහයක ප්‍රතිඵලයක් වශයෙන් ඉන්දියාවට සිදු කරන ඇඟලුම් ප්‍රමාණය පංගු මිලියන 08 දක්වා වැඩිකිරිමට සමත්ව තිබේ.මෙවර අය වැයෙන් ඇඟලුම් හා අත් යන්ත්‍ර රෙදි පිළි නිෂ්පාදනයට අවශ්‍ය මූලික අමුද්‍රව්‍ය වල ආනයන බදු අඩු කර තිබෙන බව කර්මාන්ත හා වානිජ කටයුතු ඇමැති රිෂාඩ් බදියුදීන් මහතා පවසයි.ඇඟලුම් කර්මාන්තයේ පිරිවැය අවමවීමෙන් බටහිර වෙළදපළේ ඇති ආර්ථික අවපාතය සාර්ථකව ජය ගැනිමට හැකිවනු ඇතැයිද බදියුදීන් මහතා කීවේය.රන්සළු වාර්ෂික ප්‍රදර්ශනය ආරම්භ කරමින් බණ්ඩාරනායක සම්මන්ත්‍රණ ශාලාවේදී ඇමැතිවරයා මේ බව සඳහන් කළේය.ආර්ථික සංවර්ධන ඇමැති බැසිල් රාජපක්ෂ මහතා ද මෙම අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n12122211</link>
    <topic>ගංවතුරෙන් හානි වු වගාවලට කඩිනමින් සහන</topic>
    <author>සමන්මලී ප්‍රියශාන්ති</author>
    <content>ගංවතුර තත්ත්වය බැස ගිය විගස වගා හානිවලට කඩිනමින් සහන ලබා දෙන බව කෘෂිකර්ම ඇමැති මහින්ද යාපා අබේවර්ධන මහතා අවධාරණය කරයි.අධික වර්ෂාව හා ගංවතුර තත්ත්වය හේතුවෙන් සිදුව ඇති ව සම්බන්ධයෙන් තවමත් තක්සේරුවක් ලබා ගැනීමට නොහැකි බවත් ගංවතුර තත්ත්වය පහව ගිය විගස කඩිනමින් ඒ පිළිබදව සොයා බලන බවත් ඇමැතිවරයා "දිනමිණ"ට ප්‍රකාශ කළේය.ඒ අනුව වගා හානි පිළිබදව තක්සේරුව ලබා ගත් පසු ගොවීන්ට ඊළග කන්නය වගා කිරිම සඳහා අවශ්‍ය බීජ,පොහොර ආදිය නොමිලයේ ලබා දීමට පියවර ගන්නා බවත් හෙතෙම කීය.මේ වන විට වී වගාව පැළ තත්ත්වයේ තිබෙන බැවින් වී වගාවට වර්ෂාවෙන් එතරම් හානියක් සිදු ව නැති බවට ඇමැතිවරයා විශ්වාසය පළ කළේය.බඩඉරිඟු වගාව සුළගට හසුවීම නිසා විනාශ වී ඇති බවට තොරතුරු ලැබී තිබෙන බවත් ඒ පිළිබඳව සොයා බැලීමේ කටයුතු සිදු කෙරෙන බවත් කී අබේවර්ධන මහතා ඉදිරියේ දී එම ගොවීන් සම්බන්ධයෙන්ද සහන රැසක් ක්‍රියාත්මක කරන බවත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n12122212</link>
    <topic>ජලසම්පාදන මණ්ඩලයේ පාඩුව බිලියන 19 ඉක්මවයි</topic>
    <author>අනුර ප්‍රේමලාල්</author>
    <content>ජලසම්පාදන හා ජලාපවහන මණ්ඩලය වසර 2005 සිට දිගින් දිගටම පාඩු ලබා මේ වනවිට රුපියල් බිලියන දහනවයකට අධික අලාභයක් ලබන බව ජලසම්පාදන සේවක එකමුතුව පෙන්වා දෙයි.එබැවින් මණ්ඩලය තුළ ඇතිවී තිබෙන මේ අවාසනාවන්ත තත්ත්වය පිළිබඳ පුළුල් විමර්ශනයක් කොට මේ ආයතන වැටී තිබෙන අගාධයෙන් ගොඩ නැගීමට ක්‍රියා කරන්නැයි එම සංගමය ජනාධිපති මහින්ද රාජපක්‍ෂ මහතාගෙන් හා රජයෙන් ඉල්ලා සිටියි.වසර 2010 යේ හා 2011දී ජලසම්පාදන හා ජලාපවහන මණ්ඩලයේ වාර්ෂික ගිණුම් වාර්තා මෙතෙක් හෙළිදක්වා නොමැත. 2010 වසරේදී පමණක් මෙම මණ්ඩලයේ අලාභය රුපියල් බිලියන 9.6ක් වේ.මේ සම්බන්ධයෙන් ‘දිනමිණ’ ට අදහස් දැක්වූ ජලසම්පාදන සේවක එකමුතුවේ ලේකම් එම්. ජී. මෙන්ඩිස් මහතා මණ්ඩලයේ සිදුවෙමින් තිබෙන දූෂණ, වංචා, අක්‍රමිකතා පිළිබඳ නිසි සොයාබැලීමක් සිදු නොවන බැවින් මෙවැනි බරපතළ තත්ත්වයක් ඇතිවී තිබෙන බව පැවසුවේය.වසර 2006දී ත්‍රිකුණාමලයේ ජලසම්පාදන හා ජලාපවහන මණ්ඩල ශාඛාවේ ඇතිවූ රුපියල් මිලියන පනස් හතරේ වංචාව හෙළිකර ගැනීමට ජලසම්පාදන සේවක එකමුතුව ක්‍රියා කළ බව සිහිපත් කළ මෙන්ඩිස් මහතා මණ්ඩලයේ සේවක කළමනාකරණයක් ද සිදු නොවන බව පෙන්වා දුන්නේය.රජයේ විගණකාධිපති දෙපාර්තමේන්තුව මේ හිටපු විගණන අධිකාරිවරයා වංචා සිදුකර තිබෙන බව එම දෙපාර්තමේන්තුවේ වෘත්තීය සමිති චෝදනා නගන බැවින් ඒ කාර්යන් පිළිබඳ ද විශ්වාසය සේවකයින් තුළ නැතිවී ඇතැයි පැවසීය.ජලසම්පාදන සේවක එකමුතුවේ සභාපති ඒ. ඩී. එස්. කරුණාරත්න මහතා“මේ තත්ත්වයෙන් ජලසම්පාදන හා ජලාපවහන මණ්ඩලය ගොඩගැනීම සඳහා ආයතනය තුළ දැනට සිදුවෙමින් තිබෙන කාර්යන් පිළිබඳ පුළුල් විමර්ශනයක් හා පරීක්‍ෂණයක් කොට අකාර්යක්ෂම නිලධාරීන් ඉවත් කොට දූෂිත අයට දඬුවම් ලබාදිය යුතු යැයි පැවසීය.මෙතෙක් ජල බිල්පත් ගෙවා නැති රජයේ හා වෙනත් ආයතනවලින් ඒ බිල්පත් අයකර ගැනීම සඳහා ක්‍රමවේදයක් සැකසිය යුතු යැයි පෙන්වාදුන් කරුණාරත්න මහතා, මේ හේතු නිසා පාඩුලබන මණ්ඩලයේ අලාභ පියවා ගැනීමට පාරිභෝගික ජනතාව පීඩනයට පත්කොට ජල බිල්පත් ගාස්තු වැඩි නොකරන ලෙසද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r1212221</link>
    <topic>මොරගහකන්ද ව්‍යාපෘතියටරුපියල් ලක්‍ෂ 450ක පාඩුවක්</topic>
    <author>සීගිරිය විශේෂ</author>
    <content>මොරගහකන්ද ව්‍යාපෘතියේ චීන කොන්ත්‍රාත් සමාගමකට අයත් වැඩබිමේ අඹන්ගඟ පිටාර ගැලීම හේතුවෙන් රුපියල් ලක්‍ෂ හාරසිය පනහක පමණ පාඩුවක් සිදුවී ඇතැයි එහි ජ්‍යෙෂ්ඨ ඉන්ජිනේරුවකු පැවසීය.මෙම සමාගම මොරගහකන්ද ව්‍යාපෘතිය යටතේ අබන්ගඟ හරහා ඉදිකළ යකඩ පාලමක් සැඩ පහරට හසුවී විනාශ වී ඇති අතර නවතා තිබූ ලොරි, ටිපර්, ජීප්, බැකෝ යන්ත්‍ර, ගල් රෝල් ආදි යන්ත්‍ර සූත්‍ර රැසක් ජල ගැල්මෙන් විනාශ වී තිබේ.තවද ඔවුන් නේවාසිකව සිටි නේවාසිකාගාර සියල්ල ජලයට ගසාගෙන ගොස් ඇති අතර, එහි ගබඩාවක තිබූ සිමෙන්ති කොට්ට 300ක් පමණ විනාශ වී ඇති බව එහි චීන ජාතික ඉන්ජිනේරුවෙකු වූ කොවැන් මහතා පැවසීය.තවද මොරගහකන්ද ව්‍යාපෘතියේ වැඩබිම් කීපයකටම දැඩි අලාභහානි සිදුවී ඇති අයුරු එහි ගිය අපට දැක ගැනීමට හැකිවූ අතර එහි උසස් නිලධාරීන් කියා සිටියේ ව්‍යාපෘතියට ජල ගැල්මෙන් සිදුවී ඇති පාඩුව තක්සේරු කර නොමැති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r1212222</link>
    <topic>වවුනියාවේ වැව් 41ක් වාන් දමයි</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>අධික වර්ෂාවෙන් උතුරු පළාතේ වැව් සියල්ල පිරී පිටාර ගැලීම හේතුවෙන් පාවක්කුලම ජලාශයේ වාන් දොරටු 04ක් 21 දින පෙරවරුවේ විවෘත කර ඇති බවත් වවුනියාවේ වැව් 41ක් වාන් දමන බවත් වවුනියා දිස්ත්‍රික් ලේකම් බන්ධුල හරිශ්චන්ද්‍ර මහතා පවසයි.මුලතිව් දිස්ත්‍රික්කයේ පවුල් 46ක් ජල ගැල්මෙන් අවතැන්ව සිටියි.නෙඩුන්කේනි, ඔඩ්ඩුසුඩාන්, මල්ලාවි යන ප්‍රදේශවලද ජල ගැල්මෙන් අභ්‍යන්තර මාර්ග කීපයකට හානි සිදුවී ඇති අතර ගමනාගමනයද අඩපණ වී තිබේ.පසුගිය දිනවල අ. පො. ස. සාමාන්‍ය පෙළ විභාගයට පෙනී සිටි සිසුන්ටද විභාගයට පෙනී සිටීමට නොහැකි වූ බව මුලතිව් හා කිලිනොච්චි දිස්ත්‍රික්කවලින් වාර්තා වේ.උතුරු ප්‍රදේශයට තවදුරටත් වැසි ලැබෙමින් පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r1212223</link>
    <topic>අඩු මිලට රට බඩු වික්කචීන කතට වැඩ වරදී</topic>
    <author>දකුණු පළාත් සංචාරක</author>
    <content>සංචාරක වීසා මත ශ්‍රී ලංකාවේ නතරව සිට ජංගම දුරකතන අලෙවි කිරීමේ චෝදනාවට වරදකාරිය වූ චීන ජාතික කාන්තාවකට බරපතළ වැඩ සහිත එක් අවුරුදු සිර දඬුවමක් නියම කොට එය වසර පහකට අත්හිටවූ ගාල්ල ප්‍රධාන මහේස්ත්‍රාත් යූ. එස්. කලංසූරිය මහතා ඊට අමතරව රුපියල් පනස් දහසක දඩයක් ද නියම කළේය.මෙසේ දඬුවම් නියම කරන ලද්දේ හෝ ඉන් චායි (50) නමැති චීන ජාතික කාන්තාවකටයි.නඩු භාණ්ඩ විත්තිකාර කාන්තාව වෙත මුදාහරින ලෙසත් මෙම නඩුවේ තීන්දුවේ පිටපතක් ශ්‍රී ලංකාවේ චීන තානාපති කාර්යාලය මගින් එරටට යවන ලෙසත් මහේස්ත්‍රාත්වරයා නියෝග කළේය.සංචාරක වීසා මත මෙරට නතරව සිටිමින් ජංගම දුරකතන අලෙවි කිරීම සම්බන්ධයෙන් ගාල්ල කටුගොඩ ප්‍රදේශයේ දී ඇය අත්අඩංගුවට ගන්නා විට ජංගම දුරකථන අලෙවි කොට ලබා ගත් රුපියල් එක්ලක්ෂ හතළිස් පන් දහස් හත්සිය හැටක මුදල්, ජංගම දුරකථන අලෙවි කළ රිසිට් පත් තොගයක්, යෙන් දෙසිය තිස් පහක්, අමෙරිකානු ඩොලර් දෙසීයක් සහ අලුත් ජංගම දුරකතන දහයක් ද ඇය සන්තකයේ තිබී සොයා ගත් බව පොලිසිය අධිකරණයට වාර්තා කළේය.ගාල්ල වරාය පොලිසියේ උප පොලිස් පරීක්ෂක ආලෝක මහතා සැකකාරිය අධිකරණය වෙත ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r1212224</link>
    <topic>මුදල් ඉල්ලා නොදුන්නාටතාත්තා පුතාට ඇසිඩ් ගහලා</topic>
    <author>අයි. එම්. වී. සී. ගුණසේකර - ඇල්පිටිය සමූහ</author>
    <content>පියාගේ ඇසිඩ් ප්‍රහාරයකට ලක්වීමෙන් බරපතළ තුවාල ලැබූ පුතකු ඇල්පිටිය මූලික රෝහලට ඇතුළත් කිරීමෙන් පසු රෝගියාගේ තත්ත්වය අසාධ්‍ය නිසා කොළඹ ජාතික රෝහලට ඇතුළත් කර ඇතැයි ඇල්පිටිය පොලිසිය පවසයි.සිද්ධියෙන් තුවාල ලබා ඇත්තේ ඇල්පිටිය තුන්දොළ පදිංචි ගඟබඩගේ ප්‍රදීප් කර්ෂ (32) නමැති විවාහකයෙකි.මේ තරුණයාගේ මව විදේශගතව සිටින බවත් මව එවන මුදල් ඉල්ලා නිතර නිතර පියාට කරදර කරන බවත් මේ හේතුවෙන් පියා පුතාට ඇසිඩ් ප්‍රහාරය එල්ලකර ඇති බවත් පරීක්‍ෂණවලදී හෙළිවූ බව පොලිසිය කියයි.ඇල්පිටිය ජ්‍යෙෂ්ඨ පොලිස් අධිකාරී එස්. පී. විදානපතිරණ මහතාගේ උපදෙස් පරිදි ඇල්පිටිය මූලස්ථාන පොලිස් පරීක්‍ෂක රොහාන් පුෂ්පකුමාර මහතා වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r1212225</link>
    <topic>හොර රියැදුරු බලපතක් ළඟ තබාගත් අයෙක්ට දඩ</topic>
    <author>බලපිටිය සමූහ - දිලිප් නිශ්ශංක</author>
    <content>ව්‍යාජ ලෙස සකස් කරන ලද රියැදුරු බලපත්‍රයක් ළඟ තබා ගැනීමේ චෝදනාවට අත්අඩංගුවටගත් පුද්ගලයෙකු බලපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව චෝදනාවට වරද පිළිගැනීම නිසා රුපියල් එක්දහස් පන්සියයක දඩයක් සහ මාස දෙකක සිර දඬුවමක් නියමකර එය වසර පහකට අත්හිටුවීමට නියෝග කළේය.මෙසේ දඩ සහ අත්හිටවූ සිර දඬුවම් නියම කර ඇත්තේ ඉඳුරුව අතුරුවැල්ල පදිංචි මගීෂන් මේනක ජයවර්ධන නමැත්තාට ය.මෙම සැකකරු රියැදුරු බලපත්‍ර විභාගයෙන් අසමත්වීම නිසා කොළඹ ප්‍රදේශයෙන් ව්‍යාජ රියැදුරු බලපත්‍රයක් සකස් කරගෙන යතුරුපැදියක් පදවමින් සිටියදී අත්අඩංගුවට ගත් බව පොලිසිය අධිකරණයට කරුණු වාර්තා කරමින් කියා සිටියේය.කොස්ගොඩ පොලිසිය සැකකරු අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r1212226</link>
    <topic>හිටිහැටියේ මහ ජලකඳක් ඇවිත්අපේ ගෙවල් කඩාගෙන ගියා</topic>
    <author>ගිරාදුරුකෝට්ටේ සමූහ සෝමදාස සමරගුණරත්න</author>
    <content>වාන්දොරටු හතම එකවිටම රාත්‍රී විවෘත කළා. කල්තියා දැන්වීමක්වත් කළේ නැහැ. හිටි හැටියේම විශාල ජලකඳක් ගෙවල්වලට කඩාගෙන ආවා. අපේ සේසතම ගහගෙන ගියා. පුංචි දරුවන්ගෙත් අපෙත් ජීවිත බේරුනේ අනූනවයෙන්. මහවැලි නිලධාරීන් විශාල වැරැද්දක් කරල තිබෙනවා.ඔවුන් මේ අලාභහානි සියල්ලටම වගකිව යුතුයි.උල්හිටිය රත්කිඳ මහවැලි මහා ජලාශයේ වාන් දොරටු 4ක් එකවිට විවෘත කිරීම නිසා ජලයෙන් යටවී පීඩන රැසකට ගොදුරුවූ අගලඔය, පහළරත්කිඳ, හොබරියාව, උල්හිටිය, තෙල්දෙනියාය ගොවි ගම්මානවල ජනතාව එසේ චෝදනා නගන්නේ ගිරුඳුරුකෝට්ටේ මහවැලි නිලධාරීන්ට ය.සෙනෙවිගම උල්හිටිය කොටසේ නිවෙස් 20කට පමණ හානි සිදුවී තිබේ. එම ගම්මානයේ කුඹුරු ඉඩම් විශාල ප්‍රමාණයක් පැලපත ගොයමද සමඟ විනාශවී ගොසිනි. ඇතැම් ගෙවල්වල බඩු බාහිරාදිය හරකාබාන පවා ගසාගෙන ගොසිනි. අඩුගණනේ පැය බාගයකටවත් පෙරාතුව දැන්වීමක් කළේ නම් සිදුවූ අලාභහානි අඩුකරගත හැකිව තිබූ බවටද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r1212227</link>
    <topic>බහිරවයකුට අරක්ගත් කළුවාරිප්පුවේ වලව්වක් මැද වළක් හාරා නිදන් හොයලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මිල කළ නොහැකි ඉපැරණි පුරාවස්තු ඇතැයි සැලකෙන වලව්වක කාමරයක මැද ළිඳක් හාරා නිදන් වස්තු සොයමින් සිටි හතරදෙනෙකු මීගමුව පොලිසිය විසින් අත්අඩංගුවට ගෙන 21 මීගමුව ප්‍රධාන මහේස්ත්‍රාත් ඒ. එම්. එන්. වී. අමරසිංහ මහතා වෙත ඉදිරිපත් කළ පසු ජනවාරි 2 දක්වා රක්ෂිත බන්ධනාගාර ගතකිරීමට නියෝග කළේය.මෙලෙස රක්ෂිත බන්ධනාගාර ගතවූයේ කෝන්ගොඩමුල්ල කටාන පදිංචි අවු: 22 – 30 ත් අතර වයසේ පසුවූ හතරදෙනෙකි.මෙම වලව්ව නැඟෙනහිර කළුවාරිප්පුවේ කටාන පිහිටා ඇත.එම වලව්වට හා වලව්ව පිහිටි ඉඩමට නිත්‍යානුකූල අයිතිකරුවෙක් නැත. අඹගහමුල වලව්ව නමින් එය ඇතැමුන් හඳුන්වයි. මේ වලව්ව ඇතුළත භූගතව විශාල වටිනාකමක් ඇති වස්තුවක් ඇතැයි ප්‍රදේශය පුරා ප්‍රචාරයක් පවතී.මෙහි නිදන්ගත වස්තුව ගැනීමට මීට පෙර ඇතැම් අය උත්සාහ ගෙන තිබුණද එම නිධානය ආරක්‍ෂා කරන යකුන්ගෙන් හා බහිරවයන්ගෙන් එම පිරිසට විශාල හානි සිදුවිය.මේ වලව්ව තුළ කාමරයක 20 දා රාත්‍රියෙහි ළිඳක් වැනි විශාල වළක් හාරමින් නිදන් සොයමින් සිටින බවට 119 ට තොරතුරක් ලැබී ඇත. ජ්‍යෙෂ්ඨ පොලිස් නිලධාරීන්ගේ උපදෙස් පිට මෙම වලව්ව මීගමුව පොලිසියෙන් වටලන ලදී.නිදන් හෑරීමේ කටයුතුවල යෙදී සිටි හතරදෙනකු සමඟ ඒ සඳහා උපයෝගී කරගත් භාණ්ඩ රැසක් පොලිස් අත්අඩංගුවට ගෙන තිබුණි.මිල කළ නොහැකි පැරණි වස්තු සම්භාරයක් මෙම වලව්වේ භූගතව ඇති නිසා එය කැණීම් කර ලබාගැනීමට මේ පිරිස උත්සහ ගෙන ඇතැයි පොලිසිය සැක පහළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r1212228</link>
    <topic>මාතලේ පොළොව දෙදරයි</topic>
    <author>දයා අබේවීර - මාතලේ සමූහ</author>
    <content>පසුගිය දිනවල පැවති ධාරානිපාත වර්ෂාව නිසා මාතලේ, පිටකන්ද හා කන්දෙනුවර යන වසම්වලට අයත් අක්කර 3 1/2ක පමණ කොටසක් නාය යාමට ලක්වීමත් නිසා පිටකන්ද ප්‍රධාන මාර්ගය ද පුපුරා ගොස් ධාවන කටයුතුවලට බාධා පැමිණ ඇත.මෙම දෙදරායාම නිසා ප්‍රදේශයේ ජනතාව මහත්සේ බියකට පත්වී සිටී.මේ නිසා එම කොටසේ නිවාස 6කට පූර්ණ ලෙස හානි පැමිණ ඇති අතර තවත් නිවාස ගණනාවක් පුපුරායාමට ලක්වී ඇත.මේ නිසා එම නිවාසවල පදිංචි පවුල් 35ක් එම ස්ථානයෙන් ඉවත් කිරීමට මාතලේ දිස්ත්‍රික් ආපදා කළමනාකරණ මධ්‍යස්ථානය පියවර ගෙන ඇති අතර ඔවුන්ගෙන් කොටසක් මේ වනවිට පිටකන්ද විද්‍යාලයේ කඳවුර වෙත යවා ඇත.රත්තොට ප්‍රාදේශීය ලේකම් කාර්යාලය මඟින් එම කඳවුරේ අවතැන්ව සිටින ජනතාවට සහන සැපයීමේ පියවර ග්‍රාම නිලධාරීන් හරහා කරගෙන යන බවද සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r1212229</link>
    <topic>මාදින්නාගොඩ ලඳු කැලෑවක පවත්වාගෙන ගිය කසිප්පු ස්කාගාරයක් වටලයි : තිදෙනෙක් දැලේ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>වැලිකඩ පොලිස් බල ප්‍රදේශයට අයත් මාදින්නාගොඩ ලඳු කැලෑ ප්‍රදේශයක කාලයක් තිස්සේ කරගෙන ගිය මහා පරිමාණයේ හොර සුරා පෙරීමේ ස්කාගාරයක් වටලා එම ව්‍යාපාරය කරගෙන ගිය පුද්ගලයා සමඟ තවත් දෙදෙනෙක් දූෂණ මර්දන අංශයේ ස්ථානාධිපති උප පොලිස් පරීක්ෂක අරුණ සම්පත් මහතා ප්‍රධාන පොලිස් කණ්ඩායමක් මගින් අත්අඩංගුවට ගෙන ඇත.ඒ සමඟම ගෝඩා පිරවූ බැරල් 13ක් පෙරන ලද මත්පැන් බෝතල 450ක්, ගෑස් සිලින්ඩර 3ක්, දඟර බට ඇතුළු අදාළ භාණ්ඩ ද අත්අඩංගුවට පත්වී ඇත.මේ ව්‍යාපාරය කරගෙන ගිය සැකකරු වන ලසන්ත නමැති අය පසුගිය වසර 30කට වැඩි කාලයක පටන් තැනින් තැනට යමින් මේ හොරසුරා පෙරීමේ ව්‍යාපාරය පවත්වාගෙන ගිය බවට ද තොරතුරු ලැබී ඇත.එම කාලය ඇතුළත දී කිහිපවරක් සැකකරුට සිර දඬුවම් හා දඩ මුදල් පවා ගෙවීමට සිදුවී තිබේ.වැලිකඩ පොලිස්ථානාධිපති ප්‍රධාන පොලිස් පරීක්ෂක කමල් අමරසිංහ මහතාගේ උපදෙස් මත හා අධීක්ෂණය යටතේ මේ හොරසුරා ස්කාගාරය වැටලීමට හැකිවී තිබේ.පොලිස් කොස්තාපල්වරුන් වන කුමාර (70707), වීරතුංග (78090), ජයවර්ධන (81696), සමරකෝන් (60405), වෙලගෙදර (88637) හා සම්පත් (60395) යන අයද මේ මෙහෙයුමට සහාය වී ඇත.සැකකරුවන් භාණ්ඩ සමඟ අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=r12122210</link>
    <topic>පෙම්වතියගේ මාලය විකුණා මුදල් ගෙනමළගිය ඥාතීන් සිහිකර දානයක් දීලා</topic>
    <author>පාණදුර සමූහ කපිල සෝමරත්න</author>
    <content>පෙම්වතියගේ රන් මාලය විකුණා ගත් මුදලින් දානයක් දුන් තරුණයෙක් රක්‍ෂිත බන්ධනාගාර ගත කිරීමේ පුවතක් පානදුර අධිකරණයෙන් වාර්තා වෙයි’සැකකරු සිය පෙම්වතියගේ රුපියල් 530150.00 ක් පමණ වටිනා රන් මාලය ඉල්ලාගෙන ගොස් විකුණා ලබා ගත් මුදලින් මළගිය ඥාතීන්ට පිං පැමිණවීම සඳහා මහා සංඝරත්නය වෙත දානමය පින්කමක් පවත්වා ඇත.උසාවියේ දී ඒ පිළිබඳව තොරතුරු නීතිඥ කසුන් ජයරත්න මහතා පාණදුර මහේස්ත්‍රාත් ආර්. එස්. ඒ. දිසානායක මහතා හමුවේ විස්තර කළේය.ස්වාමීනි මේ නඩුවේ විස්තර උතුවන්කන්දේ සූරසරදියෙල්ගේ ජීවිත කතාවට සමාන බව කියන්න කැමැතියි.පාණදුර පොලිසිය පැමිණිල්ලේ කරුණු ඉදිරිපත් කළේ ය. ලුනාවේ පදිංචි විත්තිකරු විත්තිකූඩුව මත සිටී.මහේස්ත්‍රාත්වරයා - මේ නඩුවේ නඩු භාණ්ඩ තිබෙනවා දැයි පාණදුර අධිකරණයේ පෙනී සිටි පොලිසියේ නිලධාරියෙකුගෙන් විමැසීය.පොලිස් සැරයන්වරයා - නැහැ ස්වාමීනි.නීතිඥ කසුන් ජයරත්න මහතා - මේ නඩුවේ නඩු භාණ්ඩ වශයෙන් නම් කළ යුත්තේ දානයට සහභාගි වූ හාමුදුරුවරු.අධිකරණයේ සිනා.මහේස්ත්‍රාත්වරයා - ඒ වගෙයි මටත් පෙනෙන්නේ සාංඝික දානයක් දීලානේ.නීතිඥවරයා - කරුණු කෙසේ වුවද මගේ සේවකයා චෝදනාවට වරද පිළිගන්නවා.මහේස්ත්‍රාත් - විභාගයට නොගොස් විත්තිකරු වරද පිළිගත් එක හොඳයි. විභාගයට ගියා නම් නඩු භාණ්ඩ වශයෙන් හාමුදුරුවරුන් ඉදිරිපත් කරන්න පොලිසියට සිදු වෙනවා. විත්තිකරු දඩුවම් දීම මේ 24 වැනි දිනට කල් තබනවා. එදිනට ඔහුගේ පෙර වැරදි වාර්තාව කැඳවනවා. ඔහු එදින තෙක් බන්ධනාගාර ගත කරනවා යැයි මහේස්ත්‍රාත්වරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=s1212221</link>
    <topic>තිලාන් සමුගනී ?</topic>
    <author/>
    <content>ශ්‍රී ලංකා ක්‍රිකට් කණ්ඩායමට අතිවිශාල ප්‍රතිසංස්කරණ ක්‍රියාදාමයකට මුහුණපෑ‍මේ පසුබිම නිර්මාණය කරමින් ප්‍රවීණ පිතිකරු තිලාන් සමරවීර ද ටෙස්ට් පිටියේ සිය අනාගත දායකත්වය සම්බන්ධව තීරණයකට එළැඹීමට නියමිත බව ඔස්ට්‍රේලියානු මාධ්‍ය සඳහන් කරයි.ටෙස්ට් තරග 79කට ක්‍රීඩා කොට ඇති සමරවීර එහි දී ලකුණු 5439ක් ලබාගනිමින් ලකුණු ලබාගැනිමේ සාමාන්‍යය 50.36ක් වැනි ඉහළ මට්ටමක රඳවා තබාගැනිමට සමත්ව සිටියි.බංග්ලාදේශය සමග ලබන වසරේ මාර්තු මස ශ්‍රී ලංකාවේ පැවැත්වීමට නියමිත තරග 2කින් යුත් ටෙස්ට් තරගාවලියෙන් අනතුරුව ඔහු ටෙස්ට් තරග දිවියට සමුදෙනු ඇත. ඉදිරි මාස 12ක කාලයේ දී ටෙස්ට් පිටියෙන් ඉවත්වීම සම්බන්ධව සිත යොමුකරමින් සිටින අනිකුත් ප්‍රවීණ පිතිකරු වන්නේ 36හැවිරිදි ආරම්භක පිතිකරු තිලකරත්න ඩිල්ෂාන්ය.'ඔස්ට්‍රේලියාව සමග පැවැත්වෙන ටෙස්ට් තරගමාලාවටත්, ඉන් පසුව ශ්‍රී ලංකාවේ පැවැත්වෙන ටෙස්ට් තරග දෙකටත් මම ක්‍රීඩා කරනවා.' ලබන සැප්තැම්බර් මාසයේ දී 37වැනි වියට පා තබන සමරවීර කීවේය.'ඉන් පසුව අපට ලබන ඔක්තෝබර් හෝ නොවැම්බර් මාසය දක්වා ටෙස්ට් තරග කිසිවක් නෑ. මගේ වයසත් එක්ක මට තරමක තරගකාරී ක්‍රීඩාවක නිරතවීමට සිදුවේවි.ඉතින් අපිට දීර්ඝ විවේකයක් තිබෙන නිසා මට තීරණය කරන්න වෙනවා තව කොච්චර කාලයක් ක්‍රීඩා කළ යුතුද කියලා.ක්‍රීඩක‍යකුගේ යම් නිශ්චිත වයසකදි මිනිස්සු බලාපොරොත්තු වෙනවා ඔහු සෑම තරගයකම හොඳින් ක්‍රීඩා කරාවි කියලා.'ඔහු කීවේය. 'ඔබ තරුණ වියේ පසුවන්නෙක් නම් තරග 2ක් හෝ 3ක් අසාර්ථක වේවි. නමුත් අවුරුදු 30ගණන්වල පසුවන ක්‍රීඩකයකුට ලකුණු රැස් කරන්නම වෙනවා. නැතිනම් පීඩනය වැඩිවෙනවා. මාධ්‍ය අවධානය පවා යොමුවේවි. බලන්න රිකී පොන්ටින් දිහා. ඔහු පළමු පෙළ තරගවලදී ලකුණු 25,000කට වඩා ලබාගෙන තිබෙනවා. ඔහුට තවත් ඔප්පු කරන්න දෙයක් නෑ පිතිහරඹය ගැන. නමුත් වයසත් එක්ක අසාර්ථක වුනාම සෑමකෙනෙකුගේම අවධානය ඔහු‍ වෙතයි යොමුවුණේ.එබැවින් ඔබට හොඳින් ක්‍රීඩාවේ නිරතවෙන්න සිදුවේවි. ‍නැතිනම් ඔබේ ස්ථානය ගන්න යොවුන් ක්‍රීඩකයන් බලාසිටින බව මිනිස්සු කියාවි. ඔබට මේ දේවල් පාලනය කරන්න බෑ. සමරවීර පැවැසීය. ‍මේ අතර ජයවර්ධන, සංගක්කාර, සමරවීර සහ තමා ක්‍රීඩාවෙන් සමුගැනීම ශ්‍රී ලංකා ක්‍රිකට් ක්ෂේත්‍රයේ බිඳවැටීමකට හේතුවිය හැකිබවට වන මතය තිලකරත්න ඩිල්ෂාන් ප්‍රතික්ෂේප කළේය.'මැතිව්ස් දැන් ජ්‍යෙෂ්ඨ ක්‍රීඩකයකු ලෙස දියුණුවෙමින් සිටිනවා.තවත් දක්ෂ යොවුන් ක්‍රීඩකයන් පිරිසක් ඉදිරියට පැමිණෙමින් සිටිනවා. තවත් වසර කීපයකින් මමත්, මහේල සහ සංගක්කාරත් ක්‍රීඩාවෙන් සමුගනීවි. ඒ ස්ථානවලට පැමිණෙන්න වෙනත් ක්‍රීඩකයන්ට අවස්ථාව උදාවේවි.' ඩිල්ෂාන් කීවේය.'අපි බලමු ‍මොකද වෙන්නේ කියලා. මේ තරගමාලාව ඉවරවුනාට පස්සේ මම තීරණය කරනවා ඊළඟ අවුරුද්දේ මොකද කරන්නේ කියලා. තාම මම කිසිවක් තීරණය කරලා නෑ. මුලින්ම මගේ පවුලේ සාමාජිකයන් සමග සාකච්ඡා කරනවා. තීරණයක් ගන්නේ ඉන් පසුවයි.' ඩිල්ෂාන් එසේ පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=s1212222</link>
    <topic>නෙට්බෝල් නිලවරණය ජනවාරී 24දා</topic>
    <author> ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සංගමයේ නිලවරණය ජනවාරී 24 වැනිදා පැවැත්වීමට ක්‍රීඩා අමාත්‍යංශය ඊයේ තීරණය කළේය.නාමයෝජනා කැදවීම ජනවාරී 4 වැනිදා දහවල් 12.00 අවසන් වන අතර ක්‍රියාකාරී හා ක්‍රියාකාරී තත්ත්වයේ නොමැති සියලු සංගම්වලට ඡන්ද අයිතිය ලබාදීමටද ක්‍රීඩා ඇමැතිවරයා අනුමැතිය ලබා දී ඇත.දිස්ත්‍රික් නෙට්බෝල් සංගම් විශාල ප්‍රමාණයක් නියමිත දිනට වාර්ෂික නිලවරණ හා තරගාවලි සංවිධානය කොට නොමැති හෙයින් ක්‍රියාත්මක තත්ත්වයේ නැති වුවද ජන්දය පැවැත්වීමේ අවශ්‍යතාව මත මේ තීරණය ගෙන ඇත.ශ්‍රී ලංකා නෙට්බෝල් සංගමයට අනුබද්ධ ඡන්ද අයිතිය හිමි සංගම් 34ක් පවතින අතර එයට දිස්ත්‍රික් සංගම් හා රාජ්‍ය සේවා, ජනසතු සේවා, වෙළද සේවා, විශ්ව විද්‍යාල, පාසල්, නිදහස් වෙළද කළාප නෙට්බෝල් සංගම්ද ඇතුලත් වේ.මෙවර නිලවරණයට ඉදිරිපත්වන නිළධාරීන් පූර්ණ කාලීනව පරිපාලන කටයුතුවල නිරත වන අයවීම වැදගත් බව බොහෝ දෙනාගේ මතයවී ඇත.එමෙන්ම නෙට්බෝල් ක්‍රීඩිකාවන්ගේ විනය පවත්වා ගැනීමට පත්වන නිළධාරී මණ්ඩලයට හැකිවීමද අත්‍යාවශ්‍ය බව ප්‍රවීණයෝ පවසති.ලබන වසරේ ජූනි මාසයේ බෘනායි හිදී පැවැත්වෙන ආසියානු යොවුන් නෙට්බෝල් ශූරතාවලියට සහභාගීවන කණ්ඩායම සුදානම් කිරීම අලුතින් පත්වන නිළධාරී මණ්ඩලයේ පළමු කාර්ය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=s1212223</link>
    <topic>ක්‍රීඩා ගම්මාන 3ක් ඉදිකිරීමටගුවන් හමුදාවෙන් පියවර</topic>
    <author>ෆවුස් මොහොමඩ්</author>
    <content>මෙරට යොවුන් ක්‍රීඩක ක්‍රීඩිකාවන්ට අන්තර් ජාතික මට්ටමේ දක්ෂතා පෙන්වීමේ පහසුකම් ලබාදිමේ අරමුණෙන් රත්මලාන, කටුනායක සහ ඒකල ගුවන් හමුදා කඳවුරු ආශ්‍රිතව ක්‍රීඩා ගම්මාන ඉදිකිරීමට ගුවන් හමුදාව පියවර ගෙන ඇත.ගුවන් හමුදාව නියෝජනය කරන ක්‍රීඩක ක්‍රීඩිකාවන්ගේ අනාගත අභිවෘද්ධිය උදෙසා ගුවන් හමුදාපති එයාර් මාෂල් හර්ෂ අබේවික්‍රම මහතාගේ උපදෙස් පරිදි ක්‍රියාත්මක කිරීමට නියමිත අදියර 3කින් යුතු ක්‍රීඩා සැලැස්මේ තුන්වැනි අදියර යටතේ මෙසේ ක්‍රීඩා ගම්මාන ඉදිකෙරෙන බව ගුවන් හමුදා ක්‍රීඩා කවුන්සිලයේ විධායක ක්‍රීඩා නිලධාරී ගෲප් කපිතාන් චන්දන දීප්ති මහතා දිනමිණට පැවැසීය.මේ වනවිටත් රත්මලාන ගුවන් හමුදා කඳවුරු භූමියේ සුපිරි පහසුකම්වලින් පිරුණු ක්‍රීඩා සංකීර්ණයක් තිබෙන අතර ඊට අන්තර් ජාතික මට්ටමේ රගර් ක්‍රීඩාංගණයක්, ස්කොෂ් ක්‍රීඩා පිටියක් සහ ජිම්නාස්ටික් ක්‍රීඩාගාරයක් ඇතුලත්ය.රගර් ක්‍රීඩා පිටියේ පුහුණුවීම් සහ තරග පැවැත්වීමට පාසල් රගර් කණ්ඩායම්වලටත්, අන්තර් සමාජ රගර් කණ්ඩායම්වලටත්, ජාතික රගර් කණ්ඩායමටත් ලබාදී තිබෙන අතර ‍අන්තර් ජාතික මට්ටමේ පහසුකම් සම්බන්ධව මේ ක්‍රීඩාංගණය ක්‍රීඩකයන්ගේ සහ බලධාරීන්ගේ පැසසුමට ලක්වී තිබේ. නවීකරණය කිරීමට නියමිත කටුනායක ගුවන් හමුදා කඳවුරු භූමියේ පිහිටා තිබෙන ක්‍රීඩාංගණය මේ වනවිටත් ක්‍රිකට්, පාපන්දු සහ රගර් ක්‍රීඩාව සඳහා භාවිතා කෙරේ.මීට අමතරව වොලිබෝල් ක්‍රීඩාව සඳහා එම කඳවුරු භූමියේ පිහිටා ඇති ජිම්නාස්ටික් ක්‍රීඩාගාරයත්, තුන්මුල්ලේ පිහිටා තිබෙන ‍බාස්කට්බෝල් පිටියත් දැනටමත් අදාල තරගවලට නොමිලේ ලබාදෙන බව ගෲප් කපිතාන් චන්දන දීප්ති මහතා කීවේය.මීට අමතරව මෙරට වඩාත් ආකර්ෂණීය ගොල්ෆ් ක්‍රීඩා පිටිය ලෙස සැලකෙන චීන වරාය ගුවන් හමුදා කඳවුරු භූමියේ පිහිටා ඇති ගොල්ෆ් පිටිය ඉදිරියේ දී නවීකරණය කොට තරගාවලි පැවැත්වීමට ලබාදීමට නියමිතය.ක්‍රීඩා අමාත්‍යාංශයේ අනුමැතිය ලැබූ ක්‍රීඩා 34ක් සඳහා ගුවන් හමුදා ක්‍රීඩා කණ්ඩායම් 54ක් ස්ථාපිත කර ඇති අතර ඒ සඳහා ක්‍රීඩක ක්‍රීඩිකාවන් 1500කට ආසන්න සංඛ්‍යාවක් විවිධ ක්‍රීඩා සඳහා යොමුකොට තිබේ. මීට අමතරව මෙරට විවිධ ප්‍රදේශවල විසිරී සිටින ක්‍රීඩාවෙන් දස්කම් දක්වන සෙසු තරුණ තරුණියන්ටත් සිය ක්‍රීඩා කුසලතා වර්ධනය කරගැනීමට අතහිත දීමට ගුවන් හමුදාව සූදානමින් සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=s1212229</link>
    <topic>'මිත්‍රත්ව සටන් කලා වැඩමුළුව' සාර්ථකව නිමා වෙයි</topic>
    <author/>
    <content>ජාතික තරුණ සේවා සභාව සංවිධානය කළ 'මිත්‍රත්ව සටන් කලා වැඩමුළුව' ජාතික තරුණ සේවා සභාවේ ආරම්භක කරාතේ පුහුණුකරු ජපන් ජාතික යොසිනාරී යොනිසතෝ මහතාගේ හා මලල ක්‍රීඩා සංගමයේ උප සභාපති ජාතික තරුණ සේවා සභාවේ මෙහෙයුම් අධ්‍යක්ෂ අජිත් නාරගල මහතගේ ප්‍රධානත්වයෙන් පසුගියදා පැවැත්විණි.ඔකිනාවා ගොජු රියූ කරාතේ ක්‍රීඩාවේ 25වැනි සංවත්සරය නිමිත්තෙන් දින දෙකක් පුරා පැවැති මේ වැඩමුළුවට විවිධ කරාතේ සටන් ශෛලීන් අනුගමනය කරන 300කට අධික ශිල්පීන් හා ශිල්පිනියන් සහභාගි වූහ.එහිදී විවිධ සටන් කලා, සටන් අභ්‍යාස සහ තාක්ෂණික ශිල්පී ක්‍රම ඇතුලත් සංදර්ශනයක් ද පැවැත්විණි. මේ වැඩමුළුවට ඔකිනාවා කරාතේ ෂොරින් රියූ,දකුණු ආසියාතික කරාතේ සටන් කලා සංගමයේ සභාපති හා ප්‍රධාන උපදේශක ගාමිණී සොයිසා මහතා, ජාතික තරුණ සේවා සභාවේ පාලන අධ්‍යක්ෂ මනුල චමල් පෙරේරා මහතා ඇතුළු අමුත්තෝ රැසක් සහභාගි වූහ.         .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=s1212224</link>
    <topic>මුලතිව් ශූරතා දෙකම ඔඩ්ඩුසුඩාන් වින්නෝලී පිලට</topic>
    <author>ප්‍රින්ස් ගුණසේකර</author>
    <content>ජනාධිපති රන් කුසලාන වොලි‍බෝල් තරගාවලියේ දිස්ත්‍රික්ක තරග වටයේදී මුලතිව් කළාපයෙන් ඔඩ්ඩුසුඩාන් වින්නෝලී ක්‍රීඩා සමාජය පිරිමි හා කාන්තා ශූරතා දෙකම දිනාගෙන ජාතික මට්ටමේ තරග වටයට සුදුසුකම් ලබා ගත්හ.මුලතිව් ක්‍රීඩාංගණයේ පැවැති එම දිස්ත්‍රික් තරගාවලියේදී පිරිමි අනුශූරතාව මල්ලාවී සිටි ස්ටාර් ක්‍රීඩා සමාජයත් කාන්තා අනුශූරතාව කරුම්පුල්ලි ඉරිඩයනාදර් ක්‍රීඩා සමාජයත් දිනා ගත්හ.රටපුරා සෑම දිස්ත්‍රික්කයකම ජයග්‍රාහී කණ්ඩායම් ලබන වසරේ ජනවාරි 26 හා 27 දිනවල පැවැත්වෙන ජාතික ශූරතාවලියට සහභාගිවීමට නියමිතය.ජනාධිපති රන් කුසලාන වොලිබෝල් තරගාවලිය ප්‍රාදේශීය ලේකම් කොට්ඨාස මට්ටමෙන් ආරම්භ වී දිස්ත්‍රික් හා ජාතික තරග වට දක්වා පැවැත්වේ. මේ තරගාවලියේ අවසන් මහා තරග පෙබරවාරි මාසයේදී පැවැත්වීමට නියමිතය.ජාතික තරග වටයට සුදුසුකම් ලැබූ දිස්ත්‍රික් ජයග්‍රහකයන් මෙසේය.මඩකලපුව - පිරිමි ශූරතාව මංගලගම රශ්මි ක්‍රී.ස අනුශූරතාව වෙල්ලාවලි හීරෝ ලයන්ස් ක්‍රී.ස, කාන්තා ශූරතාව කලවන්චිකුඩි ක්‍රී.සයාපනය - පිරිමි ශූරතාව අවරන්ගල් සෙන්ට්‍රල් ක්‍රී.ස අනුශූරතාව තෙල්ලිපලෙයි ගනේෂන් ක්‍රී.ස, කාන්තා ශූරතාව කන්කසන්තුරේ යුනයිටඩ් ක්‍රී.ස අනුශූරතාව කෝපායි යුනයිටඩ් ක්‍රී.සවවුනියාව - පිරිමි ශූරතාව වවුනියා හෙලවිරු ක්‍රී.ස අනුශූරතාව වවුනියා නිව්බර්ඩ් ක්‍රී.ස, කාන්තා ශූරතාව වවුනියා එක්සත් තරුණි ක්‍රී.ස ‍අනුශූරතාව ඊශ්වරන් ක්‍රී.සකුරුණෑගල - පිරිමි ශූරතාව කුලියාපිටිය ශිල්ප ශාලිකා ක්‍රී.ස අනුශූරතාව වැල්ලව නවෝද්‍යා ක්‍රී.ස, කාන්තා ශූරතාව මාවතගම කැෂුවලයින් අනුශූරතාව පන්නල සුහද ක්‍රී.සඅනුරාධපුරය - පිරිමි ශූරතාව මැදවච්චිය සිංහ ක්‍රී.ස අනුශූරතාව සිරිමාපුර යුනයිටඩ් ක්‍රී.ස, කාන්තා ශූරතාව මුදුනේගම ක්‍රී.ස අනුශූරතාව බණ්ඩාරගම යුනයිටඩ් ක්‍රී.සහම්බන්තොට - පිරිමි ශූරතාව තගහගංවාඩුව අරුණ ක්‍රී.ස අනුශූරතාව හුංගම විජයබා ක්‍රී.ස, කාන්තා ශූරතාව හුංගහ විජයබා ක්‍රී.ස අනුශූරතාව නාඋල පුබුදු ක්‍රී.සමාතලේ - පිරිමි ශූරතාව මැදවේරගම සුපර් ෂයින් ක්‍රී.ස අනුශූරතාව නාඋල ශ්‍රී නාග ක්‍රී.ස, කාන්තා ශූරතාව අකුරම්බොඩ වීර කැප්පෙටිපොල ක්‍රී.ස අනුශූරතාව මාතලේ ෆ්‍රෙන්ඩ්ඩී ක්‍රී.සඅම්පාර - පිරිමි ශූරතාව උහන ප්‍රගති ක්‍රී.ස අනුශූරතාව දමන මඩවල ලන්ද ක්‍රී.ස, කාන්තා ශූරතාව පැරඩයිස් ක්‍රී.ස අනුශූරතාව උහන අරුණ ක්‍රී.සකෑගල්ල - පිරිමි ශූරතාව දෙබෑගම රන්තරු ක්‍රී.ස අනුශූරතාව වරකාපොල ග්‍රීන් ලයින් ක්‍රී.ස, කාන්තා ශූරතාව වරකපොල ලංකා ලයන්ස් ක්‍රී.ස අනුශූරතාව ගලිගමුව සිරි පැරකුම් උදය ක්‍රී.සත්‍රිකුණාමලය - පිරිමි ශූරතාව කන්තලේ රන් සමනල ක්‍රී.ස අනුශූරතාව ත්‍රිකුණාමලය රන්තරු ක්‍රී.ස, කාන්තා ශූරතාව ත්‍රිකුණාමලය පැට්මා ක්‍රී.ස අනුශූරතාව කන්තලේ රන් සමනල ක්‍රී.සමන්නාරම - පිරිමි ශූරතාව අලි ජින්නා ක්‍රී.ස අනුශූරතාව මන්නාරම සාන්ත ජෝෂප් ක්‍රී.ස, කාන්තා ශූරතාව මන්නාරම සාන්ත ජෝන් බැපට්ස්ට් ක්‍රී.ස අනුශූරතාව මන්නාරම රේගන් ස්ටාර් ක්‍රී.සමාතර - පිරිමි ශූරතාව වැලිගම කෝප් ක්‍රී.ස අනුශූරතාව පස්ගොඩ සුහද ක්‍රී.ස, කාන්තා ශූරතාව දෙනියාය සාන්ත මැතිව් ක්‍රී.ස අනුශූරතාව වැලිගම සුමංගල ක්‍රී.සමොනරාගල - පිරිමි ශූරතාව පැලවත්ත ක්‍රී.ස අනුශූරතාව බඩල්කුඹුර නිව් සික්ස් ක්‍රී.ස, කාන්තා ශූරතාව බඩල්කුඹුර නිව් සික්ස් ක්‍රී.ස අනුශූරතාව වැල්ලවාය රන්තරු ක්‍රී.සකළුතර - පිරිමි ශූරතාව පොතුපිටිය ලකී සික්ස් අනුශූරතාව බණ්ඩාරගම ගාමිණි ක්‍රී.ස, කාන්තා ශූරතාව බෙක්කේගම ග්‍රැන්මා ක්‍රී.ස අනුශූරතාව ඉත්තෑපාන යොවුන් උදය ක්‍රී.ස.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=s1212225</link>
    <topic>ඉසුරු මදුශාන්ගෙන් ශතකයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>අවුරුදු 19න් පහළ තෙවැනි පෙළ ක්‍රිකට් තරගාවලියේ ප්‍රථම තරගයේදී වීරකැටිය රාජපක්ෂ විදුහල් පිල ඉනිමකින් සහ ලකුණු 245කින් පරාජය කරමින් දැවැන්ත ජයක් වාර්තා කිරීමට අම්බන්තොට ථෙරපුත්ත විදුහල් පිල සමත්විය.ථෙරපුත්ත විදුහලේ ඉසුරු මදුශාන් පන්දු 123කදී නොදැවී ලකුණු 150ක් රැස් කළේ හතරේ පහර 18 සහ එක් හ‍යේ පහරක් සමගිණි. තරගය පසුගියදා හම්බන්තොට නගර සභා පිටියේදි පැවැත්විණි.රාජපක්ෂ විදුහල පළමු ඉනිම - 34 (ඕවර 24) ටී.ඩී.ඩිලාන් 9 (සුරේෂ් කොඩිතුවක්කු 9/3, සිතාර දිලංක 3/2) සහ දෙවැනි ඉනිම-155 (ඕවර 39) භානුක වීරසේකර නොදැවී 64, ටී.ජී.ඩිලාන් 28 (සුරේෂ් කොඩිතුවක්කු 50/6, පමෝද් ලියනගමගේ 15/2) ‍ථෙරපුත්ත විදුහල- 434 (ඕවර 68) ඉසුරු මදුෂාන් නොදැවී 150, පමෝද් ලියනගමගේ 72, එම්.ජී.සුමිත් 43 (ඩී.එව්.එව්.පසිඳු 58/2).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=s1212226</link>
    <topic>මහින්ද රාජපක්ෂ විදුහලට ජය</topic>
    <author>මොරටුව ක්‍රීඩා</author>
    <content>අන්තර් පාසල් ක්‍රිකට් තරගාවලියට ප්‍රථම වරට එක්වු හෝමාගම මහින්ද රාජපක්ෂ විදුහල අවුරුදු 13න් පහළ කාණ්ඩයේ තෙවැනි කොටස යටතේ තරග කරමින් සහභාගිවු මුල්ම තරගයෙන් ‍කොළඹ මහාබෝධි විදුහල පරදා කඩුලු 9ක ජයක් හිමිකර ගැනීමට සමත්විය.මහාබෝධි විදුහල පළමු ඉනිම ලකුණු 48ක් හා දෙවැනි ඉනිම ලකුණු 71කට සීමා විය. දක්ෂ පන්දු යැවීමක නිරතවු මොවින් අකංලක පළමු ඉනිමේ කඩුලු 5 සහ දෙවැනි ඉනිමේ කඩුලු 4 බිඳ දැමුවේය.මහාබෝධි විදුහල පළමු ඉනිම - 48 (මොවින් අකලංක 7/5, රශ්මික රවිහාර 23/2) සහ දෙවැනි ඉනිම - 71 (රශ්මික රවිහාර 35/5, මොවින් අකලංක 24/4) මහින්ද රාජපක්ෂ විදුහල පළමු ඉනිම - 90/5 අවිශ්ක කෞශල්‍යය 30, රශ්මික රවිහාර 20 සහ දෙවැනි ඉනිම - 32/1 රශ්මික රවිහාර නොදැවී 20.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=s1212228</link>
    <topic>සුපර් සික්ස් චෙස් තරගාවලිය ඇරැඹේ</topic>
    <author>මහනුවර සංචාරක</author>
    <content>ශ්‍රී ලංකා පාසල් චෙස් සංගමය සංවිධානය කරන අන්තර් පාසල් සුපර් සික්ස් චෙස් තරගාවලිය අද (22) සිට 24 වැනිදා දක්වා නුවරඑළිය ගාමිණී විද්‍යාලයේදී පැවැත්වේ.මේ සඳහා සහභාගි විය හැක්කේ පාසල් චෙස් සංගමයේ සාමාජිකත්වය දරණ අවුරුදු 20ට අඩු 7දෙනෙකුගෙන් සමන්විත කණ්ඩායම් සඳහා බව පාසල් චෙස් සංගමයේ ලේකම් එම්.ජී.විමලවීර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=f1212221</link>
    <topic>විපක්ෂය බලන්නේ ගංවතුරෙනුත්දේශපාලන වාසි ගන්නයි</topic>
    <author>සාකච්ඡා කෙළේ උදිත ගුණවර්ධන</author>
    <content>ශ්‍රී ලංකාව පසුගිය දිනවල මුහුණ දුන් හදිසි ආපදා තත්ත්වයේ දී බලධාරීන් කටයුතු කළ ආකාරය එහිදී නිලධාරීන්ගෙන් ලද සහාය හා මේ තත්ත්වය ගැන විපක්‍ෂය නඟන චෝදනා පිළිබඳවත් තවත් කාලීන කරුණු කිහිපයක් ගැනත් ඇමැති මහින්ද අමරවීර මහතා සමඟ සිදු කළ සාකච්ඡාවකි මේ.* විපතට පත් වූ ප්‍රදේශවල ජනතාව වෙත අවශ්‍ය සහන සේවා නිසි ලෙස සිදුනොවීම නිසා එහි ජනතාව දුෂ්කරතාවට පත්ව ඇතැයි චෝදනාවක් විපක්‍ෂය විසින් නඟනවා. විෂය භාර ඇමැතිවරයා විදියට මේ තත්ත්වය ගැන ඔබේ අදහස පැහැදිලි කළ හැකි ද?මේ විදිහේ මහා පරිමාණ ව්‍යසනකාරී තත්ත්වයක දී සියයට සියයක්ම සුබසාධන හා සහන කටයුතු සාර්ථකව සිදු කළ හැකි යැයි සඳහන් කිරීම බොරුවක්. මේ වගේ ආරවුල් සහගත මොහොතක දී කිසිදු ප්‍රශ්නයක් ඇති නොවන විදිහට කටයුතු කරන්න බැහැ. මේ විදිහේ ගැටලුවක් ඇති වුණාම විපක්‍ෂය කළ යුත්තේ එයින් දේශපාලන වාසියක් ගැනීම නොවෙයි. මේ තත්ත්වය සමනය කර ගැනීමට අවශ්‍ය සහය ලබාදීම හා එයට අවශ්‍ය මඟ පෙන්වීමත් ලබාදීමයි.ඒත් අපේ විපක්‍ෂය මේ සරල දේවත් තේරුම් ගෙන නැහැ. උදාහරණයක් විදිහට ගනිමු ඇමරිකාව එහි විපතක් වුණාම රිපබ්ලිකන්, ඩිමොක්‍රටික් කියලා භේදයක් නැහැ. ජාතික වගකීම වෙනුවෙන් එක් වෙනවා.සජිත් ප්‍රේමදාස මහතා පසුගිය දිනෙක කියා තිබුණා විපතට පත්වූ පිරිස වෙත සහන ලබා දෙන්නේ නැහැ කියලා. එතුමාට මේ විවේචනය මාධ්‍ය ඉදිරියේ නොකර ව්‍යසන කමිටුව ඉදිරියට ඇවිත් කියන්නත් ඒවා ක්‍රියාත්මක කරන්නත් පුළුවන්කම තිබෙනවා.මේ කමිටුවේ සභාපති ධුරය ජනාධිපතිතුමාට හිමි වෙද්දී සාමාජිකත්වයට පත් වන්නේ පක්‍ෂ විපක්‍ෂ භේදයක් නොමැතිව පාර්ලිමේන්තු මන්ත්‍රීවරු. මේ නිසා මේ කමිටුවට ඇවිත් අදහස් පළ කිරීම තමයි සජිත් ප්‍රේමදාස මහතා කළ යුතුව තිබෙන්නේ.* ව්‍යසනයක දී රාජ්‍ය නිලධාරීන් ගේ හැසිරීම හා ඔවුන්ගේ කාර්ය ශූරත්වය ගැන ගැටලු මතුවෙනවා. මේ තත්ත්වය නිවැරැදි කිරීමට අමාත්‍යාංශ මට්ටමින් හා රාජ්‍ය මට්ටමින් ගෙන තිබෙන පියවර ගැන පැහැදිලි කිරීමක් කළ හැකි ද?සහනාධාර ලබාදීමේ දී ආණ්ඩුවේ දේශපාලන අධිකාරිය විතරක් මේ වගකීම භාර ගෙන වැඩ කළ නොහැකියි. නිලධාරි තන්ත්‍රයට මේ විදිහේ විපතක දී කටයුතු කළ යුතු ආකාරය පිළිබඳ හොඳ අවබෝධයක් හා ඒ අවබෝධය ගැන බැඳුනු වගකීමක් තිබිය යුතුයි. ඒත් සමහරුන්ට මේ වගකීම ගැන අවබෝධයක් නැහැ. මේ විදිහේ අය නිසා තමයි විපතට පත්වූවන්ට ලැබෙන සහන සේවා ආධාර ලබාදීමේ කටයුතුවලට ගැටලු ඇති වෙන්නේ. රාජ්‍ය වැටුප් ලබන මහජන මුදලින් වැටුප් ලබන පිරිසක් වන රජයේ නිලධාරීන් තමන් ගේ වගකීම් නිසි විදිහට ඉෂ්ඨ කළ යුතුයි. ඒ විදිහේ වගකීමක් පැහැර අරිනවා නම් එය සුදුසු දෙයක් නොවෙයි. ඒ ගැන නිලධාරීන් ගේ පැත්තෙන් ඉටුවිය යුතු වගකීම් ඉෂ්ඨ කළ යුතුයි.* මේ විදිහේ වගකීම් පැහැර හරින නිලධාරීන්, වගකීම් නොතකන බලධාරීන් පිළිබඳ මොන විදිහේ පියවරක් ද අරගෙන තිබෙන්නේ?වගකීම පැහැර හරින නිලධාරීන් ගැන ගත යුතු පියවර පිළිබඳ අවධානය යොමුකර තිබෙනවා. ඒ ගැන සොයා බැලීමට හා විපතට පත්වූවන්ට අවශ්‍ය සහන ලබාදීමට නිලධාරීන් කොළඹින් පිටත් කර තිබෙනවා. මෙමඟින් ජනතාව මුහුණ දෙන අපහසුතා මඟ හැරවීමට කටයුතු කරනවා. තමන්ගේ වගකීම් පැහැර හරින කිසියම් රජයේ නිලධාරියකු ඉන්නවා නම් ඔහුට විරුද්ධව විනයානුකූලව කටයුතු කිරීමට අප පසුබට වෙන්නේ නැහැ.* එතකොට දේශපාලන අධිකාරියට මේ කාර්යයේ දී වගකීමක් නැද්ද?මම කියන්නේ නැහැ මෙතැනදී දේශපාලන අධිකාරියට වගකීමක් නෑ කියලා. දේශපාලන බල අධිකාරියට වගකීමක් තියෙනවා ඒ ප්‍රදේශවල ජනතාව මුහුණ දී ඇති අපහසුතා පිළිබඳ සොයා බැලීමට. ඒ නිසා මේ විදිහේ අපහසුතාවන්ට පත්වූ අය ගැන තොරතුරු සොයා වාර්තා කිරීම ඔවුන් ගේ වගකීම.* විපතට පත්වූ ප්‍රදේශවල සහන කටයුතු හා ඉදිරි සුබසාධන කටයුතු සඳහා යොදවා ඇති මුල්‍ය සම්පත් හා කණ්ඩායම් ගැන පැහැදිලි කිරීමක් කළ හැකි ද?මේ කටයුතු සඳහා හමුදා හා පොලිස් කණ්ඩායම් තිස් දෙකක් යොදා තිබුණා. ඔවුන් ගලවා ගැනීමේ කටයුතුවලදී විශාල මෙහෙයක් ඉටු කළා. ඒ ගැන අපි ඔවුන්ට ස්තුතිය කළ යුතුයි.මේ විපත්කාරී අවස්ථාවක දී අවශ්‍ය තරම් මුදල් ප්‍රතිපාදන ලබාදී තිබෙනවා. ඒ නිසා මෙහිදී මුල්‍ය ප්‍රතිපාදන ගැන කිසිදු ගැටලුවක් නැහැ. අනෙක අප රට මීට වඩා සිය දහස් ගුණයකින් විශාල සුනාමි ව්‍යසනයේ දී පවා ඉතාමත් කෙටි කාලයක දී යථා තත්ත්වයට පත් කර ගැනීමට පුළුවන් වුණා. ඒ නිසා අප රටට ආපදා කළමනාකරණය ගැන දීර්ඝ කාලීන අත්දැකීම් හා අවබෝධයක් තිබෙනවා. අප රටට ආපදා කළමනාකරණය කියන විෂය අලුත් දෙයක් නොවේ.* ඔබ එසේ ප්‍රකාශ කළත් ආපදා කළමනාකරණය කියන විෂයේ දී ශ්‍රී ලංකාව ගැන ඇතැමුන් පැහැදිලි චිත්‍රයක් දක්වන්නේ නැහැ. මේ ගැන ඔබට තිබෙන්නේ මොන විදිහේ අදහසක් ද?නැහැ. කවුරු මොන චිත්‍රයක් ඇන්දත් මට විශ්වාසයි අප මේ විෂයේදී සාර්ථකත්වයක් ලබා ඇති බවට. එදා සුනාමිය ආපු වෙලාවට වඩා අප විශාල දියුණුවක් ලබා තිබෙනවා. තාක්ෂණය හා නූතනත්වය ලබාගැනීමට පුළුවන් වෙලා තිබෙනවා. ඒ නිසා අද කාලගුණ දෙපාර්තමේන්තුව ඇතුළු මේ ක්‍ෂේත්‍රයට අයත් සියලු අංශ ප්‍රතිසංවිධානය කිරීමට කටයුතු කර තිබෙනවා. ඒ නිසා ආපදා කළමනාකරණ විෂය අද බොහෝ දියුණුවක් ලබා තිබෙනවා. ඒ නිසා ඉදිරි අභියෝග ජය ගැනීමට අපට පුළුවන් කමක් තිබෙනවා. අලුත් තාක්ෂණය නිසා අපට පුළුවන්කම තිබෙනවා යම් කිසි පෙර හඳුනා ගැනීමක් කිරීමට.* අප දැන් ඔබේ විෂය ධාරාවෙන් මදක් පිටතට විත් සාමාන්‍ය දේශපාලන වාතාවරණය පිළිබඳ කතා කරමු. මේ වනවිට අගවිනිසුරුතුමියට එරෙහිව දෝෂාභියෝග යෝජනාවක් ඉදිරිපත්ව ඒ ගැන විවාදසම්පන්න තත්ත්වයක් ඇති වී තිබෙනවා. මේ ගැන ආණ්ඩුවේ නියෝජිතයකු විදිහට ඔබේ මතය කුමක්ද?මෙතැන කිසිදු නීති විරෝධි තත්ත්වයක් නැහැ. දෝෂාභියෝග යෝජනාවක් ගෙන ඒමට ආණ්ඩුක්‍රම ව්‍යවස්ථාවට අනුව පූර්ණ අයිතියක් තිබෙනවා. මෙහි නිත්‍යානුකූල තත්ත්වය හා ව්‍යවස්ථාවට අනුකූලව තමයි සියල්ල සිදුවෙන්නේ. ඒ නිසා කිසිම හේතුවක් නිසා මේ යෝජනාව හෝ ක්‍රියාදාමය ගැන සැකයක් නෑ. කිසිවකු කියනවානම් මේ දෝෂාභියෝගය වැරැදියි නීතියට එකඟ නෑ කියලා එය වැරැදි අදහස් දැක්වීමක් හා මතවාද දැක්වීමක් විදිහට සඳහන් කරන්න පුළුවන්.මේ ව්‍යවස්ථානුකූල ක්‍රියාමාර්ගයේදී සියල්ල සිදුවන්නේ නීතියට අනුකූලවයි.ඒ නිසා මේ තත්ත්වය ගැන විවිධ විචාර පළකිරීම හොඳ දෙයක් වුණත් ජනතාවත් රටත් නොමඟ යැවීමට කිසිවකු උත්සාහ කරනවා නම් එය හොඳ දෙයක් විදිහට පෙන්වා දෙන්න බැහැ.ඕනෑම කරුණකදී දේශපාලන න්‍යාය පත්‍රවලට අනුකූලව වැඩ කරල පමණක් හරියන්නේ නැහැ. විපක්ෂයට අවශ්‍ය වෙලා තිබෙන්නේ හැම දේකින්ම දේශපාලන වාසියක් ලබා ගැනීමයි. ඒත් අපි හැම වෙලාවෙම දේශපාලනය ගැනම කතා කරල ඒ ගැනම යොමුවෙලා සිටීම නොවෙයි විය යුත්තේ. රට පිළිබඳව හිතවත්ව රටේ ස්ථාවරත්වය ආරක්ෂා වන විදිහට කටයුතු කිරීම තමයි විය හැක්කේ. එහෙම වුණොත් තමයි රටේ අනාගතය සුරක්ෂිත කළ යුත්තේ.* අත්‍යවශ්‍ය භාණ්ඩ මිල පාලනය කිරීමට අපොහොසත් වීම පිළිබඳව ආණ්ඩුවට චෝදනාවක් එල්ල වෙනවා. මේ තත්ත්වය පාලනය කිරීමට මොන විදිහේ පියවරක්ද ගන්න පුළුවන්?ඔය චෝදනාව මොන ආණ්ඩුවක් ආවත් එල්ල වෙන චෝදනාවක්. එදා තිබූ බඩු මිල හා අද බඩු මිල සසඳා බලන්න එදා සත ගණනේ භාණ්ඩයට අද රුපියල් ගණනින් ගෙවන්න වෙලා තිබෙන්නේ. මේ තත්ත්වය දේශීය තත්ත්වයක් පමණක් නොවෙයි ජාත්‍යන්තර සාධකද ප්‍රබල ලෙස බලපානවා. උදාහරණයක් විදිහට ගනිමු තෙල් මිල. මේ තත්ත්වය පාලනය කිරීම එය අපට කිසිසේත් පාලනය කරන්න බැහැ. ජාත්‍යන්තර තත්ත්වය තමයි මෙයට බලපාන්නේ. මේ විදිහට තෙල් මිල ඉහළ යාම පහළ යාම යන කරුණුත් මෙරට උද්ධමනයට බලවත් ලෙස බලපෑම් එල්ල කරනවා.මේ තත්ත්වය මොන ආණ්ඩුවටත් මොන පාලකයාටවත් පාලනය කරන්න බැහැ. එය තමයි සත්‍ය තත්ත්වය.ඒ වගේම දේශීය නිෂ්පාදනය හා ආහාර ද්‍රව්‍ය නිෂ්පාදනය කිරීම වැඩි කරන්න පුළුවන්නම් දේශීය මිල ගණන් පාලනය කර ගැනීමට පුළුවන්. ඒ සඳහා විධිමත් වැඩසටහන් සකස් කිරීම තමයි විය යුත්තේ. මම හිතනවා ඒ කාර්ය වෙත ආණ්ඩුවේ අවධානය යොමුවෙලා තිබෙනවා කියලා. දේශීය ආහාර වර්ග හා වගාවන් සඳහා අතහිතදීම් හා ඒ ආශි‍්‍රත වැඩසටහන් වෙත යොමුවෙලා සිටින්නේ.මේ විධිහේ විධිමත් ක්‍රමවේද හා වැඩපිළිවෙළ හරහා තමයි අපට උද්ධමනය පාලනය කර ගැනීමට පුළුවන්කම ලැබෙන්නේ.එපමණක් නොවෙයි සංවර්ධනය, සුබසාධන කටයුතු ඇතුළු හැම අංශයක් වෙතම අවධානය යොමුකර තමයි කටයුතු කරන්නේ.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n1212241</link>
    <topic>පළාත් රැසකට මහ වැසි</topic>
    <author>කිත්සිරි වනසිංහ තෙන්නකෝන් කුලසේකර, අමිල ප්‍රභාත් වනසිංහ සහ අනුරාධපුර අතිරේක සමූහ නිමල් විජේසිංහ,</author>
    <content>ඊසානදිග මෝසම සක්‍රීය වී ඇති බැවින් පළාත් කිහිපයකට ධාරානිපාත වර්ෂාව ඇද හැලෙන්නට පටන්ගෙන තිබේ. ඉන් වැඩිම හානි වාර්තා වී ඇත්තේ රජරට පළාතෙන් ය. අනුරාධපුරය හා පොළොන්නරුව යන දිස්ත්‍රික්ක දෙක මුළුමනින්ම පාහේ ගංවතුරෙන් හා වැසි වතුරෙන් යටවී ඇත.අනුරාධපුර දිස්ත්‍රික්කයේ වැව් 3000ක් මේ වනවිට පිටාර ගලමින් පවතින අතර මල්වතු ඔයද දෙගොඩ තලා යමින් පවතී.පොළොන්නරුවේ පරාක්‍රම සමුද්‍රය පිටාර ගැලීමට පටන්ගෙන ඇත. එහි වාන් දොරටු දහයම විවෘත කර තිබේ. මාර්ග සියල්ල ජලයෙන් යටවී ඇත. වව්නියාව, මන්නාරම යන දිස්ත්‍රික්කවලටද ජල ගැල්ම බලපා තිබේ.ප්‍රදේශ ගණනාවක වැව් බැමි කඩා යෑම නිසා විශාල හානි සිදුවෙමින් පවතී. පවුල් දහස් ගණනාවක් අනාථ වී ඇත. ආපදා කළමනාකරණ අමාත්‍යාංශය, පොලිසිය හා ත්‍රිවිධ හමුදාව සෑම ප්‍රදේශයකටම ගොස් සහන වැඩසටහන් ක්‍රියාත්මක කරති.ගංවතුරෙන් විපතට ජනතාවට සියලු පහසුකම් සලසන ලෙස උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා අදාළ අංශවලට නියෝග කැර ඇත.ඊයේ (23) වනවිට නාච්චාදූව, හොරොව්පොතාන මහවිලච්චිය, කලාවැව, තිසාවැව, වාහල්කඩ ආදී මහ වැව් උතුරා යාමෙන් මල්වතුඔය හා යාන් ඔයේ මහ ජල කඳ ගම් බිම් යටකරගෙන ගලා යයි. දින ගණනක් තිස්සේ ඇදහැලෙන ධාරානිපාත වර්ෂාව හේතුවෙන් අනුරාධපුර දිස්ත්‍රික්කයේ ලොකු කුඩා මහ වැවි ද ජලාශයන් හී ද වාන් දොරටු වාරි මාර්ග දෙපාර්තමේන්තුව විසින් විවෘත කැර ඇත. වාන් දොරටු විවර කැර තිබිය දීත් වැව් බැමි උඩින් මහ ජල කඳ ගලා යමින් තිබේ. කලාවැවේ සිට තිසා වැව දක්වා ජලය ගලා එන පැරණි යෝධ ඇළේ ජල කඳ අවදානම් නැති ස්ථානයකින් කපා හැරීමට කටයුතු කරමින් සිටිති.මේ වනවිට අනුරාධපුර දිස්ත්‍රික්කයේ අවතැන් කඳවුරු විසි තුනක් පිහිටුවා ඇති අතර පැයෙන් පැය අවතැන් කඳවුරු කරා ගංවතුරෙන් විපතට පත් ජනතාව එක් රොක් වෙමින් සිටිති. අනුරාධපුර නගරය මැදින් ගලා යන මල්වතු ඔය උතුරා යාමෙන් පවුල් සිය ගණනක් අවතැන් වී ඇති අතර ඊයේ (23) උදෑසන මහින්ද මහ විදුහලේ අවතැන් කඳවුරක් ඇරඹිණි. නගරයේ සියලු පාසල් අවතැන් කඳවුරු බවට පත්කරන ලෙද උතුරුමැද ප්‍රධාන අමාත්‍ය එස්. එම්. රංජිත් සමරකෝන් මහතා පෙර්දා (23) අදාළ නිලධාරීන්ට උපදෙස් දුන්නේය. මේ වනවිට ගංවතුරෙන් යටනොවන විහාරස්ථාන කරා අවතැන් වූවෝ පැමිණෙමින් සිටිති.පෙරේදා විලච්චියේ උපතිස්ස ගම්මානයේ දින පහක් තිස්සේ කොටුවී සිටි ගොවි පවුල් තිස් පහක් වෙත විකල්ප මාර්ග ඔස්සේ ගමන් කළ ප්‍රධාන අමාත්‍යවරයා වියළි ආහාර ද්‍රව්‍ය බෙදා දුන්නේය. පෙරේදා (22) ඊයේ (23) උදෑසන සිට ප්‍රධාන අමාත්‍යවරයා අවතැන් කඳවුරු වෙත යමින් ඔවුනගේ සුභසාධන කටයුතු පිළිබඳ සොයා බලා වියළි ආහාර හා සෞඛ්‍ය පහසුකම් සැලසීමට පියවර ගත්තේය.අනුරාධපුර මහ දිසාපති මහින්ද සෙනෙවිරත්න මහතා පවසන්නේ වැව් උතුරා යාමෙන් යටවන ගම්මානවල පදිංචි ජනතාව අනතුරක් වීමට පෙර ආරක්ෂිත ස්ථාන වෙත යැවීමට පියවර ගෙන ඇති බවයි. නාවික හමුදාව කිමිදුම්කරුවන් හා බෝට්ටු සේවා පවත්වා ගෙන යමින් සිටින බව මහ දිසාපතිවරයා අනුරාධපුර දිස්ත්‍රික්කයේ වැව් 3000 ක් මේ වනවිට වාන් දමමින් තිබෙන බව ද පැවසීය.අවතැන් පවුල් සඳහා ප්‍රමාදයකින් තොරව පිසූ හා වියළි ආහාර ලබා දෙමින් පවතින බවත් අවතැන් වූවන්ට යම් සහනයක් නොලැබේ නම් හෝ පමාවන්නේ නම් ප්‍රධාන අමාත්‍යවරයා, මහ දිසාපතිවරයා හෝ ප්‍රාදේශීය ;ල්කම්වරයා අමතන ලෙස දිසාපතිවරයා ඉල්ලා සිටී.මේ අතර ඊයේ (23) වනවිට පදවිය ප්‍රදේශයට මිලිලීටර් 250ක වර්ෂාවක් ඇද වැටී ඇති බවත්, අනුරාධපුර දිස්ත්‍රික්කයේ වාරිමාර්ග දෙපාර්තමේන්තුව යටතේ පාලනය වන මහා හා මධ්‍යම පරිමාණයේ වැව් 86න් 75ක් වාන් දමන අතර කුඩා වැව් සියල්ලම පාහේ උතුරා යමින් පවතින බවත්, වාහල්කඩ වැවද ඊයේ (23) වනවිට වාන් දැමීමට පටන් ගත් බව අනුරාධපුර පළාත් වාරිමාර්ග අධ්‍යක්ෂ ඉංජිනේරු ලලිත් ද අල්විස් මහතා පවසයි.මේ අතර ඊයේ (23) හොරොව්පොතාන නගරය සම්පූර්ණයෙන්ම ගංවතුරෙන් යටවීම නිසා හොරොව්පොතාන ත්‍රිකුණාමලය මාර්ගයේ ප්‍රවාහන සේවා අඩාල විය.ඊයේ (23) දවස පුරා ඇද වැටුන ධාරානිපාත වර්ෂාව හේතුවෙන් හොරොව්පොතාන නගරය සම්පුර්ණයෙන්ම යට වූ අතර වැව් නවයක වැව් බැමි කැඩී ගම්මාන රැසක් මහ ජල කඳකින් යටවී ගිය අතර ගම්වාසීහු බේරා ගැනීමට උතුරුමැද පළාත් සභාව, පොලිසිය, සිවිල් ආරක්ෂක බළකාය හා ත්‍රිවිධ හමුදාව එක්වී සිටියහ.අවතැන් වූ පිරිස් බේරා ගැනීම හා සහන සැපයීම සඳහා හොරොව්පොතාන ප්‍රදේශයට පැමිණි උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා පොලිසිය, සිවිල් ආරක්ෂක බළකාය හා හමුදාව යෙද වූ අතර ප්‍රදේශවාසීහු ද දිවි පරදුවට තබා අවතැන් වු වන් බේරා ගැනීමේ කටයුතුවල යෙදී සිටියහ. කැඩී බිඳී ගිය හා වැව් බැමි කපා දැමූ වැව්වල ජලය බේරා ගැනීම සඳහා වර්ෂාව අඩුවු වහාම ප්‍රයෝජනයට ගැනීම සඳහා වැලි කොට්ට දහසක් උතුරුමැද පළාත් සභාව විසින් ලබාදීමටත් සියලු වැව් කඩිනමින් ප්‍රතිසංස්කරණ කිරීමටත් කටයුතු කරන බවත් ප්‍රධාන අමාත්‍යවරයා පවසයි. කුඹුරු අක්කර දහස් ගණනක් ද ජලයෙන් යට වී තිබේ.අවතැන් වූවන් සඳහා හොරොව්පොතාන ප්‍රදේශයේ පාසල් හා විහාරස්ථානයන් හී කඳවුරු ඊයේ (23) සවස් වනවිට අරඹා තිබිණි. පොළොන්නරුව දිස්ත්‍රික්කයට යළිත් මහවැසි ඇද හැලීමෙන් යළිත් ගංවතුර තත්ත්වය උග්‍ර අතට හැරී තිබෙන බව පොළොන්නරුව දිසා ලේකම් නිමල් අබේසිරි මහතා කීය.පරාක්‍රම සමුද්‍රය පිටාර ගැලීම නිසා එහි වාන් දොරටු 10 අඩි 05 බැගින් උස්කර විවෘත කර ඇති බව පොළොන්නරුව වාරිමාර්ග අධ්‍යක්ෂ ඒ. ඩී. එම්. කරුණාරත්න මහතා කීය.මේ නිසා පොළොන්නරුව මඩකළපුව මාර්ගයේ කොටලිය ප්‍රදේශය “අඩි 5 ජලයෙන් යටවීම නිසා එහි ගමනා ගමන කටයුතු ඇනහිට පවතී. ජනතාවගේ ගමන් පහසුව සඳහා මේ නිසා පොළොන්නරුව මනම්පිටිය අතර විශේෂ දුම්රියක් ධාවනයට යොදා ඇත.මේ අතර දිස්ත්‍රික්කය පුරා අවතැන් කඳවුරු 22ක් තිබෙන බව පොළොන්නරුව ආපදා කළමනාකාර මධ්‍යස්ථානය කියයි.මේ අතර දිස්ත්‍රික්කයේ කුඩා වැව් ගංගා ඇළ මාර්ග පිටාර ගැලීමෙන් කුඹුරු අක්කර දහසක් ජලයෙන් යටවී පවතී.මේ අතර මැදිරිගිරිය, ලංකාපුර, දිඹුලාගල, ඇළහැර, හිඟුරක්ගොඩ, තමන්කඩුව ප්‍රාදේශීය ලේකම් කොට්ඨාසවෙල මාර්ග පහත් බිම් ජලයෙන් යටවී පවති. මින්නේරිය වැවේ ආරක්ෂාවට එහි වැඩි ජලය කන්තලේ කවුඩුළු වැවට මුදාහැරේ.පවතින අයහපත් කාලගුණය හේතුවෙන් ඊයේ (23) දිනය වනවිට උතුරු ප්‍රදේශයේ පවුල් 1079 ක් විපතට පත්ව සිටි බව වාර්තා විය. වවුනියාව දිස්ත්‍රික්කයේ පවුල් 300ක්, මුලතිව් පවුල් 329ක් කිලිනොච්චිය 250ක් සහ මන්නාරම 200ක් ලෙස මෙම පිරිස් අවතැන්ව ඇතැයි එම දිස්ත්‍රික් ලේකම් කාර්යාල ආරංචි මාර්ග සඳහන් කරයි.වැව් හා ඇළවේලී පිටාර ගැලීමත් සමඟ නිවාස හා පදිංචි ඉඩම් යටවීමෙන් මෙම පිරිස විපතට පත්ව තිබේ. අයහපත් කාලගුණය හේතුවෙන් කන්තලේ වැවේ ජල මට්ටම ශීඝ්‍රයෙන් ඉහළ යෑම නිසා වැවේ වාන් දොරටු 10ම අඩි තුන බැගින් විවෘත කළ බව වාරිමාර්ග ඉංජිනේරු ඩබ්. එල්. නිපුන බුද්ධික මහතා කීය.වැවේ උපරිම ජල ධාරිතාවය අක්කර අඩි 1,14,000ක් වන අතර මේ වනවිට ජලාශය අක්කර අඩි 1,13,000ක් පිරී පවතින බැවින් වාන් දොරටු 10යම විවෘත කළ බව ඉංජිනේරුවරයා පෙන්වා දුන්නේය.සම්පත් සංජීව, පොළොන්නරුව සමූහ - ගාමිණී ඔබේසේකර, පොළොන්නරුව දිසා සමූහ – ඇම්. පී. සරත්, බන්දුල සෙනෙවිරත්න, වවුනියාව උතුර, ත්‍රි’මලේ විශේෂ – ඒ. ටී. එම්. ගුණනන්ද .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n1212242</link>
    <topic>ශිරාණි අපි ඡන්දෙ ඉල්ලමු!</topic>
    <author/>
    <content>අගවිනිසුරු ආචාර්ය ශිරාණි බණ්ඩාරනායක මහත්මියට දේශපාලනයට එන්නැ’යි විවෘත ආරාධනාවක් සරත් ෆොන්සේකා විසින් කර තිබේ. මේ ආරාධනාව දේශපාලන ක්ෂේත්‍රයේ දැඩි විවේචනයටත්; පොදු සමාජයේ හාස්‍යයටත් ලක් ව තිබේ.අගවිනිසුරු ආචාර්ය ශිරාණි බණ්ඩාරනායක මහත්මිය මුල සිට ම ක්‍රියා කර ඇත්තේ දේශපාලන න්‍යාය පත්‍රයකට අනුව යැයි ද, ඇය පසු පසින් රාජ්‍ය නොවන සංවිධාන, දෙමළ ඩයස්පෝරාව, බටහිර බලවේග හා විපක්ෂයේ ඇතැම් කණ්ඩායම් ඇතැ’යි ද පෙන්වා දෙන විද්වත්හු එම ව්‍යාපාරයේ ඉලක්කය රට අස්ථාවර කිරීම බව ද පෙන්වා දෙති.බරපතළ චෝදනා 14කට සැකකාරිය වී සිටින අගවිනිසුරුතුමිය ඉන් පලා යෑමේ මඟක් ලෙස දේශපාලනය තෝරාගෙන ඇතැ’යි ද ඒ අනුව ව්‍යවස්ථාදායකයට අභියෝග කරමින් තේරීම් කාරක සභාව මග හැරීමට පියවර ගෙන ඇතැ’යි ද ඉහත කී විද්වත්හු පෙන්වා දෙති. මේ සිදුවීම සම්බන්ධයෙන් අදහස් දක්වන දේශපාලන ක්ෂේත්‍රයේ ප්‍රවීණයෝ කිහිප දෙනෙක් මෙසේ කියා සිටිති.ශ්‍රී ලංකා නිදහස් පක්‍ෂයේ ජ්‍යෙෂ්ඨ උප සභාපති සහ වාරිමාර්ග සහ ජල සම්පත් කළමනාකරණ ඇමැති නිමල් සිරිපාල ද සිල්වා,“අපේ රටේ උපරිමාධිකරණ විනිසුරුවන් ඉවත් කිරීමට ආණ්ඩු ක්‍රම ව්‍යවස්ථාවෙන්ම අවශ්‍ය විධි විධාන සලසා දී තිබෙනවා. ඒ අනුවයි පාර්ලිමේන්තුවට බහුතර මහජන මන්ත්‍රීවරුන්ගේ යෝජනාවක් ලෙස ගෙන ආ දෝෂාභියෝගය පිළිබඳ ක්‍රියා කළේ. එතැනදි චෝදනා 14ක් තිබුණා. අපි පහක් විභාග කළා. තුනකට අගවිනිසුරුතුමිය වැරදිකාරිය බවත්, දෙකකින් ඇය නිදහස් බවත් අපේ වාර්තාවෙන් පාර්ලිමේන්තුවට කිව්වා.මේ ක්‍රියාදාමය අභියෝගයට ලක් කරමින් ඇතැම් බංකොලොත් දේශපාලනඥයන් වාසි ගන්නට කටයුතු කරනවා. ඒවා සියල්ල අපි තරයේ හෙළා දකිනවා. ආණ්ඩු ක්‍රම ව්‍යවස්ථාවේ ප්‍රතිපාදන යටතේ මීට පෙරත් අගවිනිසුරුවරුන් ඉවත් කොට තිබෙනවා. මේ දේවල් නොදැන වාගේ සමහර පිරිස් අද කටයුතු කරනවා. මේ තමයි දේශපාලන වාසි ලබා ගන්න කරන උත්සාහයන්. මේ කිඹුල් කඳුළුවලට කවුරුන් හෝ රැවටෙනවා නම් අපිට කරන්න දෙයක් නැහැ.අපි රටේ ජනතාවගෙන් ඉල්ලා සිටින්නේ තවමත් රට බෙදීමේ කොටි පුල්ලි, කොටි අතකොළු ක්‍රියාත්මකයි. මේ රටට එරෙහි බලවේග සමඟ එක් වී රට ආගාධයට ඇද දමන්නට කටයුතු කරන්නට එපා කියලායි. බුද්ධිමත් ජනතාව අපි සමඟ සැමදාමත් සිටිනා බවට විශ්වාසයි.අපේ රජය බොහෝම ශක්තිමත් රජයක්. මේ රජය ගෙන යන රට දිනවන වැඩපිළිවෙළ, රට, ජනතාව නඟාසිටුවන වැඩපිළිවෙළ නතර කිරීමට ඔය කිසිම කෙනෙකුට බැහැ යැයි ද ඇමැතිවරයා අවසාන වශයෙන් සඳහන් කෙළේ ය. විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා, දේශපාලනය කිරීමට මනා ඉවසීමක්, පළපුරුද්දක් හා විශේෂයෙන් ජනතාවගේ දුක කඳුළු හැඳින ගන්න ඕනෑ. ඒ කිසිවක් නැති සරත් ෆොන්සේකා දේශපාලනයට ඇවිත් අනාථ වුණා. ඒ ඉරණම අද ආචාර්ය ශිරාණි බණ්ඩාරනායක මහත්මියට අත් කරදීමට ඔහු කටයුතු කරනවා.ජනාධිපති මහින්ද රාජපක්‍ෂ මහතාගේ දේ්ශපාලන ජීවිතයට දශක හතරක් ඉක්මවුවා. එතුමාගේ පියා සැබෑ ජනතා හිතවාදී දේශපාලනඥයෙක්. එවන් උරුමයක් තිබෙන රාජ්‍ය නායකයාට අභියෝග කරන්නට හැකි කිසිම දේශපාලන චරිතයක් අද රටේ පේන තෙක් මානයක නැහැ. මේ නිසා විපක්‍ෂය අද බංකොලොත් වෙලා ඉන්නේ. බංකොලොත් විපක්‍ෂයට, අනාථ වී ඉන්න සරත් ෆොන්සේකාට අගවිනිසුරුතුමිය ආවා කියලා ඇතිවෙන සෙතක් නැහැ.ප්‍රවාහන නියෝජ්‍ය ඇමැති රෝහණ දිසානායක මහතා,ගෞරවනීය තත්ත්වයක් රැකගෙන ඉන්න හිටපු ෆොන්සේකා මහත්තයාට නොදන්න දේශාලනයට ඇවිත් වෙච්ච දේම ඇයි මේ තවත් අයට කරන්න හදන්නෙ. දැන් කෝ හිටපු අර්ජුනලා, ටිරාන් අලස්ලා ඒ අය මෙයාව හැර ගියාට පස්සෙ දේ්ශපාලනය ගැන අල්ප මාත්‍රයක් නොදන්නා අයට මහා ප්‍රතිරූප හදල තමන්ගෙන් ගිලිහී ගිය තැන රැක ගන්න ෆොන්සේකා මහත්තයා දරන උත්සහයක් මේක. මේක මේ අද ඊයේ නෙවෙයි කාලයක් ඉඳලම සැලසුම් කරපු දෙයක්.ශිරාණි බණ්ඩාරනායක මහත්මියගෙ හිතකවත් මේ දේ තිබුණ නම් පුංචි ඉඟියක්වත් එතුමිය දෙන්න එපායැ. එහෙම එකකුත් නැති එකේ එතුමිය අගවිනිසුරු පුටුවෙ ඉදිද්දිම ෆොන්සේකා මහත්මයගෙ මෙවැනි ප්‍රකාශවලින් ජනතාව තේරුම් ගන්නවා බළලා මල්ලෙන් එළියට පැනපු බව.අද ෆොන්සේකා මහත්තයට පිරිසක් නැහැ.එනිසා රැෙඳන්න තැනක් නැහැ. පුංචි ඉඩක් හරි ඇත්නම් ඒ මාධ්‍ය තුළ විතරයි. ඒකත් හෙට අනිද්දට ගිලිහුනාම රැෙඳන්න තැනක් හොයනවා. බස්නාහිර පළාත් සභා අමාත්‍ය උදය ගම්මන්පිල මහතා - “අද සරත් ෆොන්සේකා මහත්මයාගේ දේශපාලන සවිය බිඳ වැටිල ඉවරයි. අද අර්ජුන නැහැ ටිරාන් අලස් එයා එක්ක නැහැ. තියෙනවා නම් මාධ්‍ය පැත්තෙන් පුංචි ඉඩක් විතරයි තියෙන්නෙ. ඉතින් ඒ තුළ තමන් ස්ථාවරයි කියන්න සරත් ෆොන්සේකා ඔවැනි ප්‍රකාශ කරනවා. ඒ ගැන කලබල විය යුතු නැහැ. අග්‍රවිනිශ්චයකාරතුමිය තවමත් එම තනතුරේ ඉන්නවා. ඒ ඉන්දැද්දි මෙවැනි ප්‍රකාශයක් කළාම අපි කාටත් තේරෙනවා ඒ අයගෙ අභිමතාර්ථය තිබුනෙ කවුරුන් හෝ කමක් නැහැ සමාජයේ කතාබහට ලක් වුන කෙනෙක් තම දේශපාලන ගමනේ මුක්කුවක් කර ගන්න එක. ඒක නිසා හොඳම වැඩේ මේ යන විදියට යන්න දීලා ෆොන්සේකා මහතාගේ දේශපාලන ගමන නතර වෙන තැන දිහා බලාගෙන ඉන්න එක විතරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n1212243</link>
    <topic>තේරීම් කාරක සභාවේ රාජකාරි අවසන්නොතීසි නිකුත් කීරිමෙන් පලක් නැහැ</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>අගවිනිසුරුවරියට එරෙහි දෝෂාභියෝගය සම්බන්ධයෙන් සොයා බැලිමට පත්කළ තේරීම් කාරක සභාවේ රාජකාරී කටයුතු අවසන් හෙයින් නොතීසි නිකුත් කිරිමෙන් පලක් නොමැති බව ධීවර කටයුතු පිළිබඳ ඇමැති දොස්තර රාජිත සේනාරත්න මහතා පැවසීය.තේරීම් කාරක සභාවේ වාර්තාව පාර්ලිමේන්තුවට ලබාදුන් පසු ඒ පිළිබඳ කතා කිරීමට අයිතියක් නොමැති බවත් ඒ ගැන තීන්දු තිරණ ගත හැක්කේ පාර්ලිමේන්තුවට බවත් හෙතෙම කීවේය. යුක්තිය උදෙසා ජනතා ව්‍යාපාරය මඟින් ශ්‍රී ලංකා පදනම් ආයතනයේ ඊයේ (23) සංවිධානය කර තිබු මාධ්‍ය හමුවට සහභාගි වෙමින් ඇමැතිවරයා එසේ ප්‍රකාශ කළේය.අගවිනිසුරුවරියට එරෙහිව මුලින්ම දෝෂාභියෝගයක් ගෙන එන්න සූදානම් වුණේ එජාපය හා ජවිපෙ බව පවසන ඒ මහතා ඒ පිරිස්ම අද වහසිබස් දොඩවමින් දේශපාලන බංකොළොත්භාවය පෙන්නුම් කරමින් සිටින බව පැවසීය.ජාතික ඉතිරි කිරිමේ බැංකුවේ සභාපතිවරයා ඉන් ඉවත් කිරිමත් සමඟ ඇති වුවක් බවත්, ඇතැම් අය ජනතාව නොමග යැවීමේ චේතනාවෙන් මෙය දේශපාලන සිද්ධිදාමයකට ලඝු කරමින් සිටින බවත් ඇමැතිවරයා ප්‍රකාශ කළේය.ජනවාරි 08 වැනිදා පාර්ලිමේන්තුව රැස්වීමෙන් පසු තේරීම් කාරක සභා වාර්තාව පාර්ලිමේන්තුවට ඉදිරිපත් කරන බවද සේනාරත්න මහතා කීවේය. මේ අවස්ථාවට සෞඛ්‍ය නියෝජ්‍ය ඇමැති නිතිඥ ලලිත් දිසානායක මහතා ද සහභාගි වි සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n1212244</link>
    <topic>සරසවි ආචාර්ය වැටුප 30%කින් ඉහළට</topic>
    <author>මහින්ද අලුත්ගෙදර</author>
    <content>සරසවි ආචාර්යවරුන්ගේ වැටුප 30% දක්වා ඉහළ නැංවීමට රජය තීරණය කරයි.ඒ අනුව සරසවි ආචාර්යවරුන්ගේ පර්යේෂණ සහ අධ්‍යයන දීමනාව සියයට 25 සිට සියයට 30 දක්වා විවිධ ක්ෂේත්‍රයන්හි මූලික වැටුපේ ප්‍රතිශතයක් ඉහළ නැංවෙන අතර එය ලබන 2013 වසරේ ජනවාරි 01 දා සිට ක්‍රියාත්මක කෙරෙන බව ආර්ථික සංවර්ධන අමාත්‍යාංශය අවධාරණය කරයි.සරසවි ආචාර්යවරුන් දින 100 ක වැඩවර්ජනයක් සිදුකරන ලද අතර එහිදී සරසවි ආචාර්යවරුන්ගේ සමිති සම්මේලනය සහ ආර්ථික සංවර්ධන ඇමැති බැසිල් රාජපක්ෂ මහතා අතර පැවැති සාකච්ඡාවන්හි ප්‍රතිඵලයක් වශයෙන් එම වැඩවර්ජනය නිමාවට පත්විය.සරසවි ආචාර්යවරුන්ගේ වැටුප් වැඩිකිරීමට රජය ගත් මෙම තීරණය නිල වශයෙන් උසස් අධ්‍යාපන අමාත්‍යාංශය වෙත බාරදීම ආර්ථික සංවර්ධන ඇමැති බැසිල් රාජපක්ෂ මහතා විසින් එම අමාත්‍යාංශයේදී සිදු කෙරිණි. ම අවස්ථාවට විශ්ව විද්‍යාල සරසවි ආචාර්යවරුන්ගේ සමිති සම්මේලනයේ සභාපතිවරයා ඇතුළු ඉහළපෙලේ නියෝජිත පිරිසක් සහ විශ්ව විද්‍යාලවල උපකුලපතිවරුන්ද සහභාගිවූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n1212245</link>
    <topic>හිරු වටා දුටු ආවාටයඅඳුරු කාල මිථ්‍යාව හා සම්බන්ධ නැහැ</topic>
    <author>පණ්ඩුක සමරසේකර</author>
    <content>පෙරදිග අහසේ ඊයේ (23) පෙරවරුවේ දී හිරු වටා දක්නට ලැබුණු ආවාටය ඉදිරියේ ඇතිවනවා යැයි පැවසෙන දින 3ක අඳුරු කාලය හා කිසිදු සබඳතාවක් නැතැයි තාරකා විද්‍යාඥ ආචාර්ය චන්දන ජයරත්න මහතා පවසයි.වලාකුළු ඇතිවීමට තරම් ජල වාෂ්ප වායු ගෝලයේ නැතිවිට මෙවැනි අයිස් ස්පථික ඇතිවන බවත් ඒවා පොළොවේ සිට කි. මීටර් 10 – 15 ඉහළ අහසේ ඝනීභවනය වන බවත් පැවසූ චන්දන ජයරත්න මහතා මෙවැනි ස්වභාවික තත්ත්වයන් ඇතිවීම වියළි කාලගුණයක පෙර නිමිත්තක් බවද පැවසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n1212246</link>
    <topic>තිස්ස වැවේ බෝට්ටුවක් පෙරළී වන්දනා නඩයේ 7ක් මරුට</topic>
    <author>මහින්ද අලුත්ගෙදර, රක්ෂණ ශ්‍රියන්ත, බන්දුල ගුණසේකර සහ හම්බන්තොට සමූහ</author>
    <content>තිස්සමහාරාම, තිස්ස වැවේ බෝට්ටුවක් පෙරළීයාමෙන් පුද්ගලයන් හත්දෙනෙකු මියගියහ. වන්දනාකරුවන් පිරිසක් ගමන්ගත් බෝට්ටුවක් පෙරළී යාමෙන් මේ අනතුර සිදුව තිබෙන අතර ඒ අවස්ථාවේදී පුද්ගලයන් 22 දෙදෙදෙකු එහි ගමන්කර තිබෙන බව පොලිස් මාධ්‍ය ප්‍රකාශක කාර්යාලය සඳහන් කරයි.පෙරේදා (22) පස්වරු 3.40 ට පමණ මේ අනතුර සිදුව තිබෙන අතර ඔවුන් හෝමාගම ප්‍රදේශයේ කර්මාන්ත ශාලාවක සේවය කරන පිරිසක් බවට  තොරතුරු අනාවරණය කරගෙන ඇත.මියගිය පුද්ගලයන්ගේ මෘත ශරීර දෙබරවැව රෝහල් මෘත ශරීරාගාරයේ තැන්පත්කර තිබෙන අතර මුනිසාමි මාර්ටින් රසික චන්ද්‍රලාල්, කළුතර පටබැඳිගේ අසේල නිරෝෂන්, බෝපැන්න ලියනගේ රොහාන් තිලකරත්න, නම්බුගේ ශ්‍රීයන්ත පීරිස්, රනිල් චමින්ද කුමාර යන අය මෙලෙස මියගොස් තිබෙන බවට හඳුනාගෙන ඇතැයිද පොලිස් මාධ්‍ය ප්‍රකාශක කාර්යාලය සඳහන් කරයි.අතුරුදන්වූ මුතුකුමාර් ශ්‍රීධරන් සහ ඩී. මනෝජ් යන අයගේ සිරුරු ඊයේ (23) සොයා ගන්නා ලදී.බෝට්ටුවේ ගමන් ගති පිරිසෙන් වැඩි දෙනෙකු බීමත්ව තිසා වැවේ එගොඩ දූපතකට ගොස් ආපසු එමින් සිටියදී මේ අනතුරට මුහුණ පා තිබෙන බවද ප්‍රමාණය ඉක්ම වූ පිරිසක් මේ බෝට්ටුව් ගමන් ගැනීම බොහෝ විට මේ අනතුරට හේතුව වන්නට ඇතැයි පොලිස් ආරංචි මාර්ග පවසයි.සොයාගත් මළසිරුරු පශ්චාත් මරණ පරීක්ෂණ සඳහා තිස්සමහාරාම මූලික රෝහලට ගෙනැවිත් තිබේ. මළ සිරුරු පිළිබඳ පශ්චාත් මරණ පරීක්ෂණ ඊයේ (23) පෙරවරුවේ පැවැත්විණි.මේ ඛේදවාචකය පිළිබඳ තිස්සමහාරාම පොලිස්ස්ථානාධිපති ප්‍රධාන පොලිස් පරීක්ෂක සමරවික්‍රම සරත් මහතා ඇතුළු නිලධාරීහු පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n1212247</link>
    <topic>පෞද්ගලික පංති ගුරුවරයාත්සහායකයකුත් අත්අඩංගුවේ</topic>
    <author>සුභාෂිනී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විද්‍යාව ප්‍රශ්න පත්‍රය පිටවීම සම්බන්ධයෙන් වැඩදුර ප්‍රශ්න කිරීම සඳහා පෞද්ගලික විද්‍යා ගුරුවරයකු වන සම්පත් අත්තටගේ මහතා මහ ඒ මහතාගේ සහායකයකු රහස් පොලිසිය මගින් පසුගිය 21දා අත්අඩංගුවට ගැනීමෙන් අනතුරුව රිමාන්ඩ් බන්ධනාගාරගත කර තිබේ.සම්පත් අත්තටගේ මහතා සහ ඹහුගේ සහායකයා ලබන 28 දා තෙක් රක්ෂිත බන්ධනාගාරගත කිරීමට කඩුවෙල මහේස්ත්‍රාත්වරයා නියෝග කොට තිබේ. පසුගිය 15 වනදා පැවති විද්‍යාව ප්‍රශ්න පත්‍රයේ පළමු කොටසෙහි අඩංගු ප්‍රශ්න 18ක් පමණ එම ප්‍රශ්න ලෙසින්ම මුද්‍රණය කර පුද්ගලික පන්ති ගුරුවරයකු වූ සම්පත් අත්තටගේ මහතා විභාගයට පෙර සිසුන්ට ලබාදුන් බවට එම සිසුන්ගේ මාපියන් විභාග කොමසාරිස්වරයාට පැමිණිලි කිරීමෙන් අනතුරුව රහස් පොලිස් පරීක්‍ෂණ ආරම්භ කෙරිණි. ම් සිද්ධිය සම්බන්ධයෙන් විභාග කොමසාරිස් ජනරාල් ඩබ්ලිව්. එම්. එන්. ජේ. ඩබ්ලිව්. පුෂ්පකුමාර මහතා රහස් පොලිසියට පැමිණිලි කළ අතර විශාල පිරිසකගෙන් ප්‍රශ්න කරනු ලැබීය.මේ සම්බන්ධයෙන් රහස් පොලිස් පරීක්‍ෂණ වාර්තාව ලැබීමෙන් අනතුරුව ඉදිරි පියවර ගන්නා බව විභාග කොමසාරිස් ජනරාල්වරයා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n1212248</link>
    <topic>අයහපත් කාලගුණයෙන් 42ක් මිය ගිහින්</topic>
    <author>මහින්ද අලුත්ගෙදර, රක්ෂණ ශ්‍රියන්ත</author>
    <content>රටපුරා විවිධ ප්‍රදේශයන්හි පවතින අයහපත් කාලගුණ තත්ත්වය හේතුවෙන් මියගිය පුද්ගලයන් ගණන 42 දක්වා ඉහළගොස් තිබේ.මේ වනවිට අවතැන් කඳවුරු සංඛ්‍යාව  92ක් පුද්ගලයින් 17,608 දෙනෙකු තාවකාලිකව රඳවා තිබෙන බව ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා අවධාරණය කරයි.මාර්ගවලට පස් කඳු කඩා වැටීම හේතුවෙන් ප්‍රදේශ කිහිපයක මාර්ග අවහිර වී තිබෙන අතර ජලාශ කිහිපයක් පිරී යාමෙන් වාන් දොරටු විවෘති කිරීමට සිදුව තිබෙන බවද ඒ මහතා සඳහන් කරයි.නුවරඑළිය - වැලිමඩ, පොළොන්නරුව - මඩකළපුව, සෝමාවතිය - සුංගාවිල මාර්ගයන්ට පස් කඳු කඩාවැටීම සහ ජලයෙන් යටවීම හේතුවෙන් තාවකාලිකව වසා දැමීමට පියවර ගෙන තිබෙන අතර එම මාර්ග කඩිනමින් යථා තත්ත්වයට පත් කිරීමට පියවර ගන්නා බවද සහකාර අධ්‍යක්ෂ කියාසිටී. දැදුරු ඔය, පොළොන්නරුව පරාක්‍රම සමූද්‍රය, අනුරාධපුර රාජාංගනය වැව, උඩවලව ජලාශය සහ කන්තලේ ජලාශයේ ජල මට්ටම ඉහළයාම හේතුවෙන් වාන් දොරටු විවෘතකළ බවද ඒ ආශ්‍රිත ප්‍රදේශයන්හි ජනතාව ඒ සම්බන්ධයෙන් විශේෂ අවධානය යොමුකළ යුතු බවද ආපදා කළමනාකරණ මධ්‍යස්ථානයේ සහකාර අධ්‍යක්ෂවරයා ප්‍රකාශ කරයි. මේ අතර හොරොව්පතාන නගරයද ජලයෙන් යටවී ඇති බව ආපදා කළමනාකරණ මධ්‍යස්ථානය සඳහන් කරයි.අයහපත් කාළගුණික තත්ත්වය හේතුවෙන් විපතට පත් ජනතාවට සහන සැළසීමේ කටයුතු ඉදිරියටත් ක්‍රියාත්මක කිරීමට ආපදා කළමනාකරණ මධ්‍යස්ථානය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n1212249</link>
    <topic>විජේදාස රාජපක්ෂ නිවසට වෙඩි තැබීමප්‍රකාශ 19ක් ලබා ගෙන</topic>
    <author/>
    <content>පාර්ලිමේන්තු මන්ත්‍රී විජේදාස රාජපක්ෂ මහතාගේ නිවස අසල සිදුවූවා යැයි කියන වෙඩි තැබීම සම්බන්ධව කරන ලද පරීක්ෂණවලදී මූලික ප්‍රකාශ 19ක් ලබා ගෙන ඇති අතර සිද්ධිය සම්බන්ධ විශේ්ෂ පොලිස් කණ්ඩායම් 2ක් පරීක්ෂණ පවත්වන බව පොලිස් මූලස්ථානය සඳහන් කරයි.ඒ සම්බන්ධයෙන් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා නිකුත් කළ නිවේදනයේ මෙසේද දැක්වේ.මෙම සිද්ධියට අදාළව මේ වන විට ප්‍රකාශ 19ක් ලබා ගෙන ඇත. රජයේ රස පරීක්ෂකතුමා ස්ථානයට ගෙන්වා පරීක්ෂණ පැවැති අතර අපරාධ ස්ථාන පරීක්ෂා කිරීමේ නිලධාරීන් ගෙන්වා විශේෂ පරීක්ෂණ සිදු කර ඇත. ඇඟිලි සටහන් කිරීමේ පරීක්ෂණ නිලධාරීහු පරීක්ෂණ පැවැත්වූහ. මිරිහාන පොලිස් ස්ථානයේ විශේෂ පොලිස් කණ්ඩායම් 02ක් දීර්ඝ වශයෙන් පරීක්ෂණ පවත්වමින් සිටී.මේ පරීක්ෂණයේ ප්‍රකාශ සටහන් කිරීමේදී විජේදාස රාජපක්ෂ මහතාගේ පුතා විසින් මූලික ප්‍රකාශයේදී ඔහු පරිගණක කාමරයේ සිටින විට රාත්‍රී 12.30ට පමණ රතිඤ්ඤා ශබ්ද 03ක්් පමණ ඇසුනු බවත් එම අවස්ථාවේ මෝටර් රථයක් යන බව ඇසුණු බවත් මෙම සිද්ධිය ගැන තම පියාට දැනුම් දීමට ගිය අවස්ථාවේ ඔහු නිදාගෙන සිටි බැවින් දැනුම් දීමට නොහැකි වූ බවත් පසුව ඔහුද නිදාගෙන පසු දින උදේ පැය 6.30ට පමණ අවදි වී රියදුරු සේනකට මේ සම්බන්ධව දැනුම් දී පාරේ වැටී තිබූ හිස් පතරොම් කොපුවක් දැක තම පියාටද දැනුම් දුන් බව ප්‍රකාශ කර ඇත.නමුත් පසුව දෙවන වරට ප්‍රකාශයක් ලබා දෙමින් රතිඤ්ඤාා පුපුරනවා ශබ්දය ඇසෙන වෙලාවේදී තමා ඒ බව පැවසීමට පියාගේ කාමරයට ගිය විට ඔවුන් නිදා ගෙන සිටිනවා දුටු බවත් මේ සම්බන්ධව පියාට දැනුම් දුන් විට තමාට නිදා ගන්නා ලෙස ප්‍රකාශ කළ නිසා නිදාගත් බවත් පවසා ඇත. එසේම මේ සම්බන්ධව පාර්ලිමේන්තු මන්ත්‍රී විජේදාස රාජපක්ෂ මහතා උදෑසන මූලික විමර්ශනයක් පැවැත්වීමට ගිය මූලස්ථාන පොලිස් පරීක්ෂකවරයාට මෙම වෙඩි තැබීමේ සිද්ධිය ඔහු දැන ගත්තේ උදෑසන තම පුතාගෙන් බව වාචිකව ප්‍රකාශ කර ඇති අතර කෙසේ වුවද පසුව ප්‍රකාශය ලබා දෙන අවස්ථාවේ ඔහුටද රාත්‍රි 12.30ට පමණ රතිඤ්ඤා පුපුරනවා වැනි වෙඩි ශබ්ද 03ක් ඇසුණු බවත් ඔහු ජනේලය විවෘත කර පාර දෙස බලා කිසිවෙක් නොදුටු හෙයින් නිදාගත් බවත් ඊට සුළු මොහොතකට පසු තම පුතා පැමිණ වෙඩි ශබ්ද ඇසුණු බවට පවසා සිටි බවත් පවසමින් ප්‍රකාශයක් ලබාදී ඇත.කෙසේ වුවද මේ සම්බන්ධව පාර්ලිමේන්තු මන්ත්‍රී විජේදාස රාජපක්ෂ මහතාගෙන් එදින රාත්‍රියේ එම සිද්ධිය පිළිබඳ ඔහුගේ ආරක්ෂාවට සිටි පොලිස් නිලධාරියාට හෝ 119 හදිසි ඇමතුම් අංශයට දැනුම් නොදීම පිළිබඳ නැවත ප්‍රකාශයක් ලබා ගැනීමින් විමසන ලදී. මෙවැනි සිද්ධියක් වූ අවස්ථාවක 119 හදිසි ඇමතුම් අංශයට හෝ ආරක්ෂක නිලධාරියාට දැනුම් දුන්නේ නම් මෙම සිද්ධියට අදාළව සැකකරුවන් අත්අඩංගුවට ගැනීමට හෝ ක්‍ෂණිකව ක්‍රියාමාර්ගයක් ගැනීමට ඉඩ කඩ තිබුණි. මෙවැනි වෙඩි තැබීමක් සිදු වූවා යැයි කියන අවස්ථාවක ආරක්ෂාවට පොලිස් නිලධාරියෙකු සිටියදී ඔහුට දැනුම් නොදීම හා ඉතාමත් පහසුවෙන්119 හදිසි ඇමතුම් අංශයට දැනුම්දීමට අවස්ථාව තිබියදී දැනුවත් නොවීම පිළිබඳ ගැටලුකාරී තත්වයක් පැන නැගී ඇත.කෙසේ වුවද සිද්ධිය පිළිබඳව දීර්ඝ පරීක්ෂණයක් ඉතා කඩිනමින් සිදු කරන බව දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n12122410</link>
    <topic>ජාතික ශිල්ප ප්‍රදර්ශනය 201227 වැනි දින සිට 30 දා දක්වා</topic>
    <author>චින්තා රණසිංහ</author>
    <content>ශ්‍රී ලංකාවේ සාම්ප්‍රදායික කර්මාන්තකරුවන්ගේ හෙළ කලා මංගල්‍යය වන "ජාතික ශිල්ප ප්‍රදර්ශනය 2012" කොළඹ සිරිමාවෝ බණ්ඩාරනායක අනුස්මරණ සම්මන්ත්‍රන ශාලාවේ දී මස 27 වැනි දින සිට 30 වැනි දින දක්වා පෙරවරු 10.00 සිට රාත්‍රී 10.00 දක්වා පැවැත්වේ.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය මෙහෙයවීමෙන් ජාතික ශිල්ප සභාව සංවිධානය කරන මේ ප්‍රදර්ශනයේ සමාරම්භක උත්සවය එම ඇමැති ඩග්ලස් දේවානන්දා, නියෝජ්‍ය වීරකුමාර දිසානායක යන මහත්වරුන්ගේ ප්‍රදානත්වයෙන් ‍මේ මස 27 වැනි දින විවෘත කෙරේ.කුඩා හා මධ්‍යම පරිමාණයේ කර්මාන්ත ක්ෂෙත්‍රය නියෝජනය කරන දේශීය හස්ත කර්මාන්ත ශිල්පීන්ගේ නිර්මාණ ඇතුළත් අළෙවි කුටි 200 ක ප්‍රදර්ශන භාණ්ඩ 1500 ක් පමණ ප්‍රදර්ශනය කෙරේ. වාර්ෂිකව පැවැත්වෙන මේ ප්‍රදර්ශනය එම අමාත්‍යාංශය යටතේ වන ලංකා කාර්මික සංවර්ධන මණ්ඩලය, තල් සංවර්ධන මණ්ඩලය, ජාතික මෝස්තර මධ්‍යස්ථානය, නෝර්ත් සී ලිමිටඩ් ආයතනය හා කිතුල් සංවර්ධන වැඩසටහන ද දායකත්වය සපයයි.මෙවර ප්‍රදර්ශනය හා අළෙවි සල්පිල සඳහා පිත්තල, රන්රිදී, දැව, මූර්ති, කැටයම්, ලාක්ෂා, සේසත්, දුම්බර පැදුරු, බතික්, පැච් වර්ක්, රේන්ද, පොල්කටු, සම්භාණ්ඩ ඇතුළු නිර්මාණ රැසක් ඉදිරිපත් කෙරේ.දිවයිනේ පළාත් නවය ආවරණය කරමින් පවත්වන හස්ත කර්මාන්ත ප්‍රදර්ශන නවයේ ජයාග්‍රාහකයන්ගේ විශිෂ්ට නිර්මාණ ප්‍රදර්ශන භූමිය තුළ දී දැක බලාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n12122411</link>
    <topic>වේගයෙන් ආපු බෝට්ටුව එකවරම හැරවූවා-එවිට පෙරළුණා</topic>
    <author>ඉංගිරිය මධ්‍යම සමූහ – ප්‍රියදර්ශනී කහවලහොරණ විශේෂ – එම්. ඩී. වී. විජයනාථ සහ ඉංගිරිය සමූහ කුමාරි ගමගේ</author>
    <content>මේ දිනවල දිවයිනේ සතරදික් භාගයෙන්ම අසන්නට, දකින්නට ලැබෙන්නේ ස්වභාවික අනතුරුවලින් සිදුවු හද කම්පාකරවන සිද්ධීන්ය. මේ ව්‍යසන අතරින් බොහොමයකට වගකිව යුත්තා බවට ජල රකුසා නිතරගයෙන්ම පත්ව සිටී. පසුගිය 22 වන සෙනසුරාදා ඉංගිරිය, ශාන්ත පීතර ජනපදයෙන්ද එලෙස හද කම්පාකරවන පුවතක් අසන්නට ලැබුණු අතර ඊට වගකිව යුත්තා බවටද පත්ව තිබුණේ ජල රකුසාමය. නමුත් වෙනස වූයේ ජල රකුසා පැමිණ ඔවුන් බිලිගත්තා නොව, ඔවුන් ජල රකුසා වෙත ගොස් ඊට බිලිවීමයි.මෙලෙස සිදුවු ව්‍යසනයෙන් මියගිය ගණන හතකි. විශේෂය වන්නේ ඉන් සිවු දෙනෙක්ම ඉංගිරිය, ශාන්ත පීතර ජනපදයේ අය වීමයි. පසුගිය සෙනසුරාදා උදෑසන කතරගම බලා විනෝද චාරිකාවක් යාමට පිටත් වූ මේ පිරිසට එම ගමන අතර මගින් නතර කිරීමට සිදුවූයේ තම කණ්ඩායමේ සත් දෙනෙකුගේ අනපේක්ෂිත සමුගැනීම නිසාවෙනි. තිස්සමහාරාමයේ, තිස්ස වැවේ, දූ කුට්ටිය දූපත වෙත ගොස් නැවත පැමිණීමේදී ඔවුන් පැමිණි බෝට්ටුව වැව මැද පෙරළීම නිසා සිදුවූ මේ ශෝචනීය සිද්ධිය හේතුවෙන් අද මුළු ශාන්ත පීතර ජනපදයම එකම මළගෙයකි. බැලූ බැලූ අත දිස්වන්නේ නිකටට අත තබාගෙන හූල්ලන පිරිස් ය. ගම්මානය පුරාම ඇත්තේ මූසල නිහැඬියාවකි. එම නිහැඬියාව බිඳගෙන වා තලයට මුසුවන සෝ සුසුම් හඬ පරයා මියගිය අයෙකුගේ නිවසකින් නැඟෙන ශෝකාලාපය උඩු ගුවනට මුසුවේ.ශ්‍රියන්ත පීරිස් (32), සිරිදරන් මුතුකුමාර (18), රසික චන්ද්‍රලාල් (26) සහ කේ. පී. අසේල නිරෝෂන් (20) ලෙසින් මියගිය සිවුදෙනාගේ නිවෙස්වල සාමාජිකයින්ට තම ආදරණීයයන්ගේ වියෝව තවමත් සිහිනයක් වෙති. ඇතමෙක් අවසිහියෙන් මෙන් ඊයේ (ඉරිදා 23) උදෑසනම තිස්සමහාරාමය බලා පිටත්ව ඇත්තේ සිද්ධිය සියැසින් දැක, තම ආදරණීයයන්ගේ සිරුරු තමන් විසින්ම දැකගෙන මිස මෙය පිළිගැනීමට නොහැකි අකමැත්ත නිසාවෙනි.මේ බිහිසුණු බෝට්ටු අනතුරට මුහුණ දුන් පිරිසේ සාමාජිකයින් අතුරින් දිවි ගළවා ගැනීමට වාසනාව තිබූ අයෙක් අපට මුණ ගැසුණි. හඳපාන්ගොඩ, වෙල ඉහළ පදිංචි ඔහු නමින් දිනේෂ් ප්‍රියන්ත දර්ශනයි. ඔහුගේ වචනයෙන්ම සිද්ධිය සම්බන්ධයෙන් දැක්වූ අදහස් මෙසේ ය.අපි ඔක්කොම වැඩ කළේ ගොඩගම. හෝමාගම ප්‍රදේශයේ දැල් වර්ග නිෂ්පාදනය කරන කර්මාන්ත ශාලාවක ගැල්වනයිස් අංශයේ. අපි කට්ටිය සෙනසුරාදා පාන්දර 3 ට පිටත්වුණේ කතරගම යන්න. උදේ 8 වෙද්දි අපි තිස්සමහාරාමෙටත් ආවා. පස්සේ 9 ට තිබුණු පූජාවටත් සහභාගී වෙලා තිස්ස වැවේ තිබුණු දූකුට්ටිය දූපත බලන්න යන්න හිතුවා. අපි දූපතට ගිහින් කමින් බොමින් හොඳට විනෝද වුණා.වැවේ වතුර පිරිලා ඉතිරිලයි තිබුණේ. අපි ආපහු එන්න ආපු ගමනෙදි බෝට්ටුව ආවේ සෑහෙන වේගයකින්. ඒක ගොඩබිම පේන මානයටත් ආවට පස්සේ එකපාරටම වෙට්ටුවක් දාලා ආපස්සට වගේ හැරෙව්වා. තත්පරයක් යන්න කලින් බෝට්ටුව පෙරළුණා. අපි බලාගෙන ඉදිද්දී ඇස් පනාපිටම බෝට්ටුව වතුර යටට ගියා. හුඟක් අය ගොඩට පීනුවත්, පීනන්න බැරි අය එහෙමම වතුරේ ගිලුණා.මට පුලුවන් විදියට මම දෙන්නෙක්ව බේරා ගත්තා. ඒත් බෝට්ටුකාරයා නෙමෙයි අපි දිහා ඇහැක් ඇරලා බැලුවේ. එයා ගොඩට පීනුවේ පස්සවත් හැරිලා බලන්නේ නැතුවයි. ඉන්පස්සේ තමයි ගොඩ ඉඳන් වෙන බෝට්ටු දෙකක් ඇවිත් අපේ කට්ටිය බේරාගත්තේ. බෝට්ටුව අස්සේ ඒ වෙනකොටත් එක්කෙනෙක් හිරවෙලා ඉඳලා ගොඩට අරගෙන ඇවිත් රෝහලට යැව්වා.ඔන්න ඔහොමයි සිද්ධිය වුණේ. බෝට්ටුව මොන හේතුවකට ආපස්සට හැරෙව්වද මන්දා? බෝට්ටුව පෙරළුණේ හදිසියේ හරවන්න ගිය නිසයි’ යැයි පැවසුවේය.මෙම අනතුරින් මියගිය සිවුදෙනාගෙන් දෙදෙනෙක්ම විවාහකයෝය. මියගිය 32 හැවිරිදි ශ්‍රියන්ත පීරිස්, වයස අවුරුදු 2 1/2 දරුවකුගේ පියෙකි. කිරිගල සාගර පළන්සුරිය විදුහලේ ආදි ශිෂ්‍යයෙකු වන ඔහු, මෙම කම්හලේ සේවයට ගොස් වසර 3කට ආසන්න බව ඔහුගේ පියා වන සිරිපාල පීරිස් මහතා පැවසුවේය.මියගිය 26 හැවිරිදි රසික චන්ද්‍රලාල්ගේ බිරිය මේ වනවිට පසුවන්නේ ගර්භණී අවස්ථාවේය. අප එම ස්ථානයට යනවිටත් නිවසට විශාල පිරිසක් රැස්ව සිටි අතර, ඇය සිටින අවදානම් සහගත තත්ත්වය නිසා පැමිණ සිටි කිසිවෙකුත් ඇයගේ ආදරණීය සැමියාට හිමි වු අවාසනාවන්ත ඉරණම ගැන ඇයට කිසිවක් පවසා නොතිබුණි. අනතුරින් පසු රෝගීව තම සැමියා රෝහලට ඇතුළු කර ඇතැයි සිතා සිටින ඇය ඔහු සුවපත්ව නිවසට එන තෙක් පෙර මඟ බලා සිටින්නීය.තම පුතුට සිදුවූ අකල් මරණය ගැන තවමත් සිහි එළවා ගැනීමට නොහැකිව සිටින රසිකගේ මව, රාසම්මා මහත්මිය තම ලේලිය අසන ප්‍රශ්නවලට පිළිතුරු දෙමින්, ඇය ඉදිරියේ තම දුක සඟවා ගැනීමට දරන වෙහෙස ඇත්තෙන්ම හදකම්පා කරවන සුළුය.අවිවාහක තරුණයෙක් වූ 18 හැවිරිදි සිරිදරන් මුතුකුමාරගේ පදිංචිය රයිගම්පුර වූවද, ඔහු ශාන්ත පීතර ජනපදයේ පිහිටි තම පුංචි අම්මාගේ නිවසට පැමිණ ඇත්තේ පාන්දරින්ම ඒ දෛවෝපගත විනෝද චාරිකාව පිටත්වීමේ පහසුව තකාය. ඔහුගේ පදිංචිය රයිගම්වත්තේ වුවත්, ඔහුගේ දේහය ශාන්ත පීතර ජනපදයේ පදිංචි තමන්ගේ නිවසටම රැගෙන එන බව ඔහුගේ පුංචි අම්මා වන එස්. පද්මිණි මහත්මිය පැවසුවේ හැඬූ කඳුලිනි.තවමත් 20 වැනි වියේ පසුවන අසේල නිරෝෂන් ද කිරිගල සාගර පලන්සුරිය විදුහලේ ආදි සිසුවෙකි. ඔහුට බාල සහෝදරයෙක් සහ වැඩිමල් සහෝදරයෙක් ලෙසින් සොහොයුරන් දෙදෙනෙකි. මීට වසර එකහමාරකට පමණ ඉහතදී අසේලගේ පියාද මෙලොව හැර ගොස් ඇති බව එහි ගිය අපට දැනගත හැකිවිය.නොදැනුවත්කම නිසා හෝ, නොසැළකිල්ල නිසා හෝ නැතහොත් නාහෙට නාහෙන කොළු වයසේ දඩම්බරකම නිසා හෝ ශාන්ත පීතර ජනපදයේ ආදරණීයයන් සිවු දෙනෙක් මේ වනවිට ඔවුන්ගේ සමීපතමයින් සියල්ලන්ගෙන් සමුගෙන සදහටම දෙනෙත් පියාගෙන හමාරයි. රට පුරා ජලාශ වාන් දමද්දී මෙවන් අවදානම් ගමන් වල යෙදීම පිළිබඳ දෙවරක් තෙවරක් නොව කිහිපවරක්ම සිතා බැලීම වටින්නේ, තත්පරයක අතපසුවීම මාරයාට කරන අතවැනීමක් වන බව සඳහන් කිරීම වටී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n12122412</link>
    <topic>කොටකෙතන ඝාතනයේසැකකාරයෙක් පැහැරගෙන</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>කොටකෙතන පළමු ද්විත්ව ඝාතනයේ සැකකරුවෙකු වන තිරෝද රථ රියදුරු සනත් නන්දන නොහොත් චූටි මල්ලි යන අය වැලිවේරිය ප්‍රදේශයේදී පැහැරගෙන ගොස් ඇතැයි පොලිස් ආරංචි මාර්ග කියයි.අවි ගත් කණ්ඩායමක් ඊයේ (23) උදෑසන 9ට පමණ වැලිවේරිය හේනේගම විලිමුල පිහිටි නිවෙසක සිටි සහන් ප්‍රියන්තව පැහැර ගෙන ගොස් ඇතැයි ඔහුගේ බිරිඳ පොලිසියට පැමිණිලි කර තිබේ. මේ සැකකරු මාස අටකට පමණ පසුව ඇප මත නිදහස් වුයේ ගිය සතියේ සඳුදාය. නයනා නිල්මිණි (51) කාවින්ද්‍යා වනරංගි සෙල්ලහේවා (18) ඝාතනය ගැන ඔහු ඇතුළු සිවුදෙනෙකු අත්අඩංගුවට ගෙන තිබිණි. සැකකරු තම බිරිඳගේ නැගණිය පදිංචි වැලිවේරිය නිවසේ පදිංචිව සිට තිබේ. පසුගිය ජනවාරි 31 වනදා නයනා නිල්මිණි (51) සහ කාවින්ද්‍යා ජයසේකර (19) මව දියණිය ඝාතනය ගැන මේ සැකකරු සමඟ සිව්දෙනකු රහස් පොලිසිය විසින් අත්අඩංගුවට ගනු ලැබූහ.මාස අටක පමණ කාලයක් රක්ෂිත බන්ධනාගාරගතව සිටි සැකකරුට රත්නපුර මහාධිකරණයට ඉදිරිපත් කරන ලද ඇප පෙත්සමක් සළකා බැලීමෙන් පසුව ඇප නියම විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n12122413</link>
    <topic>ඒ-9 ඇතුළුව වවුනියාවේ පාරවල් රැසක් වැසේ</topic>
    <author>වවුනියාව උතුර බන්දුල සෙනෙවිරත්න</author>
    <content>පවතින අයහපත් කාලගුණ තත්ත්වයත් සමඟ වවුනියාවේ මාර්ග කිහිපයක ගමනාගමන කටයුතුවලට බාධා පැමිණ ඇති අතර ඒ – 9 මාර්ගය ඇතුළු ප්‍රධාන මාර්ග කිහිපයක් ඊයේ (23) අලුයම සිට වසා දමා තිබේ. ඒ 9 මාර්ගය හරහා වවුනියාව නොච්චිමොට්ටෙයි පාලම හා අවට ප්‍රදේශයෙන් අඩි 4ක් පමණ ජලය උතුරා යාම නිසා එම මාර්ගයේ ගමනාගමන කටයුතු අත්හිටුවා තිබූ අතර වවුනියාව නෙළුකුලම් නේරියකුලම් මාර්ගය හරහා පාවක්කුලම වැවේ වාන් ජලය උළුක්කුලම් ප්‍රදේශයෙන් උතුරායාම නිසා එම මාර්ගයේද ගමනාගමන කටයුතු නැවතී තිබේ. මේ අතර නෙළුකුªලම් මාර්ගයේ රාච්ස්න්දුකුලම් ප්‍රදේශයද මාර්ගය ජලයෙන් යටවී තිබේ.භූ ඔය පිටාර ගැලීම නිසා වවුනියාව කළුකුන්නම්මඩුව ප්‍රදේශයෙන්ද ඒ 9 මාර්ගය මිටර් 400ක් පමණ යටවී තිබූ අතර මෙම ස්ථානවලදී ද ගමනාගමන අපහසුතා ඇති විය.පවතින අධික වර්ෂාපතනය හේතුවෙන් වවුනියාවේ ගම්බද මාර්ග රැසක්ද ජලයෙන් යටවී තිබූ අතර ඇතැම් මාර්ගවලට දැඩි ලෙස හානි සිදුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=n12122414</link>
    <topic>නුවරඑළියවැලිමඩ පාරයළිත් වසා දමයි</topic>
    <author>නුවරඑළිය මධ්‍යම</author>
    <content>නුවරඑළිය වැලිමඩ ප්‍රධාන මාර්ගය ඉකුත් 21 දින රාත්‍රි සිට (පෙරේදා සිට) නැවතත් වසා දමා තිබේ.නුවරඑළිය හග්ගල උද්භිත උද්‍යානයට මදක් ඔබ්බෙන් පිහිටි වන රක්‍ෂිතයේ කොටසක් නායයෑම හේතුවෙන් එහි සිට ප්‍රධාන මාර්ගය දෙසට රූටා එමින් තිබෙන මහා පස් කඳු හා ගල් පර්වතවලින් මාර්ගය අවහිරවී තිබීමෙන් මාර්ග සංවර්ධන අධිකාරිය මෙම පියවර ගෙන තිබේ. මේ හේතුව නිසා නුවරඑළියේ සිට වැලිමඩ හා බදුල්ල දෙසටත් වැලිමඩ සිට නුවරඑළිය දෙසටත් කෙරෙන සියලු රථ වාහන ධාවනයන් සම්පුර්ණයෙන්ම ඇනහිට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=r1212241</link>
    <topic>කැස්බෑව නගර සභාවෙන්මාර්ග සංවර්ධන ව්‍යාපෘති 241ක වැඩ නිම කරයි</topic>
    <author>කැස්බෑව සංචාරකධර්මසිරි සුරවීර</author>
    <content>කැස්බෑව නගර සභාව 2012 වසර තුළ බල ප්‍රදේශයේ මාර්ග සංවර්ධන ව්‍යාපෘති 241ක වැඩ කටයුතු අවසන් කොට ඇතැයි කැස්බෑව නගර සභාවේ සභාපති දේශබන්දු ලක්ෂ්මන් පෙරේරා මහතා ප්‍රකාශ කරයි.එම මාර්ග සංවර්ධන ව්‍යාපෘති අතරින් ව්‍යාපෘති 157ක් නගර සභා පොදු අරමුදලින් හා ව්‍යාපෘති 84ක් විමධ්‍යගත පළාත් සභා මග නැඟුම, ගම නැඟුම ආදි අරමුදලින් නිමකළ බවද ලක්ෂ්මන් පෙරේරා මහතා කීවේය.මෙයට අමතරව ප්‍රිමික්ස් ව්‍යාපෘතිය යටතේ පෙරමුසු තාර මගින් මංමාවත් 50ක් ප්‍රතිසංස්කරණය කළ බවත්, ඒ මහතා කීවේය.තවද වසර ගණනාවක් තිස්සේ අතරමග නවතා තිබූ බටකැත්තර ආදාහනාගාරයේ හා පිළියන්දල ශරීර සුවතා මධ්‍යස්ථානයේ එම වැඩකටයුතු අවසන්කර විවෘත කර ජනතා අයිතියට පත්කළ බවද හෙතෙම කීය. නගර අලංකරණ ව්‍යාපෘතිය, කසළ කළමනාකරණ ව්‍යාපෘතිය හා ඩෙංගු මර්දන ව්‍යාපෘතිය යන ව්‍යාපෘතීන් සඳහා සේවකයන් බඳවා ගෙන කලාප 5ක් වශයෙන් වෙන්කර කසළ එක්රැස් කිරීමේ කටයුතු විධිමත් කළ බවත් කැස්බෑව නගර සභාව ගමින් ගමට යන සංකල්පය යටතේ කහපොළ හා පැලැන්වත්ත ප්‍රදේශවල ජංගම සේවා වැඩසටහන් 2ක් ඇතුළුව විවිධ වැඩසටහන් හා උත්සව රැසක් ද 2012 වසරේදී පැවැත්වූ බවත් සභාපතිවරයා කීවේය.ඒවාගේම 2011 වසරේ සිට පැවැති බැංකු අයිරා මුදල අවසන් කොට එම පොලී මුදල් ගෙවීම නතරකර ගැනීමටත් හිඟ ආදායම් එකතු කිරීමේ කටයුතු කාර්යක්‍ෂම කිරීමට හා සභාවට ත්‍රිරෝද රථයක් කම්පැක්ටරයක් සහ ට්‍රැක්ටර් රථ දෙකක් මිලදී ගැනීමටත් හැකි වූ බවත් කැස්බෑව නගර සභාව 2012 වසර තුළ ඉටුකරන ලද සංවර්ධන කටයුතු හා ජනතා මෙහෙය පිළිබඳ පැහැදිලි කරමින් සභාපති ලක්ෂ්මන් පෙරේරා මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=r1212242</link>
    <topic>පියා සමඟ නිදා සිටි සත් හැවිරිදි දැරියකපැහැරගෙන ගොස් අතවර කරන්න හදලා</topic>
    <author>හල්තොට සමූහ විනීතා මානෙල් ගමගේ</author>
    <content>අලුයම් කාලයේ නිවෙසට ඇතුළු වූ පුද්ගලයකු පියා සමග නිදා සිටි සත් හැවිරිදි දැරියක් ඔසවාගෙන අතවර කිරීමට අසල කැලයට රැගෙන ගොස් ආපසු නිවෙස වෙත රැගෙන විත් දමා ගිය සිද්ධියක් බණ්ඩාරගම ප්‍රදේශයෙන් වාර්තා වෙයි.මව අත දරුවා සමග වෙනත් කාමරයක නිදා සිට ඇති අතර අලුයම 5.00 ට පමණ නිවෙසේ ජනෙල් කූරු ඈත් කර මෙම පුද්ගලයා නිවෙසට ඇතුළු වී දැරිය ඔසවා ගෙන කුස්සියේ දොරෙන් මීටර් 500ක් පමණ ඈත කැලෑවට රැගෙන ගොස් කෑගැසුවොත් මරණ බවට තර්ජනය කර ඇත.උදෑසන අවදි වූ පියා තමා අසල නිදා සිටි දැරිය නොමැති නිසා මවගෙන් විමසීමේදී කලබල වී දැරිය සොයන්නට වූ අවස්ථාවේ නිවෙස පිටුපස සිට හඬමින් දැරිය පැමිණෙනු දැක ඇත.යට ඇඳුම් කිසිවක් නොමැතිව කහපාට ටීෂර්ට් එකක් පමණක් ඇඳ සිටි නොහඳුනන මාමා කෙනෙක් තමාව ඔසවාගෙන කැලයට ගෙන ගොස් මරණීය තර්ජන කර රහස් ප්‍රදේශ හා ඇඟ පත අත ගෑ බවත් පසුව වඩාගෙන නිවෙස අසලට පැමිණ දමා ගිය බවත් දැරිය පවසා ඇති බව දැරියගේ මව විසින් බණ්ඩාරගම පොලිසියට පැමිණිලි කර ඇත.දැරිය වෛද්‍ය පරීක්ෂණයකට යොමු කර ඇති අතර ලිංගික අතවරයක් සිදු වී නොමැති බව අනාවරණය වී ඇත. සැකකරු අත්අඩංගුවට ගැනීමට මේ වන විට බණ්ඩාරගම පොලිසිය විසින් පරීක්ෂණ කටයුතු සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=r1212243</link>
    <topic>කළුතර නාගොඩ රථ ගාලෙන් වසරක දී ලක්ෂ 11ක ආදායමක්</topic>
    <author>නාගොඩ විශේෂ – එන්. විජේරත්න වාද්දූව සමූහ – එස්. ආර්. පියදාස</author>
    <content>කළුතර නාගොඩ මහ රෝහල ඉදිරිපිට නව රථ ගාල ආරම්භ කිරීමත් සමඟ කළුතර ප්‍රාදේශීය සභාවට මෙතෙක් නොලැබුණ ආදායමක් ලබා ගැනීමට හැකිවූ බව කළුතර ප්‍රාදේශීය සභාවේ සභාපති ලක්ෂ්මන් විදාන පතිරණ මහතා ප්‍රකාශ කරයි.ඉඩම සඳහා කළුතර ප්‍රාදේශීය සභාව වැයකර ඇත්තේ රුපියල් 7,70,000ක මුදලකි. මාස 12ක් තුළ ලැබූ ආදායම රුපියල් 11,00000කි. ඒ අනුව කළුතර ප්‍රාදේශීය සභාව වැය කළ මුදලට වඩා රුපියල් ලක්ෂ 3ක පමණ ආදායමක් උපයා ගැනීමට හැකිවූ බව සභාපතිවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=r1212244</link>
    <topic>අතමිට හිඟ අයට නිවාස දෙන්න පළාත් නිවාස අමාත්‍යංශයෙන් ලක්ෂ 200ක්</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>ස්වකීය බලප්‍රදේශයේ පදිංචි අඩු ආදායම්ලාභීන්ගේ නිවාස වැඩිදියුණු කර ගැනීම සඳහා ද්‍රව්‍ය ආධාර ලබා දීම පිණිස බස්නාහිර පළාත් නිවාස අමාත්‍යංශය ලබන වසරේදී වෙන්කර ඇති මුදල රුපියල් ලක්ෂ 200 කි. එමඟින් නිවාස 666ක පදිංචිකරුවන්ට සෙත සැලසේ.අඩු ආදායම්ලාභීන් මූලික පහසුකම් වලින් යුත් සුවපහසු නිවෙසක ජීවත් කරවීම සඳහා මෙම ආධාර සැපයෙන බව පළාත් මාර්ග සංවර්ධන හා නිවාස ඉදිකිරීම් ඇමැති නිමල් ලාන්සා මහතා සඳහන් කරයි.ඒ හැර බස්නාහිර පළාතේ රාජ්‍ය සේවක නිවාස යෝජනා ක්‍රමය යටතේ හෝමාගම ගබඩාවත්ත ප්‍රදේශයේ ඉදිකිරීමට යෝජිත පළමු නිවාස සංකීර්ණයේ සැලසුම් අදියරේ කාර්යයන් ලබන වසර නිම වන්නට පෙර අවසන් කරන බවද පළාත් ඇමැතිවරයා කියයි. නිවාස 376කින් යුත් මෙම නිවාස යෝජනා ක්‍රමයේ සැලසුම් අදියරේ කාර්යයන් ඇරැඹුණේ 2011 වර්ෂයේදීය.මේ අතර පළාත් නිවාස අරමුදල මඟින් 2012 - සැප්තැම්බර් වන විට කොළඹ, ගම්පහ සහ කළුතර දිස්ත්‍රික්කවල පදිංචි පවුල් 88කට රුපියල් 1967,500 ක ආධාර මුදලක් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=r1212245</link>
    <topic>අධිකරණය මඟහරිමින් සිටිය පුද්ගලයෙක් පොලිස් භාරයට</topic>
    <author>නිට්ටඹුව සමූහ - ජෙනට් ජයසිංහ</author>
    <content>අධිකරණය මගහැරීම නිසා තඹුත්තේගම අධිකරණයෙන් වරෙන්තු දහයක් පමණ නිකුත්කර ඇති සැකකරුවෙක් ගම්පහ පොලිස් වසමේ වතුමුල්ල ප්‍රදේශයේ සැඟවී සිටියදී ගම්පහ මූලස්ථාන පොලිසියේ අපරාධ විමර්ශන අංශය මගින් පොලිස් භාරයට ගෙන ඇත.තඹුත්තේගම පොලිස් වසම තුළ සිදුකරන ලද රන් භාණ්ඩ පැහැරගැනීම්, ගෙවල් බිඳුම්, මුදල් මංකොල්ලකෑම් වැනි අපරාධ සම්බන්ධයෙන් වරින්වර සැකපිට අත්ඩංගුවට ගෙන ඇති මෙම පුද්ගලයා අධිකරණය හමුවට පැමිණවීමෙන් පසුව ඉතා සූක්‍ෂම ලෙස අධිකරණය මඟහරිමින් එම නීතිවිරෝධී ක්‍රියාවන්හි නැවත යෙදීම නිසා ඔහුට තඹුත්තේගම අධිකරණයෙන් නිකුත් කරන වරෙන්තු දහයක පමණ තොරතුරු දැනට ලැබී ඇතැයිද තවත් තොරතුරු ලැබෙමින් පවතින බවද පොලිස් ආරංචිමාර්ග පවසයි.සැකකරු තඹුත්තේගම අතහැර ගම්පහ පොලිස් වසමට පැමිණ සැඟවී සිටින බවට තඹුත්තේගම පොලිසියෙන් ගම්පහ මූලස්ථාන පොලිසියට ලබාදෙන ලද තොරතුරක් අනුව ගම්පහ කොට්ඨාස භාර ජ්‍යෙෂ්ඨ පොලිස් අධිකාරී විජිත ඩී. කොමසාරු මහතාගේ උපදෙස් මත ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්‍ෂක චරිත ඒ. බී. ජයසුන්දර මහතාගේ අධීක්‍ෂණය යටතේ ක්‍රියාත්මක වූ අපරාධ විමර්ශන අංශයේ ස්ථානාධිපති පොලිස් පරීක්‍ෂක ප්‍රභාත් පරණවිතාන මහතා සහ අදාළ අංශයේ පොලිස් සැරයන් 55460 ධනපාල, 351 ශ්‍රියන්ත ඇතුළු නිලධාරීන් සැකකරු වතුමුල්ල ප්‍රදේශයේ කොන්ක්‍රීට් වැඩපොළක සිමෙන්ති මිශ්‍රකරමින් සිටියදී පොලිස් භාරයට ගෙන ඇත.මෙම සැකකරු අධිකරණය හමුවට පැමිණවීම සඳහා තඹුත්තේගම පොලිසියට භාරදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=s1212241</link>
    <topic>‘සංගා’ ටෙස්ට් ලකුණු දසදහස අබියස</topic>
    <author/>
    <content>සිය ක්‍රිකට් තරග දිවියේ අපේක්ෂා කළ කඩඉමක් වන ටෙස්ට් ලකුණු දසදහසේ සීමාව පසුකිරීමට ශ්‍රී ලංකා පිලේ ප්‍රවීණ පිතිකරු කුමාර් සංගක්කාරට අනිද්දා (26) ඔස්ට්‍රේලියාව සමග මෙල්බර්න් නුවර පැවැත්වෙන දෙවැනි ටෙස්ට් තරගයේදී අවස්ථාව උදාවී තිබේ.මේ වනවිට ටෙස්ට් තරග 114කට ක්‍රීඩා කර ඇති සංගක්කාරට ටෙස්ට් ලකුණු දසදහසේ පිතිකරු ලැයිස්තුවට එක්වීමට තවත් අවශ්‍යවී ඇත්තේ ලකුණු 40ක් පමණි.ඒ අනුව මේ වනවිටත් ටෙස්ට් ලකුණු දසදහසේ සමාජයේ පසුවන තම කණ්ඩායමේ නායක මහේල ජයවර්ධන හා එක්වීමට ඔහුට හැකිවෙනු ඇත.ඒ අනුව ටෙස්ට් ලකුණු දසදහස සීමාව පසුකරන දෙවැනි ශ්‍රී ලාංකික පිතිකරු ලෙස සංගක්කාර වාර්තා පොතට එක්වනු ඇත.'ටෙස්ට් ලකුණු දසදහසේ සීමාව පසුකිරීම පිතිකරුවකුට සෙසු වාර්තාවලට වඩා වැඩිපුර සිහිපත් කළ හැකි වෙනස් ආකාරයක අමරණීය මතකයක්.' ඔස්ට්‍රේලියානු මාධ්‍යවේදීන් හමුවේ ඔහු ඊයේ පවසා සිටියේය.2000 වසරේ දී දකුණු අප්‍රිකාවට එරෙහිව ටෙස්ට් වරම් ලැබූ සංගක්කාර මේ වනවිට ලකුණු 9960ක් රැස්කොට තිබෙන අතර එහි සාමාන්‍යය 55.64කි. මහේල ජයවර්ධනගේ ටෙස්ට් ලකුණු 10671ක සාමාන්‍යය 49.86කි. අන්තර් ජාතික ක්‍රිකට් කවුන්සිලයේ වසරේ ක්‍රීඩකයා සම්මානයට පසුගිය සැප්තැම්බර් මාසයේ හිමිකම් කී හෙතෙම ටෙස්ට් ශතක 30ක් ඔහුගේ ලකුණු සංඛ්‍යාවට ඇතුලත් කරගෙන සිටියි.'මෙල්බර්න් සහ සිඩ්නි අපට නිතරම ලංකාවේ තරග කරනවා වාගේ හැඟීමක් දනවනවා. විදේශිය රටක එවැනි ලාංකික ක්‍රීඩාලෝලීන් පිරිසක් එක්රැස්වන තැනක ඔවුන්ගේ ඔල්වරසන් හඬ මැද්දේ ක්‍රීඩා කිරීම අපට විශාල ‍දිරියක්. අපේ මානසිකත්වයටත් එය බලපාන දෙයක්.' සංගක්කාර පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=s1212242</link>
    <topic>එක්දින පිටියෙන් සචින් සමු ගනී</topic>
    <author>නවදිල්ලිය (ඒ.එෆ්.පී.)</author>
    <content>ඉන්දියාවේ සුපිරි පිතිකරු සචින් තෙන්ඩුල්කර් අන්තර් ජාතික එක්දින ක්‍රිකට් පිටියෙන් සමුගන්නා බව ඊයේ නිවේදනය කළේය.'එක්දින ක්‍රිකට් ක්‍රීඩාවෙන් විශ්‍රාම ගැනීමට මම තීරණය කළා.' එක්දින තරග පිටියේ වාර්තාගත ශතක 49කට හිමිකම් කියන සචින් නිවේදනයක් නිකුත් කරමින් කියා සිටියේය.'එක්දින ලෝක ශූරයෝ ලෙස ඉන්දියාව පසුගිය වසරේ කිරුළ ගන්නාවිට මට ඒ කණ්ඩායමේ සාමාජිකයෙක් ලෙස සිටීමට හැකිවීම ගැන සතුටට පත්වෙනවා.පසුගිය වසර ගණනාවක් පුරා මගේ ක්‍රීඩාවට ප්‍රියකළ සියලුදෙනාටම මම මේ අවස්ථාවේදී ස්තූති කරනවා.' 39 හැවිරිදි සචින් කීවේය‍.ටෙස්ට් පිටියේ මෙන්ම එක්දින පිටියෙත් වැඩිම ලකුණු ලාභියා වන සචින් එක්දින තරග 463කදී ලකුණු 18426ක් රැස් කොට තිබේ.1989 වසරේ පාකිස්තානයට එරෙහිව කරාච්චි නුවර දී එක්දින තරග වරම් ලැබූ සචින් මේ වනවිට වැඩිම ශතක ලාභියා වූවත් ඔහුගේ පළමු එක්දින ශතකය සඳහා තරග 79ක් ගතවී තිබිණි. එක්දින තරග පිටියේ ද්විත්ව ශතකයක් රැස්කළ පළමු පිතිකරු වන්නේ ද ඔහුය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=s1212243</link>
    <topic>ජාතික කනිෂ්ඨ ගොල්ෆ් ශූරයා සචින්</topic>
    <author>ෆවුස් මොහොමඩ්</author>
    <content>ජාතික මට්ටමේ ක්‍රීඩකයකු වී‍මේ පෙරනිමිති පහළ කරමින් ජාතික කනිෂ්ඨ ගොල්ෆ් ශූරතාව අත්කර ගැනීමට යොවුන් ක්‍රීඩක සචින් ද සිල්වා සමත්විය. තරගාවලියේ අවුරුදු 15 -17 වයස් කාණ්ඩයේ තරගාවලියේ වට 3කදී ලකුණු 233ක් රැස් කළ සචින් එම තරග ඉසව්වේ රන් පදක්කම ද දිනාගත්තේය. තරග වට 3කදී ලකුණු 244ක් රැස් කළ චලිත පුෂ්පික අනුශූරතාවට හිමිකම් කීවේය.ශ්‍රී ලංකා ගොල්ෆ් සංගමයේ මෙහෙයවීමෙන් කොළඹ රාජකීය ගොල්ෆ් පිටියේ දී පසුගියදා පැවැති මේ තරගාවලියේ රිදී පදක්කම සඳහා වන අවුරුදු 11-14 වයස් කාණ්ඩයේ ජයග්‍රහණය අත්වූයේ තරග වට 3කදී ලකුණු 225ක් වාර්තා කළ ප්‍රශාන් පීරිස්ටය. අනුශූරතාව හිමිකරගනු ලැබුවේ ඉෂිර ප්‍රනාන්දු විසිනි.අවුරුදු 10න් පහළ වයස් කාණ්ඩයේ ලෝකඩ පදක්කම් තරග වට 2කදී ලකුණු 92ක් ලබාගත් නයිජල් ප්‍රනාන්දුට හිමිවිය. එහි අනුශූරයා වූයේ එස්.ඩී.එම්.හිරුෂාන්ය.ප්‍රීමා සමූහ ව්‍යාපාරයේ සිලෝන් ඇග්‍රෝ ඉන්ඩස්ට්‍රියල් ආයතනයේ 'ප්‍රීමා සන්රයිස් බ්‍රෙඩ්' අනුග්‍රාහකත්වය නොකඩවා පස්වැනි වරටත් ලැබූ මේ තරගාවලියේ ත්‍යාග ප්‍රදානෝත්සවය එම ආයතනයේ සාමාන්‍යධිකාරී ෂුන් ටින් ෂිං සහ ගොල්ෆ් සංගමයේ සභාපති ආනා පුංචිහේවා මහත්වරුන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=s1212244</link>
    <topic>සීලරත්න අනුස්මරණ කුසලානවිවෘත පාපන්දු තරගාවලිය හෙට</topic>
    <author>මාතලේ දිසා විශේෂ</author>
    <content>90දශකයේ මාතලේ දිසාවෙන් බිහිවූ දක්ෂ පාපන්දු ක්‍රීඩකයකු වන අභාවප්‍රාප්ත එච්.එච්.සීලරත්න මහතා සමරමින් වාර්ෂිකව පැවැත්වෙන එච්.එච්.සීලරත්න අනුස්මරණ අභියෝගතා කුසලාන මාතලේ දිසා විවෘත පාපන්දු තරගාවලිය හෙට (25) මාතලේ බර්නාඩ් අලුවිහාරේ ක්‍රීඩාංගණයේ දී පැවැත්වේ.මේ තරගයට සමගාමීව මේජර් තුෂාර වරාපිටිය අනුස්මරණ අභියෝගතා කුසලාන අවුරුදු 40න් ඉහළ පිරිමි ප්‍රවීනයන්ගේ සත් සාමාජික පාපන්දු තරගාවලියක් ද පැවැත්වීමට නියමිතය. මාත‍ලේ ෆෙන්ඩ්ස් ක්‍රීඩා සමාජය වාර්ෂිකව සංවිධානය කරන මේ තරගාවලිය මෙවර පැවැත්වෙන්නේ 12වැනි වරටය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=s1212245</link>
    <topic>මහනුවර දිස්ත්‍රික් අවු:13න් පහළ පැසිපන්දු තරගාවලියේ ශූරතාව කටුගස්තොට ශාන්ත අන්තෝනි බාලිකා කණ්ඩායමට</topic>
    <author>ඡායාරූපය-කේ‍‍.චිත්‍රරත්න මහනුවර දිසා විශේෂ</author>
    <content>මහනුවර දිස්ත්‍රික් අවුරුදු 13න් පහළ පැසිපන්දු තරගාවලියේ ශූරතාව හිමිකර ගැනීමට කටුගස්තොට ශාන්ත අන්තෝනි බාලිකා කණ්ඩායම සමත්විය. විදුහල්පතිනී පත්මා ලේකම්ගේ හා ප්‍රධාන ක්‍රීඩා විෂය භාර ගුරු මහත්ම මහත්මීහු සමග ජයග්‍රහී කණ්ඩායම..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=s1212246</link>
    <topic>සදර්න් ඔටෝ ටෙස්ට් මෝටර් රැලිය 29දා</topic>
    <author>ප්‍රියාන් ද සිල්වා මාතර ක්‍රීඩා</author>
    <content>දෙනියාය සංචාරක පුරවරයක් ලෙස ප්‍රචලිත කිරීමට ආර්ථික අමාත්‍යාංශය, දකුණු පළාත් සංචාරක කාර්යාංශය සහ දෙනියාය ප්‍රදේශීය සභාව එක්ව සංවිධානය කරන 'දෙනියාය ස්වභාවික රිද්මය 2012' වැඩ සටහනට සමගාමීව සදර්න් මෝටර් ක්‍රීඩා සමාජය මෙහෙයවන 'සදර්න් ඔටෝ ටෙස්ට් ' රැලිය මේ මස 29දා දෙනියාය නගරයේ දී පැවැත්වේ. යතුරු පැදි සඳහා ඉසව් 5ක්ද, මෝටර් රථ සඳහා ඉසව් 10ක්ද මේ මෝටර් රැලියට ඇතුලත්වේ.සදර්න් මෝටර් ක්‍රීඩා සමාජයේ සාමාජිකයන්ට සහ ඔවුනගේ ආරාධිතයන්ටත්, 'දෙනියාය ස්වභාවික රිද්මය 2012' වැඩ සටහනේ සංවිධායක මණ්ඩලයේ ආරාධිතයන්ටත් පමණක් මේ තරගාවලියට සහභාගි විය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=s1212247</link>
    <topic>නොටිංහැම් ක්‍රීඩකයන් 3කටඅයි.පී.එල්. තරග තහනමක්</topic>
    <author>ලන්ඩන් (ඒ.එෆ්.පී‍.)</author>
    <content>ලබන වසරේ පැවැත්වෙන අයි.පී.එල්. තරගාවලියට එක්වීමට කැමැත්තෙන් සිටින තම කණ්ඩායමේ ක්‍රීඩකයන්ට තහනමක් පැනවීමට කටයුතු කරන බව එංගලන්තයේ නොටිංහැම්ෂයර් ප්‍රාන්තයේ ක්‍රීඩා බලධාරීහූ පැවසූහ. ප්‍රාන්ත තරගවාරය එළැඹෙන බැවින් මේ තහනම පැනවීමට කටයුතු කර තිබේ.අයි.පී.එල්. නව තරගවාරය ලබන අප්‍රේල් මස ආරම්භ වන අතර නොටිංහැම්ෂයර් පි‍ලේ ක්‍රීඩකයෝ තිදෙනෙක් ‍එම තරගාවලියට සහභාගිවීමේ බලාපොරොත්තුවෙන් සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>24</day>
    </date>
    <link>http://www.dinamina.lk/2012/12/24/_art.asp?fn=f1212241</link>
    <topic>දැන් කවුරුත්බොර දියේ මාළු බානවා</topic>
    <author>සාකච්ඡා කළේ ජයසිරි මුණසිංහ</author>
    <content>අගවිනිසුරුතුමියට එරෙහිව ගෙන ආ දෝෂාභියෝගයේ කටයුතු සිදු කරන්නේ ආණ්ඩුක්‍රම ව්‍යවස්ථාවේ සඳහන් විධි විධානවලට අනුව බව, වාරිමාර්ග සහ ජල සම්පත් කළමනාකරණ ඇමැති නිමල් සිරිපාල ද සිල්වා මහතා ප්‍රකාශ කරයි. වසර 1971 දී නීතිඥයෙකු ලෙස අධිකරණ ක්‍රියාදාමයන් ට සම්බන්ධ වූ, නීති ක්ෂේත්‍රයේ හසල දැනුමැත්තකු වන ඇමැති නිමල් සිරිපාල ද සිල්වා මහතා සමඟ දෝෂාභියෝගය, එහි ඉදිරි කටයුතු, වාරිමාර්ග ක්ෂේත්‍රය පිළිබඳ පැවැත් වූ සාකච්ඡාවකි මේ.රටේ උපරිමාධිකරණ විනිශ්චයකාරවරයෙකුගේ විෂම පැවැත්ම හෝ අබලතාව හෝ පදනම් කරගෙන ඔවුන් තනතුරින් ඉවත් කිරීමට ඉදිරිපත් කරන දෝෂාභියෝගයක් ගේන්න අපේ රටේ ආණ්ඩුක්‍රම ව්‍යවස්ථාවෙන් ඉතාම පැහැදිලිව බලය පැවැරිලා තිබෙනවා, පාර්ලිමේන්තුවට. මෙය සිදු කරන්නට ඕනෑ, ආණ්ඩුක්‍රම ව්‍යවස්ථාවේ 107 (02) පරිදියි. මේ යෝජනාව ගෙන එන්නට ඕනෑ පාර්ලිමේන්තුවේ මුළු මන්ත්‍රී සංඛ්‍යාවෙන් බහුතර සංඛ්‍යාවක් විසිනුයි. ඒ අනුවයි පසුගිය නොවැම්බර් 01 වැනිදා අපේ පාර්ලිමේන්තුවේ මන්ත්‍රීවරු 117 දෙනකුගේ අස්සනින් කථානායක චමල් රාජපක්‍ෂ මහතාට දෝෂාභියෝග යෝජනාව භාර දුන්නේ.ඊට පස්සේ, කථානායකතුමා ආණ්ඩුක්‍රම ව්‍යවස්ථාවේ ම සඳහන් කර තිබෙන විධි විධාන අනුව මේ චෝදනා විභාග කිරීමට පාර්ලිමේන්තු විශේෂ තේරීම් කාරක සභාවක් පත් කරනවා. මේ යෝජනාව පාර්ලිමේන්තුවේ න්‍යාය පත්‍රයට ඇතුළත් වුණාට පස්සේ, කථානායකවරයා එම යෝජනා සම්මතය දක්වා ඇති කරුණු විභාග කොට පාර්ලිමේන්තුවට වාර්තා කිරීම සඳහා පාර්ලිමේන්තු මන්ත්‍රීවරුන් 07 දෙනෙකුට නොඅඩු සංඛ්‍යාවකින් සමන්විත පාර්ලිමේන්තු විශේෂ කාරක සභාවක් පත් කරන්න ඕනෑ. මේ ස්ථාවර නියෝගය පරිදි 2010 මහා මැතිවරණයෙන් තේරී පත් වූ ආණ්ඩු පක්‍ෂ, විපක්‍ෂ මන්ත්‍රීවරු 11 දෙනෙකුගෙන් සමන්විත කාරක සභාවක් පත් කළා.අපට අදාළ චෝදනා විමර්ශනයට මාසයක කාලයක් ලබා දුන්නා. ඒ අනුව ස්්ථාවර නියෝග 78 (5) හි දක්වා ඇත්තේ පාර්ලිමේන්තුවේ අවධානය යොමු කිරීමට සුදුසු යැයි කාරක සභාවට හැඟෙන කවර හෝ කරුණක් පිළිබඳව විශේෂ වාර්තාවක් ඉදිරිපත් කිරීමට හැකි බවයි. අපිත්, අගවිනිසුරුතුමියට එරෙහිව ඉදිරිපත් කර ඇති චෝදනා 14න් චෝදනා 05ක් තේරීම් කාරක සභාවේ විමර්ශනය කළා. අදාළ දෝෂාභියෝගයේ 01, 04, 05 චෝදනාවලට ඇය වැරැදිකරු බවට තීරණය කළා. චෝදනා 02, 03 කරුණු ඔප්පු කිරීමට නොහැකි බැවින් ඒවායින් ඇය නිදහස් කිරීමට අපේ කමිටුවේ වාර්තාවේ කරුණු දක්වා තිබෙනවා.මේ කාරක සභාව මාසයක් ම පැවැත්වීමට බැරි වුණා. අග විනිසුරුතුමිය මෙයින් ඉවත් වී ගියා. ඒ නිසා අපි අපේ කටයුතු නතර කළේ නැහැ. අදාළ චෝදනා විමර්ශනය කරලා පාර්ලිමේන්තුවට වාර්තාව භාර දුන්නා. අපි දෙසැම්බර් 08 වැනිදා මේ ගැන පාර්ලිමේන්තුව දැනුවත් කළා. අපේ රටේ ව්‍යවස්ථාවේ ස්ථාවර නියෝග 78 (01) ට අනුව මාසයක කාලයක් ගත වනතුරු ඒ පිළිබඳව ඉදිරි කටයුතු සිදු වන්නේ නැහැ. දැන් මේ ගත වන්නේ ඒ කාලය යි.මෙයට අපි පිළිතුරු ලබා දිය යුතුම යි. අපේ රටේ අගවිනිසුරුවරුන් ඉවත් කිරීමට ගෙන ආ පළමු දෝෂාභියෝගය නොවෙයි මේ, ඒ බව අපි මුලින්ම සිතට ගන්න ඕනෑ.එදා 1978 දෙවන ජනරජ ආණ්ඩුක්‍රම ව්‍යවස්ථාව සම්මත කර ගැනීමෙන් පසු අගවිනිසුරු ධුරයට පත් නෙවිල් සමරකෝන් මහතාට එරෙහිවත් දෝ්ෂාභියෝගයක් ගෙනාවා. හිටපු අගවිනිසුරු සරත් එන් ද සිල්වා මහතාට එරෙහිවත් එවැනි දෙයක් සිදු වුණා. එදා මේ ක්‍රියාවලිය සිදු වූයේත් ආණ්ඩුක්‍රම ව්‍යවස්ථාවේ ඒ හා සම්බන්ධයෙන් ක්‍රියා කළ යුතු ආකාරය දැක්වෙන විධි විධානවලට අනුවයි. එදා කවුරුත් මේවා ගැන විවේචන, විරෝධතා ගොනු කළේ නැහැ. ඒ වැඩ වැරැදියි කියා කටක් ඇරලා කිව්වේ නැහැ. එදා ඔය මානව හිමිකම් සංවිධාන, රාජ්‍ය නොවන සංවිධාන, අධිකරණය සුරකින ව්‍යාපාර මොකක්වත් කතා කළේ නැහැ. අද තමයි මේ ගැන මහා විශාල හඬක් නඟන්නේ. අපි, මේ ක්‍රියාත්මක කරන්නේ ආණ්ඩුක්‍රම ව්‍යවස්ථාවේ සඳහන් විධි විධාන යි. ඒවා මඟ හැරීමට කවුරු හරි ක්‍රියාකරනවා නම් වැරැදියි.අනිවාර්යයෙන් ම තිබෙනවා. අපි ඒ දේ කරනවා. දැන් රටේ මතුවී තිබෙන්නේ අපේ ආණ්ඩුවේ, සාර්ථක ගමන ගැන ඉවසා සිටීමට බැරි සුළු පිරිසක් ඊට එරෙහිවීම යි.අපි තිස් අවුරුද්දක් පැවැති මහා විනාශකාරී ත්‍රස්තවාදය පරාජයට පත් කළා. බෙදුම්වාදය පරාජයට පත් කළා. නමුත්! තවමත් කොටින්ගේ පුල්ලි ජයග්‍රහණය කරවීමට, කොටින්ගේ අඳුරු සෙවනැලි රටේත්, මුළු ලෝකයේත් ක්‍රියාත්මක යි. ඔවුන් මේ වාගේ ප්‍රශ්න දඩමීමා කරගෙන රට බෙදන, රට විනාශ කරන වැඩපිළිවෙළ දිනවීමට කටයුතු යොදනවා. මේ කුමන්ත්‍රණවල දැනුවත් ව හෝ නොදැනුවත් ව ඇතැම් පිරිස් අසුවෙලා.බොර දියේ මාළු බාන්නට උත්සාහ කරන පිරිස් ඉන්නවා. ඔවුන් මේ කටයුතු පිටුපස ඉන්නා බව බොහෝම පැහැදිලියි. අපි මහජනතාවගෙන් ඉල්ලා සිටින්නේ මෙන්න මේ රටට අහිතකර, රට විනාශ කරන බලවේගවල උසිගැන්වීම්වලට රැවටෙන්න එපා! කියලා යි.ඇත්තට ම, මේ අපේ රටේ අගවිනිසුරුතුමන්ලා ඉවත් කිරීමට ගත් පළමු අවස්ථාව නොවෙයි. එදාත් කටයුතු කළා. එදා කවුරුත් ඒවාට විරුද්ධ නොවුණේ ජීවිතයට තිබෙන ආශාවට. නැතිනම් මරයි කියා තිබුණු බයට. අද එහේම එකක් නැහැ. ඕනෑම කෙනෙකුට තමන්ට හැඟෙන, දැනෙන දේ නොබියව ප්‍රකාශ කිරීමට නිදහස, අවස්ථාව රටේ තිබෙනවා. මේ නිදහස ලබා දී තිබෙන්නේ ජනාධිපතිතුමාගේ නායකත්වයෙන් යුත් රජය යි. ඒ නිසා මේ ලැබුණු නිදහස කවුරුත් අගය කරන්නට ඕනෑ.මේ ගැන ඉතාම පැහැදිලිව හිටපු කථානායක අනුර බණ්ඩාරනායක මහතා විශ්ලේෂණාත්මකව කරුණු දක්වා තීරණයක් ලබා දී තිබෙනවා. වත්මන් කථානායක චමල් රාජපක්‍ෂ මහතාත් එවැනිම තීරණයක් ලබා දුන්නා. පාර්ලිමේන්තුවේ ක්‍රියාදාමයන්ට අතපෙවීමට අධිකරණයට බලයක් නැතැයි කියා තිබෙනවා. ඒ අනුවයි අපි ක්‍රියා කරන්නේ.එහේම කිසිම ගැටුමක්, මතවාදයක් නැහැ. මේවාගේ දෙයක් සිදුවෙනකම් රට විනාශ කරන බලවේග බලා සිටිනවා. අපි ඔවුන්ට උවමනා දේ කරන්නේ නැතිව කටයුතු කිරීමයි කළ යුත්තේ. මහජනතාව තමයි වඩාත්ම බලවත්. ඒ බව අපි හොඳට තේරුම් ගෙනයි ඉන්නේ.අපි, මේ වනවිට ආරම්භ කර තිබෙන හුළුගල්ල, රඹකැන් ඔය, දැදුරු ඔය වාගේ ව්‍යාපෘති නිමා කරන්නට 2013 දී කටයුතු කරනවා.ඒවාගේම අලුතින් යාන් ඔය, කළුගල් ඔය, උමා ඔය වාගේ ජල යෝජනා ක්‍රම ආරම්භ කරනවා. නීලකණ්ඩිය, මහා ගෝණතැන්න වැඩ ආරම්භ කරනවා. ඊට අමතරව අලුතින්ම විවිධ ගංගා නිම්න දෝණිවල ජල සම්පාදන ව්‍යාපෘති ගැන ශක්‍යතා අධ්‍යයන සිදු කරන්න කටයුතු කරනවා. නිල්වලා නිම්නය, කළුගඟ, මොරගහ කන්ද වැඩ කඩිනම් කරනවා. සුළු හා මධ්‍ය පරිමාණ වාරි යෝජනා ක්‍රම ක්‍රියාත්මක කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n121225_br1</link>
    <topic>මාධ්‍යෙව්දිනි අමිලා ජයසිංහ අනතුරකින් මිය යයි</topic>
    <author/>
    <content>සිලෝන් ටුඩේ පුවත් පතේ සේවය කරන අමිලා ජයසිංහ මාධ්‍යෙව්දිනිය අද පෙරවරුවේ ලොරියකට යටවීමෙන් මිය ගියාය.මේ අනතුර සිදුව ඇත්තේ එම කාර්යාලය ඉදිරිපිටදි බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n1212252</link>
    <topic>තැන්පත්කරුවනට කරුණු කීමට අගවිනිසුරු ඉඩ දුන්නේ නෑ</topic>
    <author>ජීවනී පතිරණ</author>
    <content>ගෝල්ඩන් කී මූල්‍ය වංචාව අගවිනිසුරු ආචාර්ය ශිරාණි බණ්ඩාරනායක මහත්මියගේ ප්‍රධානත්වයෙන් නඩු වාර 08 කට ආසන්න ප්‍රමාණයක් කැඳවා තිබුණ ද ඒ කිසිදු අවස්ථාවක තැන්පත්කරුවකුට ගරු අධිකරණයේ තනි තනිව ප්‍රකාශ ඉදිරිපත් කිරීමට ඇය ඉඩ ලබා නොදුන් බව අගතියටපත් පාර්ශ්වය ප්‍රකාශ කරයි.මෙය ආණ්ඩුක්‍රම ව්‍යවස්ථාවෙන් ලබා දී ඇති අයිතියක් වුවද අගවිනිසුරුතුමිය එය සැලකිල්ලට නොගැනීම නිසා මෙම මූල්‍ය වංචාව සම්බන්ධයෙන් බොහෝ කරුණු කාරණා හෙළිදරව් නොවී ලත් තැනම ලොප් වී ඇතැයි ද පෙන්වා දෙයිි.මේ හේතුවෙන් විශාල අසාධාරණයකට ලක් වූ පුද්ගලයකුට අධිකරණයට කරුණු දැක්වීමේ අයිතිය ද අහිමි වීම දැඩි කම්පනයකට හේතුවක් යැයි ද මෙම තැන්පත්කරුවෝ පවසති.නඩු වාර 08 කට ආසන්න ප්‍රමාණයක් අගවිනිසුරුතුමිය ගේ ප්‍රධානත්වයෙන් වසර එකහමාරකට ආසන්න කාලයක් විභාග කර තිබේ.ප්‍රථම නඩු විභාගයේ දීම ඇය ප්‍රකාශ කර ඇත්තේ මාස තුනක් හෝ හතරක කාලයක් ඇතුළත අගතියට පත් තැන්පත්කරුවන්ට ගරු අධිකරණයෙන් සාධාරණයක් ඉෂ්ට කරන බවය.එහෙත් දෙවැනි නඩු වාරයේ දී ඇගේ ප්‍රකාශ සම්පූර්ණයෙන් වෙනස් ස්වරූපයක් ගත් බවත්, කලින් ලබාදුන් තීන්දු තීරණ කිසිවක් ඇය සැලකිල්ලට නොගත් බවත් ගෝල්ඩන් කී තැන්පත්කරුවෝ පවසති.එමෙන්ම සිසිලියා කොතලාවල මෙම මූල්‍ය වංචාව හෙළි වූ අවස්්ථාවේ දීම රටින් පිටවී ඇති බව ගරු අධිකරණයට වාර්තා කළ ද එය පසුව යටපත් වූ සිදුවීමක් බවට පත් වී ඇති බව ද ඔවුහු වැඩිදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n1212253</link>
    <topic>දයාවේ හා අවබෝධයේ කිතුනු ඉගැන්වීම් සාමයේ සබඳකම් ශක්තිමත් කරාවි</topic>
    <author/>
    <content>නත්තල සැමරීම සනිටුහන් කරන දයාවේ හා අවබෝධයේ කිතුනු ඉගැන්වීම් අප රටේ මේ වනවිට ගොඩනැඟී ඇති සංහිඳියාවේ, ඉවසීමේ හා සාමයේ සබඳකම් ශක්තිමත් කිරීමට ඉවහල් වනු ඇතැයි ජනාධිපති මහින්ද රාජපක්ෂ මහතා පෙන්වා දෙයි.නත්තල වෙනුවෙන් සුබ පැතුම් පණිවුඩයක් නිකුත් කරමින් මේ බව සඳහන් කරන ජනාධිපතිවරයා වැඩිදුරටත් මෙසේද සඳහන් කරයි.ශ්‍රී ලාංකික කිතුනුවන් අද දින සාමයේ කුමරු යේසුස් ක්‍රිස්තුන්ගේ උපත සැමරීමට ලොව පුරා සිය සහෝදර භක්තිකයන් සමඟ එක්වෙති.කිතු දහමේ මූලික හරය වන සැමට දයාව දැක්වීමේ පණිවුඩය ලොවට ගෙන ආ යේසුස් ක්‍රිස්තූන්ගේ උපත සමරන මේ උතුම් උත්සවයේදී සිය පවුල් හා ප්‍රජාවන් සමඟ එක්වීමෙන් ඔවුහු නත්තලේ මූලික අරුත වන දයාව බෙදා ගනිති. යේසුස් ක්‍රිස්තුන්ගේ උපත බෙ‍ත්ලෙහෙමේ ගවහලක සිදුවීම් තුළින් සැමට නොමසුරුව දයාව දැක්වීමෙහි ඇති වැදගත්කම ලොවට කියා දෙයි. එය සමාජයේ ඉහළ සිට පහළම කොටස්වලට හා ලෝකය අප සමඟ බෙඳා ගන්නා සියලුම ජීවීන්ට මෙන්ම අප සියලු දෙනා පෝෂණය කරන සොබා දහමටද මේ දයාව දැක්වීමේ අගය මනා ලෙස පෙන්නුම් කරයි.මේ උත්සව සමයේදී නත්තල් සීනු හඬ සියලුදෙනාටම සාමයේ සහ සතුටේ සුබ පණිවුඩය ගෙනෙනු ඇත. ඔබ සියලු දෙනාටම ප්‍රීතිමත් හා සාමකාමී නත්තලක් පතමි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n1212254</link>
    <topic>සාමයේ පණිවුඩය ලොවට කියා පෑම නත්තලේ සැබෑ අරුතයි</topic>
    <author/>
    <content>පල්ලියේ ඝාණ්ඨාර නාදයත්, අල්තාරය අසල යාඥා කරන පියතුමන්ගේ ආශිර්වාදයත් රටටම කියා පාන්නේ අපට උරුම වූ සදාකාලික සාමය බව අගමැති දි.මු ජයරත්න මහතා පැවසීය.ඒ සාමය රැක ගැනීමේ සහ ජාතීන් අතර සහෝදරත්වයෙන් අත්වැල් බැද ගැනීමේ වගකීම අප වෙත සෑම අවස්ථාවකදීම පැවරී ඇති බව සමානාත්මතාවය සහ සදාතනික සාමයේ පණිවුඩය ‍ලොවට දායාද කළ යේසුස් ක්‍රිස්තුස් දෙවි සමිඳාණන්ගේ අසිරිමත් උපත සිහිපත් කෙරෙන මේ නත්තල් මංගල්‍යය නිමිත්තෙන් සුබ පැතුම් එක් කරන්නේ බැති සිතිනි.ජාති, ආගම්, වර්ග, පක්ෂ ආදී සියලු බෙදීම් බිද සමස්ත මනුෂ්‍ය වර්ගයා එක් මානව කොට්ඨාසයක් ලෙස සැලකූ යේසුස් දෙවි සමිඳාණන්ගේ ඉගැන්වීම තුළින් මනාව පසක් වන්නේ සදාකාලික සාමය, සහජීවනය සහ සමානාත්මතාව ලොවට උරුම විය යුතු බවය.පාපයත් ආත්මාර්ථකාමයත් නිසා පීඩාවෙන් අසරණව, පරිහානියේ එළිපත්ත මත මිනිසා පය තබා සිටි යුගයක, මිනිස් ආත්මයෙන් ලොව පහළව අසාධාරණත්වයට එරෙහිව සාමයේ පණිවුඩය ජනතාවට බෙදන්නට යේසුස් දෙවි සමිඳාණන් වහන්සේ ක්‍රියා කළේය. අධම පාලකයන්ගේ කෘර පාලනයෙන් බැටකෑ ජනතාවට යේසුස් වහන්සේ යුග පුරුෂයකු වී නිසි මාර්ගෝපදේශය ලබාදුන් සේක. දෙවියන් වහන්සේගේ පුත්‍රයා වශයෙන් සිටියත්, එම ලෝකෝත්තර තත්ත්වය අතහැර උන්වහන්සේ අප වෙත එළැඹියේ දයාව, ප්‍රේමය හා අප වෙත නොඅඩුව දැක්වූ මානව සෙනෙහස නිසා යැයි මම විශ්වාස කරමි.නත්තල යනුවෙන් අප සමරන කිතුණු උපත එවැනි ගාම්භීර සැණකෙළියක්‌ නොවිය යුතුය. ශාන්ත ලූකස්‌තුමාගේ සුවිශේෂයේ සඳහන්ව ඇති අන්දමට යේසු කුමරුගේ උපත හද සසල කරවන්නකි. බෙත්ලෙහෙම් නුවර බොජුන්හල් හා තානායම්වල කමින් බොමින් හා නටමින් ප්‍රීති වූ වරප්‍රසාද ලත් උසස්‌ පංතියට විනෝද වන විට දිළිදු බිළිදෙක් වශයෙන් යේසුස් කුමරාණන්ට උපත ලබන්නට සිදුවූයේ බෙත්ලෙහෙම්නුවර කොනකවූ පාළු ගව ලෙනක දීය.මෙලොවට මාංභගතවූ දෙව් මහෝත්තමයාණන්, ඒ සුභාරංචිය සුර දූතයන් විසින් ප්‍රකාශ කරනු ලැබුවේ පාපයෙන් පවිටු දනන් මුදා ගැනීම උදෙසාය. අසාධාරණත්වයට එරෙහිව සාමයේ පණිවුඩය උන්වහන්සේ ලොවට ප්‍රකාශ කළේය. අසාධාරණයට හිස නමනු වෙනුවට පීඩිත ජනයාට දෙපයින් නැගී සිටීමට උන්වහන්සේ ආශිර්වාද කළේය. නත්තල් මංගල්‍ය විනෝද සැණකෙළියක් වශයෙන් නොසලකා එහි සැබෑ අරුත අප විසින් අවබෝධ කර ගත යුතුය.ජනාධිපති මහින්ද රාජපක්ෂ මහතාගේ මෙහෙයවීමෙන් තිස් වසරක කුරිරු යුද්ධය නිමා කිරීමත් සමග ශ්‍රී ලංකාවට මේ වන විට සදාතනික සාමය උදාවී ඇත. මේ අසිරිමත් නත්තල් මංගල්‍යය සමරන මොහොතේදී මම යළිත් සිහිපත් කරමි.ඔබ සැමට ප්‍රීතිමත් හා සාමයෙන් පිරි නත්තල් මංගල්‍යයක් වේවා!.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n1212255</link>
    <topic>දෑස් වසා බැඳි තිමිර බිඳ යථාව අවබෝධ කරගන්න</topic>
    <author/>
    <content>සත්‍ය අවබෝධ කර ගැනීම සදහා දෑස් වසා බැදි තිමිර පටල යථාවබෝධයෙන් සිද බිද දැමීමට අදිටන් කර ගනිමු යැයි විපක්ෂ නායක රනිල් වික්‍රමසිංහ මහතා නත්තල් දිනය වෙනුවෙන් පණිවිඩයක් නිකුත් කරමින් පවසයි.එම පණිවිඩයේ මෙසේද දැක්වේ. තම බලය හා අධිකාරිත්වය රැක ගැනීම සදහා තමාට එරෙහි වෙතැයි සිතන සකල විද බලවේග මුලිනුපුටා දමන්නට බලවත්හු ක්‍රියා කරන අවස්ථා ඈත ඉතිහාසයේ සිට අද දක්වා ම අප දැක ඇත.යේසුස් ක්‍රිස්තුස් වහන්සේගේ උපත සිදුවු අවස්ථාවද එවැනි යුගයකි. හොරොද් රජ බෙත්ලෙහෙම හා අවට ප්‍රදේශයන්හි සිටි දෑ අවුරුදු හා අඩු පිරිමි දරුවන් මරා දමන්නට අණ නියම කළේය‍.තම තමන්ගේ වාසිය උදෙසා ප්‍රතිපත්ති පමණක් නොව පුද්ගලයන් පාවා දෙන්නෝද එදා සිට අද දක්වාම අපි දැක ඇත්තෙමු. ලෝකවාසීන්ට සාමයේ පණිවිඩය හා ප්‍රේමයේ පණිවිඩය දේශනා කළ ජේසු ස්වාමි දරුවන් රිදි මිල තිහකට පාවා දුන්නේ එතුමාගේ සමිප ශ්‍රාවකයෙකු වු ජුදාස් විසිනි. යේසුස් ක්‍රිස්තුස් වහන්සේ කුරුස ගස මත දිවි පුදා දැන් වසර දෙදෙහසකටත් අධික කාලයක් ගෙවී ගොසිනි.ඒසා මහත්වු කාලයක් පුරා ලෝකවාසි ජනතාවගේ හදවත් තුළ රැදි සිටිනුයේ සදාකාලික බලය පැතූ හෙරොද් රජු හෝ මුදල් හා වරප්‍රසාද පතා පාවා දීම් සිදු කළ ජුදාස් හෝ නොව සත්‍ය‍යේ නාමයෙන් කුරුස ගස මත දිවිපිදු යේසුස් ක්‍රිස්තුස් වහන්සේය.මේ නත්තල් සමයේ අප අවධාරණය කළ යුතු වන්නේද එයයි. ඒ සත්‍යය අවබෝධ කර ගැනීම සදහා දෑස් වසා බැදි තිමිර පටල යථාවබෝධයෙන් සිද බිඳ දැමීමට මෙවර නත්තලේදී අදිටන් කර ගනිමු.ජේසුස් ක්‍රිස්තුන් වහන්සේ දේශනා කළ පරිදි සිරුරට පහන ඇසය. එහෙයින් ඔබේ ඇස නිරෝගී නම් ඔබේ මුළු සිරුර ආලෝකමත් වේ. ඔබේ ඇස රෝගී නම් ඔබේ මුළු සිරුරම අදුරු වේ. ඔබ තුළ ඇති අලෝකය අඳුරු වී ගිය හොත් එය කෙතරම් ඝණ අන්ධකාරයක්ද? අප තුළ ඇති ආලෝකය අදුරු නොකර ගන්නට හැකි නම් මේ නත්තල වඩාත් අරුත්බර වෙනු ඇත. ඔබ සැමට සුභ නත්තලක් වේවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n1212256</link>
    <topic>ගංවතුර නිසා ලියන්න බැරි වූ සා.පෙළ, ගණිතය-සෞන්දර්ය පෙබරවාරි 09-10</topic>
    <author>ජයසිරි මුණසිංහ</author>
    <content>අයහපත් කාලගුණික තත්ත්වය හේතුවෙන් මෙවර අපොස සාමාන්‍ය පෙළ විභාගයේ ගණිතය සහ සෞන්දර්ය විෂයන් සඳහා, පෙනීසිටීමට නොහැකි වූ ශිෂ්‍ය ශිෂ්‍යාවන් වෙනුවෙන් පෙබරවාරි 9, 10 දෙදින තුළ නැවත විභාගය පැවැත්වීමට විභාග දෙපාර්තමේන්තුව තීරණය කර ඇත.අධ්‍යයන පොදු සහතික පත්‍ර (සාමාන්‍යපෙළ) විභාගයේ විද්‍යාව බහුවරණ ප්‍රශ්න පත්‍රයේ ප්‍රශ්න 19ක් සඳහන් කොටස පිටකිරීමට උදව් කළේ යැයි සැකකරන විභාග දෙපාර්තමේන්තුවේ රහස්‍ය මුද්‍රණාලයේ සේවකයාගේ වැඩ තහනම් කොට ඇත.මෙවර විභාගයේ පිටවූ ප්‍රශ්න 19 වෙනුවට නැවැත විද්‍යාව විෂය විභාගයක් නොපවත්වා, විභාගයට පෙනී සිටි පන්ලක්ෂ හතළිස් දෙදහසටම ලකුණු 19ක් ලබාදීමට ප්‍රශ්න පත්‍රය සකස්කළ ශාස්ත්‍රීය සභාවේ විද්වත්හු තීරණය කළ බව අධ්‍යාපන ඇමැති බන්දුල ගුණවර්ධන මහතා ඊයේ (24) පැවති මාධ්‍ය හමුවකදී පැවසීය.බත්තරමුල්ල ඉසුරුපාය අධ්‍යාපන අමාත්‍යාංශයේදී මෙම මාධ්‍ය හමුව පැවැත්විණි.එහිදී වැඩිදුරටත් අදහස් දැක්වූ ඇමැතිවරයා මෙසේද කීය.“ප්‍රශ්න පත්‍රයක කොටසක් පිටවිණැයි කියන සිද්ධිය මුල් කොට අධ්‍යාපන ඇමැතිවරයා අස්කරනු කියා පිරිසක් කියනවා. එයට අධ්‍යාපන ඇමැතිවරයා අස් කිරීමට උවමනාවක් නැහැ. මොකද? අධ්‍යාපන ඇමැතිවරයා විභාග දෙපාර්තමේන්තුවේ ක්‍රියාදාමයට කිසිසේත්ම සහ සම්බන්ධතාවයක් නැහැ.“අපේ රටේ විභාග දෙපාර්තමේන්තුවේ සියලු කටයුතු ඉතා විශ්වාසනීය ලෙස සිදු කරනවා. ඊට විභාග පනත උදව් කරනවා. විභාග ;දපාර්තමේන්තුවේ කටයුතුවලට දේශපාලනඥයින් ඇඟිලි නොගැසිය යුතුයි. අපි ඉන්නේ ඒ ස්ථාවරයේයි. මම පමණක් නොව මතු මතුවේත් මේ විෂයභාර ඇමැතිවරුන්ට මේ විභාග කටයුතුවලට ඇඟිලි ගහන්නට ඉඩ නොදිය යුතුයැයි ඇමැතිවරයා පැහැදිලි කෙළේය.විභාග ප්‍රශ්න පත්‍රයේ පිටවීම සම්බන්ධයෙන් මේ වනවිට සැකකරුවන් පස් දෙනෙක් රිමාන්ඩ් කර තිබෙනවා. අපි ඔවුන්ට එරෙහිව කිසිදු තරාතිරමක් නොබලා දැඩි දඬුවම් ලබා දෙනවා. නීතිය අකුරටම ක්‍රියාත්මක කරනවා.පොලිස්පතිතුමාටත්, අපරාධ පරීක්ෂණ දෙපාර්තමේන්තුවටත් අපි මේ සිද්ධිය වාර්තා වූ වහාම දැනුම් දුන්නා. පැමිණිලි කළා. ඒ අනුව අපරාධ පරීක්ෂණ දෙපාර්තමේන්තුව මේ සිද්ධිය පිළිබඳව ඉතා ඉක්මනින් තොරතුරු හෙළිකර ගත්තා. අපි පොලිස්පතිතුමාටත් ඔවුන්ටත් ස්තුතිවන්ත වෙනවා. මින් ඉදිරියට මෙවන් වංචා සිදු නොවන තැනට අපි වග බලාගන්න ක්‍රියා කරනවා.විභාග කොමසාරිස් ජනරාල් ඩබ්ලිව්. එස්.එන්.පුෂ්පකුමාර මහතාමේ සිද්ධියට අපේ දෙපාර්තමේන්තුවේ එක් අයෙක් සැකපිට අත්අඩංගුවට ගත්තා. ඔහුගේ වැඩතහනම් කළා. කිසිම පූර්ව අවසරයකින් තොරව ඔහුට දෙපාර්තමේන්තුවට එන්නටවත්, රටින් පිටවන්නටවත් බැරිවන විදිහට අපි නීතිය ක්‍රියාත්මක කළා. ස්වභාවික ව්‍යසනය හේතුවෙන් ගණිතය සහ සෞන්දර්ය විභාග ප්‍රශ්න පත්‍රවලට උත්තර ලියන්නට නොහැකි වූ සිසුන් වෙනුවෙන් ලබන වසරේ පෙබරවාරි 9,10 විභාග යළි පවත්වනවා. ඒ පිළිබඳව අවශ්‍ය අවසාන තීරණය ගැනීමේ සුවිශේෂී සාකච්ඡාවක් ලබන සිකුරාදා පළාත් හා කළාප අධ්‍යාපන අධ්‍යක්ෂවරු සමඟ පවත්වනවා.අධ්‍යාපන අමාත්‍යාංශයේ ලේකම් එස්.එම්. ගෝඨාභය ජයරත්න මහතාවිනයගරුක නැති මිනිසුන් සිටින පිට රටේ, සමාජයේ මෙවැනි අභාග්‍ය සම්පන්න දේ සිදු වෙනවා. අපි රට, සමාජය විනයගරුක පුරවැසියන්ගෙන් සැදුම්ලත් කරන්නට ඕනෑ. ප්‍රශ්නයට විසඳුම එයයැයි කීය.ඤ25දදඡ55 ඨන 11.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n1212257</link>
    <topic>නීති විරෝධීව මෙරට රැඳුණු විදේශිකයෝ 700ක් පිටුවහල්</topic>
    <author>චන්ද්‍රිකා පෙරේරා හා මහින්ද අලුත්ගෙදර</author>
    <content>වීසා නොමැතිව හා නීති විරෝධී කටයුතුවල යෙදෙමින් මෙරට රැඳී සිටි හත්සියයකට අධික විදේශිකයින් පිරිසක් මේ වසරේ දී පමණක් ශ්‍රී ලංකාවෙන් පිටුවහල් කිරීමට පියවර ගෙන තිබේ.සංචාරක වීසා මත මෙරටට පැමිණ වීසා අවසන් වීමෙන් පසුව ද රැඳී සිටියවුන් මෙන්ම එම වීසා මත රැඳී සිටිමින් විවිධ නීති විරෝධී කටයුතුවල නිරත වන්නන් තව දුරටත් අත්අඩංගුවට ගැනීමේ මෙහෙයුම් පොලිසිය මඟින් රටපුරා දියත්කර ඇති බව අපරාධ පරීක්‍ෂණ දෙපාර්තමේන්තුව සඳහන් කරයි. මෙසේ අත්අඩංගුවට ගනු ලබන්නන් පිළිබඳ අපරාධ පරීක්‍ෂණ දෙපාර්තමේන්තුව මගින් පරීක්‍ෂණ පවත්වා අධිකරණය වෙත යොමු කරන බව රහස් පොලිසිය පවසයි.අධිකරණ නියෝග මත ආගමන විගමන දෙපාර්තමේන්තුවේ සහය ලබා ගෙන ඔවුන් පිටුවහල් කරයි. රෙදි වෙළඳාම, මිනිස් ජාවාරම, මත්ද්‍රව්‍ය අලෙවිය, මෙන්ම ගණිකා වෘත්තිය මොවුන් විසින් වැඩි වශයෙන් සිදුකරනු ලබන බවට රහස් පොලිසිය මගින් අනාවරණය කරගෙන තිබේ. ඉන්දියාව, පාකිස්ථානය, ඇෆ්ගනිස්ථානය, නයිජීරියාව, තායිලන්තය, රුසියාව, රුමේනියාව වැනි රටවල කාන්තා හා පිරිමි දෙපාර්ශවයම මෙසේ සංචාරක වීසා මත පැමිණ නීති විරෝධී කටයුතුවල නිරතවන බවට හෙළිව ඇත.ක්‍රෙඩිට් කාඩ් වංචා පිළිබඳව ද විදේ්ශිකයින් අත්අඩංගුවට ගෙන ඇති බව රහස් පොලිසිය වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n1212258</link>
    <topic>කාලගුණය යහපත් වෙයි</topic>
    <author/>
    <content>රක්ෂණ ශ්‍රියන්ත, අනුර ප්‍රේමලාල් සහ පණ්ඩුක සමරසේකරරටපුරා විවිධ ප්‍රදේශයන්හි පවතින අයහපත් කාලගුණ තත්ත්වය පහව‍ ෙගාස් ඇත.දැනට පුද්ගලයන් 25418ක් අවතැන් කදවුරු 128ක රදවා සිටින බව ආපදා කළමනාකරණ මධ්‍යස්ථානය පවසයි‍. මේ වනවිට පුද්ගලයන් 42 දෙදෙනෙකු මරණයට පත්වී ඇති අතර 9 දෙනෙක් අතුරුදන්ව 22 ක් තුවාල ලබා සිටිති.තාවකාලිකව රඳවා තිබෙන පිරිස් සිය නිවෙස් බලා යාම ආරම්භ කර ඇති බව ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂ ලාල් කුමාර මහතා ප්‍රකාශ කරයි.මාර්ගවලට පස් කඳු හා ගස් කඩා වැටීම හේතුවෙන් ප්‍රදේශ කිහිපයක මාර්ග අවහිර වී තිබෙන අතර ජලාශ කිහිපයක් පිරී යාමෙන් වාන් දොරටු විවෘත කිරීමට සිදුව තිබෙන බවද ඒ මහතා සඳහන් කරයි.නුවරඑළිය-වැලිමඩ, ත්‍රිකුණාමලය-මඩකලපුව, පුත්තලම-වෙරුගල්කුලම, යාපනය-වවුනියාව, පොළොන්නරුව-මඩකළපුව, සෝමාවතිය-සුංගාවිල මාර්ගයන්ට පස් කඳු කඩාවැටීම සහ ජලයෙන් යටවීම හේතුවෙන් තාවකාලිකව වසා දැමීමට පියවර ගෙන තිබෙන අතර එම මාර්ග කඩිනමින් යථා තත්ත්වයට පත් කිරීමට පියවර ගන්නා බවද සහකාර අධ්‍යක්ෂ කියාසිටී.දැදුරු ඔය, පොළොන්නරුව පරාක්‍රම සමූද්‍රය, අනුරාධපුර රාජාංගනය වැව, උඩවලව ජලාශය සහ කන්තලේ ජලාශයේ ජල මට්ටම ඉහළයාම හේතුවෙන් වාන් දොරටු විවෘතකළ බවද ඒ ආශ්‍රිත ප්‍රදේශයන්හි ජනතාව ඒ සම්බන්ධයෙන් විශේෂ අවධානය යොමුකළ යුතු බවද ආපදා කළමනාකරණ මධ්‍යස්ථානයේ සහකාර අධ්‍යක්ෂවරයා ප්‍රකාශ කරයි.මහවැලි ගඟ පිටාර ගැලීම හේතුවෙන් නීලපොල වේල්ල කැඩීයාමත් සමග මුතූර්, නීලපොල, දෙහිවත්ත යන ප්‍රදේශවල කුඹුරු අක්කර 15000 ක් පමණ ජලයෙන් යටවී අලාභහානි සිදුවී ඇත. පදවිය , කම්බිලිවැව, බිසෝකොටුව, ඕමාර්කඩ යන ප්‍රදේශවල ජනතාවද ජල ගැලීම් හේතුවෙන් විපතට පත්ව ඇත.මේ අතර හොරොව්පතාන නගරය හා පදවිය අනුරාධපුර කැබිතිගොල්ලෑව කහටගොල්ලෑව හන්දියද ජලයෙන් යටවී ඇති බව ආපදා කළමනාකරණ මධ්‍යස්ථානය සඳහන් කරයි. මාතලේ ප්‍රදේශ කිහිපයක පොළව ගිලාබැසීමට හේතුව පොළව අභ්‍යන්තරයේ ඇති හුනුගල් තට්ටුවල කුහර තත්වයක් ඇතිවීම බව ජාතික ගොඩනැගිලි හා පර්යේෂණ ආයතනයේ භූ විද්‍ය අංශයේ ප්‍රධානී ආර්.එම්.එස්.බණ්ඩාර මහතා පෙන්වා දෙයි. මේ හේතුවෙන් තොටගමුව හා ඉඹුලදණ්ඩ ප්‍රදේශවල ජනතාව අවධානයෙන් පසුවන ලෙසත් එම ප්‍රදේශ තවතවත් ඉදි‍රියේදී ගිලාබැසීමට ලක්විය හැකි බවටත් හෙතෙම පවසයි.අයහපත් කාලගුණික තත්ත්වය හේතුවෙන් විපතට පත් ජනතාවට සහන සැලසීමේ කටයුතු ඉදිරියටත් ක්‍රියාත්මක කිරීමට ආපදා කළමනාකරණ මධ්‍යස්ථානය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n1212259</link>
    <topic>මිලියන ගණන් මුදල් වංචා කළචීන්නු 100ම රිමාන්ඩ්</topic>
    <author>සිරන්ජනි කුමාරි</author>
    <content>ප්‍රභූ චීන ජාතිකයින්ගේ බැංකු ගිණුම්වල ඇති මුදල් යුවාන් මිලියන ගණනින් වංචා කළ සංවිධානාත්මක චීන තායිපේ ජාතිකයින් 100 දෙනා ලබන මස 4 වන දින දක්වා රක්‍ෂිත බන්ධනාගාර ගත කරන ලෙස කොළඹ ප්‍රධාන මහේස්ත්‍රාත් රශ්මි සිංගප්පුලි මහතා ඊයේ (24) නියම කළේ ය.මෙරට රැදී සිටිමින් මේ මුදල් වංචාව මෙහෙයවූ චීන ජාතිකයින් 100 දෙනා අධිකරණයෙන් ලබාගත් සෝදිසි වරෙන්තුවකට කළ මෙහෙයුමකදී රහස් පොලිසිය විසින් මොවුන් අත්අඩංගුªවට ගෙන තිබිණි. චීන කාන්තාවෝ 26 ක් හා චීන ජාතික පිරිමින් 74 දෙනෙක් මෙසේ රක්‍ෂිත බන්ධනාගාර ගත කෙරිණි. ලංකාවේ සිට අධිවේගී අන්තර් ජාල භාවිතා කරමින් මොවුන් චීනයේ ප්‍රභූන්ගේ දුරකථන අංකවලට ඇමතුම් ලබාගෙන ඔවුන්ට තර්ජනය කරමින් මෙසේ මුදල් වංචාවේ යෙදී ඇති බවට අධිකරණයේදී කරුණු අනාවරණය විය.චීන - කාන්තාවක් චීන පොලිසියට කළ පැමිණිල්ලකට අනුව විමර්ශන පැවැත්වූ පොලිසිය ලංකාව හරහා මේ වංචාව සිදු වන බවට තොරතුරු අනාවරණය කර ගෙන තිබේ. එකී තොරතුරු හරහා චීන තානාපති කාර්යාල මගින් රහස් පොලිසියට මේ පිළිබඳ දැනුම් දීමෙන් අනතුරුව පුද්ගලයින් 7 දෙනෙකු සම්බන්ධයෙන් තොරතුරු අනාවරණය වී ඔවුන් අත්අඩංගුවට ගැනීමට රහස් පොලිසිය ඉකුත් 21 දා අධිකරණයෙන් සෝදිසි වරෙන්තුවක් ඉල්ලා තිබිණි.වරෙන්තුව අනුව කොළඹ අවට ලිපින 8ක සඳහන් සුපිරි නිවාස පරීක්‍ෂා කිරීමේදී මේ චීන ජාතිකයින් 100 දෙනා එහි සිට අත්අඩංගුවට ගෙන තිබේ. අදාළ කරුණු සලකා බැලූ මහේස්ත්‍රාත්වරයා සැකකරුවන් 100 දෙනා ලබන මස 04 වන දින දක්වා රක්ෂිත බන්ධනාගාරගත කිරීමට නියම කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n12122510</link>
    <topic>සිරිපා වන්දනාවට පුද සිරිත් ඇරඹේ</topic>
    <author>රත්නපුර දිසා විශේෂ නිරෝෂන පෙරේරා</author>
    <content>ශ්‍රීපාද වන්දනා වාරය ආරම්භ කිරීමේ පුද සිරිත් අද 25 වනදා සිට පැල්මඩුල්ල ගල්පොත්තාවෙල ශ්‍රීපාද රාජමහා විහාරස්ථානයේ දී ඇරඹේ.සිරිපා අවාරයේ තැන්පත් කර තිබෙන  සමන් දේව ප්‍රතිමා ගල්පොත්තාවෙල ශ්‍රීපාද රාජමහා විහාරයේ සමන් දේව මන්දිරයේ දී බැතිමතුන්ට දැක වැඳ පුදා පූජෝපහාර දැක්වීමේ අවස්ථාව අද 25 රාත්‍රී 7 සිට උදාවේ.ශ්‍රීපාදස්ථානාධිපති බෙංගමුවේ ධම්මදින්න නාහිමියෝ පැවසුවේ හෙට 26 අලුයම පහ දක්වා සමන් දේව ප්‍රතිමා හා දේවාභරණවලට පූජෝපහාර දැක්වීමේ අවස්ථාව බැතිමතුන්ට උදාකර ඇති බවයි.පූජෝපහාර දැක්වීමට පසු දින අලුයම දක්වා අවස්ථාව ලබාදීම තුළින් බැතිමතුන්ට අවහිරතාවයකින් තොරව පූජෝපහාර දැක්වීමට හැකිවෙනු ඇතැයි ශ්‍රීපාද වන්දනා සංවිධායක කමිටුව වෙනුවෙන් සබරගමුව මහ සමන් දේවාලයේ බස්නායක නිලමේ සුනිල් ශාන්ත වීරසේකර මහතා පැවැසීය.උඳුවප් පුර පසළොස්වක පොහොය දිනයෙන් ඇරඹෙන මෙවර සිරිපා වන්දනා සමයේ පුද සිරිත් ගල්පොත්තාවෙල ශ්‍රීපාද රාජමහා විහාරස්ථානයේ දී ඊයේ 24 සිට ඇරඹුණි. තුන් තිස් පැයේ පිරිත් දේශනාව ඊයේ ඇරඹුණු අතර 26 අලුයම දක්වා පුද සිරිත් ඉටු කෙරෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n12122511</link>
    <topic>යුද්ධයෙන් පසු ත්‍රිවිධ හමුදාවරටේ සංවර්ධනයට දායක වෙලා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>වසර 30ක් පැවැති උතුරේ යුද්ධය අවසන් වූ පසු ප්‍රධාන වශයෙන් ශ්‍රී ලංකා යුද හමුදාව, ශ්‍රී ලංකා නාවික හමුදාව සහ ශ්‍රී ලංකා ගුවන් හමුදාව රටේ ආර්ථික හා සමාජ සංවර්ධන ක්‍රියාවලිය සඳහා විශාල නැඹුරුවක් දක්වන බව විගණකාධිපතිවරයා සිය 2011 වර්ෂය සඳහා වූ වාර්තාවෙන් පෙන්නුම් කරයි.යුද හමුදාව යුද්ධමය කටයුතුවලින් බැහැරව 2011 වර්ෂය තුළදී රටේ ආර්ථික හා සමාජයීය කටයුතුවලට අතිවිශාල ප්‍රමාණයකින් දායක වී ඇති අතර ඊට අමතරව එහි නිලධාරීන් හා සෙසු නිලයන් එක්සත් ජාතීන්ගේ සංවිධානයේ සාමසාධක හමුදාවන්හි සේවය කිරීම තුළින් අමෙරිකානු ඩොලර් මිලියන 18ක් උපයාගෙන ඇති බව විගණකාධිපතිවරයා සඳහන් කරයි.විගණකාධිපති වාර්තාව පෙන්නුම් කරන පරිදි ශ්‍රී ලංකා නාවික හමුදාව රණවිරු නිවාස ඉදිකිරීම, මාර්ග සංවර්ධනය, ක්‍රීඩා සංකීර්ණ සංවර්ධනය, ආගමික ස්ථාන සංවර්ධනය ආදී ව්‍යාපෘති 39ක් එම වර්ෂය තුළ ක්‍රියාත්මක කර ඇති අතර එහි ශ්‍රමදායකත්වයෙහි වටිනාකම රුපියල් 32,82,18000 කි.ශ්‍රී ලංකා ගුවන් හමුදාව තම මෙහෙයුම් කටයුතු ඉටුකරන අතරතුර කළුගල් වැලි හා සිමෙන්ති ගල් අඩු මිලට සැපයීම, රණවිරු නිවාස ඉදිකිරීම, වෛද්‍ය කඳවුරු පැවැත්වීම වැනි සමාජයීය කටයුතු සිදුකර ඇති අතර ආර්ථික හා ආගමික කටයුතුවලටද 2011 වර්ෂය තුළදී සහාය දක්වා ඇත.එම හමුදාව විසින් මෙහෙයවනු ලබන හෙලිටුවර්ස් ප්‍රවාහන සේවාව මඟින් රුපියල් 23,9340974 එම වර්ෂය තුළදී උපයාගෙන ඇත. ශ්‍රී ලංකා යුද හමුදාව එම වර්ෂය තුළදී ආර්ථික සංවර්ධන අමාත්‍යාංශය, ශ්‍රී ලංකා ක්‍රිකට් පාලක මණ්ඩලය, මාර්ග සංවර්ධන අධිකාරිය, ශ්‍රී ලංකා යුද හමුදාව, රාජ්‍ය ආරක්ෂක අමාත්‍යාංශය, ප්‍රාදේශීය ලේකම් කාර්යාලය මහවිලච්චිය යන ආයතනවලට අයත් පහත සඳහන් ව්‍යාපෘති මෙහෙයවා ඇති බවද විගණකාධිපතිවරයා පෙන්වා දෙයි. දඩුගමඔය පුළුල් කිරීම, පල්ලේකැලේ ජාත්‍යන්තර ක්‍රිකට් ක්‍රීඩාංගණය, මාර්ග පද්ධති අලුත්වැඩියාව, තරාවිකුලම් වැලිකන්ද මාර්ගය ඉදිකිරීම, අවතැන් වුවන් සඳහා තාවකාලික කඳවුරු ඉදිකිරීම සඳහා භූමිය සකස් ඛ්ලම, ‘දැයට කිරුළ’ වැඩසටහන වෙනුවෙන් කැලෑ එළිකර වගා කටයුතු සඳහා භූමිය සකස් කිරීම, මාන්කුලම් සිට තුනුක්කායි දක්වා මාර්ගය ප්‍රතිසංස්කරණය කිරීම, පුල්ලියාවේල් සිට තුනුක්කායි දක්වා මාර්ගය ප්‍රතිසංස්කරණය කිරීම.ශ්‍රී ලංකා නාවික හමුදාව මෙම වර්ෂය තුළදී තෙල් කැණීම් කටයුතුවලට හා නාරා ආයතනය සිදුකරන සාගර විමර්ශන කටයුතුවලට සහායවීම, සෝමාලි මුහුදු කොල්ලකරුවන්ගෙන් ශ්‍රී ලංකාව අවට ජාත්‍යන්තර මුහුදු මාර්ගයන්හි සිදුවන මංකොල්ලකෑම් වැළැක්වීමට පියවර ගැනීම ආදිය සිදුකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n12122512</link>
    <topic>සත්කෝරළේ පහන් තරුව සමුගනිති</topic>
    <author/>
    <content>දරු දැරියන් දහස් ගණනකට සිප් කිරි පෙවූ සත්කෝරළයේ පහන් තරුව නම් වූ කුලියාපිටිය මැදි මහ විදුහලේ නියමුවාණන් සදාතනික සුවයක් සොයා අප අතරින් වියෝ වූහ.කුලියාපිටිය ප්‍රදේශයේ පිහිටා ඇති දරු දැරියන් තුන් දහසක් පමණ ඉගෙනුම ලබන කුලියාපිටිය මධ්‍ය විද්‍යාලයීය වර්තමාන විදුහල්පති දේශබන්ධු ඒ. ඒ. ඩබ්ලිව්. පතිරාජ මහතා පසුගිය (22) දා සැඳෑවේ අභාවප්‍රාප්ත විය. වර්ෂ 1954 නොවැම්බර් (24) වනදින මකුල්ලපොකුණ නම් ග්‍රාමයෙහි උපත ලැබීය. හොරවැව සහ මකුල්ලපොකුණ විද්‍යාලය මඟින් තම ප්‍රාථමික අධ්‍යාපනය ලබාගත් ඔහු 1974 වර්ෂයේ වීරපොකුණ විජිත මධ්‍ය මහා විද්‍යාලයෙන් විශ්වවිද්‍යාලයට ප්‍රවිෂ්ට වන්නේ එම විද්‍යාලයීය ඉතිහාසයේ සරසවි වරම් ලැබූ දෙවැනි ශිෂ්‍යයා ලෙසය.අධ්‍යාපනය ලැබීමට ඇති උනන්දුව නිසාම පේරාදෙණිය විශ්වවිද්‍යාලයේ දීප්තිමත් ශිෂ්‍යයෙකු ලෙස තම අධ්‍යාපන කටයුතු සිදුකළ මෙතුමා එහිදී ආර්ථික විද්‍යා විශේෂවේදී උපාධිය ලබා ගත්හ.විශ්වවිද්‍යාල අධ්‍යාපනය නිමා කළ ඔහු ප්‍රථමයෙන් රාජ්‍ය සේවයට එක්වන්නේ සමූපකාර දෙපාර්තමේන්තුවේ මහජන සම්බන්ධතා නිලධාරිවරයෙකු ලෙසටය. කෙටි කාලයක් එම තනතුරෙහි සිටිමින් තම රාජකාරිය මනාලෙස ඉටුකළ එතුමා හට ඉමහත් සතුටක් ගෙනෙමින් වර්ෂ 1983 දී ඉංග්‍රීසි ගුරුවරයෙකු ලෙස පත්වීමක් ලැබිණි. එම පත්වීමත් සමඟම ආරම්භ වූ එතුමන්ගේ ගුරු ජීවිතය හුදෙක් දරුවන්ගේ අධ්‍යාපනය උදෙසාම කැපවිය. පසු කලෙක නියෝජ්‍ය විදුහල්පති තනතුරද හෙබවූ එතුමා විදහල්පති තනතුරු තමන් අධ්‍යාපනය ලබාගත් වීරපොකුණ විජිත මහා විද්‍යාලය ඇතුළු විද්‍යාල කිහිපයක හොබවා ඇත.එතුමාගේ නායකත්වය තුළින් 2010 වර්ෂයේ උසස් පෙළ වාණිජ අංශයේ දිවයිනේ ප්‍රථමයා බිහිකිරීමටත්, වර්ෂයේ සාමාන්‍ය පෙළ විභාගයේ ප්‍රතිඵල අනුව දිවයිනේ පාසල් අතර 5 වැනි ස්ථානයට අප විද්‍යාලය පත්කිරීමටත්” 2011 වර්ෂයේ දිවයිනේ 5 වැනියා බිහි කිරිමටත්, නර්තන, සංගීත, චිත්‍ර සහ රංගකලා ආදී තරගවලින් සමස්ත ලංකා ජයග්‍රහණ ලබා ගැනීමටද එතුමන්ගේ සේවා කාලය තුළ සිදුවූ කැපී පෙනෙන ජයග්‍රහණ කීපයකි. තවද ක්‍රීඩා අංශයේ ජයග්‍රහණ රැසක් ද එතුමන්ගේ පාලන කාලය තුළ දක්නට ලැබීම සුවිශේෂී කරුණකි.පතිරාජ මහතා 2001.08. 31 වන දින කුලියාපිටිය මධ්‍ය විද්‍යාලයට විදුහල්පතිවරයා ලෙස පත්ව පැමිණියේ ගැසට් කරන ලද විදුහල්පති පරප්පාඩුවකට ඉල්ලීමෙන් අනතුරුව අධ්‍යාපන අමාත්‍යාංශය විසින් අධ්‍යාපන හා පරිපාලන කුසලතා ගැන සලකා බලා කරන ලද පත් කිරීමක් අනුවය. එදා පටන් වර්තමානය වන තුරු එතුමා මධ්‍ය විද්‍යාලයීය විදුහල්පති ලෙස ඉමහත් සේවයක් ඉටු කළේය. ඒ අතුරින් එතුමා ජාතික අධ්‍යාපන ආයතනයේ පශ්චාත් උපාධි අධ්‍යාපන ඩිප්ලෝමා පාඨමාලාවේ හා අධ්‍යාපන වේදී උපාධි පාඨමාලාවේ ජ්‍යෙෂ්ඨ කථිකාචාර්ය තනතුර මේ වන තුරු හොබවා ඇත. මියයනතුරුම කුලියාපිටිය මධ්‍ය විද්‍යාලයට අති මහත් සේවාවක් ඉටු කළ ආදර්ශවත් ගුරුපියෙකු සත්කෝරළ ජනතාවට අහිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n12122513</link>
    <topic>තල්පිටිය හරස්පාරේ දී වෑන් රිය දුම්රියේ හැපී රියැදුරා මරුට</topic>
    <author>පාණදුර සමූහ වාර්තාකරු කපිල සෝමරත්න</author>
    <content>වාද්දුව තල්පිටියේ ආරක්ෂිත දුම්රිය 24/12/12 හරස් පාරේදී වෑන් රථයක් දුම්රියක ගැටීමෙන් රාත්‍රී 10.30ට පමණ බරපතළ තුවාල ලැබූ වෑන්රථ රියදුරෙක් පාණදුර මූලික රෝහලට ඇතුළත් කිරීමෙන් පසු මිය ගියේය.මෙසේ මිය ගොස් ඇත්තේ ජා ඇළ කොටුගොඩ මිරිස්වත්තේ පදිංචි 58 හැවිරිදි රියදුරෙකු වූ කිරි ගම් හෙට්ටිගේ අයිවන් ගුණතිලක පෙරේරා බව පාණදුර හදිසි මරණ පරීක්ෂක ඩී.ඇම්.අධිකාරි විසින් සඳුදා 24 දා පැවැත්වූ මරණ පරීක්ෂණයේදී අනාවරණය විය.සෙනසුරාදා රාත්‍රී මරදානේ සිට අලුත්ගම බලා වෙරළ බඩ දුම්රිය මාර්ගයේ ගමන් කළ දුම්රියේ වෑන් රියක් ආරක්ෂක දුම්රිය කපොල්ලේදී ගැටීමෙන් වෑන්රථය මීටර් 200ක් පමණ ඉදිරියට ඇදී ගොස් ඇත. බරපතළ තුවාල ලැබූ වෑන්රියදුරු පාණදුර රෝහලට ඇතුළත් කිරීමෙන් පසු මිය ගිය බව මරණ පරීක්ෂණයේදී අනාවරණය විය.මේ දුම්රිය කපොල්ලේ ආරක්ෂාව සඳහා තල්පිටිය ප්‍රදේශයේ හෝටල් හිමිකරුවන් විසින් දුම්රිය හරස් පාරට ගේට්ටුවක් දමා මුරකරුවෙකුද යොදවා ඇත. අනතුර සිදුවන අවස්ථාවේදී මුරකරු විසින් දුම්රිය හරස් මාර්ගයේ දුම්රිය ගේට්ටුව වසා දමා නැති බවත් ඔහු එහි නොසිටි බවත් පොලිස් පරීක්ෂණයේදී අනාවරණය විය.මරණකරුගේ මරණය සිදුවී ඇත්තේ ඔහු පදවාගෙන පැමිණි වෑන්රථය දුම්රියක ගැටීමෙන් බව මරණ පරීක්ෂණයේදී තීන්දු කෙරිණි. පාණදුර සහකාර අධිකරණ වෛද්‍ය නිලධාරී එස්. සුබ්‍රමනියම් මහතා වෛද්‍ය වාර්තාවේ සඳහන් කළේ අනතුරකින් ශරීරයට සිදුවූ බහුවිධ තුවාල නිසා මරණය සිදුවී ඇති බවය. වාද්දුව පොලිසියේ උපපොලිස් පරීක්ෂක ලයනල් මහතා පරීක්ෂණ පැවැත්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=n12122514</link>
    <topic>අනතුරු දායක සහ නොදන්නා ස්ථානයන්හි දිය නෑමෙන් වළකින්න</topic>
    <author>මහින්ද අලුත්ගෙදර සහා රක්ෂණ ශ්‍රියන්ත</author>
    <content>අනතුරු දායක සහ නොදන්නා ස්ථානයන්හි දිය නෑමෙන් හා පිහිනීමෙන් වළකින ලෙස පොලීසිය මහජනතාවගෙන් ඉල්ලීමක් කරයි.මේ දිනවල පවතින අයහපත් කාලගුණික තත්ත්වය හේතුවෙන් ගංඟා, ජලාශ, වැව් ආදියේ ජල මට්ටම ශීඝ්‍රයෙන් ඉහළ ගොස් තිබෙන අතර දිය නෑම සහ පිහිනීම මෙන්ම බෝට්ටු සවාරි යාමේදී ආරක්ෂිත ස්ථාන සහ ජීවිතාරක්ෂක කණ්ඩායම් සිටින ස්ථාන පමණක් භාවිතා කරන්නැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා සඳහන් කරයි.පාසල් නිවාඩු කාලය මෙන්ම උත්සව සමයේදී විනෝද චාරිකා යන පිරිස් විවිධ ස්ථානයන්හිදී දිය නෑමට සහ බෝට්ටු සවාරි යාමට උත්සාහ කරන බව පෙන්වාදෙන පොලිස් මාධ්‍ය ප්‍රකාශකවරයා එවැනි අවස්ථාවලදී විශේෂ අවධානය යොමු කරන ලෙසද බෝට්ටු සවාරි යාමේදී ආරක්ෂිත ඇඳුම් කට්ටල භාවිතා කරන ලෙසද ප්‍රකාශ කරයි. පසුගිය (22) දා තිස්සමහාරාමයේදී සිදුවූ බෝට්ටු අනතුරෙන් පුද්ගලයින් 07 දෙනෙකු මියගිය අතර මේ සම්බන්ධයෙන් කළ විමර්ශනයේදී අදාළ බෝට්ටුවෙහි ගෙන යාහැකි පුද්ගලයින් ගණන උපරිමය 10 ක් වුවද අනතුරු සිදුවන අවස්ථාවේදී එහි පුද්ගලයින් 22 දෙදෙනෙකු ගමන් කර ඇති බවට තොරතුරු අනාවරණය කරගත් බවද ප්‍රිශාන්ත ජයකොඩි මහතා කියාසිටී.එසේම මෙම බෝට්ටුව පැද වු පුද්ගලයා සහ එහි ගමන් කල බොහෝ වැඩි දෙනෙකු බීමත්ව සිට ඇති බවද මෙවැනි අවස්ථාවලදී බීමත්ව ගමන් කිරීමෙන් වළකින ලෙසද පොලීසිය මහජනතාවගෙන් ඉල්ලයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=r1212251</link>
    <topic>මොරඔය වාන් දමයි:</topic>
    <author>අමිල ප්‍රභාත් වනසිංහ</author>
    <content>පදවිය මොරඔය පිටාර ගැලීම නිසා කොටු වී අවතැන්ව සිටින පවුල්වල සාමාජිකයන්ට අවශ්‍ය සියලු සහන සේවා කටයුතු බෝට්ටු උපයෝගි කර ගනිමින් ලබාදීමට මේ වන විට කටයුතු යොදා ඇත. ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා ගේ උපදෙස් මත පොලිසිය, නාවික හමුදාව සහයෝගිත්වයෙන් මේ සහන සේවා සිදු කෙරේ.යුද්ධයෙන් අවතැන්ව නැවත පදිංචි කළ කම්බිලි වැව, කෝන්වැව, වෙහෙරවැව ප්‍රදේශවල පවුල් අසූහයකට (86) පමණ සාමාජිකයන් ජලය පිටාර ගැලීම නිසා ඊයේ (24) කොටුවී සිටියහ.පදවිය ජලාශයේ වාන් දොරටුව දෙක (02) ද පෙරේදා (24) සවස විවෘත කෙරුණ අතර ඉන් තත්පරයට ඝන අඩි පන්දහසක් (5000) පමණ මොරඔයට මුදාහැරේ. මේ නිසා පහත් ප්‍රදේශවල පදිංචි ජනතාව සැළකිලිමත්ව සිටින ලෙස වාරිමාර්ග අංශ නිලධාරීහු දැනුම් දුන්හ.පදවිය අලුත් හල්මිල්ලෑව වැව වාන් දැමීම නිසා අනුරාධපුර - පුල්මුඩේ මාර්ගය ද මොරඔය පිටාර ගැලීම නිසා පදවිය කැබතිගොල්ලෑව මාර්ගය ද ජලයෙන් යටව පවතින අතර එම මාර්ගවල ගමන් ගන්නා මගීන්ට අවශ්‍ය පහසුකම් පොලිසිය විසින් සපයනු ලැබේ.ජල ගැල්ම නිසා පදවිය 621 බළ සේනා මූලස්ථානය ද ජලයෙන් යටවිණි. පදවිය ආයුර්වේද රෝහලේ පවුල් විසිහතරක (24) සාමාජිකයන් හැත්තෑ එක් (71) දෙනකු අවතැන්ව සිටින අතර අවතැන්ව සිටින අනෙක් පිරිස් වෙත අවශ්‍ය සහන සේවක කටයුතු ක්‍රියාත්මක කර තිබේ.අධික වර්ෂා පතනයෙන් පිරී පවතින ඕමාරකට වැව් බැම්මද පෙරේදා (23) කැඩීයාමේ තර්ජනයකට ලක්ව තිබූ අතර ඇමැති තිස්ස කරල්ලියද්ද මහතා ඇතුළු නිලධාරීන් සහ ගම්වාසීන් එක්ව වැලිකොට්ට යොදා වැව්බැම්මට ආරක්ෂා කිරීමට කටයුතු යොදා ඇත.ජනාධිපතිතුමන්ගේ උපදෙස් මත අවතැන්ව සිටින ජනතාව සඳහා අවශ්‍ය සියලු සහන සැලසීමට කුඩා දරුවන්ට අවශ්‍ය කිරිපිටි, ආහාර ද්‍රව්‍ය ලබාදීමට දිස්ත්‍රික් ලේකම්තුමන්ගේ සම්බන්ධිකරණයෙන් සිදුකරන බවද ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=r1212252</link>
    <topic>පාසල් දැරිය කෙළෙසූ සැකකරු රිමාන්ඩ්</topic>
    <author>බලපිටිය සමූහ – දිලිප් නිශ්ශංක</author>
    <content>අවුරුදු දහ හතරක පාසල් දැරියක් දූෂණය කර පොලිසිය මඟ හරිමින් සිටි පුද්ගලයකු කොස්ගොඩ පොලිසිය විසින් අත්අඩංගුවට ගෙන බලපිටිය වැඩබලන මහේස්ත්‍රාත් ඊ.ඉසෙඩ් ඊ. ලියාකාන් මහතා වෙත ඉදිරිපත් කිරීමෙන් පසුව මේ මස (28) වන දින දක්වා රක්ෂිත බන්ධනාගාර ගත කරන ලෙස ඊයේ (23) නියෝග කළේය.මෙසේ රක්ෂිත බන්ධනාගාර ගත කරණ ලද්දේ බෙන්තොට හබුරුගල පදිංචි අසෝක කුමාර වීරසිංහ (49) නමැති විවාහක අයෙකි. දූෂණයට ලක්වූ දැරියගේ නිවෙස අසළ පදිංචි සැකකරු නිතර දැරියගේ නිවෙසට යමින් එමින් ඇයට උදව් උපකාර කර හිතවත් වී ඇති අතර පාසල් ඇදුමින් බෙන්තර ප්‍රදේශයට පැමිණි දැරියට වෙනත් ඇඳුමක් අන්දවා තංගල්ල ප්‍රදේශයට රැගෙන ගොස් කුලියට ගත් නිවෙසක අඹු සැමියන් ලෙස ජීවත් වී ඇත. සැකකරු බෙන්තර ප්‍රදේශයේ හෝටලයක් අසළදී අත්අඩංගුවට ගත් බව පොලිිසිය අධිකරණයට කරුණු වාර්තා කරමින් කියා සිටියේය.දූෂණයට ලක් වූ දැරිය ඉකුත් (22) දින වෛද්‍ය ප්‍රතිකාර සඳහා බලපිටිය මූලික රෝහලට ඇතුළත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=r1212253</link>
    <topic>කැස්බෑ බිත්තර 52ක් ගිලින්න ගිය තැත වරදී</topic>
    <author>ඉමදූව සමූහ ලංකින්ද නානායක්කාර</author>
    <content>ගාල්ල, මහමෝදර සියඹලාගහවත්ත ප්‍රදේශයේදී ඊයේ (24) උදෑසන කැස්බෑ බිත්තර 52ක් අත්අඩංගුවට ගැනීමට ගාල්ල පොලිසියේ දූෂණ මර්දන ඒකකය සමත්ව තිබේ. කැස්බෑ බිත්තර තොගය සමඟ එක් පුද්ගලයකු අත්අඩංගුවට ගෙන තිබේ.අත්අඩංගුවට ගත් පුද්ගලයා ඊයේ (24) අධිකරණයට ඉදිරිපත් කිරීමට නියමිතව තිබූ අතර, තවත් එක් සැකකරුවකු අත්අඩංගුවට ගැනීමට පරීක්ෂණ සිදු කරන බව ගාල්ල මූලස්ථාන පොලිසිය පවසයි.ජ්‍යෙෂ්ඨ පොලිස් අධිකාරි බී. ඒ. ඩී. එන්. ආර්. පද්මසිරි මහතාගේ උපදෙස් පරිදි පොලිස් අධිකාරි යූ. එස්. බණ්ඩාරනායක මහතාගේ අධීක්ෂණයෙන් ගාල්ල දූෂණ මර්දන ඒකකයේ ස්ථානාධිපති උප පොලිස් පරීක්ෂක ඩී. ජී. ආනන්ද, පොලිස් සැරයන් 58987 හසන්ත නිලධාරීහු මේ වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=r1212254</link>
    <topic>කෝටි ගණනක් වැය කර ඉදිකළ නොච්චියාගම ක්‍රීඩාංගණය කැලෑවට ගිහින්</topic>
    <author>ස්. ටී. බී. සේනාරත්නඋතුරුමද පළාත් විශේෂ</author>
    <content>රුපියල් කෝටි ගණනක් වැයකොට මීට වසර විසි පහකට පෙරාතුව ඉදිකරනු ලැබු නොච්චියාගම මහවැලි ක්‍රීඩාංගණය මේවන විට වල් බිහිවී විනාශයට පත් වෙමින් තිබෙන අතර එහි වූ ක්‍රීඩාගාරයද දිරාපත් වෙමින් විනාශ වෙමින් පවතී.ජාතික හා ජාත්‍යන්තර මට්ටමේ ක්‍රීඩක ක්‍රීඩිකාවන් රැසක් බිහිකළ මේ ක්‍රීඩාංගණය ඉදිකර විවෘත කරනු ලැබුවේ එක්දස් නවසිය අසූහත වසරේදීය.මහවැලි එච් කලාපයට අයත් නොච්චියාගම ප්‍රදේශයේ ගැමි දූ පුතුන්ගේ ක්‍රීඩා කෞශල්‍යන් වර්ධනය කරමින් ඔවුන් ජාතික හා ජත්‍යන්තර තලයට රැගෙන යාම මෙම ක්‍රීඩාංගණය ඉදිකිරීමේ ප්‍රධාන අරමුණ වී තිබේ.ක්‍රීඩාපිටිය වටා වූ කම්බි වැට අද දක්නට නැත. සරුවට වැවුන ක්‍රීඩාපිටිය පුරා වූ තණකොළ දිවා කාලයේදී එළුවන්ට හා ගවයන්ට රජ දහනක්ව තිබේ..රාත්‍රි කාලයට මේ ක්‍රීඩාපිටිය හොඳ ලැගුම් හලකි. වර්ෂාව පවතින කාලයට ක්‍රීඩාංගණය මඩ ගොහොරුවකි. ක්‍රීඩා පිටියට ඇතුළු වන්නට තුන් දිශාවකින් ඉදිකර තිබූ යකඩ දොරටු කිසිවක් දැන් නොමැත.ක්‍රිකට් පුහුණුවීම සඳහා ඉදිකර ඇති කෘතිම තණතීරුද, අත්පන්දු, පා පන්දු, දැල් පන්දු ආදි ක්‍රීඩා පුහුණු වන ස්ථාන ද විනාශ වෙමින් පවතින අතර එම ස්ථාන කැලෑවෙන් වැසි පවතී.ඉතාම දැකුම්කළු අන්දමින් ඉදිකර තිබූ ක්‍රීඩාගාරය මේ වනවිට කැඩී බිදී ගොස් ජරාවාසව පවතී. මෙහි තැන තැන ඇති හිස් බෝතල් මෙන්ම බිඳ දමා ඇති බෝතල් කටු ක්‍රීඩාගාරය පුරා දමා ඇත. මත් පානය කිරීම මෙන්ම සූදුවද විවිධ දුෂණ හා අපචාර ක්‍රියා රැසක්ද මෙහි සිදුවන බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=r1212255</link>
    <topic>බියර් ටින් 1000කින් නත්තල් ගහක්</topic>
    <author>දේවහූව සමූහ</author>
    <content>හිස් බියර් ටින් දාහක් යොදා ගනිමින් මේ නත්තල් ගස ඉදිකරන ලද්දේ වාසලකෝට්ටේ ශාන්ත අන්තෝනි විද්‍යාලයේ 13 වසර ඉගෙනුම ලබන සිසුන් පිරිසක් විසිනි.ඉවතලන දෑ උපයෝගී කර ගනිමින් නත්තල් ගස් නිර්මාණය කිරීමේ තරගයක් පසුගියදා එම විද්‍යාලීය ගුරු මණ්ඩලය විසින් සංවිධානය කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=s1212251</link>
    <topic>විස්සයි-20 කුසලානයේ කෝටි 15ක් බෙදාගන්න බැරිව විශාල අවුලක්</topic>
    <author>ප්‍රින්ස් ගුණසේකර</author>
    <content>විස්සයි – 20 ලෝක කුසලාන තරගාවලියට සහභාගීවීම වෙනුවෙන් ක්‍රිකට් ක්‍රීඩකයන්ට හිමි වූ සියයට විසි පහක මුදල හෙවත් රුපියල් කෝටි 15කට ආසන්න මුදල බෙදා ගැනීම අරබයා උද්ගත වූ ගැටලුකාරී තත්ත්වය ක්‍රිකට් ක්‍ෂෙත්‍රයේ විශාල අර්බුදයක් බවට පත්ව ඇත.මේ දිනවල ක්‍රියාත්මක වන ඔස්ට්‍රේලියානු ක්‍රිකට් සංචාරයෙන් පසුව නායක මහේල ජයවර්ධනට හා කළමනාකරු චරිත් සේනානායකට විනය ක්‍රියා මාර්ග ගැනීමට ශ්‍රී ලංකා ක්‍රිකට් ආයතනය පියවර ගනිමින් සිටින අතර නායක මහේල පවසන්නේ ක්‍රිකට් ආයතනය ගැන විශ්වාසයක් නොමැති බවය.විස්සයි 20 ලෝක කුසලාන තරගාවලියට සහභාගි වූ ක්‍රිකට් ක්‍රීඩකයන් 15කට ජගත් ක්‍රිකට් කවුන්සිලයෙන් ලැබුණු කෝටි 15 කට ආසන්න මුදල ක්‍රීඩකයන්ට මෙන්ම නිලධාරීන්ට හා ක්‍රීඩාංගණ සේවකයන්ට බෙදී යා යුතු ආකාරය මහේල ජයවර්ධන ක්‍රිකට් ආයතනයට යෝජනා කළ අතර එය පසුගියදා ක්‍රිකට් විධායක සභාව ප්‍රතික්ෂේප කළේය.එම ලිපිය ප්‍රසිද්ධ වීමෙන් අනතුරුව මහේල හා චරිත් සේනානායක මාධ්‍ය ආයතනයකට කරුණු පැහැදිලි කිරීම, ක්‍රිකට් ආයතනය සමඟ ඇති ගිවිසුම උල්ලංඝනය කරන්නක් බැවින්,ඒ දෙදෙනාට විනය පරීක්‍ෂණයක් පැවැත්වීමට හේතු වී ඇත.මේ විනය පරීක්‍ෂණය ලබන වසරේ පෙබරවාරි මාසයේ පැවැත්වීමට නියමිත අතර ඒ පිළිබඳ අවසන් තීරණය ජනවාරි මැද දී පැවැත්වෙන ක්‍රිකට් විධායක කමිටු රැස්වීමේ දී ගැනීමට නියමිත ය.ශ්‍රී ලංකා ක්‍රිකට් හා ක්‍රීඩකයන් අතර ඇති ගිවිසුම ප්‍රකාරව විස්සයි – 20 ලෝක කුසලාන ක්‍රිකට් තරගාවලියෙන් ලැබුණු රුපිවල් කෝටි 15 කට ආසන්න මුදල ක්‍රීඩකයන්ට පමණක් හිමිවන බව ශ්‍රී ලංකා ක්‍රිකට් විධායක කමිටු සාමාජිකයෙකු ‘දිනමිණ’ ට පැවැසීය.එම මුදල තවත් පාර්ශවයකට ලබාදීම කෙරෙහි ශ්‍රී ලංකා ක්‍රිකට් ආයතනයේ විරෝධයක් නොමැති අතර මුදල ලබා ගැනීමෙන් අනතුරුව,එය ක්‍රීඩකයන් විසින් කළ යුත්තක් බව එම ප්‍රකාශකයා පැවැසීය.“ක්‍රීඩකයන්ට ලැබෙන මුදලින් කොටසක් නිලධාරීන්ට බෙදන්න ඕනෑ නම් ඒක ක්‍රීඩකයන් සියලු දෙනාගේ කැමැත්ත මත සිදු කළ හැකියි. ඒකට ක්‍රිකට් ආයතනයේ සම්බන්ධයක් අවශ්‍ය නෑ. මෙයට පෙරත් එවැනි බෙදා ගැනීම් ක්‍රීඩකයන් එකතු වී සිදුකර තිබෙනවා. මේක අනවශ්‍ය ප්‍රශ්නයක් නිර්මාණය කිරීමක්” යැයි පැවැසීය.විස්සයි – 20 ක්‍රිකට් ලෝක කුසලාන තරගාවලියෙන් ලැබුණු කෝටි 15 ක ආසන්න මුදලින් ලක්‍ෂ 125 බැගින් මහේල, සංගක්කාර, ඩිල්ෂාන්, මැතිව්ස්, මාලිංග හා කුලසේරට හිමිකර දීමටත්, ලක්‍ෂ 80 බැගින් අජන්ත මෙන්ඩිස්, රංගන හේරත්, හා තිසර පෙරේරාට හිමිකර දීමටත්, ලක්‍ෂ 50 බැගින් ළහිරු තිරිමාන්න, දිනේෂ් චන්දිමාල්, ජීවන් මෙන්ඩිස්ට හා ලක්‍ෂ 30 බැගින් ෂාමින්ද එරංග, දිල්ෂාන් මුණවීර,අකිල ධනංජයට දීමටත් මහේල ගේ ලිපියෙන් යෝජනා වී තිබුණි.ඉතිරි මුදල් ක්‍රිකට් පුහුණුකරුවන් හා තරගාවලියට සම්බන්ධ වූ සේවකයන් අතරේ බෙදී යා යුතු බවට යෝජනා කොට තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=s1212252</link>
    <topic>ශ්‍රී ලංකාව කැන්ගරු දේශයේ දී ටෙස්ට් ජයකට හෙට තවත් වෑයමක</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>ඔස්ට්‍රේලියානුවෝ ඔවුන්ගේ නායක මයිකල් ක්ලාක් ගේ සුවය පතමින් නොඉවසිලිවන්තව සිටියදී තුවාල හෝ ආබාධ රහිත මහේල ජයවර්ධන ගේ කණ්ඩායම කැන්ගරු දේශයේ ටෙස්ට් ක්‍රිකට් ජයග්‍රහණයක් අත්කර ගැනීමේ තවත් වෑයමක නිරත වෙමින් හෙට (26) මෙල්බර්න් ක්‍රිකට් තරග බිමට පිවිසෙයි.තරගය ආරම්භ වන මොහොත උදාවන තෙක් ඔස්ට්‍රේලියාව, හෙට ඇරැඹෙන දෙවැනි ටෙස්ට් තරගයේ ඔවුන්ගේ නායකත්වය දරන්නේ ක්ලාක් ද එසේත් නැත්නම් තුන් ඉරියව්වෙන් ම කැපී පෙනෙන ආක්‍රමණශීලී පිතිකරු ෂේන් වොට්සන් ද යන තීරණය ට එළැඹෙන්නේ නැති බව වාර්තා වෙයි.ශ්‍රී ලංකා කඳවුර, ඔවුන්ගේ පළපුරුදු පිතිකරු කුමාර් සංගක්කාර මේ තරගයේදී ඔහුගේ ටෙස්ට් ලකුණු 10,000 අභිබවා යන අතරවාරයේ ශ්‍රී ලංකා ලකුණු පුවරුව ට ද වටිනාකමක් එක් කරනු ඇතැයි අපේක්ෂා කරයි. ‘සංගා’ මේ කඩඉම ට පිවිසෙනු දැක බලා ගැනීම ට 65,000ක් පමණ මෙල්බර්න් ක්‍රිකට් ක්‍රීඩාංගණය ට පිවිසෙනු ඇතැයි අපේක්ෂා කෙරෙන අතර මින් වැඩි දෙනා ශ්‍රී ලාංකික ක්‍රිකට් ආධාරකරුවන් වනු ඇත.ඔස්ට්‍රේලියා ක්‍රිකට් ක්ෂේත්‍රයේ ‘ශුද්ධ භූමිය’ ලෙසින් සැලකෙන මෙල්බර්න් ක්‍රිකට් ක්‍රීඩාංගණය ට ශ්‍රී ලංකාව හෙට පිවිසෙන්නේ ජයග්‍රහණයක් ලබා ගැනීමේ ඉතාමත් ඕනෑකම් ඇතිවය.ඔස්ට්‍රේලියාව හෙට ‘බොක්සිං දින’ තරගය ට ඔවුන්ගේ වමතින් වේග පන්දු යවන මිචල් ස්ටාක් විවේක ගන්වා ඇත. ඔහුගේ තැන ගනිමින් 26 හැවිරිදි ජේසන් බර්ඩ් 431 වැනි ඔස්ට්‍රේලියානු ටෙස්ට් ක්‍රීඩකයා බවට පත්වෙයි.බර්ඩ් ට මෙල්බර්න් තරග බිමේ ශක්තිමත් වාර්තාවක් තිබේ. මේ පිටියේදී ඔහු පළමු පෙළ තරග දෙකකදී කඩුලු 14ක් ලබා ගැනීමට සමත්ව තිබේ.බර්ඩ්, පීටර් සිඩ්ල් හා මිචල් ජොන්සන් සමග මෙල්බර්න් හි වේග පන්දු යැවීමේ කාර්යයේ නිරත වනු ඇත.ක්ලාක් වෙනුවට කැන්ගරුවන් ට නායකත්වය දෙනු ඇතැයි අපේක්ෂිත උප නායක ෂේන් වොට්සන් ට ශ්‍රී ලංකාව ට එරෙහිව හොබාට් හි පැවැති පළමු ටෙස්ට් තරගය යහපත් එකක් නොවිණි. පිතිකරණයේ අසාර්ථක වූ ඔහු එම තරගයේ ලබා ගත්තේ ලකුණු 5ක් හා 30ක් පමණි.හෙට මෙල්බර්න් තරග පිටිය ට ක්ලාක් පිවිසියේ නැත්නම් ඒ වෙනුවට වමත් පිතිකරු උස්මාන් කවාජා යළි ඔස්ට්‍රේලියා කණ්ඩායම ට එක්වනු ඇත. කවාජා, ශ්‍රී ලංකාව ට එරෙහිව කැන්බරා හි පැවැති පුහුණු තරගයේදී සාර්ථකව පිත්ත හසුරුවමින් අර්ධ ශතකයක් වාර්තා කිරීමට සමත් විය.හොබාට් තණතීරුව මෙන් නොව මෙල්බර්න් තණතීරුව ක්‍රීඩාශීලී එකක් වනු ඇතැයි අපේක්ෂා කෙරේ. හොබාට් තණතීරුව “බිම් බෝම්බ ඇටවූ ප්‍රදේශයක්” බවට පත්වෙමින් පළමු ටෙස්ට් තරගයේ අවසාන දිනය පිතිකරුවන් ට ඉතාමත් අපහසු එකක් ලෙස ට පෙරැළිණි.මෙල්බර්න් ක්‍රිකට් කෙළිබිම පිත්ත හා පන්දුව අතර එක සමාන තරගයකට මං විවර කරනු ඇතැයි බොහෝ දෙනාගේ මතය වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=s1212253</link>
    <topic>ජපාන-ශ්‍රී ලංකා මිත්‍රත්ව බේස්බෝල් ක්‍රීඩාංගණය ජනතා අයිතියට</topic>
    <author/>
    <content>ජපාන – ශ්‍රී ලංකා 60වසරක මිත්‍රත්වය පිළිබිඹු කරමින් හෝමාගම මහින්ද රාජපක්ෂ අන්තර් ජාතික ක්‍රීඩාංගණයේ ඉදිකළ ශ්‍රී ලංකාවේ පළමුවැනි බේස්බෝල් ක්‍රීඩාංගණය වන 'ජපාන ශ්‍රී ලංකා මිත්‍රත්ව බේස්බෝල් ක්‍රීඩාංගණය පසුගියදා ජනතා අයිතියට පත් කෙරිණි.ජපාන තානාපති නොබුහීතෝ හෝබෝ මහතා විසින් එවන ලැබූ පන්දුවකට පාර්ලිමේන්තු මන්ත්‍රී නාමල් රාජපක්ෂ මහතා පහරක් එල්ල කරමින් නව ක්‍රීඩාංගණයේ විවෘත කිරීම සංකේතවත් කළ අතර ක්‍රීඩා අමාත්‍ය මහින්දානන්ද අලුත්ගම‍ගේ සහ අධ්‍යාපන අමාත්‍ය බන්දුල ගුණවර්ධන මහත්වරු ද ක්‍රීඩාංගණය විවෘත කිරීමේ අවස්ථාවට එක්වූහ.ක්‍රීඩාංගණය විවෘත කිරීමෙන් අනතුරුව ජපානයේ කනගාවා උසස් පාසලේ බේස්බෝල් කණ්ඩායම සහ ශ්‍රී ලංකා අවුරුදු 19න් පහළ බේස්බෝල් කණ්ඩායම අතර ප්‍රදර්ශනාත්මක තරගයක් පැවැත්විණි.මේ අවස්ථාවට පාර්ලිමේන්තු මන්ත්‍රී ලොහාන් රත්වත්ත, ජනාධිපති කාර්ය මණ්ඩල ප්‍රධානී ගාමිණී සෙනරත්, පළාත් ක්‍රීඩා අමාත්‍ය උපාලි කොඩිකාර, පළාත් සභා මන්ත්‍රී ගාමිණී තිලකසිරි, ශ්‍රී ලංකා රගර් කණ්ඩායමේ යෝෂිත රාජපක්ෂ මහත්වරුන් ඇතුලුව ජපානයෙන් 200කට ආසන්න නියෝජිතයෝ පිරිසක් සහභාගි වූහ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=s1212254</link>
    <topic>ධම්මානන්ද විදුහල දෙවැනි වටයට</topic>
    <author>එල්.එල්.සුනිල් ශාන්ත කළුතර</author>
    <content>අන්තර් පාසල් අවුරුදු 13න් පහළ තෙවැනි කොටසේ තරගයකින් කළුතර කටුකුරුන්ද ධර්මපාල විද්‍යාලට එරෙහිව පළමු ඉනිමේ ජයක් වාර්තා කිරීමට මොරොන්තුඩුව ධම්මානන්ද විදුහල සමත්විය. ධම්මානන්ද විදුහලේ ළහිරු පසන් ලකුණු 98ක් වාර්තා කළ අතර නදුන් විෂුක පිත්තෙන් ලකුණු 42ක් හා පන්දු යැවීමෙන් කඩුලු 3ක් බිඳ හෙළමින් දක්ෂතා දැක්විය. විශිෂ්ට පන්දු යැවීමක නිරතවු තමිඳු නිවර්තන ලකුණු ලබානොදී ධර්මපාල ඉනිමේ කඩුලු 4ක් බිඳ හෙළීම කැපී පෙනුණි.තරගය පසුගියදා කළුතර මහජන ක්‍රීඩාංගණයේදී පැවැත්විණි. මේ ජයග්‍රහණයත් සමගින් ධම්මානන්ද මහා විද්‍යාලය අපරාජිතව දෙවැනි වටය සඳහා සුදුසුකම් ලැබීය.ධම්මානන්ද විදුහල පළමු ඉනිම-181/6 ළහිරු පසන් 98, නදුන් විෂුක 42 (අසංක දුල්ෂාන් 35/2)ධර්මපාල විදුහල පළමු ඉනිම- 51 (තමිඳු නිවර්තන 0/4, නඳුන් විෂුක 21/3, චාමර මධුෂංක 10/2).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=s1212255</link>
    <topic>වේල්ස් කුමර විදුහලට ඉනිමක ජයක්</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>සුධාරක පතිරණ‍ගේ විශිෂ්ට පන්දු යැවීමේ හේතුවෙන් අන්තර් පාසල් අවුරුදු 13න් පහළ තුන්වැනි කොටසේ ක්‍රිකට් තරගයකින් පොල්ගස්ඕවි‍ට ධර්මපාල විදුහලට එරෙහිව ඉනිමක සහ ලකුණු 69ක විශිෂ්ට ජයක් වාර්තා කිරීමට වේල්ස් කුමර විදුහල් පිල සමත්විය. ධර්මපාල විදුහල් පි‍‍ලේ පළමු ඉනිමේ දී කඩුලු 5ක් බිඳ දැමූ සුධාරක දෙවැනි ඉනිමේ දී කඩුලු 4ක් දවාලීය.ධර්මපාල පළමු ඉනිම – 36(සුධාරක පතිරණ 12/5, පුබුදු ප්‍රනාන්දු 18/4) සහ දෙවැනි ඉනිම – 47(සුධාරක පතිරණ 24/4, සඳරු විත්මාල් 4/4)වේල්ස්කුමර පළමු ඉනිම- 152- කවීන් චතුශ්ක 40, මොහොමඩ් ෆාර්ත් 20, ලක්ෂ පෙරේරා 20 ( තිළිණ පැතුම් 28/3,මලින්ද සඳරුවන් 18/2).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=f1212251</link>
    <topic>අපට සහජීවනය නැතිව ඉදිරියට යන්න බෑ</topic>
    <author/>
    <content>නත්තලේ අර්ථය මෙරට සමාජ පෙළගැස්මට හා සමාජයේ ඉදිරි පැවැත්මට බලපා ඇති ආකාරයත් කිතුනු ඉගැන්වීම් මෙරට සමාජ ඉදිරි ගමනට බලපාන ආකාරය පිළිබඳව ජ්‍යෙෂ්ඨ ඇමැති මිල්රෝයි ප්‍රනාන්දු මහතා සමඟ සිදු කළ සාකච්ඡාවකි මේ.නත්තල් සමය කියූ විට අපට සිහිපත් වෙන්නේ සාමය හා සමඟිය පිළිබඳවත් සහජීවනය යන මතකයන් තමයි. ඒ දේ තමයි නත්තලේ මූලික අර්ථය වෙන්නේ. ඒ අර්ථය තවදුරටත් අර්ථාන්විත කර ගැනීම තමයි විය යුත්තේ. ඒ අනුව ක්‍රියා කිරීම තමයි කිතු බැතිමතුන්ගේ අරමුණ විය යුත්තේ. ඒත් අපට කිතුණුවන් විදිහට ඒ මිහිරි අර්ථය අවුරුදු ගණනාවක් අත් විඳින්න අවස්ථාවක් ලැබුණේ නැහැ. එයට හේතුවුණේ යුදමය තත්ත්වය හා සමඟිය දෙදරා යාමයි.මෙය හොඳ දෙයක් නොවුණත් අවුරුදු තිහක් පුරා තිබූ යුද වාතාවරණය නිසා කිතුණු අපට අයත් ආගමික අරමුණු හා ඇදහිලි පවා සිදුකරගෙන යාමට පුළුවන්කම ලැබුණේ නැහැ. ඒ විදිහේ වාතාවරණයක් තිබියදී කිතුණුවන්ට එම ආගමික විශ්වාසයන් ඉටුකරගෙන යාමට පුළුවන් වුණේ නැහැ. අද වෙද්දි ඒ තත්ත්වය සම්පූර්ණයෙන්ම වෙනස් වෙලා සමඟිය හා සහජීවනයට අවශ්‍ය වාතාවරණය ඇතිවෙලා තිබෙනවා.දෙවියන් වහන්සේගේ ඉගැන්වීමේ ඇත්තේ ආගමික සහජීවනය සාමය ඇති කරගෙන සියල්ල සමඟ සමඟියෙන් හා බැඳීමෙන් යුතුව සිටීමයි. ජේසුස්වහන්සේ එදා වදාළේත් එයමයි. සාමය තමයි ලෝකයටත් රටටත් වැදගත් වෙන්නේ. අපට එය අත්දැකීමෙන්ම වැටහී තිබෙනවා. සාමයේ අගයත් සාමයෙන් තොරවීමේ දී අපට සිදුවන අපට අත්දකින්නට තිබූ තත්ත්වයක්. ඒ නිසා අපට රටක් විදිහට, ජාතියක් විදියට වටින්නේ සාමය හා සාමය සුරක්ෂිත කර ගැනීමත් සියල්ලන්ටම මෛත්‍රිය හා ප්‍රේමය පුද කිරීමත් යන කරුණුයි. ජේසුස්වහන්සේගේ ඉගැන්වීම බවට පත්වෙලා බන්නේ මේ දේමයි උන්වහන්සේගේ ඉගැන්වීම අනුව කටයුතු කිරීම මඟින් රටටත් සමාජයටත් හොඳ වාතාවරණයක් ඇති කර ගැනීමට පුළුවන්කම ලැබෙනවා.ඔබ මුලින්ම විමසූ ආකාරයට ඒ සඳහා වූ මූලික වාතාවරණය මේ වනවිට රට ඇතුළත නිර්මාණය වෙලා තිබෙනවා. යුද්ධය නිමාවීමත්, සමඟම සමඟිය තහවුරු වෙලා තිබෙනවා. සමාජයේ සාමය තහවුරු වෙලා තිබෙනවා. කිතුණුවකු විදිහට අප ඒ ගැන සතුටට පත් වෙනවා. සාමය සමඟිය තහවුරුවීම තමයි මුලින්ම සිදු විය යුත්තේ. ඒ අරමුණු හා ප්‍රතිපත්තිය මත තමයි අප කටයුතු කළ යුත්තේ.ක්‍රිස්තුස්වහන්සේගේ ඉගැන්වීම් අනුව පමණක් නොවෙයි අනෙක් ආගමික ශාස්තෘන්වහන්සේලා ගේ ඉගැන්වීම් අනුව කටයුතු කරනවා නම් සමාජයේ බෙදීම් හා අරගලකාරී තත්ත්වයන් පාලනය කර ගැනීමට පුළුවන්කම තිබෙනවා. මේ තත්ත්වයන් පාලනය කළ හැක්කේ් අප ආගමික ජීවිතයක් ගත කිරීමට කටයුතු කළොත් පමණයි. මේ තත්ත්වය අප හොඳින් අවබෝධ කර ගෙන කටයුතු කළ යුතුයි. එහෙම වුණොත් සමාජය තුළ ඇතිවී තිබෙන බෙදීම් අරගලකාරී තත්ත්වයන් පාලනය කිරීමට පුළුවන්කම ලැබෙන්නේ.නැහැ. කිසිසේත්ම එය එහෙම වෙන්නේ නැහැ. රටක් සමාජයක් හදන්න ශික්ෂණයක් ඇති කරන්න නීතිමය රාමුවලට පමණක් බැහැ. එහෙම සීමා මායිම් ඇති කරන්න බැහැ. එයට ආගමික ඉගැන්වීම් ක්‍රියාත්මක කරන්න ඒ අනුව ජීවත් වීමත් සිදුවිය යුතුයි. එහෙම වුණොත් තමයි අපට සමාජයේ හික්මීම හා අද තිබෙන තත්ත්වය වෙනස් කිරීමට පුළුවන්කම ලැබෙන්නේ.ආගමික ඉගැන්වීම් හරිහැටි ක්‍රියාත්මක කරනවා නම් ඇත්තෙන්ම නීති එතරම්ම අවශ්‍ය වෙන්නේ නැහැ. ආගමික ඉගැන්වීම්වලින් තමයි සමාජයේ හික්මුණු බවක් ඇති කිරීමට හැකියාව ලැබෙන්නේ. ජේසුතුමාගේ ඉගැන්වීම් අපට අනුගමනය කරන්න ක්‍රියාත්මක කරන්න පුළුවන්නම් රටත් සමාජයත් යහපත් තැනක් බවට පත්කර ගැනීමට පුළුවන්නම් එය මුළු ලොවටම ආදර්ශයක් වන ස්ථානයක් බවට කිසිදු සැකයක් නැහැ.මේ අය අවුරුද්දක් ආවත් කියන්නේ ඔය දේ වෙසක් එකක් ආවත් කියන්නේ ඔය දේමයි. මේ විදිහේ මතයක් තමයි ඉදිරිපත් කරන්නේ. ඒ නිසා එවැනි මතයක් පිළිගැනිමට තරම් ජනතාව මෝඩ නැහැ. ඔවුන්ගේ තර්කවල කිසිදු පදනමක් නැහැ. මේ අයට ඕනෑ වෙලා තිබෙන්නේ කුමන හෝ නිමිත්තක් අරගෙන තමන්ගේ දේශපාලන අරමුණු ජය ගැනීමයි. ඒත් මේ කාරණය එතරම් හොඳ දෙයක් විදිහට පෙන්වා දෙන්න පුළුවන් කමක් නැහැ.ආර්ථික වශයෙන් ආසියාවේත් ලෝකයේත් දියුණු යැයි සම්මත රටවල් පවා ආර්ථික වශයෙන් අර්බූද වෙත යොමුවෙලා තිබියදී තමයි අපට යම් තරමකට හෝ ආර්ථික වශයෙන් ස්ථාවර වීමට පුළුවන් කම ලැබී තිබෙන්නේ. මෙය දේශපාලන වශයෙන් කියන දෙයක් නොවෙයි අද ආර්ථික හා ඒ ආශ්‍රිත වාර්තා මඟින් සංඛ්‍යා ලේඛන අනුව තහවුරු වෙලා තිබෙනවා. මෙරට ආර්ථික දියුණුවක් තිබෙනවා කියලා.නත්තලේ තේමාව තමයි කිතුනු දහම මඟින් කියන්නේ. කිතුනු දේ්ශනයෙන් කියන්නේ සමගිව දැහැමිව කටයුතු කරන ලෙසයි. සැබෑ කිතුනු ඉගැන්වීම තුළ තිබෙන්නේ මෙවැනි දෙයක්. අපත් මේ ගැන හොඳින් තේරුම් ගෙන ඒ අනුව වැඩ කළ යුතුයි. සැබෑ කිතුනුව කියන්නේ සමාජයම විවෘත වූ හා අන් අය වෙත ආදරය කරුණාව බෙදන පුද්ගලයෙක්. මේ කෙනාට තමයි කිතුණුවා කියන්නේ. එහෙම නැතිව භෞතික දේ ගැන පමණක් කල්පනා කර කටයුතු කරන පුද්ගලයා කිසි විටෙක නියම කිතු බැතිමතෙකු බවට පත්වෙන්නේ නැහැ. ඒත් මේ කාරණය සමහරු තේරුම් නොගැනීම තමයි ගැටලුව වෙලා තිබෙන්නේ.නැහැ කවුරුත් හෝ එවැනි දෙයක් කියනවා නම් ඒක වැරැදියි. නත්තල කියන්නේ ආගමික උත්සවයක්. ඒ නිසා මෙහි මූලිකත්වය තිබිය යුත්තේ ආගමික පාර්ශවයට. එහෙත් මෙතැනදී විනෝදවීම නරක දෙයක් හෝ වැරැදි දෙයක් කියලා මා අර්ථ දක්වන්නේ් නැහැ. මූලික දේ ගැන පමණයි මා කතා කළේ.අපි නත්තල් සතුට විඳිද්දී අපේ හිතවතුන් හෝ අසල්වැසියන්ට ඒ සතුට විඳීමට අවස්්ථාවක් නැතිනම් එය ප්‍රතිඵල දායක දෙයක් නොවෙයි. නත්තල කියන්නේ ලොකු පොඩි නැති බැරි සියලු දෙනා සමඟ සතුට බෙදාහදා ගැනීමයි. සැබෑ නත්තල කියන්නේ ඒ නත්තලටයි.අපේ රටේ දිගු කාලයක් තිබූ අසුබදායි තත්ත්වය කණගාටුදායි තත්ත්වය වෙනස් වෙලා අලුත් යුගයක් ඇරැඹිලා තිබෙන්නේ. මේ ගැන අප ජාතියක් විදිහට රටක් විදිහට සතුටු විය හැකියි. අද රට ස්්ථාවර තත්ත්වයකට පත්වෙලා තිබෙනවා පමණක් නොවෙයි සංවර්ධනයකට යන දීර්ඝ ගමනට මුලපුරා තිබෙනවා. ඒ නිසා ඉදිරි අලුත් අවුරුද්ද ගැන අපට තිබෙන්නේ ඉතාමත් සුබදායි සිතුවිලි හා බලාපොරොත්තු. මා විශ්වාස කරනවා නත්තලෙන් පසු එළඹෙන යුගය වාසනාවන්ත හා සුබදායි කාලයක් වේවි කියලා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=f1212252</link>
    <topic/>
    <author>සාකච්ඡා කළේ ධම්මික සෙනෙවිරත්න</author>
    <content>මේ අවුරුද්දේ ලෝක විනාශය කතාව වගේ හැම අවුරුද්දක්ම අවසන් වෙනකොට ඔය විදිහේ මතයක් ඇති වෙනවා. මේ කතාවල ඇත්තක් නෑ වගේම සිදුවුණ දෙයකුත් නෑ. මේවායින් වෙන්නෙ නිකම් බියක් ඇතිකිරීම පමණයි. මේ වතාවෙ මේකට පසුබිම් වුණේ මායා කැලැන්ඩරය. ඒක 2012. 12. 21 න් අවසන් වන නිසා ලෝකයේ විනාශයක් එතැනින් සිදුවෙන බවට සමහරු පිළිගත්තා. දැන්, මේ පසුබිම අපි ජේසු උපතත් සමඟ සම්බන්ධ කළොත්, පාපයෙහි ගැලී සිටි අය ඉන් මුදා ගැනීම සඳහා දේවපුත්‍රයා නැත්නම් ගැලවුම්කාරයා හැටියට තමයි ජේසු බිහිවුණේ. පාපයෙහි ගිලී නොසිටින්නේ නම්, උන්වහන්සේ තුළ ජීවත්වන්නේ නම් මේ කිසිම විනාශයකට බියවීමට හේතුවක් නෑ. කතෝලිකයන් හැටියට අප උන්වහන්සේට සියල්ල කළ හැකි බව පිළිගන්නවා, අපගේ රැකවරණේ හැටියට, එඬේරාණෝ හැටියට අපි උන්වහන්සේ පිළිගන්නවා. එසේනම් අප උන්වහන්සේ තුළ ජීවත්විය යුතුයි. එවිට මෙවැනි කිසිදු විනාශයකට බියවීමට අවශ්‍ය කරන්නේ නෑ. අප පාපිෂ්ට ජීවිත ගත කරනවා නම්, ඕනෑවටත් වඩා ලෞකිකත්වයේ ඇලී ගැලී සිටිනවා නම් තමයි මේ වගේ දේවල් නිසා වල්මත්වූවන් සේ හැසිරෙන්නෙ. ඒ නිසා සාමයේ කුමරු මෙලොවට බිහිවූ නත්තලේ දී අප ඒ පණිවිඩය හොඳින් ග්‍රහණය කරගත යුතුයි. අප යහපත් ජීවිත ගතකරන තරමට යම් කිසි අන්දමක විනාශයක් ඇතිවුණත් බියවීමට කාරණයක් ඇතිවන්නේ නෑ.බටහිර බලපෑම සමඟ ගළපමින් තමයි අප මේ කාරණය තේරුම් ගන්න ඕන. ඒ බලපෑම් හේතුවෙන් නත්තල නොදැනුවත්වම වාණිජකරණය වෙලා. හැබැයි එය නත්තලේ සැබෑ අරුතට පටහැණියි. නත්තල කියන්නේ ඊට වඩා ගැඹුරු දෙයක්. ජේසු උපන්නේ දිළිඳු පවුලක. මරියතුමිය ඉතා දිළිඳුයි, චාම් ජීවිතයක් ඇයට තිබුණේ. ජේසු උපත සිදුවුණෙත් බෙත්ලෙහෙමේ ගවලෙනක. උන්වහන්සේගේ උපත පිළිබඳ පණිවිඩය පළමුවෙන්ම දැනුම් දෙන්නෙත් සමාජයෙන් කොන්වූ පීඩිත ජනකොටසක් වන එඬේරුන්ටයි.අප නත්තල බෙදාගත යුත්තේ අසරණ – දිළිඳු ජනයා සමඟයි. හැබැයි වාණිජකරණය විසින් ඒ සැබෑ තේරුම යටපත් කරනවා. වාණිජකරණය කියන්නෙ තනිකරම ව්‍යාපාරික වෙළෙඳ වුවමනාවන් මත සිදුවන දෙයක්. එය ඔසොවා තබන අයට අවශ්‍ය කරන්නේ. එමඟින් තමන්ගේ ව්‍යාපාරික වුවමනා සපුරාගැනීමටයි.හැම ආගමකට වගේ කිතුණු ජනයා අතරත් මෙතැනදී කොටස් දෙකක් ඉන්නවා. නියම අරුතට අනුව නත්තලට සූදානම්වීම සඳහා සුමාන 4 ක ආගමික කාලයක් තියෙනවා. ඇතැම් දෙනා මේ කාලසීමාව තුළ දී පුදුම විදිහේ ආධ්‍යාත්මික සූදානමක් ඇතිකර ගන්නවා, දානාදී දේවල්, අසරණයන්ට පිහිටවීම කරනවා. මං දන්නවා මේ නත්තලේදීත් අසරණ දරු පවුලකට නි‍ෙවසක් ඉදිකරදුන් පිරිසක් ඉන්නවා. මේ විදිහේ යහපත් ක්‍රියාකාරකම්වල කෙටසක් යෙදෙන අතර, තවත් කොටසක් බාහිර ආටෝපයට මුල්තැනක් දෙනවා. ගවලෙන් ආදී සැරසිලි, නත්තල් පාටි වගේ දේවලට තමයි මුල්තැන දෙන්නෙ. නයිට් ක්ලබ්වල නත්තල් සමරන අයත් ඉන්නවා. තවත් අය නත්තලට නිවාඩු නිසා විනෝද ගමන් යනවා. හැබැයි, පැහැදිලිවම කියන්න ඕන, මේ දේවල් නත්තලේ සැබෑ අරුතට නම් එකඟ නෑ. මේ වගේ සරුව පිත්තල වැඩවලින් සැබෑ නත්තල අරුත්ගැන්වෙන්නේ නෑ.යුද්ධය අවසන්වීම නිසා ජනතාවට නිදහස ලැබුණු බව පැහැදිලිවම කියන්න ඕන. දැන් නිදහසේ නත්තල වුණත් සමරන්න පුළුවන්. ඒ ගැන අපි ආඩම්බර විය යුතුයි.සාමයේ කුමරාගේ උපත ගැන කතා කරද්දී අපි ඇතුළාන්ත සාමයක් ගැන කතා කරනවා. මෙන්න මේ ඇතුළාන්ත සාමයට අපි අවස්ථාව දිය යුතුයි. එවිට මේ නිදහස කාටත් දැනේවි.සෑම කෙනෙක්ම පාපීෂ්ට දේවලින් ඈත්වීම, දෙවියන්ට ළංවීම පිළිබඳ කාරණය අවධාරණය කරන්න මං කැමැතියි. මේ නත්තලේදී පුහු ආටෝපවලට මුල්තැන නොදී, මේවාට වැය කරන මුදල් අපි දිළිඳු ජනයා වෙනුවෙන් යොදවමු.මේ වගේ යහපත් දේවලින් පමණයි අපට ජේසු උපත අර්ථාන්විතව සමරන්න පුළුවන් වන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=f1212253</link>
    <topic/>
    <author>ජේ. ඒ. පී. පී. ජයකොඩි අධ්‍යක්‍ෂ, ජ්‍යෙෂ්ඨ පොලිස් අධිකාරි පොලිස් මහජන සම්බන්ධතා කොට්ඨාසය සහ පොලිස් මාධ්‍ය ප්‍රකාශක</author>
    <content>සකල ලෝකවාසී කිතුනුවන් ඇතුළු සියලුම ජනතාව සාමය, සමඟිය හා සෞභාග්‍යයේ ශුද්ධවූ නාමයෙන් උපන් සමාදානයේ කුමාරයාණෝ වූ ජේසු බිලිඳාණන්ගේ උත්පාදය සිහිගන්වන නත්තල් දිනය සමරමින්, ශ්‍රී ලංකා පොලිසිය වාර්ෂිකව පවත්වනු ලබන නත්තල් බැති ගී සරණිය මෙවරද දෙසැම්බර් මස 19 වැනි දින පොලිස් ක්ෂේත්‍ර බළකා මූලස්ථාන ක්‍රීඩාංගණයේ දී, ශ්‍රී ලංකා පොලිස්පති එන්. කේ. ඉලංගකෝන් මහතාගේ ආරාධනයෙන්, අති උතුම් කාදිනල් මැල්කම් රංජිත් පියතුමාගේ සහභාගිත්වයෙන් උත්කර්ෂවත් අන්දමින් පැවැත්විණි.පොලිසිය මඟින් වාර්ෂිකව පවත්වන ආගමික උත්සව ඉතිහාසය දෙස බලද්දී, නත්තල් බැති ගී ගායනය ආරම්භ කර ඇත්තේ පොලිස්පති එස්. ඩබ්. ඔස්මන්ද සිල්වා මහතාගේ ප්‍රධානත්වයෙන් 1956 වර්ෂයේ දී ය. එදා මෙදාතුර කාලයේ දී විශේෂිත හේතූ මත එක් වර්ෂයක් පමණක් නත්තල් බැති ගී උත්සවය පවත්වා නොමැතිමුත්, නත්තල් බැති ගී ගායන උත්සව පැවැත්වීම පිළිබඳ පොලිසියට වසර 55ක අභිනන්දනීය ඉතිහාසයක් ඇත. මේ උත්සවය ආදිතම වර්ෂවලදී ද පොලිස් ක්ෂේත්‍ර බළකා මූලස්ථානයේ දී පවත්වා ඇත. පොලිස් නිලධාරීන් ඔවුන්ගේ පවුල්වල පිරිස් සම්බන්ධ වෙමින් පොලිස් තූර්ය වාදක කණ්ඩායමේ සංගීත රාවයෙන් රසගැන්වී තිබේ.පොලිසිය හා කිතුනුවන්ගේ සාමයේ ප්‍රාර්ථනය එකට බැඳී පවතින්නේ ය. ඒ මන්දයත්, අප සියලු දෙනාගේ ප්‍රාර්ථනය දෙව්පියාණන්ගේ ප්‍රාර්ථනය ද එකක් වන බැවිනි. දේව පුත්‍රයකු ලෙස ලොව ජනිත කළ ජේසුතුමන්, දේශනා කරන ලද කිතු දහමින්, ප්‍රේමය, ප්‍රීතිය, සමාදානය, ඉවසිලිවන්තකම, පමණ දැන ක්‍රියාකිරීම, මෘදුකම් වැනි ගුණාංග ප්‍රකට කර ඇත. එහෙත් අද එම ගුණාංග බොහොමයක් මිනිසා තුළින් ගිලිහී යමින් පවතී. ඒ වෙනුවට වෛරය, ක්‍රෝධය, මානය, තෘෂ්ණාව, ඊර්ෂ්‍යාව, මිනිස් සිත් සන්තානයේ රෝපණය වෙමින් පවතී.පවුල් සංස්ථාව, ආගමික සංස්ථාව, අධ්‍යාපනික සංස්ථාව, දේශපාලන සංස්ථාව, තම යුතුකම් කොතෙක් ඉටුකිරීමට උත්සාහ කළද, තත්කාලයේ පුද්ගලයින් වරදට හා ආසාවන්ට ඇදී යන ස්වභාවයක් පෙනීමට තිබීම කනගාටුවට කාරණයකි.හුදෙක් ආගම දක්වා ඇති සදාචාර සම්පන්න ක්‍රියා කඩකිරීම මඟින් සිදුවන අභ්‍යන්තර පසුතැවීම් පිළිබඳ සිතීමට හෝ අවබෝධ කරගැනීමට උත්සාහ ගන්නේ ඉතා අල්ප වශයෙනි. එබැවින් සමාදානයේ වටිනාකම දැඩි ලෙස දැනෙන්නේ එදාට වඩා අදය. පොලිසිය දිනක පැය 24 පුරාවට උත්සාහ කරනුයේ සමාදානය පවත්වාගෙන යාමට ය. එහෙත් පොලිසියට සමාජ සාමය සුරක්‍ෂිත කිරීමේ කාර්ය භාරය ඉටුකිරීමට සිදු වී ඇත්තේ සාමයේ කුමරුවාණන් සකල ලෝකවාසීන්ට සාමයේ පණිවිඩය රැගෙන පැමිණිය ආකාරයෙන් නොවේ.සාම නිලධාරීන් ලෙස නම් දරා සිටින පොලිස් නිලධාරීන් ජනතාවගෙන් නිර්ධය ලෙස විවේචනය වන ආකාරය කාටත් පැහැදිලිය. එවන් අවස්ථාවලදී පොලිසියේ සේවයේ නියුතු අපගේ සිත් සන්තානය සකසා ගැනීමට, මීට වර්ෂ 2012 කට පෙර මේ ලෝකයට ජනිත වූ ජේසු නම් වූ සාමයේ කුමරුවාණන් කියා දුන් පණිවිඩය පිහිටවෙයි. ඉතාමත් දිළිඳු ලෙස ගවලෙනක ඉපිද, ලෝකවාසීන්ට තම ධර්මය දේශනා කර, නොකළ වරදකට සියලු මිනිසුන්ගේ පාපයන් උදෙසා තම ජීවිතය පූජා කරමින්, මිනිසුන්ගේ උසුළු විසුළු මධ්‍යයේ කුරුසියට තබා ඇණ ගසා මරණයට පත්කිරීමට තරම් වූ ජීවිත පරිත්‍යාගය කිසිවකට සම කළ නොහැකිය. එවන් මොහොතකදී එතුමාණන් පවසා සිටියේ; පියාණෙනි මොවුන් නොදැන කරන වරදට කමා වුව මැනව; යනුවෙනි.මෙලොවට බිහිවන පුද්ගලයකු නිවැරැදිව සමාජානුයෝජනය කිරීම සඳහා මාපියන්ට, ගුරුවරයාට ඇති වගකීම සේ ම, තමන්ගේ විශ්වාස, ධර්මතා අනුව හැසිරවීමේ ක්‍රියාවලිය පාලනය කරනු ලබන යාන්ත්‍රය වන්නේ ආගමයි. එම කාර්යයන් සාර්ථකව ඉටුවන්නේ නම්, පොලිසියේ ක්‍රියාදාමය හෝ ඊට එහා ගිය අධිකරණමය ක්‍රියා, බන්ධනාගාර ගතකිරීම් හෝ ප්‍රතිශෝධනය කිරීමකට ලක් කිරීම උගහට ය.නත්තල කී පමණින් බොහෝදෙනාගේ සිහියට නැඟෙන්නේ කෑම බීමවලින් සපිරුන ප්‍රීතිමත් සාදයකි. ඇතැමුන් නත්තල් දින මත් වතුර, දුම්වැටිවලින්, රසමසවුළුවලින් පිරි සාද ආරම්භ කර, අවසානයේ අපරාධ, රිය අනතුරුවලට ගොදුරු වෙති. ඒවාට අත වනමින් විනාශය වෙත ඇදෙන අවස්ථා ද දැකගත හැකිය. එබැවින් “ධර්මයේ හැසිරෙන්නා ධර්මයෙන් රැකේ” යන ආදර්ශ පාඨය සෑම ආගමකට පොදු ධර්මතාවක් ලෙස වටහා ගනිමින්, පොලිසිය උත්සාහ කරනුයේ සියලුදෙනා ආගමෙහි හැසිරවීම මුල්කොට සැලකීමට ය.ශ්‍රී ලංකා පොලිස් බළකාය මේ උතුම් නත්තල සමරනු වස්, නත්තල් බැති ගී ප්‍රසංග, කැරොල් ගායනා, නත්තල් උත්සව ආදිය සංවිධානය කර ඇත. දිවයින පුරා ප්‍රජා පොලිස් ඒකක මඟින් ජනතාව සමඟ විවිධාංගීකරණය වූ නත්තල් වැඩසටහන් දේවස්ථාන මුල්කොට ගනිමින් සැලැසුම් කර ඇත. මේ මඟින් ආගමික සහජීවනය හා නවෝදයක් අපේක්‍ෂා කරමින්, පොලිස් මහජන සම්බන්ධතාව ගොඩනැඟීම අරමුණු වේ. උදාවන අසිරිමත් නත්තලත්, එළැඹෙන නව වසරත්, සමස්ත ලාංකේය ජනතාවට සාමකාමී හා සමෘද්ධිමත් වාසනාවන්ත උත්සව සමයක් වේවායි! සමස්ත ශ්‍රී ලංකා පොලිස් බළකායේ ප්‍රාර්ථනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=f1212254</link>
    <topic/>
    <author>(පොතපත ඇසුරෙනි) බී. ඇල්. ප්‍රේමරත්න</author>
    <content>ජේසු බිළිඳුන්ගේ උපත සමරන නත්තල, ලොව පුරා වෙසෙන කිතුනු බැතිමතුන් සමරනු ලබන්නේ මහත් භක්තියකි. සෑම වසරකම දෙසැම්බර් මස 24 වැනිදා මධ්‍යම රාත්‍රියේ සිට දේව මෙහෙයන්ට සහභාගි වෙමින් පවත්වනු ලබන නත්තල, ඒ ඒ රටවලට ආවේණික වූ සිරිත් විරිත්වලට අනුව පවත්වති. එදා ජේසු බිළිඳුන් උපත ලැබූ ගවලෙන, අද අලංකාර දෙව්මැදුරක් බවට පත්ව ඇත. බෙත්ලෙහෙමේ පිහිටි මේ දේව මන්දිරයේ පැය බාගෙන් බාගෙට දේව මෙහෙයයන් පවත්වති. එම දේව මෙහෙයයන්ට විවිධ රටවලින් පැමිණෙන පූජකතුමන්ලාට ද අවස්ථාව ලැබේ. ඒ අසිරිමත් දේව මෙහෙයන්ට සහභාගි වීමට ද කිතුනුවන් දසදහස් ගණනින් රැස්වේ. දෙසැම්බර් 24 වැනිදා රාත්‍රී 12 ට පැවැත්වෙන දිව්‍ය පූජාව, නත්තලේ අසිරිමත්ම අවස්ථාවයි.ඉතාලියේ රෝමයේ පිහිටි බැසිලිකා දෙව්මැදුර, ආගමික පිළිවෙත් මධ්‍යස්ථානය වශයෙන් ද සැළකේ. එහි, වතිකානුවේ ශුද්ධෝත්තම පාවුළු පාප්වහන්සේ වැඩවසති. දෙසැම්බර් 24 වැනිදා රාත්‍රී 12 ට පැවැත්වෙන විශේෂ දිව්‍ය පූජා හා 25 වැනි දින පැවැත්වෙන දේව මෙහෙය ද ලොව පුරා රූපවාහිනි මඟින් ප්‍රචාරය කෙරේ. දේවස්ථානයේ නත්තල් මහා දිව්‍ය පූජාව පවත්වනු ලබන්නේ පාප්වහන්සේ විසිනි. පූජාවෙන් අනතුරුව පාප්වහන්සේ, ආශීර්වාද සුබ පණිවිඩය කියවයි.බෙත්ලෙහෙමේ ගව ලෙනකදී සිදුවු ජේසු බිළිඳුගේ උපත සිහිපත් කිරීම සඳහා, කිතුනු බැතිමතුන් තම නිවෙස්වල හෝ මිදුලේ ගවලෙනේ අනුරුවක් සෑදීමට අමතක නොකරති. එමෙන් ම සියලු දේවස්ථානවල ද ගවලෙන සාදති. ගවලෙන සෑදීමේ ආරම්භය 1223 දී ඉතාලියේ ග්‍රොකියෝ හිදී අසීසියේ සාන්ත ෆ‍්‍රැන්සිස්තුමා විසින් සිදුකොට ඇත. නත්තල් දින උදාවට පෙර මෙසේ ගවලෙන සෑදීමට බොහෝ උනන්දුවක් දක්වන්නේ දරුවන්ය. ඔවුන් ඉතා අලංකාරවත්ව ගවලෙන සාදා, බොහෝ සතුටට පත්වේ.නත්තල් ගසේ ඉතිහාසය මීට වසර හාරසිය හැටකටත් වඩා අධික ය. මුලින්ම නත්තල් ගස කලඑළි බැස්සේ ජර්මනියේ රයින් ගංඟාවේ ඉහළ ප්‍රදේශයේදී ය. නත්තලට ගවලෙන මෙන් ම, නත්තල් ගස සෑම කිතුණු නි‍ෙවසකම දක්නට ඇත. මේ නත්තල් ගසේ මූලාරම්භය සිදුව ඇත්තේ ජර්මනියෙන් ම ය. ඒ ලීයක කොළ අතු දවටා ඒ මැද ලී රිටක් තබා, ඉටිපන්දම් දැල්වීමෙනුයි. ඉන් කලකට පසු 16 – 17 සියවස්වලදී ලී රාමු ගෙන පිරිමිඩ් සාදා එහි මුදුනේ සහ සතර පැත්තේ ඉටිපන්දම් දල්වා ඇත. නත්තල් ගස සාදා වල්ගා තරුවක්, සෙල්ලම් බඩු ද නත්තල් සීයාගේ අනුරුවක් ද එල්ලා, දිලිසෙන කොළවලින් එය අලංකාර කිරීමත් සිරිතක් වේ.මීට වසර තුන්සිය අනූ හතකට පෙර එනම් 1615 දී නත්තල් නාට්‍යයක් රඟදක්වා ඇති බව සඳහන් වේ. සිංහල නාඩගම් ඉතිහාසයේ ප්‍රථම නාඩගම වශයෙන් හැඳින්වෙන්නේ හලාවත මිහිඳුකුලසූරිය ගාබ්‍රියෙල් ප්‍රනාන්දුගේ රජතුන්කට්ටුව නාට්‍යයයි. ඉන් අනතුරුව 1746 දී අතිගරු එඩ්මන් පීරිස් අගරදගුරු හිමිපාණන් ද රජතුන්කට්ටුව නාට්‍ය නිර්මාණය කොට රඟදක්වා ඇත. ඉන්පසු නත්තල් නාට්‍ය රැසක්ම රඟදක්වනු ලැබූ අතර, මේ දක්වාම නත්තල් නාට්‍ය දේවස්ථානවල සහ වෙනත් ස්ථානවල ද රඟදැක්වේ.නත්තල් කාඩ්පතක් සුබ පැතුමක් ලෙස නිකුත් වූයේ 1843 දීයි. 1874 දී ජර්මන් ජාතිත ලුවිස් ෆ‍්‍රෑන්ක් නැමැත්තා නත්තල් කාඩ්පත් අමෙරිකාවේදී මුද්‍රණය කර, ප්‍රසිද්ධ කර තිබේ. නත්තල් මුද්‍රාවක් පළමුවරට 1904 දී ඩෙන්මාර්කයේදී භාවිත වී ඇත. නත්තලට විශේෂිත වූ සුබ පැතුම් කාඩ්පතක් 1840 බ්‍රිතාන්‍ය තැපැල් සේවය ආරම්භ වීමත් සමඟ තැපෑලෙන් යැවීම ද ආරම්භ වී ඇත.නත්තලේ දී පොඩි දරුවන්ගේ ආදරය දිනාගත් තැනැත්තා නත්තල් සීයා ය. සැන්්ටාක්ලෝස් යනුවෙන් හඳුන්වනු ලබන නත්තල් සීයා, වර්ෂ 270 දී පමණ තුර්කියේ මයිරා නගරයෙන් බිහිවිය. කුඩා කල සිටම ආගමට දහමට ලැදිව කටයුතු කළ ශාන්ත නිකලස්, තම මිල මුදල් දුප්පතුන්ට බෙදා දෙමින් අනුන්ගේ දුකට පිහිට වූ කෙනෙකි. පසු කලෙක දේවගැතිවරයෙකු වූ නිකුලස්තුමා ළමයින්ගේ දුකට පිහිට වූ අතර දුප්පතුන් සොය සොයා ගොස් උදව් උපකාර කර ඇත. නත්තල් සීයා නමින් ප්‍රකට වූ එතුමා, වර්ෂ 341 දෙසැම්බර් මාසයේදී ස්වර්ගස්ථ විය.පසු කලෙක නිකුලස්තුමාගේ හැඩරුව ඇති අයකු රතු ලෝගුවත්, රතු උස් තොප්පියත්, සුදු රැවුලත් සහිත තෑගි පිරුණු දෑතත් සමඟ සිටීමෙන් නත්තල් සීයා බවට පත් විය. ඉතාලියේ නත්තල් සීයා වන්නේ කාන්තාවකි. ශාන්ත බෙනානා නමින් හැඳින්වෙන ඇය, නත්තල් දිනට පෙර දින තෑගි භෝග රැගෙන ගෙන්ගෙට ගොස්, ළමයින්ට තෑගි බෙදා දේ. ප්‍රංශයේ නත්තල් සීයා හඳුන්වනු ලබන්නේ, පිරිනොයෙන් යනුවෙනි. ස්විට්සර්ලන්තයේ නත්තල් සීයා බිෂොප්වරයකු මෙන් සැරසී තෑගි භෝග බෙදා දෙයි.“නත්තල” යන වචනය සැදී ඇත්තේ “නතාල්” නම් පෘතුගීසි වචනයෙනි. ඕලන්දයේ නත්තල හඳුන්වනු ලබන්නේ කර්සටමිස් යනුවෙනි. ඉංග්‍රීසියෙන් ක්‍රිස්මස් (Christmas)ය. අප රටේ නත්තල පවත්වනු ලබන්නේ දෙසැම්බර් මස 25 වැනිදාය. ඒ 24 වැනිදා මධ්‍යම රාත්‍රී දේව මෙහෙයන් පැවැත්වීමෙන් අනතුරුව ය. නෙදර්ලන්තයේ නත්තල් උත්සවය පවත්වනු ලබන්නෙ ශුද්ධවූ ශාන්ත නිකුලස්තුමාගේ මංගල්‍යය යී ඇති දෙසැම්බර් හයවැනිදාට ය. එහෙත් සියලු ආගමික වතාවත් දෙසැම්බර් මස 25 වැනිදා පැවැත්වේ.බ්‍රිතාන්‍යයේ නත්තල් සිරිත් විරිත් බෙහෙවින් පවත්වයි. නත්තල් දින රාත්‍රියේ ගෙමිදුලේ කෑම බන්දේසියක් තබති. ඒ වෙහෙස වී පැමිණෙන මරියතුමියට සලකන ආකාරයෙනි. ඉදිරි වසර තුළ ජීවිතය ආලෝකවත් වීම සඳහා ද නත්තල් දින රාත්‍රියේ විශාල ලී කොටයකට ගිනි තබති. නත්තල් ඉටිපන්දම යනුවෙන් හැඳින්වෙන එහි අඟුරු නිවෙස්වල ඉතා සුරැකිව තබා ගනිති. ඒ ප්‍රේත උපද්‍රව, සතුරු උපද්‍රව හා අකුණුවලින් ගැලවීම සඳහාය. එමෙන් ම නත්තල් දින රාත්‍රී කාලයේදී ඇපල් අනුභව කිරීමෙන් මුළු වසර පුරාම නිරෝගීව සිටිය හැකි බවටත් විශ්වාස කෙරේ.ඔස්ට්‍රියාවේ සෑම නිවෙසකම නත්තල් විශේෂ පාන් ගෙඩි දෙකක් සාදති. මින් ඔවුන් සංකේතවත් කරන්නේ බයිබලයේ අඩංගු පුරාණ ගිවිසුම හා නව ගිවිසුමයි. නත්තල් භෝජන සංග්‍රහයෙන් පසු සියලුදෙනා එක්වී, මේ පාන් ගෙඩි දෙක අනුභව කරති. එමෙන් ම සෑම නිවෙසකම ඉටිපන්දම් තුන බැගින් ද දල්වති.ඉන්දියාවේ ක්‍රිස්තු භක්තිකයින් නත්තල වෙනුවෙන් තම නිවෙස් අලංකාර කිරීමට උනන්දු වේ. ඔවුන් ඒ සඳහා යොදාගනු ලබන්නේ කෙසෙල් ගස් හා අඹ ගස් ය. නිවෙස් ඇතුළත අඹ අතු එල්ලා අලංකාර කරනු ලබන අතර, නිවෙස ඉදිරිපිට පේළියට මැටි පහන් තබා ආලෝකවත් කරති.පොසාඩාස් යනුවෙන් හැඳින්වෙන මැක්සිකෝවාසීන් නත්තල සමරනු ලබන්නේ, ජුසේතුමා හා මරියතුමී බෙත්ලෙහෙමේ නවාතැන් සොයමින් තැනින් තැන ගිය ආකාරයටයි. නත්තලට දින නමයකට පෙර ඔවුන් උත්සවය ආරම්භ කරන්නේ, ජුසේතුමා හා මරියතුමිය නාසරෙත් සිට ‍ෙබත්ලෙහෙම දක්වා පැමිණි දින නමය සිහිපත් කිරීමට ය. ඒ දිනවල පවුලේ අය හා හිතවතුන් නවාතැන් ඉල්ලන්නන් වශයෙන් ද, නවාතැන් දෙන්නන් ලෙස ද, කටයුතු කරති. අනතුරුව අල්තාරයක් සාදා යාච්ඤා කරමින්, කා බී විනෝද වෙති.එංගලන්තයේ නත්තල සමරනු ලබන්නේ පවුලේ අය එක්වී, දේව කතාවලට සවන් දීමෙනි. ඒ අතර ළමයින් තම සපත්තු, මේස් උඳුන් අසල තැබීමටත්, උනන්දු වෙති. එහි අදහස වන්නේ වැඩිහිටියන්ට ලැබෙන තෑගි එහි රඳවා තැබීමයි.නත්තල් සමයේදී ශාන්ත නිකුලස්තුමා මහත් ඉහළින් සැමරීම ග්‍රීක වැසියන්ගේ සිරිතකි. මෙහි දරුවන්, කණ්ඩායම් ගැසී ගම්වැසියන්ට සුබ පතමින් ගමක් ගමක් පාසා ඇවිදගෙන යති. මෙසේ එන දරුවන්ට වියළි පලතුරු හා රසකැවිලි තෑගි වශයෙන් ලබාදීමට නිවැසියන් සූදානම්ව සිටිති.රුසියානු ජනතාව නත්තල් මේසයට මස් භාවිත නොකරති. ඒ සඳහා ඔවුන් ධාන්‍යවලින් සැදූ කුත්යා නම් රොටි විශේෂයක් තබති. එකම බඳුනක මේ රොටී දමා, කෑම මේසයේ තබා තිබේ. ඒ සඳහා සහභාගි වන සියලු දෙනා, බඳුනට අතපොවා, රොටි ගෙන අනුභව කරති. එසේ අනුභව කිරීමෙන් සෞභාග්‍ය උදාවන බවට විශ්වාස කෙරේ.එමෙන්ම, නත්තල නිමිත්තෙන් කැඳවලින් ගව ඔරුවද, පැණිවලින් ජේසු බිළිඳු ද සාදති. ඔවුන් විශේෂයෙන් සාදන ලද ඔෂලැක් නමින් හඳුන්වනු ලබන විශේෂ විස්කෝතු වර්ගයක් නත්තල් පාන් වෙනුවට පාවිච්චි කරති.පිලිපීන වැසියන් කැරොල් ගී ගායනා කරමින්, නිවෙස්වලට ගොස් කා බී විනෝද වෙති. ඒ අතර නත්තල් සීයා ද තෑගි භෝග රැගෙන පැමිණේ. එම පැමිණීම ඉටුවන තෙක් දරුවන් බොහෝ සෙයින් බලා සිටිති.ස්වීඩනයේ නත්තල් උත්සවය ආරම්භ වන්නේ දෙසැම්බර් 13 වැනිදාය. මෙදින රසවත් ආහාර පිළියෙළ කරන ස්වීඩන් වැසියෝ, ඒවා අනුභව කරමින්, නත්තල් ගී ගයමින් ප්‍රීති වෙති. නත්තල අවසන් වන තෙක්ම එසේ ප්‍රීති වීම ඔවුන්ගේ සිරිත ය. නත්තල් දින උදේ පහට පැවැත්වෙන විශේෂ දේව මෙහෙයට යන මොවුන්, මඟදී හමුවන හැමටම සුබ නත්තලක් වේවායි පතති. මෙදින දේවස්ථාන අල්තාරවල සහ කවුළුවල ඉටිපන්දම් දල්වා ආලෝකවත් කෙරේ. එම ආලෝකය තම ජීවිත ආලෝක කරන බවට ද විශ්වාස කෙරේ.රජතුන් කට්ටුව වාසය කළ ප්‍රදේශය ලෙස සැලකෙන මෙහි නත්තල සැමරීම ආරම්භ කරනු ලබන්නේ දෙසැම්බර් පළමුවැනිදාය. එදින ආහාර අනුභව නොකිරීමේ උපවාසයක් ලෙස ආරම්භ කරන ඔවුන්, නත්තල සමරන්නේ සම්ප්‍රදායික කුකුල් මස් ස්ටුවක් ආහාරයට ගැනීමෙන් ය. ඉන් නත්තල සැමරීම ද නිමා කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>25</day>
    </date>
    <link>http://www.dinamina.lk/2012/12/25/_art.asp?fn=f1212255</link>
    <topic/>
    <author/>
    <content>අපි යළිත් නත්තල සමරමු. මෙවර නත්තල අප සමරන්නේ 2012 වැනි වතාවටය. ජේසුස් ක්‍රිස්තුන්වහන්සේ මිනිසත් බව ගෙන වසර 2012ක් ගතවන්නේය. උන්වහන්සේගේ මහිමාන්විත දෙවන පැමිණීම අපට සිහිපත් කරන්නේ නත්තලය. අප සමඟ සැමදා සිටින්නට අදහස් කළ උන්වහන්සේ අන්තිම භෝජන රාත්‍රියේ දී පූපය හා මිදිරස ගෙන – උන්වහන්සේගේ ශරීරය හා රුධිරය බව කියා සිය විශ්වාසදාය ශ්‍රාවකයන් 12 දෙනාටම දෙමින් සපත කරනු ලැබූයේ උන්වහන්සේ අප සමඟ සැමදා සිටින බවය. උන්වහන්සේ මිනිස් බව ගෙන අප අතර උපන්නේ - උන්වහන්සේගේ දූත කාර්යය හරහා යළි දෙව් මිනිස් සහජීවනය ඇති කරන්නටය.එදා සුගති උයනෙන් අපගේ ආදිමව්පියන් පලවා හරින්නට පෙර මහෝත්තම දෙවිදාණෝ - අප ගලවා ගන්නට ගැලවුම්කරුවාණ කෙනෙකුන් මවන්නට වූ පොරොන්දුව ඉටු කැරෙන්නේ - දේව වචනය කෙම මාංශගතව - අප අතර ඉඳ – කුරුසියේ මරණය ලබා මරණය පරාජය කිරීම තුළිනි.නත්තල සමරන විට – අප ක්‍රිස්තුන්වහන්සේගේ දෙවන ආගමනය සිහිපත් කරන බව ඉහතින් සඳහන් කළෙමි. දිව්‍ය සත්ප්‍රසාදයේ ප්‍රසාද නිධානය හරහා උන්වහන්සේ නිරන්තරයෙන් අප සමඟ සිටින බවද අවධාරණය කළෙමි.දෙවියන්වහන්සේ අප සමඟය...දේවමාතාවන් වූ යුදයාවේ යොවුන් ළඳ – මරියා ලොව ආරම්භයේ සිටම දෙවියන්වහන්සේ විසින් තෝරා ගනු ලැබූ තැනැත්තී - දේව අම්මාය. බෙත්ලෙහෙමේ ගවලෙනක – බිලිඳු ජේසු සමිඳාණන් උපන්නේ මරියාවන් ගෙනි. ඇය - දේව සැලැස්මට අනුව ක්‍රියා නොකලා නම් ඉතිහාසය වෙනස් වන්නට ඉඩ තිබිණ. එහෙත් ඇය බැගෑපත්ය. එහෙයින්ම “මම ස්වාමීන්වහන්සේගේ දාසි වෙමි – ඔබ කී ලෙසම මට සිදුවේවා”යි කීම තුළින් දේව සැලැස්ම ඵලගන්වන්නට කැමැත්ත දුන්නී ඇයයි. ක්‍රිස්තුන්වහන්සේ මිනිස් බව ගෙන උපත නොලද්දේ නම් – අපට නත්තලක් නැත. නත්තල සමරන්නට පාදක වූ පාස්කු - මරණින් උත්ථානය සිදු නොවූවානම් – ක්‍රිස්තියානි විශ්වාසය කියා දෙයක් ඇත්තේ නැත. ඒ නිසා නත්තලක් ද නැත. නත්තලක් නැති නිසා - දෙව් – මිනිස් සබැඳියාව ගැන කතාවක් ද නැත. ඒ නිසා ක්‍රිස්තියානිය ගැන ලොව කවරෙකුවත් කතා කරන්නේ නැත. තැකීමක් කරන්නේ ද නැත.එහෙත් ජේසුස්වහන්සේ මිනිසත් බව ගෙන ඉපිද අප අතර විය. දැනුදු අප අතරම සිටින්නාහ. මරණය පරාජය කර – උත්ථාන ද වූ සේක් අපේ විශ්වාසය සැබෑවක් වේ. ඒ නිසා අපට නත්තලක් ඇත.වචනය තෙමද මාංශ ගතවී – අප අතර ඉඳ – කුරුසියේ වද වේදනා විඳ මරණයට පත්ව - මරණය පරාජය කරමින් තුන්වැනිදා ආත්ම - ශරීර පිටින් උත්ථාන වූහ. ඒ නිසා නත්තලට ඉතා ගැඹුරු තේරුමක් ඇත.ඒ අනුව සැබෑ කතෝලික සැදැහැවතා සමරන්නේ වෙළෙඳ ලෝකය සමරන නත්තල නොවේ. හරයාත්මක නත්තලක්ය. සමිඳාණන් වහන්සේ උගන්වා වදාළ ලෙස සකස් කර ගත් ජීවිත අනුව - විශ්වාසය අර්ථගන්වන නත්තලකි, අප සමරන්නේ. එය වානිජත්වයෙන් බැහැර නත්තලකි.නත්තලේ අතිශයින්ම වැදගත් තැනැත්තා ක්‍රිස්තුස් වහන්සේය. ක්‍රිස්තුන් වහන්සේ නැති තැන නත්තලක් නැත. මෙය ඉර හඳ පවතිනාතාක් නොමැකෙන සත්තාවකි. හද ගැබ තුළ නිදන්ගතව තිබිය යුතු සැබෑවකි.නිරන්තරයෙන් ක්‍රිස්තුන්වහන්සේගේ නම මහත් අභිමානයෙන් හා ගෞරවාදරයෙන් උච්චාරණය කරන අප – උන්වහන්සේ උගන්වා වදාල සද්ධර්මයේ ප්‍රතිපත්ති අනුව ජීවත්වීම තුළ නත්තල හරවත් කළ යුතුය. ක්‍රිස්තුන්වහන්සේ දැනවදාල සියල්ල - සමස්ත සමාජය උඩියටිකුරු කළේය. සමාජ ජීවිතයේ සෑම පැතිකඩක්ම විප්ලවයකට බඳුන් කළේය.නත්තලේ කථාව එසේ සඳහන් කරමින් මා අවතීර්ණ වන්නේ වෙනස් දිසාවකට ඔබ ගෙන යන්නටය. කතෝලික අප මෙරට තුළ සුළුතරයක් බව සැබෑය. එහෙත් අප කොහේවත් සිට මෙහි පැමිණි පිටාතරයන් නොවන බව අවධාරණය කළ යුතුව තිබේ. අපි මේ රටේ අන් සියලු පුරවැසියන් හා සමානව උපත ලද - සෑම දෙයකටම ඒකාකාරව අයිතිය කිව හැකි ශ්‍රී ලංකා මාතාවගේම දූ දරුවන් වෙමු. අන්තවාදි - ජාතිවාදි කොටස් - අපව කොන් කරන්නට ගජබින්න ඇදබාන්නේ සත්‍යය වසන් කරන්නටය. ඇත්ත තිත්ත නමුත් ඇත්ත ඇත්තමය. අපිදු මේ අසිරිමත් දිවයිනේ ඉන්දීය සාගරයේ මුතු ඇටයේ - උරුමක්කාරයන් වෙමු. ඒ අයිතිය අප උපතින්ම ගෙන ආවක් බැවින් එය නැති කරන්නට කිසිදු ජගතෙකුට හැකියාවක් නැත. අපි කතෝලිකයන් වෙමු. කතෝලිකයන් වීම ගැන අපි ආඩම්බර වෙමු. අප ආගම අතින් වෙනස් වූ පමණින්, බිම් කඩට ඇති අයිතිය, ජාතියට ඇති අයිතිය, භාෂාවට ඇති අයිතිය, නැතිවන්නේ නැත.කතෝලිකයන් මෙන්ම ක්‍රිස්තුන්වහන්සේව හිතින් – වචනයෙන් හා ක්‍රියාවෙන් අදහන – ඇදහිලිවන්තයන් සැම - මේ ලක් දෙරණට අයත් වූවන්ය. “මාර්ගය ද සත්‍යය ද ජීවනය ද වන උන්වහන්සේ අදහස සැමගේ සවාමීන්වහන්සේ හා ගුරු ස්වාමීන්වහන්සේ ද වන්නේ ජේසුස් සමිඳාණන්ම පමණකි. මේ රට තුළ උන්වහන්සේට සාක්ෂිදරන අප විචාරකයන් නොවෙමු. අමුත්තන් ද නොවෙමු. එහෙත් අන් සියලු පුරවැසියන් මෙන් ම අපත් මේ රටේ - සැබෑ පුරවැසියන් - ශ්‍රී ලංකා මාතාවගේ සැබෑ දූ පුතුන් වෙමු. දෙවියන් වහන්සේගේ වැඩ සිටීම ගැන – මානව විමුක්තියේ පණිවුඩය - ලොව සතර අත – පැතිරවීම – අපගේ ණය යුක්තියක් ඉටුකිරීමකි. ජේසුස් ක්‍රිස්තුස්වහන්සේ අපට අණකර ඇත්තේ ලොව සතරදිග් භාගයේ ම සුබ පණිවිඩය - සුපුවත පළ කරන ලෙසයි – මානව විමුක්තිය ගැන දෙවියන්වහන්සේ ගේ ආදරය ගැන - සකල ලෝකවාසින්ට දන්වන ලෙසයි – උන්වහන්සේ වෙනුවෙන් ලෝකය තුළ සාක්ෂිදරන ලෙසය.ආගම ප්‍රචාරය කිරීම අන් අය බලහත්කාරයෙන් ආගමට හරවා ගැනීමක් ලෙස අර්ථ නිරූපනය කරන අය – එසේ කරන්නේ කරුණු මනාව තේරුම් ගෙන නොවේ. තම තමන්ගේ ආගම ගැන කතා කිරීම, අන් අයට හඳුන්වාදීම – බලහත්කාරයෙන් ආගමට ගැනීමක් නොවේ. කිසියම් ආගමකට සැබෑ ලෙසම අවංකව බැඳී සිටින්නන් - මොන තාන්නමාන්න ගරු නම්බු - මුදල් හදල් කොපමණ ලැබුණත් ඒවා හමුවේ තම ආගම – ප්‍රතික්ෂේප කර වෙනත් ආගමක් අදහන්නට යන්නේ නැත. මේ රටේ සැබෑ උරුමකරුවන් වන කතෝලිකයන් ක්‍රිස්තියානි විශ්වාසය වැළඳගත් අය – එම ආගම වැළඳ ගන්නේ නිදහස් කැමැත්තෙනි. දුක් වේදනා - ජීවිත පරිත්‍යාග මැද – තම මුතුන් මිත්තන්ගේ ඇසුරෙන් උරුම කරගත් ආගම – අනාගත පරම්පරාවට දායාද කරන්නේ – තමන් අදහන ආගම ගැන ඇතිදැඩි භක්තිය හා විශ්වාසය නිසාය. ආගම වැළඳ ගැනීම සඳහා ලෞකික දේ ලැබ ගන්නවාට වඩා තම ජීවිත පවා - පරිත්‍යාග කළ අපේ ආදිතමයන් ගැන අපි කියවා ඇත්තෙමු. ඔවුන් අනුව යන අපි අපේ ආගම අනිත් අයට හඳුන්වා දෙමු. මේ රටේ ආණ්ඩුක්‍රම ව්‍යවස්ථාවෙන් ම තමන් කැමැති ආගමක් ඇදහීමට – වැළඳ ගැනීමට අවකාශ සලසා ඇත. එහෙයින් ඒ අනුව ක්‍රියාකිරීම - මේ රටේ ආණ්ඩුක්‍රම ව්‍යවස්ථාව උල්ලංඝනය කිරීමක් නොවේ. එහෙයින් අන්තගාමීන් විසින් ආගම් වෙනස් කිරීමට එරෙහිව පනතක් ගෙනඒමට ගන්නා උත්සාහය අප දකින්නේ “නිදහස” සීමා කිරීමට ගන්නා වෑයමක් ලෙසය. අපේ අතීත රජ දරුවන් රජමැතිඳුන් – ජනතාවට කැමති ආගමක් වැළඳගැනීම – ඇදහීම සීමා කරන්නට අණ පනත් ගෙනාවේ නැත. එහෙත් තමන් කැමති ආගමක් ප්‍රචාරය කිරීමට – ඇදහීමට අවකාශ සලසා දුන් බව අපේ ඉතිහාසය කියයි.ආගම් ප්‍රචාරයට වැටකඩොලු දමන්නට ගියේ නැත. මානව අයිතිවාසිකම් ගැන මහා හයියෙන් කතා කරන අපේ ඇතැම් අය සිය ධර්ම ප්‍රචාරයන් මුහුදෙන් එතෙර ප්‍රචාරය කරන්නට පෙළඹෙන පිරිස මෙරට කතෝලිකයා - ක්‍රිස්තියානි විශ්වාසකයා - ඇදහිලිවන්තයා සිය ආගම – ප්‍රචාරය කිරීම දකින්නේ බලෙන් ආගමට හරවා ගැනීමක් ලෙසය. කතෝලිකයන් මෙරට පුරවැසියන් ලෙස දකින්නට අකමැති පිරිස් - ඉතිහාසය තුළ අපේ පැවැත්ම – අප අතීතයේ සිටීම - සිටි පිරිස් බව සඟවන්නට කොතෙක් උත්සාහය කළත් අපත් අනිත් පිරිස් මෙන් ම මෙරැටියන් බව - අපේ තදාසන්න – ආසියාතික රටවල ඉතිහාසය – කියන කතා හැදෑරිය යුතුය. “මහා වංශය” කතෝලිකයන් ගැන – අතීතයේ සිට කතෝලික ආගම මෙහි තිබූ බව කියන්නට තරම් උනන්දුවක් දැක්වූයේ නැතත් – නූතන පුරාවිද්‍යා කැනීම් වලින් – හා අපේ තදාසන්න රටවල ඓතිහාසික තොරතුරු ගවේශනය කරනවිට පැහැදිලිව පෙනී යන්නේ - මේ රටේ කතෝලිකයන් ඉතා ඈත අතීතයේ සිටම සිටි බවය.තැමුන් මෙරට කතෝලික ආගමේ ආරම්භය – පෘතුගීසි යුගයට සීමා කරන්නට උත්සාහ කලත් – නව ඓතිහාසික තොරතුරු වලින් හෙළිවන්නේ අපෝස්තළුවරුන්ගේ යුගයේ සිට – පළමුවන ශත වර්ෂයේ සිට මෙරට කතෝලිකයන් සුළු වශයෙන් හෝ සිටි බවය - සාන්ත තෝමස්තුමා ධර්ම ප්‍රචාරය කල, සාන්ත ප්‍රැන්සිස් සවියර්තුමා ධර්ම ප්‍රචාරය කළ මේ රට තුළ - කතෝලිකයන් සිටි බවය. ඒ නිසා - අපේ ආරම්භය – පෘතුගීසින්ට සීමා කිරීම යුක්තිසහගත නැත. පුරාතනයේ සිට මෙරට කතෝලිකයන් සිටි බවට සිංහල රජ දවස තුළ - රාජකීය හමුදාවන් තුළ රජ සභාවක් තුළ - කතෝලිකයන් සිටි බවට කදිම සාක්ෂි අපේ ඉතිහාසය විචාර බුද්ධියෙන් හදාරණ – අපක්ෂපාති ජනතාව තේරුම් ගන්නවාට සැක නැත – මිගාර සෙනවියා රාජකීය හමුදාව තුළ සිටි කතෝලිකයෙක් බව ඉතිහාසය සඳහන් කරයි.එයම - මෙරටට පෘතුගීසින් පැමිණෙන්නට පෙර සිටම මෙරට කතෝලිකයන් සිටි බවට හොඳම සාක්ෂියකි. පුරාතනයේ සිටම කතෝලිකයන් සිටි බැවින් නත්තල් උත්සවය – අද මෙන් වානිජ තත්ත්වයට හසුව සමරණ නත්තලක් නොව - නත්තලේ සැබෑ අරුත – අර්ථගන්න නත්තල් උත්සව තිබූ බවට සැකයක් නැත. කතෝලික ආගම – ක්‍රිස්තියානි ආගම අදහන – කවර පෙදෙසක හෝ නත්තල් උත්සවය – පවත්වන්නට ඇති බවට සැකයක් නැත. අනාගත – කැනීම්වලින් හෙලිකරන ඓතිහාසික සාධක ඒ තත්ත්වය තහවුරු කරනවාට හැකිවෙනු ඇත.අපේ රටේ පුරාණ රජ පවුල් කතෝලික ආගම වැළඳගත්තා නම් - මෙරැටි සියල්ලන් ඒ අනුව යමින් – ‘ආගම’ට එන්නට ඉඩ තිබුණි. එහෙත් රජ දරුවන් විවිධ හේතු නිසා - ආගම – වැළඳ නොගත්තද අනිත් අයට - සෙසු රටවැසියන්ට ආගම ඇදහීම – වැලඳගැනීම තහනම් කළේ නැත. ඒ නිසා කතෝලික ආගම වැළඳගත් පිරිස් - නත්තල් සමයේ දී තමන්ගේ ශාස්තෘවරයාණන්ගේ – උපන් මංගල්‍යය සැබෑලෙසින් ම – ජයනාදයෙන් පවත්වන්නට ඇත.පෘතුගීසින්ගේ සිට ඉංග්‍රීසි යුගය දක්වා මෙරටට පැමිණි විදේශිකයන් හරහා කතෝලිත ආගම – භක්ති අභ්‍යාස - මංගල උත්සව පැවැත්වීම අරුමයක් නොවේ. ලන්දේසි සමයේ දී – විවිධ දුෂ්කරතා මැද තැලීම් පෙලීම් මැද – ජීවිත පරිත්‍යාගයන් තුළ තාඩන පීඩන විඳිමින් කතෝලිකයන් සිය විශ්වාසයේ ස්ථීරව සිටියාක් මෙන්ම තම ආගමේ - සාන්තුවරයන්ගේ මංගල්‍යය පවා ජය නාදයෙන් පැවැත්වූවාට සැක නැත. නත්තල හා පාස්කුව ද ඔවුන් පවත්වන්නට ඇත. නත්තල - මෙරට සංස්කෘතියේ අංගයක් බවට පත්වන්නේ ඔවුන් හරහාය. ඒ නිසා ආගමික උත්සව - කතෝලික මංගල උත්සව අපේ ඉතිහාසයට ආගන්තුක නොවේ. අපට මෙහිලා අවධාරණය කළ යුතු කාරණය නම් – නත්තල – මංගල්‍යය - මෙරට කතෝලික ආගම ඇදහූ ඇදහිලිවන්තයන්ගේ සමයේ සිටම – අපෝස්තුළුවරුන්ගේ යුගයේ සිටම පළමුවන ශත වර්ෂයේ සිටම පවත්වා ඇති බවය. ඒ අනුව අදත් අපි නත්තල උත්සවාකාරයෙන් සමරමු. කතෝලික ආගම – පෘතුගීසින් මෙරටට පැමිණෙන්නට පෙර සිටම මෙරට ඉතිහාසය තුළ මුල්බැස තිබූ බව අවධාරණය කරන්නට නූතන කැනීම් – පර්යේෂණ සාධක සපයන බව කියන්නට අවශ්‍යවන්නේ ඉතිහාසය උවමනාවෙන් – අමතක කරන – බැහැර කරන පිරිස අවධි කරන්නටය.කතෝලිකයන් වන අප - මේ රටේ උපන් ශ්‍රී ලංකා මාතාවගේ සැබෑ දූ පුතුන්ය. අපි ආගන්තුකයන් නොවෙමු. මෙරට අන් සියලු පුරවැසියන් මෙන්ම සියලු අයිතිවාසිකම් භුක්ති විඳීමේ පරම අයිතිය ඇතිව මෙරට උපන් සුජාත දරුවන් වෙමු. මෙරැටියන් වෙමු.ශ්‍රී ලංකාවේ අපෝස්තුළුවරයාණන් වන භාග්‍යවන්ත ජුසේවාස් මුනිඳුන් දවස - නත්තල් රාත්‍රිය අපට ඇති කදිම සාධකයක් වේ. එය එතුමිය සමයෙන් පසුව - පැවැති නත්තල් උත්සවයක් වූවත් එවැනි නත්තල් උත්සව පැවැත්වීමට හේතුකාරක පිරිස් පෘතුගීසි සමයට එහා සිටම පැවැත එමින් තිබූ බව - තහවුරු කරයි. සැබෑ එඬේරෙකු නැතිව අසරණ වූ කතෝලිකයන්ට - සරණවන්නට – ජුසේවාස් පියතුමා ශ්‍රී ලංකාවට පැමිණි බව කියන ඉතිහාස පුවතින් කියැවෙන්නේ මෙහි කතෝලිකයන් සිටි බවය. එතුමා පැමිණියේ අලුතෙන්ම දහම ප්‍රචාරය කරන්නට නොවේ. සැඟව - සිටින කතෝලිකයන්ට ආගම යළි කියා දෙන්නටයි – වල්මත්ව අතරමංව ගිය එදා සිටි කතෝලිකයන් අතර – පෘතුගීසි සමයට පෙර සිට පරම්පරා ගණනාවක් තිස්සේ ආගම රැකගනිමින් ඒ තාක්කල් පරම්පරා ගණනාවක් තිස්සේ කතෝලිකයන් මෙරට සිටියාට සැකයක් නැත. මෙදා නත්තල් සමරණ සුසිත් ජනතාවගේ යුතුකම වන්නේ – කතෝලිකයන් මෙරට - කොටසක් බව පිළිගැනීමය. ආගම්වාද ඇති නොකර සැමට සාමයෙන් - ප්‍රේමයෙන් හා සහජීවනයෙන් ජීවත්වීමට වටපිටාවක් සකස් කිරීමය. “තමන්ගේ ආගමට ගරු කරන්නන් – සැබෑවට තම ආගමට ගරු කරන්නන් නම් – අනිත් අයගේ ආගම්වලට ගරහන්නේ නැත. අනිත් අයගේ ආගම්වලට ගරහන්නන් – තමන්ගේ ආගමට ගරුකරන්නේ නැත. ආදරය කරන්නේ නැත” යන ධර්මාශෝක රජතුමාගේ කියමන සිත්හි ධාරණය කර ගන්නා ලෙස අවධාරණය කරමින් – නත්තල් සමරන්නට සුසිත් සැමට ආරාධනය කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n1212262</link>
    <topic>දේශපාලනයෙන් විශ්‍රාම ගන්න කාලය ඇවිත්</topic>
    <author>පොළොන්නරුව විශේෂ ගාමිණී ඔබේසේකර</author>
    <content>මගේ දේශපාලන ජීවිතයේ විශ්‍රාම කාලය දැන් එළඹ ඇති හෙයින් පොළොන්නරුව දිස්ත්‍රික්කයේ දෙවැනි පරපුරකට දේශපාලන බලය පැවරීමට අවශ්‍ය වාතාවරණය සකස් කැර ඇතැයි ශ්‍රී ලංකා නිදහස් පක්‍ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා පැවැසීය.රොෂාන් රණසිංහ ජන සහන පදනම මගින් “නැණ මඟ සිසු දිරි උදානය” වැඩසටහන යටතේ පොළොන්නරුව දිස්ත්‍රික්කයේ ළදරු පාසල් දරුවන් 86000කට පොත් බෑග් සහ පොත්පත් බෙදාදීම සඳහා පුලතිස් බුද්ධි මණ්ඩපයේ පැවැති ආරම්භක උත්සවයේදී ඇමැතිවරයා මේ බව සඳහන් කෙළේය.මෛත්‍රීපාල සිරිසේන අමාත්‍යවරයා මෙසේද කීය. 1977 වසරේ සිට මේ දක්වා පොළොන්නරුව දිස්ත්‍රික්කයේ ශ්‍රී ලංකා නිදහස් පක්‍ෂයේ බලය පවත්වාගෙන යාමට ක්‍රියා කළා. එසේම අනාගතයේදී මේ පක්‍ෂයෙන් දේශපාලනය කිරීමට තරුණ මන්ත්‍රීවරුන් කිහිපදෙනකු ඉදිරිපත් කිරීමට හැකි වුණා.විශේෂයෙන් තරුණ දේශපාලනඥයකු වන රොෂාන් රණසිංහ මහතා සිය පෞද්ගලික ධනය පරිත්‍යාග කරමින් පොළොන්නරුව දිස්ත්‍රික්කයේ දේශපාලන කටයුතුවල නිරත වෙනවා. පසුගිය මහ මැතිවරණයේදී ඉහළම මනාප සංඛ්‍යාවක් ලබාගනිමින් මන්ත්‍රීවරයකු වශයෙන් මේ ප්‍රදේශයට විශාල සේවාවක් ඉටු කරන බව ප්‍රකාශ කරනවා.එසේම පළාත් සභා ඇමැතිවරයකු වන පේෂල ජයරත්න, පළාත් සභා මන්ත්‍ර‍්‍රී අමරකීර්ති අතුකෝරල මහත්වරු තරුණ මන්ත්‍රීවරුන් වශයෙන් ඉදිරියේදී මේ ප්‍රදේශයේ ජනතාවට සේවය කරන බව සඳහන් කරනවා.රොෂාන් රණසිංහ මන්ත්‍රීවරයා සිය ධනය වැය කරමින් පොළොන්නරුව දිස්ත්‍රික්කයේ පාසල් දරුවන් 86000කට පොත්පත් බෙදාදීම සුවිශේෂී පරිත්‍යාගයක් වශයෙන් අගය කරනවා.අධ්‍යාපන ඇමැති බන්ධුල ගුණවර්ධන මහතා - මහින්ද චින්තන වැඩපිළිවෙළ යටතේ කොළඹ, ගාල්ල, මහනුවර වැනි ප්‍රදේශවලට මෙන් පොළොන්නරුව වැනි දුෂ්කර පළාත්වල පාසල් දරුවන්ගේ අධ්‍යාපන කටයුතු සඳහා රජය විශාල මුදලක් වැය කරමින් විධිමත් වැඩසටහනක් ක්‍රියාත්මක කරනවා. සිය ධන පරිත්‍යාගයෙන් රොෂාන් රණසිංහ මන්ත්‍රීවරයා පොළොන්නරුවේ පාසල් දරුවන්ට පොත්පත් ලබාදීම පිළිබඳව රජය වෙනුවෙන් ඔබතුමාට ප්‍රශංසාව පළ කරනවා.පාර්ලිමේන්තු මන්ත්‍රී නාමල් රාජපක්‍ෂ මහතා - තිස් වසරක් පුරා පැවැති යුද්ධය නිමා කළ ජනාධිපති මහින්ද රාජපක්‍ෂ මහතා මේ වන විට මුළු රටම සංවර්ධනය කිරීමේ යෝධ වැඩපිළිවෙළක් ක්‍රියාත්මක කොට තිබෙනවා.රටක් විදියට අපි නැගී සිටින විට අපේ රටේ ළමුන්ට හොඳ අධ්‍යාපනයක් ලබා දීමට අවශ්‍ය සියලු පහසුකම් රජය විසින් ක්‍රියාත්මක කරනවා.1 වසර පාසල් දරුවන්ට පොත්පත් රැගෙන යාමට බෑගයක් හා 86000ක් පාසල් දරුවන්ට පොත්පත් ප්‍රදානය කිරීමට රොෂාන් රණසිංහ මන්ත්‍රිීතුමා කටයුතු කිරීමේ වැඩපිළිවෙළට ආශීර්වාද කරනවා. මෙම අවස්ථාවට පාර්ලිමේන්තු මන්ත්‍රී ලොහාන් රත්වත්තේ, සමාජ සේවා නියෝජ්‍ය ඇමැති චන්ද්‍රසිරි සූරියආරච්චි, ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත්, පළාත් සභා ඇැමැතිවරුන් වන පේෂල ජයරත්න, පී. බී. රත්නායක, අමරකීර්ති අතුකෝරළ මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n1212263</link>
    <topic>සිරිපා සමය ඇරැඹීමට කරඬුව වැඩම කිරීම අද</topic>
    <author/>
    <content>සිරිපා සමය ආරම්භ කිරීම සඳහා පැල්මඩුල්ල ගල්පොත්තාවෙල රජමහා විහාරයෙන් සධාතුක කරඬුව වැඩම කිරීම අද (26) උදේ 6.00 ට ආරම්භ කිරීමට කටයුතු යොදා ඇත.සබරගමුව මහා සමන් දේවාලයේ විශේෂ දේව පුජාවෙන් අනතුරුව හැටන් නල්ලතන්නි මාර්ගයේ රිය පෙරහර රත්නපුර, කුරුවිට, ඇහැළියගොඩ, සීතාවක, දෙහිඕවිට, කරවනැල්ල, යටියන්තොට පසුකරමින් නල්ලතන්නි නගරයේ හරහා ශ්‍රී පාද මළුව කරා සධාතුක කරඬුව වැඩම කිරිමට නියිමතය.ආගමික කටයුතු හා වත්පිළිවෙත්වලින් අනතුරුව 27 වැනිදා සිට 2013 වෙසක් පොහෝදින දක්වා සිරිපා වන්දනා වාරය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n1212264</link>
    <topic>ශ්‍රී ලාංකික කතුන්ට සිංගප්පූරුවේ වැඩි රැකියා</topic>
    <author>මහින්ද අලුත්ගෙදර</author>
    <content>ශ්‍රී ලාංකික ගෘහ සේවිකාවන් වැඩි ප්‍රමාණයක් රැකියා සඳහා ‍බඳවා ගැනීමට සිංගප්පුරු විදේශ රැකියා ඒජන්සි හිමියන්ගේ සංගමය තීරණය කරයි.මේ වනවිට ශ්‍රී ලාංකික ගෘහසේවිකාවන් 100 ත් 200 ත් අතර ප්‍රමාණයක් මාසිකව සිංගප්පූරුවේ රැකියා සඳහා බඳවා ගත්තද ලබන ජනවාරි මාසයේ සිට  එම ප්‍රමාණය 500 ත් 1000 ත් අතර ප්‍රමාණයක් දක්වා ඉහළ නැංවීමට පියවර ගෙන තිබෙන බව සිංගප්පූරුවේ ශ්‍රී ලංකා මහකොමසාරිස් කාර්යාලය පවසයි.ඉන්දුනීසියාව, පිලිපීනය, ඉන්දියාව හා මියන්මාරය යන රටවලින්ද සංගප්පූරුව වෙත ගෘහසේවිකාවන් ගෙන්වා ගන්නා අතර මෙහිදී ශ්‍රී ලංකාවට වැඩි අවස්ථාවක් ලබාදීමට තීරණයකර තිබෙන බවද මේ වනවිට ශ්‍රී ලාංකික ගෘහ සේවිකාවන් 4,500 ක් පමණ සිංගප්පූරුවේ සේවය කරන බවද එම මහකොමසාරිස් කාර්යාලය සඳහන් කරයි.මේ අතර සිංගප්පුරු විදේශ රැකියා ඒජන්සි හිමියන්ගේ සංගමය ප්‍රකාශකර ඇත්තේ මේ සම්බන්ධයෙන් වන ගිවිසුමකට ශ්‍රී ලාංකික බලධාරීන් සමඟ එළඹෙන ජනවාරි මාසයේදී අත්සන් කිරීමට නියමිත බවයි.ශ්‍රී ලංකාවට විදේශ රැකියා සපයන සිංගප්පූරුවේ නියෝජිත ආයතන 32 ක් අලූතින් හඳුන්වාදී තිබෙන අතර එමඟින් මෙරට ගෘහ සේවිකාවන් සඳහා සිංගප්පූරුවේ රැකියා අවස්ථා ලබාදීම කෙරෙහි ඔවුන්ගේ අවධානය යොමුව ඇති බවද මෙම නියෝජිත පිරිස ශ්‍රී ලංකා විදේශ සේවා නියුක්ති කාර්යාංශය සහ මෙරට ගෘහ සේවිකාවන් සපයන ආයතන නියෝජිතයන් හමුවීටද නියමිතව ඇත. සිංගප්පූරුව තුළ ශ්‍රී ලංකා ගෘහ සේවිකාවන් සඳහා සිංගප්පූරු ඩොලර් 400 ත් 500 ත් අතර වැටුපක් ලබාදිය හැකි බවද එම සංගමය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n1212265</link>
    <topic>සිලොන් ටුඩේ මාධ්‍යවේදිනීඅමිලා මෙන්ඩිස් අනතුරකින් මියයයි</topic>
    <author>චමීර ඇල්ලදෙණිය</author>
    <content>සිලොන් ටුඩේ පුවත්පතේ මාධ්‍යවේදිනියක වු අමිලා මෙන්ඩිස් ජයසිංහ මෙනවිය (22) කොළඹ විජේරාම හංදියේදී සිදු වූ ලොරි රථ අනතුරකින් ඊයේ (25) මියගොස් ඇත.ඇය සිය කාර්යාලයට පැමිණෙමින් සිටියදී ඊයේ (25) පෙරවරු 10.00ට පමණ මෙම අනතුරට ලක්ව ඇත.ලොරි රථ රියදුරා කුරුඳුවත්ත පොලිසිය විසින් අත්අඩංගුවට ගෙන ඇත. ලොරි රථයේ රියදුරාට සිය වාහන පාලනය කර ගත නොහැකිව මේ අනතුර සිදුව ඇතැයි කුරුදුවත්ත පොලිසිය දිනමිණට ඊයේ (25) පැවසීය.මේ පිළිබඳ වැඩිදුර පරීක්ෂණ කුරුදුවත්ත පොලීසිය විසින් පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n1212266</link>
    <topic>උතුරු මැද ජනයාට විශේෂ සෞඛ්‍යාරක්‍ෂක වැඩපිළිවෙළක්</topic>
    <author>තෙන්නකෝන් කුලසේකර</author>
    <content>ගංවතුර බැස යෑමත් සමඟ උතුරු මැද පළාතේ ජනතාව වසංගත රෝගයන්ගෙන් බේරා ගැනීම සඳහා විශේ්ෂ සෞඛ්‍යාරක්‍ෂක වැඩපිළිවෙළක් අරඹන ලෙස උතුරු මැද පළාත් ප්‍රධාන ඇමැති එස්. එම්. රංජිත් සමරකෝන් මහතා අදාළ අංශ වෙත දැනුම් දී තිබේ.ගංවතුර බැස යෑමත් සමඟ සෙංගමාලය, උණ සන්නිපාතය, පාචනය, අතිසාරය වැනි වසංගත රෝග පැතිර යෑමට ඇති ඉඩකඩ වළකා දීමට උනන්දු වන්නැයි ප්‍රධාන ඇමැතිවරයා සෞඛ්‍ය නිලධාරීන්ගෙන් ඉල්ලා සිටියි.වතුර උණුකැර නිවා පානය කිරීම, ගංවතුරෙන් අපවිත්‍ර වූ ළිං ශුද්ධ පවිත්‍ර කිරීම, ළිංවලට ක්ලෝරීන් යෙදීම, ජල පෙරන උපකරණ බෙදා දීම, ගංවතුර බැසයන ගම්මානවල වහාම අරඹන ලෙසත් ඇමැතිවරයා දැනුම් දී ඇත.එළවළු හා පලාවර්ග ආහාරයට ගැනීමේ දී හොඳට සෝදා ආහාරයට ගන්නා ලෙසත් අමුවෙන් ආහාරයට නොගන්නා ලෙසත් මේ අතර සෞඛ්‍ය බලධාරීහු ජනතාවගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n1212267</link>
    <topic>විද්‍යා ප්‍රශ්න පත්‍රය පිටකළ අයට තරාතිරම නොබලා දඬුවම් දිය යුතුයි</topic>
    <author>සුභාෂිනි සේනානායක</author>
    <content>විද්‍යාව ප්‍රශ්න පත්‍රය පිටකිරීම සම්බන්ධයෙන් අත්අඩංගුවට පත් සියලුදෙනාට තිරාතරම නොලබා දැඩි දඬුවම් දිය යුතු බව මහාචාර්ය ප්‍රතිභා මහානාම මහතා අවධාරණය කරයි.සමස්ත සිසු පරපුරටම බලවත් අසාධාරයක් සිදුකරමින් මේ ක්‍රියාවලිය සිදුකළ වැරදිකරුවන්ට ඇප ලබා දුනහොත් මහජන සාමය කඩවිය හැකි බව පවසන මහාචාර්යවරයා පොලිස් පරීක්ෂණවලින් අනතුරුව නීති අණපනත් තියුණු කර හෝ දඬුවම් ලබාදීමට ක්‍රියා කළ යුතු බවද මහාචාර්යවරයා පවසයි.විභාග දෙපාර්තමේන්තුව, අධ්‍යාපන අමාත්‍යාංශය, රජය සහ මේ සඳහා කැපවන නිලධාරීන් අපහසුතාවට පත් කරමින් ප්‍රශ්න පත්‍රය පිටකිරීමට සහය දුන්, අනුබල දුන්, කුමන්ත්‍රණය කළ සියලු දෙනාට උපරිම දඬුවම් දීම මඟින් මෙවැනි දේ ඉදිරියට සිදුවීම වළක්වාලීමට කටයුතු කළ යුතු බව අවධාරණය කරන මහාචාර්යවරයා, මේ සම්බන්ධයෙන් අසාධාරණයට පත් සිසුන්ට ලකුණු 19ක් ලබා දෙමින් කටයුතු කිරීම ප්‍රශංසනීය බවත් එය සිසුන්ට ලැබුණු නත්තල් ත්‍යාගයක් බවත් ප්‍රකාශ කළේය.හතු පිපෙන සේ ඇතිවන පුද්ගලික ටියුෂන් පන්තිවලට හා ඒවායේ උගන්වන ගුරුවරුන්ට දැඩි නීති රීති පැනවිය යුතු බවත් ඒවා නියාමනය කිරීමට රජය කටයුතු කළ යුතු බවත් මහාචාර්යවරයා දිනමිණ සමඟ අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n1212268</link>
    <topic>අයහපත් කාලගුණයෙන් විපතට පත් ජනයාට ආර්ථික සංවර්ධන අමාත්‍යාංශයෙන් කඩිනම් සහන</topic>
    <author>මහින්ද අලුත්ගෙදර</author>
    <content>ප්‍රදේශ රැසකට බලපා තිබෙන අධික වැසි සහිත කාලගුණ තත්ත්වය හේතුවෙන් විපතටපත් ජනතාවට හදිසි සහන සැළසීම සඳහා කඩිනම් වැඩසටහනක් ආරම්භ කිරීමට ආර්ථික සංවර්ධන අමාත්‍යාංශය පියවර ගෙන ඇත.අධික වැසි සහිත කාලගුණ තත්ත්වය හේතුවෙන් ප්‍රදේශ රැසකට ජල ගැලීම් තත්ත්වයක් හටගෙන තිබෙන අතර මේ හේතුවෙන් දිස්ත්‍රික් රැසක ජනතාව විශාල ප්‍රමාණයක් අවතැන්වී සිටිති.ඔවුනට සහන සැළසීම වෙනුවෙන් මේ වැඩපිළිවෙල ක්‍රියාත්මක කෙරෙන අතර එය ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් හා මඟපෙන්වීම පරිදි ක්‍රියාත්මක කෙරෙන බව ආර්ථික සංවර්ධන අමාත්‍යාංශය සඳහන් කරයි.ගංවතුර තත්ත්වය හේතුවෙන් මඩකළපුව, ත්‍රිකුණාමලය, වවුනියාව, පුත්තලම, කුරුණෑගල, බදුල්ල, මොනරාගල, හම්බන්තොට, ගාල්ල, මාතර, අනුරාධපුරය, පොළොන්නරුව, කෑගල්ල, රත්නපුර, මාතලේ, නුවරඑළිය යන දිස්ත්‍රික්කයන්හි ප්‍රදේශ රැසකට මේ තත්ත්වය බලපා තිබෙන අතර එම ප්‍රදේශවල ජනතාවට සහන සැළසීමේ කටයුතු වෙනුවෙන් ආර්ථික සංවර්ධන අමාත්‍යාංශය යටතේ ඇති යළි පිබිදෙමු ව්‍යාපෘතිය සහ දෙවන ප්‍රජා සංවර්ධන හා ජීවනෝපාය වැඩිදියුණු කිරීමේ ව්‍යාපෘතිය ක්‍රියාත්මක කර තිබේ.මේ හදිසි ආපදා තත්ත්වයන් යටතේ දැනට ගංවතුරින් විපතට පත් පවුල් 82,687 කට අයත් පුද්ගලයන් 328,913 කට සහන සැලසෙන අතර යළි පිබිදෙමු ව්‍යාපෘතියේ ව්‍යාපෘති අධ්‍යක්ෂ ඉංජිනේරු එස්. ලියනගේ මහතාගේ අධීක්ෂණයෙන් එය ක්‍රියාත්මක වන බවද මෙම වැඩසටහන මඟින් ගංවතුරින් සහ නායයෑම්වලින් හානියට පත් ජනතාවට සහන සැලසීමේ කටයුතු කඩිනමින් ආරම්භ කර තිබෙන බවද ආර්ථික සංවර්ධන අමාත්‍යාංශය සඳහන් කරයි.අදාළ දිස්ත්‍රික්කයන්හි දිසාපතිවරුන් හා හදිසි ආපදා කළමනාකාරවරුන්ගේ සම්බන්ධීකරණයෙන් ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි ක්‍රියාත්මක වන මෙය ආපදා පවතින දිස්ත්‍රික්ක 16 ට අයත් ආර්ථික සංවර්ධන අමාත්‍යාංශයේ අදාළ ව්‍යාපෘතින්හි නිළධාරින් යොදවා තිබෙන බවද එම අමාත්‍යාංශය කියයි.උතුරු නැඟෙනහිර පළාතේ පමණක් ප්‍රජා සජීවි සම්බන්ධීකාරකවරුන් 4,200 ක් මේ වෙනුවෙන් දැනටමත් ක්ෂේත්‍රයේ ක්‍රියාකාරිව කටයුතු කරති. මේ අතර වවුනියා දිස්ත්‍රික් ලේකම් බන්දුල හෙට්ටිආරච්චි මහතා සඳහන් කරන්නේ ආර්ථික සංවර්ධන අමත්‍යාංශයේමේ නිලධාරින්ගෙන් ලැබෙන සහාය සහ සහන හදිසි ආපදා තත්ත්වයන් සමනය කිරිම සඳහා බෙහෙවින් ඉවහල් වන බවය.දැනට මේ හදිසි ගංවතුර හේතුවෙන් මියගිය සංඛයාව 42 ක් වන අතර අතුරුදහන්වූ සංඛ්‍යාව 9 කි. ඊට අමතරව අනතුරට පත් සංඛ්‍යාව 21 කි. තාවකාලික කදවුරු 174 ක පවුල් 15,281 ට අයත් පුද්ගලයන් 56,747 ක් සිටින අතර ඔවුනට ආර්ථික සංවර්ධන අමාත්‍යාංශය යටතේ විවිධ සහන ලබාදීමට සියලු කටයුතු යොදා තිබේ.එමෙන්ම අධික වර්ෂාවෙන් සහ දැඩි සුලගින් නිවාස 6,216 කට හානි සිදුවී ඇති අතර ඒවා ප්‍රතිසංස්කරණය කිරීම සඳහාද ආර්ථික අමාත්‍යාංශය මඟින් අදාළ පාර්ශ්වයන් සමඟ ඒකාබද්ධව වැඩසටහනක් ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n1212269</link>
    <topic>ජාතික ආරක්ෂිත දිනය අද</topic>
    <author>මහින්ද අලුත්ගෙදර සහ චමීර ඇල්ලදෙණිය</author>
    <content>සුනාමි ව්‍යසනයෙන් හා විවිධ ආපදා හේතුවෙන් මියගිය ශ්‍රී ලාංකිකයන් අනුස්මරණය කෙරෙන ‘ජාතික ආරක්ෂිත දිනය’ අදට (26) යෙදී තිබේ.‘සුරක්ෂිත ශ්‍රී ලංකාවක් කරා’ යන්න ප්‍රධාන තේමාව යටතේ සහ ‘දැනුවත් වෙමු දුරලමු ආපදා’ යන උපතේමාව යටතේ මේ වෙනුවෙන් වැඩසටහන් රැසක් ක්‍රියාත්මක කෙරෙන අතර විවිධ ආපදා තත්ත්වයන් හේතුවෙන් මියගිය සියලු ශ්‍රී ලාංකිකයන් සිහිපත් කිරීම සඳහා අද දින පෙරවරු 9.25 සිට 9.27 දක්වා නිශ්ශබ්දතායක් සුරැකීමටද නියමිතව ඇත."ජාතික ආරක්ෂිත දිනය" සැමරීමේ ජාතික වැඩසටහන ඌව පළාත් අධ්‍යාපන අමාත්‍යාංශ පුස්තකාල ශ්‍රවණාගාරයේදී පැවැත්වීමට නියමිත අතර ඊට සමඟාමීව දීපව්‍යාප්තව අනෙකුත් අමාත්‍යාංශ හා දෙපාර්තමේන්තුවල සහාය ඇතිව වැඩසටහන් රැසක් ක්‍රියාත්මක කිරීමට නියමිතයි.ආපදා සම්බන්ධයෙන් ජනතාවගේ දැනුවත්භාවය වර්ධනය කිරීම, ආපදා වැළැක්වීම, අවම කිරීම හා පූර්ව සූදානම කෙරෙහි ජනතාව තුළ ආකල්පමය වෙනසක් ඇති කිරීම හා විශේෂයෙන්ම 2004 වසරේ දෙසැම්බර් 26 දා ඇති වූ සුනාමි වැනි ව්‍යසනයන්ට නිසි ප්‍රතිචාර දැක්වීමේ හැකියාව වර්ධනය කිරීමේ අරමුණින් වන මෙය රාජ්‍ය පරිපාලන හා ස්වදේශ කටයුතු අමාත්‍යාංශය, ජනමාධ්‍ය හා තොරතුරු අමාත්‍යාංශය හා පොලිස් දෙපාර්තමේන්තුව, ආපදා කළමනාකරණ මධ්‍යස්ථානය එක්ව ක්‍රියාත්මක කරයි.මෙවර ජාතික ආරක්ෂිත දිනය නිමිත්තෙන් බදුල්ල දිස්ත්‍රික්කය කේන්ද්‍ර කරගනිමින් වැඩසටහන් රැසක් ක්‍රියාත්මක කිරීමට නියමිත අතර බදුල්ල දිස්ත්‍රික්කයේ නායයාම් අවම කිරීමේ වැඩසටහන් ක්‍රියාත්මක කිරීම, නායයාම් ස්ථාන පරීක්ෂා කිරීම, ආපදා කළමනාකරණ සැළසුම් සකස් කිරීම, දිස්ත්‍රික් ආපදා කළමනාකරණ සැළැස්ම යාවත්කාලීන කිරීම, වැසි ජල ටැංකි 100 ක් ඉදිකිරීම, විසිර ජල පද්ධති 05 ක් ප්‍රදානය කිරීම, ආපදාවට ලක්වූ පවුල් 10 ක් සඳහා සෙවිලි තහඩු බෙදාදීම, අනාරක්ෂිත විදුලි කණු ඉවත් කිරීම, සිවිල් ආරක්ෂක කමිටු සාමාජිකයන් සඳහා හැදුනුම්පතක් ලබාදීමට කටයුතු කිරීම ආදිය ඒ අතර වෙයි.පසුගිය 2006 වසරේ මැයි මස 31 දා අමාත්‍ය මණ්ඩලය ගත් තීරණයකට අනුව සෑම වසරකදීම දෙසැම්බර් මස 26 දා ජාතික ආරක්ෂිත දිනය වශයෙන් ප්‍රකාශයට පත්කළ අතර එතැන් සිට මේ දක්වා කාලය තුළ ගාල්ල, රත්නපුර, මහනුවර, කුරුණෑගල, යාපනය හා මඩකළපුව දිස්ත්‍රික්කයන් කේන්ද්‍ර කොටගෙන ජාතික ආරක්ෂිත දිනය සමරන ලදී.මෙතෙක් දෙසැම්බර් මස 26 දා ජාතික ආරක්ෂිත දිනය වශයෙන් ක්‍රියාත්මක වූ නමුත් එම දිනය ජාතික සුරක්ෂිත දිනය වශයෙන් නම් කිරීමද අද සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n12122610</link>
    <topic>අත් අඩංගුවටපත් ඉන්දීය ධීවරයන්ඉන්දීය මහකොමසාරිස්ට බාරදේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස මෙරට මුහුද සීමාවේ මසුන් අල්ලමින් සිට අත්අඩංගුවට පත් ඉන්දීය ධීවරයින් 27 දෙනා ඉන්දීය මහකොමසාරිස් කාර්යාලය වෙත බාරදීමට පියවර ගෙන ඇත.අනවසරයෙන් ශ්‍රී ලංකා මුහුදු සීමාවට ඇතුළු වූ මේ ධීවරයන් පිරිස ති‍්‍රකුණාමලය නාවික හමුදා කඳවුරේ සාමාජිකයන් කණ්ඩායමක් විසින් පෙරේදා (24) පස්වරු 1.00 ට පමණ අත්අඩංගුවට ගත් අතර ඊට අමතරව ඔවුන් පැමිණි ට්‍රෝලර් යාත්‍රා 4 ක්ද නාවික හමුදා බාරයට ගත්බව පොලිස් මාධ්‍ය ප්‍රකාශක කාර්යාලය සඳහන් කරයි.මෙලෙස අත්අඩංගුවට ගත් ඉන්දීය ධීවරයන් පිරිස ත්‍රිකුණාමල මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව එක් අයකුට රුපියල් ලක්ෂය බැඟින් ශරිර ඇප නියම කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n12122611</link>
    <topic>කොල්ලය වැරැදී මුරකරු මරා දැමුවැයිලීසිං කළමනාකරු රිමාන්ඩ්</topic>
    <author>ගම්පොළ සමූහ එස්. එන්. ගොඩමුන්න</author>
    <content>දිවයිනේ ප්‍රසිද්ධ ලීසිං සමාගමකට අයත් ගම්පොළ ශාඛාවේ සේවය කළ ආරක්ෂක නිලධාරියකුගේ හිසට පහර දී අමානුෂික ලෙස මරාදැමීම සම්බන්ධයෙන් සැකපිට අත්අඩංගුවට ගත් එහි ප්‍රධාන කළමනාකාරවරයා ලබන ජනවාරි 3 දක්වා රක්ෂිත බන්ධනාගාර ගත කරන ලෙස ගම්පොළ වැඩ බලන මහේස්ත්‍රාත් නිලන්ත පිලපිටිය මහතා නියෝග කෙළේය.මෙසේ රක්ෂිත බන්ධනාගාර ගත වූයේ පුස්සැල්ලාව ප්‍රදේශයේ පදිංචි ඉමාෂ වාසල සේනාධීර නැමති අයෙකි.පසුගිය නොවැම්බර් මස 17 දින උදෑසන මේ ආරක්ෂක නිලධාරියාගේ මළ සිරුර එම ආයතනය තුළ තිබී හමුවූ අතර මොට ආයුධයකින් හිසට පහර දීම නිසා අධික රුධිර වහනය හා කම්පනය නිසා ඔහු මියගොස් තිබූ බව වාර්තා වී තිබුණි.සිද්ධියෙන් මෙසේ මියගොස් තිබුණේ ගම්පොළ ගිරාඋල්ල ප්‍රදේශයේ පදිංචිව සිටි ගාමිණිසේන රාජපක්ෂ නැමැති සිවුදරු පියෙකි.ඝාතනයට ලක්වූ අය 16 දින උදෑසන සිට 17 දින උදෑසන දක්වා රාජකාරියේ නිරතව සිටිය අතර, 17 උදෑසන වැඩ බාර ගැනීමට පැමිණි අනෙක් ආරක්ෂක නිලධාරියා මොහු මියගොස් සිටි අන්දම දැක පොලිසියට දැනුම් දී තිබුණි.පොලිස් පරීක්ෂණවලදී මේ ආයතනයේ මුදල් සේප්පුව කොල්ලකෑමට උත්සාහ දරා තිබූ අයුරු දැක ගැනීමට හැකි වූ අතර ඒ සඳහා කොල්ලකරුවන් සේප්පුව විවෘත කිරීමට දමා තිබූ කියතක් හා අනෙකුත් උපකරණ මෙන්ම අත්වැස්මක් ද සොයා ගනු ලැබීය.ආරක්ෂක නිලධාරියා මරාදමා ආයතනය කොල්ලකෑමට උත්සහ දරා ඇති බවට තිබූ ලකුණු අනුව පරීක්ෂණ පැවැත් වූ ගම්පොළ පොලිසිය මෙහි පරීක්ෂණ පුළුල් කර නිල සුනඛ අංශය හා ඇඟිලි සටහන් අංශයද කැඳවා තිබුණි.ඇඟිලි සටහන් අංශය සොයාගත් ලේ සහිත ඇඟිලි සටහන් මේ ශාඛා කළමනාකරුගේ ඇඟිලි සලකුණු සමඟ සැසදී තිබීම ඔහු අත්අඩංගුවට ගැනීමට හේතු වී තිබුණි.මේ ඝාතනය සම්බන්ධයෙන් තවත් කීපදෙනකු අත්අඩංගුවට ගැනීමට නියමිත අතර, පරීක්ෂණ පවත්වන ගම්පොළ පොලිසිය මේ සම්බන්ධයෙන් විවිධ පැති ඔස්සේ පරීක්ෂණ ආරම්භ කොට තිබේ.ගම්පොළ කොට්ඨාස භාර ජ්‍යෙෂ්ඨ පොලිස් අධිකාරී ගාමිණී ඇල්ලේපොළ, ස.පො.අ. චුලනී වීරරත්න, ස.පො.අ. කපිල සෙනෙවිරත්න, මූලස්ථාන පොලිස් ස්ථානාධිපති චන්ද්‍රා ජයවීර යන මහත්වරුන්ගේ උපදෙස් මත අපරාධ අංශයේ ස්ථානාධිපති ඩී. එන්. කාන්ගර, උ.පො.ප. සුමනවීර යන නිලධාරීහු ඇතුළු කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n12122612</link>
    <topic>බූස්සේ රැඳවියෙක්කරාපිටිය රෝහලේ දී මියගිහින්</topic>
    <author>ගාල්ල උතුර විශේෂ කුසුම් තිරාණගම</author>
    <content>බූස්ස බන්ධනාගාරයේ රැඳෙවියකු ගාල්ල කරාපිටිය රෝහලේ ප්‍රතිකාර ලබමින් සිටිය දී පෙරේදා (24) දින පස්වරුවේ මියගොස් ඇත.ඔහු හෝමාගම හබරකඩ ප්‍රදේශයේ අයෙකි. මේ පිළිබඳව පශ්චාත් මරණ පරීක්ෂණය පැවැත්වීමට කටයුතු යොදා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n12122613</link>
    <topic>ලක්ෂ 28 ක් වටිනා රත්‍රංඉන්දියාවට ගෙන යාමේ තැත වරදී</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමුහ</author>
    <content>රුපියල් ලක්ෂ 28 ක් වටිනා රත්‍රං තොගයක් ඉන්දියාවට ගෙන යාමට තැත්කළ සකකරුවෙකු ගුවන්තොටුපොළ රේගුව විසින් ඊයේ (25) අත්අඩංගුවට ගෙන තිබේ.ඊයේ රාත්‍රීයේ එසේ අත් අඩංගුවට ගෙන ඇත්තේ මුම්බායි බලා යාමට සූදානම්ව සිටි 30 හැවිරිදි ඉන්දීය ජාතිකයෙකි.සැකකරු විසින් එම රත්‍රං තොගය හඳුනා ගැනීමට නොහැකි වන පරිදි වර්ණය ද වෙනස් කර ඇත.අත්අඩංගුවට ගත් රත්‍රං තොගය රාජසන්තක කර ඇති අතර සැකකරු අවවාද කර මුදාහැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n12122614</link>
    <topic>මින්නේරි ඔයේ කාන්තා මළ සිරුරක්</topic>
    <author>ගාමිණී ඔබේසේකර පොළොන්නරුව විශේෂ</author>
    <content>ගල්අමුණ, මින්නේරිය ඔයේ ගසාගෙන එන ලදැයි සැකකෙරෙන වයස අවුරුදු 40ක් පමණ කාන්තාවකගේ මළ සිරුරක් හිඟුරක්ගොඩ පොලිසිය විසින් සොයාගෙන ඇත.මේ දිනවල පවත්නා මහ වැසි සමඟ මින්නේරිය ඔයේ විශාල ජල කඳක් ගලායමින් තිබූ අතර මේ කාන්තාවගේ සිරුර එම ජලයට හසුවී ගසා එන්නට ඇතැයි පොලිසිය සැකකරයි.පොලිසිය විසින් කාන්තාවගේ මළ සිරුර හිඟුරක්ගොඩ රජයේ රෝහලේ මෘත ශරීරාගාරයට රැගෙනගොස් ඇති අතර, පශ්චාත් මරණ පරීක්‍ෂණයක් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=n12122615</link>
    <topic>දෙවිනුවර ‍නිවෙසකට බෝම්බ ප්‍රහාරයක්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>දෙවිනුවර ගොඩැල්ල උඩවත්ත හුම්මානය ලිපිනයේ නිවෙසකට දෙවතාවක් ජීව අත්බෝම්බයකින් දමා ගසා ඇතත් එය පිපිරී නොයාමේ සිද්්ධියක් පිළිබඳව ගන්දර පොලිසියෙන් හෙළිවේ.පසුගිය දින රාත්‍රියේ නිවැසියන් රූපවාහිනිය බලමින් සිටින අවස්ථාවේ රාත්‍රි 12.30 ට පමණ යමක් මිදුලට වැටෙනවා ඇසී බලනවිට පුද්ගලයකු දිවයනු දැක ඇත. තවදුරටත් විමසිලිමත්ව බලනවිට මිදුලේ බෝම්බයක් තිබෙනු දැක එය රෙදි කැබැල්ලකින් අල්ලා පොල්ගසක් මුල තබා ඇත.උදෑසන 6.30 ට පමණ මේ බෝම්බය නැවත මිදුලට විසිකර තිබෙනු දැක ඇත. සිද්ධිය පිළිබඳව ගන්දර පොලිසියට පැමිණිලි කිරීමෙන් පසු අධිකරණ නියෝගය මත යුද හමුදා බෝම්බ නිෂ්ක්‍රිය අංශය විසින් බෝම්බය නිෂ්ක්‍රිය කර ඇත. සැකකරු අත්අඩංගුවට ගැනීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r1212261</link>
    <topic>කල්අඩිතිවු කළපුවේ පඳුරක් යටරුපියල් කෝටියක් වටිනා හෙරෝයින්</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>දකුණු ඉන්දියාවේ සිට බෝට්ටුවකින් මෙරටට ගෙන ආ බවට සැකකෙරෙන රුපියල් කෝටියකට වැඩි වටිනාකමක් ඇති හෙරෝයින් මත්කුඩු කිලෝ එකකුත් ග්‍රෑම්ස් 90ක් මන්නාරම කල්අඩිතිවු කලපු ඉවුරේ පඳුරක් යට තිබී මන්නාරම දිසා බුද්ධි විමර්ශන ඒකකයේ නිලධාරින් විසින් ඊයේ (25දා) අලුයම සොයා ගෙන ඇත.ජලය කාන්දුවීමට නොහැකි ලෙසින් කුඩා පාර්සල් දෙකක ඔතා තිබූ එක් පාර්සලයක ග්‍රෑම්ස් 550ක් හා අනිකේ ග්‍රෑම්ස් 540ක් තිබුණි. මේ මස මුල් සතියේ දී මන්නාරමෙන් මෙවැනිම මත්කුඩු තොගයක් අත්අඩංගුවට ගන්නා ලදී.උතුරු දිසා ජ්‍යෙෂ්ඨ නියෝජ්‍ය පොලිස්පති ගාමිණි සිල්වා, මන්නාරම පොලිස් අධිකාරී ලක්සිරි විජේතිලක, සහකාර පොලිස් අධිකාරී අයි. බී. පී. සුගතපාල, බුද්ධි ඒකකයේ ස්ථානාධිපති ප්‍රධාන පොලිස් පරීක්ෂක ජයලත් සුනිල්, සැරයන් සරත් 29953, කොස්තාපල්වරුන් වන ජයසේකර 60171 මැදගොඩ 9081 සඳරුවන් 78806 දේශප්‍රිය 82239 හා නාරද 86407 යන මහත්වරුන් වැටලීම කළහ. මේ පිළිබඳ වැඩිදුර පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r1212262</link>
    <topic>හුලං නොබසින අරුම පුදුම ටයරය</topic>
    <author> </author>
    <content>යක්කලමුල්ල කොට්ටව ප‍්‍රදේශයේ විදුලි කාර්මිකයකු නවතම ක‍්‍රමවේදයක් අනුව වාහනයක ටියුබ් නොමැතිව ටයරය පමණක් ඇතිව,හුලං පුරවන ලද කුඩා රබර් බෝල උපයෝගි කර ගනිමින් තියුණු තුඩු සහිත ඕනෑම මතුපිටක් උඩින් ටයරය ධාවනය කළ හැකි ක‍්‍රමවේදයක් සකස් කොට ඇත.ටයරයට හෝ රබර් බෝලවලට හානියක් නැත.බයිසිකල් ටයරයක ටියුබය වෙනුවට ටියුබය ඉවත් කොට හුලං ගසන කරාමය තුළින් මෙම සිහින්ව සකසන ලද සුළං පුරවන ලද කුඩා රබර් බෝල ඇතුළත් කරයි.ඕනෑම පීඩනයකට ඔරොත්තු දිය හැකි මෙම ටියුබ් වෙනුවට සකසන ලද රබර් බෝල එම වාහනයේ ප්‍රමාණය අනුව මෙම රබර් බෝල පීඩනයට ඔරොත්තු දෙන ආකාරයට සකස් කිරීමට හෙතෙම දක්‍ෂතා දක්වයි.ඒ අනුව බස් කාර් ලොරි ආදි වහනවලටද යතුරු පැදි පාපැදි ආදි ඕනැම වාහනයකට මෙම ක‍්‍රමය මගින් ටියුබ් රහිතව හුලං වෙනුවට හුලං පුරවන ලද මෙම රබර් බෝල උපයෝගි කර ගෙන ටයරය ධාවනය සඳහා යෙදවිය හැකිය.මෙම ටයරයේ රිම් එකේ ඇති හුලං ටයරයට ඇතුළු කරන ස්ථානයෙන් මෙම තෙල් ස්වල්පයක්ද යොදා මෙම හුලං පුරවන ලද රබර් බෝල ඇතුළත් කිරීම සිදු කරන බව හෙතෙම කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r1212263</link>
    <topic>බුදුගේහීන්න වෙහෙරේඝාණ්ඨාරය සොරාගෙන</topic>
    <author>දේවහූව සමූහ – ඇම්. ඩී. මහින්දසිරි</author>
    <content>ෙඓතිහාසික බුදුගේහීන්න රජමහා විහාරස්ථානයේ ඝාණ්ඨාරය සොරා ගෙනගොස් සඟවා තිබිය දී ගම්වාසීන්ගෙන් ලද තොරතුරක් මත ගල්කිරියාගම පොලිසිය විසින් සොයාගෙන ඇත.මේ ඝාණ්ඨාරය පැහැරගෙන ගොස් ඇත්තේ පසුගිය 14 වැනිදා රාත්‍රී කාලයේදීය. එය අඩි 2ක් පමණ උස නුවර යුගයට අයත් නිර්මාණයකි.ගම්වාසීන්ගෙන් ලද තොරතුරක් මත දෙමටගොල්ලෑව ගම්මානයේ කැලෑවක සඟවා තිබිය දී ගල්කිරියාගම පොලිස් ස්ථානාධිපති ජී. ප්‍රසන්න වැලිකල මහතා ප්‍රමුඛ නිලධාරීන් පිරිසක් විසින් අත්අඩංගුවට ගෙන ඇත.ඉදිරි දිනෙක කැකිරාව මහේස්ත්‍රාත් අධිකරණය වෙත ඉදිරිපත් කිරීමෙන් පසු එම ඝාණ්ඨාරය විහාරස්ථානය වෙත භාරදිය හැකිවනු ඇතැයි ද පොලිස් ස්ථානාධිපතිවරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r1212264</link>
    <topic>මද්දකට හසුවූ මුවකුට දිවි දෙයි</topic>
    <author>සීගිරිය විශේෂ සහදඹුල්ල ප්‍රදීප් ගුණවර්ධන</author>
    <content>දඩයක්කරුවකුගේ මද්දකට හසුවී තුවාල වී හුස්ම අල්ලමින් සිටි මුවකුගේ දිවි බේරා ගැනීමට 11 හැවිරිදි පාසල් සිසුවෙකුට ඊයේ (25) නත්තල් දිනයේදී හැකිවී තිබේ.ඔහු අවිස්සාවේල්ල උඩුමුල්ල පදිංචි ඩබ්ලිව්. කේ. හසිදු මිහිරාන් (11). නත්තල් නිවාඩුවට දඹුල්ලේ පදිංචි සිය අත්තම්මාගේ නිවසට පැමිණ සිටි මෙම දරුවා තවත් කීපදෙනෙකු සමඟ දඹුල්ල කණ්ඩලම ලඳු කැලෑවකට ගොස් ඇත. එහිදී මුවා දැක ඥාතීන්ට දැනුම් දී මුවාගේ දිවි බේරාගෙන ඇත.කණ්ඩලම පාරේ විශ්වවිද්‍යාල පරිසර අංශයට අයත් කැලෑවක මෙම සිද්ධිය සිදුවී ඇත.මේ පිළිබඳව දඹුල්ල නගරාධිපති ජාලිය ඕපාත මහතාට දැනුම් දී දඹුල්ල පශු වෛද්‍යවරයා කැඳවා ප්‍රතිකාර කිරීමට පියවර ගනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r1212265</link>
    <topic>පරාක්‍රම සමුද්‍රයේ වැව් බැම්ම පුපුරයි</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>පොළොන්නරුව පරාක්‍රම සමුද්‍රයේ බැම්මේ ස්ථාන කිහිපයකින් පුපුරායෑම නිසා අනතුරුදායක තත්ත්වයක පවතින බව ප්‍රදේශයේ ගොවි ජනතාව කියා සිටිති.පරාක්‍රම සමුද්‍රයේ වැබ් බැම්මේ එක් ස්ථානයක අඩි 15ක පමණ වළවල් හෑරී ඇති අතර ඒවා වැව දෙසට හෑරී ඇති බව ගොවීන් සඳහන් කරයි.මේ දිනවල පරාක්‍රම සමුද්‍රයේ වාන් මට්ටමටත් ඉහළින් පිරී පවතින අතර, පවත්නා වර්ෂාවෙන් මෙම බැම්මේ වළවල් පිරී වැවට අනතුරක් සිදුවීමට ඇති ඉඩකඩ ඇති හෙයින් ඉතා ඉක්මනින් වාරිමාර්ග බලධාරින් මේ පිළිබඳව අවධානය යොමු කරන ලෙස පරාක්‍රම සමුද්‍රය ගොවි ජනපදයේ ගොවීන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r1212266</link>
    <topic>ගමනාගමන මණ්ඩලයෙන්අලුතින් බස් හයදහසක් ධාවනයට</topic>
    <author>තිහගොඩ සමූහ - පී. පී. ජී. සුගතදාස</author>
    <content>ලබන වසරේදී (2013) ශ්‍රී ලංකා ගමනාගමන මණ්ඩලය මගින් ධාවනය සඳහා යොදවන බස්රථ සංඛ්‍යාව හයදහස දක්වා වැඩි කෙරේ.ශ්‍රීලංගම නියෝජ්‍ය සමාන්‍යාධිකාරී (කාර්මික) ඩී. කේ. ආරියරත්න මහතා ප්‍රකාශ කරන පරිදි දැනට දෛනිකව ධාවනයට ලබාදෙන බස්රථ සංඛ්‍යාව 4700 පමණ වේ. එහෙත් කාලසටහන් අවශ්‍යතාවය බස්රථ 7223ක් වේ.භාණ්ඩාගාර ප්‍රතිපාදන වලින් නව බස්රථ තුන්සිය අනූවක් සහ කල්බදු ක්‍රමය යටතේ තවත් නව බස්රථ තුන්සීයක් මිලදී ගැනීමට නියමිතය.මෙයට අමතර ජනාධිපති මහින්ද රාජපක්ෂ මහතාගේ දෙවන පදවි ප්‍රාප්තිය සැමරීම සඳහා ශ්‍රීලංගම ඩිපෝ මට්ටමින් අලුත්වැඩියා කරන ලද බස්රථ සියයක් 2013 ජනවාරි පළමු වන දින සිට නැවත ධාවනයට යොදවන බව ද නියෝජ්‍ය සාමාන්‍යාධිකාරී (කාර්මික) ඩී. කේ. ආරියරත්න මහතා සඳහන් කළේය.ශ්‍රී ලංකා ගමනාගමන මණ්ඩලයේ දෛනික ආදායම් ඉලක්කය රුපියල් දස ලක්ෂ 65 කි. දැනට දෛනිකව උපයන ආදායම රුපියල් දස ලක්ෂ 55ක් පමණ වේ.දෛනිකව ධාවනයට ලබාදෙන බස්රථ සංඛ්‍යාව වැඩි කිරීම හරහා අපේක්ෂිත ආදායම් ඉලක්කය සපුරා ගැනීම සහ මගී ජනතාවට සතුටුදායක ප්‍රවාහන සේවයක් සැපයීම ශ්‍රී ලංකා ගමනාගමන මණ්ඩලයේ අපේක්ෂාව වේ. ප්‍රවාහන අමාත්‍යාංශයේ උපදෙස් පරිදි මෙම වැඩපිළිවෙළ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r1212267</link>
    <topic>බාරයක් වීමට දේවාලයට ගිය කත කපුවා සමඟ හාද වෙලා</topic>
    <author>ගල්නෑව සමූහ – බණ්ඩාර මැදලන්ද</author>
    <content>කපු මහතෙකු කාන්තාවකගේ නිල ඇල්ලීම නිසා එම කාන්තාව විවාහ කර ගැනීමට සිදුවූ රසවත් පුවතක් ගල්නෑව ප්‍රදේශයෙන් වාර්තා වේ.අවුරුදු විසි අටක් පමණ වයසැති කමලාවතී දුටුවන්ගේ නෙත් සිත් පැහැර ගැනීමට සමත් වූවාය.ඇය සමඟ විවාහ වී සිටින කපිලරත්න ගොවියෙකි. ඔවුන් විවාහ වී වසර 4 ක් වුවද දරු සුරතල් බැලීමේ වාසනාව තවම ලැබී නැත.බෝධි පූජා, දේව ශාන්තිකර්ම කොතෙක් කළද බලාපොරොත්තු ඉටු නොවුවද එම කටයුතු ද අත්නොහැරියේය.ගල්නෑවට නුදුරු පුලියන්කුලමේ හාස්කම් සහිත දේවාලයක් පිළිබඳ ආරංචි වී එහි ගියේ සිය බලාපොරොත්තු ඉටුකර ගැනීමේ අටියෙනි.කෙම්මුර දිනවල දේවාලයේ බාරහාර වූ මේ යුවළ පසුව තනිවම ඇය පමණක් යාමට පුරුදු වූවාය.දිනෙක හවස් වරුවේ ගිය කමලාවතී පසුව උදේම යාමට පුරුදු විය. අන් අය දේවාලයට එන විට ඇය දේවාලයේ සිට ආපසු යන්නීය. මේ අයුරින් කාලය ගතවිය. සැමියාට මැය පිළිබඳව සැකයක් ඇති වී ඇයගේ පසුපසින් දේවාලයට ගියේ හොර ඇල්ලීමටය.දේවාලයේ දොර වසා තිබූ නිසා අසල්වැසි නිවසකට වී බලා සිටි අතර, පෙරවරු 10.00 ට පමණ දේවාලයේ දොර ඇරිණි.එයින් එළියට ආ කමලාවතී හනි හනිකට නිවසට ගිය ද ඒ පසුපසින් සැමියා ද ගෙට ගොඩවිය.“කොහේද අද ගියේ” යැයි කපිලරත්න සිය බිරියගෙන් විමසීය.“මම ගමනක් ගියා” යැයි ඇය පිළිතුරු දුන්නද නැවත නැවත හාර හාරා විමසීමට සැමියා කටයුතු කළේය.අන්තිමේදී “මම දේවාලයට ගියා. කපුමහත්තයා නිල අල්ලන්න එන්න කීවා” යැයි පිළිතුරු දුන්නාය.කපු මහතා කමලාවතීගේ නිල ඇල්ලීම ගල්නෑව පොලිසිය දක්වා ගියේය.ළමාරක්‍ෂක පොලිස් ස්ථානාධිපති හේරත් මහත්මිය සිද්ධිය විභාග කර දෙදෙනාටම හොඳින් ජීවත්වන ලෙසත්, මෙවැනි මෝඩ වැඩ ඉදිරියට නොකරන ‍ෙලසත් උපදෙස් දුන්නාය.නමුත් ඔහු බිරිය නැවත භාරගැනීමට නොහැකි බව තරයේම ප්‍රකාශ කළේය.අවසානයේ කපු මහතාගෙන් මේ පිළිබඳ තීරණය කුමක්දැයි විමසීමෙන් අනතුරුව ඔහු ද ඇය කැටුව යාමට අකමැති විය.සිද්ධිය අවසානයේදී කපු මහතා සමඟ ඇය පොලිසියෙන් පිටවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r1212268</link>
    <topic>නුවරඑළිය තේ වතුවල බඹර ප්‍රහාර දිගටම:කම්කරු කතුන්ට නිරන්තරවම පීඩා</topic>
    <author>නුවරඑළිය මධ්‍යම එරික් තිලකරත්න</author>
    <content>නුවරඑළියේ ඩයගම හා මස්කෙළිය බල ප්‍රදේශයේ වතු කිහිපයක ඉකුත් සතියේ පමණක් බඹරුන් දෂ්ට කිරීමෙන් වතු කම්කරු ශ්‍රමික කතුන් සියයකට ආසන්න පිරිසක් තුවාල ලබා ප්‍රතිකාර සඳහා රෝහල් ගත කොට තිබේ.මෙයින් වතු කම්කරු කතුන් හැටකට අධික පිරිසක් මස්කෙළිය හා දික්ඔය ග්ලැන්කන් දිසා රෝහල්වලින්ද ඉතිරි පිරිස නුවරඑළියේ ඩයගම ප්‍රාදේශීය රෝහලින්ද ප්‍රතිකාර ලබා පිටව ගොස් ඇත.තේ වතුකරයේ ගස් සහ තේ ක්‍ෂේත්‍රවල බැඳ තිබෙන බඹර කුඩු වලට වවුලන් සහ උකුස්සන් කෙටීම නිසා වතු කම්කරු කතුන් දළු නෙළීම සඳහා තේ ක්‍ෂේත්‍රවලට පිවිසීමේදී මේ බඹර කුඩු ඇවිස්සී මෙලෙස නිතර මොවුහු බඹර ප්‍රහාරවලට ලක්වෙමින් සිටිති.මේ නිසාම ඔවුහු තම රැකියාවට යෑමට බියක් දක්වති.මේ හේතුව මත වතුකරයේ තේ ක්‍ෂේත්‍ර ආශ්‍රිතව ගස්වල බැඳ ඇති බඹර කුඩු කඩිනමින් ඉවත් කිරීමට පියවර ගන්නැයි වතු කම්කරු ශ්‍රමිකයන් හා වතු කම්කරු වෘත්තිය සංගම් වතු පාලකයන්ගෙන් ඉල්ලීම් කරති.වතුකරය තුළ නිරන්තරවම සිදුවන මෙවැනි බඹර ප්‍රහාර නිසා ඉකුත් මාස තුන ඇතුළත පමණක් නුවරඑළියේ ආගරපතන ඩයගම හා තලවාකැලේ ප්‍රදේශවල ද අඹගමුවේ හැටන්, මස්කෙළිය, බගවන්තලාව ප්‍රදේශවලද වතු කම්කරු කතුන් සිවු දෙනකු මිය ගොස් තවත් තුන්සියයකට අධික පිරිසක් තුවාල ලබා රෝහයල් ගතවී ප්‍රතිකාර ලබා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r1212269</link>
    <topic>සමුද්‍රදේවිය වීදිය බණ්ඩාර සොයා ගියකෝට්ටේ උමං මාර්ගය මකර කටේ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>පහළොස් වැනි සියවස මැද භාගයේදී පෘතුගීසි පාලනයට විරුද්ධව සටන් කළ වීදිය බණ්ඩාර පෘතුගීසින් විසින් කොළඹ කොටුවේ සිරකරන ලද බවත් එවකට සීතාවක රජ කළ මායාදුන්න රජුගේ දියණිය වන සමුද්‍රදේවිය විසින් කෝට්ටේ සිට උමගක් ඉදි කර කොළඹ කොටුවේ සිරකර සිටි වීදිය බණ්ඩාර නිදහස් කර ගත් බව ත්කෝට්ටේ ඉතිහාසයේ සඳහන් වේ.අද කෝට්ටේ ආනන්ද ශාස්ත්‍රාල බිමේ ඇති එම පැරැණි උමග ආරම්භ කළ තැන අනාරක්ෂිතව පවතී.පිටතින් දැලක් ගසා ආවරණය කර ඇතත් කබොක් ගලක් විද ඉදි කර ඇති මෙම උමගේ කබොක් ගල වර්ෂාවට තෙමී දිය වෙමින් විනාශ වන්නට පටන්ගෙන ඇත.වැසි ජලය පවා උමග ඇතුලේ ගලා ගෙන යයි.උමග පිහිටි ස්ථානය වර්ෂාවට තෙමෙන්නට නොදී ආවරණයක් ඉදි කළහොත් අනාගත පරපුරටද මෙම ස්ථානය දැකබලා ගැනීමට අවස්ථාව සලසාදීම අප සැමගේ යුතුකමකි.මෙම උමගට සම්බන්ධ කොටස් පසුව කොළඹ නගරයෙන්ද හමුවූ බවට වාර්තා වේ.මෙම උමගට ඇතුළුවීම සඳහා දොරටු දෙකක් තිබූ බව දැනට පවතින තත්ත්වයෙන් සිතා ගන්නට හැකි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r12122610</link>
    <topic>බදුරලිය මගුර ගඟේ සංගිලි පාලමඅලුත්වැඩියා කරයි</topic>
    <author>බදුරලිය සමූහ රත්නසිරි ගමඇතිගේ</author>
    <content>දැනට බරපතළ ලෙස අබලන්ව දැඩි අනතුරුදායක තත්ත්වයක පවතින මගුර ගඟ හරහා ඇති සංගිලි පාලම බස්නාහිර පළාත් සභා මන්ත්‍රී විකුම් ගුණසේකර මහතාගේ ප්‍රතිපාදන මත අලුත්වැඩියා කිරීමේ කටයුතු පසුගියදා ආරම්භ කෙරිණි.මේ සඳහා රුපියල් ලක්ෂ 49 ක මුදලක් වෙන් කොට ඇති අතර, සියලු වැඩ කටයුතු ඉතා කඩිනමින් නිමා කිරීම තම අරමුණ යැයි ගුණසේකර මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r12122611</link>
    <topic>මහනුවරවලස්මුල්ල බස් ගාස්තු වැඩියි-පහසුකම් නෑ</topic>
    <author>මහනුවර සංචාරක ගාමිණී සමරනායක</author>
    <content>දිනපතා පස්වරුවේ වලස්මුල්ල, මාතර, කොළඹ හරහා මහනුවර දක්වා ධාවනය වන අර්ධ සුඛෝපභෝගී පෞද්ගලික බස් රථයේ මගීන්ට කිසිදු පහසුකමක් නැති වුවද අධික ගාස්තුවක් මගීන්ගෙන් අය කිරීම ඉතා අසාධාරණ යැයි මගීහු චෝදනා කරති.එක් ගමන් වාරයකට රුපියල් 50ක මුදලක් එක් මගියෙකුගෙන් අය කරයි. මෙම බසය කොළඹ ප්‍රධාන බස් නැවතුම්පළේ ද පැයකට ආසන්න කාලයක් නතර කරගෙන සිටී.එසේම, රාත්‍රී 10 න් පසු කොළඹ සිට මහනුවර හරහා අම්පාර, මහියංගණය, උඩපුස්සැල්ලාව, වැලිමඩ, නුවරඑළිය (පේරාදෙණිය හරහා) බදුල්ල දක්වා ධාවනය වන පෞද්ගලික බස් රථ ද අධික ලෙස මගීන්ගෙන් මුදල් අය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=r12122612</link>
    <topic>පාර හදා දුන්නොත් පින්</topic>
    <author>අමිල ප්‍රභාත් වනසිංහ</author>
    <content>අනුරාධපුර විජයපුර සුබසාධක මාවත ඇතුළු එහි අතුරුමාර්ග රැසක් වසර දොළහක (12) පමණ කාලයක සිට කිසිදු නඩත්තු කටයුත්තක් සිදු නොවීමෙන් අබලන් වීම නිසා ජනතාව දැඩි දුෂ්කරතාවට පත්ව සිටිති.මේ හේතුවෙන් එම ප්‍රදේශයේ පදිංචි පවුල් එකසිය පනහක් අපහසුතාවට ලක්ව ඇත.එහි මාර්ග පද්ධති වළවල් සෑදී ඇති අතර මාර්ගවල ජලය බැස යෑම සඳහා යොදා ඇති බෝක්කුවලින් නිසි පරිදි ජලය බැස නොයෑම නිසා වැසි දිනයන් හිදී මාර්ගය ජලයෙන් පිරී පවතී.එම ජනතාව මුහුණ පා සිටින ගැටලුව සම්බන්ධයෙන් අදහස් දැක්වූ විජයපුර පදිංචි අජිත් වසන්ත මහතා - සුබ සාධක මාවත සහ එහි පළමු දෙවැනි සහ තුන්වැනි පටුමග වළවල් සෑදී අබලන් වී තිබෙනවා.මාර්ගවල ජලය බැස යාමට යොදා ඇති බෝක්කු කුඩා නිසා ජලය නිසි ලෙස බැස යන්නේ නෑ. මේ මාර්ගවලට බෝක්කු තුනක් පමණ අවශ්‍ය වෙනවා. ජලය බැස නොයාම නිසා අප ගම්වාසීන් එකතුවී එක් බෝක්කුවක් සාදනු ලැබුවා.තුසිත බණ්ඩාර හේරත් මහතා - මීට වසර දොළහකට පමන පෙර මේ මාර්ග බොරළු යොදා ප්‍රතිසංස්කරණය කළා. එහෙත් අද වන තෙක් දීර්ඝ කාලයක් කිසිදු නඩත්තු කටයුත්තක් නෑ. තිබූ පස් සේදී ගොස් මාර්ගය වළවල් සෑදිලා.නැගෙනහිර නුවර ගම්පළාත් ප්‍රාදේශීය සභාවට කිහිප වරක් මේ පිළිබඳ දැනුම් දුන්නත් මේ වන තෙක් පිළිසකර කෙළේ නැහැ. මාර්ගවල සීමා නිර්ණය කරමින් නිසි අයුරින් මාර්ග සකස් කර දෙන මෙන් අප ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=s1212261</link>
    <topic>ශ්‍රී ලංකාව සහ ඔස්ට්‍රේලියාව අද මෙල්බර්න් තරග බිමේ</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>ශ්‍රී ලංකාව ඔස්ට්‍රේලියානු පොළොවේ ප්‍රථම ටෙස්ට් ක්‍රිකට් ජයග්‍රහණය වාර්තා කිරීමේ අරමුණින්ද, ඔස්ට්‍රේලියාව ටෙස්ට් තරගමාලාවේ ජයග්‍රහණයක් අත්කර ගැනීමේ අරමුණින්ද යුතුව අද බොක්සිං දිනයේ මෙල්බර්න් ක්‍රිකට් කෙළිබිම ට පිවිසෙති.දෙපිල අතර ත්‍රිත්ව ටෙස්ට් තරගමාලාවේ අද ඇරැඹෙන්නේ දෙවැනි තරගයයි. ශ්‍රී ලංකාව පරාජය වූ හොබාට් හි පළමු තරගයේ අවසන් දිනය ශ්‍රී ලංකා පිතිකරුවන්ට ඉතාමත් අසීරු එකක් විය. එහෙත් මෙල්බර්න් තණතීරුව දෙපිල ට ම සාධාරණ වනු ඇතැයි අපේක්ෂා කෙරේ.මෙල්බර්න් තණතීරුවේ තණකොල දිස්වන අතර මේ නිසා ම ශ්‍රී ලංකා වේග පන්දු බළඇණිය පිළිබඳව යළි කල්පනා කර බැලීමට තේරීම් නිළධාරීන් පෙළඹීමට ඉඩ තිබේ. එය එසේ වුවහොත් වේග පන්දු අංශයේ වෙනසක් සිදු වෙමින් ධම්මික ප්‍රසාද් හා නුවන් ප්‍රදීප් කරළිය ට පිවිසීමට ඉඩ තිබේ.කෙසේ වෙතත් අද කාලගුණික හා තණතීරුවේ තත්ත්වය අධ්‍යයනය කරන තුරු කිසිම තීරණයකට එළැඹීමට ඔවුන් ඉක්මන් නොවනු ඇත.කඩුලු ලබා ගැනීමට සමත් වන්නේ කුමන වේග පන්දු යවන්නා ද යන්න ශ්‍රී ලංකා කඳවුරේ ප්‍රධාන ප්‍රශ්නය වී තිබේ.ඵලදායී වේග පන්දු ප්‍රහාරයක පෙරමුණ ගැනීමට කෙනෙකු නොසිටීමේ අඩුපාඩුව ඔස්ට්‍රේලියානු භූමියේ ජයග්‍රහණයක් අත්කර ගැනීමේ ශ්‍රී ලංකාවේ නොහැකියාව පිටුපස තිබෙන නොතකා සිටිය නොහැකි තරම් බලවත් සාධකය වී තිබේ.අද මෙල්බර්න් දේශගුණය යහපත් වනු ඇතැයි වාර්තා වේ. ශීත දේශගුණයෙන් ඇරැඹෙන දිනය දහවල් වෙද්දී ක්‍රිකට් ක්‍රීඩාව ට උචිත වන පරිද්දෙන් මඳක් උණුසුම් වනු ඇත. මේ ටෙස්ට් තරගයේ ඉරණම කාසියේ වාසිය දිනා ගෙන පළමුව පන්දුවට පහර දෙන කණ්ඩායම විසින් පාලනය කෙරෙනු ඇත.නායක මහේල ජයවර්ධන හා හිටපු නායකයන් වන කුමාර් සංගක්කාර හා තිලකරත්න ඩිල්ෂාන් ඔස්ට්‍රේලියාවේ මෙල්බර්න් ක්‍රිකට් ක්‍රීඩාංගණයේ ටෙස්ට් තරගයකට ක්‍රීඩා කරන අවසන් අවස්ථාව මෙය වීමට බොහෝ දුරට ඉඩ ඇති බැවින් මේ තරගය අමරණීය එකක් කර ගැනීමට මේ පළපුරුදු පිතිකරුවන් තිදෙනා සෑම උත්සාහයක් ම ගනු ඇතැයි බලාපොරොත්තු විය හැකිය.ඔවුන් පිතිකරණයේ සාර්ථක වුවහොත් තරගයේ ජයග්‍රහණය ද ශ්‍රී ලංකාව ට ලැබෙනු නොඅනුමාන ය.අද ඇරැඹෙන තරගය සඳහා වන ප්‍රවේශ පත් සියල්ල විකිණී අවසන් ය. හැත්තෑ දහසකට අධික පිරිසක් මෙල්බර්න් ක්‍රිකට් ක්‍රීඩාංගණය ට රොද බැඳ ගනු ඇතැයි අපේක්ෂා කෙරෙන අතර මින් වැඩි දෙනා මෙහි සිටින ශ්‍රී ලාංකික ක්‍රිකට් ලෝලීන් වනු ඇත.හොබාට් හි ලැබූ පරාජය පසෙක දමා, කිසිවෙකුට දෙවැනි නොවන හැඟීමකින් යුතුව මහේල ජයවර්ධන ගේ කණ්ඩායම අද පිටියට පිවිසිය යුතු වෙයි. ප්‍රතිවාදී ඔස්ට්‍රේලියාව ට ප්‍රබල අභියෝගයක් එල්ල කිරීමට තරගය ආරම්භයේ සිට ම ඔවුන් වග බලා ගත යුතුය. ජයග්‍රහණය පැමිණෙන්නේ අභියෝග කරන්නන් වෙත පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=s1212262</link>
    <topic>තහනම් උත්තේජන චෝදනාවෙන්ස්පාඤ්ඤ පාපැදි ශූරයා නිදහස්</topic>
    <author>මැඩ්රිඩ් (ඒ.එෆ්.පී.)</author>
    <content>2005 වසරේ ස්පාඤ්ඤ පාපැදි සවාරියේ ශූරතාව දිනූ ස්පාඤ්ඤ පාපැදි ශූර රොබේටෝ හෙරස් එම තරගයේ දී තහනම් උත්තේජන භාවිතා කළ බවට එල්ලවූ චෝදනාව එරට ශ්‍රේෂ්ඨාධිකරණය මගින් ප්‍රතික්ෂේප කරනු ලැබීය.එම තරගයේ 20වැනි අදියර අතරතුරදී කළ මූත්‍රා සාම්පල පරික්ෂණයකින් පසුව හෙරස් තහනම් උත්තේජන භාවිතා කළ බවට චෝදනා එල්ලවී තිබිණි.‍ඒ අනුව ස්පාඤ්ඤ පාපැදි සංගමය 2006 වසරේ දී ඔහුට වසර 2ක තරග තහනමක් පැනවීමට කටයුතු කළේය. එම ‍චෝදනා ප්‍රතික්ෂේප කළ හෙරස් සිය තහනමට එරෙහිව ශ්‍රේෂ්ඨාධිකරණයේ අභියාචනාවක් ‍ගොනු කළේ ඉන් පසුවය.'වසර 7ක කාලයක් පුරා මේ අසත්‍ය චෝදනාවෙන් පීඩාවට පත්ව සිටි මට සහයෝගය පලකළ සැමට ස්තූතියි' 38හැවිරිදි හෙරස් සිය නඩු තීන්දුවෙන් පසුව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=s1212263</link>
    <topic>තීක්ෂණ ලකුණු 6ට කඩුලු 7යි</topic>
    <author>මොරටුව ක්‍රීඩා</author>
    <content>පිළියන්දල මධ්‍ය මහා විදුහලේ තෙනුවන් තීක්ෂණ දක්ෂ පන්දු යැවීමක නිතර වෙමින් හිඹුටාන එදිරිවීර සරත්චන්ද්‍ර විදුහල සමග පැවැති අන්තර් පාසල් අවුරුදු 13න් පහළ තෙවැනි කොටසේ තරගයේ ඉනිම දෙකේදී ලකුණු 19කට කඩුලු 11ක් බිඳ හෙළීමට සමත්වු අතර එදිරිවීර සරත්චන්ද්‍ර විදුහලේ බිමිසර සඳරුවන් ලකුණු 23කට කඩුලු 7ක් බීද දැමීය.මේ තරගයේදී පිළියන්දල මධ්‍ය මහා විදුහලට පළමු ඉනිමේ ජය හිමිවිය.එදිරිවීර සරත්චන්ද්‍ර විදුහල - පළමු ඉනිම - 64 (තෙනුවන් තීක්ෂණ 12/4, නවීන් ධනංජය 17/3) සහ දෙවැනි ඉනිම 56/8 (තෙනුවන් තීක්ෂණ 6/7, රුචිර අධිකාරි 9/2)පිළියන්දල මධ්‍ය මහා විදුහල පළමු ඉනිම - 86 සොමියුරු කුමාර 33 (බිමිසර සඳරුවන් 23/7, දිනුක් පෙරේරා 3/2).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=s1212264</link>
    <topic>නවීන් ස්කොෂ් කිරුළ රැක ගනී</topic>
    <author>ෆවුස් මො‍හොමඩ්</author>
    <content>බිනුර ජයසූරියට එරෙහිව විශිෂ්ට ජයක් වාර්තා කළ නවීන් සමරසිංහ පිට පිට පස්වැනි වරටත් ජාතික විවෘත‍ ජ්‍යෙෂ්ඨ ස්කොෂ් කිරුළ රැකගැනීමට සමත්විය. මෙරට ස්කොෂ් පිටියේ ප්‍රවීනතම ක්‍රීඩකයකු වන නවීන් මේ කිරුළට හිමිකම් කියනු ලබන්නේ 2008 වසරේ සිටය.පළමු වරට ජාතික ස්කොෂ් අවසන් මහා තරගයට අවතීර්ණ වූ බිනුර ලකුණු 2/11, 18/16, 11/7, 11/2 ලෙස නවීන් හමුවේ පරාජයට පත්වෙමින් අනුශූරතාව දිනාගත්තේය. මේ අනුව වසර 32ක් පැරැණි ජාතික ස්කොෂ් තරගාවලි ඉතිහාසයේ ශූරතාව 8වතාවකදී නවීන්ට හිමිවී ඇත.වැඩිම වාර ගණනක් ජාතික ස්කොෂ් ශූරතාව දිනාගෙන සිටින්නේ මෙවර තරගාවලියේ අර්ධ අවසන් වටයේ දී බිනුර හමුවේ පරාජයට පත්වූ ප්‍රබල ක්‍රීඩක සමන් තිලකරත්නය. ඔහු 13ව‍තාවකදී මේ කිරුළට හිමිකම් කීවේය.ශ්‍රී ලංකා ස්කොෂ් සම්මේලනයේ මෙහෙයවීමෙන් සහ ජනශක්ති රක්ෂණ සමාග‍මේ අනුග්‍රහයෙන් සුගතදාස ගෘහස්ත ක්‍රීඩාංගණයේ දී පසුගියදා පැවැති මේ 32වැනි ජාතික ස්කොෂ් තරගාවලියේ කාන්තා ඉසව්වේ ශූරතාව පළමු වතාවට අත්කර ගැනිමට මිහිලිය මෙත්සරණී සමත්වූවාය.ඇය හමුවේ ලකුණු 11/9, 11/7 සහ 11/8 ලෙස පරාජයට පත්වූයේ නඳුනි ගුණවර්ධනය. පිරිමි තරග ඉසව්වේ තුන්වැනි ස්ථානය ඩිල්ෂාන් ගුණවර්ධනට හිමිවූ අතර ගිහාන් සුවාරිස් සිවුවැනි තැනට පත්විය. කාන්තා තරග ඉසව්වේ තුන්වැනි ස්ථානය හිමිවූයේ දුලක්ෂි එලිකාවෙලටය. ගයාරා ජයසූරිය සිවුවැනි තැනට පත්වූවාය.කාන්තා ස්කොෂ් පිටියේ ප්‍රබලතම ක්‍රීඩිකාවන් ත්‍රිත්වය වන ජාතික කාන්තා ස්කොෂ් ශූරතාව 6වතාවකදී අත්කරගත් නිරාෂා ගුරුගේ, පසුගිය වසරේ ශූරිය වන ෂර්යා ගුරුගේ සහ 2010 වසරේ ශූරිය ටෙහානි ගුරුගේ මෙවර තරගාවලියට සහභාගි නොවීම විශේෂ සිදුවීමක් විය.මෙවර තරගාවලියේ අවුරුදු 35න් ඉහළ පිරිමි ශුරතාව අනුර හේවගේ දිනාගත් අතර මොහොමඩ් රිස්වාන්ට අනුශූරතාව හිමිවිය. අවුරුදු 45න් ඉහළ තරගාවලියේ ශූරතාව මොහොමඩ් රිස්වාන්ටත්, අනුශූරතාව ‍මොහොමඩ් අස්මිටත් හිමිවිය.අවුරුදු 50න් ඉහළ සහ 55න් ඉහළ ප්‍රවීණයන්ගේ තරග ඉසව්වේ ශූරතා 2කම දිනාගනු ලැබුවේ මොහොමඩ් රම්සි විසිනි.අවුරුදු 50න් ඉහළ ප්‍රවීණයන්ගේ තරග ඉසව්වේ අනුශූරතාව මොහොමඩ් අස්මිටත්, 55න් ඉහළ ප්‍රවීණයන්ගේ තරග ඉසව්වේ අනුශූරතාව ජේ.බී.පීරිස්ටත් හිමිවිය. රුවීශ ජයවර්ධන පරාජය කළ ෂමීල් වකීල්ට පිරිමි තරග ඉසව්වේ පළඟ ශූරතාවත්, කේ.ජී.ප්‍රභාත් පරාජය කළ අයි. චතුරංගට පිරිමි ආධුනික තරග ඉසව්වේ ශූරතාවත් හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=s1212265</link>
    <topic>2019 ආසියානු ක්‍රීඩා උළෙලේ සත්කාරකත්වය වියට්නාමයට</topic>
    <author/>
    <content>වියම්නාමයේ හැනෝයි නගරය 2019 ආසියානු ක්‍රීඩා උළෙලේ සත්කාරකත්වය දරනු ලබන බව ආසියානු ඔලිම්පික් කවුන්සිලය නිවේදනය කළේය.2019 ආසියානු ක්‍රීඩා උළෙලේ සත්කාරකත්වය ලබාගැනීම සඳහා ඉන්දුනීසියාවේ සුරාබයා නගරය සමග ලංසු තැබීමේ දී තරගාවලියේ සත්කාරකත්වය හැනෝයි නගරයට හිමිවී ඇත.කෙසේවෙතත් නගර දෙකම මේ තරගාවලිය පැවැත්වීමට සුදුසු බව ලංසු තැබීමේ රැස්වීමෙන් අනතුරුව ආසියානු ඔලිම්පික් කවුන්සිලයේ සභාපති ෂේක් අහමඩ් අල් ෆහාඩ් අල් සබා කුමරු ප්‍රකාශ කළේය.වියට්නාමය ආසියානු ක්‍රීඩා උළෙලක සත්කාරකත්වය ලබා ඇත්තේ පළමු වරටය. ඊ‍ට පෙර 2009 වසරේ දී හැනෝයි නුවර ආසියානු ගෘහස්ත ක්‍රීඩා උළෙල පැවැත්විණි.වියට්නාමය 2016 වසරේ දී 5වැනි ආසියානු වෙරළ ක්‍රීඩා උළෙ‍‍ලේ සත්කාරකත්වය ද ලබා සිටියි.මිලියන 7ක ජනගහණයක් වෙසෙන හැනෝයි නගරයේ දී 2020 ඔලිම්පික් ක්‍රීඩා උළෙලේ තරග ඉසව් 28ක්ද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=s1212266</link>
    <topic>සුපිරිතම ක්‍රීඩකයා ජයතිලක</topic>
    <author>මාතර ක්‍රීඩා</author>
    <content>රුහුණු විශ්ව විද්‍යාලයේ ශාරීරික අධ්‍යාපන අංශය, ක්‍රීඩා උපදේශක මණ්ඩලය සහ ක්‍රීඩා සංගමය එක්ව සංවිධානය කළ රුහුණු විශ්ව විද්‍යාල වර්ණ රාත්‍රියේ සුපිරිතම ක්‍රීඩකයා සම්මානය හිමිකර ගැනීමට ඉංජිනේරු පීඨයේ කේ.ජී.ආර්.එම්.ජයතිලක සමත්විය.වසරේ 2010සිට පසුගිය තෙවසර තුළදී ක්‍රීඩාවෙන් දක්ෂතා දැක්වු ක්‍රීඩක ක්‍රීඩිකාවන් 187 දෙනෙකුට වර්ණ ප්‍රදානය කෙරිණි. මෙහිදී ටී.විතානවංශ, සී‍.ඇල්.ප්‍රනාන්දු, කේ.එම්.එව්.නිරෝෂන්, ඒ.ඩී.මාධව ද සිල්වා, ජේ.වී.ජී.දර්ශන,කේ.එම්.ලියන‍ගේ, ආශා ඇන්තනි, වී.ආර්.එස් ද සිල්වා, කේ.ඩබ්.සී.බී.වේරගම, කවිෂාන් ලීලාරත්න සහ ඩබ්ලිව්.ඒ.ඩී.ජී.සේනාරත්න විශේෂ කුසලතා සම්මාන හිමිකර ගත්හ‍.විශ්ව විද්‍යාල උපකුලපති මහාචාර්ය සුසිරිත් මෙන්දිස් මහතාගේ ප්‍රධානත්වයෙන් පසුගියදා විද්‍යාල ගෘහස්ත ක්‍රීඩාංගණයේදී පැවැති උත්සවය සඳහා විශේෂ ආරාධිතයා ලෙසින් කොතලාවල ආරක්ෂක විශ්ව විද්‍යාලයේ වෛද්‍ය පීඨයේ ජ්‍යෙෂ්ඨ කථිකාචාර්ය, නාමල් විජේසිංහ මහතා එක්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=s1212267</link>
    <topic>ධර්මරාජයට පළමු ඉනිමේ ජය</topic>
    <author>මහනුවර ක්‍රීඩා විශේෂ</author>
    <content>අන්තර් පාසල් අවුරුදු 13න් පහළ පළමු කොටස යටතේ මහනුවර ධර්මරාජ විදුහල සහ කොළඹ කේරි විදුහල අතර පසුගියදා පැවැති දෙවැනි වටයේ තරගයෙන් පළමු ඉනිමේ ජයක් වාර්තා කිරීමට ධර්මරාජ විදුහල සමත්විය.ධර්මරාජ විදුහල-පළමු ඉනිම -146 බුවනෙක උඩන්ගමුව 59, ඊ.තිලකසිරි 21 (එස්.සෙනුර 24/4, ටි.සෙනවින් 21/2) සහ දෙවැනි ඉනිම 68/3 එල්.ගනේගම 34, එස්.සමරකෝන් නොදැවී 17.කේරි විදුහල-පළමු ඉනිම - 67 එව්.සුසිත් 20 (යාපා බණ්ඩාර 29/5).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=s1212268</link>
    <topic>රාජ්‍ය සේවා දැල්පන්දු බී කොටසේ ශුරියෝ කළුතරින්</topic>
    <author/>
    <content>රාජ්‍ය සේවා දැල්පන්දු තරගාවලියේ බී කොටසේ ශුරතාව දිනා ගන්නා ලද්දේ කළුතර කලාපයීය ගුරුවරියන් විසිනි. නාලිනී අල්විස්ගේ නායකත්වයෙන් යුත් කළුතර පිල පසුගියදා ක්‍රීඩා අමාත්‍යංශ ක්‍රීඩා පිටියේ පැවැති අවසන් තරගයේදී විශේෂ කාර්ය බලකා පිල පරාජයට පත් කරන ලදී. කළුතර පිලේ මනොරිකා සපුතන්ත්‍රී දක්ෂම විදින්නිය ලෙසද, මදුකා විජේකෝන් දක්ෂතම මැද රකින්නිය ලෙසද , සලෝජා පෙරේරා දක්ෂතම රකින්නිය ලෙසද සම්මාන දිනා ගත්හ.හිටගෙන වමේ සිට, නාලිනී අල්විස් (නායිකා ) යසන්ති තුෂාරික, සලොජා පෙරේරා, ජානකි ගුණසේකර (පුහුණුකාරිනි) අශෝක බියට්‍රිස් (කලාප ශාරීරික අධ්‍යක්ෂිකා ) සීතා පතිරණ, මනොරිකා සපුතන්ත්‍රී, සකුන්තලා පෙරේරා, ශිරාණි දේවිකා, චාන්දනී අනගියද්ද , වාඩි වී වමේ සිට, අනුෂා ලක්මිණි, රන්ජනී කුසුමලතා, මධුකා විජේකෝන් , සචිත්‍රා තිලංකා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=f1212261</link>
    <topic>ඡන්දෙන් මිස කුමන්ත්‍රණවලින් ආණ්ඩුව පෙරළන්න බැහැ</topic>
    <author>සාකච්ඡා කළේ ධම්මික සෙනෙවිරත්න</author>
    <content>අගවිනිසුරුතුමියට එරෙහිව ඉදිරිපත් වූ දෝෂාභියෝගයට අදාළ පසුබිම, ඒ ආශ්‍රිතව නිර්මාණය වී ඇති දේශපාලන තත්ත්වයන් හා එම විමර්ශනය සිදුකළ තේරීම් කාරක සභාවේ ක්‍රියාදාමය පිළිබඳත් එම තේරීම් කාරක සභාවේ නියෝජිතයකු වූ, ඉදි කිරීම්, ඉංජිනේරු සේවා, නිවාස හා පොදු පහසුකම් අමාත්‍ය, ජාතික නිදහස් පෙරමුණේ නායක විමල් වීරවංශ මහතා සමඟ සිදු කළ සංවාදයකි මේ.* අගවිනිසුරුතුමියට එරෙහිව දෝෂාභියෝගයක් ඉදිරිපත් වුණේ රටේ මූලික නීතියට එකඟවයි. නමුත් ඊට පෙර නිර්මාණය වූ සිදුවීම් හා ඉන්පසුව ඇති වු තත්ත්වයන් දෙස බලනවිට මේවා තනි තනිව විග්‍රහ කිරීම නිවැරැදි නොවන බවයි පෙනෙන්නේ. මේ පිළිබඳ ඔබේ දැක්ම කෙබඳුද?ජනාධිපතිතුමාත්, මේ ආණ්ඩුවත් ගැන ඇතැම් බටහිර රටවලට උදහසක් තියෙන බව පැහැදිලියි. මේ උදහස වෙන මොකවත් නිසා නෙවෙයි, අපි රටක් හැටියට ත්‍රස්තවාදය පරාජය කළ නිසයි. ත්‍රස්තවාදය පරාජය කිරීමේ වේදනාව පිරිමසා ගන්න ලබන මාර්තුවෙත් ජිනීවාවලදී ඔවුන් සැරසෙනවා. මේ උත්සාහය වෙන මොකටවත් නෙවෙයි, පාලනයේ වෙනසක් රෙජීම් චේන්ජ් එකක් කරන්නයි. ඒ සැලැස්ම තමයි මේ දිග හරිමින් තියෙන්නේ.ඉන්ටනැෂනල් ක්‍රයිසිස් ගෲප් කියන එකේ ඇලන් කීනර් කියන පුද්ගලයා පසුගිය දිනෙක කියලා තිබුණා මේක අවුරුදු 2, 3 න් කරන්න බෑ කල්ගත වෙන ක්‍රියාදාමයක් කියලා. යුද්ධයෙන් මියගිය අයගේ ඥාතීන්ගේ ප්‍රකාශ, තමන්ම හදන වාර්තා, චැනල් - 4 වාර්තා චිත්‍රපටි වගේ හැමදෙයකින්ම මේ අය බලාපොරොත්තු වෙන්නේ මේ වැඩේ පහසු කර ගැනීම බවත් කීනර්ම කියලා තිබුණා.යුද අපරාධ චෝදනා නඟමින් රාජපක්ෂ ආණ්ඩුව දං ගෙඩියට යවන වැඩේ ක්‍රියාත්මක කර ගැනීම තමයි කරන්න ඕන කියලා කීනර් පෙන්වා දී තිබුණා. මේකට අවුරුදු 10 – 20 ක් ගියත් එය කරන බව මේ අය කියනවා. ඒ අතරම එපමණ කල් නොදී ඉක්මනින්ම මේ වැඩේ කර ගැනීමේ වැදගත්කම ගැනත් කීනර් කතා කරනවා. රාජපක්ෂ පාලනය ගැන සිංහල මිනිස්සු කළකිරී සිටින බවත්, මේ වෙලාව ඒ සඳහා යොදාගත යුතු බවත් ඔහු කියනවා. කීනර්ලගේ වෑයම ගැන ආචාර්ය ගුණදාස අමරසේකර පැහැදිලිව විග්‍රහ කරලා තිබුණා.* ව්‍යවස්ථාදායකය, විධායකය හා අධිකරණය අතර ගැටුමක් ඇති කිරීමේ වුවමනාව මේ බලවේගවලට ඇති බව පෙනෙනවා. කොතැනින්ද මේක පටන්ගත් බව පෙනෙන්නේ?සාමාන්‍යයෙන් සිදුවෙන විදිහට අය-වැයට කලින් අධිකරණ සේවා කොමිසමේ සභාපතිටත් ඒ ගැන සාකච්ඡාවක් සඳහා ජනාධිපති ලේකම්වරයාගෙන් දැනුම් දීමක් කෙරුණා. හිටපු අගවිනිසුරු සරත් එන් සිල්වා මහත්මයා කියු හැටියට එතුමා මේ සාකච්ඡාවලට තනිවමත් ගිහින් තියෙනවා. නමුත් මෙවර මේ ඉල්ලීම ලිඛිතව කරන්න කියලා ජනාධිපති ලේකම්තුමාගෙන් ඉල්ලා තිබෙනවා. ඒ අනුව එතුමා ඒක ලිඛිතව කළා. ඒ සද්භාවයෙන් යුතුවයි. හැබැයි කොමිසමේ ලේකම් හරහා මේ ලිඛිත ඉල්ලීම අධිකරණ ස්වාධීනත්වයට එල්ල වු බාධාවක් හැටියට මාධ්‍යයට හඳුන්වා දී තිබුණා.මේක ලිඛිතව එවන්න කිව්වෙම සැලැස්මකට අනුව බව මේකෙන් පැහැදිලිව පෙනෙනවා.අගවිනිසුරුතුමිය වුවමනාවෙන්ම තමයි ගැටුමකට අවතීර්ණ වුණේ. ඇය ගරු කටයුතු මහත්මියක් ලෙස කටයුතු කළා නම් දෝෂාභියෝග ඕන වෙන්නේ නෑ. හැබැයි, එතුමියගේ සැමියා සම්බන්ධ නඩුවක් උසාවියට ආවාමත් එතුමිය අධිකරණ සේවා කොමිසමේ සභාපති. එතුමියට තමයි ඒ නඩුවට විනිසුරුතුමන්ලා පත්කරන්න වෙන්නේ. මොකක්ද මෙතැන තියන සදාචාරය? මෙහෙම තත්ත්වයක් ඇතිවුණා කියලා එතුමිය ඉල්ලා අස්වුණේ නෑනේ.එන්. එස්. බී. කොටස් ගනුදෙනුව ගැන කතා කරමින් මෙතුමියට එරෙහිව දෝෂාභියෝගයක් ගෙන ආ යුතු බව මුලින් කිව්වේ යූ.එන්.පී.ය. අනුර දිසානායකලත් මේ ගැන ඇහුවා. අගවිනිසුරුතුමිය ධුරය දැරීම සුදුසුද කියලා ප්‍රශ්න කළා. දැන් මේ ගැන ක්‍රියාමාර්ග ගනිමින් තියෙද්දි ඒ අය එක පැත්තකට වෙලා. අධිකරණයට බලපෑම් වෙන බවට, නීතියේ පාලනය බිඳ වැටී ඇති බවට කියමින් ලෝකෙට කෑ ගහනවා. මේ ඉටුකරමින් තියෙන්නේ අන්තර්ජාතික කොන්ත්‍රාත්තුවක් බව මේවායින් පැහැදිලියි.* සෙලින්කෝ ගෝල්ඩන් කී තැන්පතුකරුවන්ගේ හිමිකම් සම්බන්ධ අධිකරණ ක්‍රියාදාමය ගැනත් මෙහිදී අවධානය යොමුවුණා...?මේ තැන්පතුකරුවන්ට වන්දි ගෙවීම සඳහා එම නඩුව විභාග කරමින් සිටි ශිරාණි තිලකවර්ධන විනිසුරුතුමිය ඇතුළු ශ්‍රේෂ්ඨාධිකරණ විනිසුරු මඬුල්ල සැලැස්මකුත් ඉදිරිපත් කර තිබුණා. තැන්පත්කරුවෝ කියන හැටියට ඒක ක්‍රියාත්මක කරගන්න ලැබුණා නම් ඔවුන්ගේ තැන්පතුවලින් සැළකිය යුතු වන්දි මුදලක් ඔවුනට ලැබෙනවා. නමුත්, මේ නඩුව පංචපුද්ගල විනිසුරු මඬුල්ලක් හමුවේ විභාග විය යුතු බවට ඉල්ලීමක් ආවා. එහිදී විනිසුරුවන් 3 දෙනා 5 දෙනා දක්වා වැඩිකර ගැනීමට තිලකවර්ධන විනිසුරුතුමිය අගවිනිසුරුතුමිය විමසූ විට අගවිනිසුරුතුමිය කළේ තමන්ද ඇතුළුව පංචපුද්ගල විනිසුරු මඬුල්ලක් හමුවේ මේ නඩුව විභාගයට ගැනීමයි.එ පමණක් නෙවෙයි, මේ සමාගමට අයත් ට්‍රිලියම් රෙසිඩන්සීස් නිවාස සංකීර්ණයෙන් එතුමියගේ නැඟණිය නමින් නිවසක් මිලදී ගැනීමත් සිදුවෙනවා. මේ පිළිබඳ විස්තර තේරීම් කාරක සභාවේදීත් හෙළිදරව් කෙරුණා. ඒ මිලදී ගැනීමට අදාළව වට්ටමක් ලබාදී තිබෙන්නෙත් අගවිනිසුරුතුමිය නිසා බව එහිදී සාක්ෂිවල සඳහන් වුණා. ඒ කියන්නේ විශේෂයක් කර තිබෙනවා. මේ චෝදනාවලට වාචිකව පිළිතුරු දෙන්න අගවිනිසුරුතුමියගේ පැත්තෙන් තවත් සති 3ක් කල් ඉල්ලුවා. ඉන්පසු තේරීම් කාරක සභාව හමුවේ පෙනී නොසිට ඉවත්ව ගොස් එතුමිය කළේ තේරීම් කාරක සභාවට එරෙහිව තමන්ම නඩුවක් පැවරීමයි. කලින් මහත්තයගේ නඩුව, දැන් තමන්ගේ නඩුව, මෙහෙම ගියොත් කියන්න වෙන්නේ අධිකරණයට දෙවියන්ගේම පිහිටයි කියලා.* අගවිනිසුරුතුමිය තේරීම්කාරක සභාව හමුවේ තවදුරටත් පෙනී නොසිට නැඟිට ගියේ සැලසුම්සහගතව බව ඔබ කියා තිබුණා?තේරීම් කාරක සභාවේ සිදුවූ දේ වචනයෙන් වචනයට මුද්‍රණය කරලා දැන් මේ වාර්තාව නිකුත් වෙලා තිබෙනවා. පාර්ලිමේන්තු ප්‍රකාශන – 187 වෙළුම 1 කියලා දෙවන වෙළුමකුත් තියෙනවා. මේවා මහජනතාවට මිලදී ගෙන කියවන්න පුළුවන්. අපට ඉල්ලන්න තියෙන්නේ මේ වාර්තාව විවෘත මනසකින් කියවන්න කියලා.ඇත්තටම අගවිනිසුරුතුමියගේ පාර්ශ්වයෙන් ඉදිරිපත් වුණේ තර්ක කිහිපයයි. සුදුසු ක්‍රියාපටිපාටියක් නෑ කිව්වා, ප්‍රමාණවත් කාලයක් ලබාදී නෑ කිව්වා. තේරීම් කාරක සභාවේ සිටි විපක්ෂයේ නියෝජිතයන් සහ අගවිනිසුරුතුමිය වෙනුවෙන් පෙනී සිටි නීතිඥ රොමේෂ් ද සිල්වා මහත්තයත් කිව්වේ ඔය කතාව.පාර්ලිමේන්තු සම්ප්‍රදාය අනුව මේ වගේ විමර්ශනයකදී ඕනෑම රාජ්‍ය නිලධාරියෙක් දිව්රුමක් ලබාදිය යුතු වුණත් මෙතුමිය දිව්රුම් දීම ප්‍රතික්ෂේප කළා. සෑහෙන වේලාවකට පසුවයි එය සිදුවුණේ. සමරකෝන් අගවිනිසුතුරුමා මේ විමර්ශනයට මුහුණ දෙද්දි මේ සම්බන්ධ ස්ථාවර නියෝග පවා තිබුණේ නෑ. හැබැයි එතුමා පාර්ලිමේන්තු සම්ප්‍රදායට අභියෝග කළේ නෑ. මේ විමර්ශන ව්‍යාකූල කළේ නෑ. සාපේක්ෂව බලද්දි මෙතුමියට වැඩි සාධාරණයක් ඉටුවී තිබුණත් ගැටුම්කාරී මනෝභාවයෙන් යුතුවම මීට ඉදිරිපත් වූ බව මේවායින් පැහැදිලි වෙනවා. මෙවැනි විමර්ශනයකදී කාලය පිළිබඳ සීමාවක් තියෙනවා.රටේ අගවිනිසුරුට එරෙහිව චෝදනා එල්ල වු අවස්ථාවක එය දිගින් දිගට ඇදගෙන යන්න බෑ. ඉක්මනින් පරීක්ෂා කර ඒ ක්‍රියාවලිය අවසන් කිරීම විය යුතුයි. මෙහිදීත් දෙසැම්බර් 12 වැනිදා කාරක සභාව රැස්වීමට එකඟ වී තිබුණා. 7 වැනිදා හෝ 8 වැනිදා එහි කාලය තවත් මසකින් දීර්ඝ කර ගැනීමටත් එකඟ වී සිටියා. මුලදීත් කල් ඉල්ලුවාම කල් ලබාදීමක් කළා. හැබැයි ඉඩම් නඩුවක් වගේ මේක ඇදගෙන යාමේ හැකියාවක් නැති බවත් පෙන්වා දුන්නා. මෙසේ සිටියදී තමයි එතුමිය සැලසුම්සහගතව නැඟිට ගියේ. එතුමිය කාරක සභාවට ආවෙත් මේ සැලසුමට අනුවම තමයි.* තේරීම් කාරක සභාව විමර්ශන වාර්තාව මුද්‍රණය කර තිබෙනවා. නමුත් අගවිනිසුරුතුමිය තේරීම් කාරක සභාවට එරෙහිව අධිකරණයට ගොස් තිබෙනවා.?තේරීම් කාරක සභාවේ සාමාජිකයන්ටත් කතානායකතුමාටත්, නොතීසි ආවත් ඒවා භාර නොගන්නා බව කතානායකතුමා සඳහන් කළා. මේ නඩුව දැම්මෙත් සැලසුම්සහගතවයි. 7 වැනිදා මේකේ කාලය දික්කරයි කියලා හිතලා 6 වැනිදා විපක්ෂයේ නියෝජිතයෝ මේකෙන් නැඟිට්ටා. 8 වැනිදා කට ළඟටම ගෙනැත් මේක කළාම වාර්තාව නිකුත් කරන්න බැරිවෙයි කියලා මේ අය හිතුවා. ඊට පස්සේ කාරක සභාව අවලංගු කරන්න උසාවි නියෝගයක් ගන්න තමයි බැලුවේ. හැබැයි කාරක සභාව තමන්ගේ වගකීම ඉටුකළා. සළකා බලපු චෝදනා 5 න් 3 කට එතුමිය වැරැදිකරු බව පැහැදිලිව පෙනුනා. හරිද, වැරැදිද කියන්න ඒ ප්‍රමාණවත්. ඒ අනුව වාර්තාව නිකුත් වු නිසා මේ අයගේ සැලැස්ම ඒ අයුරින්ම ක්‍රියාවට නංවන්න බැරිවුණා.මහජන පරමාධිපත්‍ය කොල්ලකන්න ඉඩදිය නොහැකි බව අපි පැහැදිලිව කියනවා. ජනතාව තමන් සතු බලය රැකගත යුතුයි. ත්‍රස්තවාදය පරාජය කළ මේ නායකයාත්, ආණ්ඩුවත් බලයට පත් කළේ මේ රටේ ජනතාවයි. ඩොලර්වලට යූරෝවලට යටවුණ බත් බැලයන්ට ආණ්ඩු පෙරළන්න දෙන්න බැරි බවත් අපි පැහැදිලිවම කියනවා. ආණ්ඩුව ගෙදර යවන්න ඕන නම් මැතිවරණයකදී ඒක කරන්න ජනතාවට පුළුවන්. විපක්ෂයට ඕන නම් ජනාධිපතිතුමා මැතිවරණයත් දෙයි. හැබැයි, සැලසුම්සහගත කුමන්ත්‍රණවලින් ආණ්ඩු පෙරළන්න ඉඩදෙන්න බෑ. ඒ නිසා තමයි අපි ජනතාවගෙන් ඉල්ලන්නේ මේ සැලැස්ම හරියට තේරුම් ගන්න, මේ පිංතූරය සම්පුර්ණයෙන්ම දකින්න කියලා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=f1212262</link>
    <topic>ලොකු වැඩ කළ අම්පාරේ පොඩි පුතා</topic>
    <author>විශේෂ ස්තූතිය සටහන එල්. දෙහිගොල්ල අම්පාර දිසා විශේෂ</author>
    <content>කළුතර දිස්ත්‍රික්කයේ ගොඩිගමුව ග්‍රාමයේ උපත ලද දයාරත්න මහතා, හත්දෙනෙකුගෙන් යුත් පවුලේ දෙවැන්නා ය. වෑතර ගමේ පාසලෙන් සිප්සතර හැදෑරීමෙන් පසුව 1947 දී කොළඹ ආනන්ද විද්‍යාලයට ඇතුළු වූ ඔහු එවකට ආනන්ද විදුහලේ දීප්තිමත් ශිෂ්‍යයෙක් විය. පාසල් අධ්‍යාපනය නිමකිරීමෙන් පසුව මරදාන කාර්මික විද්‍යාලයේ දෙවසරක ඉංජිනේරු විද්‍යා පාඨමාලාවක් හදාරා 1961 වර්ෂයේ දී එංගලන්තයට ගොස් බ්‍රයිටන් කාර්මික විදුහලට (වර්තමානයේ බ්‍රයිටන් විශ්වවිද්‍යාලය) ඇතුළත් වූයේ වැඩිදුර අධ්‍යාපනය හැදෑරීම සඳහායි.එහිදී විදුලි ඉංජිනේරු විද්‍යාව හැදෑරූ ඔහු 1965 දී විදුලි ඉංජිනේරු උපාධිය ලබාගන්නා ලදී. 1965 අප්‍රේල් 23 වෙනි දින මව්බිමට පැමිණි පී. දයාරත්න විදුලි ඉංජිනේරුවරයාට සති 03 ක් ගතවෙන්නට ප්‍රථම ගල්ඔය සංවර්ධන මණ්ඩලයේ සහකාර විදුලි ඉංජිනේරු වශයෙන් 1965 මැයි 17 දින පත්වීම ලැබුණි. අවුරුදු 04 ක් එංගලන්තයේ ගතකර ලංකාවට පැමිණි විගසම පහසුකම් අඩු අති දුෂ්කර දිස්ත්‍රික්කයක සේවය කිරීමට බාරගත්තේ එදා ශ්‍රී ලංකාවේ ක්‍රියාත්මක වූ විශාලතම බහුකාර්ය සංවර්ධන යෝජනා ක්‍රමයේ ඉංජිනේරුවරයකු වශයෙන් දායක වීමට තිබුණු ඉමහත් ආශාව නිසාය.ගල්ඔය නිම්නයේ ඇති කළ විදුලි බලාගාර සහ බෙදාහැරීමේ පද්ධති 1967 දී රජයට පවරා ගැනීමත් සමඟම විදුලි දෙපාර්තමේන්තුවේ විදුලි ඉංජිනේරු තනතුරට පත් වූ දයාරත්න මහතා 1968 දී විදුලිබල මණ්ඩලයේ ද විදුලි ඉංජිනේරුවරයකු වශයෙන් පත්විය. තම රාජකාරිය මැනවින් ඉටුකරමින් ආගමික හා සාමාජීය පොදු වැඩකටයුතුවල මූලිකත්වය ගෙන ක්‍රියා කළ ඔහු වැඩි කලක් යන්නට පෙර ගල්ඔය ප්‍රදේශයේ ජනතාවගේ ආදරයට පාත්‍ර විය.මේ කාලයේ අම්පාර ආසනයේ එක්සත් ජාතික පක්‍ෂ ප්‍රධාන සංවිධායක වශයෙන් කටයුතු කරන ලද්දේ කළණසිරි සුදසිංහ මහතා ය. 1970 මහා මැතිවරණය සඳහා ද අම්පාර ආසනයේ එක්සත් ජාතික පක්‍ෂ අපේක්‍ෂකයා ලෙස එහි සංවිධායක ලෙස කටයුතු කළ සුදසිංහ මහතාගේම නම යෝජනා වූ අවස්ථාවේදී, කළණසිරි සුදසිංහ මහතා විසින් අම්පාර ආසනය වෙනුවෙන් මහා මැතිවරණයට තරඟ කිරීම සඳහා හොඳම සුදුස්සා ඉංජිනේරු දයාරත්න මහතා යැයි අග්‍රාමාත්‍ය ඩඩ්ලි සේනානායක මැතිතුමාට දන්වන ලදී.කළණසිරි සුදසිංහ මහතා ඇතුළු අම්පාර ආසනයේ එ. ජා. ප. ප්‍රබලයන් ගණනාවක් ඩඩ්ලි සේනානායක කරන ලද ඉල්ලීමකට අනුව එක්සත් ජාතික පක්‍ෂ නායකයා විසින් දයාරත්න මහතාට අම්පාර ආසනයට තරග කිරීම සඳහා නාමයෝජනා ලබා දෙන ලදී. තම දෙමව්පියන්ගේ ආශීර්වාද ලබා, විදුලිබල මණ්ඩලයෙන් ඉල්ලා අස්වී අම්පාර ආසනයට තරඟ කිරීමට සූදානම් විය.අම්පාර ආසනයේ ප්‍රබල දේශපාලනඥයෙකු වන සෝමරත්න සෙනරත් මහතා සමඟ මේ තරුණ ඉංජිනේරුවරයා කරට කර සිටිමින් මැතිවරණ කටයුතු මෙහෙයවූ අතර, 1970 මහා මැතිවරණයෙන් ඔහු පරාජය විය. එවර එක්සත් ජාතික පක්‍ෂයට දිනාගත හැකිවූයේ ආසන 17 ක් පමණි. මැතිවරණ පරාජයෙන් පසු දයාරත්න මහතා එවකට කොළඹ ප්‍රසිද්ධ ඉංජිනේරු ආයතනයක් වන වෝර්කර් පුත්‍ර සමාගමේ ඉංජිනේරුවරයෙක් වශයෙන් සේවයට බැඳිණි.රැකියාවෙන් ලැබෙන සෑම විවේක අවස්ථාවකම අම්පාර ප්‍රදේශයේ සමාජ සේවා කටයුතුවල නියළුණු අතර ඉතා උද්යෝගයෙන් පක්‍ෂ සමිති ක්‍රමවත්ව සංවිධානය කරන ලදී. 1973 ඩඩ්ලි සේනානායක මැතිතුමාගේ අභාවයෙන් පසුව එක්සත් ජාතික පක්‍ෂ නායකයා වූ ජේ. ආර්. ජයවර්ධන මැතිතුමාගේ ආශීර්වාදය මත අම්පාර ආසනයේ දේශපාලන කටයුතු ඉදිරියට කරගෙන යන ලදී.ආගමික සේවයවිදුලිබල මණ්ඩලයේ විදුලි ඉංජිනේරුවරයා වශයෙන් කටයුතු කරන අතර, 1967 අගෝස්තු මාසයේ දී අම්පාර නගර මධ්‍යයේ පිහිටි මණ්ඩල මහා විහාරයේ බෞද්ධ සමිතියේ සභාපතිවරයා වූ ඒ මහතා දොඩම්දූවේ ධම්මරතන නායක ස්වාමීන් වහන්සේගේ අනුශාසනා පරිදි විහාරස්ථානයේ චෛත්‍යය ඉදිකිරීමේ කටයුතු ආරම්භ කර වසර 02 ක් යෑමට මත්තෙන් එහි කටයුතු නිමකිරීමට හැකි විය.අම්පාර මහවාපි මහා විහාරය ආරම්භ කිරීමේ දී හෑගොඩ ශ්‍රී ඉන්ද්‍රසාර නාහිමියන් වහන්සේට පූර්ණ සහයෝගය ලබාදෙන ලදී. අම්පාර නගරයේ භූමි සලකුණ වශයෙන් කැපී පෙනෙන සාම චෛත්‍යය ඉදිකිරීම සඳහා ජපානයේ නිපෝන් සාන් නිකායේ නවිදස්සු පුජී නායක ස්වාමීන් වහන්සේට පූර්ණ අනුග්‍රහය ලබාදීමෙන් චෛත්‍යයේ වැඩ කඩිනමින් නිමකිරීමට හැකියාව ලැබුණි.ගල්ඔය නිම්නයේ සෑම විහාරස්ථානයකටම අවශ්‍ය විදුලිය සහ පානීය ජලය යන මූලික අවශ්‍යතා සපයා දීමට මෙතුමා ක්‍රියාකර ඇත.ත්‍රස්තවාදයෙන් පීඩා විඳි පියංගල, නුගේලන්ද, බදුලු හන්දිය, රජගලතැන්න, නවගිරියාව, බක්කිඇල්ල ආදී ගම්වල ජීවත්වන ජනතාව ආරක්‍ෂා කර ගැනීම සඳහා රජයන් උනන්දු කර විපතක් සිදුවන්නට පෙර ආරක්‍ෂක සේවාවන් ලබා දී අසරණ ජීවිත දහස් ගණනකට රැකවරණය ලබාදෙන ලදී.අම්පාර දිස්ත්‍රික්කයේ සියලුම විහාරස්ථාන සමඟ සමීප සම්බන්ධතා පවත්වමින් එම විහාරස්ථානවල අභිවෘද්ධිය සඳහා ක්‍රියා කළ අතර විශේෂයෙන් පාමන්කඩ ශ්‍රී මහ විහාරය සමඟත්, කොළඹ හුණුපිටිය ගංඟාරාම විහාරස්ථානය සහ මහරගම සිරි වජිරඥාන ධර්මායතනය සමඟ සමීපව කටයුතු කරන මෙතුමාට අවුරුදු 30 ක කාලයක් තිස්සේ බහුවාර්ගික ජනතාවක් ජීවත්වන අම්පාර දිස්ත්‍රික්කයේ ප්‍රශ්නවලින් තොරව දේශපාලන කටයුතු කරගෙන යෑමට හැකි වී ඇත්තේ ආගමට, දහමට අනුව ජීවිතය හැඩගස්වාගෙන සාමකාමී ජීවිතයක් ගතකරන බැවිනි.සම්මා සම්බුදුරජාණන් වහන්සේගේ පාදස්පර්ශයෙන් අතිපූජනීය වූ දීඝවාපී චෛත්‍යය පසුගිය කාලයේ මුළුමනින්ම විනාශ වී තිබිණි. රූස්ස ගස් වැවුණු කුඩා කන්දක් සේ දිස්වුණු දීඝවාපී චෛත්‍යය ප්‍රතිසංස්කරණය කිරීම සඳහා එවකට සිටි ජනාධිපති ජේ. ආර්. ජයවර්ධන මැතිතුමාගේත්, අග්‍රාමාත්‍ය ආර්. ප්‍රේමදාස මැතිතුමාගේත්, සංස්කෘතික අමාත්‍ය ඊ. එල්. බී. හුරුල්ලේ මැතිතුමාගේ සහ ඊ. එල්. සේනානායක මැතිතුමාගේ අවධානයට යොමු කර අද ඔබ දකින දීඝවාපී චෛත්‍යයේ මූලික ප්‍රතිසංස්කරණ කටයුතු ආරම්භ කරන ලද්දේ දයාරත්න මැතිතුමාගේ මැදිහත් වීමෙනි. දීඝවාපී ප්‍රතිසංස්කරණ සභාවේ සභාපති වශයෙන් දීඝවාපී විහාරස්ථානයට විශාල වැඩ කොටසක් එතුමාගෙන් ඉටු වී ඇත.පාර්ලිමේන්තුවට තේරී පත්වීම1970 අම්පාර ආසනය පරාජය වුවත්, එයින් අධෛර්යට පත් නොවූ දයාරත්න මහතා ප්‍රදේශයේ ජනතාවගේ බලවත් ඉල්ලීම මත හා එවකට එක්සත් ජාතික පක්‍ෂ නායකයා වූ ජේ. ආර්. ජයවර්ධන මැතිතුමාගේ ආශීර්වාදය ලබා 1977 මහා මැතිවරණයෙන් අම්පාර ආසනය ලංකා ඉතිහාසයේ ප්‍රථම වතාවට එක්සත් ජාතික පක්‍ෂයට ජයග්‍රහණය කර දුන්නේ ය. එදා අම්පාර ආසනය ජයගත් එතුමා 1977 අම්පාර පාර්ලිමේන්තු මන්ත්‍රීවරයා වශයෙන් තේරී පත්විය. අම්පාර ජනතාව තම නායකයාට ආමන්ත්‍රණය කරන ලද්දේ, අම්පාරේ පොඩි පුතා යනුවෙනි. දයාරත්න මහතා, 1977 ජූලි 22 සිට පාර්ලිමේන්තු මන්ත්‍රීවරයා වශයෙන් ද,1978 ඔක්තෝබර් මාසයේ දී අම්පාර දිසා අමාත්‍යවරයා ලෙස ද,1981 අප්‍රේල් සිට විදුලිබල හා බලශක්ති නියෝජ්‍ය ඇමති ලෙස ද,1987 නොවැම්බර් සිට විදුලිබල හා බලශක්ති අමාත්‍යවරයා ලෙස ද,1989 පෙබරවාරි සිට ඉඩම්, වාරිමාර්ග හා මහවැලි සංවර්ධන අමාත්‍යවරයා වශයෙන් ද,1991 අප්‍රේල් සිට ප්‍රතිසංස්කරණ, පුනරුත්ථාපන සහ සමාජ සුබසාධන අමාත්‍යවරයා වශයෙන් ද කටයුතු කර ඇත.1994 මහා මැතිවරණයෙන් එ. ජා. ප. ය පරාජය වුවත්, දිගාමඩුල්ල දිස්ත්‍රික්කයේ මන්ත්‍රීවරයෙකු වශයෙන් තේරී පත්වූ මෙතුමා 2001 නොවැම්බර් පැවති මහ මැතිවරණයෙන් නැවත ජයග්‍රහණය කර සෞඛ්‍ය, පෝෂණ හා සුබසාධන අමාත්‍යවරයා වශයෙන් කටයුතු කරන ලදී. 2004 පාර්ලිමේන්තු මැතිවරණයෙන් ජයගත් එතුමා පාර්ලිමේන්තු මන්ත්‍රීවරයක් වශයෙන් සේවය කළ අතර 2007 ජනවාරි 29 වන දින ජනාධිපති මහින්ද රාජපක්‍ෂ මැතිතුමාගේ රජයේ සැලසුම් ක්‍රියාත්මක කිරීමේ අමාත්‍යවරයා වශයෙන් පත්විය.දිගාමඩුලු පුරනැඟුමදිගාමඩුල්ල පුරවරය සද්ධාතිස්ස රජ සමයේ කෘෂිකර්මාන්තයෙන් මෙන්ම ආගමික හා සංස්කෘතික වශයෙන් ද ශීඝ්‍ර දියුණුවක් ඇතිවිය. කාලයාගේ ඇවෑමෙන් චෛත්‍යයන්, දාගැබ්, පිළිමවහන්සේ වල්බිහිවූ අතර, ජාතියේ පිනට පහළ වූ ජාතියේ පියාණන් වශයෙන් විරුදාවලි නම් ලත්, මහාමාන්‍ය ඩී. එස්. සේනානායක මැතිඳුන් විසින් ගල්ඔය ජලාශය ඉදිකිරීමෙන් දිගාමඩුල්ල පෝෂණය වූ අතර, අඩසිය වසරකට පෙර ඇරඹූ ඒ යෝධ ව්‍යාපාරයේ ගල්ඔය ප්‍රදේශයේ වත්මන් නියමුවාණන් වන්නේ ජ්‍යෙෂ්ඨ අමාත්‍ය පී. දයාරත්න මැතිතුමා ය.1977 වනතුරු වාමාංශික ආසනයක් ලෙස පැවති අම්පාර ආසනය 1977 දී එක්සත් ජාතික පක්‍ෂය ජය ගැනීමෙන් දයාරත්න මැතිතුමා, අම්පාරේ මන්ත්‍රීවරයා වශයෙන් පත්විය. එතුමා බුද්ධිමත්ව විනයගරුකව කටයුතු කරමින් අම්පාර ආසනය තුළ නව දේශපාලන සංස්කෘතියක් ඇතිකිරීමට පියවර ගන්නා ලදී. අම්පාර දිස්ත්‍රික්කයේ සිංහල අනන්‍යතාවය රැකගැනීමට පුරෝගාමීව කටයුතු කළ එතුමා මත්පැන් පරිහරණයෙන් අන්ත දුගී බවට පත්වන ග්‍රාමීය ජනතාව ඉන් මුදාගැනීම සඳහා කළ කාර්යභාර්ය අති විශාලය.අම්පාර ප්‍රදේශයේ මත්පැන් අලෙවිසැල් ආරම්භ කිරීම සඳහා කිසි දිනෙක අවසර පත්‍ර ලබාගැනීමට අනුමැතිය නුදුන් අතර, ගම්මානවල නීති විරෝධී මත්පැන් නිෂ්පාදනය සහ අලෙවියේදී නීතියේ රැහැනට අසුවන්නන්ට කිසිදු අනුකම්පාවක් නොකොට නීතිය ක්‍රියාත්මක කරන ලෙස අම්පාර ප්‍රදේශයේ සියලුම පොලිස් ස්ථානවලට උපදෙස් දී තිබුණි. එමෙන්ම අම්පාර සිංහල ප්‍රදේශයේ ගවමස් අලෙවිය නවත්වාලීමට සියලුම පළාත් පාලන ආයතන ප්‍රධානීන් පෙළඹවීමට කටයුතු කරන ලදී.1978 දී දිසා අමාත්‍යවරයා වශයෙන් සිංහල, ද්‍රවිඩ, මුස්ලිම් ජනකොටස්වලට සාධාරණව තම සේවය ඉටුකිරීම නිසා අම්පාර සාමකාමී දිස්ත්‍රික්කයක් ලෙස ගොඩනඟා ගැනීමට එතුමාට හැකි විය. 1981 සිට අතිගරු ජනාධිපති ජේ. ආර්. ජයවර්ධන මැතිතුමා විදුලිබල හා බලශක්ති අමාත්‍යවරයා වුවත් එතුමා සියලු වගකීම් භාරකර තිබුණේ දයාරත්න මැතිතුමාටය. දෛවය විසින් තමාට හිමි තැනටම තමා ඔසවාගෙන යනු ලබයි, යන කියමන පරිදි විදුලි ඉංජිනේරුවරයෙක් වූ එතුමා 1987 දී විදුලිබල හා බලශක්ති අමාත්‍යවරයා වශයෙන් පත්විය.1977 වන විට ගල්ඔය නිම්නයේ ප්‍රධාන නගරවල හැරෙන්නට අනෙකුත් නගරවල විදුලිබල පහසුකම් නොතිබිණි. ගල්ඔය නිම්නයේ ඈත පිටිසර ගම්දනව්වලට පවා විදුලිය සැපයීමට දයාරත්න මැතිතුමාට හැකියාව ලැබුණි. මෙම කර්තව්‍ය එතුමාට පහසුවෙන් කළ හැකි වූයේ ඉංජිනේරුවරයෙකු වූ එතුමා විදුලිබල ඇමැතිවරයා වූ නිසා ය. ඒ අනුව ගල්ඔය නිම්නයේ 75% ක පමණ ගම් දනව්වලට විදුලිය සැපයූවේ එතුමා විසිනි.1989 දී ඉඩම් වාරිමාර්ග හා මහවැලි සංවර්ධන අමාත්‍යවරයා වශයෙන් පත්වීමෙන් අනතුරුව මේ රටේ ඉඩම් නොමැති පවුල් දහස් ගණනකට මහවැලි ඉඩම් ලබාදීමට කටයුතු කළ මෙතුමා මහවැලි ව්‍යාපාරය යටතේ ගොඩ මඩ සහ වාණිජ ඉඩම් ලබා දීමටත්, අම්පාර දිස්ත්‍රික්කයේ වාරිමාර්ග පද්ධති ගණනාවක් ප්‍රතිසංස්කරණය කිරීම මෙන්ම ගාමිණී දිසානායක මැතිතුමාගේ අනුග්‍රහය මත ගල්ඔය වම් ඉවුර අමෙරිකානු ආධාර යටතේ ප්‍රතිසංස්කරණ කටයුතු කිරීමෙන් පසු ප්‍රථම වරට කිසිදු අඩුපාඩුවකින් තොරව මහ වාරිමාර්ග යෝජනා ක්‍රමයක් බවට පත්විය.LTTE හේතුකොටගෙන උතුරු නැඟෙනහිර පළාත තුළ ඇති වූ ත්‍රස්ත ක්‍රියා හේතුවෙන් අසරණ වූ ජනතාව පිළිබඳ පැහැදිලි අවබෝධයක් තිබූ දයාරත්න මැතිතුමා, 1991 වර්ෂයේ දී ජනාධිපති රණසිංහ ප්‍රේමදාස මැතිතුමා විසින් ප්‍රතිසංස්කරණ, පුනරුත්ථාපන හා සමාජ සුබසාධන අමාත්‍ය ධුරයට පත්කරන ලදී. එම තනතුරට පත්වීමෙන් පසු උතුරු නැඟෙනහිර ප්‍රදේශයේ අවතැන් වූවන් නැවත පදිංචි කිරීමටත් සුබසාධන මධ්‍යස්ථානවල පහසුකම් වැඩිකිරීමටත් උතුරු ප්‍රදේශයට අගහිඟයකින් තොරව අත්‍යාවශ්‍ය ආහාර ද්‍රව්‍ය ලබාදීමටත් කටයුතු කළ මෙතුමා පාර්ලිමේන්තුවේ දී තමාගේ හඬ අවදි කරමින් “ද්‍රවිඩ ජනතාව බඩගින්නේ තබා උතුරු නැඟෙනිර ප්‍රශ්නයට විසඳුම් සෙවිය නොහැකියි” යන්න ප්‍රකාශ කරන ලදී.ඉන්දියාවේ සරණාගත කඳවුරුවල සිටි උතුරේ ජනතාව අවුරුදු 10 කට පසු ප්‍රථම වතාවට ලංකාවට ගෙන්වා නැවත පදිංචි කරවීම් කරන ලදී. උතුරු ප්‍රදේශයේ මාසයකට දෙවරක් සංචාරය කර අඩුපාඩු සොයා බැලීමට අමතක නොකළ අතර විදේශ ආධාර ලබාගෙන ඒ තුළින් විනාශ වී ගිය යටිතල පහසුකම් සහ රෝහල් අධ්‍යාපන ආයතන ප්‍රතිසංස්කරණය කිරීමට කටයුතු කරන ලදී.ළමා ප්‍රඥප්තියක් ඇතිකිරීමට කටයුතු කළ මෙතුමා ළමා අයිතිවාසිකම් වෙනුවෙන් හා ළමාරක්‍ෂාව පිළිබඳ 1993 එක්සත් ජාතීන්ගේ මණ්ඩලයේ දී දැක්වූ අදහස් බොහෝ රටවලින් පැමිණි නියෝජිතයින්ගේ පැසසුමට ලක්විය.අධ්‍යාපන නවෝදය1977 වන විට ගල්ඔය ගොවි ජනපදය, බින්තැන්න පත්තුව, පානම් පත්තුව ප්‍රදේශවල අධ්‍යාපන කටයුතු සඳහා පහසුකම් අඩුවීමෙන් සහ සමහර ප්‍රදේශවල පාසල් නොතිබූ බැවින් බොහෝ දරු දැරියන්ට අධ්‍යාපනය හැදෑරීමට අවස්ථාවක් නොලැබිණි. අඩු පහසුකම් නිසා අධ්‍යාපන කටයුතු හරියාකාරව සපුරා ගැනීමට ද නොහැකි විය.දයාරත්න මැතිතුමා අම්පාර මන්ත්‍රීවරයා වශයෙන් පත්වන විට අම්පාර ප්‍රදේශයේ තිබුණු පාසල් ප්‍රමාණය 86 ක් විය. එම පාසල් සංඛ්‍යාවට අලුතින් පාසල් 100 ක් ඇති කිරීමටත් තිබුණු පාසල්වලට අලුතින් ගොඩනැඟිලි 300 කට අධික සංඛ්‍යාවක් ඉදිකිරීමටත්, විද්‍යාගාර, පුස්තකාල, ක්‍රීඩාංගණ වැඩිදියුණු කිරීමටත්, ගුරු හිඟය අවම කිරීමටත් පිළියම් යොදන ලදී.අම්පාර දිස්ත්‍රික්කයේ පාසල් අධ්‍යාපනය නිමකරන ළමුන් සඳහා, අම්පාර හාඩි කාර්මික විද්‍යාලයේ පුහුණු පාඨමාලා ඇතිකර එම කාර්මික විද්‍යාලයේ අධ්‍යාපන කටයුතු පුළුල් කිරීම සඳහා විදුලි ඉංජිනේරු විද්‍යාව පිළිබඳ බාහිර කථිකාචාර්යවරයෙක් වශයෙන් ගුරු සේවයේ යෙදෙමින් හාඩි කාර්මික විද්‍යාලයේ දියුණුවට කටයුතු කරන ලදී. ගල්ඔය සංවර්ධනයේ දී සැලසුම්ගත නගරයක් වූ අම්පාර 1977 ට පෙර තිබූ තත්ත්වය ඉතාමත් කනගාටුදායක විය. දේශපාලන බලපෑම් මත අවිධිමත් ඉදිකිරීම් සහ මාර්ග අවහිරතා නිසා නගරයේ සැලසුමට හානිවන අයුරින් කටයුතු සිදුවී තිබුණි.1978 දී දයාරත්න මැතිතුමා දිසා ඇමති ධූරයට පත් වූ පසු නගරයේ ඉඩම් බලපත්‍ර දීම ක්‍රමවත්ව ක්‍රියාත්මක කිරීමට අවශ්‍ය කටයුතු කළේය. නගරයේ සමහර වැදගත් ස්ථානවල අනවසර ගොඩනැගිලි ඉදිවී තිබිණ. නගරයේ අලංකාරය වැඩි කරන වැව වටා තිබූ අනවසර පැල්පත් ඉවත් කර ඔවුනට වෙනත් විකල්ප ස්ථාන ලබා දුන්නි. නගර සීමාවේ සැලසුම්ගත පාරවල් සංවර්ධනය කිරීමේ දී දේශපාලන බේදයකින් තොරව එම ස්ථානවලින් අනවසර ඉදිකිරීම් ඉවත් කිරීමට අවංකවම පියවර ගත්හ. එතුමා ගත් පියවර නිසා අද අම්පාර නගරය සැලැස්ම අනුව දියුණු වෙමින් පවතී.2001 මහා මැතිවරණයෙන් බලයට පත්වූ රජයේ සෞඛ්‍ය පෝෂණ හා සුබසාධන අමාත්‍යවරයා වශයෙන් පත්වීමෙන් පසුව කෙටිකාලීන හා දීර්ඝ කාලීන ක්‍රියාමාර්ගයන් ඔස්සේ සෞඛ්‍ය ක්ෂේත්‍රය දියුණු කිරීමට කටයුතු කරගෙන ගිය අතර, එම කාල වකවානුවේ උතුරේ කළ සංචාරයේ දී විනාශ වූ රෝහල් පද්ධතී පිළිසකර කර යාපන ජනතාවගේ සෞඛ්‍ය තත්ත්වය නගාලීමට කටයුතු කරන ලදී. දිවයිනේ තිබූ සෑම රෝහලකම අඩුපාඩු සපුරාලීමට ද කටයුතු කරන ලදී.1977 දී අම්පාර රෝහල පැවැති තත්ත්වය ගැන සිහිපත් කරන විට එම රෝහල අද ඉතාමත් දියුණු තත්ත්වයකට පත් වී ඇත. එම කාර්යයට ස්ථිර අඩිතාලමක් දැමීමට හැකි වූයේ එතුමා සෞඛ්‍ය, පෝෂණ හා සුභසාධන අමාත්‍ය ධුරදරන කාලය තුළ දී ය. කොළඹ, නුවර, ගාල්ල වැනි ප්‍රධාන රෝහල්වල තත්ත්වයකට සමාන මට්ටමට අම්පාර රෝහල දියුණු කිරීම කාගේත් ප්‍රශංසාවට හේතු වී ඇත.වත්මන් සෞඛ්‍ය ආරක්‍ෂණ හා පෝෂණ අමාත්‍යතුමාගේ අධීක්‍ෂණය යටතේ ද එම රෝහලේ සංවර්ධන කටයුතු තවදුරටත් කරගෙන යාම අගය කළ යුතු කරුණකි. දිස්ත්‍රික්කයේ ග්‍රාමීය රෝහල් දියුණු කිරීම තුළින් එම ජනතාවට සෙතක් සැලසෙනවා මෙන්ම නාගරික රෝහල්වල තදබදයට ද පිළියමක් වන බව තේරුම් ගත් එතුමා දිස්ත්‍රික්කයේ ප්‍රධාන රෝහල් ගණනාවක්ම උසස් මට්ටමට දියුණු කරන ලදී. කල්මුණ උතුර සහ දකුණ, අක්කරපත්තුව, පොතුවිල්, මහඔය, දෙහිඅත්තකණ්ඩිය මූලික රෝහල් ද, පදියතලාව, ගොනාගොල්ල, පන්නල්ගම සහ දමන ග්‍රාමීය රෝහල් ද දියුණු කිරීමට පියවර ගෙන ඇත. මේ සෑම රෝහලක්ම අම්පාර රෝහලට සෑහෙන දුරකින් පිහිටා තිබීම නිසා එම රෝහල්වලට ද අවශ්‍ය ගිලන් රථ ලබාදීමට කටයුතු කරන ලදී. අම්පාර නගරයට අඩුපාඩුවක්ව තිබූ රාජ්‍ය ඔසුසලක් ලබාදීම ජනතාවට මහත් සහනයකි.පාර්ලිමේන්තුවට පත්වූ දා සිට තමා දැරූ සියලුම අමාත්‍ය තනතුරු තුළින් මුළු රටටත් විශේෂයෙන් අම්පාර දිස්ත්‍රික්කයටත් මහත් සේවයක් කළ දයාරත්න මැතිතුමාට අවුරුදු 35 ක් අඛණ්ඩව අපරාජිතව පාර්ලිමේන්තුව නියෝජනය කිරීමට හැකි වූයේ සැම විටම ජනතාවට සමීපව සිටි බැවිනි. රාජ්‍ය බලය ඇතත්, නැතත් අම්පාර ජනතාව හමුවන කාලසටහනෙහි වෙනසක් සිදු නොවිණි.  නිතර සිනාමුසු මුහුණෙන් කටයුතු කරන මෙතුමා මානව දයාවෙන් පිරි පුද්ගලයෙක් විය. සේවය ලබාගැනීමට තමා ළඟට පැමිණෙන ඕනෑම අයෙකුට යම් සහනයක් සැලසීම එතුමාගේ අභිලාෂය විය. දයාරත්න මැතිතුමා කිසිම දිනක දේශපාලන පළිගැනීමක් නොකළ නායකයකු ලෙස හැඳින්විය හැක.දයාරත්න මැතිතුමාට ශ්‍රී ලංකාවේ දේශපාලනය තුළ වාර්තා තුනක් පිහිටුවීමට භාග්‍ය ලැබී ඇත. එනම්,1. නිදහස් ශ්‍රී ලංකාවේ පාර්ලිමේන්තුවට පත්වූ ප්‍රථම ඉංජිනේරුවරයා වීම.2. ලංකාවේ කැබිනට් අමාත්‍ය ධුරයට පත්වූ ප්‍රථම ඉංජිනේරුවරයා වීම සහ3. රට පාලනය කළ බොහෝ ජනාධිපතිවරුන් යටතේ කැබිනට් අමාත්‍ය ධුර දැරූ එකම අමාත්‍යවරයා වීම.අව්‍යාජ, නිහතමානී, විනයගරුක දේශපාලනඥයෙක් වූ දයාරත්න මැතිතුමාට චිරාත් කාලයක් ජනතා මෙහෙවරේ යෙදෙන්නට ශක්තිය, ධෛර්යය හා නිරෝගී සුවය ලැබේවා! යි ප්‍රාර්ථනා කරමි.අම්පාර නගරසභාවේ උපසභාපති චමින්ද සුගත් සහ අහාර සුරක්ෂිතතා අමාත්‍යංශයේ මාධ්‍ය සම්බන්ධීකරණ ලේකම් ආර්. එම්. සරත් රණසිංහ යන මහත්වරුන්ට.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>26</day>
    </date>
    <link>http://www.dinamina.lk/2012/12/26/_art.asp?fn=f1212263</link>
    <topic/>
    <author>චමීර ඇල්ලදෙණිය</author>
    <content>2004-12-26 සුමාත්‍රා භූමි කම්පාවෙන් *පෘථිවිය අඟහරු ග්‍රහයා‍ දෙසට ඇදී ගිහින් *කොරල්පර ඇතුළු වෙරළ පරිසරය වෙනස් වෙලාකලියුගයට කලින් යුගය ද්වාරප යුගයයි. ද්වාරප යුගයේදී මුහුද ගොඩ ගැලීම නිසා මෙරට ගම් ලක්‌ෂයක්‌ විනාශ වූ බව ඉතිහාසයේ සඳහන් වෙයි. කලි යුගයේදී ද මේ ලක්‌දිව සුනාමියකට හසුවිය. ඒ කැලණි තිස්‌ස රජු දවසය. එයින් වසර දෙදහසකට පමණ පසුව අපි 2004 දෙසැම්බර් 26 වැනිදා සුනාමියකට මුහුණ දුන්නෙමු. ජාතක පොතේ හාරසිය පනස්‌ නම වැනි ජාතකය සමුද්ද වානිජ ජාතකයයි.සමුද්ද වානිජ ජාතයකට අනුව එම දිවයිනටද සුනාමි රළ පහර ගලා එන්නේ පොහොය දිනකය. 2004 දෙසැම්බර් 26 වැනිදා ද පොහොය දිනයකි. සුනාමියක් වැළැක්වීමට හෝ නිරවද්‍යව අනාවැකි පළකිරීමට හෝ නොහැක. අවශ්‍ය තරම් විශාලත්වයක් සහිත භූමිකම්පාවක් නිවැරදි ස්ථානයක සිදු වුවද මෙය අපහසුවේ. සාගර විද්‍යාඥයෝ හා භූකම්පන විද්‍යාඥයෝ සෑම භූමිකම්පනයක්ම විශ්ලේෂණය කර වෙනත් සාධක බොහොමයක්ද, සැළකිල්ලට ගෙන එමඟින් සුනාමි අනතුරු ඇඟවීමක් නිකුත් කර යුතු දැයි තීරණය කරති.සුනාමියක් සිදුවීමට ආසන්න වන විට අනතුරු සංඥා බොහෝමයක් ඇති අතර, සුනාමියෙන් සිදුවන හානිය අවම කර ගැනීමට ක්‍රමවේදයන් සකස් කර ති‍බේ. මොළය යොදාගන්නා වැදගත්ම හා නිරතුරුවම නිරීක්ෂණයට ලක්වන පද්ධතිය වන්නේ සාගර පතුලේ පීඩන සංවේදකයයි. මේවා බෝයාවන්ට අමුණා මුහුදේ පිහිටුවා ඇත. මේවා ඉහළ ජල මට්ටමේ පීඩනය නිරතුරුවම නිරීක්ෂණය කරයි. සුනාමියේ අඳුරු සෙවනැලි අප අතර තවමත් පවතී.දකුණු වෙරළ තීරයේ ගමන් ගන්නා ඕනෑම කෙනෙකුට සුනාමියේ භයානක තත්ත්වය දැක ගැනිමට හැකියාව පවතී. සුන්බුන් බවට පත්ව තිබෙන ගොඩනැගිලිවල අවශේෂ කොටස් සුනාමියේ අසුන්දරකම කියා පායි.සුනාමියෙන් පසුව මේ රට ගොඩනැගීමට විශාල පරිශ්‍රමයක් දැරිමට සිදුවිය. යුද්දය පැවැති වකවානුවක පවා විපතට පත්වුවන්ට සහන සලසා දෙමින් රජය හා රජ්‍ය නොවන සංවිධාන විශාල කාර්යභාරයක් සිදු කළහ.ජාතික ආපදා සහන සේවා මධ්‍යස්ථානයේ අධ්‍යක්ෂ නිමල් හෙට්ටිආරච්චි මහතා පවසන ආකාරයට දිස්ත්‍රික්ක 13 ක ප්‍රාදේශීය ලේකම් කොට්ඨාස 57 ක් මේ විපතට හසුවිය. පුද්ගලයන් ලක්ෂ 10 ක් පමණ තුවාල ලබා අවතැන් වූ අතර නිවාස ලක්ෂයකට වැඩි ගණනක් විනාශ විය. රටට වූ සමස්ත ආර්ථික පාඩුව රුපියල් කෝටි 3800 පමණ බව ආපදා සහන සේවා මධ්‍යස්ථානය පෙන්වා දෙයි.2004 දෙසැම්බර් 26 දින සුමාත්‍රා දිවයින අසල සිදුවූ රිච්ටර් මාපකයේ විශාලත්වය 9.3 ක් වූ සුනාමිය නිසා අපට විපත් රැසක් ඇතිවිය.. සාගර පත්ල ආසන්නව හෝ සාගර පත්ලට කිලෝමීටර 70 දක්වා කාලයේදී සිදුවන නොගැඹුරු භූමිකම්පා නිසා සුනාමි ඇතිවේ. භූමි කම්පාවකදී පාෂාණ කොටස් දෙකක් අතර එකිනෙකට සාපේක්ෂව චලනයක් ඇතිවී භූ විභේදනයක් ඇතිවේ.එම විභේදනය දිගේ එක් පාෂාණ කොටසක් සිරස්ව ගමන් කළහොත් ඊට ඉහළින් ඇති විශාල ජල ප්‍රමාණයක් ඉහළට එසවේ. එවිට සුනාමි තරංග ආරම්භ වෙයි.2004 දෙසැම්බර් 26 වැනිදා සිදුවූයේ එවැනි සිරස් භූ තට්ටු විභේදනයක් සහිත භූමි කම්පාවකි. කෙසේ වුවත් සුනාමි ඇතිවීමට නම් රිච්ටර් මාපකයේ 6 ට වැඩි භූමි කම්පාවක් ඇති විය යුතුය.2004 දෙසැම්බර් 26 දින සිදුවූ ඒ මහා විපත එසේ මෙසේ අමතක කළ යුතු දෙයක් නොවේ. විදෙස් රටවල හා ජගත් රාජ්‍ය නොවන සංවිධානවල ආධාර ඇතිව අපේ රට ඉක්මනින් ම නැගි සිටි නමුත් මෙවන් විපත් ඉදිරියටත් ඒමට ඉඩ ඇති බව දැන කියා සිටිය යුතු බව අපි අවධාරණය කරමු. ඊට මුහුණදීමට සුදුසු සැලැසුම් සකස් කළ යුතුයි.සුනාමියෙන් ජීවිතක්ෂයට පත්වූ අය සැමරීමටත් සුනාමි හා ස්වාභාවික ආපදා පිළිබඳ රටම දැනුම්වත් කිරීම පිණිසත් රජය සෑම වසරකම දෙසැම්බර් 26 වැනිදා ජාතික ආරක්ෂක දිනය ලෙස නම්කර තිබේ.‘සුරක්ෂිත ශ්‍රී ලංකාවක්‘ තේමාව යටතේ දැනුවත් වෙමු - ආපදා දුරලමු උප තේමාව යටතේ බදුල්ල දිස්ත්‍රික්කය කේන්ද්‍රකොට ගනිමින් මෙවර ආරක්ෂිත දිනය සැමරීමට රජය තීරණය කර ඇත. එමෙන්ම ජාතික සුරක්ෂිත දිනය ලෙසද අද (26) දින නම් කිරීමට ද නියමිතය.මේ අතර අපේ රටේ දැනට පූර්ව සුනාමි අනතුරු ඇඟවීමේ මධ්‍යස්ථානය වශයෙන් ක්‍රියාත්මක වන්නේ කාලගුණ විද්‍යා දෙපාර්තමේන්තුවයි. ඒ සඳහා තොරතුරු ලබා ගැනීමට ශාන්තිකර සාගර සුනාමි පූර්ව අනතුරු ඇඟවීමේ මධ්‍යස්ථානය සහ ජපාන සුනාමි පූර්ව අනතුරු ඇඟවීමේ මධ්‍යස්ථානය සමඟ ඒකාබද්ධව කටයුතු කරනු ලැබේ.ඊට අමතරව ලොව අනෙක් කාලගුණ විද්‍යා අංශත් සුනාමි පූර්ව අනතුරු ඇඟවීමේ පද්ධතිය සමඟ ඒකාබද්ධව ලොව කොතැනක හෝ භූමි කම්පාවක් හෝ ඒ සමඟ සුනාමියක් ඇතිවේදෝයි අප මධ්‍යස්ථානය දවසේ පැය 24 පුරාම පරීක්ෂාවෙන් සිටී.අපේ කාලගුණ විද්‍යා දෙපාර්තමේන්තුවට අනුබද්ධ සුනාමි පූර්ව අනතුරු ඇඟවීමේ මධ්‍යස්ථානය මඟින් පූර්ව සුනාමි අනතුරු ඇඟවීමක් මුලින් ම නිකුත් කරනු ලබන්නේ රිච්ටර් මාපකයේ 6.5 ක් හෝ ඊට වැඩි භූමි කම්පාවක් සුනාමි ඇතිවීමට ඉඩ ඇති ස්ථානයක සිදුවූ විටය.කෙසේ වුවත් භූමිකම්පාව සිදුවූ ස්ථානය අනුවත් එහි තීව්‍රතාව අනුවත් අනතුරු ඇඟවීම නිකුත් කිරීම තීරණය වේ.උදාහරණයක් ලෙස රිච්ටර් මාපකයේ 7.5ක ප්‍රබලතාවක් ඇති භූමි කම්පාවක් ඉන්දුනීසියාව අසල සිදුවුවහොත් අනතුරු ඇඟවීම වහාම නිකුත් කරනු ලැබේ. එම අනතුරු ඇඟවීම භූමිකම්පාව සිදුවී විනාඩි 10 ක් ඇතුළත රටටම ලැබෙන පරිදි නිකුත් කරනු ලබන බව කාලගුණ විද්‍යා දෙපාර්තමේන්තුව පවසයි.ඉන්පසුව අදාළ භූමි කම්පාව සිදුවූ ප්‍රදේශයේ මුහුදු මට්ටම පිළිබඳව තොරතුරු හා නැවත අනතුරු ඇඟවීම් පිළිබඳ තොරතුරු වහාම හවායි පිහිටි ශාන්තිකර සාගර සුනාමි අනතුරු ඇඟවීමේ මධ්‍යස්ථානය හා ජපානයේ කාලගුණ විද්‍යා දෙපාර්තමේන්තු සමඟ අනුබද්ධ සුනාමි අනතුරු ඇඟවීමේ මධ්‍යස්ථානය හරහා මෙන්ම ලොව අන් භූමිකම්පා හා සුනාමි පිළිබඳ තොරතුරු නිකුත් කරන කාලගුණ විද්‍යා ආයතන හරහා තොරතුරු ලබාගනු ලැබේ.පාරිසරික බලපෑමසුමාත්‍රා දුපත් වල ඇති වු භූමිකම්පාව හේතුකොටගෙන පෘථිවිය සිය කක්ෂය වටා භ්‍රමණය වීම කෙරෙහි බලපෑමක් සිදු වී ඇති බව කැලිෆෝනියා විශ්ව විද්‍යාලය මගින් කළ අධ්‍යයනයකින් හෙළි වී ඇත. මේ අනුව අගහරු ග්‍රහයා දෙසට මදක් තල්ලු වී ගොස් ඇත.භූගෝල විද්‍යාඥ රිචඩ් ග්‍රොස් පවසන ආකාරයට පෘථිවිය කක්ෂය වටා භ්‍රමණය වීමට ගතවන කාලය මයික්‍රෝ තප්පර තුනකින් වෙනස් වී ඇත.මේ වෙනස්කම් නිසා පෘථිවිය කාලගුණික වෙනස්කම් රැසකට ලක් වී ඇත.සුමාත්‍රා දුපත් මීටර් 100 කින් නිරිත දෙසට තල්ලු වී ඇත.එමෙන්ම කොරල් පර ඇතුළු වෙරළ පාරිසරික පද්ධතීන් රැසක් වෙනසකට ලක් වී ඇත.ආර්ථික බලපෑමසුනාමි රළ හේතුකොටගෙන ආසියාතික රටවල ආර්ථිකය කෙරෙහි දැඩි බලපෑමක් ඇතිවිය.ධීවර,සංචාරක හා වෙරළ ආශ්‍රිත සුළු පරිමාණ කර්මාන්ත රැසක් සුනාමි රළින් විනාශයට පත්විය.සුනාමි රළ ක්‍රියාකාරිත්වය හේතුවෙන් ධීවර කර්මාන්තයට සිදු වු බලපෑම පිළිබඳව සලකා බැලීමේදී සුනාමි රළ ක්‍රියාකාරිත්වය බලපෑ රටවල් 11තුළම ධීවර කර්මාන්තයේ නියැලෙන ධීවරයින්,ධීවර ආම්පන්න,ධීවර යාත්‍රා හා ධීවරයන්ගේ නිවාස විනාශයට පත්විය.ඒ අනුව සුනාමි තත්ත්වයක් ඇත්නම් ඊට පසු සුනාමි අනතුරු ඇඟවීමේ තවත් ස්ථිර දැඩි නිවේදනයක් නිකුත් කරනු ලැබේ. මේ සියලු නිවේදන – අනතුරු ඇඟවීම් නිකුත් කිරීමට විද්යුත් ජනමාධ්‍ය, පොලිස් හදිසි ඇමතුම් පද්ධතිය, ත්‍රිවිධ හමුදාව, ශබ්ද විකාශන පද්ධති හා සුනාමි අනතුරු ඇඟවීමේ කුළුණුවල ශබ්ද මෙන්ම ආපදා කළමනාකරණ ඒකකවල සන්නිවේදන පද්ධතියද උපයෝගී කරගනු ලැබේ. 0112686686 දුරකථන අංකය මඟින් සුනාමි අනතුරු ඇඟවීම් ගැන විස්තර ගත හැකිය.සුනාමියක් ආවොත් ආරක්ෂාවීමට උපදෙස්* සුනාමියෙන් ආරක්ෂාවීමට පෙර සූදානම ඉතා වැදගත් වේ. ඔබ වෙරළ අසල පදිංචිව සිටීනම් හෝ වෙරළ අසල රාජකාරියක යම් කටයුත්තක නිතර නිරතව සිටීනම් සුනාමියක් ඇතිවුවහොත් ඉන් ආරක්ෂා වීම පිළිබඳව මුලින්ම පවුලේ අය සමඟ හිතවතුන් සමඟ සාකච්ඡා කොට සුනාමියෙන් ආරක්ෂාකාරී වීමට පූර්ව වැඩ පිළිවෙළක් සැලැස්මක් සකස් කරගත යුතුය.* ඒ සමඟම ප්‍රදේශයේ සිදුවන භූමිකම්පා විශාල ශබ්ද ආදී අනතුරු දායක දේ පිළිබඳව ද අවධානයෙන් සිටීම ආරක්ෂා සහිතය.*  ඒ සමඟම ඔබ වෙරළ තීරයේ හෝ ආසන්නයේ පදිංචිව සිටීනම් අද හෙටම ඔබේ නිවසට ඔබ සිටින ස්ථානයට ආසන්නව ආරක්ෂාව සහිත අවම ලෙස අඩි 30 ක් වත් උස කඳුගැටයක් හෝ තට්ටු 2-3 ක් සහිත තට්ටු ගොඩනැඟිල්ලක් හෝ හඳුනාගත යුතුයි.* එම ආරක්ෂිත ස්ථානයට යාමට හැකි කෙටිම හා පහසුම ගමන් මාර්ගය ද හඳුනාගත යුතුයි. ආරක්ෂිත ස්ථානය වෙරළේ සිට කිලෝමීටරයක් වත් දුරින් තිබේ නම් වඩාත් ආරක්ෂිතය.* සුනාමි අනතුරු ඇඟවීමක් ලද විගස හැකි ඉක්මනින් මුහුදු වෙරළාසන්නයෙන් ඉවත්ව ආරක්ෂිත ස්ථානය කරා යන්න.* අසල්වැසි අයටත් පණිවුඩය ලබාදීමට කාරුණික වන්න. අනතුරු ඇඟවීම ලද විගස ගෙදොර දොර බඩු භාණ්ඩ පිළිබඳ සොයා ප්‍රමාදවීමෙන් වළකින්න.* එසේ වුවත් අවශ්‍ය නම් අත්‍යවශ්‍ය අතේ ගෙන යා හැකි වටිනා භාණ්ඩ පුංචි පෙට්ටියක අසුරා තිබේ නම් එය ගෙනයාමට අවස්ථාව ලැබේ.* කුඩා ගුවන් විදුලි යන්ත්‍රයක් ද එහි ඇත්නම් ඉතා වැදගත් වේ. ඒ අනතුරු ඇඟවීම් පිළිබඳව විස්තර දැනගැනීමට ය.* බොහෝ අවස්ථාවලදී සුනාමි රළ ප්‍රමාණය වෙරළට පැමිණීමට පෙර මුහුදු ජලය ආපසු ගමන් කරමින් පෙන්නුම් කරයි.* මෙය ස්වභාවධර්මයාගේ අනතුරු ඇඟවීමක් ලෙස සලකන්න. වහා ආරක්ෂිත ස්ථානයක් කරා ගමන් කරන්න.* කිසිම හේතුවක් නිසා සුනාමි රළ පෙළ පැමිණෙන තුරු බලා නොසිටිය යුතුය. සුනාමි රළ පෙළ නැවත නැවතත් පැමිණීමට ඉඩ තිබේ.* එමනිසා මුල් ආරක්ෂා සහිත ප්‍රදේශයේ පැය ගණනක් රැඳෙන්න. නැතිනම් ගුවන් විදුලියෙන් කරන අනතුරු ඇඟවීම්වලට සවන් දෙන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n1212271</link>
    <topic>දෝශාභියෝගය මඟහැරීමෙන්අගවිනිසුරුතුමිය අමාරුවේ වැටෙනවා</topic>
    <author>මහින්ද අලුත්ගෙදර</author>
    <content>දෝෂාභියෝගයට අදාළ විමර්ශන ක්‍රියාවලියට මුහුණ නොදී එය මගහැරීමෙන් හා විවිධ උපායමාර්ග ඔස්සේ එම විමර්ශන ක්‍රියාවලිය ප්‍රශ්න කිරීමට ලක් කිරීමෙන් අගවිනිසුරුතුමියගේ සද්භාවය පිළිබඳ ගැටලුවක් මතුවෙන බවත් එය ඉදිරි නෛතික ක්‍රියාවලියේ දී ඇයගේ අවාසියට හේතුවන බවත් නීති ක්ෂේත්‍රයේ ප්‍රවීණයෝ පෙන්වා දෙති.මේ අතර දෝෂාභියෝග ක්‍රියාවලියේ අලුත්ම තත්ත්වය පැහැදිලි කරන විශේෂ ප්‍රවෘත්ති සාකච්ඡාවක් ඊයේ (26) කොළඹ පදනම් ආයතනයේදී පැවැත්විණි. යුක්තිය උදෙසා ජනතා ව්‍යාපාරය විසින් මෙය සංවිධානය කෙරිණි.අගවිනිසුරු ආචාර්ය ශිරාණි බණ්ඩාරනායක මහත්මියට එරෙහිව  ඉදිරිපත් කර තිබෙන දෝෂාභියෝගය සහ ඒ සම්බන්ධයෙන් විමර්ශනය සඳහා පත්කළ පාර්ලිමේන්තු විශේෂ තේරීම් කාරක සභා වාර්තාව ශ්‍රී ලංකාවේ ආණ්ඩුක්‍රම ව්‍යවස්ථාවට අනුකූල බව පාර්ලිමේන්තු විශේෂ තේරීම් කාරක සභාවේ සභාපති සහ පරිසර ඇමැති අනුර ප්‍රියදර්ශන යාපා මහතා අවධාරණය කරයි.මේ සම්බන්ධයෙන් විවිධ චෝදනා නැඟුවද ඒ සියල්ල ප්‍රතික්ෂේප කරන බවද ඔවුන් නඟන ‍චෝදනා හා ඇතැම් කරුණු ශ්‍රී ලංකා ව්‍යාවස්ථාවේ සඳහන්ව නොමැති බවද සඳහන් කරයි.1978 වසරේ ව්‍යවස්ථාව මේ වනවිට ශ්‍රී ලංකාවේ ක්‍රියාත්මක බව පෙන්වාදෙන ඇමැතිවරයා මෙවැනි තත්ත්වයකදී පාර්ලිමේන්තුව හරහා විසඳුමක් ලබාගත හැකි බවද ජනාධිපතිවරයාට හෝ ඉහළ මට්ටමේ විනිසුරුවන්ට එරෙහිව දෝෂාභියෝග ඉදිරිපත් කිරීම සඳහා හැකියාව තිබෙන බවද ඒ මහතා පෙන්වා දෙයි.මේ වාර්තාව පාර්ලිමේන්තුවට ඉදිරිපත් කිරීමෙන් අනතුරුව දින 22 ක් ඇතුළත පිළිතුරු සපයන ලෙස අගවිනිසුරුවරියට දැනුම්දුන් බව සඳහන් කළ ඒ මහතා මේ වනවිට එක් කරුණක් වෙනුවෙන් පිළිතුරු සපයා තිබෙන බවද කීවේය.මේ වනවිට පාර්ලිමේන්තු විශේෂ තේරීම් කාරක සභා වාර්තාව පාර්ලිමේන්තුව වෙත ඉදිරිපත්කර තිබෙන බවද ඒ සම්බන්ධයෙන් විවාදයක් පැවැත්වීමෙන් අනතුරුව ජනාධිපතිවරයා විසින් අවසන් ප්‍රකාශය සිදුකරන බවද ඒ මහතා සඳහන් කළේය.පාර්ලිමේන්තු ක්‍රමවේදය අනුව විශේෂ තේරීම් කාරක සභා වාර්තාව ඉදිරිපත්කර තිබෙන අතර අගවිනිසුරුවරියගේ බැංකු වාර්තා, වත්කම් හා බැරකම් ප්‍රකාශ මෙන්ම ට්‍රිලියන නිවාස මිලදී ගැනීම සම්බන්ධ ලියවිලි සම්බන්ධයෙන් මෙහිදී අවධානය යොමු කළ බව සඳහන් කළ පරිසර ඇමැතිවරයා අවසන් දිනයේදී මේ ගැන සාකච්ඡා කළ බවද මේ මාසයේ 12 දා යළි හමුවී ලබන 7 දා යළි විභාගය ආරම්භ කරන බව පැවසුවද අගවිනිසුරුවරිය හා ඇයගේ නීතීඥවරුන් ඉන් ඉවත්ව ගිය බව සඳහන් කළේය.මේ අතර ඒ මහතා පෙන්වා දුන්නේ කාරක සභා නියෝග අනුව අගවිනිසුරුවරිය සමඟ එක් නියෝජිතයකු පමණක් පෙනී සිටිය යුතු වුවද ඇයගේ ඉල්ලීම අනුව ඇය සමඟ නීතීඥයන් 7 දෙනකුට අවස්ථාව ලබාදුන් බවත් ඔවුන් සමඟ හොඳින් වැඩ කළද පසුව විපක්ෂයේ මන්ත්‍රීවරුන්ද තේරීම් කාරක සභාවෙන් ඉවත්ව ගිය බවත්ය.එයින් පසුව අදාළ ලේඛන පරීක්ෂා කිරීම සඳහා ඒවා ඉදිරිපත් කළ පුද්ගලයන් කැඳවා කටයුතු කළ බව සිහිපත් කළ අනුර ප්‍රියදර්ශන යාපා මහතා මේ සම්බන්ධ අවසන් වාර්තාව පාර්ලිමේන්තුවට ඉදිරිපත් කළ බවද දෝෂාභියෝගය මඟින් අගවිනිසුරුවරියට එරෙහිව චෝදනා 14 ක් ඉදිරිපත් කළද එයින් 3 කට ඇය වැරැදිකාරිය මෙන්ම තවත් දෙකකට නිවැරැදිකාරිය වශයෙන් ප්‍රකාශ කළ බවද පෙන්වා දුන්නේය.මෙහිදී විපක්ෂයේ මන්ත්‍රීවරුන් ඉවත්ව නොගියා නම් වාර්තාවට විරුද්ධව යෝජනා ඉදිරිපත් කිරීමට තිබු බවද එවැන්නක් සිදු වූවානම් එම සටහන් ද වාර්තාවට ඇතුළත් කිරීමට කමිටුවට සිදුවන බව සඳහන් කළ ඇමැතිවරයා ඔවුන් ඉවත්ව නොගියා නම් තවදුරටත් විමර්ශන කටයුතු සිදු කිරීමේ හැකියාව තිබෙන බවද මේ සඳහා වන සියලු ලියවිලි අගවිනිසුරුවරිය සතු වූ බවත් පැවසීය.විපක්ෂයේ මන්ත්‍රීවරුන් මෙන්ම අගවිනිසුරුවරිය හා ඇයගේ නීතීඥයන් මේ තේරීම් කාරක සභාවට දිගටම සහභාගි වූවා නම් ඔවුන්ගේ යෝජනා ඉදිරිපත් කිරීමට අවස්ථාව තිබූ බවද පාර්ලිමේන්තු බහුතරයක් විසින් චෝදනා පත්‍රයක් ඉදිරිපත් කිරීමෙන් අනතුරුව කතානායකවරයා විසින් පත්කරන තේරීම් කාර්ක සභාවක් හරහා පාර්ලිමේන්තුවට වාර්තාවක් ඉදිරිපත් කොට අනතුරුව ඒ සම්බන්ධයෙන් ජනාධිපතිවරයා ප්‍රකාශකයක් කිරීම සාමාන්‍යයෙන් සිදුවන්නක් බවද කීය.අගවිනිසුරුවරියත් සමඟ කිසිඳු ගැටුමක් නොමැති බව සඳහන් කළ ඇමැතිවරයා ඇයට නින්දා කිරීම, හෙළා දැකීම හෝ බැනවැදීමක් කිසිඳු අවස්ථාවක සිදුව නොමැති බවද විවිධ ගැටලු හා අවශ්‍ය පැහැදිලි කිරීම් සම්බන්ධයෙන් මන්ත්‍රීවරුන් තර්ක කරන බවද පෙන්වා දුන්නේය.මේ අතර ඒ මහතා සඳහන් කළේ තේරීම් කමිටුවේ නියෝජිතයන් අධිකරණය හමුවේ පෙනිසිටීම සම්බන්ධයෙන් මෙතෙක් තීරණයක් ගෙන නොමැති බවද ඕනෑ අයකුට සීමාවක් තිබෙන බවද සඳහන් කළේය.මේ සම්බන්ධයෙන් තවදුරටත් ඒ මහත් සඳහන් කළේ අදාළ තේරීම් කමිටු වාර්තාවේ කරුණු සොයා බැලීම සඳහා ජනාධිපති මහින්ද රාජපක්ෂ මහතා විසින් ස්වාධීන කමිටුවක් පත් කිරීම තම කමිටුවට කිසිඳු අවතක්සේරුවක් සිදු නොවන බවයි.හිටපු විදේශ කටයුතු ඇමැති රෝහිත බෝගොල්ලාගම මහතා සඳහන් කළේ ජාත්‍යන්තරය විසින් රටක අභ්‍යන්තරය කෙරෙහි උනන්දුවක් දක්වන්නේ ප්‍රජාතන්ත්‍රවාදය සම්බන්ධයෙන් වරදක් සිදුවූ විට බවත් ඕනෑම රටක ප්‍රජාතන්ත්‍රවාදය වෙනුවෙන් ගරු කිරීමට අනෙකුත් රටවල් බැඳී සිටින බවත්ය.ශ්‍රී ලංකාවේ අගවිනිසුරුවරයකුට එරෙහිව දෝෂාභියෝගයක් ඉදිරිපත් කළ පළමු අවස්ථාව මෙය නොවන බව පෙන්වාදුන් බෝගොල්ලාගම මහතා ලෝකයේ තවත් රටවල එවැනි සිද්ධීන් සිදුව තිබෙන බවද සිහිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n1212272</link>
    <topic>ශ්‍රී ලංකා වෛද්‍යවරු ලබාදීමටජනපති මහින්දගෙන් කැමැත්ත</topic>
    <author/>
    <content>කියුබා ජනරජයේ වෛද්‍ය ප්‍රතිකාර ලබමින් සිටින වෙනිසියුලානු ජනර‍ජයේ ජනාධිපති හියුගෝ චාවේස් මහතාගේ සෞඛ්‍ය තත්ත්වය යහපත් අතට ගෙන ඒමට ශ්‍රී ලංකික පළපුරුදු වෛද්‍යවරුන්ගේ සහාය ලබා දීමට ජනාධිපති මහින්ද රාජපක්ෂ මහතා කැමැත්ත පල කර තිබේ.වෙනිසියුලානු ජනර‍ජයේ ජනාධිපති හියුගෝ චාවේස් මැතිතුමාට ඉක්මන් සුවය ලැබේවායි පණිවුඩයක් නිකුත් තරමින් ජනාධිපති මහින්ද රාජපක්ෂ මහතා මේ බව සඳහන් කරයි.වෙනිසියුලානු ජනාතාවගේ හා ශ්‍රී ලංකාව ඇතුළු ලොව පුරා ඔබ මිතුරන්ගේ සුබපැතුම් සහ යාඥා ඔබට ඉක්මන් සුවය උදා කිරිමට ඉවහල්වනු ඇතැයිද එම පණිවුඩයේ සඳහන් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n1212273</link>
    <topic>අගමැති කිරිවෙහෙර වැඳ පුදා ගනී</topic>
    <author/>
    <content>අගමැති දි. මු. ජයරත්න මහතා කතරගම පූජා භූමි පරිශ්‍රයේ දී ආගමික වතාවත්වලට පෙරේදා (25) සහභාගි විය.කිරිවෙහෙර වැඳ පුදා ගත් අගමැතිවරයා කිරිවෙහෙර රජ මහා විහාරයේ විහාරාධිපති අලුත්වැව සෝරත නායක හිමියන් බැහැ දැක ආශිර්වාද ලබා ගත්තේය.කිරි වෙහෙර අබියස දී මල් පහන් පූජා කොට, බුද්ධ පූජා සහ අෂ්ට ඵල බෝ රුක අබියස දී විශේෂ බෝධි පූජාවකටද සහභාගි විය.අනතුරුව කතරගම මහ දේවාලයට පැමිණි අගමැතිවරයා එහිදී ‍ෙද්වාශීර්වාද පූජාවකටද සහභාගි වූවේය. මේ අවස්ථාවට අගමැති පෞද්ගලික ලේකම් අනුරාධ ජයරත්න මහතා ඇතුළු පිරිසක් සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n1212274</link>
    <topic>සිරිපා වන්දනා සමය අද සිට</topic>
    <author>චමීර ඇල්ලදෙණිය, සබරගමුව සමූහ සහ හැටන් සමූහ චන්දන ජයවීර</author>
    <content>සිරිපා වන්දනා වාරය අද (27) ආරම්භ කෙරේ. සිරිපා වන්දනාව ආරම්භ කිරීම සඳහා සධාතුක කරඬුව සමන් දෙවි පිළිරුව සහ දේවාභරණ රැගත් පෙරහර පැල්මඩුල්ල ගල්පොත්තාවල රජමහාවිහාරයෙන් ඊයේ (26) පිටත් විය.ශ්‍රී පාදස්ථානාධිපති රත්නපුර දිසාවේ ප්‍රධාන සංඝනායක බෙන්ගමුවේ ධම්මදින්න හිමියන්ගේ අනුශාසනයෙන් චාරිත්‍රානුකූලව ආගමික වතාවත් සිදු කරමින් ඊයේ සමන් දෙවි පිළිරුව වැඩම කරවන ලදී. සබරගමුව පළාත් ප්‍රධාන ඇමැති මහිපාල හේරත්, ඇමැති ඩබ්ලිව්.ඩි.ජේ සෙනෙවිරත්න පොලිස්පති එන්.කේ ඉලංගකෝන් මහත්වරුද මේ අවස්ථාවට සහභාගී වූහ.සිරිපතුල සදුන් දියෙන් දොහොවා ප්‍රථම බුද්ධ පුජාව සිදු කිරිමට නියමිතය. උඩමළුවට වැඩම කරන කොත් වහන්සේ පැළදවීම හා දොළොස් මහේ පහන දැල්විමද අද දින සිදු කෙරේ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n1212275</link>
    <topic>නත්තල් දා අනුරපුරේදීබිලින්දෝ 29ක් උපදිති</topic>
    <author>අනුරාධපුර මධ්‍යම විශේෂ</author>
    <content>සාමයේ පණිවුඩය ලොව පුරා පැතිර වු ජේසුතුමන්ගේ උපත සිහිගැන්වෙන අසිරිමත් නත්තල් දිනය දා අනුරාධපුර ශික්‍ෂණ රෝහලේදී බිලිඳුන් 29 දෙනකු උපත ලැබු බව අනුරාධපුර ශික්‍ෂණ රෝහලේ නියෝජ්‍ය අධ්‍යක්‍ෂිකා වෛද්‍ය අයන්ති කරුණාරත්න මහත්මිය පැවසුවාය.25 වන දින ගෙවී ගිය පැය 24 කාලය තුළ බිලිඳියන් 11 දෙනෙකුත් බිලිඳුන් 18කුත් උපත ලබා ඇති අතර ඔවුන් යහපත් සෞඛ්‍ය තත්වයෙන් සිටින බවද ඇය පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n1212276</link>
    <topic>මහ වැස්සට අනුරපුරේ වැව් 104ක් විනාශයි</topic>
    <author>තෙන්නකෝන් කුලසේකර</author>
    <content>අනුරාධපුර දිස්ත්‍රික්කයේ සුළු හා මධ්‍යම පරිමාණයේ වැව් එකසිය හතරක් ආපදාවට ලක් වී ඇති අතර, ඉන් වැව් තිස්හයක් පූර්ණ වශයෙන් කැඩී ගොස් ඇත.කැඩී ගිය වැව් වර්ෂාව අවසන් වූ වහාම වැලි කොට්ටා අතුරා, ජලය වැව් තුළ රඳවා ගැනීමට කඩිනම් පියවර ගන්නා ලෙස උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා අදාළ නිලධාරීන්ට උපදෙස් දෙන ලදී.වර්ෂාව අවසන් වූ විගස ආපදාවන්ට ලක් වූ වැව් එකසිය හතරම ප්‍රතිසංස්කරණය කිරීම සඳහා ශඛ්‍යතා වාර්තා සකසන ලෙසත් අවශ්‍ය මූල්‍ය ප්‍රතිපාදන ලබා දෙන බවත් ප්‍රධාන අමාත්‍යවරයා පැවැසීය.වැව් ප්‍රතිසංස්කරණ කටයුතු කොන්ත්‍රාත්කරුවන්ට ලබා නොදී පළාත් සභාව සතු නිර්මාණ හා යන්ත්‍රෝපකරණ ඒජන්සිය මඟින් සිදුකිරීමට පියවර ගන්නා ලෙසත් ප්‍රධාන අමාත්‍යවරයා තවදුරටත් අදාළ නිලධාරීන්ට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n1212277</link>
    <topic>ඇෆ්ගනිස්ථානයේ බිම්බෝම්බ ඉවත් කිරීමට ශ්‍රී ලංකාවේ සහාය</topic>
    <author>මහින්ද අලුත්ගෙදර</author>
    <content>බිම්බෝම්බ ඉවත් කිරීම සඳහා අවශ්‍ය දැනුම, උපකරණ හා සහයෝගය ඇෆ්ගනිස්ථාන රජය වෙත ලබා දීමට ශ්‍රී ලංකා රජය තීරණය කරයි.ඒ අනුව බිම්බෝම්බ ඉවත් කිරීම සඳහා ඇෆ්ගනිස්ථානයට ශ්‍රී ලංකාවෙන් ලැබෙන සහයෝගය ‍බෙහෙවින්ම වැදගත්වනු ඇතැයි ආර්ථික සංවර්ධන ඇමැති බැසිල් රාජපක්ෂ මහතා පෙන්වා දෙයි.යුද්ධය හේතුවෙන් බිම්බෝම්බවලට ගොදුරු වූ උතුරු නැඟෙනහිර ප‍්‍රදේශවල බිම් බෝම්බ ඉවත් කිරීමේ කටයුතු ශ‍්‍රී ලංකා හමුදාව ප‍්‍රමුඛ කණ්ඩායම් විසින් සාර්ථකව සිදුකරන ලද බවද ඇමැතිවරයා සඳහන් කරයි.ඒ මහතා මේ බව සඳහන් කළේ ඇෆ්ගනිස්ථාන විදේශ කටයුතු ඇමැති ආචාර්ය සල්මායි රසෝල් මහතා සමඟ ආර්ථික සංවර්ධන අමාත්‍යාංශයේදි පැවැති විශේෂ සාකච්ඡාවේදීය.නිල සංචාරයක් සඳහා ඇෆ්ගනිස්ථාන විදේශ කටයුතු ඇමැතිවරයා ශ‍්‍රී ලංකාවට පැමිණි අතර දෙරට අතර පවතින ද්විපාර්ශවීය සහයෝගීතාව තවදුරටත් ශක්තිමත් කිරීමේ අරමුණින් අධ්‍යාපන, විද්‍යාත්මක, තාක්ෂණික සහයෝගීතාව සහ සංස්කෘතික සහයෝගීතාව සම්බන්ධයෙන් වන ගිවිසුම් දෙකකට අත්සන් තැබීය.මේ සම්බන්ධයෙන් සහ දෙරට අතර සහයෝගීතාව තවදුරටත් වර්ධනයකර ගැනීම පිළිබඳව ආර්ථික සංවර්ධන ඇමැතිවරයා සහ ඇෆ්ගනිස්ථාන විදේශ කටයුතු ඇමැතිවරයා මෙහිදි දීර්ඝ වශයෙන් සාකච්ඡා කෙරිණි.මෙහිදි අදහස් දැක් වූ ඇෆ්ගනිස්ථාන විදේශ කටයුතු ඇමැති ආචාර්ය සල්මායි රසෝල් මහතා සඳහන් කළේ දෙරට අතර ආර්ථික සංවර්ධනය ඇතුළු සියලු කටයුතු වලින් සබඳතා තරකර ගැනීමට කටයුතු සළසන බවයි.ඇෆ්ගනිස්ථානයේ ද්විතියක අධ්‍යාපනය දියුණු කිරීම, සංස්කෘතික හුවමාරුව, සංචාරක ව්‍යාපාරය දියුණු කිරීම ඇතුළු අංශ රැසක් පිළිබඳව මෙහිදි ඇමැතිවරුන් අතර නිල සාකච්ඡා පැවැත්වීමද සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n1212278</link>
    <topic>කෝප් කමිටු වාර්තාව ලබන මස ප්‍රකාශයට</topic>
    <author>චමීර ඇල්ලදෙණිය</author>
    <content>කෝප් කමිටු වාර්තාව ලබන මාසය ඇතුළත ප්‍රකාශයට පත් කරන බව එහි සභාපති මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා පවසයි.මේ වනවිට රාජ්‍ය ආයතන 200ක පමණ ගිණුම් වාර්තා සහ එහි කාර්යභාරයන් සිදුව ඇති ආකාරය පිළිබඳ ගවේෂණය කර අවසන් බවද ඇමැතිවරයා කිවේය.තවත් රාජ්‍ය ආයතන 35ක් පමණ විමර්ශනය කිරීම සඳහා ඉතිරිව ඇති අතර ඉතා කඩිනමින් එම කටයුතු අවසන් කරන බවද ගුණසේකර සඳහන් කළේය.ගතවූ වසර තුළ සෑම දිනයකම කෝප් කමිටුව රැස්වූ අතර එම කටයුතු විමර්ශනය කිරීම සඳහා අධික කාලයක් වැය කිරීමට සිදුවිය. එහිදී රාජ්‍ය ආයතන ප‍්‍රධානීන් ඒ පිළිබඳ උනන්දු කරවා ඉතා කඩිනමින් මේ විමර්ශන කටයුතු අවසන් කිරීමට හැකි උපරිම උත්සාහ දැරූ බවද හෙතෙම කියා සිටියේය.කෙසේ වෙතත් ලබන ජනවාරි මාසය ඇතුළත මේ වාර්තාව පාර්ලිමේන්තුවට ඉදිරිපත් කිරීමට බලාපොරොත්තු වන බවද ඇමැතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n1212279</link>
    <topic>කටුගෙයි හොරා කන්ගැට්ටා මලු</topic>
    <author>මහින්ද අලුත්ගෙදර</author>
    <content>කොළඹ ජාතික කෞතුකාගාරයේ සිදුවූ කෞතුක වස්තු සොරකමට සම්බන්ධ වී ඇත්තේ අන් කිසිවකු නොව ලන්සගේ ප්‍රියන්ත මෙන්ඩිස් නොහොත් ‘කන්ගැට්ටා’ නැමැත්තාම බවට ඒ සම්බන්ධයෙන් ක්‍රියාත්මක විමර්ශනවලින් තහවුරු කරගෙන ඇත.රජය සහ පොලිස් දෙපාර්තමේන්තුව අපහසුතාවට පත්කිරීමේ අරමුණින් මේ පිළිබඳ ඇතැමුන් විවිධ ප්‍රචාරයන් ගෙන ගියද ඒ සඳහා කිසිඳු ඇමැතිවරයකු, ව්‍යාපාර‍කයකු, පොලිස් නිලධාරියකු, විදේශිකයකු හෝ ප්‍රභූවරයකු සම්බන්ධ නොමැති බවද එය මේ පුද්ගලයා කළ සොරකමක් බවට විද්‍යාත්මක විමර්ශනවලින් පැහැදිලිවම සනාථ වී තිබෙන බවද ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා අවධාරණය කරයි.මේ සඳහා කිසිඳු පිටස්තර පුද්ගලයෙකු සම්බන්ධ නොමැති බව පෙන්වාදෙන ඒ මහතා සොරකම සිදුවූ ස්ථානයෙන් ලබාගන්නා ලද ඇඟිලි සලකුණුවලින් ඒ බව සනාථ කරගන්නට විමර්ශන කණ්ඩායම් සමත් වී තිබෙන බවද සඳහන් කරයි. ජ්‍යෙෂ්ඨ නියෝජ්‍ය පොලිස්පතිවරයා මේ බව සඳහන් කළේ පොලිස් මූලස්ථානයේදී ඊයේ (26) පැවැති විශේෂ මාධ්‍ය හමුවකට සහභාගි වෙමිනි.එහිදී වැඩිදුරටත් අදහස් දක්වමින් අනුර සේනානායක මහතා සඳහන් කළේ, පසුගිය මාර්තු මාසයේ 16 දා රාත්‍රියේදී කොළඹ ජාතික කෞතුකාගාරයේ කෞතුක වස්තු සොරකම සිදුව තිබෙන අතර ඒ සම්බන්ධයෙන් පසුදින (17) පොලීසිය වෙත පැමිණිල්ලක් ලැබී තිබෙන බව සිහිපත් කළ ජ්‍යෙෂ්ඨ නියෝජ්‍ය පොලිස්පතිවරයා මේ සිද්ධියට සම්බන්ධ සියලුම පුද්ගලයන් තරා තිරම නොබලා අත්අඩංගුවට ගෙන දඬුවම් කරන ලෙසට ජනාධිපති මහින්ද රාජපක්ෂ හා ආරක්ෂක ලේකම් ගෝඨාභය රාජපක්ෂ මහත්වරු තමා වෙත උපදෙස් දුන් බවද පැවසීය.මේ සොරකම සිදු කිරීම සඳහා අදාළ සැකකරු කෞතුකාගාරය වෙත ගමන්කළ අයුරු, ඒ තුළ සැඟවී සිටි අයුරු, ප්‍රදර්ශන අල්මාරි 4 කි තිබී කෞතුක භාණ්ඩ සොරාගත් ආකාරය මෙන්ම එම ස්ථානයෙන් ඉවතට පැමිණි ආකාරය සම්බන්ධයෙන් දීර්ඝ විස්තරයක් කළ අනුර සේනානායක මහතා මේ සඳහා එම පුද්ගලයාට කිසිවෙකුගෙන් ආධාරක්, උපදෙසක් ලැබී නොමැති බවට ඒ සඳහා සිදු කෙරෙන විමර්ශනවලින් අනාවරණය කරගෙන තිබෙන බවද ප්‍රකාශ කළේය.එම කෞතුකාගාරයේ ආරක්ෂක කැමරා පද්ධතිය දින කිහිපයක සිට අක්‍රියව පැවැති බවද අදාළ සොරකම සිදුවන අවස්ථාවේ එහි රාජකාරියේ නියුක්තව සිටි ආරක්ෂක නිලධාරීන් තිදෙනා නිදාසිටි බවද පැවසූ ඒ මහතා සොරකම් කළ භාණ්ඩ ඉතාම අවම මිල ගණන්වලට විකුණා තිබෙන බවද පෙන්වා දුන්නේය. මේ අතර ඒ මහතා සඳහන් කළේ මේ භාණ්ඩ සම්බන්ධයෙන් දැනුවත්කමක් තිබූ කිසියම් පුද්ගලයෙකුගෙන් උපදෙසක් ලැබුණා නම් අදාළ භාණ්ඩ විකුණා කෝටි ගණනක් මුදල් ඉපයීමට අවස්ථාව තිබූ බවත් අදාළ භාණ්ඩ සොයා ගන්නා විට වැඩි ප්‍රමාණයක් කොටස් වලට වෙන්කර තිබූ බවයි.මේ වනවිට සොරාගත් භාණ්ඩවලින් සියයට 90 ක් පමණ සොයා ගැනීමට හැකිවූ බව සඳහන් කළ ඒ මහතා සෙසු ප්‍රමාණය සොයා තවදුරටත් විමර්ශන ක්‍රියාත්මක බවද සඳහන් කළේය.මේ සම්බන්ධ ප්‍රධාන සැකකරු වන ලන්සගේ ප්‍රියන්ත මෙන්ඩිස් නොහොත් කන්ගැට්ටා නැමැත්තා පසුගිය ඔක්තෝබර් මාසයේ 27 දා මීගමුවේදී අත්අඩංගුවට ගත් බවද මේ වනවිට ඒ සම්බන්ධයෙන් සැකකරුවන් 8 දෙනෙකු අත්අඩංගුවේ පසුවන බවද සඳහන් කළ ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා කන්ගැට්ටා නැමැත්තාගේ ඇඟිලි සළකුණු වලට සමාන ඇඟිලි සළකුණු තුනක් ලබා ගැනීමට හැකි වී තිබෙන බවද පෙන්වා දුන්නේය.මේ සම්බන්ධයෙන් අවශ්‍ය වන නීතිපති උපදෙස් ලබාගෙන අදාළ සැකකාර පුද්ගලයා වෙත නිසි දඬුවම් ලබාදීමට පියවර ගන්නා බවද ලන්සගේ ප්‍රියන්ත මෙන්ඩිස් නොහොත් කන්ගැට්ටා නැමැත්තා විවිධාකාරයේ අපරාධ 70 කට සම්බන්ධ බවට අනාවරණය කරගෙන තිබෙන බවද හෙතෙම කීවේය.මේ අවස්ථාවට සහභාගි වූ ජාතික කෞතුකාගාර දෙපාර්තමේන්තුවේ සහකාර අධ්‍යක්ෂ සෙනරත් වික්‍රමසිංහ මහතා සඳහන් කළේ කෞතුකාතාරයෙන් භාණ්ඩ 221 ක් සොරාගෙන තිබෙන බවත් ඒ සියල්ල ලේඛනගත කරමින් ඡායාරූප ලබාගෙන තිබූ හෙයින් සොයා ගත් භාණ්ඩ කෞතුකාතාරයෙන් සොරාගත් ඒවා බවට තහවුරුකර ගැනීමට හැකිවූ බවත්ය.එහි ආරක්ෂාව වෙනුවෙන් මේ වනවිට පොලිස් මුරපොළක් ස්ථාපිතකර තිබෙන බවද ඒ මහතා සඳහන් කළේය.කොළඹ ජාතික කෞතුකාගාරයේ අධ්‍යක්ෂ රංජිත් හේවගේ මහතා මෙහිදී සඳහන් කළේ කෞතුකාගාර සොරකම සම්බන්ධයෙන් මේ වනවිට පුද්ගලයන් 7 දෙනෙකුගේ වැඩ තහනම්කර තිබෙන බවත් පුද්ගලයන් 9 දෙනෙකුට එරෙහිව චෝදනා ගොනුකර තිබෙන බවත්ය.ආරක්ෂක කැමරා පද්ධතියෙහි දෝෂ තිබෙන බවට ඒ සම්බන්ධයෙන් ක්‍රියාත්මක වන වෘත්තීය පුහුණු අධිකාරියට දැනුම්දී තිබෙන බවද එය නවීකරණය වෙනුවෙන් ක්‍රියා විරහිත කළද මේ වනවිට ආරක්ෂක කැමරා පද්ධතියක් ක්‍රියාත්මක වන බවද සඳහන් කළේය.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n12122710</link>
    <topic>සතුන් වත්තේ සුදු ව්‍යාඝ්‍ර ධේනුවට පැටවු දෙදෙනෙක්</topic>
    <author>රාවතාවත්ත සමූහ රෝහන සිල්වා</author>
    <content>දෙහිවල ජාතික සත්වෝද්‍යානයේ සුදු ව්‍යාඝ්‍ර ධේනුවක පැටවුන් දෙදෙනකු පසුගිය 24දා ප්‍රසූත කළාය.ශ්‍රී ලංකා – චීන සත්ත්ව හුවමාරු වැඩසටහන යටතේ චීනයේ ෂියැං - සියැං සෆාරි උද්‍යානයෙන් 2009 වර්ෂයේ මේ සුදු ව්‍යාඝ්‍ර යුවළ දෙහිවල සත්වෝද්‍යානය වෙත රැගෙන එනු ලැබූ අතර මීට මාස කිහිපයකට පෙර ව්‍යාඝ්‍ර ධේනුව පැටවුන් තිදෙනකු බිහිකලද වගකිව යුතු සත්වෝද්‍යාන බලධාරීන්ගේ අත්තනෝමතික ක්‍රියා හේතුවෙන් ව්‍යාඝ්‍ර පැටවුන් තිදෙනා මිය ගොස් තිබුණි.කෙසේ වූවද අලුත උපන් සුදු ව්‍යාඝ්‍ර පැටවුන් සහ මව යහපත් සෞඛ්‍ය තත්ත්වයෙන් පසුවන බවත්, සත්වෝද්‍යානයේ වගකිව යුතු සියලු අංශ එක්ව සාකච්ඡා කර ගත් තීරණයන්ට අනුව මෙවර පැටවුන් රැකබලා ගැනීමේ කටයුතු සිදුකෙරෙමින් පවත්නා බව සත්වෝද්‍යාන ආරංචිමාර්ග සඳහන් කරයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n12122711</link>
    <topic>උඳුවප් පොහෝදා</topic>
    <author>තෙරුවන් සරණයි පිටිගල විජිත හිමි</author>
    <content>නමෝතස්ස භගවතො අරහතො සම්මා සම්බුද්ධස්ස “සඤ්ඤා විරත්තස්ස නසන්ති ගන්ථා පඤ්ඤා විමුත්තස්ස නසන්ති මොහා සඤ්ඤංච දිට්ඨිංච සෙ අග්ගහෙසුං තෙ ඝට්ටයන්තා විවරන්ති ලොකේ ප්‍රඥාව ඇති අයට මෝහය නැත සුපින්වත !අද උඳුවප්පුර පසළොස්වක් පොහොය දවසයි. සඟමිත් තෙරණින් වහන්සේ සිරි මහ බෝධි අංකුරයක් රැගෙන සිරිලක් දෙරණට වැඩම කළේ අදවන් දවසකයි.සිරිලක සිරිසම්බුදු සසුන සිව්වනක් පිරිසෙන් සපුරනු වස් භික්ෂූණී සසුන පිහිටුවාලීම ඇයගේ වැඩමවීමෙන් සිදුවිය. හෙළදිව කාන්තා පිරිසට පැවිදිවීමේ දොරටු විවෘත වූ දිනය අද හෙයින් අතිශය වැදගත් වේ.සිරිමහ බෝ සමිඳුන්ගේ දක්ෂිණ අංකුරය වැඩමවා මහමෙවුනාවේ රෝපිත කළ බැවින් හෙළ රට වැසි සැම ලැබූූ අසිරිය අපමණය. ඒ බෝ සමිඳුගේ පිහිට රැකවරණය නිසා අදද අප සැම සහනයෙන් සැනසිල්ලෙන් කල් ගෙවන්නෙමු.අපේ සාහිත්‍යය පෝෂණය විය. රට දැය සමය ප්‍රබෝධමත් විය. සිවුරේ සෙවණ ලබමින් බුදු බණ නැමැති කිරි පානය කරමින් පෝෂණය ලැබූ හෙළ දරුවෝ එදා මෙන්ම අදද සිටිති.අනුබුදු මිහිඳු මහ රහතන් වහන්සේ සහ සඟමිත් තෙරණිය වැඩම කොට අපට දායාද කළ හෙළ උරුමය, සංස්කෘතිය අනුගමනය කරන මෙරට වැසියෝ ජාති කුල බසින් නොතකා සමගියෙන් සමාදානයෙන් සහනශීලීව කල් ගෙවූහ.අද ඒ අප සතු සාමය සමගිය සමෘද්ධිය අඩුවෙමින් පවතී. එයට හේතුව විවිධ දෘෂ්ඨිවල ගැලී එකිනෙකා සමඟ වාද විවාද කරමින් අන්ධ පිරිසක් සෙයින් බොහෝදෙනා කටයුතු කිරීමයි. මා මාතෘකා කළ ගාථාවේ තේරුම ඔබද හිතට ගන්න.‘සංඥාවෙන් තොරවුවහුට කෙළෙස් හැම නැත්තා හ. ප්‍රඥාවෙන් යුක්ත වූවහූට මෝහය නැත්තාහ. සංඥා දෘෂ්ටි වශයෙන් තදින් අල්ලා ගත්ත අය ඔවුනොවුන් සමඟ වාද විවාද කරමින් ලොව හැසිරෙති.” බුදුරජාණන් වහන්සේ දෙසූ දහම දර්ශනයකි. දෘෂ්ටි සියල්ල බැහැර කළ අයට දර්ශන සම්පත්තිය උදාකර ගත හැකිය.දර්ශනය යනු ඇත්ත ඇති සැටියෙන් පසක්කර ගැනීමයි. යමක හෝ යම් ගැටලුවක යථා ස්වභාවය අවබෝධ කර ගැනීමට පමණක් නොව ගැටලු හඳුනාගෙන ඒවාට නිසි පිළියම් කිරීමටද, ගැටලු විසඳා ගැනීමට ද මෙම දර්ශන සම්පත්තිය උදාකර ගැනීම අවශ්‍ය වේ. බුදුදහම හේතුඵලවාදී දර්ශනයකි. අහේතුකව ප්‍රශ්න ඇති නොවේ.හේතු සාධක සහිතවම ප්‍රශ්න ඇති වේ. ඒවාට විසඳුම නුවණින් විමසා බලා විචාර බුද්ධියෙන් කටයුතු කරන විවිධ දෘෂ්ටි නැමැති පාට පාට කණ්ණාඩි වලින් නොබලා පියවි ඇසින් නුවණින් ලොව දෙස බලන්නෙකුට දර්ශනයෙන් යුක්ත වූ අයට සියලු ගැටලු විසඳා ගත හැකි වේ.අද සිරිලක් දෙරණෙහි දෘෂ්ටිගතිකයෝ බහුල වී ඇත. එබැවින් ගැටලුද අධික වී ඇත. ඉහත බුදුබණ පදය සිතට ගෙන වාද විවාද ඉවතලා සමඟියෙන් සමාදානයෙන් විසීමට සියල්ලෝම අදිටන් කරගත යුතුය.එය බුදුරජාණන් වහන්සේට සහ මිහිඳු රහතන් වහන්සේට, සඟමිත් තෙරණින් වහන්සේට කරන ලොකුම උපහාරය වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=n12122712</link>
    <topic>අට වසරකට පෙර නැගු ණු සුනාමි කඳුළු නැත තවම වියැළී</topic>
    <author>ජයසිරි මුණසිංහ, සුභාෂිනි සේනානායක, අම්බලන්ගොඩ සමූහ, මඩකළපුව සමූහ</author>
    <content>සැහැසි වූ චණ්ඩ රළ පෙළ නොමිනිස් වෙස්ගෙන ගොඩබිමටවිත් කළ සුනාමි මහා විපත සිදුවී අට වසරක් සපිරි ඊයේ (26) රටපුරා සර්ව ආගමික වත්පිළිවෙත්වලට මුල්තැන දෙමින් ජාතික ආරක්ෂිත දිනය හැඟුම්බරව සැමරූහ.සුනාමියෙන් ජීවිතක්ෂයට පත්වූවන්ට පුණ්‍යානුමෝදනා කිරීම හා විපතට පත්ව අභීතව නැඟී සිටි පිරිසට ආශීර්වාද ප්‍රාර්ථනා කිරීම සර්ව ආගමික වැඩසටහන්වල මුඛ්‍ය පරමාර්ථය විය.හතලිස් දහසකට අධික ශ්‍රී ලාංකිකයන් පිරිසකගේ ජීවිත සයුරු රළ අතරේ සඟවාලූ තත්ත්පර කිහිපය ඊයේ (26) පෙරවරු 9.25 සිට 9.27 දක්වා මිනිත්තු දෙක නිශ්ශබ්දතාවයෙන් රට පුරා සැමරූහ.2006 වසරේ දී දෙසැම්බර් 26දා ජාතික ආරක්ෂිත දිනය ලෙස නම් කිරීමෙන් අනතුරුව ඊයේ පෙරවරුවේ ජාතික උත්සවය ඌව පළාත් අධ්‍යාපන අමාත්‍යාංශයේ දී පැවති අතර කථානායක චමල් රාජපක්ෂ, ආපදා කළමනාකරණ ඇමැති මහින්ද අමරවීර, ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහත්වරුන්ගේ ප්‍රධානත්වයෙන් පැවැත්විණි.දහස් ගණනකට එක් ස්ථානයක දී මරුකැඳවූ සුනාමි දුම්රිය සිහිපත් කරමින් හික්කඩුව පැරෑලියේ පැවැති උත්සවය පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්විණි.රට පුරා මේ ශෝකී අවස්ථාවට මුහුණ දුන් ජනතාව ජීවිත අහිමි වූ දහස් ගණන් ඥාතීන් හිතමිත්‍රාදීන් සිහිපත් කරමින් මේ අවස්ථාව සිහිපත් කළ අතර පෙරවරු 9.25 සිට 9.27 දක්වා විනාඩි දෙකක නිශ්ශබ්දතාවයක් පවත්වා එම පිරිස සිහිපත් කළහ.මේ අනතුරට මුහුණ දුන් සුනාමි දුම්රිය අලුත්වැඩියා කිරීමෙන් අනතුරුව පිරිත් සජ්ඣායනා කරමින් ප්‍රවාහන ඇමැති කුමාර වෙල්ගම මහතා ඇතුළු දුම්රියේ ගමන් ගත් පිරිසද හික්කඩුව පැරෑලියේ පැවැති උත්සවයට එක්වූහ. මේ අතර හයදහසකට අධික පිරිසකට මරු කැඳවූ මඩකළපුව දිස්ත්‍රික්කය ඇතුළු සෑම දිස්ත්‍රික්කයකම සුනාමි සැමරුම් උත්සව පැවැත්විණි.මේ අතර ආපදා සම්බන්ධයෙන් ජනතාවගේ දැනුවත්භාවය වර්ධනය කිරීම, ආපදා වැළැක්වීම, අවම කිරීම හා පූර්ව සූදානම කෙරෙහි ජනතාවගේ ආකල්පමය වෙනසක් ඇති කිරීම සඳහා විශේෂ වැඩසටහන්ද ක්‍රියාත්මක කෙරේ. අනපේක්ෂිතව හටගත් සුනාමි ව්‍යසනය හේතුවෙන් බිඳ වැටුණු රටවල් අතරින් කඩිනමින් ගොඩනැඟුණු රටක් ලෙස ශ්‍රී ලංකාව හඳුන්වාදීමට හැකිය.මෙම දරුණු ව්‍යසනය සිදුවෙද්දී එවකට හිටපු ජනාධිපතිනි චන්ද්‍රිකා බණ්ඩාරනායක මැතිනිය විදෙස්ගතව සිටි බැවින් එවකට අගමැතිව සිටි වත්මන් ජනාධිපති මහින්ද රාජපක්ෂ මහතා කඩිනමින් ජනතාවට සහන සැලසීමට ක්‍රියා කළ අතර ජාති, කුල මල ආගම් භේදයකින් තොරව එකාවන්ව කටයුතු කිරීම මඟින් රට ගොඩනැගීමට හැකිවූ බව විද්වත්හු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=r1212271</link>
    <topic>තෙල්දෙණිය ගිලාබසී</topic>
    <author>තෙල්දෙණිය සමූහඑස්. ඩබ්ලිව්. එස්. කොටන්දෙණිය</author>
    <content>තෙල්දෙණියට ඇද හැලුණු ධාරානිපාත වැසි මැද පසුගියදා අලුයම 3 පමණ වෙද්දී මහ හඬින් දෙදරායමින් බඹරගහදෙණිය හුරීගොල්ල ප්‍රදේශය ගිලා බැස ඇත. එකී වේලාවටම සඳසිරි දුණුවිල ගෝනගල ප්‍රදේශයන්හිද නිවාස ගණනාවක් මතට පස් කඳු කඩා වැටීමෙන් බිත්ති දෙදරා ගිය බව එම නිවැසියෝ පවසති.මෙයට අමතරව වේඬරුව, වෑගල, සඳසිරි දුනුවිල යන ප්‍රදේශ නායයෑමට ලක්වී තිබේ.තෙල්දෙණියේ සිදුවූ මේ මහා පස් කඳු කඩා වැටීමේ දී කේ. ඩබ්ලිව්. එම්. චන්ද්‍රසිරිසේන මහතාගේ නිවෙස ද යටවී ඇත.ඔහුගේ නිවෙසට සිදුවී ඇති අලාභය ලක්ෂ 2ක් පමණ වේ. රජයේ නිලධාරීන් විසින් ඔහුට එම ස්ථානයෙන් ඉවත්වීමට දැනුම් දීමෙන් අනතුරුව ඔහු දැනට ඔහුගේ දියණියගේ නිවෙසේ පදිංචිව සිටියි.දෙදරු මවක වන ඩබ්ලිව්. ජී. චන්ද්‍රලතා මහත්මියගේ බාගෙට ඉදි කළ නිවෙසද ආපදාවට ලක්වීමෙන් ඇය සහ ඇගේ දරු දෙදෙනා ද අසරණ වී සිටිති. එම අවස්ථාවේ ඔවුන් නිවෙසේ නොසිටීමෙන් අනූනවයෙන් ඔවුනගේ ජීවිත බේරී තිබේ.18 වනදා සිදුවූ මේ ව්‍යසනය සඳහා හේතුපාදක වූ කරුණු අතර ස්වාභාවික පරිදි හූරිගොල්ල හරහා ගලාගිය ‘රෝටූ පිහිල්ල” නම් ඉතිහාසගත ඇළ මෙම සිදුවීම වීමට දින කිහිපයකට ඉහත දී, ඊට යාබද නිවෙසක පිරිසක් මෙම රෝටූ පිහිල්ල හූරිගොල්ල නියැදියෙන් හරවා ප්‍රධාන මාර්ගයට මුදාහරින ලද්දෙන්, අධික වර්ෂාවත් සමඟ එය මහා ජල කඳක් බවට පත්වී මෙම ඛේදනීය තත්ත්වය ඇතිවීමට හේතුවක් වන්නට ඇතැයි යන සැකයක්, අවතැන්වූ පිරිස තුළ පවතී.මේ සම්බන්ධව ඔවුන් පොලිස් හදිසි ඇමතුම් අංකයට (119) දැන්වීමෙන් අනතුරුව, අදාළ පොලිස් නිලධාරීන් රෝටූ පිහිල්ල හැරවූ ස්ථානයට පැමිණ, ස්ථානය නිරීක්ෂණය කොට, රෝටූ පිහිල්ල හැරවීමට ලක් කළ පිරිසට පොලිසියට පැමිණෙන ලෙසද දන්වා ඇති බවද වාර්තා වේ. අවතැන් පිරිස දැනට දුණුවිල මහා බෝධි විද්‍යාලයේ රඳවා සිටිති.මේ ගැන අදහස් දැක්වූ මැදදුම්බර ප්‍රා. මහලේකම් ජානක ජයසුන්දර මහතා:- ඇත්තෙන්ම මෙය ඉතාම ශෝචනීය ආපදා සහගත අවස්ථාවක්. 818 බඹරගහදෙණිය ග්‍රාම වසමේ අවතැන් වූ පවුල් 07ක් මෙම ස්ථානයට අප රැගෙන ආවා. 819 - සඳසිරි දුණුවිල වසමේ ගෙවල් 02ක් සම්පූර්ණයෙන්ම කැඩිලා. අර්ධව කැඩීගිය නිවාස 02ක් තියෙනවා. ඊට අමතරව සාමාන්‍යයෙන් අලාභහානි වූ නිවාස 02ක්ද තිබෙනවා. ගම්වාසින්ගේ සහාය ඇතිව, පිසූ ආහාර හා සෙසු පහසුකම් සපයනවා. ග්‍රාම නිලධාරී මහත්වරුන් ද ස්වේච්ඡාවෙන්ම ආහාර සැපයුවා යැයි පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=r1212272</link>
    <topic>රෝගී වෙසින් ඇවිත් මව මරා දියණිය පලා ගිහින්</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>මොනරාගල පොලිස් බල ප්‍රදේශයේ කොලොන්වින්න කණහිටිතැන්න ප්‍රදේශයේ දී ඝාතනයට ලක් වූ හය දරු මවගේ මළ සිරුරක් හමුවී ඇත.මෙලෙස ඝාතනයට ලක්ව ඇත්තේ කොණ්ඩදෙනි මුදියන්සේලාගේ කරුණාවතී (53) හැවිරිදි කාන්තාවකි. මෙම ඝාතනය සම්බන්ධව සැක කෙරෙනුයේ මිය ගිය මවගේ දියණියකි. ඇය ඝාතනයෙන් පසු ප්‍රදේශයෙන් පලා ගොස් ඇත.සැකකාර කාන්තාව අසාර්ථක විවාහය නිසා දෙමාපියන් ළඟ ජීවත් වූ මානසික ආබාධයකින් පෙළුන අයෙක් බව පවුලේ අය පවසයි.ම් පිළිබඳව අදහස් දැක්වූ මිය ගිය කාන්තාවගේ ස්වාමිපුරුෂයා කේ. ඒ. විජයපාල අබේවික්‍රම පැවසුවේ මම හේනේ ඉදල 25 දා ගෙදර එනවිට රෑ වෙලා. ගෙදර අඳුරේ තිබුනේ. මා ලාම්පුව පත්තු කළා.එවිට දැක්කා තුවාල ලබා වැටී සිටි බිරිඳ. කෑගහලා අවට අයට කථා කළා. 119 ට කථා කරලා කිව්වා අසල්වැසියෝ පැමිණ බලා කීවා මැරිලා කියල. සිද්්ධිය පොලිසියට කීවා.මෙම ඝාතනය සම්බන්ධයෙන් මහේස්ත්‍රාත් පරීක්‍ෂණ 26 දා සිදුකිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=r1212273</link>
    <topic>ගජමුතු 3ක් ලක්ෂ 3කටවිකුණද්දී සැකකරුවන් දැලේ</topic>
    <author>අනුරාධපුර - මධ්‍යම විශේෂ</author>
    <content>නිධානයකින් ලැබුණු බව කියන ගජමුතු 03 ක් හොරොව්පතාන නගරයේ රන් ආභරණ වෙළෙද ව්‍යාපාරිකයෙකුට රුපියල් තුන් ලක්‍ෂයකට අලෙවි කිරීමට උත්සාහ කළ සැකකරුවන් දෙදෙනෙකු හොරොව්පතාන පොලීසිය මගින් 25 දා රාත්‍රීයේ අත්අඩංගුවට ගෙන ඇත.පොලීසියට ලැබුණු තොරතුරකට අනුව එක් සැකකරුවෙකු ව්‍යාපාරිකයාට ගජමුතු අලෙවි කිරීම සදහා පෙන්වද්දීත් අනෙක් සැකකරු හොරොව්පතාන අක්කර 100 හන්දිය අසල සිටියදිත් අත්අඩංගුවට ගෙන ඇත. ඔහු ළඟ ගජමුතු 02 ක් සහ ව්‍යාපාරිකයාට පෙන්වීම සදහා ගජමුතු රැගෙන ආ පුද්ගලයා ළග ගජමුතු 01 තිබු බවද පොලීසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=r1212274</link>
    <topic>අනුරපුර රෝහලේදුර්ලභ දරු උපතක්</topic>
    <author>අනුරාධපුර විශේෂසරත් මනුල වික්‍රම සහ අනුරාධපුර මධ්‍යම විශේෂ</author>
    <content>නිවුන් දරුඋපතක් සිදුවීමේ දී එක් දරුවෙකු කලින් මියගොස් සති කිහිපයකට පසු අනෙක් දරුවා නීරෝගී දරු උපතක් ලෙස ලබා ගැනීමට කටයුතු කළ ලොව ඉතා දුර්ලභ ප්‍රතිකාරයක් අනුරාධපුර ශික්ෂණ රෝහලෙන් වාර්තා වේ.විශේෂඥ වෛද්‍ය අසේල අමරසිරි මහතා ශික්ෂණ රෝහලේ දී මේ ශල්‍යකර්මය කර මවත් දරුවාත් දෙදෙනාගේම ජීවිත බේරා ගැනීමට සමත් විය.සාමාන්‍යයෙන් මෙවැනි දරු උපතකදී එක් දරුවෙකු මියගිය විට අනෙක් දරුවාද ඒ වේලාවේම බිහිවීම හෝ කුස තුළ මිය යාම සිදුවන නමුත් මේ ප්‍රසූතියේ විශේෂත්වය වන්නේ 24වන සතියේ දී පළමු දරුවා ගබ්සාව වීමෙන් පසු වැදෑමහ කොටස හා සම්බන්ධ වී තිබූ නාභිරජ්ජුව නැමති කොටස මැදින් කපා ගැබ්ගෙලට මැහුම් ද නොදමා කලලය ආරක්ෂා කරගැනීමට වෛද්‍යවරුන් කටයුතු කිරීමයි.මේ සැත්කම මවගේ ජීවිතයටත් දරුවාගේ ජීවිතයටත් දැඩි අවදානම් වූවක් නමුත් මේ වෛද්‍ය විශේෂඥවරයා ප්‍රතිජීවක ලබාදී විෂබීජ පැතිරීම වළක්වා පැරැණි වැදෑමහ කොටස ක්‍ෂයවී යන තුරුද කලලය වැඩී සති 36කින් සාමාන්‍ය දරු ප්‍රසූතිය වන තුරුද රෝගියාට අවශ්‍ය ප්‍රතිකාර ලබාදී තිබේ.ඒ අනුව අදාළ මව වන මැදවච්චිය දඹුගල ලිපිනයේ පදිංචි කේ.ජී. නිල්මිණි මහත්මිය (29) දෙවන දරුවා නීරෝගි ලෙස ප්‍රසූත කර සිටින අතර මවත් දරුවාත් දෙදෙනා නීරෝගීව සිටින බව රෝහල් අධ්‍යක්ෂ වෛද්‍ය විජේදාස අතපත්තු මහතා පවසයි.“මම සතුටින් ඉන්නේ. පළමු බබාට වයස අවුරුදු 4 1/2යි. මම ලොකු අවදානමකින් ජීවිතය බේරා ගත්තා. බබාද හොඳින්,” යැයි මව පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=r1212275</link>
    <topic>ත්‍රි’මලේ පාරට කාපට් දැමූ සමාගමට එරෙහිව ගම්වැසියෝ පාරට බසිති</topic>
    <author>කන්තලේ සමූහ - සුමිත්‍රා කුමාරිහාමි</author>
    <content>කන්තලේ ත්‍රිකුණාමලය මාර්ගය කාපට් යොදා සකස් කිරීමේදී කොන්ත්‍රාත් සමාගම් නිසි පරිදි තම නිවස ඉදිරිපිට කානු පද්ධතිය සකස් නොකිරීම නිසා තමන්ගේ ගේ දොර පමණක් නොව වතු පිටි ද විනාශ වන බව පවසමින් 300කට අධික ජනතාවක් කන්තලේ මූලස්ථාන පොලිසියට පෙරේදා (25) පැමිණිලි කළහ.පැමිණිලි කළ මොහොතෙහිම මාර්ගයේ වැඩකටයුතු පරීක්ෂාකරණ මහා මාර්ගයේ ප්‍රධාන ඉන්ජිනේරුවරයාට කථා කළ ස.පො.අධිකාරි ප්‍රදීප් පෙරේරා හා මූලස්ථාන පොලිස් ස්ථානාධිපති නිමල් බණ්ඩාර යන මහත්වරුන් ගැටුමක් ඇති නොවන අයුරින් මෙම ප්‍රශ්නය විසඳාගැනීම සඳහා, එම මොහොතෙහිම සිද්ධීන්වලට මුහුණදෙමින් මාර්ගයේ දෙපස සිටින පීඩනයට ලක්ව සිටින පිරිස් සමූහයේ ගැටලුවලට විසඳුම් සෙවීමට ඉන්ජිනේරුවරයෙකුª ගෙන්වාගෙන සියලු ස්ථාන පරීක්ෂා කළහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=r1212276</link>
    <topic>පෝයදා දඹුල්ලේ ටියුෂන් බෑ</topic>
    <author>සීගිරිය විශේෂ</author>
    <content>පසළොස්වක පොහෝ දිනයේ දවස පුරාද ඉරිදා දිනයේ පස්වරු එක දක්වා ද දඹුල්ල නගරයේ දී පාසල් ළමුන් සඳහා පැවැත්වෙන පෞද්ගලික උපකාරක පන්ති පැවැත්වීම ජනවාරි පළමුවැනිදා සිට අත්හිටුවීමට තීරණය කැර ඇතැයි නගරාධිපති ජාලිය ඕපාත මහතා පැවැසීය.විශේෂ මාධ්‍ය හමුවක් පවත්වමින් නගරාධිපතිවරයා මේ බව දැනුම් දුන් අතර මෙම තීරණයට දඹුල්ල මහ නගර සභාවේ පක්ෂ විපක්‍ෂ සියලු මන්ත්‍රීවරුන්ගේ කැමැත්ත පළවූ බවද පැවසීය.උපකාරක පන්ති යන මුවාවෙන් දරුවන් බොහෝ දෙනෙක් දහම් පාසල් නොගොස් විවිධ අකටයුතුකම්වල නිරතවන බවට හෙළිවීමත් සමඟ මෙම තීරණයට එළැඹි බවද නගරාධිපතිවරයා පැවැසීය.උපකාරක පන්ති පවත්වනු ලබන ගුරුවරුන් හා එම ආයතන හිමිකරුවන් සමඟ සාකච්ඡා කොට එම අයගේද කැමැත්ත ඇතිව මෙම තීරණයට එළඹි බව ද ඕපාත මහතා පැවසීය.මේ අවස්ථාවට නාගරික මන්ත්‍රීවරුන් වන කේ. එස්. ඩී. සරත්චන්ද්‍ර, සමීර ජයසේකර යන මහත්වරු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=r1212277</link>
    <topic>කොටපොළ සමුපයේ සේවකවර්ජනය උපවාසයක් වෙලා</topic>
    <author>තේජා විද්‍යාරූප – අකුරැස්ස සමූහ</author>
    <content>පසුගිය 17 දා සිට කොටපොළ විවිධ සේවා සමුපකාර සමිතියට අයත් සියලුම සේවකයන් විසින් අරඹන ලද වර්ජනය මේ වනතුරුත් (26) සමථයකට පත්වී නැත. දැන් එය උපවාසයක් බවට පත්ව තිබේ.සමිතියේ පවතිනවා යැයි කියන මූල්‍ය වංචාවක් සහ සේවක වැටුප් හා දීමනා කප්පාදුවක් මුල්කර ගනිමින් අධ්‍යක්ෂ මණ්ඩලයේ වෙනසක් ඇති කරන ලෙස ඇරැඹි මේ වර්ජනය හේතුවෙන් සමිතියට අයත් ප්‍රාදේශික 42ක් ග්‍රාමීය බැංකු ශාඛා 14ක් සහ තේ කම්හල් 2ක් වසා ඇත.මේ නිසා තම දෛනික අවශ්‍යතා සපුරා ගැනීමට නොහැකිව පාරිභෝගිකයන් මෙන්ම බැංකු ගනුදෙනුකරුවෝද මහත් අපහසුතාවකට පත්ව සිටිති.ප්‍රදේශයේ බොහෝ ගුරුවරුන් සහ දළු සැපයුම්කරුවන්ද ග්‍රාමීය බැංකුව හරහා ගනුදෙනු කිරීම නිසා ඔවුන් අද මුහුණ පා ඇත්තේ ගැටලු සහිත තත්ත්වයකටය.අදාළ බලධාරීන් විසින් මේ දක්වාම විසඳුමක් ලබාදීමට පියවර නොගන්නේ මන්දැයි පාරිභෝගිකයන්ගේ පැත්තෙන් නැෙඟන හඬයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=r1212278</link>
    <topic>වයඹ පළාතේ ක්‍රීඩා සංවර්ධනයට රුපියල් ලක්ෂ 120ක් වෙන් කරයි</topic>
    <author>වයඹ පළාත් සංචාරකසේන ඉදිරිසිංහ</author>
    <content>වයඹ පළාතේ ක්‍රීඩා ක්‍ෂේත්‍රයේ සංවර්ධන කටයුතු සඳහා 2013 වර්ෂයට පළාත් අය වැයෙන් රුපියල් මිලියන 12ක් වෙන් කර ඇති බව වයඹ පළාත් ක්‍රීඩා ඇමැති අශෝක වඩිගමංගාව මහතා පැවැසීය.වයඹ පළාතට මහත් තර්ජනයක්ව ඇති බෝ නොවන රෝග වළක්වා ගැනීම සඳහා ජනතාව වැඩියෙන් ක්‍රීඩාවට යොමු කිරීම සඳහා ක්‍රීඩා වැඩසටහන් ක්‍රියාත්මක කරන බවත් ක්‍රීඩා නිලධාරීන්ගේ අධීක්ෂණය යටතේ විදිමත් ක්‍රීඩා සමාජ සෑම ග්‍රාම නිලධාරී කොට්ඨාසයකම පිහිටුවන අතර කුරුණෑගල හා පුත්තලම් දිස්ත්‍රික්ක නියෝජනය වන පරිදි ක්‍රීඩා පිටි 10ක් සංවර්ධනය කිරීමට 2013 වර්ෂයේ අපේක්ෂා කරන බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=r1212279</link>
    <topic>සෙමෙන් මනස වැඩෙන දරුවන් වෙනුවෙන්පුහුණු මධ්‍යස්ථාන 2ක්</topic>
    <author>වාද්දුව සමූහ එස්. ආර්. පියදාස</author>
    <content>කළුතර දිස්ත්‍රික්කයේ සෙමෙන් මනස වැඩෙන දරුවන්ට වෘත්තීය පුහුණුවක් ලබාදීම සඳහා දැනට පුහුණු මධ්‍යස්ථාන දෙකක් ආරම්භ කර ඇතැයි කළුතර දිස්ත්‍රික් සෙමෙන් මනස වැඩෙන දරුවන්ගේ ගුරු දෙගුරු සංගමයේ ලේකම් පී. එල්. පී. පෙරේරා මහතා පැවසූවේය.දොඩන්ගොඩ සහ අගලවත්ත යන ප්‍රාදේශීය ලේකම් කොට්ඨාස වල ආරම්භ කර ඇති මේ වෘත්තීය පුහුණු මධ්‍යස්ථාන දෙකේ දරුවන් විසි දෙනෙක් වෘත්තීය පුහුණුව ලබන බවද ඒ මහතා කීවේය.සෙමෙන් මනස වැඩෙන දරුවන්ගේ ගුරු දෙගුරු සංගමයේ ලේකම් පී. එල්’ පී. පෙරේරා මහතා මේ බව සඳහන් කළේ සෙමෙන් මනස වැඩෙන දරුවන්ගේ ගුරු දෙගුරු සංගමය ඉදිරි (2013) වසරේ වැඩපිළිවෙළ පිළිබඳව මාධ්‍යවේදීන් දැනුවත් කිරීමේ මාධ්‍ය හමුවක දීය.මෙම මාධ්‍ය හමුව දෙසැම්බර් 18දා පෙරවරුවේ වස්කඩුව කළුතර දිස්ත්‍රික් සෙමෙන් මනස වැඩෙන දරුවන්ගේ ගුරු දෙගුරු සංගම් කාර්යාලයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=s1212271</link>
    <topic>ශ්‍රී ලංකා පළමු ඉනිමට ඉක්මන් නිමාවක්</topic>
    <author/>
    <content>කුමාර් සංගක්කාර ලොව වඩාත් ම වේගයෙන් ටෙස්ට් ක්‍රිකට් ලකුණු දස දහස ලබා ගත් පිතිකරුවා වීමේ සතුට හැරෙන්නට ශ්‍රී ලංකාව ට මෙල්බර්න් ක්‍රිකට් ක්‍රීඩාංගණයේ ඊයේ ‘බොක්සිං දිනය’ තරගය එක ම ශෝකාන්තයක් විය.සත්කාරක ඔස්ට්‍රේලියාව ට එරෙහිව පැවැත්වෙන දෙවැනි ටෙස්ට් ගැටුමේ ඊයේ ආරම්භක දිනයේ සවස තේ පානය ට පෙර ශ්‍රී ලංකා කණ්ඩායමේ සියළුම ක්‍රීඩකයෝ ඕවර 43 යි පන්දු 4 ක් ඇතුළත ලකුණු 156කට දැවී ගියහ. ඉක්බිති පන්දු රැකීමේදී ඔවුන් අතින් වටිනා උඩ පන්දු දෙකක් අතහැරැණි.හැටපන් දහසකට අධික නරඹන්නන් පිරිසක් ඉදිරියේ ඊයේ දිස්වූයේ මෙල්බර්න් ක්‍රිකට් ක්‍රීඩාංගණයේ ටෙස්ට් ක්‍රිකට් තරගයක පළමු දිනයක දක්නට ලැබුණු වඩාත්ම අධෛර්යමත් පිතිකරණයකි. ශ්‍රී ලංකාව මේ ටෙස්ට් තරගයේ වාසිය බන්දේසියක දමා ඔස්ට්‍රේලියාව ට පිළිගන්වා තිබෙන සැටියකි.පිළිතුරු ඉනිම ක්‍රීඩා කරන ඔස්ට්‍රේලියාව ඊයේ තරගය නතර කරන විට කඩුලු 3ක් දැවී ලකුණු 150ක් රැස්කර ගෙන සිටියේය. මයිකල් ක්ලාක් ලකුණු 20ක්ද, ෂේන් වොට්සන් ලකුණු 13ක්ද ලබා ගෙන නොදැවී ක්‍රීඩා කරමින් සිටියහ.කාසියේ වාසිය දිනා ගෙන පළමුව පන්දුව ට පහර දීමට නායක මහේල ජයවර්ධන තීරණය කළද ඔහු ඇතුළුව අනෙකුත් ශ්‍රී ලාංකික පිතිකරුවන් ඉතාමත් පහසුවෙන් දවාලීමට ඔස්ට්‍රේලියානු වේග පන්දු යවන්නෝ සමත් වූහ.කුමාර් සංගක්කාර පමණක් හුදෙකලා සටනක නිරත වෙමින් අර්ධ ශතකයක් ලබා ගත්තේය. පැහැබර හා ප්‍රසන්න බොක්සිං දිනයක ආරම්භ වූ තරගයේ පළමු පැය ශ්‍රී ලංකාව ට ‘අඳුරු’ එකක් බවට පත්වෙමින් ඔවුන්ගේ මුල් පෙල කඩුලු තුනක්ම ඕවර 12 යි පන්දු 3ක් අතරවාරයේ බිඳ වැටිණි.ශ්‍රී ලංකා පළමු කඩුල්ල ලබා ගත්තේ ඊයේ මංගල ටෙස්ට් වරම් ලැබූ වේග පන්දු යවන ජැක්සන් බර්ඩ් ය. ඔහු ටෙස්ට් ක්‍රිකට් දිවිය ආරම්භ කොට යැවූ 10 වැනි පන්දුවෙන් දිමුත් කරුණාරත්න ගේ කඩුල්ල ලබා ගැනීමට සමත් විය.මැතිව් වේඩ් කඩුලු රකින්නා වෙත උඩ පන්දුවක් ලබා දෙමින් කරුණාරත්න දැවී යන විට රැස්කර ගෙන සිටියේ පන්දු 14කින් ලකුණු 5ක් පමණි. මේ අනුව, ඔස්ට්‍රේලියාව ට එරෙහි දෙවැනි ටෙස්ට් තරගයේ ශ්‍රී ලංකා පළමු කඩුල්ල මුළු ලකුණු 13කට සිවුවැනි ඕවරයේ සිවුවැනි පන්දුවෙන් බිඳ වැටිණි.ආක්‍රමණශීලී ආරම්භක පිතිකරු තිලකරත්න ඩිල්ෂාන් ඊළඟට ලකුණු 11කට දැවී ගියේ මෙල්බර්න් ක්‍රීඩාංගණයට රැස්ව සිටි දහස් සංඛ්‍යාත ක්‍රිකට් ලෝලී ජනයා අන්දමන්ද කරවමිණි. ශ්‍රී ලාංකික ක්‍රිකට් ලෝලීන් මේ දැවී යාමෙන් විස්මයට පත්ව සිටියදී ඔස්ට්‍රේලියානු ක්‍රීඩා ලෝලීහු ක්‍රීඩාංගණය දෙවනත් කරවන තරමට ජය ඝෝෂා නැගූහ.මුළු ලකුණු ප්‍රමාණය 19ක්ව තිබියදී මිචල් ජොන්සන් යැවූ තරගයේ හත්වැනි ඕවරයේ තෙවැනි පන්දුවට කෙළින් පහරක් එල්ල කිරීමට ඩිල්ෂාන් ගත් උත්සාහයේදී ඔහුගේ පිත්තේ අග වැදුනු පන්දුව අනතුරුව පිට ඉන්නේ ගැටිණි. හතරේ පහර 2ක් එල්ල කළ ඩිල්ෂාන් මුහුණ දුන්නේ පන්දු 20කට පමණි.මුළු ලකුණු 37දී ශ්‍රී ලංකාව ට තවත් වටිනා කඩුල්ලක් අහිමි විණි. ඒ, නායක මහේල ජයවර්ධන ගේ දැවී යාමයි. පන්දු 26කට මුහුණ දෙමින් මහේල ලබා ගත්තේ ලකුණු 3ක් පමණි.තරගයේ 13 වැනි ඕවරයේ පීටර් සිඩ්ල්ගේ පන්දුවට කඩුලු රකින වේඩ් වෙත උඩ පන්දුවක් ලබා දෙමින් මහේල දැවී ගියේය. පිට ඉන්න ට පිටින් ආ පන්දුවට මහේල පිත්ත දමද්දී එහි අග ගෑවී ගිය උඩ පන්දුව කෙළින්ම කඩුලු රකින්නා අතට ගියේය. මේ අනුව ඔස්ට්‍රේලියානු වේග පන්දු යවන්නන් තිදෙනාම තරගයේ කළින් ම සාර්ථක ඵල නෙලා ගැනීමට සමත් වූහ.දිවා ආහාරය ට පෙර යැවුනු අවසන් ඕවරයේදී කුමාර් සංගක්කාර ඔහුගේ ටෙස්ට් ක්‍රිකට් ලකුණු 10,000 සම්පූර්ණ කළේය. ඔහු ලකුණු දස දහස අභිබවා ගියේ ජොන්සන්ගේ පන්දුවට අලංකාර හතරේ පහරක් එල්ල කරමිණි. ඊයේ තරගයේ උදය වරුවේ ප්‍රදර්ශනය වූ දුර්වල ක්‍රීඩාවෙන් පසුව ශ්‍රී ලංකාව ට යම් සතුටක් හෝ ලැබුනේ සංගාගේ මේ වික්‍රමයෙනි. දිවා ආහාරය සඳහා තරගය නතර කරන විට ශ්‍රී ලංකාවේ කඩුලු 3ක් ලකුණු 79කට බිඳ වැටී තිබිණි.දිවා ආහාරයෙන් පසුව යැවුනු තෙවැනි පන්දුවෙන් ම තිලාන් සමරවීර දැවී ගියේය. පන්දු 38කට මුහුණ දෙමින් ඔහු ලබා ගත්තේ ලකුණු 10ක් පමණි. ඔහු සහ සංගක්කාර සිවුවැනි කඩුල්ල වෙනුවෙන් ඕවර 13ක් ඇතුළත ලකුණු 42ක් රැස් කරමින් සිටියදී බර්ඩ්ගේ පන්දුවට ‘ෂෝට් මිඩ් විකට්’ හි පන්දු රකිමින් සිටි ඩේවිඩ් වෝනර් අතට පහසු උඩ පන්දුවක් දෙමින් සමරවීර දැවී ගියේය.උප නායක ඇන්ජලෝ මැතිව්ස්ද සෙසු පිතිකරුවන් මෙන් ම අසාර්ථක වෙමින් ලකුණු 15ක් පමණක් ලබා ගෙන ආපසු ක්‍රීඩාගාරය ට ගියේය. පන්දු 13කට මුහුණ දුන් ඔහු එක් හතරේ පහරක් එල්ල කළේය.සිඩ්ල්ගේ පන්දුවට මැතිව්ස්ගේ පිත්තේ වැදී ඉහළින් ආ පන්දුව දෙවැනි ‘ස්ලිප්’ හි දී මයික් හසී අල්ලා ගත්තේ තනි වම් අතිනි. 31 වැනි ඕවරයේ මැතිව්ස් පස්වැනි කඩුල්ල ලෙසින් දැවී යන විට ලකුණු පුවරුවේ සටහන්ව තිබුණේ මුළු ලකුණු 99ක් පමණි.මුළු ලකුණු 134දී ශ්‍රී ලංකා කඩුලු 2ක් බිඳ වැටිණි. මේ කඩුලු දෙකම පිට පිට ලබා ගත්තේ මිචල් ජොන්සන් ය. සිසිල් පැන් පානයෙන් පසුව යැවූ පළමු පන්දුව ප්‍රසන්න ජයවර්ධන වෙත ආවේ බියකරු අන්දමිණි.එම පන්දුව ආවේ කොතැනින්ද කියා පිතිකරුවා දැන සිටියේ නැත. කෙටි පන්දුවක් වූ එයින් ආරක්ෂා වීමට ප්‍රසන්න උත්සාහ කළද පන්දුව ඔහුගේ පිත්තේ ඉහළ කොටසේ වැදී තෙවැනි ‘ස්ලිප්’ හි පන්දු රකිමින් සිටි ෆිල් හියුස් වෙත ගියේය.ජොන්සන් ඊළඟට ධම්මික ප්‍රසාද් ට සංග්‍රහ කළේද කෙටි පන්දුවකි. කෙළින් ම ශරීරය වෙත පැමිණි ඒ පන්දුවවෙන් අහකට වීමට ප්‍රසාද් ට වේලාවක් නොතිබුනු අතර පන්දුව ඔහුගේ අත් ආවරණයේ වැදී කඩුලු රකින්නා අතට ගියේය.ප්‍රසන්න පන්දු 30කට මුහුණ දී හතරේ පහරක් සමග ලකුණු 24ක් රැස් කළේය. ඔහු ලකුණු 19ක් ලබා ගෙන සිටියදී ජොන්සන් ගේ පන්දුවකට කඩුල්ල මුවා කළ බවට පිටියේ තරග විනිසුරුවරයා තීරණය කළ ද ප්‍රසන්න එම තීරණය අභියෝගයට ලක් කළේය. ඉන්පසුව තෙවැනි විනිසුරුවරයා එය දැවී යාමක් නොවන බවට තීන්දු කළේය.41 වැනි ඕවරයේ මුළු ලකුණු ප්‍රමාණය 147ක්ව තිබියදී කුමාර් සංගක්කාර දැවී ගියේය. ඔහු දැවී ගියේ ඊයේ තරගයේ දක්නට ලැබුණු අති විශිෂ්ටතම උඩ පන්දු රැක ගැනීමකිනි. ඒ ගෞරවය ලබා ගත්තේ කඩුලු රකින ක්‍රීඩක මැතිව් වේඩ් ය.ජොන්සන් ගේ පන්දුවට සංගක්කාර එල්ල කළ ‘පුල්’ පහරේදී පන්දුව ගුවනට ගියේ කඩුලු රකින්නා ට ඉහළිනි. එය ජොන්සන් ගේ 200 වැනි ටෙස්ට් කඩුල්ල විය. අංක 3 පිතිකරු ලෙස පිටියට පිවිසි ‘සංගා’ මිනිත්තු 195ක් කඩුල්ලේ රැඳී සිට පන්දු 98කට මුහුණ දී හතරේ පහර 8ක් සමග ලකුණු 58ක් වාර්තා කළේය.වඩාත් ම සාර්ථක පන්දු යවන්නා වෙමින් ජොන්සන් ලකුණු 63කට කඩුලු 4ක් ලබා ගත්තේය. බර්ඩ්, සිඩ්ල් හා ලයන් කඩුලු 2 බැගින් ලබා ගත්හ.ප්‍රසන්න ජයවර්ධන දැවී ගිය පන්දුව වැදීමෙන් අතේ ඇඟිල්ලකට තුවාළ සිදුවීම හේතුවෙන් ඔහු ‘එක්ස් - රේ’ පරීක්ෂණයකට යැවිණි. මේ හේතුවෙන් කඩුලු රකින්නාගේ කාර්යය ඉටු කිරීමට සංගක්කාර ට සිදුවිණි.ප්‍රසන්න වෙනුවට 12 වැනි ක්‍රීඩක සුරාජ් රන්දිව් පන්දු රැකීම සඳහා පිටියට පිවිසියේය. ඔස්ට්‍රේලියානු ඉනිමේදී එඩ් කොවන් හා ඩේවිඩ් වෝනර් ආරම්භක කඩුල්ල වෙනුවෙන් ඕවර 17.3කදී ලකුණු 95ක් රැස් කරමින් කණ්ඩායමට හොඳ ආරම්භයක් ලබා දුන්හ.වෝනර්, මැතිව්ස් ගේ පන්දුවකට රන්දිව් වෙත උඩ පන්දුවක් ලබා දෙමින් ලකුණු 62කට ප්‍රථමයෙන් දැවී ගියේය. පන්දු 46ක ඔහුගේ ඉනිමට හතරේ පහර 6ක් හා හයේ පහරක් ඇතුළත්ව තිබිණි.ඔස්ට්‍රේලියාවේ මුළු ලකුණු ප්‍රමාණය 117ක් ලෙසින් සටහන්ව තිබියදී ඔවුන්ගේ දෙවැනි හා තෙවැනි කඩුලු බිඳ වැටිණි. ෆිල් හියුස් ලකුණු 10ක් ලබා ගෙන සිටියදී දුවද්දී දැවී ගිය අතර (23 වැනි ඕවරය) එඩ් කොවන්, ධම්මික ප්‍රසාද් ගේ පන්දුවකට දෙවැනි ‘ස්ලිප්’ හි පන්දු රකිමින් සිටි මහේල ජයවර්ධන වෙත උඩ පන්දුවක් ලබා දෙමින් ලකුණු 36කට දැවී ගියේය.කොවන් ගේ පන්දු 82ක ඉනිමට හතරේ පහර 5ක් ඇතුළත්ව තිබිණි. ඔස්ට්‍රේලියානු නායක මයිකල් ක්ලාක් හා උප නායක ෂේන් වොට්සන් යන දෙදෙනා ම ලකුණු 5 බැගින් ලබා ගෙන සිටියදී දැවී යාමෙන් බේරීමට තරම් වාසනාවන්තයෝ වූහ.රංගන හේරත් ගේ පන්දුවකට ක්ලාක් දුන් තරමක් අසීරු උඩ පන්දුව රැක ගැනීමට ඩිල්ෂාන් අපොහොසත් වූ අතර චානක වෙලගෙදර ගේ පන්දුවකට වොට්සන් ගේ පිත්තේ අග දැවටී ආ උඩ පන්දුව රැක ගැනීමට කඩුලු රකින සංගක්කාර අසමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=s1212272</link>
    <topic>ශ්‍රී ලංකා පිලේ කොදෙව් සංචාරය අවලංගුයි</topic>
    <author>ප්‍රින්ස් ගුණසේකර</author>
    <content>ඉන්දීය ප්‍රිමියර් ලීග් තරගාවලිය හේතුවෙන් ශ්‍රී ලංකා පිලේ බටහිර ඉන්දීය කොදෙව් සංචාරය අවලංගු කිරීමට තීරණයවී තිබේ.ලබන වසරේ මැයි මාසයේ කොදෙව් දුපත් හී පැවැත්වීමට නියමිතව තිබු ටෙස්ට් තරග 2ක්, එක්දින තරග 3ක් හා විස්සයි-20 තරග දෙකකින් සමන්විත තරගාවලිය වෙනුවට ඉන්දියාව, ශ්‍රී ලංකාව හා බටහිර ඉන්දීය කොදෙව් අතර තුන්කොන් ක්‍රිකට් තරගාවලියක් සංවිධානය කොට ඇත‍.මේ තුන්කොන් තරගාවලිය ජුනි 28වැනිදා සිට ජුලි 11වැනිදා දක්වා සබීනා පාක් හා ක්වින්ස් පාක් ඕවල් ක්‍රීඩාංගණවල පැවැත්වීමට ජගත් ක්‍රිකට් කවුන්සිලයේ අනුමැතිය ලැබී ඇත. අයි.පී.එල්.ක්‍රිකට් තරගාවලියේ හයවැනි අදියර අප්‍රේල් 3දා සිට මැයි මස 26වැනිදා දක්වා පැවැත්වෙන අතර මෙයට ශ්‍රී ලංකාවෙන් හා බටහිර ඉන්දීය කොදෙව් පිලෙන් ප්‍රබලතම ක්‍රීඩකයෝ රැසක් සහභාගී වෙති.අති විශාල මුදල් ප්‍රමාණයක් වෙනුවෙන් කොන්ත්‍රාත් අස්සන් කළ ක්‍රිකට් ක්‍රීඩකයන්ට අයි.පී.එල් තරගාවලියට සහභාගිවීමට ඉඩලබාදිය යුතු හෙයින් බටහිර ඉන්දීය කොදෙව් ක්‍රිකට් ආයතනය ශ්‍රී ලංකා පිලේ කොදෙව් සංචාරය කල් දමන ලෙස ඉල්ලීමක් කර තිබුණි. එයට ප්‍රතිචාර දැක්වු ශ්‍රී ලංකා ක්‍රිකට් ආයතනය කළ යෝජනාවක් අනුව තුන්කොන් තරගාවලිය සංවිධානයවී ඇත.විස්සයි-20 ලෝක ශූර බටහිර ඉන්දීය කොදෙව් එහි අනුශූර ශ්‍රී ලංකාව හා ලෝක ශූර ඉන්දියාව මේ තුන්කොන් ක්‍රිකට් තරගාවලියට එක්වන හෙයින් උණුසුම් තරගාවලියක් දැකබලා ගැනීමේ හැකියාව ඇතැයි කොදෙව් මාධ්‍ය සඳහන් කරයි.තුන්කොන් ක්‍රිකට් තරගාවලියේ තරග සටහනසබීනා පාක් හිදීජුනි 28 කොදෙව්-ඉන්දියාවජුනි 30 ශ්‍රී ලංකාව-ඉන්දියාවජුලි 2 කොදෙව්-ශ්‍රී ලංකාවක්වින්ස් පාක් ඕවල් හිදීජුලි 5 ‍කොදෙව්-ඉන්දියාවජුලි 7 ශ්‍රී ලංකාව-ඉන්දියාවජුලි 9 කොදෙව්-ශ්‍රී ලංකාවජුලි 11 අවසන් මහා තරගය.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=s1212273</link>
    <topic>මා වරදක් කළේ නෑමහේල ජයවර්ධන</topic>
    <author/>
    <content>ශ්‍රී ලංකා ක්‍රිකට් ආයතනය විවේචනය කරමින් මාධ්‍ය වෙත නිවේදනයක් නිකුත් කිරීමට තමා ගත් තීරණයේ නිවැරැදිභාවය තව දුරටත් සනාථ කරමින් ඔස්ට්‍රේලියාව සමග දැන් පැවැත්වෙන ටෙස්ට් තරගයට එය කිසිදු ආකාරයක බාධාවක් නොවන බව ශ්‍රී ලංකා ක්‍රිකට් නායක මහේල ජයවර්ධන කියා සිටියි.නායක මහේල සහ කණ්ඩායමේ කළමනාකරු චරිත් සේනානායක කටයුතු කළ ආකාරය සම්බන්ධව පරික්ෂණයක් පවත්වන බව ශ්‍රී ලංකා ක්‍රිකට් ආයතනය නිවේදනය කළේ මෙල්බර්න් ටෙස්ට් තරගය ආ‍රම්භවීමටත් පෙරය.මාධ්‍ය වෙත නිවේදනයක් නිකුත් කරමින් මහේල කියා සිටියේ තමා මීට පෙර ක්‍රිකට් ආයතනය වෙත යැවූ පෞද්ගලික ලිපිය පිළිබඳ තොරතුරු මාධ්‍යයට අනාවරණය වීමෙන් ක්‍රිකට් ආයතනය සම්බන්ධව තිබූ විශ්වාසය පළුදු වූ බවය.කෙසේවුවත් මහේලගේ මේ ප්‍රකාශය ක්‍රිකට් ආයතනය සමග ඔහු ඇතිකරගත් ගිවිසුමට අනුකූල නොවන බව ක්‍රිකට් ආයතනය සඳහන් කරයි.මේ සම්බන්ධව මෙල්බර්න් ටෙස්ට් තරගයට පෙර මාධ්‍ය වෙත අදහස් දැක්වූ ශ්‍රී ලංකා ක්‍රිකට් නායකයා පැවැසුවේ එම සිදුවීම ටෙස්ට් තරගයට බලාපාන්නේ නැති බවය.'ක්‍රිකට් ආයතනය සමග මෙවැනි දෙයක් ඇතිවූ පළමු අවස්ථාව මෙය නොවෙයි. මම කළ වැරැද්ද කුමක්දැයි අවංකවම මම දන්නේ නෑ‍. මගේ ලිපිය ප්‍රසිද්ධියට පත්කළේ ඔවුනුයි. මම කළේ එහෙම වුණේ ඇයි කියා ඔවුන්ගෙන් විමසීම විතරයි.කොහොමවුනත් මම වැරැද්දක් නොකළ බව ඔවුන්ට අවබෝධ වුනාට පස්සේ මම හිතනවා මේ ගැටලුව ඉක්මනින්ම අපිට විසඳගන්න පුළුවන් වේවි කියලා. ‍මේ මොහොතේ ම‍ගේ අවධානය යොමුවන්නේ ටෙස්ට් තරගමාලාව කෙරෙහියි.මේ සංචාරයේ දී කණ්ඩායමට මගේ උපරිම සේවය ලබාදීම ගැනයි මම හිතන්නේ.' මහේල පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=s1212274</link>
    <topic>ඉන්දියාව පරදවා පාකිස්තානය ජය ගනී</topic>
    <author/>
    <content>පාකිස්තාන පිලේ නායක මොහොම්මඩ් හෆීස් සහ ෂොයීබ් මලික්ගේ විශිෂ්ට පිතිහරඹය හේතුවෙන් ඉන්දියාව සමග පැවැති දිවාරාත්‍රී පළමු විස්සයි20 තරගයෙන් කඩුලු 5ක ජයක් අත්කර ගැනීමට පාකිස්තානය සමත්විය. මේ අනුව තරග 2කින් සමන්විත විස්සයි20 තරගාවලිය 1-0ක් ලෙස පාකිස්තානය ඉදිරියෙන් සිටියි.පළමුව පන්දුවට පහරදුන් ඉන්දියාව ඕවර 20 අවසානයේ කඩුලු 9කට රැස්කළ ලකුණු සංඛ්‍යාව 133කි. පාකිස්තානය ඕවර 19.4කදී කඩුලු 5ක් පමණක් දැවී නියමිත ඉලක්කය සපුරා ගත්තේය.පාකිස්තාන ඉනිමේ දී නායක හෆීස් පන්දු 44කදී හයේ පහර 2ක් සහ හතරේ පහර 6ක් සමග ලකුණු 61ක් ලබාගත් අතර මලික් පන්දු 50කදී හ‍යේ පහර 3ක් සහ හතරේ පහර 3ක් සමග නොදැවී ලකුණු 57ක් ලබා ගත්තේය. සිය මංගල විස්සයි20 තරගයට ක්‍රීඩා කළ ඉන්දියා වේගපන්දු යවන ක්‍රීඩක බුවනේෂ්වර් කුමාර් කඩුලු 3ක් දවාලීය‍‍. තරගයේ වීරයා සම්මානය පාකිස්තාන නායකයාට හිමිවිය.වසර 5කට පසුව දෙපිල ඉන්දියාවේ දි හමුවූ මේ තරගය නැරැඹීමට ක්‍රීඩාලෝලීන් 36,000ක් බැංග්ලෝර් ක්‍රීඩාංගණයට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=s1212275</link>
    <topic>කඩුගන්නාවේ සැහැල්ලු පන්දු ක්‍රිකට්</topic>
    <author/>
    <content>කඩුගන්නාව සදර්ලන්ඩ් ක්‍රීඩා සමාජය සංවිධානය කරන 'රේන්කෝ අභියෝගතා කුසලාන' සය සාමාජික සැහැල්ලු පන්දු ක්‍රිකට් තරගාවලිය මේ මස 29-30 දෙදින කඩුගන්නාව නගර සභා පිටියේදී පැවැත්වේ.ප්‍රථමයෙන්ම ලියාපදිංචි වන කණ්ඩායම් 32ට තරගාවලිය නියෝජනය කිරීමේ අවස්ථාව ලැබෙන අතර ශූරතාව සඳහා කුසලානය සමගින් රු.25000ක් අනුශූරතාවට රු.15000ක් මුදල් ත්‍යාග හිමිවන බව සංවිධායකයෝ පවසති.රේන්කෝ කුඩ කර්මාන්ත ආයතනයේ ප්‍රධාන අනුග්‍රහයෙන් පැවැත්වෙන මේ තරගාවලිය පිළිබඳ විමසීම් දු.ක 077 7628255 හෝ 071 8254455 මගින් ලබාගත හැකි බව සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=s1212276</link>
    <topic>ටෙස්ට් ලකුණු දසදහසේ සමාජය</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=s1212277</link>
    <topic>අන්තර් සමාජ ප්‍රවීණයන්ගේ මේසපන්දු තරගාවලිය</topic>
    <author/>
    <content>අන්තර් සමාජ ප්‍රවීණයන්ගේ මේසපන්දු තරගාවලිය පසුගියදා කොටුව වයි.එම්.සී.ඒ. ශාලාවේ දී පැවැත්විණි. එහි දී පිරිමි 'ඒ'කොටසේ ශූරතාව අත්කර ගැනීමට බටර්ෆ්ලයි ක්‍රීඩා සමාජය සමත්වූ අතර කාන්තා ශූරතාව දිනාගැනිමට කොටුව වයි.එම්.සී.ඒ‍. කණ්ඩායම සමත්විය.'ඒ'‍ කොටසේ පිරිමි අනුශූරතාව හිමිවූයේ ටිබාර් ක්‍රීඩා සමාජයටය. කාන්තා අනුශූරතාව ටිබාර් ක්‍රීඩා සමාජය දිනාගත්තේය. මේ තරගාවලියේ පිරිමි 'බී'‍කොටසේ ශූරතාව සිංගර් ක්‍රීඩා සමාජයට හිමිවූ අතර බටර්ෆ්ලයි 'සී' කණ්ඩායමට අනුශූරතාව හිමිවිය. ජයග්‍රාහී ක්‍රීඩක ක්‍රීඩිකාවෝ මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=f1212271</link>
    <topic>ප්‍රශ්න පත්‍ර හොරුන්ට කිසිම සමාවක් නෑ</topic>
    <author>සාකච්ඡා කළේ ජයසිරි මුණසිංහ සුභාෂිණි සේනානායක</author>
    <content>අධ්‍යයන පොදු සහතික පත්‍ර (සාමාන්‍ය පෙළ) විභාගයේ විද්‍යාව බහු වරණ ප්‍රශ්න පත්‍රයේ ප්‍රශ්න 19 ක් පිටවීම, ඒ පිළිබඳව පොලිසිය, අපරාධ පරීක්‍ෂණ දෙපාර්තමේන්තුව සිදු කළ පරීක්‍ෂණයේ අලුත්ම තොරතුරු සහ විභාග වංචා, අපරාධ මින් ඉදිරියට සිදු නොවීමට ගන්නා ක්‍රියාමාර්ග පිළිබඳ “දිනමිණ” සමඟ කළ සාකච්ඡාවකි මේ.විභාග සම්බන්ධ ප්‍රශ්න 1911 දුරකථන අංකයට යොමු කරන ලෙස දැනුම් දී තිබුනා. මේ අංකයට ලැබෙන පැමිණිලි සම්බන්ධයෙන් ක්‍රියාත්මක වන්නේ කොහොමද?මේ දුරකථන අංකය දවසේ පැය 24 පුරාම ක්‍රියාත්මක වන දුරකථන අංකයක්. විභාග සම්බන්ධව ලැබෙන පැමිණිලි සම්බන්ධයෙන් එසැණින්ම ක්‍රියාත්මක වීමට නිලධාරීන් යොදවා තිබෙනවා. මේ අංකයට ලැබෙන පැමිණිලි සියල්ලක්ම පටිගත කෙරෙන අතර ඒ සම්බන්ධ පරීක්‍ෂණ කරනවා.මෙවර සාමාන්‍ය පෙළ විභාගයේ විද්‍යාව බහුවරණ ප්‍රශ්න පත්‍රයේ ප්‍රශ්න 19ක් අඩංගු කොටසක් කලින් පිට වෙලා. මේවා ජාතික අපරාධ. මේවාගේ දෙයක් සිදු වූ විට අපහසුතාවයට ලක් වන්නේ අහිංසක දරුවෝ ඒ අයට සහන දෙන්න වැඩපිළිවෙළක් තිබෙනවා ද?අපි ඒ ගැන කතා කරන්නට පෙර පොඩි පැහැදිලි කිරීමක් කරන්නට ඕනෑ. අපි, මේ ප්‍රශ්නය පැන නැඟි අවස්ථාවේ දීම එවැනි දෙයක් සිදු වී ඇත්නම්, ඊට සම්බන්ධිත අයගේ තරාතිරම නොබලා උපරිම දඬුවම් ලබාදීමට කටයුතු යෙදුවා.අපි විභාගය ඇරඹීමටත් පෙර මාධ්‍ය මඟින් දැනුම් දුන්නා විභාග වංචාවක් සිදු වුණොත් ඒ ගැන අපිට කියන්න. අපි අංකයකුත් දුන්නා. ඒ අනුව ලැබුණු පැමිණිලි, අදහස් දැක්වීම් ගැන අපි වහාම පරීක්‍ෂණ ආරම්භ කළා. පොලිසියේ සහාය අපි ඊට ලබා ගන්නා බවත් කිව්වා.ඒ අනුව විද්‍යාව ප්‍රශ්න පත්‍රයේ ප්‍රශ්න 19 කට සිංහල, දමිල, ඉංග්‍රීසි භාෂා භේදයක් නැහැ. පිළිතුරු ලියූ සැමට ලකුණු 19ක් දෙන්න මේ ප්‍රශ්න පත්‍ර සකස් කරන විද්වත්, ශාස්ත්‍රීය සභාවේ සාමාජික මඬුල්ල තීරණය කළා. අපි ඒ දේ කරනවා. ඊට අමතරව වැරදිකරුවන්ට දැඩි දඬුවම් දෙන්න පරීක්‍ෂණ අඛණ්ඩව කරගෙන යනවා.පිට වූ ප්‍රශ්න 19 නිසා මතු වූ ගැටලුවට විසඳුමක් ලෙස ලකුණු නොදී නැවැත ඒ විෂයට විභාගයක් පැවැත්තුවා නම් හොඳයි කියා ඇතැම් ‍ෙදනා කියනවා.එය තීරණය කරන්න අධ්‍යාපන ඇමැතිවරයා වූවා කියා මටත් බලයක් නැහැ. මොකද? අපේ රටේ විභාග කටයුතු සිදු කරන්නේ සම්පූර්ණ ස්වාධීන නිදහස් විභාග දෙපාර්තමේන්තුව විසිනුයි. ඒ අය මේ ගැන කථා කළා.විෂයන්ට අදාළ ප්‍රශ්න පත්‍ර සකස් කරන්නේ අපි නොවෙයි.ඒ ඒ විෂයට අදාළ උගත්, බුද්ධිමත් ශාස්ත්‍රීය මඬුල්ලක් සිටිනවා. ඒ අයයි මේ වාගේ ප්‍රශ්නයක්, ගැටලුවක් ආ විට අහිංසක, නිරායුධ දුවා දරුවන්ට කිසිම හානියක් නොවන විසඳුමක් යෝජනා කරන්නේ. විභාග කොමසාරිස් ජනරාල්තුමා ප්‍රධාන පිරිස මේ ගැන බොහෝ වේලාවක්, සෑම අංශයක්ම ගැනම සොයා බලා තමයි මේ තීරණය ගත්තේ.විභාග ප්‍රශ්න පත්‍ර පිටවීම් මීටත් පෙර සිදු වී තිබෙනවා කියා මෙයින් ගැලවී යෑමට නොහැකියි නේද?අපි කොහොමත් ජනතාවට මුහුණ දෙන්න වන ප්‍රශ්නවලින් පැනලා යන්නේ නැහැ. අපි මීට පෙර විභාගවල ප්‍රශ්න පත්‍ර පිටවූ අවස්ථා දැක තිබෙනවා. එදා අයි. එම්. ආර්. ඒ. ඊරියගොල්ල මැතිතුමා අධ්‍යාපන ඇමැතිවරයා ව සිටි කාලයේ ප්‍රශ්න පත්‍ර පැහැර ගත්තේ ගෝනි පිටින්.ප්‍රශ්න පත්‍රය පමණක් නොවෙයි ගෝනිත් අරන් ගියා. අද එහේම වෙන්නේ නැහැ.මේ ප්‍රශ්න පත්‍ර තොග පිටින් පැහැර ගත්තත්, කොටසක් පැහැර ගත්තත් අපි ඒවා දකින්නේ අපරාධ ලෙසයි. මේ අපරාධ කරන පිරිස්වලට උපරිම දඬුවම් ලබා දෙන්න ඕනෑ. විභාග හොරු රකින්න අපිට උවමනාවක් නැහැ.මෙවන් ජාතික අපරාධ සිදුවීමට හේතුව උපකාරක පංති ව්‍යාපාරය යැයි යමෙකු කීවොත්... ඔබ ඊට එකඟ ද?මේවාගේ දෙයක් වීමට එකම හේතුව එය නොවෙයි. විනයක්, හික්මීමක් නැති පිරිසක් කරන අපරාධවලට මුළු උපකාරක පංති පවත්වන ඔක්කෝම ඇතුළත් කිරීම සුදුසු නැහැ.උපකාරක පංති වැනි දේ නියාමනයට යම් වැඩපිළිවෙළක් සකස් කළ යුතුයි නේද?අපි උපකාරක පංති පමණක් නොවෙයි අපේ රටේ දැනට ක්‍රියාත්මක ජාත්‍යන්තර පාසල්, උපකෘත පාසල් පවා නියාමනයට ඉදිරියේ දී කටයුතු යොදනවා.කවුද? ඒ නියාමන නීති රීති ගේන්නේ?අපේ රටේ පාර්ලිමේන්තුවේ විශේෂ කාරක සභාවක් පැවැත්තුණා. අධ්‍යාපන අංශයට. එහි සභාපති වුණේ මම යි.අපි තමයි වැඩිම වාර ගණනක්, වැඩිම වේලාවක් රැස්වූ කාරක සභාව. ඒ කාරක සභාවේ දී අපේ රටේ අධ්‍යාපනයේ අලුතින් ඇතිවිය යුතු ප්‍රතිසංස්කරණ ගැන යෝජනා වුණා. විශ්වවිද්‍යාලවල ආචාර්යවරු, මහාචාර්යවරු, විදුහල්පතිවරු, අධ්‍යාපනඥයින්, ආගමික නායකයෝ මෙහි දී යෝජනා ඉදිරිපත් කළා.අපි ඒ යෝජනා සියල්ල කැටි කොට තේරීම් කාරක සභාවේ වාර්තාව භාෂා තුනෙන්ම සකස් කරලා පාර්ලිමේන්තුවට ඉදිරිපත් කරනවා. ඊට පස්සේ අපි එය පදනම් කරගෙන ආණ්ඩු මාරු වුණත්, ඇමැතිවරු මාරු වුණත් වෙනස් නොවන ජාතික අධ්‍යාපන ප්‍රතිපත්තියක් හදනවා. අපි ජාතික අධ්‍යාපන පනතක් පාර්ලිමේන්තුවට ගෙනෙනවා.ප්‍රශ්න පත්‍ර පිට කරන්නට උදව් වන අයට දඬුවම් ලබාදීමට අමතරව, ඒවාගේ දේවල් සිදු වීමට තුඩු දෙන මාර්ග වසා දැමිය හැකි ද?මේවාගේ ප්‍රශ්නවලට විසඳුම් ලබාදීමට අපි ගැඹුරින් සිතා ක්‍රියා කරන්න ඕනෑ. ප්‍රශ්න පත්‍රය සකස් කිරීමේ සිට ඒවා මුද්‍රණය කිරීම, නියමිත පරිදි නියමිත දිනට ප්‍රවාහනය කිරීම, විභාගය දිනයේදීම සිසුන්ට පත් කිරීම ආදිය සිදු කරන්නේ සංකීර්ණ ක්‍රියාවලියක් ලෙසයි.මේ සඳහා රාජ්‍ය සේවකයෝ 37000 ක් දෙනා සම්බන්ධ වෙනවා. ඒ සෑම දෙනාම එක වාගේ නැහැ. සමහර අය මොකක් හෝ අවුලක් ඇති කරන්නට පුළුවන්. සමහර අය වංචා කරන්නට පුළුවන්. අපි මේ සෑම දෙයක් ගැනම සිතන්නට ඕනෑ. හැබැයි රටේ සෑම දෙනාම විනය ගරුක කිරීමයි කළ යුත්තේ.අධික වැසි හා ගංවතුර, නායයෑම් හේතුවෙන් විභාගය ලිවීමට නොහැකි වූ දරුවන්ට ලබා දෙන සහනය මොකක් ද?අපි ගණිතය, සෞන්දර්ය විෂයන් වලට විභාගයට වාඩි වෙන්නට බැරි වූ දරුවන්ට නැවැත විභාගය පැවැත්වීමට තීරණය කළා. ඒ විභාගය පෙබරවාරි 09, 10 තිබෙනවා.පාර්ලිමේන්තු විශේෂ කාරක සභාවේ දී අධ්‍යාපනයේ නවෝදයකට ගෙන ආ යෝජනා හා අදහස් ඇති. ඒවා ගැන යමක් සිහිපත් කළ හැකි ද?අපි ජනාධිපතිතුමාගේ මඟපෙන්වීම් මත අධ්‍යාපනයේ නවෝදයක් ඇති කරන වැඩපිළිවෙළ ක්‍රියාත්මක කරමින් සිටින්නේ.අපේ රටේ පාසල් දසදහසක් තිබෙනවා. දරුවෝ 39 ලක්‍ෂයක් ඉගෙන ගන්නවා. නමුත්, විද්‍යාව, ගණිතය, විදේශ භාෂා ඉගෙන ගැනීමට පාසල් නැති ප්‍රාදේ්ශීය ලේකම් කොට්ඨාස 72 ක් තිබෙනවා. ඒ වාගේම ඒ, බී. ශ්‍රේණියේ පාසල් නැති ප්‍රාදේශීය ලේකම් කොට්ඨාස 100ක් තියෙනවා.අපි ඒ සම්පත් නැති ප්‍රාදේශීය ලේකම් කොට්ඨාසවලට සම්පත් ඇති පාසල් ඇති කරනවා. මහින්දෝදය ද්විතියික පාසල් 1000 ක් හදනවා. චළමා මිතුරු ප්‍රාථමික පාසල් 5000 නවීකරණය කරනවා.ඒවාට අමතරව විද්‍යාව, ගණිතය වැඩි වශයෙන් උසස් පෙළට ඉගෙන ගන්නා දරු පිරිසක් බිහි කරන්නට කටයුතු කරනවා.දැනට ඒ අංශවල ඉගැනීමේ නියැළෙන සිසු ප්‍රතිශතයන් කොහොම ද?දැනට විද්‍යා අංශයෙන් 22% ක් ඉගෙන ගන්නවා. වාණිජ අංශයෙන් 27% ක්, කලා අංශයෙන් සියයට 51ක් ඉගෙන ගන්නවා.එය දැනුමේ කේන්ද්‍රස්ථානය ලෙස අපිට ඉදිරියට යෑමට වෙනස් විය යුතුයි නේද?අපි හැකි තරම් රැකියා වෙළෙඳපොළ ඉලක්ක කොට විද්‍යා හා ගණිත අංශයෙන් උසස් පෙළට ඉගෙන ගන්නා පිරිස සියයට 40 ක් දක්වා, වාණිජ අංශයෙන් සියයට 35 ක් දක්වා ද වසර 2016 වන විට වැඩි කිරීමටත්, කලා අංශයෙන් ඉගෙන ගන්නා පිරිස සියයට 25 දක්වා අඩු කිරීමටත් ඉලක්ක කොට තිබෙනවා.ඒ වාගේම තොරතුරු තාක්‍ෂණ සාක්‍ෂරතාවය සියයට 75 දක්වා වැඩි කරන්න අපි ඉලක්ක කොට තිබෙනවා. විභාගවල හොරකම් කරන අපරාධකරුවන්ට දැඩි දඬුවම් ලබාදීමට ක්‍රියා කරන්න ජනතාව ඉල්ලා සිටිනවා.අපිත් දෑතම ඔසවලා ඒවායේ දඬුවම් වැඩපිළිවෙළ අනුමත කරනවා. මගෙනුත් දැනටමත් මහා සංඝරත්නය, ආගමික නායකයෝ, විද්වත්හු ඉල්ලා සිටින්නේ හැකි තරම් ඉහළ දඬුවම් දෙන වැඩපිළිවෙළක් හදන ලෙසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=f1212272</link>
    <topic>ලෝක යුද්ධෙ කාලෙ අපි කෑවෙ බජිරි</topic>
    <author>සාකච්ඡා සටහන ඉරෝෂිණී දීපිකා ඡායාරූපසමන්ත වීරසිරි</author>
    <content>මම ඉපදුණේ 1936 වසරේ මැයි 18 වැනිදා මාතර පාලටුවේදී. මගේ ගම පිහිටලා තිබුණෙ මාතර ඉඳන් හැතැප්ම තුනක් විතර ඈතට වෙන්න. මාත් එක්ක මගෙ පවුලෙ දරු දැරියෝ නවදෙනයි.අම්මයි, තාත්තයි එක්ක පවුලෙ සාමාජිකයො එකොළාස්දෙනෙක් හිටියා. අපේ තාත්තා අඳගොවියෙක්. එයා හරි හම්බකරන දෙය අපට ජීවත්වීමට ප්‍රමාණවත් වුණේ නෑ. ඒ නිසා අපි හැමෝම හිටියෙ කෑම අහේනියකින්.”සිරිසුමන ගොඩගේ මහතා සිනාවකින් මුව සරසාගෙන, සිය ජීවිතයේ ළමා කාලය පිළිබඳ කටුක, අමිහිරි මතකය දිගහැරීමට මුලපිරුවේ එලෙසිනි. දුක් දොම්නස්වලින් ගහණවූ කුඩා අවධිය, ඔහු සිත තුළ ළැඟුම් ගෙන ඇත්තේ සදා නොමියෙන විලසිනි.ඔහු දිවි ගෙවූ සොඳුරු පිටිසර ගම්පියස, වසරකට වරක් හෝ දෙවරක් නිල්වලා ගම් කොමළියගේ අකාරුණික බැල්මට ගොදුරුවේ. ඇගේ ගංදිය පිටාරයාම නිසා, ගොවිතැන්බත් පාළු වීමෙන් ගොවීන්ගේ ඇස් කෙවෙණි මත කඳුළු’ දිය පිරෙයි.ගං වතුර නිසා ගොවිතැන් පාළුවේ. එළවළු කොරටුවල එළවළු තැම්බී විනාශවීම නිසා, ජීවත්වීම අපහසු තත්ත්වයට පත්වේ. මේ දුක්බර ඉරණමට ගොදුරුවන ගම්වැසියන් අතර, හින්නිපුතාගේ පියා ද එක් අයෙකි.“ලෝක යුද්ධ කාලෙ හමුදාවට කෑම දෙන්න වීටික ගත්තා. ඒ නිසා ඒ කාලෙදි අපට කන්න ලැබුණෙ බජිරි. ඒවා කෑවට හරියට දිරවන්නෙ නෑ. මේ නිසා බඩේ අමාරු ඉවරයක් නෑ. පුංචිම පුංචි සන්ධියෙදි මං හිටියෙ අසනීප තත්ත්වයෙන්. මාන්දම සහ වලිප්පුවෙන් පෙළුණා.මේ නිසා මට පාසල් යන්න තිබුණ උනන්දුව මදකට කල් දමන්න සිදුවුණා. මගේ ගෙදර ඉඳන් කිලෝමීටර බාගයක් තරම් දුරින් පිහිටලා තිබුණ පාලටුවේ ගුණරතන විද්‍යාලයේ බාලාංශ පන්තියට, 1942දී ඇතුළු වුණ හැටි මට මතක නෑ. ඒත් දෙවැනි පන්තියේ ඉගෙනගන්නකොට, අපේ පන්තිභාර ගුරුතුමිය මට කිව්වෙ හොඳට ඉගෙන ගන්න පුළුවන් බවයි. ඒ කාලෙදි මට ගණන් හදන්න, ඕනෑම දෙයක් මතකයෙන් ගුරුතුමියට කියන්න හැකි වූ නිසා, පන්තියේ දක්ෂතම ළමයාගේ ස්ථානය මට හිමිවුණා.”හින්නි පුතාට නිසි වියේදී පාසලකට ඇතුළත් වීමට නොලැබුණේ, ලෙඩදුක් තමා පස ලුහුබැඳ පැමිණි නිසාය. හත්වැනි පන්තිය දක්වා දක්ෂතම දරුවා බවට පත්වූ ඔහු, ගුරුවරයකු වීමට පෙරුම්පුරා සිටියද, එය හිතළුවක් බවට පත් විය. ඒ, තම පවුල පසුපස අගහිඟ නමැති කරදරකාරයා පැමිණ සරදම් සිනා පෑ නිසා ය.“කුඩා අවධියේදී ළමයි කෙළිදෙලෙන් ගත කරනවා මිසක්, මවුපියන් ජීවත් වෙන්න කරන සටන ගැන අවබෝධයක් නෑ. මවුපියන්ගෙ අගහිඟකම්වලට සහය දෙන්න ඕනෑ කියලා හිතන්නෙ නෑ. ගෙදර අය කනබොන හැටි දැකලා, මගේ ඇස් දෙකෙන් දවසක් කඳුළු කැට කඩා වැටුණා. ඒක දැකපු අම්මා මගෙන් ඇහුවෙ, ‘ඇයි හින්නි පුතේ ඕවා කන්න අමාරුද?’ කියලයි. ඒ වෙලාවෙ වචනයක්වත් නොදොඩා මං හිටියා. ජීවත්වීම සඳහා පවුලෙ උදවිය කරන සටන ද දැක්කහම, ඔවුන්ට උදවු කරන්නෙ කොහොමද? කියලයි මං හිතුවෙ.කලින් දවසෙ කපාගත් තණකොළ මිටි, උදේ රැයින් ම කරගසාගෙන ආවා. ඒ, මාතර මාලිම්බඩ පාරෙ ගමන් කරන කරත්තකරුවන්ට විකුණන්නයි. සමහර දවස්වල, කඩාගත්ත ගොටුකොළ, මුගුණුවැන්න වගේ කීර වර්ග ඔළුව උඩ තියාගෙන මාතරට යනකන් ම පයින් ගියා.ඒ දවස්වල තිබූ වැදගත්ම වාහනය වූ බක්කි කරත්තවලින් ගමන් ගත්ත වැදගත් මහත්ම මහත්මීන්, මාව දැකලා දුක හිතිලා වගේ ඒ මිටි සියල්ල ම මිලට ගත්ත හැටි මට මතකයි. මේ දේවල් කිරීමෙන් ලැබෙන ආදායම, මං මගේ අම්මගෙ අතේ තැබුවෙ හරිම තෘප්තිකර හැඟීමකින්. මං උත්සාහවන්තයෙක් බව දන්න අම්මා, හැමදාම මට කිව්වේ “උඹට කවදාහරි හරියනවා පුතේ” කියලයි.”හින්නිපුතා පවුලේ උදවියට වාසනාව කැන්දාගෙන ඒම සඳහා, දහසකුත් බලාපොරොත්තු පොදි බැඳගෙන, සරණපාල නමැති මිතුරකුගේ උදව්වෙන් කළුතර, කටුකුරුන්දේ කඩයක රක්ෂාව සඳහා පිටවේ. එවිට ඔහුගේ වයස අවුරුදු 15කි. ගුරු අභ්‍යාස විද්‍යාලය අසල තිබූ, හිත්තැටියේ මුදලාලි කෙනකුට අයත් තේ කඩයේ ඔහු සේවය කරයි. එහෙත් පවුලේ උදවිය සමඟ ලුණුයි බතුයි කාගෙන හෝ ජීවත් වූ යුගය සිහිවනවිට, සියලු දුක් පැණිරසයැයි සිතා පළමු රැකියාවට ඔහු ආයුබෝවන් කියනු ලැබීය.“මට එතකොට අවුරුදු 17යි. 1953දී තවත් මිතුරන් දෙදෙනෙක් සමඟ, කොළඹට එන වන්දනා නඩයක් ගමන්ගත් වෑන් රථයකට නැඟලා, රත්මලානේ චක්කින්දාරාම පාරේ පිහිටි කිරි පට්ටියක රැකියාවට ගියා. එම ස්ථානයේ සුරතල් මසුන්, කුරුල්ලන්, ඇතිකරන අංශයකුත් තිබුණා.මං මුලින්ම මසුන් බලාගන්නා කොටසේ සේවය කළා. ඊට පස්සෙ සුරතල් කුරුල්ලන්ගේ කොටසට වැටුණා. සමහර අවස්ථාවල කිරි පට්ටියෙත් සේවය කළා. එහි අයිතිකරු මට හොඳින් සැලකුවත්, අවුරුද්දක් පමණ එම ස්ථානයේ සේවය කරලා එයින් ඉවත් වුණා. ඊට පස්සෙ දෙහිවල පැත්තේ වෙනත් පුද්ගලයකු ළඟ කිරි හරක් පස්දෙනෙකුගේ වැඩපළ කළා.”පසුව ඔහුට තම පුංචි අම්මාගේ පුතකු වරායේ සේවය කරන බව මතක් වී ඔහු මුණගැසීමට ගියේය. කළුබෝවිල පිහිටි ඔහුගේ නිවෙසේ නතරව සිටි කාලයේදී, ඔවුන්ට බරක් නොවී ජීවත් වීමට සිතූ හින්නි පුතා, එම අයියා සිටි නිවෙස හිමිකරුගේ දර මඩුවෙන්, පලාපු දර අත් කරත්තයේ දමාගෙනගොස් ප්‍රදේශයේ විවිධ පුද්ගලයන්ට විකුණා මුදල් ඉපයීය. ඉන් මුදල් ප්‍රමාණයක් ඉතිරිකර ගතහැකි වූ නිසා, ඉඩක් ලද විගස ගමේ යාමට ද ඔහු පුරුද්දක් කර ගත්තේය.“මගේ පියාගේ එක් මල්ලි කෙනෙක් ඉන්නේ කොහේදැයි කවුරුත් දැනගෙන හිටියෙ නෑ. එක දවසක් මං අත් කරත්තෙ දර පටවාගෙන යනකොට, තාත්තාගෙ රුවට සමාන කෙනෙක් පොල් කරත්තයක් පටවගෙන යනවා දැකලා, එයත් එක්ක ආගිය තොරතුරු කතා කළා. එයා මගේ බාප්පා බව දැනගත්තා. එයින් අනතුරුව බෝකුන්දර පිහිටි බාප්පාගේ නිවෙසේ රැඳී සිටිමින්, පොල් කරත්තයේ රැකියාව කිරීමට මට හැකිවුණා.”ඔහුගේ දිවිය විවිධ හැලහැප්පීම් මධ්‍යයේ ගලාගෙන යයි. සදා රැඳි සොඳුරු සිනාවෙන් ම ඔහු සිය දුක්බර දිවියේ තතු හෙළිදරව් කරයි.ඔබතුමා පොත් ප්‍රකාශකයකු ලෙස මේ ක්ෂේත්‍රයට යොමු වුණේ කොහොමද? ඒ තතු දැනගැනීමේ කුහුලෙන් යුතුව මම ඔහුගෙන් ඇසීමි.“ඒකත් දිග කතාවක්. මගේ බාප්පා මුණගැසීම නිසයි මං අද සිටින තත්ත්වයට එන්න පුළුවන් වුණේ. බෝකුන්දර තිබුණු විජේසේකර මුද්‍රණාලයේ අයිතිකරු පොත් අච්චුගැසීමට අකුරු මිලදී ගත්තෙ දෙමටගොඩ එන්. ජේ. කුරේ සමාගමෙන්. අකුරු හැදීමේ වැඩට බාප්පා මාව එතනට යොමු කළා. එහි සේවය කරලා රු. 5ක වැටුපක් ලැබුවා. එහි අවුරුදු එකහමාරක් සේවය කළා. පස්සෙ බාප්පගෙම මාර්ගයෙන් ඩී. පී. දොඩංගොඩ සමාගමට අයත් මොරටුවේ මුද්‍රණාලයක වැඩ කළා.එහිදී දවසකට ශත 25ක මුදලක් උපයා ගත්තා. එහිදී පොත් බැඳීම හා මුද්‍රණය ගැන ඉගෙන ගත්තා. පසුව, ආයතනයේ අභ්‍යන්තර ආරවුල් නිසා ඉන් ඉවත්වෙන්න සිදු වුවත් දන්නා හඳුනන අයගේ උදව්වෙන් ගොරකාන ප්‍රදේශයේ කුලී මුදලට කුඩා කාමරයක් අරගෙන, පොත් බැඳීමේ ස්ථානයක් පටන් ගත්තා. මං මගේ ම කියලා ව්‍යාපාරයකට අතගැසුවෙ ඒ විදිහටයි.”ඔහු ස්ටුඩන්ට් ප්‍රෙස් ආයතනයෙන් මුද්‍රණ ශිල්පය හදාරා තිබුණු නිසා, පොත් අච්චු ගසන මුද්‍රණාලයක් පවත්වාගෙන යාමට හැකියාව ලබාගෙන තිබුණි. වේල්ල වීදියේ අරුණෝලිස් සිල්වා සහ පුත්‍රයෝ සමාගමෙන් ලෙජර් පොත්, ආදායම් බදු පොත් ගණන් තැබීමේ පොත් වැනිදේ සැදීමට දැනුම ලබාගෙන තිබුණ. මේ නිසා මේ ක්ෂේත්‍රය ගැන හොඳ දැනුමක් ඔහු මේ වනවිට ලබාගෙන තිබුණි.“මේ කාලෙ වෙනකොට මාලිගාකන්ද ප්‍රදේශය පොත් බැඳීමට ප්‍රසිද්ධවෙලා තිබුණා. ඒකට හේතුවුණේ මාලිගාකන්ද පිරිවෙන තිබීමයි. ඔය ප්‍රදේශයේ බංකොලොත් වුණ කඩයක් තිබුණා. එම කඩහිමියත් සමඟ හවුල්වෙලා පොත් බැඳීමේ වැඩ කරගෙන ගියා. එය දියුණු වුණා. බලංගොඩ ආනන්ද මෛත්‍රිය මහා නාහිමි හඳුනාගත්තට පස්සෙ විශ්වවිද්‍යාල පුස්තකාලයේ පොත් බැඳීමේ කටයුතු මුළුමනින් ම ලබාගැනීමට හැකියාව ලැබුණා.”තමන්ගේ ම ව්‍යාපාරයක් කිරීමේ අරමුණ ඇතිව පසුව ඔහු මේ ස්ථානයට ළඟපාත තිබූ ‘සිසිරැස’ හෝටලයේ පොඩි කාමරයක් කුලියට ගත්තේ ය. ඊට අමතරව හවසට කුලියට ගත් ස්ථානයකට ගොස් පොත් බැඳීම කර ඇත. බලන්ගොඩ හිමියන් කොපින් ප්‍රෙස් කියන පොත් බැඳ තද කරන යන්ත්‍රයක්, පොත් මුද්‍රණය කරන කුඩා අත් යන්ත්‍රයක් ද ලබාදී ම නිසා ඔහුට මේ කර්තව්‍ය තවත් පහසු විය.බලන්ගොඩ ආනන්ද මෛත්‍රිය නාහිමියන්, තමන්ගේම ව්‍යාපාරයක් අරඹන ලෙසට ඔහුට බල කරන්නේද මේ අතරතුරේදී ය. උන්වහන්සේ සිරිසුමන මහතාගේ කේන්ද්‍රය බලා, ඒ සඳහා සුදුසු කාලවකවානු දන්වා සිටියේ ද මේ අවධියේ දී ම ය.“ඔය අතරතුර මං කුඩා කාමරයක් හොයමින් වෙහෙසුණේ මගේ ම ව්‍යාපාරය දියුණු කරගෙන පවත්වාගෙන යාමේ අරමුණින් බොරැල්ල, දෙමටගොඩ, මාලිගාකන්ද, මරදාන වගේ පැතිවලින් මං මේ වෙනකොට තැනක් හොයමින් හිටියා.අන්තිමට දෙමටගොඩ පාරෙන් තැනක් හම්බවුණා. බලංගොඩ හාමුදුරුවො හොඳ දිනයක් සහ වෙලාවක් හදලා දුන්නා. සමයවර්ධන පොත් සාප්පුව සහ මුද්‍රණාලය අයිතිකරු වුණ මාටින් වීරමන් මහතාගේ අතින් මගේ ව්‍යාපාර ආයතනය විවෘත වුණා. ටික දවසක් යනකොට මගේ දියුණුව බලන් ඉන්න බැරිවුණ ගොඩනැඟිල්ල අයිතිකාරිණිය, මගෙන් කඩ කාමරය ඉල්ලා හිටියා. ඉන් අනතුරුව එතනම පිහිටි වෙනත් විශාල ගොඩනැගිල්ලකට මගේ ව්‍යාපාරය ගෙන යන්න පුළුවන් වුණා.කාලයක් යනකොට විවිධ දුෂ්කරතා මධ්‍යයේ මගේ ව්‍යාපාරය සාර්ථකව කරගන්න පුළුවන් වුණා. මගේ සාර්ථකත්වය දැකලා, ඒක දරාගන්න බැරිවුණහම හැමෝම කළේ තමන්ගෙ ගොඩනැගිල්ල අවශ්‍ය බව පවසා ඉල්ලීමයි. අන්තිමටම මරදානෙ අද ඉන්නා ස්ථානයට එන්න පුළුවන් වුණා.ඒ 1975දී 1968දී මගේ්පියා මිය ගියා. ඒ වෙනකොට මට අවුරුදු 32ක්. මං කොළඹට ආවෙ අවුරුදු 17දී. මං සාර්ථක වනවිට මගේ ආදරණීය මවත්, පියත් අපව අතහැර ගිහින්. මට ඔවුන්ට හොඳින් සලකන්න බැරිවීම ගැන මගේ හිතේ කනගාටුවක් තිබෙනවා. අද මං මේ ව්‍යාපාරය පවත්වාගෙන යන්නෙ සේවයක් විදිහටයි.”ඔහුගේ දිවියේ අනේකවිධ දුක් කම්කටොලු, බාධක පැවතියද, අද වනවිට සාර්ථකත්වයේ හිනිපෙත්තට ම ඔහු ළඟාවී ඇත. ඔහු පැමිණි ගමන් මඟ පිළිබඳ ආපසු හැරී බැලීමේදී ධෛර්යවන්තකම, නොපසුබස්නා උත්සාහය කැපී පෙනෙන ගතිලක්‍ෂණ වේ.“මගේ ප්‍රකාශන ආයතනයෙන් මුද්‍රණය කළ පළමු පොත, ලයනල් සරත් මහත්තයගෙ ‘හිතුවෙ නෑ ඔබ ඔහොම වෙයි කියා’ කියන කෘතියයි. මං 1970 වෙනකොට පොත් 50ක් පමණ ප්‍රකාශයට පත් කරලා තිබුණා. 1980 ගණන් වෙනකොට පොත් 400 - 500 ප්‍රමාණයකුත්, මේ වනවිට පොත් 16,000ක් පමණත් ප්‍රකාශයට පත්කර තිබෙනවා.වර්තමානයේදී කිතුණු පොත් ව්‍යාපෘතිය, ඉංගී‍්‍රසි - දෙමළ පොත් මුද්‍රණය, පැරැණි පොත් ව්‍යාපෘතිය වගේ දේවල් කරගෙන යනවා. මගේ මේ ගමනට දිරි දෙමින්, මේ ව්‍යාපාරය සාර්ථකව කරගෙන යාමට මගේ බිරිය වන නන්දා ගොඩගේ මැතිනිය ලබා දෙන්නෙ ඉමහත් ශක්තියක්.”පොත් ප්‍රකාශකයකු ලෙස සිරිසුමන ගොඩගේ මහතා, යා යුතු මඟ සියලු අභියෝග හමුවේ නොසැලී ගමන් කරමින් සිටී. ඔහු සිංහල සාහිත්‍යයේ සුපෝෂණය උදෙසා අනූපමේය මෙහෙවරක් කළ උත්තම ගණයේ මිනිසෙකි. ඒ නිසාම ඔහු වරින්වර සම්මාන බුහුමන් ද ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=f1212273</link>
    <topic>නත්තලෙහි ආශිර්වාදය</topic>
    <author/>
    <content>ශ්‍රී ලංකාව බහු වාර්ගික බහු ආගමික රටක් වන අතර එහි ජීවත් වන අප හැම දෙනාගේ අපේක්ෂාව වන්නේ සමාදානයෙන් සහෝදරත්වයෙන් යුතුව ජීවත් වීමයි. කිසියම් දිනක ඒ ඒ ආගම් පහළ වී ඇත්තේ මනුෂ්‍යයාගේ යහපත පිණිස මිස අයහපත සඳහා නොවේ. ශ්‍රී ලංකාවේ ජීවත් වන අප හැම ක්‍රිස්තියානි (කතෝලික), බෞද්ධ, හින්දු හෝ මුස්ලිම් භක්තිකයන් වෙමු. මේ අතරින් ද ක්‍රිස්තියානි භක්තිකයින්ගේ ජන සංඛ්‍යාව සලකා බැලීමේ දී ඒ වැඩි දෙනා සිංහලයින් ය.ඒ අනුව ද බෞද්ධයින් හා කිතුනු බැතිමතුන් අතර සමීප සම්බන්ධතාවක් පවතී. අනුරාධපුර සමයේදී ද මෙරටට පැමිණි කිතුනු වෙළඳ ව්‍යාපාරිකයින් මෙරට දී තමන්ගේ ආගම නිදහසේ ඇදහූ බවට සාක්ෂ්‍ය වශයෙන් අනුරාධපුර යුගයට අයත් අනුරාධපුර පුරාවිද්‍යා කෞතුකාගාරයේ තැන්පත් කොට ඇති නෙස්ටෝරියන් කුරුසය දැක්විය හැකි ය. පසු ව මෙරට පෘතුගීසි, ලන්දේසි හා බ්‍රිතාන්‍ය බල ව්‍යාප්තිය නිසා කිතු දහම මෙරට වැසියන් අතර ශීඝ්‍රයෙන් පැතිරී ගියේ ය.ශ්‍රී ලංකා වාසීන් කිතු දහම වැලඳ ගැනීමත් සමඟ නව සංස්කෘතියක් හඳුන්වා දුන්නා සේම මෙරටට කිතුනු සංස්කෘතියක් ද හඳුන්වා දුනි. එම සංස්කෘතිය අතර නත්තල් උත්සවය ප්‍රධාන තැනක් ගනී. අදින් අඩ සියවසකට පෙර මෙරට පැවැති ක්‍රිස්තු සංස්කෘතියේ බොහෝ බටහිර ලක්ෂණ වෙනස් වෙමින් දේශීය ලක්ෂණ ගනිමින් සිටීම ශ්‍රී ලාංකිකයින් විසින් අගය කරනු ඇත.කෙසේ වෙතත් ශ්‍රී ලාංකිකයින් නත්තල් යනුවෙන් හඳුන්වනු ලබන ආගමික උත්සවය ක්‍රිස්තුස් වහන්සේ මෙළොව පහළ වූ දිනය සිහිපත් කිරීම සඳහා යෙදෙන ක්‍රිස්මස් (ක්‍රියිස්ට් මාස්) වචනය ඉතාලි භාෂාවේ සඳහන් වන්නේ නතාලේ යනුවෙනි. නත්තල් යනු එම වචනය සිංහලට පෙරළීමකි.ජෝසප් සමඟ විවාහ වී සිටි කන්‍යා මරිය තුමියට දේවාශිර්වාදයෙන් ලැබුණ දිව්‍ය පුත්‍රයා ලෙස ක්‍රිස්තුස් වහන්සේ සලකණු ලැබේ. බෙත්ලෙහෙමේ උන්වහන්සේ ඉපදුණ දිනයේ අහසේ පායා තිබූ තාරකා පිරික්සූ ඡ්‍යෝතිෂ විද්‍යාඥයෝ යුදෙව්වන්ගේ රජෙකු ඉපදී ඇති බවට අනාවැකි කීවද දෙවියන් වහන්සේ මෙලොවට ලබා දී ඇත්තේ එසේ මෙසේ ත්‍යාගයක් නොවේ.නත්තල් සැමරීමට කිතුනු බැතිමතුන් අනුගමනය කරන උත්සව විශේෂාංග මෙරට සංස්කෘතික දායාදයක් බවට පත්ව තිබෙනවා පමණක් නොව, ඒවායින් සමහරක් බුද්ධාගම ඇතුළු අනිකුත් ආගම්වල උත්සව සඳහා ද යොදා ගනී. නත්තල ලබන්නා වූ දෙසැම්බර් 24 වන දින රාත්‍රිය කිතුනු බැතිමතුන් සමරන ආකාරය සිංහල, හින්දු අලුත් අවුරුදු කාලයේ එම බැතිමතුන් අවුරුද්ද සමරන ආකාරයට බොහෝ දුරට සමාන ය. නව වස්ත්‍රාභරණයෙන් සැරසුන සෑම කිතුනු පවුලක් ම එදින රාත්‍රියේ පල්ලිය වෙත යාම සම්ප්‍රදාය යි.පල්ලිය යන වචනය දඹදෙණි සමයේ දී පන්සල හැඳින්වීමට ද අපේ පැරණි මූලාශ්‍රයවල යොදා තිබේ. කෙසේ වෙතත් පල්ලියට පැමිණෙන මෙම සියලු දෙනා දෙවියන්ට යාඥා කොට ප්‍රීති ගීතිකා ගයා ආශිර්වාද ලබාගනිමින් පවුලේ සාමාජිකයන් සමඟ පමණක් නොව තම අසල් වැසියන්ටද ශුභ පතමින් පසුගිය වසරේ යම් වරදක් සිදුවූයේ නම් ඊට සමාව යදිමින් හා අනිකුත් අයට සමාව දෙමින් සමාදානයෙන් යුක්ත නව අවුරුද්දක් ප්‍රාර්ථනා කරති.වයසින් බාල අය නත්තල් දින අසල්වැසි ඥාතීන්ගේ ගෙවල්වලට ගොස් විශේෂයෙන් වැඩිමල් අයට ශුභ පතති. මෙය සිංහල අලුත් අවුරුදු කාලයේ කෙරෙන සිරිත් විරිත්වලට බොහෝ සෙයින් සමාන ය. පවුලේ සාමාජිකයින් හා ඥාති මිත්‍රාදීන්ට එදින පිළියෙල වන නත්තල් කෑම මේසය ද එසේ ම ය.නත්තල් උත්සවය සඳහා අද සෑම කිතුනු නිවසක ම විශේෂ වූ නත්තල් ගස පළමුවෙන් ම සාදා සැරසිලි ආලෝක යොදා ඒ වටා තෑගි තබා සකස් කරන ලද්දේ තුන් වන ජෝර්ජ් රජු දවස එතුමාගේ බිසව වූ මැක්ලන්බර්ග්හි චාර්ලට් ආර්යාව විසින් බව පැවසේ.1832 දී වික්ටෝරියා රැජින විසින් නත්තල් ගසේ සැරසිලි ගැන වාර්තා කර ඇති බවත් එතුමිය ඇල්බට් කුමරු සමඟ විවාහයෙන් පසු 1841 සිට මෙම දර්ශනය බ්‍රිතාන්‍ය පුරා ප්‍රචලිත වූ බවත් සඳහන් ය. වින්ඩ්සර් මාලිගයේ වූ රාජකීය පවුලේ නත්තල් ගස ඡායාරූප සහිතව ලන්ඩන් නිව්ස් පුවත් පතේ පළවීම නිසා ඇමරිකාවේ ද නත්තල් ගස ප්‍රචලිත විය.නත්තලේ දී පවුලේ සාමාජිකයින් අතර විශේෂයෙන් ළමා වියේ පසුවන්නන් අතර තෑගි බෙදාදීමේ ඉතිහාසය ක්‍රි. ව. 4 වන සියවස පමණ දක්වා ඈතට විහිදේ. මයිරාහි (වර්තමාන තුර්කිය) බිෂොප් වූ ළමයින් කෙරේ ඉතා ස්නේහවන්ත වූ ශාන්ත නිකොලස් නිසා මෙය එකල සිට ඇරඹුණ බව කියැවේ.එසේ ම සන්තා ක්ලොස් නාමය ශාන්ත නිකොලොස් නාමයෙන් බිඳී ආවක් සේ සැලකේ. අපේ නව සංස්කෘතියේ අනිකුත් ආගම්වලට ද පැතිරී ගොස් ඇති ආගමික ශුභ පැතුම් පත් යැවීම නත්තල ඇසුරින් ඇරඹුණකි. එය 1843දී ලන්ඩන්හි ශ්‍රීමත් හෙන්රි කෝල් විසින් අරඹන ලද්දකි. එසේ ම ලංකාවේ අනිකුත් ආගමික උත්සවවලට ද හඳුන්වා දී ඇති භක්ති ගීත කණ්ඩායම් වශයෙන් කීම නත්තල් කැරොල් මඟින් ඇරඹුනකි. ක්‍රි. ව. 4 වන සියවසේ දී ගැමියන්ගේ අස්වනු නෙළන කාලයේ ගයන ජන ගී ඇසුරින් පළමුවෙන් ම නත්තල් ගීතය ලියනු ලැබූයේ ඇම්බ්‍රෝස් නම් වූ මිලාන්හි ආර්ව් බිසොප් තුමන් විසිනි.නත්තල් දිනයේ සියලු කිතුනු බැතිමතුන්ගේ ප්‍රාර්ථනාව වන්නේ යේසුස් වහන්සේ දේශනා කළ ලෙස සියලු මිනිසුන් තමන්ගේ දරුවෝය යන අදහසේ පිහිටා කිසිදු භේදයකින් තොර ව සෑම දෙනා සමාදානයෙන් ජීවත් වීම ය. ඉහත කී පරිදි අපේ සංස්කෘතියට නත්තලෙන් එක් වූ දේ බොහෝ ය. යේසුස් වහන්සේ දේශනා කළ පරිදිම මෙම නත්තල් දිනයේ ලෝකවාසී සියලු දෙනාට ම සාමය උදාවේවායි පතමි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>27</day>
    </date>
    <link>http://www.dinamina.lk/2012/12/27/_art.asp?fn=f1212274</link>
    <topic>අපිට මහා සම්ප්‍රදායක් නැහැ</topic>
    <author>සංවාදය - චන්දන</author>
    <content>ජන ප්‍රවාදය අනුව මහසෝනාගේ උප්පත්තිය සිදුවන්නේ ඊශ්වර විසින් විනාශ කරනු ලබන අසුරයාගේ අළු මතිනි. එයට අනුව ඊශ්වර වනාහි විනාශය සංකේතවත් කරයි. විනාශ හේතු කර ගෙන පරිණාමය සිදුවෙයි. පරිණාමය අනිත්‍යයට මුලික වේ. මහාචාර්ය ආරියරත්න ඇතුගල මෙලෙස 'මහා සමයම' වේදිකා නාට්‍ය මඟින් ඊශ්වර දහමේ සිට බුදු දහමට මාවතට පාලමක් සකස් කරයි. නෙළුම් පොකුණ රඟහල සඳහාම නිෂ්පාදනය කළ මෙම නාට්‍ය ලබන පෙබරවාරියේදි ලාංකේය වේදිකාවට තිළිණ කෙරේ. මේ කතාබහ ඒ වෙනුවෙනි.ඓතිහාසික රැල්ලේ නිර්මාණ ඔබේ විවේචනයට ලක්ව තිබෙනවා. එයට පදනම කුමක්ද?ලංකාවේ කලාවන් හා සම්බන්ධ පසුගාමී ලක්ෂණ ගණනාවක් දක්නට ලැබෙනවා. රූපවාහිනිය ගත්තොත් 80’ දශකය වන විට හොඳ නිර්මාණ රාශියක් බිහි වුණත් 90 දශකයේ සිට 2000 දක්වා ක්‍රම ක්‍රමයෙන් අවරට යන්න පටන් ගත්තා. මහා සාහිත්‍ය කෘති ඇසුරු කරගෙන නිර්මාණ භාවිතයන් ඇති විය යුතුය යන මතය ඇති වූණේ මේ කඩා වැටීමට පිළිතුරක් විදිහටයි.අපි අලුත් හරස්කඩවල් හොයාගෙන ගියා. අද වන විට ඓතිහාසික ප්‍රවාහය ජනප්‍රිය රැල්ලක් බවට පත්ව තිබෙනවා. එය කලාවේ පෝෂණීය අංග සමඟ ගොඩනැඟෙන්නේ නැතිව කලාවේ ජනප්‍රිය ප්‍රකාශන සමඟ හා වෙළඳපළ එක්ක ඉදිරියට යන්න පටන් ගෙන තිබීම අනතුරක්.ඔබ මෙම නාට්‍ය නිර්මාණය කිරීම සඳහා ඓතිහාසික මූලාශ්‍ර හා පුරාවෘත්ත යොදා ගත්තාද?මේ නාට්‍ය ස්වතන්ත්‍ර නිර්මාණයක්. ස්වනිර්මාණයකට විවිධ ආභාෂයන් හා උකහා ගැනීම් බලපෑ හැකියි. එතකොට....මේ නිර්මාණයට එක පැත්තකින් ජනශ්‍රැතියේ තිබෙන ඊශ්වර හා බ්‍රහ්ම සංකල්ප පදනම් කරගත් පුරාවෘත්තයක් නාට්‍ය ආරම්භය සඳහා යොදාගෙන තිබෙනවා.එතකොට ‘මහා සමය’ නාට්‍ය ඓතිහාසික රැල්ලේ වැඩක් නෙමෙයිද?නැහැ. මෙය එයින් වෙනස් වෙන්නේ ජනශ්‍රැතිය හා යාතු කර්ම පදනම් කරගත් ප්‍රස්තුතයක් මේ නාට්‍යයට තිබෙන නිසයි. මේ කාරණාව නාට්‍ය භාවිතයක් විදිහට ගොඩනැගුණේ දීර්ඝ කාලයක අධ්‍යයනයක් පදනම් කරගෙනයි.හුදු පුවතක් විදිහට නාට්‍ය නිර්මාණය කර නැහැ. එක්තරා විදිහකට මේ සමාජයේ අධ්‍යාත්මික ගමන් මගේ හැඩතල හඳුනාගැනීම මත පදනම් වූ ඉතිහාසයක් ‘මහා සමයම’ නරඹන්නාට හමුවෙනවා. මේ කියන ඉතිහාසය තිබුණේ කොහෙද කියලා සාකච්ඡාවට ගන්න පුළුවන් විදිහෙ තියුණු ප්‍රස්තුතයක් නාට්‍යයේ මතුකෙරෙනවා. ඒ නිසා මහාසමයම හුදු කතාවක් හෝ සිද්ධි දාමයක් විදිහට හඳුන්වන්න බැහැ.නාට්‍යයේ නර්තන නිර්මාණය සඳහා ශිල්පීන් තිදෙනෙක් සම්බන්ධ කර ගත්තේ ඇයි?එක ශිල්පියෙක්ට තිබෙන්නෙ එක හැඩයක්. සාමාන්‍යයෙන් කියන්නෙත් අහවලාගේ නැටුම් කියලනේ. මේ නාට්‍යයෙ නැටුම් නැහැ. නාට්‍යට අවශ්‍ය විදිහෙ ආඛ්‍යාතයක් හදාගන්න සම්මත තනි ආකෘතියකින් බැහැ. ඒ නිසා මට තිදෙනෙක්ගෙ සහය ලබා ගැනීමට සිදුවුණා. ඔවුන් තිදෙනාගෙ සංකලනය අපූර්ව ආකාරයකින් නාට්‍යට බලපෑවා. අලුත් ව්‍යුහයක් ගොඩනඟන විට ඒ සඳහා පර්යේෂණාත්මක මැදිහත්වන්නන්ගේ සාමූහික මැදිහත්වීමක් අවශ්‍යයයි.ජන නාට්‍යවල වෙස් මුහුණු යොදා ගත්තේ රඟපාන ශිල්පියාගේ අනන්‍යතාවය මකා දැමීමටයි. අංග රචනයෙන් එය කළ හැකිව තිබිය දී ඔබ මෙම නාට්‍යට වෙස් මුහුණ යොදා ගත්තේ ඇයි?වෙස්මුහුණේ ප්‍රකාශනය සැබෑ මුහුණෙන් මතු කෙරෙන ප්‍රකාශනයට වඩා ප්‍රබලයි. ෂෙක්ස්පියර් රොමියෝ ජුලියට් නාට්‍යයේ වෙස්මුහුණ යොදා ගත්තා. බ්‍රෙෂ්ට් නාට්‍ය ගණනාවක වෙස්මුහුණ යොදා ගත්තා. සමහර චරිතයක ඇතුළෙ තිබෙන ගුඪ බව වෙස්මුහුණින් මතු කරන්න පුළුවන්. වෙස්මුහුණ නාට්‍යක භාවිතා කළ යුතු ආකාරය තීරණයකරන්නේ ආකෘතිය විසින්.බලෙන් ඔබ්බන්න බැහැ. සන්නි දහ අටේ තිබුණු මුහුණු දහ අටට මේ නාට්‍යයේ මම ගෙන එන්නේ චරිත විදිහට නෙවෙයි. කඩතුරාවක් විදිහටයි. ලෙඩ රෝග හා සම්බන්ධ ඇතැම් කාරණාවන් මහසොහොන් සංකල්පය හා සමඟ සම්බන්ධව අපේ ජීවිතවලට කාන්දුවී තිබෙන ආකාරය කියන්න වෙස්මුහුණ යොදා ගන්න වෙනවා.නාට්‍ය සඳහා එටික් රංග විධික්‍රමය යොදා ගැනීමට අදහස් කළේ ඇයි?මම එටික් රංග සම්ප්‍රදාය යන්නෙන් අදහස් කරන්නේ අපේ දේවල් අපේම කරගන්නේ නැතිව ඒවා දිහා විශ්වීය කෝණයකින් බැලීමටයි.මේ රංග සම්ප්‍රදාය යොදා ගැනීම ආකාර කිහිපයකින් අපට වැදගත් වුණා. අපේ දේවල් විදිහට සැලකෙන ජනශ්‍රැතිය හෝ වේවා යාතු කර්ම හෝ වේවා මේ සියල්ල මහා වේදිකාව සමඟ ගනුදෙනු කළේ නැහැ.සරච්චන්ද්‍ර, මකුලොලුව හා දයානන්ද ගුණවර්ධන වගේ නාට්‍යකරුවන් ජන කලාව යොදා ගෙන දියුණු නාට්‍යමය පර්යේෂණ කළත් ඒවා වැඩුණේ චූල සම්ප්‍රදායක් යටතේ. ජාත්‍යන්තර වේදිකාවේ තිබුණු ගුණාංග හා වටිනාකම් ඈදා ගැනීමට තිබූ නොහැකියාව මහා සම්ප්‍රදායක් දක්වා අපේ ජන නාට්‍ය කලාව වර්ධනය නොවීමට බලපෑවා. එහෙත් යාතුකර්මවල හා නාට්‍යවල නාට්‍යමය ලක්ෂණ නැතැයි කියලා මම කියන්නේ නැහැ. ඒවා අතිශයින් නාටකීයයි.නෙළුම් පොකුණ වැනි රඟහලක් බිහිවීමෙන් මහා සම්ප්‍රදායක් ගොඩනැෙඟන්න රුකුලක් ලැබේ යැයි ඔබ විශ්වාස කරනවාද?පැහැදිලිවම. සරච්චන්ද්‍රයන්ගේ සිංහබාහු, මනමේ වැනි නාට්‍ය නෙළුම් පොකුණ වැනි රඟහලක් කේන්ද්‍ර කරගෙන නිෂ්පාදනය වූවා නම් එය ෂෙක්ස්පියර්ගේ ඔතොලෝ හෝ හැම්ලට් වැනි ජාත්‍යන්තර නිෂ්පාදනයක් වෙන්න තිබුණා. ග්‍රීක නාට්‍ය වැඩුණෙත් මහා සම්ප්‍රදායත් සමඟයි.අපේ නාට්‍ය චුල සම්ප්‍රදායක් හැටියට ගැනෙන්නේ අපිට තිබුණු නාට්‍යාගාරය, ගැමි රඟමඩලත් සමඟ බැඳී තිබුණ නිසයි. ලංකාවේ ගීත නාට්‍යසම්ප්‍රදායක් තිබුණත් අපිට ඔපෙරා සම්ප්‍රදායක් නැහැ. කේමදාසයන් කළ “මානසවිල” නිර්මාණයේ සංධ්වනි ගුණය කෙතරම් ශක්තිමත් වුවත් එය එළියට දැමූවිට එහි ප්‍රකාශනය ඩැහැගත්තේ චූල සම්ප්‍රදායයි. ඔහුට මහ වේදිකාවක් තිබුණේ නැහැ. කේමදාසට වැඩ කරන්න ‍ෙනළුම්පොකුණ වගේ රඟහලක් තිබුණා නම් ඔහුගේ ප්‍රකාශනය මෙයට වඩා වෙනස් වෙන්න තිබුණා.එතකොට ඔබේ නාට්‍ය නිෂ්පාදනය වෙන්නේ නෙළුම් පොකුණ ඉලක්ක කරගෙනමද?සරල දේශපාලන අර්ථයකින් කිව්වොත් ඔව්.“මහාසමයම” නාට්‍ය වෙනත් රඟහලවල පෙන්නන්න පුළුවන්ද?ලෝකයේ වෙනත් රටවල ඔපෙරාවක්, බැලේ නාට්‍යයක් කෙරෙන්නේ ඔපෙරා රඟහලක මාස ගණනාවක් පුහුණුවීම් කිරීමෙන් පසුවයි. එය විඳින්න විශාල පිරිසක් සූදානම්ව සිටිනවා. ඒ නාට්‍යය තැනින් තැන, ගමින් ගමට යන්නේ නැහැ. මිනිස්සු නිවාඩු දාලා කාලය වෙන් කරගෙන ඒ රඟහලට එනවා. එහෙම සම්ප්‍රදායක් සඳහායි මේ නාට්‍ය ගොඩනැගෙන්නේ. ඇත්තටම මේ රඟහල ගොඩ නොනැගෙන්න මම මහා සමයම ලියන්නේ නැහැ.නෙළුම්පොකුණ හැදීමේ මූලික පරමාර්ථය නාට්‍ය කලාව දියුණු කිරීමයි. නමුත් මා ඇතුළු නාට්‍යකරුවන් තුළ තිබුණේ අපිට මේ රඟහලෙහි යමක් කරන්න බැහැ කියන විශ්වාසයක්. මගේ වුවමනාව ඒ විශ්වාසය බිඳ දැම්මා. අවසානයේ ඔපෙරා සම්ප්‍රදාය ජන නාට්‍ය, බැලේ වැනි නර්තන සම්ප්‍රදා කිහිපයක් සම්මිශ්‍රණය වුණු ලෝකයට ගෙනියන්න පුළුවන් තාක්ෂණික හා රංග භාවිතයක් ‘මහා සමයම’ විදිහට ගොඩනැඟී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n121228br-1</link>
    <topic>ප්‍රශ්න පත්‍ර සිද්දියේ සැකකරුවන් ලබන 10 වැනිදා දක්වා යළි රිමාන්ඩ්</topic>
    <author/>
    <content>ප්‍රශ්න පත්‍ර පිට කිරීමේ සිද්ධියේ සැකකරුවන් හතරදෙනාම ලබන 10 වැනිදා දක්වා යළි රිමාන්ඩ් කරන ලෙස අද කඩුවෙල මහේස්ත්‍රාත් අධිකරයෙන් නියෝග කරන ලදි. සැකකරුවන් අධිකරණය වෙත රැගෙන ආ අයුරු.  .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n1212281</link>
    <topic>ජනපති මහින්දට භාරත රත්න සම්මානය පිරිනමන්නැයි ඉන්දීය ජනතා පක්ෂය ඉල්ලීමක් කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකා ජනාධිපති මහින්ද රාජපක්ෂ මහතා වෙත ඉන්දියාවේ ඉහළම ජනතා සම්මානය පිරිනමන්නැයි ඉන්දීය ජනතා පක්ෂය එරට ආණ්ඩුවෙන් ඉල්ලීමක් කැර ඇත.එල්.ටී.ටී.ඊ ත්‍රස්තවාදය සාර්ථක ලෙස පරාජයට පත්කරමින් ඒ මහතා සමස්ත ලෝකයටම ආදර්ශයක් සපයා ඇතැයිද ඉන්දීය ජනතා පක්ෂයේ නායක ආචාර්ය සුබ්‍රමනියම් ස්වාමි මහතා ප්‍රකාශ කැර තිබේ.ඒ නිසාම ඉන්දියාවේ ඉහළම ජනතා සම්මානය වන භාරත රත්න සම්මානය ජනාධිපති මහින්ද රාජපක්ෂ මහතා වෙත පිරිනමන්නැයි ආචාර්ය සුබ්‍රමනියම් ස්වාමි මහතා ඉන්දීය අගමැති ආචාර්ය මන් මෝහන් සිං මහතාගෙන් ඉල්ලීමක් කැර ඇත.තමිල්නාඩු ප්‍රාන්තයේ කොයිම්බතූර්හි දී විශේෂ ප්‍රකාශයක් කරමින් හෙතෙම මේ බව ප්‍රකාශ කැර ඇතැයි වාර්තා වෙයි.මේ අතර ඉන්දීය හමුදා සාමාජිකයන් වෙනුවෙන් ත්‍රස්තවාදය පිටුදැකීම උදෙසා ශ්‍රී ලංකාවේදී පුහුණුව ලබාදීමට තීරණය කිරීම සම්බන්ධයෙන් ප්‍රසාදය පළකර තිබෙන ආචාර්ය සුබ්‍රමනියම් ස්වාමි මහතා ශ්‍රී ලංකාවේ වත්මන් තත්ත්වය ඉතාම යහපත් බවද ශ්‍රී ලංකාවට ගොස් ආයෝජනය කරන්නැයි තමිල්නාඩු ව්‍යාපාරිකයන්ගෙන් ඉල්ලීමක් කරන බවද සඳහන් කැර ඇත.ඊට අමතරව ඒ මහතා සඳහන් කර ඇත්තේ ශ්‍රී ලංකාවේ වත්මන් යහපත් වාතාවරණය ප්‍රයෝජනයට ගෙන ඉන්දීය සිසුනට ශ්‍රී ලංකාවේ දී අධ්‍යාපන කටයුතුවල නිරත වියහැකි බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n1212282</link>
    <topic>ප්‍රශ්න පත්‍ර හොරුන්ටදැඩි දඬුවම් ඕනෑ</topic>
    <author>සුභාෂිනී සේනානායක</author>
    <content>ශ්‍රී ලංකාවට නිදහස, සාමය හා සහජීවනය ලබා දී රට අලුත් සංවර්ධන ප්‍රවේශයකට යොමු කළ ජනාධිපති මහින්ද රාජපක්‍ෂ මහතාගෙන් තවත් එක ඉල්ලීමක් කරන්නට ඇතැ’යි මහා සංඝරත්නය ප්‍රකාශ කැර සිටිති. එනම්; ශ්‍රී ලංකාවේ අධ්‍යාපනය සුරක්ෂිත කැර දෙනු මැනැවි යන්න ය.මෙරට අධ්‍යාපනය උසස් මට්ටමක ඇතැ’යි පිළිගනු ලබන මහා සංඝරත්නය, අධ්‍යාපනයේ තීරණාත්මක සාධකයක් වූ රජයේ විභාග විවිධාකාරයෙන් දූෂණයට ලක් වී ඇතැ’යි පෙන්වා දෙති.මේ තත්ත්වය නවතාලිය හැක්කේ විභාගවලට අදාළ දූෂිතකම් කරන සියලු දෙනාට ම දැඩි දඬුවම් දීමෙන් යැයි පැහැදිලි කරන භික්ෂූන් වහන්සේ, මෙවර අ. පො. ස. සා. පෙ. විභාගයේ ප්‍රශ්න පත්‍ර හොරකම් කළ දූෂිතයන් සියලු දෙනාට තරාතිරම, තත්ත්වය, උගත්කම්, පක්ෂය ආදිය නො බලා හැකි උපරිම දඬුවම් ලබාදෙන ලෙස ද මතුවට මෙවන් අවුලක් ඇති නො වීමට වැඩ සලසන ලෙස ද ඉල්ලා සිටින සේක.විභාග දෙපාර්තමේන්තුවේ රහස්‍යභාවයට කැළලක් ඇති කරමින් ප්‍රශ්න පත්‍ර පිටකිරීමේ වංචාවේ යෙදුණු සියලු දෙනාට ද මෙහි දී දැඩි දඬුවම් ලබාදෙන ලෙස මහා සංඝරත්නය ජනාධිපතිවරයාගෙන් නැවතත් ඉල්ලා සිටිති.දඬුවම් ලබාදීමට තිබෙන නීති ප්‍රමාණවත් නොවන්නේ නම් නීති සංශෝධන කැර හෝ නව නීති ඇතිකර හෝ දඬුවම් ලබාදිය යුතු බවද මහා සංඝරත්නය අවධාරණය කරති.මේ සම්බන්ධයෙන් දිනමිණට අදහස් දැක්වූ සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර නාහිමියන් පැවසුවේ මෙතෙක් කාලයක් විභාග දෙපාර්තමේන්තුව කෙරෙහි තැබූ විශ්වාසය බිඳ දමමින් සිදුකළ මේ වංචාවට දිය හැකි උපරිම දඬුවම් ලබාදීම කළ යුතු බවය.ආණ්ඩුව අපහසුතාවයට පත්වන අයුරින් ලක්‍ෂ සංඛ්‍යාත දරුවන්ගේ සහ මාපියන්ගේ විශ්වාසය බිඳ දැමූ මේ සිද්ධිය පිළිකුලෙන් හෙළාදකින බවත්, මේ ප්‍රශ්න පත්‍ර පිට කිරීමේදී එහි වාසිය යන්නේ අතලොස්සක් පිරිසකට බවත් බෞද්ධ හා පාලි විශ්වවිද්‍යාලයේ කුලපති මහාචාර්ය ඉත්තදෙමළියේ ඉන්දසර නාහිමියෝ පැවසූහ. මෙවන් ක්‍රියාවන් සිදුකිරීමෙන් මහන්සිවී පාඩම් වැඩ සිදුකරන බහුතරයක් දරුවන්ට සිදුවූ අසාධාරණය මැඬලමින් ලකුණු 19ක් ලබාදී එම දරුවන්ට සාධාරණය ඉටුකරලීම ආණ්ඩුව සිදුකළ යහපත් කටයුත්තක් බවද උන්වහන්සේ ප්‍රකාශ කළහ.මෙවැනි ක්‍රියා ඉදිරියේදී සිදුවීම වළක්වාලීම ආණ්ඩුවේ වගකීමක් බව අවධාරණය කරන මහා සංඝරත්නය මෙවැනි අපරාධකරුවන්ට ඇප ලබාදීම තුළින් සමාජය තුළ අරගලකාරී තත්ත්වයක් මතුවිය හැකි බවත්, ඔවුන්ට දැඩි දඬුවම් ලබාදිය යුතු බවත් අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n1212283</link>
    <topic>විභාග ආඥා පනතට අනුවඋපරිම දඬුවම් ලබා දෙනවා</topic>
    <author>සුභාෂිනි සේනානායක</author>
    <content>අධ්‍යයන පොදු සහතිකපත්‍ර සාමාන්‍ය පෙළ විද්‍යාව ප්‍රශ්න පත්‍රයේ ප්‍රශ්න 19ක් පිටකිරීම සඳහා සම්බන්ධ වූ සියලු දෙනාට විභාග ආඥාපනතට අනුව ලබාදිය හැකි උපරිම දඬුවම් ලබා දෙන බව අධ්‍යාපන ඇමැති බන්දුල ගුණවර්ධන මහතා පවසයි.මේ සම්බන්ධයෙන් සිදු කරන රහස් පොලිස් පරීක්ෂණවලින් අනතුරුව එම වාර්තාවට අනුව දඬුවම් ලබා දීමට ක්‍රියා කරන බව ද හෙතෙම අවධාරණය කරයි.විභාග දෙපාර්තමේන්තුවේ විශ්වසනීයත්වය කෙළෙසන මෙවැනි අපරාධ සිදුකිරීමට ඉඩදීම ජාතික අපරාධයක් බව අවධාරණය කළ අධ්‍යාපන ඇමැතිවරයා දියහැකි උපරිම දඬුවම් ලබා දීමට තමා කිසි විටෙකත් පසුබට නොවන බව ද පවසයි.අතලොස්සක් දරුවන්ට මෙසේ ප්‍රශ්න සොරකම්කැර ලබාදීමෙන් විභාගය සඳහා මහන්සිවූ දරුවන්ට වූ අසාධාරණය නිවැරැදි කරමින් ලකුණු 19ක් ලබා දුන් බවත්, රහස් පොලිස් පරීක්ෂණවලින් අනතුරුව ඉදිරි ක්‍රියාමාර්ග ගන්නා බවත්, දිනමිණ කළ විමසීමකදී වැඩිදුරටත් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n1212284</link>
    <topic>සිරිපා වන්දනා සමයඇරැඹේ</topic>
    <author>අසේල කුරුළුවංශ</author>
    <content>ශ්‍රී සුමන සමන් දේව ප්‍රතිමාව, සධාතුක කරඬුව හා දේව ආභරණ සුබ නැකතට උඩමළුවේ තැන්පත් කිරීමෙන් පසු මෙවර සිරිපා වන්දනා සමය ඊයේ (27) ආරම්භ කෙරිණි.උඳුවප් පුන් පොහෝ දින ඇරැඹි සිරිපා වන්දනා සමය එළඹෙන වෙසක් පුන් පොහෝ දිනයෙන් අවසන්වීමට නියමිතය.පැල්මඩුල්ල ගල්පොත්තවෙල ශ්‍රී පාද රජමහා විහාරයේ පුරා මාස හයක් තැන්පත් කැර තිබූ ශ්‍රී සුමන සමන් දේව ප්‍රතිමාව, සධාතුක කරඬුව හා දේව ආභරණ රත්නපුර ශ්‍රී සුමන සමන් දේවාලය වෙත වැඩම කැරවීමෙන් පසු එහි සිට පෙරේදා (26) රාජ්‍ය අනුග්‍රහය ඇතිව සංවිධානය කෙරුණු පෙරහරකින් හැටන් නල්ලතන්නිය හා ශ්‍රී පළාබද්දල මාර්ග ඔස්සේ දේව ආභරණ, සමන් දෙව් රුව හා සධාතුක කරඬුව උඩමළුව වෙත වැඩම කරවනු ලැබීය.ශ්‍රී පාදස්ථානාධිපති පැල්මඩුල්ල ගල්පොත්තවෙල ශ්‍රී පාද රජමහා විහාරාධිපති බෙංගමුවේ ධම්මදින්න නාහිමියන්ගේ අනුශාසනා පරිදි මෙවර ලක්ෂපාන හා කුරුවිට  යුද හමුදා කඳවුරුවල හමුදා නිලධාරීන් විශේෂ දෝලාවකින් සධාතුක කරඬුව, දේව ආභරණ හා සමන් දෙව් ප්‍රතිමාව උඩමළුව වෙත වැඩම කැරවීම මෙවර සුවිශේෂී සිද්ධියකි. සිල් සමාදන් වීම සඳහා පැමිණි සිටි දහස් සංඛ්‍යාත බැතිමතුන්ගේ සාධුකාර මධ්‍යයේ සමන්දෙව් ප්‍රතිමාව, දේව ආභරණ හා සධාතුක කරඬුව උඩමළුවේ ශ්‍රී සුමන සමන් දේවාලයේ තැන්පත් කරනු ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n1212285</link>
    <topic>කිවුලේකඩ වැව් බැම්මේඅඩි 100ක් කැඩී යයි</topic>
    <author>තෙන්නකෝන් කුලසේකර හා පණ්ඩුක සමරසේකර</author>
    <content>අනුරාධපුර දිස්ත්‍රික්කයට අයත් ගලෙන්බිඳුණුවැව ප්‍රදේශයේ කිවුලේකඩ වැවේ බැම්ම අඩි සියයක් පමණ ඊයේ (27) සවස කැඩී ගියේය.මෙවර අධික වර්ෂාව නිසා කැඩී බිඳී ගිය පළමු වැනි වැව මෙය වේ. මේ හේතුවෙන් වැව යටතේ ඇති නිවාස සහ කුඹුරු ජලයෙන් යටවී ඇත.අක්කර අඩි හත් දහසක ජල ධාරිතාවකින් යුතු කුඹුරු අක්කර දහසකට ආසන්න ප්‍රමාණයක් මෙම වැව යටතේ වගා කෙරේ.මේ වන විට කිවුලේකඩ වැව් බැම්මේ අඩි සියයක් පමණ ප්‍රමාණයක් කැඩී ගොස් ඇති අතර, බැම්ම සම්පූර්ණයෙන් කැඩී යාමට පෙර ඊයේ (27) උදේ එහි ගිය උතුරු මැද පළාත් ප්‍රධාන ඇමැති එස්. එම්. රංජිත් සමරකෝන් මහතා වැව නිරීක්ෂණය කෙළේය. වාරිමාර්ග දෙපාර්තමේන්තුව, යුද හමුදාව හා ජනතාව එක් වී වැලිකොට්ට අතුරා වැව් බැම්ම ආරක්ෂා කැර ගැනීමට පියවර ගනිමින් සිටිති. මේ සඳහා තවත් යුද හමුදා සෙබළුන් යොදවා ගැනීමට කටයුතු යොදන ලෙස ප්‍රධාන ඇමැතිවරයා නිලධාරීන්ට උපදෙස් දුන්නේය.ජනාධිපතිතුමාත්, වාරිමාර්ග හා ගොවිජන සේවා ඇමැතිවරුනුත් දැනුවත් කොට කිවුලේකඩ වැව හැකි ඉක්මණින් ප්‍රතිසංස්කරණය කිරීමට අවශ්‍ය මූල්‍ය ප්‍රතිපාදන ලබා ගැනීමට අදහස් කරන බව ප්‍රධාන ඇමැතිවරයා කියයි.කැඩී ගිය වැව හේතුවෙන් අවතැන් වන ජනතාවගේ ජන ජීවිතය යථා තත්ත්වයට පත්වන තෙක් සහන සැලසීමට අදාළ අංශවලට උපදෙස් දී ඇති බව ප්‍රධාන ඇමැතිවරයා දිනමිණ ට පැවැසීය. මේ වැව 2011 වසරේ පෙබරවාරියේ දී කැඩී ගිය අතර, ඒ සඳහා ඇමැති එස්. එම්. චන්ද්‍රස්න මහතා කරන ලද ඉල්ලීම මත ආණ්ඩුව මඟින් රුපියල් කෝටි දහයක් පමණ මුදලක් වැය කොට නවීකරණය කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n1212286</link>
    <topic>සිදු කළ පරීක්ෂණවල ප්‍රගතියමහේස්ත්‍රාත්වරයාට දැන්වීම අද</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර (සාමාන්‍ය පෙළ) විභාගයේ විද්‍යාව බහුවරණ ප්‍රශ්න පත්‍රය පිටකිරීම සම්බන්ධයෙන් සිදුකළ පරීක්ෂණවල ප්‍රගතිය අද (28) කඩුවෙල මහේස්ත්‍රාත්වරයා වෙත ඉදිරිපත් කරන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි ප්‍රිශාන්ත ජයකොඩි මහතා පවසයි. මේ සම්බන්ධයෙන් විද්‍යාව උපකාරක පන්ති ගුරුවරයෙකු වූ සම්පත් අත්තටගේ, ඔහුගේ සහායකයකු, විභාග දෙපාර්තමේන්තුවේ මුද්‍රණාල සේවකයකු, විශ්‍රාමික හමුදා නිලධාරියකු සහ සැලුන් හිමියකු රහස් පොලිසිය මගින් අත්අඩංගුවට ගත් අතර, අද (28) දක්වා රිමාන්ඩ් භාරයේ තබන ලෙසට කඩුවෙල මහේස්ත්‍රාත් හා අතිරේක දිසා විනිසුරු ලංකා ජයරත්න මෙනෙවිය නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n1212287</link>
    <topic>ගංවතුරෙන් හානි වූ කුඹුරුවලට බිත්තර වී හා පොහොර නොමිලේ</topic>
    <author>තෙන්නකෝන් කුලසේකර</author>
    <content>ගංවතුර හේතුවෙන් අර්ධ හා පූර්ණ වශයෙන් විනාශ වී ඇති කුඹුරු අක්කර එක්ලක්ෂ හැත්තෑහය දහස් අසූපහක් සඳහා බිත්තර වී හා පොහොර නොමිලයේ ලබාදීමට ගොවිජන සේවා හා වනජීවී අමාත්‍යාශංය තීරණය කරයි.මාස් කන්නයේ මහවැසි හේතුවෙන් ඇති වූ ගංවතුරෙන් දිවයිනේ දිස්ත්‍රික්ක දහයක මධ්‍ය හා සුළු වැව් අසූපහක් කැඩී ගොස් ඇති බව ගොවිජන සේවා හා වනජීවී නියෝජ්‍ය ඇමැති එස්. එම්. චන්ද්‍රසේන මහතා සඳහන් කරයි.හොරොව්පොතානේ යාං ඔය පිටාර ගැලීමෙන් අවතැන් වූවන් රඳවා සිටින අඹගම රැඳවුම් කඳවුරට ආධාර බෙදා දීම සඳහා පසුගිය (24)දා උතුරු මැද පළාත් ප්‍රධාන ඇමැති එස්. එම්. රංජිත් සමරකෝන් මහතාගේ ඇරයුමෙන් පැමිණි නියෝජ්‍ය ඇමැති එස්. එම්. චන්ද්‍රසේන මහතා මේ බව අනාවරණය කෙළේය.අනුරාධපුර දිස්ත්‍රික්කයේ වැව් 15ක් කැඩී කුඹුරු අක්කර 15000ක් ද, පොළොන්නරුවේ වැව් 08ක් කැඩී කුඹුරු අක්කර 20000ක් ද, කුරුණෑගල දිස්ත්‍රික්කයේ වැව් 02ක් කැඩී කුඹුරු අක්කර 15000ක් ද, අම්පාර දිස්ත්‍රික්කයේ වැව් 17ක් කැඩී කුඹුරු අක්කර 18000ක් ද, ත්‍රිකුණාමලය දිස්ත්‍රික්කයේ වැව් 10ක් කැඩී කුඹුරු අක්කර 17250ක් ද, මඩකලපුවේ වැව් 04ක් කැඩී කුඹුරු අක්කර 43000ක් ද, මන්නාරම් දිස්ත්‍රික්කයේ වැව් 02ක් කැඩී කුඹුරු අක්කර 8600ක් ද, මාතලේ දිස්ත්‍රික්කයේ වැව් 12ක් කැඩී කුඹුරු අක්කර 12000ක් ද, අර්ධ වශයෙන් හා පූර්ණ වශයෙන් හානි වී ඇති බව දැනට වාර්තා වී ඇති බවත් වැව්වල පිටවාන් කපා වැව් රැසක් බේරා ගැනීමට හැකි වී ඇති බවත් තවමත් ගංවතුර බැස ගොස් නැති බැවින් හානියට පත් වූ කුඹුරු ප්‍රමාණය තවත් ඉහළ යා හැකි බව ද නියෝජ්‍ය ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n1212288</link>
    <topic>රජ රටටත්කහවැසි</topic>
    <author>හබරණ සමූහ, අනුරාධපුර විශේෂ කහටගස්දිගිලිය සමූහ සහ මිහින්තලේ සමූහපොළොන්නරුව විශේෂ</author>
    <content>කහටගස්දිගිලිය, රත්මල්ගහවැව, කිරිගල්වැව ගම්මානයට සහ තිරප්පනේ ප්‍රදේශයට ඊයේ (27) කහ වැසි ඇදහැලුණු බව එම ප්‍රදේශවාසීහු පවසති.පුරා විනාඩි විස්සක කාලයක් මෙම වැස්ස පැවති බවත්, මීටර් 200ක පමණ ප්‍රදේශයකට කහ වැස්ස පතිත වූ බවත් කිරිගල්වැව ග්‍රාම නිලධාරී බන්ධුල යාපා මහතා කටහගස්දිගිලිය ප්‍රාදේශීය ලේකම් එන්. එම් . ආර්. නිශාන්ත මහතා වෙත වාර්තා කැර ඇත.නිවැසියන් මේ කහ පැහැති වර්ෂා ජලය සිය නිවෙස්වල රැස් කැර තබාගෙන තිබේ.තිරප්පනේ ප්‍රදේශයට ද ඊයේ උදෑසන කාලයේ ඇදහැලුනු කහ වැස්සත් සමඟ ජනතාව මහත් බියකට පත්ව සිටිති.තිරප්පනේ ප්‍රාදේශීය ලේකම් කොට්ඨාසයේ අක්කර පනහ (50), ඇතුන්ගම, ලබුනෝරුව යන ගම්මානවල තැනින් තැනට කහවැසි ලැබී ඇත. එම ගම්මානවල පානීය ජලය ලබා ගන්නා ළිං හා ජල ටැංකි වලට ද මෙම කහ පැහැති ජලය මිශ්‍ර වී තිබේ.එම ජලය පරිභෝජනයට ජනතාව බියක් දැක්වීම සමඟ ප්‍රදේශයේ උග්‍ර පානීය ජල හිඟයක් ද මතුව ඇත. කුඩා දරුවන් නිතර වතුර අතපත ගාන බැවින් දරුවන් ලෙඩවිය හැකි යැයිද ඔවුහු බිය පළකරති.තද වර්ෂාවක් පවතින අවස්ථාවේ දී ප්‍රදේශයේ තැනින් තැන නිවාස කිහිපයකට පමණක් මෙම කහ වැස්ස ඇද හැලීම ජනතාවගේ විමතියට හේතු වී ඇති අතර එම කහ වැස්ස ම¼ඟින් ජනතාවට අහිතකැර බලපෑම් ඇතිවෙතැයි ඔවුහු බියෙන් පසුවෙති.මේ අතර පොළොන්නරුවේ ඕනෑගම, මින්නේරිය, බුද්ධයාය, හිඟුරයාය ප්‍රදේශවලට ද කහ වැසි ලැබී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n1212289</link>
    <topic>අගවිනිසුරුවරියට එල්ල වී ඇතිචෝදනාවලින් පැන යන්න බැහැ</topic>
    <author/>
    <content>ආචාර්ය ශිරාණි බණ්ඩාරනායක මහත්මිය අගවිනිසුරුවරිය වශයෙන් වැඩ බාරගත්තේ ශ්‍රී ලංකාවේ ව්‍යවස්ථාව දිවිහිමියෙන් සුරකින බවට දිවුරුම් දෙමින් වන හෙයින් ඇයට එරෙහිව එල්ල වී තිබෙන චෝදනාවලින් කිසි විටෙකත් පැන යා නොහැකි බව රාජ්‍ය ව්‍යවසාය ප්‍රතිසංස්කරණ කොමිෂමේ හිටපු සභාපති නිහාල් ශ්‍රී අමරසේකර මහතා අවධාරණය කරයි.මේ අතර ඇයට කිසි විටෙකත් පාර්ලිමේන්තු විශේෂ තේරීම් කාරක සභාව නීති විරෝධී බවට ප්‍රකාශ කළ නොහැකි බව පෙන්වා දෙන ඒ මහතා එය මේ රටේ ව්‍යවස්ථාවට අනුකූල වූවක් බවද පෙන්වා දෙයි.ආචාර්ය ශිරාණි බණ්ඩාරනායක මහත්මියගේ සැක කටයුතු බැංකු ගිණුම් පවත්වාගෙන ගිය සහ බැංකු ගණුදෙනු සම්බන්ධයෙන් ශ්‍රී ලංකා මහා බැංකුව වෙත වාර්තා නොකිරීම හේතුවෙන් අදාළ බැංකුවට එරෙහිව නීතිමය ක්‍රියාමාර්ග ගැනීමේ හැකියාව ශ්‍රී ලංකා මහ බැංකුව සතු බවද ඒ මහතා සඳහන් කරයි.මේ අතර නිහාල් ශ්‍රී අමරසේකර මහතා සඳහන් කරන්නේ පසුගිය 2006 වසරේ මහ බැංකු පනතට අනුව බැංකු ගිණුම් සම්බන්ධයෙන් ශ්‍රී ලංකා මහ බැංකුවේ මුදල් පරීක්ෂණ අංශය වෙත වාර්තා කළ යුතු බවත් ආචාර්ය ශිරාණි බණ්ඩාරනායක මහත්මියගේ ගිණුම් සම්බන්ධයෙන් වාර්තා කර නොමැති බවත්ය.තම ස්වාමියා වෙත දේශපාලන පත්වීමක් ලැබුණු හෙයින් අගවිනිසුරුවරිය සිය රාජකාරි නිසි ලෙස ඉටුකැර නොමැති බව පෙන්වා දෙන රාජ්‍ය ව්‍යවසාය ප්‍රතිසංස්කරණ කොමිෂමේ හිටපු සභාපතිවරයා සෑම ක්‍රියාකාරකමකදීම ඇය අපක්ෂපාතීත්වය ප්‍රදර්ශනය කළ යුතු බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n12122810</link>
    <topic>මහ බලවතුන් දියුණු වුණේවැඩ වර්ජන – පිකටිං - උපවාස නිසා නොවේ</topic>
    <author/>
    <content>චීනය ආසියාවේ මහා බලවතා බවට පත් වූයේත්, දෙවැනි ලෝක යුද්ධයේ දී අළු දූවිලි බවට පත්වූ ජර්මනිය, ජපානය, මහා සංවර්ධිත රටවල් බවට පත්වූයේත්, දේශපාලන පොරොන්දු, වැඩවර්ජන, පිකටිං හෝ මාරාන්තික උපවාස නිසා නොවන බව, යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා පෙරේදා (26) ප්‍රකාශ කෙළේය.එම රටවල් බලවතුන් බවට පත්වූයේ, කාර්මික අධ්‍යාපනය වැඩිදියුණු කිරීමෙන් බව පැවසූ ඒ මහතා, ශ්‍රී‍්‍ර ලංකාවට ද ඉන් එහා විසැඳුමක් නොමැති බව අවධාරණය කෙළේය.ශ්‍රී ලංකා ජර්මානු කාර්මික අභ්‍යාස ආයතනයට 2013 වසර සඳහා ආධුනිකයින් ලියාපදිංචි කිරීමෙන් අනතුරුව ඔවුන් අමතමින් ඇමැතිවරයා මේ බව ප්‍රකාශ කෙළේය. මෙම අවස්ථාවට එම ආධුනික, ආධුනිකාවන්ගේ දෙමාපියන්, කාර්මික අභ්‍යාස ආයතනයේ උපදේශක, උපදේශිකාවන්, නිලධාරීන් ඇතුළු විශාල පිරිසක් සහභාගි විය.ඇමැති ඩලස් අලහප්පෙරුම මහතා මෙසේද කීය.ජර්මානු කාර්මික අභ්‍යාස ආයතනය, පසුගිය දශක 5ක කාලය තුළ අපේ රටේ ආර්ථික හා සමාජීය සංවර්ධනයට කරන ලද කැපවීම අති ප්‍රසංශනීයයි. මේ ආයතනයෙන් පුහුණුව ලබා පිටවන අවස්ථාවේදීම ළමුන්ට රැකියා අවස්ථා හිමිවෙනවා. මේ තත්ත්වය අහම්බෙන් ළඟා කැර ගත් දෙයක් නොවෙයි. කාර්මික අභ්‍යාස ආයතනයේ උපදේශකවරුන් ඇතුළු සියලු දෙනා මේ වෙනුවෙන් කරන ලද කැපවීම අමතක කළ යුතු නැහැ.අතිගරු ජනාධිපතිතුමා, රාජ්‍ය නායකයා ලෙස, “මහින්ද චින්තන” ප්‍රතිපත්ති ප්‍රකාශනය ඉදිරිපත් කරමින් රටට ඉලක්කයක් ලබා දුන්නා. ශ්‍රී ලංකාව නූතන රාජ්‍යයක් බවට පත් කිරීම මේ ඉලක්කයයි. ජාතීන් වශයෙන් බෙදිල, ආගමික වශයෙන් බෙදිල, උඩ රට පහත රට වශයෙන්, කුල ගෝත්‍ර වශයෙන් බෙදිල මේ ගමන යන්න බැහැ. අද ලෝකයේ මහා බලවතුන්, හෝ සංවර්ධිත කිසිදු රටක මෙවැනි ප්‍රාථමික මට්ටමේ බෙදීම් නැහැ.ජර්මනිය දියුණු වුණේ, නවීන තාක්ෂණයෙන් හා දැනුමෙන් සන්නද්ධ වීම නිසයි. චීනය ආසියාවේ බලවතා බවට පත්වන්නේත් මේ නිසාමයි. ජාතියක් ලෙස අපි නවීන තාක්ෂණය අත්පත් කැර ගත යුතුයි. මෙහිදී ජර්මානු කාර්මික අභ්‍යාස ආයතනයට අයිති කොටස සුළුවෙන් තකන්න බැහැ. ආණ්ඩුව ලබන වසරේ (2013) සිට ජර්මානු කාර්මික අභ්‍යාස ආයතනය නෛතික, ව්‍යවස්ථාපිත, ස්වාධීන ආයතනයක් බවට පත්කිරීමට සැලසුම් කැර තිබෙනවා.ඇතැම් අවස්ථාවල ජර්මානු කාර්මික අභ්‍යාස ආයතනය දේශපාලන වෛරස් රෝග වැලඳගන්න ආයතනයක් බවට පත්වුණා. අපේ රටේ මධ්‍යම මට්ටමේ ඉංජිනේරුවන් බිහිකරන මගේ අමාත්‍යාංශයට අයත් අනෙක් ආයතනය වන කටුනායක ඉංජිනේරු තාක්ෂණ ආයතනය තුළ මේ තත්ත්වය දක්නට නැහැ. මේ ආයතනයේ දරුවන් අවස්ථා කිහිපයකදීම පාරට බැස්සා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n12122811</link>
    <topic>ටී 56 ගිනි අවියක් - පතුරම් 30ක් සමඟ ප්‍රභූ ආරක්ෂකයා අත්අඩංගුවට</topic>
    <author>කුලියාපිටිය විශේෂ</author>
    <content>ප්‍රභූ ආරක්ෂක අංශයේ සේවයට අනුයුක්ත බැව් කියන යුද හමුදා සෙබළකු, ටී 56 ස්වයංක්‍රීය ගිනි අවියක් හා පතුරම් 30 ක් සහිත පතුරම් මැගසිනයක් අනවසරයෙන් රැගෙන කුලියාපිටියේ ඇඹව, වැලි ආගාරවත්ත තම ගම් ප්‍රදේශයට ඉකුත් 26 වැනිදා රාත්‍රී පැමිණ සිටියදී ඒ සම්බන්ධයෙන් ලද තොරතුරක් මත වහා ක්‍රියාත්මක වූ කුලියාපිටිය පොලිසියේ නිලධාරී කණ්ඩායමක් සැකකාර යුද සෙබළා ස්වයංක්‍රීය ගිනි අවිය හා පතුරම් සමඟ අත්අඩංගුවට ගනු ලැබ ඇත.මෙම මෙහෙයුමට යුද හමුදා පොලිසියේ නිලධාරී පිරිසක් ද එක්ව සිටියහ.දෙවන ගජබා රෙජිමේන්තුවේ සෙබළකු වන සැකකරු 24 හැවිරිදි විවාහකයකු වන අතර, වයස අවුරුදු 1 1/2ක පමණ දරුවකුගේ පියෙකි.කිසියම් අපරාධයකට යොදා ගැනීම සඳහා සැකකරු පතුරම් සහිත ස්වයංක්‍රීය ගිනි අවිය රැගෙන එන්නට ඇත්දැයි යන සැකය මත පොලිසිය සැකකරු ගෙන් ප්‍රශ්න කිරීමේ දී ඔහු පවසා ඇත්තේ තමා ණය තුරුස්වලින් මිරිකී පත්ව සිටින දැඩි දුෂ්කරතාවයන් ගෙන් මිදීමට එකම පියවර ලෙස මුදල් මංකොල්ලයක යෙදීම බැව් තීරණය කොට ඒ සඳහා උපයෝගී කැර ගැනීමේ අරමුණින් එම ස්වයංක්‍රීය ගිනි අවිය පතුරම් මැගසිනයද සමඟ අනවසරයෙන් රැගෙන ආ බවයි.සැකකරු ඉකුත් 26 වැනිදා රාත්‍රී 9 ට පමණ පොලිසිය මගින් අත්අඩංගුවට ගෙන ඇත්තේ කුලියාපිටිය පහළ පිදුම ප්‍රදේශයේ ඔහුගේ මිතුරෙකුගේ නිවසේ සිටියදීය.සැකකරු අද (27) දින කුලියාපිටිය මහේස්ත්‍රාත් අධිකරණය වෙත ඉදිරිපත් කිරීමට නියමිතය.කුලියාපිටිය පොලිස් අධිකාරී දිනේෂ් කරුණානායක මහතා ගේ උපදෙස් මත, සැකකාර පොලිස් අධිකාරී (අංක 1) සුගත් ගලගමගේ, කුලියාපිටිය පොලිස් ස්ථානාධිපති ප්‍ර.පො. ප. අශෝක ගුණසේකර, පො.ප. විජිතකුමාර යන මහත්වරුන් ඇතුළු පොලිස් කණ්ඩායමක් හා යුදහමුදා පොලිසියේ කපිතාන් ප්‍රේමරත්න මහතා ඇතුළු යුද හමුදා පොලිස් පිරිසක් සැකකරු අත්අඩංගුවට ගැනීමේ ෂ;ශ්ෂ මෙහෙයුමට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=n12122812</link>
    <topic>ශ්‍රී ලංකාවට විදේශාධාර ලැබීම24%කින් වැඩි වී තිබෙනවා</topic>
    <author>ජයසිරි මුණසිංහ</author>
    <content>ශ්‍රී ලංකාවට විදේශාධාර ලැබීම් සියයට 24කින් වැඩිවී ඇතැයි මුදල් අමාත්‍යාංශයේ සහ මහා භාණ්ඩාගාරයේ ලේකම් ආචාර්ය පී. බී. ජයසුන්දර මහතා ප්‍රකාශ කෙළේය.වසර 2005 මහින්ද රාජපක්ෂ මහතා මේ රටේ පස්වැනි විධායක ජනාධිපතිවරයා බවට පත්වීමෙන් පසු ගතවූ කාලසීමාවේ මේ අන්දමට විදේශාධාර හා ණය ලැබීම් වර්ධනය වූ බවද ලේකම්වරයා කීය.මේසා විශාල මුදල් ප්‍රමාණයක් රටට ඇදී ඒමත් සමඟ රටේ සංවර්ධන කටයුතු වේගවත් වූ බවද ජයසුන්දර මහතා පැහැදිලි කෙළේය.විදේශාධාර ලැබීම් යොදාගෙන ආණ්ඩුව රටපුරා මාර්ග, අධිවේගී මාර්ග හා පාලම්, බලශක්ති, වරාය, ජලසම්පාදන, වාරිමාර්ග හා දුම්රිය යනාදි ආර්ථික යටිතල පහසුකම් වැඩිදියුණු කිරීමේ විශාල ව්‍යාපෘති ක්‍රියාත්මක කරන බවද ලේකම්වරයා සඳහන් කෙළේය.ශ්‍රී ලංකාවට මේ අන්දමට විදේශාධාර ලැබීම් වැඩිවීමට හේතුව අප කලට වේලාවට විදේශ ණයවල වාරික හා පොලිය ආපසු ගෙවන නිසා බවද ජයසුන්දර මහතා පැහැදිලි කෙළේය.වසර 2012 ජනවාරි සිට මුල් මාස අට ඇතුළත රජය ඇති කැර ගත් විදේශාධාර එකඟතා ප්‍රමාණය එක්සත් ජනපද ඩොලර් මිලියන 2897.95කි. එයින් ඩොලර් මිලියන 2548.88ක් ණය වන අතර ඩොලර් මිලියන 349.07ක් ප්‍රදාන වේ.ශ්‍රී ලංකාවට වැඩිම මුදලක් ලබාදීමට එකඟතාවය පළ කළ රට වනුයේ මහජන චීනයයි. එය මුළු ආධාර හා ණය ප්‍රමාණයෙන් සියයට 36ක් බව ජයසුන්දර මහතා පැහැදිලි කෙළේය. ඉන්දියාව සියයට 24ක් ද, ජපානය සියයට 18ක් ද ලෙස විදේශාධාර ලබා දීමට එකඟ වී ඇත. ලෝක බැංකුව අප රටට ලබාදෙන මුළු විදේශාධාර ප්‍රමාණයෙන් සියයට 12කට දායක වේ. නෙදර්ලන්තය සියයට 04කි. ඉතිරි සියයට 05 ලබාදෙනුයේ එක්සත් ජාතීන්ගේ සංවර්ධන ආයතනය, ජර්මනිය හා සෙසු රටවල් හා සංවිධාන විසිනි.ශ්‍රී ලංකාව විදේශාධාර ලබා ගනිමින් වසර 2005 සිට වේගවත් සංවර්ධන ගමනක් යන බව පැහැදිළි කළ ලේකම්වරයා, ජනාධිපති මහින්ද රාජපක්ෂ මහතාගෙන් නිවැරදි නායකත්වය ඊට ලැබී ඇතැයි ද කීය.මහින්ද චින්තනය හා මහින්ද චින්තන ඉදිරි දැක්ම ඔස්සේ රට නැංවෙන අයුරු ඕනෑම අයකුට පෙනෙන්නට තිබෙන බව කී ජයසුන්දර මහතා, විදේශාධාර කාබී නාස්ති නොකරන බව ඉන් පැහැදිලි යැයි ද අවසාන වශයෙන් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=r1212281</link>
    <topic>කන්තලේ දී පුපුරා ගිය අකුණකින් මවක් සහ දියණියන් දෙදෙනකුට බරපතළයි</topic>
    <author>කන්තලේ සමූහ</author>
    <content>තවමත් නොකඩවා ඇදහැලෙන ධාරානිපාත වැසි ඔස්සේ පෙරේදා (26) රාත්‍රි 8.30 ට පමණ හිටි හැටියේ වැදුණු අකුණු සරයක් හේතුවෙන් කන්තලේ වෙන්ඩ්‍රාසන්පුර ජනපදයේ නිවසක රාත්‍රි ආහාරය ගනිමින් සිටි මවකට, ඇගේ දියණියකට හා අසල්වාසී තවත් කුඩා දියණියකට ඇතිවූ තුවාල හා කම්පනය හේතුවෙන් කන්තලේ මූලික රෝහලේ ප්‍රතිකාර ගනිමින් පසුවේ.නිවසේ තිබූ රූපවාහිනි යන්ත්‍රයක් හා කැසට් රෙකෝඩරයක් ද තවත් බඩු භාණ්ඩ රාශියක් ද සුන්වී ඇති අතර, එම ටීවී එක හා කැසට් රෙකෝඩරය අසලම ඇඳ උඩ රාත්‍රි කෑම ගනිමින් සිටි මෙම තිදෙනාගේ ජීවිත බේරී ඇත්තේ හාස්කමකින් මෙනි. මෙම අකුණු සරට එම නිවස අසල අනෙක් නිවාස කීපයක ද ටී. වී., කැසට්, ශීතකරණ විනාශ වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=r1212282</link>
    <topic>සමන් දෙවි පිළිරුව ගෙනගිය පෙරහරේ සල්ලි එකතු කළ කොලුගැටයන් 9ක් කොටු</topic>
    <author>සබරගමුව සමූහ සහ  බුලත්කොහුපිටිය සමූහ</author>
    <content>ශ්‍රීපාදස්ථානය කරා වැඩම කරවන සධාතුක කරඬුව, සමන් දේව පිළිරුව සහ දේව ආභරණ රැගත් මහ පෙරහරට ඉදිරියෙන් දේව ප්‍රතිමාවක් තබාගෙන වාහනයක යමින් මුදල් සම්මාදම් කළ දොළොස් දෙනාගෙන් නව දෙනෙක් 28 දක්වා රක්ෂිත බන්ධනාගාර ගත කිරීමට ද, ඉතිරි තිදෙනා බාල වයස්කරුවන් බැවින් ඔවුන්ගේ ඥාතීන් වෙත බාරදීමට ද රුවන්වැල්ල මහේස්ත්‍රාත් අධිකරණයේ වැඩ බලන මහේස්ත්‍රාත් ඩී. ජී. ජයතිලක මහතා ඊයේ (27) යටියන්තොට පොලිසියට නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=r1212283</link>
    <topic>අක්මාවේ කොටසක් දන් දෙන්න ඉන්දියාවට ගිය සංගීතාගේ මුළු අක්මාවම ගලවාගෙන</topic>
    <author>දයාරත්න බණ්ඩාර කෑගල්ල දිස්ත්‍රික් සමූහ</author>
    <content>ඉනෝකාගේ සැත්කමින් පැය දෙකකට පස්සේ සිහිය ආවා ජූස් එකක් ද බිව්වා. හොඳ සනීපයෙන් සිටියේ මේ ගැන නීත්‍යානුකූලව කටයුතු කරන්න යන්න අවශ්‍ය නැහැ. අපි මුදල් අවශ්‍ය තරම් දෙන්නම් අපි කෙළින්ම මල් ශාලාවට ගෙන යමු යැයි මෘත ශරීරය සමඟ ඉන්දියාවේ සිට පැමිණි කාන්තාව අප සමඟ පැවසුවායැයි ඉනෝකා දමයන්තිගේ මෘත ශරීරය භාර ගැනීමට කටුනායක ගුවන් තොටුපලට ගිය මියගිය ඉනෝකා දමයන්තිගේ ඥාති සහෝදරයෙකු වූ නන්දන වසන්ත කුමාර මහතා පැවසීය.මීගමුවේ රෝගියෙකුට අක්මාවේ කොටසක් පරිත්‍යාග කිරීමට ඉන්දියාවට ගෙන ගොස් එහිදී කරන ලද ශල්‍යකර්මයකින් මිය ගිය කෑගල්ල මොළගොඩ මංගලගම පදිංචිව සිටි ඉනෝකා දමයන්ති විජේරත්න (සංගීතා) 36 කාන්තාව මෙසේ මරණයට පත්ව ඇත. ඇය එක්දරු මවකි.මේ සම්බන්ධව අපට තවදුරටත් කරුණු පැහැදිළි කළ වසන්ත මහතා අපි කියපු දේ නොවෙයි කරලා තිබෙන්නේ. අක්මාවේ කොටසක් ගන්නයි කීවේ. එය ගත්තාට පසුව හොඳට සිටියා. 24 වැනිදා උදේ 10 පමණ ඇය මියගියා යයිද එම කාන්තාව පැවසූ බවද පැවසීය.දිවුරුම් ප්‍රකාශයක්අක්මාවේ කොටසක් දීමට දිවුරුම් ප්‍රකාශයක් මඟින් ගිවිසුම් අත්සන් කර ඇති අතර එහි සඳහන් වන්නේ උළු අම්බලම වත්ත කුලරත්න මාවතේ පදිංචි එස්. පී. පියප්‍රේමද සිල්වා එදිරිසිංහ යන අය විසින් නොවැම්බර් මස 07 වෙනි දින ජාතික පුවත් පතක පළ කරන ලද අක්මාවේ කොටසක් බද්ධ කිරීම සඳහා පරිත්‍යාගශීලි අයෙකුට ඉදිරිපත් වන ලෙසටයි. එහි සඳහන් වූ දුරකතන අංකයට කතා කර එම නිවෙසට ගොස් අක්මාවේ කොටසක් පරිත්‍යාග කිරීමට මේ මියගිය ඉනෝකා කැමැත්ත පළ කර ඇත.ඉන්පසු 2012.11.10 දින කොළඹ ආසිරි රෝහලේ දීද 2012.11.22 දින සිට 2012.11. 28 දක්වා ඉන්දියාවේ චෙන්නායි නුවර ග්‍රෝබල් රෝහලේ ද පරීක්‍ෂණ සඳහා ඉදිරිපත් වී 2012.11.28 දින ලංකාවට පැමිණ ඇත.මේ දායකත්වය ලබා දෙනු ලබන්නේ රෝගියෙකුගේ ජීවිතයක් බේරා ගැනීමේ උතුම් කාර්යයක් සඳහා බවත් ඒ සඳහා කෘතගුණ සැළකීමක් වශයෙන් ලක්‍ෂ 03 ක මුදලක් ලබා දෙන බවත් ඒ මුදල ඉනෝකා ලංකාවට පැමිණි පසු ගෙවන බවට එම රෝගියාගේ බිරිඳ වන වීරක්කොඩි අයිරින් ද සිල්වා යන කාන්තාව ගිවිසුමෙන් පොරොන්දු වී ඇත. මේ දිවුරුම් පෙත්සම මිනුවන්ගොඩ යටියන ප්‍රදේශයේ පදිංචි නීතිඥවරියක් විසින් සහතික කර ඇත. ඒ මියගිය කාන්තාව පරීක්‍ෂණ කර ඉන්දියාවේ සිට ලංකාවට පැමිණි දිනයේදීමය.හොර ගිවිසුමක්මේ දිවුරුම් පෙත්සමේ මියගිය අම්මාගේ අත්සන නොවන බවත් දිව්රුම් පෙත්සම හා ගිවිසුම හොර එකක් බවත් ව්‍යාජ අත්සනක් යොදා ඇති බව මිය ගිය කාන්තාවගේ එකම දියණිය වූ කෑගල්ල බාලිකා විදුහලක ඉගෙන ගන්නා (12 වසරේ) ඩිල්ෂානි සඳරේඛා රත්නසිරි (17) දැරිය පැවසුවාය.මෙය අම්මාගේ අත්සන නොවේ. අකුරුත් අම්මාගේ නොවේ. හරි අත්සන මේකයි. ගිවිසුමේ සාක්ෂි අත්සන් දෙකක් තිබෙනවා. ඔවුන්ගේ නම් නැහැ. මේක මහා අපරාධයක් බව ඇය පැවසුවාය.මියගිය මගේ අම්මා 12 වෙනිදා ගියදා සිට 17 වනදා තෙක් මට කතා කළා. මම හොඳීන් ඉන්නවා කීවා. අඳුනන අයෙක් ළඟ ඉන්නේ බය වෙන්න එපා කිව්වා. ඉන්දියාවේ සිට කතා කරන බවත් මැඩම්ගේ මහත්තයා අසනීපයෙන් ඉන්නේ එයාට සාත්තු සප්පායම් කරගෙන ඉන්නවා. මැඩම්ටත් එතරම් සනීපයක් නැහැයි ද ඉක්මනට එන බවද පැවසුවා. නමුත් මේ සම්බන්ධව කිසිම දෙයක් අපි දන්නේ නැති බවද ඕ වැඩිදුරටත් පැවසුවාය.මැඩම්ගේ වංචාවඑතනදි මොවුන් මෙතෙක් නොදන්නා මැඩම් කියන අය ගිවිසුමෙන් එළියට පැමිණ ඇති අතර මෙතෙක් ඔවුන් කර ඇත්තේ වංචා සහගත කරුණුයි.ඒ සමඟම මියගිය අයගේ දියණිය වූ ඩිල්ෂානි විදේශ ගමන් බලපත්‍රය ගැන ද කරුණු දැක්වීය. එයද වංචාසහගතව සාදා ඇති බව ඇය ඔප්පු කළේ මෙසේය. අම්මාගේ උපන් දිනය වන 1975.09.23 ගමන් බලපත්‍රයේ 1983.09.23 සඳහන් කර අති අතර ජාතික හැඳුනුම්පත 757671379v නමුදු ගමන් බලපත්‍රයේ සඳහන් කර ඇත්තේ 837675235 v යන අංකයයි. ඒ අනුව ජාතික හැඳුනුම් පතද වංචා සහගතව වෙනස් කර වයස අඩු කර ගෙන ඇත. මෙය කාගේ වැඩක්ද? අම්මා දැනුවත්ව කරගත්තා ද? එහෙම නොමැතිව ඔවුන් විසින් කළ ඒවාද කියා සොයා ගැනීමට නොහැකි බව ද ඇය පැවසුවාය.මියගිය ඉනෝකාගේ පියාවන කේ.ජී. විජේරත්න මහතා පැවසුයේ 21 වන දින මගේ දුරකතනයට රාත්‍රී 11 ට පමණ පණිවුඩයකින් කතාකර ඔය සංගීතාගේ තාත්තාද කියා ඇහුවා. මම ඔව් කීවා. සංගීතා කියන නම පිට අය දන්නේ නැහැ . ගමේ අය පමණයි සංගීතා කියන නම දන්නේ. ඒ නිසා මම උත්තර දුන්නා. ඊට පස්සේ සංගීතා ඉන්දියාවේ ගියාද කියා ඇහුවා. ඔව් කීවා. සංගීතා ඉන්දියාවේදී මිය ගොස් තිබෙනවා. බොඩි එක ගන්න හෙට උදේ 5 ට කටුනායකට එන්න කියා කිව්වා. මම කීවා බොරු කියන්න එපා කියා. නැහැ ඇත්තමයි කියා කීවා. මට මේ කතාව විශ්වාස කරන්න බැරි නිසා කෑගල්ල පොලිසියට ගිහින් විස්තරය කියලා පැමිණිල්ලක් දමන්න ඕනෑ කිව්වා. පොලිසියෙන් ඇහුවා කාටද පැමිණිල්ල දමන්නේ කියා. උදේ කටුනායක ගිහින් බලන්න කියා පොලිසියෙන් කීවා. මම එතනදි මගේ ෆෝන් එක පොලිසියට දීලා කතා කරන අයගේ නම අහගත්තා.මල් ශාලාවටදුරකතනයට කතාකර තිබෙන්නේ මීගමුව කුලරත්න මාවතේ පදිංචි ජේ.ඒ.එම්. වීරසූරිය කියලා කෙනෙක් බව දැනගත්තා. අපි ඔවුන් කිසිවෙක් හඳුනන්නේ නැහැ. මේ සේරම අය මේකට සම්බන්ධයි.පසුව අපි කටුනායකට ගියාට පසු ඔවුන් නැවත කතා කරලා ගුවන්තොටුපළ ළඟට එන්න කිව්වා. එතනට ගියාට පස්සේ මෘතශරීරය මල් ශාලාවට ගෙන යමු කීවා. එතන කාන්තාවක් සිටියා. එයා ඔය මැඩම් කියන අය වෙන්න පුළුවන් කියා අපි සිතුවා.ඇය කීවා මගේ මහත්තයා අසනීප වෙලා ඉන්දියාවේ ඉන්නේ. එයාට අවශ්‍ය වෙලා තමයි ඉනෝකාගේ අක්මාවේ කොටසක් ගත්තේ. එයා කැමැත්තෙන්මයි දුන්නේ. මුදල් දෙන්නම් කීවා. 60 දෙනෙක් විතර ආවා. අක්මාව දෙන්න තෝරාගත්තේ ඉනෝකාවයි. ඒත් හොඳම එකක් වශයෙන් අපි ඉනෝකාගේ අක්මාවෙන් කොටසක් ගත්තා කීවා. මේ සම්බන්ධව නීත්‍යානුකූලව කටයුතු කරන්න අවශ්‍ය නැහැ. අපි මුදල් දෙන්නම් ඕන තරම්, ඒ වාගේම දුවටත් සලකන්නම් කියා කීවා.මේ ගැන අපට සැක සිතුන නිසා සිද්ධිය කටුනායක පොලිසියට පැමිණිලි කළා. එහිදී පොලිසිය විසින් මෘත ශරීරය මීගමුව රෝහලට භාර දුන්නා. එහිදී පශ්චාත් මරණ පරීක්‍ෂණය පවත්වා ශරීරයේ කොටස් රස පරීක්‍ෂක වෙත යැවීමට කටයුතු කර ලබන මස 11 වෙනිදාට නැවත පරීක්‍ෂණ පවත්වන බව පැවසුවා. මරණයට හේතුවක් කීවේ නැහැ.එහෙත් පරීක්‍ෂා කරන ලද අධිකරණ වෛද්‍යවරයා මට කීවා අක්මාවේ කොටසක් නොවේ මුළු අක්මාවම නොමැති බවට සැක සහිත බව. ඒ අනුව මෘත ශරීරය කපා මැහුම් දමා තිබූ ආකාරයට ශරීරයේ වැදගත් කොටස් සියල්ලම ගෙන ඇතැයි අපට සැක සිතෙනවා යැයි ද ඔහු පැවසීය.ශල්‍යකර්මයඉන්දියාවේ චෙන්නායි නුවර ග්‍රෝබල් නම් ආරෝග්‍ය ශාලාවේදී මේ ශල්‍යකර්මය කර ඇති අතර, එම රෝහලින් නිකුත් කරන ලද මරණයට හේතු සඳහන් වූ ලිපියේ සඳහන්ව ඇත්තේ අවයවවල දුර්වලතාවය නිසා මියගොස් අති බවයි. මේ සහතිකය චෙන්නායි (වෛද්‍යවරයකුගෙන් අසා දැනගත් පරිදි) ග්‍රෝබල් රෝහලේ වෛද්‍යවරයකු වූ ගෝපති නරසිවම් අත්සන් කර ඇත.මෘත ශරීරය මුද්‍රා තබා වසා තබා ඇති අතර, මෘත ශරීරය හඳුනා ගැනීමට නොහැකිවනසේ ඉදිමී නරක් වී ඇති බවත් පැවසීය. පශ්චාත් මරණ පරීක්‍ෂණ පැවැත්වූ වෛද්‍යවරයා අප සමඟ පැවසුවේ දින ගණනාවකට පෙර මිය ගොස් ඇති බවයි.මියගිය ඉනෝකා දමයන්ති විජේරත්නගේ අවසන් කටයුතු 26 වන දින පල්පාන සුසානභූමියේදී සිදු කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=r1212284</link>
    <topic>උතුරු මැද පළාතේ සෑම නිවෙසකටම ලබන වසර අවසන් වනවිට විදුලිය</topic>
    <author>කැකිරාව සමූහ - ආ. ජ අධිකාරි</author>
    <content>උතුරු මැද පළාතේ සෑම නිවසක්ම 2013 වසර අවසාන වනවිට විදුලියෙන් ඒකාලෝක කිරීමට උතුරු මැද පළාත් සභාව කටයුතු කරයි.මේ පිළිබඳ දැවැන්ත වැඩසටහනක් සැලසුම් කර මේ වනවිට ක්‍රියාවට නංවා ඇතැයි උතුරු මැද පළාතේ මහ ඇමැති එස්. එම්. රංජිත් සමරකෝන් මහතා පවසයි. මෙම වැඩසටහන පිළිබඳ අදහස් දැක්වූ මහ ඇමැතිවරයා මෙසේද කීය.මහින්ද රාජපක්‍ෂ මහතා 2005 වසරේ ජනාධිපති වන විට උතුරු මැද පළාතේ වැඩි ගම්මාන ගණනාවක්ම ත්‍රස්තවාදී පහරවලට ලක්ව විදුලිය පානීය ජලය - මාර්ග ඇතුළු මහජන පහසුකම් හා ගම්වල යටිතල පහසුකම් නොමැතිව ඇන හිට තිබුණා. ඒ වනවිට උතුරු මැද පළාතේ විදුලිය තිබුණේ 35%, 40% පමණයි.අනුරාධපුර දිස්ත්‍රික්කයේ දැයට කිරුළ වැඩ සටහන ආරම්භ කිරීම නිසා විදුලි සැපයුම 98% දක්වා ඉහළගොස් තිබෙනවා.අනුරාධපුර දිස්ත්‍රික්කයේ 100% ක්ම වීමට තව ඇත්තේ 2%ක සුළු ප්‍රමාණයකි. එය ඉටුකිරීමට කටයුතු කරගෙන යනවා. 2013 වසරේ දැයට කිරුළ නිසා පොළොන්නරුව දිස්ත්‍රික්කයේ හැම ගම්මානයකට විදුලිය ලබා දීමේ ව්‍යාපෘතිය ක්‍රියාත්මක වෙලා තිබෙනවා.ඒ නිසා 2013 අවසන් වන විට උතුරු මැද පළාතේ හැම නිවසකටම විදුලිය ලබාදීම කළ හැකි වෙයි.ගැමි ආර්ථිකය ගොඩනඟා ශ්‍රී ලංකාව ආසියාවේ ආශ්චර්යමත් රට බවට පත් කිරීම ජනාධිපතිතුමාගේ මහින්ද චින්තන ඉදිරි දැක්ම අරමුණ ඉටු කිරීමට කටයුතු කිරිම ආණ්ඩුවේ මුඛ පරමාර්ථය වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=r1212285</link>
    <topic>තැනූ පොදු ගොඩනැඟිලි තවමත් වසා දමලා</topic>
    <author>අම්පාර දිසා විශේෂ එල්. දෙහිගොල්ල</author>
    <content>සම්මන්තුර ප්‍රාදේශීය ලේකම් කොට්ඨාසයට අයත් අලුත් වලතාපිටිය ගම්මානයේ ඇති අඩු පහසුකම් නිසා එහි ජීවත්වන ජනතාව ගැටලු රැසකට මුහුණපෑමට සිදු වී ඇත.පවුල් 450ක් පමණ ජීවත්වන මේ ගම්මානයේ බොහෝ අයට ස්ථිර රැකියාවක් ය. ගම්මානයට අවශ්‍ය පොදු පහසුකම් වශයෙන් 1994 වර්ෂයේ පුස්තකාලයක්, වෙළෙඳ මධ්‍යස්ථානයක්, සමුපකාර ගොඩනැගිල්ලක්, ක්‍රීඩාගාරයක් හා පිට්ටනියක්, ළමා උද්‍යානයක්, තැපැල් කාර්යාල ගොඩනැගිල්ලක් සාදා ඇතත් ඒවා මෙතෙක් විවෘත කර නොමැත.මෙම සියලු ගොඩනැගිලිවල විවිධ අපචාර සිදුවන බව ද පවසති. මෙම සියලු ගොඩනැගිලි විනාශ වෙමින් පවතී. ලක්‍ෂ ගණන් වැය කර මීට වසර 5කට පෙර ජල ටැංකියක් සාදා ඇතත් එයද මේ වන තෙක් විවෘත කිරීමට පියවර ගෙන නොමැත.මේ පිළිබඳ අදහස් දැක්වූ කේ. විජේ මහතා, දෙමළ කළබල කාලයට පස්සේ තමා අපේ අම්මලා තාත්තලා මේ ගම්මානයට ඇවිල්ලා තියෙන්නේ. ඒත් තාමත් ගම්මානයේ කිසිම සංවර්ධනයක් වෙලා නෑ.කේ. පෙල්ලියාන් මහතා - මේ වලතාපිටිය ගමට වතුර දෙන්න කියලා ලක්‍ෂ ගණනක් වැය කරලා ටැංකියක් හැදුවා. ඒ ටැංකියෙන් අපේ ගමට වතුර දෙන්නේ නෑ. මේ පිළිබඳ විවිධ තැන්වලට අපි ලිපි යැව්වා. කාගෙන්වත් මේ ගැටලුවට උත්තර දෙන්නේ නෑ.පී. ආන්දි මහත්මිය - අපේ ගමේ එක පාරක කොටසයි කොන්ක්‍රීට් කළේ. කිසිම පාරක යන්න බෑ පාරවල් කැඩිලා. ගමේ ළමයි ඉගෙන ගන්නේ ගමේ තියෙන ප්‍රාථමික පාසලෙන්. ඒක 1 – 5 වසර සඳහා තියන පාසලක්. ඊට පස්සේ අපේ ළමයි මල්වත්තට හෝ කල්මුණේට යන්න ඕන. මේ පාසලේ පන්ති 11 වසර දක්වා වත් පවත්වන්න කටයුතු යොදනවා නම් ලොකු දෙයක්.සම්මන්තුර ප්‍රාදේශීය සභා සභාපති ඒ. එම්. නවුසාඩ් මහතා - මේ ගම්මානය විධිමත් විදිහට සංවර්ධනය කරලා නෑ. අශ්රොෆ් ඇමැතිවරයාගේ කාලේ ගමට අවශ්‍ය පොදු ගොඩනැගිලි හදලා තියනවා. ඒ ගොඩනැගිලි කාටවත් පවරලා නෑ. අපේ ප්‍රාදේශීය සභාවටවත් මේවා පවරලා තිබිලා නෑ. මේවා පිළිබඳව වගකීම ප්‍රාදේශීය ලේකම් කාර්යාලයවත් අරගෙන නෑ. මේ සියලු ගොඩනැගිලි ඉදිරියේදී ප්‍රතිසංස්කරණය කරන්න බලාපොරොත්තු වෙනවා.ගමේ සංවර්ධන කටයුතු වෙනුවෙන් මිලියන 38ක යෝජනා දැයට කිරුළට සමගාමීව මම ඉදිරිපත් කරලා තියනවා. සල්ලි ප්‍රාදේශීය සභාවට ලැබුණොත් ගම සංවර්ධනය කරන්න පුළුවන්.ඡායාරූප: අම්පාර දිසා විශේෂ.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=s1212281</link>
    <topic>ඔස්ට්‍රේලියාව ලකුණු 284කින් පෙරමුණට</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>නායක මයිකල් ක්ලාක් හා උප නායක ෂේන් වොට්සන්ගේ ලකුණු 194ක අගනා කඩුලු සබඳතාව මත ඔස්ට්‍රේලියාව මෙල්බර්න් ක්‍රිකට් ක්‍රීඩාංගණයේ ශ්‍රී ලංකාව ට එරෙහිව පැවැත්වෙන දෙවැනි ටෙස්ට් ක්‍රිකට් තරගයේ ඊයේ දෙවැනි දිනය නිමා වන විට කඩුලු 2ක් අතැතිව ලකුණු 284කින් පළමු ඉනිමේ පෙරමුණ ගෙන සිටියේය.ශ්‍රී ලංකාව පළමු ඉනිමේ ලබා ගත් ලකුණු 156 ට පිළිතුරු වශයෙන් ඔස්ට්‍රේලියාව ඊයේ තරගය නතර කරන විට කඩුලු 8 ක් දැවී ලකුණු 440ක් රැස්කර ගෙන සිටියේය.ක්ලාක් ශතකයක් වාර්තා කරමින් ලකුණු 106ක්ද, වොට්සන් ලකුණු 83ක්ද ලබා ගත් අතර අග පෙළ පිතිකරු මිචල් ජොන්සන් නොදැවී ලකුණු 73ක් ලබා ගෙන සිටියේය.ශ්‍රී ලංකාව වෙනුවෙන් වේග පන්දු යවන ධම්මික ප්‍රසාද් ලකුණු 102කට කඩුලු 3ක්ද, ශමින්ද එරංග ලකුණු 106කට කඩුලු 2ක්ද ලබා ගත්හ. දඟ පන්දු යවන රංගන හේරත් ට ඊයේ එක ම කඩුල්ලක් හෝ ලබා ගැනීමට නොහැකි විය.ඊයේ උදය වරුවේ තරගයේදී තම කඩුලු ආරක්ෂා කර ගැනීමට පෙර දින තරගය නතර කරන විට නොදැවී ක්‍රීඩා කරමින් සිටි මයිකල් ක්ලාක් හා ෂේන් වොට්සන් සමත් වූහ. පෙරේදා පළමු දින තරගයේ සවස් වරුවේ ලකුණු 5ක් පමණක් බැගින් ලබා ගෙන සිටියදී දැවී යාමෙන් බේරුණු මේ දෙදෙන ඊයේ තරගය ආරම්භයේ සිටම කල්පනාකාරීව පන්දුවට පහර දෙමින් අර්ධ ශතක වාර්තා කළහ.දිවා ආහාරයට තවත් ඕවර දෙකක් තිබියදී මේ පිතිකරුවන් දෙදෙන නැවත වතාවක් දැවී යාමෙන් බේරීමට තරම් වාසනාවන්තයෝ වූහ. රංගන හේරත්ගේ පන්දුවකට මුහුණ දීම පිණිස ක්ලාක් ඔහුගේ සීමාවෙන් ඉදිරියට පැමිණි අතර පන්දුව ඔහුගේ පාද දෙක මැදින් කඩුලු රකින කුමාර් සංගක්කාර වෙත ගියේය. එහෙත් පන්දුව හරිහැටි අල්ලා ගෙන කඩුලු බිඳ ක්ලාක් ‘ස්ටම්ප්’ කිරීමට හසුකර ගැනීමට ‘සංගා’ අසමත් විය.එම දැවී යාමෙන් ගැලවෙන විට ක්ලාක් ලකුණු 54ක් රැස්කර ගෙන සිටියේය. මුළු ලකුණු සංඛ්‍යාව 235ක් විය. ඊට පන්දු දෙකකට පසුව වොට්සන් (ලකුණු 58) ගේ පිත්තේ අග වැදී ඉහළ නැගි උඩ පන්දුව රැක ගැනීමට පළමු ‘ස්ලිප්’ හි පන්දු රකිමින් සිටි මහේල ජයවර්ධන අපොහොසත් විය.ඊයේ දෙවැනි දින තරගයේ 7 වැනි ඕවරයේදී, වේග පන්දු යවන චානක වෙලගෙදර පාදයේ ආබාධයකට ලක්ව පිටියෙන් ඉවතට ගියේය. එම ඕවරයේ පස්වැනි පන්දුව යැවීමට පැමිණ නතර වූ ඔහු පිටියෙන් ඉවත්ව ගිය අතර ශමින්ද එරංග ඉතිරි පන්දු දෙක යැවීය. වෙලගෙදර සිය ආබාධය පරීක්ෂා කර ගැනීම සඳහා වහා රෝහලට ගියේය. වෙලගෙදර වෙනුවට දිනේෂ් චන්දිමාල් පන්දු රැක්කේය. පෙරේදා තරගයේ පළමු දින සවස් වරුවේ පන්දුවට පහර දෙමින් සිටියදී අතේ ඇඟිල්ලේ ආබාධයකට ලක්වූ ප්‍රසන්න ජයවර්ධන ඊයේ ද ක්‍රීඩා නොකළ අතර කුමාර් සංගක්කාර කඩුලු රකින්නා ගේ කාර්යයේ නියැලිණි.දිවා ආහාරය සඳහා තරගය නතර කරන විට වොට්සන් ලකුණු 60ක්ද, ක්ලාක් ලකුණු 56ක්ද ලබා ගෙන සිටි අතර ඔස්ට්‍රේලියාව කඩුලු 3කට ලකුණු 238ක් රැස්කර ගෙන සිටියේය.දිවා ආහාරයෙන් ඕවර 12කට පසුව ශ්‍රී ලංකාව දෙවැනි නව පන්දුව ලබා ගත්තේය. ඒ වන විට ඔස්ට්‍රේලියානු මුළු ලකුණු සංඛ්‍යාව ඕවර 81ක් අවසානයේ කඩුලු 3කට ලකුණු 280ක් විය. ශ්‍රී ලංකාව දෙවැනි නව පන්දුවෙන් සවස තේ පානයට පෙර කඩුලු 3ක් ලබා ගත්තේය.නව පන්දුවේ සිවුවැනි ඕවරයේ අවසන් පන්දුවට ධම්මික ප්‍රසාද් ට එරෙහිව ‘ෆයින් ලෙග්’ කලාපයට හතරේ පහරක් එල්ල කරමින් ක්ලාක් මෙල්බර්න් ක්‍රිකට් ක්‍රීඩාංගණයේ ඔහුගේ පළමු ටෙස්ට් ශතකය වාර්තා කළේය. පන්දු 181කින් වාර්තා වූ එම ශතකයට හතරේ පහර 13ක් ඇතුළත්ව තිබිණි.ශතකය ලබා ගැනීමෙන් පසුව ඔස්ට්‍රේලියානු නායකයා තවත් මුහුණ දුන්නේ පන්දු හයකට පමණි. ශමින්ද එරංගගේ පන්දුවට ක්ලාක්ගේ පිත්තෙන් ඉපිලී පැමිණි උඩ පන්දුව මහේල ජයවර්ධන ශ්‍රී ලංකා නායකයා තෙවැනි ‘ස්ලිප්’ හි සිට උඩ පැන අල්ලා ගැනීමත් සමග මුළු ලකුණු 117 සිට ගොඩනැගෙමින් ශ්‍රී ලංකාවට මහත් හිසරදයක් බවට පත්ව තිබූ සිවුවැනි කඩුලු සබඳතාව අවසන් විය.ක්ලාක් හා වොට්සන් සිවුවැනි කඩුල්ල වෙනුවෙන් ඕවර 63 යි පන්දු 4කට මුහුණ දෙමින් ලකුණු 194ක් ඔස්ට්‍රේලියා ලකුණු පුවරුවට එක් කළහ. ක්ලාක් පැය හතරයි මිනිත්තු 11ක් කඩුල්ලේ රැඳී සිටිමින් හතරේ පහර 14ක් සමග ලකුණු 106ක් ලබා ගත්තේය.ඉනිමේ 88 වැනි ඕවරයේ ක්ලාක් දැවී යාමෙන් පසුව ධම්මික ප්‍රසාද් යැවූ ඊළඟ ඕවරයේදී වොට්සන් දැවී ගියේය. පැය හතරයි මිනිත්තු 25ක් තිස්සේ පන්දු 198කට මුහුණ දුන් වොට්සන් මුළු ලකුණු 313දී ධම්මික ප්‍රසාදේ ගේ පන්දුවට ‘ඩීප් ස්කුවෙයාර් ලෙග්’ හි පන්දු රකිමින් සිටි තිලාන් සමරවීර වෙත උඩ පන්දුවක් ලබා දෙමින් දැවී ගියේ ලකුණු 83ක් ලබා ගෙන සිටියදීය. ශතකය අහිමි වීමේ අමනාපය ඔහුගේ මුහුණෙන් මනාව දිස්විණි.ලකුණු පුවරුවට තවත් ලකුණු 2ක් එක්වෙද්දී මැතිව් වේඩ් (1) ශමින්ද එරංග අතට උඩ පන්දුවක් දෙමින් දැවී ගියේය. ඒ කඩුල්ල ලබා ගත්තේද ප්‍රසාද් ය. සවස තේ පානය සඳහා තරගය නතර කරන විට ඔස්ට්‍රේලියාව කඩුලු 6කට ලකුණු 332ක් රැස්කර ගෙන සිටියේය.මයික් හසී හා මිචල් ජොන්සන් 7 වැනි කඩුල්ල වෙනුවෙන් ඕවර 20.5ක් ඇතුළත ලකුණු 61ක සබඳතාවක් ගොඩනැගූහ. ඒ සබඳතාව අවසන් වූයේ රංගන හේරත්ගෙන් ප්‍රදර්ශනය වූ ඊයේ තරගයේ විශිෂ්ටතම උඩ පන්දු රැකීමකිනි.තිලකරත්න ඩිල්ෂාන් ගේ පන්දුවකට හසී ‘ලෝන්ග් ඕන්’ කලාපයට පහරක් එල්ල කළ අතර උඩ පන්දුව රැක ගැනීමට හේරත් හතරේ සීමාව අසල සිට පිටුපසට දිව ගියේය. වමත දිගු කර පන්දුව ඩැහැ ගත්තේය.අල්ලා ගත් පන්දුව සමග බිම පෙරැළි පෙරැළී ගියේය. එය නරඹන්නන් ට අදහා ගත නොහැකි තරමේ දර්ශනීය උඩ පන්දු රැක ගැනීමක් විය. පන්දු 68කට මුහුණ දුන් හසී හතරේ පහර 4ක් සමග ලකුණු 34ක් ලබා ගත්තේය.පෙරේදා, තරගයේ ආරම්භක දිනයේදී කඩුලු 4ක් ලබා ගත් ජොන්සන් ඊයේ පිත්තෙන්ද දස්කම් දක්වමින් අර්ධ ශතකයක් වාර්තා කිරීමට සමත් විය.අංක 8 පිතිකරු ලෙසින් පිටියට පිවිසි ඔහු සහ අනෙක් වේග පන්දු යවන්නා වන පීටර් සිඩ්ල් ඕවර 14.5කදී ලකුණු 58ක් ඔස්ට්‍රේලියා ඉනිමට එක් කළහ. සිඩ්ල් (13) ශමින්ද එරංග ගේ පන්දුවට ‘ස්ලිප්’ හි මහේල ජයවර්ධන වෙත උඩ පන්දුවක් ලබා දෙමින් මුළු ලකුණූ 434 දී දැවී ගියේය.ඊයේ තරගය නතර කරන විට ජොන්සන් පන්දු 133කට මුහුණ දී සිටි අතර ඔහුගේ නොදැවුනු ඉනිමට හතරේ පහර 6ක් ඇතුළත්ව තිබිණි. නේදන් ලයන් (0) නොදැවී සිටි අනෙක් පිතිකරුවා යි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=s1212282</link>
    <topic>වෙලගෙදරට ආබාධයක්</topic>
    <author>වර්නන් ගුණසේකර මෙල්බර්න්</author>
    <content>ඔස්ට්‍රේලියාව ට එරෙහිව මෙල්බර්න් ක්‍රිකට් ක්‍රීඩාංගණයේ පැවැත්වෙන දෙවැනි ටෙස්ට් ක්‍රිකට් තරගයේ ඊයේ දෙවැනි දිනයේ පාදයේ ආබාධයකට ලක්වූ වේග පන්දු යවන චානක වෙලගෙදර ගේ තත්ත්වය මඳක් බරපතළ බවත් ඔහුට ඔස්ට්‍රේලියානු සංචාරයේ ඉදිරි තරගවලට සහභාගි වීමට සැක සහිත බවත් ඊයේ තරගයෙන් පසුව ශ්‍රී ලංකා කණ්ඩායමේ පිතිකරුවන්ගේ පුහුණුකරු මාවන් අතපත්තු කියා සිටියේය.වෙලගෙදර වෙනුවට ශ්‍රී ලංකාවෙන් වෙනත් වේග පන්දු යවන්නෙක් කැඳවනවාද, එසේ කැඳවනු ලබන ක්‍රීඩකයා කව්රුන්ද යන්න පිළිබඳව තේරීම් කමිටුව රාත්‍රියේ රැස්වී තීරණය කරන බවද අතපත්තු ප්‍රකාශ කළේය. ඇඟිල්ලේ ආබාධයකට ලක්ව සිටින ශ්‍රී ලංකා ටෙස්ට් කඩුලු රකින්නා වන ප්‍රසන්න ජයවර්ධන අද තරගයේදී පිතිකරුවෙක් ලෙස ක්‍රීඩා කරනු ඇති බවත් එහෙත් ඔහු කඩුලු රැකීමේ කාර්යයේ නිරත නොවනු ඇති බවත් මාවන් අතපත්තු වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=s1212283</link>
    <topic>කාන්පූර් ක්‍රීඩා පිටිය ඔස්ට්‍රේලියාව ප්‍රතික්ෂේප කරයි</topic>
    <author/>
    <content>ඔස්ට්‍රේලියා ක්‍රිකට් පිලේ එළැඹෙන ඉන්දියා සංචාරයේ දී අන්තර් ජාතික පහසුකම් අවම තත්ත්වයක පවතින ඉන්දියාවේ කාන්පූර් ක්‍රීඩාංගණයේ පැවැත්වීමට නියමිත ටෙස්ට් තරගය වෙනත් ක්‍රීඩාංගණයක පවත්වන ලෙස ඔස්ට්‍රේලියාව ඉන්දියා ක්‍රිකට් පාලක මණ්ඩලයෙන් ඉල්ලා සිටියේය.ඔස්ට්‍රේලියාවේ සිඩ්නි මෝර්නිං හැරල්ඩ් පුවත්පතට අනුව ඔස්ට්‍රේලියා ක්‍රිකට් ආයතනයේ සහ ඔස්ට්‍රේලියා ක්‍රිකට් ක්‍රීඩකයන්ගේ සංගමයේ පරික්ෂණ කණ්ඩායමක් මේ සංචාරය සම්බන්ධව පසුගියදා ඉන්දියාවේ ක්‍රිඩා පිටි පරික්ෂා කිරීමෙන් අනතුරුව මේ යෝජනාව කර තිබේ. කාන්පූර් ක්‍රීඩාංගණයේ අවසන් වරට ටෙස්ට් තරගයක් පවත්වා ඇත්තේ 2009 වසරේදීය.ඒ අනුව එම ටෙස්ට් තරගය හයිද්‍රබාද් නුවර පැවැත්වීම කෙරෙහි අවධානය යොමුවී තිබේ. කාන්පූර් ක්‍රීඩාපි‍ටියේ ක්‍රීඩකයන්ගේ විවේකාගාරය අන්තර් ජාතික ප්‍රමිතියට නොමැති බවත්, එහි තණතීරුව සහ සෙසු ක්‍රීඩා කලාපයේ තත්ත්වය ද ඉහළ මට්ටමක නොමැති බවත් ඔස්ට්‍රේලියා ක්‍රිකට් ක්‍රීඩකයන්ගේ සංගමයේ ප්‍රධාන විධායක පෝල් මාෂ් පැවැසීය.කාන්පූර් නුවර පිහිටා‍ තිබෙන එකම තරුපහේ හෝටලයේ පහසුකම් පිළිබඳවත් ඔස්ට්‍රේලියා පරික්ෂණ කණ්ඩායම අසතුට පලකළ බව වාර්තාවේ.ලබන වසරේ සුප්‍රකට අළුබඳුන ටෙස්ට් තරගමාලාවට පෙර පැවැත්වෙන මේ තරගමාලාවට ටෙස්ට් තරග 4ක් ඇතුලත් වන අතර එය ලබන පෙබරවාරි සහ මාර්තුවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=s1212284</link>
    <topic>ශ්‍රී ලංකා පාපන්දු පිලට ලබන වසරේ දී අන්තර් ජාතික තරගාවලි හතරක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු පිල ලබන වසරේදී අන්තර් ජාතික තරගාවලි හතරකට මුහුණ දෙයි.මාර්තු මාසයේ ලාඕසයේදී පැවැත්වෙන ආසියානු අභියෝගතා කුසලාන සුදුසුකම් ලැබීමේ තරග වටය, සැප්තැම්බර් මාසයේ නේපාලයේදී පැවැත්වෙන දකුණු ආසියානු පාපන්දු තරගාවලිය හා දෙසැම්බර් මාසයේ මාලදිවයිනේදී පැවැත්වෙන මහින්ද රාජපක්ෂ අන්තර්ජාතික පාපන්දු තරගාවලිය හා තවමත් දින නියමවී නොමැති දකුණු ආසියා පාපන්දු තරගාවලිය ශ්‍රී ලංකා පාපන්දු පිලට ඇති එම තරගාවලි වේ.මේ තරගාවලි තුනටම ශ්‍රී ලංකා පිල විදෙස් පුහුණුකරුවෙකුගේ සේවය යටතේ සහභාගී වනු ඇතැයි වාර්තා‍ වේ. මේ වනවිට බ්‍රසීල ජාතික පාපන්දු පුහුණුකරුවෙකු ශ්‍රී ලංකා පාපන්දු පිලට එක්වීම උදෙසා කැමැත්ත පළ කර තිබේ. පසුගිය කාලයේදී ශ්‍රී ලංකා පාපන්දු පිලට එක්ව සිටි පුහුණුකරුවන් දෙදෙනකුගේ සේවය අත්හිටුවා ඇති හෙයින් නව වසරේදී විදෙස් පුහුණුකරු එක්කර ගැනීම කඩිනමින් සිදුවන බව ශ්‍රී ලංකා පාපන්දු සම්මේලනයේ ප්‍රකාශකයෙකු ‘දිනමිණ'ට පැවැසීය. වසර 2014 දී පැවැත්වෙන ආසියානු පාපන්දු අභියෝගතා කුසලාන තරගාවලියට සුදුස්සන් තෝරා ගැනීමේ තරග මාර්තු 2,4 හා 6 දිනවල පැවැත්වෙන අතර ශ්‍රී ලංකාව ‘සී’ කාණ්ඩයෙන් තරග වදී. ලාඕසයේ පැවැත්වෙන මේ තරග වටයේදී ශ්‍රී ලංකාව සමග ලාඕස්, ඇෆ්ගනිස්තානය හා මොන්ගෝලියාව තරග වදිති.අටවැනි දකුණු ආසියා පාපන්දු සංගම් කුසලාන තරගාවලිය නේපාලයේ කත්මන්ඩු නුවරදී සැප්තැම්බර් අග සතියේදී පැවැත්වීමට සැලසුම් කොට ඇති අතර එයට ශ්‍රී ලංකාව, ඉන්දියාව, මාලදිවයින, නේපාලය, බංග්ලාදේශය, ඇෆ්ගනිස්තානය, භූතානය හා පාකිස්තානය එක්වෙති. එම රටවල් කිහිපයේ සහභාගීත්වයෙන් පැවැත්වෙන 21න් පහළ දකුණු ආසියා ක්‍රීඩා උලෙළේ පාපන්දු තරගාවලිය නවදිල්ලි නුවරදී පැවැත්වීමට නියමිතව තිබේ.මහනුවරදී පසුගියදා නිමාවු මහින්ද රාජපක්ෂ පාපන්දු කුසලාන තරගාවලියේ දෙවැනි අදියර දකුණු ආසියාවේ රටවල් පහක සහභාගිත්වයෙන් මාලදිවයිනේදී පැවැත්වෙන අතර එය ලබන වසරේ ශ්‍රී ලංකාවට ඇති අවසන් තරගාවලියද වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=s1212285</link>
    <topic>වේල්ස් කුමරුවන්ට පළමු ඉනිමේ ජය</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>අන්තර් පාසල් අවුරුදු 13න් පහළ ‍මොරටුව වේල්ස් කුමර හා ගල්කිස්ස සාන්ත තෝමස් විදුහල අතර පසුගියදා පැවැති දෙවැනි කොටසේ තරගයෙන් පළමු ඉනිමේ ජය වාර්තා කිරීමට වේල්ස් කුමර විදුහල සමත්විය.සාන්ත තොමස් පළමු ඉනිම ලකුණු 93කට සීමා වු අතර වේල්ස් කුමර පළමු ඉනිම සඳහා කඩුලු 5කට ලකුණු 147ක් රැස් කළේය.සාන්ත තෝමස් පළමු ඉනිම-93එම්.එස්.ඉශාක් 30 (කුසල් දිද්දෙණිය 14/3, රශේන් ප්‍රනාන්දු 16/3) සහ දෙවැනි ඉනිම-30/6 (රශේන් ප්‍රනාන්දු 20/3)වේල්ස් කුමර පළමු ඉනිම-147/5 සුවෙත් මෙන්ඩිස් ‍නොදැවී 80 (සේමාල් සමරවික්‍රම 16/3).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=s1212286</link>
    <topic>ෂර්මාට-අක්මාල්ට දඩ</topic>
    <author/>
    <content>ඉන්දියාව සහ පාකිස්තානය අතර බැංග්ලෝර් නුවර පැවැති විස්සයි20 තරගය අතරතුර දී උණුසුම් වචන හුවමාරුවක පැටලුණු ඉන්දියාවේ වේගපන්දු යවන ක්‍රීඩක ඉෂාන්ත් ෂර්මාට සහ පාකිස්තාන පිතිකරු කමරන් අක්මාල්ට දඩමුදලකට යටත් කිරීමට අන්තර් ජාතික ක්‍රිකට් කවුන්සිලය පියවර ගත්තේය.එම තරගයේ පාකිස්තාන ඉනිමේ 18වැනි ඕවරය යැවූ ෂර්මා ඒ වනවිට පිතිහරඹයේ නිරතව සිටි අක්මාල් සමග ඇතිකරගත් මේ ගැටුම හේතුවෙන් අක්මාල්ට තරග මුදලින් 5%ක් ද, ෂර්මාට තරග මුදලින් 15%ක් ද දඩ ගැසූ බව අයි.සී.සී.ය නිවේදනය කළේය.පිටියේ විනිසුරුවරුන් ඇතුළු විනිසුරුවරුන් සිවුදෙනාම මේ සම්බන්ධව වාර්තාවක් ඉදිරිපත් කළ බවත්, එම සිදුවීමේ වී‍ඩියෝ පටය නැරැඹීමෙන් අනතුරුව මේ දඬුවම පැනවූ බවත් තරග තීරක රොෂාන් මහනාම නිවේදනයක් නිකුත් කරමින් කියා සිටියේය‍.'ෂර්මා මේ වැරැද්ද සිදුකරනතුරු තරගයේ ජීවගුණය රැකී තිබුණා. අත්දැකීම් බහුල ක්‍රීඩකයෙක් වන ෂර්මා තම කණ්ඩායමේ සෙසු සගයන් සහ විනිසුරුවරුන් අපහසුතාවයට පත්කළා.' මහනාම පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>28</day>
    </date>
    <link>http://www.dinamina.lk/2012/12/28/_art.asp?fn=f1212281</link>
    <topic>ප්‍රශ්න පත්‍ර හොරකමට දේශපාලන සම්බන්ධයක් නෑ</topic>
    <author/>
    <content>දරුස්මාන්ලා - බෑන්කී මූන්ලා - ඔබාමාලා සිටින්නේ අපට ආදරය පෙන්වන්නට නොවේ. ඇයි හොඳයි පවත්වන්නට ද නොවේ. ප්‍රභාකරන් මිනීමරුවකු ලෙස දිවයිනේ සෑම තැනකටම පැන සිය ගණනින් අහිංසක මිනිසුන් ඝාතනය කරද්දී කිසිවකු අප දෙස බැලුවේ නැත. ඝාතන හෙළා දුටුවේ නැත. ඝාතන කරන්නට එපා යයි ප්‍රභාකරන්ට තර්ජනය කළේ නැත. අසල්වැසි රටවල් සමඟ සහයෝගයෙන් කටයුතු කරද්දී අපේ රණවිරුවෝ ත්‍රස්තවාදය මර්දනය කළහ. සාමය ස්ථාපිත කළහ. උතුරු නැඟෙනහිර බලා සිටියදී ගොඩ නැංවූහ. මේ සඳහා ලැබුණ දේශපාලන නායකත්වය පසුගාමී නොවූ නිසා අද අපි සැනසිල්ලේ ජීවත් වෙමු. මෙය ඉවසා ගන්නට බැරි සමහර රාජ්‍ය නොවන සංවිධාන, ප්‍රතිගාමී බලවේග, කොටි සංවිධානයේ අඬු බඬු ආදී සියලු දෙනා පරාජය භාර ගන්නට සූදානම් නැත. ඒ නිසා වරින් වර හොල්මන් කරන්නට පටන් ගත්තේ ය. ඒත් කිසිම ප්‍රතිගාමී බලවේගයකට ඇතැම් රාජ්‍ය නොවන සංවිධානවලට කොටින්ගේ වලිගාවලට සිය පරමාර්ථ ඉටු කර ගන්නට නොහැකි විය.දැන් ඉතින් ප්‍රභාකරන්ගෙන් ලබා ගන්නට නොහැකි දේ අලුත්කඩේ හරහා ඉටු කර ගන්නට ඇතැම් පුද්ගලයෝ සළු පිළිවලින් සැරසෙති. අධිකරණය දේශපාලනීකරණය කරන බවට ආණ්ඩුවට චෝදනා කරමින් ජවුසමක් නටන්නට පටන් ගෙන තිබේ. ආණ්ඩු ක්‍රම ව්‍යවස්ථාවට අනුව දෝෂාභියෝගය නීත්‍යානුකූලව ඉදිරියට ගෙන යද්දී ඇතැම්හු “නඩුත් හාමුදුරුවවන්ගෙ බඩුත් හාමුදුරුවන්ගෙ” කීවා සේ පෙත්සම් ඉදිරිපත් කරති. ව්‍යවස්ථාව අමතක කොට තීන්දු දෙති. –පාර්ලිමේන්තුවට නියෝග හා නොතීසි නිකුත් කරති. උත්තරීතර පාර්ලිමේන්තුව මේ සියල්ල ප්‍රතික්ෂේප කරයි. සියල්ල සිදුවන්නේ ව්‍යවස්ථාවට අනුකූලව බව හයේ පන්තියේ ශිෂ්‍යයකු පවා දනී. එහෙත් හොරට නිදාගන්න එකා කූද්දන්නට අමාරු වන්නා සේ අගවිනිසුරුවරිය යථාර්තයෙන් බැහැර වී විකාර කරන්නට පටන් ගෙන තිබේ.විමල් වීරවංශ ඇමැතිවරයා ඉතාමත් නිවැරැදිව පෙන්වා දී ඇති පරිදි පාක්‍යසෝතිලා, ජේ.සී. වැලිඅමුණලා ප්‍රධාන නඩය රතු පළස එලන්නේ ලබන මාර්තුවේ දී එක්සත් ජාතීන්ගේ සංවිධානය හමුවට එන යුද අපරාධ යෝජනාවට මුක්කු ගැසීමට ය. ජනාධිපතිතුමා ඉතාමත් නිවැරැදිව පෙන්වා දී ඇති පරිදි ප්‍රභාකරන්ගෙන් ලබා ගන්නට බැරි වූ දේ අලුත්කඩේ හරහා එක්සත් ජාතීන් හවුල් කරගෙන ලබා ගැනීමට සැරසෙන බව පෙනේ. ඒ නිසා අලුත්කඩේ හරහා නටන සවුදම ගැන ජනතාව හොඳ අවබෝධයෙන් සිටිති.වසර තිහක් රට වින්ද වේදනා – දුක් කන්දරා ජනතාවට තවමත් මතක ය. ඒ තත්ත්වය යළි ඇති වනවාට ජනතාව කැමැති නැත්තේ වසර තිහක දුක් කන්දරා මතක ඇති බැවිනි. ඒ නිසා අලුත්කඩේ ලොකු නෝනා දැන් ඉතින් විකාර නතර කළ යුතු ය. දෝෂාභියෝග චෝදනාවලට උත්තර බැඳිය යුතු ය. ඒවාට උත්තර බැඳ විශේෂ තේරීම් කාරක සභාවෙන් නැඟිට යන විට එජාපය ද පස්සෙන් ගියේ ය. එසේ ගිය ලක්ෂ්මන් කිරිඇල්ල මන්ත්‍රීතුමා දැන් අලුත්කඩේ අවුලන්නට යන ගින්නට පිදුරු දමන්නට ගියේ මීට පෙර දෝෂාභියෝගවල දී ක්‍රියා කළ ආකාරය හිතා මතාම අමතක කරමිනි.කවුරු මොනවා කීවත් මොන දේ කළත් ජනතාව ආණ්ඩුව සමඟ සිටිති. යථාර්ථයට මුහුණ දීමට ඔවුහු සූදානම් ය. අගවිනිසුරුවරිය දැන් ඉතින් කළ යුත්තේ සරත් ෆොන්සේකාගේ ඇරයුම පිළිගෙන දේශපාලනයට අවතීර්ණ වී ඔහු සමඟම දේශපාලන කුණු බක්කියේ තැන්පත් වීම ය.මහවැසි ගංවතුර සහ සහනවායුගෝලයේ කැළඹීම් - කාලගුණ විපර්යාස, කහවැසි, රතු වැසි ආදී සියල්ල මැද්දේ රටේ දිස්ත්‍රික් රාශියක මහවැසි විශාල අනතුරක් කර ඇත. එක දිගට ඇද වැටුණ වැසිවලින් උතුරා ගිය ගංඟා ඇළ - දොළ මිනිසුන්ට ගෙවල් අහිමි කර තිබේ. බඩගින්න වැඩි කර ඇත. කිසිවකුට පාලනය කර ගත නොහැකි මෙම ගංවතුර තත්ත්වය නතර කරන්නට මොනම ආණ්ඩුවකටවත් බැරි ය.එහෙත් ගංවතුරින් අනාථ වූ සියලු දෙනාට අඩුවකින් තොරව සහන ලබාදිය යුතු ය. ගෙවල් අහිමි වූ අයට නිවාස ලබා දිය යුතු ය. ගොවිතැන් පාළු වූ අයට ජීවත්වීමේ මඟක් සොයා දිය යුතු ය. ඒ නිසා දැන් කළ යුත්තේ සියලු මැති ඇමැතිවරුන් ගංවතුර විපත් සිදු වූ පළාත්වලට යාම ය. අපට මොකුත් ම ලැබුණේ නෑ යන චෝදනා එල්ල නොවිය යුතු ය. ගංවතුරින් යට වූ පළාත්වලට යාම පහසු නැත. එහෙත් පූර්ණ අවධානය යොමු කොට හැකි සෑම තැනකට ම ගොස් සහන දිය යුතු ය. ජනාධිපතිතුමා නියෝග කර ඇත්තේ කඩිනමින් සහන දෙන ලෙස ය.විපක්ෂය බලා සිටින්නේ ගංවතුරින් අතරමං වූ අයට දිය යුතු ආධාරයක් දීමට නොව ආණ්ඩු පැත්තෙන් සිදුවන අඩුපාඩු සෙවීමට ය. ආණ්ඩුව විපක්ෂය දෙස බලා වැඩ කළ යුතු නැත. අනාථ වූ අයට ඉහළම සහනය සැලසිය යුතු ය. මහවැස්සට පොඩි දරුවන් සමඟ අනාථවීම - තමන් සතුව තිබූ සේසතම වතුරට ගසාගෙන යාම, සමහරුන් දිය රකුසාට බිලිවීම උසුලා ගත නොහැකි වින්නැහියකි.ඒ නිසා විපක්ෂය කළ යුත්තේ ආණ්ඩුව සමඟ සහයෝගයෙන් වැඩ කිරීම ය. එදා සිටි එක්සත් ජාතික පක්ෂය අද සිටින එජාපයේ අයට පූර්වාදර්ශයක් දී ඇත. රජරට මහවැස්සෙන් යට වූ විට එදා අගමැති ජේ. ආර්.ජයවර්ධන ය. පාර්ලිමේන්තුවේ විපක්ෂ නායකයා ලංකා සමසමාජ පක්ෂයේ ආචාර්ය ඇන්.ඇම්. පෙරේරා ය. ජේ. ආර්. කළේ ඇන්. ඇම් ද කැටුව ගුවන් මඟින් රජරට ගොස් ගංවතුර විපත සියැසින් බලා ගන්නට කටයුතු යෙදීම ය. අද සිටින විපක්ෂ නායකයා රටේවත් නැත.‍ෙමවන් විශාල ගංවතුරක දී අනාථවන අය ඉල්ලන්නේ බඩගින්නට ආහාර ටික ය. ෆ්‍රයිඩ් රයිස්, බුරියානි නොවේ. විනාශ වූ ගෙවල් වෙනුවට හිස මුවා කරගන්නට පැල් කොටයක් තනා ගැනීමට කාසි පනම් ය. තට්ටු ගෙවල් සුවිසල් මන්දිර හෝ මාලිගා ඉල්ලන්නේ නැත.මෙම කාර්යයේ දී නිලධාරීන් අතින් අඩු පාඩු සිදුවීම වැළැක්විය නොහැක. එහෙත් ඒ ඒ ප්‍රදේශ නියෝජනය කරන මැති ඇමැතිවරුන් සියලු දේ අතපසු කොට නිලධාරීන් සමඟ එකතු වී ගංවතුරින් යට වූ ප්‍රදේශවල අනාථ වූ පිරිස හමුවීමට යා යුතු ය. කෑම බීම ටික ලබා දිය යුතු ය. හිස මුවා කරගන්නට පැල් කොටයක් තනා දිය යුතු ය.විද්‍යාව ප්‍රශ්න පිටවීමමෙම සටහන තබන්නේ විභාග ප්‍රශ්න පත්‍ර පිටවීම දේශපාලනයට සම්බන්ධ නොවූවත් වෘත්තිය සමිතියක් විභාග ප්‍රශ්න පත්‍ර පිටවීම ද දේශපාලනීකරණය කරගෙන ඇති නිසා ය. එම වෘත්තීය සමිති නායකයා කියන්නේ අධ්‍යාපන ඇමැතිතුමා ඉල්ලා අස්විය යුතු බවයි. විභාග කොමසාරිස් ජෙනරාල්ට කීවා නම් එය තරමක් දුරට හෝ සලකා බැලිය හැකි ය. කවුරුන් හෝ ප්‍රශ්න පත්‍ර පිටවීම දේශපලානීකරණය කර ගැනීමට තැත් කරන්නේ කරන්නට වෘත්තීය සටන් නැති වෘත්තීය සමිති ක්‍රියා මාර්ග නැති නිසා විය හැකි ය. ඒ නිසා අප විභාග ප්‍රශ්න පත්‍ර පිටවීම ගැන මේ තීරුවේම සටහන් කරන්නෙමු.සාමාන්‍ය පෙළ විද්‍යා ප්‍රශ්න පත්‍රයේ ප්‍රශ්න 19ක් පිටවීම සම්බන්ධ තොරතුරු පාපොච්චාරණ ඔස්සේ රහස් පොලිසිය අනාවරණය කර ගෙන තිබේ. තමන් විසින් ‘සර්’ යන ගෞරව නාමය නමේ ඉදිරියෙන් දමා ගෙන සිටින සම්පත් සර් කියන විදියට ප්‍රශ්න 19 මිලට ගෙන ඇත්තේ රුපියල් ලක්ෂයට ය. කරනවෑමියෙකු හෙවත් බාබර් කෙනෙකු හෙවත් තවත් නවීන බසින් කියනවා නම් රූපලාවන්‍යකාරයකු මෙය විකුණා ඇතැයි කියති. විද්‍යා ප්‍රශ්න පත්‍රය මුද්‍රණය කරගෙන යද්දී මැෂිම හිර වී තිබේ. ප්‍රශ්න පත්‍රයේ කොටසක් මැෂිමේ හිර වී ඇත. ඒ කොටස කඩාගත් මුද්‍රණ සහයකයා එය සාක්කුවේ දමාගෙන ඇත. විද්‍යා ප්‍රශ්න 19 එළියට ගියේ ඒ ආකාරයට ය.මේ ගැන වගකීම අධ්‍යාපන ඇමැතිවරයාත් විභාග කොමසාරිස් ජෙනරාල්වරයාත් භාර ගත යුතු බව වෘත්තීය සමිතිකාරයෝ කියති. ඇමැතිවත් කොමසාරිස් ජෙනරාල්වත් මේ වැඩේ හිතාමතා කර නැත. පිට වූ ප්‍රශ්න දහනවය වෙනුවෙන් සියලු ළමයින්ට ලකුණු දහනවයක් ලබාදීමට පියවර ගැනීම ඉතාමත් කාලෝචිත ය. ළමයින්ට අසාධාරණයක් නොවන විදියට කටයුතු කළ යුතු නිසා ඒ තීරණය ප්‍රශංසා සහගත ය. නවීන යන්ත්‍ර සූත්‍ර නැති කාලයේ ප්‍රශ්න පත්‍ර අච්චු ගැසුවේ ඉතා රහසිගතව ය. ප්‍රශ්න පත්‍ර අච්චු ගසා අවසාන වනතුරු එදා නම් එය භාර කිසිවකු එළියට යැව්වේ නැත. කෑම බීම දී හිරකාරයන් ලෙස නතර කර ගෙන වැඩ ඉවරවූ පසු හොඳට පරීක්ෂා කර ගෙදර යැවී ය. එසේ කරද්දීත් ප්‍රශ්න පත්‍ර පිට වූ අවස්ථා නැත්තේ නොවේ.එක්වරක් ප්‍රශ්න පත්‍රයක් එළියට ආ හැටි අපට මතක ය. ප්‍රශ්න පත්‍ර පිටු මුද්‍රණයට සකස් කළේ අද වගේ ඩිජිටල් ඔස්සේ, පරිගණක ඔස්සේ නොවේ. ගල් අච්චුවේ ය. ඊයම් තහඩුවල සටහන් කරන අකුරු පිටුවකට එකතු කරන්නේ ය. ඊට පසු කළු තීන්ත යොදා එය මුද්‍රණ යන්ත්‍රයට යොදන්නේ ය. ඒ පිටුවේ තීන්ත ගෑ පසු එයට සම්බන්ධ සේවකයා තමන්ගේ ලේන්සුවට ඊයම් පිටුව සටහන් කර ගත්තේ ය. පැහැදිලිව පෙනුනා ද නැද්ද දන්නේ නැත. එහෙත් එදා අධ්‍යාපන ඇමැතිවරුන්ට ඉල්ලා අස්විය යුතු යයි කියන මෝඩ වෘත්තීය සමිති කාරයෝ සිටියේ නැත.වෘත්තීය සමිති මොනවා කීවත් ප්‍රශ්න පත්‍ර පිටවීම නතර විය යුතු ය. මේ ගැන මීට වඩා සැලකිලිමත් විය යුතු ය. ප්‍රශ්න පත්‍රයක රහස්‍යභාවය රැකෙන තුරු ප්‍රශ්න පත්‍ර පිටවන්නේ නැත. ටියුෂන් ගුරුවරුන්ට අප දොස් කියන්නේ නැත. එහෙත් පොඩි එවුන් ගසා කන්නට ලක්ෂ ගණන් දී ප්‍රශ්න පත්‍ර මිලට ගෙන ඒවා දීම හෙණ ගහන අපරාධයකි. හැමෝටම දෙනවා නම් කමක් නැතැයි අපි නොකියමු.විභාග දෙපාර්තමේන්තුව තුළ රහස්‍යභාවය රැක ගත යුතු ය. එදා සිටි විභාග කොමසාරිස්වරුන් ප්‍රශ්න පත්‍ර සකස් කිරීම, මුද්‍රණය කිරීම, බෙදා හැරීම ඉතාමත් ක්‍රමවත්ව ඉටු කළ බව කිව යුතු ය. ඒ නිසා මීළඟට එන විභාගවල දී විභාග දෙපාර්තමේන්තුව ක්‍රමවත් වැඩපිළිවෙළක් ක්‍රියාත්මක කළ යුත්තේ දරුවන්ගේ අනාගතය ගැන සිතලා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n1212291</link>
    <topic>ප්‍රශ්න පත්‍රය පැන්නූ සැකකරු එවෙලේම අල්ලන්න තිබුණා</topic>
    <author> විජයානි එදිරිසිංහ</author>
    <content>විභාග දෙපාර්තමේන්තුවේ “රහස්‍ය අංශයේ” ආරක්‍ෂක ක්‍රියාවලිය ඉතාමත් දුර්වල තත්ත්වයක පැවැති බව රහස් පොලිස් පරීක්‍ෂණවලින් අනාවරණය වී තිබේ.මෙම අංශයේ සුරක්‍ෂිතතාව වෙනුවෙන් ඇති ක්‍රමවේදය කිසිසේත් ක්‍රියාත්මක වී නැති බව හෙළි වී තිබේ. විභාග දෙපාර්තමේන්තුවේ එම සුවිශේෂි ආරක්‍ෂාව වෙනුවෙන් රහස්‍ය අංශය ඇතුළු සෙසු අංශවලටද රුපියල් කෝටි ගණනක වියදමින් සී. සී. ටී. වී. කැමරා සවිකැර තිබේ.විශේෂයෙන් ‘රහස්‍ය අංශයේ’ කැමරා දිනපතා පරීක්‍ෂාවට ලක්කළ යුතු වෙයි. එහෙත් එම කැමරා පරීක්‍ෂාවට ලක්කර නැති බව පරීක්‍ෂණවලදී හෙළිවී ඇත. රහස්‍ය අංශයට ඇතුල්වීමේ හැකියාව ඇත්තේ ඒ සඳහා විශේෂ අවසරය ලත් නිලධාරීන් ඇතුළු කාර්යය මණ්ඩලයට පමණි. තවද එසේ ඇතුල්වන පිරිස සහ ඔවුන් පිටවන විට විශේෂ පරීක්‍ෂාවට ලක්කළ යුතුව තිබේ.තවද එම අංශය තුළට දුරකතන, පෙන්ඩ්‍රයිව්, කඩදාසි, පෑන් ඇතුළු බොහෝ දෑ ගෙන යාම සපුරා තහනම් වෙයි.පසුගිය අ. පො. ස. සාමාන්‍ය පෙළ විභාගයේ විද්‍යා ප්‍රශ්න පත්‍රය පිටවූ දිනයේ සී. සී. ටී. වී. කැමරා පද්ධතිය පරීක්‍ෂාවට ලක්වූයේ නම් සැකකරු එම දෙපාර්තමේන්තුවෙන් පිටව යාමට පෙර එහි ආරක්‍ෂක අංශයට ඔහු කොටුකර ගැනීමට හැකියාව තිබුණි.එහෙත් දුර්වල අධීක්‍ෂණය නිසා සැකකරුට විභාග ප්‍රශ්නපත්‍රය පිටකැර එය තුන්වැනි පාර්ශ්වයකට විකුණා ගැනීමට හැකිවූ අතර එම විභාග ප්‍රශ්නපත්‍රය ළමුන් අතට පත්වන තෙක්ම ඒ පිළිබඳ තොරතුරු අනාවරණය කැර ගැනීමට විභාග දෙපාර්තමේන්තු ආරක්‍ෂක අංශයට ;නාහැකිවී ඇති බව රහස් පොලිසිය පවසයි. සැකකරුගේ දුරකතනය එම අංශය තුළට ගෙන ගොස් ඇත්තේ ඇතුල්වන පිරිස පරීක්‍ෂාවට ලක් නොවීමේ වාසිය හර හාය.වසර 17ක් එම දෙපාර්තමේන්තුවේ සේවය කළ සැකකාර සේවකයා එම කාලය තුළ මෙවැනි වංචනික ක්‍රියාවල යෙදෙන්නට ඇතැයි යන සැකයද රහස් පොලිස් අවධානයට ලක්වී තිබේ.සී. සී. ටී. වී. කැමරා පද්ධති සවි කිරීමට පෙර විභාග දෙපාර්තමේන්තු “රහස්‍ය අංශයේ” සේවයට යොදන නිලධාරීන් සේවකයන් එම විභාග ප්‍රශ්නපත්‍ර හා සම්බන්ධ කටයුතුවල යෙදී ළමුන්ට විභාග ප්‍රශ්න පත්‍රය ලබාදෙන තෙක් නිවෙස්වලට යාමට ඉඩ ලැබුණේ නැත. ඔවුන් සම්පූර්ණයෙන්ම ආරක්‍ෂා කිරීම දෙපාර්තමේන්තුව සතු වගකීමක් විය.එහෙත් මෙහි සේවකයන් වෙනුවෙන් රජය පනවා ඇති ආරක්‍ෂක විධිවිධාන ඇතැම් නිලධාරීන්ගේ දුර්වලතා නිසා හරිහැටි ක්‍රියාත්මක නොවන අතර මෙහි සේවකයන් දිනපතා 4.30 වන විට එම අංශයෙන් පිටවී නිවසට යාම සිදුවෙයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n1212292</link>
    <topic>මහන්සි වී පාඩම් කරන සිසුන්ටප්‍රශ්න පත්‍ර පිටවීම මහත් අසාධාරණයක්</topic>
    <author>කඩුවෙල සමූහ</author>
    <content>මහන්සි වී පාඩම් කරන සිසුන්ට විභාග ප්‍රශ්න පත්‍ර පිට කිරීම මගින් සිදුවන්නේ මහත් අසාධාරණයක් බවත්, මෙම සිද්ධියට මහජන විරෝධතාවයක් පවා පැන නැඟී ඇති බවට පවසමින් කඩුවෙල මහේස්ත්‍රාත් ලංකා ජයරත්න මෙනවිය ඊයේ (28) විද්‍යා ප්‍රශ්න පත්‍රය පිටවීමේ සිද්ධියට අදාළ සියලු සැකකරුවන් ලබන මස 10 තෙක් රක්ෂිත බන්ධනාගාරගත කළාය.විභාග දෙපාර්තමේන්තුවේ සේවකයකු ලෙස සේවයට එන අවස්ථාවේ දී පොදු විභාග ආඥා පනතට අනුව විභාග රහස් පිට නොකරන බවට දිවුරුම් දී පැමිණෙන බව පැවසූ මහේස්ත්‍රාත්වරිය එවැනි තත්ත්වයක් තුළදී පස්වන සැකකරු විභාග දෙපාර්තමේන්තු සේවකයකු ලෙස කළ වරද බරපතල බව පැවසුවාය.මෙවැනි ක්‍රියාවක් කිරීමට ප්‍රථමයෙන් ගුරුවරයකු ලෙස නැවත සිතා බැලිය යුතුව තිබුණු බව පැවසූ මහේස්ත්‍රාත්වරිය සැකකරුවන්ට සිදු කළ වරදේ බරපතලකම පහදා දුන්නාය.මෙහිදී රහස් පොලිසිය පැවසුවේ සිද්ධිය සම්බන්ධයෙන් වැඩිදුර විමර්ශන පවත්වන බවත් සිද්ධියට අදාළ පරිගණක 2ක්, ස්කෑන් යන්ත්‍රයක් සොයාගෙන ඇති බවය.2012 අපොස සාමාන්‍ය පෙළ විද්‍යා ප්‍රශ්න පත්‍රයේ ධ්කොටසේ ප්‍රශ්න 19ක් විද්‍යා ගුරුවරයකු කලින් ලබාදීම මෙම සිද්ධියට පාදක වූ කරුණු වේ.සිද්ධිය සම්බන්ධයෙන් වැඩිදුර පරීක්ෂණ පැවැත් වූ රහස් පොලිසිය විද්‍යා ගුරුවරයකු වන සම්පත් අත්තටගේ, ලක්ෂාන් ජයසිංහ, නිරෝෂන් සංජීව, චන්දන සම්පත්, හා මංගල පි‍්‍රයශාන්ත යන සැකකරුවන් අත්අඩංගුවට ගෙන අධිකරණයට ඉදිරිපත් කැර තිබේ.අදාළ කරුණු සලකා බැලූ මහේස්ත්‍රාත්වරිය සැකකරුවන් ලබන මස 10 වැනි දින දක්වා රක්ෂිත බන්ධනාගාරගත කළාය.පළමු හා දෙවැනි සැකකරු වෙනුවෙන් නීතිඥ නෙවිල් අබේරත්න, නීතිඥ සිසිර ජයකොඩි, තුන්වන සැකකරු වෙනුවෙන් නීතිඥ නුවන් ජයවර්ධන, ඛ්තරවැනි සාකකරු වෙනුවෙන් නීතිඥ නාමල් රාජපක්ෂ හා පස්වන සැකකරු වෙනුවෙන් නීතිඥ සංජීව ගුණතිලක මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n1212293</link>
    <topic>අධ්‍යාපන සමුපකාර සමිතියේ මුදල් දේශපාලන වැඩවලට යොදා ගෙන නෑ</topic>
    <author>ධනුෂ්ක ‍ගොඩකුඹුර</author>
    <content>අධ්‍යාපන සමුපකාර සමිතියේ මුදල් දේශපාලන කටයුතු සඳහා යොදාගෙන ඇතැයි සාක්ෂි සහිතව ඔප්පු කිරීමට හැකි නම් ඉල්ලා අස්වීමට සූදානම් බව සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි.මේ සම්බන්ධයෙන් ජනතා විමුක්ති පෙරමුණ නඟන චෝදනා තරයේ ප්‍රතික්ෂේප කරන ඇමැතිවරයා එම සමිතියේ මුදල් පක්ෂයේ දේශපාලන වැඩට යොදා ගත්තේ තමා නොව එම පෙරමුණම බව කියයි.අධ්‍යාපන සමූපකාර සමිතිය ජ. වි. පෙට සම්බන්ධ සමිතියක් විසින් පාලනය කළ සමයේදී පෝස්ටර් ගසන්නට, හිතවතුන්ට පත්වීම් දෙන්නට කටයුතු කළ අන්දම සිහිපත් කරන ඇමැතිවරයා සමිතියේ පාලනය අතුරු කමිටුවකට භාර දෙන්නට අධිකරණය තීන්දු කළේ මේ දූෂණ නිසා බවත් ප්‍රකාශ කරයි.ඇමැතිවරයා මෙසේ ප්‍රකාශ කළේ අධ්‍යාපන සමූපකාර සමිතියේ සාමාජික සාමාජිකාවන්ගේ දූදරුවන්ට විශ්ව විද්‍යාල ශිෂ්‍යත්ව ප්‍රදානය කිරීමේ අවස්ථාවට අරලියගහ මන්දිරයේදී ඊයේ (28) එක්වෙමිනි.2010-2011 අධ්‍යන වර්ෂ සඳහා විශ්ව විද්‍යාල ප්‍රවේශය ලත් දූ දරුවන් 1000 කට ශිෂ්‍යත්ව ප්‍රදානය හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්විණ.වසර 16ක් තිස්සේ අඛණ්ඩව පවත්වාගෙන එන මෙම ශිෂ්‍යත්ව ප්‍රදානය යටතේ මේ වන විට පිරිනමා ඇති ශිෂ්‍යත්ව සංඛ්‍යාව 16000කි.රුපියල් බිලියන 10කට වැඩි මුදලකට හිමිකම් කියන මෙම සමිති‍ය දෙස නොයෙකුත් දේශපාලන පක්ෂවල ඇල්ම බැල්ම වැටී තිබෙන්නේ සමිතියේ දියුණුවට කටයුතු කිරීම උදෙසා නොව තම තමන්ගේ දේශපාලන අභිමතාර්ථ ඉටු කර ගැනීම උදෙසා බව ඇමැතිවරයා සිහිපත් කළේය.ජනාධිපති මහින්ද රාජපක්ෂ මහතාගේ නිවැරැදි නායකත්වය යටතේ අධ්‍යාපන සමූපකාර සමිතිය අද වන විට නිවැරැදි ගමන් මඟට යොමුව ඇති බව පැවසූ ඇමැතිවරයා තමාටත් සමිතියේ අතුරු පාලක කමිටුවටත් මඩ ගැසීම හැර වෙනත් දෙයක් ජ. වි. පෙට ඉතුරුව නැති බවත් ප්‍රකාශ කළේය.වයඹ පළාතේ ප්‍රධාන අධිකරණ සංඝනායක රැකව ජිනරතන හිමි ප්‍රමුඛ මහා සංඝරත්නයත් ඇමැති බන්දුල ගුණවර්ධන, නියෝජ්‍ය ඇමැති ලසන්ත අලගියවන්න, පාර්ලිමේන්තු මන්ත්‍රී උදිත් ලොකුබණ්ඩාර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n1212294</link>
    <topic>රජයේ නීතිරීති භේදයකින් තොරව සෑම නිලධාරියකුම පිළිගත යුතුයි</topic>
    <author>ජීවනී පතිරණ</author>
    <content>මෙරට ආණ්ඩුක්‍රම ව්‍යවස්ථාව හරි හෝ වැරදි හෝ වේවා ඒ අනුව කටයුතු කිරීමට රාජ්‍ය නිලධාරීන් ලෙස අප දිවුරුම් දී ඇති බවත්, රජයේ නීතිරීතිවලට ගරු කරනවා යන සිද්ධාන්තය සියලු රාජ්‍ය නිලධාරීන් පක්ෂ භේදයකින් තොරව පිළිගත යුතු බවත් වෘත්තීය සමිති නියෝජිතයෝ පෙන්වා දෙති.එබැවින් මෙරට රාජ්‍ය නිලධාරියෙකුට එල්ලවන දෝශාභියෝගය දෙස බැලිය යුත්තේ ද ආණ්ඩුක්‍රම ව්‍යාවස්ථාවේ නීතිරීතිවලට අනුකූලව යැයි ඔවුහු පෙන්වා දෙති.මේ කරුණු අනාවරණය වූයේ යුක්තිය උදෙසා ජනතා ව්‍යාපාරය මගින් ඊයේ(28) පස්වරුවේ කොළඹ 07, ශ්‍රී ලංකා පදනම්  ආයතනයේ පැවැති විශේෂ මාධ්‍ය හමුවකදීය. රටක ආණ්ඩුක්‍රම ව්‍යාවස්ථාවට හිස නැමීම මෙරට සෑම වෘත්තීයවේදියෙකුගේම, රාජ්‍ය නිලධාරියෙකුගේම යුතුකමක් බව පෙන්වාදෙන එම ව්‍යාපාරය, මෙයට පක්ෂ භේධයක් නොමැති බවද සඳහන් කරයි.වත්මන් අගවිනිසුරුතුමියට එරෙහිව ගෙන ඇති දෝෂාභියෝගය යන්න මෙරට ගරු කළ පුද්ගලයෙකුගේ සේම, ශ්‍රේෂ්ඨාධිකරණ අගවිනිසුරුවරිය පිළිබඳ විශ්වාසය කඩවිමක් බව පවසන එම වෘත්තීය සමිති නියෝජිතයෝ, අද වැරදිකරුවෝ ද නිවැරදිකරුවන් යැයි කියමින් තර්ක කරන බවද සඳහන් කරති.මෙරට ව්‍යවස්ථාව වැරදිනම් නව ව්‍යවස්ථාවක් වහාම ස්ථාපිත කිරීමට කටයුතු කළ යුතු බවද, එම නීතිය සංශෝධනය වන තාක්කල් පවතින නීතිය පිළිගැනීමට සිදු වන බවද වෘත්තීයසමිති නියෝජිතයන් පවසයි.හොර පොල් කඩා වසර පහ හය හිරේ යන පුද්ගලයෙක් පිකටින් කර බේරාගැනීමට හැකිදැයි ‍විමසන ඔවුහු, පුළුවන් අයට එක් නීතියක් හා බැරි අයට තව නීතියක් මෙරට ක්‍රියාත්මක නොවිය යුතු බවත් වෘත්තීයවේදීන් ලෙස තිත තැබිය යුත්තේ එවැනි දේට බවත් ඔවුහු සඳහන් කරති.එමෙන්ම මෙරට නීතිය දුප්පත් පොහොසත් භේධයකින් තොරව සියල්ලන්ටම සමාන විය යුතු බව පෙන්වාදෙන එම වෘත්තීය සමිති ‍නායකයෝ, ‍නිලතල තානාන්තර අනුව මෙරට නීතිය ක්‍රියාත්මක විය යුතු ආකාරය පිළිබඳ පාර්ලිමේන්තු පනතකින් පෙන්වා දී ඇති බවද වැඩිදුරටත් කීහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n1212295</link>
    <topic>මහ වැස්සෙන් පවුල් 93,435ක් පීඩාවට:පුද්ගලයෝ 38ක් මිය යති: 7ක් අතුරුදන්</topic>
    <author>චන්දිමා එදිරිමාන්න සහ අනුරාධපුර අතිරේක දිස්ත්‍රික් සමුහ වව්නියාව උතුර</author>
    <content>පවතින අයහපත් කාලගුණය හේතුවෙන් පවුල් 93,435කට අයත් පුද්ගලයන් 342,810 ක් පීඩාවට පත්ව සිටින බව ආපදා කළමනාකරණ මධ්‍යස්ථානය පවසයි. එහි සහකාර අධ්‍යක්ෂ ප්‍රදීප් කොඩිප්පිලි සඳහන් කළේ, මේ වන විට පුද්ගලයන් 38 දෙනෙකු ජිවිතක්ෂයට පත්ව තවත් 7 දෙනෙකු අතුරුදන් වී ඇති බවයි.අයහපත් කාලගුණය හේතුවෙන් පුද්ගලයෝ 20 දෙනෙක් තුවාල ලබා සිටිති.අයහපත් කාලගුණයෙන් නිවාස 4,172 ක් සම්පුර්ණයෙන් විනාශ වී ඇති අතර නිවාස 10,457 අර්ධ වශයෙන් හානි වී ඇති බව ආපදා කළමනාකරණ මධ්‍යස්ථානය සඳහන් කරයි. පවතින අයහපත් කාලගුණය හේතුවෙන් පවුල් 93,435කට අයත් පුද්ගලයින් 342,810 ක් පීඩාවට පත්ව සිටින බව ආපදා කළමනාකරණ මධ්‍යස්ථානය පවසයි.පවුල් 6,989කට අයත් පුද්ගලයින් 24,502ක් මේ වන විට අවතැන් කඳවුරු 14ක රඳවා සිටින බව ආපදා කළමනාකරණ මධ්‍යස්ථානය කීය.ගංවතුර තත්ත්වය හේතුවෙන් මන්නාරම දිස්ත්‍රික්කයේ පවුල් 6000 ක පුද්ගලයින් 18000ක් මේ වනවිට උන්හිටි තැන් අහිමිව සරණාගත කඳවුරුවල රැඳී සිටිති.මොවුන් වෙනුවෙන් මන්නාරම් දිස්ත්‍රික්කයේ මුසලිප්‍රදේශයේ සුභසාධන මධ්‍යස්ථාන 48 ක් විවෘත කර පවත්වාගෙන යන බව මන්නාරම දිසාපති සරත් රවීන්ද්‍ර මහතා පැවසීය. මල්වතු ඔය පිටාර ගැලීම හේතුවෙන් මෙම ගංවතුර තත්ත්වය හට ගෙන තිබේ.වව්නියාව දිස්ත්‍රික්යේ පවුල් 2443 ක පුද්ගලයින් 7847 ක් හා කිලිනොච්චි දිස්ත්‍රික්යේ පවුල් 706 ක පුද්ගලයින් 5274 ක් ආපදා තත්ත්වය හේතුවෙන් පීඩාවට පත්ව සිටිති.මේ අතර ප්‍රධාන මහවැලි ජලාශ ආශ්‍රිතව සිටින ජනතාවට අවධානයෙන් සිටින්නැයි මහවැලි අධිකාරිය ජනතාවගෙන් ඉල්ලා සිටී.මහවැලි අධ්‍යක්ෂ ජනරාල් ගාමිණි රාජකරුණා මහතා පැවසූවේ, රන්දෙණිගල සහ මාදුරුඔය ජලාශ හැර ඉදිරියේදී අනිකුත් සියලුම ජලාශවල වාන් දොරටු විවෘත කිරිමට ඉඩ තිබෙන බවයි. දැදුරුඔයේ සහ කලා ඔයේ ජල මට්ටම නැවතත් ඉහළ යාමට ඉඩ ඇති බැවින් ඒ අවට පදිංචිකරුවන්ටද අවධානයෙන් පසුවන ලෙස පුත්තලම ආපදා කළමනාකරණ ඒකකය ඉල්ලීමක් කරයි.කුරුණෑගල සහ මාතලේ ප්‍රදේශ වලට ඊයේ දවස පුරා වැසි ලැබීම හේතුවෙන් දැදුරුඔයේ ජල මට්ටම ඉහළ යා හැකි බවත්,මේ වන විටත් රාජාංගනය ජලාශයේ වාන් දොරටු 06 ක් අඩි 08 බැගින් විවෘත කර ඇති නිසා කලා ඔයේ ජල මට්ටමත් නැවත ඉහළ යා හැකි බවත් අපාදා කළමනාකරණ ඒකකය පෙන්වාදෙයි.කෙසේ වෙතත් විශාල මට්ටමේ ජල ගැලීමක් අපේක්ෂා කළ නොහැකි වුවත් පසුගිය දිනවල ගංවතුර තර්ජනයට මුහුණ දුන් අය විශේෂ අවධානයකින් පසුවිය යුතු බව පුත්තලම ආපදා කළමණාකරණ ඒකකය කියයි.මේ අතර පවතින අයහපත් කාලගුණය හේතුවෙන් ප‍්‍රදේශ කිහිපයක ප‍්‍රධාන මාර්ගවල ගමනාගමනයටද බාධා එල්ල වී තිබේ. යාපනය - මන්නාරම මාර්ගය, මන්නාරම - පුත්තලම මාර්ගය, මුලතිව් මාන්කුලම් මාර්ගය, හොරොව්පතාන - ති‍්‍රකුණාමලය මාර්ගය, යන මාර්ගවල පවතින ගංවතුර තත්ත්වය හේතුවෙන් ගමනාගමනයට බාධා එල්ල වී ඇති බව ආපදා කළමනාකරණ මධ්‍යස්ථානය සඳහන් කරයි. එමෙන්ම, ස්ථාන කිහිපයකින් පස් කඳු කඩා වැටීම් සහ ගල් පෙරලීම් හේතුවෙන් වළපනේ - පදියපැළැල්ල හරහා නුවරඑළිය මාර්ගයේ සහ තවලම්තැන්න - නුවරඑළිය මාර්ගයේ ගමනාගමනයට ද බාධා එල්ල වී ඇති බව ආපදා කළමනාකරණ මධ්‍යස්ථානය තවදුරටත් සඳහන් කරයි.දිවයින පුරා පවතින අධික වර්ෂාව හේතුවෙන් උතුර සහ උතුරුමැද පළාත්වල ජලාශ ගණනාවක ජල මට්ටම තවදුරටත් ඉහළ ගොස් තිබෙන බව වාර්තා වේ. මේ වනවිට පොළොන්නරුව දිස්ත‍්‍රික්කයේ පරාක‍්‍රම සමුද්‍රය, මින්නේරිය, කවුඩුල්ල යන ජලාශත් අනුරාධපුර දිස්ත‍්‍රික්කයේ හුරුළු වැවත්, උතුරු ප‍්‍රදේශයේ ජලාශ කිහිපයකත් වාන් දොරටු විවෘත කර ඇති බව වාරිමාර්ග දෙපාර්තමේන්තුව සඳහන් කරයි. විශේෂයෙන් මන්නාරම, අනුරාධපුර පූජා නගරය, හොරොව්පතාන කහටගස්දිගිලිය, ගල්ලෑල්ල, මනම්පිටිය ප‍්‍රදේශවල සිටින ජනතාව අවධානයෙන් පසුවිය යුතු බව වාරිමාර්ග දෙපාර්තමේන්තුව ජනතාවට දැනුම් දී ඇත.මේ අතර ඉදිරි පැය 24 තුළ දිවයිනේ බොහෝ ප‍්‍රදේශවලට වැසි සහිත කාලගුණ තත්ත්වයක් බලපා හැකි බව කාලගුණ විද්‍යා දෙපාර්තමේන්තුවේ කාර්යයේ නියුතු කාලගුණ විද්‍යාඥ අනූෂා වර්ණසූරිය සඳහන් කරයි.ඉදිරි පැය 24 න් පසුව දැනට දිවයිනේ බොහෝ ප‍්‍රදේශවලට පවතින වැසි සහිත කාලගුණික තත්ත්වයේ අඩුවීමක් අපේක්ෂා කරන බවද ඇය ප්‍රකාශ කළාය. කෙසේ වුව ද අද සවස් කාලයේ දිවයිනේ උතුරු, උතුරු මැද හා වයඹ පළාත්වලට වැසි අපේක්ෂා කළ හැකි බව වර්ණසූරිය මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n1212296</link>
    <topic>මාතලේ ගිලා බැසීමේ අවදානමක්:ස්ථාන 19ක් මේ වනවිට හඳුනාගෙන</topic>
    <author>සමන්මලී ප්‍රියශාන්ති</author>
    <content>මාතලේ දිස්ත්‍රික්කයේ ගිලා බැසීමේ අවදානමක් පවතින ස්ථාන 19ක් මේ වනවිට හඳුනාගෙන ඇති බව ජාතික ගොඩනැගිලි පර්යේෂණ ආයතනය පවසයි. මාතලේ, රත්තොට සහ උකුවෙල ප්‍රාදේශීය ලේකම් කොට්ඨාසවල මෙම ස්ථාන 19 හදුනාගෙන තිබේ.එම ස්ථාන අයත් ප්‍රදේශවල හා ඒ අවට සිටින සියලු දෙනා කඩිනමින් ඉවත් කරන ලෙස ජාතික ගොඩනැගිලි පර්යේෂණ ආයතනය මාතලේ දිස්ත්‍රික් ලේකම් කාර්යාලයට උපදෙස් දී තිබේ. මේ නිසා ගිලා බැසීමේ හා නායයෑමේ අවදානම් පවතින ප්‍රදේශවල ජනතාව ආරක්‍ෂිත ස්ථානවල පදිංචි කරවීමට මාතලේ දිස්ත්‍රික් ලේකම් කාර්යාලය පියවර ගෙන ඇත.මෙම ප්‍රදේශවල ජීවත් වන පිරිස් විකල්ප ස්ථානවල පදිංචි කරන බව මාතලේ දිස්ත්‍රික් ලේකම් හෙලන් මීගස්මුල්ල මහත්මිය කියයි.ජාතික ගොඩනැගිලි පර්යේෂණ ආයතනයේ නිර්දේශ මත මෙම පියවර ගත් බවත් ඒ මහත්මිය වැඩි දුරටත් කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n1212297</link>
    <topic>ඉදල්ගස්හින්න - ඔහියදුම්රිය මාර්ගයටපස් කන්දක් කඩා වැටේ</topic>
    <author>ශීලා උඩුවර</author>
    <content>කොළඹ - බදුල්ල දුම්රිය මාර්ගයේ ඉදල්ගස්හින්න ඔහිය අතර දුම්රිය මාර්ගයට පස් කන්දක් කඩා වැටී මාර්ගය අවහිරවීම නිසා එහි දුම්රිය ධාවනය අඩාල වී තිබේ. එම මාර්ගයේ දුම්රිය ධාවනය කරන්නේ නානුඔය දක්වා පමණක් බව දුම්රිය ගමනා ගමන අධිකාරී එල්. ඒ. ආර්. රත්නායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n1212298</link>
    <topic>මැණික් පතලේ විෂ වායුවෙන් තිදෙනෙක් මරුට</topic>
    <author>රත්නපුර දිසා විශේෂ</author>
    <content>නිවිතිගල පහළ දෙල්වල ගිල්ම ප්‍රදේශයේ මැණික් පතලක විෂ වායුවක් ආශ්වාස ප්‍රශ්වාස වීමෙන් පතල් කම්කරුවන් තිදෙනකු මියගොස් තවත් තිදෙනකු බරපතළ රෝගී තත්ත්වයට පත්ව ඇතැයි රත්නපුර රෝහල් ආරංචි මාර්ග සඳහන් කරයි. ඊයේ (28) දහවල් දෙකට පමණ මෙම විෂ වායුව හදිසියේම පිටවී ඇතැයි පොලිසිය කියයි.අඩි 20ක් පමණ ගැඹුරින් යුතු පතලයක සිටි සිවුදෙනකු මේ තත්ත්වයට මුහුණදී තිබේ.මැණික් පතලේ වතුර ඉසිමින් සිටි අවස්ථාවේ දී මෙලෙස විෂ වායුව හටගෙන ඇතැයි ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n1212299</link>
    <topic>හොර නෝට්ටු මුද්‍රණාලයක් වටලයි</topic>
    <author>ඉන්දික පොල්කොටුව සහ නිහාල් ජයවර්ධන</author>
    <content>රටපුරා විවිධ ප්‍රදේශවලට රුපියල් පන්දහසේ සහ රුපියල් දහසේ ව්‍යාජ මුදල් නෝට්ටු මුද්‍රණය කළ රහසිගත මුද්‍රණාලයක් මහනුවර පේරාදෙණිය කිරිබත්කුඹුර ප්‍රදේශයේ දී වැටලූ මධ්‍යම දිසා අපරාධ හා මෙහෙයුම් ඒකකය සැකකරුවන් දෙදෙනකු සමඟ රුපියල් දෙලක්ෂ හැටදහසක ව්‍යාජ මුදල් නෝට්ටු තොගයක් ඊයේ (28) අත්අඩංගුවට ගනු ලැබීය.අත්අඩංගුවට ගනු ලැබූ ව්‍යාජ නෝට්ටු අතර, රුපියල් 5000/= මුදල් නෝට්ටු 18ක් හා 1000/= මුදල් නෝට්ටු 170ක් තිබූූ බව පොලිසිය පවසයි. පොලිසියට ලද තොරතුරක් මත කිරිබත්කුඹුර ඕවල පාරේ පිහිටි අදාළ ස්ථානය වැටලූ අතර, එහිදී නවීන පරිගණක උපාංග කට්ටලයක්, කැමරා, මුද්‍රණ යන්ත්‍ර ඇතුළු උපකරණ රැසක් සොයාගනු ලැබීය.මෙයට අමතරව මෙම මුද්‍රණාලයේ තිබී සිද්ධියේ ප්‍රධාන සැකකරුට අයත් ව්‍යාජ හැඳුනුම්පත් හතරක්, විවිධ පුද්ගලයන්ට අයත් විදේශ ගමන් බලපත්‍ර 09ක් හා ජංගම දුරකථන 03ක් ද හමුවී ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, නියෝජ්‍ය පොලිස්පති ජී. බී. පෙරමුණේ යන මහත්වරුන්ගේ විශේෂ උපදෙස් මත ක්‍රියාත්මක වූ මධ්‍යම දිසා අපරාධ හා මෙහෙයුම් ඒකකයේ ස්ථානාධිපති පොලිස් පරීක්ෂක වසන්ත චන්ද්‍රසේකර මහතාගේ මෙහෙයවීමෙන්, පොලිස් පරීක්ෂක ටී. වෑත්තෑව, පොලිස් සැරයන් ගාමිණී (17918) ඇතුළු නිලධාරීන් පිරිසක් මෙම වැටලීම සිදු කළහ.සිද්ධිය සම්බන්ධ මහා මොළකරු අ.පො.ස. (සා.පෙළ) විභාගයේ දී එක් විෂයක් පමණක් සමත්වූ අයෙක් බවත්, ඔහු උසස් අධ්‍යාපන ආයතන රැසකින්ම වෘත්තීය ඩිප්ලෝමා සහතික ලබාගෙන ඇති බවට ව්‍යාජ සහතික මඟින් කරුණු ඉදිරිපත් කැර ඇත.මේ අතර මෙම මුද්‍රණාලයේ තිබී ව්‍යාජ මුදල් නෝට්ටු මුද්‍රණය කිරීමට යොදාගන්නා කඩදාසි 303ක් ද පොලිසිය සොයාගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n12122910</link>
    <topic>සා. පෙළ පිළිතුරු පත් ඇගැයීම හෙට සිට</topic>
    <author/>
    <content>අ.පො.ස. (සා. පෙළ) උත්තරපත්‍ර ඇගයීම හෙට (30) ආරම්භ කැරේ2013. 01. 08 දින දක්වා මධ්‍යස්ථාන 78ක දී මණ්ඩල 1606ක ක්‍රියාත්මක වේ.නගර 55ක් ඇගයීම් කටයුතු සඳහා යොදා ගන්නා අතර, 33,000ක කාර්ය මණ්ඩලයක් ඇගයීම් කටයුතු සඳහා යොදාගන්නා බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.උත්තරපත්‍ර ඇගයීම දෙවන අදියර 2013. 01. 15 දින සිට 2013. 01. 24 දින දක්වා මධ්‍යස්ථාන 19ක පැවැත්වෙන බව කොමසාරිස් ජනරාල්වරයා කියා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n12122911</link>
    <topic>බෙන්තොට දළදා මහ පෙරහර</topic>
    <author>ගීතා කුමාරසිංහ ශ්‍රීලනිප සංවිධායිකා බෙන්තර ඇල්පිටිය</author>
    <content>බෙන්තොට ඓතිහාසික ගලපාත රාජමහා විහාරස්ථානය වූ කලී දකුණුලක පිහිටි අති පැරණි, පරම පූජනීය මෙන්ම රමණීය බෞද්ධ සිද්ධස්ථානයකි. වෙසෙසින්ම අනුබුදු මහා කාශ්‍යප මහරහතන් වහන්සේගේ දන්ත ධාතූ®න් වහන්සේ නමක් මෙම විහාරස්ථානයේ වැඩසිටීම දකුණුලකට මෙන්ම මුළු දිවයිනට ද වාසනාවකි.මෙම මහා කාශ්‍යප දන්ත ධාතූන් වහන්සේ ගලපාත විහාරයෙහි වැඩ සිටීම පිළිබඳ වූ වංශකථාව ලංකා ඉතිහාස ග්‍රන්ථවල පැහැදිලිව සඳහන් වේ.පූජාවලියේ සඳහන්වී ඇති පරිදි පෙරදී විහාරයේ දළදා මැදුරක වැඩ සිට මෙම දන්ත ධාතුව දෙවන පැරකුම් රජු විසින් දැනට ද විහාරයේ පිහිටි පැරණි චෛත්‍ය රාජයා තුළ නිදන් කළ බව ප්‍රකටය.මෙම මහා කාශ්‍යප දළදා වහන්සේ ගලපාත විහාරයට ලැබීම පිළිබඳව ලංකාවේ පුරාවිද්‍යා කොමසාරිස් ධුරය දැරූ ඊ. ආර්. අයි. ඊටන් මහතා 1920 පෙබරවාරි 14 දා තවත් පුරාවිද්‍යාඥයන් දෙදෙනකු සමඟ ගලපාත විහාරයට පැමිණ ගවේෂණ කටයුතු කර එළඹුණු නිගමනයකට අනුව සටහන් කරන ලද එම ප්‍රකාශය මෙසේයි.දුටුගැමුණු රජ කාලේ මහා කාශ්‍යප දළදා වහන්සේ දඹදිවින් අනුරාධපුරයට ලැබී අනුරාධපුරයේ එක් රහතන්වහන්සේ නමක් විසින් එවකට රහතන් වහන්සේගේ නිජභූමියක් වූ ගලපාත විහාරයට වැඩම කරන ලද්දේ යැයි ද, මේ ප්‍රවෘත්තිය කනට වැටුණු දුටුගැමුණු රජතුමා වහාම සිය මලණු සද්ධාතිස්ස රජුන් බෙන්තොටට එවා මහා කාශ්‍යප දළදා වහන්සේ වැඩ සිටින විහාරය අංගසම්පූර්ණ සංඝාශ්‍රමයක් කළේ යැයිද පුරාවිද්‍යා කොමසාරිස් ඊ. ආර්. අයිර්ටන් මහතා කියයි. මේ බව මහා වංශයේද පැහැදිලිව සඳහන් වේ.පොළොන්නරු යුගයේදී පළමුවන විජයබාහු - කීර්ති නිශ්ශංකමල්ල පළමු පරාක්‍රමබාහු ආදී රජවරු මෙම විහාරය දියුණු කර කාශ්‍යප දළදා වහන්සේට මහත් පූජෝපහාර පැවැත්වූහ.දඹදෙණියේ දෙවන පැරකුම් සමය වනතෙක් මහා කාශ්‍යප දළදා වහන්සේ වැඩසිටියේ ගලපාත විහාර භූමියේ සාදවා තිබූ දළදා මැදුරකය. ඉන් පසුවය අද අපට දක්නට ලැබෙන විහාරස්ථ චෛත්‍යය තුළ නිදන් කර ඇත්තේ,එම පැරණි චෛත්‍ය මීට වසර 240 කට පමණ පෙරදී නැවත ප්‍රතිසංස්කරණය කරවීමේදී කාශ්‍යප දන්ත ධාතූ®න් වහන්සේ එළියට වැඩමවා මහජනතාවට වැඳ පුදා ගැනීමට සතියක් ප්‍රදර්ශනය කළ බව ඉතිහාස ග්‍රන්ථවල සඳහන්වේ. මෙම ධාතූන් වහන්සේට පූජෝපහාර දැක්වූ අයුරු ඉතිහාස ග්‍රන්ථවල පැහැදිලිව සඳහන් වේ. එය මහාවංශයෙහි සඳහන් වන්නේ ‘ධාතු පූජං පවත්තෙසි - මෝදමානෝ දිනත්තයං’ යනුවෙනි. එහි අර්ථය ‘ප්‍රීති ප්‍රමෝද්‍යයෙන් යුක්තව දන්ත ධාතු පූජාව පැවැත්වීය’ යන්නයි.දෙවෙනි පැරකුම්බා රජු මහා කාශ්‍යප දළදා උත්සවය කළ අයුරු පූජාවලියේද සඳහන්වේ. පැරකුම් රජු පුරා රාත්‍රී තුනක් බෙන්තර ගම වටකර එනම් රවුම් පාරේ (අද පෙරහර ගමන් කරන රජ මාවත) පහන් වැට සාදවා බතින් මලින් සුවඳින් පුදා පහන් පූජාවෙන් මෙම පූජෝපහාර කළ බව එහි සඳහන් වෙන්නේ මෙසේය. ‘ඔබ කෙරේ උපන් මහත් වූ ශ්‍රද්ධාවෙන් මහත් වූ මංගල්‍යයෙන් සිව් රඟ සෙනඟ හා සමඟ බෙන්තොට ගොස් ඔබගේ දළදා දැක උපන් මහත් වූ ප්‍රීතියෙන් පිනා ඒ සා දනව්ව සිසාරා ඇව්රි බඳවා තුන් දිව්‍ය රාත්‍රියක් බතින් මලින් සුවඳින් පුදා මහත් වූ ප්‍රදීප පූජාවෙන් පින් රැස් කළහ.’ යනුවෙනි.ඓතිහාසික තොරතුරු අනුව දෙවන පැරකුම්බා රජු ආරම්භ කළ මෙම කාශ්‍යප දළදා පූජෝත්සවය රජ නියමයෙන් වාර්ෂිකව අඛණ්ඩව පවත්වාගෙන ආ බව ඉතිහාසයේ සඳහන් වේ.කුරුණෑගල රාජධානිය කර විසූ 4 වන පණ්ඩිත පරාක්‍රමබාහු රජු විසින් ශශ්‍රී සර්වඥ දළදා වහන්සේට මෙන් මෙම මහා කාශ්‍යප දළදා හිමිටත් පුද සිරිත් පැවැත්විය යුතු යයි ව්‍යවස්ථා පංතියක් පනවන ලද බවත් මතු ඇතිවන සියලු රජදරුවන් විසින් ද මේ දළදා දෙනමට ම පුද සිරිත් පැවැත්විය යුතු යැයි ද නියම කළ බවත් එකල ලියවුණු ‘දළදා සිරිත’ නම් ග්‍රන්ථයේ සඳහන් වේ.දෙවැනි පැරකුම් රජු පටන්ගත් මෙම දළදා උත්සවය 1568 නොවැම්බර් 05 වනදා ගලපාත විහාරයට එල්ලවූ පෘතුගීසි ප්‍රහාරයෙන් පසු නැවතී ගොස් ඇත. එදින පෘතුගීසිහු විහාරය සතු වූ සියලු වටිනා දේ කොල්ලකාගෙන විහාරයේ දේපළ රැසක්ම විනාශ කළහ.වාසනාවකට මෙන් චෛත්‍යයේ නිදන් කර තිබූ කාශ්‍යප ධාතුව ඔවුන් අතට පත් නොවිණි. යටත් විජිතවාදී කිසිවෙකුට එකල බෙන්තොට ප්‍රදේශයේ එක පවුලක්වත් අබෞද්ධයන් කළ ‍ෙනාහැකි වූයේද මෙම ධාතුන් වහන්සේගේ ප්‍රාතිහාර්යක් නිසා විය යුතුය. පෘතුගීසි ප්‍රහාරයෙන් පසුව මේ පූජෝත්සවය ආරම්භ කිරීමේ ගෞරවය අපවත්වී වදාළ විහාරාධිපති ඇලකාකේ පඤ්ඤාවාස නාහිමියන්ට හිමි වේ.පුර පෝදා රාත්‍රී 8.00ට දළදා මහ පෙරහර පවත්වන ලදී. එතැන් පටන් කෙරීගෙන ආ ‘බෙන්තොට ශ්‍රී අනුබුද්ධ මහා කාශ්‍යප දළදා පූජෝත්සවය මහ පෙරහර’ මෙවරත් පැවැත්වීම පිළිබඳව අප කාටත් සතුටු විය හැකිය. අද (29දා) රාත්‍රී බෙන්තොට රජ මාවත ඔස්සේ වීථි සංචාරය කෙරෙන බෙන්තොට පෙරහර සධාතුක කරඬුව සහිත හස්ති රාජයෙකු සමඟින් අලි ඇතුන්, උඩරට පහතරට, සබරගමු නැටුම්, ජාතික කෙළි සෙල්ලම්වලින් යුක්තව සංස්කෘතික වටිනාකමක් ඇති වන සේ සංවිධාන කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=n12122912</link>
    <topic>ජල රකුසා පැරද වූ රජරට වීරයෝ</topic>
    <author>හිදෝගම සමූහ</author>
    <content>මහකනදරා වැව පිටාර ගැලීමෙන් පීඩාවට පත් ජනතාවගේ සුවදුක් බැලීමට ගොස් පැමිණෙමින් සිටි මහකනදරාව ඓතිහාසික ගලේපන්සලේ විහාරාධිපති මහ කැලෑගම රතනවංශ හිමිගේ සහ අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ, මිහින්තලා ප්‍රාදේශීය සභා සභාපති යූ. බී. සිරිසේන යන මහත්වරුන්ගේ ජීවිත අනූනවයෙන් බේරා ගෙන තිබේ.ඉකුත් 27 වැනි දින සවස 4.00ට පමණ ශ්‍රී ලංකා නාවික හමුදා බෝට්ටුවකින් සිද්ධියෙන් පීඩාවට පත් පවුල් 17කගේ සුවදුක් විමසීමට ගොස් නැවත පැමිණෙමින් සිටි අවස්ථාවේදී වැවේ වාන් දොරටුව අසලදී බෝට්ටුව ක්‍රියා විරහිත වී ඇත.මේ අවස්ථාවේදී තද වැසි සමඟ අවට ප්‍රදේශය කළුවර වූ අතර ඒ සමඟම අඩි 30කට වඩා ඉතා වේගයෙන් ගලායන ජලකඳ දෙසටම බෝට්ටුව ඇදෙන්නට විය. එවිටම විහාරාධිපති හිමි සහ මන්ත්‍රී ශෙහාන් සේමසිංහ මහතා හබල අතට ගෙන හබල් ගසන්නට වූහ. නාවික හමුදා නිලධාරීන් දෙදෙනා ද එක්ව හබල් ගසා ජල රකුසා සමඟ සටන් කැර මෙගොඩට පැමිණීමට පැය එකහමාරක් පමණ ගත වී ඇත.ලේක්හවුස් ප්‍රාදේශීය වාර්තාකරුවකු වන මම ද මේ බිහිසුණු අවස්ථාවට එක් වීමි.අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතා සිද්ධිය පිළිබඳ දැක්වූයේ මෙවැනි අදහසකි. මගේ ජීවිතයේ මේවාගේ දෙයක් නම් කිසිදිනක සිදුවෙලා නැහැ. මට මේකෙ බැරෑරුම් කම තදින්ම දැනුණා. නමුත් මගේ බිය අන් අයට පෙන්නුවේ නැහැ.කලබල වුණා නම් මීට වඩා විශාල විනාශයක් වෙන්නට තිබුණා. අපි පව් කරලා නැති නිසා ජීවිත බේරුණා. වාන් දොරටුවලින් අපි ගසාගෙන ගියානම්, අපේ කෑලිවත් හොයන්න හම්බවෙන්නේ නැහැ. අපේ ජීවිත බේරුණේ අනූනවයෙන්. මේක මගේ ජීවිතයේ ලද විශාල අත්දැකීමක්. ඒවගේම කිසිදිනක අමතක නොවන සිදුවීමක් බව මන්ත්‍රී ශෙහාන් සේමසිංහ මහතා පවසන අතර මරණ බිය පෙනි පෙනී වාර්තාකරුවකු ලෙස කළ කාර්යය අගය කරන බවත් පවසා ඇත.ජීවිතයේ අමතක නොවන සිදුවීමක් ලෙස මෙය සටහන් කළ හැකි බව එහි ගිය හිදෝගම සමූහ වාර්තාකරු පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=r1212291</link>
    <topic>මිලියන 22000ක වියදමින්දිස්ත්‍රික්ක පහක පානීය ජල ව්‍යාපෘති 20ක්</topic>
    <author>කොළඹ දකුණ සමූහ ගාමිණී රූපානන්ද</author>
    <content>මෙරට ලක්ෂ සංඛ්‍යාත ජනතාවකගේ පානීය ජල අවශ්‍යතා හා සනීපාරක්ෂාව සැලසීම සඳහා ජාතික ජලසම්පාදන හා ජලාපවහන මණ්ඩලය මගින් මේ වසරේදී රුපියල් දසලක්ෂ විසි දෙදහසකට ආසන්න මුදලකින් මහ කොළඹ නව ජල සම්පාදන ව්‍යාපෘතිය ඇතුළුව දිවයිනේ දිස්ත්‍රික්ක පහක ක්‍රියාත්මක ජල සම්පාදන ව්‍යාපෘති 20ක වැඩ කටයුතු මේ වන විට සාර්ථකව සිදු කෙරීගෙන යන බැව් මණ්ඩලයේ සභාපති කරුණාසේන හෙට්ටිආරච්චි මහතා පවසයි.මණ්ඩලයේ නිල සංඛ්‍යා ලේඛන අනුව රුපියල් මිලියන 21887.96 ක වියදමින් මෙම ජල ව්‍යාපෘති ක්‍රියාත්මක කැරෙන අතර ඒවා නම් විසල් මහනුවර ජල සම්පාදන ව්‍යාපෘතිය, මහනුවර දකුණ ව්‍යාපෘතිය, උතුරු කොළඹ ජල ව්‍යාපෘතිය, මහ කොළඹ ජල සම්පාදන පුනරුත්ථාපන ව්‍යාපෘතිය, කොළඹ නගරයේ ආදායම් නොලබන ජලය අඩුකිරීමේ ප්‍රවර්ධන ව්‍යාපෘතිය, මීගමුව ජල සම්පාදන ව්‍යාපෘතිය, කැලණි ගඟ දකුණු ඉවුර ව්‍යාපෘතිය, ජල පවිත්‍රාගාර ව්‍යාපෘතිය, රුහුණු ජල සම්පාදන ව්‍යාපෘතිය යාපනය අර්ධද්වීපය සඳහා වන ජල සම්පාදන හා සනීපාරක්ෂක ව්‍යාපෘතිය, නැගෙනහිර පළාත් සංවර්ධන ව්‍යාපෘතිය, අම්පාර දිස්ත්‍රික් පානීය ජලය ලබාදීමේ ඒකාබද්ධ ව්‍යාපෘතිය, රුහුණු පුර ජල සම්පාදන දියුණු කිරීමේ ව්‍යාපෘතිය, ධ්ධ් ද්විතීයික නගර හා ප්‍රජාමූල ග්‍රාමීය ජල සම්පාදන සනීපාරක්ෂක ව්‍යාපෘතිය, වියළි කලාපීය නාගරික ජල සම්පාදන හා සනීපාරක්ෂක ව්‍යාපෘතිය, විසල් ත්‍රිකුණාමල ඒකාබද්ධ ජල ව්‍යාපෘතිය, ජල සනීපාරක්ෂක හා ස්වස්ථතා ව්‍යාපෘතිය, කොළොන්න - බලන්ගොඩ ජල සම්පාදන ව්‍යාපෘතිය, රත්මලාන - මොරටුව ජාඇළ ඒකල ප්‍රදේශවල අපජලය බැහැරකිරීමේ පද්ධතිය යන ව්‍යාපෘති මුල් තැනක් ගනී.මෙම සමස්ත ජල ව්‍යාපෘති ක්‍රියාවට නැංවීමෙන් දිවයිනේ ජල දුෂ්කරතාවයෙන් පීඩා විඳි 62,90,800ක ජනතාවට ජල පහසුකම් සැපයෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=r1212292</link>
    <topic>පොදු රද මඬුලු නියෝජිතයෝනිරීක්ෂණ චාරිකාවකට පැමිණෙති</topic>
    <author>මහරගම විශේෂ වේහැල්ලේ පියතිලක</author>
    <content>2013 නොවැම්බර් මාසයේ ශ්‍රී ලංකාවේ කොළඹ සහ හම්බන්තොට යන ස්ථානවල පැවැත්වීමට නියමිත පොදු රාජ්‍ය මණ්ඩලීය ඇමැතිවරුන්ගේ සහ ඒ හා සමගාමීව පැවැත්වීමට නියමිත පොදු රාජ්‍ය මණ්ඩලීය තරුණ සමුළු පිළිබඳව නිරීක්ෂණය කිරීම සඳහා පොදුරාජ්‍ය මණ්ඩල උත්සව කමිටුවේ නියෝජිතයන් දෙදෙනෙක් පසුගියදා ශ්‍රී ලංකාවට පැමිණියහ.පොදු රාජ්‍ය මණ්ඩලයේ තරුණ හුවමාරු කවුන්සලයේ ප්‍රධාන විධායක නිලධාරි වික් ක්‍රෙග්ස් මහතා සහ පොදුරාජ්‍ය මණ්ඩලීය ලේකම් කාර්යාලයේ තරුණ කටයුතු පිළිබඳ අධ්‍යක්ෂ කැතරින් කෙලිස් මහත්මිය මෙරටට පැමිණියහ.2013 වසරේ දී ශ්‍රී ලංකාවේ හම්බන්තොට නගරයේදී පැවැත්වීමට නියමිත පොදුරාජ්‍ය මණ්ඩලීය තරුණ සමුළුව වෙනුවෙන් ඉදිවෙන ජාත්‍යන්තර සම්මේලන මධ්‍යස්ථානයේ ඉදිකිරීමේ නිරීක්ෂණය කිරීම සඳහා මෙම දූත පිරිස හම්බන්තොට චාරිකාව යෙදුනි.මෙම චාරිකාවට තරුණ කටයුතු හා නිපුණතා සංවර්ධන ඇමැති ඩලස් අලහප්පේරුම, හම්බන්තොට පාර්ලිමේන්තු මන්ත්‍රී නාමල් රාජපක්ෂ, ජාතික තරුණ සේවා සභාවේ සභාපති අධ්‍යක්ෂ ජනරාල් නීතිඥ ලලිත් පියුම් පෙරේරා, ශ්‍රී ලංකා යෞවන සමාජ සම්මේලනයේ නිලධාරීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=r1212293</link>
    <topic>ගම්පහ සමෘද්ධිලාභීන්ගේ සුවසෙතට රුපියල් ලක්‍ෂ 30ක්</topic>
    <author>නිට්ටඹුව සමූහ - ජෙනට් ජයසිංහ</author>
    <content>ආර්ථික සංවර්ධන අමාත්‍යංශය මඟින් දීප ව්‍යාප්තව ක්‍රියාත්මක කරන දිවි නැගුම ව්‍යාපෘතියට සමගාමීව ශ්‍රී ලංකා සමෘද්ධි අධිකාරියේ ජීවනෝපාය වැඩසටහන මඟින් ගම්පහ ප්‍රාදේශීය ලේකම් කොට්ඨාසයේ සමෘද්ධි ප්‍රතිලාභීන් ආර්ථික වශයෙන් සවිබල ගන්වා සමාජගත කිරීම සඳහා මේ වසරේ දී ව්‍යාපෘති අසූ අටක් සක්‍රීය කිරීම සඳහා රුපියල් විසිනව ලක්‍ෂ තිස් දහසක් අනුමත කර තිබූ බව ගම්පහ සමෘද්ධි මහා සංගමයේ ආයතන කළමනාකාරිනී කේ. සුජාතා මහත්මිය පැවසුවාය.වසර ආරම්භයේ දී ආරක්‍ෂක ගෘහ 23ක්, විසිතුරු මල් වගාව පිළිබඳ ව්‍යාපෘති 47ක්, මී මැසි පාලනය පිළිබඳ ව්‍යාපෘති 30ක්, බිම්මල් වගාව පිළිබඳ ව්‍යාපෘති 22ක්, ගව පාලනය පිළිබඳ ව්‍යාපෘති 45ක්, විසිතුරු මසුන් ඇති කිරීම පිළිබඳ ව්‍යාපෘති 22 ක් සහ කිතුල් මැදීම හා කිතුල් කෙඳි ආශි‍්‍රත නිෂ්පාදන කර්මාන්ත 10ක් වශයෙන් ව්‍යාපෘති 218ක් ඉලක්ක කර ගනිමින් ප්‍රතිපාදන මුදල් රුපියල් පනස් හත් ලක්‍ෂ අනූ හතර දහසක් අනුමත වී තිබී ඇත.මෙම සංඛ්‍යාවෙන් ආශ්‍රිත ගෘහ 20ක්, විසිතුරු මල් වගා ව්‍යාපෘති 9ක්, මී මැසි පාලන ව්‍යාපෘති 5ක්, බිම්මල් වගා ව්‍යාපෘති 10ක්, ගව පාලන ව්‍යාපෘති 10ක්, එළු පාලන ව්‍යාපෘති 24ක් සහ විසිතුරු මසුන් වගා ව්‍යාපෘති 10ක් පමණක් ක්‍රියාත්මක කිරීම සඳහා අනුමත වී තිබුණි.අනුමත ව්‍යාපෘති සංඛ්‍යාවෙන් 69ක් පමණක් ක්‍රියාත්මක කර එයින් ව්‍යාපෘති 15ක වැඩ සම්පූර්ණයෙන්ම අවසන් වී ඇත. ඒ සඳහා වැය වූ මුදල රුපියල් හය ලක්‍ෂ අසූ දහසකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=r1212294</link>
    <topic>ලසන්ත අලගියවන්න පදනමින්පෙර පාසල් දරුවන්ට තෑගි</topic>
    <author>වතුරුගම සමූහකේ. කේ. ආරියදාස</author>
    <content>මහර, ප්‍රාදේශීය ලේකම් කොට්ඨාසයේ සියලුම පෙර පාසල් දරු දැරියන්ගේ ළමා අධ්‍යාපන සංවර්ධනය මෙන්ම භෞතික සම්පත් සංවර්ධනයට ද සුවිශේෂ දායකත්වයක් ලබාදීමට මහර ලසන්ත අලගියවන්න පදනම මඟින් පියවර ගෙන ඇත.මේ යටතේ පෙර පාසල් අසූවක දරු දැරියන් මෙන්ම පෙර පාසල් පාලිකාවන් සඳහා පුහුණු වැඩසටහනක් හා දරු දැරියන්ගේ දක්‍ෂතා කුසලතා අගැයීම, ත්‍රීඩා තරග, සංගීත හා නර්තන තරඟ සුහද හමු පවත්වා ආහාරපානාදියෙන් සංග්‍රහ කිරීම, තරග උත්සව පවත්වා ත්‍යාග සහතික පිරිනැමීම, ඇතුළු වැඩ සටහන් ගණනාවක් ක්‍රියාත්මක කර ගෙන යයි.මේ අනුව මහර, ලසන්ත අලගියවන්න පදනම මගින් පසුගිය දින කිහිපයේම වැඩසටහන් රැසක් ක්‍රියාත්මක විය.මහර, රම්මුතුගල නෙළුම් වැස්ස විද්‍යාල භූමියේ දී පුරා දින දෙකක් මහර ප්‍රදේ්ශයේ පෙර පාසල් හතළිහක දරු දැරියන් මෙන්ම පෙර පාසල් පාළිකාවන් ද මවුපියෝ ද සහභාගි වූහ.මේ දින දෙක ඇතුළත ලසන්ත අලගියවන්න පදනම සභාපති නිවාස හා ඉදිකිරීම් නියෝජ්‍ය ඇමැති ලසන්ත අලගියවන්න මහතා ද සහභාගි වෙමින් දරු දැරියන්ගේ ක්‍රියාකාරකම් අගය කළේය.ආහාර පාන තෑගි බෝග වලින්ද සංග්‍රහ කළ ලසන්ත අලගියවන්න මහතා සියලුම දරු දැරියන් සඳහා විශේෂ සහතික පත් ද ප්‍රදානය කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=r1212295</link>
    <topic>මාතලේ ලොකු ලූනු ගොවීන්ටගබඩා 150ක් ඉදිකර දෙයි</topic>
    <author>උකුවෙල සමූහ - සී. ති. ගමගේ</author>
    <content>මාතලේ දිස්ත්‍රික්කයේ ලොකු ලූනු වගාකරුවන්ගේ ආදායම් මාර්ග වර්ධනයට රුකුලක් වශයෙන් ලූනු අස්වැන්න නෙළීමෙන් පසු ගබඩා කර ගැනීම සඳහා ගබඩා ඉදිකර ගැනීමට රජය මැදිහත්ව මේ වසර ඇතුළතදී පමණක් ගබඩා 150ක් ඉදිකරදී ඇති බව මාතලේ මහ දිසාපතිනි කේ. එච්. ඒ. මීගස්මුල්ල මහත්මිය පැවැසුවාය.ලොකු ලූනු නව ගබඩා ඉදිකිරීමේදී ගොවියා විසින් රුපියල් එක් ලක්ෂ විසිපන් දහසක් පමණ වැය කළ යුතු වේ. රජය විසින් මේ වසරේ රුපියල් මිලියන 150ක් ලබා දී තිබේ. නාඋල ගලේවෙල දඹුල්ල ප්‍රාදේශීය ලේකම් කොට්ඨාස තෝරාගෙන එහි ලොකුලූනු වගා කරන ගොවීන් වෙත ගබඩා පහසුකම් ඇති කිරීම සඳහා උනන්දු කිරීමෙන් සියලුම ගොවීන්ට ගබඩා ඉදිකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=r1212296</link>
    <topic>හම්බන්තොට සංවර්ධන වැඩවලදීරුහුණු සරසවියේ සහාය</topic>
    <author>තිස්සමහාරාම විශේෂරාජා වෛද්‍යසේකර</author>
    <content>හම්බන්තොට සංවර්ධන කටයුතුවලදී රුහුණු විශ්වවිද්‍යාලය මොරටුව විශ්වවිද්‍යාලය සමඟ එක්ව විශාල කාර්යභාරයක් කරන බව රුහුණු විශ්වවිද්‍යාලයේ උපකුලපති මහාචාර්ය රංජිත් සේනානායක මහතා පැවැසීය.ඒ මහතා මෙසේ කීවේ හම්බන්තොට පරිපාලන සංකීර්ණයේ ශ්‍රවණාගාරයේ දී පසුගියදා පැවැති රැස්වීමේදීය.හෙතෙම මෙසේද කීය.හම්බන්තොට ඉදිරියේදී දෙවන වාණිජ නගරය බවට පත්වීමට නියමිතයි. ඒ සඳහා බුද්ධිමය දායකත්වය ලබාදීමට රුහුණු විශ්වවිද්‍යාලය, ගාල්ල ඉංජිනේරු පීඨය, වෛද්‍ය පීඨය, හම්බන්තොට නගර සභාව සැදී පැහැදී සිටිනවා.විශ්වවිද්‍යාලයේ පන්ති කාමරයෙන් වහාම අප යා යුතුයි. රාජ්‍ය සේවකයන් හා ප්‍රජාව සහ ව්‍යාපාරික ප්‍රජාව සවිබල ගැන්වීමට පුහුණු පාඨමාලා පැවැත්වීම අපේ අරමුණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=r1212297</link>
    <topic>දුම්රියේදී යුවළක් සිහිනැතිකර රන් අබරණ සොරාගෙන</topic>
    <author>පොළොන්නරුව දිසා සමූහ – ඇම්. පී. සරත්</author>
    <content>කොළඹ කොටුව සිට මඩකළපුව දක්වා ධාවනය වූ රාත්‍රී තැපැල් දුම්රියේ ගමන් ගත් යුවළකට විෂ වර්ගයක් මුසුකළ පැණි බීම බොන්නට දී සිිහි නැති කර ඔවුන් සතුව තිබූ රුපියල් ලක්ෂ 3 1/2 ක රන් භාණ්ඩ පැහැරගෙන ගොස් ඇතැයි හිඟුරක්ගොඩ පොලිසිය කියයි.දුම්රියකදී මිත්‍ර වූ මේ පුද්ගලයා ගල්ඔය දුම්රිය ස්ථානයකදී දුම්රිය නතර කරවූ විට දුම්රියෙන් බැස ගොස් අසල ආපන ශාලාවකින් පැණිබීම බෝතලයක් මිලදී ගෙන ඔහු ළඟ තිබූ විෂ වර්ගයක් බෝතලයට දමා නව යුවළට බීමට දී ඇත.හිඟුරක්ගොඩ දුම්රිය ස්ථානයදී දුම්රිය නතර කළ පසු මේ යුවළට සිහිය ඇවිත් බලනවිට ඔවුන් ළඟ සිටි පුද්ගලයා ඒ වනවිට අතුරුදන්ව සිටි බව දැක තිබේ. සැකකරු ගැන කිසිම තොරතුරක් නොදන්නා බව මෙම යුවළ පොලිසියට පවසා ඇත. හිඟුරක්ගොඩ පොලිසිය වැඩිදුර පරීක්ෂණ පවත්වා ගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=s1212291</link>
    <topic>ශ්‍රී ලංකා ක්‍රීඩකයන්ට නින්දා සහගත පරාජයක්</topic>
    <author/>
    <content>මිචල් ජොන්සන්ගේ බියකරු වේග පන්දු හමුවේ ලකුණු රැස් කිරීම කෙසේ වෙතත් “ඇඟ බේරාගෙන ක්‍රීඩා කිරීමටවත් බැරිවුණු” ශ්‍රී ලංකා ක්‍රිකට් ක්‍රීඩකයෝ මෙල්බර්න් ක්‍රිකට් ක්‍රීඩාංගණයේ පැවැති දෙවැනි ටෙස්ට් තරගයේ තවත් දින දෙක හමාරක් ඉතිරිව තිබියදී ඔස්ට්‍රේලියාව වෙතින් ඊයේ ඉනිමක හා ලකුණු 201ක අන්ත පරාජයක් ලැබූහ. මේ ජයග්‍රහණයත් සමග දෙපිල අතර ත්‍රිත්ව ටෙස්ට් තරගමාලාවේ තරග 2 – 0ක ජයක් ද ඔස්ට්‍රේලියාව ට හිමි විය.තරගයේ තෙවැනි දිනය වූ ඊයේ ඔස්ට්‍රේලියාව පළමු ඉනිමේදී ලකුණු 460ක් රැස්කර ගත් අතර මේ අනුව ඔවුන් ශ්‍රී ලංකාව ට වඩා ලකුණු 304කින් තරගයේ පෙරමුණ ට පිවිසියහ. ශ්‍රී ලංකාව ට දෙවැනි ඉනිමේ ලබා ගත හැකිවූයේ ලකුණු 103ක් පමණි. පැය දෙකක් හා මිනිත්තු දහයක් ඇතුළත යැවුනු ඕවර 24යි පන්දු 2කදී ශ්‍රී ලංකා ඉනිම අවසන් විය.මේ තරගයේදී ශ්‍රී ලංකා කණ්ඩායමේ පළපුරුදු පිතිකරු කුමාර් සංගක්කාර, කඩුලු රකින ක්‍රීඩක ප්‍රසන්න ජයවර්ධන හා වේග පන්දු යවන චානක වෙලගෙදර ආබාධයන්ට ලක්වෙමින් පිටියෙන් ඉවත් වූහ. සංගක්කාර තුවාළ ලබා ඊයේ පිටියෙන් ඉවතට ගිය අතර ප්‍රසන්න හා වෙලගෙදර තුවාළ ලබා පෙරේදා තරග බිමෙන් ඉවත්ව ගියහ.තරගයේ දෙවැනි ඉනිමේ ලකුණු 16කට කඩුලු 2ක්ද, පළමු ඉනිමේ ලකුණු 63කට කඩුලු 4ක්ද ලබා ගෙන පිත්තෙන්ද දස්කම් දැක්වූ මිචල් ජොන්සන් තරගයේ වීරයා ලෙස නම් කෙරිණි.ඊයේ තෙවැනි දින තරගය ආරම්භ වී ඕවර 5යි පන්දු 4ක් ඇතුළත ඔස්ට්‍රේලියා ඉනිම ලකුණු 460කට අවසන් විය. ඒ අනුව ඔවුන් ශ්‍රී ලංකාව ට වඩා ලකුණු 304ක් පළමු ඉනිමේ ඉදිරියෙන් සිටියේය.පොද වැස්ස හේතුවෙන් ඊයේ තෙවැනි දින තරගය ආරම්භ වූයේ මිනිත්තු 15ක පමාවකින් පසුවය. පෙර දිනයේ කඩුලු 8 ට මුළු ලකුණු 440 සිට ඊයේ තරගය ඇරැඹූ ඔස්ට්‍රේලියානු කණ්ඩායමේ 9 වැනි කඩුල්ල ඊයේ යැවුනු තෙවැනි ඕවරයේදී බිඳ වැටිණි. නේදන් ලයන් (1), ඇන්ජලෝ මැතිව්ස් ගේ පන්දුවට ‘මිඩ් විකට්’ හි පන්දු රකිමින් සිටි දිනේෂ් චන්දිමාල් (අතිරේක ක්‍රීඩක) වෙත උඩ පන්දුවක් දෙමින් මුළු ලකුණු 451 දී දැවී ගියේය.ජැක්සන් බර්ඩ් (0), ශමින්ද එරංගගේ පන්දුව කෙළින් ම කඩුල්ලේ වැදීමෙන් දැවී ගිය අතර තමාගේ අනෙක් අන්තයෙන් අවසන් කඩුලු 2 බිඳ වැටීම නිසා මිචල් ජොන්සන් ට ඔහුගේ ශතකය ලබා ගැනීමට නොහැකි විය. අංක 8 පිතිකරු ලෙසින් පෙරේදා පිටියට පිවිසි ජොන්සන් මිනිත්තු 184ක කාලයක් කඩුල්ලේ රැඳී සිට අවසානයේ නොදැවී ලකුණු 92ක් (පන්දු 150, හතරේ පහර 7) වාර්තා කළේය.එරංග ලකුණු 109කට කඩුලු 3ක්ද, ධම්මික ප්‍රසාද් ලකුණු 106කට කඩුලු 3ක්ද, මැතිව්ස් ලකුණු 60කට කඩුලු 2ක්ද ලබා ගත්හ.ශ්‍රී ලංකා දෙවැනි ඉනිමේ දී ජොන්සන් ගේ දැඩි ආක්‍රමණශීලී වේග පන්දු ප්‍රහාරයකට මුහුණ දීමට ශ්‍රී ලංකා පිතිකරුවන්ට සිදුවිණි. ඉනිමේ පළමු ඕවරයේදීම පිට පිට කඩුලු දෙකක් බිඳ වැටුනේ විසි දහසකට වැඩි නරඹන්නන් අතර සිටි ශ්‍රී ලාංකික ක්‍රිකට් ලෝලීන් ඉමහත් කලකිරීමට පත් කරමිණි.දෙවැනි ඉනිමේ තෙවැනි පන්දුව යැවූ මිචල් ජොන්සන් ට දිමුත් කරුණාරත්න (1) පිට ඉන්න පෙදෙසට පහරක් එල්ල කළේය. කරුණාරත්න හා තිලකරත්න ඩිල්ෂාන් පළමු ලකුණ කරා දිව ගියහ. දෙවැනි ලකුණ කරා යාමට හැරුණද එය වෙනස් කර ගත්හ. මේ නිසා පන්දු යවන්නාගේ අන්තයට ආපසු දිව යාමට කරුණාරත්න ට සිදුවිය. මේ අවස්ථාවේ වහා ක්‍රියාත්මක වූ ‘කවර්ස්’ හි පන්දු රකිමින් සිටි ඩේවිඩ් වෝනර් පන්දුව ජොන්සන් වෙත වීසි කළේය. පන්දුව අල්ලා ගත් ජොන්සන් කඩුල්ල දෙසට කඩා පැන්නේය.ජොන්සන්ගේ ඊළඟ පන්දුව තිලකරත්න ඩිල්ෂාන්ගේ ශරීරය ට ම ආවේ විදුලි වේගයෙනි. එය පසෙකට හැරවීමට ඔහු උත්සාහ ගත්තද පන්දුව පිත්තේ අග වැදී ‘ෂෝට් ලෙග්’ ස්ථානයට ඉපිළ ගිය අතර එඩ් කොවන් දුව ගොස් එය රැක ගත්තේය. ඩිල්ෂාන් ලකුණු නොලබාම ආපසු ක්‍රීඩාගාරයට ගියේය.දෙවැනි ඕවරයේ අවසන් පන්දුවෙන් නායක මහේල ජයවර්ධන දැවී ගියේද බින්දුවකටය. එම කඩුල්ල ලබා ගත්තේ සිය මංගල ටෙස්ට් තරගයට සහභාගි වෙමින් සිටින ජැක්සන් බර්ඩ් ය. ඔහුගේ පන්දුව පිට ඉන්නට යාන්තමින් එපිටින් පතිත වී කඩුල්ල දෙසට හැරිණි. මහේල පන්දුව තමන් පසුකර යාමට සලස්වා අන්තිම තත්පරයේ පිත්ත ඇල කළද එය අනුවණ තීරණයක් විය. පන්දුව පිත්තේ අග ගෑවී කඩුල්ලේ ගැටුනේය. පන්දුවට පිත්ත නොදමා සිටීමට මහේල ප්‍රමාද වූවා වැඩි විය.හයවැනි ඕවරයේදී තිලාන් සමරවීර (1), බර්ඩ් ගේ පන්දුවට කඩුල්ල මුවා කිරීමේ වරදට හසුව මුළු ලකුණු 13දී දැවී ගියේය. නයිජල් ලෝන්ග් පිටියේ තරග විනිසුරුගේ එම තීරණයට එරෙහිව සමරවීර අභියෝග කළද තෙවැනි විනිසුරුගේ තීරණයද එය ම විය. මේ අනුව දිවා ආහාරය සඳහා තරගය නතර කරන විට ශ්‍රී ලංකාවේ කඩුලු 4ක් ලකුණු 43කට බිඳ වැටී තිබිණි. බර්ඩ් ලකුණු 29කට කඩුලු 2ක් ලබා ගත්තේය.දිවා ආහාරයෙන් පසුව යැවුනු පළමු ඕවරයේ බර්ඩ් ගේ තෙවැනි පන්දුවට ඇන්ජලෝ මැතිව්ස් දුන් උඩ පන්දුව ‘ගලී’ හි පන්දු රකිමින් සිටි ෂේන් වොට්සන් අතින් ගිලිහිණි. ඒ වන විට මැතිව්ස් ලකුණු 19ක් ලබා ගෙන සිටියේය.මුළු ලකුණු ප්‍රමාණය 62ක්ව තිබියදී ජොන්සන් ගේ පන්දුව වමතේ ඇඟිල්ලක වැදී ලත් තුවාල සහිතව සංගක්කාර පිටියෙන් ඉවත් විය. ඒ වන විට ඔහු පන්දු 43කට මුහුණ දී හතරේ පහර 4ක් සමග ලකුණු 27ක් රැස්කර ගෙන සිටියේය.ශ්‍රී ලංකා පිතිකරුවන්ට තුවාල කිරීම ජොන්සන් එතැනින් නතර කළේ නැත. ඔහුගේ ඊළඟ ඕවරයේදී පන්දුව ධම්මික ප්‍රසාද් ගේ අතක ඇඟිල්ලේ වැදීමෙන් ධම්මික ට පිටියේදී ප්‍රතිකාර ලබා ගැනීමට සිදුවිය. ඉන්පසුව මැතිව්ස් එම ඕවරයේදීම දැවී ගියේය. ජොන්සන් ගේ පන්දුවට ‘පුල්’ පහරක් එල්ල කිරීමට යාමේදී එම උත්සාහය අවසන් වූයේ මැතිව්ස් විසින් පන්දුව කඩුල්ල වෙතට ඇද ගැනීමෙනි. පන්දු 48කට මුහුණ දුන් මැතිව්ස් හතරේ පහර 5ක් සමග ලකුණු 35ක් වාර්තා කළේය.24 වැනි ඕවරයේදී ප්‍රසාද්, දඟ පන්දු යවන නේදන් ලයන් ට පිට පිට හයේ පහර දෙකක් එල්ල කොට ඊළඟ පන්දුවේදී ‘කවර්ස්’ හි පන්දු රකිමින් සිටි ඩේවිඩ් වෝනර් අතට උඩ පන්දුවක් දෙමින් දැවී ගියේය. ඊළඟ ඕවරයේ ශමින්ද එරංග, පීටර් සිඩ්ල් ගේ පන්දුවට ‘ෂෝට් ලෙග්’ හි එඩ් කොවන් වෙත උඩ පන්දුවක් දීමත් සමග ජාත්‍යන්තර ටෙස්ට් ක්‍රිකට් ක්‍රීඩාවේ අති දුර්වල ම පරාජයක් වාර්තා පොතට එක්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=s1212292</link>
    <topic>‘සංගක්කාර’ ඉදිරි තරගවලට නෑ</topic>
    <author>වර්නන් ගුණසේකර මෙල්බර්න් සිට</author>
    <content>ශ්‍රී ලංකා ක්‍රිකට් කණ්ඩායමේ පළපුරුදු පිතිකරු කුමාර් සංගක්කාර මේ දිනවල පැවැත්වෙන ශ්‍රී ලංකා කණ්ඩායමේ ඔස්ට්‍රේලියානු සංචාරයේ ඉදිරි තරගවලට සහභාගි නොවනු ඇත.ඔස්ට්‍රේලියාව ට එරෙහිව මෙල්බර්න් ක්‍රිකට් ක්‍රීඩාංගණයේ ඊයේ අවසන් වූ දෙවැනි ටෙස්ට් ක්‍රිකට් තරගයේ පන්දුව ට පහර දෙමින් සිටියදී වේග පන්දු යවන මිචල් ජොන්සන් ගේ පන්දුවක් වැදී සංගක්කාර ගේ වම් අතේ දබරැඟිල්ලේ ඇට බිඳ ගිය අතර ශල්‍යකර්මයක් සිදු කිරීම සඳහා ඔහු ඊයේ සවස රෝහල් ගත කෙරිණි.මේ අනුව ලබන නව වසරේ ජනවාරි 3 වැනි දින සිඩ්නි හි ආරම්භ වීමට නියමිත තෙවැනි හා අවසාන ටෙස්ට් තරගයටත් ඉන්පසුව පැවැත්වෙන තරග පහකින් සමන්විත ජාත්‍යන්තර එක්දින තරගමාලාව හා විස්සයි20 ද්විත්ව තරගමාලාවටද ‘සංගා’ ක්‍රීඩා නොකරනු ඇත.සංගක්කාර ඊයේ ශ්‍රී ලංකා ක්‍රිකට් ක්‍රීඩක තුවාළ ලැයිස්තුවට එක්වූයේ සිවුවැන්නා ලෙසයි. ඊට පෙර, කඩුලු රකින ක්‍රීඩක ප්‍රසන්න ජයවර්ධන හා වේග පන්දු යවන්නන් වන චානක වෙලගෙදර හා නුවන් කුලසේකර තුවාල ලැබූහ.ඒ අනුව සිඩ්නි ටෙස්ට් තරගය සඳහා වේගපන්දු යවන සුරංග ලක්මාල් සහ පිතිකරු ළහිරු තිරිමාන්න ඔස්ට්‍රේලියාවට පැමිණීමට නියමිතය. කඩුලු රකින ප්‍රසන්න ජයවර්ධනගේ ආබාධය සුව නොවුවහොත් කඩුලු රැකීමේ කාර්ය සඳහා දිනේෂ් චන්දිමාල් කණ්ඩායමට ඇතුලත් වනු ඇත.දෙවැනි ටෙස්ට් තරගයේදී වෙලගෙදර කලවේ නහරයක ආබාධයකට ලක්ව පිටියෙන් ඉවත් වූ අතර ප්‍රසන්න ජයවර්ධන දකුණතේ මාපටැඟිල්ල ට තුවාළ සිදුව පළමු ඉනිමෙන් පසුව ක්‍රීඩා නොකළේය.ප්‍රසන්න තුවාළ ලැබුවේද ජොන්සන් ගේ පන්දුකිනි. කුලසේකර, හොබාට් හි පැවැති පළමු ටෙස්ට් තරගයේදී පන්දුව වැදී ඉළඇට තුවාළ කරගෙන සිටී.මේ අනුව ඔස්ට්‍රේලියාව ට පැමිණ සිටින පහළොස් දෙනාගේ ශ්‍රී ලංකා කණ්ඩායමේ ක්‍රීඩක සංඛ්‍යාව දැන් 11 ට බැස තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=s1212293</link>
    <topic>මුදල් ආරවුල හොල්මන් කරයි?</topic>
    <author>වර්නන් ගුණසේකර මෙල්බර්න් සිට</author>
    <content>මෙල්බර්න් ක්‍රිකට් ක්‍රීඩාංගණයේදී ඊයේ ඔස්ට්‍රේලියාව වෙතින් ලත් ටෙස්ට් පරාජයේ වගකීම කණ්ඩායමක් ලෙසින් සියළු දෙනාම බාරගත යුතු බව ශ්‍රී ලංකා ක්‍රිකට් නායක මහේල ජයවර්ධන ඊයේ තරගයෙන් පසුව මාධ්‍යවේදීන් හමුවේ කියා සිටියේය.“අපි හොඳ ටෙස්ට් ක්‍රිකට් ක්‍රීඩාවක් කළේ නැහැ. අපි ක්‍රීඩා කළ ආකාරය ගැන සතුටු වෙන්න බැහැ. ක්‍රීඩකයන් හැටියට අපි මේ පරාජයේ වගකීම ගන්න ඕන. අපි කළින් කතාකර ගත්ත දේවල් කරන්න බැරිවුණා. විශේෂයෙන් අද දවසේ අපේ ක්‍රීඩාව හරිම දුර්වල වුණා” යැයි ජයවර්ධන කියා සිටියේය.විස්සයි20 ලෝක කුසලාන ක්‍රිකට් තරගාවලියේ ක්‍රීඩක මුදලින් සියයට විසිපහක් ක්‍රීඩාංගණ හා ආධාරක සේවකයනට බෙදා දෙන ලෙසට කෙරුණු ඉල්ලීමෙන් පසුව ශ්‍රී ලංකා ක්‍රිකට් බලධාරීන් සමග හටගෙන තිබෙන ආරවුල මේ පරාජයේ පිටුපස ‘හොල්මන්’ කරන බවට දැන් සැක පහළ වෙමින් තිබේ. මේ ප්‍රශ්නය නිසා ශ්‍රී ලංකා ක්‍රීඩකයන්ගේ මානසිකත්වයට හානි සිදුව ඇතැයි තැනින් තැන අසන්නට ලැබේ.කෙසේ වෙතත් මේ කාරණය පිළිබඳව ඊයේ මාධ්‍ය හමුවේදී නගන ලද ප්‍රශ්නයට ජයවර්ධන ගේ පිළිතුර වූයේ පරාජයට එය හේතුවක් නොවූ බවයි. “මම සියයට සියයක්ම අවධානය යොමු කරන්නේ තරගයටයි” ශ්‍රී ලංකා ක්‍රිකට් නායකයා අවධාරණය කළේය.ශ්‍රී ලංකා පුහුණුකරු ග්‍රැහැම් ෆෝඩ් මාධ්‍යවේදීන්ට කරුණු දක්වමින්, ශ්‍රී ලංකා කණ්ඩායමේ තුවාළ ලබා සිටින ක්‍රීඩකයන්ගේ හිස්තැන් පිරවීම මහත් අභියෝගයක් බව කියා සිටියේය.කෙසේ වෙතත් ආදේශ ක්‍රීඩකයන් සිටීම සතුටට කරුණක් බවත් මෙය එම ක්‍රීඩකයන්ට ඔවුන්ගේ දස්කම් ප්‍රදර්ශනය කිරීමට ලැබෙන මහඟු අවස්ථාවක් බවත් පුහුණුකරු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=s1212294</link>
    <topic>බෝල්ට්ට තවත් සම්මානයක්</topic>
    <author/>
    <content>බ්‍රිතාන්‍යයේ බී.බී.සී.පුවත් සේවය මගින් තෝරනු ලබන වසරේ විශිෂ්ටතම ක්‍රිඩක සම්මාන උළෙලේ ‍වි‍දේශීය ක්‍රීඩකයා සම්මානය දිනාගැනිමට ලන්ඩන් ඔලිම්පික් ක්‍රීඩා උළෙලේ රන් පදක්කම් ත්‍රිත්වයක් දිනාගත් ජැමෙයිකාවේ උසේන් බෝල්ට් සමත්විය.මෙවර ඔලිම්පික් ක්‍රීඩා උළෙලේ දී මීටර් 100, 200 සහ මීටර් 100 සහාය දිවීමේ ඉසව්වේ රන් පදක්කම් දිනාගනිමින් ඔලිම්පික් ක්‍රීඩා ඉතිහාසයේ පිට පිට මීටර් 100 සහ 200 රන් පදක්කම් අත්කරගත් පළමු ක්‍රීඩකයා ලෙස 26හැවිරිදි බෝල්ට් වාර්තාපොතට එක්වීය.පසුගිය වසර 5ක කාලයේදී බී‍.බී‍.සී. සම්මාන 3ක් දිනූ එකම ක්‍රීඩකයා වන්නේ ද බෝල්ට්ය. මෑත ඉතිහාසයේ බී.බී.සී. වසරේ විදේශීය ක්‍රීඩක සම්මාන ලැයිස්තුව මෙසේය. 2005-ෂේන් වෝන් (ක්‍රිකට්), 2006- රොජර් ෆෙඩරර් (ටෙනිස්), 2007-රොජර් ෆෙඩරර් (ටෙනිස්), 2008- උසේන් බෝල්ට්(මලල ක්‍රීඩා), 2009- උසේන් බෝල්ට්(මලල ක්‍රීඩා)2010-රෆායල් නඩාල්(ටෙනිස්),2011- නොවැක් ඩිජොකෝවික්(ටෙනිස්).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=s1212295</link>
    <topic>‍කාන්තා ලෝක කුසලාන තරගාවලියටශ්‍රී ලංකා පිල නම් කරයි</topic>
    <author>ෆවුස් මොහොමඩ්</author>
    <content>ඉන්දියාවේ දී ලබන වසරේ ජනවාරි මස අග භාගයේ ඇරැඹෙන කාන්තා ලෝක කුසලාන ක්‍රිකට් තරගාවලිය නියෝජනය කරන ශ්‍රී ලංකා කාන්තා ක්‍රිකට් පිල ඊයේ නම් කරනු ලැබීය. ක්‍රීඩිකාවන් 15දෙනකුගෙන් සමන්විත ශ්‍රී ලංකා කාන්තා ක්‍රිකට් පිලේ නායිකාවගේ වගකීම නැවත වරක් ශෂිකලා සිරිවර්ධනට හිමිවී ඇති අතර සඳමාලී දොලවත්ත උපනායිකාව ලෙස කටයුතු කරන්නීය. වසරකට අධික කාලයකට පසුව තුන්ඉරියව් ක්‍රීඩිකා ඕෂධී රණසිංහ යළි කණ්ඩායමට කැඳවා තිබෙන අතර මධුරි සමුද්‍රිකාට සිය ස්ථානය අහිමිවී ඇත.මෙවර කණ්ඩායමට ඇතුලත්ව සිටින ක්‍රීඩිකාවන් සියලුදෙනාම ත්‍රිවිධ හමුදාව නියෝජන කරන ක්‍රීඩිකාවන් වීම විශේෂ සිදුවීමකි. නාවික හමුදාවෙන් 8ක්, ගුවන් හමුදාවෙන් 6ක් සහ යුද හමුදාවෙන් ක්‍රීඩිකාවක් මෙවර කණ්ඩායමට එක්වී සිටිති.කාන්තා ලෝක කුසලාන තරගාවලිය සහභාගිත්වයෙන් ලබන මස 26වැනිදා සිට පෙබරවාරි 17දින දක්වා ඉන්දියාවේ මුම්බායි නුවරදී ආරම්භ වේ. ඊට ශ්‍රී ලංකාව සමග ඉන්දියාව, පාකිස්තානය, එංගලන්තය, දකුණු අප්‍රිකාව, ඔස්ට්‍රේලියාව, නවසීලන්තය සහ බටහිර ඉන්දියා කොදෙව් පිල සහභාගි වෙති.කාන්තා ක්‍රිකට් පිල ෂශිකලා සිරිවර්ධන(නායිකා), සඳමාලි දොලවත්ත(උපනායිකා), චමරි අතපත්තු, ලසන්ති මධුෂානී, දිලානි මනෝදරා, ඊෂානී ලොකුසූරිය, චමනී සෙනෙවිරත්න, ශ්‍රීපාලී වීරක්කොඩි, උදේශිකා ප්‍රබෝධනී, ප්‍රසාදිනී වීරක්කොඩි, දීපිකා රසාංගිකා, ඉනෝකා රණවීර, ඕෂධී රණසිංහ, යසෝධා මෙන්ඩිස්, සෙරීනා රවිකුමාර්. අතිරේක ක්‍රීඩිකාවන් - රංගිකා ප්‍රනාන්දු, නිලක්ෂි ද සිල්වා, නිපුනි හංසිකා, දර්ශනී ධර්මසිරි, චමරි පොල්ගම්පොල.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=s1212296</link>
    <topic>පුජාපිටියේ ක්‍රීඩාංගණ 12ක් සංවර්ධනයට</topic>
    <author>ගාමිණී සමරනායකමහනුවර සංචාරක</author>
    <content>ග්‍රාමීය ක්‍රීඩාංගණ සංවර්ධනය කිරී‍මේ වැඩ සටහන යටතේ පුජාපිටිය ප්‍රාදේශීය සභා බල ප්‍රදේශයට අයත් පාසල් 12ක ක්‍රීඩාංගණ සංවර්ධනය කිරීමට පියවර ගෙන තිබේ‍.රුපියල් 36,91,000ක වියදමින් මේ ක්‍රීඩාංගණ සංවර්ධනය කෙරෙන අතර අවශ්‍ය මුදල් ප්‍රතිපාදන ක්‍රීඩා අමාත්‍ය මහින්දානන්ද අලුත්ගමගේ මහතා විසින් ලබාදී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=s1212297</link>
    <topic>ධර්මපාලයටපළමු ඉනිමේ ජය ඩිල්වින් මෙන්ඩිස්මොරටුව ක්‍රීඩා</topic>
    <author/>
    <content>ඇරැව්වල ධර්මපාල විදුහල සහ කොළඹ ලුම්බිණි විදුහල අතර පැවැති අන්තර් පාසල් අවුරුදු 13න් පහළ තෙවන කොටසේ තරගයෙන් පළමු ඉනිමේ ජය වාර්තා කිරීමට ධර්මපාල විදුහල සමත්විය.ලුම්බිණි විදුහල පළමු ඉනිම ලකුණු 95කට සීමා කිරීමට කඩුලු 5ක් බිඳ දැමු කසුන් ප්‍රමුදිත ඇතුළු ධර්මපාල පන්දු යවන්නන් සමත් වුහ. පිළිතුරු සඳහා ධර්මපාල විදුහල පළමු ඉනිමට ලකුණු 121ක් රැස් කළහ.ලුම්බිණි පළමු ඉනිම-95 චාමර සඳරුවන් 43, රුවින් රෙමින්ත 21 (කසුන් පුමුදිත 21/5)ධර්මපාල පළමු ඉනිම-121 නවීන් තරංග 40, තිලිණ බුද්ධික 26 (සන්තුෂ් දිලීෂ 41/4).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>29</day>
    </date>
    <link>http://www.dinamina.lk/2012/12/29/_art.asp?fn=f1212291</link>
    <topic>දේශද්‍රෝහීන්ට දෝෂාභියෝගය අවියක් වෙලා</topic>
    <author>සාකච්ඡා කෙළේ උදිත ගුණවර්ධන</author>
    <content>අධ්‍යාපන ක්ෂේත්‍රයේ ඇති වී ඇති අර්බුදකාරී තත්ත්වයන් මඟහරවා ගැනීමට ගෙන ඇති පියවර, වර්තමාන දේශපාලන බිමේ උණුසුම්කාරී වාතාවරනය, ආදී කරුණු රැසක් සම්බන්ධයෙන් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා සමඟ සිදු කළ සාකච්ඡාවකි මේ.එළැඹෙන අලුත් අවුරුද්දේ දී මෙරට ආර්ථික සමාජ හා දේශපාලන තත්ත්වය මොන දිශාවකට ගමන් කරයිද?අද වන විට අපේ රට විශාල ලෙස දියුණුවක් ලබා තිබෙනවා. ඒවගේම සංවර්ධනය හා ආර්ථික ස්ථාවරත්වයකට සුදුසු වාතාවරණයක් ඇතිවෙලා තිබෙනවා. ඒ ගැන අපි සතුටට පත්විය යුතුමයි.මෙතැනදී දේශපාලන හේතු හෝ ජාති භේද තබා ගත යුතු නැහැ. අප දියුණුවෙන්නේ රටක් ජාතියක් විදිහටයි. රටක් විදිහට ලැබෙන ප්‍රතිලාභභයක් තිබෙනවානම් ඒ ප්‍රතිලාභ සියල්ල පොදුවේ සියල්ලන්ටමයි. අද ඇතිවී තිබෙන සාමකාමී වාතාවරණය තුළ මෙරට විශාල ගමනක් වෙත මුලපුරා තිබෙනවා. මේ ගමනේදී අප සියලු දෙනා එකට එක්ව ශක්තිමත්ව පෙරට යාම තමයි විය යුත්තේ.2012 වර්ෂයේ දී මෙරට සංවර්ධනය හා ඉදිරි ගමනට අදාළ විශාල කාර්යභාරයක් හා වැඩපිළිවෙළක් ක්‍රියාත්මක වුණා. ඒ වැඩපිළිවෙළ තවදුරටත් ශක්තිමත් හා සැලැසුම් සහගත ලෙස 2013 දී සිදු කිරීම තමයි විය යුත්තේ. ජනතාවගේ විශාල ඇගයීමකට හා පිළිගැනීමකට මේ රජයේ වැඩපිළිවෙළ ලක්වෙලා තිබෙනවා. මා විශ්වාස කරනවා 2013 කියන්නේ මෙරට විශාල ආර්ථික හා සංවර්ධන පිම්මක් වෙත මෙරට ගමන් කරන අවුරුද්දක් කියලා.ඒත් විපක්ෂය කියන්නේ 2013 වර්ෂය ඔවුන්ගේ සටන් වර්ෂයක් වන බවයි. මේ ගැන ඔබේ අදහස පැහැදිළි කළ හැකි ද?විපක්ෂයේ සිටියදී ඕනෑම කෙනෙක් ඕනෑම පක්ෂයක් ඔය විදිහේ අරමුණක තමයි සිටින්නේ. ඔවුන්ට ඒ විදිහේ වැඩපිළිවෙළක් ගැන සිතීමට වගේම එවැනි වැඩපිළිවෙළක් ක්‍රියාත්මක කිරීමටත් නිදහසක් තිබෙනවා. ඒ ගැන මා ප්‍රශ්න කරන්නේ නැහැ. ඒත් මේ විදිහේ සටන් ව්‍යාපාරයකට මෙරට අතිමහත් පොදු ජනතාවගෙන් සැලකිය යුතු සහයක් ලැබෙයි කියලා මා නම් විශ්වාස කරන්නේ නැහැ.මේ ආණ්ඩුව සහ ජනාධිපතිතුමා පිළිබඳ ජනතාව තුළ විශාල සහයෝගයක් සහ කැමැත්තක් තිබෙනවා. මේ කරුණ මා අතිශයෝක්තියෙන් කියන දෙයක් නොවෙයි. පසු ගිය අවුරුද්දේ පැවැති පළාත් සභා මැතිවරණවලදීත් ආණ්ඩුව විශාල ජයග්‍රහණයක් ලැබුවා.මෙමඟින් ජනතාව ආණ්ඩුවත් සමඟ බව තහවුරු වෙලා තිබෙනවා. ඒ නිසා ජනමතය ආණ්ඩුවට එරෙහියි කියන මතය පිළිගන්න බැහැ. රට ගැන හිතනවානම් මේ මොහොතේ දී කළ යුත්තේ රට ගැන සිතා කටයුතු කිරීමයි. එකට සිට එකමුතුව කටයුතු කිරීමයි. එහෙම නැතිව උද්ඝෝෂණය කිරීම හෝ ගැටුම් ඇතිකර ගැනීම නොවෙයි කළ යුත්තේ.ආර්ථික වර්ධන වේගය, සංවර්ධනය ගැන ඔබ මීට පෙර සඳහන් කළා. සංඛ්‍යා ලේඛන එසේ වුවත් භෞතික තලයේදී එය එසේ නොවන බවට විචාරකයන් තර්ක මතු කරනවා. මේ ගැන ඔබේ අදහස පැහැදිලි කළ හැකිද?ඕනෑම කෙනකුට තර්කයක් මතු කරන්න පුළුවන්. ඒ තර්ක බැහැර කිරීම හෝ තර්කානුකූලව එම තර්ක පරාජය කිරීම අප සතු දෙයක්. රට ගැන අවබෝධයක් ඇති රටේ තත්ත්වය ගැන සුපරික්ෂාවෙන් සිටින ඕනෑම කෙනෙකුට තේරෙනවා රටේ විශාල ආර්ථික හා සමාජ සංවර්ධනයක් තිබෙන බවට.විශ්වවිද්‍යාල පද්ධතිය තුළ හා අධ්‍යාපන ක්‍ෂේත්‍රයේ විශාල ආරවුල් සහගත තත්ත්වයක් පසුගිය කාලය පුරා දක්නට ලැබුණා. මේ තත්ත්වය වර්තමානය වන විට මොන විදිහටද කළමනාකරණය කර ගැනීමට පුළුවන් කම ලැබී තිබෙන්නේ?විශ්වවිද්‍යාල ශිෂ්‍යයන් උපයෝගී කරගෙන සමහරු තමන්ගේ පුද්ගලික දේශපාලන න්‍යායපත්‍ර උඩට ගැනීමට උත්සාහ කළා. ඒ දේ බැරිවෙද්දී මේ අය ආචාර්යවරුන්ගේ ඇඟේ එල්ලුණා. ඉන්පසු ආචාර්යවරුන් තමන්ගේ දේශපාලන ව්‍යාපෘතියට සම්බන්ධ කර ගැනීමට තමයි උත්සාහ කළේ. ඒත් අද වෙද්දී මේ සියලු උත්සාහයන් අසාර්ථක වෙලා ඔවුන් දේශපාලන වශයෙන් අසරණ වෙලා සිටින්නේ. මේ ගැන මෙයින් එහා කතා කර වැඩක් නෑ.ආචාර්යවරුන්ගේ ගැටලුවලට අප විසැඳුම් ලබා දුන්නා. ඒ විසැඳුම් මේ වන විට ක්‍රියාකාරී තත්ත්වයට පත්වෙලා තිබෙනවා.ශිෂ්‍ය ප්‍රජාවත් පසු ගිය කාලයේ දී විවිධාකාරයේ ඉල්ලීම් හා විවේචන මතු කළත් අද ඔවුන් තේරුම් අරගෙන තිබෙනවා, මේ ආණ්ඩුව ජනසෙත සැලසීම හා ඔවුන්ගේ යහපත සුබසෙත පිණිස කටයුතු කරන බව. මේ තත්ත්වය තුළ විපක්ෂය තමන්ට එල්ලීමට වැලක් සොයමින් සිටින කාලයක් විදිහට මේ කාලය හඳුන්වා දෙන්න පුළුවන්.පසු ගිය කාලයේදී විවාදයට බඳුන්වූ ශිෂ්‍ය නායකත්ව පුහුණු වැඩසටහනේ වර්තමාන තත්ත්වය ගැන පැහැදිලි කිරීමක් කළ හැකිද?ගියවර නායකත්ව පුහුණු වැඩපිළිවෙළේ දී විවාද සම්පන්න තත්ත්වයක් ඇති වුණ බව ඇත්ත. මෙයත් ශිෂ්‍ය ප්‍රජාව සහ ජනතාව මුලා කිරීමට ගත් උත්සාහයක් විදිහට හඳුන්වන්න පුළුවන්. ඒත් අද වන විට මේ නායකත්ව පුහුණුවේ යහපත් ලක්‍ෂණ පිළිබඳ ශිෂ්‍ය ප්‍රජාව, මාපියන් ඇතුලු සියල්ලෝම මෙහි යහපත් තත්ත්ව තේරුම් ගෙන තිබෙනවා. ඒ නිසා මෙවර නායකත්ව පුහුණු වැඩසටහන ගැන ශිෂ්‍යයන් තුළ විශාල උනන්දුවක් ඇතිවෙලා තිබෙනවා.ඒත් මෙවර නායකත්ව පුහුණුව යම් කිසි කාලයකට කෙටි කර තිබෙනවා. එයට හේතුව වෙලා තිබෙන්නේ පසු ගිය කාලයේ දී ඇති වූ අර්බුදකාරී තත්ත්වයයි. දැන් මේ නායකත්ව පුහුණුව ගැන තිබූ විවාද සම්පන්න තත්ත්වය වෙනස් වෙලා. අද පොදුවේ සියලු දෙනා පිළිගන්නවා නායකත්ව පුහුණුව වැදගත් ශිෂ්‍ය ක්‍රියාකාරීත්වයක් බව.විශ්වවිද්‍යාලවල ප්‍රමිතිය හා පිළිගැනීම් ඉහළ නැංවීමට මොනවිදිහේ වැඩපිළිවෙළක්ද අමාත්‍යංශ මට්ටමින් ගෙන තිබෙන්නේ?අපට තිබෙන විශ්වවිද්‍යාල වල මට්ටම ඉහළ නැංවීම අනිවාර්යෙන් සිදුවිය යුතුමයි. අපේ විශ්වවිද්‍යාල තාමත් 1960, 1970, නැතිනම් 1980 තිබූ මට්ටමින් ඉදිරියට ගිහින් නෑ. ඒත් ජාත්‍යන්තර මට්ටමේ විශ්වවිද්‍යාල ඉතා විශාල ලෙස ඉදිරියට ඇවිත් තිබෙනවා. මේ ගැන අප සොයාබලා කටයුතු කළ යුතුයි. එහෙම වුණොත් තමයි අපේ විශ්වවිද්‍යාලත් ඉහළ මට්ටමට ගෙන ඒමට හැකියාව ලැබෙන්නේ.අපේ විශ්වවිද්‍යාල අන්තර්ජාතික මට්ටමට ගෙන ඒමෙන් අපේ ශිෂ්‍යයන්ගේ අධ්‍යාපන තත්ත්වයද ඉහළ නැංවීමට පුළුවන්කම ලැබෙනවා. විශ්වවිද්‍යාලයේ භෞතික සම්පත් පමණක් නොවෙයි විෂය පථයේද යම් වෙනස්කිරීම් නූතනයට ගැලපෙන විදිහට සකස් කිරීම් කළ යුතුයි. එහෙම වුණොත් තමයි විශ්වවිද්‍යාල අධ්‍යාපන මට්ටමත් පිළිගත් ඉහළ ප්‍රමිතිය වෙත ගෙනඒමට පුළුවන්කම ලැබෙන්නේ.දෝෂාභියෝග යෝජනාවත් සමඟ දේශපාලන ක්‍ෂේත්‍රයේ විශාල උණූසුම් සහගත තත්ත්වයක් ඇතිවෙලා තිබෙනවා. මේ ගැන ආණ්ඩුවේ ජ්‍යෙෂ්ඨ නියෝජිතයකු විදිහට ඔබේ අදහස කුමක්ද?දෝෂාභියෝගයක් කියන්නේ අලුත් දෙයක්වත් අමුතු දෙයක්වත් නොවෙයි, ව්‍යවස්ථාවේම අංගයක්. මෙය නීතියානුකූල ප්‍රතිපාදන සහිත ක්‍රියාවලියක් මිසක් කැලෑ නීතිය ක්‍රියාත්මක කිරීමක් නොවෙයි. මුලින්ම දෝෂාභියෝගයක් ඉදිරිපත් වුණා හිටපු අගවිනිසුරු නෙවිල් සමරකෝන් මහතාට විරුද්ධව. ඉන්පසු අගවිනිසුරු සරත් එන්. ද සිල්වා මහතාට විරුද්ධව දෝෂාභියෝගයක් ගෙනාවා. මේ අවස්ථා දෙකටම මැදිහත්වුණේ එජාපයයි. ඊට පසු 1992 දී ජනාධිපති ප්‍රේමදාස මහතාට විරුද්ධවත් දෝෂාභියෝගයක් ඉදිරිපත් වුණා.මේ සියල්ල ව්‍යවස්ථාවට එකඟව සිදුවූ දේවල්. මේ තත්ත්වය දැන දැනම තමයි මේක අලුත් දෙයක් වගේ් උලුප්පා පෙන්වීමට සමහරු උත්සහ කරන්නේ. මෙතැනදී සමහරු රට අස්ථාවර කිරීමටත් මේ ප්‍රශ්නය මුලට ගැනීමට උත්සාහ කරනවා. අපි මෙතැනදී අගවිනිසුරුතුමියට අපහාසයක් කරන්නේ නැහැ. ඇය බුද්ධිමත් හා උගත් කාන්තාවක්. ඇගේ උගත්කමට අප ගරු කරනවා. ඒත් මේ තීරණාත්මක මොහොතේදී ඇයත් කල්පනාකාරීව කටයුතු කළ යුතුයි.විවිධ උපක්‍රමවලට කුමන්ත්‍රණවලට ඇය ගොදුරුවීමට ඉඩ තිබෙනවා. මේ නිසා මේ අවස්ථාවේදී අප කල්පනාකාරී විය යුත්තේ ඒ නිසයි. අප දැක්කා පසුගිය දවසක සරත් ෆොන්සේකා මහතා අගවිනිසුරුතුමියට දේශපාලනයට පැමිණෙන ලෙස ඇරියුම් කර තිබුණා. මේ දේ මඟින් මෙරට විශේෂ දේශපාලන යාන්ත්‍රණය කටයුතු කරන විදිහ පැහැදිලි කර ගැනීමට පුළුවන්.ගරු කටයුතු බුද්ධිමත් කාන්තාවක් විදිහට මේ ආරවුල දිගුදුර අරගෙන යන්නේ නැතිව ශිරාණි බණ්ඩාරනායක මහත්මිය කළ යුතුව ඇති හොඳම දේ තමයි තම ධුරයෙන් ඉල්ලා අස්වී රටේ ස්ථාවරත්වය ආරක්‍ෂා කරගැනීම..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n1212311</link>
    <topic> සම්බන්ධ සියලු දෙනාගේ වැඩ තහනම්</topic>
    <author>විජයානි එදිරිසිංහ</author>
    <content>දේශීය ගොවියාගේ ලොකු ලූනු මිලදී ගැනීමේ මුවාවෙන් ආනයනික ලූනු මිලදී ගැනීමේ ජාවාරමක නිරත ලංකා සතොස නිලධාරීන් කණ්ඩායමක් පිළිබඳ තොරතුරු හෙළිකරගත් ඇමැති ජොන්ස්ටන් ප්‍රනාන්දු මහතා කළ නියෝගය මත පාරිභෝගික අධිකාරිය එම ජාවාරම අතටම අල්ලාගෙන ලූනු ගබඩාකර තිබූ ගබඩා තුනකට ද සීල් තබා තිබේ.පෙරේදා (29) පස්වරුවේ සමුපකාර හා අභ්‍යන්තර වෙළඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාට එම තොරතුර ලැබී පැයක් ගතවීමටත් පෙර එදින රාත්‍රියේම එම වැටලීම සිදු කිරීමට කඩිනමින් පියවර ගෙන තිබුණි.වැලිසර, කුරුණෑගල ගැට්ටුවාන, කොළඹ මැකලම් පාර යන ස්ථානවල පිහිටි බෙදාහැරීමේ තොග ගබඩා තුනට මෙසේ සීල් තබා ඇති අතර එසේ මිලදී ගත් ආනයනික ලූනු කිලෝ පනස්දහසකට ආසන්න ප්‍රමාණයක්ද සොයා ගෙන තිබේ.මෙම ජාවාරමට සම්බන්ධ ලංකා සතොස මිලදී ගැනීම් අංශයේ සියලුම නිලධාරීන්ගේ වැඩ තරාතිරම නොබලා තහනම් කරන ලෙසත් අමාත්‍ය ජොන්ස්ටන් ප්‍රනාන්දු මහතා එම අමාත්‍යාංශ ලේකම්වරයාට උපදෙස් දී තිබේ.රජය ලංකා සතොස හරහා දේශීය ගොවියාගේ නිෂ්පාදන මිලදී ගැනීම සඳහා අතිවිශාල මුදල් සම්භාරයක් වෙන් කරයි. එහිදී ඒවා මිලදී ගැනීම වෙනුවට පිටරට ව්‍යාපාරිකයන්ගේ සාක්කුව තර කරන මෙවැනි නිලධාරීන් තුළ දේශීය ගොවියා රජය කෙරෙහි අප්‍රසාදය ඇතිකරවීමේ කුමන්ත්‍රණයක් ඇතැයිද සැකකරන බව අමාත්‍ය ජොන්ස්ටන් ප්‍රනාන්දු මහතා පැවසීය.තවද ආනයනික ලූනු මිලදී ගැනීම හරහා ඊට සම්බන්ධ නිලධාරීන් පිටරට ව්‍යාපාරිකයන්ගෙන් කොමිස් මුදලක්ද ලබා ගෙන තිබේ යැයි සැක කෙරේ.තවද ආනයනික භාණ්ඩ මිලදී ගැනීමේදී ටෙන්ඩර් පටිපාටියක් අනුගමනය කළ යුතු අතර ජාවාරම්කරුවන් ජාවාරම සිදු කර ඇත්තේ එම ටෙන්ඩර් පටිපාටියක්ද නොමැතිව ය. මිලදී ගෙන ඇති ලොකු ලූනු වලින් වැඩි ප්‍රමාණයක් කල් ඉකුත් වූ ඒවා බවද අනාවරණය වී තිබේ.මෙම ජාවාරම කොතරම් කාලයක් තිස්සේ සිදුවී තිබේද යන්න සොයා බැලීමට අමාත්‍යවරයාගේ නියෝගය මත අමාත්‍යාංශ මට්ටමින් පරීක්ෂණයක්ද සිදු කෙරේ.දේශීය ගොවියා සහ පාරිභෝගිකයා යන දෙදෙනාම ආරක්ෂාකර ගැනීම රජයේ ප්‍රධාන වගකීමයි. ජනාධිපති මහින්ද රාජපක්ෂ මහතා සෑම අවස්ථාවකම දේශීය ගොවියාගේ නිෂ්පාදනවලට ඉහළ වටිනාකමක් ලබාදී ඔවුන්ගේ නිෂ්පාදන අපතේ යාමට ඉඩ නොතබා මිලදීගැනීම් හරි හැටි ඉටු කරන්නැයි උපදෙස් ලබා දෙයි.එම විෂයට අදාළ අමාත්‍යවරයා ලෙස තමා සියලුම නිලධාරීන් දැනුවත්කර එම කර්තව්‍ය හරිහැටි ඉටු කීරීමට උපදෙස් දී තිබියදී මෙවැනි නීති විරෝධී ජාවාරම්වල යෙදී කටයුතු කරන නිලධාරීන්ට විරුද්ධව නීතිය මගින් උපරිම දඬුවම් ලබාදීමට කටයුතු කරන බව අමාත්‍ය ජොන්ස්ටන් ප්‍රනාන්දු මහතා තවදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n1212312</link>
    <topic>සඟ සසුන බබළවන ඤාණිස්සරනාහිමියන්ට චිරජීවනය වේවා</topic>
    <author/>
    <content>රටත් ජාතියත් සංස්කෘතියත් ආරක්ෂා කර ගැනීම සඳහා මෙන්ම සම්බුදු ශාසනයේ චිරස්ථිතිය උදෙසාත් අමරපුර සංඝසභාවේ මහා නායක දවුල්දෙණ ශ්‍රී ඤාණිස්සර නාහිමියන්ගෙන් ලැබෙන සහාය අනභිභවනීය බව ජනාධිපති මහින්ද රාජපක්‍ෂ මහතා පවසයි.නාහිමියන්ගේ 98 වැනි ජන්ම දිනය නිමිත්තෙන් ශුභාශිංසන පණිවිඩයක් නිකුත් කරමින් ජනපතිතුමන් එසේ පවසයි. ජනාධිපතිවරයාගේ සුබපැතුම් පණිවිඩය සම්පූර්ණයෙන් මෙසේය.සමස්ත අමරපුර සංඝ සභාවේ උත්තරීතර මහානායක, උඩරට අමරපුර සාමගී‍්‍ර සංඝ සභාවේ මහානායක, නුගේගොඩ පාගොඩ ශ්‍රී විද්‍යා විජයාරාමාධිපති හා නුගේගොඩ පාගොඩ පළමු පටුමගේ ශ්‍රී ඥානේශ්වර භාවනා පුහුණු මධ්‍යස්ථානය, සපුගොල්ල තපෝවනාරාම පුරාණ මූල මහා විහාරය, බොරලැස්ගමුව භික්‍ෂූ විවේකාශ්‍රමය යන ආයතනයන්හි අධිපති, ත්‍රිපිටකාචාර්ය, මහෝපාධ්‍යාය, සංස්කෘත චක්‍රවර්තී, භාෂාන්තර විශාරද, සාහිත්‍යසූරී, ග්‍රන්ථ විශාරද, ශ්‍රී සුමංගල විද්‍යාවතංස, ද්විභාෂා පරමේෂ්වර, රාජකීය පණ්ඩිත, අග්ගමහා පණ්ඩිත, අතිගෞරවාර්හ දවුල්දෙන ශ්‍රී ඤාණිස්සරාභිධාන මහානායක මහා ස්වාමින්ද්‍රයාණන් වහන්සේ, තම දිවියේ 98 වෙනි වියට පා තැබීම නිමිත්තෙන් ශුභාශිංසන පණිවුඩයක් නිකුත් කිරීමට ලැබීම පිළිබඳව මම අතිශයින් සතුටට පත්වෙමි.ඈත අතීතයේ සිටම බුද්ධ ශ්‍රාවක මහා සංඝරත්නය අපේ රටට, ජාතියට අභිමානයකි. කොණ්ඩඤ්ඤ තෙරණුවන් ප්‍රමුඛ පස්වග මහණුන් වහන්සේලාගෙන් ආරම්භ වූ මහා සඟ පරපුර, අසූ මහා ශ්‍රාවකයන් වහන්සේලා ප්‍රමුඛ ගරුතර මහා සංඝරත්නය ඇසුරින් තවදුරටත් විකාශනය වී, ලොව සිව් දෙස විහිදී පැතිරුණ ශක්තිමත් වෘක්‍ෂයක් බවට පත්විය.බුදුරජාණන් වහන්සේ විසින් දේශනා කරන ලද නෛර්යානික ශ්‍රී සද්ධර්මය භාරතයට පමණක් සීමාවීමට ඉඩ නොදී, වර්තමානය වන විට පෙරදිග සහ අපරදිග සියලු ආගම් අතර ප්‍රමුඛස්ථානයට පත්කර වූයේ, සීලව්‍රතාදී ගුණධර්මයන්ගෙන් සහ ශාස්ත්‍රාධ්‍යනයෙහි අතිදක්‍ෂ වූ ගෞරවනීය මහා සංඝරත්නය විසිනි.කළ්‍යාණ මිත්‍ර සම්පත්තිය, සීලවන්ත, ගුණසම්පන්න, විනයධර, ධර්මධර භික්‍ෂූන් වහන්සේලාගේ ඇසුර, පණ්ඩිත ප්‍රඥාවන්තයින්ගේ ඇසුර පුද්ගල ජීවිත පුබුදුවාලීම සඳහා ඉතා වටිනා කරුණු බව, බුදුරජාණන් වහන්සේ විසින් වදාළහ.බුදුරජාණන් වහන්සේ ලොවට දේශනා කළ ඒ උත්තම ධර්මය අනුගමනය කරමින්, ඒ උතුම් මාර්ගයේ ගමන් කරමින්, අතිගෞරවනීය මහානායක මාහිමිපාණන් වහන්සේ ද, පුද්ගලයාගේ සාමිස සහ නිරාමිස සැපත සාදාදීම උදෙසා ඇප කැප වූ උතුම් බුද්ධ පුත්‍රයාණන් වහන්සේ නමකි.ඤාණිස්සර මහානායක මාහිමිපාණන් වහන්සේගේ පුළුල් නැණ නුවණ ද, ධර්ම ශාස්ත්‍රාදියේ පැතිරුණු ඥාන මාර්ග ද, ස්වකීය ඇදුරු පරපුරේ හිමිකම් ද සමඟින්, සුවිශේෂී පෙර පින් මහිමය සහ සුදුසුකම නිසා සමස්ත අමරපුර මහා සංඝ සභාවේ උත්තරීතර මහානායක පදවිය වැනි ශ්‍රේෂ්ඨ තනතුරක් ලැබීමට තරම් උන්වහන්සේ භාග්‍යවන්ත වී ඇත.උතුම් පරාර්ථ චර්යාවේ යෙදෙමින්, අපිස් දිවියේ නිරානන්දය අත්පත් කර ගනිමින්, පෘථග්ජන මිනිසා මානුෂීය බවින් ගුණෝපලක්‍ෂිත කිරීමෙහි ලා පුරෝගාමී මෙහෙවරක් ඉටු කරමින් තම දිවියේ 98 වෙනි වියට පා තබන අතිගෞරවාර්හ දවුල්දෙන ශ්‍රී ඤාණිස්සරාභිධාන මහානායක මහා ස්වාමින්ද්‍රයාණන් වහන්සේට මේ සුවිශේෂී මොහොතේ ශුභාශිංසන පිරිනැමීමට හැකිවීම බෞද්ධයකු වශයෙන් මා ලද භාග්‍යයක් කොට සලකමි.රටත්, ජාතියත්, ප්‍රෞඪ සංස්කෘතියත් ආරක්‍ෂා කරමින්, අදටත් ක්‍රියාශීලීව, අනලස්ව, අප්‍රතිහත ධෛර්යයෙන් යුතුව සම්බුද්ධ ශාසනය සහ ස්ව නිකාය වෙනුවෙන් සිය යුතුකම් නොපිරිහෙලා ඉටුකරන, අතිගෞරවාර්හ දවුල්දෙන ශ්‍රී ඤාණිස්සරාභිධාන මහානායක මහා ස්වාමින්ද්‍රයාණන් වහන්සේට ගිහි පැවැදි සහයෝගය, වගකීම්, ගෞරව නම්බුනාම නොඅඩුව ලබමින්, තෙරුවන් සරණින්, සියලු සම්‍යයක් දෘෂ්ටික දෙවි දේවතාවුන් වහන්සේලාගේ රැකවරණින්, නිදුක් නීරෝගීව, චිරාත් කාලයක් ශ්‍රී සම්බුද්ධ ශාසනය ඒකාලෝක කිරීමට අවශ්‍ය කායික හා මානසික ශක්තිය ලැබේවා...! යි මෙත් සිත් පෙරටුව ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n1212313</link>
    <topic>ජනපති හමුවේ ජනදුක නිවේ</topic>
    <author>ධනුෂ්ක ‍ගොඩකුඹුර</author>
    <content>අයහපත් කාලගුණ තත්ත්වය හේතුවෙන් පීඩාවට පත් මාතලේ දිස්ත්‍රික් ජනතාවගේ සුවදුක් සොයා බැලීම සඳහා ජනාධිපති මහින්ද රාජපක්ෂ මහතා පෙරේදා (29) එහි සංචාරයක නිරත විය.පසුගිය දිනවල ඇති වූ ගංවතුර සහ නායයාම්වලින් විපතට පත් මාතලේ සහ රත්තොට ප්‍රදේශවල ජනතාවගේ සුවදුක් සොයා බැලීම ජනාධිපතිවරයාගේ මෙම සංචාරයේ අරමුණ විය.මාතලේ, රත්තොට ප්‍රදේශයේ හානියට පත් නිවාසලාභීන්ට මූල්‍යාධාර ලබා දීම සංකේතවත් කරමින් ආපදාවට පත් පවුල් 120කට මුදල් අත්තිකාරම් ලබාදීමේ අවස්ථාවට එක් වූ ජනාධිපතිවරයා අසරණ වූ ජනතාවට වියළි සලාක බෙදාදිමට ද සහභාගී විණි. මාතලේ දිස්ත්‍රික්කයේ නාය යෑම්වලට ලක් වූ ප්‍රදේශවල තිබුණු නිවාස ආරක්ෂිත ප්‍රදේශවල ඉදිකිරීමට පියවර ගන්නා ලෙස ජනාධිපතිතුමා මාතලේ දිස්ත්‍රික් ලේකම්වරියට උපදෙස් දුන්නේය.සිය නිරීක්ෂණ චාරිකාව අතරතුර හමුවන මහජනතාව සමඟ සුහදව කතාබහක නියැලෙන්නටත් ජනාධිපතිවරයා අමතක කළේ නැත. මඩවල උල්පත, ආඳාවල මාර්ගයේ අඹන් ගඟ හරහා ඉදිකර තිබෙන රත්ගම්මන පාලම නිරීක්ෂණයට ද ජනාධිපතිවරයා එක්විය. අඹන් ගඟ පිටාර ගැලීම නිසා රත්ගම්මන පාලමේ ඉවුරු දෙපස විනාශ වී තිබුණු අතර ජනතාවගේ සහ යුද හමුදාවේ දායකත්වයෙන් මේ වන විට එම ඉවුරු ප්‍රතිසංස්කරණය කිරීම ආරම්භ කර ඇත. ඇමැති මහින්ද අමරවීර, නියෝජ්‍ය ඇමැතිවරුන් වන නන්දිමිත්‍ර ඒකනායක, රෝහණ දිසානායක, පාර්ලිමේන්තු මන්ත්‍රීවරුන් වන ලක්ෂ්මන් වසන්ත පෙරේරා, ලොහාන් රත්වත්තේ, මධ්‍යම පළාත් ආණ්ඩුකාර ටිකිරි කොබ්බෑකඩුව මහත්වරු ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n1212314</link>
    <topic>බිලියනයක් වංචා කළ සක්විති හිරේබිලියන 26ක් වංචා කළ ගෝල්ඩන් කී ලොක්කෝ නිදහසේ</topic>
    <author/>
    <content>බිලියන එකක මුදලක් වංචා කළ සක්විති රණසිංහ අද සිරදඬුවම් විඳින නමුදු බිලියන 26කට අධික දැවැන්ත මුදලක් වංචා කළ ලලිත් කොතලාවල ප්‍රමුඛ ගෝල්ඩන් කී අධ්‍යක්‍ෂ මණ්ඩලය නිදහසේ සුඛෝපභෝගී ජීවිතයක් ගතකරන්නේ කුමන නීතියක් යටතේ සමාව ලැබීමෙන් දැයි අගතියටපත් ගෝල්ඩන් කී තැන්පත්කරුවෝ ප්‍රශ්න කරති.මෙම තත්ත්වය තුළ ගෝල්ඩන් කී වංචාව සොයාබැලීම සඳහා ජනාධිපති විශේෂ විමර්ශන කොමිෂන් සභාවක් පත්කරන ලෙස ද අගතියටපත් තැන්පත්කරුවෝ ජනාධිපති මහින්ද රාජපක්‍ෂ මහතාගෙන් ඉල්ලා සිටිති.තුන්මසක් ඇතුළත මෙම විමර්ශන කටයුතු අවසන් කිරීමටත්, එමඟින් සෙලින්කෝ සමූහයට අයත් ආයතන හා වත්කම් රජයට පවරා ගන්නා ලෙසත් ඔවුහු විශේෂ කොමිෂන් සභාව හරහා බලාපොරොත්තු වෙති.දැනටමත් මේ සම්බන්ධයෙන් ජනාධිපති නීති අංශයේ නිලධාරීන් සමඟ සාකච්ඡා පවත්වා ඇති අතර, ඉදිරි දින කීපයේ ලිඛිත ඉල්ලීමක් මඟින් ජනාධිපතිතුමා හමුවීමට එම සංගමය බලාපොරොත්තුවෙන් සිටී.සෙලින්කෝ සමූහ ව්‍යාපාරය හරහා තැන්පත්කරුවන්ගේ රුපියල් බිලියන 26 1/2ක මුදලක් විසිරී ගොස් අති බවට තොරතුරු හෙළිවී ඇති බවත්, මෙය තනි පුද්ගලයකුට වියදම් කළ නොහැකි අතිවිශාල මුදලක් බවත් එම සංගමය වැඩිදුරටත් පෙන්වා දෙයි.එබැවින් මේසා විශාල මුදලක් තැන්පත්කර හෝ විදේශ රටකට යවා හෝ ඇතැයි විශ්වාස කරන බවද ඔවුහු සඳහන් කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n1212315</link>
    <topic>භාරතය හැඬ වූ වෛද්‍ය සිසුවියමිහි මව තුළ සැතපේ</topic>
    <author/>
    <content>නව දිල්ලි නුවර බස්රථයක දී අමානුෂික අතවරයකට ලක්වීමෙන් අනතුරුව සිංගප්පූරුවේ ප්‍රතිකාර ලබමින් සිටිය දී මියගිය ඉන්දීය වෛද්‍ය ශිෂ්‍යාවගේ අවසන් කටයුතු නවදිල්ලි නුවර දී ඊයේ (30) සිදු කෙරිණි.අතවරයට ලක්වීමෙන් අනතුරුව ඉන්දීය වෛද්‍ය ශිෂ්‍යාව වැඩිදුර ප්‍රතිකාර සඳහා සිංගප්පූරුවේ රෝහලක් වෙත රැගෙන ගිය අතර එහිදී ඇය මිය ගියාය.අනතුරුව සිංගප්පූරුවේ විශේෂ ගුවන් යානයකින් ඉන්දියාවේ නව දිල්ලි නුවර ඉන්දිරා ගාන්ධි ගුවන් තොටුපළ වෙත රැගෙන ආ අතර එහිදී ඉන්දීය අගමැති ආචාර්ය මන් මෝහන් සිං සහ ඉන්දීය කොංග්‍රස් පක්ෂ නායිකා සෝනියා ගාන්ධි විසින් දේහය පිළිගනු ලැබූ බව වාර්තා වෙයි. මියගිය වෛද්‍ය ශිෂ්‍යාවගේ දේහය නිවෙස වෙත රැගෙන යාමෙන් අනතුරුව ආගමික වතාවත් ඉටුකර ඇති අතර එයින් පසුව දේහය පිළිබඳ අවසන් කටයුතු නවදිල්ලි නුවරදී සිදු කෙරී තිබේ. ලිංගික අපරාධයකට ලක් වූවන්ගේ තොරතුරු හෙළි නොකිරීමේ ප්‍රතිපත්තිය මත මෙම වෛද්‍ය ශිෂ්‍යාවගේ හෝ ඇයගේ පවුලේ තොරතුරු හෙළි කර නොමැති බවද ඉන්දීය මාධ්‍ය වාර්තා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n1212316</link>
    <topic>කළුබෝවිල රෝහලේ එන්නත් කුප්පියක වීදුරු කැබැල්ලක්</topic>
    <author>අනුර ප්‍රේමලාල්</author>
    <content>කළුබෝවිල ශික්ෂණ රෝහලේදී රෝගියෙකුට ප්‍රතිජීවක එන්නතක් ලබාදීමට සූදානම් වෙද්දී එම එන්නත් කුප්පියේ තිබී වීදුරු කැබැල්ලක් හමුවී තිබේ.මේ සිදුවීම ඉකුත් 28 දින සිදුවී තිබේ. ඒ අවස්ථාවේ සිටි වෛද්‍යවරු හා හෙදියන් රෝහල් අධ්‍යක්‍ෂකවරයාට මේ පිළිබඳ පැමිණිලි කර තිබේ.මේ සම්බන්ධයෙන් දිනමිණ වෙත අදහස් දැක්වූ රජයේ හෙද නිලධාරීන්ගේ සංගමයේ සභාපති සමන් රත්නපි‍්‍රය මහතා මේ සිද්ධියෙන් අනතුරුව ඒ වර්ගයේ එන්නත් සියල්ල ඖෂධ ගබඩාවෙන් ඉවත් කිරීමට රෝහල් අධ්‍යක්‍ෂක කටයුතු කර ඇතැයි පැවසීය.කළුබෝවිල රෝහලේ වාට්ටු අංක - 06 හි තිබී මෙම එන්නත හමුවී තිබෙන අතර (CLOXACILLIN) JA - 6125018.MFC - 09 - එහි ලේබලයේ මෙම විස්තර සඳහන්ව තිබේ. මෙය කල් ඉකුත්වන දිනය ලෙස 2014 අගෝස්තු මස ලෙසද ලේබලයේ සඳහන් වේ. මෙම එන්නතේ මිල රුපියල් හතළිහකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n1212317</link>
    <topic>මාතලේට කොළ වැස්සක්</topic>
    <author> උකුවෙල සංචාරක ප්‍රියන්ත සුමනසේන</author>
    <content>මාතලේ ඕවිලිකන්ද ප්‍රදේශයට ඊයේ 29 දින කොළපාට වැස්සක් ඇතිවූ බව ප්‍රදේශවාසීන් පවසයි.ඊයේ (29) පෙරවරු 7.45ට හා පෙරදින සවස 3.30ට පමණ කොළපාට වැස්ස නිවාස ගණනාවකට පතිතව ඇත. නිවෙස් හිමියන් හදිසියේ වර්ෂාව ඇතිවූ නිසා විපරම් කළවිට දක්නට ලැබී ඇත්තේ වහලින් වැටෙන වතුර කොළපාට බවයි.ඕවිල්ල පදිංචි එච්. එම්. විමලසිරි බණ්ඩාර මහතා අදහස් පලකරමින් කියාසිටියේ, උදේ 7.45 විතර වැස්සක් ඇතිවුණා. අපි ඒ සමඟම වතුර අතට අරන් බලනවිට ඒ වැසි වතුර කොළපාට හුරුවට තිබුණා.පසුව භාජනවලට එකතු කරලා බලනවිට තද කොළ පැහැයෙන් තිබුණා. වහලයේ තැනින් තැන තද කොළ පැහැති පැල්ලම් තිබුණා. මීට පෙර කහපාට, රතුපාට වැහි වැහැලා තියෙනවා. මේවගේ දෙයක් පළමු වතාවට අහල තිබුණේ. කනදරාදිවුල් වැවටත් කොළ වැසි මැදවච්චිය පොලිස් වසමේ හොරොව්පොතාන මාර්ගයේ කනදරාදිවුල් වැව ප්‍රදේශයට ලා කොළ පැහැති වර්ෂාවක් පතිතවූ බව එම ප්‍රදේශයේ පදිංචිකරුවකු වන පී. ආර්. එස්. රණතුංග මහතා පැවසීය. ඉකුත් (28) වනදා සවස 2 – 2.20 අතර කාලය තුළදී විනාඩි පහක පමණ කාලයක් මෙම වර්ෂාව ඇදහැළුණු බවත්, ජලය එක්රැස්කිරීම සඳහා තබා තිබූ බේසමකට මෙම ජලය පිරී තිබුණු බව මැදවච්චිය කනදරා මැදවච්චිය, මැදවච්චිය පදිංචි පී. ආර්. එස්. රණතුංග මහතා පැවසුවේය. ප්‍රදේශයටම එම වැස්ස ඇදහැලෙන්නට ඇති බවත්, බේසම් තබා තිබූ නිසා ජලය රැස්කර ගැනීමට හැකිවූ බවත් ඔහු පැවැසූ අතර පරීක්‍ෂණ කටයුතුවලට ලබාදීමට ජලය රැස්කර තිබෙන බවත් ඔහු වැඩිදුරටත් පැවැසීය.මේ අතර මැදවච්චිය ප්‍රාදේශීය ලේකම් කොට්ඨාසයේ ප්‍රදේශ කිහිපයකට ඊයේ (30) පෙරවරුවේ “කොළ පාට” වැසි පතිතවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n1212318</link>
    <topic>වියරු වූ කාලගුණය යහපත් අතට</topic>
    <author>මහින්ද අලුත්ගෙදර, රක්ෂණ ශ්‍රියන්ත</author>
    <content>රටපුරා විවිධ ප්‍රදේශයන්හි පැවැති අයහපත් කාලගුණික තත්ත්වය යහපත් අතරට හැරෙමින් තිබෙන බව ආපදා කළමනාකරණ මධ්‍යස්ථානය පවසයි‍.ප්‍රදේශ කිහිපයක තත්ත්වය යහපත් අතට හැරීම හේතුවෙන් අවතැන් කඳවුරු වල සිටි විශාල පිරිසක් තම නිවෙසකරා ගමන් කරමින් සිටින බවද පස්කඳු කඩා වැටීම් හේතුවෙන් වසා දැමුණු මාර්ග රැසක් යථා තත්ත්වයට පත්කර තිබෙන බවද ආපදා කළමනාකරණ මධ්‍යස්ථානයේ සහකාර අධ්‍යක්ෂ ලාල් සරත් කුමාර මහතා දිනමිණ ට පැවසීය.ඒ අනුව මේ වනවිට අවතැන් කඳවුරු 242 ක් රටපුරා විවිධ ස්ථානයන්හි ස්ථාපිත කර තිබෙන අතර පවුල් 11,302 ක්ට අයත් 39,191 ක් දෙනෙකු එහි රැඳී සිටින බව සඳහන් කළ ඒ මහතා මේ දක්වා කාලය තුළ ආපදා තත්ත්වය හේතුවෙන් පුද්ගලයන් 40 දෙනෙකු මියගොස් 07 දෙනෙකු අතුරුදන් වූ බවද තවත් පුද්ගලයන් 20 දෙනෙකු තුවාල ලැබූ බවද සඳහන් කළේය.ජල ගැලීම් සහ නායයාම් හේතුවෙන් නිවාස 4,191 ක් සම්පූර්ණයෙන්ම විනාශයට පත්ව තිබෙන අතර අර්ධ හානි වූ නිවාස සංඛ්‍යාව 21,705 ක් බවද මේ නිවාස ඉදිකිරීම සහ ප්‍රතිසංස්කරණය කිරීම වෙනුවෙන් රජය මඟින් ආධාර ලබාදෙන බවද හෙතෙම සඳහන් කළේය. ගාල්ල, මාතලේ, නුවරඑළිය, මහනුවර, පොළොන්නරුව, අනුරාධපුර, මොණරාගල, මඩකලපුව, අම්පාර, ත්‍රීකුණාමලය, කුරුණෑගල ඇතුළු දිස්ත්‍රික්ක කිහිපයක ප්‍රදේශ රැසකට අධික වැසි තත්ත්වය හේතුවෙන් ජල ගැලීම් හටගත් අතර එහි ප්‍රතිඵලයක් වශයෙන් පවුල් 101,204 කට අයත් පුද්ගලයෝ 401,988 දෙනෙකු විපතට පත්වූ බවද ආපදා කළමනාකරණ මධ්‍යස්ථානයේ සහකාර අධ්‍යක්ෂවරයා පැවසීය.ඊට අතරමව අධික වැසි තත්ත්වය හේතුවෙන් කලාවැව, රාජාංගනය හා මින්නේරිය වැව්වල වාන් දොරටු විවෘත කර තිබෙන බව සඳහන් කළ ඒ මහතා පස් කඳු හා ගස් කඩා වැටීම හේතුවෙන් ප්‍රදේශ කිහිපයක මාර්ග අවහිර වූ බවද මේ වනවිට මාර්ග රැසක් යථා තත්ත්වයට පත්කර තිබෙන බවද පැවසීය. නුවරඑළිය - වැලිමඩ, ත්‍රිකුණාමලය - මඩකලපුව, පුත්තලම - වෙරුගල්කුලම, යාපනය - වවුනියාව, පොළොන්නරුව - මඩකළපුව, සෝමාවතිය - සුංගාවිල මාර්ගයන්ට පස් කඳු කඩාවැටීම සහ ජලයෙන් යටවීම හේතුවෙන් තාවකාලිකව වසා දැමීමට පියවර ගත් බවද සහකාර අධ්‍යක්ෂවරයා ප්‍රකාශ කළේය. දැදුරු ඔය, පොළොන්නරුව පරාක්‍රම සමූද්‍රය, අනුරාධපුර රාජාංගනය වැව, උඩවලව ජලාශය සහ කන්තලේ ජලාශයේ ජල මට්ටම ඉහළයාම හේතුවෙන් වාන් දොරටු විවෘතකළ බවද ඒ ආශ්‍රිත ප්‍රදේශයන්හි ජනතාව ඒ සම්බන්ධයෙන් විශේෂ අවධානය යොමුකළ යුතු බවද ආපදා කළමනාකරණ මධ්‍යස්ථානයේ සහකාර අධ්‍යක්ෂවරයා ප්‍රකාශ කරයි.මේ අතර ඒ මහතා සඳහන් කළේ අයහපත් කාලගුණික තත්ත්වය හේතුවෙන් විපතට පත් ජනතාවට සහන සැලසීමේ කටයුතු ඉදිරියටත් ක්‍රියාත්මක කිරීමට ආපදා කළමනාකරණ මධ්‍යස්ථානය පියවර ගෙන ඇති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n1212319</link>
    <topic>ප්‍රවීණ ක්‍රිකට් විස්තර විචාරක ටෝනි ග්‍රෙග් මියයයි</topic>
    <author>ප්‍රින්ස් ගුණසේකර</author>
    <content>පෙනහලු පිළිකා රෝගී තත්ත්වයකට එරෙහිව සටන් වදිමින් සිටි ප්‍රවීණ ක්‍රිකට් විස්තර ප්‍රකාශක හා හිටපු එංගලන්ත ක්‍රිකට් නායක ටෝනි ග්‍රෙග් හදිසි හෘදයාබාධයකින් මිය ගියේය.සිඩ්නි නුවර සාන්ත වින්සන්ට් රෝහලේ දී පෙරේදා පෙරවරුවේ මියගිය ග්‍රෙග් මහතා මියයනවිට 66වැනි වියෙහි පසුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n12123110</link>
    <topic>ජනාධිපතිතුමා පෞද්ගලික අවශ්‍යතා පිරිමසාගන්න අධිකරණය පාවිච්චිකරන්නේ නැහැ</topic>
    <author>විජිත සල්ගාදු අකුරැස්ස මධ්‍යම විශේෂ</author>
    <content>අවුරුදු 30ක් මුළුල්ලේ අපේ රටේ පැවැති කුරිරු යුද්ධය මහින්ද රාජපක්ෂ ජනාධිපතිතුමාගේ නායකත්වයෙන් අවසන් කර එල්ටීටීඊ ය පරාජය කළා. ඔවුන් 2009 මැයි 18 වෙනිදා සම්පූර්ණයෙන්ම ගිලුනා. යුද්ධයේ අවසන් සතිය ගැන කියමින්, මහින්ද රාජපක්ෂ ජනාධිපතිතුමා විශ්‍රාම ගියත්, ජාත්‍යන්තර අධිකරණයට එතුමාව ගෙන යායුතු යැයි එරික් සෝල්හයිම් කියනවා. එල්ටීටීඊ ය මනෝ මූලිකව තවමත් ලෝකයේ ජීවත්වෙනවා පමණක් නොවෙයි ඔවුන්ව ජීවත් කරවනවා.එම මුදල් තවමත් ක්‍රියාත්මක වෙන අතර, රට ඇතුලේ ව්‍යාකූල තත්වයක් නිර්මාණය කිරීමට විවිධ බලවේගයන් මාන බලමින් සිටිනවා යැයි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා අකුරැස්සේදී පැවසීය.ඇමැති වරයා මේ බව සඳහන් කළේ, දකුණු පළාත් සභාවේ සභානායක මනෝජ් සිරිසේන මහතාගේ පළාත් සභා අරමුදල් යොදවමින් අකුරැස්ස දිසා රෝහලෙහි නවීකරණය කරන ලද ළදරු ඒකකය හා හදිසි ප්‍රතිකාර ඒකකය විවෘත කිරීමෙන් අනතුරුව පැවැති උත්සව සභාව අමතමිනි.තවදුරටත් අදහස් පළකළ අමාත්‍යවරයා මෙසේද කීය. 2010 දී ජනාධිපතිවරණය පැවැති අවස්ථාවේදී, මහින්ද රාජපක්ෂ ආණ්ඩුව ඉවරයි කීවා. ජනාධිපති පරාදයි කීවා. විවිධ බලවේග එකතුවෙලා රජය පරාද කරවීමට රට ආපස්සට හැරවීමට කටයුතු යෙදුවා. සරත් ෆොන්සේකාගේ පිටුපසින් හිටගෙන ඩොලර් කෝටි ගණන් වියදම් කළා.විවිධාකාර උප්පරවැට්ටි යෙදුවා. නමුත්, එතුමාගේ පිටුපසින් හිටගෙන සිටිය කිසිවෙකුත් අද එතුමා සමඟ නැහැ. දුරකථන ඇමතුමක් හෝ දෙන්න කෙනෙක් නැහැ.අඩුම ගණනේ නාමයෝජනා අත්සන් කරපු අයවත් අද ඔහුත් සමඟ නැහැ. එදා රජය බිම දමන්නට බැරිවූ බලවේග අද දෝෂාභියෝගය පදනම් කරගෙන තවත් ආකාරයකට රට ව්‍යාකූල තත්වයකට ඇද දමන්නට උත්සාහ ගනිමින් සිටිනවා. දෝෂාභියෝගය ගෙනාවේ, ජේ.ආර් ආණ්ඩුව විසින් සම්පාදනය කරන ලද 1978 ආණ්ඩුක්‍රම ව්‍යවස්ථාවේ අංක 107 ආ වගන්තිය යටතේයි.මේ වගන්තිය යටතේ යූඑන්පී ආණ්ඩුව විසින් එදා ශ්‍රේෂ්ඨාධිකරණ විනිසුරුවන් හතර දෙනෙකුව දඩයම් කළා. අද ඒවා කිසිකෙනෙකුට මතක නැහැ. මේ දෝෂාභියෝගය මහින්ද රාජපක්ෂ ජනාධිපතිතුමා අලුතින් ගෙනා නීතියක් හැටියට හඳුන්වන්න ඇතැම් බලවේග උත්සාහ ගන්නවා.එය සම්පූර්ණයෙන්ම අසත්‍යයක් බව මම ප්‍රකාශ කර සිටිනවා. ජනාධිපතිතුමා අවුරුදු 30 කටත් වැඩි කාලයක් මුළුල්ලේ, පළපුරුදු, අත්දැකීම් බහුල නීතීඥයෙක් විධියට අගවිනිසුරු පාවිච්චි කරල තමන්ගේ උවමනාකම් ඉටුකරගන්න හෝ, අධිකරණය හෑල්ලුවට ලක්කරන්නට කිසිදුඅවශ්‍යතාවයක් එතුමාට නැහැ. දෝෂාභියෝගය පිළිබඳව අනුගමනය කළ ක්‍රියාමාර්ගය වැරදි නම්, විවේචනය කරන්න. ක්‍රමවේදය වැරදිසහගත නම් ඒ පිළිබඳ සාකච්ඡා කරන්න කියල මාධ්‍යයෙන් ඉල්ලා සිටිනවා යැයි ප්‍රකාශ කළේය.දකුණු පළාත් ප්‍රධාන අමාත්‍ය ෂාන් විජේලාල් ද සිල්වා මහතා අදහස් දක්වමින්, 2013 වසරේදී අකුරැස්ස දිසා රෝහල පළාත් සභාව මගින් සංවර්ධනය කිරීමට පියවර ගෙන ඇති බව පැවසීය.දකුණු පළාත් හිටපු ප්‍රධාන අමාත්‍ය හා අකුරැස්ස ශ්‍රීලංකා නිදහස් පක්ෂ ප්‍රධාන සංවිධායක එච්.ජී. සිරිසේන මහතා අදහස් දක්වමින්, අකුරැස්ස දිසා රෝහල මූලික රෝහලක් විධියට උසස් කරන ලෙසත්, තමන් ප්‍රධාන අමාත්‍යවරයාව සිටියදී මෙම රෝහලෙහි තිබූ අඩුපාඩුකම් රාශියක් සකස් කර දුන් බවත් තවත් අඩුපාඩුකම් දැනට ඇති බැවින්, රජයේ මැදිහත්වීම හා පළාත් සභාවේ මැදිහත්වීම ලබාදෙන ලෙස අමාත්‍යවරුන්ගෙන් ඉල්ලා සිටියේය.දකුණු පළාත් සභාවේ සභානායක ම‍නෝජ් සිරිසේන මහතා විසින් පිළිගැනීමේ කථාව පැවැත්වූ අතර, අකුරැස්ස දිසා රෝහලෙහි ප්‍රධාන වෛද්‍ය නිලධාරී විමල් විදානපතිරණ යන මහතාද උත්සව සභාව ඇමතීය.අකුරැස්ස ප්‍රාදේශීය සභාවේ සභාපති ඉන්දු ජයවීර, අතුරලිය ප්‍රාදේශීය සභාවේ සභාපති නිහාල් සිල්වා, ඉසුරුමල් පල්ලියගුරු, උපුල් හේමකුමාර , තුෂාරි පොල්ගම්පොල යන ප්‍රාදේශීය සභා මන්ත්‍රීවරු ඇතුළු විශාල පිරිසක්‍ මෙම අවස්ථාවට සහභාගීව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n12123111</link>
    <topic>ලක්ෂ 5ක කප්පම් ඉල්ලූ දෙදෙනාට වැඩ වරදී</topic>
    <author>නුවන් කොඩිකාර සහ පණ්ඩුක සමරසේකර</author>
    <content>සිය බිරිඳ ඝාතනය කරන බවට තර්ජනය කර විශ්‍රාමික බැංකු කළමනාකරුවකුගෙන් රුපියල් ලක්ෂ 05ක කප්පම් ලබා ගැනීමට තැත්කළ පුද්ගලයින් දෙදෙනෙකු මාතරදී අත්අඩංගුවට ගෙන තිබේ.ඌරුගමුව, දික්වැල්ල ප්‍රදේශයේ විශ්‍රාමික බැංකු කළමනාකරුවකුට දුරකථන මාර්ගයෙන් තර්ජනය කර කප්පම් ගැනීමට තැත් කර ඇති බව පොලිසිය පවසයි.මේ පිළිබදව අධිකරණ නියෝග මත දුරකථන විශ්ලේෂණ වාර්තා ලබා ගනිමින් සැකපිට පුද්ගලයින් දෙදෙනෙකු මාතර කොට්ඨාශ අපරාධ විමර්ශන අංශය මගින් අත්අඩංගුවට ගත් බව පොලිස් මාධ්‍ය ප්‍රකාශක කාර්යාංශය සඳහන් කරයි.සැකකරුවන් මහේස්ත්‍රාත්වරයා හමුවට ඊයේ (30) ඉදිරිපත් කර ඇති අතර වැඩිදුර පරික්ෂණ මාතර පොලිසිය මගින් සිදුකරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=n12123112</link>
    <topic>දිළිඳුකම පිටුදැකීමේ ව්‍යාපාරය සාර්ථක අදියරක</topic>
    <author>අසේල කුරුළුවංශ</author>
    <content>වසර 2015 වනවිට මෙරට දරිද්‍රතාවයෙන් පෙළෙන සංඛ්‍යාව 26% සිට 13% දක්වා අඩුකිරීමේ ඉලක්කගත වැඩපිළිවෙළක් ඔස්සේ රජය ක්‍රියාත්මක කල වැඩසටහන මගින් වසර 2011 වන විට සුවිශාල ප්‍රගතියක් අත්පත් කැර ගැනීමට හැකිවූ බවත් එය මේ වනවිට 8.9%ක් තරම් වූ අගයක් වෙත ගෙනඒමට රජය සමත්ව සිටින බවත් ශ්‍රී ලංකා සමෘද්ධි අධිකාරියේ අධ්‍යක්‍ෂ ආචාර්ය විජිත නානායක්කාර මහතා පවසයි.එක්සත් ජාතීන්ගේ සංවිධානය මගින් ලබාදුන් ඉලක්කද අභිබවමින් රජය රට සංවර්ධනය කරා මෙහෙයවමින් සිටින බවද ඒ මහතා කීය.දිවි නැඟුම පනත පිළිබඳ මහනුවර දිස්ත්‍රික් මාධ්‍යවේදීන් දැනුවත් කිරීම සඳහා ආර්ථික සංවර්ධන අමාත්‍යාංශයේ මෙහෙයවීමෙන් මහනුවර දිස්ත්‍රික් ලේකම් කාර්යාල ශ්‍රවණාගාරයේ පැවති සම්මන්ත්‍රණයකදී විජිත නානායක්කාර මහතා මේ බව පැවසුවේය.දිවි නැඟුම පනත තරම් උණුසුම් ලෙස දේශපාලනික වශයෙන් සාකච්ඡාවට බඳුන්වූ පනතක් මෑත ඉතිහාසයේ නොවූ බවත් එම සාකච්ඡා හා විවේචන කළ බොහෝ පිරිස් පනතේ අන්තර්ගතය පිළිබඳව නිසි අවබෝධයකින් තොරව සිටීම ඒ පිළිබඳ වැරදි අවබෝධයක් ජනතාව තුළට ගිය බවත් ඒ මහතා අවධාරණය කළේය.දිළිඳු කණ්ඩායම් දරිද්‍රතා රේඛාවෙන් ඉහළ මට්ටමට ගිය පමණින් ඔවුන් ආර්ථික අතින් ශක්තිමත් ද කියන ප්‍රශ්නය පැන නඟින බවත් දිළිදුකම පිටුදැකීමේ එක් ව්‍යාපාරයක් වන සමෘද්ධියට එහා ගිය ජනතාව සවිබල ගැන්වීමේ යෝධ වැඩසටහනක් දිවි නැඟුම වැඩපිළිවෙළ තුළ අන්තර්ගත බවත් පැවසූ ඒ මහතා මෙරට දිළිඳු ජනතාව උපයෝගි කැර ගනිමින් කෝටි ගණන් ඩොලර් උපයන ඇතැම් රාජ්‍ය නොවන සංවිධාන මෙම පනතට එරෙහිව ක්‍රියාත්මකවූ බවත් කීය.මෙම අවස්ථාවට මහනුවර දිස්ත්‍රික් සමෘද්ධි සංවර්ධන නිලධාරී කේ. ජී. ඩබ්ලිව්. කුමාරසිංහ, සමෘද්ධි කළමනාකරු කේ. වී. නිමල් කුමාර, සමෘද්ධි බැංකු නිලධාරී සංගමයේ සභාපති ජේ. බී. අබේසිංහ යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=r1212311</link>
    <topic>කුරුණෑගලපාර ‘වන්වේ’ කරන්නනගර සැලසුමක් ඕනෑ</topic>
    <author>වයඹ පළාත් සංචාරක - සේන ඉදිරිසිංහ</author>
    <content>රථවාහන තදබදය මගහැරවීමට කුරුණෑගල නගරයේ ප්‍රධාන මාර්ග ඇතුළු මාර්ග රැසක් එක්පසෙකට පමණක් ධාවනය කරවීමේ වැඩපිළිවෙළ පිළිබඳව දිනමිණට අදහස් දැක්වූ කුරුණෑගල බෞද්ධාලෝක පිරිවෙනේ පරිවේනාධිපති කුරුණෑගල දිස්ත්‍රික් ශශ්‍රී ලංකා නිදහස් පක්‍ෂ භික්‍ෂු පෙරමුණේ ලේකම් ගල්නෑවේ ධම්මරතන හිමියන් පැවැසුවේ නගරයේ මාර්ග ‘වන්වේ’ කරනවානම් නගර සැලැස්මක් ඇති කළ යුතු බවයි.විකල්ප මාර්ග තිබියදී ඒවා සංවර්ධනය නොකර ප්‍රධාන මාර්ග පමණක් ‘වන්වේ’ කිරීමෙන් ජනතාව දැඩි අපහසුතාවකට පත්වන බවයි.නගරයේ ප්‍රධාන පාසල් රාජ්‍ය හා පෞද්ගලික ආයතන අතර ගුවන් පාලම් ඉදිකර නොමැති නිසා ඒවා ඉදිකළ යුතු බවත් නගරයේ ත්‍රි රෝද රථ සැලැස්මකට අනුව ස්ථානගතවී නැති බවත් පැවැසූ උන්වහන්සේ පාසල් දරුවන් ප්‍රවාහනය කරනු ලබන වෑන් රථ ගාල් කිරීමට විධිමත් වැඩ පිළිවෙළක් අවශ්‍ය බවත් සඳහන් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=r1212312</link>
    <topic>රුපියල් මිලියන 20,000ක වියදමින්ජා ඇළ - ඒකලට මලාපවහන පද්ධතියක්</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>ජා-ඇළ - ඒකල සනීපාරක්ෂක හා මලාපවහන ව්‍යාපෘතියක් ඉදිකර ජනතා අයිතියට පැවරීමට ලැබීම සතුටට කරුණක් බව ආර්ථික සංවර්ධන ඇමැති බැසිල් රාජපක්ෂ මහතා පැවසීය.ඒ මහතා මෙසේද පැවසීය.මෙම කර්මාන්ත අපද්‍රව්‍ය පිරීසිදු කරන වැඩපිළිවෙළ මේ ප්‍රදේශයට බෙහෙවින්ම ප්‍රයෝජනවත් වෙනවා. ගම්පහ දිස්ත්‍රික්කයේ අපේ බහුතර ජනගහනයක් වෙසෙන මීගමුව - දඬුගම – ජා-ඇළ ප්‍රදේශවල පහත්බිම් නිසා පොඩි වැස්සක් වැස්සත් ගංවතුර ගලනවා. නමුත් එය දැන් වෙනස් වෙලා. ඊට සමාජ සේවා ඇමැති ෆීලික්ස් පෙරේරා මහතා, වෛද්‍ය සුදර්ශනී ඇතුළු සියලු දෙනාගෙන් ලැබුණු සහාය මං අගය කරනවා. එදා සුළු වැස්සකටත් යටවුණු ගම්පහ දිස්ත්‍රික්කයෙ ඇළවේලි පිරිසිදු කිරීම නිසා ඕනෑම වැස්සකට ඔරොත්තු දෙන තත්ත්වයක් උදාවෙලා තියෙනවා.සමාජ සේවා අැමැති ෆීලික්ස් පෙරේරා මහතා කථා කරමින් මෙසේ පැවසීය.අද අපට විශේෂ දිනයක්. ඒ මන්ද කාලාන්තරයක් තිස්සේ මේ ප්‍රදේශයේ කර්මාන්ත ශාලාවලින් බැහැර වුණ අපවිත්‍ර ජලය නිසා බොහෝදෙනා ලෙඩවෙලා තියෙනවා. ඉතින් තවදුරටත් ඒ අපද්‍රව්‍ය පොළොවට යන්න දෙන්න බැහැ.ඒකල කියන්නෙ කුරුඳු බහුල එදා ඉතාමත් සුන්දර පරිසරයක්. නමුත් කර්මාන්තශාලා බිහිවීමත් සමඟ පරිසරය අපිරිසිදු වුණා. සේවකයෝ ලෙඩ වුණා. නමුත් අද ස්විඩීන් ආධාර යටතේ බිහිවුණු මෙම සනීපාරක්ෂක හා මලාපවහන ව්‍යාපෘතියට මිලියන 15,000ක් විතර වැය වෙද්දී රජයෙනුත් මිලියන 5,000ක් පමණ වැයවෙලා තිබෙනවා.අද අපේ රටේ සුන්දර පරිසරය නරඹන්න දස ලක්ෂයකට අධික සංචාරක පිරිස් පැමිණිලා රට දියුණුව කරා යනවා.අපද්‍රව්‍ය කළමනාකරණය කළ ජලජ සම්පත් අැමැති දිනේෂ් ගුණවර්ධන මහතා මේ කළා වූ උතුම් කර්තවයට තුති පිදිය යුතුයි.ගම්පහ දිස්ත්‍රික් පාර්ලිමේන්තු මන්ත්‍රීනි වෛද්‍ය විශේෂඥ සුදර්ශනී ප්‍රනාන්දු පුල්ලේ මහත්මිය ද කතා කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=r1212313</link>
    <topic>මාවනැල්ල-රඹුක්කන අතරලංගම බස් ධාවනය දුර්වලයි</topic>
    <author>සබරගමුව සංචාරකගාමිණී ජයන්ත</author>
    <content>මාවනැල්ල රඹුක්කන මාර්ගයේ ශ්‍රී ලංගම බස් ධාවන කටයුතු දුර්වල තත්ත්වයකට පත්ව තිබේ.පෙරවරු හතත් අටත් කාලය ඇතුළත පෞද්ගලික බස් රථ ධාවනය කිරීම හේතුවෙන් දුම්රිය වාර ප්‍රවේශ පත් ලබාගත් කාර්යාල සේවකයන්ට තම රාජකාරියට වෙලාවට පැමිණීමට නොහැකි වී ඇති බව කියති.රඹුක්කන මාවනැල්ල මාර්ගයේ මාවනැල්ල ශ්‍රී ලංගම ඩිපෝවෙන් හා රඹුක්කන ශ්‍රී ලංගම ඩිපෝවෙන් බස් රථ ධාවනය කිරීම කාල සටහන් අනුව සිදු නොවේ.දිනකට ධාවනය කරන්නේ එකම බස් රථයකි. එහෙත් නියමිත පරිදි ධාවනය නොවන බව ජනතාව කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=r1212314</link>
    <topic>කසුන් චාමරට ස්වයංක්‍රීයරෝද පුටුවක් පරිත්‍යාග කරයි</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>දැනට ශ්‍රී ජයවර්ධනපුර විශ්වවිද්‍යාලයේ වානිජ විද්‍යා කළමනාකරණ උපාධිය සඳහා ඉගෙනුම ලබන කසුන් චාමර ශිෂ්‍යයාට එදිනෙදා කටයුතු පහසුවෙන් කරගෙන යාම සඳහා ස්වයංක්‍රීය රෝද පුටුවක් පසුගියදා ප්‍රදානය කෙරිණි.උපතින්ම විශේෂිත දරුවෙක් ලෙස මාතර තෙලිජ්ජවිල දී උපන් කසුන් චාමර ශිෂ්‍යා ඇගේ මෑණියන් විසින් පාසල් යවා උසස් පෙළ දක්වාම ඉගෙනීමට ඔහු පසුපසින්ම සිටි නිසා උසස් පෙළින් ද සමත් විය.කොරියාවේ උසස් අධ්‍යාපනය හදාරන රම්මලේ සුධම්ම හිමියන් කසුන් චාමරගේ අප්‍රතිහත උත්සාහයට අතදීමක් වශයෙන් කොරියාවේ සිටින ශ්‍රී ලාංකික තරුණයින් කිහිප දෙනෙකුගේ ද ආධාර ඇතිව මෙම ස්වයංක්‍රීය රෝද පුටුව ලබාගෙන ලංකාවට පැමිණියහ.කසුන් චාමර දැනට පදිංචි වී සිටින ගංගොඩවිල ඊ. එච්. පෙරේරා මාවතේ නිවසට පැමිණි සුධම්ම හිමියෝ, තම ගුරු හිමියන් වන පිරිපන පුරාණ විහාරාධිපති හෝමාගම සීලවංශ හිමියෝද ශ්‍රී ජයවර්ධනපුර විශ්වවිද්‍යාලයේ කථිකාචාර්ය මැදගොඩ අභයතිස්ස හිමියෝද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=r1212315</link>
    <topic>අපිරිසුදු ලෙසආහාර විකුණූහෝටල් හිමිකරුට දඩ</topic>
    <author>හල්තොට සමූහ විනීතා මානෙල් ගමගේ</author>
    <content>මැස්සන්ට හා දුහුවිල්ලට විවෘත වන පරිදි ආහාර පාන අලෙවිය සඳහා ප්‍රදර්ශනය කිරීමේ වරදට බණ්ඩාරගම සංචාරක මහේස්ත්‍රාත් උසාවියට ඉදිරිපත් කරන ලද හෝටල් හිමියෙකුට රුපියල් හත්දාස් පන්සියයක දඩ මුදලක් ගෙවන ලෙස හොරණ මහේස්ත්‍රාත් මහින්ද රණසිංහ මහතා නියම කළේය.මෙසේ දඩ නියම වූයේ බණ්ඩාරගම - පානදුර පාරේ හෝටල් හිමිකරුවකුටය.බණ්ඩාරගම මහජන සෞඛ්‍ය පරීක්ෂක ඩී. අමරවංශ මහතා විසින් මෙම වැටලීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=s1212311</link>
    <topic>ශ්‍රී ලංකාවට ආදරය කළ සහෘද ක්‍රිකට් විචාරකයා සමු ගනී</topic>
    <author/>
    <content>ශ්‍රී ලංකාවට සැමවිටම ආදරය කළ ප්‍රවීණ ක්‍රිකට් විස්තර ප්‍රකාශක ටෝනි ග්‍රෙග් පෙරේදා සිඩ්නි නුවරදී අභාවප්‍රාප්ත වීමේ පුවත සැලවීමෙන් අති වි‍ශාල පිරිසක් කම්පාවට පත්ව සිටී.පෙනහලු පිළිකාවට වෛද්‍ය ප්‍රතිකාර ගනිමින් සිටියදී ඇතිවු හෘදයාබාධයකින් ඒ මහතා මියයනවිට 66වැනි වියෙහි පසුවිය.ටෝනි ග්‍රෙග් ගිලන් රථයකින් සිඩ්නිහි සාන්ත වින්සන්ට් රෝහලට ඇතුළත් කරද්දීම ඉතා බරපතල තත්ත්වයක සිටි බව රෝහල් ප්‍රකාශක ඩේවිඩ් ෆැක්ඩර් මහතා මාධ්‍ය වෙත ප්‍රකාශ කළේය.“අපේ රෝහල් කාර්ය මණ්ඩලය ටෝනි ග්‍රෙග් මහතාගේ ජීවිතය රැකගන්න වි‍ශාල වෙහෙසක් දැරුවා. හදිසි ප්‍රතිකාර කාර්ය මණ්ඩලයේ උත්සහය සාර්ථක වුණේ නෑ. ඔහු මිය ගියා” ෆෑක්ටර් මහතා පැවැසීය.ඒ සමගම බිරිඳ විවියන් ග්‍රෙග් මාධ්‍ය නිවේදනයක් මගින් ප්‍රකාශ කළේ තම සැමියාවන ටෝනි ග්‍රෙග් ගේ අභාවයෙන් තමා ඇතුළු පවුල ශෝකයට පත්වු බවයි.ටෝනි ග්‍රෙග්ට තිස්නම හැවිරිදි සෑම් (දුව) තිස්හත් හැවිරිදි මාර්ක් (පුතා) දෙ‍ලොස් හැවිරිදි බියු (දුව) හා දස හැවිරිදි ටොම් (පුතා) සිටිති. බව අනුතුන් හැවිරිදි ජොයිස් මහත්මිය දකුණු අප්‍රිකාවේ ජීවත්ව සිටී.ශ්‍රී ලංකාවේ ක්‍රිකට් ක්‍රීඩකයන්ට ආදරණීය නම් පටබදිමින් අපුර්වත්වයක් හා නැවුම් බවක් ගොඩනැගූ ටෝනි ග්‍රෙග් අසනීප වී සිටියදී විවිධ ආගමික වතාවත් සංවිධානය කළ පිරිස් සුවය ප්‍රාර්ථනා කළහ. ඒ බව සැලවී ඔහු ශ්‍රී ලංකාවේ ජනතාවට අසනීප වී සිටියදීම කෘතවේදීත්වය පළ කිරීමට අමතක නොකළේය.ශ්‍රී ලංකාවේදී නිමාවට පත්වු විස්සයි-20 ලෝක කුසලාන ක්‍රිකට් තරගාවලිය ටෝනි ග්‍රෙග් විස්තර ප්‍රකාශකයෙකු ලෙස සහභාගීවු අවසන් කාලවකවානුව විය.එම තරගාවලිය නිමාවී ඔස්ට්‍රේලියාවට ගිය ටෝනි ග්‍රෙග් ‍රෝගී තත්ත්වයක් මත රෝහල්ගත කෙරුණු අතර එහිදී පිළිකා රෝගය පිළිබඳ කරුණු අනාවරණය විය. ඔහු එහිදී පැවැසුවේ තම බිරිය අ සමග එක්වී පිළිකා රෝගයට එරෙහිව සටන් කර ජයගන්නා බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=s1212312</link>
    <topic>ටෝනි කළ සේවයසදා සිහිපත් වෙනවා</topic>
    <author>සටහන - ප්‍රින්ස් ගුණසේකර</author>
    <content>අන්තර් ජාතික ක්‍රිකට් ක්ෂේත්‍රයේ ශ්‍රී ලංකාවේ විශාලතම ආධාරකරුවා ලෙස ටෝනි ග්‍රෙග් කෘතවේදීව සිහිපත් කරන බව ක්‍රීඩා ඇමැති මහින්දානන්ද අලුත්ගම‍ගේ මහතා පවසයි.“ශ්‍රී ලංකාවේ ප්‍රතිරූපය ගොඩනගන්න ඔහු ගරු සේවයක් කළා. ශ්‍රී ලංකාවේ සංචාරක තානාපතිවරයෙක් වු ටෝනි අපේ රට ගැන විදේශිකයන්ට නිවැරදි අවබෝධයක් ලබා දුන්නා. අපේ සංස්කෘතියට ආදරය කළ ටෝනි ග්‍රෙග් මේ කාලයේ සිටි දක්ෂතම විස්තර ප්‍රකාශකයා ලෙස කාගේත් පිළිගැනීමයි. ඔහුගේ හදිසි වියෝව ක්‍රීඩාවට මහත් පාඩුවක්” අලුත්ගමගේ මහතා පැවැසීය. “ත්‍රස්තවාදීන්ගේ ක්‍රියා නිසා බොහෝ අය ශ්‍රී ලංකාවේ ක්‍රීඩා කරන්න බියවු යුගයක ටෝනි ග්‍රෙග් අන්තර් ජාතික ප්‍රජාවට කිව්වා ශ්‍රී ලංකාවේ ක්‍රීඩා කරන්න පුළුවන් බව. අපේ රටේ සෑම තැනකම සංචාරය කරල ඒක ජාත්‍යන්තරයට වර්ණනා කරපු ටෝනි ශ්‍රී ලංකාවට ගොඩක් ආදරය කළා. වෙන කවුරුත් ලංකාව ගැන කතා කළේ නෑ ටෝනි තරම්. ඔහු ගොඩක්ම ආසා වුණේ අපි ක්‍රීඩා කළ විලාශයට. අපේ පුංචි රටට ආදරය කළ ටෝනි ග්‍රෙග් අපට ශක්තියක් වුණා. ඔහු කරපු සේවය ශ්‍රී ලංකිකයෝ හැටියට කවදාවත්ම අමතක වෙන්නේ නෑ. ටෝනිගේ නම හැමදාම අපේ මතකයේ තියේවි.” පාර්ලිමේන්තු මන්ත්‍රී සනත් ජයසූරිය මහතා පැවැසීය.  ටෝනි ග්‍රෙග් ශ්‍රී ලංකාවේ පදිංචිවීමට අදහසින් සිටි බව ලෝක කුසලානය දිනූ ශ්‍රී ලංකා ක්‍රිකට් නායක පාර්ලිමේන්තු මන්ත්‍රී අර්ජුන රණතුංග මහතා පවසයි.එම අදහස දිගින් දිගටම මතු කළ නිසා ටෝනි සමග නිවාස දෙක තුනක්ම බලන්න ගිය බවද රණතුංග මහතා දිනමිණට පැවැසීය.“ඔහු අපේ අයගේ සිනහවට ආසා කළා.අපේ ජනතාව ඉතාම කාරුණික කෘතවේදී පිරිසක් ලෙසයි ඔහු කල්පනා කළේ.අපේ ඉතිහාසය සංස්කෘතිය ගැන ඔහු ඉගෙන ගත්තා.ටෝනිගේ සාක්කුවේ පුංචි පොතක් තිබුණා නිතරම‍.ඔහු අප සමග කථා කරද්දී ශ්‍රී ලංකාව ගැන ඉගෙන ගන්නා කරුණු ඒ පොතේ සටහන් කර ගෙන පසුදා විස්තර ප්‍රචාරයේදී ලෝකයටම කියනවා.ඒ වගේම ක්‍රිකට් පිලට එන ඉංග්‍රීසි දැණුම අඩු ළමයින්ට තරගය ඉවර වෙලා අහන ප්‍රශ්න කළින්ම කියා දීලා උත්තරයත් කියා දීලා යනවා.”“මුත්තයියා මුරලිදරන් පන්දුව දමා ගසන බවට මතහේදාත්මක කතාවක් ඉදිරිපත් වෙද්දී ටෝනි ශ්‍රී ලංකාවට විශාල සහයෝගයක් ලබා දුන්නා. අප වෙනුවෙන් කතා කළා. මුරලිව විස්තර ප්‍රචාරක කුටියට අරන් ගිහින් විද්‍යාත්මක සාක්ෂි සමග අත නැමෙන හැටි පන්දු යවන අයුරු ඔහු වැඩසටහනකින් පෙන්වා නිවැරදි භාවය තහවුරු කළා.ලෝක කුසලානය ශ්‍රී ලංකාව දිනා ගන්නා බව පළමුවෙන්ම කිවේ ටෝනි ග්‍රෙග්. ඔහුගේ වියෝව ක්‍රීඩාවට වු වි‍ශාල හානියක්” රණතුංග මහතා පැවැසීය.“ටෝනි ග්‍රෙග් නැති ක්‍රිකට් විස්තර ප්‍රචාරකයන්ගේ කුටිය හැම්ලට් කුමරු නැති හැම්ලට් නාට්‍ය වගෙයි. ලොව බිහිවු අති විශිෂ්ටතම ක්‍රීඩකයෙක් වුනත් ඔහු වඩාත් ප්‍රචලිත වුණේ විස්තර ප්‍රකාශකයෙකු ලෙසයි. ඔහුට අපුරු ලගන්නා සුළු කටහඩක් තිබුණා.ඔහු මගේ සුහද මිතුරෙක්. මගේ ජීවිතයේ ලද ඉහළම ගෞරවය ලැබුණේ ‍ටෝනි ග්‍රෙග් මගේ බ්‍රැඩ්මන් යුගය කෘතියට පෙරවදනක් සැපයීමෙන්. ශ්‍රී ලංකාවට ආදරය කළ සුහද මිතුරාට සුබ රාත්‍රියක් ප්‍රාර්ථනා කරනවා” ප්‍රවීණ විස්තර ප්‍රකාශක ප්‍රේමසර ඈපාසිංහ මහතා පැවැසීය.  ශ්‍රී ලංකා ක්‍රිකට් සාර්ථකත්වයේ කොටස්කරුවෙකු ලෙස ටෝනි ග්‍රෙග් මහතා හැදින්විය හැකි බව හිටපු ක්‍රිකට් සභාපති පාර්ලිමේන්තු මන්ත්‍රී තිලංග සුමතිපාල මහතා පැවැසීය. “එක්තරා කාලයක අපේ ක්‍රිකට් ක්‍රීඩාවට එංගලන්තය, ඔස්ට්‍රේලියාව වගේ රටවලින් වි‍ශාල බලපෑම් ආවා. අප නැගී එද්දී කකුලෙන් ඇද්දා‍.ටෝනි ග්‍රෙග් අපට ඒ වෙලාවේදී අවංක මිතුරෙක් වුණා. දුකේදී සැපේදී එක හා සමාන ලෙන්ගතුකමක් දැක්වුවා. මුරලිදරන් නීති විරෝධී පන්දු යවන්නෙකු ලෙස හංවඩු ගසද්දී ටෝනි අපට උදව් කළ හැටි අදටත් මතකයි. මේ අභාවය පාඩුවක්” සුමතිපාල මහතා පැවැසීය. “මට ලිට්ල් කලු කියලා නමක් දැම්මේ ටෝනි ග්‍රෙග්. එයා හරි ආසයි මායි සනතුයි බැට් කරන කොට. සනත්ට මාස්ටර් බ්ලාස්ටර්, අර්ජුනට කැප්ටන් කූල් කියාලා නම් දැම්මේ මුලු හදින්ම ශ්‍රී ලංකාවට ආදරය කළ නිසයි.96දී ලෝක කුසලානය දිනන්න කලින් වසරකට පෙර එම අනාවැකිය ටෝනි කිව්වාම අපට විශාල විශ්වාසයක් ගොඩ නැඟුනා. ඔහු හරිම මිත්‍රශීලි මහත්මයෙක්“. රොමේෂ් කළුවිතාරණ මහතා පැවැසීය.  ශ්‍රී ලංකා ක්‍රිකට් ක්‍රීඩකයන් තුළ ආකල්පමය වෙනසක් ඇති කිරීමට සමත්වු ආදරණීය මිතුරෙකු බවට ටෝනි ග්‍රෙග් පත්වු බව ශ්‍රී ලංකාවේ පළමු ටෙස්ට් ආරම්භක පිතිකරු සිදත් වෙත්තමුණි මහතා පවසයි.“අපේ අය කාටවත් දෙවැනි වන්නේ නෑ කියා ක්‍රීඩකයන් තුළ සුබවාදී ආකල්පයක් ගොඩනැගීමට ටෝනි සමත් වුණා. ඒ වගේම ක්‍රිකට් ක්‍රීඩකයන්ට වෘත්තිය මට්ටමේ මුදල් ගලා එන්න ටෝනි ග්‍රෙග් විශාල සේවයක් කළා.” වෙත්තමුණි මහතා පැවැසීය.       .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=s1212313</link>
    <topic>ශ්‍රී ලංකාව එක්දින තරගවලදී සටන්කාමියි</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>ශ්‍රී ලංකා ක්‍රිකට් කණ්ඩායමේ සටන්කාමී ක්‍රීඩාව ඇත්තේ එක්දින තරගවලදී පමණක් බවත් ඔස්ට්‍රේලියාව වෙතින් මෙල්බර්න් ක්‍රිකට් ක්‍රීඩාංගණයේදී ශ්‍රී ලංකාව ලැබූ පරාජය තමා සම්බන්ධ වුණු ඉතාම නරක ටෙස්ට් තරගය බවත් ශ්‍රී ලංකා ක්‍රිකට් කණ්ඩායමේ පුහුණුකරු ග්‍රැහැම් ෆෝඩ් පවසයි.ලබන නව වසරේ තෙවැනි දිනයේ සිඩ්නි ක්‍රිකට් ක්‍රීඩාංගණයේ ඇරැඹෙන තෙවැනි ටෙස්ට් තරගය සඳහා වේග පන්දු යවන ලසිත් මාලිංගගේ සේවය ලබා ගැනීමට ඇත්නම් තමා ඉතාමත් සතුටු වන බවත් එහෙත් මාලිංග දැන් ‘බිග් බෑෂ්’ තරගාවලියට ක්‍රීඩා කරන බැවින් ඔහු තම කණ්ඩායමට අහිමි බවත් ෆෝඩ් කියා සිටී.“මා සම්බන්ධ වුණු ඉතාම නරක ටෙස්ට් ක්‍රිකට් තරගය මෙයයි. දවස් තුනක් ඇතුළත පරාජයකට මා සම්බන්ධ වෙලා ඇති කියලා මා හිතන්නේ නැහැ” ෆෝඩ් කියයි.කුමාර් සංගක්කාර ටෙස්ට් ලකුණු දස දහස සම්පූර්ණ කිරීම හැරුනු විට එම තරගයෙන් ශ්‍රී ලංකා කණ්ඩායම ට ගත හැකි වෙනත් ධනාත්මක දෙයක් නැතැයි ද ෆෝඩ් ප්‍රකාශ කරයි.විශේෂයෙන් පන්දුවට පහර දීමේදී ස්ථිර අරමුණක් නොමැති වීම ශ්‍රී ලංකාව ලත් ඒ නින්දිත පරාජයෙන් ප්‍රදර්ශනය වෙයි. පළමු ඉනිමේ දී ලකුණු 156කට දැවී ගිය ශ්‍රී ලංකාව දෙවැනි ඉනිමේ දී ලකුණු තුනක ට කඩුලු තුනක් ද, ඉන්පසුව ලකුණු 13කට කඩුලු 4ක්ද අහිමි කර ගත්තේය.ශ්‍රී ලංකා කණ්ඩායම තුළ සටන්කාමී බවක් නොතිබීම පිළිබඳව තමා විස්මයට පත්වූ බව ශ්‍රී ලංකා පුහුණුකරු කියා සිටී. “ශ්‍රී ලංකා ක්‍රිකට් ක්‍රීඩකයන් තුළ තිබෙන සටන්කාමීබව ගැන මම නිතරම කතා කර තියෙනවා. ඔවුන්ගේ ඒ සටන්කාමීබවට මා හුරු වී සිටිනවා. නමුත් ඒ සටන්කාමීබව වැඩිපුරු ඇත්තේ එක්දින තරගවල පමණක් බවට දැන් පිළිගන්න වෙලා තියෙනවා” යැයි ශ්‍රී ලංකා ක්‍රිකට් පුහුණුකරු වැඩි දුරටත් පවසා සිටී.මෙල්බර්න් ක්‍රිකට් ක්‍රීඩාංගණයේ අත්විඳි නීරස පරාජය අදින් ගෙවී යන වසරත් සමග අමතක කොට හෙට උදාවන නව වසරේ තරගයට විශ්වාසයකින් යුතුව මුහුණ දීමේ අරමුණින් ශ්‍රී ලංකා කණ්ඩායම අද සිඩ්නි නුවර ට පැමිණෙයි.ජනවාරි මස 3 වැනි දින සිඩ්නි ක්‍රිකට් ක්‍රීඩාංගණයේ ඇරැඹෙන තෙවැනි හා අවසාන ටෙස්ට් තරගයට කුමාර් සංගක්කාර කණ්ඩායමේ නොසිටීම ශ්‍රී ලංකාවට දැරිය නොහැකි පාඩුවකි. ඔස්ට්‍රේලියානු වේග පන්දු යවන්නන්ගේ ප්‍රබල අභියෝගයට සාර්ථකව මුහුණ දුන් එකම පිතිකරුවා ඔහු ය. එහෙත් අවාසනාවකට වමතේ ඇඟිල්ලට සිදුවූ ආබාධයෙන් පසුව ‘සංගා’ මේ සංචාරයේ ඉදිරි තරගවලට සහභාගි වීමට නොහැකි තත්ත්වයක පසුවේ. කෙසේ වෙතත් සංගක්කාර හදිසියේම යළි ශ්‍රී ලංකාව ට නොයවනු ඇත. තවත් ප්‍රතිකාර සඳහා ඔහු තව දුරටත් මෙහි රැඳී සිටී.සංගක්කාර වෙනුවට මෙහි පැමිණෙන ලහිරු තිරිමාන්න හා චානක වෙලගෙදර වෙනුවට කැඳවනු ලබන සුරංග ලක්මාල් ශ්‍රී ලංකා පිල ට නව ජීවයක් එක් කරනු ඇතැයි කාගේත් බලාපොරොත්තුව වී තිබේ. පාදයේ ආබාධයකට ලක්ව සිටින වෙලගෙදර යළි ශ්‍රී ලංකාවට පැමිණෙනු ඇත.තිරිමාන්න හෙට (1) සිඩ්නි නුවරට පැමිණීමට නියමිතය. ලක්මාල් තරගයට පෙර දිනයේ මෙහි පැමිණෙනු ඇතැයි අපේක්ෂා කෙරේ. කෙස් වෙතත්, ලක්මාල් සිඩ්නි තරගයට ක්‍රීඩා නොකිරීමට බොහෝ දුරට ඉඩ තිබේ. මක් නිසාද යත්, වේග පන්දු යවන නුවන් ප්‍රදීප් මේ සංචාරයේ මුල සිටම ශ්‍රී ලංකා කණ්ඩායම සමග මෙහි රැඳී සිටින බැවිනි. තිරිමාන්න ක්‍රීඩා කරනු ඇත්තේ කඩුලු රකින පිතිකරු ප්‍රසන්න ජයවර්ධන ඔහුගේ ආබාධයෙන් සුවය නොලැබුවොත් පමණි. ප්‍රසන්න ක්‍රීඩා නොකළ හොත් දිනේෂ් චන්දිමාල් සිඩ්නි තරගයේ කඩුලු රකින්නා ලෙස ක්‍රීඩා කරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=f1212311</link>
    <topic>අලුත් අවුරුද්දේ ආර්ථික උපාය මාර්ග සූක්ෂම විය යුතුයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>දේශීය සහ අන්තර්ජාතික හේතූන් නිසා 2013 වර්ෂය ලංකාවට අතිශයින් වැදගත් වර්ෂයක්. 2012 වර්ෂය ලෝක ආර්ථිකයේ තීරණාත්මක වර්ෂයක් ලෙස සටහන් වුණා. මොකද , වසර ගණනාවක් තිස්සේ කඩා වැටුණු අමෙරිකා සහ යුරෝපා ආර්ථිකය යළිත් වර්ධනය වන මාවතට අවතීර්ණ වුණේ 2012 දී නිසා, අමෙරිකාවේ ජනාධිපති ධුරයට දෙවන වරටත් ඔබාමා තේරී පත්වුණා. යුරෝපයෙත් නායකයන් වෙනස් වුණා. මේ කවුරුත් 2013 දී ඇතිවන අභියෝගවලට මුහුණදීමට ලෑස්තියි. එතැනදි ඔවුන් ජය ගනීවිද නැද්ද කියන එක 2013 දී තීරණය වෙයි. චීනය සහ ඉන්දියාව ශීඝ්‍ර ආර්ථික වර්ධනයක් සහිතව පෙරට විත් යම් පුසබෑමකට ලක්වුණා. නමුත් මේ රටවල් දෙකේම ආර්ථිකය 2013 දී යළි වර්ධනය වේ යැයි අපේක්ෂා කරන්න පුළුවන්. චීනය අවුරුදු 30ක් තිස්සේ 10% ආර්ථික වර්ධනයක් වාර්තා කළත් පසුගිය වකවානුවේ එය 8%ට බැස්සා. ඉන්දියාවේ එය 6%ට බැස්සා. නමුත් දැන් යළිත් නව පිබිදීමක් ඇතිවී තිබෙනවා. එය ඉබේ ඇතිවන්නක් නොවෙයි. දැඩි ප්‍රතිසංස්කරණ ඔස්සේ ළඟාකරගත් දෙයක්.චීනය වගේම ඉන්දියාව මේ වර්ධනය ළඟාකරගත්තේ තම නිෂ්පාදන භාණ්ඩ බටහිරට විකිණීමෙනුයි. එම භාණ්ඩ විකිණීමේදී තරගකාරිත්වය ඉස්මතුවුණේ අඩු වැටුප් සහිත ශ්‍රමිකයන් නිසා යුරෝපයේ හා අමෙරිකාවෙ ශ්‍රමිකයකුට ගෙවන වැටුපෙන් චීනයේ හා ඉන්දියාවේ ශ්‍රමිකයන් 3,4 දෙනෙකුට වැටුප් ගෙවීමට පුළුවන්. අනාතයේදී ශ්‍රමිකයන්ට වැඩි පඩි දෙන රටවල ආර්ථිකයක් පසුගාමී විය හැකියි. එය අපනයන කර්මාන්ත වලට දැඩිව බලපානවා. ලංකාවේ තේ, ඇඟලුම් තාක්ෂණික ආදී කර්මාන්තවලට මේක අදාළයි. ශ්‍රමිකයන්ට වැඩි වැටුප් ගෙවනවා කියන්නේ භාණ්ඩ විකුණා ගැනීම දුෂ්කර වෙනවා කියන එකයි. මොකද ඒක වෙළෙඳ පොළ තරගකාරිත්වයත් සමඟ, කෙළින්ම සම්බන්ධයි. දැනටමත් අපේ නිෂ්පාදනවල මිල ගණන් බැලුවාම ලෝක වෙළෙඳ පොළත් එක්ක තරග කිරීම දුෂ්කරයි. එතකොට වැටුප් මත යැපීම නිසා, නිෂෂ්පාදන මිල තවත් ඉහළ ගියොත් මේ කර්මාන්ත වැසීමට සිදුවෙනවා.ලංකාවේ ඇඟලුම් වල නිෂ්පාදන තත්ත්වය ඉහළ නිසාත්, නිෂ්පාදන මිල අඩුනිසාත්, ලෝකයම අල්ල ගන්න මේ ක්ෂේත්‍රයේදී හැකිවුණා. චීනයත් සමඟ පවා තරග කරන්න අපට පුළුවන් වුණා. නමුත් අද චීනයේ වැටුප් වැඩිවෙලා. මේ නිසා ඇඟලුම් වැනි කර්මාන්ත චීනයෙන් පිටට යමින් තිබෙනවා. අලුත්ම සංඛ්‍යා ලේඛන අනුව චීනයේ මිලියන 30කට විතර රැකියා අහිමිවීමට මේ තත්ත්වය බලපානවා.අපේ වෘත්තීය සමිති නිසා චීනයෙන් පිටට යන ඔය රැකියා මිලියන 30න් එකක් වත් අපට අල්ලගන්න වෙන්නෙ නෑ. නමුත් බංග්ලාදේශය, තායිලන්තය, පිලිපීනය වගේ රටවල් එය ග්‍රහණය කරගනිමින්, සිටිනවා. වැටුප් වැඩිකිරීම කර්මාන්තයට බලපාන හැටි ඔබට පැහැදිලි ඇති. ලංකාව මේ තරග බිමෙන් ඈත් වුණොත් අපේ ඇඟලුම් කර්මාන්තය කඩා වැටෙනවා. අපේ භූගෝලීය පිහිටීම, පුරවැසියන්ගේ දැනුම සහ තාක්ෂණික හැකියාවන්, ඉදිරියට ගනිමින් ආයෝජන ඇදගන්න නම් වැටුප් වැඩිකිරීමේ ඉල්ලීම් ගැන නොසිට රජයක් වුණත් ඉතා සුපරීක්ෂාව කටයුතු කළ යුතුයි. එහෙම නොවුණොත් ආර්ථිකය කඩාවැටීම නවත්වන්න බෑ. ඒ නිසා අපේ ආර්ථික උපායමාර්ග එන වසරේදී බුද්ධිමත්ව ක්‍රියාත්මක කළ යුතුයි.2012 වසරේදී ස්වභාවික ව්‍යසන නිසා අපේ කෘෂිකර්මාන්තයට ප්‍රශ්න ඇතිවුණා. නමුත් ලබන වර්ෂයේදී නැවතත් අපේ කෘෂි නිෂ්පාදන ඉහළ මටටමකට ළඟාවේ යැයි සිතන්න පුළුවන්. දැනටමත් අපි සහලින් ස්වයංපෝෂිතයි. ඒක ආහාර සුරක්ෂිතතාව සම්බන්ධයෙන් වැදගත්. විශේෂයෙන් උතුර සහ නැෙඟනහිර කෘෂි නිෂ්පාදනවල විශාල වර්ධනයක් තියෙනවා. රටේ අනෙක් පළාත් ද මේ වගේ ආර්ථිකයට බද්ධ විය යුතුයි. දිවි නැඟුම වගේ වැඩපිළිවෙළ ඔස්සේ,මේ පිළිබඳ ප්‍රගතියක් ඇතිවේයැයි කියන්න පුළුවන්. ඇත්තටම, වැටුප් වැඩිකිරීම නෙවෙයි වැටුප් අඩු මට්ටමක තබා ගනිමින් ජීවනවියදම, නැත්නම් උද්දමනයත් අඩුමට්ටමක තබාගැනීම තමයි වඩා බුද්ධිමත්. අපේ අරමුණත් උද්ධමනය අඩු මට්ටමක තබා ගැනීමයි. නමුත් එක් ක්ෂේත්‍රයක් හැසිරවීම දුෂ්කරයි. ඒ තමයි ඛනිජතෙල්. අපට තෙල් නැති නිසා පිටරටින් ගෙන්වන්නට වෙනවා. ඉදිරි වර්ෂයට අදාළව ගත්තොත් මේ වනවිට හොඳින් වර්ෂාව ලැබී ජලාශ පිරී ඇති නිසා ජලවිදුලි ධාරිතාව උපරිමයෙන් ක්‍රියාත්මක කිරීමට හැකිවෙයි. ඒක වාසිදායක තත්ත්වයක්, මොකද, එමඟින් විදුලිය නිෂ්පාදනය සඳහා තෙල් යොදාගැනීම අඩුකර ගැනීමට පුළුවන් වෙනවා. ඒක ආර්ථිකයට ශක්තියක්. හැබැයි, ස්වභාවධර්මය අපට ලබාදුන් මේ අවස්ථාව අපතේ නොහැරීමට නම් බලශක්ති ක්ෂේත්‍රයට සම්බන්ධ ආයතන වල අකාර්යක්ෂමතාව, නාස්තිය වගේ දේවල් තුරන් කළ යුතුයි. මගේ අදහස නම් මේ ආයතන 2013 දී ප්‍රතිව්‍යුහගත කළ යුතු බවයි.ලංකාවේ නිෂ්පාදන ක්ෂේත්‍රය මීට වඩා බොහෝ දියුණු කරන්න පුළුවන්. වී නිෂ්පාදනයත් තවත් වැඩිකළ හැකියි. සීනි, පලතුරු ආදී නිෂ්පාදන ඉහළ දැමිය යුතුයි. වැවිලි ආර්ථිකය හා සම්බන්ධ තේ, රබර්, පොල්, නිෂ්පාදනත් වැඩිකළ යුතුයි. මේ කෂේත්‍ර මන්දගාමී නොවී ඉදිරියට යාමට නම් 2013 දීත් සැලසුම්සහගත ලෙස එම නිෂ්පාදන වැඩපිළිවෙළ පෙරට ගතයුතුයි. දිවි නැගුම වැනි වැඩසටහන් මඟින් අපේක්ෂා කරන්නෙත් ග්‍රාමීය කෘෂි නිෂ්පාදන ඉහළ මට්ටමකට ගනිමින් එහි වාසිය ග්‍රාමීය දිළිඳු ජනතාවට ලබාදීමයි.මේ ගැන රජයට අවබෝධයක් තියෙනවා. මං දකින විදිහට මේ සල්ලි ජනතාවට යන්න කලින් දේශපාලනඥයෝ රාජ්‍ය නිලධාරීන් , මැරයන් වගේ අතරමැදියන් හරහා යනවා. මේ අතරමැදියා ජනතාවට රජය දෙන දේවල්, සහනාධාර ඒ අයුරින්ම ඔවුන්ට ලැබීම වළක්වනවා. මේක රජයට විශාල අභියෝගයක්. කලට වේලාවට සහන, මුදල් ආදිය ලැබෙන්නෙ නෑ කියන චෝදනාව එන්නෙ ඔය අතරමැදියන්ගෙ ක්‍රියා කලාපය නිසා මිසක් රජය මේවාට මුදල් වෙන් නොකරන නිසා නෙවෙයි. ඒ නිසා පරිපාලන අඩු - පාඩු පවා අපි 2013 දී විසඳාගතයුතුයි. හැමදාමත් පරිපාලන ප්‍රතිසංස්කරණ ගැන කතා කළාට මේක ක්‍රියාත්මක කරන්න බැරිනම් තේරුමක් නෑ.අසල්වැසි ඉන්දියාව ගත්තොත් රජය ජනතාවට දෙන දේවල් නිසියාකාර බිම්මට්ටමට ළඟා නොවීමේ ප්‍රශ්නය අපට වඩා ඔවුන්ට තිබුණා. ඉන්දියාව කළේ “ආධාර” කියලා, අලුත් ව්‍යාපෘතියක් දියත් කිරීම, එහිදී වුණේ මේ ආධාර සෘජුවම ජනතාවගේ බැංකු ගිණුම්වලට යොමුකිරීමයි. එමඟින් අතරමැදියන් සිදුකරන දූෂණ, අක්‍රමිකතා අවම කර ගන්න පුළුවන් වෙනවා. එහිදී හැම පුරවැසියකුටම වගේ මුදල් ප්‍රමාණයක් ලැබුණා. ඉන්දියාවේ ග්‍රාමීය වශයෙන් විශාල විපර්යාසයක් ඇතිවීමට මේ වෙනස බලපෑවා. තවතමත් අපේ රටේ ගම්බද සහන ක්‍රම බොහෝ දුරට නොන්ඩි ගසමින් යන්නෙ. අපි මේ වගේ ආදර්ශයන් අවධානයට ගත යුතුයි. දිවි නැඟුම වගේ වැඩසටහන් මේ කාරණය තේරුම්ගෙන ඇති බව පෙනීම හොඳ ප්‍රවණතාවක්.කර්මාන්ත හා සේවා අංශ මීටත් වඩා කාර්යක්ෂම කළ යුතුයි. මගේ නම් අදහස මේ අංශ දෙකම පුද්ගලික අංශයට හිමිවිය යුතු බව. රජයකට මේවා ක්‍රියාත්මක කළ නොහැකි බව අද ලෝකයම පිළිගත් සංකල්පයක්. රජය කියන්නේ දේශපාලනඥයන් සහ රාජ්‍ය සේවකයන්, ඔවුන්ට වෙළෙඳාම ගැන හැකියාවක් ඇතැයි කියල සිතන්න අමාරුයි. ඒ නිසා මේ රජයේ පාලනය යටතේම තිබුණොත් වෙළෙඳ පොළ ආර්ථිකය යටතේ ඉදිරියට යාම අපහසුයි. රජය මේ හැමදේටම මැදිහත්වීම අවශ්‍ය නැති බවයි මගෙ නම් අදහස. ආර්ථිකය කියන්නේ ඩැනී නම් රජය සහායට ඩැනීගේ භූමිකාව ඉටුකළ යුතුයි. අපි අධ්‍යාපන ක්ෂේත්‍රය ගත්තොත් අපේ සමාජය තුළ මේක හරියට කාල බෝම්බයක් වගේ. දවසින් දවස මේක පුපුරන දිනය ළං වෙනවා. මොකද , පාසලේ උගන්වන දේවල් සහ රැකියාවල කරන්න තියෙන දේ අතර කිසි සම්බන්ධයක් නෑ. මොන්ටිසෝරියෙ ඉඳන් විශ්වවිද්‍යාලය දක්වාම උගන්වන දේවලින් ළමයින්ට නිසි පලක් නෑ. අන්තිමේදී වෙන්නෙ රැකියා නෑ. මොකද රැකියාවලට අවශ්‍ය සුදුසුකම් නෑ.අද තාක්ෂණික විද්‍යාල සහ ආයතනවලින් පිටවෙන කාටත් රැකියා සහතිකයි. හැබැයි විශ්වවිද්‍යාලයෙන් පිටවුණාම රැකියා නෑ. එහෙම වෙලා මේ සංඛ්‍යාව වැඩි වුණාම කරන්නේ ආණ්ඩුවේ ඔළුවට පිස්තෝලෙ එල්ල කරන එකයි. රජයේ රැකියා දෙන්න කියල බලකරනවා. 2013 දී අධ්‍යාපන ප්‍රතිසංස්කරණ සිදුවිය යුතුමයි. විද්‍යාව, ගණිතය, විදේශ භාෂා ආදී විෂයයන් ගැන වඩාත් උනන්දුවිය යුතුයි.විශාල අධ්‍යාපන ෆැක්ටරිවලින් එළියට එන නිෂ්පාදනවලට මාකට් එකක් නෑ කියන්නෙ වෙළෙඳාම් කරන්න බැරි භාණ්ඩ නිෂ්පාදනය කරනවා වගේ වැඩක්. අපි මේ ප්‍රශ්නයට නියම පිළිතුරක් සෙව්වොත්, ලංකාවේ විශාල ආර්ථික ප්‍රගමනයක් ඇතිකරගත හැකියි. එවිට රට සුබ අනාගතයක් කරා මෙහෙයවිය හැකිබව මට විශ්වාසයෙන් කියන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>31</day>
    </date>
    <link>http://www.dinamina.lk/2012/12/31/_art.asp?fn=f1212312</link>
    <topic>අලුත්බව ඇතිකර ගතයුත්තේ මිනිස් සිත තුළයි</topic>
    <author>සංවාද සටහන චතුරිකා ගමගේ</author>
    <content>වසර දහ අටක පමණ කාලයක් අමරිකාවේ ධර්ම ප්‍රචාරක කටයුතුවල නිරතවන කහඳ අමරබුද්ධි නාහිමියෝ ශාසනික හා සමාජීය වශයෙන් ඉමහත් සේවයක් කරන යතිවරයෙකි. කැලිෆෝනියා ප්‍රාන්තයේ ප්‍රධාන සංඝනායක ලෙස ද බුද්ධි විහාරයේ විහාරාධිපති ලෙසද කටයුතු කරන උන්වහන්සේ නව වසර එළඹීමේ දී අප පොදුවේ කල්පනා කළ යුතු කරුණු කීපයක් හා ලෝක විනාශය ප්‍රචාරය සම්බන්ධයෙන් දිනමිණ සමඟ කළ සාකච්ඡවකි මේ.පසුගිය 21 වෙනිදා ලෝක විනාශය සිදුවනු ඇති බවට බොහෝ අය අනාවැකි පළ කළා. නමුත් තවමත් විනාශ නොවූ ලෝකයක සිටයි අප මේ සාකච්ඡාව පවත්වන්නේ. එකී ලෝක විනාශය තවත් කී කාලයකට නම් කල් ගොස් තිබෙනවා ද?අසවල් දිනක ලෝක විනාශය වෙනවා කියා කියන්න පුළුවන් දැනුමක් මට නැහැ. ඒ මට අනාගතය දකින්න බැරි නිසයි. නමුත් විශ්වයේ සෑම දෙයක්ම අනිත්‍ය නිසා විනාශ ස්වභාවයෙන් යුතු නිසා අප ජීවත්වන පෘථිවිය ද කවදා හෝ විනාශ වේවි. එය ස්ථිරවම සිදුවෙන්න ඕන දෙයක්.පසුගිය 21 වෙනිදා සිදුවේවි කියා බොහෝ දෙනකු බලාපොරොත්තු වූ ලෝක විනාශය ගැන නම් මා කොහෙත්ම විශ්වාස කළේ නැහැ. බොහෝ අ‍ෙමරිකානුවන් හා ශ්‍රී ලාංකිකයන් ද මේ ලෝක විනාශය ගැන මගේ මතය ද විමසුවා. එසේ ඇසූ හැම දෙනාටම මා කීවේ බුදුරජාණන් වහන්සේගේ දේශනාවට අනුව උන්වහන්සේගේ බුද්ධ ශාසනය මේ ලෝකයෙහි අවුරුදු 5000ක් කල් පැවතිය යුතුයි. දැනට ඉන් ගෙවී ඇත්තේ වසර 2600ක් පමණයි. තවත් වසර 2400ක් ඉදිරියට ශාසනය අඛණ්ඩව පැවතිය යුතුයි. ලෝක විනාශයක් සිදුවෙනවා නම් එය සිදුවිය හැක්කේ තවත් වසර 2400කට පසුව විය යුතු බවයිි. බොහෝ දෙනෙක් මා හා එකඟ වූ බවක් පෙනුණා.ඉතිහාසයේ ස්වභාවික ව්‍යසනයන් සිදුවීම අහම්බෙන් සිදුවූවක්. අද වනවිට එය නිරතුරුවම සිදුවීමට බලපෑ හේතු කවරේද?ප්‍රධාන හේතුව මිනිසාගේ පහත් සිතිවිලි ලෝභය මුල්කරගත්, තරහව මුල්කරගත් මුලාවූ සිතිවිලි. මෙවන් අගතිගාමී අදහස් හා පහත් ගති පැවතුම් ස්වභාව ධර්මයට ඉතා කෲර ලෙස බලපානවා. මිනිසාගේ හිත තරම් ප්‍රබල දෙයක් තවත් නැහැ. වැරදි ලෙස පිහිටුවා ගත් සිත තමන්ට මෙන්ම ස්වභාව ධර්මයට ද මහා හානියක් කරනවා.ඒ එක්කම ස්වභාව ධර්මයට අයත් භූමිය, ජලය, වනාන්තර, සතුන් පවා කිසිදු වග විභාගයකින් තොරව ආත්මාර්ථකාමී ලෙස පරිහරණය කිරීමත්, විනාශ කිරීමත්, ස්වභාව ධර්මයට ආදරය නොකිරීමත්, ස්වභාවික ව්‍යසනයන් වැඩිවීමට තවත් හේතුවක්. නමුත් මෙම විපත් පෘථිවියේ විවිධ ප්‍රදේශවලට සිදුවන්නක් මිස මුළු ලෝකයටම එකවර සිදුවන මහා විපතක් නොවන බවද කිව යුතුය.2013 නව වසරේ දී අලුත් බවක් ඇතිවීම සඳහා අපගේ අවධානයට ලක්විය යුතු කරණු මොනවාද?නව බව හෝ පැරණි බව තිබෙන්නේ අංක වල නොවෙයි. අලුත් බවක් ඇති කරගත යුත්තේ අපේම සිත්වලයි. අලුත් නිවැරිදි සිතිවිලි ඇතිකර ගැනීමට අවුරුද්දක් එළඹෙන තුරුම බලන් ඉන්නට අවශ්‍ය නැහැ. ඒක වසරේ ඕනම දවසක ඕනම වෙලාවක කරන්න පුළුවන්. නමුත් සමහරුන්ට මේ දිනය කඩඉමක් කරගන්න ලේසියි.දස දම්ම සූත්‍රයේ ‘කථං භූතස්ස මේ රත්තිං දිවා වීථි පතන්තීති” කියා පදයක් තියෙනවා. එයින් කියන්නේ භික්ෂුව විසින් “මාගේ දිවා කාලය හා රාත්‍රී කාලය කෙසේ ගෙවී ගියේද” කියා මෙනෙහි කළ යුතුය යන්නයි. මෙය දිනපතාම නවක භික්ෂුවක් විසින් මෙනෙහි කොට තමන් අතින් එදින සිදුවූ වැරදි අඩුපාඩු සකස් කර ගත යුතුයි.අවුරුද්දක් එළඹෙන විටත් මෙය කරන්න පුළුවන්. පහුගිය වසරේ මගේ රැකියාව කිරීමේ දී මට වැරදුණු තැන් මොනවා ද? මට අපහාස විඳීමට පාඩු සිදුවීමට හේතු වූ කරුණු මොනවාද? දෙමව්පියන්ට, දූ දරුවන්ට, මගෙන් ඉටුවිය යුතු යුතුකම් හරිහැටි ඉටුවුනාද? මගේ ආගමට, රටට, දැයට, විය යුතු සේවය යම් තරමකට හරි සිදුවුනාද? එසේ නොවුනේ නම් ඒ කුමන හේතු නිසාද? යනාදී වශයෙන් මතක් කර ගනිමින් පසුගිය වසරේ සිදුවුණු අඩුපාඩු සකස් කර ගන්නට නව වසරක ආරම්භය ඉතා හොඳයි.අද සමාජයේ අපට බොහෝවිට පෙනෙන්නේ මිනිසුන් තමන් ගැන හොයනවාට වඩා අනුන්ගේ වැරදි සොයන්න උනන්දු වෙන බවයි. සමාජය ගැන රට ගැන ලෝකය ගැන කතා කරමින් විවේචනය කරමින් ඉන්නවට වඩා ස්වයං විවේචනයේ යෙදීම උතුම් බවයි බුදුරජාණන් වහන්සේ දේශනා කළේ. සමාජය විවේචනය කර කර ඉන්න කාලයෙන් බිඳක් ඇත්තටම තමන්ගේ අඩුපාඩු ගැන හිතල ඒවා සකස්කරගන්න ඕන කියල හැමෝම හිතනවා නම් ඉබේම ඔබත් හැදෙයි. සමාජයත් හැදෙයි. රටත් ආධ්‍යාත්මික වශයෙන් දියුණුවේවි.එදා මේ රට හැඳින්වූයේ ධර්ම ද්වීපයක් කියායි. නමුත් අද මේ රටේ සිදුවෙන අපරාධ දිහා බැලුවාම මේ රට ධර්ම ද්වීපයක් කියා කිව හැකි ද?ඉස්සර අපේ රට ධර්ම ද්වීපයක් කියා තිබුණත් ඉස්සරත් රටේ නොයෙක් තැන්වල අපරාධ සිදුවුණා. ඒවා බොහොමයක් මාධ්‍යයට ආවේ නැති නිසා මිනිසුන් දැනුවත් වුණේ නැහැ. හැබැයි ඉස්සර සිදුවුණු අපරාධ අද සිදුවන අපරාධ තරම් සැලසුම් සහගත නැති බවයි පේන්නේ. ඉස්සර අපට ඇසුනේ මිනිසුන් ගහගෙන කෝලාහල කරගෙන රණ්ඩුවෙලා අඩදබර කර ගැනීම් විතරයි. මිනීමැරුමක් වුනා නම් ඒ බොහොම කලාතුරකින්. නමුත් අද තත්ත්වය වෙනස්. අද සුළු ආරවුලක් දෙදෙනෙකු අතර සිදුවුනොත් එක් අයකු මරන්න තරම් අපි ආවේගශීලී වෙලා.මිනිසුන්ගේ ඉවසීමේ ශක්තිය හොඳටම දුර්වලවෙලා. වෛරය හිතේ පැළපදියම් කරගෙන පළිගන්නවා. තමාගේ වරද දැකීමට පිලිගැනීමට මිනිසුන් අසමත්වෙලා. බොහෝවිට ඔවුන් තමාගේ වරද සඟවා ගැනීමට ඕනෑම දෙයක් කරනවා. සමහර දේශපාලනඥයන් පවා තම වැරදි සඟවා ගන්නට සැලසුම් සහගත ලෙස අපරාධ කරවනවා. තාක්ෂණය දියුණු වීමත් අපරාධ වැඩිවීමට හේතුවක්. අපරාධ වැඩිවීම ලංකාවට පමණක් ආවේණික වූ දෙයක් නොවන බවද අප මතක තබාගත යුතුයි.සෑම කෙනෙක්ම සැපසේ ජීවත්වීමට කැමතියි. 2013 වසරේ මිනිසුන්ගේ අපේක්ෂා තෘප්තිමත් කරගැනීමට කළ යුතු වන්නේ මොනවාද?සංයුක්ත නිකායේ එන රජ්ජ සූත්‍රයට අනුව අපගේ නූතන ආර්ථික අභියෝග හමුවේ අපේ හැසිරීම් ස්වභාවය පිළිබඳ අගනා දේශනාවක් තිබෙනවා.පබ්බහස්ස සුවණ්ණස්සජාත රූපස්ස කේවලෝද්විත්තා චනාල මෙකස්සඉති විද්වා සමඤ්චරේ.මුළුමහත් හිමාලය පර්වතය ඝන රන් වූූවත් එක් අයකුගේ මනදොල පිනවීමට වත් එය ප්‍රමාණවත් නොවේ. තෘෂ්ණාවේ අතෘප්තිකර බව වටහා ගන්නා පුද්ගලයා තම ආශාවන් පාලනය කර ගැනීමට උත්සහවන්ත වෙයි.මිනිසුන්ගේ අපේක්ෂා තෘප්තිමත් කිරීම හෝ මනදොල පිරවීම කිසිදා කළ නොහැක්කක්. අද පෙරටත් වඩා අප ජීවත්වන සමාජය තුළ මිනිසාගේ අපේක්ෂා ආශාවන් සංකීර්ණත්වයට පත්වී තිබෙනවා. බුදු සමයේ දැක්වෙන මූලික අවශ්‍යතාවන්ට සීමා නොවී ද්විතීය අවශ්‍යතා මූලික අවශ්‍යතා ලෙස පිළිගෙන ඒවා සොයා යාම නිසා අද මිනිසාට ආර්ථික අර්බුද රැසකටම මුහුණදීමට සිදුවී තිබෙනවා.දරුවාගේ අධ්‍යාපනයට අමතරව බාහිර ක්‍රියාකරකම්වලට ලොකු මුදලක් වියදම් කරන්න සිදුවෙලා. ජංගම දුරකථනයත් අවශ්‍යම අංගයක් බවට පත්වෙලා. ඒකක් නැත්නම් ඒක අඩුවක් ලෙසයි සිතන්නේ. මෙවැනි දේ මූලික අවශ්‍යතා බවට පත්කර ගන්නට යාමෙන් බොහෝදෙනෙක් අද ණයවෙලා. නැත්නම් මානසික පීඩනයට පත්වෙලා.කරණීය මත්ත සූත්‍රයේ “අප්පකිච්ඡො” “සල්ලහුක වුත්තී” යන වචන වලින් කියන්නේ අල්පේච්ඡ ජීවිතයක් ගත කිරීම කටයුතු බහුල කර නොගැනීම ගැනයි.අල්පේච්ඡතාවය යනු හිඟන්නෙකු සේ ජීවත්වීම නොවේ. තමාට දැරිය හැකි ප්‍රමාණයට වැඩ පවරාගෙන තෘප්තියෙන් එය ඉටු කිරීම වැදගත්. සැහැල්ලු පැවතුම් ඇතිවීම නම්‍යශීලී ජීවිතයට හේතුවක්. අපේ අවශ්‍යතාවයන් හැමවිටකම ඉටුකර ගැනීම අපට නොහැකි වූ විට විඳ ගැනීම නම්‍යශීලී බවේ ලක්ෂණයක්.බෞද්ධ පාරිභෝගික දර්ශනය සැකසී ඇත්තේ සුවපත් දිවියක් ඇතිකර ගැනීම සඳහායි. ඒ අනුව අනවශ්‍ය බඩු භාණ්ඩ රැස්කර නොගෙන අවශ්‍යතා හඳුනා ගනිමින් ප්‍රමාණවත් පරිදි රැස්කොට පරිභෝජනය කළ යුතු බව පෙන්වා දෙනවා. ප්‍රදර්ශනයට හෝ අසුකර ගැනීමට මුලා නොවී තම පාරිභෝජන රටාව සකස් කරගත යුතුයි.නව වසරේ දිය හැකි ධර්මානුකූල පණිවුඩය කුමක් ද?මට දිය හැකි හොඳම පණිවුඩය ආර්ය අෂ්ඨාංගික මාර්ගයේ සම්මා වායාම ක්‍රියාත්මක කරන්න යන්නයි.1. නූපන් අකුසල් ඇතිකර ගන්න එපා.2. උපන් අකුසල් නතර කරන්න.3. නූපන් කුසල් ඇතිකර ගන්න.4. උපන් කුසල් වැඩිදියුණු කරගන්න.මෙම කරුණු ක්‍රියාත්මක කිරීමෙන් ආධ්‍යාත්මික ගුණ වගාවෙන් යුතු දැහැමි සමාජයක් ගොඩනැඟෙන බවට ඉතා විශ්වාසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n130101_br1</link>
    <topic>වරායෙන් ගිය අල දඹුල්ලේ දී කුණු අල වෙලා</topic>
    <author/>
    <content>පරිභොජනයට නුසුදුසු රුපියල ලක්ෂ 18ක් අර්තාපල් කන්ටේනරයක් අද දඹුල්ල ආර්ථික මධ්‍යස්ථානයේ දී අත්අඩංගුවට ගන්නට පාරිභෝගික අධිකාරියේ නිලධාරීහු සමත් විය. මෙම අර්ථාපල් වරායේ සිට මේ ස්ථානයට ගෙනැවිත් තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n1301012</link>
    <topic>විපතට පත් ජනතාවට දෙන සහන ගැන බේගල් නොකියා හරි තොරතුරු ගන්න</topic>
    <author>හිදෝගම සමුහ චිත්‍රාරත්න කළුආරච්චි</author>
    <content>ජල ගැල්මෙන් අවතැන්ව සිටින එක් අයකුට දිනකට රජය ලබාදෙන මුදල ගැනවත් හරිහැටි නොදන්නා විපක්ෂයේ පී. හැරිසන් මහතාට දෙවියන්ගේම පිහිට යැයි උතුරු මැද පළාත් සෞඛ්‍ය ඇමැති එච්. බී සේමසිංහ මහතා පැවසීය.රජයේ මැති ඇමැතිවරුන් මාධ්‍ය සංදර්ශන පවත්වනවා මිස ගංවතුරින් අනාථවූවන්ට කිසි වැඩක් කරන්නේ නෑ යැයි එජාප පාර්ලිමේන්තු මන්ත්‍රී පී. හැරිසන් මහතා ඉකුත්දා කර ඇති ප්‍රකාශයකට පිළිතුරු දෙමින් සේමසිංහ මහතා එසේ ප්‍රකාශ කළේය.කුඩා දරුවන්, වැඩිහිටියන් කියා භේදයකින් තොරව අවතැන් වූ එක් අයකු සඳහා රුපියල් එකසිය පනහක් චක්‍ර ලේඛවලට අනුව ලබාදෙන බව පවසන ඒ මහතා සෑම කඳවුරකටම පැඳුරු, මදුරු දැල්, වියළි ආහාර ලබාදෙන බවද කීවේය.අවතැන්වූවන්ට ලබා දෙන සහන ගැන බොරු බේගල් නොකිය සැබෑ තොරතුරු වගකිවයුතු නිලධාරීන්ගෙන් ලබාගෙන ප්‍රකාශ කරන්න යැයි තමන් පී. හැරිසන් මහතාගෙන් ඉල්ලා සිටින බවද සේමසිංහ මහතා පැවසීය.අනුරාධපුර මධ්‍යම ඉවුරුගම් පළාතේ අවතැන් වු ජනතාව සඳහා කිරි පිටි බෙදාදීමේ අවස්ථාවට එක් වෙමින් උතුරු මැද පළාත් ඇමැතිවරයා එසේ ප්‍රකාශ කළේය.අවතැන් වු ජනතාව නගාසිටුවීම වෙනුවෙන් රජයේ නිලධාරීන් ගනු ලබන ක්‍රියා මාර්ග අවතක්සේරු නොකරන්නැයිද ඇමැතිවරයා වැඩිදුරටත් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n1301013</link>
    <topic>අන්තර්ජාලයට අය කළ බද්ද අද සිට 50%කින් පහළට</topic>
    <author>මහින්ද අලුත්ගෙදර</author>
    <content>අන්තර්ජාල සේවා (බ්‍රෝඩ්බෑන්ඩ්) සඳහා මේ දක්වා අයකළ බද්ද අද (01) සිට වහාම ක්‍රියාත්මක වන පරිදි සියයට 50 කින් පහත හෙළීමට විදුලි සංදේශ නියාමන කොමිෂන් සභාව තීරණය කර ඇත.අන්තර්ජාල සම්බන්ධතා සහ ඒ ආශ්‍රිත සේවාවන් වඩාත් පුළුල් කිරීමේ අරමුණින් මේ තීරණය ගෙන ඇති බව විදුලි සංදේශ නියාමන කොමිසමේ අධ්‍යක්‍ෂ ජනරාල් අනූෂ පැල්පිට මහතා "දිනමිණ" ට පැවසීය.ඒ අනුව මේ දක්වා අයකළ සියයට 20 ක බදු ප්‍රතිශතය අද සිට ක්‍රියාත්මක වන පරිදි සියයට 10 දක්වා පහත වැටෙන බවද එමඟින් අදාළ සේවාවන් වලට ගෙවීමට සිදුවන මුදල දෙගුණයකින් පමණ අවම වන බවද ඒ මහතා සඳහන් කළේය.ජනාධිපති මහින්ද රාජපක්ෂ මහතා විසින් පාර්ලිමේන්තුව වෙත ඉදිරිපත්කළ අයවැය යෝජනාවකට අනුව මේ වැඩපිළිවෙල ක්‍රියාත්මක කෙරෙන අතර ලබන 2015 වසර වනවිට ශ්‍රී ලංකාවේ අන්තර්ජාලය භාවිතා කිරීමේ සංඛ්‍යාව ඉහළ නැංවීම මෙහි අරමුණ බවද අධ්‍යක්ෂ ජනරාල්වරයා සඳහන් කළේය.මේ වනවිට ශ්‍රී ලංකාවේ ජනගහනයෙන් ලක්ෂ 12ක් පමණ අන්තර් ජාලය භාවිතා කරන බව සඳහන් කළ අනූෂ පැල්පිට මහතා එම සංඛ්‍යාව ලක්ෂ 30 දක්වා ඉහළ නැංවීම රජයේ අරමුණ වී තිබෙන බවද පෙන්වා දුන්නේය.මේ වනවිට අන්තර්ජාලය භාවිතාකරන ශ්‍රී ලාංකිකයන්ගෙන් ලක්‍ෂ 07ක් පමණ රැහැන් රහිත අන්තර්ජාල සේවා භාවිත කරන අතර සෙසු පිරිස ස්ථාවර දුරකථන මාර්ග හරහා අන්තර්ජාල සේවා භාවිතා කරන බව විදුලි සංදේශ නියාමන කොමිෂන් සභාව සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n1301014</link>
    <topic>පස් අවුරුදු ජාතික සෞඛ්‍ය සැලසුම අද සිට ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>පස් අවුරුදු ජාතික සෞඛ්‍ය සැලැස්ම අද (01) සිට ක්‍රියාත්මක කරන බව සෞඛ්‍ය අමාත්‍යාංශය පවසයි.වසර 2013 සිට 2017 දක්වා කාලය ඇතුළත සෞඛ්‍ය ක්ෂේත්‍රයේ සංවර්ධනය අරමුණු කර ගනිමින් මෙරට ප්‍රථම වතාවට ක්‍රියාත්මක කරන පස් අවුරුදු ජාතික සෞඛ්‍ය සැලැස්ම සකස් කිරීමට වසර දෙකක් ගත වූ බව සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.සෞඛ්‍ය ක්ෂේත්‍රයට අඳාළ විද්වතුන් හා වෙනත් ක්ෂේත්‍රවලට අඳාළ ආචාර්ය මහාචාර්යවරු ඇතුළු විද්වතුන් ද පළාත් සෞඛ්‍ය බලධාරින්ගේ අදහස් හා යෝජනා ද සැලකිල්ලට ගෙන ජාතික සෞඛ්‍ය සැලැස්ම සකස් කර ඇත.සෞඛ්‍ය ක්ෂේත්‍රයේ අංශ 24 ක් ආවරණය වන පරිදි වැඩසටහන් ක්‍රියාත්මක කෙරේ.වාර්ෂිකව එක් එක් ක්ෂේත්‍ර‍වලදී ළඟා කර ගත යුතු ඉලක්කයන් සහ ඒ සඳහා වැය වන මූල්‍ය ප්‍රතිපාදන ලබා ගත හැකි උපාය මාර්ග ද මේ ජාතික සෞඛ්‍ය සැලැස්මට ඇතුළත්ව ඇත.එක් වසරක් සඳහා ජාතික සෞඛ්‍ය සැලැස්මක් මින් පෙර ඉදිරිපත් කර තිබුණ ද එක් අවුරුදු සැලැස්මක් යටතේ පුළුල් ඉලක්ක වෙත ළඟා විය නොහැකි බව ඇමැතිවරයා පවසයි.ආසියාවේ සෙසු රටවලට වඩා ශ්‍රී ලංකාවේ බෝ නොවන රෝග ඉහළ යාම සිදුව තිබේ. හෘදයාබාධ, දියවැඩියාව, පිළිකා, ස්වසන රෝග, ආඝාතය, අධික රුධිර පීඩනය යනාදි බෝ නොවන රෝග නිසා දිනපතා මෙරට 650 දෙනකු මරණයට පත්වේ. පස් අවුරුදු ජාතික සැලැස්ම යටතේ 2013 වසර බෝ නොවන රෝග වැළැක්වීමේ වසර ලෙස නම් කර වැඩසටහන් ක්‍රියාත්මක කිරීමට පියවර ගෙන තිබේ.ඒ යටතේ බෝ නොවන රෝග බහුතරයකට හේතු වන දුම්කොළ හා මද්‍යසාර භාවිතය අවම කිරීමේ අරමුණෙන් වැඩි ප්‍රමුඛතාවක් දුම්කොළ හා මද්‍යසාර භාවිතය අවම කිරීම කෙරෙහි ලබාදීමට කටයුතු යොදා ඇත. මේ වසරේ මාර්තු මාසයේ සිට දුම්වැටි දවටනවල සියයට අසූවක් ආවරණය වන පරිදි මුඛ පිළිකා රූප සටහන් ඇතුළත් කිරීමේ නීතිය ඇතුළු නීති ගණනාවක් ක්‍රියාත්මක කිරීමට පියවර ගන්නා බව ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n1301015</link>
    <topic>පොලිස් නිලධාරීන්ගේ තෙවැනි දරුවාට ලක්ෂයේ දීමනාව ගෙවීමට පියවර</topic>
    <author>විජයානි එදිරිසිංහ</author>
    <content>2012 වසරේ උපත ලැබූ පොලිස් නිලධාරීන්ගේ තුන්වෙනි දරුවා වෙනුවෙන් ලබාදීමට නියමිත රුපියල් ලක්ෂයේ දීමනාව ගෙවීමට පොලිස් සුබ සාධක අංශය පියවර ගෙන තිබේ.මේ යටතේ 2012 වසරේ උපත ලැබූ දරුවන් 225කට අදාළ චෙක් පත් ඊයේ (31) ලියා අවසන්කර තිබුණි.අද (01) සිට එම චෙක්පත් ලබාදීම ආරම්භ කෙරේ.මේ යටතේ 2012 වසරට උපන් තුන්වෙනි දරුවන් වෙනුවෙන් රුපියල් කෝටි දෙකයි ලක්ෂ විසිපහක මුදලක් ගෙවනු ලබයි.පොලිස් දෙපාර්තමේන්තුවේ නිලධාරින්ගේ තුන්වෙනි දරුවා වෙනුවෙන් රජයෙන් ලබාදෙන රුපියල් ලක්ෂයේ දීමනාව තවමත් ගෙවා නැතැයි ‘දිනමිණ’ පසුගියදා හෙළිදරව්වක්ද කළේ ය.මේ වසරේ ගෙවීමට නියමිත එම මුදල්වලට අදාළ චෙක්පත ඊයේ (31) ලියා අවසන් කළ යුතු බැවින් ඊයේ එම කර්තව්‍යය කඩිනමින් ඉටු කිරීමට පොලිස් සුබ සාධන අංශය පියවර ගෙන තිබුණි.2012 අයවැයෙන් ජනාධිපති මහින්ද රාජපක්ෂ මහතා ත්‍රිවිධ හමුදාව සහ පොලිස් නිලධාරින්ගේ තුන්වෙනි දරුවා වෙනුවෙන් රුපියල් ලක්ෂයක මුදල් පරිත්‍යාගයක් ලබා දීමට කළ යෝජනාව මත මෙම මුදල් ලබාදීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n1301016</link>
    <topic>කුණ්ඩසාලේ ප්‍රාදේශීය සභාවේ ජවිපෙ මන්ත්‍රී සන්ධානයට</topic>
    <author>කරලියද්ද සමූහ ආර්.පී.ජී. විජේසිරි</author>
    <content>කුණ්ඩසාලේ ප්‍රාදේශීය සභාවේ ජනතා විමුක්ති පෙරමුණේ සභික සුනිමල් පුෂ්පකුමාර මහතා ශ්‍රී ලංකා නිදහස් පක්ෂයට එක්වෙයි.තමන්ට විරුද්ධව විනය පරීක්ෂණයක් ජවිපෙ විසින් පවත්වන බවත් එයට නොබියව මුහුණ දෙමින්, ශ්‍රී ලංකා නිදහස් පක්ෂයේ සාමාජිකත්වය ලබා ගන්නා බවද සුනිමල් පුෂ්පකුමාර මහතා ඉකුත් 28 දා පැවැති ප්‍රාදේශීය සභා වාරයේදී විශේෂ ප්‍රකාශයක් කරමින් පැවසීය.එහිදී වැඩිදුරටත් අදහස් දක්වමින් ඒ මහතා පැවසුවේ තමන් ජවිපේ ජයග්‍රහණ වෙනුවෙන් විශාල කැපවීමෙන් ක්‍රියාකළ නමුත් තමන්ට අභූත චෝදනා නගමින් ජ.වි.පයම විනය පරීක්ෂණ පවත්වන බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n1301017</link>
    <topic>ගංගාද්‍රෝණි සංවර්ධනයට විශේෂ වැඩසටහනක්</topic>
    <author/>
    <content>මෙරට පිහිටි ගංගා එකසිය තුනක (103) ගංගාද්‍රෝණි සංවර්ධනය කිරීමේ විශේෂ වැඩසටහනක් 2013 වසරේ දී ක්‍රියාත්මක කරන බව වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා පවසයි.මෙරට ගංගාද්‍රෝනි සංවර්ධනය සඳහා වසර හැටකින් පමණ විධිමත් ව්‍යාපෘතියක් ක්‍රියාත්මක කර නැත.එසේම ගංගාද්‍රෝනි ප්‍රදේශවල තිරසර පරිහරණය හා ආරක්ෂාව සඳහා ප්‍රමාණවත් අවධානයක් යොමු නොවීම නිසා සිදු වී ඇති හානි විශාලය. ලෝකයේ හා අප රටේ දේශගුණික හා කාලගුණික ස්වාභාවික රටාවේ සිදු වී ඇති විපර්යාසයන් නිසා මුහුණ දීමට සිදුවන කාලගුණික අභියෝගයන්ට මුහුණ දී එම ගංගාද්‍රෝනි සුරක්ෂණය සඳහා මේ වැඩසටහන ක්‍රියාත්මක කරන බව ඇමතිවරයා පෙන්වා දෙයි. විශේෂයෙන් අධික වර්ෂා තත්වයන් තුළදී මෙරට භූගත හා ජලාශවල ජලධාරිතාව ඉහළ ප්‍රතිශතයක රඳවා ගනිමින් එම ජලාශවල හා ගංගාද්‍රෝනිවල ආරක්ෂාව තහවුරු කිරීම මේ වැඩසටහන තුළින් අපේක්ෂා කෙරේ.එසේම වැසි ජලය භූමියට උරා ගැනීමේ ප්‍රතිශතයක් සියයට සියයකින් ඉහළ නැංවීම මේ සදහා ප්‍රධාන විකල්පය වන බැවින්, එම ජලය උරා ගැනීමේ වේගය වැඩි කිරීමේ වැඩසටහනක් මේ ජාතික වැඩපිළිවෙළට අන්තර්ගත බව ඇමැතිවරයා පෙන්වා දුන්නේය. ඒ අනුව ගංගාද්‍රෝනි කලාපවල විවිධ ඉඳිකිරීම්, විවධ සංවර්ධන ව්‍යාපෘති ක්‍රියාත්මක කිරීම්, වගා කටයුතු කිරීම් හා වෙනත් පාරිසරික බලපෑම් සහගත කටයුතු පාලනය සඳහා නව නීති පද්ධතියක් සකසා පාර්ලිමේන්තුවේ පනතක් ලෙස සම්මත කර ගැනීමට 2013 වසරේ දී පියවර ගන්නා බව අමාත්‍ය නිමල් සිරිපාල ද සිල්වා මහතා පවසයි. මේ වැඩසටහන් සදහා 2013 වසරේ දී රුපියල් මිලියන සියයක මුදලක් මහාභාණ්ඩාගාරයේ වෙන්කරවා ගැනීමට යෝජනාකර ඇති බවද ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n1301018</link>
    <topic>හලාල් සහතිකයට ගෙවන මුදල් ජාත්‍යන්තර ත්‍රස්තවාදීන්ට?</topic>
    <author>උපාලි කරුණාරත්න</author>
    <content>හලාල් සහතිකය ලබා ගැනීමට ගෙවනු ලබන ගාස්තු හමාස් හා අල්කයිදා වැනි ජාත්‍යන්තර ත්‍රස්තවාදීන් අතට පත්වීමේ අවදානමක් පවතින බව බොදුබල සේනා ජාලය ප්‍රකාශ කරති.කැනඩාවේ හලාල් සහතික ලබා ගැනීමට යොදවන මුදල් ත්‍රස්තවාදීන් අතට පත්වන බවට සන් ප්‍රවෘත්ති සේවය මගින් අනාවරණය කළ බවද එහි සාමාජිකයෝ පවසති.බොදුබල සේනා ජාලයේ ජාතික සංවිධායක විතාරන්දෙණියේ නන්ද හිමියෝ ඒ සම්බන්ධයෙන් ප්‍රකාශ කරණුයේ ශ්‍රී ලංකාවේ දී හලාල් සහතිකය ලබා ගැනීමට ලබාදෙන මුදල් කුමන කටයුත්තක් සඳහා යොදවන්නේදැයි පිළිබඳව රහස් පොලීසිය සහ අදාළ ආයතන කඩිනම් පරීක්ෂණයක් පැවැත්විය යුතු බවයි.ත්‍රස්තවාදය විනාශ කිරීමට ප්‍රබල දායකත්වයක් ලබා දුන් ආරක්ෂක ලේකම් ගෝඨාභය රාජපක්ෂ මහතාගේ අවධානය ඒ කෙරෙහි දැඩිව යොමුවිය යුතු යයිද නන්ද හිමියෝ ප්‍රකාශ කරති.බොදුබල සේනා ජාලය රටට ඇතිවන අනවශ්‍ය බලපෑම් සම්බන්ධයෙන් කථා කරන නිසා විවිධ පුද්ගලයන් අපට ජාතිවාදී ලේබලය අලවන්න උත්සාහ කරනව.අපි ජාතිවාදයට විරුද්ධයි.ජන පදනමක් නොමැති වෛරී දේශපාලනය වපුරන පුද්ගලයින් තමා අපට අභූත චෝදනා කරන්නෙ.කවුරු මොනවා කීවත් රට විනාශ කිරීමට, බෞද්ධාගම විනාශ කිරීමට කවුරුන් හෝ කටයුතු කරනවා නම් පක්ෂ පාට ආගම් බේදයකින් තොරව එම පුද්ගලයන් පිළිබඳව අප හෙළි කරනවා. මුස්ලිම්වරුන් සමඟ සිංහල ජනතාවට කිසිම ප්‍රශ්නයක් නොමැති බවද විතාරන්දෙණියේ නන්ද හිමියෝ පැවසූහ.බොදුබල සේනා ජාලයේ සම්බන්ධීකාරක ඩිලන්ත විතානගේ මහතා- හලාල් පිළිබඳව මුස්ලිම්වරුන්ට ඇති අයිතිය අපිට ගැටලුවක් නැහැ.මුස්ලිම්වරුන් ඉලක්ක කර ගෙන ජාතික හෝ ජාත්‍යන්තර වෙළඳපොළට නිකුත් කරන හලාල් සම්බන්ධයෙන් අපිට ගැටළුවක් නැහැ.කැනඩාවේ සිට ක්‍රියාත්මක වන point de Bascule පර්යේෂණ ආයතනයට අනුව එරට හලාල් සහතිකය නිතුත් කරණු ලබන අදාළ සංවිධානය විසින් හමාස් හා අල්කයිදා සංවිධානයන්ට අරමුල් සපයා ඇති අතර ඔවුන් සමග සෘජු සබඳතා පවත්වා ඇත. pointdebasculecanada.ca වෙබ් අඩවියෙන් මේ පිළිබඳව තොරතුරු දැන ගන්න පුළුවන්.බෞද්ධ භික්ෂුක් රට විනාශ කිරීමට කටයුතු කරනවා නම් බොදුබල සේනා ජාලය එයට ද එරෙහිව කටයුතු කරනවා. මේ බැව් අනාවරණය වූයේ ඊයේ (31) කොළඹදී පැවැති මාධ්‍ය හමුවකදීය.මේ අවස්ථාව සඳහා බොදුබල සේනා ජාලයේ සම්බන්ධීකාරකවරුන් වන අලුත්වැව ආනන්ද හිමි,සොරනාතොට චන්ද්‍රරතන හිමියෝ ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n1301019</link>
    <topic>වැරදි කරන රියදුරන්ට ලකුණු ක්‍රමය අද සිට</topic>
    <author>ශීලා උඩුවර</author>
    <content>රියැදුරන් සඳහා රියැදුරු අභිවෘද්ධි ලකුණු ලබාදීමේ ක්‍රමය මෝටර්රථ ප්‍රවාහන කොමසාරිස් දෙපාර්තමේන්තුව මගින් අද (01) සිට ක්‍රියාත්මක කරයි.විනය ගරුක හා වැරදි නොකරන රියැදුරන් බිහිකිරිම මෙහි අරමුණ බව මෝටර් රථ ප්‍රවාහන කොමසාරිස් ජනරාල් එස්. එච්. හරිස්චන්ද්‍ර මහතා පැවසීය.මේ යටතේ සාමාන්‍ය රියැදුරු බලපත්‍රයක් දරන්නෙකු මාස 24 ක් ඇතුළත රියැදුරු අභිවෘද්ධි ලකුණු 24 ක් ලබාගත හොත් එම රියැදුරු බලපත්‍රය මාස 12ක කාලයක් අත්හිටුවන බව හරිස්චන්ද්‍ර මහතා පැවසීයලකුණු 18ට වැඩි 23ට අඩු ප්‍රමාණයක් ලබාගත් විට මෝටර්රථ ප්‍රවාහන කොමසාරිස් ජනරාල්වරයා විසින් ඔහුට අනතුරු හැඟවීමේ ලිපියක් යවනු ලැබේ.එහි අඩංගුවන්නේ ලකුණු 23 ඉක්මවූ විට රියදුරු බලපත්‍රය අවලංගු වන බවයි.සාමාන්‍ය රියදුරු බලපත්‍රයක් දරන්නෙකු මාස 24ක් ඇතුලත රියදුරු අභිවෘද්ධි ලකුණු 24ට අඩු ප්‍රමාණයක් ලබා ඊලග අවුරුද්ද තුළ අභිවෘද්ධි ලකුණු ලබා නොගතහොත් එම ලකුණු වලින් 06ක් අඩු කරනු ලැබේ.ඉන්පසු එලබෙන අවුරුද්දේ ලකුණු තව දුරටත් නොලැබ සිටියහොත් ඊලග ‍වසරේ ඔහුගේ සියළුම අභිවෘද්ධි ලකුණු අහෝසිකෙරේ.සාමාන්‍ය රියදුරු බලපත්‍රයක පරිවාස කාළය තුළදී රියදුරු අභිවෘද්ධි ලකුණු 06ක් ලබාගතහොත් පරිවාස කාළය තවත් වසරක් දීරඝකෙරෙන අතර ‍06ට වැඩියෙන් ලබාගත් විට එය අවලංගු කෙරේ එවිට නැවත රියදුරු බලපත්‍රයක් ලබාගත යුතුය.‍රියදුරු උපදේශක බලපත්‍රය දරන්නෙකු මාස 24 ක් ඇතුලත අභිවෘද්ධි ලකුණු 12ක් ලබා ගතහොත් ඔහුගේ උපදේශක රියදුරු බලපත්‍රය මාස 12ක කාලයක් අත්හිටවනු ලැබේ.වසර 04ක් ඇතුළත අභිවෘද්ධි ලකුණු 24 බැගින් ලබා රියදුරු බලපත්‍රය අත්හිටවනු ලැබුවහොත් එම උපදේශක බලපත්‍රය අවලංගු කරනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n13010110</link>
    <topic>රටට වැදගත් වැඩ කොටසක් නව වසරේදීත් ඉටු කෙරෙනවා</topic>
    <author/>
    <content>ප්‍රජාතන්ත්‍රවාදයේ සේම සමානාත්මතාවයේ හා සංවර්ධනයේ වැදගත් වැඩකොටසක් මේ නව වසරේද (2013) මාතෘභූමිය මත සිදුවනු ඇතැයි ජනාධිපති මහින්ද රාජපක්ෂ මහතා සඳහන් කරයි.ඒ වෙනුවෙන් සියලු ජාතීන් එක්සත්ව එක්සිත්ව කටයුතු කරනු ඇතැයි තම විශ්වාසය බව පවසන ඒ මහතා නව වසර වෙනුවෙන් සුබ පැතුම් පණිවුඩයක් නිකුත් කරමින් මෙසේද සඳහන් කරයි.අප මේ නව වසරට පා තබන්නේ නිදහසේ ප්‍රජාතන්ත්‍රවාදයේද සංවර්ධන කාර්යයන්හි ද දැවැන්ත ප්‍රගතියක් අත්පත් කරගත් රටක් මෙන්ම දැවැන්ත අභියෝග රාශියක් බාරගෙන ඒවාට සාර්ථක ලෙස මුහුණදුන් රටක් ලෙසිනි.එමෙන්ම අප රජයද මේ නව වසරට පිවිසෙන්නේ දෙස් විදෙස් ජනතා විශ්වාසයන් දිනාගත් රජයක් ලෙසය.අධිෂ්ඨානශීලීව ධෛර්යවන්තව කැපවීමෙන් එළැඹුන 2013 නව වසරේදී අති සාර්ථකත්වයක් කරා ළඟාකර ගැනීමට හැකි වේවායි ප්‍රාර්ථනා කරමි. සැමටම සුබ නව වසරක් වේවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n13010111</link>
    <topic>ඉටුකරගත නොහැකි වූ අපේක්ෂා ඉටුකර ගනිමු</topic>
    <author/>
    <content>ශ්‍රී ලාංකේය ජාතිය වශයෙන් ඉටු කරගත නොහැකි වූ අපේක්ෂා සහ ඉලක්ක නව වසරේදී ජයග්‍රහණය කර ගැනීම සියලු දෙනාගේම ඒකායන අරමුණ විය යුතු බව අගමැති දි.මු.ජයරත්න මහතා අලුත් අවුරුදු පණිවුඩයක් නිකුත් කරමින් කියා සිටී.වසරක් ගෙවී නව වසරක් උදාවන මේ අවස්ථාව මාතෘ භූමියේ ගරුත්වය, සමෘද්ධිය හා සහජීවනය උදාකර ගත හැකි අගනා අවස්ථාවකැයි මම විශ්වාස කරමි.භෞතික දියුණුව කරා ශීඝ්‍රයෙන් පිය මං කළ ද ධාර්මික වූ ආධ්‍යාත්මික දියුණුවක් සිත් තුළ වර්ධනය කර ගැනීම අප ඉටු කර ගත යුතු ප්‍රධානතම අපේක්ෂාවක් වනු ඇතැයි මගේ හැඟීමය.අධිෂ්ඨානයෙන් යුතුව තිරසාර සාමයක් උදා කර ගත් ශශ්‍රී ලාංකිකයන්ට නව වසරේදී සමගි සම්පන්නව ක්‍රියා කර රටේ අනාගතය සුරක්ෂිත කර ගැනීමේ වගකීමක් පැවරී තිබේ. ඒ සඳහා පක්ෂ, පාට භේදයෙන් තොරව අත්වැල් බැඳ ගත යුතුය. රටක් සවිමත් වූ විට සියලු කුමන්ත්‍රණ පරාජය කිරීමේ ශක්තිය අපට උදා වේ.පෞද්ගලික වශයෙන් ද සමස්ත ජාතිය වශයෙන් ද, ඉටු කර ගත යුතු අභියෝග රාශියක් අප හමුවේ පවතී. එම අභියෝග ජයගැනීමට අවශ්‍ය කෙරෙන පහසුකම් සැපයීමට රජය දැනටමත් පියවර ගෙන තිබේ. ආසියාවේ ආශ්චර්ය කරා අප යන ගමනේදී 2013 වසර තීරණාත්මක වසරක් වනු නිසැකය. ජනාධිපති මහින්ද රාජපක්ෂ මැතිතුමා රටේ තිරසාර සංවර්ධනය ශක්තිමත් කිරීමේ අරමුණින්, දැවැන්ත සංවර්ධන ව්‍යාපෘති හඳුන්වාදී තිබේ. තව දුරටත් යටිතල පහසුකම් සංවර්ධනය කිරීමට ජනාධිපතිතුමා ප්‍රමුඛ රජය ක්‍රියා කරයි.උදාවූ නව වසරේදී රට වෙනුවෙන් සියල්ලෝම එක් ධජයක් යටතේ් වැජඹීම මාගේ ඒකායන ප්‍රාර්ථනාවයි.2013 වසර ශශ්‍රී ලංකාවාසීන්ට සුභ නව වසරක් වේවා!.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n13010112</link>
    <topic>අභියෝග ජය ගැනීමට අවශ්‍ය ශක්තිය උදා වේවා</topic>
    <author/>
    <content>ශ්‍රී ලංකාවාසී ජනතාව අගහිඟකමින් තොර සුවපත් ජිවිත මට්ටමක් පිළිබඳත්, ප්‍රජාතන්ත්‍රවාදය හා මානව හිමිකම් රජයන, නිතියහා සාධාරණත්වය සුරැකෙන සමාජයක් පිළිබඳත් අපේක්ෂා දල්වාගෙන නව වසරට පිවිසෙන බව එක්සත් ජාතික පක්ෂ නායක හා විපක්ෂ නායක රනිල් වික්‍රමසිංහ මහතා පවසයි.2013 නව වසරට සුභ පැතුම් පණිවුඩයක් නිකුත් කරමින් ඒ මහතා මේ බව ප්‍රකාශ කර තිබේ.ජනතාව නව වසරේ අපේක්ෂා සාක්ෂාත් කර ගත හැකි වන්නේ වෙළෙඳපොළ අභිභවා යන දේශපාලන පරමාදර්ශය මෙන්මකෑදරකම අභිභවා යන වටිනාකම් පිළිබඳ පරමාදර්ශයන් ද පදනම් කර ගත් සැමට සමාන අවස්ථා සලසන ස්වාධීන සමාජයක්නිර්මාණය කර ගැනීමෙන් පමණක් යැයි ද සඳහන් කරයි.එය මේ වසරේ ඔබ අප ඉදිරියේ ඇති බලවත් ම අභියෝගය බවත් ඒ මහතා ප්‍රකාශ කරයි.2013 වසරට අප පියනඟන්නේ දේශයේ හා එහි අනාගතය පිළිබඳ පමණක් නොව සාමාන්‍ය ජනජීවිතය පිළිබඳ ද සැක සංකාගණනාවක් මතුව ඇති පසුබිමක යැයි ද වික්‍රමසිංහ මහතා කියයි.මේ වසරේ දී සියලු අභියෝග ජය ගැනීමට අවශ්‍ය ශක්තිය අවශ්‍ය ශක්තිය හා අවකාශ අප සැමට උදා වේවාය හෙතෙම ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n13010113</link>
    <topic>වැලිකොන්ද ගමේ පුංචි කොල්ලෙක්ගෙන් විස්මිත වැඩක්</topic>
    <author>ලංකින්ද නානායක්කාර (ඉමදුව සමුහ)</author>
    <content>මොරසූරන මහ වැස්සේ දී අකුණු ගහන ගොරවන මහ වැස්සේ දීත් නිවෙසේ රුපවාහිනිය නැරඹිය හැකි අකුණු සංනායකයක් හා නවතම රුපවාහිනි බූස්ටරයක් බෝගහගොඩ අගුළුගහ වැලිකොන්ද ගමෙහි වයස අවුරුදු 15ක් වු එච්.එම්.ප‍්‍රසාද් සංකල්ල නමැති බෝගහගොඩ දෙරපේ මහා විද්‍යාලයේ 2013 වසරේ 10වන පංතියට සමත් වු සිසුවකු තම නිවාඩු කාලයේ දී සකස් කර තිබේ.මම නිවාඩු කලයේ දී මෙම උපකරණය සකස් කළා. අම්මා රුපවාහිනි බලනකොට බනිනවා. වහිනිකොට විදුලි කොටනකොට ගොරවනකොට ටී.වී එක වහන්න. අකුණු ගහනවා කිය කියා කෑ ගහනවා. ඒ නිසා මම හිතුවා අකුණු ගහනකොට වහිනකොට ගොරවන විට රුපවාහිනි නරඹන්න හැකි ක‍්‍රමයක් ගැන. මම නිවාඩුවට ගෙදර ඉදගෙන කල්පනා කළා. ඒ අනුව මම මෙම උපකරණය සකස් කළා යැයි, ප‍්‍රසාද් සංකල්ප පවසයි.මෙහි විශේෂත්වය වන්නේ වැස්සේ දී හෝ අකුණු ගැසිමේ දී රුපවාහිනිය බුස්ටරය හා ඇන්ටනාව සම්බන්ධ කෙරෙන වයරය ගලවන්න උවමනා නොවීමයි. අකුණු ගහනකොට ඉබේම රුපවාහිනියට සම්බන්ධ කර ඇති බූස්ටරයේ වයරට විසන්ධි වන ආකාරයට සකස් කර ඇති අතර අකුණ ගසා අවසන් වු විගස සැණින් යළිත් රුපවාහිනියට මෙම වයරය සම්බන්ධ වීමයි. ඇන්ටනාවේ වැයරය ගලවා මිදුලට විසි කිරීමේ පැරණි ක‍්‍රමය දැන් අවශ්‍ය නොවේ.ඒ සියල්ලම ස්වයංක‍්‍රීයව සිදු කෙරෙනවා. ඕනෑම ආකාරයේ බූස්ටරයකට රුපවාහිනි යන්ත‍්‍රයකට මෙම අකුණු සංනායක ටී.වී.ස්වයංක‍්‍රීය බූස්ටරය යොදා ගත හැකි බව, ප‍්‍රසාද් සංකල්ප කියයි. ඒක අපි අත්හදා බැලූවා. රුපවාහිනියට හානියක් සිදු වන්නේ නෑ. හෙතෙම කියයි. මෙම නවතම නව නිපැයුම සකස් කිරීමට සංකල්පට පහළ වු අදහසට පන්නරය දී ඇත්තේ දොරපේ විද්‍යාලයේ විදුහල්පති එස්.කමලබන්දු මහතා හා තම පන්තිභාර මල්කාන්ති කුමාර ගුරුතුමිය බව හෙතෙම කියයි. මෙම උපකරණය සකස් කිරීමට උපදෙස් හා සහයෝගය ලබාදී ඇත්තේ ප‍්‍රදේශයේ විදුලි කාර්මිකයකු වූ චමින්ද ජයසිංහ මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=n13010114</link>
    <topic>මහ රෑ වෙළෙඳසලට පැන බිල් දමා භාණ්ඩ සොරාගෙන</topic>
    <author>එස්. එන්. ගොඩමුන්න ගම්පොළ සමූහ</author>
    <content>ගම්පොළ නගරයේ වෙළෙඳසැලකට රාත්‍රි ඇතුළු වී එහි තිබූ භාණ්ඩ සොරාගෙන එම භාණ්ඩවලට බිලක්ද දමා ඊට අයත් සියලු වගකීම් සහතික හා අදාළ ලියකියවිලි ද රැගෙන ගිය අපූරු සොරකු අත්අඩංගුවට ගත් ගම්පොළ කොට්ඨාස අපරාධ විමර්ශන අංශය එම සැකකරු ගම්පොළ ප්‍රධාන මහේස්ත්‍රාත් වසන්ත කුමාර මහතා වෙත ඉදිරිපත් කරන ලදුව ජනවාරි මස 3 දින දක්වා රක්‍ෂිත බන්ධනාගාර ගත කිරීමට නියෝග ලැබිණි.මෙසේ රක්‍ෂිත බන්ධනාගාර ගත වූයේ පුස්සැල්ලාව ප්‍රදේශයේ පදිංචි වැලිවතුරේ ගෙදර චන්දන කුමාර නැමැති අයෙකි.මෙම සැකකරු කොල්ලකෑම් ගණනාවකට සම්බන්ධ බවත් ගම්පොළ නගරයේ සිදුවූ ප්‍රසිද්ධ මිනී මැරුමක ප්‍රධාන විත්තිකරුවකු බවත් අනාවරණය කරගෙන ඇති පොලිසිය මොහුගේ සොරකම් ද හාස්‍ය ජනක බවද අනාවරණය කරගෙන ඇත.වෘත්තියෙන් නිවාස හා වෙළෙඳසැල්වල සිවිලිං ගසන්නකු වන මොහු ඒ සෑම වහළකම සිවිලිං ගැසීමේ දී කාටත් හොරා පිටතින් ඇතුළු වීමට තැනක් සකසා සිවිලිම ගැසීම සිදුකර තිබේ.පසුව වහළට නැඟ තමා සැකසූ තැනින් රිංගා එම වෙළෙඳසැල් හා නිවාස කොල්ල කෑම සිදු කර තිබේ.මේලෙස පුස්සැස්ලාව නගරයේ හා අවට ප්‍රදේශවල වෙළෙඳසැල් හා නිවාස කොල්ල කා ඇති මොහු පුස්සැල්ලාව නගරයේ ඇති ලංකාවේ ප්‍රසිද්ධ ආයතනයක ශාඛාවක් සිවු වතාවක් කොල්ල කා ඇත.ගම්පොළ නගරයේ ඇති මෙම වෙළෙඳසැලට ද වහළයෙන් ඇතුළු වී ඇති මෙම සැකකරු ලණුවක් යොදා වෙළෙඳසැලට බැස එහි තිබූ ගස් කපන යන්ත්‍ර (චේන් ෂෝ) ග්‍රයින්ඩර් ආදී විශාල යන්ත්‍ර තොගයක් සොරාගෙන ඒවාට අදාළ වගකීම් සහතික පත් හා ද්‍රව්‍ය නාමාවලි රැගෙන සියල්ලට බිලක් ද දමාගෙන ඇත.මධ්‍යම පළාත් නියෝජ්‍ය පොලිස්පති එච්. එන්. බී. අඹන්වල, නි.පො. එන්. බී. පෙරමුණේ, ගම්පොළ කොට්ඨාස බාර ජ්‍යෙෂ්ඨ පොලිස් අධිකාරී ගාමිණී ඇල්ලේපොළ, ස. පො. අ. චුලනී වීරරත්න මහත්වරුන්ගේ උපදෙස් මත කොට්ඨාස අපරාධ විමර්ශන අංශ ස්ථානාධිපති ඩබ්ලිව්. එච්. වෝල්ටර්, පොලිස් සැරයන්වරුන් වන 862 කුමාරසිංහ, අනිල්, රත්නායක, පොලිස් කොස්තාපල්වරු වන රාජපක්‍ෂ, අමිත, නවරත්න, සමන්, දයාරත්න නිලධාරීහු පරික්‍ෂණ පැවැත් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=r1301011</link>
    <topic>සෙට්ටිකුලම සිල් සුවඳින් නැහැවිණි</topic>
    <author>සීගිරිය විශේෂ සහ දඹුල්ල ප්‍රදීප් ගුණවර්ධන</author>
    <content>2013 වසරට ආසිරි ප්‍රාර්ථනා කරමින් සිංහල, දෙමළ, මුස්ලිම්, කිරි අම්මාවරු 250 දෙනා උදෙසා සෙට්ටිකුලම පොලිසියෙන් කිරිඅම්මා දානමය පින්කමක් ඊයේ (31) පොලිස් ස්ථානයේදී පැවැත්විණි.සෙට්ටිකුලම පොලිසියේ ස්ථානාධිපති පී.ජී.එස්.ආර්. සංජීව මහතා ඇතුළු පොලිස් නිලධාරින් විසින් මෙම පින්කම සංවිධානය කර තිබිණි. අලුයම පහට පමණ කිරි අම්මාවරු පා ගමනින් පොලිස් ස්ථානයට පැමිණීමෙන් පසු පොලිස් නිලධාරීන් විසින් පිළිගෙන දන් පිළිගන්වා පොලිසියටත් රජයටත් ජනතාවටත් පත්තිනි දෙවියන්ගේ දේව ආශිර්වාදය ලබාදීම මෙහිදී සිදු කෙරිණි.මේ අවස්ථාවට වවුනියාව, මන්නාරම දිස්ත්‍රික් බාර නියෝජ්‍ය පොලිස්පති කේ.එච්.ජයවීර, වවුනියාව ජ්‍යෙෂ්ඨ පොලිස් අධිකාරී හේමන්ත අධිකාරී, සෙට්ටිකුලම සහකාර පොලිස් අධිකාරී ඒ.එම්. සෝමරත්න යන නිලධාරීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=r1301012</link>
    <topic>1 වසරේ සිට 5 වසර දක්වා හැළඹගස්වැව මිශ්‍ර පාසලේ එකම ගුරුවරයෙක්වත් නෑ</topic>
    <author>මිහින්තලේ සමූහ</author>
    <content>මධ්‍යම නුවරගම් පළාත් ප්‍රාදේශීය ලේකම් කොට්ඨාසයට අයත් හැළඹගස්වැව සිංහල මුස්ලිම් මිශ්‍ර පාසල වැසී යෑමේ ප්‍රබල තර්ජනයකට ලක්ව ඇතැයි ප්‍රදේශවාසී ජනතාව පවසා සිටිති. 1961 වර්ෂයේ ආරම්භ කළ මේ පාසලේ පළමු ශ්‍රේණියේ සිට 9 වැනි ශ්‍රේණිය දක්වා පන්ති පැවැත්වේ. මේ පාසල වැසී යෑමේ ප්‍රබල තර්ජනයකට ලක්වී තිබෙන්නේ පළමු ශ්‍රේණියේ සිට පහ ශ්‍රේණිය දක්වා අධ්‍යාපනය ලබන ළමයින් හට එකදු ගුරුවරයකු හෝ නොමැති බැවිනි.හැළඹගස්වැව විදුහල සිංහල හා මුස්ලිම් ළමයින් අධ්‍යාපන ලබන මිශ්‍ර පාසලකි. මෙහි ළමයින් සිංහල මාධ්‍යයෙන් අධ්‍යාපනය හදාරති. මුස්ලිම් ළමයින් හට තම ආගම පිළිබඳව අධ්‍යාපනය ලැබීමට ගුරුවරයෙකු නොමැති වීමද ප්‍රබල ගැටලුවකි.විදුහල අංගසම්පූර්ණ ගොඩනැඟිලි හා පරිගණක ඒකකයකින් පරිපූර්ණ වන අතර දැනට ළමයින් 90කට ආසන්න පිරිසක් අධ්‍යාපනය හදාරති.පාසල වැසී ගියහොත් මේ ළමයින් හට අධ්‍යාපනය ලැබීමට කිලෝමීටර් 18ක් පමණ දුරින් ඇති කරුක්කං විද්‍යාලයට යෑමට සිදුවේ.මේ ගුරු හිඟය පිළිබඳ කලාප අධ්‍යක්ෂ හා කොට්ඨාස අධ්‍යක්ෂ වෙත අදාළ මවුපියන් කිහිප විටක් ඉල්ලීම් කළද මේ වෙනතෙක් ඒ සඳහා කිසිදු පියවරක් ගැනීමට බලධාරීහු අපොහොසත් වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=r1301013</link>
    <topic>කුරුඳු කන්නේ බලාගෙනයි</topic>
    <author>ඉමදූව සමූහ ලංකින්ද නානායක්කාර</author>
    <content>ඇල්පිටිය කුරුඳුගහහැතැප්ම ප්‍රදේශයේදී වල් ගස්වල පොතුවලින් සකස් කරන ලද ව්‍යාජ කුරුඳු තොගයක් සමඟ සැකකරුවන් දෙදෙනකු ත්‍රිරෝද රථයක් ද සමඟින් ඇල්පිටිය කොට්ඨාස අපරාධ විමර්ශන අංශය මඟින් අත්අඩංගුවට ගෙන තිබේ.ඇල්පිටිය කුරුඳුගහ හැතැප්ම ප්‍රදේශයේ ඊයේ (31) මාර්ග පරීක්ෂාවේ සිටි ඇල්පිටිය කොට්ඨාස අපරාධ විමර්ශන අංශයේ ස්ථානාධිපති පොලිස් පරීක්ෂක එල්. ඩී. එන්. කරුණාරත්න මහතා ප්‍රමුඛ නිලධාරීහු මෙම වැටලීම සිදුකර ඇත. නියම කුරුඳු කුරුඳු මිටියේ පෙනෙන ආකාරයට අසුරා කුරුඳු මිටියේ මැදට වෙනත් ගස්වල පොතු කුරුඳු ලෙස සකස් කර දැමීමේ මේ ජාවාරම කලක් තිස්ෙස් සිදුකර ගෙන ගොස් ඇති බව පොලිස් පරීක්ෂණවල දී අනාවරණය වී තිබේ.මේ ආකාරයට වෙළෙඳපොළට කුරුඳු අපනයනය කිරීම නිසා ලංකාවේ කුරුඳුවලට ලොව පවතින කීර්තිනාමයට හානි සිදුවනු ඇත. ඒ නිසා මේ ජාවාරම නතර කිරීමට පියවර ගන්නා බව කරුණාරත්න මහතා පවසයි. ව්‍යාජ කුරුඳු තොගයේ වටිනාකම රුපියල් ලක්ෂයක් පමණ වන අතර ව්‍යාජ කුරුඳු තොගය සැකකරුවන් දෙදෙනා සහ ත්‍රිරෝද රථය ඊයේ (31) ඇල්පිටිය අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=r1301014</link>
    <topic>කිරිබත්ගොඩ දිසා රෝහලෙන් ගුණාත්මක සෞඛ්‍ය සේවාවක්</topic>
    <author>බියගම විශේෂරංජිත් අම්පිටියාවත්ත</author>
    <content>දිගුකලක් විශේෂ ප්‍රගතියක් දීප්තියක් ජනප්‍රියත්වයක් පෙනෙන්නට නොතිබුණු කිරිබත්ගොඩ දිසා රෝහල වර්තමානයේ ගුණාත්මක පෙරළියක් සනිටුහන් කර ඇති අයුරු රෝහල් බිමට යන ඕනෑම කෙනකුට දැකිය හැකිය.මූලික ‘බී’ ශ්‍රේණියේ තිබූ රෝහල අද දිසා රෝහලක් බවට පත්ව තිබේ.අක්කර කිහිපයක් පුරා පැතිරී ඇති ඉඩමේ අක්‍රමවත්ව ඉදිකළ ගොඩනැඟිලි පැරැණි ඒවා වූවත් බාහිර රෝගී (ඕ.පී.ඩී.) අංශයට ඇතුල් වන දොරටුව සහිත ගොඩනැඟිල්ල දැකුම්කළුය.රෝහලේ දැක්ම - ගම්පහ දිස්ත්‍රික්කයේ හොඳම රෝහල බවට පත් කිරීමය. පුළුල් ප්‍රජා සහභාගිත්වයෙන් සංවර්ධනය කරමින් ධනාත්මක ආකල්ප වර්ධනය කිරීම තුළින් මානව දයාව කරුණාව පිරි ගුණාත්මක සෞඛ්‍ය සේවාවක් ලබාදීමය.සේවක සුහදත්වය, සුභසාධනය, මානුෂිකත්වය, විශේෂඥ වෛද්‍ය සේවාව, කඩිනමින් වෛද්‍යවරු හා රෝගීන් හමුකරවමින් ජනතා සිත් පිනවීම, බාහිර සමාජ සංවර්ධන දේශන පැවැත්වීම, රෝගීවීමට පෙර වැළැක්වීමට උපදෙස් දීම වැනි ක්‍රමවේද රෝහල් කාර්ය මණ්ඩලය අනුගමනය කරයි.ප්‍රධාන වෛද්‍යවරයා ඕනෑම සේවකයකුට ඕනෑම රෝගියෙකුට හමුවන්න අපහසු නැත. කාර්යාල පරිශ්‍රය බෙහෙත් ගබඩා ලිපි ගොනු සුවිශේෂී කළමනාකරණයකින් විධිමත් කර ඇති අයුරු ආදර්ශවත්ය. ලිපි කවරය කඩිනමින් හඳුනා ගැනීමට හැකි ලෙස වසරින් වසර වර්ණ වෙනස් කර තිබේ.ශ්‍රේණි ගතවීමට සුදුසුකම් සපුරමින් සිටින රෝහලකට කිරිබත්ගොඩ දිසා රෝහල අගනේය. ස්ථාපිත කෙරෙමින් පවතින හදිසි අනතුරු අංශය ක්‍රියාත්මක වීමත් සමඟ ගම්පහ දිස්ත්‍රික්කයේ වටිනා රෝහලක් බවට කිරිබත්ගොඩ මූලික රෝහල පත්වේ.මේ කටයුතු වලදී දේශපාලන අධිකාරියේ සහායත් ජනතාවගේ සහායත් ශක්තියක් වන බව වෛද්‍ය අධිකාරී එස්. විතානගේ් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=r1301015</link>
    <topic>හයිටි යන්න ත්‍රිවිධ හමුදා බළ ඇණියක් විසිර යති</topic>
    <author>මංජුල හිරිපිටිය - හෝමාගම සංචාරක‍</author>
    <content>හයිටි රාජ්‍යයේ සාමය ස්ථාපිත කිරීම සඳහා මෙරට යුද නාවික හා ගුවන් හමුදාවල සාමාජිකයන්ගෙන් සමන්විත පහළොස් වන සාම සාධක හමුදා බළඇණියේ විසිරයාමේ පෙළපාලිය යුදහමුදා සේවා ලේකම් මේජර් ජෙනරාල් සුදන්ත රණසිංහ මහතාගේ ප්‍රධානත්වයෙන් පසුගිය දා පැවත්විණි.හෝමාගම පනාගොඩ ශ්‍රී ලංකා ඉංජිනේරු රෙජිමේන්තු මධ්‍යස්ථානයේ දී පැවති විසිර යාමේ පෙළපාලිය සඳහා යුද හමුදාවේ සාමාජිකයන් එකසිය දහනවයක්, නාවික හමුදාවේ සාමාජිකයන් හතළිහක් සහ ගුවන් හමුදාවේ සාමාජිකයින් හතළිස් එක් දෙනකුගෙන් සමන්විත වන මේ බළඇණියේ ප්‍රධාන අණදෙන නිලධාරියා ලෙස මේජර් සාලිය ජයසිංහ මහතා කටයුතු කරයි.මෙහිදී අදහස් දැක්වූ මේජර් ජෙනරාල් රණසිිංහ මහතාවසර ගණනාවක් පුරා මෙරට පැවති ත්‍රස්තවාදය නැති කර දැමීමත් සමඟ ලෝකය අපගේ හමුදාව කෙරෙහි විශාල පිළිගැනීමක් සමඟ විශ්වාසයක් ඇති වුණා. මේ සමඟ හයිටි රාජ්‍යයේ සාමය ස්ථාපිත කිරීමට අපගේ හමුදාවලට ආරාධනා ලැබුණා.2004 වසරේ දී, ප්‍රථම බළඇණිය පිටව ගිය අතර, මේ වන විට යුද නාවික හා ගුවන් හමුදාවල භට පිරිස් දස දහසක වැඩි සංඛ්‍යාවක් සේවය කරනවා. මෙය අප රටට ලැබෙන විශාල ගෞරවයක් ලෙස හඳුන්වන්නට පුළුවන්.මේ අවස්ථාවට බ්‍රිගේඩියර්වරුන් වන ඒ.වී රූපසිංහ, ජගත් ගුණවර්ධන යන මහත්වරුන් සමඟ යුද නාවික හා ගුවන් හමුදාවල උසස් නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=s1301011</link>
    <topic>ශ්‍රී ලංකා ක්‍රිකට් ක්‍රීඩකයන්ගේ මානසිකත්වය ගොඩනැඟීමට නව වසරේ වැඩසටහනක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ක්‍රීඩකයන් තුළ ජයග්‍රාහී දැක්මකින් සමන්විත මානසිකත්වයක් ගොඩනැගීමේ විශේෂ වැඩසටහනක් දියත් කිරීමට ක්‍රිඩා වෛද්‍ය ආයතනය නව වසරේ දී සූදානම් වේ.මේ දිනවල ක්‍රියාත්මක වන ශ්‍රී ලංකා ක්‍රිකට් පි‍ලේ ඔස්ට්‍රේලියා තරග සංචාරයෙන් අනතුරුව මේ විශේෂ වැඩසටහන ක්‍රියාත්මක කරන බව ක්‍රීඩා වෛද්‍ය ආයතන ප්‍රධානී මහාචාර්ය අර්ජුන ද සිල්වා මහතා පවසයි. එම විශේෂ වැඩසටහන තුළින් ක්‍රිකට් ක්‍රීඩකයන්ගේ ඉදිරි ක්‍රිකට් තරග ප්‍රතිඵලවල පැහැදිළි වෙනසක් ඇතිවනු ඇතැයි විශ්වාස කෙරේ. දිගින් දිගටම ලබන පරාජයන් හමුවේ පීඩනයට පත්වන ක්‍රීඩකයන්ගේ මානසිකත්වය ගොඩනැගීම අත්‍යාවශ්‍ය බවත්, එවැනි වැඩසටහන් බොහෝ රටවල ක්‍රියාත්මක වන බවත් මහාචාර්ය අර්ජුන ද සිල්වා මහතා පැවැසීය.මේ දිනවල ක්‍රීඩා වෛද්‍ය ආයතනය මගින් මලල ක්‍රීඩක ක්‍රීඩිකාවන් කීපදෙනකුගේ මානසිකත්වය ගොඩනැගීමේ විශේෂ වැඩසටහන් දියත් කර එහි ප්‍රතිඵල පෙන්වා ඇතැයි ඒ මහතා සඳහන් කළේය.ක්‍රීඩාවේ මානසික සෞඛ්‍ය පිළිබඳ විශේෂඥ වෛද්‍ය සුමුදු වීරසිංහ මහත්මියගේ සේවය මේ වෙනුවෙන්ම ලබාගෙන තිබේ, ඇයගේ විශේෂ වැඩසටහනකින් නැවත ජයග්‍රහණ අතරට පැමිණීමට උස පැනීමේ ක්‍රීඩක මංජුල කුමාරට හැකියාව ලැබී ඇත. මීටර් 2.27ක දක්ෂතාවකින් ශ්‍රී ලංකා වාර්තාව පිහිටවූ මංජුල කුමාර පසුව සහභාගි වූ තරගාවලි කීපයකදීම එම දක්ෂතාව දැක්වීමට අපොහොසත් විය. පසුව ක්‍රීඩා වෛද්‍ය ආයතනයේ පැවැති මානසික සෞඛ්‍ය පිළිබඳ විශේෂ වැඩසටහනකින් අනතුරුව ඔහු නැවත ජයග්‍රාහී මානසිකත්වයක් ගොඩනගා‍ ගෙන ඇතැයි පැවැසේ. එම විශේෂ වැඩසටහනින් අනතුරුව පැවැති ජාතික මලල ක්‍රීඩා ශූරතාවලියේ දී මංජුල ‍කුමාර මීටර් 2.21ක දක්ෂතාවක් පෙන්වා හොඳම ක්‍රීඩකයාට හිමි සම්මානය දිනා නැවත ස්ථාවර තත්ත්වයකට පැමිණ තිබේ.මේ ආකාරයෙන් ජයග්‍රහණ අතරට පැමිණි ක්‍රීඩක ක්‍රීඩිකාවන් බොහෝ දෙනෙක් ඇතැයි මහාචාර්ය අර්ජුන ද සිල්වා මහතා පැවැසීය.ක්‍රිකට් ක්‍රීඩකයන්ට මානසික වැඩසටහනක් සකස් කිරීමට අමතරව කණ්ඩායම් සංයුතිය රැක ගැනීමේ යෝජනා කීපයක් ද ක්‍රීඩා ඇමැතිවරයාට ඉදිරිපත්ව ඇතැයි වාර්තාවේ. ටෙස්ට් හා එක්දින කණ්ඩායම් දෙකක්, විස්සයි20 කණ්ඩායමක් වෙන වෙනම ‍පවත්වාගෙන යෑමේ යෝජනාවක් නව වසරේ සිට ක්‍රියාත්මක කිරීමේ සූදානමක් ඇතැයි ද වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=s1301012</link>
    <topic>2012 කෙළිබිමේ මතක පොත</topic>
    <author>ෆවුස් මොහොමඩ්</author>
    <content>2012 වසර ශ්‍රී ලංකා ක්‍රිකට් ඉතිහාසයට අමතක කළ නොහැකි පරාජයන් ගණනාවක් එකතුවූ වසරක් විය. වසර ආරම්භයේ දීම දකුණු අප්‍රිකාවේකේප්ටවුන් නුවරදී දෙරට අතර පැවැති තුන්වැනි ටෙස්ට් තරගයෙන් කඩුලු 10ක අන්ත පරාජයක් උරුමකරගත් ශ්‍රී ලංකාව වසර අවසන් කළේ ද මෙල්බර්න් නුවර පැවැති බොක්සිං දින ටෙස්ට් තරගයෙන් ඉනිමක සහ ලකුණු 201ක අන්ත පරාජයක් අත්කර ගනිමිනි. වසර ආරම්භයේ දකුණු අප්‍රිකාසංචාරයේදී ශ්‍රී ලංකා පිලේ නායකයා වූයේ තිලකරත්න ඩිල්ෂාන්ය. වසර අවසානයේ දී නායකත්වයේ වගකීම දැරුවේ මහේල ජයවර්ධනය.වසර ආරම්භයේ දකුණු අප්‍රිකා සංචාරයේ පාල් නුවර පැවැති පළමු එක්දින තරගය එතෙක් මෙතෙක් ශ්‍රී ලංකා එක්දින තරග ඉතිහාස‍යේ වඩාත්ම අපකීර්තිමත් එක්දින තරගය ලෙස සටහන් විය. දකුණු අප්‍රිකාව වෙතින් ලකුණු 258ක පරාජයක් අත්කර ගත් ඒ තරගයේ දී ශ්‍රී ලංකාව ලකුණු 43කට දැවීගියේය. එය ශ්‍රී ලංකාව එක්දින තරග ඉතිහාසයේ ලැබූ විශාලතම පරාජය විය. එමෙන්ම එය ලෝක එක්දින තරග ඉතිහාසයේ වාර්තා වූ සිවුවැනි අඩුම ලකුණු සංඛ්‍යාව ද වේ.මේ වස‍රේදි ටෙස්ට් සහ එක්දින පිටියේ ලකුණු දසදහසේ සීමාව පසුකළ කුමාර් සංගක්කාර එම දස්කම පෑ දෙවැනි ශ්‍රී ලාංකික පිතිකරු ලෙස වාර්තාපොතට එක්විය. ඊට පෙර නායක මහේල ජයවර්ධන මේ දස්කම දැක්වීය. මෙහි විශේෂත්වය වන්නේ ඔහු එක්දින හා ටෙස්ට් ලකුණු දසදහස සම්පූර්ණ කළේ ඔස්ට්‍රේලියාවේ දී ඔස්ට්‍රේලියාවට එරෙහිව වීමය. එමෙන්ම මේ වස‍රේ අන්තර් ජාතික ක්‍රිකට් කවුන්සිලයේ සම්මාන ප්‍රදානෝත්සවයේ ප්‍රධාන සම්මාන 3ක්ම අත්කරගැනීමට සංගක්කාර සමත්විය. ඔහු වසරේ ක්‍රීඩකයා, වසරේ ටෙස්ට් ක්‍රීඩකයා සහ වසරේ ජනප්‍රියතම ක්‍රීඩකයා යන සම්මාන ත්‍රිත්වයම දිනාගත්තේය.ලෝක කුසලාන විස්සයි20 ක්‍රිකට් තරගාවලිය ‍මේ වසරේදී ශ්‍රී ලංකාවේ පැවැති අතර එහි අවසන් මහා තරගයට සුදුසුකම් ලැබූ ශ්‍රී ලංකාව‍ට පිල බටහිර ඉන්දියා කොදෙව් පිල හමුවේ ලකුණු 36කින් පරාජයට පත්ව අනුශූරතාවෙන් සෑහීමට පත්වීමට සිදුවිය.ගෙවීගිය වසර මෙරට රගර් ක්ෂේත්‍රයට ස්වර්ණමය මතක සටහන් කීපයක්ම එකතුකළ වසරක් ලෙස හැඳින්විය හැකිය. ඉන් පළමුවැන්න වන්නේ මෙරට රගර් ක්‍රීඩාවේ උන්නතිය වෙනුවෙන් ප්‍රථම වතාවට ජාතික තලයේ රගර් ක්‍රීඩකයන් රගර් සංගමය හා ගිවිසුම් ගතකිරීමය. ඒ අනුව පෙබරවාරි මාසයේ අග සිට මේ ගිවිසුම ක්‍රියාත්මක කිරීමට රගර් සංගමය පියවර ගත්තේය. අන්තර් ජාතික වශයෙන් ශ්‍රී ලංකා රගර් කණ්ඩායම ජයග්‍රහණ රැසක් ගෙවුණු වසරේ දී අත්කර ගැනීමට සමත්විය. පසුගිය අප්‍රේල් මාසයේ පිලිපීනයේ පැවැති ආසියානු ෆයිව් නේෂන් රගර් තරගාවලියේ දී වසර 22කට පසුව චීන තායිපේ කණ්ඩායම පරාජය කිරීමට යෝෂිත රාජපක්ෂගේ නායකත්වයෙන් යුතුව තරග වැදුණු ශ්‍රී ලංකා පිල සමත්විය. ගෙවීගිය වසරේ ආසියානු කනිෂ්ට රගර් ශූරතාවලියට සත්කාරකත්වය ලබාදුන්නේ ශ්‍රී ලංකාවය. එහි ශූරතාව හිමිවූයේ චීන තායිපේ කණ්ඩායමටය. ශ්‍රී ලංකාවට අනුශූරතාව හිමිවිය. ආසියානු සත් සාමාජික රගර් තරගාවලි ත්‍රිත්වයත්, 2013වසරේ රුසියාවේ පැවැත්වෙන සත් සාමාජික ලෝක කුසලාන තරගාවලියට සුදුසුකම් ලැබීමේ සිංගප්පූරු තරගාවලියත් ගෙවුණු වසරේ මෙරට රගර් ක්ෂේත්‍රයට සිහිවටන රැසක් එක්කළේය. පළමුවෙන්ම පැවැති බෝර්නියෝ සෙවන්ස් තරගාවලියේ බඳුන ශූරතාව දිනාගත් ශ්‍රී ලංකාව ෂැංහායි සෙවන්ස් තරගාවලියේත්, මුම්බායි සෙවන්ස් තරගාවලියේත්, සිංගප්පූරු සෙවන්ස් තරගාවලියේත් පළඟ ශූරතාවට හිමිකම් කීවේය. ආසියානු සත්සාමාජික රගර් පිටියේ ඕනෑම කණ්ඩායමක් පිට පිට තුන්වතාවකදී පළඟ ශූරතාව අත්කරගත් පළමු අවස්ථාව මෙය විය ගෙවුණු වසරේ දී මෙරට කාන්තා රගර් ක්ෂේත්‍රයට ඉතා වැදගත් වසරක් විය. වසර 3කට පසුව යළි අන්තර් ජාතික කාන්තා රගර් තරගබිමට පිවිසි ශ්‍රි ලංකා කාන්තා රගර් පිල ආසියානු කාන්තා රගර් තරගාවලියේ බඳුන අනුශූරතාව දිනාගත්තේය.ගෙවුණු වසර මෙරට කාන්තා බොක්සිං ක්ෂේත්‍රයේ වැඩි දස්කම් මතුවූ වසරක් ලෙස සැළකේ. මාර්තු මාසයේ මොංගෝලියාවේ පැවැති ආසියානු බොක්සිං තරගාවලියේදී ශ්‍රී ලංකාවට ලෝකඩ පදක්කමක් අත්කර දීමට පොලිසිය නියෝජනය කරන ශිරෝමාලා වීරරත්න සමත්වූවාය. ශ්‍රී ලංකාව නියෝජනය කරමින් ක්‍රීඩිකාවෝ 6ක් මේ තරගාවලියට ඉදිරිපත් වූ අතර තරගාවලියේ ශ්‍රී ලංකාවට ලැබුණු එකම පදක්කම එය විය.අනතුරුව පසුගිය නොවැම්බර් මාසයේ ටියුනීසියාවේ පැවැති අන්තර් ජාතික කාන්තා බොක්සිං තරගාවලියේ කිලෝග්‍රෑම් 48 බර පන්තියේ රන් පදක්කම අත්කර ගැනීමට අනූෂා කොඩිතුවක්කු සමත්වූවාය. මෙරට කාන්තා බොක්සිං වළල්ලේ බිහිවූ විශිෂ්ටතම ක්‍රීඩිකාව වන අනූෂා 2006 වසරේ වියට්නාමයේ පැවැති ආසියානු කාන්තා බොක්සිං තරගාවලියේ ද රන් පදක්කම් දිනූ ක්‍රීඩිකාවකි. මෙවර අනූෂාගේ ජයග්‍රහණයේ විශේෂත්වය වන්නේ ඇය තරග වැදුණු අවසන් අන්තර් ජාතික තරගාවලිය මෙය වීමය. අනූෂාට අමතරව මේ තරගාවලියේ දී ශිරෝමාලා වීරරත්න සහ සිතාරි සඳරේඛා ද ලෝකඩ පදක්කම් දිනා ගැනීමට සමත්වූහ. ගෙවීගිය වසරේ බොක්සිං ශූර මංජු වන්නිආරච්චිගේ වසර 2ක තරග තහනම නිමාවට පත්වූ අතර ඔහු දෙසැම්බර් මාසයේ මහනුවර පැවැති ජාතික බොක්සිං ශූරතාවලියෙන් සිය තරග දිවියේ දෙවැනි ගමන ආරම්භ කළේය. එහි දී බැන්ටම් බර පන්තියේ රන් පදක්කම දිනා ගැනීමටද ඔහු සමත්විය. ජාතික බොක්සිං ශූරතාවලියේ විශේෂත්ව වූයේ මංජුගේ දෙවැනි ගමන මෙන්ම අනූෂාගේ බොක්සිං තරග දිවියේ සමුගැනීම සටහන් වූ තරගාවලිය වීමය.ආසියා නෙට්බෝල් ශූරතාවලිය ගිය වසරේ දී ශ්‍රී ලංකාවේ පැවැත්විණි. එහි අවසන් මහා තරගයේ දී ලකුණු 48-47ක් ලෙස සිංගප්පූරුව හමුවේ පරාජය වූ ශ්‍රී ලංකාවට අනුශූරතාව හිමිවිය.වසර අවසානයේ සිංගප්පූරුවේ රටවල් 8ක සහභාගිත්වයෙන් පැවැති නෙට්බෝල් ශූරතාවලියේ දී ශ්‍රී ලංකා කණ්ඩායම සිවුවැනි තැන ලැබුවේය.කොළඹ දී සිංගප්පූරුවට පරාජය වූ ශ්‍රී ලංකාව සිංගප්පූරුවේ දී ඔවුන් පරාජය කිරීම කැපී පෙනුණි. එහෙත් ශ්‍රී ලංකාවට පහළින් සිටින නැමීබියාවට හා මැලේසියාවට පරාජය වීම විශේෂයෙන් කැපී පෙනුණි.ගිය වසරේ ලෝක කැරම් ශූරතාවලිය පැවැත්වූයේ ශ්‍රී ලංකාවේදීය. එහි දී පිරිමි ඒකල ශූරතාව අත්කර ගැනීමට නිශාන්ත ප්‍රනාන්දු සමත්විය. කැරම් ලෝක ශූරතාවලියේ ශ්‍රී ලංකාව ලැබූ ඉහළම ජයග්‍රහණය එය විය. මේ තරගාවලියේ දී ඉන්දියාව ශූරතාවත් ශ්‍රී ලංකාව අනුශූරතාවත් දිනාගත්තේය.ගෙවුණු වසරේ ලන්ඩනයේ පැවැති පැරාලිම්පික් ක්‍රීඩා උළෙ‍ලේ දී මීටර් 400 (ටී46) ලෝකඩ පදක්කම අත්කර ගැනීමට ප්‍රදීප් සංජය සමත්විය. එය ශ්‍රී ලංකාවට පැරාලිම්පික් ක්‍රීඩා ඉතිහාසයේ හිමිවූ ප්‍රථම පදක්කම ‍විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=s1301013</link>
    <topic>තෙවැනි ටෙස්ට් තරගයේදී ග්‍රෙග්ට ගෞරව</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>ටෝනි ග්‍රෙග් පදිංචිව සිටි සිඩ්නි නුවර දී නව වසරේ පැවැත්වෙන ශ්‍රී ලංකාව හා ඔස්ට්‍රේලියාව අතර තෙවැනි ටෙස්ට් තරගයේදී ග්‍රෙග් ට ගෞරව පිරිනැමෙනු ඇත. 66 වියෙහි පසුවූ හිටපු එංගලන්ත ක්‍රිකට් නායක ග්‍රෙග් බොහෝ කලක් ඔස්ට්‍රේලියානු රටවැසියකුව සිටි අතර ඔහු හෘදයාබාධයකින් පෙරේදා සිඩ්නි රෝහලකදී මිය ගියේය. ග්‍රෙග් ට පෙණහැල්ලේ පිළිකාවක් තිබෙන බවට පසුගිය ඔක්තෝබරයේදී අනාවරණය විණි.සිඩ්නි තරගයේදී ඔස්ට්‍රේලියානු ක්‍රීඩකයන් අතේ කළු පටි පැළඳ ක්‍රීඩා කරමින් ග්‍රෙග් ට ගෞරව දක්වනු ඇතැයි ක්‍රිකට් ඔස්ට්‍රේලියා ප්‍රධාන විධායක ජේම්ස් සදර්ලන්ඩ් ප්‍රකාශ කළේය. තරගය ආරම්භයට පෙර ග්‍රෙග් වෙනුවෙන් මොහොතක නිශ්ෂබ්දතාවක්ද පවත්වනු ඇත.ශ්‍රී ලංකා ක්‍රිකට් ක්‍රීඩකයන් හා කළමනාකාරිත්වයද ඔවුන්ගේ බලවත් ශෝකය ග්‍රෙග් ගේ පවුලට පළකර සිටියහ. ග්‍රෙග් ගේ මරණයෙන් තමන් ඉතාමත් දුක් වේදනාවටත්, කනගාටුවටත් පත්ව සිටින බවත් ඔහුගේ වියෝව පිළිබඳව තමන් පසුතැවිලි වන බවත් ශෝක ප්‍රකාශයක් නිකුත් කරමින් ඔවූහු කියා සිටියහ.අතිශයින් ජනප්‍රිය ජගත් රූපවාහිනී ක්‍රිකට් නිවේදකයකු වූ ටෝනි ග්‍රෙග් ශ්‍රී ලංකාවටත්, ශ්‍රී ලංකා ක්‍රිකට් ක්‍රීඩකයන්ට හා ලාංකේය ක්‍රිකට් ක්‍රීඩාවටත් ඉතාමත් ආදරය කළ ශ්‍රී ලංකාවේ හිතවතෙකි. ඔහුගේ හදිසි වියෝවෙන්, විශේෂයෙන් සිඩ්නි නුවරත් සමස්ත ඔස්ට්‍රේලියානු ක්‍රිකට් ලෝකයත් මහත් ශෝකයට පත්ව සිටී.දකුණු අප්‍රිකාවේ උපත ලද ටෝනි ග්‍රෙග් එක්දහස් නවසිය හැත්තෑ ගණන්වල කැරලිකාර ‘වර්ල්ඩ් සීරීස් ක්‍රිකට්’ තරගාවලිය දියත් කිරීමට උපරිමයෙන් කටයුතු කළේය. මේ තරගාවලිය නිර්මාණය කිරීමට උපකාරී වීම හේතුවෙන් ග්‍රෙග් ට එංගලන්ත ක්‍රිකට් නායකත්වය අහිමි වූ බවත් එහෙත් ඒ හේතුව නිසාම ඔහුට ඔස්ට්‍රේලියාවේ ගෙෘරවය හිමි වූ බවත් ග්‍රෙග් ගේ ක්‍රිකට් විස්තර ප්‍රචාරක සහකරු හා හිටපු ඔස්ට්‍රේලියා නායකයකු වන රිචී බෙනෝ කියා සිටියේය.සිවුදරු පියෙකු වන ග්‍රෙග් ට එංගලන්ත හා වේල්ස් ක්‍රිකට් මණ්ඩලයද ගෙෘරව දක්වා සිටියේය.“ටෝනි ග්‍රෙග් ඉතාමත් දක්ෂ තුන් ඉරියව්වෙන්ම කැපී පෙණුනු ක්‍රිකට් ක්‍රීඩකයෙක් හා නායකයෙකි. ඔහු 1970 ගණන්වල ක්‍රිකට් ක්‍රීඩාවේ මුහුණුවර වෙනස් කිරීමට ප්‍රධාන කාර්යයක් ඉටුකළ යෝධ මිනිසෙකි” යැයි එම ක්‍රිකට් මණ්ඩලයේ ප්‍රධාන විධායක ඩේවිඩ් කොලියර් ප්‍රකාශ කළේය. ටෝනි ග්‍රෙග් පිත්තෙන් හෝ පන්දුවෙන් තරගයක් වෙනස් කිරීමට හැකියාවක් තිබූ අති විශිෂ්ට ක්‍රීඩකයෙක් බව එම මණඩලයේ සභාපති ගිල්ස් ක්ලාක් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=f1301011</link>
    <topic>ව්‍යවස්ථාවට අනුව වැඩ කිරීම වැරැද්දක් නොවෙයි</topic>
    <author/>
    <content>රට තුළ උද්ගතව ඇති කාලීන දේශපාලන හා සෞඛ්‍ය කරුණු පිළිබඳව ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා සමඟ දිනමිණ පැවැත්වූ සාකච්ඡාවකි මේ.මුලින්ම කියන්න ඕනැ රටේ බරපතළම සෞඛ්‍ය ප්‍රශ්නයක් වෙලා තියෙන්නෙ බෝ නොවන රෝගවලින් පීඩා විදින ජනතාව ක්‍රමයෙන් වැඩිවෙන එක. ඒකට හේතුව තමයි ජනතාවගේ ඇවතුම් පැවතුම් චර්යාවන් ගේ ඇති අඩු ලුහුඬුකම්. මේ නිසා ජනතාවගේ ප්‍රාථමික සෞඛ්‍ය තත්ත්වය නැංවීමේ මූලික අරමුණ ඇතිව සෞඛ්‍ය අමාත්‍යාංශය මූලිකත්වයෙන් දීප ව්‍යාප්තව ක්‍රියාත්මක කෙරෙන “මතින් තොර සමාජයක්” තේමා කරගනිමින් මේ වැඩපිළිවෙළ ක්‍රියාත්මක කෙරෙනවා.ජනතාවගේ ප්‍රාථමික සෞඛ්‍ය තත්ත්වය පිරිහෙන්න මූලිකම කාරණාව හැටියට බලපාල තියෙන්නෙ මිනිස්සුන්ගෙ බීමත්කම. මත්පැන්, දුම්වැටි, දුම්කොළ භාවිතය නිසා තමයි ජනතාවගේ ප්‍රාථමික සෞඛ්‍ය පිරිහෙන්නෙ. ඉතින් මෙයින් ජනතාව ඈත්කර තබන්න පුළුවන්නම් ජනතාවගේ ප්‍රාථමික සෞඛ්‍ය රැකෙනවා.දැන් සමහරු ඉන්නවනෙ මත්පැන් ටිකක් බීවේ නැත්නම් නින්ද යන්නෙ නැහැ. සිගරට් එකක් බීඩියක් නැත්නම් වැසිකිළි යන්න බැහැ. පොතක් පත්තරයක් කියවන්න බැහැ. කෑම කෑවට ඇඟට අල්ලන්නෙ නැහැ. බුලත් විටක් කෑවෙ නැත්නම් බස් එක එළවන්න බැහැ. ඉතින් මේ ඇබ්බැහි වීම් තුළින් තමයි මිනිසුන්ගෙ ප්‍රාථමික සෞඛ්‍ය පිරිහෙන්නෙ. මේ නිසා පිළිකා, දියවැඩියාව, හෘද රෝග අධි රුධිර පීඩනය, වකුගඩු ආබාධ, පෙනහලු ආබාධ, කොලෙස්ටරෝල්, ගැස්ට්‍රයිටීස් වගේ දරුණු රෝග වලින් පීඩා විඳිමින් මිය යන ජනතාව අඩුකර ගන්න පුළුවන් මේ චර්යාවන් වෙනස් කිරීම තුළින්.අපේ රටේ ආර්ථිකය රඳා පවතින ශ්‍රම බළකාය තුළයි මේ රෝගී තත්ත්වයන් වැඩි පුරම තියෙන්නෙ. විශේෂයෙන්ම පෞද්ගලික අංශයේ ශ්‍රම බළකාය ලක්ෂ 21 පමණ අප රටේ ඉන්නවා. රාජ්‍ය අංශය ලක්ෂ 13 පමණ. මේ විදියට ගත්තම ලක්ෂ 34 ක පමණ ජනතාව ගෙන් 60% ක්ම මේ බෝ නොවන රෝගවලින් අපේ රටේ පීඩා විඳිනවා. මේ තත්ත්වය අපි පසුගියදා ක්‍රියාත්මක කළ සෞඛ්‍ය සතිය තුළදී ගෙන ගිය වැඩපිළිවෙළ තුළින් තේරුම් ගත්තා.එහිදී අපට දැනගන්න ලැබුන කාරණාව තමයි මූලික වශයෙන්ම මේ ශ්‍රම බළකායේ ඇති අවිවේකී බව. පාන්දර 04.00 ට අවදිවෙලා උයා පිහාගෙන දරුවන්ගේ වැඩකටයුතු ඉවර කරලා හිටං බස්වල තෙරපිලා වැඩට ඇවිත් ආපහු ගෙදරට යන්නෙ රාත්‍රි 8 – 9 වෙලා. ඉතින් මේ තත්ත්වය තුළ ශ්‍රම බළකායේ කායික මානසික තත්ත්වය පිරිහීම නිසාත් මතට ඇබ්බැහිවීමේ ප්‍රවණතාව වැඩියි.මෙය ගම් මට්ටමින්ම ක්‍රියාත්මක වන පස් අවුරුදු දැවැන්ත වැඩපිළිවෙළක්. සෑම ග්‍රාම නිලධාරී වසමකම සෞඛ්‍ය කමිටු පිහිටුවනවා. මේ කමිටුවට ප්‍රදේශයේ ග්‍රාම නිලධාරී, සමෘද්ධි නිලධාරී, මහජන සෞඛ්‍ය පරීක්ෂක, පවුල් සෞඛ්‍ය සේවිකා, හෙද නිලධාරි ආදී එකතුවෙන් මෙම කමිටුව පිහිටුවලා ගම් මට්ටමින් වැඩමුළු, සම්මන්ත්‍රණ, වීදි නාට්‍ය වගේ සංස්කෘතිකාංග පත්‍රිකා බෙදා හැරීම ආදී සියලු දෙයින්ම ජනතාව දැනුවත් කරනවා. තමන් ගේ මූලික සෞඛ්‍ය තත්ත්වයන් රැක ගන්නෙ කොහොම ද කියල ඉන් පැහැදිලි කරනවා.අනෙක තමයි පළාත් සභා සහ සෞඛ්‍ය අමාත්‍යංශය එක්ව පළාතේ සෞඛ්‍ය වෛද්‍ය නිලධාරී සමඟ ග්‍රාමීය සෞඛ්‍ය කමිටුව එක්ව ක්‍ෂේත්‍ර සහකාරවරුන් විසින් දෛනික වැඩසටහන් කි‍්‍රයාත්මක කිරීම. ඒ සඳහා පාසල් දරුවන්, රෝහල් වෛද්‍යවරුන්, හෙද කාර්ය මණ්ඩල, විශ්වවිද්‍යාල සිසුන් එක්ව සෞඛ්‍ය නියමු ව්‍යාපෘති මගින් මෙම වැඩසටහන ක්‍රියාත්මක වෙනවා.කවුරුත් කතා කරන්නෙ සෞඛ්‍ය ක්ෂේත්‍රයේ ඇති අඩුපාඩු තමයි. නමුත් රෝගීන් රෝහල් කරා පැමිණීම අඩු කිරීමේ සැලැස්මක් මෙතෙක් තිබුණේ නැහැ. අපේ රටේ මුළු ජනගහනය මිලියන 21 ක්. අවුරුද්දකට රජයේ රෝහල්වලින් මිලියන 50 කට වැඩි පිරිසක් ප්‍රතිකාර ලබා ගන්නවා. ඒ කියන්නෙ වසරකට අපේ රටේ එක් පුරවැසියෙක් රජයේ රෝහලකින් 3 වතාවක් බෙහෙත් ගන්නවා කියන එක. හැම දෙනාම තුන් වතාවක් බෙහෙත් ගන්නවා කියන එක ඉන් අදහස් වන්නේ නැහැ. සතිපතා බෙහෙත් ගන්න අයත් ඉන්නවනෙ.ඉතින් අපි බලන්න ඕන පුළුවන් තරම් රෝගීන් රෝහල්වලට එන එක අඩු කරල අලුතින් රෝහලක් හදන එක නවත්තන එක. අලුතින් රෝහලක් හදනවා කියන්නෙ අලුතින් හිරගෙයක් හදන එකට සමාන යි. මොකද රටක රෝහල් ප්‍රමාණය වැඩිවෙනවා කියන්නෙ එරට රෝගීන් ප්‍රමාණයක් වැඩී කියන එක. හිර ගෙයක් ගත්තත් ඒ ටිකමනෙ. රටේ අපරාධ කාරයෝ වැඩි නම්නෙ අලුතින් හිර ගෙයක් ඕනැ වෙන්නෙ.අවිනීතකම. ඒක මම සෞඛ්‍ය ඇමැතිවරයා හැටියටම කියන්න ඕනැ. මොකද ගමේ ඉඳන් දුප්පත් අහිංසක ළමයෙක් රස්සාවට ආවම නොයෙක් අඩංතෙට්ටම් කරන පිරිස් ඉන්නවා. එයාට රස්සාව කරගෙන ඉන්න දෙන්නෙ නැතිව.මේක කාලයක් තිස්සෙම රෝහල්වල සිදු වුණ දෙයක්. කවුරුත් මේවට නිසි පියවර ගත්තෙ නැති නිසා සාමාන්‍ය දෙයක් විදියට දැන් මේවා සිද්ධ වෙන්න පටන් අරන් තියෙනවා. ඉතින් මේවාට විරුද්ධව නීතිය ක්‍රියාත්මක කරන්න ගියත් ඔන්න වෘත්තීය සමිති වැඩ වර්ජනවලට එන්න හදනවා. අර වැරැදි කරපු මිනිහට දඩුවම් කරන්න දෙන්නෙ නැහැ. ඉතින් මම මේක පියවරක් හැටියට ළමා හා කාන්තා කාර්යාංශයට මේ වැඩේ භාර දුන්නා. නීතිය අකුරට ක්‍රියාත්මක කරන්න.වැරැදි කරුවන්ගේ සේවය අහිමි කරලා තියෙනවා. වැඩ තහනමට ලක් කරපු අය වගේම අධිකරණ ක්‍රියාමාර්ගත් අරන් තියෙනවා.කවුද කියන්නෙ? මම දීල නැහැ. ඒ අයගෙ වෘත්තීය සමිති මාර්ගයෙන් මගෙන් ඉල්ලීමක් කරල තියෙනවා රාජකාරි කාලය තුළ පෞද්ගලික වෛද්‍ය ‍ෙස්වයේ යෙදෙන්න අවසර දෙන්න කියල. නමුත් මම අවසර දීල නැහැ.මම සෞඛ්‍ය ඇමැතිවරයා හැටියට පත් වුණ ගමන් කරපු යෝජනාවක් මේක. ඉතින් මේවා කි‍්‍රයාත්මක කරනවට කැමැති අය ඉන්නවා. අකමැති අයත් ඉන්නවා. මොකද එක එක වෘත්තීය සංගම් කියන්නෙ නිදහස් සෞඛ්‍ය සේවාව අවසන් කරන්න හදනවා මේ වගේ බරපතළ චෝදනානෙ.මේ වසරේ සිට ක්‍රියාත්මක කිරීමේ සැලසුමක් තියෙනවා. මොකද මේ සඳහා ලිපි ගොනු සකස් කරන්න වෙනවා. අලුතින් ලිපිකරුවන් අවශ්‍ය වෙනවා. අලුතින් බදවා ගැනීමක් සිදු නොවුණත් ඉහළ සුදුසුකම් තියෙන සුළු සේවකයන් ඉන්නවා. ඒ අයට හොඳ අවස්ථාවක් ලබා දෙන්නත් හැකිවෙනවනෙ.ඇත්තටම රජය මොනතරම් විශාල මුදලක් අපේ රටේ සෞඛ්‍ය ක්ෂේත්‍රයට වැය කරනවද කියන හැඟීම ජනතාවට දැනෙනවා හිතන්නකො එක්ස් රේ එකක් සී.ටී. ස්කෑන් එකක් කරන්න ගියොත් මොන තරම් මුදලක් වැය කරන්න වෙනවද පෞද්ගලික රෝහලකට මේක මොනවත් නැහැ එක්ස් රේ කාමරයට ගියා ආවා. සමහර එන්නත් වර්ගවලට ආණ්ඩුව ලක්ෂ 2, 3 වියදම් කරනවා. ඉතින් මේවා ගැන වැටහීමක් ජනතාවට ලැබුනම යමක් කමක් ඇති කෙනෙක් රජයේ රෝහලකින් බෙහෙත් ගත්තත් ඔහුට හිතෙයි රෝහලට ඇදක් පරිත්‍යාග කරන්න හුණු ටිකක් ගාන්න.නමුත් අපි ඒ ක්‍රමය හදල නැහැ. අනෙක ලෙඩ වලින් ආරක්ෂා වීමටත් විශාල පිටිවහලක් ඇතිවෙනවා මේ ක්‍රමයෙන් ජනතාවගෙ.මේක මේ ව්‍යවස්්ථාවෙ තියෙන දෙයක්. ඒ ආකාරයෙන් ප්‍රශ්නය විසඳන්න කටයුතු කරල තියෙනවා. මීට පෙරත් මේ තිබුණ ක්‍රමයට මෙවැනි ප්‍රශ්න විසඳල තියෙනවා.මේ දෝෂාභියෝගයට විරුද්ධ අය කියන්නෙ වැරදි කරපු අයගෙන් ම නඩු අහල විසඳුම හොයන්න කියල. තමන්ගෙ වාසියට එක් පුද්ගලයකු වෙනුවෙන් ව්‍යවස්ථාවක් වෙනස් කරන්න බැහැනෙ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=f1301012</link>
    <topic>ගෙවුණු වසරේ අමතක නැති මතක</topic>
    <author/>
    <content>ගෙවී ගිය වසරේ සිදුවීම් බහුලය වියෝ වීම් හමු වීම් පත්වීම් මෙන්ම ස්භාවික ආපදාද විශාලය දේශපාලන පිටියද උණුසුම්ය 2012 අවුරුද්ද මේ සියල්ල මැද විදුලි වේගයෙන් පියඹා ගියේය මේ එම ගෙවී ගිය වසර දෙස ආපසු හැරී බැලීමකි.නව විභාග කොමසාරිස් ඩබ්ලිව්. එම්. එන්. ජේ. පුෂ්පකුමාර මහතා විභාග දෙපාර්තමේන්තුවේදී වැඩ භාර ගනී.එජාප හිටපු සභාපති එන්. පී. පණ්ඩිතරත්න මහතාගේ අභාවයසිංහල භාෂා ප්‍රවීණයකු හා ජ්‍යෙෂ්ඨ මාධ්‍යවේදියකු වන අනඳපිය කුඩාතිහි මහතාගේ අභාවය.නව ක්‍රිකට් කමිටු සභාපතිවරයා ලෙස හිටපු ටෙස්ට් ක්‍රීඩක අසන්ත ද මෙල් මහතා පත් කිරීමට ක්‍රීඩා ඇමැතිවරයා තීරණය කරයි.‍ෙජ්‍යෂ්ඨ දේශපාලනඥයකු හා මාධ්‍යවේදියකු වන රත්න දේශප්‍රිය සේනානායක මහතාගේ අභාවය.ශ්‍රී ලංකා ටෙස්ට් ක්‍රිකට් නායක ධූරයෙන් ටී. එම්. ඩිල්ෂාන් ඉල්ලා අස්වේ.සෝමවතී බෝ සමිඳු වටා වූ රන් වැට ජනපති අතින් විවෘත වේ.ශ්‍රී ලංකා මානව හිමිකම් කොමිෂන් සභාවේ සභාපතිවරයා ලෙස ආචාර්ය ප්‍රතිභා මහානාම හේවා මහතා පත්වීම.මිග් 27 වර්ගයේ ජෙට් යානාවක් නාත්තන්ඩිය ප්‍රදේශයට ඇද වැටීම.මේජර් ජෙනරාල් ශවේන්ද්‍ර සිල්වා මහතා එක්සත් ජාතීන්ගේ් සාම සාධක මෙහෙයුම් පිළිබඳ විශේෂ උපදේශක ලෙස පත්වීම.ප්‍රවීණ රංගන ශිල්පී ඇන්ටන් ජූඩ් මහතාගේ හදිසි අභාවය.පලස්තීන ජනාධිපති මහමුද් අබ්බාස් මහතා ඇතුළු නියෝජිත පිරිසක් ශශ්‍රී ලංකාවේ නිල සංචාරයක නිරතවීම.ගායන ශිල්පී සතිස් පෙරේරා මහතාගේ අභාවය.කටාර් රාජ්‍යයේ විශේෂ ආරාධිතයකු ලෙස ජනාධිපතිතුමා කටාර් රාජ්‍ය වෙත පිටත්ව යාම.වසර තුනකට ආසන්න කාලයක් බන්ධනාගාර ගතව සිටි සරත් ෆොන්සේකා මහතා ජනාධිපති සමාවක් යටතේ නිදහස ලැබීම.කියුබාවේ නිල සංචාරයක් සඳහා ජනාධිපතිතුමා පිටත්ව ගිය අතර ඔහු ඉන්පසු බ්‍රසීලයේ විශේෂ පරිසර සමුළුවකට ද සහභාගීමට නියමිතය.සබරගමුව, උතුරුමැද හා නැගෙනහිර යන පළාත් සභා විසුරුවා හැරීම.වෛද්‍ය ගීතාංජන මෙන්ඩිස් මහතාගේ අභාවය.නව නීතිපතිවරයා ලෙස සරත් පාලිත ප්‍රනාන්දු මහතාගේ දිවුරුම් දීම.කොත්මලේ හිටපු පාර්ලමේන්තු මන්ත්‍රී ආනන්ද දසනායක මහතාගේ අභාවය.අප්‍රිකානු ස්වාසිලන්ත රාජ්‍යයේ ස්වානි රජතුමා හා බිසව මෙරට නිල සංචාරයක් සඳහා පැමිණීම.රාමඤ්ඤ මහා නිකායේ මහා නායක අතිපූජ්‍ය වේවැල්දෙනියේ මේධාලංකාර හිමියන් අවුරුදු 103 ක් ආයු වළඳා අපවත්වීම.හිටපු ඇමැති විජයපාල මෙන්ඩිස් මහතාගේ අභාවය.රාමඤ්ඤ නිකායේ මහා නිකායේ වැඩබලන මහානායක ලෙස අති පූජ්‍ය නාපානේ පේමසිරි හිමි පත්වීම.උතුරු මැද, සබරගමුව හා නැගෙනහිර පළාත් සභා මැතිවරණයන්ගෙන් එක්සත් ජනතා නිදහස් සන්ධානය විශිෂ්ට ජයක්නැගෙනහිර නව මහ ඇමැතිවරයා ලෙස අබ්දුල් මජීඩ් මහතා පත්වීමනියෝජ්‍ය මුදල් ඇමැතිවරයා ලෙස සරත් අමුණුගම මහතා පත් කිරීමඅයවැය ලේඛණය ජනාධිපති තුමා විසින් පාර්ලිමේන්තුවට ඉදිරිපත් කිරීමජනපති ජන්ම දිනයමෙරට ගුවන් ගත කළ පළමු චන්දිකාව සුප්‍රීන් සැට් ගුවන් ගත කිරීමඅග්‍ර විනිශ්‍චයකාර ශිරානි බණ්ඩාරනායක මහත්මියට ගෙන ආ දෝශාභියෝග යෝජනාවේ චෝදනා තුනකට වැරදිකාරිය බවට ප්‍රකාශ වීම..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>01</day>
    </date>
    <link>http://www.dinamina.lk/2013/01/01/_art.asp?fn=f1301013</link>
    <topic>2012 ලොව වටා සුවිශේෂ සිදුවීම්</topic>
    <author>ධම්මික සෙනෙවිරත්න</author>
    <content>වෙනත් අවුරුදුවලට වඩා 2012 විශේෂයක් තිබිණි නම්, ඒ 2012 ගෙවීයද්දී දෙසැම්බර් 21 වැනිදා ලෝක විනාශය සිදුවෙතැයි ඇතැම් දෙනා විශ්වාස කළ නිසාය. 21 වැනිදා පමණක් නොව, 31 වැනිදා ද ගෙවී ගියේ මේ විශ්වාසය ද අතීත මතකයක් කරමිනි. ලෝක විනාශය කෙසේ වෙතත්, 2012 දී ද වෙනදා මෙන්ම ලොව පුරා තැන තැන යුද ගැටුම්, ස්වභාවික ආපදා ආදී විනාශ ගැනනම් වාර්තා විය. ලෝක ආර්ථික අර්බුදයෙන් ගොඩඒමට යුරෝපයට මුළුමනින් හැකිවූයේ ද නැත. මිහිමත කෙළවරක් නැති අර්බුද අතර ගිලීසිටිමින් වුවද, මිනිසා අඟහරු ගවේෂණයේ සාර්ථක ඉදිරි පියවරක් ද තැබීය. මිනිස් ඉතිහාසයේ සුවිශේෂී මං සලකුණු තැබූ අභ්‍යාවකාශගාමී නීල් ආම්ස්ට්‍රෝං මෙන්ම, මහා සංගීතඥ රවිශංකර් ද 2012 දී ජීවිත ගමන නිමාකළහ. 2012 වසර උදාවෙද්දී රැගෙන ආ මිනිසාම ඇතිකළ අර්බුද හා ගැටුම්, 2013 උදාවනවිටත් පවතී. එලෙස කඳුළු මෙන්ම සිනහ අතරින් ගෙවීගිය 2012 වසරේ විශේෂිත සිදුවීම් මෙපරිදි පෙළ ගැස්වේ.(1) උතුරු කොරියාවේ නව නායකයා ලෙස කිම් ජොං උං නිල වශයෙන් පත්වීම, ඔහු හිටපු නායක කිම් ජොං ඉල්ගේ කනිටු පුත්‍රයාය.(11) ඉරාන න්‍යෂ්ටික වැඩසටහනට සම්බන්ධ තරුණ විද්‍යාඥයකු වූ මුස්තාෆා අහමදි රොෂාන් ඝාතනය වීම. එය මොසාඩ් සංවිධානයේ ක්‍රියාවක් බවට චෝදනා එල්ලවේ.(15) “කොස්ටා කොන්කෝඩියා” නම් අධි සුඛෝපභෝගී ඉතාලි නෞකාව මඟීන් 3200ක් සමඟ අනතුරට ලක්වීමෙන් 32ක් මියයයි.(19) බංග්ලාදේශයේ අගමැතිනි ෂීක් හසීනාගේ රජය පෙරළීමට කළ හමුදා කුමන්ත්‍රණයක් ව්‍යර්ථ කෙරිණි.(07) මාලදිවයිනේ පැන නැඟි විරෝධතා මැද ජනාධිපති මොහොමඩ් නෂීඩ් ධුරයෙන් ඉවත් වෙයි. උප ජනාධිපති මහීඩ් හසන් ජනපති ධුරයට.(09) කියුබානු නායක පිදෙල් කස්ත්‍රෝගේ ස්වයංලිඛිත චරිතාපදානය ‘ටයිම් ගරිල්ලා’ නමින් එළිදකී.(24) සිරියා අර්බුදය විසැඳීම සඳහා එක්සත් ජාතීන්ගේ සාම නියෝජිතයා ලෙස හිටපු මහලේකම් කොෆී අනන් පත්කෙරේ.(04) රුසියානු ජනාධිපතිවරණයෙන් අගමැති වැලැඩ්මීර් පුටින් යළි ජනපති ධුරයට පත්වීම. ජනාධිපති දිමිත්‍රි මෙඩ්වදෙව් අගමැති වශයෙන් පත්කෙරිණි.(06) වසර 100කට පසු ඇෆ්ගනිස්තානය යළි දුම්රිය ගමනාගමනයට පිවිසෙමින් පළමු දුම්රිය මාර්ගය විවෘත කිරීම. සියවසකට පෙර දුම්රිය ප්‍රවාහනය රජු විසින් තහනම් කර තිබිණි. නව ව්‍යාපෘතිය “නව සේද මාවත” ලෙස නම්කර ඇත.(09) පාකිස්තානයේදී ඝාතනය වූ අල්ඛයිඩා නායක ඔසාමා බින් ලාඩන්ගේ වැන්දඹු බිරියන් තිදෙනාට සහ දරුවන්ට එරෙහිව නඩු පැවරේ. ඔවුන් සවුදියට පිටුවහල් කෙරිණි.(14) වසර 244ක් මුද්‍රණය වූ සුප්‍රකට බ්‍රිටැනිකා විශ්ව කෝෂය මුද්‍රණය අත්හිටුවයි. ඉදිරියට එය අන්තර්ජාල සංස්කරණයක් ලෙස පමණක් පළවේ.(20)* දකුණු ඉන්දියාවේ න්‍යෂ්ටික බලාගාරයක් ඉදිකිරීමට එරෙහිව විරෝධතා. 200ක් පමණ පොලිස් අත්අඩංගුවට.* මාලි රාජ්‍යයේ බලය කුමන්ත්‍රණයකින් හමුදාව අතට. උතුරු ප්‍රදේශ ගෝත්‍රික සටන්කාමීහු අත්කර ගනිති.(23) හොලිවුඩ් සිනමා අධ්‍යක්‍ෂ ජේම්ස් කැමරන් ඔහුගේ සැලැස්මකට අනුව නිර්මාණය වූ සබ්මැරීනයක ආධාරයෙන් මරියානා ආගාධයේ පත්ලට ගොස් ආපසු පැමිණේ.(01) මියන්මාර විපක්‍ෂ නායිකා අවුන්සාන් සුකී අතුරු මැතිවරණයෙන් පාර්ලිමේන්තු අසුනකට තේරීපත්වෙයි.(11) ඉන්දුනීසියාව ආසන්න මුහුදු පත්ලේ රිච්ටර් මාපාංක 8.6ක ප්‍රබල භූ චලනයක්. සුනාමි අනතුරු සංඥා ද නිකුත් කෙරිණි.(22) චීනයේ මානව හිමිකම් ක්‍රියාකාරියකු වන චෙං ගුවැන්චෙං අමෙරිකා තානාපති කාර්යාලයට පලාගොස් දේශපාලන රැකවරණ ඉල්ලයි.(10) 50 දෙනෙකු රැගත් රුසියා ගුවන් යානයක් අනතුරට ලක්වේ. ඉන්දුනීසියාව එම යානය මිලට ගැනීමට නියමිතව තිබිණි.(14) ප්‍රංශ ජනාධිපතිවරණයෙන් නිකොලායි සාකෝසි පරාජයට පත්කර සමාජවාදී පක්‍ෂ නායක ප්‍රංශුවා ඔලන්ද් ජයගනී.(18) විසිවසරකට පසු මියන්මාරයට එරෙහි අමෙරිකා ආර්ථික සම්බාධක ලිහිල් කෙරේ.(26) සිරියාවේ දරුණු ගැටුම්, 100 දෙනකු පමණ මරුදකී.(30) මියන්මාර විපක්‍ෂ නායිකා අවුන්සාන් සුකී 24 වසරකට පසු පළමු විදේශ සංචාරයට එක්වෙමින් තායිලන්තයට පැමිණීම.(02)* ඊජිප්තුවේ හිටපු ජනාධිපති හොස්නි මුබාරක්ට ජීවිතාන්ත සිර දඬුවමක් නියම වීම. ඉකුත් වසරේ එරට ඇතිවූ රාජ්‍ය විරෝධී උද්ඝෝෂණවලට එරෙහිව බලය යෙදවීම ගැන ඔහුට චෝදනා එල්ලවී තිබිණි.* දෙවැනි එළිසබෙත් රැජනගේ කිරීට ප්‍රාප්තියේ දියමන්ති ජුබිලිය (60 වසර) බ්‍රිතාන්‍යයෝ හරසරින් සමරති.* රැජනගේ දියමන්ති ජුබිලිය නිමිතිකරගනිමින් ලන්ඩනයේ සුපතළ ‘බිග්බෙන්’ ඔර්ලෝසුව සහිත කුලුන “එළිසබෙත් කුලුන” ලෙසින් නම් කෙරිණි.(05) අල්ඛයිඩා සංවිධානයේ දෙවැනියා වන අබු යෙහියා අල් ලිබී ඩ්‍රෝන යානයක් මගින් සිදුකළ ප්‍රහාරයකින් පාකිස්තානයේදී මරා දැමේ.(11) ඉන්දීය රජයේ අනුදැනුම මත අමෙරිකා යුද නැව් ඉන්දීය සාගරයේ යෙදවීමට එරෙහිව කොල්කටා නගරයේ දැවැන්ත විරෝධතාවක්.(14) මිතුරු රටවල් කිහිපයක සහාය මත නියමු රහිත ඩ්‍රෝන යාත්‍රා 3ක් නිර්මාණය කළ බව වෙනිසියුලාව කියා සිටී.(23) පාකිස්තානයේ නව අගමැති වශයෙන් රාජා පර්වේස් අෂ්රෆ් රාජකාරි ඇරඹීය.(25) ඊජිප්තු ජනාධිපතිවරණයෙන් මුස්ලිම් සහෝදරත්වය පක්‍ෂයේ නායක මොහොමඩ් මොර්සිට ජය.(27) 2008 - මුම්බායි ත්‍රස්තවාදී ප්‍රහාරයට සම්බන්ධ මුල්පෙළේ සංවිධායකයකු බව සඳහන් සයද් මබියුද්දීන් හෙවත් අබුනිදාල් ඉන්දීය පොලිස් අත්අඩංගුවට.(03) අමෙරිකා ගුවන් ප්‍රහාරවලට විරෝධය පාමින්, පාකිස්තානය විසින් වසා දමන ලද ඇෆ්ගනිස්තානය දක්වා වූ නේටෝ සැපයුම් මාර්ග යළි විවෘත කිරීමට පාකිස්තාන බලධාරීහු තීරණය කරති.(07) වසර 60 කට පසු ලිබියාවේ පාර්ලිමේන්තු මැතිවරණයක් පැවැත්වේ.විනාඩි කිහිපයකින් කලාපයේ පිහිටි අමෙරිකා යුද කඳවුරු රැසක් වැනසීමට තමන්ට හැකි බව ඉරානය කියා සිටී.දින කිහිපයකට පෙර ඉරානය මිසයිල අත්හදා බැලීමක්ද සාර්ථකව සිදු කළේය.(20) ඉන්දියාවේ නව ජනාධිපති වශයෙන් හිටපු මුදල් අමාත්‍ය ප්‍රණාබ් මුඛර්ජි පත්වීම.(27) ඔලිම්පික් ක්‍රීඩා උළෙල ලන්ඩනයේදී ඇරැඹේ.උතුරු කොරියා නායක කිම් ජෝ උං රහසිගතව විවාහ දිවියට එළැඹ ඇතැයි මාධ්‍ය වාර්තා කරයි.ඇය රී සොල් ජූය.(02) එ. ජා. සිරියා සාම නියෝජිත කොෆී අනන් ඉල්ලා අස්විය.(06) නාසා ආයතනයේ කියුරියෝසිටි ගවේෂණ යානය අඟහරු මතට ගොඩබැස්වීම.(18) පාකිස්තානයේ මින්හස් ගුවන් හමුදා කඳවුරට මරාගෙන මැරෙන ත්‍රස්ත ප්‍රහාරයක්.(20) ලන්ඩනයේ ඉක්වදෝර තානාපති කාර්යාලයේ රැකවරණ ලබන විකිලීක්ස් සංස්කාරක ජූලියන් අසාන්ජ් එහි සිට මාධ්‍ය ඇමැතීය.(24) සිරියාවේ එ. ජා. නව සාම නියෝජිතයා ලෙස ඇල්ජීරියාවේ හිටපු විදේශ අමාත්‍ය ලක්දාර් බ්‍රහීම් පත්කෙරේ.(25) සඳමත පළමු මිනිස් පා සටහන තැබූ අභ්‍යවකාශගාමී නීල් ආම්ස්ට්‍රෝං ජීවිතයෙන් සමුගනී. මියයනවිට ඔහු 82 හැවිරිදි වියේ පසුවිය.(29) නොබැඳි ජාතීන්ගේ සමුළුව ඉරානයේ ටෙහෙරාන් නුවරදී ආරම්භ විය.(03) මොංගෝලියා ජනාධිපතිවරයා, ඉරානයේ නතාන්ස්හි පිහිටි න්‍යෂ්ටික බලාගාර සංකීර්ණයේ නිරීක්‍ෂණ චාරිකාවක.(05) ඩියාඔයු දූපත ජපානය විසින් මිලදී ගැනීමට සැරැසීම පිළිබඳ චීනය දැඩිව විරෝධය පළ කරයි.(07) හිටපු පලස්තීන නායක යසර් අර්ෆත්ගේ මරණය විස ශරීරගතවීමකින් සිදුවූ බවට සැක මතුවීමත් සමඟ, වැඩිදුර පරීක්‍ෂණ.(11) ඉස්ලාම් දහමට හා නබිනායක තුමන්ට නින්දා කරමින් අන්තර්ජාලයට එක්වූ විනාඩි 13ක කෙටි චිත්‍රපටයක් දැඩි ආන්දෝලනයක් ඇති කරයි. චිත්‍රපටයට විරෝධය පාමින් ලිබියාවේ අමෙරිකා තානාපති කාර්යාලයට එල්ලවූ ප්‍රහාරයකින් අමෙරිකා තානාපති ස්ටීවන්සන් ද මරා දැමේ.අරාබි අර්ධද්වීපයේ අල්ඛයිඩා නියෝජ්‍ය නායකයා ලෙස සැලකෙන යසද් අල් ෂිහ්රි යේමනයේදී මරා දැමිණි.දූෂණ විරෝධී ඉන්දීය දේශපාලන කාටුන් ශිල්පියකු වන අසීම් ත්‍රිවේදී බන්ධනාගාර ගත කෙරිණි.(18) * ඉන්දීය රජයේ නව ආර්ථික ප්‍රතිසංස්කරණවලට විරෝධය පළකරමින්, ත්‍රිනමුල කොන්ග්‍රසය පාලක සභාග රජයෙන් ඉවත්වීම.* මාලදිවයින ප්‍රසිද්ධ ස්ථානවල නර්තනයන් දැක්වීම තහනම් කරයි.* සල්මන් රෂ්ඩිට යළිත් මරණ තර්ජන එල්ල වේ.* ඇෆ්ගනිස්තානයේදී හමුදා සෙබළියන් සඳහා පළමු වරට වෙඩි නොවදින කබා හඳුන්වා දීම.(21) ඇෆ්ගනිස්තානයේ රඳවා සිටි 3000කගෙන් යුත් අමෙරිකා හමුදා බල ඇණියක් ආපසු කැඳවේ.* තම රටේ දේශපාලනයට අත පෙවීම සඳහා අමෙරිකා ආධාර වැඩසටහන ක්‍රියාකරන බවට රුසියාව චෝදනා කරයි.* අමෙරිකාවේ සංචාරයක නිරත මියන්මාර විපක්‍ෂ නායිකා අවුන්සාන් සුකීට කොන්ග්‍රසය ඉහළම සම්මානය පිරිනැමීම.(23) මුස්ලිම් ලොව කැලඹූ “ඉනසන්ස් ඔෆ් මුස්ලිම්ස්” කෙටි චිත්‍රපටයේ නිර්මාපකයා මරාදමන අයකුට ඇ. ඩො. ලක්‍ෂයක ත්‍යාග මුදලක් පිරිනැමීමට සූදානම් බවට පාකිස්තානයේ දුම්රිය කටයුතු පිළිබඳ ඇමැති ගුලාම් අහමඩ් ගෙන් ප්‍රකාශයක්.(25) එ. ජා. මහා සමුළුව නිව්යෝර්ක් හිදී ඇරැඹේ.(27) උතුරු කොරියාව පාසල් අධ්‍යාපනය වසර 12ක් වන පරිදි වසරකින් දීර්ඝ කරයි.* ගූගල් සමාගමේ සභාපතිවරයා අත්අඩංගුවට ගන්නා ලෙසට බ්‍රසීල විනිසුරුවරයකුගෙන් නියෝගයක්.(30) ප්‍රකට පරිසරවේදියකු වූ බැරී කොමනර් අභාවය.(01) එක්සත් ජාතීන්ගේ ආරක්‍ෂක මණ්ඩලය ත්‍රස්තවාදයට සහාය දක්වන බවට සිරියාවෙන් චෝදනා එල්ල වෙයි.(02) ඉන්දියාවේදී දූෂණ විරෝධී නව දේශපාලන පක්‍ෂයක් බිහිවේ.(07) වෙනිසියුලා ජනාධිපතිවරණයෙන් හියුගෝ චාවේස් යළිත් විශිෂ්ට ජයක් වාර්තා කරයි.(08) මාලදිවයිනේ හිටපු ජනාධිපති මොහොමඩ් නෂීඩ් පොලිස් අත්අඩංගුවට පත්වේ.(14) සුප්‍රකට බොලිවුඩ් සිනමා අධ්‍යක්‍ෂ යෂ් චොප්රා ජීවිත සිනමාවෙන් සමුගනී.* පාකිස්තානයේ තලේබාන් විරෝධී පාසල් සිසුවියක වූ මලාලා යුසුෆ්ට වෙඩි ප්‍රහාරයක් එල්ලවේ.* චීනය අධික ශීත කාළගුණයක් යටතේ වුවද පැයට සැතපුම් 220ක වේගයකින් ධාවනය කළ හැකි අධිවේගී දුම්රියක් අත්හදා බලයි.(29)‘සැන්ඩි’ සුළි කුණාටුව අමෙරිකාවට කඩා වැදී මහා විනාශයක් සිදු කරයි. නිව්යෝර්ක් නගරයටත් ගංවතුරෙන් හානි සිදුවේ.(30) ‘නීලම්’ කුණාටුව දකුණු ඉන්දියාවට කඩාවදී.(06) අමෙරිකා ජනාධිපතිවරණයෙන් රිපබ්ලිකන් අපේක්‍ෂක මිට් රොම්නි පරදවා ඩිමොක්‍රටික් අපේක්‍ෂක බැරක් ඔබාමා දෙවැනි වරටත් ජයග්‍රහණය කිරීම.(08) දකුණු අප්‍රිකාව නෙල්සන් මැන්ඩෙලාගේ රුව රැගත් මුදල් නෝට්ටු සංසරණයට එක් කරයි.* රුසියානු ජනාධිපති පුටින්, එරට ආරක්‍ෂක ඇමැති ඇනටෝලි සර්ඩියුකොව් ධුරයෙන් පහකරයි. ඔහුට එරෙහිව ලිංගික අපචාර සහ දූෂණ චෝදනා එල්ලවී තිබිණි.(14) හමාස් සංවිධානයේ සන්නද්ධ අංශයේ නායක අහමඩ් ජබාරි ඊශ්‍රායල් ගුවන් ප්‍රහාරයකින් මරා දැමේ, මැදපෙරදිග යළි ගැටුම් ඇවිළෙයි.(19) අමෙරිකා ජනාධිපති බැරැක් ඔබාමා මියන්මාරයේ සංචාරයක යෙදේ. එරටට ආ පළමු අමෙරිකා ජනාධිපතිවරයා ද ඔහුය.* ගාසා තීරයට ඊශ්‍රායල් ගුවන් ප්‍රහාර, සටන් විරාමයකට යන ලෙස ඊශ්‍රාලයට බලපෑම්.(25) තායිලන්ත අගමැතිනි යිංග්ලක් ෂිනවත්‍රාට එරෙහිව විශ්වාසභංග යෝජනාවක් පරාජයට පත්විය.(29) පලස්තීනයට එක්සත් ජාතීන්ගේ සංවිධානය තුළ නිරීක්‍ෂණ මට්ටමේ සාමාජිකත්වයක් හිමිවේ.(20) මුම්බායි ත්‍රස්ත ප්‍රහාරයේදී අත්අඩංගුවට පත් මොහොමඩ් අජ්මාල් කසාබ් එල්ලා මරා දැමීම.(26) ලොව පළමු වකුගඩු බද්ධය සිදුකළ වෛද්‍ය ජෝෂප් ඊ. මරේගේ අභාවය.(03) පැයට කි. මී. 210ක වේගයකින් හමා ආ ‘බෝපා’ සුළි කුණාටුව පිලිපීනයට කඩා වදී. 600ට වැඩි පිරිසක් ජීවිතක්‍ෂයට පත්විය.(05) ලොව වයස්ගතම පුද්ගලයා ලෙස පිළිගත් අමෙරිකා ජාතික බෙඩී කූපර් මියගියාය. මියයනවිට ඇයගේ වයස අවුරුදු 116කි.(11) ලෝකපූජිත සංගීතඥයකු වූ භාරතීය සිතාර් වාදක පණ්ඩිත් රවිශංකර් අභාවය.(12) වසර 1000කට වරක් එළැඹෙන 12.12.12 වැනිදා ලොව පුරා තැන තැන විශේෂිතව සැමරීම.(15) අමෙරිකාවේ, නිව්ටවුන්හි පාසලක තුවක්කුකරුවකු කළ වෙඩි තැබීම්වලින් කුඩාදරුවන් 20 දෙනෙක් ඇතුළු 28ක් ජීවිතක්‍ෂයට පත්විය.(21) මායාවරුන්ගේ දිනදර්ශනය අනුව මෙදින ලෝකය විනාශ වෙතැයි ඇතැම් දෙනා පිළිගත්තද එවැන්නක් සිදු වූයේ නැත.(27) අධික හිම කුණාටු තත්ත්වයක් සමඟ අමෙරිකාවෙන් ටොර්නාඩෝ 34ක් වාර්තාවීම.(29) ජනප්‍රිය ක්‍ර්‍රිකට් ක්‍රීඩා විස්තර විචාරක ටෝනි ග්‍රේග් මහතා ජීවිත කෙළි බිමෙන් සමු ගනී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n130102_br1</link>
    <topic>කලාප කාර්යාලය වසා කට්ටිය මගුල් ගෙදර ගිහින්</topic>
    <author>චන්දන ලියනආරච්චි</author>
    <content>මහජන දියක් වු බදාදා(2)අද දිනයෙදි දහවල් දොළහේ සිට හවස තුනයි තිහ වන තුරු අම්පාර කාලාප අධ්‍යාපන කාර්යාලයේ නිලධාරින් සහ කොට්ඨාශ අධ්‍යපන කාර්යාලයේ නිළධාරින් තම සේවා ස්ථානයෙන් බැහැරව මංගල සාධයකට සහභාගි විම නිසා එම කාර්යාල වෙත තම සේවාවන් ලබා ගැනිමට පැමිණි දෙමාපියන් ගුරුවරුන් විදුහල්පතිවරුන් දැඩි අපහසුතාවයට පත්විය.මේ පිළිබදව සොයා බැලිම සදහා නැගෙනහිර පළාත් සභාවේ අධ්‍යපන අමාත්‍ය විමලවිර දිසානායක මහතා එම ස්ථානයට පැමිණි අතර සොදිසි කිරිමෙන් අනතුරුව අමත්‍යවරයා කාර්යාලයේ අත්සන් ලේඛනය රැගෙන යන ලදි .පසුව පැමිණි නිලධාරින් මෙම සිදු විම වාර්තා කිරිම සදහා එම ස්ථානයේ සිටි මාධ්‍යවේදීන් හටද බාධා කරමින් කටයුතු කරන්නට යෙදින.මේ පිළිබදව අමාත්‍යවරයාගෙන් දිනමිණ විමසු විට පවසා සිටියේ ."මට දුරකථන ඇමතුම් කිපයක්ම අවා අධ්‍යාපන කාර්යාලයේ වැඩ කරණ අය නැති නිසා මිනිස්සු රස්තියාදු වෙනවා කියලා .මම එතන්ට යන කොට දෙකයි කාලට විතර ඇති. ගිණුම් අංශයේ අයත් නෑ පාලන අංශයේ අයත් නෑ. කවුරුවත් නැති නිසා මම අස්සන් ලේඛනත් අරගෙන ආවා.".</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n1301021</link>
    <topic>කුණු අල-කුණු කරවල තොග පිටින් අසුවෙයි</topic>
    <author>සීගිරිය විශේෂ, දේවහූව සමූහ සහ අසේල කුරුළුවංශ</author>
    <content>පරිභෝජනයට නුසුදුසු අර්තාපල්, කරවල ඇතුළු තවත් පාරිභෝගික භාණ්ඩ රැසක් හදිසි වැටලීම් මගින් අත්අඩංගුවට ගෙන තිබේ. දඹුල්ල ආර්ථික මධ්‍යස්ථානයේ අලෙවිය සඳහා සූදානම් කර තිබූ කුණු අල කිලෝ විසිපන් දහසක් (25,000) පාරිභෝගික සේවා නිලධාරීන්ගේ හා පොලිස් නිලධාරීන්ගේ ඒකාබද්ධ වැටලීමක දී ඊයේ අත්අඩංගුවට ගැනිණි. මෙකී අල තොගය හොඳට ම නරක් වී තිබූ බවත් ඇතැම් අල තොගවල පණුවන් පවා සිටි බවත් වැටලීමට සම්බන්ධ නිලධාරීහු පෙන්වා දෙති.මේ අයුරින් ම හැටන් නගරයේ වෙළෙඳසල් වෙතින් කුණු අල කිලෝ පන්සියයක් (500) සොයාගෙන තිබේ. කොළඹ හතරවන හරස් වීදියේ තොග කඩ වෙතින් නරක් වූ කරවල කිලෝ දෙදහසක් ද (2000) අත්අඩංගුවට ගෙන තිබේ.සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා උත්සව සමයේ පාරිභෝගිකයන් කෙරෙහි දැඩි අවධානය යොමු කරමින් අත්‍යවශ්‍ය ආහාර ද්‍රව්‍යවල මිල උච්ඡාවචනය හා ප්‍රමිතිය කෙරෙහි නිරීක්ෂණ මෙහෙයුමක යෙදී සිටී. ඒ අනුව රට පුරා වැටලීම් සිදු කෙරේ.දඹුල්ලේ දී අත්අඩංගුවට ගත් අල කිලෝ 25,000 ආනයනය කර ඇත්තේ පාකිස්තානයෙන් බව වාර්තා වී ඇත. එය වරායෙන් හොර පාරේ ගොස් සිදු කෙරෙන ව්‍යාපාරයක් බවද දැනගන්නට තිබේ.දඹුල්ල අල තොගයේ වටිනාකම රුපියල් ලක්ෂ 18 පමණ වන බවත් මේවා ඇණවුම් කර ඇත්තේ දඹුල්ල ආර්ථික මධ්‍යස්ථානයේ වෙළෙඳසලක් කුලියට පවත්වාගෙන යන වෙළෙන්දෙක් බවද පොලිසිය කියයි.දඹුල්ල ආර්ථික මධ්‍යස්ථානයේ දැඩි දුර්ගන්ධයක් පැවතීමත් සමඟ ව්‍යාපාරිකයන් ඒ බව පාරිභෝගික සේවා අධිකාරියට දැනුම්දීමත් සමඟ මේ අල තොගය සොයාගෙන තිබේ.මේ අල තොගය වරාය අධිකාරියෙන් පිටකෙළේ කෙසේදැයි සොයා බැලිය යුතු බවත් මෙහි වගකීම වරාය අධිකාරියද භාරගත යුතු බවත් දඹුල්ල ආර්ථික මධ්‍යස්ථානයේ වෙළෙඳ සංගමයේ සභාපති යූ. බී. ඒකනායක මහතා කීය.මාතලේ පාරිභෝගික සේවා අධිකාරිය හා පොලිසිය එක්ව පරීක්ෂණ පවත්වයි.මේ පිළිබඳ අදහස් දැක්වූ වෙළෙඳ ඇමැතිවරයා, සාධාරණ වූ වෙළෙඳ ප්‍රජාවක් අවශ්‍ය මෙන්ම පාරිභෝගිකයාට ප්‍රමිතියෙන් යුත් භාණ්ඩ ලබාදීම අපේ අරමුණයි. අපේ අමාත්‍යාංශය පාරිභෝගික ව්‍යාපාරික සහ නිෂ්පාදකයා සමඟ ගැටෙනවා. ඔවුන් තිදෙනාම ආරක්ෂා කර ගත යුතුයි. පාරිභෝගික අධිකාරිය හරහා අඛණ්ඩ වැටලීම් සිදු කරනවා.ගෙවන මිලට සාධාරණයක් විය යුතුයි. ව්‍යාපාරිකයන්ට කියන්නේ මෙවැනි වංචනික ක්‍රියාවලින් පාරිභෝගිකයා නොරවටා කටයුතු කරන ලෙසයි. එවැනි වැරදි කරන අයට එරෙහිව නීතිය ක්‍රියාත්මක කරන්න මා උපදෙස් දී තිබෙනවා. අපි හැමදාමත් ජනතාවගේ පැත්තෙන් සිට ඔවුන්ට සේවයක් කරනවා. රජයේ අරමුණ එය බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවැසීය.අර්තාපල්වලට අමතරව පිටකොටුවේ 4 වන හරස් වීදියේ සිදු කළ තවත් වැටලීමකදී රුපියල් ලක්ෂ 10ක් වටිනා කුණු කරවල කිලෝ දෙදහසක් ද අත්අඩංගුවට ගෙන තිබේ.මේ අතර නරක්වූ ආනයනික අර්තාපල් අල කිලෝග්‍රෑම් 500ක් හැටන් නගර මධ්‍යයේ වූ ජල කරාමයක් අසල සිටි පුද්ගලයින් දෙදෙනකු පිරිසුදු කරමින් සිටියදී ගිනිගත්හේන ප්‍රාදේශීය සෞඛ්‍ය වෛද්‍ය අධිකාරි කාර්යාලයේ නිලධාරින් කණ්ඩායමක් විසින් සිදුකළ වැටලීමකදී එම අර්තාපල් තොගය අත්අඩංගුවට ගනු ලැබ තිබේ.නරක් වූ අර්තාපල් ජලය යොදා පවිත්‍ර කරමින් සිටි පුද්ගලයින් දෙදෙනා පළාගොස් ඇත.අලුත් අවුරුදු උදාවත් සමඟ නගරයට භාණ්ඩ මිලදී ගැනීමට පැමිණෙන ජනතාව ඉලක්ක කැර මේ ආර්තාපල් අලෙවි කිරීමට සූදානම් කරමින් සිට ඇති බව වැටලීම කළ නිලධාරීහු පවසති. අත්අඩංගුවට ගත් නරක් වූ අර්තාපල් තොගය මහජන සෞඛ්‍ය පරීක්‍ෂකවරුන් විසින් භූමිතෙල් දමා විනාශ කර ඇත. නගරයේ තොග වෙළෙඳසල් හිමිකරුවකු මෙම අර්තාපල් ගෙන්වා ඇති බවට සැක කෙරෙන අතර වැඩිදුර පරීක්‍ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n1301022</link>
    <topic>වරායෙන් ආහාර වර්ග රේගු සහතිකය නොමැතිව පිට කරන්නේ නැහැ</topic>
    <author>සුභාෂිනී සේනානායක</author>
    <content>වරායට පැමිණෙන සියලු ආහාර වර්ග රේගු සහතිකය නොමැතිව නිකුත් නොකරන බව ශ්‍රී ලංකා වරාය අධිකාරියේ සභාපති ආචාර්ය ප්‍රියත් බී. වික්‍රම මහතා අවධාරණය කරයි.රේගු සහතිකය ඇත්නම් ආහාර අඩංගු කන්ටේනර් පිට කරන බව පවසන සභාපතිවරයා කිසි විටෙක අදාළ සහතිකය නොමැති ආහාර අඩංගු කන්ටේනර් නිකුත් නොකරන බව ද පවසයි.සතොසට පසුගියදා ගෙන්වන ලද ලොකු ලූනු තොගයක් නරක්වීම සම්බන්ධයෙන් දිනමිණ කළ විමසීමකට පිළිතුරු ලබාදුන් සභාපතිවරයා එසේ පැවසීය.මේ අතර ශ්‍රී ලංකා රේගුවේ උසස් නිලධාරියකුගෙන් මේ සම්බන්ධව සිදු කළ විමසීමක දී කියා සිටියේ ආහාර දෙපාර්තමේන්තුවේ නිලධාරියකු එම ආහාර අඩංගු කන්ටේනරය පරීක්‍ෂා කර බැලීමෙන් අනතුරුව ලබාදෙන නිර්දේශය මත අදාළ සහතිකය ලබාදෙන බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n1301023</link>
    <topic>නව අවුරුදු උදා වූ දා ජනපති ආගමික වතාවත්වල</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා සිය පවුලේ සාමාජිකයන් සමඟ එක්ව ආගමික වතාවත්වලට මුල්තැන දෙමින් දෙදහස් දහතුන නව වසර උදාව සැමරුවේය.නව වසර උදා වන සුබමොහොත වන විට ජනාධිපතිවරයා සිරිත් පරිදි රුහුණු කතරගම මහා දේවාලයේ ආගමික වතාවත්වල නියැලෙමින් සිටි අතර ජනාධිපති ආර්යා ශිරන්ති රාජපක්ෂ මහත්මිය සහ පාර්ලිමෙන්තු මන්ත්‍රී නාමල් රාජපක්ෂ, යෝෂිත රාජපක්ෂ මහත්වරු ද එම අවස්ථාවට එක් ව සිටියහ.ශ්‍රී ලංකා නිදහස් පක්ෂයේ නිර්මාතෘ අභාවප්‍රාප්ත එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන් සහ සිරිමාවෝ බණ්ඩාරනායක මහත්මිය සිහිපත් කරමින් රුහුණු කතරගම මහාදේවාලයේ වාර්ෂිකව පැවැත්වෙන පිරිත් පින්කමට ද ජනාධිපතිවරයා එක්විය.2012 වසරේ අවසන් දිනය වූ දෙසැම්බර් 31 වැනි දින ජනාධිපතිවරයා ඵෙතිහාසික ‍කිරිවෙහෙර වහන්සේ වැඳ පුදා ගෙන ආශිර්වාද ලබා ගත්තේය. කිරිවෙහෙර විහාරාධිපති ආචාර්ය අලුත්වැව සෝරත නාහිමියන් බැහැ දුටු ජනාධිපතිවරයා උන්වහන්සේගේ ආශිර්වාද ලබාගත්තේය.කඩිගමුව පුෂ්පාරාමය වෙත ගිය ජනාධිපතිවරයා එහි දී ආගමික වතාවත්වල නියැලුණේය. ජනාධිපතිවරයා නයිගල රජමහා විහාරස්ථානය වෙත ගියේ දෙසැම්බර් මස 30 වනදාය.කටුවන ප්‍රාදේශීය සභාවේ හදිසි නිරීක්ෂණ චාරිකාවක නියැළුණු ජනාධිපතිවරයා සභාවෙන් ජනතාවට වන සේවය පිළිබඳ සොයා බැලුවේ 31 වනදා පෙරවරුවේය.මහජනතාවගේ ගැටලු ප්‍රථමයෙන් ඉදිරිපත් වන ප්‍රාදේශීය සභාව ඒ වෙනුවෙන් කැපවී කටයුතු කිරීමේ වැදගත්කම ජනාධිපතිවරයා මෙහිදී පෙන්වා දුන්නේය.ප්‍රාදේශීය සභාවේ කාර්ය මණ්ඩලය මෙන්ම සේවය ලබා ගැනීමට පැමිණ සිටි ජනතාව සමඟ සුහද කතාබහක නියැලීමටත් ජනාධිපතිවරයා අමතක කළේ නැත. කතානායක චමල් රාජපක්ෂ මහතා සහ එම මහත්මිය, ඌව පළාත් මහ ඇමැති ශෂීන්ද්‍ර රාජපක්ෂ මහත්වරු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n13010211</link>
    <topic>කොළඹ සංවර්ධනය වන වේගයෙන්මමත්ද්‍රව්‍ය සහ පාතාලය නැති කරනවා</topic>
    <author/>
    <content>කොළඹ නගරය සංවර්ධනය වන වේගයෙන්ම එහි ක්‍රියාත්මක මත්ද්‍රව්‍ය සහ පාතාලය සහමුලින්ම නැති කර දමන්නට ආරක්ෂක හමුදාව යොදාගන්නා බව ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පවසයි.කොළඹ නගරයේ ඇතැම් වතු ජනාවාසවල සංචාරයේ යෙදෙන විට ඒවායේ පදිංචි ජනතාව ‘අනේ සර් කුඩු, පාතාලය නැති කර දෙන්න’යි තමන්ගෙන් ඉල්ලීම් කරන බව හෙතෙම සඳහන් කරයි.කොළඹ නගර සභාවේ නිල වෙබි අඩවිය විවෘත කිරීමේ උත්සවයේ ප්‍රධාන ආරාධිත අමුත්තා ලෙස සහභාගී වෙමින් ඊයේ (1) පෙරවරුවේ පැවැති උත්සවයකදී ආරක්ෂක ලේකම්වරයා මේ බව පැවසීය.එම උත්සවයට එක් වූ ආරක්ෂක ලේකම්වරයා මෙසේද පැවසීය. අපේ මාතෘ භූමියේ සංවර්ධනයේ කැඩපත ලෙස කොළඹ නගරය දකුණු ආසියාවේ ආකර්ශනීයම හරිත නගරය බවට සංවර්ධනය කළ යුතුයි.එසේ කළ විට අප රටට පැමිණෙන විදේශීය සංචාරකයන් ආයෝජකයන් මෙන්ම රාජ්‍ය නියෝජිතයන්ද රට ගැන විශාල ප්‍රතිරූපයක් ගොඩනගා ගන්නවා. එයින් අපේ රටේ සංවර්ධනයට මහත් පිටු බලයක් ලැබෙනවා. නගර සංවර්ධනයේදී වැඩියෙන්ම පීඩාවට පත්වන්නේ නගරයේ සිටින දුප්පත් ජනතාවයි. කොළඹ නගරයේ ලක්ෂ දෙකකට වැඩි ජනතාවක් ජීවත් වෙනවා. ඊටත් වැඩි පිරිසක් දින පතා රැකියා සඳහා පැමිණෙනවා.පැල්පත් නිවාස ඉවත් කිරීම පදික වේදිකාවේ වෙළෙඳ ව්‍යාපාර ඉවත් කිරීම ආදියෙන් දුප්පත් ජනතාව අපහසුතාවට පත්වන බව අපි පිළිගත යුතුයි. නිලධාරීන් හැටියට අපට ඒ දේ කරන්නට සිදුවෙනවා. නමුත් එය තාවකාලිකයි.එයින් ඵල ලබන්නේ දුෂ්කරතාවට පත් වු දුප්පත් ජනතාවමයි. ජනතාවගේ අපහසුතාවන් ගැන සොයා බලා කටයුතු කිරීමේ වගකීම ඇත්තේ ජනතා නියෝජිතයන්ටයි. නගර සංවර්ධනයේදී අලුතින් ඉදිවන නිවාස, වෙළෙඳ කුටි, ජනතාවගේ ආර්ථික වර්ධනය ධනෝපායන මාර්ග පිළිබඳ සොයා බලා ජනතා සුබසාධනය සැලසීම ජනතා නියෝජිතයන්ගේ වගකීමයි. කොළඹ පුරපති ඒ. ජේ. එම් මුසම්මිල් මහතා- මෙම උත්සවය සංවිධානය කිරීමේදී මේ සදහා කැඳවිය යුතු ආරාධිත අමුත්තා කවුදැයි අප කල්පනා කළා.ඒ සදහා සුදුසුම පුද්ගලයා වන්නේ කොළඹ නගරයට වැඩියෙන්ම ආදරය කරන ආරක්ෂක ලේකම්තුමා බව අප තේරුම් ගත්තා. වසර තිහක් තිස්සේ ඇදුනු යුද්ධය නිමා කිරීමේ ගෞරවය හිමිවන්නේ එතුමාටයි. එතුමා මේ රටේ ඉතිහාසයේ සලකුණක් බවට පත්වී තිබෙනවා.රාජ්‍ය බලය සහ නගර සභාවේ බලය එකි නෙකට විරුද්ධ තැනකයි තියෙන්නේ. එසේ වුවත් කොළඹ නගර සංවර්ධනයේදී නගර සභාව සමඟ නාගරික සංවර්ධන අධිකාරිය ජනතා යහපත උදෙසා සහයෝගයෙන් කටයුතු කරනවා. 2013 වසර අභියෝගාත්මක වසරක්. පොදු රාජ්‍ය මණ්ඩලීය නියෝජිතයන් සමුළුව කොළඹදී පැවැත්වීමට කටයුතු ‍කෙ‍රෙනවා.ලෝක නායකයන්ට අප රටේ සංවර්ධනයේ කැඩපත ලෙස කොළඹ නගරයේ සංවර්ධනය සුවිශේෂි වෙනවා.මේ උත්සව අවස්ථාවේදී කොළඹ නගර සභාවේ නිල වෙබ් අඩවිය (www.cmc.lk)ආරක්ෂක ලේකම් ගෝඨාභය රාජපක්ෂ මහතා අතින් විවෘත කෙරිණි. මෙම අවස්ථාවේදී මුසම්මිල් මහතා අතින් ආරක්ෂක ලේකම්වරයාට සමරු තිළිණයක්ද පිරිනැමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n13010212</link>
    <topic>දෙවොලේ දෙවියන් වැරැදි කරද්දී සාධාරණත්වය පතන්නේ කාගෙන්ද?</topic>
    <author>පණ්ඩුක සමරසේකර</author>
    <content>අධිකරණයේ උත්තරීතර තනතුරට එරෙහිව චෝදනා එල්ලවූ විට එම චෝදනා විභාග කිරීමේ බලය ඇත්තේ පාර්ලිමේන්තු මන්ත්‍රීවරුන්ට නම් එවැනි විභාගයක් නොකර සිටීම ජනතාවට සිදු කරන විශාලතම ද්‍රෝහිකමක් බව විදේශ සේවා ප්‍රවර්ධන හා සුබසාධන අමාත්‍ය ඩිලාන් පෙරේරා මහතා පවසයි.රටක යුක්තිය පසිඳලීමේ මහා දෙවොලේ දෙවියන් වැරැදි කරන්නේ නම් එරට ජනතාව සාධාරණ යුක්තියක් අපේක්ෂා කරන්නේ කාගෙන්දැයි අමාත්‍යවරයා ප්‍රශ්න කළේය.යුක්තිය උදෙසා ජනතා ව්‍යාපාරය සංවිධානයේ මෙහෙයවීමෙන් ඊයේ (01) පස්වරුවේ කොළඹ පදනම් ආයතනයේ පැවැති මාධ්‍ය හමුවකදී අමාත්‍යවරයා මේ බව ප්‍රකාශ කළේය.එහිදී අමාත්‍යවරයා මෙසේද පැවැසීය.අගවිනිසුරු ශිරාණි බණ්ඩාරනායක මැතිනියට එරෙහිව තිබු චෝදනාවලින් 5ක් විභාගයට ගත්තා. ඉන් තුනක් සැකයකින් තොරව සාක්ෂිවලින් ඔප්පු වුණා. චෝදනාවලට ලැබුණ සාක්ෂි අනුව ඇය නිවැරැදිකාරිය කරන්නේ කෙසේ දැයි යන්න කියා දෙන ලෙස මම ජනතාවගෙන් ඉල්ලන්නේ. අරාජික තත්ත්වයක් රට තුළ නිර්මාණය කිරීමේ සැලැස්මක් ක්‍රියාත්මක වනවා. මොකද දෝෂාභියෝගයෙන් ශිරාණි බණ්ඩාරනායක මැතිනිය ඉවත් කළොත් ඊළඟට පත්වන අගවිනිසුරු හෝ විනිසුරුවරිය පිළිගන්නේ නැහැ කියන තැනට රට පත් කිරීමේ උපාය මාර්ගයට යන බව දැනටත් ප්‍රකාශයට පත්කර තිබෙනවා.චෝදනාවලට මුහුණදීමට ඇති නොහැකියාව හේතුවෙන් වෙනත් දේශපාලන උපාය මාර්ග හා කල් මැරීම් තුළින් රජයට තේරීම් කාරක සභාවට එරෙහිව චෝදනා නඟමින් මේ සැලසුම් උපාය මාර්ගිකව දැන් ක්‍රියාත්මක වෙනවා. මේ මාධ්‍ය හමුවට එක්වූ තාක්ෂණ හා පර්යේෂණ ඇමැතිනී පවිත්‍රා වන්නිආරච්චි මහත්මිය මෙසේ පැවැසුවාය.විසමාචාර චෝදනාවලට ලක්ව සිටින අධිකරණයේ උසස්ම ධුරය දරන කෙනා පවිත්‍ර කරන්නට කරන විනය පරීක්ෂණයක් මේක. ඒ පරීක්ෂණ බලය ඇත්තේ ජනතා පරමාධිපත්‍යටයි. මේ පරමාධිපත්‍ය බලයට අද විරුද්ධ වී ඇත්තේ අගවිනිසුරුවරියයි.චෝදනා සම්බන්ධව කරුණු විමසීමේදී එතුමිය වැරදි බව කියන්නෙත් නැහැ. නිවැරදි බව කියන්නෙත් නැහැ. ඇය කියන්නේ පාර්ලිමේන්තු ස්ථාවර නියෝගවල ඇති අඩුපාඩු. පාර්ලිමේන්තු ස්ථාවර නියෝග සකස් කිරීමේදී 78 ව්‍යවස්ථාවේ ආර්. පේ‍්‍රමදාස ජනාධිපතිතුමා දුන් විග්‍රහයන්ට අනුකූලවයි මේ දෝෂාභියෝගය අගවිනිසුරුවරියට විරුද්ධව ගෙන ආවේ. දැන් එතුමිය කියනවා ව්‍යවස්ථාවේ අඩුපාඩු. වැරදිකාරිය වුණාට පස්සේ. එහෙම නම් විමර්ශන කමිටුවට එන්න පෙර කියන්න තිබුණා.මේ කරුණු සම්බන්ධයෙන් ඇති අඩුපාඩු එහෙම නැත්නම් චෝදනා එල්ල වන අවස්ථාවේ කියන්න තිබුණා. මේ හැම කරුණකින්ම ඇය අභියෝග කරන්නෙ ජනතාවගේ පරමාධිපත්‍ය බලයට. ඒ නිසා මෙය රටේ ස්ථාවරයට එල්ල කරන බලවත් පහරක්..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n1301024</link>
    <topic>ජනවාරි 8දා දිවි නැඟුම පාර්ලිමේන්තුවේ 2/3 ඡන්දයෙන් සම්මත කරනවා</topic>
    <author>රක්ෂණ ශ්‍රියන්ත</author>
    <content>ජනවාරි 08වනදා දිවි නැඟුම පනත පාර්ලිමේන්තුවේදී තුනෙන් දෙකක ඡන්දයෙන් සම්මත කරගන්නා බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවසීය.පක්ෂ නායක රැස්‍වීමේදී වෙනත් පනතක් එදිනට ගෙන ඒමට සාකච්ඡා නොවුනහොත් දිවිනැඟුම පනත එදිනට පාර්ලිමේන්තුවට ගෙන එමින් සම්මත කරගන්නා බවද නියෝජ්‍ය ඇමැතිවරයා පවසයි. නියෝජ්‍ය ඇමැතිය ලක්ෂ්මන් යාපා අබේවර්ධන මහතා එසේ පැවසුවේ පසුගිය (31) කොළඹ පැවති මාධ්‍ය හමුවකට එක්වෙමිනි.වැඩිදුරටත් අදහස් දැක්වූ නියෝජ්‍ය ඇමැතිවරයා. මෙම පනත සම්මතවීමෙන් අනතුරුව ශ්‍රී ලංකාවේ පළමු දිවිනැගුම දෙපාර්තමෙන්තුව ඇරඹෙන බවත් ඒතුළින් මෙරටේ දුප්පත් ජනතාවගේ අනාගතය සුරක්ෂිත වීමත් නගාසීටුවීමත් ඇරඹෙනවා.සමෘද්ධි බැකුවල රුපියල් මිලියන පනස් පන්දහසක ඉතුරුම් තිබෙනවා.ඒවා ඉදිරියේදී ප්‍රජාමූල බැංකු හරහා දුප්පත් ජනතාවට ලබාදිය හැකියි.එම මුදල් ලබාගෙන ඒ තුළින් ඔවුන්ගේ ජිවිත ජය ගත හැකියි.අප ප්‍රජාමූල බැංකු හරහා ණය ගැනීමට පහසු වීමට ණය ලබාදෙන සියලු ක්‍රම ඉදිරියේ ලිහිල් කරනවා.දිවිනැඟුම වැඩපිළිවෙල ක්‍රමවත් කිරීම සදහා උපාධිදාරීන් 16000 ක් බදවාගෙන තිබෙනවා.ඔවුන් සමෘද්ධි සංවර්ධන නිලධාරීන් සමග සෑම ප්‍රාදේශීය ලේකම් කොට්ඨසයකටම අනුයුක්ත කර තිබෙන අතර එයට අමතරව ප්‍රාදේශීය ලේකම් කාර්යාල වලද ඔවුන්සේවය සදහා යොදවා ගැනීම තූළින් නිෂ්පාදන ක්ෂේත්‍රයේ ගුණත්මක භාවය හා දිවිනැඟුම සාර්ථක ලෙස ක්‍රියවට නැංවීම බලාපොරොත්තු වනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n1301025</link>
    <topic>පොලිසියේ අමතර දීමනා තුන් ගුණයකින් වැඩි වේ</topic>
    <author>විජයානි එදිරිසිංහ</author>
    <content>පොලිස් දෙපාර්තමේන්තුවේ සේවයේ නියුතු අසූපන්දහසක් පොලිස් නිලධාරීන්ට පඩියට අමතරව මෙතෙක් ලැබූූ අමතර දීමනා ජනවාරි මාසයේ සිට තුන් ගුණයකින් වැඩිකර ලබාදීමට පොලිස් දෙපාර්තමේන්තුව කටයුතු කර තිබේ.1988 චක්‍රලේඛයක් මත පොලිස් නිලධාරීන්ට ගෙවූ එම දීමනා වසර 24 කට පසු සංශෝධනය කර මෙසේ ගෙවීම සිදු කෙරේ.ජනාධිපති මහින්ද රාජපක්ෂ මහතා විසින් කළ යෝජනාවට අනුව ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පති එන්. කේ. ඉලංගකෝන් මහතා විසින් පොලිස් නිලධාරීන්ට එම දීමනා මෙම මස සිටම ලබාදීමට කටයුතු කළ බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා පැවැසීය.මාසික වේතනයට අමතරව පොලිස් නිලධාරීන්ට ගෙවන දුෂ්කර දීමනා, ගමන් වියදම් ඇතුළු දීමනා රැසක් මීට ඇතුළත් වෙයි. උදාහරණයක් වශයෙන් මේ දක්වා ගෙවූ දුෂ්කර දීමනාව රුපියල් හයසියයේ දීමනාව ජනවාරි මස සිට රුපියල් දෙදහස දක්වා වැඩිකර තිබේ.දවසේ පැය 24 පුරා දැඩි කැපවීමකින් සේවය කරන පොලිස් නිලධාරීන්ට ගෙවූ එම දීමනා ස්ථිර සේවයේ පොලිස් නිලධාරීන්ට පමණක් නොව සේවය ස්ථිර නැතත් එම දීමනා ලබන සෑම පොලිස් නිලධාරියකුටම හිමිවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n1301026</link>
    <topic>නව අවුරුදු උදා වූ දාදළදා වැඳ පුදා  ගන්න මහ සෙනඟක්</topic>
    <author>ඉන්දික පොල්කොටුව</author>
    <content>උදා වූ නව වසර නිමිත්තෙන් දළදා සමිඳු වැඳ පුදා ගැනීමට මහනුවර ඓතිහාසික ශ්‍රී දළදා මාළිගාවට පැමිණි දහස් සංඛ්‍යාත බැතිමතුන්ගෙන් ඊයේ (01) අලුයම සිට දළදා මාළිගා පරිශ්‍රය පිරී ඉතිරී ගියේය.දිවයිනේ නන් දෙසින් පැමිණි සුදු වතින් සැරසුණු දහස් සංඛ්‍යාත බැතිමතුන් දළදා වහන්සේ වැඳ පුදා ගනිමින් නව වසරට ආශීර්වාද ලබා ගැනීමේ නිරත විය.ඈත අතීතයේ පටන් සම්ප්‍රදායානුකූලව මෙරට බොහෝ ජනතාව නව වසර උදාවීමත් සමඟ අති උතුම් දළදා සමිඳු වැඳ පුදා ආශීර්වාද ලබා ගැනීම සිදු කෙරෙන මේ වනවිට රට තුළ පවතින සාමකාමී වාතාවරණය හේතුවෙන් පසුගිය වසර කිහිපයේ සිට මේ දක්වා වසරින් වසර එලෙස නව වසර උදාවීමත් සමඟ දළදා සමිඳු වැඳ පුදා ගැනීමට දළදා මාළිගයට වාර්ෂිකව පැමිණෙන බැතිමතුන්ගේ වැඩිවීමක් දක්නට ලැබේ.මේ අතර මහනුවර ශ්‍රී දළදා මාළිගා පරිශ්‍රය අවට පිහිටි සතර මහා දේවාල සඳහා ද ඊයේ (01) අලුයම සිට විශාල බැතිමතුන් පිරිසක් පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n1301027</link>
    <topic>දිනමිණ කර්තෘ මණ්ඩලය නව අවුරුදු උදාව සමරයි</topic>
    <author/>
    <content>දිනමිණ කර්තෘ මණ්ඩල සාමාජිකයෝ චාම් උත්සවයකින් අනතුරුව 2013 නව වර්ෂය සඳහා රාජකාරී කටයුතු ඊයේ (01) ආරම්භ කළහ.එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ආශිර්වාදය පරිදි සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහතාගේ ප්‍රධානත්වයෙන් මේ උත්සවය පැවැත්විණ.ලේක්හවුස් කර්තෘ මණ්ඩල ප්‍රධාන පරිපාලන නිලධාරී රෝහණ ආර්යරත්න, සිංහල ප්‍රකාශන උපදේශක කර්තෘ මහින්ද අබේසුන්දර, දිනමිණ ප්‍රධාන කර්තෘ ගාමිණි ජයලත් මහත්වරු සහ කර්තෘ මාණ්ඩලිකයෝ මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n1301028</link>
    <topic>ආපදා අවස්ථාවේ වංචා කළ හා අකාර්යක්ෂම නිලධාරීන් ගැන පරීක්ෂණ</topic>
    <author>භක්ති ධර්මප්‍රිය මෙන්ඩිස්</author>
    <content>ආපදා අවස්ථාවේ වංචාකාරීව සහ අකාර්යක්ෂමව කටයුතු කළ බව කියන රාජ්‍ය නිලධාරීන් සම්බන්ධව විශේෂ පරීක්ෂණයක් රාජ්‍ය පරිපාලන අමාත්‍යාංශය විසින් ආරම්භ කර තිබේ.දිවයිනේ දිස්ත්‍රික්ක කිහිපයකින් රාජ්‍ය නිලධාරීන්ට විරුද්ධව පැමිණිලි රාජ්‍ය පරිපාලන අමාත්‍යාංශය වෙත ලැබී ඇත.මේ පැමිණිලිවලට අදාළ නිලධාරීන් සම්බන්ධව පරීක්ෂණ පවත්වා එම චෝදනාවලට වරදකරුවන් වුවහොත් තරාතිරම නොබලා වහාම දඬුවම් ලබාදෙන ලෙස රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා එම අමාත්‍යාංශයේ ලේකම් පී. බී. අබේකෝන් මහතාට නියෝග කර තිබේ. ඉකුත් දින කිහිපය තුළ ඇදහැලුනු වර්ෂාව හේතුවෙන් දිවයිනේ දිස්ත්‍රික්ක කිහිපයක ලක්ෂ හතරකට වැඩි පිරිසක් පීඩාවට පත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n1301029</link>
    <topic>නව පාසල් වාරයඅද ඇරැඹේ</topic>
    <author/>
    <content>නව වසරේ (2013) රජයේ සහ රජයේ අනුමත සියලුම පෞද්ගලික පාසල් පළමු වාරය අද (02) ඇරඹේ.අධ්‍යයන පොදු සහතික පත්‍ර (සාමාන්‍ය පෙළ) විභාගයේ ඇගැයීම් මධ්‍යස්ථාන වශයෙන් යොදා ගන්නා පාසල් 78 ක පළමු වාරය ආරම්භය ජනවාරි මස 10 වැනිදාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=n13010210</link>
    <topic>පහ වසර ශිෂ්‍යත්ව ජනප්‍රිය පාසල්කඩඉම් ලකුණු මේ මස මුල් සතියේ</topic>
    <author>සුභාෂිනී සේනානායක</author>
    <content>පහ වසර ශිෂ්‍යත්වයට පෙනී සිටි ළමුන් වෙත ජනප්‍රිය පාසල් සඳහා ලබාදෙන කඩඉම් ලකුණු නිකුත් කිරීම ජනවාරි මස මුල් සතියේ සිදු කරනු ඇත.නව පාසල් වාරය ආරම්භ කර සතියක් ඇතුළත මේ ලකුණු ලබාදෙන බව අධ්‍යාපන ඇමැති බන්දුල ගුණවර්ධන මහතා ‘දිනමිණ’ ට කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r1301021</link>
    <topic>කොළඹ ජල ව්‍යාපෘති තුනක් අප්‍රේල් මාසයේ දී ජනතා අයිතියට</topic>
    <author>කොළොන්නාව සමූහ ඒ. සුමනසේන</author>
    <content>මහකොළඹ ජල පුනරුත්ථාපන ව්‍යාපෘතිය යටතේ ආරම්භ කරන ලද මහා පරිමාණයේ ජල ව්‍යපෘති තුනක් අප්‍රේල් මැද භාගය වන විට සියලු වැඩ අවසන් කොට ජනතා අයිතියට පවරා දීමට ජාතික ජලසම්පාදන හා ජලාපවහන මණ්ඩලය පියවර ගෙන තිබේ.කොළඹ හා ඒ හා තදාසන්න ප්‍රදේශ ගණනාවක දැනට පවතින ජල හිඟයට විසඳුමක් ලෙස ආරම්භ කර ඇති නව ජල ව්‍යාපෘති වැඩසටහන යටතේ අඹතලේ ජල පවිත්‍රාගාරයේ සිට ගොතටුව නව නගරය දක්වා කිලෝමීටර් 43ක් වූ ජලය බෙදා හැරීමේ නළ පද්ධතිය වැඩි දියුණු කෙරෙන අතර ජලය රඳා තැබීම හා එම ජලය බෙදා හැරීම සඳහා ඝන මීටර් 1500ක ජල ස්ථම්භයක් ද ගොතටුවෙ නව නගරයේ ඉදිවෙමින් පවතී.මීට අතිරේකව කොළඹ මාලිගාකන්දේ පැරණි ජලාශයට අනුබද්ධිතව ඝන මීටර් 22000ක ධාරිතාවයකින් යුතු නව ජල තටාකයක් හා කොළඹ මෝදර එලිහවුස් ජලාශයේ පවතින පැරැණි භූගත ජලාශය වෙනුවට ඝණ මීටර් 38000ක ධරිතාවයකින් යුතු නව ජල තටාකයක් ඉදිකිරීම ද වැඩසටහන ට අයත් වේ.ජපන් සහයෝගිතා ආයතනයෙ ණය ගිවිසුම යටතේ ලැබී ඇති මුදලින් මේ සියලු කටයුතු කෙරෙන අතර මේ වන විට මේ ව්‍යාපෘතිවල අවසන් අදියරේ කටයුතු ද නිමවෙමින් පවතින බවද මේ ව්‍යාපෘති ආරම්භ වීමත් සමඟ මහ කොළඹ ජල පුනරුත්ථාපන බල ප්‍රදේශයේ අඩු ආදායම්ලාභි පවුල් වල පාරිභෝගිකයින්ට ගිණුම් ගත නොවන නව ජල සම්බන්ධතාවයක් ලබා දීමට ද රජයේ උපදෙස් පරිදි ජාතික ජල සම්පත් මණ්ඩලය පියවර ගනු ඇතැයි ද එහි ව්‍යාපෘති අධ්‍යක්ෂකවරයෙක් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r1301022</link>
    <topic>මහර අඹගස්පිටිය මහ විදුහලේ නවීකරණය කළ ගොඩනැගිලි සිසු අයිතියට</topic>
    <author>මල්වාන සමූහ මහානාම විතානගේ වතුරුගම සමූහ සිරි ආරියදාස  </author>
    <content>මහර අධ්‍යාපන කොට්ඨාසයට අයත් අඹගස්පිටිය මහා විද්‍යාලයේ නවීකරණය කරන ලද කාර්යාලය ඇතුළු ගොඩනැගිලි නැවත සිසු අයිතියට පවරා දීම පසුගිය දා උත්සවශ්‍රීයෙන් සිදු කෙරිණි.මේ සඳහා බස්නාහිර පළාත් සභා ප්‍රතිපාදන යටතේ රුපියල් ලක්ෂ 17ක් වැය කරන ලදී.මෙහි ප්‍රධාන ආරාධිත අමුත්තා වූයේ බස්නාහිර පළාත් සභාවේ ප්‍රධාන ඇමැති ප්‍රසන්න රණතුංග මහතාය.මෙදින විද්‍යාලයේ 2012/2013 වසර සඳහා පත්වූ ශිෂ්‍ය නායක නායිකාවන් 46 දෙනකුට ශිෂ්‍යනායක නිල ලාංඡන පැලඳවීම ද ප්‍රධාන ඇමතිවරයා අතින් සිදුවිය.මෙහිදී කතා කළ ප්‍රධාන ඇමැති ප්‍රසන්න රණතුංග මහතා පැවැසුවේ අද ජනතාවට සේවය කරන කිට්ටුම ආයතනය බවට පළාත් සභාව පත්වී සිටින බවත් ඒ නිසා ඇතැමුන් පළාත් සභාව සුදු අලියෙක් බවට කරන කතා තරයේම ප්‍රතික්ෂේප කරන බවයි.මේ අවස්ථාවට බස්නාහිර පළාත් සභා මන්ත්‍රී කපිතාන් ප්‍රදී්ප් පෙරේරා, මහර ප්‍රාදේශීය සභවේ සභාපති සහන් ප්‍රදීප් විතාන අත්තනගල්ල ප්‍රාදේශීය සභාවේ උපුල් මහේන්ද්‍ර රාජපක්ෂ,, මහර කොට්ඨාසය අධ්‍යාපන අධ්‍යක්ෂක එස්.ඒ.බී. කරුනාරත්න හා සීමාසහිත මහර සමුපකාර සමිතියේ සභාපති ජයනන්දන වීරසූරිය යන මහත්වරු ද මහර ප්‍රාදේශීය ලේකම් තමරා ඩී.පෙරේරා මහත්මිය ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r1301023</link>
    <topic>ගම්පහ ගොවීන් වී වගාවෙන් බැහැරවීමේ ප්‍රවණතාවක්</topic>
    <author>නිට්ටඹුව - සමූහ, ජෙනට් ජයසිංහ</author>
    <content>ගම්පහ දිස්ත්‍රික්කයේ බහුතරයක් ගොවීන් වී වගාවෙන් බැහැරවීමේ ප්‍රවණතාවක් උද්ගත වී ඇති හෙයින් ඒ සඳහා ඔවුන් එහි රඳවා ගැනීමට විකල්ප විසඳුම් සෙවීමේ අවශ්‍යතාවයක් මතු වී ඇතැයි ගම්පහ දිස්ත්‍රික් කෘෂිකර්ම අධ්‍යක්ෂ නෙල්සන් ද සිල්වා මහතා පැවැසීය.වැඩිදුරටත් අදහස් දැක්වූ ඒ මහතා මෙසේ ද කීය. කුඹුරු වගාව සඳහා වැසි දිය ගැන තද විශ්වාසයක් නොතබන වියළි කලාපයේ ගොවීන් තමාගේ ප්‍රධාන ජීවනෝපාය මාර්ගය ලෙස කුඹුරු වගාවේ නියැලෙනවා.දේශගුණික බලපෑම් වලින් දැඩි ලෙස පීඩා නොවිඳීන තෙත් කලාපයේ ගොවීන් වී වගාව කෙරෙහි මන්දගාමී වීමට බලපාන ප්‍රධාන හේතු සාධක කිහිපයක් තිබෙනවා.ඒ අනුව තෙත් කලාපයේ ඇති මුලු ඉඩම් ප්‍රමාණය වගාකර, නිෂ්පාදනය 1000 සිට 1200ක් දක්වා වර්ධනය කිරීමට සඳහා අවශ්‍ය බිත්තර වී ප්‍රමාණය මෙන්ම නිෂ්පාදන කිරීමට අදහස් කරනවා.එයට අමතරව ශ්‍රමය අඩුවෙන් වැය කර වැඩි ඵලදාවක් ලැබීම සඳහා පැරෂූට් කුමය පිළිබඳ ගොවීන්ට දැනුම ලබා දීමට අදහස් කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r1301024</link>
    <topic>කරාතේ ක්‍රීඩාවට හපන් අක්කා නගෝ</topic>
    <author>අජිත් අම්පිටියාවත්ත – බියගම විශේෂ</author>
    <content>කරාටේ ක්‍රීඩාව කුඩා වයසේ සිටම ප්‍රගුණ කිරීමෙන් වයස 10දී කළුපටි ධාරි වූ සියඹලාපේ පදිංචි තරුෂි සෙව්මිණි සම්පායා සහ වයස 8 දී දස්කම් පාන විමාෂා දෙව්මිණී සම්පායා එකම පවුලේ දෙදෙනාම රන් පදක්කම් ලබමින් ක්‍රීඩා ක්‍ෂෙත්‍රයේ ජය කොහෙලි නැංවීමට සමත් වූහ.සියලු ක්‍රියාකාරකම් මධ්‍යයේ මෙවර ශිෂ්‍යත්ව විභාගයෙන් ද හෙයියන්තුඩුව සංඝමිත්තා පාසලේ ඉගෙනුම ලබන සෙව්මිණි ඉහළින්ම සමත් වූවාය.පසුගිය දා ජපන් නියෝජිතයින් වෙතින් කරාටේ කළුපටි පැළඳූ සෙව්මිණි මෙවර ගම්පහ දිස්ත්‍රික් තරඟාවලියේ දී රන් පදක්කමක් දිනා ගත් අතර නැගණියද රන් පදක්කමක් දිනා ගත්තාය.පළාත් තරඟයේ දී එකම පාසලේ එකම ගෙදර දෙදෙනාම රන් පදක්කම් දිනා ගත්හ. 2012 මැලේසියාවේ ක්වාලාලම්පූර් හි පැවැති අන්තර් ජාතික තරඟාවලියේ දී අක්කා රන් පදක්කමක්ද නංගී රිදී පදක්කමක් ද ලබා ගනිමින් පාසලටත් මවුබිමටත් කීර්තියක් ලබා දුන්හ.විෂය බාහිර හා විෂයානුබද්ධ ක්‍රියාකාරකම් (ක්‍රිඩා - චිත්‍ර- ගායනා) අංශ තුළින් සුවිශේෂී දස්කම් පාන මේ දිරිය දියණියන් උදයන්ති රණතුංග හා සිරිරුවන් සම්පායා යන මවු පියන්ගේ දරුවන්ය.   .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r1301025</link>
    <topic>කළුතර පාසල් සිසුන්ට පොත්</topic>
    <author>වාද්දුව සමූහ එස්.ආර්.පියදාස  </author>
    <content>කළුතර ප්‍රාදේශීය ලේකම් කොට්ඨාසයේ අවදානම් සහිත පවුල් වල පාසල් සිසුන් සඳහා පාසල් පොත් බෙදා දීම පසුගිය දා කළුතර ප්‍රාදේශීය ලේකම් සිරිසෝම ලොකු විතාන මහතාගේ ප්‍රධානත්වයෙන් ප්‍රාදේශීය ලේකම් කාර්යාලයේ දී සිදු කරන ලදී.පරිවාස හා ළමා රක්ෂක සේවා දෙපාර්තමේන්තුවේ අනුග්‍රහය ඇතිව කළුතර ප්‍රාදේශීය ලේකම් කාර්යාලයීය ළමා හිමිකම් ප්‍රවර්ධන නිලධාරී සුජීවා ලියනගේ මහත්මිය මේ පොත් බෙදාදීම සංවිධානය කර තිබුණි.එහිදී අවදානම් සහිත පවුල්වල ළමුන් එකසිය පනස් නව දෙනකු අතර මේ පාසල් පොත් බෙදාදීම සිදු කෙරුණි. කළුතර ප්‍රාදේශීය ලේකම් සිරිසෝම ලොකුවිතාන මහතා එහි දී මෙසේ කීවේය.ළමයින්ගේ අයතිවාසිකම් සුරැකීම රජය මෙන්ම වැඩිහිටිවූ අපගේ සුවිශේෂි යුතුකමක් වනවා. අපි ඔවුන්ට අධ්‍යාපනය ලබා දිය යුතුය. සෞඛ්‍ය ආරක්ෂා කරන්නත් ඕනෑ. එමෙන්ම ඔවුන්ට ඇඳුම් පැළඳුම් සැපයීම ද වැඩිහිටියන්ගේ යුතුකමකි. ඒ කරුණු තුන හැරුණාම රජය හා වැඩිහිටියන් ළමයින්ට ආරක්ෂාව සැපයීම ඉහත කී කරුණු තුනට වඩා බලවත් වෙනවා.ළමුන්ගේ ආරක්ෂාව ගැන කතා කිරීමේ දී වැඩිම බරක් පැටවී ඇත්තේ මවුපියන් ඇතුළු වැඩිහිටි අයටයි.රටේ සිදුවන බාලඅපචාර සිදුවීම් පිළිබඳ සලකා බලන විට ඒවායින් දරුවන් බේරාගැනීමේ වැඩි වගකීමක් පැවරී තිබෙන්නේ වැඩිහිටියන්ටයි. ඒ නිසා අප ළමයින් ගැන දැඩි අවධානයකින් රැක බලා ගන්න අතරම ඔවුන් ඉදිරියේ දී ඉතාම ආදර්ශමත් අයුරින් කටයුතු කරන්න ඕනෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r1301026</link>
    <topic>ත්‍රිරෝද රථයක් සොරාගෙන යමින් සිටියදී පොලිස් දැලේ</topic>
    <author>සීදූව සමූහ නිශ්ශංක පියරත්න</author>
    <content>කොළඹ මීගමුව ප්‍රධාන මාර්ගයේ කොළඹ දෙසට ධාවනය කරමින් තිබූ ත්‍රිරෝද රථයක් පසුගිය දා අලුයම 2.00ට පමණ සීදූව පොලිසියේ නිලධාරින් පිරිසක් සීදූව හන්දියේ නවතා පරීක්ෂා කිරීමේ දී එම ත්‍රිරෝද රථය සොරාගත් එකක් බව හෙළි වී තිබේ.පසුව තවදුරටත් ත්‍රිරෝද රථය පරීක්ෂා කිරීමේ දී අත්බෝම්බයක් ද හමුවිය.සීදූව පොලිස් ස්ථානාධිපති ප්‍රධාන පොලිස් පරීක්ෂක චන්දන ලියනගේ මහතාගේ උපදෙස් පරිදි රථවාහන අංශයේ ස්ථානාධිපති උප පොලිස් පරීක්ෂක සමන් සුරවීර මහතාගේ අධීක්ෂණය යටතේ රාජකාරියේ යෙදුණ පොලිස් සැරයන් ඒ.එම්.සී. අත්තනායක, පොලිස් කොස්තාපල්වරුන් වන වන්නිගම, මාලිංග ඉන්දික යන මහත්වරුන් රාත්‍රියේ විශේෂ රාජකාරියක යෙදෙමින් ත්‍රිරෝද රථයද අත්බෝම්බය ද සැකකරුද අත් අඩංගුවට ගැණිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r1301027</link>
    <topic>විශේෂ අවශ්‍යතා සහිත වූවන්ටරුපියල් මිලියන 181ක උපකරණ</topic>
    <author>කෙළඹ දකුණ සමූහ ගාමිණී රූපානන්ද</author>
    <content>දිවයින පුරා වෙසෙන ආබාධ සහිත පුද්ගලයන් සඳහා ගිය වසරේ දී (2012) රුපියල් දස ලක්ෂ 181ක පමණ වියදම් කර ආධාරක උපකරණ 302688ක් බෙදා දීමට සමාජසේවා අමාත්‍යාංශය පියවර ගෙන තිබේ.මේ යටතේ දීප ව්‍යාප්ත මට්ටමින් ජංගම සේවා 155කට අධික ප්‍රමාණයක් පවත්වා තිබිණි.මෙසේ බෙදා දී ඇත්තේ රෝද පුටු, අත්වාරු කිහිලිකරු, ත්‍රෛසිකල්, රෝද පුටු, කොමඩ් සහ ඇස් කණ්ණාඩි ආදී උපකරණය.විශේෂයෙන්ම මේ ආධාරක උපකරණ වෙන්කර ඇත්තේ මසකට රුපියල් 6000/- කට වඩා අඩු ආදායම්ලාභී ආබාධිත පුද්ගලයන් වෙනුවෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r1301028</link>
    <topic>සිසුන් තිදෙනෙක් බලු හොරකමේ</topic>
    <author>මාවනැල්ල සමුහ පී.සෙනෙවිරත්න</author>
    <content>කෑගල්ලේ ප්‍රසිද්ධ විදුහලක අධ්‍යාපනය ලබන සිසුන් තිදෙනෙක් විසින් කෑගල්ල පොලිස් බල ප්‍රදේශයේ විසිතුරු සතුන් හා මල් වර්ග විකුණන වෙළෙඳ සලකින් බලුපැටව් තිදෙනෙකු සොරකම් කර තිබේ. ඒ පිළිබඳව ලැබුණු පැමිණිල්ලක් මත පරීක්ෂණයක් පවත්වා එම සිසුන් තිදෙනා සහ බලු පැටවු මේවනවිට අත් අඩංගුවට ගෙන ඇති බව කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතා පැවැසීය.එම බලු පැටවකුගේ විකුණුම් මිල රුපියල් 15000/– පමණ වේ. මේ පාසල් සිසුවෝ ඇදුරාපොත හබුරුගල පදිංචිකරුවෝ වෙති.සිසුන් තිදෙනා සහ බලුපැටවු කෑගල්ල මහේස්ත්‍රාත් අධිකරණය වෙත ඉදිරිපත් කර තිබිණි. සොරකම පිළිබඳව සිදු කෙරෙන පරීක්ෂණ මත සොයාගත් බල්ලන් හා සැක කරුවන් තිදෙනා අධිකරණයට ඉදිරිපත් කළ පසුව විනිසුරු වරයාගේ නියෝග මත පොලිසියට ඊළඟ පියවර ගන්නට තමා උපදෙස් ලබා දුන් බවද පොලිස් අධිකාරීවරයා කීය.හොරකමට සම්බන්ධ පාසල් සිසුන් අධ්‍යාපනය ලබන විදුහලේ විදුහල්පතිවරයාද මෙම සිද්ධිය ගැන බලවත් අප්‍රසාදයට පත්ව සිටින බවද පොලීසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r1301029</link>
    <topic>වියළි ශාක පත්‍රවලින්ලස්සන මල් පොකුරු</topic>
    <author>කළුතර දිසා සමූහදයාරත්න කුමාරසිංහ  </author>
    <content>විවිධ වර්ණවල කඩදාසි, වියළි ශාක පත්‍ර සහ හනසු උපයෝගී කරගෙන ස්වයං රැකියාවක් වශයෙන් විසිතුරු මල් පොකුරු හදන ශිල්පිනියක් හොරණ, දික්හේනපුර පදිංචිව සිටී. ඇය අශෝකා මල්කාන්ති කුලරත්නය.ඇය මේ මල් සෑදීමේ කර්මාන්තය පටන් ගෙන දැනට වසර පහළොවක් පමණ වේ.ඇය මෙසේ කීවාය.මගේ පියා ගිරාගම ගුරු ඇබෑසි විදුහලේ සේවය කරද්දී වෘත්තියට අමතරව චිත්‍ර ඇඳීම ද කළා. මගේ නිවසේ ඇති ලස්සන චිත්‍ර සියල්ලම පියා විසින් පින්සලෙන් හැඩ ගැන්වූ ඒවා. පාසල් වියේ පටන්ම මමත් චිත්‍ර අඳින්න හරි කැමැතියි. මම ඇන්ද චිත්‍රවලට විවිධ මල් වර්ග ද ඇතුළත් කළා.චිත්‍රවල අඳින මල් වෙනුවට විවිධ හැඩතල ඇති මල් පොකුරු නිර්මාණය කළහොත් ස්වයං රැකියාවක් වශයෙන් මේ කලා කර්මාන්තය දියුණු කරන්නට හැකිවේයැයි මට අදහසක් ආවා. ඉන්පසු මම කෘත්‍රීම මල් හදන්නට පටන් ගත්තා.විවිධ නිර්මාණයන් දැන් බිහි කරනවා. බිත්ති සැරසිලි මංගල උත්සව මල් සැරසිලි නිවාසවලට අවශ්‍ය මල් පෝච්චි ඒ අතර වෙනවා. මෙයට අමතරව උපන් දින සුබ පැතුම්පත්, කාන්තා අත්බෑග්, අත් පිස්නා හා ගුරු උපහාර කාඩ්පත් ද මා කලාත්මකව නිර්මාණය කරනවා.   .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=r13010210</link>
    <topic>බොරලැස්ගමුව ජනතාවගේ සෞඛ්‍යය රැකගන්න නගර සභාවෙන් මිලියන 29ක්</topic>
    <author>කැස්බෑව සංචාරක ධර්මසිරි සුරවීර</author>
    <content>බොරලැස්ගමුව නගර සභාව මේ වසරේ දී වැඩිම ප්‍රතිපාදන වෙන්කර ඇත්තේ බල ප්‍රදේශයේ සෞඛ්‍ය සම්පන්න පරිසරයක් ඇති කිරීමේ කටයුතු වෙනුවෙනි.ඒ සඳහා වෙන්කර ඇති මුදල රුපියල් මිලියන 29.13ක් යැයි බොරලැස්ගමුව නගර සභාවේ සභාපති කේ.ඩී අරුණ ප්‍රියශාන්ත මහතා පැවසීය.සෞඛ්‍ය වැඩසටහන්වලට සමගාමීව රෝග වැළැක්වීමේ සේවා වෙනුවෙන් රුපියල් ලක්ෂ 12ක් ද වෙන්කර ඇතැයි අරුණ ප්‍රියශාන්ත මහතා කීවේය.ආයුර්වේද බෙහෙත් මිලදී ගැනීම සඳහා පළාත් පාලන දෙපාර්තමේන්තුව විසින් ලබා දෙන රුපියල් 140000.00 ට අමතරව රුපියල් ලක්ෂ 5ක් ද, සේවක වේතනයක් ද සහිතව පොදු පරිපාලන කටයුතු වෙනුවෙන් රුපියල් මිලියන 26.08ක මුදලක් වෙන් කිරීමටත් නගර සභාව කටයුතු කර ඇති බවද සභාපතිවරයා කීය.ඒ හැර බල ප්‍රදේශයේ පිහිටි මාර්ග හා කානු පද්ධති ඉදිකිරීම් හා නඩත්තු කිරීම සඳහා රුපියල් මිලියන 16.05ක් වෙන් කර තිබෙන බවත් ප්‍රිමික්ස් ව්‍යාපෘතිය සඳහා රුපියල් මිලියන 02ක් ද සේවක වේතනයන් ද ඇතුළුව රුපියල් මිලියන 7.04ක ප්‍රතිපාදනයක් විදී පහන් නඩත්තු කිරීමේ කටයුතු සඳහා වෙන්කර ඇති බවත් සභභාපතිවරයා පැවැසීය.බොරලැස්ගමුව නගර සභා ශ්‍රවණාගාරයේ පැවැති විශේෂ සභා රැස්වීමේ දී නගර සභාවේ 2013 වසර සඳහා වූ අයවැය කෙටුම්පත ඉදිරිපත් කරමින් සභාපතිවරයා මේ කරනු පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=s1301021</link>
    <topic>ලබන මාර්තුවේ එන නිලවරණයට දෙපිලක් දැන් සිටම පොර පිටියේ</topic>
    <author>ප්‍රින්ස් ගුණසේකර</author>
    <content>මේ වසරේ මාර්තු 31වැනි දිනට පෙර පැවැත්වීමට නියමිත ශ්‍රී ලංකා බැඩ්මින්ටන් සංගමයේ මුල් පුටුවට වත්මන් සභාපති පරාක්‍රම බස්නායක මහතා හා හිටපු අතුරු කමිටු සභාපති රංජිත් සිල්වා යන මහත්වරු තරග වදින බව පවසති.මෙතෙක් බැඩ්මින්ටන් පරිපාලනයේ කටයුතු සාර්ථකව පවත්වාගෙන ආ හෙයින් නැවැත සභාපති තනතුර භාර ගන්නා ලෙස බොහෝ දෙනෙකු කරන ඉල්ලීම සලකා නිලවරණයට ඉදිරිපත්වන බව බස්නායක මහතා සඳහන් කළේය.එහෙත් වත්මන් පාලනය බැඩ්මින්ටන් ක්‍රීඩාව ඉදිරියට ගෙන යෑමට අපොහොසත්ව ඇතැයි චෝදනා කරන හිටපු අතුරු කමිටු සභාපති මහාචාර්ය රංජිත් සිල්වා මහතා සඳහන් කරන්නේ දිස්ත්‍රික් සංගම් බහුතරයකින්ම ඇති ප්‍රබල ඉල්ලීම් හේතුවෙන් මෙවර සභාපති තනතුර භාර ගැනීමට සුදානමින් පසුවන බවයි.කෙසේ වුවද වත්මන් සභාපති පරාක්‍රම බස්නායක මහතා පවසන්නේ බහුතර සහයෝගයක් ඇති බවයි. පසුගිය කාලයේ බැඩ්මින්ටන් පරිපාලන කටයුතුවලට සම්බන්ධ නොවු පිරිස් ද එක්කරගෙන මෙවර තරග වැදීමට ඔහු සුදානම් වෙයි.වරෙක ක්‍රීඩා ඇමැති මහින්දානන්ද අලුත්ගම‍ගේ මහතාගේද විවේචනයට ලක්වු වත්මන් බැඩ්මින්ටන් පරිපාලනය පිළිබඳ නිවැරදි තොරතුරු දැනුම් දීමෙන් ඇමැතිවරයා සෑහීමකට පත්වු බවද බස්නායක මහතා සඳහන් කළේය.වසර දෙකකට වැඩි කාලයක් ශ්‍රී ලංකා බැඩ්මින්ටන් අතුරු කමිටු සභාපති ලෙස කටයුතු කරමින් සිටියදී ලෝක බැඩ්මින්ටන් සංගමයේ ශ්‍රී ලංකා නියෝජිතයකු ලෙස පත්වු මහාචාර්ය රංජිත් සිල්වා මහතාට වත්මන් බැඩ්මින්ටන් පරිපාලනයට සම්බන්ධ ඇතැම් පිරිස් ද සහ‍යෝගය ලබාදීමට සුදානම් බව පවසයි.මේ හේතුවෙන් මෙවර බැඩ්මින්ටන් නිලවරණය උණුසුම් මුහුණුවරක් ගනු ඇතැයි විශ්වාස කෙරේ.නිමාවට පත්වු ඔලිමිපික් ක්‍රීඩා උලෙළේදී ශ්‍රී ලංකා ක්‍රීඩක නිලුක කරුණාරත්න දැක්වු දක්ෂතා හේතුවෙන් ශ්‍රී ලංකාවේ බැඩ්මින්ටන් ක්‍රීඩාවේ පිබිදීමක් ඇතිවු බවට පිළිගැනීමකි. මේ හේතුවෙන් පිටපළාත් පාසල් ක්‍රීඩකයන් රැසක් බැඩ්මින්ටන් ක්‍රීඩාවට පිවිස ඇතැයි පැවැසේ.මේ වසරේදී ලෝක බැඩ්මින්ටන් සංගමයෙන් පාසල් ක්‍රීඩාව නඟා සිටුවීමට ලබා දෙන ආධාර තුළින් විශේෂ වැඩ පිළිවෙළක් නව නිලධාරි මණ්ඩලය දියත් කළ යුතුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=s1301022</link>
    <topic>ජාතික බොක්සිං පුහුණුකාර තනතුර වසන්ත කුමාරට</topic>
    <author>ෆවුස් මො‍හොමඩ්</author>
    <content>දකුණු ආසියා ක්‍රීඩා උළෙලට සහභාගි වන ශ්‍රී ලංකා බොක්සිං කණ්ඩායමේ පුහුණුකරු ලෙස ස්ලිම් ලයින් බොක්සිං පිලේ පුහුණුකරු වසන්ත කුමාර මහතා පත්වී සිටියි.මහනුවර දී පසුගියදා පැවැති ජාතික බොක්සිං ශූරතාවලියේ ජය ලැබූ ක්‍රීඩක ක්‍රීඩිකාවන් දකුණු ආසියා ක්‍රීඩා උළෙලේ බොක්සිං තරගාවලියට සහභාගි වන ශ්‍රී ලංකා බොක්සිං සංචිතයට ඇතුලත් වෙති.දකුණු ආසියා ක්‍රීඩා උළෙල ලබන මස ඉන්දියාවේ නවදිල්ලි නුවර පැවැත්වීමට නියමිතව තිබෙන අතර ඉන්දියා ඔලිම්පික් නිලවරණයේදී දූෂණ වංචා චෝදනා එල්ලවී තිබෙන පුද්ගලයන් ඉහළ තනතුරුවලට පත්වීමේ හේතුවෙන් එරට ඔලිම්පික් සංගමය අන්තර් ජාතික ඔලිම්පික් සංගමයේ තහනමට ලක්වීමෙන් ක්‍රීඩා උළෙල පැවැත්වීම සම්බන්ධව මේ වනවිට විවිධ මත පලවී තිබේ.ඒ ඇතැම් පුද්ගලයන් එරට ආධුනික බොක්සිං සංගමයේ ද තනතුරු දරන බැවින් පසුගියදා එම සංගමය ද ලෝක බොක්සිං සම්මේලනයේ තහනමකට ලක්විය.කෙසේ වෙතත් දකුණු ආසියා ක්‍රීඩා උළෙල ඉලක්ක කරගනිමින් පන්නල ස්ලිම් ලයින් බොක්සිං වළල්ලේ දී ලබන සතියේ ජාතික බොක්සිං සංචිතයේ පුහුණුවීම් ආරම්භ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=s1301023</link>
    <topic>බංග්ලාදේශ ක්‍රිකට් පිලේ පාකිස්තාන සංචාරය අත්හිටුවයි</topic>
    <author>ඩකා (ඒ.එෆ්.පී.)</author>
    <content>තම ක්‍රීඩකයන්ගේ ආරක්ෂාව සැලකිල්ලට ගනිමින් පාකිස්තාන ක්‍රිකට් සංචාරය අත්හිටුවීමට තීරණය කළ බව බංග්ලාදේශ ක්‍රිකට් පාලක මණ්ඩලය ප්‍රකාශ කළේය.දෙපිල අතර විස්සයි20 තරගයක් සහ එක්දින තරගයක් පාකිස්තානයේ ලා‍හෝර් නගරය කේන්ද්‍ර කරමින් ලබන 12වැනිදා සහ 13වැනිදා පැවැත්වීමට කලින් සැලසුම් කර තිබුණත් බංග්ලාදේශ ජනතාවගේ බලවත් විරෝධතා මධ්‍යයේ එම සංචාරය මෙසේ අත්හි‍ටවනු ලබන බව එරට ක්‍රිකට් බළධාරීහූ වැඩිදුරටත් පැවැසීය.2009 වසරේ දී ශ්‍රී ලංකා ක්‍රිකට් කණ්ඩායමට ලාහෝර් නුවර දී එල්ල වූ ත්‍රස්ත ප්‍රහාරයෙන් පසුව පාකිස්තානය අන්තර් ජාතික ක්‍රීඩාවට තහනම් කලාපයක් විය.'බංග්ලාදේශ පිල පාකිස්තානයට මේ මොහොතේ යන්නේ නෑ. එරට සමස්ත ආරක්ෂක තත්ත්වය සැලකිල්ලට ගනිමින් අපි මේ තීරණයට එළැ‍ඹුණා.ඒ වගේම අපේ රටේ ජනතාවත් ඊට දැඩි විරෝධතාවක් පළ කරනවා.' බංග්ලාදේශ ක්‍රිකට් පාලක මණ්ඩලයේ සභාපති නසීමුල් හසන් මාධ්‍යවේදින්ට එසේ පැවැසීය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=s1301024</link>
    <topic>පරාජය අමතක කොට යළි තරගයට පිවිසිය යුතුයි</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>“ඔස්ට්‍රේලියාවේදී අපට ටෙස්ට් තරගයක් දිනන්න පුළුවනි. අපි සිඩ්නි ටෙස්ට් තරගයට පිවිසෙන්නේ ඒ ආකල්පයෙනුයි” ශ්‍රී ලංකා මැද පෙළ පිතිකරු තිලාන් සමරවීර පවසයි.“තරග 2 –0කින් පැරදිලා ඉන්න අපට නැතිවෙන්න දෙයක් නැහැ. ඒත් එහෙම වෙලත් මේ කණ්ඩායමට හා කළමනාකාරිත්වයට ඉතිහාසගත වෙන්න පුළුවනි. පසුගිය සතියේ මෙල්බර්න්හි ලත් පරාජය අමතක කොට යළි තරගයට පිවිසිය යුතු බවද සමරවීර කියා සිටියේය.“ඒ පරාජය දිරවගන්න අමාරුයි.නමුත් එය දැන් අතීතයයි” සමරවීර කීවේය. “වඩා හොඳ දෙය වන්නේ ඔස්ට්‍රේලියාවේදී එක ටෙස්ට් තරගයක් දිනුවොත් ඉතිහාසගත වෙන්න පුළුවන් කියලා මේ කණ්ඩායම විශ්වාසයක් ඇති කර ගත යුතුයි.” ලහිරු තිරිමාන්න දැන් සිඩ්නි නුවරට පැමිණ සිටී. වේග පන්දු යවන සුරංග ලක්මාල් අද (2) මෙහි පැමිණීමට නියමිතය.ශ්‍රී ලංකා කණ්ඩායම ඊයේ පුහුණුවීම්වල නිරත වූයේ නැත. අද පුහුණුවීම්වලින් පසුව කඩුලු රකින පිතිකරු ප්‍රසන්න ජයවර්ධන සිඩ්නි ටෙස්ට් තරගයට ක්‍රීඩා කරනවාද නැද්ද යන්න ගැන තීරණය කෙරෙනු ඇත. ඉළඇටයේ ආබාධයකට ලක්ව සිටින නුවන් කුලසේකර හෙට (3) ඇරැඹෙන තෙවැනි ටෙස්ට් තරගයට ක්‍රීඩා නොකරනු ඇත. එහෙත් ඔහු මේ තරගයෙන් පසුව ඇරැඹෙන ජාත්‍යන්තර එක්දින තරගමාලාවට සහභාගි වනු ඇතැයි අපේක්ෂා කෙරේ.සිඩ්නි ටෙස්ට් තරගය සඳහා සකස් කෙරෙන තණතීරුව දඟ පන්දු යවන්නන්ට යෝග්‍ය වන එකක් වනු ඇතැයි අපේක්ෂා කෙරේ. එබැවින් දෙපිල ම දඟ පන්දු යවන්නන් දෙදෙනකු බැගින් තරගයට ඉදිරිපත් කරනු ඇතැයි බලාපොරොත්තු විය හැක.ආබාධයකට ලක්ව සිටින උප නායක ෂේන් වොට්සන් සිඩ්නි තරගයට ක්‍රීඩ නොකරයි. ‘මිස්ටර් ක්‍රිකට්’ ලෙසින් මෙහි ජනප්‍රියව සිටින ශක්තිසම්පන්න පිතිකරු මයිකල් හසී ගේ 79 වැනි හා අවසන් ටෙස්ට් තරගය සිඩ්නි තරගයයි.මේ පළපුරුදු වමත් පිතිකරුවා සිඩ්නි තරගයේදී ශ්‍රී ලංකාවට එරෙහි ටෙස්ට් තරගවල වැඩිම ලකුණු ලබා ගෙන සිටින රිකී පොන්ටිං අභිබවා යනු ඇතැයි අපේක්ෂා කෙරේ. පොන්ටිං අභිබවා යාමට හසී ට තවත් අවශ්‍යව ඇත්තේ ලකුණු 34ක් පමණි. මයිකල් හසී ශතක පහක් ලබා ගෙන ශ්‍රී ලංකාවට එරෙහිව වැඩිම ටෙස්ට් ශතක ලබා ගෙන සිටින ඔස්ට්‍රේලියානු පිතිකරුවා බවට දැනටමත් පත්ව සිටී.සිය අවසන් ටෙස්ට් තරගයට සහභාගී වන මයික් හසී ට ගෞරව දක්වනු පිණිස ‘සින්ක්’ පැහැති ඇඳුම් පළඳින ලෙස සිඩ්නි ක්‍රිකට් ක්‍රීඩාංගණ පදනම ඔස්ට්‍රේලියානු ක්‍රිකට් ලෝලී නරඹන්නන්ගෙන් ඉල්ලා සිටී.මීට අමතරව, මිය ගිය හිටපු එංගලන්ත ක්‍රිකට් නායක හා ජනප්‍රිය රූපවාහිනී ක්‍රිකට් විචාරක ටෝනි ග්‍රෙග්ට ගෞරවය පිණිස ඔහු පැළඳ සිටි ආකාරයේ රවුම් තොප්පියක් පැළඳ තරගය නැරඹීමට පැමිණෙන ලෙසට ද එම පදනම සමස්ත ඔස්ට්‍රේලියානු ක්‍රිකට් ලෝලීන්ගෙන් ඉල්ලීමක් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=s1301025</link>
    <topic>තුන්වැනි ටෙස්ට් තරගයටමැක්සෙල් කැඳවයි</topic>
    <author/>
    <content>ශ්‍රී ලංකාව සමග සිඩ්නි නුවර පැවැත්වෙන තුන්වැනි ටෙස්ට් තරගය සඳහා වික්ටෝරියා ප්‍රාන්තයේ තුන්ඉරියව් ක්‍රීඩක ග්ලෙන් මැක්සෙල් කැඳවා තිබේ.ඔහු කණ්ඩායමට ඇතුලත් වී ඇත්තේ දෙවැනි ටෙස්ට් තරගයේදී ආබාධයකට ලක්වූ උපනායක ෂේන් වොට්සන් වෙනුවටය.මේ අතර පාදයේ ආබාධයකට ගොදුරු වී සිටියදිත් දෙවැනි ටෙස්ට් තරගයට ක්‍රීඩා කළ නායක මයිකල් ක්ලාක්ට තුන්වැනි ටෙස්ට් තරගය සඳහා‍ සහභාගිවීම අවිනිශ්චිත තත්ත්වයක පවතින බැවින් ඉදිරි දින කීපයේ දී ඔහුගේ තත්ත්වය සළකා බලා ඒ වෙනුවට ක්වීන්ස්ලන්ත ප්‍රාන්තයේ පිතිකරු උස්මාන් ක‍වජා කණ්ඩායමට ඇතුලත් කරගැනීමට නියමිතය.පසුගිය වසරේ ඔස්ට්‍රේලියානු ක්‍රීඩා සමාජ එක්දින තරගබිමේ දී පන්දු 19කින් අර්ධ ශතකයක් වාර්තා කරමින් එරට දේශීය තරගබිමේ වේගවත්ම අර්ධ ශතකයට හිමිකම් කීමට 24හැවිරිදි මැක්සෙල් සමත්විය.පිතිකරණයට අමතරව ඔහු පිට දඟපන්දු යවන්නෙකු ලෙසත් දස්කම් දක්වා තිබේ.තුන්වැනි ටෙස්ට් තරගයට නම් කළ ඔස්ට්‍රේලියානු පිල – මයිකල් ක්ලාක් (නායක), ජැක්සන් බර්ඩ්, එඩ් ‍කොවන්, පිල් හියුස්, මයික් හසී, මිචෙල් ජොන්සන්, උස්මාන් කවජා, නේදන් ලියොන්, පීටර් සිඩ්ල්, මැතිව් වේඩ්, ඩේවිඩ් වෝනර්, මිචෙල් ස්ටාක්, ග්ලෙන් මැක්සෙල්.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=s1301026</link>
    <topic>අමෙරිකාවේ ක්‍රිකට් ප්‍රචලිත කිරීමටඔස්ට්‍රේලියාවෙන් නිලධාරියෙක්</topic>
    <author/>
    <content>අමෙරිකාවේ ක්‍රිකට් ක්‍රීඩාව ව්‍යාප්ත කිරීමේ සැලැස්ම අනුව බටහිර ඔස්ට්‍රේලියා ක්‍රිකට් සංගමයේ හිටපු ව්‍යාපාර සංවර්ධන සාමාන්‍යධිකාරී ඩැරන් බීස්ලි අමෙරිකා ක්‍රිකට් සංගමයේ ප්‍රධාන විධායක නිලධාරී ලෙස පත්කර ඇත.ෆ්ලෝරිඩා ප්‍රාන්තයේ පිහිටා ඇති එම සංගම් මූලස්ථානයේ දී ඔහු ලබන මස සිය තනතුරෙහි කටයුතු අරඹනු ඇතැයි පැවැසේ.අමෙරිකා කලාපයේ ක්‍රිකට් ක්‍රීඩාව ප්‍රචලිත කිරීමට බීස්ලිගේ සහාය ඉතා වැදගත් වනු ඇතැයි අයි.සී.සී.යේ ලෝක ක්‍රිකට් සංවර්ධන ටිම් ඇන්ඩර්සන් විශ්වාසය පළ කළේය.අයි.සී.සී.යේ නිත්‍ය සාමාජිකයන් සහ සාමාජික නොවන රටවල ක්‍රිකට් ක්‍රීඩාව ව්‍යාප්ත කිරීමේ දී මුහුණ දීමට සිදුවූ බොහෝ දුෂ්කරතා වර්තමානයේ අමෙරිකාවේ ක්‍රිකට් ක්‍රීඩාව ව්‍යාප්ත කිරීමේ දී මුහුණදීමට සිදුනොවනු ඇතැයි ඔහු කීවේය.2010 වසරේ නොවැම්බර් මාසයේ දී දොන් ‍ලොකබී තනතුරෙන් පහ කිරීමෙන් අනතුරුව අමෙරිකා ක්‍රිකට් සංගමයේ ප්‍රධාන විධායක නිලධාරී තනතුර හිස්ව පැවැති අතර පසුගිය අප්‍රේල් මාසයේ සිට නබීල් අහමඩ් තාවකාලික විධායක නිලධාරීයා ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=s1301027</link>
    <topic>ලොව දසත ශ්‍රී ලාංකික පිත්ත ගෙනයනකළුතර සුසන්ත ප්‍රදීප්</topic>
    <author>වර්නන් ගුණසේකර මෙල්බර්න් සිට</author>
    <content>ඔස්ට්‍රේලියාවේ මෙල්බර්න් පළාතේ පුවත්පත්වල ක්‍රීඩා පිටු සිරස්තල සරසන ශ්‍රී ලාංකික ක්‍රිකට් ක්‍රීඩකයකු ශ්‍රී ලංකාව හා ඔස්ට්‍රේලියාව අතර දෙවැනි ටෙස්ට් තරගය පැවැති මෙල්බර්න් ක්‍රිකට් ක්‍රීඩාංගණයේදී මට මුණගැසිණි.වෘත්තීය ක්‍රිකට් ක්‍රීඩකයකු ලෙසින් අන්තර් සමාජ තරගාවලියන්හි පිත්තෙන් හා පන්දුවෙන් පෙළහර පාමින් ශ්‍රී ලංකා නාමය ලොව දසත පතුරුවමින් යන ඔහු තිස්දෙක හැවිරිදි සුසන්ත ප්‍රදීප් ය. ඔහු ක්‍රීඩකයකු පමණක් නොව පුහුණුකරුවෙකු ද වෙයි.ඔස්ට්‍රේලියාව, එංගලන්තය, ඉතාලිය, ඔස්ට්‍රියාව හා ප්‍රංශයේ ද ක්‍රිකට් ක්‍රීඩාවේ නියැලෙන සුසන්ත කළුතරින් බිහිවූ ක්‍රිකට් ක්‍රීඩකයෙකි.2005 වසරේ සිට මේ ක්‍රීඩකයා ඔස්ට්‍රේලියාවේ මුරුබින් ක්‍රිකට් සමාජය නියෝජනය කරමින් වික්ටෝරියා උප දිස්ත්‍රික් අන්තර් සමාජ ක්‍රිකට් තරගාවලියේ ක්‍රීඩා කරයි. පිතිකරණයේ මෙන් ම පන්දු යැවීමේ ද ඔහු දක්ෂයෙකි.අංක 4 පිතිකරුවා ලෙසින් ක්‍රීඩා කරන සුසන්ත තරගාවලියේ මෙවර තරග වාරයේ වැඩිම ලකුණු ලබා ගෙන සිටී. ඒ, තරග අටකින් ලකුණු 472 කි. ශතක දෙකක් හා අර්ධ ශතක දෙකක් (ලකුණු 89 හා 68) ඊට ඇතුළත්ව තිබේ. මීට අමතරව වික්ටෝරියා උප දිස්ත්‍රික් අන්තර් සමාජ විස්සයි20 මෙවර තරගාවලියේ ලකුණු 52, 53, 42, 42 හා 35ක් ලබා ගනිමින් දැනට වැඩි ම ලකුණු රැස්කර ගෙන සිටින පිතිකරුවා බවට සුසන්ත පත්ව සිටී. මඳ වේග පන්දු යවමින් තරග හයකදී කඩුලු 10ක් මේ ක්‍රිකට් වාරයේ දී ලබා ගෙන සිටී.සෑම වසරකම මේ තරගාවලියේ දක්ෂතම ක්‍රීඩකයන් 11 දෙනා තෝරා ගෙන ඔවුන්ට “වසරේ කණ්ඩායම” යනුවෙන් සම්මාන පිරිනැමේ. 2005 වසරේ සිට මේ දක්වා ම මේ සම්මානය හිමිකර ගැනීමට තරම් සුසන්ත හපනෙක් වී සිටී.මීට අමතරව මුරුබින් ක්‍රිකට් සමාජයේ 2005 වසරේ සිට සෑම වසරක ම ‘සමාජ ශූරයා’ හා ‘හොඳම පිතිකරු’ බවට පත්ව සිටින්නේද ඔහු ය. සෑම වසරක ම සුසන්ත කණ්ඩායමේ ක්‍රීඩකයකුට අමතරව එහි පුහුණුකරු ලෙස ද කටුයුතු කරයි.ශීත සෘතුවෙන් සෘතුවට ඔහු රටකින් තවත් රටකට ගොස් ක්‍රීඩා කරයි. වෘත්තීය ක්‍රිකට් ක්‍රීඩකයකු මෙන් ම පුහුණුකරුවකු ලෙසින් ද සුසන්ත ප්‍රදීප් ට එතරම් ඉල්ලුමක් තිබේ. එක් වසරක් ඇතුළත රටවල් තුනක ක්‍රීඩා කරන එකම වෘත්තීය ක්‍රිකට් ක්‍රීඩකයා ඔහු ය. ඒ, ඔස්ට්‍රේලියාව, එංගලන්තය හා ඉතාලිය යන රටවලය.2001 සිට 2005 දක්වා ‘හෝස්ලි ඇන්ඩ් සේන්ට්’ ක්‍රිකට් සමාජය නියෝජනය කර සරේ ශූරතාවලියට සහභාගි වෙමින් සුසන්ත ප්‍රථම වතාවට එංගලන්තයේ ක්‍රිකට් ක්‍රීඩා කළේය. ඉක්බිති, 2005 සිට 2009 දක්වා ඉතාලි ලීග් තරගාවලියට ක්‍රීඩා කරන අතරවාරයේ ඉතාලියේ රෝම කණ්ඩායමේ පුහුණුකරු ලෙසද කටයුතු කර තිබේ.මේ තුන් ඉරියව්වෙන් ම කැපී පෙනෙන ශ්‍රී ලාංකික ක්‍රිකට් ක්‍රීඩකයා 2009 වසරේ සිට වර්තමානය තෙක් සේල්ස්බරි කණ්ඩායම නියෝජනය කරමින් එංගලන්තයේ ලැන්කෂයර් ක්‍රිකට් තරගාවලියේ ක්‍රීඩා කරමින් සිටී. මේ තරගාවලියේ 2011 හා 2012 වසරවල හොඳම පිතිකරු වශයෙන් තේරී ඇත්තේ සුසන්ත ය. 2011 තරගාවලියේ ලකුණු 976ක් හා කඩුලු 50ක්ද, 2012 තරගාවලියේ ලකුණු 900ක් හා කඩුලු 49ක්ද ලබා ගැනීමට ඔහු සමත් විය.ඔස්ට්‍රියාව හා ප්‍රංශයෙන් ලද ආරාධනා මත 2010 වසරේ එම රටවල සංචාරය කළ සුසන්ත එහිදී විස්සයි20 අන්තර් සමාජ තරගාවලියන්ට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=s1301028</link>
    <topic>ලයන්හාට් ක්‍රිකට් 12දා කුලියාපිටියේ දී</topic>
    <author>කුලියාපිටිය විශේෂ</author>
    <content>කුලියාපිටිය ලයන්හාට් ක්‍රීඩා සමාජය සංවිධානය කරන සය සාමාජික ක්‍රිකට් තරගාවලිය ලබන මස12වැනිදා කුලියාපිටිය නගර සභා ක්‍රීඩාංගණයේදී පැවැත්වේ.නාගරික මන්ත්‍රී මහේෂ් බුද්ධික අභියෝග ශූරතාව සඳහා වන තරගාවලියට සහභාගි වියහැක්කේ කුලියාපිටියේ රාජ්‍ය සහ වෙළඳ සේවා ආයතන කණ්ඩායම්වලට පමණි.තරගාවලියේ ශූරතාව සඳහා කුසලානය සමග රු.10000ක් අනුශූරතාව සඳහා රු.5000ක් මුදල් ත්‍යාග හිමිවන අතර තරගයේ වීරයා, හොඳම පන්දු යවන්නා හා තරගාවලියේ වීරයා සඳහා ද ත්‍යාග පිරිනැමෙන බව සංවිධායකයෝ පවසති.තරගාවලියට එක්වීම සඳහා අයැදුම්පත් 'ලේකම්, ලයන්හාට් ක්‍රීඩා සමාජය, 525, මාදම්පේ පාර, කුලියාපිටිය ලිපිනයට යොමු කළ යුතු අතර වැඩි විස්තර දු.ක 072 4348326, 072 8702425මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=s1301029</link>
    <topic>කවපෙත්ත විසිකිරීමේ ලෝක ශූරියට තරග තහනමක්</topic>
    <author/>
    <content>ඔලිම්පික් ක්‍රීඩා උළෙ‍ලේ කවපෙත්ත විසිකිරීමේ රිදී පදක්කම්ලාභී රුසියාවේ දර්යා පිෂුචල්නිකෝවා තහනම් උත්තේජන භාවිතා කිරීමේ චෝදනා තහවුරුවීමේ හේතුවෙන් ලෝක මලල ක්‍රීඩා සම්මේලනය මගින් ඇයට තාවකාලික තරග තහනමක් පනවා තිබේ.27හැවිරිදි දර්යා ඇනබොලික් ස්ට‍රොයිඩ් නමැති තහනම් ‍‍‍ඖෂධ භාවිතා කළ බව තහවුරු වී ඇතැයි රුසියානු තහනම් උත්තේජන විරෝධී ඒජන්සිය ප්‍රකාශ කළේය.නමුත් එම චෝදනාව ප්‍රතික්ෂේප කරන දර්යා තමා නිර්දෝෂි බව ප්‍රකාශ කළාය.මීට පෙර 2008වසරේ බීජිං ඔලිම්පික් ක්‍රීඩා උළෙලේදිත් තහනම් උත්තේජන භාවිතා කිරීමේ චෝදනාවට හසුවී වසර 2ක තරග තහනමකට ලක්වී සිටි බැවින් මෙවර ඇය ජීවිතාන්තය දක්වා තරග තහනමකට මුහුණපෑමේ අවදානමකට ලක්වී සිටින්නීය.ඔලිම්පික් ක්‍රීඩා උළෙලේ රිදී පදක්කමට අමතරව ඇය පසුගිය වස‍රේ දකුණු කොරියාවේ ඩේගු නුවර පැවැති ලෝක මලල ක්‍රීඩා ශූරතාවලියේ කවපෙත්ත විසිකිරීමේ රන් පදක්කම දිනාගැනීමට ඇය සමත්වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=f1301021</link>
    <topic>දෝෂාභියෝගය වගේම දහතුනත් නීතියේම කොටසක්</topic>
    <author>සාකච්ඡා කෙළේ උදිත ගුණවර්ධන</author>
    <content>දහතුන්වැනි සංශෝධනය, දෝෂාභියෝගය සහ නව වසරේ රටේ ගමන් මඟ පිළිබඳ ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා සමඟ සිදුකළ සාකච්ඡාවකි මේ.වර්තමාන පාලනය තුළ රට විශාල ඉදිරි ගමනකට යොමුවෙලා තිබෙනවා. මාර්ග පද්ධති වාරි පද්ධති පමණක් නොවෙයි ගුවන්තොටුපොළ ඉදිවෙනවා.මේ සියල්ල මෙරට දියුණුව හා සංවර්ධනය ගෙන යන ගමනේදී හොඳ අත්වැලක් විදිහට හඳුන්වන්න පුළුවන්. මේ සියලු කරුණු 2013 දී තවදුරටත් ඉදිරියට සාර්ථකව ගමන් කිරීම ස්ථිරයි.  මේ දිනවල දේශපාලන ක්ෂේත්‍රයේ ප්‍රබල මාතෘකාවක් බවට පත්වෙලා තිබෙන්නේ පළාත් සභා ක්‍රමය ද ඇතුළත් දහතුන්වෙනි සංශෝධනය පිළිබඳයි. පළාත් සභා සේවයේ දිගු අත්දැකීම් ඇති දේශපාලනඥයකු විදියට ඔබේ අදහස පැහැදිලි කළ හැකිද?දහතුන්වැනි සංශෝධනය කියන්නේ අලුත් දෙයක්වත් විශ්මයට පත් විය යුතු දෙයක්වත් නොවෙයි. අද රටේ නීතියට අනුකූලව තමයි 13 වෙනි සංශෝධනය ක්‍රියාත්මක කිරීම වෙන්නේ. මේ ක්‍රියාත්මක වෙන්නේ රටේ නීතිය ඒ නිසා ආණ්ඩුක්‍රම ව්‍යවස්ථාව නැතිනම් 13 වෙනි ව්‍යවස්ථාවට අදාළ කරුණු ගැන අලුතින් කතා කළ යුතු නැහැ. මොකද අද එය රටේ මූලික නීතියක් බවට පත්වෙලා තිබෙන නිසා.මේ ආණ්ඩුව ක්‍රියාත්මක වන්නේ සන්ධානයක් විදිහට. මෙහි ශ්‍රීලනිපය ප්‍රධාන පක්ෂය වුණත් ඊට අමතරව තවත් පක්ෂ ගණනාවක් තිබෙනවා. ඒ වගේම තවත් පක්ෂ රැසක් ආණ්ඩුවට පිට ඉඳන් සහාය ලබාදෙනවා. මේ සියලු පක්ෂවලට තම තමන්ගේ දේශපාලන අදහස් නිදහසේ පලකිරීමට පුළුවන්. ඒත් සන්ධානයක් විදියට කටයුතු කරද්දී බහුතර කැමැත්ත මත තමයි ක්‍රියාත්මක වෙන්නේ.මෙහිදී තවත් ප්‍රමුඛ දේශපාලන මාතෘකාවක් බවට පත්වෙලා තිබෙන්නේ අගවිනිසුරුවරියට එරෙහිව ගෙන ඇති දෝෂාභියෝග ක්‍රියාමාර්ගයයි. මේ ගැන ඔබේ අදහස් මොන වගේද?දෝෂාභියෝග ක්‍රියාදමය කියන්නේ අලුත් දෙයක් හෝ නීතියට පිටතින් පැමිණි දෙයක් නොවෙයි. නීතියට අනුකූලව මේ නීතිය අනුව ක්‍රියාත්මක වන්නක්. 13 වෙනි සංශෝධනය වගේම මෙයත් රටේ නීතියේම අංගයක්. මේ දෝෂාභියෝග යෝජනාව මෙරට පළමු දෝෂාභියෝග යෝජනාව නොවෙයි මින් පෙර ජේ. ආර්. ජයවර්ධන මහතාගේ යුගයේදීත් දෝෂාභියෝගයක් ආවා ඒ දෝෂාභියෝගය මඟින් එදා සිටි අගවිනිසුරුවරයා වූ නෙවිල් සමරකෝන් මහතාට එරෙහිව චෝදනා එල්ල වුණා.මෙතැනදී කිසිම කෙනෙක් මේ ගැන කතා කළේ නැහැ. ඉන්පසු සරත් එන් ද සිල්වා මහතාට විරුද්ධව දෝෂාභියෝග යෝජනාවක් ගෙන ඒමට උත්සාහ කළා. ඒයත් සිදුවුණේ ව්‍යවස්ථාව තුළ ඇති ප්‍රතිපාදනවලට අනුකූලවයි. මේ නිසා දෝෂාභියෝග යෝජනාව අලුත් දෙයක් විදිහට හෝ මීට පෙර නොවූ විරූ දෙයක් විදිහට සඳහන් කරන්නේ අතිශෝක්තියෙන්. ඒ වගේම දෝෂාභියෝග යෝජනාව නීතියෙන් පිටස්තර දෙයක් විදිහට හඳුන්වා දෙනවා නම් ඒක වැරැදි අර්ථකථනයක් විදිහටයි පැහැදිලි කිරීමට පුළුවන්කම තිබෙන්නේ.මෙතන පුද්ගලයකු ඉලක්ක කර ගත් ක්‍රියාමාර්ගයක් නොවෙයි තිබෙන්නේ. අද සමහරු මේ තත්ත්වය ගැන විවිධාකාරයේ චෝදනා හා අදහස් පළ කිරීමට උත්සාහ කරනවා මෙය සුදුසු දෙයක් නොවෙයි.රටේ නීතිය වල් වැදී ඇතැයි විපක්ෂය චෝදනා නඟනවා. මේ චෝදනා කෙතෙක් දුරට සාධාරණ හා පදනමක් ඇති චෝදනාද?විපක්ෂයට වෙලා තිබෙන්නේ නිසි සටන් පාඨයක් නිසි අරමුණක් නොමැතිව දේශපාලන ලෝකයේ හුදෙකලාවීමට සිදුවීමයි. ඒ නිසා තමයි විවිධ අර්ථකථන සහිත වැඩපිළිවෙළකට යොමුවෙලා තිබෙන්නේ. නියඟයක් ආපුවම ඒකටත් ආණ්ඩුව ඈඳා ගැනීමට උත්සාහ කරනවා. තවත් විටෙක ගංවතුර ගැන චෝදනා කරනවා. මේ විදිහේ බොළඳ ප්‍රයත්නයක තමයි විපක්ෂය නියැලෙන්නේ.තමන්ගේ පාලන යුග වලද කැලෑ නීතිය රාජ්‍ය ත්‍රස්තවාදය ක්‍රියාත්මක කළ අය තමයි අද නීතිය ගැන කතා කරන්නේ. ඇත්තෙන්ම විපක්ෂය අද ජනතාව ඉදිරියේ විහිලු සපයන්නාගේ භූමිකාව තමයි රඟ දක්වන්නේ. එදා බලයේ සිටි එජාපය තරුණයන් දහස් ගණනින් මරා දැමුවා. එතැනදී ඔවුන් සරළ නීතිමය කරුණක් ගැනවත් අවධානය යොමු කළේ නැහැ. ඒ විදිහේ් පිරිසක් තමයි අද සදාචාරය නීතිය ගැන ඉහළින් කතා කරන්නේ.අනෙක් පාර්ශ්වයෙන් ජනතා විමුක්ති පෙරමුණත් අද නීතිය ගැන සදාචාරය ගැන මහ ඉහළින් කතා කරනවා.ඒත් මේ අයම තමයි එදා උසාවිවලට ගිනි තැබුවේ. රටේ පවතින සාමාන්‍ය නීතිය පවා උල්ලංඝනය කළේ. මේ අයටත් සදාචාරවත් අයිතියක් තිබෙනවාද කියන එක ප්‍රශ්නයක්. රටේ නීතිය ගැන කතා කිරීමට මේ සෑම දෙයකින්ම විපක්ෂයට තමන්ගේ දේශපාලන ගමන සාර්ථක කර ගැනීමට උත්සාහ කළත් මේ සැරේ ඒ නිසා විපක්ෂයට එක ඡන්දයක්වත් වැඩි නොවන බව ස්ථිරයි.ඔවුන්ගේ මේ වැඩ නිසා පැයෙන් පැය දිනෙන් දින සිදුවෙන්නේ ඡන්ද ප්‍රමාණය අඩුවීම පමණයි.මේ දිනවල නීති ක්ෂේත්‍රයේ ඇතිව තිබෙන කැලඹීමත් සමඟ නීති වෘත්තිකයන් කටයුතු කරන ආකාරය ගැන ඔබට ඇත්තේ මොන විදිහේ මතයක්ද?රටේ ඕනෑ ම කෙනෙකුට තම තමන්ගේ නිදහස් අදහස් පළ කිරීමට පුළුවන් නිසා ආණ්ඩුව කතා කිරීමේ අදහස් ඵල කිරීමේ අයිතිය ඉතාමත් ඉහළින් පිළිගන්නවා. ඒ නිසා අපට ප්‍රශ්නයක් නැහැ ඔවුන් මොන විදිහේ මතයක් දැරුවත් එජාප යුගයේ මේ විදිහේ උද්ඝෝෂණයක් කළොත් සිදුවෙන්නේ අතුරුදහන්වීමට. ඒත් වර්තමාන පාලනය තුළ එය එහෙම වෙන්නේ නැහැ.නීති වෘත්තිය කියන්නේ වැදගත් හා ගරු කටයුතු වෘත්තියක්. මේ වෘත්තිය සිදුකරන අයත් මේ විදිහට ගරු කටයුතු ලෙස කටයුතු කිරීම තමයි විය යුත්තේ. ඒත් පසු ගිය දිනවලදී ඔවුන්ගේ ගරු කටයුතු ස්වභාවය යම් තරමකට පහළ ගියා.අත්‍යවශ්‍ය භාණ්ඩ මිල ඉහළ යාම ගැනත් චෝදනා එල්ල වෙන්නේ ආණ්ඩුවටයි. මේ තත්ත්වය පාලනය කරන්න ආණ්ඩුවට බැරි ඇයි?ආණ්ඩුවකට කළ හැකි සීමාවක් තිබෙනවා. ඒ සීමාවෙන් එහා ආණ්ඩුවකට වැඩ කළ නොහැකියි. එදා රාජ්‍ය වෙළෙඳ ජාලයක් තිබුණා. ඒ වෙළෙඳ ජාලය විනාශ කළේ එක්සත් ජාතික පක්ෂ පාලනයේදීයි. දැන් යළිත් ලක් සතොස හරහා මේ ජාලය ගොඩනැඟීමට පුළුවන්වෙලා තිබෙනවා.ආණ්ඩුව මේ වන විට අත්‍යවශ්‍ය භාණ්ඩ මිල පාලනය කිරීමට අවශ්‍ය වැඩපිළිවෙළක් ක්‍රියාත්මක කර තිබෙනවා. මේ තත්ත්වය තුළ යම්කිසි පාලනයක් ඇතිව අත්‍යවශ්‍ය භාණ්ඩ මිල පවත්වා ගැනීමට පුළුවන් වෙලා තිබෙනවා.බඩු මිල කියන ගැටලුව අලුත් දෙයක් නොවෙයි. නිදහස ලැබූ දා සිටම දිගට දිගට ඇදී එන ප්‍රශ්නයක්. හැම දේශපාලන පක්ෂයක්ම තමන්ගේ සටන් පාඨය බවට පත් කර ගත්තේ බඩු මිල ඉහළ යාම කියන දේ. මේ තත්ත්වය අදත් එහෙමයි එදත් එහෙමයි.එජාපය 2001 සිට අවුරුදු දෙකක් බලයේ සිටියා. එදා ඔවුන්ට පුළුවන් කමක් ලැබුණේ නැහැ බඩු මිල ගැටලුව විසැඳීමට. මේ අයමයි අද බඩුමිල ගැන කතා කරන්නේ. මේ ප්‍රශ්නයට කිසිදාක ස්ථිර විසැඳුමක් ලබා ගැනීමට පුළුවන් දෙයක් නොවෙයි.එළැඹි අවුරුද්දේ ආණ්ඩුවේ ඉදිරි ගමන් මඟ හා රටේ ගමන් මඟ ගැන මොන විදිහේ තක්සේරුවක් ද ඔබට තිබෙන්නේ?වර්තමාන පාලනය තුළ රට විශාල ඉදිරි ගමනකට යොමුවෙලා තිබෙනවා. මේ දේ මම දේශපාලනඥයකු විදිහට කියන දෙයක් නොවෙයි.දීර්ඝ කාලීන සමාජ අත්දැකීම් ඇති කෙනෙකු විදිහටයි දකින්නේ. අද රට තොට විශාල දියුණුවක් ලබලා තිබෙනවා පමණක් නොවෙයි සමාජ තත්ත්වය පවා විශාල ප්‍රගමනයකට ගමන් කර තිබෙනවා. මාර්ග පද්ධති වාරි පද්ධති පමණක් නොවෙයි ගුවන්තොටුපොළ ඉදිවෙනවා.මේ සියල්ල මෙරට දියුණුව හා සංවර්ධනය ගෙන යන ගමනේදී හොඳ අත්වැලක් විදිහට හඳුන්වන්න පුළුවන්. මේ සියලු කරුණු 2013 දී තවදුරටත් ඉදිරියට සාර්ථකව ගමන් කිරීම ස්ථිරයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=f1301022</link>
    <topic>සිරකරුවෝ ද මනුෂ්‍යයෝය</topic>
    <author>නිමල් කොටවලගෙදර අතිරේක ලේකම් පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය</author>
    <content>වැලිකඩ බන්ධනාගාර ඉදිරියෙන් යන ඕනෑම අයකුට එහි තාප්පයේ සඳහන් “සිරකරුවෝ ද මනුෂ්‍යයෝ ය” යන පාඨය දැකිය හැකිය. මෙම පාඨය කියවන අය තම තමන්ට හැඟෙන පරිදි අර්ථ නිරූපනය කර ගන්නවා ඇත. සත්‍ය වශයෙන්ම සිරගෙවල්වල සිටින්නේ මිනිසුන් බව පාසල් දරුවන් පවා දන්නා කරුණකි. ඔවුන් සිරගෙවල් වලටවී සිටින්නේ මිනිසුන් වීම නිසා නොවේ.ජීවිතයේ යම් අවස්ථාවක තමා ජීවත් වන සමාජයෙන් පුද්ගලයින්ට හා දේපළ වලට එරෙහිව, රටේ පොදු නීතිය හමුවේ වරදකාරී හැසිරීමක නිරත වූ නිසාය. රටේ පිළිගත් නීතිය ඉදිරියේ ඔවුන් වරදකරුවන් වීම නිසා දඬුවමක් වශයෙන් සිරගෙට නියම කර ඇත.විවිධ තරාතිරම්වල මිනිසුන් මේ සිර ගෙදරදී අපට හමුවේ. ගැහැනුන් ද පිරිමින් ද, තරුණයින් ද මහල්ලන් ද, ගිහියන් ද පැවිද්දන් ද, උගතුන් ද, නූගතුන් ද, දුප්පතුන් ද පොහොසතුන් ද, සාමාන්‍ය ජනයා ද ප්‍රභූවරුන් ද, විවිධ වෘත්තිකයන් ද, කලාකරුවන් ද, සිරගෙදර දී අපට හමු වනු ඇත. එපමණක් නොව පුරුද්දක් වශයෙන් සමාජ අපචාරවල යෙදෙන්නන් ද ප්‍රථම වතාවට සිදු වූ වරදක් නිසා සිරගත වූවන් ද මෙහි ඇත. තමා අතින් සිදු වූ වරද ගැන මොවුන්ගෙන් වැඩි දෙනෙක් පසු තැවෙති.සිරකරුවන් දෙස අප සමාජය බලන්නේ කුමන දෘෂ්ඨියකින් ද යන්න ඉතා වැදගත්ය. සිරකරුවා යනු ඉතා පහත්, නින්දිත ගැරහිය යුතු, භයානක එමෙන්ම සමාජයෙන් වෙන්කර තැබිය යුතු අයකු යයි බොහෝ විට අපට සිතේ. ඇතැම් විට අධිකරණය මගින් දෙන ලද දඬුවම ප්‍රමාණවත් නැතැයි තර්ක කරන අවස්ථා ද ඇත. “උන්ට ඔහොම කරල මදි” , “එල්ලලා මරන්ට ඕන”, “රජකාලයේ දඬුවම් තමයි දෙන්න ඕන”, “මැදපෙරදිග වගේ අතපය කපල දැම්මොත් හරි”, වැනි කියමන් නිතර අසන්නට ලැබේ. “පව් කාරයිින්ට ගල් ගසා මරා දැමීමේ” චින්තනය සමාජ ගත වී ඇතිබව එයින් පෙනේ.බුදුදහම පදනම් කරගත් මෛත්‍රිය, කරුණාව, අවිහිංසාව ගරු කරන සමාජයක එවැනි මත වාදයන් සමාජගත වන්නේ ඇයි?. සිරකරුවන් ගැන එවැනි මතයක් සමාජගත වීම පිළිබඳ එක් අතකට පුදුමයක් නැත. වඩා සාධාරණ, නීතිගරුක, සාමකාමී අහිංසක දිවිපැවැත්මකට පොදු ජනයා ඇලුම් කරයි. ප්‍රභාකරන් මිය ගිය දවසේ මුළු රටම උද්දාමයට පත් වූයේ ඔහු මිය ගිය සතුට නිසා නොව, එතෙක් පැවති ප්‍රචණ්ඩකාරී භීෂණ යුගය අවසන් වී සාමය උදා කරගැනීමට හැකි වූ නිසාය.අතීතය සමඟ සසඳා බලන විට වර්තමානයේ දී වාර්තා වන අපරාධ සංඛ්‍යාව වැඩි බව පොදු ජන අදහසයි. එපමණක් නොව මේ අපරාධවල කෲරත්වය හා සාපරාධී බවද වැඩිය. ළමයින්, කාන්තාවන් හා වැඩිහිටියන් වැනි සමාජයේ අනුකම්පාව දිනා ගත් කණ්ඩායම්වලට සිදුවන අපරාධ වැඩිබව පෙනෙන්නට තිබේ.ඉතා සුළු කරුණකට පවා පවුල් පිටින් කපා කොටා දේපළ ගිනිතබා විනාශ කිරීමට පෙලඹී ඇත. එදා දේවාලයට ගොස් පොල්ගසා, දෙස් දෙවොල් තියා, කට්ටඩි හූනියම් ආදී ගුරුකම් කළ අය අද කුලියට මිනී මරන්නන් සොයා යන බව පෙනේ. සමාජය මෙතැනට පත් වූයේ දශක දෙක තුනක කෙටි කාලයක් තුලදීය.1980න් පසුව සමාජ සාරධර්මත්, එම හර පද්ධතිය සමාජගත කළ වැඩිහිටි ප්‍රජාවක් “ගල් කටස් තුවක්කු” වල ගොඳුරු බවට පත් විය. කොළඹ උගතුන්ගේ නීති සංශෝධන මඟින් වෙල් විදානේලා අහිමි වූයේ කෘෂිකර්මාන්තයට හා වාරි කර්මාන්තයට පමණක් නොවේ. වෙල් විදානේ ක්‍රමය අහෝසිකර වගා නිලධාරීන් පත්කළ පමණින් වෙල් විදානේගෙන් සමාජයට ලැබුණු නායකත්වයේ අඩුව සම්පූර්ණ වූයේ නැත.ගමේ ගම් සභා නියෝජිත හෙවත් ‘මැම්බර්’ මහතා වෙනුවට ග්‍රාමෝදය මණ්ඩල සභාපති, ගමට ආවේය. දේශපාලන වශයෙන් ඔහු බොහෝ විට අපක්ෂපාතී චරිතයක් ලෙස සමාජය පිළිගත්තේ නැත. 89 තරුණයින්ගේ ගල් කටස් තුවක්කුවේ ඉලක්කය බවට ඔවුන් පත් වූ බව දනිමු. ක්‍රමානුකූලව සිදු වූ සමාජ ආර්ථික විපර්යාසය සමඟ ඇති වූ සංස්කෘතික සෝදා පාළුව නිසා ඉතා කටුක අද්දැකීීම් වලට මුහුණ දීමට සිදු වී ඇත. මේ නිසා පව්කාරයින්ට ගල් ගසා මරා දැමිය යුතුයි. යන තැනට පොදු ජන මතය ගොඩ නැගීම ගැන පුදුම විය යුතු නැත.ඇතැමුන් සිරකරුවන් දෙස පමණක් නොව සිරකරුවන් වෙනුවෙන් රාජකාරි කරන නිලධාරීන් හා ආයතන දෙස ද පිළිකුල් සහගතව බලන්නට පුරුදු වී ඇත. එබඳු පු්දගලයින් “සිරකරුවෝ ද මනුෂ්‍යයෝ ය” යන කියමන කෙසේ අර්ථ දක්වනවා ඇද්දැයි සිතා ගැනීමට අපහසු නැත.රටේ නීතිය පසිඳලන උත්තරීතර ආයතනය වන අධිකරණය විසින් දෙනු ලබන නියෝග මත සිර දඬුවම් ලබන වරද කරුවන් භාර ගන්නා එකම ආයතනය හිරගෙදරයි. සුළු වරද කරුවන්ගේ සිට ඉතා දරුණු අපරාධ කරුවා දක්වා සියළු සිරකරුවන් බන්ධනාගාර නිලධාරියාගේ අණසකට යටත්ය.සිරකරුවන් භාරයේ තබා ගැනීමත්, ඔවුන්ගේ ආරක්ෂාව හා රැකවරණය ලබා දීමත් නිවැරදි කිරීමත් බන්ධනාගාර නිලධාරියාගේ වගකීම වේ. පුද්ගලයන් සිරගත කළ පමණින් ඔහු සමාජයට අයත් නැතැයි කිසිවෙකුටත් කිව නොහැකිය. දඬුවම් කාලය අවසානයේ යළි සමාජයට ඒමට සිරකරුවන්ගෙන් වැඩි පිරිසකට අවස්ථාව ලැබේ. ඔහුද මේ සමාජයටම අයිති සාමාජිකයෙකි. ඔහු පෙරලා සමාජයට එන විට නැවතත් වැරදි කරන්නෙකු ලෙස නොව යහපත් පුරවැසියකු ලෙස එනවා දැකීම පොදු ජනයාගේ කැමැත්තයි.පුද්ගලයින් වැරදි කරන්නේ ඔවුන්ගේම වැරදි නිසා නොවේ. සමාජය විසින් ද වැරැද්දට බලපාන පරිසරය හා සාධක සපයයි. ඒ නිසා සමාජයට ඒ වගකීමෙන් මිදිය නොහැකිය. කෙසේ වුණ ද අවසානයේ දී පුද්ගලයන් බන්ධනාගාර ගත වන්නේ ඔවුන්ගේ ම වැරදි චර්යාවේ ප්‍රතිඵලයක් නිසාය.සෑම චර්යාවක්ම උගත් චර්යාවක් බවත්, එම චර්යාවන් හා පුරුදු සමාජයෙන් හා පරිසරයෙන් ලැබෙන උත්තේජක හා උපස්ථම්භකවලට ප්‍රතිචාර වශයෙන් ඇතිකර ගන්නා බවත් පුද්ගල ප්‍රජානනයේ ඇති දෝෂ මේ තත්ත්වයට ප්‍රධාන හේතුවක් බවත් චර්යාවාදී මනෝ විද්‍යාඥයන්ගේ ඉගැන්වීමයි.සමාජ සංවර්ධනයේ ලා වගකිව යුතු පුද්ගලයින් ආයතන හා සංවිධාන සිය වගකීම හා යුතුකම නිසිලෙස ඉටු නොකිරීම නිසා ළමා කාලයේ සිටම එම පුද්ගලයන් වැරදි චර්යා ඉගැනුම් ලැබීමට පෙළඹේ. විශේෂයෙන් ;දමාපියන්, වැඩිහිටියන්, ගුරුවරුන්, පූජකවරුන්, හා උගතුන් කේවල වශයෙන් සමාජ පරිහානියට මෙන්ම පුද්ගලයන්ගේ වැරදි චර්යා පුරුදු වලට වගකිව යුතුයි. මේ පිරිස පසු පස යන අනුගාමික පිරිසක් හා දෙවන පෙල කණ්ඩායමක් ද ඇත. ඒ නිසා තමන් පසු පස එන කණ්ඩායමට නිවැරදිව මග කියා දීම පූර්ව ගාමීන්ගේ වගකීමයි.මෙහිලා අවවාද දීම පමණක් ප්‍රමාණවත් නොවේ. ආදර්ශයෙන් ද මග පෙන්වීම ලබා දිය යුතුයි. වර්තමානයේ ඇති ප්‍රධානම සමාජ ගැටළුව පරමාදර්ශී චරිත සමාජයේ කුමන තලයක වුව ද දක්නට නොමැති වීමයි. “ඔවා දෙනු පරහට – තමා සම්මතෙහි පිහිටා සිට” යන මසුරන් කියමන අමතක කොට “ඔවා දෙති මේ අය තමා අසම්මතෙහිම පිහිටා සැමවිට”.රුපියල් සත මත කරකැවෙන යාන්ත්‍රික ජීවිතය හමුවේ යුතුකම්, වගකීම් පැහැර හරින දෙමාපියන් තම දරුවන් රොබෝ මිනිසුන් ලෙස සමාජ ගත කිරීමට දායක වී අවසානය. වැරදි චර්යාවලට දරුවන් පොළඹවන, එවැනි දරුවන් තම බලය පෙන්නා නීතියෙන් හා සමාජයෙන් ආරක්ෂා කරන දෙමාපියන් ගැන පුවත්පත් වාර්තා කොතෙකුත් ඇත.විෂය බාහිර දැනුමෙන් ආඪ්‍ය ආදර්ශමත් ගුරු පෞරුෂයක හිදැසක් ගුරු භූමිකාව තුලත් පාසල් පද්ධතිය හරහාත් අපි දකිමු. එදා පැවති මා හැඟි ගුරුගෝල සබඳතාව ඉතා ඛේදනීය ලෙස බිඳ වැටී ඇත.සමාජ හර පද්ධතිය පෝෂණය කිරීමෙහිලා විවිධ රාජ්‍ය හා රාජ්‍ය නොවන ආයතන හා සංවිධානවලට ද වගකීමක් ඇත. පුද්ගලයින්ගේ ප්‍රජානනමය හා චර්යාමය වෙනසක් ඇති කිරීමට මේ ආයතන වලට විශාල කාර්ය භාරයක් කළ හැකිය. ප්‍රජානනය යනු පුද්ගලයකුගේ සිතුවිලි ක්‍රියාත්මක වන ආකාරයයි. දැනුම, බුද්ධිය, මතකය, අද්දැකීම්, විශ්වාසය අනුව සිතුවිලි ක්‍රියාත්මක වේ. මේ අනුව බලන විට රටට වැඩදායක පුරවැසියන් බිහි කිරීමේ වගකීම සමාජය සතුය.එම වගකීම පැහැර හැරීම හේතුවෙන් මුළුසමාජයම සකලවිධ ව්‍යාධීන්ගෙන් පෙළේ. එබඳු සමාජයකින් බිහිවන පුද්ගලයින් තමා බිහිකල සමාජයට එරෙහිව අපගාමී චර්යාවන්හි නිරත වන විට නීතියේ ආවරණය ලබා ගෙන සමාජයෙන් වෙන්කර “හිරගෙදරට” යවන්නෙමු. පුද්ගලයකු කළ වරදකට සිරගත කළ පමණින් ඔහු වැරදි චර්යා වලින් මිදෙන්නේ නැත. අධිකරණමය කාර්ය එතෙකින් අවසන්වුවත් චරිත සංශෝධන කාර්ය අවසන්වී හෝ ආරම්භවී නැත.ඔහු ඒ සඳහා සූදානම් කළ යුතුය. ජීවිතයේ වැරදුණු තැන් නිවැරදි කර ගැනීමට අවකාශ සැළසිය යුතුය. මග පෙන්විය යුතුය. ආධ්‍යාත්මිකව, මානසිකව හා කායිකව ඔහු සංවර්ධනය කිරීමට නිශ්චිත “ උපදේශනමය” වැඩසටහනක් ක්‍රියාත්මක විය යුතුය.සමාජයේ පුරුදු කරගත් චර්යාවන් අනුව ඔහු හිරගෙදරදී ඇතැම් විට හැසිරෙයි. ඔහු හිතන ආකාරය වෙනස් කරන තුරු ඔහු හිතන්නේ මෙතෙක් උගත් ආකාරටය. එබැවින් හිර ගෙදරදී සිර කරුවන් කරන සියළු වැරදි ක්‍රියාවලට හිර ගෙදරටම වගකීම පැවරීමට ඉක්මන් නොවිය යුතුය. අප කළ යුත්තේ මේ මිනිසුන්ට තම ජීවිතය නිවැරදි කර ගැනීමට සහය වීමයි.මේ රටේ විද්වතුන්ට සමාජ සේවකයන්ට, දානපතියන්ට, පූජකවරුන්ට මේ සඳහා කළ හැකි කාර්ය භාරය අති විශාලය. බන්ධනාගාර නිලධාරීන්ට ඒ සඳහා තනිවම කළ හැකි දේ ඉතා අල්ප ය. බන්ධනාගාර නිලධාරියා හා පොලිස් නිලධාරියා තරම් මානසික පීඩනයට ලක් වූ නිලධාරීන් පිරිසක් රාජ්‍ය සේවයේ නැති තරම්ය. මේ නිලධාරීන්ගෙන් උපරිමය බලාපොරොත්තු වන්නේ ඔවුනට අවශ්‍ය අවමය වත් ලබා දීමෙන් පසුව දැයි සිතා බැලීම වටී.එබැවින් සමාජ උන්නතිය උදෙසා වගකීම ඇති අප “සිරකරුවා” ද මනුෂ්‍යයකු බව වටහා ගෙන ඔවුන් යළි නිවැරදි මිනිසුන් ලෙස සමාජ ගත ඛ්ලමට හැකි පමණින් දායක වෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=f1301023</link>
    <topic>මගේ පන්හිඳේනරක සිතිවිලි නෑ</topic>
    <author>සුගතපාල මැන්දිස්</author>
    <content>තිස් වසරක කුරිරු යුද්ධය රටම වෙළාගෙන ජනතාව අපමණ දුක්ක දොම්නස්වලට පත්කරමින් තිබියදී, අපේ වීරෝධාර රණවිරුවෝ සිය ඇස්, ඉස්,මස්, ලේ මෙන් ම, ජීවිත ද පරිත්‍යාග කරමින් ශාපලත් ත්‍රස්තවාදයෙන් උතුරු-නැඟෙනහිර ඇතුළු මුළු රටම නිදහස් කරගත්හ. ඉනික්බිති පශ්චාත් යුද සමයක, ප්‍රවීණ මාධ්‍යවේදි සුගතපාල මැන්දිස් මහතා විසින් නැ‍ෙඟනහිර කළ සංචාරයෙන් පසු එහි අතීත ශ්‍රි විභූතිය, ඓතිහාසික නටබුන්, ස්මාරක හා පූජනීය ස්ථාන පිළිබඳ ලියා පළකළ ගවේෂණාත්මක කෘතිය ‘යුද්දෙන් පස්සේ’ පසුගියදා එළිදැක්විණි. මේ කතාබහ ඒ නිමිත්තෙනි.බොහෝ ලේඛකයන් යුද්ධය හෝ යුද්ධයේදි ඇති වු සිද්ධී පාදක කරගනිමින් පොත් ලියද්දි, ඔබ ඉන් ඔබ්බට යමින් ‘යුද්දෙන් පස්සේ’ නමින් පොතක් ලියනවා. එවැනි පොතක් ලියන්න තීරණය කළේ ඇයි?යුද්ධය අවසන් වීමෙන් පස්සේ උතුරු - නැඟෙනහිර ප්‍රදේශවල සංචාරය කරද්දි මට හිතුණා යුද්ධය, යුද්ධය ඇති විමට බලපෑ කරුණු හා වත්මන් තත්ත්වය පිළිබඳ අධ්‍යයනයක් කළ යුතුයි කියලා. එහි ප්‍රතිඵලයක් ලෙස තමයි උතුරුකරේ ගවේෂණය නමින් මගේ පොතක් පළකරන්නේ. ඊට පාදක වුණේ උතුරු පළාතේ ජනතාවගේ සිදුවීම් පමණයි. එහෙත් උතුරේ ජනතාව වගේම, නැඟෙනහිර ජනතාවත් තිස් අවුරුදු යුද්ධයෙන් අපමණ දුක් ගැහැට වින්දා. යුද්දෙන් පස්සේ කෘතියක් ලෙස එළිදක්වන්නේ ඒපිළිබද කළ ගවේෂණයයි.ඔබ මේ ගවේෂණයේ යෙදෙද්දි, ඊට අවශ්‍ය තොරතුරු සපයාගන්න භාවිත කළ ක්‍රමවේද මොනවාද?මා මුලින්ම මේ පළාත් පිළිබද ලියවී ඇති සෑම මුලාශ්‍රයක්ම පිරික්සා බැලුවා. ඉන් පසු සති දෙකකට අධික කාලයක් මේ පළාත්වල අස්සක් මුල්ලක් නෑර ඇවිදලා බැලුවා. ඒ වගේම ත්‍රිවිධ හමුදාවෙන් වගේම පොලිසියෙන් විශාල ලෙස උදවු උපකාර ලැබුණා. මේ පළාත්වල ඉන්න රාජ්‍ය නිලධාරින්ගෙන් සහයෝගය ලබා ගත්තා. අනෙක් කාරණය තමයි අපි දෙමළ ජනතාව අතරට ගිහින් ඔවුන් සමඟ කතා බහ කරමින්, ඔවුන්ගේ විශේෂ උත්සව අවස්ථාවලට එක් වෙමින්, ඒ මඟින් තොරතුරු රැස්කර ගත්තා. දෙමළ ජනතාව යුද්ධය ගැන, ඔවුන්ගේ ප්‍රශ්න ගැන, ඔවුන් බලාපොරොත්තු වන්නේ මොනවාද යන්න පිළිබඳ දැඩි අවධානය යොමු කළා. ඒ සඳහා අප සුවිශේෂි ක්‍රමවේද භාවිත කළා. මේ පළාත්වල ජනතාවට කොළ බෙදා දී, ඔවුන්ගේ ප්‍රශ්න සිතුම් පැතුම්, ඉටුවිය යුතු කාරණා ගැන තොරතුරු ලබාගන්න කටයුතු කළා. මේ මගින් සාර්ථක ප්‍රතිඵල රැසක් ලබාගන්න පුළුවන් වුණා.මේ පළාත් දෙක පිළිබඳ අධ්‍යයනයේ යෙදෙද්දි දැක්ක සුවිශේෂිතා හා වෙනස්කම් මොනවාද ?තිස් වසරක් පුරා දිව ගිය යුද්ධය නිසා පළාත් දෙකටම අහිමි වු ජීවිත හා දේපල වල වටිනාකම මනින්න බැහැ, මිනිස්සු විඳපු දුක් ගැහැට මෙපමණයි කියලා පෙන්වන්නත් බැහැ. අපට රටක් ලෙස දියුණු වෙන්න තිබුණ සම්පත් රැසක්, යුද්ධය නිසා අහිමිවී ගියා. මේ පළාත්වල සංචාරයේ යෙදෙද්දි, ගවේෂණයන්හි නිරත වෙද්දි ඒ බව මනාව තහවුරු වෙනවා.උතුරු පළාතේ දෙමළ ජනතාව තමයි සියයට අනූනවයක්ම. ඒත් නැඟෙනහිර පළාතේ සිංහල, මුස්ලිම් වගේම දෙමළ ජනතාවත් ජීවත් වෙනවා. අනෙක් කාරණය තමයි නැඟෙනහිර පළාතේ ඓතිහාසික වටිනාකමින් හා පුරාවිද්‍යාත්මක වටිනාකමින් අපේ ජනතාව නොදැක්ක බොහෝ ස්ථාන තියෙනවා. සංචාරක අතින් ගත්තත් උතුරු පළාතට වඩා බොහෝ ඉදිරියෙන් නැඟෙනහිර පළාත ඉන්නවා.මේ හැම දෙයක් ගැනම ඉස්මතු කරන්න කටයුතු කර තියෙනවා. අපට මෙහිදි සුවිශේෂි කියලා කියන්න තරම් වෙනස්කම් දැකගන්න ලැබුණේ නැහැ. ඕන පළාතක යම් යම් ප්‍රදේශවල භාෂාවේ, සංස්කෘතියේ සුළු සුළු වෙන්ස්කම් තියෙනවා. ඒක උතුරු - නැඟෙනහිරට විතරක් සීමා වුණ දෙයක් නෙවෙයි.ඒ කියන්නේ යුද්ධය නිසා අපට නැඟෙනහිරෙන් දැකගන්න තිබුණු බොහෝමයක් දේ වැළකිලා තිබුණා කියන එකද ?මා මුලින් කිව්වා වගේ ඓතිහාසික වටිනාකමින් යුතු පුරාවිද්‍යා ස්ථාන, ආගමික ස්ථාන, සංචාරක පාරාදීස බොහෝමයක් යුද්ධය නිසා පසුගිය දශක තුනේ දැකගන්න ලැබුණේ නැහැ. මුහුදු මහා විහාරය, දීඝවාපිය ලෙන්, රජගල ගිරි ලිපි, බිතුසිතුවම් වගේම තවත් සිය ගණනක් ස්ථාන තියෙනවා. ඒ වගේම කුමන, පාසිකුඩා, ආරුගම්බේ, නිලාවේලි වගේ සංචාරක ස්ථානත් යුද්ධය නිසා දෙස් විදෙස් සංචාරකයන්ට දැකගන්න ලැබුණේ නැහැ.මෙවැනි දේ පිළිබඳ මාගේ පොතෙන් හෙළිකරන්න කටයුතු කර තියෙනවා. ඒ පළාත්වලට ආවේණික සංස්කෘතික හා ආගමික ඇදහිලි ගැන මා මෙහිදි ජනතාවගේ අවධානය යොමු කරන්න කටයුතු කර තියෙනවා.මෙවැනි ගවේෂණයක් කළ යුත්තේ රජය හෝ එහි ආයතනයක් මඟින්, ඒත් ඔබ අද එය ඉටුකර තියෙනවා. ඇත්තටම මේ කළේ සද්භාවයෙන්ද?යම් සිද්ධියක් හෝ පුද්ගලයකු ගැන ගවේෂණයක් කිරිමේදි මෙය අහවලා හෝ අසවල් ආයතනය විසින් කළ යුතුයි කියා නීතියක් නැහැ. පුරවැසියකු, මාධ්‍යව්දියකු, ලේඛකයකු ලෙස මගෙන් වියයුතු යුතුකමක් හා වගකිමක් ඉටු කිරිමක් ලෙසයි මා මෙය දකින්නේ. අනෙක් කාරණය තමයි යම් දෙයක් ලියද්දි ඒ මගින් අසවලාට සුදු හුණු ගාන්නවත්, තවත් කෙනෙකුට මඩගහන්නවත් ලියන්නේ නැහැ. ලියලත් නැහැ. මා ලියන දේවල් කියවන අය එය දන්නවා. මේ ගවේෂණයෙදී කිසිම තැනක මම කාටවත් කඩේ ගිහින් නැහැ.මෙහි ඇති මගේ සටහන්වලදි ගහන්න ඕන තැනදි ගහලත් තියෙනවා. හොඳ දේ අගයලත් තියෙනවා. කුහකත්වයෙන්, ද්වේෂයෙන් පෑන හසුරුවන්න අවශ්‍යතාවකුත් නැහැ. ඉදිරියට වුණත් මම එලෙස පෑන හසුරුවන්නේ නැහැ.ගවේෂණයේදී සොයාගත් නිර්නායක යන් මඟින් එළිදක්වන “යුද්දෙන් පස්සේ“ කෘතිය නැවත ත්‍රස්තවාදීමය හිස එසවීමකට ඉඩකඩ අහුරයි කියලා ඔබ හිතනවාද ?මෙහෙමයි, ත්‍රස්තවාදයක් ඇති වෙන්නට බලපාන පාරිසරික, සමාජයීය, ආර්ථිකමය ගැටලු අපි හදුනාගන්න ඕන. ඒ මඟින් තමයි ත්‍රස්තවාදයට ඇති මං පෙත් අහුරන්නට හැකිවෙන්නේ.රජයක් හැටියට ජනතා ප්‍රශ්නවලට භේදයකින් තොරව සවන් දෙන්නට ඕනෑ. මම හිතනවා දැන් ඒ සිද්ධවෙනවා කියලා.මේ ජනතාව යළි දුක්විඳින්න සුදානම් නැහැ.යුද්ධය කළේ එක කොටසයි. ඒත් ඒකෙන් සියලුම දෙනාට දුක්විදින්න වුණා. යළි ඒ තැනට පත්වෙන්න මේ මිනිස්සු සුදානාම් නැහැ. දශක තුනක් අහිමිවී ගිය සංවර්ධනය මේ පළාත්වලට ලැබිලා. සිංහල, දෙමළ, මුස්ලිම් ජනතාව එකාමෙන් සහෝදරත්වයෙන් ජිවත්වෙන්න පටන්ගෙන තියෙනවා.අප්පුහාමීගේ ගෙදරට සෙල්වදොරෙයි, ඉක්බාලුයි දෙන්නම යනවා. ඒ අයගේ ගෙවල්වලට අප්පුහාමිලා යනවා. එකට කනවා බොනවා, විනෝද වෙනවා. දරුවෝ පාසල් යනවා. මේ ඔක්කොටම වඩා බියෙන්, සැකෙන් තොරව තම්බගත්ත දෙයක් කාලා නිදහසේ හුස්ම අරන් ජීවත් වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>02</day>
    </date>
    <link>http://www.dinamina.lk/2013/01/02/_art.asp?fn=f1301024</link>
    <topic>ඉර හෙවණැලි කතුවරිය මාරයි !</topic>
    <author>රන්ජන් අමරරත්න</author>
    <content>සිංහල නවකතාවට අලුත් ආකෘතීන් ද, නව අනුභූතීන් ද අවශ්‍ය වේ. ඒ සඳහා නවකතාකරුවා අභ්‍යාසයේ යෙදිය යුතු ය. ශාස්ත්‍රීය වචනයකින් කියන්නේ නම්; සතතාභ්‍යාසයේ යෙදිය යුතු ය. අවාසනාවකට මෙන් අපේ කතාකරුවෝ වස කම්මැළියෝ වෙති. ඔවුන්ගේ චාරිත්‍රය වී ඇත්තේ මසකින් - දෙකකින් හිතට එන විකාරයක් ලියා මුද්‍රණය කොට; ලොකු උත්සවයක් ද පවත්වා නවකතාවක් සමාජගත කිරීම ය. එය නවකතාවක් ජනගත කිරීම යැයි කියති. කුමක් වුව අද පළවන නවකතාවලින් 90%ක් ම කමකට නැති පල්හෑලි වේ. අව ම ලෙස ඒවායෙහි කතා රසයවත් නැත.මෙබඳු කුසීත පරිසරයක් තුළ පාඨකයා අලුත් අනුභූතියක් කරා යොමු කර වන රසබර නවකතාව ක් කියවන්නට ලැබිණි. ශ්‍රීමා ලාලනීගේ “ඉර සෙවණැලි” එම නවකතාවයි. එය විශිෂ්ට ප්‍රබන්ධයක් නො වූව ද රසබර නවකතාවෙකි. එහි අත්දැකීම අලුත් ය. භාෂාව හැඟුම්බර ය. නිරූපණයන් බොහෝ විට සාර්ථක ය. මේ කතුවරිය සිය ප්‍රබන්ධය සඳහා සැලකිය යුතු ව්‍යායාමයක යෙදී ඇති බව ද පෙනෙන්නට තිබේ. සංස්කෘතික කටයුතු දෙපාර්තමේන්තුව විසින් පවත්වන ලද නවකතා අත්පිටපත් තරගයකින් ප්‍රථම ස්ථානය ද මේ කතාවට ලැබී තිබේ.ශ්‍රී ලංකාවේ මහා වනාන්තරය ආශ්‍රයෙහි පිහිටි සාම්ප්‍රදායික ගම්මානයක් තුළ කතාව ගොඩ නැඟෙයි. ගම්මානයේ මිනිස්සු ඉඩකඩම් - කුඹුරු වගා දිගා කරගෙන කුල ගර්වයෙන් යුතුව ජීවත් වෙති. ගම්මානයෙන් එපිට වනාන්තරයෙහි වැද්දෝ දඩයමක් කරමින් භය - පක්ෂපාත කුලෑටි ජීවිත ගත කරති. මේ සමාජ කණ්ඩායම් දෙක එකිනෙක හා ගැටීමේ දී මතු වන නව මානව සම්බන්ධතා කෙරෙහි කතුවරියගේ අවධානය යොමු වී තිබේ. මිත්‍රා නම් තරුණිය හා සුරඳා නම් වැද්දා අතර ගොඩ නැඟෙන ප්‍රේමය ප්‍රබන්ධයේ ප්‍රධාන තේමාව ලෙස රැඳී පවතී.සංස්කෘතීන් දෙකක් අතර ඝට්ටනය, මනුෂ්‍යත්වය, දිළිඳුකම, කුලමාන ය, නව සංවර්ධනය ගමට කඩා වැදීම, වනය හා මිනිසා අතර ඇති සම්බන්ධය ඇතුළු තවත් විෂයයන් කිහිපයක් ගැන කතුවරිය ඉතා සියුම් ලෙස නිරීක්ෂණ ඉදිරිපත් කරයි. සුරඳා ගේ සංවාද සඳහා වැදි භාෂාව හදාරන්නටත් කතුවරියට සිදු වී තිබේ. ඇය තම වගකීම මනාව ඉටුකර ඇති බවක් ද පෙනෙන්නට තිබේ.සුරඳාගේ මව - හූරී සිය මුනුපුරා නළවන්නී මෙබඳු ගී ගායනා කරමින් ය.කතුවරිය මිත්‍රාගේ හා සුරඳාගේ ප්‍රේමය නිරූපණය කරන්නේ විචිත්‍ර ලෙස ය. එහි අපූර්වත්වයක් සේ ම නිර්ව්‍යාජ බවක් ද තිබේ. කැපී පෙනෙන ලක්ෂණය වන්නේ නව කතාකාරිය සතු සංයමය යි. මිත්‍රා වනාන්තරයේ ඈතට - ඈතට යන අතර පෙරළා ගමට යා හැකි පාර සොයා ගත නො හී ගල්තලාවක අතරමං වන්නී ය. සුරඳා බූටෑව පීරාගෙන එන්නේ එම ඇසිල්ලෙහි ය. මිත්‍රාට පාර පෙන්වන්නේ සුරඳා ය. මේ අවස්ථාව “ටාසන් කතාවක්” බවට පෙරැළෙන්නට හොඳට ම ඉඩ තිබිණි. එහෙත් කතුවරියට ඊට වැඩි ඉදිරි දැක්මක් තිබේ. කතුවරිය මිත්‍රාගේ හා සුරඳාගේ අසම්මත ප්‍රේමය ආරම්භ කරන්නේ එතැනින් ය.සුරඳාගේත්- මිත්‍රාගේත් සිතිවිලි නිරූපණය ඉතා සියුම් ලෙස සිදු කෙරේ. කතුවරිය මේ නිරූපණයන් සඳහා සැලැකිය යුතු අභ්‍යාසයක යෙදී ඇති බව පෙනෙන්නට තිබේ. ඇගේ උත්සාහය සාර්ථක ය.“මහ වනය පටන් ගන්නා තැන හොඳින් වැවී තිබුණ හල් ගස ළඟ මිත්‍රා නතර වූවා ය. ඇයට සිය අතේ රැඳුණු පිට්ටු පොට්ටනිය දෙස බැලිණ. බිම වැටී තිබුණු හල් ගෙඩියක් අතට ගත් ඇය, පිට්ටුවට වඩා හල් ගෙඩිය කෙතරම් වෙනස්දැ’යි සිතුවා ය. එහෙත් පිට්ටු ව යනු හල් ගෙඩිය ම ය. මිනිසා ස්වාභාව ධර්මයෙන් ප්‍රයෝජන ගන්නා අයුරු අපූරුය. මිත්‍රා හල් ගස අත ගෑවා ය.”(03 පරිච්ඡේදය - 34 පිටුව)“දිගු සුසුමක් හෙළූ සුරඳා යළිත් මහ වනයටම ඇදුණේ ය. හොඳට නිල්ල ගැසුණු තලාව මත බිම දිගා වූ හෙතෙම මහත් සොවින් සිතිවිලි අතර තනි වූයේ ය. හිතේ ගින්දර ගතේ ද ඇතිවා වගේ ය. ගලා යන ජල පහරක් ළඟට ගිය සුරඳා එහි ගිලී එහි සීතල සිරුරට උරා ගත්තේ ය. දිගු කෙස් වලින් දිය බේරෙයි. ඔහු මහ රුකකට නැග්ගේ ය.”පළමු ඡේදයෙන් ධ්වනිත වන්නේ් මිත්‍රාගේ සිතෙහි මෝරා වැඩෙන අසිරිමත් ප්‍රේමය යි. ඇය හල් ගස විග්‍රහ කරමින් එම ගසට ආදරය කරන්නට පටන් ගනී. මිත්‍රා පළමුවරට සුරඳා හමුවීමට යන්නේ එදින ය. ඇය පළමුව දකින්නේ ඔවුන් මුණගස්වන ලද හල් ගස ය. හල් ගසට ආදරය කිරීම සංකේත ආදරයකි.දෙවැනි ඡේදයෙන් ධ්වනිත වන්නේ සුරඳාගේ සිතෙහි නැඟී එන විප්‍රයෝගය යි. ඔහුට මිත්‍රාගෙන් වෙන්වීමට සිදු වේ. සුරඳා ප්‍රචණ්ඩ වන්නේ නැත. සිය දිවි නසා ගන්නේ ද නැත. ඒ වෙනුවට ඔහු මහා වනය සමඟ දුක බෙදා ගනී. සුරඳාගේ හිතේ ගින්නත්, ගතේ ගින්නත් දෙක ම ශ්‍රීමා ලාලනීට හසු වී තිබේ.කුඹුරෙන් වී ලැබේ. හේනෙන් මුං ලැබේ. පිටිසරබද ගැමියාට ඇත්තේ අතිශය සරල ජීවිතයක් නොවේදැයි කෙනකු සිතන්නට පුළුවන. ඔවුනට ඇත්තේ අව්ව හා වැස්ස පිළිබඳ ප්‍රශ්නයක් නොවේදැ’යි තවත් කෙනකු සිතන්නට පුළුවන. එහෙත් යථාව එය නො වේ. අව්ව, වැස්ස, වැව, වනය, හේන , කුඹුර ඉක්මවා ගිය සංකීර්ණ ජීවිතයක් ගැමියාට තිබේ. එය වටහාගත හැක්කේ ඔවුන් හා ගැවසීමෙන් ය. ඔවුන් හැදෑරීමෙන් ය. ලෙනාඩ් වුල්ෆ් ඉංග්‍රීසි පාලන සමයේ රාජ්‍ය නිලධාරියකු ලෙස රාජකාරි කරමින් නූගත් ගැමි සමාජයේ සංකීර්ණතා වටහා ගත්තේ ය. ලීල් ගුණසේකර මහතා ද ශ්‍රී ලංකාවේ කොලනි ජීවිතයේ සංකීර්ණතා වටහා ගත්තේ ය. මේ දෙදෙනාම ගැමි ජීවිතයේ සංකීර්ණතා මැනැවින් නිරූපණය කළ හ. ශ්‍රී ලංකාවේ වැද්දන්ගේ ජීවිතය විදේශිකයන් කිහිප දෙනකු විසින් මනාව නිරූපණය කර තිබේ. එක අතෙකින් එම කෘති රසවත් ප්‍රබන්ධ සේ ගත හැකි ය. තවත් අතෙකින් සමාජ ඓතිහාසික පර්යේෂණ සේ ගත හැකි ය. ශ්‍රීමා ලාලනී එතරම් ගැඹුරට ගොස් නැතත් ප්‍රබන්ධයේ වටිනාකම අංශ කිහිපයකින් දැක්විය හැකි ය.i සාම්ප්‍රදායික ගොවි ගම්මානයක යථාර්ථය හා වැදි ජීවිතයේ ස්වාභාවයන් නිර්ව්‍යාජ ලෙස නිරූපණය කිරීමii නව මානව සබඳතා ගොඩනැඟීමේදී ඊට එරෙහිව නැඟෙන අභියෝග සියුම් ලෙස නිරීක්ෂණය කිරීමiii ගැමි සමාජය බඩගින්න ප්‍රමුඛ දිළිඳුකමට මුහුණ දෙන ආකාරය හා ඔවුන්ගේ විස්තීර්ණ පවුලක ඇති සංකීර්ණ ස්වභාවයන් නිරූපණය කිරීමiv ආකර්ෂණීය කතා වස්තුවක් ගොඩනැගීම හා සංයමයකින් යුතු ව නිරූපණයන් ඉදිරිපත් කිරීමනවකතාවක් අසවල් ආකෘතිය අනුව අසවල් ශෛලියෙන් රචනා විය යුතු යැයි කිසිවකුට නීති හෝ රීති හෝ පැනැවිය නො හැකි ය. නවකතාවකට තබා කිසිදු කලා නිර්මාණයකට නිශ්චිත නිර්වචන නැත. නිර්වචන පැවැතියේ වුව එය කලින් කලට වෙනස් වේ. නිර්මාණයක ස්වභාවය එය යි. එහෙත් ඕනෑම නිර්මාණයක නොගැළපීම් හා ව්‍යාජයන් පාඨකයාට නැතහොත් සහෘදයාට ඉතා හොඳින් දැනේ. ශ්‍රීමා ලාලනී කතුවරිය ඒ අතින් බලාපොරොත්තු තැබිය හැකි ඉදිරිගාමී නවකතාකාරියකි. ඇය ඉතා ආකර්ෂණීය ලෙස ද ප්‍රතාපවත් ලෙස ද සිය ප්‍රබන්ධය ආරම්භ කරයි.“අතිශය සුන්දරවූත්, ඉපැරැණිවූත් මේ භූමි පෙදෙස ඇතැම් විට අතීතයේ මෙරටට පැමිණි විවිධ ආක්‍රමණශීලී සංක්‍රමණිකයන්ගේ නෙත නොගැටුණේ වාසනාවකට යැයි සිතීමට ඕනෑ තරම් සාක්ෂි ඉතිරි වී තිබිණි. මහත් වූ ද, බොහෝ මුවහත් වූ ද පොරෝ පහර සිය දහස් ගණනින් බිඳිය නො හැකි වූ විසල් වෘක්ෂ රාජයෝ දැඩි කුණාටුවකට වත් නොසෙල් වී ඉන්ද්‍රඛීල මෙන් සිටිවන ම උන්හ. ඒ අතරින් - පතරට තට්ටු ලෙසින් සැදුණ වියනක් බඳු නොයෙක් ප්‍රමාණයේ හා නොයෙක් හැඩයේ වෘක්ෂලතා අහසින් බට පලසක් සේ අපූරුවට හැඩ ගැසී තිබිණ. ඒවායේ තනියට මෙන් තැනින් තැන නැඟුණු මහා ගල් තලාවෝ පරිසරයේ හොඳ මෙන් ම නොහොඳ ද දකිමින් අතීතයේ මෙන් ම වර්තමානයේත් ලතැවෙමින්, සැනසෙමින් ඔහේ බලා සිටියෝ ය.”ශ්‍රීමා ලාලනීට ප්‍රතාපවත් ආඛ්‍යාන ශෛලියක් තිබේ. සිංහල නවකතාකාරියන් බොහෝ දෙනකුට මෙබඳු ආඛ්‍යානයක් නැත. “ඉර හෙවණැලි” කතාවේ ආරම්භය විසින් බැද්දේගම නවකතාවේ ප්‍රාරම්භය සිහි කරනු ලැබේ. එහෙත් එය කොපි කිරීමක් සේ ගත නො හැකි ය. ඇගේ භාෂාවේ යම් - යම් දුර්වලතා ඇතත්; පොදුවේ ගත් කල එය අර්ථ පූර්ණ ය. ඇගේ වාග් කෝෂය පුළුල් විය යුතු අතර, පද ලාලිත්‍යය ගැන ද මීට වඩා අවධානය යොමු කළ යුතු යැයි සිතේ.මේ කතාවේ ප්‍රධාන දුර්වලතාවක් ද පෙනෙන්නට තිබේ. එනම්; කතාවේ අවසන් භාගය ඉබාගාතේ ගොස් තිබීම ය. කතුවරිය ඉතා ශක්තිමත් ආරම්භයක් ගෙන එහි රිද්මය කතාවේ මැද භාගය තෙක් ම හොඳින් රැක ගනී. ඉනික්බිති කතාව අවසන් කිරීම සඳහා එහෙන් - මෙහෙන් කෑලි පුරුද්දා ඇත. නොසැලකිල්ලෙන් චරිත නිරූපණයන් සිදු කර ඇත. බුද්ධිමත් පාඨකයා මේ නොගැළපීම හොඳින් වටහා ගනු ඇත. පට - පට ගා නවකතා එළි දැක්විය යුතු නැත. අසාර්ථක නවකතා සියයකට වඩා එක ම එක සාර්ථක නවකතාවක් ලියා තැබීම වැදගත් ය.නූතන සමාජයට යම් බලපෑමක් සිදු කළ හැකි නවකතා කලාවක් කෙරෙහි අපගේ අවධානය යොමු කළ යුතු ව තිබේ. සමාජයට යම් බලපෑමක් යන්නෙහි අර්ථය වන්නේ සමාජ උපදේශනය නොවේ. අප මෙහිලා අදහස් කරනුයේ මිනිසාගේ චින්තනය දියුණු කිරීමෙහිලා භාවිත කළ හැකි වින්දන මාර්ගයක් ලෙස නවකතාව යන්න පැවැතිය යුතු බව ය. නවකතාව යනු හැඟීමට වඩා බුද්ධියට ආමන්ත්‍රණය කළ යුතු නිර්මාණ විශේෂයකි යන මතය මීට බොහෝ කලකට පෙර පටන් පැවැතිණි. මේ බුද්ධිමය මාර්ගය එළිපෙහෙළි කිරීම සඳහා අපේ ම අත්දැකීම් හා අපේම පරිසරය තුළ අපේම කතා කලාවක් ගොඩනැඟිය යුතු ය. එබඳු කතා කලාවක යම් සේයාවක් ශ්‍රීමා ලාලනීගේ “ඉර හෙවණැලි” ඔස්සේ දැකිය හැකි ය.ශ්‍රීමා ලාලනී මේ නවකතාවෙන් ස්ඵුට කරනුයේ සංස්කෘතීන් දෙකක ජනයාට සිය අනන්‍යතාව ද රැක ගනිමින් එකට ජීවත් විය හැකි බව ය. ඒ සඳහා එකිනෙකා - එකිනෙකාට ගෞරව කළ යුතු ය. මමංකාරය ඉවත් කළ යුතු ය. සහජීවනය යනු අභියෝගවලට මුහුණ දී යම් කැප කිරීමකින් යුතුව අනෙකා පිළිගැනීම ය. නූතන ලෝකයේ යථාර්ථය වන්නේ ඊට මුහුණදීම ය. ජීවත්වීම සඳහා වෙනත් විකල්පයක් නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n1301031</link>
    <topic>2012 වසරේ දී ලේක්හවුසිය ලක්‍ෂ 37,000ක ආදායම් වාර්තාවක් පිහිටුවයි</topic>
    <author>ගාමිණී ජයලත්</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම ගතවූ 2012 වර්ෂයේ දී රුපියල් ලක්‍ෂ තිස් හත් දහසක ආදායමක් උපයා ඇත. මෙය ශ්‍රී ලංකාවේ විද්යුත්/මුද්‍රිත මාධ්‍ය ආයතන අතර ලැබූ ඉහළම ආදායම ලෙස වාර්තා වේ.2013 වර්ෂයේ දී මෙම ඉලක්කය රුපියල් ලක්‍ෂ හතළිස් දහස දක්වා වැඩි කර ගැනීම අරමුණ බව සමාගමේ සභාපති ප්‍රවීණ මාධ්‍යවේදී බන්දුල පද්මකුමාර මහතා ප්‍රකාශ කළේය. ඒ මහතා මේ බව ප්‍රකාශ කළේ 2013 වර්ෂය අරඹමින් සේවක සේවිකාවන් හමුවේ සිය වාර්ෂික දේශනය පවත්වමිනි.විනිමය අනුපාතය අවප්‍රමාණය වීම, ලෝක වෙළෙඳපොළේ කඩදාසි මිල ඇතුළු මුද්‍රණ අමුද්‍රව්‍ය මිල ඉහළ යාම, විදුලිය, ඉන්ධන මිල ඉතා ඉහළ ප්‍රමාණයකින් ඉහළ ගිය තත්ත්වයක් යටතේ වුව ලේක්හවුස් ආයතනය 2012 වර්ෂයේ මෙම ඉහළ ආදායම ලබා ගැනීමට සමත් වී ඇත.ආයතනයේ සේවක සේවිකාවන්ට වර්ෂයක දී ලබා දෙන මාස හතර හමාරක වැටුප් පාරිතෝෂික දීමනාව ඇතුළු අභ්‍යන්තර බාහිර වෛද්‍ය රක්‍ෂණ ක්‍රමය, මාසික ජීවන වියදම් දීමනාව, ආයතන සේවක සේවිකාවන් ගේ දරුවන්ට නොමිලේ පොත් පත්, ඇඳුම්, පාසල් බෑග් ඇතුළු සේවක සුබසාධන කටයුතු රැසක් ක්‍රියාත්මක වන අතර එය වෙනත් කිසිදු මාධ්‍ය ආයතනයක් ලබා නොදෙන තරමේ සේවක සුබ සාධන ලබා දීමකි.පාරිතෝෂික දීමනාව (බෝනස්) වෙනුවෙන් රුපියල් මිලියන 170 ක් ද, අභ්‍යන්තර හා බාහිර වෛද්‍ය රක්‍ෂණ ක්‍රමය සඳහා රුපියල් මිලියන 100 ක් ද, මාසික ජීවන වියදම් දීමනාව සඳහා රුපියල් මිලියන 312 ක්ද, සේවක සේවිකාවන්ගේ දූ දරුවන්ට නොමිලේ පොත් පත්, ඇඳුම්, පාසල් බෑග් යනාදිය ලබා දීම සඳහා රුපියල් මිලියන 15 ක් ද, සේවක වැටුප් සඳහා රුපියල් මිලියන 668 ක්ද වශයෙන් ආයතනය වැය කර තිබේ.ආයතනයේ සිදුකෙරුණු ප්‍රතිව්‍යුහගත ක්‍රියාවලියේ සහ තාක්‍ෂණය නවීකරණය කිරීමෙන් මෙම ඉලක්කයට ළඟා වී ඇත.වෙනත් පෞද්ගලික මාධ්‍ය ආයතන ඇතුළු වෙනත් ආයතන සේවකයන්ට ලබා දෙන සුබසාධන වියදම් කපා දමමින් කටයුතු කරන අවස්ථාවක සීමාසහිත එක්සත් ප්‍රවෘත්ති පත්‍ර සමාගම සේවකයන්ගේ කිසිදු සුබසාධන දීමනාවක් කපා නොදමා කටයුතු කිරීම ආයතනය ලැබූ විශාල ජයග්‍රහණයක් බව සේවකයෝ පවසති.කිසි දිනෙක මහා භාණ්ඩාගාරයෙන් කිසිදු මුල්‍යමය ආධාරයක් නොලබන ලේක්හවුස් ආයතනය 2013 වර්ෂයේ දී සිය සේවක සේවිකාවන්ගේ වැටුප රුපියල් දහසකින් වැඩි කිරීමට ද තීරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n1301032</link>
    <topic>තේරීම් කාරක සභා වාර්තාව සම්මත වූ පසුක්‍රියාත්මක කිරීමේ බලය ඇත්තේ ජනපතිටයි</topic>
    <author>ධනුෂ්ක ‍ගොඩකුඹුර සහ චමීර ඇල්ලදෙණිය</author>
    <content>දෝෂාභි‍යෝගය සම්බන්ධයෙන් විමර්ශනය කළ පාර්ලිමේන්තු තේරීම් කාරක සභාවේ වාර්තාව පාර්ලිමේන්තුවේ සම්මත වීමෙන් පසු ක්‍රියාත්මක කිරීමේ ‍හෝ නොකර සිටීමේ හෝ බලය ඇත්තේ ජනාධිපතිවරයාට බව වාරිමාර්ගය හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවසීය.තේරීම් කාරක සභාවේ වාර්තාව පාර්ලි‍මේන්තුවට ඉදිරිපත් කර ඇති අතර ඒ සම්බන්ධ යෝජනාව දැනටමත් පාර්ලිමේන්තු න්‍යාය පත්‍රයට ඇතුළත් කර ඇති බවත් ඇමැතිවරයා ප්‍රකාශ කළේය. පක්ෂ නායකයන්ගේ සාකාච්ඡාවකින් අනතුරුව ඒ සම්බන්ධයෙන් විවාදයට දිනයක් නියම කිරීමට හැකි බවත් විවාදයෙන් අනතුරුව පාර්ලිමේන්තුවේ බහුතර ඡන්දයෙන් සම්මත වුවහොත් යෝජනාව ක්‍රියාත්මක කිරීමේ බලතල ජනාධිපතිවරයා වෙත පැවරෙන බවත් ඇමැතිවරයා ‍කීවේය.ඇමැතිවරයා මෙසේ ප්‍රකාශ කළේ රටේ වත්මන් දේශපාලන තත්ත්වය පිළිබඳ ශ්‍රී ලංකා නිදහස් පක්ෂයේ මතය පැහැදිලි කිරීම සඳහා කොළඹ, මහවැලි කේන්ද්‍රයේදී ඊයේ (02) පැවැති මාධ්‍ය හමුවකට එක්වෙමිනි.දෝෂාභියෝග චෝදනා විමර්ශනයේදී ආණ්ඩුව නිවැරැදිව කටයුතු කර තිබෙනවා. මන්ත්‍රීවරුන් 117 දෙනකුගේ අත්සනින් දෝෂාභියෝග චෝදනාව ඉදිරිපත් වුණා. ඒ සම්බන්ධයෙන් විමර්ශනයට කතානායකතුමා කමිටුවක් පත් කළා. ඒ කමිටුව වාර්තාවක් සකස් කළා. ඒ වාර්තාව ගැන ඕනෑ කෙනකුට ඕනෑම අදහසක් දරන්නට පුළුවන්. නමුත් ක්‍රමවේදය හෝ කමිටුව සම්බන්ධයෙන් විවේචන ඉදිරිපත් කරන්නට බැහැ. දැන් මේ යෝජනාව තිබෙන්නේ පාර්ලිමේන්තුවේ. පාර්ලිමේන්තුවෙන් සම්මත වූ යෝජනාවක් ඉවත දැමීමට ජනාධිපතිතුමාට පුළුවන් කියා මා හිතන්නේ නැහැ. යැයි ඇමැතිවරයා පැවසීය.වාර්තාව සම්බන්ධයෙන් රට තුළ සංවාදයක් ඇති වීම හොඳයි. එය ප්‍රජාතන්ත්‍රවාදය සුරක්ෂිත කිරීමට හේතුවක්. මේ කමිටුවේ කාර්යයභාරය දැන් අවසන්. තවදුරටත් කමිටුවක් නැහැ. නැති කමිටුවකට නොතීසි නිකුත් කරන්නටත් බැහැ. එදා නෙවිල් සමරකෝන් මහතාගේ දෝෂාභියෝගය අවස්ථාවේ ‍ලලිත් ඇතුලත්මුදලි මහතා ඉඟියක් කර තිබුණා ශ්‍රේෂ්ඨාධිකරණ විනිසුරුවන් පිළිබඳ විමර්ශනය කරන ක්‍රමයේ වෙනසක් ඇති විය යුතු බව. නමුත් කිසිවෙක් එදා ඒ ගැන කතා කළේ නැහැ යැයි ඇමැතිවරයා කීවේය.එදා සිරිමාවෝ බණ්ඩාරනායක මහත්මියගේ ප්‍රජා අයිතිය අහෝසි කිරීම සම්බන්ධයෙන් පත් කළ කොමිසමෙන් එතුමිය ඉවත්ව ගිය පසු ඒකපාක්ෂිකව විමර්ශනයක් කරලා ප්‍ර‍ජා අයිතිය අහෝසි කළා ඇමැතිවරයා වැඩිදුරටත් පැවසීය. අභියාචනාධිකරණයට යාම සම්බන්ධයෙන් එක්සත් ජාතික පක්ෂය පළ කළ මතය සම්බන්ධයෙන් ස්තුතිවන්ත වන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා මෙහිදී පැවසීය.විමර්ශනය අවස්ථාවේ විපක්ෂ නියෝජිතයන්ට ඕනෑ නම් වාර්තාවක් ඉදිරිපත් කරන්නට තිබුණු නමුත් ඔවුන් එසේ නොකළ බව ඇමැතිවරයා කීවේය.තේරීම් කාරක සභාවේ ක්‍රියාදාමය පිළිබඳ හොඳින් නිරීක්ෂය කළොත් එහි නිවැරදිභාවය පැහැදිලිව පෙනී යනු ඇති බව පරිසර ඇමැති අනුර ප්‍රියදර්ශන යාපා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n1301033</link>
    <topic>අන්තර් ජාල ආරක්ෂාව යුගයේ අභියෝගයක්</topic>
    <author>ජීවනී පතිරණ</author>
    <content>අන්තර්ජාල සේවා පුළුල්වන තරමටම සයිබර් ප්‍රහාරයන් එල්ලවීමේ ඉඩකඩ ද වැඩිවෙමින් පවතින බව ආරක්ෂක හා නාගරික සංවර්ධන අමාත්‍යාංශ ලේකම් ‍ගෝඨාභය රාජපක්ෂ මහතා අවධාරණය කරයි.ලේකම්වරයා මේ බව සඳහන් කළේ 5 වැනි වාර්ෂික සයිබර් ආරක්ෂණ සතිය ආරම්භ කිරීමේ අවස්ථාවට එක්වෙමිණි. විශේෂයෙන් ශ්‍රී ලංකාවේ ද දැනටමත් බැංකු සේවාවන් මෙන්ම රාජ්‍ය ආයතන මගින් සැපයෙන ‍මහජන සේවාවන් ඇතුලු කටයුතු රැසක් අන්තර්ජාලය ඔස්සේ ලබා දීමට පියවර ගෙන ඇති බව පෙන්වාදෙන ඒ මහතා, එවන් අවදියක සයිබර් සයිබර් ප්‍රහාරයන් පිළිබඳ දැඩි අවදානයෙන් සිටිය යුතු බවද සඳහන් කරයි.සයිබර් ආරක්ෂාව තහවුරු කිරීම යුගයේ අභියෝගයක් බැවින් ඒ සඳහා උපාය මාර්ග සකස් කර ක්‍රියාත්මක කිරීම වෙනුවෙන් සාමූහික උත්සාහයන් දැරිය යුතු බව සඳහන් කරන රාජපක්ෂ මහතා, දැනුවත් කිරීමේ වැඩසටහන් මෙහිදී වඩා වැදගත් වන බවද පවසයි.එමෙන්ම දේශීය හා ජාත්‍යන්තර වශයෙන් සයිබර් අවකාශ ඔස්සේ ජනතාවට ලබාදෙන සේවාවන් ඉතා වේගයෙන් පුලුල් වෙමින් පවතින මොහොතක සයිබර් ප්‍රහාර එල්ලවීම පිළිබඳව අවදියෙන් සිටිය යුතු බවද හෙතෙම වැඩිදුරටත් අවධාරණය කරයි.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) ය‍ටතේ ක්‍රියාත්මක ශ්‍රී ලංකා සර්ට් ආයතනය විසින් මෙය සංවිධාන කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n1301034</link>
    <topic>ඖෂධ හා විටමින්වලටපාලන මිල අනිවාර්යයි</topic>
    <author>විජයානි එදිරිසිංහ</author>
    <content>ඖෂධ අලෙවිය හරහා අහිංසක රෝගියා ගසා කෑමේ ජාවාරමට සම්පුර්ණයෙන්ම නැවතීමේ සලකුණ යොදමින් ඖෂධ සහ විටමින් වර්ග සඳහා පාලන මිල අනිවාර්ය කර තිබේ.ඒ සඳහා වූ ගැසට් පත්‍රයද මේ වන විට ප්‍රකාශයට පත් කර තිබේ. මේ‍ තීරණයේ පළමු අදියර වශයෙන් ඖෂධ වල මිල ලකුණු කිරීම අනිවාර්යය කිරීමේ නීතිය පෙරේදා (01) සිට ක්‍රියාත්මක වෙන බව සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා කීය.බෙ‍හෙත් ද්‍රව්‍ය වලට පාලන මිල අනිවාර්යය කිරීම ඉදිරි මාස දෙක ඇතුළතදී ක්‍රියාත්මක වෙයි. ජනාධිපති මහින්ද රාජපක්ෂ මහතාගේ උපදෙස් මත සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශය සහ සෞඛ්‍ය අමාත්‍යාංශය එක්ව මේ වැඩපිළිවෙළ ක්‍රියාත්මක කරනු ලබයි.2012 දෙසැම්බර් 05 වැනිදා ප්‍රකාශයට පත් කළ ගැසට් පත්‍රයේ 2003 අංක 09 දරන පාරිභෝගික කටයුතු පිළිබඳ අධිකාරිය පනතේ 10 (1) අ වගන්තිය මඟින් පැවරී ඇති බලතල ප්‍රකාරව කටයුතු කරමින් සියලුම ඖෂධ හා විටමින් වර්ග නිෂ්පාදනය කරන්නන් හා ආනයනකරුවන් විසින් එම නීති රීති අනුගමනය කළ යුතු වෙයි. උපරිම සිල්ලර මිල සලකුණු කිරීම, භාණ්ඩ අංකය, නිෂ්පාදිත දිනය, කල් ඉකුත් වී‍මේ දිනය, ප්‍රබලතාව නිෂ්පාදකයාගේ හෝ ආනයනකරුගේ නම සහ ලිපිනය විශේෂිතව දැක්වීම අනිවාර්ය වෙයි.ඖෂධ සඳහා පාලන මිල ගෙන ඒම අනිවාර්ය කිරීමේ අරමුණ වෙන්නේ මෙතෙක් කාලයක් ඖෂධ අලෙවිකරුවන් (ෆාමසි) විසින් බෙහෙත් ද්‍රව්‍ය හිතූ මිල ගණන්වලට අලෙවි කිරීම සහ ආනයනකරුවන් සහ නිෂ්පාදකයන් විසින් ආනයන සහ නිෂ්පාදන මිලට වඩා සියයට සියයේ සිට සියයට අටසියයක් දක්වා වූ අධික ලාබයක් ඉපයීමයි.මොවුන්ගේ එම ජාවාරම නිසා රෝගීන් ඖෂධ මිලදී ගැනීමේදී බරපතළ ගැටලුවලට පත්වන අවස්ථා බොහෝය .මේ තීරණය ගෙන ඒමට පෙර වෙළෙඳ අමාත්‍යාංශය, සෞඛ්‍ය අමාත්‍යාංශය, පාරිභෝගික අධිකාරිය, ඖෂධ ආනයනකරුවන් සහ නිෂ්පාදකයන් අතර සාකච්ඡා වට ගණනාවක් පැවැත්වුණි. මේ වන විට වෙළෙඳ නාම (Brand) හත්දහසක් යටතේ ඖෂධ වර්ග අලෙවි කරන බව පාරිභෝගික අධිකාරි මඟින් සොයාගෙන තිබේ. මිල ලකුණු කිරීම සෑම ඖෂධ වර්ගයක් සඳහාම අනිවාර්්‍යය වෙයි. පාලන මිලෙන් තෝරාගත් ඖෂධ වර්ග ගණනාවක් නිදහස් වෙයි. එම ඖෂධ වර්ග මොනවාද යන්න ඉදිරියේදී දැනුම් දෙනු ඇත.මේ නීති ක්‍රියාත්මක වෙන්නේ 2013 ජනවාරි 1 වැනිදා සිට වෙළෙඳ පොළට අලුතින් සැපයෙන ඖෂධ වර්ග සඳහා පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n1301035</link>
    <topic>අවාසනාවන්ත සිදුවීම් යළි නොවන්නටතරුණයන් සවිබල ගන්වනවා</topic>
    <author>අනුර ප්‍රේමලාල්</author>
    <content>අතීතයේ සිදුවූ අවාසනාවන්ත සිද්ධි යළි ඇති නොවෙන්නට අපේ ශ්‍රී ලාංකික තරුණ පරපුර එකම කණ්ඩායමක් ලෙස සවිබල ගැන්වීමේ වැඩපිළිවෙළ ආරම්භ කොට ඇතැයි පාර්ලිමේන්තු මන්ත්‍රී නාමල් රාජපක්ෂ මහතා ප්‍රකාශ කරයි.උගත් පාඩම් ප්‍රතිසංධාන කොමිසමේ නිර්දේශ ක්‍රියාත්මක කිරීම සඳහා ජනාධිපති මහින්ද රාජපක්ෂ මහතාගේ රජය රුපියල් බිලියනයක් වෙන්කොට තිබෙන බවත් ඒ අනුව මේ නව වසරේ දී එම නිර්දේශ වැඩි ප්‍රමාණයක් ක්‍රියාත්මක කර ගැනීමට හැකිවේ යැයි සුබවාදීව කල්පනා කරන බවත් ඒ මහතා පැවැසීය.තවමත් තරුණයකු ලෙස සිටින තමා විශ්වාස කරන්නේ ප්‍රතිසංධානයේ වැදගත්කම අපේ තරුණයින්ට පහසුවෙන්ම හඳුනාගන්න හැකිවන බවත් කී ඒ මහතා ඊට ලංකාවේ වත්මන් පසුබිමද වැදගත් වන බවත් කීය.ප්‍රතිසංධානය සඳහා තරුණයින්ගේ කාර්යභාරය යන මැයෙන් ලක්ෂ්මන් කදිරගාමර් මධ්‍යස්ථානයේ ඊයේ (02) පැවති සමුළුවකදී ඒ මහතා එසේ පැවසීය.ඒ මහතා මෙසේ ද පැවසීය. “ප්‍රතිසංධාන වැඩපිළිවෙළ ඉහළ මට්ටමකට ගෙනඒමට ශ්‍රී ලාංකික තරුණයින් එකමුතු කිරීමේ වැඩපිළිවෙළ ඉවහල් වේ යැයි සිතනවා.තිස්වසරක රුදුරු ත්‍රස්තවාදය පරාජය කළ එකම රට ලෙස අපි විශේෂ අවධානයක් යොමුකර තියෙනවා. ප්‍රතිසංධානයේ සංකල්ප අපිට ගැලපෙන ලෙස තේරුම් කර ගැනීමට අද සියලු ජාතීන් බලාපොරොත්තු වන්නේ එක්සේසත් කළ මුළු මහත් ශ්‍රී ලාංකික ජාතියක් ලෙස සන්තෝෂයෙන් ජීවත් වන රටක්.මෙහි අවසාන ඉලක්කය වනුයේ විවිධ ජාතීන්වලට බෙදී සිටි ක්‍රමවේදය පසෙකලා එකම ශ්‍රී ලාංකික ජාතියක් ලෙස ඉදිරියට පැමිණීමයි.අපේ ඊළඟ අරමුණ වනුයේ සියලු පුරවැසියන්ට එක හා සමානව සැලකීමයි. එහිදී ඔහුගේ හෝ ඇයගේ ජාතිය, කුලය කිසිම භේදයක් සැලකිල්ලට නොගැනේ.පශ්චාත් යුද සමයේ ක්‍රියාත්මක කොට තිබෙන ප්‍රතිසංධාන වැඩපිළිවෙළේ කාර්යභාරය පැවරෙන්නේ මේ රටේ තරුණ පරපුර වෙතයි. මේ අර්බුදයේ දරුණුතම ප්‍රතිවිපාක අත්වින්ඳේ කාන්තාවන්, ළමයින් හා තරුණයින් යන කොටස්ය. මේ ප්‍රතිසංධාන ක්‍රියාවලියේ ප්‍රධාන භූමිකාව රඟපාන්න වෙලා තිබෙන්නේ ඒ අයටමයි.අපි සියලු දෙනා තේරුම්ගත යුතුයි. එදා වැඩිහිටියන් රැගෙනගිය විසම මතවාද ප්‍රචාරණයේ ගොදුරු බවට පත්වූයේ තරුණයින්. පසුව ඒ ගොදුරුවූ තරුණයන්ව හඳුන්වනු ලැබූවේ සටන්කාමීන් ලෙසයි. මෙසේ ගොදුරුවූ තරුණයින්ට යළි සාම මාවතට පැමිණීමට ආරාධනා කරනවිට එය අපහසු කාර්යක්වී තිබේ. යුද්ධයෙන් පසු යළි යථා තත්ත්වයට පත්වීමට පුද්ගලයින්ටත් පරිසරයටත් දීර්ඝ කාලයක් ගත වෙනු ඇත.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n1301036</link>
    <topic>පාර්ලිමේන්තු තේරීම් කාරක සභිකයන් අභියාචනාධිකරණයට යන්නේ නෑ</topic>
    <author>ධනුෂ්ක ‍ගොඩකුඹුර සහ චමීර ඇල්ලදෙණිය</author>
    <content>දෝෂාභියෝග ‍චෝදනා විමර්ශනය සම්බන්ධයෙන් කරුණු දැක්වීමට අභියාචනාධිකරණය හමුවේ පෙනී සිටීමට සූදානම් නැති බව ආණ්ඩු පක්ෂය සහ එක්සත් ජාතික පක්ෂය අවධාරණය කරයි.ජනතා විමුක්ති පෙරමුණු නියෝජිතයා අභියාචනාධිකරණය හමුවේ පෙනී සිටීමට සූදානමින් සිටින බවට නිලනොලත් ආරංචි ප්‍රකාශ කළ අතර තම නියෝජිතයා අභියාචනාධිකරණය හමුවේ පෙනී සිටීමට සූදානම් බව දෙමළ ජාතික සන්ධානය පවසයි.දෝෂාභියෝග චෝදනාව විමර්ශනය කරන්නට පත් කළ පාර්ලිමේන්තු තේරීම් කාරක සභාවේ තීන්දුව අභියෝගයට ලක් කරමින් අගවිනිසුරුවරිය විසින් ඉදිරිපත් කළ පෙත්සම සලකා බැලූ අභියාචනාධිකරණය කතානායකවරයාට, තේරීම් කාරක සභාවේ නියෝජිතයන්ට සහ පාර්ලිමේන්තු මහලේකම්වරයාට අභියාචනාධිකරණය හමුවේ අද ‍(03) පෙනී සිටින ලෙස නොතීසි නිකුත් කර තිබිණ.දෝෂාභියෝග චෝදනා සම්බන්ධ විමර්ශන වාර්තාව පාර්ලිමේන්තුවට භාර දීමෙන් අනතුරුව එම තේරීම් කාරක සභාවේ කාර්යභාරය අවසන් වූ අතර එහි නියෝජිතයන් ලෙස කටයුතු කළ ඇමැතිවරුන් හා මන්ත්‍රීවරුන් තවදුරටත් තේරීම් කාරක සභා නියෝජිතයන් නොවන බැවින් අධිකරණය හමුවට යාමට අවශ්‍යතාවක් නැති බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවසීය.මීට පෙර අභියාචනාධිකරණය නොතීසි නිකුත් කළ අවස්ථාවේදී මේ සම්බන්ධයෙන් පැහැදිලි තීන්දුවක් කතානායක චමල් රාජපක්ෂ මහතා විසින් ලබා දී ඇති බවත් එම තීන්දුව ඉදිරියේදී අධිකරණ කටයුතුවලදීත් වලංගු බවත් ඇමැතිවරයා අවධාරණය කළේය.මෙරට ඇති උත්තරීතරම ආයතනය වන්නේ පාර්ලිමේන්තුව බව පැවසූ ඇමැතිවරයා ආණ්ඩු පක්ෂයේත් විපක්ෂයේත් වගකීම වන්නේ පාර්ලිමේන්තුවේ ස්වාධිපත්‍ය සුරක්ෂිත කිරීම බව පෙන්වා දුන්නේය.ඇමැතිවරයා මෙසේ ප ්‍රකාශ කළේ වත්මන් දේශපාලන තත්ත්වය පිළිබඳ ශ්‍රී ලංකා නිදහස් පක්ෂයේ මතය පැහැදිලි කිරිම සඳහා කොළඹ මහවැලි කේන්ද්‍රයේදී ඊයේ (02) පැවැති මාධ්‍ය හමුවකට එක්වෙමිනි.දෝෂාභියෝග ක්‍රියාදාමය පාර්ලිමේන්තු කටයුත්තක් බැවින් අභියාචනාධිකරණය හමුවට යාමට සූදානම් නොමැති බවත් විපක්ෂ නායක රනිල් වික්‍රමසිංහ මහතා විසින් ඉදිරියේදී ඒ පිළීබඳ විශේෂ ප්‍රකාශයක් සිදුකරනු ඇති බවත් එක්සත් ජාතික පක්ෂයේ මහලේකම් තිස්ස අත්තනායක මහතා ඊයේ (02) පැවැති මාධ්‍ය හමුවකට සහභාගී වෙමින් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n1301037</link>
    <topic>ඉංජිනේරු හා NDT සිසුන්ටමොරටු සරසවිය තාවකාලිකව තහනම්</topic>
    <author>සමන්මලී ප්‍රියශාන්ති සහ භක්ති මෙන්ඩිස්</author>
    <content>මොරටුව විශ්වවිද්‍යාලයේ ඉංජිනේරු අධ්‍යාපන ආයතනයේ සිසුන්ට ඊයේ (2) සිට විශ්වවිද්‍යාල භූමියට ඇතුළු වීම තාවකාලිකව තහනම් කර තිබේ.ඉංජිනේරු පීඨයේ හා ජාතික තාක්ෂණ ආයත‍නයේ සිසුන් දෙපිරිසක් අතර පෙරේදා (01) රාත්‍රී 10ට පමණ ඇති වූ කළහකාී තත්ත්වය මැඩ පැවැත්වීම සඳහා මේ පියවර ගත් බව උපකුලපති මහාචාර්ය  ඒ. කේ. ඩබ්ලිව්. ජයවර්ධන මහතා පැවසීය.තාක්ෂණික ආයතනය ද විශ්වවිද්‍යාල භූමියේම පවත්වාගෙන යන අතර එහි සිසුවකු යතුරු පැදියකින් විශ්වවිද්‍යාල භූමියට ඇතුලු වීම මුල් කගෙන මේ ගැටුම හට ගෙන තිබේ.මේ සිද්ධිය හේතුවෙන් මොරටුව විශ්වවිද්‍යාලය වසා දමා ඇති බවට රාවයක් පැතිරෙන බවත් එහි කිසිම සත්‍යතාවක් නොමැති බවත් පවසන ජයවර්ධන මහතා තොරතුරු තාක්ෂණ පීඨය වාස්තු විද්‍යා පීඨය ඇතුලු අනෙකුත් පීඨවල අධ්‍යාපන කටයුතු සුපුරුදු පරිදි සිදු වන බවත් කීවේය.ඉංජිනේරු පීඨයේ හා තාක්ෂණික ආයතනයේ සිසුන්ට පමණක් විශ්වවිද්‍යාල තහනම් කලාපයක් බවට පත් කළේ එම සිසුන් අතර වු ගැටුම දුරදිග යෑම වැළැක්වීම සඳහා යැයි ද හෙතෙම කීවේය.මේ සිද්ධිය සම්බන්ධයෙන් මොරටුව පොලිසියට තොරතුරු ලැබී ඇති වත් ඒ පිළිබඳව පරීක්ෂණ පවත්වන බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා "දිනමිණ" ට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n1301038</link>
    <topic>අභියාචනාධිකරණයට කරුණු කියන්න යාමවරප්‍රසාද කඩකිරීමක්</topic>
    <author/>
    <content>දෝෂාභියෝග යෝජනාව විමර්ශනය කළ පාර්ලිමේන්තු තේරීම් කාරක සභාවේ වාර්තාව පදනම් කරගෙන එය වැළැක්වීමේ නියෝගයක් නිකුත් කරන්නැයි ඉල්ලූ අගවිනිසුරුතුමිය විසින් අභියාචනාධිකරණයට ගොනු කළ පෙත්සම හමුවේ කරුණු ඉදිරිපත් කිරීමට ජනතා විමුක්ති පෙරමුණේ සහ දෙමළ ජාතික සන්ධානයේ මන්ත්‍රීවරු පෙළඹෙන්නේ නම් එය පාර්ලිමේන්තු වරප්‍රසාද පනතේ 17 වන වගන්තිය උල්ලංඝනය කිරීමක් බව නියෝජ්‍ය කතානායක චන්දිම වීරක්කොඩි මහතා දිනමිණට කීය.පාර්ලිමේන්තුවේ කමිටුවක සිදුවන කාරණයක් සම්බන්ධයෙන් පාර්ලිමේන්තුවේ අවසරයක් නැතිව පාර්ලිමේන්තු මන්ත්‍රීවරයකු අධිකරණය හමුවේ කරුණු දැක්වීමට යාම බරපතළ ලෙස පාර්ලිමේන්තු පනතේ වරප්‍රසාද උල්ලංඝනය කිරීමක් බවත් නියෝජ්‍ය කතානායකවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n1301039</link>
    <topic>දෝෂාභියෝගය විමර්ශනය කිරීමට අභියාචනාධිකරණයට බලයක් නෑ</topic>
    <author/>
    <content>අගවිනිසුරුවරියට එරෙහි දෝෂාභියෝග චෝදනා විභාග කිරීමේ ක්‍රියාවලිය සම්පූර්ණයෙන්ම ආණ්ඩු ක්‍රම ව්‍යවස්ථාවට අනුකූලව සිදුකර ඇති බැවින් එයට මැදිහත් වීමේ හෝ විමර්ශනය කිරීමේ බලයක් අභියාචනාධිකරණයට හෝ වෙනත් කිසිදු අධිකරණයකට නැතැයි පවසමින් අභියාචනාධිකරණයට ඊයේ (2) පෙත්සමක් ගොනුකර තිබේ. එබැවින් දෝෂාභියෝග චෝදනා තුනකට වරදකරු කරමින් පාර්ලිමේන්තු තේරීම් කාරක සභා වාර්තාවට එරෙහිව අගවිනිසුරුවරිය ගොනු කළ රිටි පෙත්සම ගාස්තුවට යටත් කොට නිෂ්ප්‍රභ කරන ලෙස එම පෙත්සම මඟින් ඉල්ලා තිබේ.ශ්‍රී ලංකා නිදහස් පක්ෂයේ රාජ්‍ය වෘත්තිය සමිති සම්මේලනයෙහි මහලේකම් චන්ද්‍රසේන වීරසිංහ මෙහි පෙත්සම්කරු වේ.දෝෂාභියෝග ක්‍රියාවලිය සම්බන්ධයෙන් ආණ්ඩුක්‍රම ව්‍යවස්ථාවෙහි 107 (3) වගන්තියෙහි දක්වා ඇති විධිවිධාන අනුව ස්ථාවර නියෝග 78 (ඒ) යටතේ පාර්ලිමේන්තු කථානායකවරයා විසින් විශේෂ තේරීම් කාරක සභාවක් පත්කරන ලදී. එය පාර්ලිමේන්තු ක්‍රියාදාමයෙහි කොටසකි. පාර්ලිමේන්තුවෙහි කථානායකවරයා හෝ එහි කමිටුවක් මඟින් ගන්නා තීරණ අධිකරණය හමුවෙහි අභියෝග කළ නොහැකි බව, සහ ඒ සම්බන්ධ විභාග කිරීමේ අධිකරණ බලයක් කිසිදු අධිකරණයකට නොමැති බව ආණ්ඩුක්‍රම ව්‍යවස්ථාවෙහි 140 වගන්තියෙහි දැක්වෙන බව පෙත්සමෙහි දැක්වේ.පාර්ලිමේන්තුව ස්ථාවර නියෝග හෝ වෙනත් නීති ප්‍රතිපාදන යටතේ පත්කරන කමිටු හෝ ගන්නා තීරණ සම්බන්ධයෙන් කටයුතු කිරීමේ හෝ මැදිහත්වීමේ බලයක් අභියාචනාධිකරණයට හෝ කිසිදු අධිකරණයකට නැතැයිද පෙත්සමෙහි සඳහන් වේ.එසේම ස්ථාවර නියෝග යටතේ ක්‍රියාත්මක වන දෝෂාභියෝග ක්‍රියාවලිය විමර්ශනය කිරීමේ අධිකරණ බලයක්ද අභියාචනාධිකරණයට නැතැයිද එම ;පත්සමෙහි සඳහන් වේ.පාර්ලිමේන්තු ක්‍රියාවලියකට අධිකරණය මැදිහත් වුවහොත් එය මහජනතාවගේ ව්‍යවස්ථාදායක බලය, ස්වෛරීත්වය සහ පරමාධිපත්‍යය බලයට විශාල හානියක් වන බව පෙත්සම්කරු පවසයි.මේ දෝෂාභියෝග විමර්ශන ක්‍රියාවලිය සම්පූර්ණයෙන්ම මෙරට ආණ්ඩුක්‍රම ව්‍යවස්ථාවට අනුකූලවම සිදුකර ඇතැයි පෙත්සම්කරු පවසයි. දෝෂාභියෝග චෝදනා විමර්ශනය කිරීම ස්ථාවර නියෝග 78 (ඒ) යන්න ආණ්ඩුක්‍රම ව්‍යවස්ථාවෙහි 107 (3) ව්‍යවස්ථාවට අනුව සකස් කර ඇත. එම නියෝග යටතේ සිදුවන දෝෂාභියෝග ක්‍රියාවලිය රිට් අධිකරණ බලයට යටත් නොවේ. එබැවින් මෙම රිට් පෙත්සම ඵල රහිත බව පෙත්සමෙහි සඳහන් වේ.දෝෂාභියෝග චෝදනා විමර්ශනය කළ තේරීම් කාරක සභාවෙහි හත් දෙනෙකුට වැඩි බහුතර සාමාජික සංඛ්‍යාවක් විසින් අදාළ කමිටු වාර්තාව නිකුත් කෙළේ ස්ථාවර නියෝග 78 ඒ 2, 78 ඒ (3), 78 (ඒ)4, 78 (ඒ) 5 යටතේ ආණ්ඩුක්‍රම ව්‍යවස්ථාවට අනුවය. එම ස්ථාවර නියෝග යටතේ එම විමර්ශන කමිටුව ඉදිරියට චෝදනාවට ලක්වන අගවිනිසුරුවරිය හෝ ඇය වෙනුවෙන් නීතිඥවරු යා යුතුය.මේ ක්‍රියාවලියේ දී අගවිනිසුරුවරිය නීතිඥ මඩුල්ලක්ද සමඟ කමිටුව ඉදිරියට ගියේ සියලු කරුණු පිළිබඳ ඉතා හොඳින් දැනුවත්වය. එහෙත් එසේ තිබියදී විමර්ශන ක්‍රියාවලිය අවසාන භාගයේ දී ඇය කමිටුවෙන් ඉවත්ව ගියේ වෙනත් අභිප්‍රායක් වෙනුවෙනි. එය හුදු රඟපෑමක් පමණක් බව පෙත්සමෙහි සඳහන් වේ.ආණ්ඩුක්‍රම ව්‍යවස්ථාව අනුව ජනතාවගේ අධිකරණ බලය ක්‍රියාත්මක කරන ප්‍රධානියා අගවිනිසුරුවරියයි. එවැනි තනතුරක් දරන අයකුගේ හැසිරීම සහ ක්‍රියාකලාපය කෙබඳු දැයි විමසිලිමත් වීමේ සහ ප්‍රශ්න කිරීමේ අයිතියක් සාමාන්‍ය ජනතාවට තිබේ. ඒ අනුව මහජනතාවගේ සුබසිද්ධිය සහ අයිතිය වෙනුවෙන් මේ පෙත්සම ඉදිරිපත් කරන බව පෙත්සමෙහි සඳහන් වේ.ට්‍රිලියම් රෙසිඩන්ට් සුපිරි නිවාසය අගවිනිසුරුවරිය ඇගේ සොයුරිය සහ මස්සිනා වෙනුවෙන් මිලට ගෙන ඇත්තේ, මේ දේපළ සම්බන්ධයෙන් ක්‍රියා කළ යුතු ආකාරය පිළිබඳ නිකුත් කළ නියෝගය පිළිබඳවද හොඳින් දැනුවත්ව සිටිමින් බවද පෙත්සමෙහි සඳහන් වේ.අගවිනිසුරුවරිය ලෙස කටයුතු කරමින් සිටියදී ඇය මේ ගනුදෙනුව කර ඇත. සෙලින්කෝ සමූහ ව්‍යාපාරයට අයත් දේපළ ගනුදෙනුවකදී ඒ බව ශ්‍රේෂ්ඨාධිකරණයට දැනුම් දිය යුතු බවට 2010 මැයි 6 වැනිදා ශ්‍රේෂ්ඨාධිකරණ නියෝගයක් දී ඇත. එම නියෝගය පිළිබඳ හොඳින් දැන සිටියද ට්‍රිලියම් ගනුදෙනුව ගැන ඇය අධිකරණයට දැනුම් දී නැත. එහිදී ඇය විශාල වරදක් කර ඇතැයි පෙත්සම්කරු පවසයි. එපමණක් නොව නිවාස ගනුදෙනුවෙන් පසු ඇය ගෝල්ඩන් කී නඩුව ෂභාග කිරීමටද පටන් ගත් බව පෙත්සම්කරු පවසයි.බැංකු ගිණුම්වල ඇති මුදල් වත්කම් ලෙස හෙළිකළ යුතු නැති බවට අගවිනිසුරුවරිය කරන ප්‍රකාශ සම්පූර්ණයෙන්ම වැරදි සහගත බව පෙත්සමෙහි සඳහන් වේ.එබැවින් අගවිනිසුරුවරියගේ මේ පෙත්සම ඉවත දමන ලෙස පෙත්සම්කරු අධිකරණයෙන් ඉල්ලා සිටී.අගවිනිසුරු ආචාර්ය ශිරාණී බණ්ඩාරනායක, කතානායකවරයා තේරීම් කාරක සභා සාමාජිකයන්, සහ පාර්ලිමේන්තු මහලේකම්වරයා පෙත්සමෙහි වගඋත්තරකරුවෝ වෙති.අගවිනිසුරුවරිය ගොනු කළ රිට් පෙත්සමට මැදිහත්වීමට අවසර ඉල්ලා මේ පෙත්සම ගොනුකර තිබුණේ නීතිඥ බන්දුල වෙල්ලාල මහතා මඟිනි. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n13010310</link>
    <topic>බාල පෙට්‍රල් වන්දි තෙල් සැපයූ සමාගමෙන් පියවනවා</topic>
    <author>නුවන් කොඩිකාර</author>
    <content>ආන්දෝලනයට ලක්වූ පෙට්‍රල් භාවිතය හේතුවෙන් හානිවූ වාහන හා ඉන්ධන පොම්ප සඳහා ලබාදුන් වන්දි මුදල් ඉන්ධන සැපයූ සමාගම විසින් පියවීමට එකඟතාව පළකර තිබෙන බව ඛනිජ තෙල් කර්මාන්ත ඇමති සුසිල් ප්‍රේමජයන්ත මහතා පැවසීය.එම මුළු මුදල ඉදිරි මාස දෙක තුළදී පියවා ගැනීමට කටයුතු කරන බවද හෙතෙම කීවේය.ඛනිජ තෙල් ආනයනයේදී තෙල් සංස්ථාවට වඩාත් වාසි සහගත මිළ ගණන් අනුව රාජ්‍ය සමාගම් සමග දිගු කාලීන ගිවිසුම්වලට ගොස් අඛණ්ඩව තෙල් සැපයීමට අවශ්‍ය ක්‍රියාමාර්ග රැසක් ගෙන තිබෙන බව ප්‍රේමජයන්ත මහතා සඳහන් කළේය.ඛනිජ තෙල් නීතිගත සංස්ථාවේ ඉකුත් (31) වැනිදා පැවැති මාධ්‍ය හමුවකදි ඇමැතිවරයා එසේ ප්‍රකාශ කළේය.ලංකා ඛනිජ තෙල් නීතිගත සංස්ථාව 2013 වසර සදහා ක්‍රියාත්මක කිරීමට සැලසුම් කීපයක් සකස්කර තිබෙන බවත් ඒ අනුව නවීන වාහන හා යන්ත්‍රසූත්‍රවලට උචිත පරිදි ප්‍රමිතිගත ඛනිජ තෙල් ලබාදීම සදහා පිරිවිතර තවදුරටත් සකස් කිරීමට පියවර ගෙන තිබෙන බවත් ඒ මහතා පැවසීය.තෙල් පිරිපහදුව නවීකරණය සදහා අවශ්‍ය වන අමාත්‍ය මණ්ඩල තීන්දුව ගෙන තිබෙන බව පවසන ඛනිජ තෙල් කර්මාන්ත ඇමැතිවරයා ඒ අනුව දැනට ඉංජිනේරු ඇස්තමේන්තු සකස් කරමින් පවතින බව කීවේය.තෙල් නළ පද්ධතිය අලුතින් එළීමට මේ වනවිට ක්‍රියාමාර්ග රැසක් ගෙන තිබෙන බවත් ඒ අනුව 2013 වසරේදී අලුත් නළ මාර්ග 2ක් වරායේ සිට කොළොන්නාව දක්වා ඉදිකිරීමට සැලසුම් සකස් කර තිබෙන බවත් සුසිල් ප්‍රේමජයන්ත මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=n13010311</link>
    <topic>කුණු අල අයිතිකරුට රුපියල් ලක්ෂයක් දඩ</topic>
    <author>සිරිසේන රාජපක්ෂ</author>
    <content>මනුෂ්‍ය පාරිභෝජනයට නුසුදුසු අල කිලෝ අටදහසක් පමණ අලෙවි කිරීමට සූදානම් කර තිබූ පිටකොටුවේ ව්‍යාපාරිකයකුට මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය රුපියල් ලක්ෂයක දඩයක් ඊයේ (02) නියම කළා ය.ඊට අමතරව හය මසක සිර දඬුවමක්ද එම චූදිතට නියම කළ මහේස්ත්‍රාත්වරිය එම සිරදඬුවම අවුරුදු පහකට අත්හිටෙවුවා ය.මෙසේ දඩ හා අත්හිටවූ සිර දඬුවම් නියම කෙරුණේ පිටකොටුව හතරවන හරස් වීදියේ ව්‍යාපාරිකයකුට ය. තවද පාරිභෝජනයට නුසුදුසු කරවල කිලෝ දෙදහසක් පමණ අලෙවියට තබා තිබුණ බවට චෝදනා ලැබූ හතරවන හරස් වීදියේ ව්‍යාපාරිකයකුට මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය රුපියල් දස දහසක දඩයක් ද ඊයේ (02) නියම කළා ය.මනුෂ්‍ය පරිභෝජනයට නුසුදුසු ආහාර අලෙවියට තබා තිබූ බවට චෝදනා නගමින් පාරිභෝගික අධිකාරියේ විමර්ශන නිලධාරීන් වන අසංක නන්එදරි සහ ඩී.කේ.එල්.චන්දන යන මහත්වරුන් විසින් මෙම ව්‍යාපාරිකයින් දෙදෙනා මාලිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණ.ඒ අවස්ථාවේ අදාළ චෝදනාවලට තම සේවාදායකයින් වරදකරු බව නීතිඥ පී.ඩී.සිරිසේන මහතා අධිකරණයට දන්වා සිටීමෙන් අනතුරුව මහේස්ත්‍රාත්වරිය ඔවුනට මෙසේ දඩ නියම කළා ය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=r1301031</link>
    <topic>මැණික් ගල් පෙන්වා රන් මාල කඩනකාන්තාවක් සොයා පරීක්ෂණ</topic>
    <author>අත්තනගල්ල විශේෂ ජයවීර සුගතපාල</author>
    <content>විවිධ වර්ගවල මැණික් ගල් පෙන්වමින් ඒවා ලාබෙට දෙන බව පවසමින් මහ මඟ යන කාන්තාවන්ගේ නෙත් සිත් ඒ කෙරෙහි යොමු කොට ඔවුන් පැළඳ සිටින රන්මාල, මුදු ආදිය පැහැරගෙන ත්‍රිරෝද රියකින් පලායන කාන්තාවක් ගැන වේයන්ගොඩ පොලිසියට පැමිණිලි ලැබී තිබේ.එම කාන්තාව විසින් ඉකුත් සතියේ දී වේයන්ගොඩ නගරයේ දී කාන්තාවන් දෙදෙනකුගේ රන්මාල හා මුදු ඒ අයුරින් කොල්ලකා ඇත.එම කාන්තාවන් දෙදෙනා විසින් පොලිසියට කර ඇති පැමිණිලි අනුව සැකකාර කාන්තාව මහ මඟ ගමන් කරමින් සිටි තමන් ඉදිරියට පැමිණ මැණික් ගල් කීපයක් පෙන්වා ඒවා, ග්‍රහ අපල දුරු කිරීමට, ආරක්ෂාවට, පළදින කාක නිල, පුෂ්පරාග, වෛරොඩි වශයෙන් හඳුන්වා දී, මැණික් පතල්වල රැකියාව කරන තම සැමියා බරපතළ ලෙස රෝගාතුරව රෝහල්ගතව සිටින බවත්, ඔහුට ශල්‍යකර්මයක් කිරීමට විශාල මුදලක් අවශ්‍යව තිබෙන නිසා මෙම මැණික් ගල් අඩු මුදලකට දෙන බවත් පවසා ඇත.කාන්තාවන් මැණික් ගල් පරීක්‍ෂා කර බලද්දී එම කාන්තාවන් ගෙල පැළඳි රන්මාල කඩාගෙන ඇති අතර, ඒ සමඟම එතැනට පැමිණි ත්‍රිරෝද රියක නැගී සැකකාරිය පලාගොස් ඇති බවද පැමිණිලිවල සඳහන් වේ.වේයන්ගොඩ පොලිසියේ අපරාධ විමර්ශන අංශයේ පොලිස් පරීක්ෂක සුනිල් ප්‍රේමරත්න, සැරයන් (3789) කුමාරසිරි, සහ පද්මසිරි යන නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=r1301032</link>
    <topic>ප්‍රමිතියෙන් තොර පානීය ජලය අලෙවියට එරෙහිව දැඩි නීති</topic>
    <author>කොළඹ දකුණ සමූහ ගාමිණී රූපානන්ද</author>
    <content>පානීය ජල බෝතල් වෙනුවට අපිරිසිදු ජලය රටපුරා අලෙවි කරන වෙළෙඳුන්ට හා එම සමාගම්වලට වැට බැඳීමට ජාතික ජල සම්පාදන හා ජලා පවහන මණ්ඩලය පියවර ගනී.මෙම අපිරිසුදු ජල බෝතල් පිළිබඳව ‘දිනමිණ’ පුවත්පත පසුගිය ඔක්තෝබර් මස 11 වැනිදා පෙන්වා දී තිබුණි.ඒ අනුව පාරිභෝගික අධිකාරිය කළ සමීක්‍ෂණයේ දී දැනට වෙළෙඳ පොළේ ඇති ජල බෝතල් විශාල ප්‍රමාණයක් ව්‍යාජ ඒවා බවයි.ඒ අනුව මේ වසරේ ජාතික ජල සම්පාදන මණ්ඩලය මඟින් පිහිටුවනු ලබන පානීය ජල බෝතල් නිෂ්පාදන සමාගම මඟින් පාරිභෝගික ජනතාවකට සෙත සැලසෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=r1301033</link>
    <topic>චෙක්පතක් වංචා කළසැකකරු රිමාන්ඩ්</topic>
    <author>නිට්ටඹුව සමූහ - ජෙනට් ජයසිංහ</author>
    <content>නිට්ටඹුව පොලිස් වසමේ පිහිටි ඇලුමිනියම් භාණ්ඩ නිෂ්පාදන ආයතනයක් සමඟ දීර්ඝ කාලයක් ගනුදෙනු කරන ලද පුද්ගලයෙක් අවසාන වශයෙන් ආයතනයෙන් ලබාගත් රුපියල් අටලක්‍ෂ අනූ එක් දහස් හාරසිය අනූ එකක් වටිනා බඩු තොගයකට අගරු චෙක්පතක් ලබාදී සැඟවී සිටියදී ගම්පහ විශේෂ අපරාධ විමර්ශන අංශය මඟින් අනුරාධපුරයේ දී පොලිස් භාරයට ගෙන තිබුණි.නිට්ටඹුවේ ඇලුමිනියම් භාණ්ඩ නිෂ්පාදන ආයතන හිමිකරුවා ගම්පහ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක තිස්ස සේනානායක මහතා හමුවේ කරන ලද පැමිණිල්ලක් අනුව සැකකරු පොලිස් භාරයට ගැනීමට සෙවීමේදී සැකකරු පදිංචිය අතහැර වෙනත් ප්‍රදේශයක සැඟවී සිටි හෙයින් ගම්පහ විශේෂ අපරාධ විමර්ශන අංශය අනුරාධපුර පොලිස් ස්ථානය හා එක්ව අදාළ බල ප්‍රදේශයේ කරන ලද විශේෂ මෙහෙයුමකින් පසුව සැකකරු අත්අඩංගුවට ගැනීමට හැකිවූ බව පොලිස් ආරංචි මාර්ග පවසයි.සැකකරු අත්තනගල්ලේ මහේස්ත්‍රාත් අධිකරණය හමුවට පැමිණ වීමෙන් පසුව අත්තනගල්ල මහේස්ත්‍රාත්වරයා සැකකරුට රුපියල් ලක්‍ෂ පහ බැගින් වටිනා ශරීර ඇප දෙකක් සහ රුපියල් ලක්‍ෂ දහයක් වටිනා නිශ්චල දේපොළක ඔප්පුවක් ඇප වශයෙන් තැබීමට නියම කළ අතර සැකකරුට එම අවස්ථාවේ දී ප්‍රමාණවත් ඇප ඉදිරිපත් කිරීමට නොහැකි වූ හෙයින් ඇප ඉදිරිපත් කරන තෙක් රක්‍ෂිත බන්ධනාගාර ගත කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=r1301034</link>
    <topic>අත්තනගල්ල ප්‍රා.සභාවට අයවිය යුතුබදු මුදල කෝටි හතර පනී</topic>
    <author>අත්තනගල්ල විශේෂ-ජයවීර සුගතපාල</author>
    <content>අත්තනගල්ල ප්‍රාදේශීය සභාවට දැනට අයවිය යුතුව ඇති හිඟ බදු මුදල් ප්‍රමාණය රු.කෝටි හතර ඉක්මවා ඇතැයි වාර්තාගතවී තිබේ.මේ සම්බන්ධයෙන් පළාත් පාලන දෙපාර්තමේන්තුවේ උපදෙස් ලබාගෙන 2013 වර්ෂයේදී නිවැරැදි ක්‍රමවේදයක් හරහා මෙම හිඟ මුදල් අයකර ගැනීමට කටයුතු කරන බව අත්තනගල්ල ප්‍රාදේශීය සභාවේ සභාපති උපුල් මහේන්ද්‍ර රාජපක්ෂ (එජනිස) මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=r1301035</link>
    <topic>රථවාහන හසුරවමින් සිටි පොලිස් නිලධාරියාගේකම්මුලට ගැසූ සැකකාරියට ඇප දෙයි</topic>
    <author>ජා ඇළ මධ්‍යම ලෙස්ලි පෙරේරා</author>
    <content>ජා ඇළ නගර මධ්‍යයේ රථවාහන හසුරුවමින් සිටි ජා ඇළ පොලිසියේ රථවාහන අංශයේ පොලිස් නිලධාරියකුට මහජනතාව මධ්‍යයේ කම්මුල් පහරක් එල්ල කළ කාන්තාවක් ඉකුත් 25 වැනි දින මීගමුව මහේස්ත්‍රාත් අධිකරණයට ඉදිරිපත් කිරීමෙන් අනතුරුව මීගමුව අධිකරණ මහේස්ත්‍රාත්වරයා විසින් රක්‍ෂිත බන්ධනාගාරගත කිරීමට නියෝග කරනු ලැබීය.නත්තල් උත්සවයට පෙර දින එනම් 24 වෙනි දින අධික වාහන තදබදයක් පැවැති අවස්ථාවේ මාර්ග නීති කඩ කිරීම ගැන රාජකාරී කිරීමට පොලිස් නිලධාරියා ක්‍රියාත්මක වූ අවස්ථාවේ කුපිත වූ කාන්තාවක් ඔහුගේ රාජකාරියට බාධා කරමින් පොලිස් නිලධාරියාට කම්මුල් පහරක් එල්ල කිරීම නිසා එම කාන්තාව අත්අඩංගුවට ගෙන ඇත.මේ අවස්ථාවේ කාන්තාවගේ දියණියද මෝටර් රථයේ සිට පොලිස් නිලධාරියාට තර්ජනය කර ඇති බවට පැවසේ.පසුගිය 26 වැනිදා තෙක් කාන්තාව රිමාන්ඩ් භාරයේ පසුවූ අතර මීගමුව අධිකරණයට යළි ඉදිරිපත් කළ අවස්ථාවේ එම කාන්තාවට රුපියල් 10000 ක ශරීර ඇප නියම කරමින් ඇය මුදා හැර ඇත.අදාළ කාන්තාව ජා ඇළ නිවන්දම ප්‍රදේශයේ තැනැත්තියෙකි.ජා ඇළ පොලිසියේ පොලිස් ස්ථානාධිපති ප්‍රධාන පොලිස් පරීක්ෂක චන්දන කන්දවත්ත මහතාගේ උපදෙස් පරිදි සුළු පැමිණිලි අංශයේ ස්ථානාධිපති වීරතිලක මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=r1301036</link>
    <topic>කළුතර නගරයේ සංවර්ධනයටමෙවර අය වැයෙන් මුදල්</topic>
    <author>නාගොඩ විශේෂ එන්. විජේරත්න</author>
    <content>කළුතර නගර සභා බල ප්‍රදේශය තුළ සංවර්ධන ව්‍යාපෘති රාශියක් ක්‍රියාත්මක කිරීම සඳහා 2013 කළුතර නගර සභා අයවැයෙන් විශාල මුදලක් වෙන් කර ඇති බව සභාපති දේශකීර්ති අල්හාජ් එම්.එම්.එම්. ජවුෆර් මහතා ප්‍රකාශ කරයි. විශේෂයෙන්ම එළඹෙන 2013 වර්ෂය ඇතුළත කළුතර නගර සභා බල ප්‍රදේශයේ ක්‍රියාත්මක කිරීමට අපේක්ෂිත ව්‍යාපෘති අතර ඓතිහාසික වටිනාකමකින් යුත් කළුතර නගර ශාලාව නවීකරණය කිරීම සඳහා කටයුතු කිරම ඒ සඳහා රුපියල් 5000000 /- මුදලක් වෙන් කර තිබේ.පලාතොට හිමිදිරියාව ආදාහනාගාරයේ වැඩ නිම කිරීම සඳහා රුපියල් 5000000 /- ක්ද, කටුකුරුන්ද වෙට්ටුමකඩ වෙළඳ සංකීර්ණයේ මුල් අදියර සඳහා රුපියල් 47500000 /- ක්ද, එමෙන්ම එහි කඩ කාමර සහිත ස්ථානයේ අවශ්‍යතා සඳහා තවත් රුපියල් 1800000 /- ක්ද වෙන් කර ඇත.එමෙන්ම ඉතාමත් අවශ්‍යවන ව්‍යාපෘතියක් වන කළුතර උතුර සතිපොළ සංවර්ධනය සඳහා මෙවර කළුතර නගර සභා අය වැයෙන් (2013) රුපියල් 6500000 /- ක් සහ කළුතර නගර සභා උද්‍යානය ප්‍රතිසංස්කරණය සඳහා රුපියල් 2500000 /-ක් ද වෙන් කර තිබේ. මීට අමතරව කළුතර නගර සභාවේ පක්‍ෂ විපක්‍ෂ සියලු නාගරික මන්ත්‍රීවරුන්ගේ සහයෝගයෙන් කළුතර නගර සභා බල ප්‍රදේශයේ ජීවත්වන ජනතාව වෙනුවෙන් අති විශාල මුදලක් වැය කරමින් 2013 වර්ෂයේදී ව්‍යාපෘති රාශියක් ක්‍රියාත්මක කිරීමට පියවර ගන්නා බව කළුතර නගර සභා සභාපතිවරයා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=r1301037</link>
    <topic>පදික මාළු වෙළෙන්දකුගෙන්රට බීම හල් හිමිකරුවකුට ප්‍රහාරයක්</topic>
    <author>පාණදුර සමූහ කපිල සෝමරත්න</author>
    <content>පදික වේදිකාවේ රජකරගෙන පාණදුර නගරය අරක්ගෙන සිටින පදික වෙළෙන්දන්ගෙන් මරණීය තර්ජන පාණදුර නගරයේ වෙළෙඳ ප්‍රජාවට එල්ල වී ඇති බව ඉරිදා පෙරවරුවේ පාණදුර ඩී. ඇස්. සේනානායක මාවතේදී සිදුවූ සිද්ධියකින් අනාවරණය විය.පාණදුර නගරයේ කලක සිට පවත්වාගෙන යන රට බීම හල් අයිතිකරු හිටපු පොලිස් නිලධාරියෙකි.ඔහු තම වෙළෙඳ ව්‍යාපාරික ස්ථානයේ සිට ජනප්‍රිය මාවතේ ගමන් කරමින් සිටියදී පිහියක් අමෝරාගෙන පැමිණි පදික වේදිකාවේ මාළු වෙළෙන්දකු බෙල්ලට පිහිය තබා තුවාල කර තිබේ. පිටු පසින් පැමිණි සහසිකයා බෙල්ලට පිහිය තබා අදිනවා බොහෝ දෙනෙක් දැක ඇත.කිහිප දෙනෙකු එක්වී රට බීම හල් හිමියා බේරාගත් අතර සහසිකයා පලා ගියේය.පාණදුර පොලිසියේ පොලිස් කණ්ඩායමක් පැමිණ සැකකරු ලුහුබැඳ ගොස් අත්අඩංගුවට ගෙන තුවාලකරු රෝහල් ගත කර ඇත.සැකකරු පාණදුර අධිකරණයට ඉදිරිපත් කිරීමෙන් පසු මෙම මස 22 දක්වා රක්ෂිත බන්ධනාගාර ගත කෙරිණි.පාණදුර පොලිසියේ අපරාධ පරීක්ෂණ අංශය පරීක්ෂණ පැවැත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=r1301038</link>
    <topic>‘ගැමි සවිය’ගම්මාන 50ක් වයඹට</topic>
    <author>වයඹ පළාත් සංචාරකසේන ඉදිරිසිංහ</author>
    <content>ගැමි සවිය ඒකාබද්ධ ග්‍රාම සංවර්ධන වැඩසටහන යටතේ 2013 වර්ෂයට ගැමි සවිය ගම්මාන 50 ක් ඇති කිරීමට සැලසුම් කැර ඇතැයි වයඹ පළාත් සමාජ සුබසාධන ග්‍රාමීය කර්මාන්ත සංවර්ධන හා ග්‍රාම සංවර්ධන ඇමැති ගුණදාස දෙහිගම මහතා පැවැසීය.මෙම වැඩසටහන යටතේ ප්‍රජා නායකයින්, නියමුවන්, ග්‍රාම සංවර්ධන නිලධාරීන්, මැහුම් උපදේශිකාවන් පුහුණු කිරීම හා ව්‍යවසායකයන් පුහුණු කිරීමේ වැඩසටහන් 170 පැවැත්වීමටත් කටයුතු යොදා ඇත.ප්‍රාදේශීය ලේකම් කොට්ඨාස 37ක ගැමි කාන්තාවන් 1127 දෙනෙකුට ඇඳුම් කැපීම, ආහාර සැකසීම, සාරි පි‍්‍රන්ටින්, මනාලියන් හැඩගැන්වීම , බතික් පුහුණු පාඨමාලා ආරම්භ කිරීමටත් අපේක්ෂා කරන බව ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=r1301039</link>
    <topic>රන් අරුණෙන් ගම්පහ වැව්-අමුණු සැකසෙයි</topic>
    <author>නිට්ටඹුව සමූහජෙනට් ජයසිංහ</author>
    <content>ගම්පහ දිස්ත්‍රික්කයේ වැව් අමුණු සහ මංමාවත් සංවර්ධනය කිරීම සඳහා ජාතික ආර්ථික සංවර්ධන අමාත්‍යාංශය අදාළ බල ප්‍රදේශය තුළ ක්‍රියාත්මක කරන රන් අරුණ වැඩසටහනට සමගාමීව 2012 වසරේදී ගම්පහ ප්‍රාදේශීය ලේකම් කොට්ඨාසයේ කුඹුරු අක්කර 105ක ජල පෝෂණයට බාධාවන ලෙස පැවැති අමුණු සහ පැති බැමි තුනක් ඉදිකිරීමට හා ප්‍රතිසංස්කරණය කිරීම සඳහා රුපියල් දහඅට ලක්ෂ දහනව දහස් හත්සිය විසි හතරක් වැයකර ඇත.පසුගියදා ගම්පහ දිස්ත්‍රික් ලේකම් ජේ. ජේ. රත්නසිරි මහතාගේ සභාපතිත්වයෙන් පැවති ගම්පහ දිස්ත්‍රික් කෘෂිකර්ම කමිටුව වෙත ගම්පහ දිස්ත්‍රික් වාරිමාර්ග කාර්යාලය මගින් ඉදිරිපත් කර තිබූ ප්‍රගති වාර්තාවේ මේ බව සඳහන් වේ.ඒ අනුව මෙම ප්‍රතිපාදන මුදල් වැයකර කුඹුරු අක්කර තිහකට ජලය සපයන ගම්පහ – බටහිර වැලිවේරියේ ගලකුඹුරු වෙල්යායේ ගොඩපැත්තේ ඇළෙහි පැතිබැම්ම ඉදිකිරීම, බණ්ඩාරවත්ත විද්‍යාල මාවතේ පිහිටි කුඹුරු අක්කර පණස් පහකට ජලය සපයන බණ්ඩාරවත්ත අමුණ සහ ප්‍රතිසංස්කරණය කර පැති බැම්ම ඉදිකිරීම සහ කුඹුරු අක්කර විස්සකට ජලය සපයන වැලිකුඹුර අසල ඇති පැති බැම්ම ඉදිකිරීම සඳහා යොදවා ඇති බව ගම්පහ දිස්ත්‍රික් කෘෂිකර්ම අධ්‍යක්ෂ නෙල්සන් ද සිල්වා මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=s1301031</link>
    <topic>මහේලගේ නායකත්වය යටතේඅවසන් ටෙස්ට් තරගය ඇරැඹේ</topic>
    <author/>
    <content>ටෙස්ට් ක්‍රිකට් තරගමාලාවක සම්පූර්ණ ජයග්‍රහණයකින් නව වසර ආරම්භ කිරීමට බලාපොරොත්තුවෙන් සිටින ඔස්ට්‍රේලියාව අද සිඩ්නි ක්‍රිකට් ක්‍රීඩාංගණයේදී ආරම්භ වන තෙවැනි හා අවසාන ටෙස්ට් තරගයේ ශ්‍රී ලංකාව ට එරෙහිව වේග පන්දු යවන්නන් සිවු දෙනෙකු යොදවා ගැනීමට තීරණය කර තිබේ.මෙල්බර්න් හි පැවැති දෙවැනි ටෙස්ට් තරගය සඳහා වූ ඔස්ට්‍රේලියානු වේග පන්දු බළඇණිය තිදෙනෙකුගෙන් සමන්විත විය. මිචල් ජොන්සන්, පීටර් සිඩ්ල් හා ජැක්සන් බර්ඩ්ගෙන් එම වේග පන්දු ප්‍රහාරය සමන්විතව තිබිණි. මීට අමතරව ඔස්ට්‍රේලියාව මිචල් ස්ටාක් යන වේග පන්දු යවන්නාද සිඩ්නි තරගයට කැඳවා තිබේ.හොබාට් හි පැවැති පළමු ටෙස්ට් තරගයේදී වමතින් වේග පන්දු යවන ස්ටාක් ලකුණු 63කට කඩුලු 5ක් ලබා ගනිමින් ඔස්ට්‍රේලියාවට ජය මාවත විවර කර දුන්නේය. ඔස්ට්‍රේලියා ක්‍රිකට් මණ්ඩලයේ ‘වටමාරු’ ක්‍රමය යටතේ ස්ටාක් මෙල්බර්න් තරගය සඳහා විවේක ගන්වා තිබුණේ මතභේදාත්මක අයුරිණි.ශ්‍රී ලංකාව අන්ත පරාජයක් ලැබූ මෙල්බර්න් තණතීරුවට වඩා සිඩ්නි තණතීරුවේ තණකොල වවා තිබේ. මේ හේතුවෙන් එය වේග පන්දු යවන්නන්ට පාරාදීසයක් වීමට ඉඩ තිබෙන අතර පන්දුවේ ඉපිලීමක් ද බලාපොරොත්තු විය හැක.මහේල ජයවර්ධන ශ්‍රී ලංකා ටෙස්ට් කණ්ඩායමට නායකත්වය දෙන අවසාන තරගය මෙය වෙයි. ශ්‍රී ලංකා කණ්ඩායමක් ඔස්ට්‍රේලියාවේ සිඩ්නි ක්‍රිකට් ක්‍රීඩාංගණයේ ටෙස්ට් තරගයකට ක්‍රීඩා කරන ප්‍රථම අවස්ථාවද මෙය වෙයි.කඩුලු රකින පිතිකරු ප්‍රසන්න ජයවර්ධන සහ වේග පන්දු යවන නුවන් කුලසේකර අද ඇරැඹෙන තරගයට නම් කර නැත. ප්‍රසන්න ඔහුගේ මාපටැඟිල්ලේ ආබාධයෙන්ද, කුලසේකර ඔහුගේ ඉළඇටයේ ආබාධයෙන්ද තවමත් සුවය ලබා නැත.මේ හේතුවෙන් දිනේෂ් චන්දිමාල් සිඩ්නි ටෙස්ට් තරගයේ ශ්‍රී ලංකා කඩුලු රකින්නා හා මැද පෙල පිතිකරුවෙකු ලෙසින් කණ්ඩායමට ඇතුළත්ව සිටී. ඇඟිල්ලේ ආබාධයකට ලක්ව මෙහි ප්‍රතිකාර ලබමින් සිටින කුමාර් සංගක්කාර වෙනුවට ශ්‍රී ලංකාවෙන් ගෙන්වා ගනු ලැබූ ලහිරු තිරිමාන්න හෝ තරංග පරණවිතාන අංක 3 ස්ථානයේ පිතිකරණයේ නියැලෙනු ඇත. පරණවිතාන මේ සංචාරයේ මුල සිටම කණ්ඩායම සමග සිටින ක්‍රීඩකයෙකි.ශමින්ද එරංග ද දැන් ශ්‍රී ලංකා ආබාධිත ක්‍රීඩක ලැයිස්තුවට එක්ව සිටින බැවින් මෙල්බර්න් තරගයේදී තුවාල ලැබූ චානක වෙලගෙදර වෙනුවට ශ්‍රී ලංකාවෙන් කැඳවනු ලැබූ වේග පන්දු යවන සුරංග ලක්මාල් අද තරග බිමට පිවිසීමට ඉඩ තිබේ.එරංග ක්‍රීඩා කළත් නොකළත් වේග පන්දු යවන නුවන් ප්‍රදීප් සිඩ්නි තරගයට එක්වීමට ඉඩ තිබේ. ධම්මික ප්‍රසාද් වේග පන්දු යවන්නාද කණ්ඩායමට ඇතුළත්ව සිටී. පිට දඟ පන්දු යවන සුරාජ් රන්දිව් ද අද ඇරැඹෙන තරගය සඳහා කැඳවීමට ඉඩ තිබේ. ඒ, සම්ප්‍රදායිකව ඔස්ට්‍රේලියාවේ තිබෙන දඟ පන්දුවලට වඩාත්ම හිතකර තණතීරුව තිබෙන්නේ සිඩ්නි ක්‍රීඩාංගණයේ බැවිනි. කෙසේ වෙතත් දැන් ඒ තත්ත්වය වෙනස් කර තිබේ. ඔස්ට්‍රේලියානුවන් මේ තරගය සඳහා ඔවුන්ගේ වේග පන්දු යවන්නන් සිවු දෙනෙකුම කැඳවා ඇත්තේ තණතීරුව දැන් වෙනස් කර ඇති බැවිනි.ශ්‍රී ලංකා කණ්ඩායම ඊයේ දහවල් දෙකේ පමණ සිට සෙන්ටිග්‍රේඩ් අංශක 22ක මඳ ශීත දේශගුණයක සිඩ්නි ක්‍රීඩාංගණයේ පුහුණුවීම්වල නිරත විය. කාලගුණ වාර්තා සඳහන් කරන පරිදි අද දිනයේ උෂ්ණත්වය සෙන්ටිග්‍රේඩ් අංශක 26ක් වනු ඇත. හොඳින් හිරු පායා තිබෙනු ඇත.පුහුණුවීමට පෙර නායක මහේල ජයවර්ධන මාධ්‍යවේදීන් හමුවූ අවස්ථාවේ කියා සිටියේ මෙල්බර්න් තරගයේ මිචල් ජොන්සන් ගේ සාර්ථක වේග පන්දු ප්‍රහාරයෙන් පසුව ඔස්ට්‍රේලියානුවෝ ඉදිරි තරගවලදී ශ්‍රී ලංකා පිතිකරුවන් සඳහා වෙන වෙනම සැලසුම් සකස් කරනු ඇතැයි බලාපොරොත්තු විය හැකි බව ප්‍රකාශ කළේය. “අපට ඔස්ට්‍රේලියානුවන් පන්දු එවන විදිය නවත්තන්න බැහැ. කළ හැක්කේ ඊට එරෙහිව මුහුණ දෙන්නේ කොහොමද කියලා කල්පනා කරන එකයි” මහේල කියා සිටියේය.ශ්‍රී ලංකා කණ්ඩායම තරගයක් පාලනය කරන්නේ ඔවුන්ගේ පිතිහරඹයෙන් බවත් දැනට කණ්ඩායම වෙතින් ගිලිහී තිබෙන ඒ පාලනය යළි ලබා ගත යුතුව ඇති බවත් මහේල පැවසීය.දෙවැනි ටෙස්ට් තරගයේ දෙවැනි ඉනිමේ ආරම්භක පිතිකරු දිමුත් කරුණාරත්න ගේ දුවද්දී දැවී යාම පිළිබඳවද අදහස් දැක්වූ ශ්‍රී ලංකා නායකයා, “ඔහු ඉක්මනටම ඉගෙන ගනීවි. ටෙස්ට් තරගයකදී එවැනි දැවී යාමකට ලක් නොවිය යුතු බව ඔහු තේරුම් ගනීවි. ඔහුට හොඳ ශක්තියක් තියෙනවා. දිමුත්ට තවත් අවස්ථා ලබා දිය යුතුයි. මාවන් අතපත්තු (ශ්‍රී ලංකා පිතිකරුවන්ගේ පුහුණුකරු) පටන් ගත්තේත් බින්දුවලිනුයි. පසුව එයා එයින් මිදී දස්කම්වල උපරිමයටම ආවා.”ගෙවුණු වසරේදී ශ්‍රී ලංකාව හොඳින් ක්‍රිකට් ක්‍රීඩා කළ බවත් එහෙත් එහි ස්ථිරභාවයක් නොතිබූ බවත් කී මහේල මෙල්බර්න් තරගයෙන් පසුව කණ්ඩායම විශේෂයෙන් සාකච්ජා කලේ එම කාරණය පිළිබඳව බවත් ප්‍රකාශ කළේය.“සිඩ්නිවලදී අපි හොඳින් පුහුණු වුණා. ක්‍රීඩකයන් සමග අපි මෙල්බර්න් තරගය ගැන කතා කළා. අපි අපි ගැන විශ්වාසයක් ගොඩනගා ගෙන තියෙනවා. අපට අපේ සැලසුම් ක්‍රියාත්මක කිරීමට අවශ්‍යයි. අවසන් දිනය තෙක් තරගයේ ප්‍රබලව ඉන්න සැලසුම් සකස් කර තියෙනවා. මෙල්බර්න්වල සිදුවුනු දේ යළි සිදු වෙන්න ඉඩ නොතබන්නත් අපේ උපරිම ශක්තියෙන් ක්‍රීඩා කිරීමටත් අපි අවධාරණය කරගෙන සිටිනවා.”සිඩ්නි තරගයෙන් පසුව ටෙස්ට් තරග පිටියෙන් ඉවත් වන ඔස්ට්‍රේලියා පිතිකරු මයික් හසී පිළිබඳවද මහේල මෙහිදී ඔහුගේ අදහස් දක්වා සිටියේය. “ඕනෑම ජාත්‍යන්තර ක්‍රිකට් ක්‍රීඩකයෙක් මයික්ව අගය කරාවි. ඔහු දැඩි තරගකරුවෙක්. ඔහු ඔස්ට්‍රේලියාවට හොඳින් සේවය කර තිබෙනවා. මයික් නැති පාඩුව ඔස්ට්‍රේලියානු කණ්ඩායමට දැනේවි. මේව සිදුවන්නේ මෙහෙම තමයි. ක්‍රීඩකයන් එනවා..යනවා. නමුත් ක්‍රිකට් ක්‍රීඩාව දිගටම කෙරීගන යනවා.”.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=s1301032</link>
    <topic>ශ්‍රී ලංකා ක්‍රිකට් ක්‍රීඩකයන්ට‘කිරිබිලි’ නිවසේ තේ පැන් සාදයක්</topic>
    <author>වර්නන් ගුණසේකර සිඩ්නි සිට</author>
    <content>ඔස්ට්‍රේලියා අගමැතිනි ජූලියා ගිලාඩ් හා ඇයගේ සහකරු ටිම් මැතීසන් සිඩ්නි නුවර අගමැති නිල නිවස වන ‘කිරිබිලි’ නිවසේ දොරටු ඔස්ට්‍රේලියා හා ශ්‍රී ලංකා ක්‍රිකට් ක්‍රීඩකයන් වෙනුවෙන් විවෘත කළහ.කිරිබිලි නිවසේ දොරටු මේ කණ්ඩායම් දෙකට පෙරේදා (ජනවාරි 1 වැනිදා) විවෘත කරනු ලැබුවේ වාර්ෂික සැඳෑ තේ පානය සඳහා ය. අගමැතිනිය විසින් මේ අවස්ථාව හඳුන්වනු ලැබුවේ “බීමක් පානය කරමින් හොඳ වෙලාවක් ගත කිරීමේ දිනය..කණ්ඩායමට සුභ නව වසරක් වේවා කියන අපේ ක්‍රමය” යනුවෙනි. ඔස්ට්‍රේලියානු දේශපාලනඥයින්, ශ්‍රී ලංකා මහ කොමසාරිස් හා ලොව ඉහළම පෙලේ ක්‍රිකට් ක්‍රීඩකයන් කිහිප දෙනෙකුද මේ අවස්ථාවට එක්වූහ.දේශපාලනඥයින් හා ක්‍රිකට් ක්‍රීඩකයන් සැහැල්ලු සිතින් යුතුව අලුත් අවුරුද්දේ කතා හා ක්‍රිකට් පිළිබඳව කතාබහ කරද්දී ක්‍රීඩකයන්ගේ පුංචි දරු දැරියෝ පාවහන් නොමැතිව කිලිබිලි නිවෙසේ තණකොල සහිත පිට්ටනියේ දුව පැන සෙල්ලම් කළහ.“ඔස්ට්‍රේලියානු ජීවිතයට ක්‍රිකට් කොච්චර වැදගත්ද කියනවා නම් එය සෑම අවුරුද්දකම ගෙවී යාම අපි සනිටුහන් කරන එක ක්‍රමයකි” යැයි අගමැතිනිය එහිදී කියා සිටියාය. ගෙවුනු වසර පුරා නියම ක්‍රමයට ක්‍රීඩා කෙරුණු තරගමාලාවන්හි නියැලීම පිළිබඳව ඔස්ට්‍රේලියානු නායක මයිකල් ක්ලාක් මෙහිදී ශ්‍රී ලංකා නායක මහේල ජයවර්ධන ට ස්තූතිය පළකර සිටියේය.මහේල ද ඔහුගේ අදහස් දක්වමින් ඔස්ට්‍රේලියානු පිතිකරු මයික් හසී සිඩ්නි තරගයෙන් පසුව ටෙස්ට් තරග බිමෙන් සමුගැනීමට තීරණය කිරීමෙන් ශ්‍රී ලංකා කණ්ඩායම තවත් අපහසුතාවට ලක්ව සිටින බවත් ඊට හේතුව, මේ අන්තිම ටෙස්ට් තරගය හසී ට අමරණීය එකක් බවට පත් කිරීමට ඔස්ට්‍රේලියානු කණ්ඩායම ඔවුන්ගේ උපරිම උත්සාහය ගැනීම බවත් ප්‍රකාශ කර සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=s1301033</link>
    <topic>කුෂල්-අජන්ත එක්දින පිලට</topic>
    <author>ෆවුස් මොහොමඩ්</author>
    <content>ඔස්ට්‍රේලියාව සමග ලබන සතියේ ඇරඹෙන එක්දින තරගාවලිය සහ විස්සයි20 තරගාවලිය සඳහා කඩුලු රකින ක්‍රීඩක කුෂල් ජනිත් පෙරේරා සහ දඟපන්දු යවන ක්‍රීඩක අජන්ත මෙන්ඩිස් ශ්‍රී ලංකා කණ්ඩායමට කැඳවා තිබේ.පසුගිය වසරේ ශ්‍රී ලංකාවේ පැවැති විස්සයි20 ලෝක කුසලාන තරගාවලියේදී ආබාධයකට ලක්ව කණ්ඩායමෙන් ඉවත්ව සිටි මෙන්ඩිස් කණ්ඩායමට එක්වන්නේ පසුගිය වසරේ ජනවාරි මාසයෙන් පසුවය. මෙවර අන්තර් සමාජ එක්දින තරගාවලියේ වැඩිම ලකුණු ලාභියා ලෙස පෙරමුණේ සිටින කුෂල් ජනිත් ශ්‍රී ලංකා කණ්ඩායමට කැඳවා ඇත්තේ ආබාධයකට ලක්ව කණ්ඩායමෙන් ඉවත්වූ කුමාර් සංගක්කාර වෙනුවටය.නමුත් පසුගිය නොවැම්බර් මාසයේ දී නවසීලන්තය සමග පැවැති එක්දින තරගාවලියට සහභාගි වූ තුන් ඉරියව් ක්‍රීඩක චාමර කපුගෙදර සහ පිටදඟ පන්දු යවන තරිඳු කෞෂාල්ට මෙවර කණ්ඩායමේ ස්ථානයක් හිමිවී නැත. වේගපන්දු යවන සුරංග ලක්මාල්ට ද මේ කණ්ඩායමේ ස්ථානයක් හිමිවී තිබේ. චානක වෙලගෙදර ආබාධයකට ලක්වීමේ හේතුවෙන් ඔහු ඔස්ට්‍රේලියාව සමග සිඩ්නි නුවර දී අද ඇරැඹෙන ‍තුන්වැනි ටෙස්ට් තරගයට ද එක්වී සිටියි.දෙපිල අතර එක්දින තරග 5ක් සහ විස්සයි20 තරග 2ක් පැවැත්වෙන අතර පළමු එක්දින තරගය ලබන 11වැනිදා මෙල්බර්න් නුවරදී ඇරැඹේ.ශ්‍රී ලංකා එක්දින සහ විස්සයි20 කණ්ඩායම මෙසේය– මහේල ජයවර්ධන (නායක), ඇන්ජෙලෝ මැතිව්ස් (උපනායක), තිලකරත්න ඩිල්ෂාන්, උපුල් තරංග, ළහිරු තිරිමාන්න, දිනේෂ් චන්දිමාල්, ලසිත් මාලිංග, නුවන් කුලසේකර, තිසර පෙරේරා, අකිල ධනංජය, අජන්ත මෙන්ඩිස්, ජීවන් මෙන්ඩිස්, සුරංග ලක්මාල්, රංගන හේරත්, කුෂල් ජනිත් පෙරේරා, ශමින්ද එරංග.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=s1301034</link>
    <topic>නවසීලන්තය ලකුණු 45කට දැවී යයි</topic>
    <author/>
    <content>දකුණු අප්‍රිකාව සමග කේප් ටවුන් නුවර දී ඊයේ ආරම්භ වූ පළමු ටෙස්ට් තරගයේ පළමුව පන්දුවට පහරදුන් නවසීලන්තයේ ඉනිම ලකුණු 45කට සීමාවිය.මිනිත්තු 100කට පමණක් සීමා වූ නවසීලන්ත ඉනිමේ ලකුණු 10ට වඩා ලැබුවේ කේන් විලියම්සන් පමණි. විශිෂ්ට පන්දු යැවීමක නිරතවූ වර්නන් ෆිලෙන්ඩර් කඩුලු 5ක් දවාලූ අතර ඩේල් ස්ටේන් කඩුලු 2ක් සහ මෝර්නි ‍මෝකල් කඩුලු 3ක් බිඳ හෙලීය.නවසීලන්ත පිලේ ඩග් බ්‍රෙස්වෙල්ගේ කඩුල්ල දවාලමින් ටෙස්ට් කඩුලු 300 සම්පූර්ණ කිරීමට ඊයේ ‍ස්ටේන් සමත්විය. ඔහු මේ දස්කම පෑවේ සිය 61වැනි ටෙස්ට් තරගයේදීය.ඒ අනුව අඩුම ටෙස්ට් තරග ප්‍රමාණයකින් කඩුලු 300 සම්පූර්ණ කළ ලොව තුන්වැනි පන්දු යවන්නා ලෙස තරග 61කදී මැල්කම් මාෂල් සහ රිචඩ් හැඩ්ලි තැබූ සම වාර්තාවට හිමිකම් කීමට ස්ටේන් සමත්විය.ඊට පෙර ඩෙනිස් ලිලී ටෙස්ට් තරග 56කදිත්, මුත්තයියා මුරලිදරන් ටෙස්ට් තරග 58කදිත් ටෙස්ට් කඩුලු 300 සම්පූර්ණ කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=s1301035</link>
    <topic>ශමින්දත් තුවාල ලබයි</topic>
    <author>වර්නන් ගුණසේකර සිඩ්නි සිට</author>
    <content>වේග පන්දු යවන ශමින්ද එරංග ශ්‍රී ලංකා ක්‍රිකට් කණ්ඩායමේ ඔස්ට්‍රේලියානු සංචාරයේ ශ්‍රී ලංකා තුවාල ලැබුවන්ගේ ක්‍රීඩක ලැයිස්තුවට අලුතින්ම එක්වූ ක්‍රීඩකයා බවට ඊයේ පත්විය.සිඩ්නි ක්‍රිකට් ක්‍රීඩාංගණයේ ඊයේ දහවල් වරුවේ පුහුණු සැසියේ ශ්‍රී ලංකා ක්‍රීඩකයන් පාපන්දු ක්‍රීඩාවේ නියැලෙමින් සිටියදී එරංග ගේ දකුණු වළලුකරය උලුක්කු වී තිබේ. ඔහු යළි ක්‍රීඩක විවේකාගාරයට ගියේ නොණ්ඩි ගසමිනි.අද තරගයේ කාසියේ වාසිය උරගා බැලීමට පෙර එරංග ගේ ශරීර යෝග්‍යතාව පරීක්ෂාවට ලක් කෙරෙනු ඇත. තරගයට පෙර ඔහු යථා තත්ත්වයට පත්වනු ඇත්ද යන්න පිළිබඳව මේ සටහන තබන මොහොත වන විට අවිනිශ්චිතට තිබිණි.මේ අනුව හොබාට් හි පැවැති පළමු ටෙස්ට් තරගයේ ක්‍රීඩා කළ නුවන් කුලසේකර, චානක වෙලගෙදර හා ශමින්ද එරංග යන වේග පන්දු යවන්නන් තිදෙනා ම අද සිඩ්නි හි දී ඇරැඹෙන තෙවැනි ටෙස්ට් තරගයට ක්‍රීඩා නොකරනු ඇත.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=s1301036</link>
    <topic>එන්.සී.සී.-එස්.එස්.සී, රාගම-කෝල්ට්ස් අවසන් පූර්ව වටයට එති</topic>
    <author>නි‍රෝෂාන් ප්‍රියංකර</author>
    <content>අන්තර් සමාජ එක්දින ක්‍රිකට් තරගාවලියේ ‘බී’ කාණ්ඩයේ අවසන් තරග වටයෙන් ජය වාර්තා කළ රාගම ක්‍රීඩා සමාජයත්,එස්.එස්.සී ක්‍රීඩා සමාජයත් හෙට (4)ඇරැඹෙන අවසන් පූර්ව වටයේ දී කෝල්ට්ස් සහ එන්.සී.සී. කණ්ඩායම් සමග තරග වැදීමට නියමිතය. ඒ අනුව හෙට එන්.සී‍.සී.පිල සහ එස්.එස්.සී‍.පිල අතර තරගයත්, අනිද්දා (5) රාගම පිල සහ කෝල්ට්ස් පිල අතර තරගයත් එස්.එස්.සී. පිටියේදී පැවැත්වේ.‘බී’ කාණ්ඩයෙන් අවසන් පූර්ව වටයට පිවිසීම සඳහා රාගම, එස්.එස්.සී සහ යුද හමුදා අතර තියුණු සටනක් පැවැති අතර ඊයේ පැවැති තරග ජයගැනීමට කණ්ඩායම් තුනම සමත්වුහ. රාගම ක්‍රීඩා සමාජය සහභාගිවු තරග නවයෙන් හතක් ජයගනිමින් ‘බී’ කාණ්ඩයේ පෙරමුණට පැමිණි අතර එස්.එස්.සී හා යුද හමුදාව තරග හය බැගින් ජය ගනිමින් ප්‍රසාද ලකුණු 31බැගින් ලබමින් සම තත්ත්වයේ පසුවුවද දළ ලකුණු ලබාගනීමේ වේගය එස්.එස්.සී පිලට දෙවැනි ස්ථානය හිමිවිය.රාගම පිල ඊයේ කඩුලු 6ක ජයක් වාර්තා කළේ නාවික හමුදාවට එරෙහිවය. නාවික හමුදා පිල ලකුණු 143කට දවාලු රාගම ක්‍රීඩා සමාජය කඩුලු 4ක් දැවී ඕවර 25.1ක තුළදී ජයග්‍රහණය වාර්තා කළේය.ගුවන් හමුදාව සමග රිෆ්ලි පිටියේ ඊයේ පැවැති තරගයේදී භානුක රාජපක්ෂ වාර්තාකළ වේගවත් ශතකය හේතුවෙන් එස්.එස්.සී කණ්ඩායමට කඩුලු 8ක ජයක් හිමිවිය.ගුවන් හමුදාව සියල්ලන් දැවී ලකුණු 162ක් රැස් කළ අතර ජයග්‍රාහී ඉලක්කය ඕවර 15.3කදී පසුකිරීමට එස්.එස්.සී කණ්ඩායම සමත්වුහ. භානුක රාජපක්ෂ පන්දු 49කදී හත‍රේ සහ හයේ පහර 9බැගින් එල්ල කරමින් නොදැවී ලකුණු 101ක් සහ කෞෂාල් ලොකුආරච්චි නොදැවී ලකුණු 58ක් රැස් කළේය.රිසාන් කාවින්ගගෙන් වේගවත් පිතිහරඹයක්ලංකන් ක්‍රීඩා සමාජය ඕවර 41.1කදී ලකුණු 97කට දවාලු යුද හමුදා කඩුලු 2ක් දැවී ඕවර 8.5කදී තුළදී තරගය ජයගැනීමට සමත්විය. එහිදී වේගවත් පිතිහරඹයක නියැලුණු රිසාන් කාවින්ග පන්දු 31කදී හතරේ පහර 6ක් සහ හයේ පහර 5ක් සමගින් නොදැවී ලකුණු 61ක් රැස් කරමින් යුද හමුදාව ජයග්‍රහණය සඳහා මෙහෙයවිය.ලංකන් -97 (ඕවර 41.1) සිවන්ග රණශූරිය 27 (සීකුගේ ප්‍රසන්න 19/3) යුද හමුදාව-100/2 (ඕවර 8.5) රිසාන් කාවින්ග නොදැවී 61ගජසිංහ ගාල්ලට ජයගෙනෙයිකෞෂාල් ගජසිංහ පිත්තෙන් හා පන්දුවෙන් දස්කම් දක්වමින් බී.ආර්.සී කණ්ඩායමට එරෙහිව ලකුණු 61ක ජයක් ගාල්ල ක්‍රීඩා සමාජය හිමිකර දීමට සමත්විය. කෞෂාල් ලකුණු 38ක් රැස් කළ අතර පන්දු යැවීමෙන් ලකුණු 18කට කඩුලු 6ක් බිඳ දැමීය. පළමු පන්දුවට පහරදුන් ගාල්ල කණ්ඩායම ලකුණු 138කට දැවී ගිය අතර පිළිතුරු ලෙසින් බී.ආර්.සී පිලට ලබාගත හැකිවුයේ ලකුණු 77ක් පමණි.ගාල්ල-138 (ඕවර 44.5) කෞෂාල් ගජසිංහ 38 (මාලන් මධුෂංක 26/4) බී.ආර්.සී-77 (ඕවර 30) (කෞෂාල් ගජසිංහ 18/6, උමෙග චතුරංග 14/3)මුවර්ස් ලකුණු 99කින් ජයගනීසැරසන්ස් කණ්ඩායමට ලකුණු 297ක ඉලක්කයක් ලබාදුන් මුවර්ස් කණ්ඩායම ඔවුන් ලකුණු 198කට සීමා කරමින් ලකුණු තරගය ලකුණු 99කින් ජයගැනීමට ඊයේ සමත්විය.ඉන්දික ද සේරම් පන්දු 117කින් ලකුණු 105ක් වාර්තා කළ අතර ඊට හතරේ පහර 7 සහ හයේ පහර 6ක් ඇතුළත් විය. මුවර්ස්-297 /7 (ඕවර 50) ඉන්දික ද සේරම් 105, ජානක ගුණරත්න 66 (සමිත් දුෂාන්ත 63/4) සැරසන්ස්-198 (ඕවර 41.1) සමිත් සුසන්ත 53 (යොහාන් ජයසුරිය 30/3)කුරුණෑගලට තවත් පරාජයක්කුරුණෑගල ක්‍රී.ස. සහ පානදුර ක්‍රී.ස අතර පැවැති තරගය කඩුලු 6කින් ජයගැනීමට පානදුර ක්‍රීඩා සමාජය සමත්විය.මෙවර තරගාවලියේ දී කුරුණෑගල කණ්ඩායමට එක් තරගයක් හෝ ජයගැනීමට නොහැකිවීම විශේෂ සිදුවීමක් විය. කුරුණෑගල-192 (ඕවර 48.3) නුර් උල් හක් 69 (ලස්සන පෙරේරා 15/2) පානදුර -චාමර සිල්වා 57, ඩිල්රුවන් පෙරේරා 45එන්.සී.සීයට ලකුණු 177ක ජයක්එන්.සී.සී කණ්ඩායම ලබාගත් ලකුණු 313ට හඹාගිය කොළම ක්‍රීඩා සමාජ කණ්ඩායම ලකුණු 136කට සීමා කරමින් ලකුණු 177ක දැවැන්ත ජයක් වාර්තා කිරීමට එන්.සී.සී පිලට හැකිවිය.එන්.සී.සී 313/7 (ඕවර 50) චාමර කපුගෙදර 66, ඇන්ජලෝ පෙරේරා 53 (මදුක ලියනපතිරණ 66/3) සී.සී.සී-136 (ඕවර 35.5) අමල් ඇතුලත්මුදලි 36 (චමින්ද විදානපතිරණ 20/3) මේ අතර ඊයේ පැවැති අනෙක් තරගවලින් හලාවත (ලකුණු 2 ජයක් /හලාවත 224- බ්ලූම්ෆීල්ඩ් 222), බදුරලිය (ලකුණු 68ජයක්, බදුරලිය 225/6-වරාය 157), කොල්ට්ස් (කඩුලු 5ජයක්, ද්‍රවිඩ සංගම්-196/9-කොල්ට්ස්197/5) ජයග්‍රහණ වාර්තා කිරීමට සමත්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=f1301031</link>
    <topic>අද රට ශක්තිමත් ආර්ථිකඉලක්ක වෙත ඇදෙනවා</topic>
    <author>සාකච්ඡා කෙළේ උදිත ගුණවර්ධන ඡායාරූප - රංජිත් අසංක</author>
    <content>වර්තමාන සමාජ ආර්ථික හා දේශපාලන වාතාවරණය හා තවත් කාලීන කරුණු පිළිබඳ පාර්ලිමේන්තු මන්ත්‍රී විදුර වික්‍රමනායක මහතා සමඟ කළ සාකච්ජාවකි මේ.එළැඹි 2013 වර්ෂයේ දී මෙරට සමාජ ආර්ථික හා දේශපාලන තත්ත්වය සකස් විය යුත්තේ කොහොම ද කියල පැහැදිලි කළ හැකි ද?මූලික වශයෙන් රටකට තිබිය යුතු දෙයක් තමයි විනය. විනයක් නැතිනම් රටක් සමාජයක් ඉදිරියට යන්නේ නැහැ. එහෙම ඉදිරියට ගියත් ඒ ගමනේ පිළිවෙළක් නැහැ ගමේ භාෂාවෙන් කියනවා නම් “ලකයක්” නැහැ. විනය කියා එක තැනක එක ආයතනයක පමණක් තිබීමෙන් ප්‍රතිඵලයක් ලබා ගන්න බැහැ.මුළු සමාජයටම විනයක් ශික්‍ෂණයක් තිබිය යුතුයි. අපට ඒ දේ පාර්ලිමේන්තුවෙන්ම පටන් ගැනීමට පුළුවන් නම් තමයි වඩාත් සුදුසු. ඇමැතිවරුන්ට මන්ත්‍රීවරුන්ට හික්මීමක් විනයක් නැතිනම් අපට නායකයො විදිහට ඉදිරියට ගිහින් කියන්න බැහැ ඔබලා විනයක් ඇතිව ඉන්න කියලා. ඒ නිසා මූලික වශයෙන් අප ආදර්ශවත් විය යුතුයි.අද බොහෝ ස්ථාන කඩා වැටීමටත් පසු බැසීමටත් ලක්වෙලා තිබෙන්නේ මේ දුර්වලතා නිසා කියතොත් එහි අතිශයෝක්තියක් නැහැ. ඒ නිසා මූලිකවම මේ අඩුපාඩු හා දුබලතා නිවැරැදිකර ගැනීමට කටයුතු කළ යුතුයි. එය තමයි ඇති කළ යුත්තේ. එහෙම නොවුණොත් රටක් විදිහට අපට ඉදිරියට යාමට පුළුවන්කමක් ලැබෙන්නේ නැහැ.ඔබ සඳහන් කරනවා රටේ විනය හා ඒ ආශ්‍රිත අංශ දියුණු කළ යුතු බවට මෙහිදී රට වැසියන්ගේ හා ජනතාවගේ පැත්තෙන් ඉටුවිය යුත්තේ මොන විදිහේ යුතුකමක් ද?රාජ්‍ය සේවකයා වුවත් ඇගැයීමකට ලක්කළ යුතුයි. එහෙම ඇගැයීමකට ලක් වෙනවා නම් තමයි රාජ්‍ය සේවය වුණත් විධිමත් හා විශිෂ්ඨ ආකාරයට සකස් වෙන්නේ. අද තිබෙන්නේ ඉහළ සිට පහළට යන වැඩපිළිවෙළකුයි.ඒත් සිදු විය යුත්තේ එහෙම දෙයක් නොවෙයි. ඇති කළ යුත්තේ පහළ සිට ඉහළට යන වැඩපිළිවෙළකුයි. අද අපි ව්‍යාපෘති රාශියක් ක්‍රියාත්මක කරනවා. මාර්ග හදනවා ගම්මාන සංවර්ධනය කරනවා මේ හැම දේකම විධිමත් කමක් තිබිය යුතුයි. අවිධිමත් වැඩපිළිවෙළ තුළින් ලැබෙන ප්‍රතිඵල එතරම් සාර්ථක වෙන්නේ නැහැ.ජනාධිපතිතුමාත් මේ ආණ්ඩුවත් රටේ ගමේ සංවර්ධනයට විශාල මුදල් ප්‍රතිපාදන ප්‍රමාණයක් වෙන් කර තිබෙනවා. රජයත් ඒ වැඩපිළිවෙළ ඉතාමත් හොඳින් ඉටුකරනවා. මෙතැන මේ වැඩවලදී රජය කටයුතු කරන්නේ ඉතාමත් සද්භාවයෙන් යුතුවයි. ඒත් මේ කාර්යයන් හිදී නිලධාරීන් ද නිසි විදිහට ක්‍රියාත්මක විය යුතුයි. නිලධාරිවාදය දරුණු විදිහට ක්‍රියාත්මක වෙනවා. මේ සියල්ලටම හේතුව මේ දේ විදිහටත් හඳුන්වන්න පුළුවන්.බලන්න දිවි නැඟුම, ගෙවතු වගා ව්‍යාපාරය ඉතාමත් හොඳ සද්භාවයෙන් ඇති කළ ව්‍යාපාරයක්. මෙය සංකල්පයක් විදිහට අතිශය සාර්ථකයි. අපට මතකයි මීට මාස කිහිපයකට කලින් ගිහින් ගෙවල්වලට බීජ ජාති බෙදා හැරියා. ඒත් මේ බීජ ජාතිවලින් නිසි ප්‍රයෝජන ගත්තේ කිහිප දෙනෙක් පමණයි.දිවි නැඟුම ව්‍යාපාරය එහි අරමුණු නිසි විදිහට තේරුම් ගෙන ඒ අනුව කටයුතු කරන්නේ ස්වල්ප දෙනෙක් පමණයි. මෙයට හේතුව නිලධාරීන් ජනතාව නිසි විදිහට දැනුවත් නොකිරීමත් ජනතාව තමන්ගේ සමාජ වගකීම් තේරුම් නොගැනීමත් යන කරුණුයි. ජනාධිපතිතුමා ගේ ආණ්ඩුවේ හොඳ සංකල්ප නිසි ලෙස ක්‍රියාත්මක නොවීමට මේ දේවල් බලපා තිබෙනවා.දේශීය කර්මාන්ත හා ඒ ක්ෂේත්‍රයන් නැංවීම සඳහා ආණ්ඩුව පියවර රැසක් ගෙන තිබෙනවා. මේ ගැන ආණ්ඩු පක්‍ෂයේ මන්ත්‍රීවරයකු විදිහට ඔබේ අදහස කුමක් ද?මේ ආණ්ඩුවට වෙනත් කිසිම ආණ්ඩුවකට නොතිබූ තරමේ දේශීයත්වය නැං-වීම ගැන මතයක් වගේම අවශ්‍යතාවක් තිබෙනවා. ඒ අනුව කටයුතු කරන්නේ නම් ආණ්ඩුවට පුළුවන්කමක් තිබෙනවා. දැනටමත් දේශීය කර්මාන්ත ඉහළ නැංවීම දේ්ශීය කර්මාන්ත මඟින් මෙරට ආර්ථිකය නැංවීමටත් වැඩපිළිවෙළක් තිබෙනවා. පසු ගිය අයවැය මඟින් මේ ගැන ඉතාමත් හොඳින් පැහැදිලි කිරීමක් කළා.රබර් නිෂ්පාදනයෙන් අප ලෝකයේ පළමු පෙළේ සිටින්නේ. ඒත් මේ රබර් නිෂ්පාදනයන් අප කරන්නේ අමුද්‍රව්‍ය විදිහටයි. මේවායින් නිෂ්පාදන කරන දේවල් අපි කරන්නේ නැහැ. මේ අමුද්‍රව්‍ය ලෝකය වටේ ගිහින් යළිත් නිමි භාණ්ඩ විදිහට මෙරටට එනවා. අපේ රබර්වලට අපි යළිත් මුදල් ගෙවනවා. අපට පුළුවන්කම තියෙන්න ඕනෑ මේ රබර්වලින් මෙරටදීම නිෂ්පාදනයන් ඇති කර විදේශයන් වෙත අපනයනය කරන්නට. එමඟින් මෙරටට විදේශ විනිමය ප්‍රමාණයක් ඇද ගැනීමට වගේම මෙරට මුදල් ප්‍රමාණය ආරක්‍ෂා කර ගැනීමට හැකියාව තිබෙනවා.තේ කොළ නිෂ්පාදනය වුණත් අපට පුළුවන්කම තිබෙනවා හොඳම මට්ටමේ තේ කොළ ආනයනය කිරීමට. එමඟින් පමණයි අපට මේ දේශීය කර්මාන්ත ක්‍ෂේත්‍රය ආරක්‍ෂා කර ගැනීමට වගේම සුරක්‍ෂිත කර ගැනීමටත් පුළුවන්කම ලැබේවි.දේශීයත්වය හා තමන්ගේ කම ගැන ඔබ දිගින් දිගටම හඬ නැඟූවෙක් විදිහට වර්තමානයේ ඇතිවී තිබෙන සමාජ වාතාවරණය ගැන ඔබේ අදහස පැහැදිලි කළ හැකිද?මූලිකවම අප ජාතියක් විදිහට හැඟීමක් ඇති කර ගත යුතුයි. අපි රටට ආදරය කළ යුතුයි. එහෙම වැඩ කරනවා නම් චින්තන විප්ලවයක් ඇති කරනවානම් රටට විශාල ගමනක් යන්න පුළුවන්. ජනතාවක් විදිහට ඔබත් රටේ දේශපාලඥයන් විදිහට අපත් මේ වගකීම් තේරුම් ගෙන කටයුතු කළ යුතුයි. ජනමාධ්‍යට වුණත් මේ කාරණයේදී විශාල වගකීම් ප්‍රමාණයක් තිබෙනවා. ජනතාව තුළ උද්යෝගයක් ඇති කිරීමටත් මේ සඳහා යොමු කිරීමටත් විශාල වගකීමක් තිබෙනවා.අද ඇතැමුන් තීන්දු තීරණ ගන්නේ කොළඹ සීතල කාමරවල ඉඳගෙන. උදාහරණයක් විදිහට ගනිමු හොරණ ගල් කොරියක්. මේ ගල් කොරියට බලපත්‍රය ලබා දෙන නිලධාරියාට මේ ස්ථානය ගැන මෙහි ක්‍රියාකාරිත්වය ගැන අවබෝධයක් නැහැ. ඔහු කොළඹ සීතල කාමරයක ඉඳන් තීන්දු තීරණ ගන්නේ. නිලධාරිවාදය දරුණු විදිහට ඇතිවෙලා තිබෙන්නේ මේ තත්ත්වය නිසයි. මේ ගැන අප කල්පනා කළ යුතුයි.මෙහිදී නිලධාරියාට පමණද වගකීම් සියල්ල පැවරෙන්නේ දේශපාලනඥයාට මෙතැනදී වගකීමක් නැද්ද?අනිවාර්යෙන්ම දේශපාලනඥයන්ට තම වගකීම් අතහැර කටයුතු කරන්න බැහැ. දේශපාලනඥයා කියන්නේ උතුම් කෙනෙක්වත් ඉහළින් සිටිය යුතු කෙනෙක්වත් නෙවෙයි, ජනතාව අතරින් පැමිණි ජනතාවගේ නියෝජිතයෙක් විදිහටයි. දේශපාලනඥයා ජනතාව අතර සිටිමින් ඔවුන් වෙනුවෙන් තීන්දු තීරණ ගැනීමටයි ඉඩ තිබෙන්නේ.රටේ නීතිය ක්‍රියාත්මක වීමත් එහි ක්‍රියාත්මක භාවය පිළිබඳවත් විශාල චෝදනා එල්ල කරනවා. මේ ගැන ඔබේ දැක්ම පැහැදිලි කළ හැකිද?මේ චෝදනා එල්ල කිරීම් ගැන අපට ඇති වෙන්නේ කනගාටුවක්. විපක්‍ෂයට මේ විදිහේ චෝදනා එල්ල කරන්න සදාචාරවත් අයිතියක් ඇතැයි අපට නම් පෙනෙන්නේ නැහැ. මානම් පිළිගත් සත්‍ය තමයි නීතිය කාටත් සමාන විය යුතුයි කියන කරුණ. එහෙම නැතිව ලොකු මිනිහට එක නීතියකුත් පොඩි මිනිහට තවත් නීතියකුත් ක්‍රියාත්මක වීම සුදුසු නැහැ. නීතිය කියන්නේ සියල්ලටම සමාන දෙයක් විදිහටයි හඳුන්වන්න පුළුවන්.2013 දී මෙරට දේශපාලන ගමන් මඟ ආර්ථික ගමන් මඟ ගැන ඔබට ඇත්තේ මොන විදිහේ අදහසක්ද?මෙරට දැන් අලුත් ගමනක් අලුත් මාර්ගයක් වෙත ප්‍රවිශ්ඨ වෙලා තිබෙනවා. දැන් ඒ ගමන සාර්ථකව පෙරට ගෙනයාමට පුළුවන් ශක්තිය හා බලය අවශ්‍යයි. ජනතාවගේ සහයෝගය මේ ආණ්ඩුව වෙත ලැබී තිබෙනවා. පසුගිය මැතිවරණ ප්‍රතිඵල අනුව ගත්තත් එය පැහැදිළි කර ගැනීමටත් පුළුවන්.ආර්ථික තත්ත්වය ගත්තත් අද වනවිට රටේ ආර්ථිකය ශක්තිමත් ඉලක්ක වෙත ගමන්කර තිබෙනවා. ඉලක්ක සංඛ්‍යා ලේඛන අනුව නොවෙයි මා කතා කරන්නේ. ඒ අත්දැකීම් හා ඇසට දකින දේ අනුව තමයි මා තර්ක ගොඩනගන්නේ . අද වෙද්දි මෙරටේ යම් ආර්ථික හා සමාජ දියුණුවක් දක්නට තිබෙනවා. එහිදී අපට දක්නට ඇත්තේ රටේ දියුණුවක් හා ඉදිරි ගමනක් ඇතිව බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>03</day>
    </date>
    <link>http://www.dinamina.lk/2013/01/03/_art.asp?fn=f1301032</link>
    <topic>ලේක්හවුස් ආයතනයේ ලාභයේ රහසසේවකයන්ගේ කැපවීම හා ධෛර්යයයි</topic>
    <author>මානෙල් පුෂ්ප කුමාරි</author>
    <content>ලේක්හවුස් ආයතනයේ සේවකයන්ගේ කැපවීම සහ ධෛර්යය හේතුවෙන් ආයතනයට විශාල ලාභයක් හිමි කර ගැනීමට හැකි වූ බව ආයතනයේ සභාපති සහ කළමනාකාර අධ්‍යක්‍ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රකාශ කළේ ය.සභාපතිවරයා මේ බව ප්‍රකාශ කළේ, පසුගිය වසරේ ආයතනය ලබාගත් ජයග්‍රහණ, මුහුණ දුන් අභියෝග සහ 2013 වසරේ ගමන් මග පිළිබඳ සමස්ත කාර්ය මණ්ඩලයට කරුණු පැහැදිලි කරදීමේ පැවැති උත්සවයේ දී ය.මෙහිදී වැඩි දුරටත් අදහස් දැක්වූ බන්දුල පද්මකුමාර මහතා කියා සිටියේ පසුගිය වසරේ ලේක්හවුස් ආයතනයේ ආදායම රුපියල් මිලියන 3661ක් වූ බවයි. එය ලබන වසරේ රුපියල් මිලියන හාර දහසක ඉලක්කයක් කරා ගෙන ඒමට ක්‍රියා කරන බව ද කීය.2013 වසරේ ලේක්හවුස් ආයතනයේ සේවකයින්ගේ වේතනයට රුපියල් දහසක දීමනාවක් එක් කිරීමටත්, වාර්ෂික විනෝද චාරිකාව සඳහා ආයතනයේ සේවකයෙකුට රුපියල් අටසිය පනහක දීමනාවක් ලබා දීමටත් කටයුතු කරන බවද කීවේය.පසුගිය වසරේ දී ආයතනයේ සේවක පිරිසෙන් විශාල සහයෝගයක් ලැබුණු අතර ඇතැම් පිරිස් සමඟ වැඩ කිරීමේ දී මහත් ආඩම්බරයක් ලැබුණු බවත් මෙහි දී සභාපතිවරයා සඳහන් කළේ ය. එහිදී තවදුරටත් අදහස් දක්වමින් සභාපතිවරයා මෙසේ ද කීය.පාසල් පෙළ පොත් මුද්‍රණය සඳහා වූ ටෙන්ඩරය ලබා ගැනීමට අපට විශාල වෙහෙසක් දැරීමට සිදු වුණා. මේ සඳහා ලක්‍ෂ්මන් යාපා අබේවර්ධන ඇමැතිතුමා විසින් කැබිනට් පේපර් එකක් දැමුවත් එය ප්‍රතික්ෂේප වුණා.නමුත් අප ආයතනයේ වෙළෙඳ මුද්‍රණ අංශයේ නියෝජ්‍ය සාමාන්‍යාධිකාරී කමල් විජේසූරිය මහතා මෙම ටෙන්ඩරය කෙසේ හෝ ලබා ගැනීමට කටයුතු කළා. ඉතා උසස් ප්‍රමිතියෙන් යුක්ත පාසල් පෙළ පොත් මිලියන 8ක් මුද්‍රණය කර දීමට අප ආයතනයට හැකියාව ලැබුණා. මේ මඟින් රුපියල් මිලියන තුන්සිය දහ තුනක ආදායමක් ලබා ගන්න ආයතනයට හැකි වුණා.අප ආයතනයේ වෙළඳ මුද්‍රණ අංශය දැවැන්ත ව්‍යාපෘතියක් බවට පත්කළ යුතුයි. රුපියල් මිලියන හැට නවයක වියදමින් වෙළඳ මුද්‍රණ යන්ත්‍රයක් අප ආයතනය ලබා ගත්තා. එම යන්ත්‍රය අප ආයතනයට විශාල ශක්තියක් වුණා. ලබන මාර්තු මාසය වන විට තවත් මැෂිමක් ලබා ගැනීමට නියමිත යි.මගේ දර්ශනය ජාතික පුවත්පත් රැක ගැනීම සඳහා කුඩා පුවත් පත් රාශියක් බිහි කිරීමයි. අපි ආරම්භ කළ සෑම කුඩා පුවත් පතක්ම ලාභ ලබන පුවත්පතක් බවට පත් කර තිබෙනවා. මේ සඳහා අපි රජයේ කිසිම මුදලක් ලබා ගන්නේ නැහැ.මෙවැනි කුඩා පුවත් පතක් දීර්ඝ කාලයක් පාඩු ලබනවා නම් ඒක වසා දැමීමට මා පසුබට වන්නේ නැහැ. මේ අතර ප්‍රකාශන රැල්ලේ අලුත්ම ව්‍යාපාරික සඟරාව අපි නොබෝ දිනකින් එළි දක්වනවා. ඒ සඳහා මේ වන විටත් රුපියල් මිලියන තුනක දැන්වීම් ලැබී තිබෙනවා.“දිනමිණ” පුවත්පත සමඟ අතිරේක පුවත් පත් ලබාදීම අපි ආරම්භ කළා. මෙය සිදු කරනු ලබන්නේ සමන්ත කරුණාසේකර මහතාගේ ප්‍රධානත්වයෙන්. ඒ මහතා පසුගිය වසර තුළ අමාත්‍යාංශ දහසයක් සමඟ ගනුදෙනු කර මිලියන විසිතුනයි දශම අටක ආදායමක් අප ආයතනයට ලබා දී තිබෙනවා.අපි අපේ පුවත්පත් අලෙවි නියෝජිතයන්ට ඇඩ්ප්‍රෝ මෘදුකාංගය ලබා දී තිබෙනවා. ඒ හරහා දැන්වීම් ලබා ගත හැකි වී ඇති අතර, අපේ දැන්වීම් ආදායම මිලියන දෙදහස් දෙසිය හතළිස් තුනක්. කොමර්ෂල් මුද්‍රණ ආදායම මිලියන හත්සිය එකක්.අප ආයතනය සතුව ඇති හර්බර් ලයිනර් යන්ත්‍රය දීර්ඝ කාලයකින් අලුත්වැඩියා කර නැහැ. මේ යන්ත්‍රය අලුත්වැඩියා කිරීම ආරම්භ කර තිබේ.ලේක්හවුස් ආයතනයේ ගිලිහෙමින් තිබූ යසස කීර්තිය නැවත ආයතනයට ලබාදීමටත් ලංකාවේ බ්ලූ චිප් කොම්පැණි විස්ස අතරට අප ආයතනය පත් කරන බවත් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා සඳහන් කළේය. මේ අවස්ථාවේ දී ආයතනයට දැවැන්ත මෙහෙවරක් ඉටු කළ ප්‍රවීණයන් තිදෙනෙකුට සම්මාන පිරිනැමීම ද සභාපතිවරයා අතින් සිදු විය.ලේක්හවුස් කර්‍තෘ මණ්ඩල අධ්‍යක්‍ෂ සීලරත්න සෙනරත් මහතා ඇතුළු අධ්‍යක්‍ෂ මණ්ඩලය සහ සේවක පිරිස මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n1301042</link>
    <topic>අර්ථ නිරූපණය ගැන කවුරුන් කුමක් කීවද</topic>
    <author>සිතාරා සේනානි සහ නුවන් කොඩිකාර</author>
    <content>අගවිනිසුරුවරියට එරෙහි දෝෂාභියෝග ක්‍රියාවලිය සම්බන්ධයෙන් ශ්‍රේෂ්ඨාධිකරණය ලබා දී ඇති අර්ථ නිරූපණය ගැන කවුරුන් කුමක් පැවසුවද ඒ පිළිබඳ තීන්දුවක් ලබා දීමේ සම්පූර්ණ බලය, අයිතිය හා හැකියාව ඇත්තේ කතානායකවරයාට පමණක් බව රජයේ මාධ්‍ය ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි. කතානායකවරයා යනු පාර්ලිමේන්තු ක්‍රියාදාමය ඇතුළත විනිසුරුවරයකු බව පෙන්වා දුන් ඇමැතිවරයා, දෝෂාභියෝග ක්‍රියාවලිය සම්බන්ධයෙන් ශ්‍රේෂ්ඨාධිකරණය ඊයේ (3) ලබා දුන් අර්ථ නිරූපණය පිළිබඳ කතානායකවරයාගේ තීන්දුව පාර්ලිමේන්තුව රැස්වන ලබන 8වැනිදා ප්‍රකාශයට පත් කරනු ඇති බවත් පැවැසීය.මෙකී අර්ථ නිරූපණය සම්බන්ධයෙන් කිසිදු අදහසක් ප්‍රකාශ කිරීමට මේ මොහොතේ තමන්ට නොහැකි බව කී ඇමැතිවරයා, කථානායකවරයා ඒ සම්බන්ධයෙන් සිය ස්ථාවරය ඇතුළත් තීන්දුව ප්‍රකාශ කිරීමෙන් පසු ඒ සම්බන්ධ කරුණු කාරණා සාකච්ඡා කළ හැකි බවත් කීවේය.ඇමැති කෙහෙලිය රඹුක්වැල්ල මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා ප්‍රවෘත්ති හා ජනමාධ්‍ය අමාත්‍යාංශයේ ඊයේ (3) පැවැති මාධ්‍ය හමුවේදී මේ සම්බන්ධයෙන් මාධ්‍යවේදියකු මතු කරන ලද ප්‍රශ්නයකට පිළිතුරු දෙමිනි.ශ්‍රේෂ්ඨාධිකරණය ලබා දුන් අර්ථ නිරූපණ පාර්ලිමේන්තුව පිළිගත් අවස්ථා මෙන්ම ප්‍රතික්ෂේප කළ අවස්ථා ද තිබෙන බව පෙන්වා දුන් ඇමැතිවරයා අගවිනිසුරුවරියට එරෙහි දෝෂාභියෝගය ක්‍රියාවලිය තවමත් අවසන්ව නැති කාරණයක් වීම මෙහිලා විශේෂිත බවත් ‍සඳහන් කළේය.වත්මන් කතානායකවරයා මෙන්ම හිටපු කතානායක අනුර බණ්ඩාරනායක මහතාද පාර්ලිමේන්තුවට බලපාන කරුණු සම්බන්ධයෙන් ශ්‍රේෂ්ඨාධිකරණය ලබා දුන් තීන්දු පිළිබඳ පැහැදිලි අර්ථ නිරූපණ ලබා දී ඇති බවත් හෙතෙම මෙහි දී සිහිපත් කළේය.ගාල්ල දිස්ත්‍රික් පාර්ලිමේන්තු මන්ත්‍රී මනුෂ නානායක්කාර, රජයේ ප්‍රවෘත්ති අධ්‍යක්ෂ වසන්තප්‍රිය රාමනායක, අතිරේක ප්‍රවෘත්ති අධ්‍යක්ෂ චන්ද්‍රපාල ලියනගේ මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n1301043</link>
    <topic>ලක්ෂ 10ක අල්ලසක් ගත් රේගු නිවාරණ අධ්‍යක්ෂ දැලේ</topic>
    <author>පණ්ඩුක සමරසේකර</author>
    <content>රථවාහන අමතර කොටස් ආනයනකරුවකුගෙන් ලක්ෂ 10ක අල්ලසක් ලබා ගත් රේගු නිවාරණ අධ්‍යක්ෂවරයකු එම මො‍හොතේම අත්අඩංගුවට ගැනීමට අල්ලස් කොමිසමේ නිලධාරීන් ඊයේ (03) සමත් වූ බව අල්ලස් කොමසාරිස් ජයන්ත වික්‍රමරත්න මහතා දිනමිණට පැවසීය.වාහන අමතර කොටස් ගෙන්වන ආනයනකරුවකුගෙන් ආනයනය කළ අමතර කොටස්, රේගුවෙන් නිදහස් කිරීම සඳහා රුපියල් ලක්ෂ 50ක අල්ලසක් මේ රේගු අධ්‍යක්ෂවරයා ඉල්ලා ඇති අතර එම මුදල ලක්ෂ 20 දක්වා අඩු කිරීමෙන් පසු එම අල්ලස් මුදලින් ලක්ෂ 10ක් ලබා ගනිද්දීම අල්ලස් නිලධාරීන් රේගු අධ්‍යක්ෂවරයා අත්අඩංගුවට ගෙන ඇත.සිද්ධිය සම්බන්ධයෙන් අල්ලස් කොමිසමට ලද පැමිණිල්ලකට අනුව අදාළ රේගු අධ්‍යක්ෂවරයා අත්අඩංගුවට ගත් බව වික්‍රමරත්න මහතා කීය. මෙසේ අත්අ­ඩං­ගුට පත් වූයේ රේගු නිවා­රණ අධ්‍යක්ෂ කේ. රංජන් නමැ­ත්තෙකු බවද අල්ලස් කොම­සා­රි­ස්ව­රයා පැව­සීය. අල්ලස් පැමි­ණිලි සම්බ­න්ධ­යෙන් රේගු නිවා­රණ අධ්‍යක්ෂ වර­යකු අත්අ­ඩං­ගු­වට පත් මුල්ම අව­ස්ථාව මෙය බවද වික්‍ර­ම­රත්න මහතා වැඩි­දු­ර­ටත් පැව­සීය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n1301044</link>
    <topic>ප්‍රතිකාර ගාස්තු ගැන විස්තර ‍රෝගියාට දෙන්න</topic>
    <author>විජයානි එදිරිසිංහ</author>
    <content>පෞද්ගලික රෝහල්වලින් ප්‍රතිකාර ලබා ගැනීමෙන් පසු රෝගියාට නිකුත් කරන බිල් පතේ ගාස්තු පිළිබඳ සවිස්තර වාර්තාවක් ඇතුළත් කළ යුතු බවට පාරිභෝගික අධිකාරිය එම රෝහල්වලට දැනුම් දීමට යයි.ඇතැම් පෞද්ගලික රෝහල්වලින් නිකුත් කරන බිල්පත්වල ගාස්තුව රෝගියාට දරා ගැනීමට නොහැකි තරම්ය.ඇතැම් රෝහල් ඒ සඳහා අසාධාරණ ලෙස විවිධ ගාස්තු ඇතුළත් කර ඇතැයි පැමිණිලි විශාල ප්‍රමාණයක් පාරිභෝගික අධිකාරිය වෙත ලැබී තිබේ.එම පැමිණිලිවල සඳහන් පරිදි රෝහල් ගාස්තු හරහා එම රෝහල් අහිංසක රෝගීන් ගසා කෑමට ලක් කරන බවද කියති. සාමාන්‍ය රෝගියකු පෞද්ගලික රෝහලකට ඇතුළත් කර දින දෙක තුනක් ගතවන විට රෝහල් බිල විසි තිස්දහස ඉක්මවා යයි. එහෙත් මේ කිසිදු බිලක එම ගාස්තුව එකතු වූ ආකාරය සඳහන් නොවේ.මේ නිසා එම බිල එකතු වූ ආකාරය කෙසේද ? රෝගියාට ලබාදී ඇති ප්‍රතිකා මොනවාද? ඒවායේ මිල ගණන් අනිවාර්යයෙන්ම සඳහන් විය යුතු යැයි පාරිභෝගික අධිකාරිය කියයි.එසේම රෝගී පරීක්ෂාවට යන වියදම් පිළිබඳව රෝගියා හෝ ‍ඔහුගේ භාරකරු අනිවාර්යයෙන්ම දැනුවත් කළ යුතු ද වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n1301045</link>
    <topic>දකුණු කොරියා රැකියා දස දහසක් මේ වසරේ දී</topic>
    <author>මහින්ද අලුත්ගෙදර</author>
    <content>ශ්‍රී ලාංකික ශ්‍රමිකයන් 10,000ක් සඳහා මේ වසරේ දී (2013) රැකියා අවස්ථා ලබා දීමට සූදානම් බව දකුණු කොරියානු රජය අවධාරණය කරයි.පසුගිය 2012 වසරේ දී ශ්‍රී ලාංකික ශ්‍රමිකයන් 5,000කට ආසන්න සංඛ්‍යාවක් වෙනුවෙන් තම රටේ රැකියා අවස්ථා ලබා දී තිබෙන අතර එය මේ වසරේ දී 10,000 දක්වා ඉහළ නැංවීමට පියවර ගන්නා බව ශ්‍රී ලංකාවේ දකුණු කොරියානු තානාපති ජොන්ග් මූන් චෝයි මහතා ප්‍රකාශ කරයි.දකුණු කොරියානු භාෂා ප්‍රවීනතා විභාගයෙන් සමත්වන්නන් වෙනුවෙන් මෙහි දී රැකියා අවස්ථා ලබාදෙන බව පවසන තානාපතිවරයා එම විභාගය දකුණු කොරියානු මානව සම්පත් සංවර්ධන සේවා ආයතනය සහ ශ්‍රී ලංකා විදේශ සේවා නියුක්ති කාර්යාංශය ඒකාබද්ධව පවත්වන බවද කියාසිටී.මේ අතර ඒ මහතා පෙන්වා දෙන්නේ කොරියානු භාෂාව ඉගැන්වීමේ කටයුතු ශ්‍රී ලංකාවේ දී ඉතා හොඳින් ක්‍රියාත්මක වන බවත් කොරියානු භාෂා ප්‍රවීනතා විභාගය ශ්‍රීලංකාවේ දී විනිවිදබවින් යුතුව පැවැත්වෙන බවත්ය. මේ වනවිට ශ්‍රී ලාංකිකයෝ 25,000ක් පමණ දකුණු කොරියාවේ සේවය කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n1301046</link>
    <topic>තේරීම් කාරක සභාවේ 7ක් අභියාචනාධිකරණයට නොඑති</topic>
    <author/>
    <content>දෝෂාභියෝග චෝදනා තුනකට වරදකරු බවට තීරණය කරමින් පාර්ලිමේන්තු තේරීම් කාරක සභාව නිකුත් කළ වාර්තාව අභියෝගයට ලක් කරමින් අගවිනිසුරුවරිය ගොනු කළ පෙත්සම සලකා බැලූ අවස්ථාවේ දී පාර්ලිමේන්තු තේරීම් කාරක සභාවෙහි සාමාජිකයන් සත්දෙනකු සහ කථානායකවරයා පාර්ලිමේන්තු මහ ලේකම්වරයා අභියාචනාධිකරණය හමුවෙහි ඊයේ (3) පෙනී සිටියේ නැත.අභියාචනාධිකරණය මීට පෙර නිකුත් කළ නොතිසි පිළිගනිමින් තේරීම් කාරක සභාවේ ජනතා විමුක්ති පෙරමුණෙහි සාමාජික විජිත හේරත් මහතා සහ දෙමළ ජාතික සංධානයෙහි ආර්. සම්පන්දන් මහතා වෙනුවෙන් නීතිඥ ජේ. සී. වැලිඅමුණ සහ එම්. ඒ. සුමන්තිරන් යන මහත්වරු අධිකරණය හමුවෙහි පෙනී සිටියහ. ඔවුන් කිසිදු ලියවිල්ලක් ගොනු නොකරන බවද, අධිකරණයට සහාය දැක්වීම සඳහා පෙනී සිටින බවද නීතිඥවරු අධිකරණයට දන්වා සිටියහ.අභියාචනාධිකරණ සභාපති විනිසුරු ශ්‍රී ස්කන්ධරාජා, ඒ.ඩබ්ලිව්.එම්. සලාම්, අනිල් ගුණරත්න, යන අභියාචනාධිකරණය හමුවෙහි මේ පෙත්සම කැඳවිණි. දෝෂාභියෝග ක්‍රියාවලිය අභියෝගයට ලක් කළ පෙත්සම් සලකා බැලූ අවස්ථාවේ දී අර්ථ නිරූපණයක් ඉල්ලා අභියාචනාධිකරණය යොමු කළ ප්‍රශ්නවලට පිළිතුරු අර්ථ නිරූපණය ශ්‍රේෂ්ඨාධිකරණය අභියාචනාධිකරණය එවා තිබිණි. එය ශ්‍රේෂ්ඨාධිකරණයෙහි අර්ථ නිරූපණයක් පමණක් වන බැවින් දෝෂාභියෝග ක්‍රියාවලිය දිගටම සිදු කර ගෙන යාමේ හැකියාව ඇති බැවින් පෙත්සම්කාරියගේ මේපෙත්සම කඩිනමින් විභාගයට ගන්නා ලෙස අගවිනිසුරුවරිය ‍වෙනුවෙන් අධිකරණයෙහි පෙනී සිටි ජනාධිපති නීතිඥ රොමේෂ්ද සිල්වා මහතා අධිකරණයෙන් ඉල්ලා සිටියේය.එහෙත් පෙත්සම සලකා බැලීමේ දී නීතිපතිවරයාගේ සහායද ලබා ගැනීම වැදගත් බවතීරණය කළ අභියාචනාධිකරණය මේ ජනවාරි මස 07 වැනි සඳුදා අධිකරණයෙහි පෙනී සිටින ලෙස දන්වමින් නීතිපතිවරයාට නොතිසි නිකුත් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n1301047</link>
    <topic>විදෙස් සංචාරකයෝ ලක්ෂ 12½ක් ගෙන්වීමේ වැඩපිළිවෙළක්</topic>
    <author>නුවන් කොඩිකාර</author>
    <content>මේ වසරේ දී විදෙස් සංචාරකයන් දොළොස් ලක්ෂ පනස්දහසක් ( 12,50000) ගෙන්වා ගැනීම රජයේ ඉලක්කය වී ඇතැයි ශ්‍රී ලංකා සංචාරක ප්‍රවර්ධන කාර්යාංශය පවසයි.පසුගිය වසරේ දී (2012) මෙරටට පැමිණි සංචාරකයන් සංඛ්‍යාව දස ලක්ෂය ඉක්ම වු බවද කාර්යාංශය කියයි.මේ ඉලක්කය සපුරා ගැනීමට ජාත්‍යන්තර ප්‍රවර්ධන වැඩසටහන් රැසක් ක්‍රියාත්මක කිරීමට නියමිත බවත්, ඒ යටතේ ලොව ප්‍රසිද්ධ පුවත්පත්,සඟරා සහ විද්‍යුත් මාධ්‍ය ආයතනයන්හි මාධ්‍යවේදීන් ගෙන්වා මේ සම්බන්ධයෙන් පුළුල් ප්‍රචාරයක් ලබා දීමට ද සැලසුම් කර ඇති බවද එම කාර්යාංශය පැවසීය.මේ අතර ලන්ඩන්, බර්ලින්,මොස්කව් හා චීනයේ පැවැත්වීමට නියමිත ‘ලෝක සංචාරක වෙළෙඳ ප්‍රදර්ශනය’නියෝජනය කිරීමට ද ශ්‍රී ලංකා සංචාරක ප්‍රවර්ධන කාර්යාංශය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n1301048</link>
    <topic>ශ්‍රීලනිපයේ සංවිධායකයකුටසාමාජිකයන් 7,500ක්බඳවා ගැනීමේ ඉලක්කයක්</topic>
    <author>ධනුෂ්ක ‍ගොඩකුඹුර සහ චමීර ඇල්ලදෙණිය</author>
    <content>ශ්‍රී ලංකා නිදහස් පක්ෂයේ ප්‍රතිසංවිධාන වැඩපිළිවෙළ යටතේ ආසන සංවිධායකවරුන්ට එක් ආසනයකින් සාමාජිකයන් 7500ක් බඳවා ගැනීමේ ඉලක්කයක් ලබා දීමට තීරණය කර තිබේ.පක්ෂය ලබාදෙන ඉලක්ක සපුරමින් වැඩිම සාමාජික පිරිසක් බඳවා ගන්නා ආසන සංවිධායකවරුන් දසදෙනකුට ජනාධිපති මහින්ද රාජපක්ෂ මහතාගේ අතින් සම්මාන පිරිනැමීමටත් තීරණය කර ඇති බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පැවසීය.ආසන සංවිධායකවරුන්ට මෙතෙක් ලබා දුන් ඉලක්කය සාමාජිකයක් 5000ක් බඳවා ගැනීම වුවත් මෙවර එය 7500 තෙක් ඉහළ දමා ඇති බවත් ඇමැතිවරයා කීවේය.ශ්‍රී ලංකා නිදහස් පක්ෂයේ ප්‍රතිසංවිධාන වැඩපිළිවෙළ මේ මස 10 වැනි දින ඇරැඹීමට නියමිත අතර එම කටයුතුවල දී දුර්වලතා දක්වන ආසන සංවිධායකවරුන් ඉවත් කිරීමටත් තීරණය කර ඇති බව ඇමැතිවරයා ප්‍රකාශ කළේය.පසුගිය ජනාධිපතිවරණය, මහමැතිවරණය ඇතුළුව 2010, 2011 වර්ෂවල පැවැති මැතිවරණවල දී දුර්වලතා පෙන් වු ආසන සංවිධායකවරුන් ඉවත් කිරීමටත් පක්ෂය සූදානමින් සිටින බව ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n1301049</link>
    <topic>පාසල් බෙදා වෙන්කිරීමේ ක්‍රමයට තිත!</topic>
    <author>ඉන්දික පොල්කොටුව සහ මහනුවර දිසා සමූහ හා හාරිස්පත්තුව සමූහ</author>
    <content>ජාති, ආගම්, ස්ත්‍රී පුරුෂ ලෙස පාසල් බෙදා වෙන් කිරීමේ ක්‍රමය මින් ඉදිරියට නවතා දමන බව අධ්‍යාපන ඇමැති බන්දුල ගුණවර්ධන මහතා පැවසීය.මේ වන විට මෙරට පාසල්වලින් 3% ක් බාලක හා බාලිකා ලෙස බෙදා වෙන් කැර ඇතැයිද ඉතිරි 97% ක් වන පාසල් මිශ්‍ර පාසල් යැයිද අමාත්‍යවරයා කීය. ද්විතීයික පාසල් දහසක් ප්‍රතිනිර්මාණය කිරීමේ මහින්ද චින්තන වැඩපිළිවෙළ යටතේ මේ වසරේ ප්‍රතිනිර්මාණය කළ ප්‍රථම පාසල වන නුගවෙල මධ්‍ය මහා විද්‍යාලය ප්‍රතිනිර්මාණය කිරීමේ උත්සවයේදී ඇමැතිවරයා මේ බැව් පැවසීය.මේ යටතේ නුගවෙල බාලිකා විද්‍යාලය හා නුගවෙල පිරිමි මහා විද්‍යාලය නුගවෙල මධ්‍යමහා විද්‍යාලය ඒකාබද්ධ කිරීම සිදු විය. මේ වන විට මෙරට පාසල් 9731 අතුරින් පාසල් 339ක් බාලක බාලිකා ලෙසින් බෙදා වෙන් කැර ඇතැයිද ඒ හැර මෙරට අනෙක් සියලු පාසල්වන පාසල් 9392 ක් මිශ්‍ර පාසල් යැයිද ඒ මහතා කීය.මේ ‍ර‍ටේ විශ්වවිද්‍යාල දහම් පාසල් කාර්මික විද්‍යාල ඇතුළු අනෙකුත් අධ්‍යාපන ආයතන කිසිවක් බාලක බාලිකා අයුරින් බෙදා වෙන් කැර නොමැති බවත් ඒ නිසා රටේ සමස්ත පාසල් ක්ෂේත්‍රයද ක්‍රියාත්මක විය යුත්තේ මිශ්‍ර පාසල් ලෙසින් බවත් ඇමැතිවරයා පැවසීය.මෙහිදී වැඩිදුරටත් කතා කළ බන්දුල ගුණවර්ධන මහතා මෙසේද කීය. ද්විතීයික පාසල් දහක් ප්‍රතිනිර්මාණය වීම මෙරට අධ්‍යාපන ක්ෂේත්‍රයට ඓතිහාසික සිදුවීමක් මෙන් මේවසරෙහි පළමු වැඩසටහන නුගවෙල මැද මහා විදුහලින් ඇරඹීම හාරිස්පත්තුව පුරවරයට තවත් ඓතිහාසික සිදුවීමකි.එදා බෞද්ධ පුනරුදයත් සමඟ ඇරැඹි මහනුවර ධර්මරාජ විදුහල අද පළමු වසරේ සිට 13 වසර දක්වා වැඩිම සිසු පිරිසක් සිටින මෙරට එකම ජාතික පාසලයි. එවැනි පාසලක ඇති අංග සම්පූර්ණ පහසුකම් සෑම පළාතකටම ලබාදීම රජයේ අරමුණ සහ වැඩපිළිවෙළයි.කන්නන්ගර මහතාගේ මධ්‍ය මහා විද්‍යාල සංකල්පය යටතේ බිහි වූ මෙරට ඉතාම ජනප්‍රිය මධ්‍ය මහා විද්‍යාලයක් වන නුගවෙල මධ්‍ය මහා විද්‍යාල‍ය මේ ද්විතීයික පාසල් දහසේ වැඩපිළිවෙළ යටතේ ඉදිරියේ දී කෝටි හයහමාරක වියදමකින් සංවර්ධනය කරනවා.මේ යටතේ මහින්දෝදය තාක්ෂණ විද්‍යාගාරයක්, භාෂාගාරයක්, ගණිතාගාරයක්, හරිතාගාරයක් හා නැණස අධ්‍යාපන ‍මධ්‍යස්ථානයක් ඇරඹෙනවා. එමෙන්ම ගෘහ විද්‍යාගාරයක් නවීන පුස්තකාලයක් ඇතුළුසියලු පහසුකම් මේ විදුහලේ සම්පූර්ණ කිරීමට සැලසුම් කර තිබේ. පාසල් දහසක් ද්විතීයික පාසල් ලෙස සියලු පහසුකම් සමගින් ප්‍රතිනිර්මාණය වීම දැයේ දරුවනට ලැබුණු අගනා ත්‍යාගයකි.ඉදිරියේදී නුගවෙල මධ්‍ය මහා විද්‍යාලයට මධ්‍යම පළාත තුළ ඉහළම ඉල්ලුමක් ඇති වෙයි. දිවංගත ඊ.ඒ. නුගවෙල මහතා මේ විදුහල එදා ඇරැඹීම වෙනුවෙන් කළ කාර්යභාරය කිසිදා කිසිවකුට අමතක කළ නොහැකිය. මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් මහ ඇමැති සරත් ඒකනායක, මහනුවර දිස්ත්‍රික් පාර්ලිමේන්තු මන්ත්‍රී එරික් ප්‍රසන්න වීරවර්ධන, අධ්‍යාපන අමාත්‍යාංශයේ අතිරේක ලේකම් හේමන්ත ප්‍රේමතිලක, නුගවෙල මධ්‍ය මහා විද්‍යාලීය විදුහල්පති ඩබ්ලිව්. කේ. රාජපක්ෂ යන මහත්වරු ඇතුළු පිරික් මේ අවස්ථාවට එක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n13010410</link>
    <topic>හොර දුම් සහතික අල්ලන්න රට පුරා මෙහෙයුම්</topic>
    <author>නිමල් රාජපක්ෂ</author>
    <content>හොරට දුම්සහතික ලබාගත් අය කොටුකර ගැනීමට ජංගම වායු විමෝචන වැඩ සටහන් රට පුරා ක්‍රියාත්මක කිරීමට මෝටර් රථ ප්‍රවාහන දෙපාර්ත්තමේන්තුව තීරණය කර ඇත‍.එම වැඩසටහන සඳහා අවශ්‍ය යන්ත්‍ර සුත්‍ර හතළිස් පහක් රුපියල් මිලියන පනහක වියදමකින් මිල දී ගෙන ඇතැයි මෝටර්රථ ප්‍රවාහන දෙපාර්තුමේන්තු ව්‍යාපෘති අධ්‍යක්ෂ ඒ .ඩබ්ලිව් දිසානායක මහතා පවසයි. මෙසේ මිල දී ගත් යන්ත්‍රසුත්‍ර ලබන සතියේ දිස්ත්‍රික් කාර්යාලවලට බෙදා දී ජංගම වායු විමෝචන වැඩසටහන ක්‍රියාවට නංවනු ඇත. මෝටර්රථ දෙපාර්තුමේන්තුව ,පොලිසිය , පරිසර අමාත්‍යාංශය හා පරිසර අධිකාරියේ නිලධාරීන් එක්ව ජංගම වායු විමෝචන වැඩසටහන ක්‍රියාත්මක ‍කෙරේ.වාහන හිමිකරුවන් තම වාහනයේ දුම් සහතිකය හොරට ලබාගෙන ඇත්නම් ජංගම දුම්පරීක්ෂාවේ දී අනිවාර්යයෙන්ම කොටුවන බවද දිසානායක මහතා පවසයි.එසේ හසුවුවහොත් ඔවුන් අනිවාර්යයෙන්ම තම වාහනය නිසියාකාර නඩත්තු කොට තම ආයතනයට පෙන්විය යුතු වෙයි. දුම් සහතිකයක් ලබාගත් පමණින්ම වාහනය හොද ධාවන තත්ත්වයේ නොතිබෙන බැවින් වාහන හිමිකරුවන් වාහනය නිසියාකාර නඩත්තු කලයුතු බවද හේ පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n13010411</link>
    <topic>බෙදුම්වාදි අදහස් සමාජයෙන් මුලිනුපුටා දැමීමට මෙරට තරුණ පරපුර සක්‍රීයව දායක විය යුතුයි</topic>
    <author>අනුර ප්‍රේමලාල්</author>
    <content>නව චින්තන ධාරාවක් ඔස්සේ ශ්‍රී ලාංකික ජාතිය ගොඩනැංවීමේ භාර දුර කාර්ය භාර්ය පැවැරෙන්නේ තරුණ පරපුරට බව පාර්ලිමේන්තු මන්ත්‍රී හා ‘තාරුණ්‍යයට හෙටක්’ සංවිධානයේ සභාපති නාමල් රාජපක්ෂ මහතා පවසයි.ඒ මහතා මේ බව පැවැසුවේ ලක්ෂ්මන් කදිර ගාමර් මධ්‍යස්ථානයේ ඉකුත් දා (02දා) පැවැති ප්‍රතිසංධානය සඳහා තරුණයන්ගේ කාර්ය භාරයේ ජාතික සමුළුව අමතමින්ය.එහිදි වැඩිදුරටත් අදහස් දැක්වූ ඒ මහතා මෙසේ ද පැවසීය.පශ්චාත් යුද සමයේ සිටින අපි ශශ්‍රී ලාංකික තරුණයින් එකමුතු කොට ප්‍රතිසංධාන වැඩපිළිවෙළ ඉහළ මට්ටමකට රැගෙන ඒමට බලාපොරොත්තු වෙනවා.මෙහි අවසාන ඉලක්කය වනුයේ විවිධ ජනකොටස් ලෙස එල්බගෙන තිබෙන විසම මත දුරු කරලා එකම ශ්‍රී ලාංකික ජාතියක් ලෙස ගොඩ නැංවීමයි.පැවැති රුදුරු ත්‍රස්තවාදයෙන් වැඩියෙන්ම පීඩාවට පත්වූයේ කාන්තා, ළමා හා තරුණ යන කොටස් ය. එබැවින් මේ ප්‍රතිසංධාන කාර්ය සාර්ථක කරගැනීම සඳහා ප්‍රධාන භූමිකාව රඟපාන්න වෙලා තිබෙන්නේ ද ඔවුන්ටමයි.එදා ඇතැම් වැඩිහිටියන් රැගෙන ගිය විසම මතවාදි ප්‍රචාරයට ගොදුරු වූ තරුණයින් පසුව හඳුන්වනු ලැබුවේ සටන්කාමින් වශයෙනි. මෙසේ ගොදුරු වූ තරුණයින්ට සාම මාවතට කඩිනමින් පැමිණිම දුෂ්කර කාර්යක් වී තිබේ. යුද්ධයකින් පසු යථා තත්ත්වයට පත්වීමට පුද්ගලයින්ට පරිසරයට යම් දිගු කාලයක් ගත වෙනු ඇත.ප්‍රතිසංවිධාන ක්‍රියාවලියට ශක්තිමත්ව දායකත්වය ලබාදෙන තරුණයන් ඉවසීමෙන් කටයුතු කළ යුතුමයි. වසර තිහක යුද්ධය ගැන යළි සිතා බලන විට එල්.ටී.ටී.ඊ. සංවිධානය සමත් වුණා. දෙමළ ප්‍රජාව අතරේ මතයක් ගොඩනඟන්න සිංහල මිනිසුන් ඔවුන්ව පහත්කොට සලකනවා කියලා. එමෙන්ම ඊට එකම විසඳුම ලෙස ඒ සංවිධානය ජනතාවට හේත්තු ගැන්වූයේ වෙනම රාජ්‍යයක් දිනා ගත යුතු යන්නයි.අපි මේ කරුණු මූලික කරගෙනයි ප්‍රතිසංධාන ක්‍රියාවලිය දෙස බලන්න ඕනේ. අපි අපගෙන්ම විමසා බලමු අනෙක් ජාතියක් පහත් කොට සැලකීමට තරම් අපි අසාර්ථක වෙලා ද කියලා. මේ වැරැදි මත දුරු කිරීමට සිටින හොඳම කණ්ඩායම තරුණ පිරිසයි. ඒ රට බාර ගන්න සිටින්නේ ඔවුන් බැවිනි.සිංහල , දෙමළ හෝ තරුණයින්ට බාධාවක් නොතිබිය යුතුයි. ඔවුනොවුන්ට සහයෝගයෙන් හා සහජීවනයෙන් කටයුතු කරන්න කිසිදු තරුණයකුට හෝ තරුණියකට දැනෙන්නට බැහැ අධ්‍යාපනය හෝ ජීවන වෘත්තියකට යොමුවීමේදී තමන්ට වෙනස්කමක් වෙන බව.සෑම මොහොතකදීම නිදහසේ සිතන්න උත්සහ කරන තරුණයින් කිසිදු මතයක එල්බගෙන නැති බැවින් ඔවුන්ව මේ කාර්යට යොදා ගැනීම පහසුයි. මේ සඳහා යොදාගත හැකි වනුයේ ක්‍රීඩා අංශයයි. එහි රජ කරන්නේ තරුණ අයයි. ඒ තුළ වර්ග කොට හෝ වෙනත් කිසිදු භේදයක් නැහැ. මගෙ පි‍්‍රයතම ක්‍රීඩාව වූ රගර් ක්‍රීඩාවේද එය එසේයි. එහිදි බලනුයේ දක්ෂතාවය පමණී.එබැවින් මා දැඩිව විශ්වාස කරනවා තරුණයින් වෙත මෙය රැගෙන යෑමට හොඳම අංශය ක්‍රීඩාව කියලා.40% ක් වූ මේ රටේ තරුණ ජනතාවට ප්‍රතිසංධාන වැඩපිළිවෙල ඉදිරියට ගෙන යෑම සඳහා විශාල භූමිකාවක් තිබෙනවා.එදා වැපුරුණු බෙදුම්වාදි අදහස් සමාජයෙන් සහමුලින්ම උපුටා දැමීමට වචනයෙන් නොව ක්‍රියාවෙන්ම දායක විය යුතුයි.උතුරේ සිටින අපගේ දෙමළ සහෝදර ජනතාවට දකුණේ් සිටින සිංහල ජනතාව හමුවීමට අවස්ථාවක් උදා වී නැහැ. මගේ උතුරු නැඟෙනහිර සංචාරවලදී අත්දැකපු දෙයක් තමයි එය. බොහෝ දෙනකුට මෙය පුදුමයකි. මෙය තමයි එල්.ටී.ටී.ඊ.සංවිධානය දෙමළ තරුණයින් සිදු කළ ත්‍රස්තවාදය.සිංහල හා දෙමළ තරුණ තරුණයින්ට සන්නිවේදනය කරන්න පොදු මාධ්‍යක් තිබිය යුතුයි. එසේ නැත්නම් සිංහල තරුණයින් දෙමළ භාෂාවත් , දෙමළ තරුණයින් සිංහල භාෂාවත් ඉගෙන ගත යුතුයි.ජනාධිපති මහින්ද රාජපක්ෂ මහතා ඉදිරිපත් කර තිබෙන දර්ශනය අනුව වසර 2021 වන විට අපේ රටේ සිංහල, දෙමළ හා ඉංගී‍්‍රසි යන භාෂා භාවිතා කළ යුතු වෙනවා. මේ සම්බන්ධව ජනාධිපති කාර්ය සාධක බළකායක් පිහිටුවා තිබෙනවා.සිංහල හා දෙමළ තරුණ තරුණයන්ට එකමුතුව කටයුතු කිරීමේ අවස්ථා උදාකර දිය යුතුයි. එය පාසලේදී විය හැකියි. මම අධ්‍යාපනය ලැබූ පාසලේදී ඒ අත්දැකීම මට ලැබුණා.සිංහල, දෙමළ හා මුස්ලිම් වශයෙන් පාසල් නොබෙදා සියලු දෙනාට එක්ව අධ්‍යාපනය ලැබිය හැකි පාසල් නිර්මාය කළ යුතුයි. පාසල තමයි එය ඇති කිරීමට හොඳම ස්ථානය.අපි මේ ජාතින් අතර සබඳතා ගොඩ නැංවීමට ක්‍රියාත්මක කරන වැඩපිළිවෙළවල් තේරුම් නොගන්නා ඇතැම් විදෙස් බලවේග ජාතින් වෙන් ඛ්ලමට තාප්ප ගොඩ නැගීම සිදු කරනවා.ඒ අනුව අපේ රජය මේ වැඩපිළිවෙල සඳහා මාර්ග තුනක් ක්‍රියාත්මක කර තිබේ. ඒවා නම් නැවත ගොඩනැගීම, පුනරුත්ථාපනය හා ප්‍රතිසංධානයයි.මෙහිදී විදේශ කටයුතු පිළිබඳ ඇමති මහචාර්ය ජී.එල්.පීරිස් හා අන්තර් ජාතික ආරක්ෂක විශ්ලේෂක මහචාර්ය රොහාන් ගුණරත්න යන මහත්වරු කෙටි දෙසුම් පැවැත්වූහ.මෙහිදී ලක්ෂ්මන් කදිරගාමර් ජාත්‍යාන්තර අධ්‍යාපන ආයතනය මඟින් ප්‍රකාශයට පත් කරන තෛ‍්‍රයි මාසික සඟරාවේ පිටපත්ද විශේෂ තිළිණද දේශකයින් වෙත පිළිගැන්වීම සිදුවිය.මේ අවස්ථාවට සුගන්දි කදිරගාමර් මැතිනිය, මෙම ආයතනයේ විධායක අධ්‍යක්ෂ අසංක අබේගුණසේකර ඇතුළු මහත්ම මහත්මීන් රැසක් එක් වී සිටි අතර සාකච්ඡා මණ්ඩපයක්ද පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n13010412</link>
    <topic>මහවැලි ඉඩම් සියල්ලටම මේ වසරේදී ඔප්පු දෙනවා</topic>
    <author>ලුණම සමූහ - සනත් ගමගේ</author>
    <content>ජල ගැලීම් පැමිණියත්, සැමදා හම්බන්තොට පවතින ජල හිඟයට පිළියමක් ලෙස ඌවේ උමා ඔය හරස් කර හම්බන්තොටට ජලය ගෙන ඒමට කටයුතු කරන බව වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා හම්බන්තොටදී පැවසීය.ශීඝ්‍රයෙන් දියුණුවන හම්බන්තොට ට වගා කිරීමට මෙන්ම කාර්මිකරණයටද ජලය අවශ්‍ය වෙනවා. ඒ සඳහ ජලය ගෙන ඒමට විවිධ යෝජනා සිදු වුව ද උමා ඔය හරස් කර වැවක් ඉදිකර, වැවේ සිට කිලෝමීටර් 16ක් මහ පොළව යටින්, උමඟක් මාර්ගයෙන් අලිකොට ආර වැවට ජලය ගෙන එනවා. එම ජලය අලිකොට ආර සිට පොළව යට විදුලි බලාගාරයක් තනා විදුලිය නිෂ්පාදනය කරමින් හම්බන්තොට දිස්ත්‍රික්කයට ගෙන ඒමට සැලසුම් සකස්කර දැනට වැඩ කරගෙන යන බවද අමාත්‍යවරයා කීය.ජලය බෙදාහැරීමේදී පංගුපේරු කටයුතු කරන්න මම සූදානම් නැහැ. අතිරික්ත ජලය ජලය නොඑන ප්‍රදේශවලට ලබාදිය යුතුයි. එම ප්‍රදේශවල ජනතාවගේ අවශ්‍යතා ඉටුකිරීම රජයේ යුතුකම වෙනවා.අමාත්‍යවරයා මේ බව සඳහන් කළේ හම්බන්තොට දිස්ත්‍රික්කයේ මහවැලි කලාප හයක ගොවීන්ට ඔප්පු ප්‍රදානය කිරීමේ උත්සවයකදීය.මෙහිදී අදහස් දැක්වූ නිමල් සිරිපාල ද සිල්වා මහතා මෙසේද කීය.උමාඔය ව්‍යාපෘතිය සඳහා සියයට බින්දුවේ පොළියට මුදල් ලබාගත්තේ ඉරාන රජයෙන්. අතිගරු ජනාධිපතිතුමාට දක්වන ලද සහයෝගයක් ලෙසට එය රටටම සෙතක් වූවා.ජනතාව විවිධයි. විශමයි. විශිෂ්ටයි. කිසිවිටක තෘප්තිමත් කරන්න බැහැ. විවිධ අවස්ථාවලදී විවිධ අවශ්‍යතා ඇති වෙනවා. පළපුරුදු දේශපාලනඥයන් වශයෙන් එය ඉතාම හොඳීන් දන්නවා.දැවැන්ත සංවර්ධනය සමඟ ජනතාවගේ පෞද්ගලික ප්‍රශ්න ද විසඳිය යුතුවෙනවා. ඉඩමක ඔප්පුව ලැබිය යුතුයි. එම නිසා ඉඩම් ඔප්පු ලබාදීමට පියවර ගන්නා ලෙසට දන්වා සිටියත් මැනුම් කටයුතු කිරීමට මිනින්දෝරුවන් අඩු බව කීවා. පසුව මම ඉන්දියාවෙන් මිනින්දෝරුවන් ගේන්න හැදුවම එයට විරුද්ධ වුණා. දැන් කොහොම හරි කරගෙන යනවා. 2013 දෙසැම්බර් 31 වනදා වනවිට මහවැලි ව්‍යාපාරය සතු සියලුම ඉඩම්වල ඔප්පු ජනතාවට ලබාදීමට කටයුතු කිරීමට ඉලක්ක ලබාදී තිබෙනවා. එම නිසා ඉඩමක අයිතිය ලබාදීම අපේ රජයේ වගකීමක්, යුතුකමක්. එය අද ඉෂ්ට කිරීම සම්බන්ධව සතුටු වෙනවා.කථානායක චමල් රාජපක්ෂ මහතා - මහා පරිමාණ වාරිමාර්ග යෝජනා ක්‍රම ක්‍රියාත්මක කිරීමේ දී එහි ප්‍රතිලාභය ජනතාවට ඉක්මණින් ලැබෙන්නේ නැහැ. ටික ටික ප්‍රමාද වෙලා පරම්පරා කිහිපයක් ගිය විට තමයි නියම ප්‍රතිඵල ලැබෙන්නේ. අද හම්බන්තොට දිස්ත්‍රික්කයේ එවැනි යෝජනා ක්‍රමවල ප්‍රතිඵලය ලබන අවස්ථාවක්. දියුණු ලෝකයට ඒ වගේ නිෂ්පාදන අලෙවි කරමින් හොඳ ජීවන තත්ත්වයක් ගෙන ඒමට දැන් සිටින අයට අවස්ථාව තිබෙනවා.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා - නව වසරක් ලබන විට පදිංචි වී සිටින තමන්ගේ ඉඩමට අයත් ඔප්පුව ලබාදීමට කටයුතු කිරීම සම්බන්ධව සතුටුවෙනවා. ජනතාවගේ බලාපොරොත්තු අපේක්ෂා මේ රජය මඟින් ක්‍රියාත්මක කිරීමට අවශ්‍ය ශක්තිය රජයට තිබෙනවා.සංවර්ධනය අද ගමට ගෙනඒමට හැකි වී තිබෙන්නේ රටම වෙලාගත් යෝධ සංවර්ධනයන් ක්‍රියාත්මක කෙරෙන නිසයි.ශ්‍රී ලංකා මහවැලි අධිකාරියේ නිලධාරීහු සහ ඔප්පු ලාභීහු මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n13010413</link>
    <topic>දුම්රිය දෙපාර්තමේන්තුවේ දේපළඅයථා පරිහරණයට ඉඩ හැරීමවිගණකාධිපතිවරයාගේ මවිතය</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>දුම්රිය දෙපාර්තමේන්තුවේ ඉඩකඩම්, නිල නිවාස හා ගොඩනැගිලි එක් එක් පුද්ගලයන්ට හා යම් යම් නම්වලින් හඳුන්වාගන්නා නාමික සංවිධානවලට සිත්සේ බුක්ති විඳීමට ඉඩ දී, වගකිවයුත්තන් නිහඬව සිටින්නේ දැයි විගණකාධිපතිවරයා ප්‍රශ්න කරයි.එම දෙපාර්තමේන්තුවේ නිල නිවාස 5518ක් තිබියදී ඒවායේ පදිංචිකරුවන් 913 දෙනෙකුගේ විස්තර පමණක් විගණනයට ඉදිරිපත් කිරීම ගැන ද සෙසු අය ගැන විස්තර, ගිවිසුම් ලිපිගොනු කිසිවක් ඉදිරිපත් නොකිරීම ගැනද ඔහු විමතිය පළ කරයි.2011 වර්ෂය සඳහා විගණකාධිපතිවරයා පාර්ලිමේන්තුවට ඉදිරිපත් කර ඇති වාර්තාවේ මෙසේ ද සඳහන් කරයි.නිවාස 98 ක් වෙනුවෙන් විදුලිය ද, නිල නිවාස 709ක් වෙනුවෙන් ජලගාස්තුව ද, දෙපාර්තමේන්තු වැය ශීර්ෂ වලින් ගෙවීම් කළද මෙම මුදල් අයකර ගැනීමට කටයුතු කර නොතිබිණ. එම නිල නිවාස වලින් 300ක් කිසිදු නිලධාරියකු පදිංචි නොමැතිව වසා දමා තිබිණි.වෘත්තීය සමිති කාර්යාල වෙනුවෙන් නිල නිවාස 58 ක් ලබාදී තිබුණි. වෘත්තිය සමිති නාමයක් නොමැති සමිති 05ක් සඳහා වර්ග අඩි 1136ක් ලබාදී තිබුණි. එහි ජලය හා විදුලිය දෙපාර්තමේන්තු වැය ශීර්ෂයෙන් දරා තිබුණි. ලියාපදිංචි අංකයන් සඳහන් නොකළ වෘත්තීය සමිති 13 ක් සඳහා වර්ග අඩි 3394ක් ලබාදී තිබුණි. වෘත්තීය සමිතියක් ලෙස වලංගු වන්නේද යන්න සනාථ කර ගැනීමෙන් තොරව ගොඩනැගිලි 18ක වර්ග අඩි 3119ක් ලබාදී තිබුණි. එසේම රාජ්‍ය නිලධාරියෙකුට ඔහුගේ පවුලේ අය සමඟ නැවතීමට හැකි ඉඩ පහසුකම් ඇති නිවාස 09ක් වෘත්තිය සමිති සඳහා ලබාදී තිබුණි.දුම්රිය දෙපාර්තමේන්තුවට අයත් නොවන ආයතන වෙත වෙන්කරදී ඇති නිල නිවාස 14 ක්වූ අතර ඒ සඳහා ජල ගාස්තුව හා කුලී අය වී නොතිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n13010414</link>
    <topic>ශ්‍රේෂ්ඨාධිකරණය තීන්දුව ලබාදීමේ දී ආණ්ඩුක්‍රමව්‍යවස්ථාවේ ඇතැම් වගන්ති නොසලකා හැරලා</topic>
    <author/>
    <content>ශ්‍රේෂ්ඨාධිකරණය මඟින් ඊයේ (3) ලබා දුන් නඩු තීන්දුවේ 26 වැනි පිටුවේ සඳහන් කරුණු ආණ්ඩුක්‍රම ව්‍යවස්ථාවේ ඇතැම් වගන්ති නොසලකා හරිමින් ලබා දී ඇති බව නීති විශ්ලේෂකයෝ පෙන්වා දෙති.අගවිනිසුරුවරියට එරෙහි දෝෂාභියෝග චෝදනා විභාග කිරීමේ බලයක් පාර්ලිමේන්තු තේරීම් කාරක සභාවට නොමැති වූවත්, දෝෂාභියෝග චෝදනා විභාග කිරීමේ ක්‍රමවේදයක් අපේ ව්‍යවස්ථාවේ පවතී.ඒ අනුව ව්‍යවස්ථාවේ සඳහන් වන්නේ නීතියෙන් හෝ පාර්ලිමේන්තු ස්ථාවර නියෝගවලට අනුව කටයුතු කළ හැකි බවය.එහෙත් පාර්ලිමේන්තු ස්ථාවර නියෝගවලට අනුව කටයුතු කළ හැකි බවට සඳහන් කොටස ශ්‍රේෂ්ඨාධිකරණ නියෝගය ලබා දීමේදී නොසලකා ඇත.සියලු විනිශ්චයකාරවරුන් සම්බන්ධව ගන්නා නීතිමය ක්‍රියා පිළිබඳව ද ආණ්ඩුක්‍රම ව්‍යවස්ථාවේ පැහැදිලිවම සඳහන් වූවත් ඒ බව මේ නඩු තීන්දුවේ සඳහන් නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n13010415</link>
    <topic>ඇමැති අනුර යාපාට මරණ තර්ජන</topic>
    <author>භක්ති ධර්මප්‍රිය මෙන්ඩිස්</author>
    <content>පරිසර ඇමැති අනුර ප්‍රියදර්ශන යාපා මහතාට දුරකතනයෙන් තර්ජනය කළ පුද්ගලයකු සම්බන්ධව කොළඹ අපරාධ කොට්ඨාසය ඊයේ (3) පරීක්ෂණ ආරම්භ කර තිබේ.අගවිනිසුරුවරියට විරුද්ධව ක්‍රියා කළහොත් ඉදිරියේ දී බලාගන්නම් යැයි තමන්ගේ බිරියට දුරකතන ඇමතුම ලබා දුන් පුද්ගලයා පවසා ඇති බව ඇමැති අනුර ප්‍රියදර්ශන යාපා මහතා ‘දිනමිණ’ට ඊයේ පැවැසීය.ඊයේ සවස 3.30ට පමණ මගේ බිරියට ප්‍රසාන්තන් නැමැති පුද්ගලයකු මෙම ඇමතුම ලබා දී තමාට තර්ජනය කළ බවද පසුව තමා කොළඹ අපරාධ කොට්ඨාසයට මේ සම්බන්ධයෙන් පැමිණිල්ලක් ඉදිරිපත් කළ බවද ඇමැතිවරයා කීය. අගවිනිසුරුවරියට එරෙහිව පාර්ලිමේන්තු කාරක සභාවේ සභාපතිවරයා වශයෙන් කටයුතු කරනු ලබන්නේ ඇමැති අනුරප්‍රියදර්ශන මහතායි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=n13010416</link>
    <topic>අලුත්කඩේට ‘ගිෆ්ට් වවුචර්’ වැස්සක්</topic>
    <author/>
    <content>ඊයේ (3) අලුත්කඩේ උසාවි සංකීර්ණයේ සේවය කරන නවක නීතිඥ මහතුන්ට සහ සේවකයන්ට, අගවිනිසුරුවරියගේ පෙත්සම විභාගයට පෙර හදිසියේම ගිෆ්ට් වවුචර් වාසියක් ලැබිණ.ඒවා ලබා දී ඇත්තේ මේ දිනවල දැඩි කතාබහට ලක්ව ඇති අගවිනිසුරුවරියගේ නීතිඥ සමාගම වන නීලකන්දන් සහ නීලකන්දන් සමාගම විසිනි. ඡායාරූපයේ දැක්වෙන්නේ ලබාදුන් ගිෆ්ට් වවුචරයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r1301041</link>
    <topic>ගිලා බැසීමේ සහ නාය යෑමේ අවදානමකින් මාතලේ ප්‍රදේශ 189කපවුල් 127ක් අනතුරේ</topic>
    <author/>
    <content>මාතලේ දිස්ත්‍රික්කයේ පැවති අධික වැස්ස නිසා නාය යෑම්, ගිලා බැසීම් හා ජල ගැලීම් නිසා ප්‍රදේශ 189 ක පවුල් 127 ක් ඉවත් කිරීම සඳහා ජාතික ගොඩනැගිලි පර්යේෂණ අංශයේ නිලධාරීන්ගේ සමීක්‍ෂණය අනුව නිර්දේශ කර ඇති බව භූ විද්‍යාඥ එච්. සී. යූ. මොරේමඩ මහතා සඳහන් කරයි.මේ අනුව නිවාස විශාල ප්‍රමාණයක් පූර්ණ හා අර්ධ හානි වශයෙන් සිදුව ඇති අතර, නිවාස 65 ක් ස්්ථාවර කරන්නත් නිර්දේශ ලබා දී ඇත.රත්තොට, නාවුල, උකුවෙල හා මාතලේ ප්‍රාදේශීය ලේකම් කොට්ඨාස දැඩි ලෙස හානියට පත්ව ඇත. මෙම ප්‍රදේශවල ඇති නාය යෑම්, ගිලා බැසීම් ආදිය සඳහා නාය යෑම් අංශයේ සමීක්‍ෂණ කණ්ඩායම් 4ක් පරීක්‍ෂණ කර ඇති අතර, ඉදිරියේ දී එම වාර්තා අනුව කටයුතු ක්‍රියාත්මක වේ. ප්‍රදේ්ශයේ නාය යෑම් 80 කට අධික ප්‍රමාණයක් වාර්තා වී ඇති බව එම්. සී. යූ. මොරේමඩ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r1301042</link>
    <topic>බලපිටිය රෝහලට ගබ්සා කලල වළලන්න සුදුසු තැනක් දෙන්න</topic>
    <author>බලපිටිය සමූහ දිලිප් නිශ්ශංක</author>
    <content>බලපිටිය මූලික රෝහලේ මළදරු උපත් සහ ගබ්සා කලල වලලා දැමීම රෝහල් භූ®මියේම සිදු කළ අතර එම සංඛ්‍යාව දිනෙන් දින වැඩි වීමෙන් රෝහල් භූ®මියේ ප්‍රමාණවත් නොවන නිසා ඒ සඳහා සුදුසු ස්ථානයක් සකස් කර දෙන ලෙස ඉල්ලා සිටිනවා යැයි බලපිටිය මූලික රෝහලේ වෛද්‍ය අධිකාරි චන්දන ගජනායක මහතා බලපිටිය ප්‍රාදේශීය සම්බන්ධිකරණ කමිටු රැස්වීමේදී පැවැසීය.ගාල්ල දිස්ත්‍රික් පාර්ලිමේන්තු මන්ත්‍රී සජිත් ද වාස් ගුණවර්ධන මහතාගේ ප්‍රධානත්වයෙන් බලපිටිය ප්‍රාදේශීය ලේකම් කාර්යාලයීය ශ්‍රවණාගාරයේදී මේ රැස්වීම පැවැත්විණි.බලපිටිය ප්‍රාදේශීය සභභා මන්ත්‍රී සුනිල් විජේරත්න බලපිටිය නගරයේ සුනාමි අනතුරු හැඟවීමේ කුලුණක් ඉදිකරන්න අවසර දුන්නත් මෙතෙක් කුළුණ ඉදිකර නැහැ. වාරිමාර්ග දෙපාර්තමේන්තුවේ සහකාර ඉංජිනේරු ජේ. සේනාධීර මහතා- හවරි ඇළ ප්‍රතිසංස්කරණ කටයුතු අවසන් වී තිබෙන අතර කොස්ගොඩ කළපුවේ රෝන් මඩ ඉවත් කරන්න කටයුතු කරනවා. ඒ සඳහා යන්ත්‍ර නැති නිසා පහත්බිම් සංවර්ධන මණ්ඩලයෙන් ඒවා ගෙන්වා ගත යුතුයි.ප්‍රාදේශීය සභා මන්ත්‍රී සරත් සමරජීව මහතා- අම්බලන්ගොඩ වාහන හොඳ ස්ථානයකින් ඉවත් කරන තෙල් මාදු ගඟේ කන්දේගොඩ ඇළට පැමිණීමෙන් ඇළේ මාළු මිය යනවා. මේ පිළිබඳ නිතර දැනුවත් කළත් තවමත් කිසිදු පියවරක් ගෙන නැහැ.පාර්ලිමේන්තු මන්ත්‍රී සජිත්ද වාස් ගුණවර්ධන මහතාබලපිටිය ආසනයේ 2012 වසරේ ව්‍යාපෘතිවලින් කොතරම් ප්‍රගතියක් තිබෙනවාද? අවුරුදුචදකට කරන්න බැරි වැඩ ඉල්ලීමෙන් වැඩක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r1301043</link>
    <topic>කතක් රෝගී වෙසින් ඇවිත්රෝගීන්ගේ සල්ලි උස්සලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>රෝගියෙකු වෙසින් පැමිණ දීර්ඝ කාලයක් තිස්සේ මාතර රෝහලේ බාහිර අංශයේ රෝගීන්ගේ මුදල් පසුම්බි සොරා ගත් කාන්තාවක් මාතර මහ රෝහලේ රෝහල් පොලිසිය විසින් අත්අඩංගුවට ගෙන ඇත. මෙසේ අත්අඩංගුවට ගෙන ඇත්තේ මොරවක හල්මිල්ල ප්‍රදේ්ශයේ පදිංචි 32 හැවිරිදි එක්දරු මවකි.මැය මීට පෙරද 2004 වර්ෂයේ දී මේ චෝදනාවට හසුවී රක්ෂිත බන්ධනාගාර ගත කර සිටි තැනැත්තියකි. ඇය අත්අඩංගුවට ගන්නා අවස්ථාවේ ජංගම දුරකතන කිහිපයක්, මුදල් රුපියල් දස දහසක් ඇය සන්තකයේ තිබී ඇත. (03) දින උදේ 9.30 ට පමණ බාහිර රෝගී අංශයේ රෝගී කාන්තාවක් මාතර රෝහල් පොලිසියට පැමිණ මුදල් පසුම්බි සොරාගන්නා සැකකාර කාන්තාවක් පෝලිමේ සිටින බවට පැමිණිලි කර ඇත.මේ කාන්තාව මාතර නගරයේ ජනතාව වැඩිපුර ගැවසෙන ස්ථානවල රැඳී සිටිමින් දීර්ඝ කාලයක් තිස්සේ මේ පොකට් ගැසීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r1301044</link>
    <topic>ගංවතුරින් හානියට පත් හම්බන්තොට නිවාස ප්‍රතිසංස්කරණයට රජයෙන් කෝටි 3ක්</topic>
    <author>හම්බන්තොට දිස්ත්‍රික් සමූහ</author>
    <content>පැවැති තද වැසි නිසා ඇතිවූ ගංවතුරෙන් හානියට පත් හම්බන්තොට දිස්ත්‍රික්කයේ නිවාස ප්‍රතිසංස්කරණයට රජය මගින් රුපියල් කෝටි තුනක මුදලක් ලබා දෙන බව ආපදා කළමනාකරණ ඇමැති මහින්ද අමරවීර මහතා අම්බලන්තොට ප්‍රාදේශීය මහ ලේකම් කාර්යාලයේ පැවැති ගංවතුරෙන් පීඩාවට පත්වූවන්ගේ රැස්වීමකදී පැවසීය.ගංවතුරට නිවාස යටවීමෙන් පාසල් සිසුන්ගේ පෙළ පොත් විනාශ වූ බවද රැස්වීමේදී දරුවන්ගේ මවුපියෝ ඇමැතිවරයාට දන්වා සිටියහ.විනාශ වූ පෙළ පොත් වෙනුවෙන් නැවත පෙළපොත් ලබාදෙන බව එහිදී ඇමැතිවරයා මවුපියන්ට පැවැසුවේය.අම්බලන්තොට ප්‍රාදේශීය මහ ලේකම් කොට්ඨාසයේ නිවාස 5000ක් ජලයෙන් යටවිය.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා ද රැස්වීමට සහභාගි විය.ගංවතුරෙන් නිවාසවලට සිදුවී ඇති හානි පිළිබඳව ප්‍රාදේශීය මහ ලේකම් මාග්‍රට් පී.කුඹුරගේ මහත්මිය ග්‍රාම නිලධාරීන්ගෙන් වාර්තා ලබා ගැනීම දැනට සිදුකර ගෙන යයි.සම්පූර්ණයෙන් හානිවූ නිවසකට රුපියල් ලක්ෂයක්ද අර්ධවශයෙන් හානි පැමිණි නිවසකට රුපියල් පනස්දාහක මුදලක්ද ලබාදෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r1301045</link>
    <topic>කෝටි හතරක වියදමින් කොලොන්නට විදුලි ව්‍යාපෘති</topic>
    <author>රාජා වෛද්‍යසේකර - තිස්සමහාරාම විශේෂ</author>
    <content>විදුලමු ලංකා රත්නපුර දිස්ත්‍රික්කයේ ව්‍යාපෘතිය මඟින් කොලොන්න මැතිවරණ කොට්ඨාසයේ විදුලි ව්‍යාපෘති සඳහා මේවනවිට රුපියල් කෝටි හතරක් වියදම්කොට ඇතැයි විදුලිබල මණ්ඩලය පවසයි.විදුලිබල හා බලශක්ති නියෝජ්‍ය ඇමැති ප්‍රේමලාල් ජයසේකර මහතාගේ ඉල්ලීමක් අනුව මෙම ව්‍යාපෘතිය ක්‍රියාත්මක කරන ලද අතර පසුගියදා එය විවෘත කෙරිණ.මෙමගින් පවුල් 450කට ප්‍රතිලාභ සැලසේ මීට අමතරව විදුලිය දීර්ඝ කිරීම ද සිදුකරන ලද අතර කාලාන්තරයක් තිස්සේ විදුලිය නොමැතිව සිටි ජනතාවට මෙම ව්‍යාපෘතිය සිය ජීවිතවලට එළිය සපයන ව්‍යාපෘතියක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r1301046</link>
    <topic>වවුනියාවේ සංවර්ධන කටයුතුකඩිනමින් නිම කිරීමට ඇමැතිගෙන් උපදෙස්</topic>
    <author>වවුනියාව මධ්‍යම විශේෂ – බණ්ඩාර විපුලසේන</author>
    <content>වවුනියාව දිස්ත්‍රික්කයේ සංවර්ධනය සඳහා 2012 වසරට රජය මඟින් විශාල මුදලක් වෙන්කර තිබුණද එයින් වැයකර ඇත්තේ අඩක් පමණයි.ඉතිරි මුදල් වැයකර සියලු ව්‍යාපෘති කඩිනමින් නිමකරන ලෙස කර්මාන්ත හා වාණිජ ඇමැති රිෂාර්ඩ් බද්යුදීන්ගෙන් නිලධාරීන්ට උපදෙස් ලැබෙයි.අපේක්ෂිත ව්‍යාපෘති 31ක් සඳහා මෙම මුදල් ප්‍රතිපාදන වෙන්කර දී ඇති අතර බොහෝ ව්‍යාපෘතීන් ඉතා මන්දගාමී ලෙස සිදුකෙරෙන බවටද ඇමැතිවරයා මොවුන්ට චෝදනා කළහ.මේ බව අනාවරණය වූයේ වන්නි දිස්ත්‍රික් විශේෂ සංවර්ධන කමිටු රැස්වීමේදීය. ඇමැතිවරයා මෙ‍ෙස් කීය.ජනතාවගේ අවශ්‍යතා ඉටුකිරීමට අවශ්‍ය සියලු පහසුකම් සැපයීමට රජය ගත යුතු ක්‍රියාමාර්ග නිසි ලෙස ලබා ගන්නා අතර සංවර්ධන ව්‍යාපෘති ටෙන්ඩර් ලබාදී තිබෙනවා. අදාළ කොන්ත්‍රාත්කරුවන් නියමිත දිනවලට එම වැඩ අවසන් කළ යුතුයි. එසේ නොමැතිව කල් යැවීමෙන් ජනතා අප්‍රසාදය රජය වෙත එල්ල වෙනවා.සියලු ව්‍යාපෘති ඉදිරි සති දෙක තුළ නිම කරන ලෙසද ඇමැතිවරයා උපදෙස් ලබා දුනි.දකුණු පළාතේ ජන ජීවිතවලට තර්ජනයක් වෙමින් ප්‍රචණ්ඩකාරී ලෙස හැසිරෙන වන අලි ගෙනැවිත් උතුරු පළාතේ ගම්මාන ආශ්‍රිතව මුදාහැරීම පිළිබඳ පැමිණිළි ලැබී ඇති බැවින් වනජීවි නිලධාරීන් මේ ගැන සොයා බලා එම අලින් වනාන්තරවලට මුදාහැරීමට කටයුතු කරන ලෙසද ඇමැතිවරයා දන්වා සිටි අතර, මෙම කමිටු රැස්වීමට වනජීවි නිලධාරීන් සහභාගි වී නොසිටි බැවින් ඒ පිළිබඳව ඔවුන් දැනුවත් කරන ලෙස දිසාපතිවරයාට දැන්වීය.නීතිවිරෝධී ක්‍රියාකරන ඕනෑම පුද්ගලයකුට නීතියට අනුව කටයුතු කරන ලෙසද ඇමැතිවරයා පොලිසියට උපදෙස් ලබා දුනි.මෙම සංවර්ධන කමිටු රැස්වීමට පාර්ලිමේන්තු මන්ත්‍රීන් වන ඒ. අඩෙයිකලනාදන්, සිවශක්ති ආනන්දන්, වවුනියාව දිසාපති බන්දුල හරිස්චන්ද්‍ර, ප්‍රාදේශීය ලේකම්වරු ප්‍රාදේශීය සභා සභාපතිවරු හා දෙපාර්තමේන්තු ප්‍රධානීහුද සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r1301047</link>
    <topic>පොත්ගුල් විහාරයේ පුරා වස්තු රැසක්සංරක්‍ෂණයෙන් පසු නැවත බාරදෙයි</topic>
    <author>ගාමිණි බී. දිසානායක – හාරිස්පත්තුව මධ්‍යම විශේෂ</author>
    <content>හාරිස්පත්තුවේ අත්තරගම ඓතිහාසික පොත්ගුල් රජමහා විහාරය සතුව තිබූ ධර්ම ග්‍රන්ථ ඇතුළත් පැරණි පුස්කොළ පොත් එකසිය පනස් එකක් ප්‍රතිශ්ඨාපනය කළා. පරිහානියට පත්වෙමින් තිබූ පොත්ගුල් විහාරය එහි තිබූ බිතු සිතුවම්, මුර්ති කලා නිර්මාණ, ශ්‍රී පතුල පිහිටි ස්ථානය ඇතුළු අංශ රැසක් සංරක්‍ෂණය කර දීමට අපි කටයුතු කළා යැයි සංස්කෘතික හා කලා කටයුතු ඇමැති ටී. බී. ඒකනායක මහතා පැවසීය.පුරාවිද්‍යා දෙපාර්තමේන්තුව බාරයේ පවතින අත්තරගම ඓතිහාසික පොත්ගුල් විහාරය ඇතුළු පරිහානියට පත්වෙමින් පැවැති පෞරාණික වස්තූ®න් රැසක් වසර දෙකකට ආසන්න කාලයක් මධ්‍යම සංස්කෘතික අරමුදල් ප්‍රතිපාදන යටතේ ප්‍රතිසංරක්‍ෂණය කිරීමෙන් පසු විහාරස්ථානය බාරයට දීමේ උත්සවයේදී පැවසීය.ඇමැතිවරයා මෙසේ ද කීය.පළාතේ ඓතිහාසික විහාරස්ථානවල උරුමයන් සංරක්‍ෂණය කර දීමේදී මාතලේ ප්‍රදේශයේ අපිට හමුවූවා ඓතිහාසික පුස්කොළ පොතක්.එහි අපිට ආවේණික දේශීය වී වර්ග එකසිය අනූඑකක් සඳහන් වී තිබුණා. විවිධ රෝගාබාධ සඳහා ආහාරයට ගත යුතු වී වර්ග, වී වගාකිරීම ආරම්භ කිරීමට ප්‍රථම කුඹුරු බිම් සැකසීමේ සිට අස්වනු නිවස රැගෙන එන තෙක් සිදුකෙරෙන නැකැත් වත්පිළිවෙත් ගොඩ මඩ ගොවිතැන් කිරීමේදී විවිධ භෝගවලට සිදුකෙරෙන හානි සඳහා කළ යුතු වත්පිළිවෙත් කෙම් ක්‍රම ආදිය තොරතුරු රැසක් මෙම පුස්කොළ පත්වලින් හෙළිදරව් කෙරෙනවා.අපි මෙම සියලුම පුස්කොළ පොත් සංරක්‍ෂණය කර මතු පරපුරට, අපේ භික්ෂූන් වහන්සේලාට අධ්‍යාපන කටයුතු කිරීම සඳහා සකස් කරනවා.මෙහි උත්සව සභාව අමතා මුලසුන දැරූ මල්වතු මහා විහාරවාසී අනුනායක ධූරන්දර නියංගොඩ විජිතසිරි නාහිමි, අත්තරගම විහාරාධිපති කිරිදිගල්ලේ සුමංගල හිමි, හාරිස්පත්තුව සංවිධායක පළාත් සභා මන්ත්‍රී එදිරිවීර සහ මධ්‍යම සංස්කෘතික අරමුදලේ අධ්‍යක්‍ෂ ජෙනරාල් මහාචාර්ය ගාමිණි අධිකාරි යන මහත්වරුන් ඇතුළු කිහිපදෙනෙක් සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r1301048</link>
    <topic>බෙදාදුන් ඇතැම් බීජ පැළවීම හොරයි</topic>
    <author>මහනුවර සංචාරක – ගාමිණී සමරනායක</author>
    <content>පාතදුම්බර ප්‍රදේශයේ ඇතැම් ග්‍රාම සේවා වසම්වල ගොවීන්ට ගෙවතු වගාව යටතේ බෙදාදී ඇති සමහර බීජ වර්ග පැළ වෙන්නේ නැතැයි ගොවීහූ මැසිවිලි නගති. මේවා සිටවා ටික දිනකින්ම පාත්තිවල හා පෝච්චිවලම කුණුවී යාමට පටන්ගෙන ඇත.පසුගියදා එක් ගොවියෙකුට බීජ වර්ග 10ක් අඩංගු පැකැට්ටුව බැගින් නොමිලේ ලබාදී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r1301049</link>
    <topic>රත්මලවින්නේ ලංගම අනුමත ආපන ශාලාවක අපිරිසුදු ආහාර</topic>
    <author>ඌව වෙල්ලස්ස සමුහ වජිර උමගිලිය</author>
    <content>ලංගම ඌව ප්‍රාදේශීය කාර්යාලය මඟින් අනුමත කර ඇති බදුල්ල කොළඹ මාර්ගයේ පිහිටා ඇති ආපන ශාලාවක දුර ගමන් සේවා මගීන් ට අධික මිලට අලෙවි කරනු ලබන ආහාර, සෞඛ්‍ය ආරක්ෂිත නොවන බව රාත්‍රී කාලයේ දුර ගමන් වල යෙදෙන මගීහු පවසති.බලංගොඩ රත්මලවින්න නැමැති ස්ථානයේ , ලංගම ඌව ප්‍රාදේශීය කාර්යාලය මගින් අනුමත ආපන ශාලාව වශයෙන් මෙම ආපනශාලවේ ඉදිරි පිට නාම පුවරුවක්ද සවිකර තිබේ.කොළඹ සිට බදුල්ල දක්වා යන මගීන් මෙන්ම බදුල්ලේ සිට කොළඹ ට ගමන් ගන්නා මගීන් ගේ විඩා සංසිදුවා ගැනීමට මෙම ස්ථානයේ ලංගම හා පුද්ගලික බස් රථ විශාල ප්‍රමාණයක් දිනපතා දිවා කාලයේ හා රාත්‍රි කාලයේ නතර කරනු ලබයි.ආහාර වර්ග වල මිල පාලනයක් නොමැති මෙම ආපන ශාලාවේ අය කැමි වෙත පළමුව මුදල් ගෙවිමෙන් පසු දෙන ඕනෑම කැමක් මගින් විසින් ගිල දැමිය යුතුයි. මිල විමසිමට වත් ඉඩක් නොමැත. පිට වෙළෙඳ සල්වල රුපියල් 30 ට අළෙවි කරන බිත්තර රොටියක් මෙම ස්ථානයේ රුපියල් 60 කට අළෙවි කරයි. මේ අසල වෙනත් ආපන ශාලවක් නොමැති නිසා කියන මිළ ගණනට තියෙන කෑමක් නිහඩව කෑමට මෙම ස්ථානයට ගොඩවන මගින්ට සිදුව ඇත. ආපන ශාලාවෙන් පිටත පිහිටා ඇති වැසිකිළියට වර්ෂා කාලයේ දි ගොඩවිමට වත් නොහැකිය. රාත්‍රී කාලයට නියමිත පරිදි විදුලි ආලෝකය ද නොමැත.රියැදුරුට හා කොන්දොස්තරට නොමිලේ ආහාර පාන ලබා දීම පිළිබදව අපේ කිසිදු වරුද්ධත්වයක් නැහැ. නමුත් ඔවුන් කන කෑම වල බිලත් මේ ආපන ශාලවට ගොඩවන අපට ගෙවන්න සිදුවන්නේ අපට අවශ්‍ය කෑම ලැබිලාවත් නොවෙයි. කඩෙන් දෙන කෑම ගැන වගේම, මේ බස්රථ නතර කරන රියදුරු මහත්වරුන් අප ගැනත් හිතනවා නම් හොඳයි .ඒ වගේම මෙවැනි ආපන ශාලා අනුමත කිරිමේ දී මෙහි තිබෙන ආහාර වල සෞඛ්‍ය තත්වය මෙන්ම මිල පිළිබදව අවදානය යොමු කිරිම මේවා අනුමත කරන ලංගම නිලධාරින්ගේ වග කිමක්, යැයි මගියෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=r13010410</link>
    <topic>කොස්තාපල්වරුන් මහමඟදී අහුලාගත් මුදල් පසුම්බියහිමිකරුට දීලා</topic>
    <author>දේවහුව සමූහ – ඇම්.ඩී. මහින්දසිරි</author>
    <content>රාජකාරි කටයුත්තක් සඳහා යමින් සිටියදී මහමඟ වැටී තිබූ අහුලාගත් රුපියල් 10,000/=ක් සහිත මුදල් පසුම්බියක් එහි හිමිකරුවා සොයා භාරදුන් අවංක පොලිස් කොස්තාපල්වරු දෙදෙනෙක් පිළිබඳව ගලේවෙල පොලිසියේදී දැකගත හැකිවිය.ගලේවෙල නගරයේ ආරක්ෂක රාජකාරියේ නිරතව සිටි ආරියදාස (48029) හා සරත් (57567) යන කොස්තාපල්වරුන්ට මහමඟ වැටී තිබූ මේ මුදල් පසුම්බිය හමුවී ඇත.ජාතික හැඳුනුම්පත, රියදුරුබලපත්‍රය හා බැංකු කාඩ්පත්ද සහිත එම මුදල් පසුම්බිය වැඩබලන පොලිස් ස්ථානාධිපති පොලිස් පරීක්ෂක ප්‍රියශාන්ත බණ්ඩාර මහතා වෙත ඉදිරිපත් කරන ලදී.ගොකරැල්ල පොලිස්බල ප්‍රදේශයේ උඩගහ හොරොම්බුව ගම්මානයේ පදිංචිකරුවකු වන ඇම්.ජී. කුමාරසිරි ගමගේ යන අය එහි හිමිකරුවා විය.ගොකරැල්ල පොලීසිය මගින් ඔහුට දන්වා ගලේවෙල පොලිසිය වෙත කැඳවා මුදල් පසුම්බිය බාරදීමට කටයුතු කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=s1301041</link>
    <topic>ශ්‍රී ලංකාවෙන් ඔස්ට්‍රේලියාවට අනපේක්ෂිත සටනක්</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>සිඩ්නි ටෙස්ට් තරගය වෙනුවෙන් හදිසියේම ඔස්ට්‍රේලියාව ට කැඳවනු ලැබූ ලහිරු තිරිමාන්න ඔහුගේ ටෙස්ට් ක්‍රිකට් ක්‍රීඩා දිවියේ වැඩිම ලකුණු වාර්තා කරමින් ක්‍රීඩා කළ අගනා පිතිහරඹය මත ඔස්ට්‍රේලියානුවන්ට අනපේක්ෂිත සටනක් ලබා දුන් ශ්‍රී ලංකාව සිඩ්නි ක්‍රිකට් ක්‍රීඩාංගණයේ ඊයේ ආරම්භ වූ තෙවැනි හා අවසාන ටෙස්ට් ක්‍රිකට් තරගයේ පළමු ඉනිමේ ලකුණු 294ක් වාර්තා කළේය.ඔස්ට්‍රේලියානු වේග පන්දු ප්‍රහාරයට එරෙහිව පන්දු 151කට සාර්ථකව මුහුණ දුන් තිරිමාන්න මිනිත්තු 219ක් කඩුල්ලේ රැඳී සිටිමින් ලකුණු 91ක් රැස් කිරීමට සමත් විය. මීට පෙර තිරිමාන්න ගේ වැඩිම ටෙස්ට් පෞද්ගලික ලකුණු ප්‍රමාණය ලෙසින් සටහන්ව තිබුණේ ලකුණු 68කි. අංක 4 පිතිකරු ලෙසින් ඊයේ පිටියට පිවිස මුහුණ දුන් පළමු පන්දුවෙන්ම දැවී ගිය බවට තීරණය වී ‘රෙෆරල්’ ක්‍රමයේ ආධාරයෙන් නැවත පිතිහරඹයේ නියැලුනු තිරිමාන්න හතරේ පහර 13ක් හා හයේ පහරක් එල්ල කරමින් ඔස්ට්‍රේලියානුවන් මවිතයට පත් කළේය. ප්‍රබල වේග පන්දු යවන්නන් සිවු දෙනෙකුගෙන් සන්නද්ධව සිටි ඔස්ට්‍රේලියාව තරගයේ කාසියේ වාසිය දිනා ගැනීමෙන් පසුව පළමුව පන්දු යැවීමට තීරණය කළේ මෙල්බර්න් තරගයේදී මෙන් ශ්‍රී ලංකාව අඩු ලකුණු ප්‍රමාණයකට දවා ගැනීමේ අරමුණිනි.එහෙත්, මුළු ලකුණු 26දී පළමු කඩුල්ල බිඳ වැටීමෙන් පසුව තිලකරත්න ඩිල්ෂාන්, මහේල ජයවර්ධන හා තිරිමාන්න ක්‍රමක්‍රමයෙන් ශ්‍රී ලංකා ඉනිම ශක්තිමත් කළහ. ජයවර්ධන ලකුණු 72ක්ද, ඩිල්ෂාන් ලකුණු 34ක්ද ලබා ගත්හ.ඊයේ ආරම්භක තරගයේ උදය වරුවේදී ශ්‍රී ලංකා කඩුලු 2ක් ලකුණු 80කට බිඳ වැටුනු අතර දහවල් වරුවේදී තවත් කඩුලු 2ක් ලකුණු 89කට අහිමි විය. සවස් වරුවේ තරගයේදී ශ්‍රී ලංකා කඩුලු 6ක් ලකුණු 125කට බිඳ වැටිණි.මිය ගිය ජාත්‍යන්තර රූපවාහිනි ක්‍රිකට් විචාරක හා හිටපු එංගලන්ත නායක ටෝනි ග්‍රෙග් සිහිකරමින් දෙපිලේම ක්‍රීඩකයෝ කළු අත්පටි පැළඳ ක්‍රීඩා කළහ.ශ්‍රී ලංකාව මේ තරගය සඳහා වෙනස්කම් හතරක් සිදුකොට තිබිණි. කුමාර් සංගක්කාර හා ප්‍රසන්න ජයවර්ධන වෙනුවට දිනේෂ් චන්දිමාල් කණ්ඩායමට ඇතුලත්ව සිටි අතර චානක වෙලගෙදර හා ශමින්ද එරංග වෙනුවට සුරංග ලක්මාල් හා නුවන් ප්‍රදීප් ක්‍රීඩා කළහ.කාසියේ වාසිය දිනා ගත් ඔස්ට්‍රේලියාව පළමුව පන්දු යැවීමට තීරණය කළ අතර මුළු ලකුණු 26 දී සිඩ්නි ටෙස්ට් තරගයේ පළමු කඩුල්ල බිඳ වැටිණි. දැවී ගිය පිතිකරුවා වූයේ දිමුත් කරුණාරත්න ය. ජැක්සන් බර්ඩ් යැවූ තරගයේ 8 වැනි ඕවරයේ පස්වැනි පන්දුවට වමත් පිතිකරුවා ‘ඩීප් ස්කුවෙයාර් ලෙග්’ ස්ථානයෙන් හතරේ පහරක් එල්ල කිරීමට උත්සාහ කළද ඔහු ඉක්මන් වූවා වැඩිය. පිත්තේ ඉහළ කොනේ වැදුනු පන්දුව ‘ස්ලිප්’ ක්‍රීඩකයන්ට උඩින් ඉහළට ගියේය. මයිකල් හසී දුව ගොස් පන්දුව අල්ලා ගත්තේය. මිනිත්තු 33ක් ඇතුළත පන්දු 23කට මුහුණ දුන් කරුණාරත්න ට ලබා ගත හැකිවූයේ ලකුණු 5ක් පමණි.කරුණාරත්න දැවී ගොස් ඕවර දෙකකට පසුව දෙවැනි කඩුල්ල අහිමි නොවීමට තරම් ශ්‍රී ලංකාව වාසනාවන්ත විය. දැවී යාමෙන් බේරුණේ නායක මහේල ජයවර්ධන ය. ඒ වන විට ඔහු රැස්කර ගෙන සිටියේ ලකුණු හතරක් පමණක් වූ අතර ලකුණු පුවරුවේ සටහන්ව තිබුණේ මුළු ලකුණු 32ක් පමණි. පීටර් සිඩ්ල් ගේ වේග පන්දුව මහේල ගේ පිත්තේ අග වැදී පළමු හා දෙවැනි ‘ස්ලිප්’ ක්‍රීඩකයන් අතරින් හතරේ සීමාවට ඇදී ගියේය. එම උඩ පන්දුව අල්ලා ගැනීමට දෙවැනි ‘ස්ලිප්’හි පන්දු රකිමින් සිටි හසී උත්සාහ කළද එය අසාර්ථක විය.අවසානයේ දෙවැනි කඩුල්ල ලෙසින් දැවී ගියේ තිලකරත්න ඩිල්ෂාන් ය. ඔහු සහ මහේල ඕවර 13.5කදී ලකුණු 46ක් ශ්‍රී ලංකා ඉනිමට එක් කරමින් සිටියදී ඩිල්ෂාන් කඩුල්ල පිටුපසට උඩ පන්දුවක් ලබා දෙමින් ලකුණු 34කට දැවී ගියේය. ඒ කඩුල්ල ලබා ගත්තේද බර්ඩ් ය. මිනිත්තු සියයක් කඩුල්ලේ රැඳී සිටි ඩිල්ෂාන් පන්දු 61කට මුහුණ දුන්නේය. හතරේ පහර 5ක් එල්ල කළේය.ඊළඟට පිටියට පිවිසි ලහිරු තිරිමාන්න ඔහු මුහුණ දුන් පළමු පන්දුවෙන්ම (බර්ඩ් ගේ) කඩුල්ල මුවා කළ බව පිටියේ තරග විනිසුරු අලීම් ඩාර් ගේ තීරණය විය. තිරිමාන්න එම තීරණයට අභියෝග කරමින් එය යළි නිරීක්ෂණය පිණිස තෙවැනි විනිසුරු වෙත යොමු කරන ලෙසට ඉල්ලා සිටි අතර තෙවැනි විනිසුරු එය දැවී යාමක් නොවන බවට තීන්දු කළේය.දිවා ආහාරය සඳහා තරගය නතර කරන විට ශ්‍රී ලංකාව කඩුලු 2ක් දැවී ලකුණු 80ක් රැස්කර ගෙන සිටියේය.මහේල හා තිරිමාන්න තෙවැනි කඩුල්ල වෙනුවෙන් ඕවර 20.3කදී ලකුණු 62ක සබඳතාවක් ගොඩනැගූහ. මහේල ලකුණු 72ක් ලබා ගෙන මිචල් ස්ටාක් ගේ පන්දුවකට පළමු ‘ස්ලිප්’හි මයිකල් ක්ලාක් වෙත උඩ පන්දුවක් ලබා දෙමින් දැවී ගියේය. එය නීතිවිරෝධී (නෝ බෝල්) පන්දුවක්දැයි නිරීක්ෂණය කරද්දී ස්ටාක් ගේ විලුඹ සීමාවෙන් එළියට ඇදී යාමට පෙර එය සීමා ඉර මත තිබෙනු දර්ශනය විණි. ඒ අනුව තරගයේ 43 වැනි ඕවරයේ මුළු ලකුණු 134දී ශ්‍රී ලංකා තෙවැනි කඩුල්ල බිඳ වැටිණි. මිනිත්තු 154ක් හා පන්දු 110ක මහේල ගේ අගනා ඉනිමට හතරේ පහර 12ක් හා හයේ පහරක් ඇතුළත්ව තිබිණි.ඩි.කරුණාරත්න ඇ.හසී ප.බර්ඩ් 5ටිම්.ඩිල්ෂාන් ඇ.වෙඩ් ප.බර්ඩ් 34එම්.ජයවර්ධන ඇ.ක්ලාක් ප.ස්ටාක් 72එල්.තිරිමාන්න ඇ.වොනර් ප.ලයන් 91ටී.සමරවීර ක.මු.ක ප.සිඩ්ල් 12ඒ.මැතිව්ස් ඇ.හසී ප.ස්ටාක් 15ඩී.චන්දිමාල් ප.ස්ටාක් 24ඩි.ප්‍රසාද් ඇ.ස්ටාක් ප.සිඩ්ල් 2ආර්.‍හේරත් ඇ.සිඩ්ල් ප.බර්ඩ් 5එස්.ලක්මාල් ඇ.හසී ප.බර්ඩ් 5එන්.ප්‍රදීප් නොදැවී 17අතිරේක 12එකතුව සියල්ලන් දැවී (ඕවර 87.4) 294කඩුලු බිඳ වැටීම-1-26, 2-72, 3-134, 4-167,5-222, 6-250,7-256,8-271, 9-273පන්දු යැවීම- ස්ටාක් 19-0-71-3, බර්ඩ් 19.4-10-41-4, සිඩ්ල් 15-3-46-2, ජොන්සන් 13-1-58-0, ලයන් 19-2-69-1, හසී 2-1-1-0සවස තේ පානයට පෙර ශ්‍රී ලංකා පිලේ තවත් කඩුල්ලක් බිඳ වැටිණි. එවර දැවී ගියේ තිලාන් සමරවීර ය. පීටර් සිඩ්ල් ගේ පන්දුවට කඩුල්ල මුවා කිරීමේ වරදට හසුවන විට සමරවීර ලබා ගෙන සිටියේ ලකුණු 12ක් පමණි. ඒ පන්දු 27කිනි. මේ මැද පෙල පිතිකරුවා කඩුල්ලේ රැඳී සිටියේ මිනිත්තු 39ක් පමණි. 51 වැනි ඕවරයේ සිවුවැනි කඩුල්ල බිඳ වැටෙන විට මුළු ලකුණු සංඛ්‍යාව 167ක් විය.තිිරිමාන්න හා සමරවීර සිවුවැනි කඩුල්ල වෙනුවෙන් ඕවර 8.5ක් ඇතුළත ලකුණු 33ක් එක් කළහ. සවස තේ පානය සඳහා තරගය නතර කරන විට ශ්‍රී ලංකාව කඩුලු 4ක් දැවී ලකුණු 169ක් රැස්කර ගෙන සිටියේය.උප නායක ඇන්ජලෝ මැතිව්ස් ලබා ගත්තේ ලකුණු 15ක් පමණි. එයින් ලකුණු 12ක් හතරේ පහරවලිනි. පැයක් කඩුල්ලේ රැඳී සිටි ඔහු පන්දු 48කට මුහුණ ස්ටාක් ගේ පන්දුවට දෙවැනි ‘ස්ලිප්’හි පන්දු රකිමින් සිටි හසී වෙත උඩ පන්දුවක් දෙමින් මුළු ලකුණු 222 දී දැවී ගියේය. මෙය, සිය අවසන් ටෙස්ට් තරගයට සහභාගි වෙමින් සිටින මයිකල් හසී ඊයේ රැක ගත් දෙවැනි උඩ පන්දුව විය. මැතිව්ස් හා තිරිමාන්න පස්වැනි කඩුල්ල වෙනුවෙන් ඕවර 15යි පන්දු 2කදී ලකුණු 55ක සබඳතාවක් ගොඩනැගූහ.තිරිමාන්න හා ධම්මික ප්‍රසාද් දැවී ගියේ විශිෂ්ට උඩ පන්දු රැකගැනීම්වලිනි. මේ පිතිකරුවන් දෙදෙනාම දැවී ගියේ දුර්වල පහර එල්ල කිරීමට යාමෙනි. අංක 4 පිතිකරු ලෙසින් ක්‍රීඩා කළ ලහිරු තිරිමාන්න ඔහුගේ මංගල ටෙස්ට් ශතකය පෙනි පෙනී තිබියදී දඟ පන්දු යවන නේදන් ලයන් ගේ පන්දුවකට දුන් උඩ පන්දුව ඩේවිඩ් වෝනර් ‘කවර්’ ස්ථානයේ සිට දිව යමින් ඉතාමත් දර්ශනීය අයුරින් අල්ලා ගත්තේය. ඒ තරගයේ 74 වැනි ඕවරයේදීය. ඊළඟ ඕවරයේදී ධම්මික ප්‍රසාද් (2), සිඩ්ල් ගේ පන්දුවට දුන් උඩ පන්දුව තණතිල්ලේ ස්පර්ශ වීමට මොහොතක් තිබියදී ස්ටාක් අල්ලා ගත්තේය. මේ අනුව ශ්‍රී ලංකා 6 වැනි (තිරිමාන්න) හා 7 වැනි (ප්‍රසාද්) කඩුලු පිළිවෙලින් මුළු ලකුණු 250 හා 256 දී බිඳ වැටිණි.මුළු ලකුණු 271 දී අංක 7 පිතිකරු දිනේෂ් චන්දිමාල් දැවී ගියේය. ඕවර 80ක් අවසන් වූ වහාම ඔස්ට්‍රේලියානුවෝ දෙවැනි නව පන්දුව ලබා ගත් අතර චන්දිමාල් දැවී ගියේ එම නව පන්දුව ලබා ගැනීමෙන් පසුව එවනු ලැබූ පළමු පන්දුව කෙළින් ම කඩුල්ලේ ගැටීමෙනි. දෙවැනි නව පන්දුව බාර ගත්තේ මිචෙල් ස්ටාක් ය. ඔහුගේ ‘යෝකර්’ පන්දුවට ඉක්මනින් සිය පිත්ත පහළට ගෙන ඒමට චන්දිමාල් අසමත් විය. මිනිත්තු 58යි පන්දු 44ක ඔහුගේ ඉනිමට හතරේ පහර 5ක් ඇතුළත්ව තිබූ අතර චන්දිමාල් ලකුණු 24ක් ලබා ගත්තේය.දෙවැනි නව පන්දුවේ දෙවැනි ඕවරයේදී රංගන හේරත් (5) එල්ල කළ පහරින් ඉතා ඉහළ නැගි පන්දුව ‘මිඩ් ඕෆ්’හිදී සිඩ්ල් රැක ගැනීමෙන් ශ්‍රී ලංකා 9 වැනි කඩුල්ල මුළු ලකුණු 273දී බිඳ වැටිණි. එය ජැක්සන් බර්ඩ් ඊයේ ලබා ගත් තෙවැනි කඩුල්ල විය.තිරිමාන්න මෙන්ම හදිසියේ මෙහි කැඳවනු ලැබූ සුරංග ලක්මාල් හා අනෙක් වේග පන්දු යවන්නා වන නුවන් ප්‍රදීප් අවසන් කඩුල්ල වෙනුවෙන් ලකුණු 21ක් රැස් කළහ. තරගයේ 88 වැනි ඕවරයේ බර්ඩ් ගේ සිවුවැනි පන්දුවට දෙවැනි ‘ස්ලිප්’හි හසී වෙත උඩ ලබා දීමෙන් ලක්මාල් (5) දැවී යාමත් සමග ශ්‍රී ලංකා පළමු ඉනිමත් ආරම්භක දින තරගයත් අවසන් විය. නුවන් ප්‍රදීප් නොදැවී ලකුණු 17ක් ලබා ගත්තේය.මයිකල් හසී ඊයේ උඩ පන්දු තුනක් රැක ගත්තේය. බර්ඩ් ලකුණු 41කට කඩුලු 4ක් ලබා ගත්තේය. අනෙක් වේග පන්දු යවන්නන් වන ස්ටාක් ලකුණු 71කට කඩුලු 3ක්ද, සිඩ්ල් ලකුණු 46කට කඩුලු 2ක්ද ලබා ගත්හ.26,197 දෙනෙකු ඊයේ තරගය නැරඹූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=s1301042</link>
    <topic>අන්තර් පළාත් 19න් පහළ ක්‍රිකට් 5දා</topic>
    <author>ෆවුස් මොහොමඩ්</author>
    <content>මෙරට අනාගත ක්‍රිකට් තරු බිහිවන ප්‍රධානතම පාසල් ක්‍රිකට් තරගාවලිය ලෙස සැලකෙන ශ්‍රී ලංකා ක්‍රිකට් ආයතනය සංවිධානය කරන අන්තර් පළාත් අවුරුදු 19න් පහළ ක්‍රිකට් තරගාවලිය මේ මස 5වැනිදා සිට 9වැනිදා දක්වා පැවැත්වේ.කොළඹ, දඹුල්ල සහ කුරුණෑගල කේන්ද්‍ර කරගනිමින් පැවැත්වෙන මේ තරගාවලියට කණ්ඩායම් 10ක් 'ඒ' සහ 'බී' කාණ්ඩ යටතේ තරග වදිති. මෙහි 'ඒ' කොටසේ තරග කොළඹදිත්, 'බී'‍කොටසේ තරග දඹුල්ල සහ කුරුණෑගලදිත් පැවැත්වීමට නියමිතය.'ඒ' කාණ්ඩයට බස්නාහිර උතුරෙන් පිට, බස්නාහිර දකුණෙන් පිට, මධ්‍යම, නැගෙනහිර සහ බස්නාහිර උතුර ඇතුලත් වන අතර උතුරු මැද, ඌව, දකුණ, බස්නාහිර දකුණ සහ උතුරු පළාත් කණ්ඩායම් 'බී' කොටසින් තරග වදිති.මෙවර තරගාවලියේ විශිෂ්ට දස්කම් දක්වන ක්‍රීඩකයන්ට ලබන අප්‍රේල් මාසයට නියමිත ටෙස්ට් තරග 3කින් සහ එක්දින තරග 5කින් සමන්විත ශ්‍රී ලංකා පිලේ බංග්ලාදේශ සංචාරය සඳහා තෝරාගනු ලබන සංචිතයට ඇතුලත් වීමේ අවස්ථාව උදාවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=s1301043</link>
    <topic>සමස්ත ලංකා මේසපන්දු තරගාවලිය අද</topic>
    <author/>
    <content>සමස්ත ලංකා මේසපන්දු සංගමය සංවිධානය කරන ජාතික කනිෂ්ඨ සහ ජ්‍යෙෂ්ඨ මේසපන්දු තරගාවලිය අද (4) සිට 7වැනිදා දක්වා ගෙලිඔය ජගත් රාජපක්ෂ ගෘහස්ත ක්‍රීඩාංගණයේදී පැවැත්වේ. තරගාවලියේ කනිෂ්ඨ අංශයේ තරග 4-5 දෙදින තුළදීත් ජ්‍යෙෂ්ඨ අංශයේ තරග 6-7 දිනවලදීත් පැවැත්වීමට නියමිත අතර ඒ සඳහා පාසල් ළමුන් ඇතුළු ක්‍රීඩක ක්‍රීඩිකාවන් 800ක් පමණ සහභාගී වෙති.මෙවර ජාතික මේසපන්දු ක්‍රීඩා තරගාවලිය පාසල් සහ ක්‍රීඩා සමාජ 100ට ආසන්න සංඛාවක් නියෝජනය කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=s1301044</link>
    <topic>කැස්බෑව සය සාමාජික ක්‍රිකට් 5-6</topic>
    <author/>
    <content>මඩපාත එක්සත් ක්‍රීඩා සමාජය සංවිධානය කරන කැස්බෑව නියෝජ්‍ය නගරාධිපති නිතිඥ හේමාල් ධර්මප්‍රිය අභියෝග ශූරතා සය සාමාජික ක්‍රිකට් තරගාවලිය හෙට (5) සහ අනිද්දා(6) දෙදින පිළියන්දල මඩපාත පිලිප් ආටිගල විද්‍යාලයීය ක්‍රීඩාංගණයේදී පැවැත්වේ.තරගාවලියේ ශූරතාව සඳහා කුසලානය සමගින් රු.30000ක් ද අනුශූරතාව සඳහා කුසලානය සමගින් රු 20000ක් ද පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=s1301045</link>
    <topic>පාසල් පිහිනුම් 13දා අම්බලන්ගොඩ දී</topic>
    <author>ආර්.ඤාණදාසඅම්බලන්ගොඩ සමූහ</author>
    <content>අම්බලන්ගොඩ මාදම්පා මධ්‍ය මහා විද්‍යාලය සංවිධානය කරන අන්තර් පාසල් මුහුදු පිහිනුම් (කි.මී.2) තරගාවලිය මාදම්පාගම උස්මුදුලාව මංසන්දිය අසල මුහුදු තීරයේදී මේ මස 13වැනිදා පැවැත්වේ.තරගයේ ජයග්‍රහක පිරිමි සහ කාන්තා කණ්ඩායම් දෙක සඳහා ගුණසේන ද සිල්වා අනුස්මරණ ශූරතා කුසලානය සහ ගර්ලි ජෝතිරත්න අනුස්මරණ කුසලානයත් හිමිවන අතර මුල් ස්ථාන තුන සඳහා කුසලාන හා සහතිකපත්‍ර පිරිනැමෙන බව සංවිධායකයෝ පවසති.පිරිමි 1-15 දක්වා ස්ථාන සහ කාන්තා 1-8 දක්වා ස්ථාන හිමිකර ගන්නා තරගකරුවන්ට හා තරගකාරියන්ට පදක්කම් පිරිනැමෙන අතර තරගාවලියට සහභාගිවන සියලුම තරගකරුවන්ට සහතිකපත් හිමිවේ.තරගාවලිය සඳහා ආරක්ෂක අමාත්‍යංශය, ශ්‍රී ලංකා නාවික හමුදාව, ශ්‍රී ලංකා පොලීසිය, ශ්‍රී ලංකා ජල ක්‍රීඩා සංගමය හා පාසල් ජල ක්‍රීඩා සංගමය, රත්ගම ප්‍රාදේශීය සභාව ඇතුළු ආයතන අනුග්‍රහය දක්වයි.තරග අයැදුම්පත් විදුහල්පති, මාදම්පා මධ්‍ය මහා විද්‍යාලය, කුලීගොඩ, අම්බලන්ගොඩ ලිපිනයට යොමුකළ යුතුබව සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=s1301046</link>
    <topic>සැහැල්ලු පන්දු ක්‍රිකට් 6දා</topic>
    <author/>
    <content>චීන තායිපේ නුවර පැවැති ආසියානු ප්‍රවීණයන්ගේ මලල ක්‍රීඩා තරගාවලියේ දී මීටර් 10000 ඉසව්වෙන් නව තරග වාර්තාවක් බිහිකළ එච්.ඒ.රොෂාන් චමින්දගේ ජයග්‍රහණය සැමරීම සඳහා පවත්වන සැහැල්ලු පන්දු ක්‍රිකට් තරගාවලිය 6වැනිදා ඔරුවල ක්‍රීඩා පිටියේදී පැවැත්වේ.තරගය සඳහා රාජ්‍ය හා පෞද්ගලික අංශ‍යේ ක්‍රිකට් කණ්ඩායම්වලට සහභාගිවිය හැකි අතර ශූරතාව සඳහා කුසලානය සමගින් රු.30000ක්ද, අනුශූරතාව සඳහා රු.20000ක්ද පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>04</day>
    </date>
    <link>http://www.dinamina.lk/2013/01/04/_art.asp?fn=f1301041</link>
    <topic>ජන දුක සොයා ජනපති ජනතාව අතරට...</topic>
    <author/>
    <content>රටම කැළඹූ මහවැසි නතර වී ඇත. එයට මුහුණ දුන් ජනතාව මේ වනවිට කිසියම් අස්වැසිල්ලකට පත් ව සිටිති. නියඟය - ගංවතුර - මහවැසි වැනි ස්වාභාවික විපත් මොන ආණ්ඩුවක් බලයේ සිටියත් ඒවා නතර කළ නොහැක. ස්වාභාවික විපත්වලට හේතුව ආණ්ඩුව බව කිසිවකු හෝ කියනවා නම් එය දේශපාලන බංකොළොත් භාවයයි. ආණ්ඩුව කළ යුත්තේ එවැනි විපත් වලින් අසහනයට පත්වූ ජනතාව සමඟම සිටිමින් සහන සැලසීමය. විපත් සිදුවූ ප්‍රදේශවල ඇමැතිවරු මන්ත්‍රීවරු සංචාරය කළහ. දුක සැප සොයා බැලූහ. අවශ්‍ය ආහාර ලබා දුන්හ. විනාශ වූ දෙවල් යළි තනාගන්නට අවශ්‍ය මුදල් ලබා දුන්හ.මෙහිදී අපි ආපදා කළමනාකරණ ඇමැති මහින්ද අමරවීර මහතා ඇතුළු සියලු නිලධාරීන්ට ප්‍රණාමය පළ කළ යුතුමය.විපත් සිදුවූ ප්‍රදේශවල ජනතාව සමඟම ඇමති ප්‍රධාන නිලධාරීහු සිටියහ. අවශ්‍ය පහසුකම් ලබා දුන්හ. මහවැසි හේතුවෙන් විපතට පත් වූ අයට සියලු පහසුකම් සලසන්නැයි නියෝග කොට ජනාධිපතිතුමා කොළඹට වී සිටියේ නැත. කොළඹ සිට නිවේදන නිකුත් කළේ නැත. දරුණු ලෙස විපත් සිදුවූ මාතලේ රත්තොට - මඩවල උල්පත වැනි ප්‍රදේශවල ඔහු සංචාරය කළේ ය. ජනතාව ළඟටම ගියේ ය. ඔවුන් සමඟ කතා බහ කළේ ය. කොහොමද දුවේ - කොහොමද පුතේ කෑවාද - අසමින් දරුවන්ගේ හිස ආදරයෙන් අතගා ඔවුන් සැනසුවේ ය.ජනාධිපතිතුමා හිස් අතින් ගියේ නැත. දුක සැප බලා නතර වූයේ නැත. වියළි ආහාර බෙදා දුන්නේ ය. ගෙවල් හදා ගන්නට අත්තිකාරම් මුදල් ලබා දුන්නේ ය. ඉඩම් අවශ්‍ය අයට ඒවා ලබා දුන්නේ ය. අවදානම් ප්‍රදේශවලින් ඉවත් වීමට සියලු උපදෙස් ලබාදීමට අමතක නොකළේ ය.ස්වාභාවික විපත් සිදුවූ අවස්ථාවල රාජ්‍ය නායකයන් ජනතාව සොයා ගියේ නැත. එහෙත් මහින්ද රාජපක්ෂ මහතාට ජනතාව නොදැක සිටින්නට බැරිය. රාජ්‍ය නායකයකු මීට පෙර ගංවතුර වින්නැහි බලාගැන්මට රජරටට ගියේ ජේ.ආර්.ජයවර්ධන අගමැතිව සිටි කාලයේදීය. ඔහු ගියේ තනිවම නොවේ. විපක්ෂ නායක ආචාර්ය ඇන්.ඇම්.පෙරේරා සමඟ ය.මහින්ද රාජපක්ෂ ජනාධිපතිතුමාට කැටුව යන්නට විපක්ෂ නායකයා රටේවත් නැත. ඔහු විවේක ගන්නට රට ගියේ ය. ඔහු රට ගියේ ජනතාව වෙනුවෙන් සහන ගන්නට නොවේ. කිසියම් අභියෝගකාරී තත්ත්වයක් දේශපාලන අර්බුදයක් රට තුළ පවතින විට විපක්ෂ නායකයාගේ පුරුද්ද වන්නේ එතෙර යෑමය. මීට පෙරද ඔහු එතෙර ගියේ කේලාම් කියන්නටය. ආධාර දෙන්නට එපා කියන්නටය. ඇඟලුම් කර්මාන්තයට දෙන ආධාරවලට උපකාරවලට හරස් වන්නටය.එහෙත් විපක්ෂ නායක මොන දේ කීවත් ශ්‍රී ලංකාවට හතුරුකම් කරන්නට විදේශ මිතුරන් බොහෝ විට ක්‍රියා කළේ නැත. ඇතැම් අය අපට එරෙහි වුවත් අප වැටුණේ නැත. සෑම විපතකදීම නැඟී සිටියේ ය. අපි දැන් මහ වැසි විපත්වලින් අසීරුවට පත් වූ ජනතාවට සහන සලසා ඇත. තව තවත් සහන දෙන්නට පියවර ගත යුතුය. අස්වැන්න පාළුවූ ගොවීන්ට වන්දි දිය යුතුය. බිත්තර වී පොහොර ආදිය නොමිලයේ දීමට කටයුතු කරමින් සිටී. බංකොළොත් වූ දේශපාලන ඔල්මාදකාරයන් මොනවා කීවත් ආණ්ඩුව ජනතාව සමඟය. ජනතාව ආණ්ඩුව සමඟය. පුංචි පුංචි අඩු පාඩු නැත්තේ නොවේ. ඒවාද සපුරාගෙන සියලු සහන නොඅඩුව ලබාදීමට ආණ්ඩුව ක්‍රියාකර ඇත. තවදුරටත් ක්‍රියා කරනු ඇත.දෝෂාභියෝග ගැන එහෙන් මෙහෙන් තවමත් විවිධ කතා ඇසේ. සටන් පාඨ නැතිව සිටි විපක්ෂයටත් ඇතැම් රාජ්‍ය නොවන සංවිධානවලටත් සටන් පාඨයක් කරගත් දෝෂාභියෝගය ගැන කතාව අඩුවී දැන් කතා කරන්නේ පාර්ලිමේන්තුවේ උත්තරීතර භාවය සහ අධිකරණයේ ස්වාධීනත්වය ගැනයි. පාර්ලිමේන්තුවේ කථානායකට ක්‍රියාත්මක නැති විශේෂ තේරීම් කාරක සභාවට නොතීසි නිකුත් කිරීම ගැනය. පාර්ලිමේන්තුවට නොතීසි නිකුත් කිරීම ගැන එක්සත් ජාතික පක්ෂය ඍජුවම අකමැත්ත පළකර තිබේ. නොතීසිවලට උසාවි නොයාමට ආණ්ඩුව තීරණය කර ඇත.දැනට සක්‍රීයව නැති විශේෂ තේරීම්කාරක සභාවට නොතීසි නිකුත් කිරීම දැන් විහිළුවක් බවට පත්වී ඇත. ශ්‍රී ලංකා පාර්ලිමේන්තුවට - දේශපාලන පක්ෂවලට දෝෂාභියෝග අමුතු දෙයක් නොවේ.එහෙත් උත්තරීතර පාර්ලිමේන්තුවේ සිටින ඇතැම් අය දෝෂාභියෝගය හොඳ බයිට් එකක් කරගන්නට ගියේය. එහෙත් දැන් එයද බොහෝ දුරට පහව ගොස් තිබේ. අධිකරණයේ ස්වාධීනත්වයත් අගවිනිසුරුවරියට සිදුවන අගතිය ගැනත් බෙරිහන් දුන් කිසිම කෙනෙකු ඇයට එරෙහිව ඇති චෝදනා ගැන කටක් ඇර වචනයක්වත් කියා නැත.තවමත් ඉඳහිට - බෝධි පූජා, ආශීර්වාද පූජා ගැන අසන්නට ලැබේ. පිරිත් නූල් බඳින්නටද සැරසෙති. අධිකරණය දේශපාලනීකරණය කරගෙන ඇත්තේ චෝදනා ලැබූ අය විසින්මය. චෝදනා ගැන කතා නොකර අධිකරණයේ ස්වාධීනත්ය ගැන කතා කරන අයමය. ආණ්ඩුව ව්‍යවස්ථානුකූලව ගත හැකි සියලු පියවර ගනු ඇත. ආණ්ඩුව එයින් ඉවත් වී නැත. ව්‍යවස්ථානුකූල ක්‍රියාමාර්ගවලින් ඈත් වූ විට පාර්ලිමේන්තුවේ උත්තරීතරභාවයට අභියෝගයක් වන නිසා කථානායක තුමා නොතීසි නියෝග භාර ගෙන උසාවි යාම ප්‍රතික්ෂේප කර ඇත.එක්සත් ජාතීන්ගේ සංවිධානයේ ද දැඩි අවධානය දෝෂාභියෝග ය කෙරෙහි යොමු වී ඇතැයි සමහරු කියති. එහෙත් ඒ සංවිධානය අගවිනිසුරුවරියට එරෙහිව ඉදිරිපත් වී ඇති බරපතළ විෂම චෝදනා ගැන අවධානය යොමු කළ බවක් නොපෙනේ. මානව හිමිකම් - යුද අපරාධ අල්ලාගෙන ටික කාලයක් දැඟලූ එක්සත් ජාතීන්ගේ සංවිධානය දැන් එල්ලී ඇත්තේ දෝෂාභියෝග චෝදනාවේය. ආණ්ඩුව ඒ මඟින් ව්‍යවස්ථා විරෝධී කිසිවක් කර ඇතැයි සනාථ කරන්නට මොන සංවිධානයකටවත් හේතු නැත.පොලීසියේ ඇත්තෝ සතුටට පත්වී සිටිති. ඒ ඔවුන් අමතක නොකිරීමය. පොලීසිය කවදාවත් ඉල්ලීම් දිනා ගන්නට සටන් කරන්නේ නැත. අමතර සේවා වලින් ඉවත් වන්නේ නැත. රාජකාරී කරද්දී අව්ව හා වැස්ස ගැන බලන්නේම නැත. රාජකාරිය දේවකාරියක් කරගෙන ඇත. අපරාධ ගැන සොයන්නට දිවා රෑ නොබලා පොලීසියේ ඇත්තෝ වෙහෙසෙති. පොලීසියට හොඳ කියන අය අඩුය. හැම විටම පෙනෙන්නේ වැරදිය. සොයන්නේ අඩු පාඩුය.මේ ළඟ දී අප තීරුවකින් පොලීසියට ප්‍රණාමය පුද කරද්දී පොලිසියේ පුංචි නිලධාරියකු අපට දුරකථනයෙන් කතා කොට කීවේ “කාලෙකට පසු හොඳක් ඇසූ ප්‍රථම අවස්ථාව එය බවයි. කෙසේ හෝ දැන් ජනාධිපතිතුමාත්, ආරක්ෂක ලේකම්වරයාත් පොලීසියේ පොඩ්ඩන් අමතක කර නැත. ඔවුන්ගේ වැටුපට රුපියල් පන්දහසකට කිට්ටු දීමනාවක් දැන් එකතු කර ඇත. එයට පොලීසියේ අය සිය සතුට පළ කරනු අපි රූපවාහිනියෙන් දුටුවෙමු. පොලිස් නිලධාරියාගේ බිරිඳට ලැබෙන තුන්වෙනි බබාට රුපියල් ලක්ෂයක් දීමට දැන් පියවර ගෙන තිබේ.දත් මැද අහක දමන දැහැටි මෙන් පොලිසිය විසි කිරීමට ආණ්ඩුව සූදානම් නැත. ඕනෑම කෙනෙකුගේ සේවය ඇගයීම කළ යුතුමය. පොලීසිය කරන සේවය සුළුවෙන් තකන්නට බැරිය. අපරාධ ගැන විමර්ශනය කිරීම - සැකකරුවන් ඇල්ලීමට රට පුරා පීරා බැලීම අමතක කරමු. උදේ සිට රාත්‍රී වනතුරු මහ පාරේ සිට වාහන හැසිරවීම පොලිසියේ සේවය ඉහළින් කතා කරන්නට හොඳටම සෑහේ. පාරේ නීති කඩන අය සෙවීමටත් වාහන තදබදය අඩු කිරීමටත් මහ මඟ ගෙවන ජීවිත කෙසේවත් අමතක නොකළ යුතුය. පොලීසියට ආණ්ඩුව සලකන්නේ ඔවුන්ගේ වටිනා සේවය අගය කිරීමටය.විභාග සොරු අල්ලාගෙන ඇත. ඔවුන් සියලු දෙනා දැන් රක්ෂිත බන්ධනාගාරවලය. රහස් පොලීසිය ඉතා කෙටි කාලයක් තුළ සිදු කළ විමර්ශනයේ ප්‍රතිඵලය එයයි. දැන් ඉතින් අධිකරණය විභාග හොරුන්ට නිසි දඬුවම් දෙනු ඇත. අධ්‍යාපන ඇමැති ඉල්ලා අස්විය යුතු නැත. දැන් ඉතින් කළ යුත්තේ අනාගතයේදී මොනම හේතුවක් නිසාවත් ප්‍රශ්න පත්‍ර පිටවීම වැළැක්වීමට නිසි පියවර ගැනීමය.විභාග ප්‍රශ්න පත්‍රයක් යනු දරුවාගේ අනාගතයට බලපාන ලියැවිල්ලකි. එම ලියකියවිලි මළ ගෙදර ශෝක ප්‍රකාශ සේ පාර අයිනේ ඇති මුද්‍රණාලවල අච්චු ගසන්නට බැරිය. ඒ සඳහා ආරක්ෂිත ක්‍රම තිබිය යුතුය. මුද්‍රණාලවල රහස්‍යභාවය තිබිය යුතුමය. කොච්චර රහස්‍ය භාවයක් තිබුණත් කැමරා සවිකර තිබුණත් හොරා හොරාම’ය. විභාගයක් ළංවන විට ටියුෂන් සර්ලා විශේෂ සම්මන්ත්‍රණ පවත්වන්නේ ප්‍රශ්න පත්‍ර හොරුන් එනතුරුය. හොරාට අවශ්‍ය දරුවන්ගේ අනාගතය නොවේ. මුදල් ය. මුදල් දී විභාග ප්‍රශ්න පත්‍රය මිලයට ගැනීමට ටියුෂන් සර්ලා සූදානම් ය.ඒ නිසා විභාග කොමසාරිස් ජෙනරාල් කාර්යාලයේ ලොක්කාගේ සිට පොඩ්ඩා දක්වා අවධානය යොමු කළ යුත්තේ තමන්ට පැවරී ඇති භාර දූර කාර්යය අකුරට ඉටුකිරීමට ය. අබ’ මල් රේණුවකින් හෝ එය අඩු වුවහොත් හොරුන්ට වාසිය. ඒ නිසා “මේ ආණ්ඩුවට ප්‍රශ්න පත්‍රයක්වත් අච්චු ගසන්නට බැරිය. විභාගයක්වත් පවත්වා ගන්නට බැරිය” යන චෝදනාවෙන් මුදා ගත යුත්තේ විභාග කොමසාරිස් ජෙනරාල් දෙපාර්තමේන්තුවයි. අධ්‍යාපන අමාත්‍යාංශයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n1301051</link>
    <topic>ව්‍යවස්ථාවේ ඇතැම් වගන්ති හිතාමතාම නොසලකා හැරලා</topic>
    <author/>
    <content>අගවිනිසුරු ආචාර්ය ශිරාණි බණ්ඩාරනායක මහත්මියට එරෙහි දෝෂාභියෝගය විභාග කිරීම සඳහා පාර්ලිමේන්තු තේරීම් කාරක සභාවට බලයක් නැතැයි පෙන්වා දෙමින් ශ්‍රේෂ්ඨාධිකරණය ලබා දුන් අර්ථ නිරූපණ තීන්දුව ව්‍යවස්ථාවට පටහැනි බවත්; එම තීන්දුව ලබා දීමේදී ව්‍යවස්ථාවේ වගන්ති හිතාමතාම නොසලකා හැර ඇති බවත් නීති ක්ෂේත්‍රයේ ප්‍රවීණයෝ පෙන්වා දෙති.ඒ හැරෙන්නට දෝෂාභියෝගය සම්බන්ධයෙන් අධිකරණය ඉදිරියේ විවිධ පාර්ශ්ව විසින් දක්වන ලද විරෝධතා හා දේශන ද මේ තීන්දුවේ දී කිසිදු සැලැකිල්ලකට ගෙන නැති බව ද ඔව්හු තවදුරටත් කියා සිටිති.ශ්‍රේෂ්ඨාධිකරණයේ හා අභියාචනාධිකරණයේ විනිශ්චයකාරයන් පත් කිරීම හා ඉවත් කිරීම සම්බන්ධයෙන් ආණ්ඩුක්‍රම ව්‍යවස්ථාවේ ඇති නියෝග (107) වගන්තිය යටතේ පිළිවෙළින් දක්වා තිබේ. එහි (03) උප වගන්තියෙහි සඳහන් කර ඇත්තේ විනිශ්චයකාරවරයකු ඉවත් කිරීමේ සම්පූර්ණ කාර්ය පටිපාටිය පාර්ලිමේන්තුව විසින් නීති මගින් හෝ ස්ථාවර නියෝග මගින් හෝ සකස් කළ යුතු බවය.(3) උප වගන්තිය“ඒ යෝජනා සම්මතය සම්මත කිරීමේ කාර්ය පටිපාටිය ද ඇතුළු ව එවැනි යෝජනාවක් ඉදිරිපත් කිරීම සම්බන්ධව වූ ද චෝදිත විෂම පැවැත්ම හෝ අබලතාව විමර්ශනය කිරීම සහ ඔප්පු කිරීම සම්බන්ධව වූ ද විනිශ්චයකාරවරයාට පෞද්ගලිකව ම හෝ නියෝජිතයකු මගින් හෝ පෙනී සිටීමට සහ කරුණු දක්වා සිටීමට ඇති අයිතිය සම්බන්ධව වූ ද සියලු කාරණා සඳහා පාර්ලිමේන්තුව විසින් නීති මගින් හෝ ස්ථාවර නියෝග මගින් හෝ විධිවිධාන සැලැස්විය යුත්තේය.” ශ්‍රේෂ්ඨාධිකරණය දෝෂාභියෝග විමර්ශන ක්‍රියාවලිය පිළිබඳව සිය අර්ථ නිරූපණය ලබා දීමේදී අධිකරණය ඉදිරියට පැමිණි පාර්ශ්වයන්ගේ දේශනවලට හෝ නීතිමය විරෝධතාවලට සවන් දුන්නේ නම් එම විරෝධතා අදාළ නොවන හා නඩු තීන්දුවෙන් බැහැර කරන ආකාරය විශ්ලේෂණය කළ යුතු බව ද එසේ ;නාකොට සිය තීන්දුව ප්‍රකාශ කිරීම එකට එක කිරීමක් බව ද නීති විශ්ලේෂකයෝ පෙන්වා දෙති. දෝෂාභියෝග විමර්ශන පාර්ලිමේන්තු තේරීම් කාරක සභාවට එරෙහි පෙත්සම්වලට විරුද්ධව පාර්ශ්ව කිහිපයක නීතිඥවරුන් ශ්‍රේෂ්ඨාධිකරණයට කරුණු ඉදිරිපත් කළ අතර, නීතිපති පාලිත ප්‍රනාන්දු මහතා විසින් දෝෂාභියෝග ක්‍රියාවලිය ආණ්ඩුක්‍රම ව්‍යවස්ථාවට අනුකූ®ල බවට පැහැදිලි දේශනයක් සිදු කළේය.එම දේශන හෝ නීතිමය ව්‍යවස්ථාමය කරුණුවලට හෝ සවන් දී නොමැති ශ්‍රේෂ්ඨාධිකරණය ව්‍යවස්ථාවේ ඇතැම් වගන්ති ද නොසලකා හරිමින් සිය අර්ථ නිරූපණය ඉදිරිපත් කර ඇති බව පෙන්වා දුන්නේය.උත්තරීතර පාර්ලිමේන්තුවට නියෝග දීමේ බලයක් අධිකරණයට නොමැති බවට දැන දැන එය නොසලකා හරිමින් තීන්දුවේ ඇතැම් කරුණු මඟහරිමින් නිකුත් කර ඇති මෙය එකට එක කිරීමක් බව ද ඔවුහු අවධාරණය කරති.ශ්‍රේෂ්ඨාධිකරණයේ තීන්දුව දෝෂාභියෝගයේ ඉදිරි කටයුතුවලට බාධාවක් නො වන බවත්, පාර්ලිමේන්තුවේ කටයුතු සඳහා උපදේශන සැපයීමට තුන්වන පාර්ශ්වයක මැදිහත්වීම අනවශ්‍ය බවත් නියෝජ්‍ය කථානායක චන්දිම වීරක්කොඩි මහතා මේ අතර පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n1301052</link>
    <topic>ෂර්මා එනතුරු මංගල බලා සිටී</topic>
    <author>ලන්ඩන් නුවර සිටිනදිනමිණ විශේෂ නියෝජිත</author>
    <content>පොදු රාජ්‍ය මණ්ඩලයේ මහ ලේකම් කමලේෂ් ෂර්මා මුණගැසීමට මාතර දිස්ත්‍රික් පාර්ලිමේන්තු මන්ත්‍රී මංගල සමරවීර ගත් උත්සාහය මේ වනතුරුත් සාර්ථක වී නැත.ෂර්මා හමුවීමේ අදහසින් සමරවීර මහතා පසුගිය 20 දා සිට ලන්ඩන් නුවරට ගොස් සිටී.මෙහි රැඳී සිටින කාලය තුළ සමරවීර මහතා හිටපු ජනාධිපති චන්ද්‍රිකා කුමාරතුංග මහත්මිය සමඟත් රාජ්‍ය නොවන සංවිධාන කීපයක් සමඟත් සාකච්ඡා පවත්වා තිබේ.කෙසේ හෝ කමලේෂ් ෂර්මා මුණගැසීමේ අරමුණින් සමරවීර මහතා තවමත් ලන්ඩන් නුවරට වී සිටින බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n1301053</link>
    <topic>විශ්‍රාමික ඉංජිනේරුවා හා දියණියකෝටියක ඉඩම රණවිරුවන්ට පිරිනමති</topic>
    <author>විජයානි එදිරිසිංහ</author>
    <content>විශ්‍රාමික සිවිල් ඉංජිනේරුවරයෙක් සහ ඒ මහතාගේ දියණිය ඔවුන්ට අයත් රුපියල් කෝටියකට වැඩි වටිනාකමකින් යුත් ඉඩමක් රණවිරුවන් වෙත ඊයේ (04) පරිත්‍යාග කළහ.ආරක්‍ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් ආරක්ෂක අමාත්‍යාංශයේ පැවැති උත්සවයක දී එම පරිත්‍යාගය සිදු විය.පිටකෝට්ටේ ආනන්ද බාලිකා පාරේ පදිංචි විශ්‍රාම ලත් සිවිල් ඉංජිනේරු ඩී. එම්. එස්. විජයසිංහ මහතාට අයත් අත්තනගල්ල ඌරාපොල මීවිටිගම්මන ඉඹුල්ගොඩවත්ත පිහිටි පර්චස් 104 ක ඉඩම මෙසේ රණවිරුවන් වෙනුවෙන් පරිත්‍යාග කෙරිණි.සන්නද්ධ හමුදා සහ පොලිස් සුබ සාධන අංශය හරහා රණවිරුවන් 9 දෙනකු වෙත එම ඉඩම බෙදා දීමට පියවර ගෙන තිබේ.ආරක්ෂක ලේකම් ගෝඨාභය රාජපක්ෂ මහතා මෙහිදී ප්‍රකාශ කළේ වසර තිහක යුද්ධයේ නියැළී මියගිය, ආබාධිත, දැනට සේවයේ යෙදී සිටින රණවිරුවන්, ඔවුන්ගේ දූ දරුවන් සහ ඥාතීන්ගේ ජීවන තත්ත්වය නඟා සිටුවීම සඳහා සුබ සාධන වැඩපිළිවෙළ රැසක් ක්‍රියාත්මක වන බවයි.එහිදී ඔවුන්ට නිවාස හා ඉඩම් ලබාදීම මූලික වන අතර පසුගිය වසර හත තුළ ඔවුන් වෙනුවෙන් නිවාස පනස් දහසක් පරිත්‍යාග කර තිබේ.රණවිරු අධිකාරිය, ත්‍රිවිධ හමුදා සුබ සාධන අංශ, ආරක්‍ෂක අමාත්‍යාංශ, ත්‍රිවිධ හමුදා සහ පොලිස් සේවා වනිතා ඒකක මඟින් ද රණවිරුවන්ට ඉඩම් නිවාස ලබා දීමට කටයුතු කර තිබෙන බව ද ආරක්‍ෂක ලේකම්වරයා පැවසීය.අත්තනගල්ල රජමහා විහාරාධිපති ආචාර්ය පන්නිල ආනන්ද හිමි, නියෝජ්‍ය අමාත්‍ය ලසන්ත අලගියවන්න මහතා හා හමුදා නිලධාරීන් ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n1301054</link>
    <topic>මරණ තර්ජන ඇමතුම ආවේඅලුත්කඩේ දුරකථන කුටියකින්</topic>
    <author>භක්ති ධර්මප්‍රිය මෙන්ඩිස්</author>
    <content>පරිසර ඇමැති අනුර ප්‍රියදර්ශන යාපා මහතාට තර්ජනාත්මක දුරකථන ඇමතුම ලබා දී ඇත්තේ කොළඹ අලුත්කඩේ ප්‍රදේශයේ පිහිටි දුරකථන කුටියකින් බවට මේ වන විට තොරතුරු අනාවරණය වී තිබේ.මෙම සිද්ධිය සම්බන්ධයෙන් පරීක්‍ෂණ පවත්වන කොළඹ අපරාධ කොට්ඨාසයේ පොලිස් නිලධාරීන් කණ්ඩායමක් එම ප්‍රදේශයට ගොස් අංශ කිහිපයක් ඔස්සේ පරීක්‍ෂණ ආරම්භ කර ඇත.දුරකථන ඇමතුම සඳහා සැකකරු කාසි භාවිතා කර ඇති බවට පොලිසිය සැක කරයි. ඇමැති අනුර ප්‍රියදර්ශන යාපා මහතාගේ බිරියගේ ජංගම දුරකථනයට පෙරේදා (3) සවස 3.30 ට පමණ ඇමතුමක් ලබා දුන් පුද්ගලයකු අනුර ප්‍රියදර්ශන මහතාට මරණ තර්ජන කළ බවට ඒ මහතා කොළඹ අපරාධ කොට්ඨාසයට පැමිණිලි කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n1301055</link>
    <topic>ශ්‍රී ලාංකිකයන් රැගත් බෝට්ටුවක්ඉන්දුනීසියා මුහුදේ දී මුදා ගනී</topic>
    <author>මහින්ද අලුත්ගෙදර</author>
    <content>ඉන්දුනීසියාවට ආසන්න මුහුදු ප්‍රදේශයේ අතරමංව සිටි ශ්‍රී ලාංකික සංක්‍රමණිකයන් 46 දෙනකු රැගත් බෝට්ටුවක් ඉන්දුනීසියානු බලධාරීන් විසින් මුදාගෙන ඇත.අනවසරයෙන් ඔස්ට්‍රේලියාවට ඇතුළුවීමේ අරමුණින් මෙම ශ්‍රී ලාංකික සංක්‍රමණිකයන් රැගත් බෝට්ටුව සුමත්‍රා දූපතට නාවික සැතපුම් 330 ක දුරින් පිහිටි මුහුදු ප්‍රදේශයේ දී ඉන්දුනීසියානු බලධාරීන් විසින් මෙසේ මුදාගෙන තිබේ.පසුගිය 23 දා ඔවුන් ඔස්ට්‍රේලියාවට ඇතුළුවීමට උත්සාහ දරා ඇති අතර එය ව්‍යර්ථ වීම හේතුවෙන් දින ගණනාවක් මුහුදේ අතරමංව සිට ඇති බවද මෙලෙස අතරමංවූ පිරිස ඉන්දුනීසියානු ආපදා ආයතනය මගින් මුදා ගෙන තිබෙන බවද වාර්තා වෙයි.ඉන්දුනීසියානු වෙළෙඳ නෞකාවකින් අදාළ ශ්‍රී ලාංකිකයන් පිරිස රැගත් යාත්‍රාව මුදාගෙන ඇති අතර ඔවුන් ඉන්දුනීසියානු බලධාරීන්ට භාරදීමට පියවර ගෙන තිබේ. පසුගිය වසරේ දී පමණක් ශ්‍රී ලාංකික අනවසර සංක්‍රමණිකයින් 6500 ක පමණ ප්‍රමාණයක් ඔස්ට්‍රේලියාවට පැමිණ ඇති බවද එරට රජය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n1301056</link>
    <topic>අගවිනිසුරුතුමියගේ ග්‍රහයෝ නීච වෙලා</topic>
    <author>වින්සර් මුණුගොඩ</author>
    <content>දෝෂාභියෝග සිද්ධියේ අවසන් ප්‍රතිඵලය වශයෙන් අගවිනිසුරු ශිරාණි බණ්ඩාරනායක මහත්මිය දැඩි අසීරු තත්ත්වයකට පත්වන බවත් ඇයට නිසැකයෙන්ම එම ධුරය අහිමි වන බවත් ජ්‍යෙෂ්ඨ අධිනීතිඥයකු නිලනොලත් මහේස්ත්‍රාත්වරයකු සහ ප්‍රකට අනාවැකිකරුවකු වන තාරකා විශේෂඥ මාපලගම විමලරත්න මහතා පවසයි.අගවිනිසුරුතුමියගේ කේන්ද්‍රයට අනුව ඇය ගතකරන්නේ රාහු මහ දසාවේ සෙනසුරු අතුරු දශාවයි. මේ කාලයේදී පාපී රාහුගේ බලපෑම නිසා ඇය විදේශ බලපෑම්වලට ගොදුරු වී වගකීමකින් සහ අවබෝධයකින් තොරව ක්‍රියා කරන්නට පෙළඹෙනවා.සෙනසුරුගේ අතුරු දසාවේ අපලය පල දීම හේතුකොටගෙන එතුමිය සෑම අතකින්ම දැඩි අසීරුවකට ලක්වීම වළක්වන්න බැහැ...” යැයි විමලරත්න මහතා පැවසීය.“...මේ අසුබ ග්‍රහචාරය මැද ඇය තමන්ගේ තත්ත්වය, ගෞරවය පමණක් නොව තමන් නියෝජනය කරන අධිකරණ ක්ෂේත්‍රයම පරිහානිදායක තත්ත්වයකට පත් කරවනවා. එය සිදුවන්නේ පාප ග්‍රහයින් වන සෙනසුරු සහ රාහු ගේ දුෂ්ට බලපෑම නිසයි.”අගවිනිසුරු ආචාර්ය ශිරාණි බණ්ඩාරනායක මහත්මියගේ ග්‍රහචාරය පිළිබඳව එලෙස අනාවැකි පළ කළ විමලරත්න මහතා තවදුරටත් මෙසේ පැවසීය.“මහින්ද රාජපක්ෂ ජනාධිපතිතුමා ගේ ග්‍රහචාරය අනුව එතුමා ගතකරමින් සිටින්නේ ගුරු මහ දශාවේ ගුරු අතුරු දශාවයි. මේ දෝෂාභියෝග සිද්ධියෙන් එතුමාට කිසිදු බලපෑමක් සිදු නොවන බවත් අවධාරණය කළ යුතුයි.තාරකා සහ නීතිය යන ක්ෂේත්‍ර දෙකම නියෝජනය කරන පුද්ගලයකු ලෙස මට අවධාරණය කරන්න පුළුවන්, ශිරාණි බණ්ඩාරනායක මහත්මියට අගවිනිසුරු ධුරයෙන් ඉතා ඉක්මණින් ඉවත් වීමට සිදුවනවා පමණක් නොවෙයි, තව දින කිහිපයකින් වැඩබලන අගවිනිසුරුවරයකු පත්වීමටත් ඉඩ තියෙනවා.ආණ්ඩුක්‍රම ව්‍යවස්ථාවේ 109/2 වගන්තිය යටතේ වැඩබලන අගවිනිසුරුවරයකු පත් කිරීමට ජනාධිපතිතුමාට බලය හිමිවෙනවා” යැයි ද මාපලගම විමලරත්න මහතා පැවසීය.1977 මැතිවරණය සහ එජාප ආණ්ඩුව 17 වසරක් රට පාලනය කරන බව, 1994 ආණ්ඩු පෙරළිය, 2005, 2010 යන ජනාධිපතිවරණ ජය, ප්‍රභාකරන්ගේ මරණය යනාදී අනාවැකි රැසක් පළ කළ මාපලගම විමලරත්න මහතා මේ අදහස් පළ කෙළේ ගාල්ලේ වඳුරඹ ශ්‍රී සුනන්දාරාම පුරාණ විහාරස්ථානයේ පැවති කිවි කිවිඳියන්ට සම්මාන ප්‍රදානය කිරීමේ උත්සවයේදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n1301057</link>
    <topic>දිවි නැගුම පනත 8දා පාර්ලිමේන්තුවට</topic>
    <author>මහින්ද අලුත්ගෙදර</author>
    <content>ලක්ෂ 50 ක ජනතාවට සෙත සලසන දිවි නැගුම දෙපාර්තමේන්තුව පිහිටුවීම පිළිබඳ පනත ලබන 8 වනදා පාර්ලිමේන්තුවේදී තුනෙන් දෙකේ බහුතරයෙන් සම්මත කරගැනීමට රජය පියවර ගෙන ඇත.මෙහිදී ශ්‍රේෂ්ඨාධිකරණය විසින් තීරණය කර ඇති පරිදි දිවි නැගුම පනත් කෙටුම්පත පිළිබඳ සංශෝධන 12 න් 10 ක්ම රජය පිළිගෙන ඇති අතර ඒවා පනත් කෙටුම්පතේ කාරක සභා අවස්ථාවේදී සිදුකරන බවද රජයේ ආරංචි මාර්ග සඳහන් කරයි.සංශෝධන 2 ක් තුනෙන් දෙකේ බහුතරයෙන් පාර්ලිමේන්තුවේදී සම්මත කරගනු ඇත. දිවි නැගුම ප්‍රජාමූල සංවවිධානවල බලතල සහ දිවිනැගුම ප්‍රාදේශීය සංවිධානයවල බලතල ඒ අයුරින්ම ග්‍රාමීය මරණාධාර සමිති වැනි ප්‍රජා සංවිධානවල දැනටමත් ක්‍රියාත්මක වන බැවින් ඒවා සංශෝධනයට ලක් නොකිරීම එම සංශෝධන වශයෙන් රජය පෙන්වා දෙයි.ශ්‍රේෂ්ඨාධිකරණය තීරණය කළ පරිදි රජය මඟින් පිළිගත් සංශෝධන 10 අතර පළාත් සභාවක් පිහිටුවා නොමැති බැවින් බහුතර ඡන්දයකින් එය සම්මත කරගැනීම, දිවි නැගුම ජාතික සභාව පිළිබඳව පත්කිරීම් අමාත්‍යාංශ ලේකම්වරයාගේ යටතේ සිදුකර එය රජයේ නිලධාරියකු යටතේ සිදු කිරීම, දිවි නැගුම පරිපාලන සභාවේ කලාපීය ප්‍රධානි අමාත්‍ය මණ්ඩලය මඟින් පත්කිරීම් දිවි නැගුම ප්‍රජා මූල්‍ය සංවිධානවල බලතල තුනෙන් දෙකේ බහුතරයෙන් සංශෝධනය කිරීම, දෙපාර්තමේන්තුවල ප්‍රාදේශීය සංවිධානවල කාර්යභාරයන් ප්‍රජා මූල සංවිධානවල අයිතිය ලබාදෙමින් එය බහුතර ඡන්දයෙන් සම්මත කිරීම, අක්‍රීයව පවතින යම් යම් සංවිධාන වේ නම් එය දෙපාර්තමේන්තු නිලධාරියකු යටතට පත්කිරීම, දෙපාර්තමේන්තු අරමුදල් පාර්ලිමේන්තු ඒකාබද්ධ අරමුදලට යොමුකර ඉන් අනතුරුව දිවිනැගුම සංවර්ධන අරමුදලට බැර කිරීම ඇතුළු සංශෝධන කිහිපයක්ම එහි අන්තර්ගත වෙයි.දිවි නැගුම දෙපාර්තමේන්තුවේ සේවකයන් 27,000 කට විශ්‍රාම වැටුප් හිමිකම ලබාදෙමින් දසලක්ෂ 05 ක පමණ පිරිසකට සෙත සලසමින් ඉදිරිපත් කළ දිවි නැගුම පනත මේ අනුව ජනමත විචාරණයකට ලක් කිරීමේ අවශ්‍යතාවක් පැන නොනඟින බව රජය පවසයි. නව පනතේ තවත් විශේෂත්වයක් වනුයේ ප්‍රතිලාභින්ට පැනනඟින ආරවුල් පිළිබඳව ස්වාධීන ක්‍රමවේදයක් ඉදිරිපත් කිරීමය.මේ අනුව යම් කිසි ප්‍රතිලාභියකුට යම් අසාධාරණයක් සිදුවුවහොත් ඒ පිළිබඳව අභියාචනයක් නිරවුල් කිරීමේ කමිටුව වෙත ඉදිරිපත්කළ හැකිය.මෙතෙක් කල් සමෘද්ධි ප්‍රතිලාභීන්ට යම් අසාධාරණයක් සිදුවූ විට ඔවුනට එය ඉදිරිපත් කිරීමට හැකිවූයේ දිසා ලේකම් හෝ ප්‍රාදේශීය ලේකම් වෙත පමණි.නමුත් සේවක යහපත සඳහා ක්‍රියාත්මක වන කටයුතු අතර දෙපාර්තමේන්තු සේවයට බැ‍ඳෙන දින සිට විශ්‍රාම වැටුප ලෙස සලකනුයේ ඔවුන් සමෘද්ධි අධිකාරියේ පළමු පත්වීමේ දිනය සැලකීමෙනි.විශ්‍රාම ලබන විට ඔවුනට සේවක අර්ථසාධක අරමුදලද ලබාගත හැකිවේ. එමෙන්ම විශ්‍රාම වැටුපට කැමති නැතිනම් එම සේවකයන්ට දැනට පවතින සේවක අර්ථසාධක අරමුදල එලෙසෙම පවත්වාගෙන යෑමටද හැකිය. වන්දි ලබාගෙන සිය කැමැත්ත අනුව සේවයෙන් ඉවත්වීමේ ක්‍රමවේදයක්ද මෙයට ඇතුළත්ය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n1301058</link>
    <topic>මී උණ පැතිරයාමේ අවදානමක්</topic>
    <author>සිතාරා සේනානි,</author>
    <content>ගංවතුරත් සමඟ ඇතැම් ප්‍රදේශවල මී උණ හෙවත් ලෙප්ටොස්ෆයිරෝසිස් රෝගය ව්‍යාප්ත විමේ අවදානමක් පවතින බැවින් වෛද්‍ය උපදෙස් අනුව කටයුතු කරන්නැයි වසංගත රෝග විද්‍යා අංශය ජනතාවගෙන් ඉල්ලා සිටී.ගංවතුර තත්ත්වය නිසා මී උණ රෝගය බහුල වශයෙන් වාර්තා වීමේ අවදානමක් ඇතිවිය හැකි බව සෞඛ්‍ය අමාත්‍යාංශයේ වසංගත රෝග විද්‍යා අංශයේ අධ්‍යක්ෂිකා ප්‍රධාන වසංගත රෝග විද්‍යාඥ වෛද්‍ය පබා පළිහවඩන මහත්මිය පවසයි.  මේ වනවිටත් පොලොන්නරුව දිස්ත්‍රික්කයෙන් සතියක් ඇතුළත මී උණ රෝගයට ගොදුරු වූ රෝගීන් 10දෙනකු වාර්තාවී තිබේ.මේ රෝගය මීයන් හා වෙනත් සතුන්ගේ මුත්‍රා ආශ්‍රිතව වෙසෙන බැක්ටීරියාවක් නිසා බෝවිය හැකි රෝගයකි. රෝගකාරක ලෙප්ටොස්පිරා නමැති බැක්ටීරියාව මීයන් හා ගවයන්ගේ මුත්‍රා මඟින් ජලයට එක්වීම නිසා මිනිසුන්ට රෝගය ආසාදනය වේ. විශේෂයෙන් ම මේ බැක්ටීරියාව මිනිස් සිරුරට ඇතුළු වන්නේ පාදවල තිබෙන තුවාල මෙන්ම ඇස් හා මුඛයේ පවතින ශ්ලේෂ්මල පටල මඟිනි.කුඹුරු, ඇළ වේලි, පතල් ආශ්‍රිත රැකියා කරන පුද්ගලයන් මේ රෝගයට ගොදුරු වීමට තිබෙන ඉඩකඩ බෙහෙවින් වැඩි බව වෛද්‍ය පළිහවඩන මහත්මිය පවසයි. කුඹුරුවල නියරවල ගුල් සාදාගෙන ජීවත් වන මීයෝ අප රටේ ලෙප්ටොස්ෆයිරෝසිස් රෝගය බෝකරන ප්‍රධාන වාහකයෝ වෙති.මේ නිසා වගා කිරීමට කුඹුරුවලට බැසීමට පෙර තමන්ගේ පාදවල තුවාල තිබේ නම් ඒ සඳහා කිසියම් විකල්පයක් යොදා ගත යුතුය. ඇතැම්විට ගොවියන් වගා කටයුතුවල යෙදී සිටියදී වක්කඩවල තිබෙන ජලය පානය කිරීමට පෙ‍ළඹෙන නිසා එම ජලයේ බැක්ටීරියාව තිබේ නම් මුඛයේ ශ්ලේෂ්මල පටලය මඟින් බැක්ටීරියාව සිරුරට ඇතුළු වීමට ඉඩ තිබේ.මෙම රෝග කාරක බැක්ටීරියාවට ජලයෙහි වේගයෙන් ගමන් කිරීමට හැකිවීම විශේෂත්වයකි.මී උණ රෝගයෙන් වැළකීම සඳහා ප්‍රතිකාරයක් වශයෙන් ඩොක්සිසයික්ලින් (Doxycycline) නමැති ප්‍රතිජීවක ඖෂධය භාවිතා කළ හැකිය. රෝගයට ගොදුරු වීමේ අවදානමක් සහිත පුද්ගලයන්ට මේ ඖෂධය නොමිලේ ලබා දීමට සෞඛ්‍ය අමාත්‍යාංශය පියවර ගෙන තිබේ.මෙකී ඖෂධය සතියකට වරක් සෞඛ්‍ය වෛද්‍ය නිලධාරි කාර්යාලවලින් හෝ මහජන සෞඛ්‍ය පරීක්ෂකවරුන්ගෙන් ලබා ගත හැකිය. මේ වනවිට එකී ඖෂධ සෞඛ්‍ය වෛද්‍ය නිලධාරි කාර්යාලවලට ලබා දී තිබේ.රෝගයට ගොදුරුවූ පුද්ගලයන්ගෙන් සියයට 80ක් ම මේ ඖෂධය ලබා ගෙන නොමැති බව තහවුරුවී තිබේ. ගොවිතැන් පටන් ගන්නා දිනට පෙර මේ ඖෂධයේ පෙති දෙකක් භාවිතා කරන ලෙසත් ඉන් පසු හොඳින් ජලය පානය කරන ලෙසත් වසංගත රෝග විද්‍යා අංශයේ අධ්‍යක්ෂිකාව ජනතාවට දැනුම් දෙයි.කුඹුරු වැඩ කරන පුද්ගලයන්, ඇළ වේලි හා පතල් ආශ්‍රිතව කටයුතු කරන පුද්ගලයන් අවදානම් කණ්ඩායම් ලෙස සැළකේ.මොවුන්ට සෞඛ්‍ය වෛද්‍ය නිලධාරි කාර්යාල වෙත ගොස් මෙකී ඖෂධ නොමිලේ ලබා ගන්නා ලෙසත්, එසේම නිරන්තරයෙන් වෛද්‍ය උපදෙස් අනුව කටයුතු කිරීමෙන් මෙවැනි රෝගවලින් සිදුවිය හැකි ජීවිත හානි අවම කර ගැනීමට හැකි බවත් එම අංශය අවධාරණය කරයි.අධික උණ, ඇස් රතු පැහැවීම, තදබල හිසේ කැක්කුම, මස්පිඩු වේදනාව හා වමනය මී උණ රෝගයේ ප්‍රධාන රෝග ලක්ෂණ වේ. මෙවැනි රෝග ලක්ෂණ ඇතිනම් එමෙන්ම රෝග අවදානම සහිත රැකියා කරන පුද්ගලයකු නම් වහාම ප්‍රතිකාර සඳහා යොමු විය යුතුය.එමෙන්ම කොහිල වළවල්වල කොහිල කැපීමට යාම, ජලය රැස්ව තිබෙන කුඩා වළවල්වල මසුන් මැරීමට යාම, ජලය සහිත පුරන් වූ කුඹුරු හා වගුරු බිම්වල හරකුන්, එළුවන් වැනි සතුන් බැඳීමට යාම, කුඹුරුවල සරුංගල් යැවීම යනාදියෙහි යෙදුණු පුද්ගලයන්ට ද මී උණ වැළඳුණු අවස්ථා දක්නට ලැබෙන බව පවසන වෛද්‍ය පබා පළිහවඩන මහත්මිය රෝගකාරක බැක්ටීරියාව ශරීරගත වීමට හැකි සියලු කරුණු කෙරෙහි අවධානය යොමු කොට රෝග ව්‍යාප්තිය අවම කර ගැනීමට කටයුතු කළ යුතු බව ද අවධාරණය කරයි.2011 වසරේ මී උණ රෝගීන් 6000ක් පමණ වාර්තා වූ බවත්, 2012 වසරේ 2600ක් වාර්තා වූ බවත් පවසන වෛද්‍යවරිය 2012 වසරේ රෝගීන් සංඛ්‍යාවේ අවමවීමක් පෙන්නුම් කරන බවත් පවසයි.මේ රෝගය නිසා 2012 වසරේ සිදුව ඇති මරණ සංඛ්‍යාව 48කි. 2012 වසරේ වැඩි වශයෙන් රෝගීන් වාර්තාවී ඇත්තේ බස්නාහිර පළාතට අයත් කොළඹ, ගම්පහ සහ කළුතර දිස්ත්‍රික්ක තුනෙන් වැඩිම රෝගීන් සංඛ්‍යාවක් වාර්තාවී තිබේ. කෑගල්ල, කුරුණෑගල, රත්නපුර, මාතර, ගාල්ල වැනි දිස්ත්‍රික්කවලින් ද වැඩිපුර රෝගීන් වාර්තාවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n1301059</link>
    <topic>ශ්‍රීලනිප මධ්‍යම කාරක සභාව10 වැනිදා රැස් වෙයි</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>ශ්‍රී ලංකා නිදහස් පක්ෂයේ මධ්‍යම කාරක සභාව ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මස 10 වැනිදා රැස්වීමට නියමිතය.මධ්‍යම කාරක සභාවට අමතරව සියලු ආසන සංවිධායකවරුන් ද එදින කොළඹට කැඳවා තිබෙන බව පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.ඉදිරියේදී සිදුකිරීමට නියමිත පක්ෂ ප්‍රතිසංවිධාන කටයුතු සම්බන්ධයෙන් මෙහිදී සාකච්ඡා කෙරේ. ප්‍රතිසංවිධානය ය‍ටතේ පාර්ලිමේන්තු, පළාත් සභා සහ පළාත් පාලන ආයතන ‍නි‍යෝජිතයන් පෙරමුණු කොට ගෙන ගෙයින් ගෙට ගොස් ජනතාව වෙත පක්ෂයේ වැඩපිළිවෙළ හඳුන්වාදෙමින් පක්ෂය ශක්තිමත් කිරීමට කටයුතු කරන බවත් ඇමැතිවරයා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=n13010510</link>
    <topic>අගවිනිසුරුවරියගේ නියෝගයෙන්විනිසුරුවරුන් 7කට ස්ථානමාරු</topic>
    <author/>
    <content>මහාධිකරණ හා සිවිල් අභියාචන මහාධිකරණ විනිසුරුවරුන් හත්දෙනකුට වහාම ක්‍රියාත්මක වන පරිදි ලබන 21 දින සිට වෙනත් අධිකරණයන් වෙත මාරුවීම් ලබාදීමට අගවිනිසුරු ආචාර්ය ශිරාණි බණ්ඩාරනායක මහත්මිය කටයුතු කර ඇත.මේ මාරුවීම් පිළිබඳ පෙරේදා එම විනිසුරුවන්ට ෆැක්ස් පණිවිඩ මාර්ගයෙන් දැනුම් දී ඇති බව පැවසේ.කොළඹ මහාධිකරණ විනිසුරු කුමුදිනී වික්‍රමසිංහ මහත්මිය ගම්පහ සිවිල් අභියාචන මහාධිකරණයටද, අම්පාර සිවිල් අභියාචන මහාධිකරණ විනිසුරු සමන් වික්‍රමාරච්චි මහතා කොළඹ මහාධිකරණයට ද, ගම්පහ සිවිල් අභියාචනාධිකරණ මහාධිකරණ විනිසුරු ශිරෝමි පෙරේරා මහත්මිය කෑගල්ල සිවිල් අභියාචන මහාධිකරණයට ද, අම්පාර මහාධිකරණ විනිසුරු ඒ. ඩී. අනුර කුමාර මහතා අනුරාධපුර සිවිල් අභියාචන මහාධිකරණයට ද, අනුරාධපුර සිවිල් අභියාචන මහාධිකරණ විනිසුරු එන්. බන්දුල කරුණාරත්න මහතා ගම්පහ සිවිල් අභියාචන මහාධිකරණයටද අවිස්සාවේල්ල සිවිල් අභියාචන මහාධිකරණ විනිසුරු අයිරාංගනී පෙරේරා මහත්මිය ගල්කිස්සට ද, ගල්කිස්ස සිවිල් අභියාචන මහාධිකරණ විනිසුරු එසෙඩ්. රසීම් මහතා අවිස්සාවේල්ල අභියාචන මහාධිකරණයට ද යන ආකාරයෙන් මාරුවීම් ලබාදී ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r1301051</link>
    <topic>දොඩන්ගොඩ – තුඩුගල සංවර්ධනයටපුර නැඟුමෙන් ලක්‍ෂ 500ක ප්‍රතිපාදන</topic>
    <author>නාගොඩ විශේෂ – එන්. විජේරත්න දොඩන්ගොඩ විශේෂ – දයා විජේසේකර</author>
    <content>පුර නැඟුම වැඩපිළිවෙළ යටතේ රුපියල් ලක්‍ෂ 500ක ප්‍රතිපාදන මගින් දොඩන්ගොඩ – තුඩුගල ප්‍රදේශයට සංවර්ධන ව්‍යාපෘති කීපයක් ලැබී ඇති බව දොඩන්ගොඩ ප්‍රා. සභා සභාපති කේ. කේ. ජගත් කීර්ති පෙරේරා මහතා පැවැසීය.ජනාධිපති තුමාගේ සංකල්පයක් මත ක්‍රියාත්මක වන මේ පුර නැඟුම යටතේ අඩු ආදායම් ලබන ප්‍රාදේශීය සභාවලට මේ මූල්‍ය ප්‍රතිපාදන ලබා දෙයි.ඒ අනුව ප්‍රවාහන ඇමැති හා කළුතර දිස්ත්‍රික් සංවර්ධන කමිටුවේ සභාපති කුමාර වෙල්ගම මහතාගේ නිර්දේ්ශය මත දොඩන්ගොඩ තුඩුගල ප්‍රදේශයේ දොඩන්ගොඩ ප්‍රා. සභා නව දෙමහල් ගොඩනැඟිල්ල ඉදිවෙයි.එහි පහත මාලයේ ප්‍රා. සභා කාර්යාලයත් ඉහළ මාලයේ ශ්‍රවනාගාරයත් ඉදිකිරීමට නියමිත අතර ඒ සඳහා රුපියල් ලක්‍ෂ 353 ක් වැය කෙරෙනු ඇත.ඉතිරි රුපියල් ලක්‍ෂ 132ක ප්‍රතිපාදන මගින් දොඩන්ගොඩ – තුඩුගල නව සති පොළ සියලු පහසුකම් සහිතව ඉදිකි රීමටත්, දොඩන්ගොඩ ප්‍රා. සභාව සඳහා රුපියල් ලක්‍ෂ 15ක ප්‍රතිපාදන මගින් අලුත් ට්‍රැක්ටරයක් මිලදී ගැනීමටත් කටයුතු කරන බව හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r1301052</link>
    <topic>රඹුක්කන දුම්රිය ස්ථානයේ විදුලි පහන්රාත්‍රියට නිවා දැමීමෙන් ගැටලු</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන දුම්රිය ස්ථානයේ විදුලි පහන් රාත්‍රි තැපැල් දුම්රිය ධාවනයෙන් පසු නිවා දැමීමෙන් දුම්රිය ස්ථානය අඩ අඳුරේ තිබේ.දිවා රාත්‍රි දෙකෙහි වැඩි මගීන් පිරිසක් මෙහි ගැවසෙති. උඩරට දුම්රිය මාර්ගයේ ආරම්භය සිදුවන්නේ ද රඹුක්කන දුම්රිය ස්ථානයෙනි.නගර මධ්‍යයේ පිහිටි රඹුක්කන දුම්රිය ස්ථානය තුළ, දිගින් වැඩි වේදිකාවල, දිගින් වැඩි තරප්පු පෙළෙහි, ප්‍රවේශපත්‍ර කවුළුව ඇතුළු දුම්රිය පොළ ස්ථාන පරිශ්‍රයේ ප්‍රමාණවත් විදුලි ආලෝකයක් නොමැති කමින් දුම්රිය ස්ථානය අඳුරුය.එසේම මෙහි සවිකර ඇති ඇතැම් විදුලි පහන් අතරින් ඇතැම් විදුලි පහන් අඩු වොල්ටීය තාවයක් ඇති ඒවාය. එමඟින් ද නිසි ආලෝකයක් ලැබෙන්නේ නැත.දුම්රිය  ස්ථානයේ අඳුරු පරිසරය ප්‍රයෝජනයට ගෙන ඇතැම් පිරිස් නගරයේ ව්‍යාපාරික ස්ථාන බිඳීම, වෙනත් සමාජ විරෝධි ක්‍රියා රැසක් සිදු කිරීමට යොදා ගන්නා බවට ද තොරතුරු වාර්තාවේ.දුම්රිය ස්ථානයේ ආරක්ෂක අංශයක් තිබුන ද එහි නිලධාරීන් වැඩි කාලයක් ගත කරන්නේ ඒ සඳහා වෙන්කර ඇති කාමරයේය. එබැවින් මේ ගැන බලධාරීන් ගේ අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r1301053</link>
    <topic>හෙරොයින් ළඟ තබා ගත්තාට රු. 10000ක දඩ</topic>
    <author>පාණදුර සමූහ කපිල සෝමරත්න</author>
    <content>හෙරෝයින් මත්ද්‍රව්‍ය මිලිග්‍රෑම්ස් 20ක් ළඟ තබා ගැනීමේ චෝදනාවකට වරද පිළිගත් පුද්ගලයකට රුපියල් 10000.00 දඩයක් පාණදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා නියම කළේය.පාණදුර උතුරු පොලිසියේ කොස්තාපල් හේරත්, විත්තිකරු අධිකරණය වෙත ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r1301054</link>
    <topic>ජාතික ශිෂ්‍යභට බළකායේබෝධි පූජා පින්කම් මාලාව</topic>
    <author>සබරගමුව සමූහ</author>
    <content>රටට ජාතියට, ජනාධිපතිතුමාට සහ ආරක්‍ෂක ලේකම්තුමාට බෝධි පූජා පින්කමක් පසුගියදා කෑගල්ල වෑවලදෙණිය විහාරස්ථානයේ දී පැවැත්විණි.ජාතික ශිෂ්‍යභට බළකායේ අධ්‍යක්‍ෂ මේජර් ජනරාල් ජී. බී. ඩබ්ලිව්. ජයසුන්දර මහතාගේ මගපෙන්වීම යටතේ දීප ව්‍යාප්තව සංවිධාන කරන බෝධි පූජා පින්කම් මාලාවේ කෑගල්ල දිස්ත්‍රික්කය වෙනුවෙන් පැවති මේ පිංකමේ ආගමික වැඩසටහන වෑවලදෙණිය විහාරාධිපති හතර කෝරළයේ හා පාතබුලත්ගම දෙපළාතේ ප්‍රධාන සංඝනායක හෙම්මාතගම සිද්්ධත්ත හිමියන්ගේ අනුශාසනා පරිදි කෑගල්ල මහින්දෝදය පිරිවෙන් ආචාර්ය හතාගොඩ ධම්මරතන හිමියන් විසින් පවත්වන ලදී.සබරගමුව ප්‍රධාන ඇමැති මහීපාල හේරත්, කෑගල්ල මහා දිසාපති තුසිත පී. වනිගසිංහ, නම වන ශිෂ්‍ය භට බළ ඇණියේ ලුතිනන් කර්නල් ආර්. එස්. එස්. සමරවීර යන මහත්වරුන් ද කාර්ය මණ්ඩල විදුහල්පතිවරු ඇතුළු පාසල් ගුරු භවතුන්, ශිෂ්‍යභට බාලක බාලිකාවන් සහ ඔවුන්ගේ පවුල්වල සාමාජිකයන් විශාල පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r1301055</link>
    <topic>බීමත් පුතා මවුපියන්ට පහර දීනිවෙසින් පන්නාගෙන</topic>
    <author>මහරගම විශේෂ වේහැල්ලේ පියතිලක</author>
    <content>අජාසත්ත පුතෙක් හා බෝධිසත්ව පියකුගේ සෝචනීය පුවතක් කොට්ටාව පොලිසියෙන් වාර්තා වේ.මෙයට දින කිහිපයකට පෙර තම පියා සහ මවට පහරදී නිවෙසින් පළවා දැමූ පුතෙක් පිළිබඳව ආරංචියක් කොට්ටාව පොලිසියට ලැබිණ. කොට්ටාව පොලිස් වසමට අයත් ප්‍රදේ්ශයකින් පුවත ලැබීම නිසා එදා රාත්‍රියේ ම මේ අජාසත්ත පුතා සිටි නිවස වට කොට ඔහු අත්අඩංගුවට ගැනීමට පොලිසිය සමත් විය.ප්‍රජා පොලිස් ඒකකයේ ස්ථානාධිපති උ.පො.ප. තුෂාර ගලගෙදර මහතා එම නිවෙසට මැදියම් රාත්‍රී යනවිට මුළු නිවසේම විදුලි බුබුලු දල්වා මුළු නිවසේම දොර ජනෙල් ඇර දමා තිබිණ.සැකකාර පුතා ඒ වනවිට හොඳටම බීමතින් තම ලියන මේසයට හිස ගසාගෙන නිදා සිටියේ ය. හිස්වූ මත්පැන් බෝතලයක් ද මේසය මත තිබී ඇත.කරන ලද පරීක්‍ෂණයේ දී නිරුවත් කාම සංයුක්ත තැටි 20ක් ද මේසය මත තිබී ඇත. ඔහුගේ මේසය මතවූ ලැප්ටොප් පරිගණකයේ තවත් කාම චිත්‍රපට සිය ගණනක් පටිගත කර තිබී ඇත.ඒ වන විට මව සහ පියා නිවෙසින් පළවා දමා තිබිණ.පියා සහ මව පොලිසියට කැඳවා සිද්ධිය පිළිබඳව පැමිණිල්ලක් කරන ලෙස ඔවුන්ට පොලිසිය උපදෙස් දුන් නමුත්,“මගේ එකම දරුවා. මං කොහොමද පුතාට විරුද්ධව පැමිණිල්ලක් කරන්නෙ. නඩුවක් ඕන නෑ. පුතා නිදහස් කරන්න”යි පියා කඳුළු සලමින් පවසා ඇත.එහෙත් අසභ්‍ය චිත්‍රපට ළඟ තබා ගැනීමේ වරදට පොලිසිය විසින් පුතා උසාවියට යොමු කරන ලදී.අසැබි චිත්‍රපට ළඟ තබා ගැනීමේ වරදට වැරදිකරු වූ සැකකාර පුතාට රුපියල් 5000ක දඩයක් උසාවියෙන් නියම විය. බෝසත් තාත්තා පැමිණ දඩ මුදල ගෙවා පුතා ගෙදර කැඳවා ගෙන ගියේය.අජාසත්ත සැකකාර පුතා ඔහු ගේ පියා පසුපස එළවා ගොස් ගලකින් පහර දී තිබේ. එයින් තුවාල ලැබූ පියා හෝමාගම රෝහලට ගෙන ගිය බවට ප්‍රදේ්ශවාසීන්ගෙන් පැමිණිල්ලක් 2012.12.30 වන දින කොට්ටාව පොලිසියට ලැබිණ.වහාම ක්‍රියාත්මක වූ කොට්ටාව ප්‍රජා පොලිස් ඒකකයේ ස්ථානාධිපති තුෂාර ගලගෙදර මහතා පොලිස් ස්ථානාධිපති යූ. ඩබ්ලිව්. ජී. තිලකසිරි මහතාගේ උපදෙස් අනුව සැකකරු අත්අඩංගුවට ගත්තේය.හිසේ තුවාල වලට ප්‍රතිකාර ලබාගෙන සිටි පියා සහ මව පොලිසියට කැඳවා ඒ පිළිබඳ පැමිණිල්ලක් හෝ කරන ලෙසට පියාට සහ මවට දැනුම් දුන්නත් පුතාට විරුද්ධව පැමිණිල්ලක් ඉදිරිපත් කිරීමට ඔව්හු අකමැති විය.නඩුවක් ඕන නෑ. මීට පස්සේ පුතා හැදේවි. එයා දෙන්න මට ගෙදර එක්ක යන්නයි පියා පොලිසියට ඇවිටිලි කරන්නට විය.පියා රජයේ උසස් නිලධාරියෙකි. පුතා කොළඹ නගරයේ උසස් පාසලකට ගිය කාම චිත්‍රපටවලට ඇබ්බැහි වීම නිසා අධ්‍යාපනය අවුල්කර ගත් අයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r1301056</link>
    <topic>මත්කුඩු ළඟ තබාගෙනදඩ කයි</topic>
    <author>පාණදුර සමූහ කපිල සෝමරත්න</author>
    <content>හෙරෝයින් මත්කුඩු මිලි ග්‍රෑම්ස් 20ක් ලඟ තබා ගැනීමේ චෝදනාවට වරද පිළිගත් පුද්ගලයකුට පාණදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා රුපියල් 10000.00 දඩයක් නියම කළේය.මෙසේ දඩ නියම වූයේ පාණදුර කෙහෙල්වත්තේ පදිංචි සුජිත් ප්‍රනාන්දු නැමැත්තාටය.පාණදුර උතුරු පොලිසියේ කොස්තාපල් හේරත්, විත්තිකරු අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r1301057</link>
    <topic>දඹුල්ල විශේෂ අධ්‍යාපන සම්පත් මධ්‍යස්ථාන‍ෙය් ලක්ෂ හතක් වටිනා දේපළ අතුරුදන්</topic>
    <author>ගලේවෙල මධ්‍යම සමූහ පී. ජී. ගුණතිලක සහ දඹුල්ල මධ්‍යම</author>
    <content>දඹුල්ල විශේෂ අධ්‍යාපන සම්පත් මධ්‍යස්ථානයේ තිබූ රුපියල් ලක්ෂ හතක් (7) පමණ වටිනා දේපළ අතුරුදහන් වී ඇති බව එහි පුහුණුව සඳහා පැමිණෙන පසුගාමී (ආබාධිත) සිසුන්ගේ මවුපියෝ පවසති.එම භාණ්ඩ අතර සිසුන්ගේ ව්‍යායාම් උපකරණ, කැසට් යන්ත්‍ර, මේස, පරිගණක යන්ත්‍ර , ඡායා පිටපත් යන්ත්‍ර ආදිය ද වන බව ඔවුහු පවසති.මෙහි පුහුණුව සඳහා ගලේවෙල අධ්‍යාපන කලාපයේ අධ්‍යාපනය ලබන පසුගාමී සිසුන් 325ක් පමණ පැමිණෙන අතර අදාළ උපකරණ නොමැතිවීම නිසා හිස් අතින් ඔවුන්ට ආපසු යාමට සිදුවී තිබේ.මේ තත්ත්වය අවුරුදු දෙකක කාලයක් තිස්සේ පවතින නමුත් බලධාරීන් මේ ගැන සොයා නොබැලීමෙන් තම දරුවන්ගේ පසුගාමී බව මර්දනය කිරීමට නොහැකි තත්ත්වයක් උදාවී ඇති බවට මව්පියෝ චෝදනා කරති.කෙසේ වෙතත් මේ භාණ්ඩවලට සිදුවූ දේ සොයා බලා සුදුසු පියවර ගන්නා මෙන් මව්පියෝ අධ්‍යාපන බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r1301058</link>
    <topic>සුසාන භූමියත් වෙන් කරගෙන</topic>
    <author>බිබිල මධ්‍යම විශේෂ</author>
    <content>විල්ගමුව හෙට්ටිපොළ නගරයට නුදුරුව පිහිටි පොදු සුසාන භූමිය නගරයේ ව්‍යාපාරිකයන් පිරිසක් විසින් බලෙන් අල්ලාගෙන කොන්ක්‍රීට් කණු සිටවා කම්බි ගසා වෙන්කර ගෙන ඇත.අක්කර දෙකක්ව තිබුණ මේ සුසාන භූමිය වරින් වර විවිධ පුද්ගලයන් විසින් අල්ලා ගැනීම නිසා දැනට එම ඉඩම අක්කර කාලක් වැනි බිම් ප්‍රමාණයකට සීමා වී ඇත.පසුගියදා හෙට්ටිපොළ නගරයේ ව්‍යාපාරිකයන් සිව්දෙනකු විසින් මේ සුසාන භූමියේ පිහිටි වටිනා ගස් කපා සුසාන භූමියෙන් කොටසක් අල්ලා ගෙන ඔවුන්ගේ නිවෙස්වලට යාමට අඩි දහයක පාරක් වෙන්කර ගෙන ඇත.මේ පිළිබඳව ගම්වාසීහු විල්ගමුව පොලිසියට පැමිණිළි කර ඇතත් පලක් වී නොමැත. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r1301059</link>
    <topic>නුගවෙල ජාතික පාසලට බාලිකා හාපිරිමි විදුහල ඒකාබද්ධ කිරීමේ කටයුතු අවසන්</topic>
    <author>කේ. චන්ද්‍රරත්න මහනුවර දිසා සමූහ</author>
    <content>නුගවෙල ජාතික පාසලට, නුගවෙල බාලිකා විදුහල හා නුගවෙල පිරිමි මහ විදුහල ඒකාබද්ධ කිරීමේ මූලික කටයුතු මේ වනවිටත් අවසන් කර තිබෙන බව කටුගස්තොට කලාප අධ්‍යාපන අධ්‍යක්ෂ පී. කේ. ඩබ්ලිව්. ටිකිරිබණ්ඩා මහතා පවසයි.මේ යටතේ නුගවෙල බාලිකා විදුහල නුගවෙල ජාතික පාසලට ඒකාබද්ධ කරන අතර නුගවෙල පිරිමි විදුහලේ 6 – 10 ශ්‍රේණිවල සිසුන් නුගවෙල ජාතික පාසලට ඇතුළත් කරනු ලබයි.නුගවෙල ජාතික පාසලට නුගවෙල බාලිකා හා පිරිමි විදුහල්වලින් ඇතුළත් කරනු ලබන ශිෂ්‍ය සංඛ්‍යාව 3200ක් පමණ වේ.මේ ශිෂ්‍යයන්ගේ ලේඛන සැකසීමේ කටයුතු අවසන් කර ඇති අතර නුගවෙල ජාතික පාසලට නුගවෙල බාලිකා විදුහල් ගුරු මහත්ම මහත්මීන් හා පිරිමි විදුහලේ ද්විතීය අංශයේ ගුරු මහත්ම මහත්මීහු ද අනුයුක්ත කිරීමේ කටයුතු නිමකර තිබෙන බවද කලාප අධ්‍යාපන අධ්‍යක්ෂවරයා කියයි.මේ යටතේ නුගවෙල ජාතික පාසලේ සමස්ත ගුරු මණ්ඩලය 185ක් පමණ වන අතර හයවෙනි ශ්‍රේණියෙන් ඉහළ සෑම සමාන්තර ශ්‍රේණියකටම පංති 13ක් ඇතුළත් වෙයි.නුගවෙල ජාතික පාසලේ ශිෂ්‍ය සංඛ්‍යාව 6000 ඉක්මවන අතර එම ශිෂ්‍යයන්ට කිසිදු අපහසුතාවයකින් තොරව අධ්‍යාපන කටයුතු කරගෙන යාමට අවශ්‍ය මානව සම්පත් හා භෞතික සම්පත් මේ වනවිටත් රේඛීය අධ්‍යාපන අමාත්‍යාංශය මඟින් ලබාදෙමින් පවතී.නගරයේ ජනප්‍රියයි සම්මත සුපිරි පාසල් සතු සියලු සම්පත් නුගවෙල ජාතික පාසලට ද දැනටමත් හිමිව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=r13010510</link>
    <topic>‘කුරක්කන් වගාව’ දීප ව්‍යාප්තව</topic>
    <author>එම්. ඒ. ආර්. මනුකුලසූරිය – හිරියාල සමූහ</author>
    <content>කුරක්කන් වගාවට අද අත්වී ඇති ඉරණම පසුගියදා ගලේවෙල බුලනවැව විහාරස්ථානයේදී පැවති ගොවි හමුවකදී අනාවරණය විය.ප්‍රාදේශීය සංවර්ධන බැංකුවේ ගලේවෙල ශාඛාව මඟින් සංවිධානය කරන ලද මේ ගොවි හමුවේදී හෙළිවූ පරිදි 1980 වසරේදී අපේ රටේ හෙක්ටයාර් 21,500 ක කුරක්කන් වගා කර තිබූ අතර, 2011 වසර වන විට එය හෙක්ට යාර් 6000 දක්වා පහත බැස තිබේ.2012 වසර වන විට බිම් ප්‍රමාණය තවදුරටත් පහත ගොස් ඇති බැව් හෙළිවී ඇත.දේශීය කුරක්කන් අවශ්‍යතාවය මෙට්‍රික් ටොන් 10,000 කි. ඉන් මෙට්‍රික් ටොන් 3500 ක් තවමත් ආනයනය කෙරේ.ඒ නිසා දේශීය අවශ්‍යතාවය සපුරාලීමට නම් අඩුම වශයෙන් තවත් හෙක්ටයාර් 3000 ක් වත් වගා කළ යුතුය.කුරක්කන් වගාව දීප ව්‍යාප්තව ආරම්භ කිරීමේ අරමුණින් උසස් ප්‍රමිතියක් ඇති “ඕෂධී” නමැති කුරක්කන් බීජ ගොවීන් අතර බෙදාදීම ද සිදුකෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=s1301051</link>
    <topic>ඔස්ට්‍රේලියාව ලකුණු 48කින් පෙරමුණට  </topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>සිඩ්නි ක්‍රිකට් ක්‍රීඩාංගණයේ පැවැත්වෙන තෙවැනි හා අවසාන ටෙස්ට් තරගයේ ඔස්ට්‍රේලියාව කඩුලු සබඳතා ගොඩනගමින් පළමු ඉනිමේදී ශ්‍රී ලංකාව අභිබවා යාමට ඊයේ සමත් විය.දෙවැනි දින තරගය නතර කරන විට ඔස්ට්‍රේලියාව කඩුලු 6කට ලකුණු 342ක් ලබා ගෙන ශ්‍රී ලංකාව ට වඩා ලකුණු 48කින් පෙරමුණ ට පිවිස සිටියේය. ඒ, තවත් කඩුලු 4ක්ද අතැතිවය. ශ්‍රී ලංකාව පළමු ඉනිමේ ලබා ගත්තේ ලකුණු 294කි.ඔස්ට්‍රේලියානු පිතිකරුවන් කඩුල්ලට පැමිණි වහාම ඔවුන්ට අභියෝග එල්ල කිරීමට ශ්‍රී ලංකාව අසමත් විය. මේ හේතුවෙන් විටින් විට ගොඩනැගුනු කඩුලු සබඳතා මතින් ඔස්ට්‍රේලියාව ඔවුන්ගේ ඉනිම ශක්තිමත් කර ගත්තේය.දර්ශනීය පිතිහරඹයන්හි නිරත වෙමින් ඩේවිඩ් වෝනර් ලකුණු 85ක්ද, ෆිල් හියුස් ලකුණු 87ක්ද වාර්තා කළ අතර නායක මයිකල් හසී අර්ධ ශතකයක් ලබා ගත්තේය.දිවා ආහාරය සඳහා ඊයේ තරගය නතර කරන විට ශ්‍රී ලංකාව ට ලබා ගැනීමට හැකිව තිබුණේ එක් ඔස්ට්‍රේලියානු කඩුල්ලක් පමණි. ඒ, එඩ් කොවන් (4) දුවද්දී දවා ගැනීම ය. ඔහු දැවී ගියේ ඊයේ තරගයේ යැවුනු 6 වැනි ඕවරයේදීය. ඒ වන විට මුළු ලකුණු සංඛ්‍යාව 36ක් විය.ධම්මික ප්‍රසාද් ගේ පන්දුවට පහරක් එල්ල කළ ඩේවිඩ් වෝනර් ලකුණක් කරා ඉක්මනින් දිව ගියේය. ඔහු දෙවැනි ලකුණ කරා දිව යාමට ආපසු හැරුණු විට කොවන් මඳක් පසුබට විය. එහෙත් වෝනර් දෙවැනි ලකුණ කරා දිව යාමට අධිෂ්ඨාන කරගෙන සිටියේය. නුවන් ප්‍රදීප් පන්දුව ප්‍රසාද් වෙත වීසි කළ අතර ඒ වන විට කොවන් සිටියේ කඩුල්ලට බොහෝ ඈතිනි.දිවා ආහාරය සඳහා තරගය නතර කරන විට වෝනර් හා ෆිල් හියුස් යන වමත් පිතිකරුවන් දෙදෙනාම අර්ධ ශතක වාර්තා කර සිටි අතර ඔස්ට්‍රේලියාව එක් කඩුල්ලක් පමණක් දැවී ලකුණු 127ක් රැස්කර ගෙන සිටියේය.ඔස්ට්‍රේලියානු ඉනිමට ශක්තිමත් අත්තිවාරමක් දමමින් සිටි වෝනර් හා හියුස් ගේ සබඳතාව අවසන් වූයේ දිවා ආහාරයෙන් පසුව යැවුනු 8 වැනි ඕවරයේදීය. තිලකරත්න ඩිල්ෂාන් ගේ දඟ පන්දුවට වෝනර් අහස දෙසට පහරක් එල්ල කළ අතර ප්‍රසාද් ‘ලෝන්ග් ඕන්’ ස්ථානයේ සිට පිටුපසට දිව යමින් උඩ පන්දුව රැක ගත්තේය.මේ වමත් පිතිකරු යුගළය දෙවැනි කඩුල්ල වෙනුවෙන් ඕවර 29යි පන්දු 4කදී ලකුණු 130ක සබඳතාවක් ගොඩනැගූහ.මුළු ලකුණු 166දී වෝනර් දැවී යන විට ඔහු ලකුණු 85ක් ලබා ගෙන සිටියේය. ඒ පන්දු 84කිනි. මිනිත්තු 150ක් කඩුල්ලේ රැඳී සිටි ඔහු හතරේ පහර 10ක් එල්ල කළේය. ඊයේ දෙවැනි දින තරගය ආරම්භයේ පළමු පන්දුවෙන්ම ඔස්ට්‍රේලියානු ලකුණු පුවරුවට ලකුණු එකතු කළේද වෝනර්ය.ඒ, සුරංග ලක්මාල් ගේ පළමු පන්දුවට හතරේ පහරක් එල්ල කරමිණි. සිවුවැනි ඕවරයේදී වෝනර්, නුවන් ප්‍රදීප් ගේ පන්දුවලට පිට පිට හතරේ පහර තුනක් එල්ල කරමින් ටෙස්ට් ලකුණු දහස සම්පූර්ණ කළේය.හියුස් හා මයිකල් ක්ලාක් මුළු ලකුණු ප්‍රමාණය 195 දක්වා ඉහළ නංවමින් සිටියදී හියුස් දැවී ගියේය. ඒ කඩුල්ල ලබා ගත්තේ ඊයේ තරගයේ උදය වරුවේ පන්දු රකින්නකු පමණක් ලෙසින් ක්‍රීඩා කරමින් සිට දිවා ආහාරයෙන් පසුව පන්දු යැවීම සඳහා කැඳවනු ලැබූ රංගන හේරත්ය.ඔහුගේ 8 වැනි ඕවරයේදී පන්දුව හියුස් ගේ පිත්තේ ගෑවී කඩුලු රකින දිනේෂ් චන්දිමාල් ගේ දෑතට ගියේය. මිනිත්තු 159ක් තිස්සේ පන්දු 143කට මුහුණ දුන් හියුස් හතරේ පහර 9ක් සමග ලකුණු 87ක් ලබා ගත්තේය.හියුස් ගේ දැවී යාමෙන් පසුව මයිකල් හසී පිටියට පිවිසෙද්දී ශ්‍රී ලංකා ක්‍රීඩකයන් හැසිරුනු ආකාරය ප්‍රශංසනීය විය. සිය අවසන් ටෙස්ට් තරගයට සහභාගි වෙමින් සිටින මයික් හසී නරඹන්නන්ගේ අත්පොළසන් නාදය මධ්‍යයයේ අංක 5 පිතිකරු ලෙසින් පිටියට පිවිස කඩුල්ල වෙත පියවර තබන විට ශ්‍රී ලංකා ක්‍රීඩකයන් දෙපැත්තට පේලි ගැසී ඔහුට සුභ පැතූහ. හසී ඒ මැදින් පැමිණ කඩුල්ල වෙත ගියේය.සවස තේ පානය සඳහා තරගය නතර කරන විට ඔස්ට්‍රේලියාව කඩුලු 3කට ලකුණු 241ක් රැස්කර ගෙන සිටියේය.තේ පානයෙන් පසුව යළි තරගය ආරම්භ වී යැවුනු සිවුවැනි ඕවරයේදී හසී දැවී ගියේය. පන්දු 51කට මුහුණ දුන් හසී ට ලබා ගත හැකිවූයේ ලකුණු 25ක් පමණි. ඒ සඳහා ඔහු මිනිත්තු 66ක් කඩුල්ලේ රැඳී සිටියේය. ඉනිමේ 59 වැනි ඕවරයේදී දිමුත් කරුණාරත්න පන්දු රකින්නා එල්ල කළ පන්දුව කෙළින්ම කඩුල්ලේ වැදීමෙන් හසී දුවද්දී දැවී යාමට ලක්විය.ප්‍රසාද් ගේ පන්දුවට ක්ලාක් ‘කවර්’ ස්ථානයට පහරක් එල්ල කර ඉක්මන් ලකුණක් කරා යද්දී කරුණාරත්න පන්දුව ගෙන පිතිකරුවාගේ අන්තයේ කඩුල්ල ට එල්ල කළේය. ක්ලාක් සහ හසී සිවුවැනි කඩුල්ල වෙනුවෙන් ඕවර 16.5කදී ලකුණු 56ක් එක් කළහ.මුළු ලකුණු 271දී නායක මයිකල් ක්ලාක් දැවී ගියේය. හේරත් ගේ පන්දුවට ඔහු එල්ල කළ පහරින් ඉතා ඉහළ නැගි පන්දුව කරුණාරත්න හරියට මැන ගනිමින් අල්ලා ගත්තේය. හතරේ පහර 5ක් හා හයේ පහරක් එල්ල කළ ක්ලාක් පන්දු 74කින් ලකුණු 50ක් ලබා ගත්තේය.ඔහු ඊයේ මුහුණ දුන් පළමු පන්දුවෙන්ම දැවී යාමෙන් බේරුණේ අලීම් ඩාර් පිටියේ තරග විනිසුරුවරයාගේ දුර්වල විනිශ්චයෙන් හා ශ්‍රී ලංකාව ‘රෙෆරල් ක්‍රමය’ වෙත නොයාමෙනි. හේරත් එවූ පන්දුව කඩුල්ල ඉදිරිපිට ක්ලාක් ගේ පා ආවරණයේ වැදුනු බව රූපවාහිනී පුනරූපනවල පැහැදිළිව දර්ශනය විණි.ඔස්ට්‍රේලියාව ඔවුන්ගේ ඉනිමේ 77 වැනි ඕවරයේදී ශ්‍රී ලංකා මුළු ලකුණු ප්‍රමාණය වූ 294 අභිබවා ගියේය.ඕවර 80ක් අවසානයේ ඔස්ට්‍රේලියාව කඩුලු 5කට ලකුණු 305ක් වාර්තා කර සිටියදී ශ්‍රී ලංකාව දෙවැනි නව පන්දුව ලබා ගත්තේය. ඉන්පසුව යැවූ දෙවැනි ඕවරයේදී කඩුල්ලක් ලබා ගැනීමට නුවන් ප්‍රදීප් වේග පන්දු යවන්නා සමත් විය. දැවී ගියේ මිචල් ජොන්සන් (13) ය. කඩුලු රකින චන්දිමාල් වෙත උඩ පන්දුවක් ලබා දෙමින් ජොන්සන් මුළු ලකුණු 307දී දැවී ගියේය.මැතිව් වේඩ් දෙවතාවක්ම ‘ෆෝවර්ඩ් ෂෝට් ලෙග්’ ස්ථානයට උඩ පන්දු ලබා දී දැවී යාමෙන් බේරිණි. එම ස්ථානයේ පන්දු රකිමින් සිටි ලහිරු තිරිමාන්න දෙවතාවක්ම වේඩ් ගේ ප්‍රහාරයන්ට ගොදුරු වූවද තුවාළ වී පිටියෙන් ඉවතට නොයා එම ස්ථානයේම රැඳෙමින් පන්දු රකින විට නරඹන්නන් අත්පොළසන් දෙමින් ඔහු දිරිමත් කළේය.73 වැනි ඕවරයේදී වේඩ් ලකුණු 22ක් ලබා ගෙන සිටියදී ප්‍රදීප් එවූ පන්දුව පිත්තේ ගෑවී කඩුලු රකින්නා වෙත ගියේය. පිටියේ අනෙක් තරග විනිසුරු හිල් එය දැවී යාමක් නොවන බවට තීරණය කළේය. මහේල එම තීරණය තෙවැනි විනිසුරුට යොමු කළ විට අනාවරණය වූයේ පන්දුව පිත්තේ ගෑවී යාම කෙසේ වෙතත් ප්‍රදීප් ගේ ඒ පන්දුව නීතිවිරෝධී (නෝ බෝල්) එකක් බවයි.ඊළඟ ඕවරයේදී හේරත් ගේ පන්දුවට වේඩ් දුන් උඩ පන්දුව තිරිමාන්න ට අල්ලා ගැනීමට නොහැකි විය. ඊටත් පසු ඕවරයේදී වේඩ් ගේ පිත්තෙන් නික්ම ආ උඩ පන්දුව රැක ගැනීමට තිරිමාන්න සමත් විය.එය දැවී යාමක් බවට අලීම් ඩාර් තරග විනිසුරුවරයා දුන් තීරණයට එරෙහිව වේඩ් කළ අභියෝගයෙන් (රෙෆරල්) ඔහු ජය ගත්තේය. වේඩ් පිට පිට එල්ල කළ පහර දෙකකින් පන්දුව තිරිමාන්න ගේ ශරීරයේ වැදුනේ ඉන්පසුවය.ඊයේ දෙවැනි දින තරගය නතර කරන විට වේඩ් හතරේ පහර 3ක් සමග ලකුණු 47ක්ද, පීටර් සිඩ්ල් හතරේ පහර 2ක් සමග ලකුණු 16ක්ද රැස්කර ගෙන නොදැවී ක්‍රීඩා කරමින් 7 වැනි කඩුල්ල වෙනුවෙන් ලකුණු 35ක නොබිඳි සබඳතාවක් ගොඩනගා ගෙන සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=s1301052</link>
    <topic>ට්‍රික්සි-ලක්ෂ්මි මුල්පුටු තරගයක ලේකම් තනතුරටත් ගැටුමක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සංගමයේ සභාපති තනතුරට හිටපු සභාපතිවරියෙකු වු ට්‍රික්සි නානායක්කාර හා බැංකු නිලධාරිනියක වන ලක්ෂ්මි වික්ටෝරියා යන මහත්මීහූ ඊයේ නාමයෝජනා භාර දුන්හ.මේ මස 24වැනිදා පැවැත්වෙන ශ්‍රී ලංකා නෙට්බෝල් සංගමයේ නිලවරණයේදී ලේකම් තනතුරට හිටපු ශ්‍රී ලංකා නෙට්බෝල් නායිකා ජයන්ති සෝමසේකරන් හා පාසල් නෙට්බෝල් සංගමයේ ශිරෝමී කුරුප්පු යන මහත්මීහු ද නාම‍යෝජනා ලබාදී ඇත.නියෝජ්‍ය ලේකම් තනතුර සඳහා හිටපු අතුරු කමිටු සාමාජික යෙස්මින් ධර්මරත්න මහත්මිය හා පාසල් නෙට්බෝල් සංගමයේ චමිපා රංජනී මහත්මිය නාමයෝජනා ලබාදුන් අතර භාණ්ඩාගාරික තනතුර සඳහා බදුල්ල සංගමයේ නිශාන්ති ඕවිටිගල මහත්මිය ඉදිරිපත්ව සිටී.මෙයට අමතරව උප සභාපති, නියෝජ්‍ය භාණ්ඩාගාරික තනතුරු සඳහා උණුසුම් තරගයක් නිරිමාණය වී ඇත.එම තනතුරුවලට හිටපු අතුරු කමිටු නිලධාරිනියන් රැසක් ඉදිරිපත්ව ඇතැයි වාර්තා වේ.එමෙන්ම ශ්‍රී ලංකා නෙට්බෝල් පිලට ක්‍රීඩා කළ ක්‍රීඩිකාවන් කිහිප දෙනෙකුද මෙවර තනතුරුවලට නාමයෝජනා ලබාදී තිබේ.වසර 2010දී අවසන් වරට ශ්‍රී ලංකා නෙට්බොල් සංගමයේ නිලවරණය පැවැති අතර එහිදී සභාපති ලෙස ලේෂා ද සිල්වා මහත්මිය හා ලේකම් ලෙස දමයන්ති ජයතිලක මහත්මිය තේරී පත්වුහ‍.එයින් පසුව අතුරු කමිටුවක් මගින් නෙට්බෝල් පරිපාලනය සිදුවිය.නිමාවට පත්වු ආසියානු නෙට්බෝල් තරගාවලියේදී ශ්‍රී ලංකවට ශූරතාව ගිලිහී යෑමෙන් අනතුරුව නෙට්බෝල් සංගමයේ නිලවරණය පවත්වන බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.හිටපු නිලධාරිනියන්ට වඩා නව නිලධාරී මණ්ඩලයක් පත්වීමෙන් නෙට්බෝල් දියුණුව වේගවත්වනු ඇතැයි ඇමැතිවරයාගේ විශ්වාසය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=s1301053</link>
    <topic>ජාතික කැරම් ශූරතාවලිය අද ඇරඹේ</topic>
    <author> නිරෝෂාන් ප්‍රියංකර</author>
    <content>ජාතික කැරම් ස‍ම්මේලනය 45වැනි ව‍රටත් සංවිධානය කරන ජාතික කැරම් ශූරතාවලිය අද උදෑසන 9.00ට කැරම් සම්මේලනය මුලස්ථානයේදී ආරම්භවන අතර මේ මාසයේ සති අන්ත දිනයන්හිදී පැවැත්වෙන තරගාවලියේ 27වැනිදායින් අවසන්වේ.ලෝක කැරම් ශූරතාව සහ ජාතික ශූරතාව හිමිකර ගෙන සිටින නිශාන්ත ප්‍රනාන්දු, අටවරක් පිට පිට පිරිමි කේවල ශූරතාව දිනා සිටින චමිල් කුරේ, ජාතික ශූරි ජෝශප් රොෂිටා ඇතුළු මෙරට ප්‍රබල ක්‍රීඩක ක්‍රීඩිකාවන් 350ක් පමණ ජාතික කැරම් ශූරතාවලිය සඳහා එක්වන බැවින් උණුසුම් තරගයක් දැකගත හැකිවනු ඇතැයි සම්මේලනය පවසයි.තරගාවලිය කේවල, යුගළ, මිශ්‍ර යුගළ හා ප්‍රවීණ යන අංශයන්ගෙන් පිරිමි සහ කාන්තා ලෙසින් ඉසව් 7ක් යටතේ පැවැත්වෙන අතර අද සහ හෙට යුගල මුලික වටය හා අවසන් පුර්ව වටයේ තරග පැවැත්වීමට නියමිතය.තරගාවලියේ අවසන් දිනයේදී කාන්තා පිරිමි අවසන් පූර්ව ව‍ටයේ තරග සහ අවසන් තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=s1301054</link>
    <topic>ක්‍රිකට් විචාරක ක්‍රිස්ටෝපර් ද පිළිකාවට බිලි</topic>
    <author>ලන්ඩන් (ඒ.එෆ්.පී.)</author>
    <content>අන්තර් ජාතික ක්‍රිකට් පිටියේ හිටපු විශිෂ්ටතම මාධ්‍යවේදියකු සහ විස්තර විචාරකයකු වූ එංගලන්ත ජාතික ක්‍රිස්ටෝපර් මාටින් ජෙන්කින්ස් පිළිකා රෝගය හේතුවෙන් ජීවිතක්ෂයට පත්විය.මිය යනවිට 67වන වියේ පසුවූ ජෙන්කින්ස් 'සී.එම්.ජේ.' නමින් මහ බ්‍රිතාන්‍ය‍යේ ප්‍රකටව සිටියේය.බී.බී.සී. ගුවන් විදුලියේ විස්තර විචාරකයකු ලෙසත්, ඩේලි ටෙලිග්‍රාෆ් පුවත්ප‍තේ ක්‍රිකට් ලේඛකයකු ලෙසත් කටයුතු කළ හෙතෙම මැරිලිබෝන් ක්‍රිකට් ක්‍රීඩා සමාජයේ (එම්.සී.සී.) හිටපු සභාපතිවරයකු ද විය.ඔහු පිළිකා රෝගයෙන් පීඩා විඳින බව හෙළිවූයේ පසුගිය වසරේ අප්‍රේල් මාසයේ දීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=s1301055</link>
    <topic>කනිෂ්ඨ බර ඉසිලීමේ ශූරතාව ත්‍රිත්ව විදුහලට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ජාතික කනිෂ්ඨ බර ඉසිලීමේ තරගාවලියේ සමස්ත කණ්ඩායම් ශූරතාව දිනාගැනීමට මහනුවර ත්‍රිත්ව විදුහල් බර ඉසිලීමේ කණ්ඩායම සමත්වු අතර අවුරුදු 17න් පහළ හා අවුරුදු 20න් පහළ කණ්ඩායම් ශූරතා දෙකද හිමිකරගැනීමට ඔවුන් සමත්වුහ.මේ තරගාවලියේ ත්‍රිත්ව විදුහල විසින් කණ්ඩායම් ශූරතාව හිමිකරගත් සිවුවැනි අවස්ථාව මෙය වේ.තරගාවලියේ දක්ෂතම බර උසුලන්නා ලෙස ත්‍රිත්ව විදුහල නියෝජනය කළ අවුරුදු 17න් පහළ කි.ග්‍රෑම් 69 බර පංතිය ජයගත් යු.සමරසේකර සම්මාන දිනාගත්තේය. එහිදී ශ්‍රී ලංකා වාර්තා තුනක් පිහි‍ටුවීමටද ඔහු සමත්විය.අවුරුදු 17න් පහළ කි.ග්‍රෑ.77 බර පංතියෙන් තරග වැදුණු ලෝචන කිරියාගම (ත්‍රිත්ව විදුහල) හා අවුරුදු 20න් පහළ කි.ග්‍රෑ.77 බර පංතියෙන් කනිල් සෙනවිරත්න ශ්‍රී ලංකා වාර්තා තුන බැගින් පිහි‍ටුවිය.තරගාවලිය පසුගියදා පේරාදෙණිය විශ්වවිද්‍යල ගෘහස්ත ක්‍රීඩාගාරයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=s1301056</link>
    <topic>විජයබා විදුහලට පළමු ඉනිමේ ජය</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන අන්තර් පාසල් අවුරුදු 13න් පහළ ක්‍රිකට් තරගාවලියේ දෙවන කාණ්ඩයේ යටතේ හුංගම විජයබා විදුහල සහ කැකිරාව මධ්‍ය මහා විදුහල අතර පසුගියදා පැවැති තරගයෙන් පළමු ඉනිමේ ජයක් වාර්තා කිරීමට විජයබා විදුහල සමත්විය.විජයබා විදුහල පළමු ඉනිම-175 9(ඕවර 42) කවිඳු කේෂර 44, විනුර කාවින්ද 22 (කේ.ටී.විජේවර්ධන 50/5) කැකිරාව පළමු ඉනිම-70 (ඕවර 40.2) අමරවීර 30 (හිරූෂ ප්‍රතිභා 20/4, කවිඳු කේෂර 23/4).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=s1301057</link>
    <topic>දෙනුවන් ලෝක පාසල් චෙස් තරගාවලියට</topic>
    <author>උදුලා පීරිස්</author>
    <content>සමස්ත ලංකා සුපර් චෙස් තරගාවලියේ අවුරුදු 11න් පහළ ශූරතාව හිමිකර ගැනීමට සමත්වු වේළුවන විද්‍යාලයේ එච්.ජී.දෙනුවන් තීක්ෂණ එම ජයග්‍රහණය හේතුවෙන් මේ වසරේ ග්‍රීසියේ පැවැත්වෙන ලෝක පාසල් චෙස් තරගාවලිය සඳහා සහභාගිවන ශ්‍රී ලංකා චෙස් කණ්ඩායම නියෝජන කිරීමේ අවස්ථාව උදාකර ගත්තේය.අන්තර් ජාතික, ජාතික හා පළාත් චෙස් තරග නියෝජනය කරමින් සහතිකපත් හා පදක්කම් 60ක් පමණ හිමිකර ගෙන සිටින දෙනුවන් පසුගිය වසරේ රුමේනියාවේ පැවැති ලෝක චෙස් තරගාවලිය සහ ස්ලෝවේනියාවේ පැවැති යොවුන් ආසියානු චෙස් තරගාවලිය නියෝජන කළේය.වේළුවන විද්‍යාලයේ විදුහල්පති ඩබ්ලිව්.කරුණාතිලක, චෙස් පුහුණුකරු ඉදුනිල් පටබැදිගේ, චෙස් ක්‍රීඩා භාර ශ්‍යාමලී මල්වැන්න මහත්ම මහත්මීහු දෙනුවන්ගේ ක්‍රීඩා කටයුතු සඳහා සහයෝගය දක්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=s1301058</link>
    <topic>ප්‍රීමා ශූරතාව හිමිකර ගැනීමට බස්නාහිර පළාත් දකුණු කණ්ඩායම සමත්විය  </topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>05</day>
    </date>
    <link>http://www.dinamina.lk/2013/01/05/_art.asp?fn=f1301051</link>
    <topic>කළලය දූෂිත නම්; අම්මා බේරාගත යුතුයි!</topic>
    <author>සාකච්ඡා කළේ චන්දන ජයවීර ඡායාරූප- රංජිත් අසංක</author>
    <content>අගවිනිසුරුවරියට එරෙහිව නැඟී ඇති විෂමාචාර චෝදනා පරික්ෂා කිරීමට පාර්ලිමේන්තුව පත් කළ තේරිම් කාරක සභාව බලරහිත කරමින් ශ්‍රේෂ්ඨාධිකරණය ලබා දුන් අර්ථනිරූපණය ගැන හා එවැනි කමිටුවක් පත් කිරීමට ආණ්ඩුක්‍රම ව්‍යවස්ථාවෙන් පාර්ලිමේන්තුවට ලැබි ඇති බලය පිළිබඳ පූර්වාදර්ශ දක්වමින් අදහස් දක්වන නියෝජ්‍ය කථානායකවරයා කමිටුවේ විනිවිදභාවය ගැන මතුවී ඇති විවේචනයන්ට ද මෙසේ පිළිතුරු ‍දෙයි.දෝෂාභියෝග විමර්ෂන තේරීම් කාරක සභාවේ වලංගුභාවය ප්‍රශ්න කරන්නන් පාර්ලිමේන්තුව උත්තරීතරය යන්න ප්‍රතික්ෂේප කරනවා. මේ ගැන පාර්ලිමේන්තුව වෙනුවෙන් ඔබේ පැහැදිලි කිරීම කුමක්ද?අපේ ර ටේ ඉහළින්ම තිබෙන්නේ ආණ්ඩුක්‍රම ව්‍යවස්ථාවයි. එයට අනුව උත්තරීතර වන්නේ ජනතා පරමාධිපත්‍යයයි. මෙරට මිලියන විසිතුනක් වූ ජනතාවට හැම විටම රැස්වී තීරණ ගත නොහැකි නිසා අප මහජන පරමාධිපත්‍යය ක්‍රියාත්මක කරන්නේ නියෝජිත ප්‍රජාතන්ත්‍රවාදයක් යටතේයි. ජනතාව විසින් තෝරා පත්කර ගත් ජනතා නියෝජිතයන් මඟින් ඔවුන්ගේ පරමාධිපත්‍යය බලය පාර්ලිමේන්තුව විසින් ක්‍රියාත්මක කෙරෙනවා.පාර්ලිමේන්තුව සතු අධිකරණ බලය ඔවුන් විසින් ක්‍රියාත්මක කිරීම සඳහා අධිකරණයට පවරනු ලබනවා. පාර්ලිමේන්තුව පනවන ලද අධිකරණ බලය අධිකරණයට ස්වාධීනව ක්‍රියාත්මක කරන්න මෙයින් කිසිදු බාධාවක් නැහැ.දරුවා උපත ලබන්නේ මවගෙන්. ඒ අනුව උත්තරීතරභාවය කෙසේ වෙතත් වඩා ප්‍රමුඛ හා මූලිකයා වන්නේ අම්මායි. මව දරුවා බිහි කරන්නාක් මෙන් අධිකරණයට බලය ලැබෙන්නේ පාර්ලිමේන්තුවෙන්. ඒ නිසා පාර්ලිමේන්තුව ලබා නොදුන් බලයක් අධිකරණයට ක්‍රියාත්මක කළ නොහැකියි.1972 ජනරජ ව්‍යවස්ථාව අනුව පාර්ලිමේන්තුව ප්‍රමුඛ වුවත් 78 ව්‍යවස්ථාවෙන් විධායකයට පවරා ඇති බලතල අනුව තවදුරටත් පාර්ලිමේන්තුව උත්තරීතර බව ප්‍රකාශ කළ හැකි ද යන්න ප්‍රශ්න කෙරෙනවා නේද?ආණ්ඩු ක්‍රම ව්‍යවස්ථාවට අනුව උත්තරීතර වන්නේ ජනතා පරමාධිපත්‍යයයි. එය පාර්ලිමේන්තු මන්ත්‍රීවරුන් මඟින් පාර්ලිමේන්තුවට ලැබී තිබෙනවා . අධිකරණය ක්‍රියාත්මක කරන්නේ පාර්ලිමේන්තුව විසින් පවරනු ලබන අධිකරණ බලයයි. සමහරු අහනවා ආණ්ඩුක්‍රම ව්‍යවස්ථාවේ කොහෙද මේ ගැන සදහන්ව තිබෙන්නේ කියලා. මම ඔවුන්ට කියන්නේ ව්‍යවස්ථාවේ 4 වෙනි වගන්තියේ (ඇ) කොටස බලන්න කියලයි.එහෙමනම් මේ පාර්ලිමේන්තුවට වඩා මාළු මාකට්ටුව උත්තරීතරයි කියලා පාර්ලිමේන්තු මන්ත්‍රීවරයෙක්ට කියන්න හැකියාවක් ලැබෙන්නේ ‍කොහොමද?ආණ්ඩුක්‍රම ව්‍යවස්ථාව ආරක්ෂා කරන්න පාර්ලිමේන්තු මන්ත්‍රීවරු දිවුරුමකින් බැඳී සිටිනවා. එවැනි ප්‍රකාශ කරන අයට එරෙහිව කටයුතු කිරීමට පාර්ලිමේන්තු බලතල හා වරප්‍රසාද පනත යටතේ හැකියාව තිබෙනවා. එම පනතේ (ආ) උප ලේඛනයේ 7 වෙනි වගන්තියේ දැක්වෙන පරිදි පාර්ලිමේන්තුවේ කටයුතු හා එහි ස්වභාවය සම්බන්ධයෙන් යම් අපහාසාත්මක ප්‍රකාශයක් පළ කරන්නාට විරුද්ධව ශ්‍රේෂ්ඨාධිකරණයට දඬුවම් කළ හැකියි. නීතිපතිවරයා විසින් ශ්‍රේෂ්ඨාධිකරණයට ඉදිරිපත් කරන පැමිණිල්ලක් මඟින් එවැනි පුද්ගලයෙක්ට විරුද්ධව කටයුතු කිරීමේ හැකියාව තිබෙනවා.අගවිනිසුරුවරියගේ විෂමාචාර පිළිබඳ සෙවීමට පත් කළ පාර්ලිමේන්තු කමිටුව ඇයට ඒ සඳහා කරුණු දැක්වීමට ප්‍රමාණවත් කාලයක් ලබා නොදුන් බවට ඇය මෙන්ම විපක්ෂයේ නියෝජිතයන් නඟන චෝදනාවට ඔබේ පිළිතුර කුමක්ද?ඇය 1996 සිට ශ්‍රේෂ්ඨාධිකරණයේ විනිසුරුවරියක් හැටියට කටයුතු කළා. ඒ නිසා අගවිනිසුරුවරයෙකුට විරුද්ධව විෂමාචාර චෝදනාවක් මතුවූ විට එය මාසයක් ඇතුළත පරීක්ෂා කර අවසන් කළ යුතු බව ඇය දන්නවා.එහෙම දැන දැන ඇය විත්තිවාචකය ඉදිරිපත් කරන්න කල් ඉල්ලුවා. එවිට තේරීම් කමිටුව දින තිහක් ඇතුළත පරීක්ෂණය නිම කළ යුතු වූවත් ඇයට විත්තිවාචකය ඉදිරිපත් කරන්න දින 22ක් ලබා දුන්නා. එතකොට ඇයට සාධාරණයක් ඉටුව නැද්ද?ඊළඟට ඇය තමන් වෙනුවෙන් කරුණු දක්වන්න දෙවෙනි වතාවේදී පළමුවරට වැඩිය නීතිඥයන් සංඛ්‍යාවක් සහභාගී කරවූවා. තේරීම් කමිටුව එයටත් ඉඩ දුන්නා. එතුමියට යම් අසාධාරණයක් වුණා නම් ඒ බව ඇගේ නීතිඥයන් ඒ අවස්ථාවේ දීම වාර්තා කළ යුතුයි. පහළම අධිකරණයේ පෙනී සිටින නීතිඥයෙක් පවා තමන්ගෙ සේවාදායකයාට අසාධාරණයක් වන බව පෙනෙනවා නම් එය සටහන් කරන්න කියනවා. කමිටුව ඉදිරියේ ඇගේ නීතිඥයන් එවැනි ඉල්ලීමක් කර නැහැ.ඇයට තවදුරටත් තේරීම් කාරක සභාව ඉදිරියේ පෙනී නොසිටිය හැකි වන ආකාරයට අපහාස කළ බවට තවත් චෝදනාවක් නැඟෙනවා නේද?කමිටුවේ සියලුම කටයුතු සජීවීව පටිගත කෙරෙනවා. එවැනි විරෝධතාවයක් ඇගේ නියෝජිතයන් දැක්වූවා නම් එය පටිගත විය යුතුයි. එහෙම වෙලා නැහැ.තේරීම් කමිටුවේ කාර්යපටිපාටිය කළින් හෙළිදරව් නොකළ බවට තවත් චෝදනාවක් තිබෙනවා. මේ ගැන ඔබට කියන්න තිබෙන්නේ කුමක්ද?මම තේරීම් කමිටුවේ සාමාජිකයෙක් නෙවෙයි. එහි කටයුතු ගැන අපට දැන ගන්නට ලැබෙන්නේ වාර්තාවල තිබෙන දේවල් අනුවයි. එහෙම අසාධාරණයක් සිදුව තිබෙන බව වාර්තා වී නැහැ. මේ වාර්තාව දැන් විවෘත ලියැවිල්ලක්. මහජනතාවට දැක බලා ගත හැකියි.මම හිතන්නේ වඩා හොඳ දේ වන්නේ වාර්තාව කියවන්නේ නැතිව මත ප්‍රකාශ කිරීමෙන් වැළකී වාර්තාව කියවා කතා කිරීමයි. පෙරේදා මේ ගැන තිබුණ සාකච්ඡාවක දී මාධ්‍යවේදීන් මා ප්‍රශ්න කළා. මම ඔවුන්ගෙන් ඇහුවා වාර්තාව කියෙව්වාද කියලා.කවුරුවත් කියවලා නැහැ. එතකොට වෙන්නේ තුන්වන පාර්ශවවල අවශ්‍යතාවයන් මත පැන නැඟෙන ප්‍රශ්න ජනතාව අතරට යාමයි.  මසක් ඇතුළත පරීක්ෂණය අවසන් කළ යුතු වූ බව ඔබ පැවසුවත් පාර්ලිමේන්තුවට අවශ්‍ය නම් එහි කාලය දීර්ඝ කිරීමට හැකියාවක් තිබුණා නේද?පාර්ලිමේන්තුවට හැකියාවක් තිබුණා යෝජනා සම්මතයකින් කාලය දීර්ඝ කරන්න. නමුත් දන්වා යැවූ දිනවල ඇය පැමිණියේ නැහැ. ඇය පැමිණ කල් ඉල්ලා එවැනි දීර්ඝ කිරීමක් නොකළා නම් ඔය චෝදනාව නඟන්න තිබුණා. නමුත් ඇගේ නියෝජනයක් නැතිව කාලය දීර්ඝ කිරීමෙන් ලැබෙන ප්‍රතිඵලය කුමක්ද?අනිත් කරුණ වන්නේ අධිකරණයේ සිටින ඉහළම නිලධාරියෙක්ට විරුද්ධව මුල්‍යමය විෂමාචාර චෝදනාවක් නැඟුන විට පාර්ලිමේන්තුව එය කඩිනමින් කරුණු පැහැදිලි කර ඇගේ නිවැරැදිභාවය ඔප්පු කිරීමට කාලය ලබා දිය යුතුයි. මාසයක කාලයක් ලබාදී තිබෙන්නේ ඒ නිසයි. අධිකරණයේ ප්‍රධානියාට එරෙහි විනය පරීක්ෂණයක් දිගින් දිගටම ඇදෙනවා නම් එය රටේ ස්ථාවර භාවයට හානියක්.අභියාචනාධිකරණයේ කැඳවීමට අනුව තේරීම් කාරක සභාවේ විපක්ෂයේ නියෝජිතයන් අධිකරණය ඉදිරියේ පෙනී සිටීම වරදක් වන්නේ කෙසේද?පාර්ලිමේන්තුවේ සිදුවූ යම් කටයුත්තක් සම්බන්ධයෙන් හෝ කාරක සභාවක සිදුවූ යම් කටයුත්තක් සම්බන්ධයෙන් පිටස්තර පාර්ශවයක් ඉදිරියේ සාක්ෂි දීමට කටයුතු කරන්නේ නම් ඒ මන්ත්‍රීවරයා හෝ නිලධාරියා පාර්ලිමේන්තුවේ විශේෂ අවසරයක් ලබා ගත යුතුයි.එසේ අවසරය නොමැතිව සාක්ෂි දීමට ක්‍රියා කිරීම 17 වෙනි වගන්තිය උල්ලංඝනය කිරීමක්. ඔවුන් සාක්ෂි දුන්නාද නැද්ද යන්න මම දන්නේ නැහැ. යම් හෙයකින් ඔවුන් සාක්ෂි දී තිබේ නම් ඒ අයට විරුද්ධව දෝෂදර්ශනයට ලක්කිරීමේ යෝජනාවක් ගෙන එන්න හැකියාව තිබෙනවා. ඒ වගේම පාර්ලිමේන්තුවට අපහාස කිරීම ගැන කටයුතු කරන්න පුළුවන්කම තිබෙනවා.නමුත් අධිකරණය ඉදිරියේ පෙනී සිටි මන්ත්‍රීවරුන් ප්‍රකාශ කරන්නේ ඔවුන් සාක්ෂි ලබා නොදුන් බව හා අධිකරණයට ගරු කිරීමක් හැටියට පෙනී සිටි බව නොවේද?සාක්ෂි දුන්නොත් එයට විරුද්ධව 17 වෙනි වගන්තිය යටතේ කටයුතු කළ හැකියි. මම පැහැදිලිව සඳහන් කළේ ඒ ගැනයි.ශ්‍රේෂ්ඨාධිකරණය ලබා දුන් තීන්දුවෙන් පාර්ලිමේන්තු තේරීම් කාරක සභාවේ නීත්‍යානුකූලභාවය පිළිබඳ මෙන්ම ස්ථාවර නියෝග පනතකින් සම්මත කළ යුතු බව සඳහන් කර තිබෙනවා. මෙය ඔබ පිළිගන්නවාද?ඔවුන් ලබා දුන් අර්ථ නිරූපණය පිළිබඳ තවම පාර්ලිමේන්තුව දැනුම්වත් කර නැහැ. නමුත් ආණ්ඩුක්‍රම ව්‍යවස්ථාවේ 107(3) වෙනි වගන්තිය අනුව ඉතාම පැහැදිලිව දෝෂාභියෝගයක් සම්බන්ධව කටයුතු කළ යුතු ආකාරය සඳහන් වෙනවා. එයට අනුව නීති මඟින් හෝ ස්ථාවර නියෝග මඟින් විධිවිධාන සැලැස්විය යුතුය කියලා දක්වා තිබෙනවා. පාර්ලිමේන්තුව කටයුතු කර තිබෙන්නේ උත්තරීතර ආණ්ඩුක්‍රම ව්‍යවස්ථාවට අනුවයි.එයින් කියවෙන්නේ පාර්ලිමේන්තුව තේරීම් කාරක සභාවේ වලංගුභාවය වෙනුවෙන් පෙනී සිටින බවද?පැහැදිලිවම. ඉහළ උසාවිවල විනිශ්චයකාරවරුන් ඉවත් කිරීමේ බලය ආණ්ඩුක්‍රම ව්‍යවස්ථාවේ 107 වගන්තිය අනුව පැවරී තිබෙන්නේ පාර්ලිමේන්තුවටයි. අධිකරණ විනිසුරුවරුන් සම්බන්ධ දෝෂාභියෝග ගැන කටයුතු කිරීම පිළිබඳ බ්‍රිතාන්‍යය සම්ප්‍රදායට අනුවත් ඒ සඳහා බලය තිබෙන්නේ පාර්ලිමේන්තුව සතුවයි.ඇමෙරිකා එක්සත් ජනපදයෙත් ඒ ගැන බලය තිබෙන්නේ පාර්ලිමේන්තුවටයි. මෑතකදී පිලිපීනයේ අගවිනිසුරුවරයාට එරෙහිව දෝෂාභියෝගයක් මතුවූ අවස්ථාවේ දී ඔහුත් අධිකරණ නියෝගයක් ලබා ගත්තා. නමුත් පිලිපීන පාර්ලිමේන්තුවත් එහි කටයුතු ඉදිරියට පවත්වාගෙන ගොස් ඔහු තනතුරින් ඉවත් කළා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n130107_br2</link>
    <topic>‍</topic>
    <author/>
    <content>රාජකීය විද්‍යාලය, ‍කොළඹ 183ආනන්ද විද්‍යාලය, කොළඹ 179ධර්මරාජ විද්‍යාලය, මහනුවර 179නාලන්ද විද්‍යාලය, කොළඹ 177මලියදේව විද්‍යාලය (පිරිමි), කුරුණෑගල 177කිංග්ස්වුඩ් විද්‍යාලය, මහනුවර 176ඩී. එස්. සේනානායක විද්‍යාලය, කොළඹ 175රිච්මන්ඩ් විද්‍යාලය, ගාල්ල 175ශාන්ත ආනා විද්‍යාලය, කුරුණෑගල 174ඉසිපතන විද්‍යාලය, කොළඹ 172ශාන්ත සිල්වෙස්තර,මහනුවර 172මහින්ද විද්‍යාලය, ගාල්ල 171රාහුල විද්‍යාලය, මාතර 171තර්ස්ටන් විද්‍යාලය, කොළඹ 169මහානාම විද්‍යාලය,, කොළාඹ 167බණ්ඩාරනායක විද්‍යාලය, ගම්පහ 166විද්‍යාර්ථ විද්‍යාලය, මහනුවර 166ශාන්ත ඇලොසියස් විද්‍යාලය, ගාල්ල 166අශෝක විද්‍යාලය, කොළඹ 165ශාන්ත ‍තෝමස් පිරිමි විද්‍යාලය, මාතර 164කෑගල්ල විද්‍යාලය, කෑගල්ල 164ශ්‍රී සුමංග විද්‍යාලය, මහනුවර 163වේල්ස් කුමර විද්‍යාලය, මොරටුව 161විද්‍යාලෝක විද්‍යාලය,ගාල්ල 159ජෝසප් වාස් විද්‍යාලය, වෙන්නපුප්ව 157රජකීය විද්‍යාලය, පානදුර 155ශාන්ත තෝමස් විද්‍යාලය, මාතලේ 155ශාන්ත සර්වේසස් විද්‍යාලය, මාතර 155විශාකා බාලිකා විද්‍යාලය, කොළඹ 183මහමායා විද්‍යාලය, මහනුවර 179දේවි බාලිකා විද්‍යාලය,කොළඹ 178මලියදේව බාලිකා විද්‍යාලය, කුරුණෑගල 178සිරිමාවෝ බණ්ඩාරනායක විද්‍යාලය, කොළඹ 176ශුද්ධ වූ පවුලේ බාලිකා විද්‍යාලය, කුරුණෑගල 175උසස් බාලිකා විද්‍යාලය,මහනුවර 174අනුලා විද්‍යාලය, නුගේගොඩ 173රත්නාවලි බාලිකා විද්‍යාලය, ගම්පහ 173සංඝමිත්තා විද්‍යාලය,ගාල්ල 172සුජාතා විද්‍යාලය, මාතර 172ශාන්ත පාවුලු බාලිකා විද්‍යාලය, මිලාගිරිය 170යශෝදරා දේවි බාලිකා විද්‍යාලය, ගම්පහ 169විහාර මහා දේවි විද්‍යාලය, කිරිබත්ගොඩ 169ශාන්ත ජෝශප් බාලිකා විද්‍යාලය, කෑගල්ල 168පුෂ්පදාන බාලිකා විද්‍යාලය, මහනුවර 167පර්ගසන් උසස් බාලිකා විද්‍යාලය, රත්නපුර 167ශාන්ත ජෝශප් බාලිකා විද්‍යාලය, නුගේගොඩ 166ශාන්ත තෝමස් උසස් බාලිකා විද්‍යාලය, මාතර 166ශුද්ධ වූ පවුලේ බාලිකා විද්‍යාලය,වෙන්නප්පුව 166ගෝතමී බාලිකා විද්‍යාලය, කොළඹ 164ශ්‍රී සංඝමිත්තා බාලිකා විද්‍යාලය, මාතලේ 164කෑගල්ල බලිකා විද්‍යාලය, කෑගල්ල 164ශ්‍රී ලංකා සිංගප්පුරු මිත්‍රත්ව විද්‍යාලය, වීරකැටිය 163පානදුර බාලිකා විද්‍යාලය, පානදුර 162‍ස්වර්ණාමාලි බාලිකා විද්‍යාලය, මහනුවර 162රිපන් බාලිකා විද්‍යාලය, ගාල්ල 162සමුද්‍රදේවි බාලිකා විද්‍යාලය, නුගේගොඩ 161ආනන්ද බාලිකා විද්‍යාලය, කොළඹ 161විහාර මහා දේවි බාලිකා විද්‍යාලය, මහනුවර 160වේල්ස් කුමරි විද්‍යාලය, මොරටුව 158කලුතර බාලිකා විද්‍යාලය, කළුතර 157හේමමාලී බාලිකා විද්‍යාලය, මහනුවර 157නිව්ස්ටඩ් බාලිකා විද්‍යාලය, මීගමුව 156සීතාදේවී බාලිකා විද්‍යාලය, මහනුවර 156ස්වර්ණපාලී බාලිකා විද්‍යාලය, අනුරාධපුරය 156නාලන්දා බාලිකා විද්‍යාලය, මිනුවන්ගොඩ 155සුමන බාලිකා විද්‍යාලය, රත්නපුර 155ක්‍රිස්තුදේව බාලිකා විද්‍යාලය, බද්දේගම 154තංගල්ල බාලිකා විද්‍යාලය, තංගල්ල 154විශාකා බාලිකා විද්‍යාලය, බණ්ඩාරවෙල 153ශ්‍රී රාහුල බාලිකා විද්‍යාලය, මාලඹේ 152තක්ෂිලා මධ්‍ය මහා විද්‍යාලය, හොරණ 170ධර්මපාල විද්‍යාලය, පන්නිපිටිය 168වයඹ රාජකීය විද්‍යාලය, කුරුණෑගල 167ධර්මාශෝක විද්‍යාලය, අම්බලන්ගොඩ 166මලියදේව ආදර්ශ විද්‍යාලය, කුරුණෑගල 166සීවලි විද්‍යාලය, රත්නපුර 166පින්නවල මධ්‍ය විද්‍යාලය, රඹුක්කන 166රාජකීය විද්‍යාලය, පොළොන්නරුව 165මහින්ද රාජපක්ෂ විද්‍යාලය, හෝමාගම 164බන්ඩාරනායක විද්‍යාලය, වේයන්ගොඩ 164සී.ඩබ්ලිව්.ඩබ්ලිව් කන්නංගර විද්‍යාලය, මතුගම 164කුලියාපිටිය මධ්‍ය විද්‍යාලය, කුලියාපිටිය 163අනුරාධපුර මධ්‍ය විද්‍යාලය, අනුරාධපුර 163බණ්ඩාරවෙල මධ්‍ය විද්‍යාලය, බණ්ඩාරවෙල 163ශ්‍රී ධර්මාලෝක විද්‍යාලය, කැලණිය 162රාජකීය විද්‍යාලය, හොරණ 162ශ්‍රී ධම්ම විද්‍යාලය, අක්මීමන 162වීරකැටිය මධ්‍ය විද්‍යාලය, වීරකැටිය 162ඉබ්බාගමුව මධ්‍ය විද්‍යාලය, ඉබ්බාගමුව 162ආනන්ද විද්‍යාලය, හලාවත 162ඇහැලියගොඩ මධ්‍ය විද්‍යාලය, ඇහැලියගොඩ 161ස්වර්ණ ජයන්ති විද්‍යාලය, කෑගල්ල 161තක්ෂිලා විද්‍යාලය, ගම්පහ 160ජාපාලවත්ත ජනාධිපති විද්‍යාලය, මිනුවන්ගොඩ 160ශ්‍රී පාලී මධ්‍ය විද්‍යාලය, හොරණ 160ශ්‍රීමත් ජෝන් කොතලාවල විද්‍යාලය, කුරුණෑගල 160වලිසිංහ හරිස්චන්ද්‍ර විද්‍යාලය, අනුරාධපුරය 160දේවනන්ද විද්‍යාලය, අම්බලන්ගොඩ 159මාතර මධ්‍ය මහා විද්‍යාලය, මාතර 159ධර්මපාල විද්‍යාලය, බණ්ඩාරවෙල 159ඩඩ්ලි සේනානායක විද්‍යාලය, තෝලංගමුව 159රුහුණු විජයබා විද්‍යාලය, තංගල්ල 158ලුම්බිණි මධ්‍ය විද්‍යාලය, කොළඹ 157පී ද එස් කුලරත්න විද්‍යාලය, අම්බලන්ගොඩ 157ධම්මිස්සර මධ්‍ය මහා විද්‍යාලය, නාත්තන්ඩිය 157ඇඹිලිපිටිය මධ්‍ය මහා විද්‍යාලය, ඇඹිලිපිටිය 157‍ගුරුකුල විද්‍යාලය, කැලණිය 156හරිස්චන්ද්‍ර විද්‍යාලය, මිගමුව 156ආනන්ද ශාස්ත්‍රාලය, මාවතගම 156ජනාධිපති විද්‍යාලය, මාතර 156තෙලිජ්ජවිල මධ්‍ය මහා විද්‍යාලය, තෙලිජ්ජවිල 156තෝපාවැව මධ්‍ය මහා විද්‍යාලය, පොළොන්නරුව156හේනගම මධ්‍ය මහා විද්‍යාලය, හේනගම 155වලස්මුල් විද්‍යාලය, වලස්මුල්ල 155ඩි.එස්‍ සේනානායක විද්‍යාලය, අම්පාර 155මයුරපාද විද්‍යාලය, නාරම්මල 155සාරානත් විද්‍යාලය, කුලියාපිටිය 155නිවන්තකචේතිය විද්‍යාලය, අනුරාධපුර 155ශ්‍රී රාහුල විද්‍යාලය, කටුගස්තොට 154සංඝබෝධී විද්‍යාලය, නිට්ටඹුව 153විජිත මධ්‍ය මහා විද්‍යාලය, දික්වැල්ල 153රාජසිංහ මධ්‍ය මහා විද්‍යාලය, හංවැල්ල 152දොන් පේදිරික් විද්‍යාලය, හොරණ 152කරන්දෙණිය මධ්‍ය මහා විද්‍යාලය, කරන්දෙණිය 152කැකිරාව මධ්‍ය මහා විද්‍යාලය, කැකිරාව 152ශාන්ත ජෝශප් විද්‍යාලය, බණ්ඩාරවෙල 152බලංගොඩ මධ්‍ය මහා විද්‍යාලය, බලංගොඩ 151ථෙරපුත්ත විද්‍යාලය, අම්බලන්ගොඩ 149ආණමඩුව මධ්‍ය මහා විද්‍යාලය, ආණමඩුව 148ගංකන්ද විද්‍යාලය, පැල්මඩුල්ල 148ගාමිණි විද්‍යාලය, අම්පාර 147බදුල්ල මද්‍ය මහා විද්‍යාලය, බදුල්ල 147මහානාම මධ්‍ය මහා විද්‍යාලය, මොනරාගල 147පොරමඩුල්ල මධ්‍ය විද්‍යාලය, රිකිල්ලගස්කඩ 146.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n130107_br1</link>
    <topic>පොලිස් කාන්තාවක් අද උදෑසන කපා කොටා මරා දමයි</topic>
    <author/>
    <content>අද උදෑසන කොටුව මගිපාලම මත දී පෙම්වතා විසින් කපා කොටා මරා දමන ලද කාන්තා පොලිස් කොස්තාපල්වරියගේ සේයා රූ. මරා දමා ඇත්තේ පොලිස් මූලස්ථානයේ ක්‍රීඩා අංශයේ සේවය කළ 23 හැවරිදි නදීශානි මධුභාෂිනී (8029) නමැති පොලිස් කොස්තාපල්වරියයි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n13010710</link>
    <topic>අද තීන්දුව භයානකයි!</topic>
    <author/>
    <content>පාර්ලිමේන්තුව හා අධිකරණය අතර ගැටුමක් නිර්මාණය කොට රට අරාජික කිරීමේ තීන්දුවක් ලබාදීමට අධිකරණය අද පියවර ගනු ඇතැ’යි ද මෙය දේශීය හා විදේශීය කුමන්ත්‍රණකරුවන්ගේ ක්‍රියාවලියක ප්‍රතිඵලයක් යැයි ද ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා දිනමිණට විශේෂ ප්‍රකාශයක් කරමින් ඊයේ රාත්‍රියේ පැවැසීය.වසර තිහක් කොටි ත්‍රස්තවාදයෙන් බැට කෑ රට ජනාධිපතිවරයා විසින් නිදහස් කරගෙන සංවර්ධනයෙන් ඉදිරියට ගෙන යන අවස්ථාවේදී එය අඩපණ කිරීමට මේ කුමන්ත්‍රණකරුවන් කැසකවන බව ද ජනමාධ්‍ය අමාත්‍යවරයා වැඩිදුරටත් කීය.අධිකරණය විසින් අද ලබාදීමට නියමිත තීන්දුව සම්බන්ධයෙන් ජනතා අදහස් ද අප වෙත ලැබී තිබේ.දෝෂාභියෝගයට අදාළව අධිකරණය විසින් අද දින ලබාදිමට නියමිත තීන්දුව අගවිනිසුරුතුමියට වාසි සහගත ලෙසින් ප්‍රකාශයට පත්වීමට හොඳටම ඉඩ ඇතැ’යි පෙන්වා දෙන බහුතර ජනතාව එහි අරමුණ රට අරාජික කිරීම බවද පෙන්වා දෙති. එම මතය සනාථ කරන නීති ක්ෂේත්‍රයේ ප්‍රවීණයෝ දෝෂාභියෝගය සම්බන්ධයෙන් ලබාදුන් පූර්ව නියෝග හා තීන්දුවලින් ද ඒ බව ගම්‍ය වන්නේ යැයි තවදුරටත් පෙන්වා දෙති. අධිකරණය ලබා දෙන තීන්දු හා නියෝග පිළිවෙළක් හා පෙර සූදානමක් සහිතව ප්‍රකාශයට පත් වන බව ද එහි අර්ථය වන්නේ පෙර සාකච්ඡා මාර්ගයෙන් ගනු ලැබූ තීන්දුවක් අද දිනයේ ප්‍රකාශයට පත්වීම බවද නීති ප්‍රවීණයෝ සඳහන් කරති.අගවිනිසුරුතුමිය පාර්ලිමේන්තුවේ තේරීම් කාරක සභාවට හා එහි විමර්ශනයට එරෙහිව රිට් ආඥාවක් ලබා දෙන්නැ’යි ඉල්ලමින් අධිකරණය වෙත පෙත්සමක් ඉදිරිපත් කර ඇති අතර එහි විභාගය අද පැවැත් වේ. වත්මන් දෝෂාභියෝගයට අදාළ අධිකරණ ක්‍රියාවලිය සම්බන්ධයෙන් නිරීක්ෂණ ඉදිරිපත් කරන නීති ක්ෂේත්‍රයේ ප්‍රවීණයෝ ඊට අදාළ ප්‍රධාන කරුණු කිහිපයක් පෙන්වා දෙති.පළමුවැන්න මේ අධිකරණ ක්‍රියාවලියේ මූලික අරමුණ අගවිනිසුරුතුමිය චෝදනාවලින් නිදහස් කොට පාර්ලිමේන්තුව හා එහි ව්‍යවස්ථාදායක බලය දුර්වල කොට රට අරාජික කිරීම බව ය. දෙවැන්න මේ අධිකරණ ක්‍රියාවලියට සහාය දැක්වීම සඳහා ශ්‍රී ලංකාවේ ඒකීයභාවය නුරුස්සන දේශීය හා විදේශීය බලවේග සිටින බව ය. තෙවැන්න මේ පිටුපස ආණ්ඩුවට එරෙහි දේශපාලන බලවේග ගණනාවක් ක්‍රියාත්මක වන බවය. හතරවැන්න අධිකරණයේ නිවාඩු පවතින සමයක පෙත්සම් විභාගයට ගනිමින් අගවිනිසුරුතුමියට වාසි සහගත ලෙස හා පාර්ලිමේන්තුවට අවාසි සහගත ලෙස හදිසියේ මීට පෙර නියෝග නිකුත් කිරීම ය. එම නියෝගය ආණ්ඩුක්‍රම ව්‍යවස්ථාව උල්ලංඝනය කරමින් පාර්ලිමේන්තුව වෙත නිකුත් කර තිබේ.දෝෂාභියෝග ක්‍රියාවලිය සම්බන්ධයෙන් මෙතෙක් අධිකරණය විසින් දෙන ලද තීන්දු හා නියෝග ව්‍යවස්ථාව හා උත්තරීතර නීතිය උල්ලංඝනය කරමින් ගැටුම උච්චස්ථානයට පත් කිරීමට හේතු සාධක වී ඇති බවද පෙන්වා දෙන නීති විශාරදයෝ ව්‍යවස්ථා සභාවට හෙවත් පාර්ලිමේන්තුවට නියෝග නිකුත් කිරීමේ බලයක් අධිකරණයට නැතැ’යි ද පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n1301072</link>
    <topic>විනිසුරුවන්පාර්ලිමේන්තුවටකැඳවනවා!  </topic>
    <author>නුවන් කොඩිකාර</author>
    <content>අගවිනිසුරුවරියට එරෙහිව ක්‍රියාත්මක වන දෝෂාභියෝග ක්‍රියාවලියේ දී අධිකරණය ගත් ක්‍රියාමාර්ගවලින් ප්‍රධාන කරුණු දෙකක් සනාථ වේ. පළමු වැන්න නීතිය හා අධිකරණයේ බලය තමාගේ වාසිය සඳහා යොදාගත් ලොව එකම අගවිනිසුරුවරිය ශ්‍රී ලංකාවේ රාජකාරි කරන බවය‍.දෙවැන්න රටක උත්තරීතර නීතිය වූ ව්‍යවස්ථාවේ වගන්ති උල්ලංඝනය කරමින් තම පාර්ශ්වයේ වාසිය සඳහා නියෝග ලබා දුන් විනිසුරුවන් ශ්‍රී ලංකාවේ රාජකාරි කරන බවය.මෙලෙස ව්‍යවස්ථාව උල්ලංඝනය කළ විනිසුරුවන් වහාම පාර්ලිමේන්තුව හමුවනට කැඳවිය යුතුය. ඉහත අදහස් මතු වූයේ ඊයේ (6) කොළඹදී පැවැති විශේෂ ප්‍රවෘත්ති සාකච්ඡාවකදීය.දෝෂාභියෝගය සම්බන්ධයෙන් කරුණු දැක්වූ ඉදිකිරීම්, ඉංජිනේරු සේවා නිවාස හා පොදු  පහසුකම් ඇමැති විමල් වීරවංශ මහතා එම සභාවේ ප්‍රධානත්වය ඉසිලීය.ශ්‍රී ලංකාවේ ආණුඩුක්‍රම ව්‍යවස්ථාවට අනුව පාර්ලිමේන්තුවට නියෝග දීමේ හැකියාවක් කුමන හෝ අධිකරණයකට නැත.නීති සම්පාදනයේ ප්‍රමුඛයා ව්‍යවස්ථාදායක සභාව හෙවත් පාර්ලිමේන්තුව වන අතර එම නීති ක්‍රියාත්මක කිරීම අධිකරණයට පැවැරී තිබේ. එහෙත් නීතිය වෙනස් කිරීමේ අයිතියක් අධිකරණයට නැත.පාර්ලිමේන්තුවට එරෙහිව නියෝග ලබාදුන් විනිසුරුවරුන් දෝෂාභියෝගය අවසන් වු වහාම පාර්ලිමේන්තුව අභියසට කැඳවා එහි බලතල හා වරප්‍රසාද යටතේ උපරිම ක්‍රියාමාර්ග ගතයුතු බව ඉදිකිරීම්, ඉංජිනේරු සේවා,නිවාස හා පොදු පහසුකම් ඇමැති විමල් වීරවංශ මහතා කීය.තම වාසිය වෙනුවෙන් අධිකරණ බලය මෙහෙය වු එකම අගවිනිසුරුවරිය ශිරාණි බණ්ඩාරනායක මැතිනිය බවත්,එලෙස කටයුතු කළ අගවිනිසුරුවරයකු හෝ විනිසුරුවරියක ලෝකයේ කොහේවත් නොමැති බවත් හෙතෙම කීවේය.ජාතික නිදහස් පෙරමුණ පක්ෂ මූලස්ථානයේ ඊයේ (06) පැවැති මාධ්‍ය සාකච්ඡාවෙදි ඇමැතිවරයා එසේ ප්‍රකාශ කළේය. මහජන පරමාධිපත්‍ය බලය ගැට ගැසී තිබෙන තැන අභිබවා යෑමට හෝ කකුල් මාට්ටු දැමීමට කිසිවෙකුට නොහැකි බවද වීරවංශ මහතා පැවසීය.මෙය ආණ්ඩුවට එරෙහිව ගෙන එන පනතකට ශ්‍රේෂ්ඨාධිකරණය දෙන තින්දුවක් නොවන බව පවසන ඒ මහතා එවැනි පනත්වලට දුන් තීන්දු පිළිගෙන ඇති බව කීවේය.මෙය සම්පූර්ණ දේශපාලන වුවමනාමක් මත සිදුවන බවත්, ප්‍රභාකරන්ට කිරිමට බැරිවුණ දේ වෙනත් අයුරකින් කිරිමට ගෙන යන කුමන්ත්‍රණයක් බවත් පවසන ඇමැතිවරයා එවැන්නක් කිරීමට කිසිදු ඉඩක් ලබා නොදෙන බවත් හෙතෙම ප්‍රකාශ කළේය.සාමය යටතේ සංවර්ධනය වෙමින් ඉදිරියට යන රට අන්තර් ජාතික වශයෙන් හුදකලා කර ආපස්සට තල්ලු කිරීමේ මෙහෙයුමේ කොටසක් බවද විමල් වීරවංශ මහතා අනාවරණය කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n13010711</link>
    <topic>රිසානා නිදහස් කරන්නැයිසෞදි රජුගෙන් ජනපති ඉල්ලයි</topic>
    <author/>
    <content>සෞදි අරාබියාවේදී මරණ දඬුවම නියමවී සිටින ශ්‍රී ලාංකික ගෘහ සේවිකා රිසානා නෆීක් නිදහස් කරන්නැයි ජනාධිපති මහින්ද රාජපක්ෂ මහතා එරට රජුගෙන් ඉල්ලීමක් කර ඇත.මෙම ශ්‍රී ලාංකික ගෘහ සේවිකාව සේවය කළ නිවෙසේ කුඩා බිළිඳකු ඇය අතින් මරණයට පත්කළ බවට චෝදනා කොට පසුගිය 2005 වසරේ මැයි මාසයේදී අත්අඩංගුවට ගැනීමෙන් අනතුරුව පසුගිය 2007 වසරේ ජූනි මස 16 දා රියාද්හි දවාද්මි අධිකරණය මඟින් මරණ දඬුවම නියමකර තිබේ.මෙලෙස මරණ දඬුවම නියම වී සිටින ශ්‍රී ලාංකික ගෘහ සේවිකාව නිදහස් කර ගැනීම සඳහා ශ්‍රී ලංකා රජය ඇතුළු විවිධ පාර්ශ්වයන් උත්සාහ ගෙන තිබෙන අතර ඇයට නිදහස හිමිවනු ඇතැයි විශ්වාස කෙරේ. පසුගිය ඔක්තෝබර් මාසයේ කුවේට් නගරයේ පැවැති ආසියානු සහයෝගීතා සමුළුවට සහභාගිවීම සඳහා ගිය ජනාධිපති මහින්ද රාජපක්ෂ මහතා සෞදි අරාබියානු සල්මාන් බින් අබ්දුලාසිස් අල් සවුද් කුමරු හමුවී ද්වීපාර්ශ්වීය වශයෙන් සාකච්ඡා කළ බවද එහිදී රිසානා නෆීක් සම්බන්ධයෙන් අවධානය යොමු කළ බවද රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා නිකුත්කළ නිවේදනයේ සඳහන් වෙයි.මෙහිදී ශ්‍රී ලංකාව සමඟ සහයෝගයෙන් කටයුතු කිරීම සම්බන්ධයෙන් සෞදි අරාබියානු රජයට ස්තුතිය පිරිනැමූ ජනාධිපතිවරයා ශ්‍රී ලංකාවට එරෙහිව ජිනීවාහි ජගත් මානව හිමිකම් කවුන්සලය වෙත යෝජනාවක් ඉදිරිපත් කළ අවස්ථාවේදී ලබාදුන් සහයෝගය ඇඟයීමක්ද කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n1301073</link>
    <topic>සංවර්ධන වැඩ ක්‍රියාවට නැංවීමේ හැකියාව දිවි නැඟුමට තිබෙනවා</topic>
    <author/>
    <content>දිළිඳු බව තුරන් කිරීම සහ සමාජ සාධාරණත්වය බිහි කිරීම සඳහා අවශ්‍ය වන සංවර්ධන කටයුතු ක්‍රියාත්මක කිරීමට දිවි නැඟුම පනතින් හැකි බව ශ්‍රී ලංකා නිදහස් වෘත්තීය වේදීන්ගේ සංවිධානය පවසයි.සමෘද්ධි වැඩසටහන වඩාත් සුරක්ෂිත කිරීමේ අරමුණින් මේ පනත් කෙටුම්පත එළඹෙන (8) දා ආර්ථික සංවර්ධන ඇමැති බැසිල් රාජපක්ෂ මහතා විසින් පාර්ලිමේන්තුවට ඉදිරිපත් කරන බවද එම සංවිධානය කියයි.ශ්‍රී ලංකා නිදහස් වෘත්තීය වේදීන්ගේ සංවිධානයේ ප්‍රධාන ලේකම් හේමසිරි ජයලත් මහතාගේ අත්සනින් යුතුව නිකුත් කළ නිවේදනයේ මෙසේ ද සඳහන් වෙයි.මේ පනත මඟින් සමෘද්ධි අධිකාරිය, දක්ෂිණ සංවර්ධන අධිකාරිය සහ උඩරට සංවර්ධන අධිකාරිය යන ආයතනවල දැනට සේවය කරන සේවකයින්ට ද රජයේ නිලධාරීන්ට දැනට හිමි සියලු වරප්‍රසාද හිමිවනු ඇත.එසේම සමෘද්ධි ප්‍රතිලාභීන්ට ද දැනට ලැබෙන ප්‍රතිලාභ අඛණ්ඩව ඒ අයුරින්ම ලැබීම පනතින් සුරක්ෂිත කර ඇත. අඩු පොලියට ණය ලබාගැනීම, සමෘද්ධි පනත යටතේ සුභසාධන ප්‍රතිලාභයන් සඳහා ඉල්ලුම් කර ඇති අයට ඒ අයුරින්ම ප්‍රතිලාභ ලබාගැනීමට හැකිවී ඇත.පිහිටුවනු ලබන නව දෙපාර්තමේන්තුව යටතේ ප්‍රතිලාභීන්ගේ පවුලේ අයගේ ආදායම ඉහළ නැංවීම සඳහා ව්‍යාපෘති පහසුකම්, රැකියා අවස්ථා, අලෙවි කටයුතු, ජනතාව අතර ඉතිරි කිරීමේ පුරුද්ද වර්ධනය කිරීම ඇතුළු වරප්‍රසාද රාශියක් ද හිමිවේ.දිවි නැඟුම වැඩපිළිවෙළ යටතේ සංවිධානගත මානව සහ භෞතික සම්පත් ප්‍රයෝජනයට ගැනීමට ආරක්ෂාව සලසා ඇති අතර දැනට ක්‍රියාත්මක සමෘද්ධි අධිකාරි පනතින් ලබා දී ඇති බලතලවලට වඩා දිවි නැඟුම සංවර්ධන දෙපාර්තමේන්තුව යටතේ ඉදිරිපත් කර ඇති පනත තුළින් බලතල රාශියක්ම පවරා තිබීමත්, මෙම අධිකාරියේ සේවය කරන සේවකයින් වෙනුවෙන් ද රජයේ සේවකයන්ට ලබාදෙන වරප්‍රසාද ලබාදීම තුළින් අතිගරු ජනාධිපතිතුමාගේ මෙම වැඩපිළිවෙළට ජනතා ප්‍රසාදය හිමිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n1301074</link>
    <topic>සේවා නියුක්ති භාර අරමුද‍ෙල්ශිෂ්‍යත්ව 7000 දක්වා ඉහළට</topic>
    <author>ධනුෂ්ක ගොඩකුඹුර</author>
    <content>දෙදහස් දොළහ වර්ෂයේ ශිෂ්‍යත්ව විභාගයෙන් සමත් වන සියලු සාමාජික දරුවන්ට ශිෂ්‍යත්ව ලබා දිය හැකි අන්දමට සේවා නියුක්තියන්ගේ භාර අරමුදලේ වාර්ෂිකව පිරිනමන ශිෂ්‍යත්ව ප්‍රමාණය 7000 දක්වා ඉහළ දමන ලෙස ජනාධිපති මහින්ද රාජපක්ෂ මහතා උපදෙස් දී තිබේ.ඒ අනුව 2012 වසරේ ශිෂ්‍යත්ව විභාගයෙන් සමත් වන සියලු සාමාජික දරුවන්ට එක් අයකුට රුපියල් 15000 බැගින් ශිෂ්‍යත්ව 7000ක් පිරිනැමීමට රුපියල් මිලියන 105ක් වෙන් කර ඇති බව එම මණ්ඩලයේ සභාපති කේ. එම්. ඒ. ගොඩවත්ත මහතා පවසයි.ජනාධිපති මහින්ද රාජපක්ෂ මහතා කම්කරු හා වෘත්තීය පුහුණු ඇමැතිවරයාව සිටියදී 1994 වර්ෂයේදී ආරම්භ කරන ලද අතර ඒ යටතේ දරුවන් 2500කට වාර්ෂිකව ශිෂ්‍යත්ව පිරිනැමිණ.දැයේ දූදරුවන්ගේ අධ්‍යාපන කටයුතු පිළිබඳ විශේෂ උනන්දුවක් දක්වමින් ජනාධිපතිවරයා ලබා දුන් උපදෙස් මත මේ ශිෂ්‍යත්ව ප්‍රමාණය ඉහළ දැමීමට කටයුතු කළ බවත් ගොඩවත්ත මහතා කියයි.මහජන බැංකුවේ සිසු උදාන ගිණුම් ක්‍රමය යටතේ ඒ ඒ දරුවා නමින් විවෘත කරන ගිණුමකට මේ ශිෂ්‍යත්වාධාර මුදල් බැර කිරීමට මණ්ඩලය කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n1301075</link>
    <topic>‘ආදිවාසීන් රැස්කළ බෙහෙත්ඖෂධ හදන්න මිලට ගත්තා’</topic>
    <author>මානෙල් පුෂ්පකුමාරි</author>
    <content>දඹාන ආදිවාසීන් විසින් රැස්කර තබන ලද වියළි ඖෂධ ආයුර්වේද ඖෂධ නිෂ්පාදනය කිරීම සඳහා මිලදී ගත් බව ආයුර්වේද ඖෂධ සංස්ථාවේ සභාපති සෝමවීර චන්ද්‍රසිරි මහතා ප්‍රකාශ කරයි.සභාපතිවරයා ඒ බව ප්‍රකාශ කළේ ඉකුත් සිකුරාදා (04) දින “දිනමිණ” පුවත්පතේ “දඹාන හෙළ වෙද පියසේ ඖෂධ ලොරි දෙකක් පුස්කයි” යන සිරස්තලයෙන් පළ කර තිබූ ප්‍රවෘත්තිය සම්බන්ධයෙන් අදහස් දක්වමිනි.මේ පිළිබඳ වැඩිදුරටත් අදහස් දැක්වූ සභාපතිවරයා ආදිවාසීන් විසින් රැස්කර තබන ලද නිෂ්පාදනයට යොදාගත හැකි වියළි ඖෂධ අප සංස්ථාව මඟින් දඹානට ගොස් මිලදී ගත් අතර, අරළු, බුළු වැනි වියළි ඖෂධ වාර්ෂික අවශ්‍යතාව මත මිලදී ගෙන ඇති අවස්ථාවක පවා අප සංස්ථාව ස¼¼රැික් එස ඖෂධ මිලදී ගත්තේ ආදිවාසීන් වැනි ජන සංස්කෘතිය සුරැකීමේ ව්‍යාපෘතියේ එක් ක්‍රියාදාමයක් වශයෙන් යැයි ප්‍රකාශ කළේය.දේශීය වෛද්‍ය අමාත්‍ය සාලින්ද දිසානායක මහතාගේ හා දේශීය වෛද්‍ය අමාත්‍යාංශයේ ලේකම්ගේ උපදෙස් මත ආදිවාසීන්ගෙන් වියළි ඖෂධ මිලදී ගැනීමට සංස්ථාව විසින් වැඩ පිළිවෙළක් සකස් කරන ලද අතර ඒ අනුව එහි පළමු පියවර වශයෙන් පසු ගිය වර්ෂයේදී ආදිවාසීන්ගේ දිනය වන අගෝස්තු 08 හා 09 යන දිනයන් හිදී ආදිවාසී නායක දඹානේ වන්නිලැ ඇත්තන්ගේ මූලිකත්වයෙන් එම ගම්වල ජනතාව විසින් එකතු කළ වියළි ඖෂධ මිලදී ගැනීමට කටයුතු කරන ලද අතර ඊට පසු කිහිප අවස්ථාවකදීම විටින් විට ඖෂධ මිලදී ගැනීම සිදු කොට ඇත.මෙම වැඩපිළිවෙළ අනුව සංස්ථාවේ ප්‍රධාන ඖෂධවේදිනිය ප්‍රමුඛ කණ්ඩායමක් එම ස්ථානයට ගොස් වියළි ඖෂධ පරීක්ෂා කිරීමෙන් අනතුරුව සංස්ථාවේ ඖෂධ නිෂ්පාදනයට සුදුසු ප්‍රමිතියෙන් යුත් වියළි ඖෂධ රු.ලක්ෂ අටකට ආසන්න මුදලක් වැය කොට අත්පිට මුදලට ආදිවාසී නායකයතුමා හමු වී මිලදී ගෙන විටින් විට රැගෙන එන ලදී.වාර්ෂික මිල ගණන් කැඳවා මිලදී ගැනීමේ කාර්යය පටිපාටිය අනුව ඇතැම් ඖෂධ මිලදී ගැනීමට අසීරු වුවත්, එය අත්හල නොහැකි කටයුත්තක් සේ සලකා අනුමත ලියාපදිංචි සැපයුම් කරුවන්ගෙන් වියළි ඖෂධ මිලදී ගැනීම සිදු නොකරන අවස්ථාවකදී අනුමත ටෙන්ඩර් මිලට වඩා 10% මිල අඩුවෙන් වාර්ෂික අවශ්‍යතාවයෙන් 25%ක් බාහිර සැපයුම්කරුවන්ගෙන් සංස්ථාව වෙත සැපයුම් කරන්නේ නම් මිලදී ගැනීමට සුදුසු බව අධ්‍යක්ෂක මණ්ඩ තීරණයක් ගෙන ඇති අවස්ථාවකදී එම තීරණයට පරිබාහිරව ක්‍රියා කොට අමාත්‍යාංශ ලේකම්ගේ හා අධ්‍යක්ෂ මණ්ඩලයේ විශේෂ අනුමැතියක් මත වාර්ෂික අනුමත ටෙන්ඩර මිලට මෙන්ම හා මී පැණි වැනි ඖෂධ අනුමත මිලට වඩා වැඩියෙන් වියදම් කොට මිලදී ගත් අතර, වියළි ඖෂධ වාර්ෂික අවශ්‍යතාව සපුරන පරිදි තොග රැස්කර තිබෙන අවස්ථාවකදී මෙන්ම පැරණි ගබඩා සංකීර්ණය කඩා නව ගබඩා සංකීර්ණයක් ඉදිකරන අවස්ථාවක ගබඩා කිරීමේ අපහසුකම් මධ්‍යයේ වුවද ආදිවාසීන් සතුව තිබූ ඖෂධ මිලදී ගැනීමට කටයුතු කරන්නේ මෙම වැඩපිළිවෙළ සාර්ථක කර ගැනීම සඳහාය.සමහර අවස්ථාවලදී ඔවුන් සතුව තිබෙන බව දන්වන ලද ඇතැම් වියළි ඖෂධ බොහෝමයක් නොතිබුනු අතර, ඇතැම් ඖෂධ නියමිත ප්‍රමිතියෙන් තොර ඒවා බැවින් මිලදී ගැනීම එම කණ්ඩායම විසින් ප්‍රතික්ෂේප කර ඇත.මේ කටයුතු පිළිබඳ සොයා බලා අවශ්‍ය කටයුතු වැඩිදුරටත් ඉටු කිරීම සඳහා සංස්ථාවේ කළමනාකාර අධ්‍යක්ෂගේ ප්‍රධානත්වයෙන් කොමිටියක් පත් කර ඇති බවත් ඉන්පසුව මේ වන තෙක් වියළි ඖෂධ රැස්කර ඇති බව හෝ ඒවා මිලදී ගැනීම සම්බන්ධයෙන් ආදිවාසීන් දේශීය වෛද්‍ය අමාත්‍යාංශයේ නිලධාරීන් හෝ සංස්ථාවේ නිලධාරීන් සමඟ කිසිදු අයුරකින් සාකච්ඡාවක් පවත්වා නොමැති බවත් දේශීය වෛද්‍ය අමාත්‍යවරයාගේ මෙම වැඩ පිළිවෙළ සාර්ථක කර ගැනීම සඳහා අමාත්‍යාංශ ලේකම්තුමාගේ උපදෙස් හා අනුමැතිය පරිදි ඖෂධ රැස්කර තබා ගැනීමේ ගැටලුව මධ්‍යයේ වුවද ක්‍රියා කිරීමට අප කටයුතු කරන අතර වියළි ඖෂධ ඇත්නම් නොපමාව දේශීය වෛද්‍ය අමාත්‍යාංශය වෙත දැනුම් දීමෙන් අනතුරුව ඖෂධ නිෂ්පාදනයට සුදුසු වියළි ඖෂධ මිලදී ගැනීමට කටයතු කළ හැකි බවත් ඒ මහතා වැඩි දුරටත් ප්‍රකාශ කර සිටියි..</content>
  </post></root>