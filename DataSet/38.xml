<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=f1103113</link>
    <topic/>
    <author/>
    <content>එදා වන ගහණයෙන් පිරීගිය දිගාමඬුල්ලට නව ආලෝකයක් උදාකරමින් ගල්ඔය බහුකාර්ය ව්‍යාපාරය 1949 දී ඇරඹෙන්නේ ඩී. එස්. සේනානායක අගමැති නිරිඳුන් අතිනි.අතීතයෙහි බුදුන් වහන්සේගේ පාදස්පර්ශයෙන් පිං බිමක් බවට පත්වන දිගාමඬුලු පුරවරයේ සක්‍රීයත්වයට හේතු සාධක වන්නේ ගල්ඔය නදිය හරස් කරමින් නිර්මාණය කලාවූ සේනානායක සමුද්‍රයෙන් ගලා බස්නා වූ දිය ධාරාවන් ද්විත්වයයි.1961 වසරේදී දිගාමඬුල්ල දිස්ත්‍රික්කයක් ලෙසින් ස්ථාපිත වන්නටත් පෙරාතුව, එනම් 1955 පෙබරවාරි මස 15 වන දින ඩී. එස්. සේනානායක විද්‍යාලය ඇරඹෙන්නේ එස්. කේ. වී. ජයවර්ධන මහතා යටතේ මහා විද්‍යාලයක් ලෙසිනි.එදා මෙදාතුර විදුහල්පතිවරුන් දහඅටදෙනෙකුගේ නායකත්වය ලද මේ විදුහල පියවරෙන් පියවර පුළුල් විය. 1984. 03. 01 වන දින ඩී. එස්. සේනානායක නමින්ද, ඉන් දින විසිඑකක් ගතවීමෙන් අනතුරු මධ්‍ය විද්‍යාලයක් ලෙසින් ද අභිසෙස් ලත් මේ විදුහල 1987 වසරේදී ක්‍රීඩා පාසලක් ද අනුබද්ධ කරවමින් ඉන් ඉක්බිති 1996 දී ජාතික පාසලක් ලෙසින් ස්ථාපිත වේ.වර්තමානයෙහි ශිෂ්‍ය ශිෂ්‍යාවන් දෙදහසකට ආසන්න පිරිසක් සිප්සතර හදාරනු මෙහි ජනපි‍්‍රයත්වය දිනෙන් දින වර්ධනය වන්නේ දස්කම් සපිරි දූ දරුවන්ගේත්, ගුණ නැණ ලබාදෙන ඇදුරු මඬුල්ලේත්, විශේෂයෙන්ම වර්තමාන විද්‍යාලයාධිපති සුනිල් සෙනරත් කරුණාතිලක මහතාගේත් කැපවීම මතය.“ලක් මාතාවට දිගාමඬුල්ලෙන් ලෝ වටිනා දුවෙක් පුතෙක්” යන දැක්ම යථාර්ථයක් බවට පත්කිරීමෙහිලා අනූහය දෙනෙකුගෙන් යුතු ආචාර්ය මඬුල්ලේ පෙරගමන විදු මාතාවට අපූර්ව ජවයක් එක් කරයි.අක්කර 35ක් පුරා පැතිර පවතින විදුහල් භූමිය විවිධ හැඩතලවලින් අලංකාර වී තිබේ. ප්‍රදේශයේ පාසල් පද්ධතිය නැමති මූල මණ්ඩලයට මුදුන් මුලක් ලෙස අම්පාර ඩී. එස්. සේනානායක ජාතික පාසල ප්‍රෞඪත්වයක් එක්කර ඇත.දිගාමඬුලු අධ්‍යාපන කේන්ද්‍රය වූ මේ විදුබිමෙන් බිහි වූ ආචාර්ය මහාචාර්යවරුන්, වෛද්‍යවරුන්, ඉංජිනේරුවරුන්, නීතිවේදීන් ජාතික හා ජාත්‍යන්තර තලයේ සේවය කිරීමත් වෙනත් ක්ෂේත්‍රවල රැකියා කිරීමත් අප ලත් භාග්‍යයක් වන්නේය.විෂය සහ විෂය සමගාමී ක්‍රියාකාරකම් පාසලේ අනිවාර්යය අංගයක් වී ඇති බැවින් දරු දැරියන්ගේ සහජ කුසලතාවන් ඔප්නංවා ගැනීමට විවිධ වැඩසටහන් වසර පුරා සංවිධානය කරමින් සිටියි. විදුහල්පති සහ නියෝජ්‍ය විදුහල්පතිවරුන් සය දෙනෙක්, අංශ ප්‍රධානීන් තිදෙනෙක් යටතේ පාසලේ පරිපාලනය සිදු වන අතර ඔවුන් අතර කාර්යයන් බෙදීයාම දරුවන්ගේ අධ්‍යාපන කටයුතු නංවාලීමට සෘජු ලෙස බලපා තිබේ.පාසලේ භෞතික සම්පත් දිනෙන් දින ඉහළ මට්ටමට ගෙන ඒමත් දිස්ත්‍රික්කයේ බොහෝ දෙනාගේ අවධානයට පාත්‍ර වී තිබේ. ඒ අනුව විද්‍යා ප්‍රදීප නමින් මහල් තුනකින් යුතු ගොඩනැඟිල්ල විද්‍යා අංශයේ අධ්‍යාපන කටයුතු වෙනුවෙන් වෙන් කර තිබේ.2003/ 06/ 28 වන දින අංගසම්පූර්ණ පුස්තකාලයක් ලැබීමත්, කෘෂි විද්‍යා ඒකකය විවෘත කිරීමත් සිදු විය. පාසලේ ප්‍රධාන ශාලාව 1988 දෙසැම්බර් මස 06 වන දින එවකට ජාතික ආරක්ෂක වෙළෙඳ සහ නාවික අමාත්‍ය ලලිත් ඇතුළත්මුදලි මහතාගේ සුරතින් විවෘත වීම පාසලේ අභිමානයට හේතු විය.1984/03/22 දින ඩී. එස්. සේනානායක ශ්‍රීමතාණන්ගේ 32 වන ගුණානුස්මරණය වෙනුවෙන් පාසලට පරිපාලන ගොඩනැඟිල්ලක් ලැබීම පරිපාලන ව්‍යූහය විධිමත් කිරීමට පිටුවහලක් වී තිබේ. පරිගණක ඒකකය, සංගීත නැටුම් ඒකක, වැඩ කාමර තිබීමද දරු දැරියන්ගේ අධ්‍යාපනයට රුකුලක් වී තිබේ.තරමක් උස් බිමක පිහිටි පාසල් භූමියේ ස්වභාවය ශාක වැවීමට තරම් සුදුසු තත්ත්වයේ නොපවතී. නමුත් පරිසර තත්ත්වයන් වෙනස් කරමින් ශාක වැවීමත් අලංකරණ කටයුතුත් නිසා දරු දැරියන්ට සුවදායී පරිසරයක් ගොඩනැඟීමට මේ වන විට පියවර ගෙන තිබේ.ඩී. එස්. ආදි ශිෂ්‍ය සංගමයේ සාමාජික සාමාජිකයින් පාසලේ කටයුතු වෙනුවෙන් දරන වෙහෙස අගය කළ යුතුය. නව ලොවට පිවිසෙන්නට වර්තමාන දරුවන්ට ඉංගී‍්‍රසි භාෂාව අත්‍යවශ්‍ය බව තේරුම් ගත් ඉංගී‍්‍රසි අංශය වසරක් පාසා ඉංගී‍්‍රසි දින පැවැත්වීම, ඉංගී‍්‍රසි සාහිත්‍ය හැදෑරීමට වැඩි නැඹුරුවක් ඇති කිරීම, සාමාන්‍ය පෙළ ප්‍රතිඵල ඉහළ නැංවීමට වැඩසටහන් පැවැත්වීම, දිනපතා පුවත් ඉංගී‍්‍රසියෙන් ඉදිරිපත් කිරීම, මසකට වරක් උදෑසන රැස්වීම ඉංගී‍්‍රසි භාෂාවෙන් පැවැත්වීම, සෑම අඟහරුවාදා දිනකම ඉංගී‍්‍රසි කථන සඳහා ක්‍රියාකාරිව දරුවන් යෙදවීම කරනු ලබයි.මේ හේතුන් නිසා 2008 – 2009 වර්ෂවල අ. පො. ස. සාමාන්‍ය පෙළ විභාගයෙන් 78% ප්‍රතිඵල ප්‍රතිශත ලබාදීමටත්, ඉංගී‍්‍රසි සාහිත්‍ය ප්‍රතිඵල 100% ප්‍රතිශත ලබා දීමටත් හැකිවී තිබේ.ගණිත අංශයේ ද විශේෂ ප්‍රගතියක් මේ වන විට ලබා තිබේ. සාමාන්‍ය පෙළ විභාගයට ඉදිරිපත් වන ළමුන්ගේ ගණිත හැකියාව වැඩි දියුණු කිරීමට විශේෂ වැඩසටහනක් ඇරඹීමට ගණිත විෂයේ ප්‍රතිඵල වැඩිවීමට හේතුවක් වී තිබේ. මෙම විෂයට දුර්වල ළමුන් තෝරා ඔවුන්ට ප්‍රතිපෝෂණය ලබාදීමත් පාසල් කාලයෙන් පසු අමතර ඉගැන්වීමත් කරනු ලබයි.ඒ නිසා 2009 පළාත් ගණිත ප්‍රතිඵල විශ්ලේෂණයේදී ප්‍රථම ස්ථානය දිනා ගැනීමට ඩී. එස්. සේනානායක ජාතික පාසලට හැකි විය. 2010 වර්ෂයේ පැවති ගණිත විෂය සඳහා වූ පළාත් තරගාවලියෙන් ප්‍රථම ස්ථානය දිනා ගැනීමට විදුහලේ ශිෂ්‍ය ශිෂ්‍යාවන්ට හැකි වූහ. උසස් පෙළ ගණිත අංශයේද ප්‍රතිඵල විශ්ලේෂණයේදී 56%ක ප්‍රතිඵල ප්‍රතිශතයක් ලබා තිබේ.කලා අංශයේ විභාග ප්‍රතිඵල හා බාහිර ක්‍රියාකාරකම් නඟා සිටුවීමට එම අංශය කටයුතු යොදා ඇත. මවුපිය රැස්වීම්, කියවීම හා විවිධ නිර්මාණවලට යොමු කිරීමත් කරනු ලබයි. උසස් පෙළ කලා අංශයේ 2010 විභාග ප්‍රතිඵල ඉහළ මට්ටමක පැවතීම සතුටට කරුණකි. සිංහල විෂය 97%ක්, බෞද්ධ ශිෂ්ටාචාරය 96%ක්, භූගෝල විද්‍යාව 100%ක්, තර්ක ශාස්ත්‍රය 84%ක්, නර්තනය 100%ක්, ඉතිහාසය 88%ක්, චිත්‍ර විෂය 100%ක්, නාට්‍ය සහ රංගන කලාව 100% ක්, සංගීතය 100%ක්, ගෘහ විද්‍යාව 100%ක්, කෘෂි විද්‍යාව 73% ක්, යන ප්‍රතිඵල ප්‍රතිශත ඉහළ මට්ටමක පවතී.උසස් පෙළ වාණිජ අංශයේ 2010 වර්ෂයේ විභාග ප්‍රතිඵල අනුව සිංහල භාෂා පාසල්වලින් ප්‍රථම ස්ථානය ලබා ගැනීමත් අප ලත් තවත් ජයග්‍රහණයකි. එම ප්‍රතිඵල අනුව ගිණුම්කරණය 70%ක්, ආර්ථික විද්‍යාව 73%ක්, ව්‍යාපාර සහ ගිණුම්කරණ අධ්‍යනය 94%ක ප්‍රතිශතයක් ලබා තිබේ.ක්‍රීඩා කෞශල්‍යන් දක්ෂතා ඇති දරු දැරියන්ට ක්‍රීඩා පාසල ක්‍රියාත්මක වීම විශාල ශක්තියක්ව පවතී. මලල ක්‍රීඩා සහ කණ්ඩායම් ක්‍රීඩාවලට ක්‍රීඩක ක්‍රීඩිකාවන් තෝරා සෑම දිනකම පුහුණුවීම් කටයුතු කරනු ලබයි. පළාත් ජාතික ක්‍රීඩා තරගවලින් ජයග්‍රහණ රැසක් හිමි කරගෙන තිබේ. 2007 දකුණු ආසියා කණිෂ්ඨ මලල ක්‍රීඩා තරගාවලියෙන් හෙල්ල විසිකිරීමේ තරගයෙන් තෙවන ස්ථානය දිනා ගැනීමට කේ. පී. සුමිත් රත්නායක සිසුවාට හැකි විය. ඊට අමතරව තවත් ජයග්‍රහණ රැසක් පාසලට අත්කරදීමට විද්‍යාලීය දරු දැරියන් සමත්ව සිටිති.ඩී. එස්. සේනානායක විදු මාතාවගේ ජයගොස ලක් දෙරණේ පතුරවාලන්නට සෞන්දර්ය අංශයෙන් ලැබෙන්නේ නොමඳ සහයකි. “ඩී. එස්. ගී රැස්” ප්‍රසංගය සමඟින් වාර්ෂිකව එළි දැක්වෙන නිර්මාණශීලි කුසලතා සියල්ලන්ගේ ඇගයුමට ලක්ව තිබේ. 2007 කණිෂ්ඨ ගැහැනු ඒකල වාදන බටනලා ප්‍රථම ස්ථානය, 2008 විවෘත අංශය බටනලා වාදන තුන්වන ස්ථානය, 2009 ජ්‍යෙෂ්ඨ පිරිමි ඒකල ගිටාර් වාදනය දෙවන ස්ථානය, 2010 ජ්‍යෙෂ්ඨ කෙතක බැඳි ගී තෙවන ස්ථානය සංගීත අංශය ලත් ජයග්‍රහණයන්ගෙන් බිඳකි.කාණ්ඩභාර නිලධාරී මානවඩු මහතාගේ මූලිකත්වයෙන් 2002 වසරේ සිට මේ දක්වා විදුහලට අයත්ව තිබූ බලඇණිවලින් ප්‍රථම ස්ථානය ලබා අවසන් “හර්මන් ග්ලූස්” කඳවුරු සඳහා බලඇණි නියෝජනය කිරීමේ වරම ඩී. එස්. පුතුන්ට හිමිව තිබේ.දෙවන ජාතික භාෂාව ලෙසින් දෙමළ භාෂාව සාර්ථකව ඉගැන්වීමේ කටයුතු විද්‍යාලය තුළ සිදුවේ. පාසල් පුවත් දෙමළ බසින් ඉදිරිපත් කිරීම, දෙමළ භාෂාවට නිවේදක නිවේදිකාවන් හුරු කරවීම, පළාත් හා ජාතික තරගවලට සිසු සිසුවියන් ඉදිරිපත් කරනු ලබයි. ඒ නිසාවෙන් දෝ 2007 වසරේ සිට අඛණ්ඩව භාෂා භාවිතය හා අවබෝධය, සමස්ත ලංකා ප්‍රථම ස්ථානය දිනාගැනීමට ඩී. එම්. මධුවන්ති දිසානායක සිසුවිය සමත්වූවාය.මේ අයුරින් නිර්මාණශීලීත්වයෙන් පිරිපුන්, බුද්ධියෙන් පෝෂිත දරුකැළක් ලක්දෙරණට දායාද කරලීමේ අභිලාසය පෙරදැරිව අම්පාර ඩී. එස්. සේනානායක ජාතික පාසල දිගු ගමනකට පිය නගමින් සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=f1103114</link>
    <topic/>
    <author>චන්දන ජයවීර</author>
    <content>යමුනා ගංතෙර අසබඩ ගිමන් හරින සංචාරක නාට්‍ය කණ්ඩායමක් වෙතින් ගැයුණු ගී නද සමඟ ලුම්බිණි වේදිකාවේ කඩතිර විවර වූයේ ‘බූරුවා මහත්තයා’ වෙතය. ප්‍රවීණ නාට්‍යවේදී ජයලත් මනෝරත්නගේ නවතම නාට්‍යය වන “බූරුවා මහත්තයා” නාට්‍යයට නිර්මාණය වී ඇත්තේ උර්දු ලේඛක ක්‍රිෂාන් චන්ද්‍රර්ගේ නවකතාවක් වූ ඡ්ම් ච්චඤඩඥ ඬඪ ඵචපඨඩභලචඵබ හි සිංහල පරිවර්තනය වන ‘සද්ගුණවත් බූරුවා මහතාගේ ස්වයං ලිඛිත චරිතාපදානය’ ආශ්‍රය කොට ගෙනය. ගුණතිලක මැටියගනේ එහි පරිවර්තකයාය.මනෝරත්න දේශීය නාට්‍යය කලාවේ පෝෂණය සඳහා ස්වතන්ත්‍ර නාට්‍ය කලාව වර්ධනය විය යුතුය යන්න දැඩිව පිළිගත්තෙත් වීම නිසා ඔහුගේ නාට්‍යය නිෂ්පාදන අතර පරිවර්තන නාට්‍යය ද්විත්වයකට පමණක් සීමා වී ඇත.දේශීය මූලයන් වෙත ඔහු දක්වන රුචිය ඇරෙන්නට මනෝගේ නාට්‍යහි දක්නට ලැබෙන අනෙක් වැදගත් ලක්‍ෂණය වන්නේ සාහිත්‍ය සමඟ ඔහු දක්වන සමීප සම්බන්ධය ය. “බූරුවා මහත්තයා” නාට්‍යයද රචනා වන්නේ ඔහු එලෙස ගුණතිලක මැටියගනේ ගේ පරිවර්තිත නවකතාව කියැවීමෙන් ලබන ප්‍රලය වීමේ ප්‍රතිඵලයක් වශයෙනි. එහි අනෙක් අග්‍ර ඵලය වන “ ලෝකය තනි යායක්” නාට්‍ය රචනා වී ඇත්තේ සුපතල කවිවර මහගමසේකරයන්ගේ “ප්‍රබුද්ධ” නවකතාව ඇසුරු කොට ගෙන ය.“මානව ජීවිතයේ පෝෂණය සඳහා දායක කර ගත හැකි බරසාර සාහිත්‍යය කෘතින් රැසක් අපිට තිබෙනවා. නමුත් පසුගිය යුගවල සමාජ ආර්ථික තලයේ ඇතිවූ චලනයන් නිසා කියැවීම සම්පූර්ණයෙන්ම වාගේ නැතිවී ගියා. “ගුරුතරුව “ වැනි නාට්‍යයක් හරහා මම කතා කිරීමට උත්සාහ කළේත් එම ඛේදවාචකය පිළිබඳවයි.”නවසිය හතළිහේ දශකයේ ඉන්දිය ජන සමාජය පසුබිම් කරගත් නවකතාවක් ආශ්‍රයෙන් වර්තමාන ලාංකික සමාජය ආමන්ත්‍රණය කිරීමට ඔහු දරන උත්සාහ කෙතෙක් දුරට කාලීන විය හැකිද? යන්නට මනෝගේ ප්‍රතිචාරය වන්නේ මේ කතා තේමාවෙන් කාල-අවකාශ සම්බන්ධය ඉවත් කළ විට අපට අදාළ කර ගන්නට බොහෝ දේවල් “බූරුවා මහත්තයා” හී තිබෙන බවය.නවකතාවකින් මතු කරන සංකීර්ණ සමාජ දේශපාලන සබඳතාවයන් පැය දෙකක නාට්‍යයකට ගෙන ඒම දුෂ්කර අභියෝගයකි. මෙහිදී ගුණතිලක මැටියගනේගේ ශූර පරිවර්තනය තමන්ට බෙහෙවින් ඉවහල් වූ බව පවසන මනෝරත්න එම නවකතාව පළමුවරට කියැවූ අවස්ථාවේදී සිනමාවක් නරඹනවාක් වැනි හැඟීමක් තමන් තුළ ඇතිවූ බව පවසයි.ක්‍රිෂාන් චන්දාර් නවකතා කරුවෙකුට අමතරව නාට්‍ය රචකයෙක් හැටියට ද කටයුතු කර ඇත. ඔහුගේ නාට්‍යය සෝවියට් රුසියාවේද ගෞරව බහුමානයට පාත්‍රව ඇත.අධිතාත්වික කතා වින්‍යාසයක් සහිත නාට්‍යය සංකල්පයක් වූ බූරුවා මහතා වේදිකා නාට්‍යයක් බවට පරිවර්තනය කිරීමේ දී මනෝරත්න ඔහුට හුරුපුරුදු වාර්තා රංගය සමඟ දුරස්ථකරණ රීතිය ද මුසු කරගත් නිදහස් රංගයක් යොදාගෙන ඇත.වේදිකා නැවත වරක් එහි ප්‍රබෝධ ජනක යුගයක් වූ 60 සහ 70 දශකයන්හි දක්නට ලැබුණු අයුරින් රසිකයන් ආමන්ත්‍රණය කරන තැනක් බවට පත් වෙමින් තිබෙන බව මෑත කාලීන අත්දැකීම් අනුව පෙනෙන්නට තිබෙන බව මනෝ පවසයි. සාමකාමී වාතාවරණයක් ගොඩනැඟීම හා රූපවාහිනිය බිඳ වැටීම නැවත නාට්‍යයට වෙත රසිකයා ආකර්ෂණය වීමට බලපෑ හේතුවක් ලෙස ඔහු දක්වයි.ජයග්‍රහණයන්හිදී උදම් අනන්නෝ පරාජයේදී බූරුවා මහතා අත හැර යති. ජයලත් මනෝරත්නගේ අලුත්ම දුක්ඛ ප්‍රහසනය වන “බූරුවා මහත්තයා” නාට්‍ය මේ දහම නාට්‍යාකාරයෙන් මැනවින් දක්වා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>11</day>
    </date>
    <link>http://www.dinamina.lk/2011/03/11/_art.asp?fn=f1103115</link>
    <topic>මෝහන්ගේ අතට වඩා පැණි බීම බඩිය වටිනවද?</topic>
    <author/>
    <content>මෝහන්ගේ පවුල අන්ත දිළිඳුබවින් පීඩා විඳි වතු පවුලක්. ඔවුන් තේ කහටක පිහිටෙන් කුසගින්න නිවාගත් දින ගණන අනන්තයි. මෝහන්ගේ මව පියා මේ ගැන කාටවත් දොස් කියන්න ගියේ නැහැ. දෛවයෙන් උරුම වුණ පීඩිත ජීවිතයක අමිහිරි අත්දැකීම් ඔස්සේ ඔවුන් සැවොම ඉතා දුක්බරව ජීවිකාව ගෙන ගියා.මෝහන්ගේ පියා සෙල්වමුත්තු අලවමයි තැන තැන ගිහින් කුලී වැඩ කළත්, දවසට රුපියල් 50 ත් – 60 ත් තරම්වත් මුදලක් සොයා ගැනීම ලෙහෙසි පහසු කරුණක් වුණේ නැහැ. අවුරුදු දහයේදී පටන් මෝහන් මානසික ආබාධයකට ගොදුරුවීම ඔවුන්ගේ ජීවිත තව තවත් අන්ත අසරණ තත්ත්වයකට ඇද දැම්මා. මේ නිසාම තමයි මෝහන්ගේ මව වන රාජු වලර්මදී කොළඹ නිවෙසක මෙහෙකාරකම් කරලා කීයක් හරි උපයගන්න ඕන කියලා තීරණය කළේ. ඉතිං ඇය තම පවුල විඳි මේ අපා දුකින් ගලව ගන්න හිතං කොළොම්පුර බලා ඇදී ආවා. එහෙත් ඔවුන්ට මේ පීඩිත ජීවිතයෙන් නම් ගොඩ ඒමක් ලැබුණෙ නැහැ.මේ අතරේ මෝහන්ගේ තත්ත්වය තව තවත් බරපතළ වුණා. අවිවාහක මෝහන් බලා කියාගෙන ගෙදර හිටියේ ඔහුගේ පියා විතරයි. ඒ නිසා ඔහුටත් කුලී රැකියාවක්වත් හරි හැටි කරගන්න ලැබුණෙ නැහැ.011 පෙබරවාරි 15 වෙනි දිනට හිරු උදා වුණා.මානසික ආබාධයෙන් පෙළෙන මෝහන් බාබු දවල් දොළහට පමණ පාරට බැස්සේ අරමුණක් නැතිව හැමදාම කරනව වගේ මඟ දිගේ ඔහේ ඇවිදයන්න. මෝහන් මේ විදිහට ඇවිදගෙන ගිහින් නතර වුණේ තලවකැලේ ස්ටෝරුව ළඟ තිබූ සුපිරි සිල්ලර කඩේ ළඟයි.පාට පාට කෑම ජාති, කවදාවත් රස බලපු නැති කෑම ජාති වලින් පිරිලා ඉතිරිලා තිබෙන මේ කඩය ළඟදී මෝහන්ගේ ඇස ගියේ එතැනම තිබුණු සිසිල් බීම බෝතලයක් දෙසටයි. මද්දහනේ තිබුණු දැඩි අව් රශ්මියෙන් වෙහෙසට පත්වෙලා සිටිය මෝහන් දෙවරක් නොසිතාම එතැනින් එක් බීම බෝතලයක් අතට ගත්තා.මානසික ආබාධයකින් පෙළෙන මෝහන් මෙය වරදක් කියා කිසි විටක නොසිතන්න ඇති. හොරකමක් කිරීමේ චේතනාවෙන් එය කළා නම් ඔහු බීම බෝතලය ගත් හැටියේම දිව යාමට උත්සාහ කරනු නොඅනුමානය. එහෙත් මේ අහිංසක තරුණයා කළේ තමාගේ පිපාසාව නිවා ගැනීමට එතැනදීම එම බීම බෝතලය කඩා බීමට ගැනීමයි. බීම බෝතලයට මුදල් ගෙවිය යුතු බව මේ අසරණයා දන්නවා නම් කවදාවත් එවැනි වරදක් නොකරනවාද නොඅනුමානයි. මේ කළ සුළු වරදට විඳින දඬුවම කුමන ආකාරයේ එකක් දැයි දැන ගත්තා නම් මේ අසරණයා කවදාවත් ඒ ගැන හිතන්නේවත් නැති බව නම් ඊටත් වඩා විශ්වාසයි.මෝහන් කළ වැරැද්ද දුටු වෙළෙඳ සල් හිමියා ඔහු මානසික ආබාධිත තරුණයෙකු බව සිතා හෝ ඒ වුණ සුළු පාඩුව විඳ දරා ගන්නට සූදානම් වූයේ නැත. බැනුම් වරුසාවක් මැද මෝහන්ගේ ඇඟට කඩා පාත්වුණ කඩහිමියා රුපියල් 25 හේ පාඩුවට මෝහන්ට දිය යුතු උපරිම දඬුවමක් ගැන හිතමින් දිගට හරහටම බැණ වැදුණා.එහෙත් මේ අසරණයා තමාට බනින හේතුව කුමක්දැයි දැන ගැනීමට තරම්වත් මානසිකත්වයක් තිබුණේ නැහැ. සිද්ධිය එතැනින් හමාර වූයේ නම් අපි මේ ගැන ලියන්නේවත්, මේ සිදුවීම පසුපස ලුහු බඳින්නේවත් නැත. මේ අමානුෂික සිද්ධි මාලාව දිග හැරෙන්නේ ඉන් අනතුරුවයි.කඩේ වුණ ඇබැද්දිය ගැන නිවැසියන්ට පවසන්න තරම් දැනුමක් ඔහුට තිබුණේ නැහැ. ඒ නිසාම කිසිවකුත් කඩපිළේදී මෝහන් අතින් වුණ වැරැද්ද ගැන දැන ගන්නට ලැබුණේත් නැහැ. මෙලෙස හෝරා කිහිපයක් ගත වෙද්දී මෝහන්ගේ නිවෙස ඉදිරිපස ත්‍රීරෝද රියක් නතර කෙරුණා. ඉන් බිමට බැස ගත්තේ සිවිල් ඇඳුමෙන් සැරසුණ පොලිස් නිලධාරීන් දෙදෙනෙක්.ඒ වන විට නිවෙසේ මෝහන්ගේ මවවත්, පියාවත්සිටියේ නැහැ. එහෙත් වාසනාවකටදෝ ඔහුගේ බාප්පලා දෙදෙනෙක් ඒ අවස්ථාවේදී ගෙදර සිටියා. ඔවුන් ළඟට පැමිණි මේ නිලධාරීන් දෙදෙනා තමන් තලවකැලේ පොලිසියේ බවත් මෝහන්ව පොලිසියට රැගෙන යා යුතු බවත් පැවැසුවා.මෝහන්ගේ මව අපට පැවැසූ පරිදි එවිට ඔහුගේ බාප්පලා දෙදෙනා මෝහන් පොලිසියට රැගෙන යාමට හේතුව කුමක්දැයි අසා තිබෙනවා. ඊට පිළිතුරු වශයෙන් “බයකරන්න” යැයි කී පොලිස් නිලධාරීන් දෙදෙනා ත්‍රිරෝද රියටම මෝහන්ව දමාගෙන වහාම පොලිසිය බලා නික්ම ගිහින්.කිසිත් කර කියා ගත නොහැකිව සිටි බාප්පලා දෙදෙනාද වහාම ත්‍රිරෝද රිය පසුපසින් පොලිසියට ගියහ. “බයකරන්නට” ගෙන ගිය මෝහන් පොලිසිය ඇතුළේදී අමානුෂික අයුරින් පහරකෑමකට ලක් විණි. අතේ පයේ හිරි ඇර ගන්න අසරණයන්ට පහර දෙන්න ඇතැම් කාකි ඇඳුම් දරන්නන් නොනිත් ආශාවකින් පෙළෙන බව අපි දනිමු. එහෙත් සෑම පොලිස් නිලධාරියෙකුම මෙසේ යැයි අපි හංවඩු ගසන්නේද නැත.කෙසේ වෙතත් බාප්පලා දෙදෙනා මැදිහත් වී ඔහුට පහර නොදෙන ලෙසටත් බය කිරීමට ගෙනා මෝහන් මානසික ආබාධයකින් පෙළෙන බවත්, පවසා ඇතත් පහරදීම නවතා ඇත්තේ ඉන් මද වේලාවකටද පසුය.තලවකැලේ පොලිසියේ උප පොලිස් පරීක්ෂකවරයෙක් මෝහන්ගේ අත ඇඹරූ විට ඔහුගේ අත දෙසින් “ටකාස්” ගා හඬක් ඇසුණේ වියළි දරකෝටුවක් කැඩී යන අයුරෙනි.මුදලාලි මහතාට අවශ්‍ය පරිදිම සිද්ධිය අවසන් විය. මානසික ආබාධිත මෝහන්ට හොඳ හැටි සලකා ඉන් තෘප්තිමත් වුණ ජනතාවගේ සිවිල් ආරක්ෂක උතුමාණෝ නැවතත් ඔහු පැමිණ සිටි බාප්පලා දෙදෙනාට භාරදීමට තරම් මානුෂික වූහ.ඉන් පසු මේ ශෝකාන්තය දිග හැරෙන්නේ මේ අයුරිනි.එදින මධ්‍යම රාත්‍රී 12.00 එළැඹිණ.දරාගත නොහැකි වේදනාවෙන් මෝහන් බෙරිහන් දෙන විට ඒ සද්දෙට නිදා සිටි පියා අවදි විය. ඒ වන විටත් මෝහන්ගේ අත ඉදිමී ඔසවා ගත නොහැකි තත්ත්වයට පත්වී තිබිණි.වහා ක්‍රියාත්මක වූ මෝහන්ගේ පියා කළේ සැණින් වත්තේ “ලොකු මහත්තයා” ට (ලැයිමේ සිටි වෛද්‍යවරයා) කතා කොට උදෑසනින්ම ගිලන් රියකින් ඔහු නුවරඑළිය දිස්ත්‍රික් රෝහලට ගෙන යාමයි. රෝහලට ඇතුළත් කිරීමෙන් අනතුරුව ඔහු පරීක්ෂා කර බැලූ වෛද්‍යවරයා වහාම මෝහන්ව මහනුවර මහ රෝහලට මාරු කර හැරියේ ඔහුගේ අතෙහි අස්ථි පුපුරා ගොස් තිබීම හේතුවෙනි. සැත්කමක් කිරීමට තරම් නුවරඑළිය දිස්ත්‍රික් රෝහලේ පහසුකම් නොතිබිණි.මහනුවර රෝහලේදී ඔහුගේ අස්ථි බිඳී ඇති බවත් වහාම සැත්කමකට භාජනය කළ යුතු බවත් වෛද්‍යවරු මෝහන්ගේ පියා සෙල්ලමුත්තු අලවමයි හට පැවසූහ.ඒ අනුව කළ සැත්කමෙන් මේ අසරණයාගේ වම් අතට ඇණ නවයක් දමා බිඳුණු අස්ථිය සැකසීමට වෛද්‍යවරු කටයුතු කළහ.පෙබරවාරි 17 වෙනි දින සිට 26 වෙනි දින දක්වා මහනුවර රෝහලේදී ඔහු ප්‍රතිකාර ලැබීය. මෝහන්ගේ අතකැඩී රෝහලේ ප්‍රතිකාර ලබමින් සිටින බවට තලවකැලේ පොලිසිය දැන ගත්තේ මේ අතරතුරේදීය. තත්ත්වය දුර දිග යාම වළක්වා ගැනීම දැන් ඉක්මනින්ම කළ යුතු දෙයකි. ඒ අනුව ක්‍රියාත්මක වුණ තලවකැලේ පොලිසියේ උප පොලිස් පරීක්ෂකවරයා වහාම පොලිසියට එන ලෙසට රාජ වලර්මදිට පණිවුඩයක් යැවීය.පණිවුඩය ලැබීමෙන් දෙගිඩියාවට පත් වලර්මදී චකිත සිතින් තලවකැලේ පොලිසිය වෙත ගියාය. ඇය පවසන පරිදි එහිදී මේ උප පොලිස් පරීක්ෂකවරයා ඇයට මෙසේ පවසා ඇත. “මෝහන්ව එක්කරගෙන එන්න කිව්වේ බය කරන්න. ඇත්තෙන්ම එයාට ගහන්න හිතාගෙන නෙමෙයි. ඒත් ඉතින් අන්තිමේදී ගහන්න සිද්ධ වුණා. අත කැඩෙයි කියලා නම් හිතුවේ නෑ. දැන් ඉතින් කරන්න දෙයක් නෑනේ. ඔයාලට බෙහෙත් වටල ගිය වියදමයි ඒවට යන්න එන්න ගිය වියදමයි අපි දෙන්නම්. මේක තව දුර දිග යවන්න ඕනෙ නෑ. මෙතනින් මේක සාමදාන කරගමු”කෙතරම් උතුම් ප්‍රකාශයක්ද ?රුපියල් 25 ක බීම බෝතලයකට මානසික ආබාධිත තරුණයකුගේ අතක් කඩා දමා ඒ වුණ වරද පියවන්න මුදලක් පිරිනැමීම. මේ පොලිස් නිලධාරියා කොතරම් සාධාරණද ? කෙතරම් මානුෂීයද ? ඔබට මෙය කෙසේ හැඟේ දැයි අප නොදනිමු. එහෙත් අපට නම් හැඟුණේ එයයි. උප පොලිස් පරීක්ෂකවරයාගේ එම කීමට වලර්මදී පවසා ඇත්තේ “මහත්තයෝ මගේ අසරණ ළමයාගෙ අත කැඩිලා මට මොකටද සල්ලි” කියාය.මවකට වටින්නේ ඇගේ දරුවන් මිස සල්ලි කොළ නොවන බව මේ නිලධාරින්ට පසක් නොවීම සැබවින්ම සාමාන්‍ය දෙයකි. මානසික ආබාධිත තරුණයෙකුගේ අත අඹරා බිඳ දැමීමට තරම් ඔවුනට හැකිවූයේද මෙන්න මේ කියන “සාමාන්‍ය දෙයක්” නිසා වන්නට පුළුවන.රුපියල් 25 කට මෝහන් බාබු විඳි ඒ කුරිරු වේදනාව යටපත් කිරීමට මුදල්වලට හැකියාවක් ඇත්නම් ඇත්තෙන්ම කොතරම් අගනේ දැයි අපට ද සිතිණි.මෝහන් දුටු අපගේ සිත්තුළට කා වැදුණේ “මොනහිතකින්ද දෙයියනේ මේ අසරණයාට ගැහුවේ” යන හැඟීමයි. එහෙත් සැබවින්ම දෙවියන් නැති බව, විශේෂයෙන්ම පොලිසියේ දෙවියන් නැති බව අප සිත් තුළ කා වැදුණේද ඔහුගේ ඒ අසරණ විලාසය දුටු විටය.ජනතාවගේ සර්ව බලධාරී සිවිල් ආරක්ෂක උතුමන්ගේ ක්‍රියා කලාපය මෙසේ වෙද්දී පොලිස්පතිතුමන් පවසන්නේ පොලිසියට තිබෙන ජනතා ප්‍රසාදය ඇති කිරීමට සෑම පොලිස් නිලධාරියකුම කටයුතු කළ යුතු බවයි. එහෙත් එතුමා පවසන පරිදි පොලිසියට තිබෙන ජනතා අප්‍රසාදය මෙවැනි සිදුවීම් නිසා වළක්වා ගන්නට හැකිවේදැයි යන කරුණ ගැන නම් දෙවරක් සිතා බැලිය යුතුව ඇත. අප සෑම පොලිසියක්ම සෑම පොලිස් නිලධාරියකුම මෙලෙස යැයි කියා හංවඩුගසන්නේ නැත. නීතිය අකුරටම සුරකින ජනතාවට ආදරය කරන ජනතාව ආදරය කරන පොලිස් නිලධාරීන් හා පොලිස් ආයතන කොතෙකුත් ඇත. ;මවැනි ඇතැම් නිලධාරීන් එවැනි උතුම් නිලධාරීන්ටද කරණුයේ අවමන් කිරීමකි.පොලිස්පතිවරයාගේ උපරිම උත්සාහය පොලිස් ආයතනය ජනතාවට සුහදශීලී ජනතාවට සමීප ආයතනයක් කිරීමය. එහෙත් මෙවැනි සිදුවිම් වලින් වන්නේ පොලිසිය ජනතාවගෙන් තව තවත් ඈත්වීම පමණි. කාගේ හෝ අවශ්‍යතාවක් ඉටු කිරීමට ඔවුන්ගේ සිත් සතුටු කිරීමට පොලිසිය කටයුතු කළ යුතුද ? වින්දිතයාට ඉන් පසු අත් වන ඉරණම කුමක්ද ? මෙවැනි සිද්ධි මාලාවක මෝහන් යනු එක් ප්‍රපංචයක් පමණි.“දිනමිණේ” අපි සැමදාම වරද නිවැරැදි කිරීමට සැදී පැහැදී සිටිමු. මේ රටේ ජීවත්වන අසාධාරණයට ලක්වූ මිනිසුන්ට සෙවණක් වීමේ අරමුණින් “අකුණ” ආරම්භ කළ අතර මෙමඟින් කිසිම පාටක් පක්ෂයක් නියෝජනය නොකරන බවද විශේෂයෙන් සඳහන් කළ යුතුය.මේ සටහන අවසන් කිරීමට පෙර පොලිසිය හා මිනිස් ජීවිත නමැති කෘතියේ විශ්‍රාමලත් ජ්‍යෙෂ්ඨ පොලිස් අධිකාරී ජී. ඩබ්ලිව්. එම්. එල්’ අඟුනාවල මහතා සටහන් කළ දෙයක් ගැන අවධානය යොමුකරන්නේ සමස්ත පොලිස් ප්‍රජාවගේම අවධානය පිණිසය.පොලිසියේ ප්‍රධානම කාර්යභාරය වන්නේමෙයට අමතරව විවිධ රාජකාරී කරන්නට අද පොලිසියට පැවරිලා තිබෙනවා. පොලිසිය නීතිගරුක විය යුතුයි.ප්‍රජාතන්ත්‍රවාදී රටක පොලිසිය නීතිය ආරක්ෂා කරන බාහුවයි. එසේ නම් නීතිය ආරක්ෂා කරන පොලිසියට ජනතාවගේ ආචාර සමාචාර ලැබෙන්නට ඕන. පොලිසියට ආචාර සමාචාර ලැබෙන්නට නම් පොලිසිය ජනතාවට ආචාර සමාචාර විය යුතුයි. එසේ නොමැතිව පොලිසියට ආචාර සමාචාර ලබා ගන්නට බැහැ.මෙය අප කරන ප්‍රකාශයක් නොවෙයි පොලිසියේම සිටි ජ්‍යෙෂ්ඨ පොලිස් අධිකාරිවරයකු කී කියමනකි. හදවතට එකඟව මෙලෙස කටයුතු කරනවා යැයි කිව හැක්කේ පොලිසියේ කී දෙනෙක් හටද ? මේ සමාජයේදී මෝහන්ට අත්වූ ඉරණම තවත් අයකුට අත්නොවේ යැයි කිව හැක්කේ කාහටද ?අපට අද ද ඇසීමට ඇත්තේ එකම එක ප්‍රශ්නයකි. එනම් ජනතාවගේ සිවිල් ආරක්ෂකයා සැබවින්ම කා සඳහාද ? යන්නයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n1103124</link>
    <topic>ශ්‍රී ලාංකිකයන්ගේ තොරතුරු කියන්න විශේෂ ඒකකයක්</topic>
    <author/>
    <content>ජපානයේ ඇති වූ සුනාමි ව්‍යසනයත් සමඟ එරට වෙසෙන ශ්‍රී ලාංකිකයන් පිළිබඳව තොරතුරු ලබා ගැනීම සඳහා විශේෂ තොරතුරු ඒකකයක් ස්ථාපිත කිරීමට විදේශ කටයුතු අමාත්‍යාංශය පියවර ගෙන ඇත.ජපානයේ ශ්‍රී ලංකා තානාපති කාර්යාලය මේ තත්ත්වය අධීක්ෂණය කරමින් එරට වෙසෙන ශ්‍රී ලාංකිකයන් පිළිබඳව ඔවුන්ගේ ළඟම ඥාතීන් වෙත තොරතුරු ලබා දීමට බලාපොරොත්තුවෙන් සිටින අතර මේ සඳහා පැය 24 ම ක්‍රියාත්මක දුරකථන අංක 011 4719593, 011 5743362 හෝ 0772 267929 ඇමැතීමෙන් තොරතුරු ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n1103122</link>
    <topic>මට ගම දිනවා දෙන්න: මා රට දිනවා දෙන්නම්</topic>
    <author>ධනුෂ්ක ගොඩකුඹුර, වයඹ පළාත් සංචාරක, කුරුණෑගල මධ්‍යම විශේෂ, කුරුණෑගල දිස්ත්‍රික් සංචාරක, හා කුරුණෑගල දිස්ත්‍රික් විශේෂ</author>
    <content>“එළැඹෙන පළාත් පාලන මැතිවරණයේදී ඔබ මට ගම දිනවා දෙන්න. මම සියලු ජනතාව එකතු කර ගෙන ගම සංවර්ධනය කර ඔබට රට දිනවා දෙන්නම්” යැයි ජනාධිපති මහින්ද රාජපක්ෂ මහතා ඊයේ (11) ප්‍රකාශ කෙළේය. තමා රට සංවර්ධනය කරන්නේ ඡන්ද දෙස බලාගෙන නොවන බව පැවැසූ ජනාධිපතිතුමා ඡන්ද නොලැබෙතැයි බියෙන් රටේ සංවර්ධනය නතර කරන්නට තමා සූදානම් නැතැයිද සඳහන් කෙළේය.ජනාධිපතිවරයා මේ අදහස් පළ කෙළේ එළඹෙන පළාත් පාලන මැතිවරණයේදී එක්සත් ජනතා නිදහස් සන්ධානයේ ජයග්‍රහණය තහවුරු කරනු පිණිස රට පුරා පැවැත්වෙන ජයග්‍රාහී සමුළු මාලාවේ කුරුණෑගල දිස්ත්‍රික් සමුළුවට කුරුණෑගල මාලිගාපිටියේදී ඊයේ (11) එක් වෙමිනි. රට සංවර්ධනය කිරීමේදී වඩා වැදගත් වන්නේ ඡන්ද නොව ජනතාවට ප්‍රදේශයට ඉන් සෙතක් වනවාද යන්න බවත් ජනාධිපතිතුමා පැවැසීය.වසර තිහක් තිස්සේ පැවති යුද්ධය නිසා ආපස්සට ඇදෙමින් තිබුණ රටේ සංවර්ධනය දැන් නැවත ඉදිරි ගමන් අරඹා ඇති බවත් රටේ ආර්ථිකය බිමට කඩා වැට්ටවූ භයානක ත්‍රස්තවාදයෙන් දැන් රට සම්පූර්ණයෙන් නිදහස් බවත් ජනාධිපතිවරයා කීවේය.රට සංවර්ධනයවීම ඉවසා ගත නොහැකිව ඇතැමුන් නොයෙක් චෝදනා කරන බව පැවසූ ජනාධිපතිතුමා ආණ්ඩුව රට සංවර්ධනය කරද්දී ගම එක තැන පල්වෙමින් තිබෙන්නට පුළුවන්කමක් නැතැයිද පැවැසීය.ගොවි ජනතාව මෙන්ම පාරිභෝගික ජනතාව පිළිබඳවත් සිතා කටයුතු කළ යුතු බව කී ජනාධිපතිතුමා එසේ නොකළහොත් රටේ කෘෂිකර්ම වැඩපිළිවෙළ කඩා වැටෙන බව කීවේය. ඇමැතිවරුන් වන අනුර ප්‍රියදර්ශන යාපා, ටී. බී. ඒකනායක, එස්. බී. නාවින්න, සාලින්ද දිසානායක, නියෝජ්‍ය ඇමැති ජයරත්න හේරත්. වයඹ පළාත් මහ ඇමැති අතුල විජේසිංහ මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n1103123</link>
    <topic>දිවි නැඟුම ජාතික ව්‍යාපාරය සුබ මොහොතින් අද ඇරැඹේ</topic>
    <author>මහින්ද අලුත්ගෙදර</author>
    <content>පවුලේ ආර්ථිකය හා පෝෂණය වැඩිදියුණු කරන ගෘහ ආර්ථික ඒකක දසලක්ෂයේ දිවිනැගුම ජාතික ව්‍යාපාරය අද (12 දා) පෙරවරු 11.21 ට සියලු ලක්වැසියන්ගේ සහභාගිත්වයෙන් ආරම්භ කරන අතර ජනාධිපති මහින්ද රාජපක්ෂ මහතා මාතර යුද හමුදා නිල නිවස ගෙවත්තේ දී එම අවස්ථාවට එක්වෙයි.මේ අතර වැඩසටහනේ ප්‍රමුඛ කාර්යභාරයක් ඉටුකරන ආර්ථික සංවර්ධන අමාත්‍ය බැසිල් රාජපක්ෂ මහතා ගම්පහ අකරවිට ග්‍රාමසේවා වසමේ දී ඊට දායක වෙයි.“ඉසුරුමත් නිවහනක් - අසිරිමත් මවුබිමක් “ යන්න තේමාව කරගත් ‘ දිවි නැඟුම’ ජාතික ව්‍යාපාරය යටතේ ක්‍රියාත්මක මේ වැඩසටහන දිවයින පුරා පිහිටි ග්‍රාම නිලධාරී වසම් 14000 ක් ආවරණය වන පරිදි අද පෙරවරු 11.21ට යෙදෙන සුබ මොහොතින් ක්‍රියාත්මක වන බව ආර්ථික සංවර්ධන අමාත්‍යාංශය පවසයි.පවුලේ ආර්ථිකය හා පෝෂණය ඉහළ නැංවීමේ අරමුණින් ක්‍රියාත්මක කෙරෙන මේ ජාතික වැඩ සටහන සාර්ථකව ක්‍රියාවට නැංවීම සඳහා ඒ ඒ ප්‍රදේශවල සේවය කරන ග්‍රාම නිලධාරීන්, කෘෂිකර්ම පර්යේෂණ නිලධාරීන්, සමෘද්ධි නිලධාරීන් හා පවුල් සෞඛ්‍ය සේවා නිලධාරිනියන් සම්බන්ධ කර ගන්නා බව ආර්ථික සංවර්ධන ඇමැති බැසිල් රාජපක්ෂ මහතා සඳහන් කරයි.ජනාධිපති මහින්ද රාජපක්ෂ මහතාගේ සංකල්පයක් අනුව සහ ආර්ථික සංවර්ධන ඇමැති බැසිල් රාජපක්ෂ මහතාගේ නායකත්වය යටතේ ක්‍රියාත්මක මෙය කෘෂිකර්ම, කර්මාන්ත හා ධීවර යන අංශ තුන යටතේ ක්‍රියාවට නංවයි.ජ්‍යෙෂ්ඨ අමාත්‍යවරුන්ගේ නායකත්වය යටතේ ගෘහ ආර්ථික ඒකක දස ලක්ෂයේ ජාතික වැඩ සටහන ක්‍රියාත්මක කෙරෙන අතර එය වඩා කාර්යක්ෂමව හා විධිමත්ව කිරීමේ අරමුණින් ජාතික, දිස්ත්‍රික්ක හා ප්‍රාදේශීය මට්ටමේ විශේෂ මෙහෙයුම් බලකා ස්ථාපිත කිරීමටද පියවර ගෙන ඇත.ගෘහ ආර්ථික ඒකක දස ලක්ෂයේ වැඩ සටහනට සම්බන්ධ වන සෑම පවුලකටම රුපියල් 10000ක් වටිනා බීජ, පොහොර ඇතුළු ද්‍රව්‍යාධාර ලබා දීමට රජය පියවර ගෙන ඇති අතර දේශීය ආර්ථිකය ශක්තිමත් කරමින් නිෂ්පාදන හැකියාව ඉහළ නැංවීමට මේ හරහා හැකි බවද ඇමැති රාජපක්ෂ මහතා කියයි.මීට අමතරව වාර්ෂික එළවළු නිෂ්පාදනයෙන් සියයට 30ක වර්ධනයක් මේ හරහා පෙන්නුම් කරන බවත් ඒ තුළින් රුපියල් බිලියන 15කට වැඩි ආදායමක් ජාතික ආර්ථිකයට එක් වන බවත් හෙතෙම සඳහන් කරයි.මේ වැඩ සටහන සාර්ථකව ඉදිරියට පවත්වාගෙන යාමට බලාපොරොත්තු වන අතර ඒ සඳහා සියලු දෙනාගේම සහයෝගය ලබා දෙන ලෙස ආර්ථික සංවර්ධන අමාත්‍යාංශය සැමගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n1103125</link>
    <topic>රුක්ගහවත්ත අසරණ පවුලකටනිවෙසත-ඉඩමත් උකසින් බේරන්නඇමැති මර්වින්ගෙන් ලක්‍ෂ 4ක්</topic>
    <author>වත්තල විශේෂ – මාලිකා දමයන්ති</author>
    <content>නිවෙස සහ ඉඩම උකසින් බේරාගැනීමට නොහැකිව අසරණව සිටි පවුලකට රුපියල් ලක්‍ෂ 4ක් ලබා දී උකස බේරා දීමට මහජන සම්බන්ධතා හා මහජන කටයුතු පිළිබඳ අමාත්‍ය මර්වින් සිල්වා මහතා ඊයේ (11) පියවර ගත්තේය.”රාජ්‍ය සේවය ගමට” යන තේමාව ඔස්සේ අමාත්‍යවරයා පවත්වාගෙන යන ප්‍රජා සත්කාර වැඩසටහනකට ඊයේ (11) හැඳල  කෙරවලපිටිය ප්‍රාදේශීය සභා උප කාර්යාලයේදී පැවැති උත්සවයකට සහභාගි වූ අවස්ථාවේ මේ යහපත් කටයුත්තට මුලපිරුවේය.හැඳල උස්වැටකෙයියාව රුක්ගහවත්තේ පදිංචි ගම්මැදලියනගේ ඇන්ටනි පෙරේරා මහතාට මේ මූල්‍යමය උපකාරය කෙරුණු අතර ඔත්පලව සිටින ඔහුගේ බිරියට රෝද පුටුවක් ද අමාත්‍යවරයා විසින් පිරිනමන ලදී. සතුටු කඳුළු පිරි දෑසින් ඇන්ටනි පෙරේරා මහතා අමාත්‍යවරයාට ස්තූ®ති කරනු දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n1103126</link>
    <topic>ජපානයේ ඇතිවූ සුනාමි ව්‍යසනයටශ්‍රී ලංකාවේ කනගාටුව</topic>
    <author/>
    <content>ජපානයේ ඇතිවූ සුනාමි ව්‍යසනය නිසා ජීවිත හා දේපළ හානියට පත්වීම සම්බන්ධයෙන් ශ්‍රී ලංකා විදේශ කටයුතු නියෝජ්‍ය ඇමැති නියොමාල් පෙරේරා මහතා සිය ශෝකය ප්‍රකාශ කර ඇත.මේ තත්ත්වය හේතුවෙන් ජීවිත හා දේපළ හානි වීම පිළිබඳව ජපාන ජනතාව වෙත කනගාටුව පළකරන නියෝජ්‍ය ඇමැතිවරයා, ශ්‍රී ලංකාවේ ජපාන තානාපති කුනියෝ තකහාෂි මහතා වෙත සිය ශෝකය පළකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n11031211</link>
    <topic>ගමේ සංවර්ධනයට සුදුසු පිරිස් තෝරන පළාත් පාලන ඡන්දයෙන් ආණ්ඩු පෙරළන්න බෑ</topic>
    <author>ධනුෂ්ක ගොඩකුඹුර සහ කුරුණෑගල දිස්ත්‍රික්සංචාරක, කුරුණෑගල දිස්ත්‍රික් විශේෂ, කුරුණෑගලමධ්‍යම විශේෂ, වයඹ පළාත් සංචාරක කුරුණෑගල සිට</author>
    <content>ගමේ සංවර්ධනයට සුදුසුම පිරිස තෝරා ගන්නා පළාත් පාලන මැතිවරණය ආණ්ඩු පෙරළන මැතිවරණයක් නොව තිබෙන ආණ්ඩුවෙන් වැඩ ගන්නා මැතිවරණයක් බව ජනාධිපති මහින්ද රාජපක්ෂ මහතා පැවැසීය.ජනාධිපතිවරයා මේ අදහස් පළ කෙළේ එළඹෙන පළාත් පාලන මැතිවරණයේ විජයග්‍රහණය වෙනුවෙන් එක්සත් ජනතා නිදහස් සන්ධානය රට පුරා පවත්වන දිස්ත්‍රික් සමුළු මාලාවේ කුරුණෑගල දිස්ත්‍රික් රැලිය, කුරුණෑගල මාලිගාපිටිය ක්‍රීඩාංගණයේ දී ඊයේ (11) රැස් වූ අවස්ථාවේදීය.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද ප්‍රකාශ කෙළේය.මම මුලින්ම තමුන්නාන්සේලා පසුගිය මැතිවරණ වලදී අපිව ඉතා ඉහළින් ජයග්‍රහණය කරවීම සම්බන්ධයෙන් මා ඔබට මුලින්ම ස්තුතිවන්ත වෙනවා. වැඩිම ප්‍රතිශතය ලැබුණේ කුරුණෑගල දිස්ත්‍රික්කයෙන්. ජනාධිපතිවරණයේ දී මෙන්ම මහ මැතිවරණයේදීත් ඒ ප්‍රතිශතය ලැබුණා. ඒ නිසා තමයි අපි කුරුණෑගල මන්ත්‍රීවරු 11 දෙනාගෙන් හත්දෙනෙක්ම ඇමැතිවරු කළේ’ දැන් තිබෙන්නේ ඒ ඇමැතිවරු වැඩ කරනවාද කියලා බලන්නයි.අපි මේ රට සංවර්ධනය කරන්නට අඩිතාලම දමා තිබෙනවා. අපිට මුලින් විශාල බාධාවක් තිබුණා. රට දෙකඩ කරන්න මායිම් ගහලා වෙන් කරන්න ලෑස්ති කරලා තිබුණා. අපි එයින් රට බේරා ගත්තා. අද මේක ඒකීය රටක්. උතුරේ විතරක් නොවෙයි දකුණෙත් මේ ත්‍රස්තවාදය නිසා රටේ සංවර්ධනය වසර තිහක් තිස්සේ ආපස්සට ගියා.සතියකට වරක් තැන තැන බෝම්බ පිපිරුවා. මහ බැංකුවට, ගුවන් තොටුපළට බෝම්බ ගහලා මහා විනාශයක් කළා. රටේ ආර්ථිකය බිම දමන යුගයක් ඇති වුණා. අපි එයින් රට නිදහස් කර ගත්තා. දැන් රටට ගමන් මාර්ගයක් තිබෙනවා. දැන් තිබෙන්නේ රට සංවර්ධනය කිරීමයි. මිනිසුන්ට වඩා හොඳ හෙටක් ගොඩනැගීමයි. මිනිසා හදා පවුල හැදීමත්, පවුල හදා ගම හැදීමත්, ගම හදා රට හැදීමත් ගැන මහින්ද චින්තනයේ සඳහන් වෙනවා.ඒ කාර්යය අපි පැහැදිලිව ඉටු කරනවා. ජනතාව ත්‍රස්තවාදයෙන් බේරා ගන්නා මහා සංග්‍රාමයක් කරන ගමන් අපි මේ රටේ මිනිසුන් වෙනුවෙන් අවශ්‍ය පියවර ගත්තා. කෘෂිකර්මය දියුණු කරන්න පසුබිම හැදුවා. මහා වාරි යෝජනා ක්‍රම ආරම්භ කළා. මේ පළාතේ දැදුරු ඔය යෝජනා ක්‍රමය හැදුවා. එහා පැත්තේ මොරගහකන්ද යෝජනා ක්‍රමය ආරම්භ කළා.දැවැන්ත සංවර්ධනයමේවා ඉදිකිරීම එදා අතහැර දමා තිබුණා. ඒ අය හිතුවා පිටරටින් ලාබෙට කන්න ගෙනාවොත් හරි කියලා. 1977 න් පස්සේ තිබ්බේ මේ ප්‍රතිපත්තියයි. වී ගබඩා ටික විකුණලා දැම්මා. දැන් අපට වී ගබඩා ටික ආපහු හදන්න වෙලා. අපි කෘෂිකර්මයට පහසුකම් දීම ආරම්භ කළා. පොහොර සහනාධාරය දුන්නා.මම රට වටේ යනකොට ජනතාව මගෙන් ඉල්ලුවේ අපිට විදුලිය දෙන්න කියලයි. මළ ගෙදරකට ගියත් ගමේ අය ඇවිත් විදුලිය ඉල්ලුවා. ඒ නිසා අපි සෑම නිවසකටම විදුලිය දෙන්න වැඩපිළිවෙළක් ආරම්භ කළා. මහින්ද චින්තනයේ මේ බව සඳහන් වෙනවා. විදුලිය දෙන්න නම් විදුලිය නිෂ්පාදනය කරන්න ඕනේ. ඒ සඳහා නොරොච්චෝලේ, ඉහළ කොත්මලේ ආරම්භ කළා. ඇතැම් පිරිස් මේවාට විරුද්ධ වුණා කියලා ඒ ව්‍යාපෘති අතහැර දමා තිබුණා. රටට විදුලිය දෙන්න තිබූ අවස්ථා ඡන්දය නිසා අතහැර දැම්මා.නමුත් අපි තීන්දුවක් අරගෙන ඒවා හැදුවා. අපි ඡන්ද බලාගෙන රට සංවර්ධනය කරන්නේ නැහැ. ඡන්දය නැතත් රටේ ජනතාවට සෙතක් වෙනවා නම් අපි ඒ දේ කරනවා. රටේ අභිවෘද්ධිය වෙනුවෙන් අපි ඒ දේවල් කළ යුතුයි. මුලින් ටිකක් කෑගැහුවත් ප්‍රතිඵල ලැබෙද්දී නිහඬ වෙනවා. මම මේ මාසයේ නොරොච්චෝලේ විවෘත කරනවා. ඊළඟට ඉහළ කොත්මලේ විවෘත කරනවා. 2012 වනවිට අපි මේ රටේ සෑම නිවෙසකටම විදුලිය දෙනවා.අපි මහා ජල යෝජනා ක්‍රම හැදුවා. මේක එක දවසින් කරන්න බැහැ. නමුත් අපි ඉලක්කයක් ඇතිව ගමනක් යනවා. ඉස්සර ප්‍රාදේශීය සභාවට රුපියල් 15,000ක් වත් දුන්නද? අද ගමේ පාරට කොන්ක්‍රීට් වැටිලා. මෙහෙම ගියොත් තව අවුරුදු 25කට පාරවල් හදන්න ඕනේ නෑ. මේ ප්‍රදේශයේ පාරවල් හැදීමේ දී අඩුපාඩු වෙනවා කියලා මට ආරංචි වුණා. ඒ ගැන පරීක්ෂණ කරන්න කියා මා උපදෙස් දී තිබෙනවා.අලුත් ආර්ථිකයක්අද ගමේ අලුත් ආර්ථිකයක් ගොඩ නැඟෙනවා. පොල් ගස් දෙක තුනක් වත්තේ තිබුනොත් වාසියි. අපි වී වලට, තේ වලට, රබර් වලට, පොල් වලට පොහොර සහනාධාරය දුන්නා. එළවළු ගොවියටත් පොහොර දෙන්න වැඩපිළිවෙළ අරඹනවා. ෆෝම් කොළ පුරවමින් ඉන්නේ නැතුව විවෘත ;වළෙඳ පොළෙන් ස්ථිර මිලකට පොහොර දෙන්න පුළුවන් වැඩපිළිවෙළක් සකසන්න අප තීන්දු කර තිබෙනවා. පසුගිය ජනාධිපතිවරණය කාලයේ හාල් කිලෝව රුපියල් 110ට ගියා. අපි හාල් ගෙන්නුවත් මැතිවරණය අවසන් වනතුරු හාල් රුපියල් 110යි.වී වගාව දියුණු කර වී අලෙවි මණ්ඩලයට අස්වනු ගත්තා. දැන් ස්ථිර මිලකට හාල් ගන්න පුළුවන්. ඕනේ තරම් හාල් ගබඩාවල තිබෙනවා. මහා වාර්ෂාවෙන් වගාවන් විනාශ වූවත් සහල් මිලේ වෙනසක් නැහැ. රට සංවර්ධනය වනවිට නොයෙකුත් චෝදනා කරනවා. සමහරුන්ට බඩු මිල ප්‍රශ්නයක් තිබෙනවා. ඒක වෙනස් විය යුතුයි.පාරිභෝගිකයා ආරක්ෂා කරන ගමන් අපි ගොවියාත් ආරක්ෂාකර ගත යුතුයි. එහෙම නැති නම් කෘෂිකාර්මික වැඩපිළිවෙළ කඩා වැටෙයි. අපි සෞඛ්‍යට විශාල මුදලක් වැය කරනවා. යාපනයට වැඩිම මුදලක් වැය කළා. පාසල්වල ගුරු හිඟයට විසැඳුම් දෙනවා. 2005 හේදී මේ රටේ පරිගණක සාක්ෂරතාව සියයට 5 යි. අපි එය සියයට 45 දක්වා වැඩි කළා. අද විභාගවලින් වැඩි ලකුණු ගන්නේ කොළඹ ළමයි නොවෙයි.අපි මේ සියල්ල කරන්නේ අනාගත පරපුර වෙනුවෙන්. අපේ දරුවෝ එකතැන පල් වෙන්න ඉඩ තියන්න බැහැ. ගෘහ ආර්ථික දශලක්ෂයේ වැඩපිළිවෙළ අරඹනවා. ඊට පන්සලේ , පල්ලියේ, කෝවිලේ සහාය අවශ්‍යයි. කාන්තාවන්ගේ සහාය අවශ්‍යයි. ප්‍රාදේශීය දේශපාලන නායකත්වයේ සහාය අවශ්‍යයි. මේක ආණ්ඩු පෙරළන මැතිවරණයක් නොවෙයි. ආණ්ඩුවෙන් වැඩ ගන්න මැතිවරණයක්.සුබසාධන හා සමාජ සේවා කටයුතු පිළිබඳ ජ්‍යෙෂ්ඨ ඇමැති එස්. බී. නාවින්න මහතා - ජනාධිපතිතුමා මේ දිස්ත්‍රික්කයේ සංවර්ධනයට විශාල වැඩ කොටසක් කළා. ලංකාවේ ඕනෑම මැතිවණයකදී තීරණාත්මක ජයග්‍රහණ ලබා දෙන්නේ කුරුණෑගලයි. මෙවරත් සියලු පළාත් පාලන ආයතන ජයග්‍රහණය කරවන්න තමුන්නාන්සේලා කටයුතු කරනවා. අද අපේ දිස්ත්‍රික්කයේ සෑම ආසනයකටම විශාල වැඩ කොටසක් ඉටු කළා.සංස්කෘතික කටයුතු ඇමැති ටී. බි. ඒකනායක මහතා - ආණ්ඩුවක් විදියට මේ රටේ විධායක නායකයා අපේ පක්ෂයේ නායකයා වුණාම පාර්ලිමේන්තුව , පළාත් සභාව වැඩි බලයකින් ආණ්ඩුවට හිමි වුණාම මේ ප්‍රාදේශීය සභා අපට හිමි වීම අරුමයක් නොවෙයි. එදා නැඟෙනහිර පළාත් පාලන මැතිවරණයට එජාපය ඉදිරිපත් වුණේ නෑ. විපක්ෂයේ වගකීම මැතිවරණවලට ඉදිරිපත් වීමයි. එජාපයට මැතිවණ කිව්වාම කකුල් වෙව්ලනවා.අද එජාපයට තියෙන්නේ මැතිවණ නොවෙයි පක්ෂය රැක ගැනීමයි. රනිල් සජිත් දෙන්නාම කියනවා නායකයා මම කියලා. මේක සංගීත පුටු තරගයක් වගෙයි. අද එජාපය නියෝජනය කරන බුද්ධියක් ඇතිඅය, ජීව ගුණයක් තිබෙන, එඩිතර නායකත්වයක් තිබෙන එක්සත් ජනතා නිදහස් සන්ධානය වටා එකතු වෙනවා.අද එජාපයට එකම මන්ත්‍රීවරයකුවත් නැති දිස්ත්‍රික්ක තිබෙනවා. පෙරේදා හදිසි නීති විවාදයේදී වැඩි ඡන්ද 73ක් ලැබුණා. සෑම තැනකම ආණ්ඩුවේ ශක්තිය මතුවී හමාරයි. අපිට ගමේ සංවර්ධනය ක්‍රියාත්මක කරන්න නම් ජනාධිපතිතුමාට, ආණ්ඩුවට සම්බන්ධ ප්‍රාදේශීය සභාවක් අවශ්‍ය බව සියලු දෙනාගේ අදහසයි.මේ රටේ අනෙක් පළාත්වලට වඩා වයඹ පළාත සුවිශේෂයි. ඒ නිසා අපි මෙවරත් කුරුණෑගලින් වැඩි ප්‍රතිශතයක් පෙන්නුම් කරන්න ඕනේ. එජාපයේ ඩී. ඇස්. ඩඩ්ලි, කොතලාවල මහත්වරු එදා මහත්වරුන්ගේ දේශපාලනයක් කළා. අද ඒ පක්ෂයට වැඩපිළිවෙළක් නෑ. පාර්ලිමේන්තුවට ගෙනෙන ඕනෑම පනතකට විරුද්ධ වීම ඒ අයගේ අරමුණයි. අදත් එල් . ටී. ටී. ඊ සංවිධානය වෙනුවෙන් පෙනී සිටින්නේ රනිල් වික්‍රමසිංහයි.පරිසර ඇමැති අනුර පි‍්‍රයදර්ශන යාපා මහතා - මෙතෙක් කල් එක්සත් ජනතා නිදහස් සන්ධානය සෑම මැතිවරණයකදීම ඉහළින් ජයග්‍රහණය කළා. 1994 දී අපි ආණ්ඩුව ගන්නා විට කුරුණෑගල දිස්ත්‍රික්කයේ යටිතල පහසුකම් අවම මට්ටමක තිබුණා. අපි ඒවා සංවර්ධනය කළා. කුරුණෑගල ජනතාව ජනාධිපතිවරණයේදී ජනාධිපතිතුමාට ඉහළ ජයග්‍රහණයක් ලබා දුන්නා. පවතින මැතිවරණ ක්‍රමය යටතේ තුනෙන් දෙකක බලයක් ලබා ගන්න පුළුවන් බව අපි පළාත් සභා මැතිවරණයේදී පෙන්වා දුන්නා.එදා ප්‍රාදේශීය සභාව ඉතාම දුර්වල මට්ටමක තිබුණා. සමහර ප්‍රාදේශීය සභාවලට වාහනයට ඩීසල් ගහගන්න තරම්වත් අදායමක් ලැබුණේ නෑ. මේ ප්‍රාදේශීය සභා මන්ත්‍රීවරුන්ට ගෞරවණීය තත්ත්වයක් ලබා දුන්නේ ජනාධිපතිතුමායි. හැම මන්ත්‍රීවරයකුටම සංවර්ධනයට මුදල් දුන්නා.2005 ජනාධිපතිවරණයේදී පක්ෂයේ ජයග්‍රහණ වෙනුවෙන් තමුන්නාන්සේලා කැප වෙනවා. ගම සංවර්ධනය කළ නිසායි අපි වගේ දේශපාලන පක්ෂයකට ඉදිරියට එන්න ලැබුණේ. අපේක්ෂකයන් තෝරා ගන්න අමාරු වුණේ එතරම් අපේක්ෂක කණ්ඩායමක් ඉදිරිපත් වූ නිසායි.සෑම ග්‍රාම සේවා වසමකම ගොවිපළ 100ක් අරඹන්න අපි කටයුතු කරනවා. ආහාර නිෂ්පාදනය කරන ප්‍රදේශවල දේශගුණික අර්බුද නිසා ගැටලු මතුව තිබෙනවා. අපි අරඹන නව වැඩපිළිවෙළින් ජනතාවගේ ආහාර ප්‍රශ්නය ෂසඳන්න පුළුවන්. ආණ්ඩුවට හැමදාමත් ප්‍රශ්න ඇති වුණා.ජනාධිපතිතුමාගේ නායකත්වය යටතේ ත්‍රස්තවාදී ගැටලුව විසඳා ගත්තා. ඒ නිසා අනෙකුත් ප්‍රශ්න විසැඳීම අභියෝගයක් නොවෙයි.විපක්ෂය භේදභින්න වී ඉවරයි. සජිත් ඉන්න වේදිකාවට රනිල් එන්නේ නෑ. මේ අය අද අසරණ වෙලා. මේ මැතිවරණයේදී එක්සත් ජාතික පක්ෂයට එකම ප්‍රාදේශීය සභාවක්වත් දිනන්න ලැබෙන්නේ නෑ. අපි හැමෝටම අලුත් රටක් අවශ්‍යයි. සංවර්ධනය අපි හැමෝටම අවශ්‍යයි. ත්‍රස්තවාදය අවසන් කිරීමත් සමඟ අපට නිදහස ලැබුණා. මේ නිදහසත් සමඟ ඉදිරි පිම්ම පනින්නට ඕනේ.ප්‍රශ්න ජය ගන්න අපට පු‍්‍රළුවන්. ප්‍රාදේශීය සභාවලට තමුන්නාන්සේලා අලුත් අදහස් ඉදිරිපත් කරන්න ඕනේ. එක අරමුණකින් වැඩ කර ජනාධිපතිතුමාට ශක්තිය ලබා දෙමු. මේ මැතිවරණයත් සමඟ ආයේ මැතිවරණයක් නෑ. ඒ නිසා රටට වැඩ කරන්න කාලය තිබෙනවා. එජාපයට කිසිම ප්‍රශ්නයකට විසඳුමක් නැහැ.එදා පොල්වතු කපලා ගොල්ෆ් ගහන පිට්ටනි හදන්න කතා කරපු අය අද පොල් මිල ගැන කතා කරනවා. රනිල් වික්‍රමසිංහ එදා උත්සාහ කළේ රාජ්‍ය සේවය අකුලන්නයි. අපට ප්‍රේමදාස යුගය හොඳට මතකයි. මේ රටේ තරුණයන් ඝාතනය කළ නිධන් හාරපු යුගය ප්‍රේමදාස යුගයයි. එවැනි යුගයක් නැවත අරඹනවා නම් අප ඊට එරෙහිව නැගී සිටින්න ඕනේ.අපිට අද අලුත් අනාගතයක් අවශ්‍යයි. ජනාධිපතිතුමා ඒ යුගය ආරම්භ කරමින් ඉන්නවා. ඒ සඳහා අපි ජනාධිපතිතුමාට සහාය දෙමු.දේශීය වෛද්‍ය ඇමැති සාලින්ද දිසානායක මහතා - අද උදේ එජාප මහ ලේකම්වරයා ගුවන් විදුලියේ ප්‍රකාශයක් කරමින් කියනවා. මෙවර එක්සත් ජනතා නිදහස් සන්ධානයට ගම්වලට යන්න බෑ කිසිම සටනක් නෑ කියලා. හැම මැතිවරණයකදීම මේ වගේ ප්‍රකාශ කරනවා. අපට සටනක් දෙන්න ප්‍රතිවාදියා ශක්තිමත් වෙන්න ඕනේ. ප්‍රතිවාදියා දුර්වල නම් සටනක් නෑ.අද මැද පෙරදිග රටවල් කඩා වැටෙමින් තිබෙනවා. මේ රටවල් නියෝජනය කරන්නේ බටහිර රටවල ආර්ථිකයයි. මෙයින් පෙන්නුම් කරන්නේ ඒ ක්‍රමයේ කඩා වැටීමයි. මේ රටවල හාම්පුතුන්ගේ කඩා වැටීමයි. අපි දැක්කා ජේ. ආර්. ජයවර්ධන මහතා ගෙනා විවෘත ආර්ථිකය. මේ මගින් දුප්පතුන් වැඩි වුණා. ජනාධිපතිතුමා මේ ක්‍රමය වෙනස් කර රටට ගැළපෙන ක්‍රමයක් හඳුන්වා දුන්නා.එජාප පාලන සමයේ ප්‍රතිඵලය තමයි දුප්පතුන් වැඩි වීම. ඒ වගේම සාධාරණ ලෙස ජනතාවට නොසැළකූ® නිසා යුද්ධයක් ඇරැඹුණා. මේ යුද්ධය අවසන් කරන්න අපේ ජනාධිපතිතුමාට හැකි වුණා. ආමෙරිකාව වගේ රටවල පිළිකන්නට වැටී තිබූ අපේ රටට නිසි පිළිගැනීම ලබා දෙන්න ජනාධිපතිතුමාට හැකි වුණා. අද බලවත් රටවල් ආර්ථික වශයෙන් කඩා වැටෙද්දී නැඟී සිටින ආර්ථිකයක් තිබෙන්නේ පෙරදිග රටවලයි.යුද්ධය අවසන් කිරීම පමණක් නොවෙයි ශක්තිමත් ආර්ථිකයක් බිහි කිරීමටත් පියවර ගෙන තිබෙනවා. මහා සංවර්ධනයක් රටේ ඇති වෙනවා. ගමේ සංවර්ධනය අමතක කර නැහැ. පසුගිය කාලයේ විශාල වැඩ කොටසක් ගමට කළා. බඩු මිල ඉහළ යාමට විසැඳුම් වශයෙන් ‘ දිවි නැඟුම ‘ අරඹා තිබෙනවා. පවුල් දශලක්ෂයක ගෘහ ආර්ථිකය මෙමගින් ශක්තිමත් වෙනවා.මේ ආණ්ඩුව හැමදාමත් අභියෝගවලට මුහුණ දුන්නා. 2006 දී , 2007 දී, 2008 දී ආහාර, ඉන්ධන ආර්ථික අර්බුද ආවා. මේ රජය ඒවාට ශක්තිමත්ව මුහුණ දුන්නා. මේ ප්‍රාදේශීය සභා මැතිවරණයේදී අප සියලු පළාත් පාලන ආයතන ජයග්‍රහණය කරනවා.වයඹ පළාත් ප්‍රධාන ඇමැති අතුල විජේසිංහ මහතා - පසුගිය පළාත් පාලන මැතිවරණයේ දී එජාපය දිනුවේ ආයතන දෙකක් පමණයි. ඉන් කුලියාපිටිය නගර සභාව අපි කවදාවත් දිනලා නෑ. ඒ ආයතනයත් අපි මෙවර ජයග්‍රහණය කරනවා. මේ දවස්වල එජාපයට සටන් පාඨ නෑ. රනිල් වික්‍රමසිංහ කතා කරන්න මාතෘකා නැතුව ක්‍රිකට් ගැන කතා කරනවා. රටේ කෙරෙන සංවර්ධනය උහුලන්න බැරිව වැටකොලු, පතෝල ගැන කතා කරනවා.අපි සියලු ජනතාව දැනුවත් කරන්න ඕනේ බලය තියෙන රජය දිනවන්න. ඒ සඳහා ඔබ ඒකරාශී වන බව අපි දන්නවා. ජනාධිපතිතුමා වෙනුවෙන් කුරුණෑගල දිස්ත්‍රික්කයේ සියලු ශක්තීන් ඒකරාශී කර ජයග්‍රහණය ලබා දෙමු.කර්මාන්ත හා වාණිජ කටයුතු නියෝජ්‍ය ඇමැති ජයරත්න හේරත් මහතා - මේ මැතිවරණයේදී කුරුණෑගල දිස්ත්‍රික්කයේ සියලු පළාත් පාලන ආයතනවල ජයග්‍රහණය සන්ධානයට ලැබෙනවා. අද එජපය, ජවිපෙ විවිධ කරුණු කියමින් ජනතාව නොමඟ යවන්න සැදුවත් කුරුණෑගල ජනතාව ජනාධිපතිතුමන් කෙරෙහි තබා ඇති විශ්වාසය රකිමින් මේ ජයග්‍රහණය ලබා දෙනවා.කුරුණෑගල දිස්ත්‍රික්කය කියන්නේ මැතිවරණවල තීරණාත්මක සන්ධිස්ථානයක්.ඇමැති ජොන්ස්ටන් ප්‍රනාන්දු මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n1103127</link>
    <topic>ශාන්තිකර්ම කරන මුවාවෙන් මුදල් වංචාකළඉන්දීය ජාතිකයා වරද පිළිගනී</topic>
    <author>සිරිසේන රාජපක්ෂ</author>
    <content>ශාන්ති කර්මයක් මගින් ලෙඩ දුක් සුවකර දෙන බව කියා රුපියල් එක් ලක්ෂ හතළිස් දෙදහසක මුදලක් වංචා කළ බවට චෝදනා ලැබූ ඉන්දියානු ජාතිකයකු අදාළ චෝදනාවට වරද පිළිගැනීමෙන් අනතුරුව ඔහුට දඬුවම් නියම කිරීම කොළඹ අතිරේක මහේස්ත්‍රාත් ප්‍රසන්න අල්විස් මහතා විසින් මාර්තු මස 22 වෙනිදාට නියම කරන ලදී.එදිනම සැකකරුගේ ඇඟිලි සලකුණු වාර්තාවක් අධිකරණයට ඉදිරිපත්කරණ ලෙස උසාවි සැරයන් වරයාට නියම කළ ප්‍රධාන මහේස්ත්‍රාත්වරයා එතෙක් සැකකරු රුපියල් ලක්ෂය බැගින්වූ ශරීර ඇප දෙකක් මත මුදාහැරීමට නියෝග කෙළේය.මෙසේ ඇප මත මුදාහරින ලද්දේ ඉන්දියානු ජාතික ඇම්. ආනන්දන් නමැත්තෙකි.මට්ටක්කුලිය ප්‍රදේශයේ නිරෝෂනී පෙරේරා නමැත්තියක විසින් කරන ලද පැමිනිල්ලකට අනුව මෝදර පොලිසිය මගින් මේ සැකකරු අත්අඩංගුවට ගෙන අධිකරණයට ඉදිරිපත් කර තිබිණ.ඒ අවස්ථාවේ සැකකරු වෙනුවෙන් පෙනී සිටි නීතිඥ ඇන්ටන් සේනානායක සහ නීතිඥ චන්ද්‍රා සේනානායක මහත්ම මහත්මීහු තම සේවාදායකයා කිසියම් අයුරකින් මුදල් වංචාවකට සම්බන්ධ නැති බවත්, ඔහු විසින් සිදුකරන ලද ශාන්ති කර්මයට තුටු පඬුරක් වශයෙන් දෙන ලද මුදලක් පමණක් ගෙන ඇති බවත්, ඔවුනට ඉක්මනින් මවු රටට යාමට අවශ්‍ය නිසා වරද පිළිගැනීමට සූදානම් බවත් කියා සිටියාය.නීතිඥවරුන්ගේ එම දැනුම් දීමට අනුව අදාළ චෝදනාවට චූදිත වැරදිකරු කළ ප්‍රධාන මහේස්ත්‍රාත්වරයා ඔහුට දඬුවම් නියම කිරීම මාර්තු 22 වෙනිදාට නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n1103128</link>
    <topic>විදුලිබල මණ්ඩලයටසහන මිලට තෙල් දීම නවතී</topic>
    <author>සුභාෂිනි සේනානායක</author>
    <content>විදුලිබල මණ්ඩලය සඳහා සහන මිලට දැවි තෙල් ලබා දෙන්නේ මේ වසරේදී පමණක් බව ඛනිජ තෙල් කර්මාන්ත ඇමැතිවරයා අවධාරණය කරයි.රුපියල් 82 ක් වන දැවිතෙල් ලීටරය රුපියල් 40 ට විදුලිබල මණ්ඩලයට දීමට මහා භාණ්ඩාගාරය සහ ඛනිජ තෙල් අමාත්‍යාංශය තීරණය කළ බව ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා කීය.මෙමඟින් ඛනිජ තෙල් අමාත්‍යාංශයට විශාල පාඩුවක් සිදුවන බවත්, එය අවසානයේ මහා භාණ්ඩාගාරයට දරාගැනීමට සිදුවන බවත් පෙන්වා දේ.විදුලිබලය නිෂ්පාදනය සඳහා වැඩිපුර ඛනිජ තෙල් යොදාගන්නා බව කී ඇමැතිවරයා, වත්මන් මිලට දැවිතෙල් ලබා දුනහොත් විදුලි ඒකකයක මිලද ඉහළ යන බව ද පෙන්වා දේ.තෙල් සංස්ථාව සතු මුදල්වලින් සහ ණය මුදල්වලින් ඉන්ධන මිලට ගන්නා බවත්, ණය පොලී ගෙවීමට සිදුව ඇති බවත් පෙන්වා දෙන අමාත්‍යවරයා, 2009 අවසාන වන විට ගෙවිය යුතු බිලියන 52 ක මුදල ගෙවීමට මහා භාණ්ඩාගාරය එකඟ වී ඇති බව ද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n1103129</link>
    <topic>වේගවත් රියැදුරුකුට ශ්‍රේෂ්ඨාධිකරණයෙන් උපරිම දඬුවම්</topic>
    <author>නෙල්කා මැදගෙදර</author>
    <content>අධික වේගයෙන් මගී බස් රථයක් ධාවනය කර පොලිස් සැරයන්වරයකු මරණයට පත්කර තවත් පොලිස් නිලධාරීන් දෙදෙනකුට සහ යුද හමුදා සෙබළෙකුට බරපතළ තුවාල සිදු කළ බස් රථ රියදුරෙකුට එම වරදට ලබා දිය හැකි උපරිම දඬුවම ලබාදීමට ශ්‍රේෂ්ඨාධිකරණය ඊයේ (11) තීරණය කෙළේය.ඒ අනුව මුනසාමි රමේෂ් නමැති එම වරදකරුට මඩකලපුව මහෙස්ත්‍රාත් අධිකරණයෙන් මීට පෙර ලබා දී තිබූ වසර දෙකක බරපතළ වැඩ සහිත සිර දඬුවම අනුමත කළ ශ්‍රේෂ්ඨාධිකරණය රුපියල් හයදහස් පන්සියයක් ලෙස නියම කර තිබූ දඩ මුදලද අනුමත කෙළේය.එම මහේස්ත්‍රාත් අධිකරණ තීන්දුවට හා මහාධිකරණ තීන්දුවකට එරෙහිව එම රියදුරු ගොනු කළ අභියාචන පෙත්සමක් විභාගයට ගැනීම ප්‍රතික්‍ෂේප කරමින් ශ්‍රේෂ්ඨාධිකරණය විසින් මේ දඬුවම් නියම කරන ලදී. ශිරාණි තිලකවර්ධන, පී. ඒ. රත්නායක, එස්. අයි. ඉමාම් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවන ලදී. එරාවුර් පොලිස්ථානයෙහි ස්ථානාධිපතිවරයා සහ නීතිපතිවරයා පෙත්සමෙහි වගඋත්තරකරුවෝ වූහ.ධිකරණයට අනාවරණය වූ කරුණු අනුව වෘත්තියෙන් බස් රථ රියදුරකු වන පෙත්සම්කරු ධාවනය කළ බස් රථය 2003 ජුනි 10 දින මඩකළපුව සිට කොළඹ බලා ධාවනය වීමේදී අනතුරකට ලක්ව තිබේ.චෙන්කලාඩි ප්‍රදේශයේදී කහ ඉර මත සිදු වූ මේ අනතුරෙන් පොලිස් සැරයන් ආරියදස නමැත්තා මරුමුවට පත්ව තිබේ.එසේම උපුල් සහ ප්‍රසන්න යන පොලිස් කොස්තාපල්වරුන්ට සහ යුදහමුදා සෙබළෙක් වන මංජුල නමැත්තාට බරපතළ තුවාල සිදු වී තිබේ.එම සිද්ධිය සම්බන්ධයෙන් එරාවුර් පොලිසිය විසින් රියදුරාට එරෙහිව නඩු පැවරූ අතර නඩුව විභාග කළ මඩකළපුව මහේස්ත්‍රාත් අධිකරණය ඔහු වරදකරු බවට තීරණය කර වසර දෙකක බරපතළ වැඩ සහිත සිර දඬුවම් නියම කෙළේය.ඔහුට එරෙහිව චෝදනා 6ක් ගොනු කර තිබූ අතර පළමු චෝදනාවට රුපියල් එක්දහස් පන්සියක දඩයක්ද අනෙකුත් චෝදනාවලට රුපියල් පන්සියය බැගින් දඩ මුදලක්ද නියම කරන ලදී. එම දඩ මුදල් නොගෙවන්නේ නම් මාස 3ක සිර දඬුවමක්ද නියම කරන ලදී.මේ තීන්දුවට එරෙහිව ඔහු මඩකළපුව මහාධිකරණයට අභියාචන පෙත්සමක් ගොනු කෙළේය. එම පෙත්සම සලකා බැලූ මහාධිකරණය මහේස්ත්‍රාත් අධිකරණය මගින් නියම කළ සිර දඬුවම් එලෙසම තිබියදී දඩ මුදල පමණක් රුපියල් එක්දහස් අටසියය දක්වා අඩු කෙළේය.එම තීන්දුවට එරෙහිව මෙම පෙත්සම ශ්‍රේෂ්ඨාධිකරණයට ඉදිරිපත් කර තිබුණි.නීතිඥ එස්. එන්. විජේසිංහ මහතා පෙත්සම්කරු වෙනුවෙන්ද රජයේ නීතිඥ පී. කුමාරරත්නම් මහතා වගඋත්තරකරු වෙනුවෙන්ද පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n11031210</link>
    <topic>ඇතැම් සෞඛ්‍ය නිලධාරීන් බී. ටී. අයි. බැක්ටීරියාවසීමා කිරීමෙන් ඩෙංගු ව්‍යාප්ත වෙලා</topic>
    <author>සන්ධ්‍යා කරුණාරත්න</author>
    <content>ඩංගු මර්දන කටයුතු සඳහා භාවිතා කරන බී. ටී. අයි. බැක්ටීරියාව යොදාගැනීම සීමා කිරීමට ඇතැම් සෞඛ්‍ය බලධාරීන් ගත් තීරණය හේතුවෙන් ඩෙංගු රෝගය බොහෝ දුරට ව්‍යාප්තව ඇතැයි සෞඛ්‍ය අමාත්‍යාංශයේ ඉහළ නිලධාරියෙකු පැවසීය. තමා ජීවත්වන අවට පරිසරය පිරිසිදු කර නොගෙන බී. ටී. අයි. බැක්ටීරියාව ඉසින තුරුම ජනතාව බලා සිටීම මීට හේතුවයි.ප්‍රදේශයේ සෞඛ්‍ය නිලධාරීන් පැමිණ ඩෙංගු මර්දන කටයුතු සඳහා මේ බැක්ටීරියාව ඉසින තුරුම ජනතාව බලා සිටීම වළක්වා ගැනීම අරමුණෙන් ඇතැම් සෞඛ්‍ය නිලධාරීන් මේ බැක්ටීරියාව ඉසීම සීමා කිරීමට තීරණය කර තිබේ.තමා අවට පරිසරය පිරිසිදු කර ගැනීමේ කටයුතු කරන්නේ නම් ඩෙංගු රෝගය ව්‍යාප්ත වීම අවම කළ හැකි බව සෞඛ්‍ය අමාත්‍යාංශය පවසයි.ජනවාරි මාසයේ සිට මේ වන තෙක් ඩෙංගු රෝගීන් 2137 දෙනෙක් වාර්තා වී ඇති අතර ඉන් 19 දෙනෙක් මියගොස් ඇතැයි වසංගත රෝග විද්‍යා අංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n11031212</link>
    <topic>රාජ්‍ය දේපළ විකුණලාඅපට පුරුද්දක් නෑ</topic>
    <author>ජයසිරි මුණසිංහ මාදම්පේ සිට.......</author>
    <content>වෙන ආණ්ඩු වාගේ එක්සත් ජනතා නිදහස් සන්ධාන ආණ්ඩුව රාජ්‍ය දේපොළ විකුණන්නේවත්, එහෙම දේවලින් යැපෙන්නේවත් නැතැයි ජනාධිපති මහින්ද රාජපක්ෂ මහතා ප්‍රකාශ කෙළේය.එළැඹෙන පළාත් පාලන මැතිවරණයට තරග වදින එක්සත් ජනතා නිදහස් සන්ධානයේ පුත්තලම දිස්ත්‍රික් අපේක්ෂක අපේක්ෂිකාවන්ට ජයපතා මාදම්පේ ඊයේ (11) සවස පැවැති විශේෂ දිස්ත්‍රික් සමුළුව අමතමින් ජනාධිපතිවරයා එසේ කීය.එහිදී වැඩිදුරටත් අදහස් දැක්වූ ජනාධිපතිවරයා මෙසේ ද කීය."අද මම දැක්කා එක්තරා පුවත්පතක පොල්ගෙඩි අකුරින් දාලා තිබෙනවා ආණ්ඩුව හිල්ටන් හෝටලය විකුණන්න සූදානම් වෙනවා කියලා.මම බොහෝම පැහැදිලිව කියනවා, අපිට රාජ්‍ය සම්පත් විකුණලා පුරුද්දක් නෑ. අපි විකුණන් කාලා ජිවත්වෙන පුරුද්ද තිබෙන අය නොවෙයි. අපි අපේ රටේ සම්පත් වැඩි කරන්නයි කටයුතු කරන්නේ. සමහරු, සමහර ආණ්ඩු විකුණාගෙන කාලා ආණ්ඩු කළා. අපි ඒවාත් දන්නවා. නමුත් අපි මේ රටේ මහජනතාවගේ එක දේපොළක්වත් විකුණාගෙන කන්නේ නෑ.අපි රටට සම්පත් එකතු කරනවා. අපිට ගුවන් සේවාවක් තිබ්බා. ඒක සමහරු විකුණා දැම්මා.ඒහින්ද අපිට ගුවන් සේවාවක් නැති වුණා. ඒවනකොට ඉතියෝපියාවටත් තමන්ගේම කියලා ගුවන් සේවාවක් තිබුණා. මම ඒ නිසා විකුණලා තිබූ එයාර් ලංකා එක ආණ්ඩුවට ගත්තා.මිහින් ලංකා ගුවන් සේවය ඇරඹුවා. දැන් ඒක ලාභ ලබනවා.ශ්‍රී ලංකා ඉන්ෂුවරන්ස් එක ගත්තා. අප අලුතින් මේ සම්පත් එකතු කරන්නේ ඉපදුනු දරුවන්ට පමණක් නොව මතු උපදින්නට ඉන්න පිරිසටත් සෙත සලසන්නයි. අපි කෙටි කාලීන සතුටුවීම් මත රැඳී සිටින්නේ නැහැ. අපේ අරමුණ දිගු කාලීනව සංවර්ධිත රටක් බිහි කිරීමයි. ජ්‍යෙෂ්ඨ ඇමැති මිල්රෝයි ප්‍රනාන්දු, සිවිල් ගුවන් සේවා ඇමැති ප්‍රියංකර ජයරත්න, සමුපකාර ඇමැති ජොන්ස්ටන් ප්‍රනාන්දු යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=n11031213</link>
    <topic>වැරදියට උසස් පෙළ අයදුම්පත්‍රපිරවූ විදුහල්පතිවරු කැඳවා උපදෙස් දෙති</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (උසස් පෙළ) විභාගයේ නව නිර්දේශය සඳහා වූ ඉල්ලුම්පත්වල පැරණි නිර්දේශ අයදුම්කරුවන්ගේ විස්තර සටහන් කළ විදුහල්පතීන් සියලු දෙනාම කැඳවා වැරැදි නිවැරැදි කිරීමට විභාග දෙපාර්තමේන්තුව තීරණය කර ඇත.ලබන අගෝස්තුවේ පැවැත්වෙන උසස් පෙළ විභාගයේ පැරණි හා නව නිර්දේශ අයදුම්පත් සම්පූර්ණ කිරීමට අවශ්‍ය උපදෙස් පත්‍රිකා හරි හැටි නොකියවීම මෙම වරදට හේතුව බව විභාග කොමසාරිස් ජනරාල් අනුර එදිරිසිංහ මහතා පැවැසීය.විදුහල්පතීන් හැම දෙනකු පමණ මේ ක්‍රියාව සිදුකර ඇති බවත්, ඔවුන් පමණක් නොව ඉල්ලුම්පත් සම්පූර්ණ කරන ලද කාර්ය මණ්ඩලය ද කැඳවන බවත් කොමසාරිස් ජනරාල්වරයා කීය.නව නිර්දේශයේ හා පැරණි නිර්දේශයේ පැහැදිලි වෙනස්කම් රැසක් පවතින අතර විෂයයන් පවා අලුතින් එක්වී ඇතැයි ද හෙතෙම පෙන්වා දුන්නේය. විභාග දෙපාර්තමේන්තුවේදීම සියලු වැරදි නිවැරැදි කරවීමට ඉඩ ලබා දෙන බවද එදිරිසිංහ මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r1103121</link>
    <topic>සිසුන් 600ක් අකුරු කරන කෑගල්ල අශෝකාරාම දහම් පාසලටමඑක ගොඩනැඟිල්ලයි</topic>
    <author>කෑගල්ල සමූහ පි. එම්. පී. පොල්වත්ත</author>
    <content>කෑගල්ල ඇටෝරුවාවේ අශෝකාරාම දහම් පාසලේ අඩුපාඩුකම් රැසක් පවතින බව මවුපියෝ කියති.මේ පිළිබඳව අදහස් දැක්වූ දහම් පාසලේ ප්‍රධානාචාර්ය බෝගල සිරිසුමන හිමියෝ මෙසේ පැවැසූහ.මේ දහම් පාසල 1985 වසරේදී සිසුන් 30 දෙනෙකුගෙන් පමණ ආරම්භ කළා. මෙය ඉතාමත් ජනපි‍්‍රය තත්ත්වයට පත්වීම නිසා දැන් සිසුන් 600ක් පමණ දහම් පාසල් අධ්‍යාපනය ලබනවා. ගුරු මණ්ඩලයේ 18 දෙනෙක් දැනට සේවය කරනවා.මේ දහම් පාසලට හෙට්ටිමුල්ල, මිණුවන්ගමුව, ගැටියමුල්ල, වතුර දීවෙල, ඇකිරියගල, දික්ඇල්ල, මාකුර ඇතුළු ප්‍රදේශ ගණනාවක සිසුන් පැමිණෙනවා.මේ සිසුන්ට අධ්‍යාපනය ලැබීමට ඇත්තේ ස්ථිර එක ගොඩනැඟිල්ලක් පමණයි. එම ගොඩනැඟිල්ල ඉඩමදි නිසා පිටුපසින් තාවකාලිකව ස්ථාන සකස් කර ගෙන ගස්යට, පංති පවත්වනවා. එක් පංතියකට ළමයින් 60ක් 65ක් සිටිනවා. සිසුන්ට වාඩි වීමට පුටු නෑ. ලිවීමට අවශ්‍ය මේස නෑ. එක් පුටුවක දෙදෙනා බැගින් වාඩි වී අධ්‍යාපනය ලබනවා.මෙහි පළමු වසරේ සිට ධර්මාචාර්ය දක්වා පංති පැවැත්වෙනවා. දෙමහල් ගොඩනැඟිල්ලක් මවුපියන්ගේ පරිත්‍යාගයෙන් හා ආගමට ලැදි පරිත්‍යාගශීලින්ගේ ආධාර මුදල්වලින් ඉදිකර ගෙන යනවා. පහල මාලයේ වැඩ අවසන් කර ඇතත් ඉහළ මාලයේ වැඩ අවසන් කිරීමට මුදල් අවශ්‍ය තරම් නෑ. එම නිසා මෙහි වැඩ නවතා දමා තිබෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r1103122</link>
    <topic>ණයට බඩු ඉල්ලා වෙළෙඳ සලේ ගුටිකෙළියක්</topic>
    <author>කටාන සමූහ රන්ජිත් ලොකුපෝතාගම</author>
    <content>අධික ලෙස මත්පැන් පානය කර සිටි ඔහු ගමේ වෙළෙදසලට ගොඩ වැදුනේ, මුදල් පසුව ගෙවීම සඳහා දුම්වැටි ලබා ගැනීමටය.“ දුම්වැටි ණයට දීම වෙළෙඳසලේ හිමිකාරිය ප්‍රතික්‍ෂේප කළාය. දෙදෙනා අතර ගැටුමක් ඇරඹිනි. එය දුරදිග ගියේය. රළු වචන හුවමාරු විය. කැෂියර් මේසය මත තිබූ හකුරු කැට පිරිවූ බෝතලය අතට ගත් ඔහු ඉන් ඇයට දමා ගැසුවේය. බෝතලය ඇගේ හිස මත පතිත වී හිස පැලිණි.අධික කෝපයට පත් වූ ඇයද අසල තිබූ පොල්ලක් රැගෙන ඔහුගේ හිසට වැරයොදා පහර දුන්නාය. ඔහුගේද හිස පැලිණ. එහෙත් ඔහු පොල්ල අත් නොහැලේය. පොල්ල උදුරා ගැනීමට දැන් දෙදෙනාම පොර වදිති. හිස්වලින් ලේ ගලා යයි. ශබ්දය ඇසී දුව ආ ඇගේ ඥාති දියණියන් දෙදෙනා දෙපසට කර ගැටුම බේරා ගත්හ.දැන් දෙදෙනාම එකිනෙකාට බැන වදිමින් පොලිස් ස්ථානයට ගියහ. එහිදී ගැටුම සමථයකට පත්විණි. ඔහුට යළි ඇගේ වෙළෙඳසලට ඇතුළුවීම තහනම් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r1103123</link>
    <topic>උදම්මිට ප්‍රජා ශාලාව ඉදිකිරීමමුල්ගලට සීමා වෙලා</topic>
    <author>සීදූව සමුහ නිශ්ශංක පියරත්න</author>
    <content>උදම්මිට ප්‍රදේශයේ ප්‍රජාශාලාවක් සෑදීමට 2004 වසරේදී මුල්ගල තබා ආරම්භ කළ ගොඩනැගිල්ල අද වනතුරු වසර හතක් ගතවුවද අවසන් කර නැත. රුපියල් ලක්‍ෂ පහළොවක පමණ මුදලින් ගොඩනගා අවසන් කර නැති මේ ගොඩනැගිල්ලේ දොර ජනෙල් දිරාපත් වී කැලෑ වැවී ඇත. මෙය කඩිනමින් ඉදිකරන ලෙස ප්‍රදේශයේ ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r1103124</link>
    <topic>බුලත්සිංහල කුඹුරුවලටඌරන්ගෙන් හානි</topic>
    <author>බුලත්සිංහල විශේෂ</author>
    <content>බුලත්සිංහල ප්‍රාදේශීය ලේකම් කොට්ඨාසයට අයත් කොබවක, රැටියල, දිවුලකඩ, හල්වතුර, දේවමුල්ල, අමරගෙදර, පරගොඩ ප්‍රදේශවල කුඹුරු වලට ඌරන්ගෙන් හානි පැමිණෙන බව ගොවීහු කියති.කලුතර, කැලෑබද ප්‍රදේශවල ජීවත්වන ඌරන් රංචු සිටින අල බතල හා වෙනත් වගාවන් කරන හේන්, කුඹුරු හා කොරටුවලට පැමිණ ඒවා එක දවසින් විනාශ කර දමති. මේ නිසා ගොවීහු අසීරුවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r1103125</link>
    <topic>පාණදුර මාර්ගයේ වාහනගාල් කිරීම තහනම්</topic>
    <author>පාණදුර සමූහ</author>
    <content>පාණදුර නගරයේ ප්‍රධාන මාර්ගයේ වාහන ගාල් කිරීම පාණදුර පොලිසියේ රථ වාහන අංශය විසින් තහනම් කර ඇත.වාහන ප්‍රධාන මාර්ගයේ පදික වේදිකාවේ හෝ මාර්ගයේ ගාල් කර තිබේ නම් එම වාහන පොලිස් බාරයට ගන්නා බව පාණදුර පොලිසියේ රථ වාහන අංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r1103126</link>
    <topic>පයාගල හොරගස්කැලේ ගමටමාතෘ සායනයක් හා ප්‍රජා ශාලාවක්</topic>
    <author>කළුතර දිස්ත්‍රික් සංචාරක</author>
    <content>පයාගල හොරගස්කැලේ ගම්මානයට අඩුපාඩුවක්ව තිබූ මාතෘ සායනයක් හා ප්‍රජා ශාලාවක් බේරුවල ප්‍රාදේශීය සභාවේ හිටපු සභාපති ප්‍රසන්න සංජීව මහතාගේ ප්‍රතිපාදන මත ඉදිකර ජනතා අයිතියට පැවරීම පසුගියදා සිදු විය.මීට පෙර ප්‍රදේශයේ පවුල් තුන් දහසකට පමණ කිලෝ මීටර් හතක් අටක් දුර මාතෘ සායනයකට යෑමට සිදු විය. මේ ගොඩනැගිල්ල පසුගියදා ධීවර හා ජලජ සම්පත් සංවර්ධන ඇමැති රාජිත සේනාරත්න මහතා විවෘත කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r1103127</link>
    <topic>ගෝනපොළ උප නගරයේ මාර්ග සංවර්ධන වැඩ අතරමඟ</topic>
    <author>හොරණ සමූහ බන්දුල ආර්. ගුලවත්ත</author>
    <content>හොරණ මැතිවරණ බල ප්‍රදේශයට අයත් ප්‍රාදේශීය සභා සීමාව ඇතුළත පිහිටි උප නගරයක් වන ගෝනපොළ හන්දියෙහි සංකීර්ණ ගැටලු රාශියක් දිගු කාලයක පටන් පවත්නා බැව් ප්‍රදේශවාසීහු පවසති. අවම වශයෙන් පිටතින් පැමිණෙන කෙනකුට වැසිකිළි පහසුකම් හෝ නැතැයි ඔව්හු පෙන්වා දෙති.කොළඹ - හොරණ (මා. අංක 120) ප්‍රධාන මාර්ගයෙහි ප්‍රසිද්ධ ස්ථානයක් වන ගෝනාපොල උප නගරයේ බස් නැවතුම්පොළක් නැත.මාර්ග අංක 120 ට අයත් මාර්ගය පළල් කිරීම සඳහා අවශ්‍ය මිනුම් කටයුතු අවසන් කර වන්දි ගෙවිය යුතු අයගේ නාම ලේඛනද සකස් කර අවුරුදු කීපයක් ගතව ඇතත් මාර්ග සංවර්ධනයක් මෙතෙක් සිදුවී නැති බව ප්‍රදේශවාසීහු පවසති. ජාතික මහාමාර්ග ආංශික ව්‍යාපෘතිය යටතේ සංවර්ධන කරනු ලබන පාමන්කඩ සිට පොකුණුවිට දක්වා පොකුණුවිට, කුඹුක, (බටහිර සහ නැගෙනහිර) ගෝනාපොළ හා කෝරලඉම ගම්වල පිහිටි හෙක්ටයාර් 918761 වූ ඉඩම් කැබලි 508 ක් ඉඩම් අත්පත් කර ගැනීමේ ව්‍යාපෘති විධිවිධාන යටතේ හඳුනාගෙන ඇතැයි හොරණ ප්‍රාදේශීය ලේකම් කාර්යාලය පවසයි.මාර්ගය පළල් කිරීම යම් යම් හේතූන් මත අතරමග නතර වී ඇත. කඩ වීදි තුනක් අතර පිහිටි සතරමං හන්දියෙහි නිතිපතාම උදේ සවස වාහන තදබදයක් පවතී. මාර්ගය පළල් කිරීමේදී පැරණි ගොඩනැගිලි කීපයක්ම කඩා බිඳ දමන්නට සිදුව ඇත. වන්දි ලබා ගැනීමේ ගැටලුව මත නව ගොඩනැගිලි ඉදිකිරීම ප්‍රමාදව ඇතැයි ඔවුහු පවසති.ගෝනාපොළ හන්දියෙහි දැනට පවත්නා ගැටලු ගැන පුවත්පත් අලෙවි නියෝජිත සිසිල ගුණවර්ධන මෙසේ කීවේය.2008 වසරේදී මේ පාර පළල් කරන්නට ඉඩම් කට්ටි පවරා ගත්තා. අපි අවශ්‍ය බලධාරීන්ට කීවා. නමුත් මේ දක්වා එහි පළල් කිරීමේ කටයුතු ආරම්භ කර නෑ. මාර්ගය ඉතාම පටුයි. නිතර අනතුරු සිදු වනවා. වෙළෙඳ සල්වලට භාණ්ඩ ගෙනෙන වාහනයක් නතර කර ගන්නට තැනක් නෑ. උදේට ගෝනාපල හන්දියෙන් කොළඹට පිටත්වන බස් තුනම දැන් හරවන්නේ නෑ. නියමිත පාසල් බස් රථය නෑ.වෙළඳ ව්‍යාපාරික ඒ. එන්. ඩී. ජයරත්න මහතා - තුංමං හන්දිය මැද ඇති ගැට්ට නිසා සුළු අනතුරු රාශියක් සිදු වෙනවා. මාර්ගය කාපට් කිරීමේදී අවිධිමත්ව සංවර්ධනය කිරීම නිසා මේ තත්ත්වය ඇති වුණේ.වසන්ත ගංගොඩවිල මහතා - උදේ 5.00 – රාත්‍රී 12.00 දක්වා මේ හන්දිය ජනාකීර්ණයි. බදාදාට සතිපොළ. පළන්හෙරාව මහා විදුහල තිබෙන්නේ හන්දියට ඉතා සමීපයෙන්. උප නගරයක් නිසා පිටතින් පැමිණෙන අයත් ඉන්නවා. නමුත් මේ හන්දියට පොදු වැසිකිළියක් නෑ. දරුවෙකුට වතුර ටිකක් බොන්න ජල කරාමයක් නෑ.හිටපු ප්‍රා / සභා මන්ත්‍රී අජිත් නවගමුව මහතා -හොරණ ප්‍රාදේශීය සභාවෙන් (ගෝනාපොල හන්දිය) පලන්නොරුවට හෝ කුඹුක සුසාන භූමියට ආදාහනාගාරයක් ලබා දෙන්නට අනුමත වෙලා තියෙන්නේ.කාලයක් තිස්සේ පවත්නා මෙම ගැටලුවලට විසඳුම් ලැබෙන්නේ කවදා දැයි ප්‍රදේශවාසීහු විමසති. ත්‍රිවිල් රථ 25 ක් පමණ ඇතත් ඔවුන්ට වාහන නතර කිරීමට සිදුව ඇත්තේ ප්‍රධාන මාර්ගයේ පැත්තක බැව් ඔවුහු පවසති. බදාදා සතිපොළ දිනවලට ගෝනාපොල හන්දියේ පවත්නා තදබදය නිසා වාහන ගමනාගමනයද අවහිර වන අවස්ථාද එමටයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r1103128</link>
    <topic>මුතුවාඩිය පාලම අඳුරේ</topic>
    <author>සීදුව සමූහ නිශ්ශංක පියරත්න</author>
    <content>දඬුගම්ඔය හරහා ඉදි කර තිබෙන මුතුවාඩිය පාලම දෙපස ඇති විදුලි පහන් රාත්‍රියට ආලෝකමත් වන්නේ සූර්ය කෝෂ මගිනි.නමුත් එම සූර්ය කෝෂ සියල්ලම සොරු ගලවාගෙන යාම නිසා විදුලි පහන් 28 ම අක්‍රීය වී ඇත.මේ නිසා රාත්‍රි කාලයේ විදුලි ආලෝකය නොමැතිකමින් සොරුන්ට තව තවත් වාසිදායක තත්ත්වයක් උදාවී ඇත. එනම් මේ පාලමෙන් රාත්‍රි කාලයේදී එහා මෙහා යන අයගේ ගෙල බැඳි රන් මාල කඩා ගැනීම හා බලහත්කාරයෙන් මුදල් පසුම්බි සොරා ගැනීමද සිදුවේ.එබැවින් යළි එම විදුලි ආලෝකය ලබා දෙන්නැයි අවට ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r1103129</link>
    <topic>උඩුනුවර මාර්ග තුනක් සංවර්ධනයට රුපියල් ලක්ෂ 120ක්</topic>
    <author>මහනුවර දකුණ විශේෂ – ආර්. එම්. රත්නායක</author>
    <content>කඩුගන්නාවේ ඉළුක්වත්ත සිට අඹගස්තැන්න දක්වා මාර්ගය ඇතුළු උඩුනුවර ප්‍රාදේශීය ලේකම් කොට්ඨාසයේ මාර්ග තුනක් සංවර්ධනය කිරීමට මධ්‍යම පළාත් මාර්ග සංවර්ධන අධිකාරිය මඟින් රුපියල් එක්කෝටි විසි ලක්ෂයක් වැයකර ඇත.සංවර්ධනය අරඹා ඇති අනෙක් මාර්ග වනුයේ කළුවැල්ගොඩ – ගංහත මාර්ගය හා මුරුතගහ මුල ගම්මල්ලාගොඩ මාර්ගයන්ය. දැනට මේ මාර්ගයන් හි කිලෝමීටර් 3 ක දුර ප්‍රමාණයන් සංවර්ධනය කොට ඇති බව මධ්‍යම පළාත් මාර්ග සංවර්ධන ඇමැති බන්ධුල යාලේගම මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=r11031210</link>
    <topic>පුවක්දෙණිය ප්‍රධාන මාර්ගය අසලකසළ ගොඩ ඉවත් කරයි</topic>
    <author>රඹුක්කන සමූහ පත්මසේකර නිශ්ශංක</author>
    <content>පුවක්දෙණිය ප්‍රධාන මාර්ගය අසල කසල ගොඩ නිසා පාරිසරික ගැටලු දිනමිණ පුවතින් පසුව කෑගල්ල ප්‍රාදේශීය සභාව විසින් එම ස්ථානය සුද්ද පවිත්‍ර කර ප්‍රදේශයට පැන නැගි තිබු පාරිසරික ගැටලු අවම කිරීම සඳහා නිසි පියවර ගෙන තිබේ.කෑගල්ල සිට රඹුක්කන දක්වා මාර්ගයේ දිනකට දහස් ගණනින් දෙස් විදෙස් සංචාරකයන් ඇදී එන්නේ පින්නවල අලි සංරක්ෂණාගාරය නැරඹීම ටය.මේ එන සියලු සංචාරකයන්ගේ නෙත ගැටෙන කරඬුපන මංසන්ධියේ සිට රඹුක්කන දෙසට මාර්ගයේ පළමුවන සැතපුම් කණුව අසල පුවක්දෙණිය ප්‍රදේශයේ ජනතාවට මහත් හිරිහැරයක්ව පැවති මේ කැළි කසළ කෑගල්ල ප්‍රාදේශීය සභාවෙන් රාත්‍රි කාලයට එම ස්ථානයට ගෙනවිත් දමන බවට ප්‍රදේශවාසීහු චෝදනා කර සිටියහ.පිළිසරු ව්‍යාපෘතිය හරහා කැලි කසළ විධිමත් කළමනාකරණයක් කිරීමට මධ්‍යම පරිසර අධිකාරිය පියවර ගෙන තිබියදී පළාත්පාලන ආයතනයක් විසින් පරිසරය දූෂණය කිරීම මවිතයට තුඩුදුන් කරුණකි.පසුගිය කාලයේ ඇද හැලුණු ධාරාණිපාත වර්ෂාවත් සමග එම ප්‍රදේශය පුරාම මේ කැළි කසළ ජන ජීවිත වලට දැඩි පීඩා ගෙන දෙන්නක් විය.සුගිය දිනෙක කෑගල්ල ප්‍රාදේශීය සභාව විසින් මේ ස්ථානය පවිත්‍ර කර “එහි කුණු දැමීම සපුරා තහනම් බවට” නාම පුවරුවක්ද සවි කරන ලදී.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s1103121</link>
    <topic>අමෙරිකා තරග සංචාරයකට නිලධාරියකුගේ බිරිය ක්‍රීඩිකාවක් ලෙස නම් කරලා</topic>
    <author>පි‍්‍රන්ස් ගුණසේකර</author>
    <content>අමෙරිකා එක්සත් ජනපදයේ ඔහියෝහි පැවැති ආනෝර්ල්ඩ් ක්ලැසික් කායවර්ධන තරඟාවලියට සහභාගීවීමේදී ශ්‍රී ලංකා කායවර්ධන සම්මේලනය මගින් සිදුකළ විෂමාචාර කිහිපයක් පිළිබඳව ක්‍රීඩා ඇමැති මහින්දානන්ද අළුත්ගමගේ මහතා නිදහසට කරුණු විමසා ඇත. මේ තරගාවලියට ක්‍රීඩකයන් තෝරා ගැනීමේදී හා වීසා ලබා ගැනීමේදී සිදුවී ඇතැයි කියන විෂමාචාරවලට දඩුවම් නොකිරීම සඳහා සතියක් ඇතුළත නිදහසට කරුණු ලිඛිතව ලබාදෙන ලෙස දන්වා ඇත.ශ්‍රී ලංකා කායවර්ධන සම්මේලනයේ ලේකම් චන්දන අළුත්ගේ මහතා වෙත ලිපියක් යොමුකරන ක්‍රීඩා අමාත්‍යාංශයේ ලේකම් උදය ආර්. සෙනෙවිරත්න මහතා දැනුම්දී ඇත්තේ තරගාවලියට ක්‍රීඩකයන් තෝරා ගැනීමේදී තේරීම් කමිටුවේ නිර්දේශ ලබා නොගෙන ඇති බවය. සංචාරය සඳහා නම් කළ ක්‍රීඩකයෙකු පසුගිය කාලයේ කායවර්ධන ක්‍රීඩාවේ නිරත නොවු අයෙකු බවද හෙළිව ඇත. එමෙන්ම කායවර්ධන සම්මේලනයේ ප්‍රධාන නිලධාරියෙකු කණ්ඩායමේ කළමනාකරු වශයෙන්ද එම නිලධාරියාගේ බිරිය ක්‍රීඩිකාවක් වශයෙන්ද සංචාරයට එක්කිරීමට උත්සහ දරා ඇතැයි එම ලිපියෙන් දක්වා ඇත.සංචාරයට එක්වීමට සිටි ජාත්‍යන්තර සම්මාන දිනු ප්‍රසන්න පීරිස් ක්‍රීඩකයාගේ පුහුණුකරු හෝ කායවර්ධන ජාතික පුහුණුකරු මේ සංචාරයට යොදා නොගෙන සම්මේලනයේ තවත් ප්‍රබල නිලධාරියකු පුහුණුකරු ලෙස යොදාගෙන ඇතැයිද චෝදනාවකි. සංචාරයට ක්‍රිඩා ඇමැතිවරයාගේ අනුමැතිය ලැබී තිබුණේ ක්‍රීඩකයන් දෙදෙනකුට හා නිලධාරීන් හයදෙනකුට වුවද නිලධාරීන් 17කට වීසා ලබා ගැනීමට ඇමෙරිකානු තානාපති කාර්යාලයට ඉල්ලුම් කිරීම පිළිබඳව ප්‍රශ්න කර ඇත. කෙසේ වුවද මේ සංචාරයට කිසිවෙකුට සහභාගීවීමේ අවස්ථාවද අහිමි විය. එයට හේතුවී ඇත්තේ විශාල පිරිසකට වීසා ලබාදීම ඇමෙරිකානු තානාපති කාර්යාලය ප්‍රතික්ෂේප කිරීම හේතුවෙන් බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s1103122</link>
    <topic>බංග්ලාදේශය ලෝක කුසලාන තරග බිමඋඩු-යටිකුරු කරයි</topic>
    <author/>
    <content>බංග්ලාදේශ ක්‍රිකට් කණ්ඩායම ලෝක කුසලාන ක්‍රිකට් තරගාවලියේ නවතම පෙරළිය සිදු කරමින් ඊයේ (11) චිතගොංහි ෂපුර් අහමඩ් ක්‍රීඩාංගණයේ පැවැති තරගයේදී කඩුලු 2ක තියුණු ජයක් ලැබීය.පිළිතුරු ඉනිම ක්‍රීඩා කළ බංග්ලාදේශ ක්‍රීඩකයන් 49 ඕවරයේදී කඩුලු 2ක් අතැතිව තිබියදී සිය ජයග්‍රාහි ඉලක්කය සපුරාගනු ලැබීය.බංග්ලාදේශ ඉනිමේ දී ඉම්රුල් කයේෂ් කැපී පෙනෙන දස්කම් පෙන්නු අතර ඔහු ලකුණු 60ක්රැස් කළේය. තමීම් ඉක්බාල් 38ක් , ෂකීබ් අල් හසන් 32 ක් ලෙස ලකුණු රැස් කළ අතර මහමුදුල්ලා හා ෂෆියුල් ඉස්ලාමි නොදැවි ජයග්‍රාහි ඉලක්කය පසුකළ ක්‍රීඩකයන් විය. මහමුදුල්ලා ලකුණු 21ක් හා ෂෆියුල් ඉස්ලාම් ලකුණු 24ක් රැස් කළහ.පන්දු යැවීමේදී එංගලන්ත පිල වෙනුවෙන් අජ්මාල් ෂහ්ෂාඩ් ලකුණු 43කට කඩුලු 3ක්ද, ග්‍රැමි ස්වොන් ලකුණු 42කට කඩුලු 2 ක්ද බිඳ හෙලූහ. කාසියේ වාසිය දිනූ බංග්ලාදේශ පිලේ ආරාධනාවෙන් පළමුව පන්දුවට පහර දුන් එංගලන්ත පිල ඕවර 49.4කදී සියලු දෙනා දැවී රැස්කර ගනු ලැබුවේ ලකුණු 225 කි.එංගලන්ත ඉනිමට ජොනතන් ටොට් 67ක්, ඔයින් මෝගන් 63 ක්, ඇන්ඩෲ ස්ට්‍රෝස් 18ක් ලෙස ලකුණු රැස්කළහ.පන්දු යැවීමේදී නයිම් ස්ලාම් ලකුණු 29කට කඩුලු 2ක් ද, අබ්දුර් රසාක් ලකුණු 32කට කඩුලු 2ක් ද, ෂකිබ් අල් හසන් ලකුණු 49කට කඩුලු 2ක් ද බිඳ හෙලූහ. තරගයේ වීරයා සම්මානය ඉම්රුල් කයේෂ්ට හිමිවිය.බංග්ලාදේශ පිල කඩුලු 8ක් දැවී (ඕවර 49) ඉම්රුල් කයේෂ් 60, තමීම් ඉක්බාල් 38, ෂකීබ් අල් හසන් 32, මහමුදුල්ලා (නොදැවී ) 21, ෂෆියුල් ඉස්ලාම් (නොදැවී) 24 (අජ්මාල් ෂහ්ෂාඩ් 43/3, ග්‍රැමි ස්වෝන් 42/2)එංගලන්ත පිල සියලු දෙනා දැවී (ඕවර 49.4) 225 - ජොනතන් ටොට් 67, ඔයින් මෝගන් 63, ඇන්ඩෲ ස්ට්‍රොස් 18, හයිම් ස්ලාම් 29/2, අබ්දුර් රසාක් 32/2, ෂකිබ් අල් හසන් 49/2.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s11031210</link>
    <topic>කොදෙව්වන්ට ලකුණු 44 ක ජය</topic>
    <author/>
    <content>මොහාලි හි පන්ජාබ් ක්‍රීඩාංගණයේදී ඊයේ (11) නිමාවට පත් වූ ලෝක කුසලාන ක්‍රිකට් තරගාවලියේ බටහිර ඉන්දීය කොදෙව් දූපත් හා අයර්ලන්තය අතර පැවැති තරගයේ ලකුණු 44ක ජය බටහිර ඉන්දීය කොදෙව් දූපත් පිලට හිමිවිය.කාසියේ වාසිය දිනූ අයර්ලන්තයේ ආරාධනය මත පළමුව පන්දුවට පහර දුන් කොදෙව් පිල ඕවර 50 තුළදී සියලු ක්‍රීඩකයන් දැවී ලකුණු 275ක් රැස්කරනු ලැබීය.කොදෙව් පිලේ ආරම්භක පිතිකරු ඩෙවොන් ස්මිත් දක්‍ෂ ලෙස පන්දුවට පහර දෙමින් අගනා ලකුණු 107ක් රැස්කළේ හතරේ පහර 11ක් හා එක් හයේ පහරක් සමඟිනි.කිරොන් පොලාර්ඩ් වේගවත් ඉනිමක් ක්‍රීඩා කළ අතර, පන්දු 55 කදී හතරේ පහර 8 ක් හා හයේ පහර 5 ක් සමඟින් ලකුණු 93 ක් රැස්කළේය. සිවනේරියන් චන්ද්‍රපෝල් ලකුණු 35 ක් ලබාගත් අතර සෙසු ක්‍රීඩකයන් 7 දෙනෙකුටම ලකුණු අතරට පැමිණීමට ඉඩ ප්‍රස්ථා නොලැබුණි.පන්දු යැවීමේදී කෙවින් ඕ බ්‍රියොන් ලකුණු 77කට කඩුලු 4 ක් ද, ජෝන් මුනි ලකුණු 58 කට කඩුලු 2 ක් ද දවා ගත්හ.පිළිතුරු ඉනිම ක්‍රීඩා කළ අයර්ලන්ත පිලට ඕවර 49 කදී සියලු දෙනා දැවී ලබාගත හැකි වූයේ ලකුණු 231ක් පමණි.අයර්ලන්ත ඉනිමේ වැඩිම ලකුණුලාභියා වූයේ එඩ් ජෝයිස් ය. ඔහු ලකුණු 84ක් ද, ගැරි විල්සන් ලකුණු 61ක් ද, නීල් ඕ බ්‍රියොන් ලකුණු 25ක් ද, රැස්කළහ.පන්දු යැවීමේදී සුලෙයිමාන් බෙන් ලකුණු 53කට කඩුලු 4 ක් ද, ඩැරන් සමී ලකුණු 31කට කඩුලු 3ක් ද දවා ගත්හ.තරගයේ වීරයා සම්මානය කිරොන් පොලාඩ්ට හිමිවිය.බටහිර ඉන්දීය කොදෙව් දූපත් පිල සියලු දෙනා දැවී (ඕවර 50) 275 - ඩෙවොන් ස්මිත් 107, කිරොන් පොලාඩ් 93, සිවනේරියන් චන්ද්‍රපෝල් 35, කෙවින් ඕ බ්‍රියොන් 77/4, ජෝන් මුනි 58/2අයර්ලන්ත පිල සියලු දෙනා දැවී (ඕවර 49) 231 - එඩ් ජෝයිස් 84, ගැරි විල්සන් 61, නිල් ඕ බ්‍රියොන් 25, සුලෙයිමාන් බෙන් 53/4, ඩැරන් සමී 31/3.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s1103123</link>
    <topic>මට මඩ ගැසීමේව්‍යාපාරයක්</topic>
    <author/>
    <content>ලෝක කුසලාන ක්‍රිකට් පිටියේ වාර්තා කිහිපයකට හිමිකම් කියන තිලකරත්න ඩිල්ෂාන් තමාට එරෙහිව මඩ ගැසීමේ ව්‍යාපාරයක් ක්‍රියාත්මක බව සඳහන් කරයි.තහනම් උත්තේජක ගැනීමේ පරික්ෂණයෙන් ඔහු අසමත්ව වරදකරු වී ඇති බවට සාවද්‍ය චෝදනා මෑතදීත් ඉදිරිපත් විය. තමා වෙත මෙවැනි චෝදනා එල්ල කළ පළමු අවස්ථාව මෙය නොවන බව 34 හැවිරිදි ශ්‍රී ලංකා ක්‍රිකට් පිලේ ආරම්භක පිතිකරු ඩිල්ෂාන් පැවසීය.අහඹු ලෙසවත් තමාව මේ පරීක්ෂණය සඳහා කැඳවා නොමැති බවත් ඔහු මෑතදී ක්‍රීඩා කළ සෑම ක්‍රිකට් තරගාවලියකින් අනතුරුව මෙවැනි චෝදනා එල්ල වූ බවත් ඔහු වැඩිදුරටත් පවසයි.තම මානසික තත්ත්වය බිඳ දැමීමට උත්සාහයක් දරණ ඇතැමුන් මෙවැනි පදනම් විරහිත චෝදනා එල්ල කළත් ඔහු එයින් කණස්සල්ලට පත් නොවන බව පවසයි. මෙවැනි සාවද්‍ය වාර්තා නොතකා හොඳින් ක්‍රීඩාවට අවතීර්ණ වීමට බලාපොරොත්තු වන බව ඩිල්ෂාන් පැවසීය.ඇත්ත වශයෙන්ම සිදුවී ඇත්තේ ඔස්ට්‍රේලියා ශ්‍රී ලංකා තරගය අවසන් වීමෙන් පසුව අහඹු පරීක්ෂණය සඳහා අජන්ත මෙන්ඩිස් හා චාමර සිල්වා ගේ රුධිර සාම්පල ජාත්‍යන්තර ක්‍රිකට් කවුන්සිලය ලබා ගත් බවට ඔහු අනාවරණය කළේය.එම අවස්ථාවේදීවත් තමාගේ රුධිර සාම්පල ලබා නොගත් බවද මෙවැනි වාර්තා කෙසේ අනාවරණය කරන්නේ ද යන්න පිළිබඳව තමාට වැටහීමක් නොමැති බව ඩිල්ෂාන් පැවසීය.ශ්‍රී ලංකාව හා සිම්බාබ්වේ අතර පල්ලේකැලේ ක්‍රීඩාංගණයේ දී පසුගියදා නිමාවට පත්වූ ක්‍රිකට් තරගයේ දී ඩිල්ෂාන් සහ තරංග ක්‍රිකට් වාර්තා පොත අලුත් කරනු ලැබූහ. ඒ ලෝක කුසලාන ක්‍රිකට් තරගාවලියේ පළමු කඩුල්ල වෙනුවෙන් වැඩිම සබඳතාව සටහන් කරමිනි. ඩිල්ෂාන් ලකුණු 144 ක් හා තරංග ලකුණු 133 ක් ලබා වාර්තාගත ලකුණු 282 ක සබඳතාව ගොඩනැංවීය.අනතුරුව පන්දු යැවීමේදී ද ලකුණු 4කට කඩුලු 4ක් ද බිඳ දැමූ ඩිල්ෂාන් ඔහුගේ ක්‍රිකට් දිවියේ හොඳම පන්දු යැවීම වාර්තා කළේය. සිම්බාබ්වේ පිල ලකුණු 188 කට සීමා කිරීමට ඩිල්ෂාන්ගෙන් ලැබුණු දායකත්වය විශාලය.ශ්‍රී ලංකාව සිම්බාබ්වේ පිල පැරදවීමත් සමඟ ප්‍රසාද ලකුණු සටහනේ පෙරමුණට පැමිණි අතර ඒ කාණ්ඩය අර්ධ අවසන් පූර්ව වටයට සුදුසුකම් ලැබූ පළමු කණ්ඩායම බවට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s11031211</link>
    <topic>ඊශ්‍රායල පාපන්දු පුහුණුකරුගේතහනම ඉවතට</topic>
    <author>ජෙරුසෙලම් (ඒ. එෆ්. පී.)</author>
    <content>ඊශ්‍රායල පාපන්දු පිලේ පුහුණුකරු ලුයිස් ෆර්නැන්ඩස්ට පනවා තිබූ සියලු පාපන්දු ක්‍රියාකාරකම්වල නිරත වීමේ තහනම යළි ඉවත් කිරීමට ජගත් පාපන්දු සම්මේලනය තීරණය කළ බව ඊශ්‍රායල පාපන්දු සම්මේලනය නිවේදනය කළේය.ඊශ්‍රායල ජාතික පාපන්දු පිලේ පුහුණුකරුට පනවා තිබූ තහනම ඉවත් කිරීම ජගත් පාපන්දු සම්මේලනය නිල වශයෙන් නිවේදනය කළ බව ප්‍රකාශයක් නිකුත් කරමින් ඊශ්‍රායල පාපන්දු සම්මේලනය කියා සිටියේය.ස්පාඤ්ඤ සම්භවයක් සහිත 51 හැවිරිදි ෆර්නැන්ඩස්ට පසුගිය මාසයේදී ජගත් පාපන්දු සංගමය මගින් මේ තහනම පැනවූයේ ඔහු 2005 දී පුහුණුකරු ලෙස කටයුතු කළ කටාර් රාජ්‍යයේ අල් රයියාන් පිල සම්බන්ධ විවාදාත්මක ප්‍රකාශයක් කිරීමේ හේතුවෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s11031212</link>
    <topic>රමිත් රඹුක්වැල්ලගෙන්රාජකීය දස්කම්</topic>
    <author>පි‍්‍රන්ස් ගුණසේකර</author>
    <content>රාජකීය - සාන්ත තෝමස් 132 වැනි නිල් මහ සටනේ විශිෂ්ට දස්කම් දක්වමින් රාජකීය ක්‍රිකට් නායක රමිත් රඹුක්වැල්ල තුන් ඉරියව් දක්‍ෂතා දැක්වීය.කොළඹ එස්. එස්. සී. පිටියේ ඊයේ දෙවැනි දිනය නිමාවෙද්දී රාජකීය දෙවැනි ඉනිම වෙනුවෙන් නොදැවී ලකුණු 53 ක් ලබා සිටි රමිත් රඹුක්වැල්ල සාන්ත තෝමස් විදුහලේ කඩුලු 4ක් ලකුණු 54කට බිඳහෙලුම කැපී පෙනුණි. ඔහු රාජකීය විදුහල් පළමු ඉනිමේදී අගනා ලකුණු 83ක් ලබාගැනීමට ද සමත් විය.රමිත් රඹුක්වැල්ල ඊයේ නොදැවී ලබා ගත් ලකුණු 53 ට හතරේ පහර 7ක් ඇතුළත් වූ අතර පන්දු 88 කට මුහුණ දුන්නේය.මේ තරගයේ මුලින් පන්දුවට පහර දුන් රාජකීය විදුහල ලකුණු 276ක් ලබා ගත් අතර සාන්ත තෝමස් විදුහල පළමු ඉනිමට ලකුණු 323ක් ලබා ගත්තේය. දෙවැනි දිනට තරගය නතර කරද්දී රාජකීය විදුහල කඩුල්ලක් දැවී ලකුණු 99ක් ලබා සිටියේය.රමිත් රඹුක්වැල්ලට අනගි සහයක් ලබා දුන් සුපුන් සුබසිංහ නොදැවී ලකුණු 31ක් ලබා සිටියේය.සාන්ත තෝමස් විදුහලේ පළමු ඉනිමට අර්ධ ශතක 3ක් එක්විය. කවිඳු පෙරේරා ලකුණු 51ක්, චමෝද් පතිරණ ලකුණු 63 ක් හා මධුෂාන් රවිචන්ද්‍රකුමාර් ලකුණු 69 ක් ලබා සාන්ත තෝමස් ඉනිම ශක්තිමත් කළහ. භානුක රාජපක්‍ෂ හා ගෞරව් දේවා කඩුලු දෙක බැගින් බිඳහෙලූහ.අද තරගයේ අවසන් දිනයයි.රාජකීය විදුහල පළමු ඉනිම කඩුලු 9 කට ලකුණු 276 (66.2) - වරුණ දිසානායක 42, රමිත් රඹුක්වැල්ල 83, භානුක රාජපක්‍ෂ 55, ඉමාල් ලියනගේ 27, චමෝද් පතිරණ 101/5සාන්ත තෝමස් විදුහල පළමු ඉනිම ලකුණු 323 (78.5) - නුවන් කාවින්ද 36, කවිඳු පෙරේරා 51, චමෝද් පතිරණ 63, මධුෂාන් රවිචන්ද්‍රකුමාර් 69, නියෝමාල් වික්‍රමසේකර 27, උමේෂ් ප්‍රනාන්දු 33, රමිත් රඹුක්වැල්ල 54/4, භානුක රාජපක්‍ෂ 69/2, ගෞරව් දේවා 61/2රාජකීය විදුහල දෙවැනි ඉනිම එක් කඩුල්ලකට ලකුණු 99 (30.4) - වරුණ දිසානායක 27, රමිත් රඹුක්වැල්ල නොදැවී 53, සුපුන් සුබසිංහ නොදැවී 31.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s1103124</link>
    <topic>රාත්‍රී මෝටර් රථ - යතුරු පැදිධාවන තරගය අද මහනුවරදී</topic>
    <author>අසේල කුරුළුවංශ හානිහාල් ජයවර්ධන</author>
    <content>ශ්‍රී ලංකාවේ ප්‍රථමවරට විදුලි ආලෝක මධ්‍යයේ රාත්‍රියේ පැවැත්වෙන මෝටර් රථ හා යතුරු පැදි ධාවන තරගාවලියක් අද (12) මහනුවර දී පැවැත්වෙයි.කැන්ඩි ස්පීඩ් නයිට් ලෙස නම්කර ඇති මෙම තරගාවලිය මහනුවර මෝටර් රථ සංගමය හා ශ්‍රී ලංකා යතුරු පැදි සංගමය එක්ව මෙය සංවිධානය කරයි. මෙම තොරතුරු මාධ්‍යවේදීන් වෙත දැනුම්දීමේ මාධ්‍ය හමුවක් ක්‍රීඩා අමාත්‍ය මහින්දානන්ද අලුත්ගමගේ හා මධ්‍යම පළාත් ප්‍රධාන ඇමැති සරත් ඒකනායක යන මහත්වරුන්ගේ ප්‍රධානත්වයෙන් පෙරේදා (10) මහනුවරදී පැවැත්විණි.මෝටර් රථ ධාවන තරග රාත්‍රී 8 ට ආරම්භ වන බැවින් මහනුවර නගර මධ්‍යයට පස්වරු 6.30 න් පසු රථවාහන ඇතුළුවීම අත්හිටුවීමට පොලිසිය පියවර ගෙන ඇත. මහනුවර රැජිණ හෝටලය ඉදිරිපිටින් ආරම්භ කෙරෙන මෝටර් රථ තරඟ දළදා වීදිය, යටිනුවර වීදිය, කන්දේ වීදිය, ඩී. එස්. සේනානායක වීදිය ඔස්සේ ගමන් කිරීමට නියමිතය. මෙම තරගාවලිය සඳහා දිවයිනේ නම ගිය මෝටර් රථ හා යතුරු පැදි ධාවන තරගකරුවන් 110 දෙදෙනකු ඉදිරිපත් වන බව ක්‍රීඩා ඇමැති මහින්දානන්ද අලුත්ගමගේ මහතා පවසයි. සෑම වර්ෂයකම මෙම රාත්‍රී මෝටර් රථ තරග මහනුවර පැවැත්වීමට අදහස් කරන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s1103125</link>
    <topic>ආනන්ද-නාලන්දා එක්දින තරගය සී. එස්. එන්. වෙතින් සජීවී ලෙස</topic>
    <author/>
    <content>ආනන්ද – නාලන්දා 82 වන සුලෝහිත සංග්‍රාමයට සමගාමීව සංවිධානය කෙරෙන සීමිත පන්දු වාර ක්‍රිකට් තරගය මාර්තු 13 වන ඉරිදා කොළඹ එස්. එස්. සී. පිටියේදී පැවැත්වේ. මෙවර එම ක්‍රිකට් තරගය සී. එස්. එන්. (CSN) හෙවත් කාල්ටන් ස්පෝට්ස් නෙට්වර්ක්ස් වෙතින් සජීවී ලෙස නැරඹීමේ අවස්ථාව ක්‍රීඩාලෝලීන්ට උදාකර දී ඇත.ඒ අනුව යූ. එච්. එෆ්. චැනල 22, ඩයලොග් ටී. වී. චැනල 75 සහ පියෝ ටී. වී. චැනල 9 ඔස්සේ ආනන්ද – නාලන්දා එක්දින ක්‍රිකට් තරගය සජීවී ලෙස විකාශය කෙරේ. www.primetv.lkවෙබ් අඩවිය ඔස්සේ ද ආනන්ද – නාලන්දා වාර්ෂික එක්දින තරගය සජීවී ලෙස නැරඹීමට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s1103126</link>
    <topic>උසස් බාලිකා නිවාස ක්‍රීඩා 15දා</topic>
    <author>මහනුවර ක්‍රීඩා විශේෂ</author>
    <content>මහනුවර උසස් බාලිකා විදුහල් අන්තර් නිවාස ක්‍රීඩා තරගය 15 වනදා පස්වරු 1.30 සිට මහනුවර බෝගම්බර ක්‍රීඩාංගණයේදී පැවැත්වේ.ප්‍රධාන අමුත්තා වශයෙන් මධ්‍යම පළාත් ප්‍රධාන අමාත්‍ය සරත් ඒකනායක මහතා සහභාගි වන අතර, මධ්‍යම පළාත් ක්‍රීඩා අමාත්‍ය අනුෂා සිවරාජ මහත්මිය ද විශේෂ ආරාධිතයෙක් වශයෙන් සහභාගි වන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s1103127</link>
    <topic>වෙළඳ සේවා සත් සාමාජිකපාපන්දු සූරතාව ට්‍රැවලර් ග්ලෝබල්ට  </topic>
    <author/>
    <content>වෙළඳ සේවා සත් සාමාජික පාපන්දු තරගාවලියේ සූරතාව ද ට්‍රැවලර් ග්ලෝබල් ආයතනය දිනා ගත්තේය. රීඩ් මාවත පාපන්දු පිටියේ පැවැති මේ තරගාවලියේ ට්‍රැවලර් ග්ලෝබල් හා අමානා ටකාෆුල් ආයතන අතර අවසන් තරගයෙන් ගෝල් 1 - 0 ක ජයක් ට්‍රැවලර් ග්ලෝබල් ආයතනයට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s1103128</link>
    <topic>තක්ෂිලා-සෙන්ට්‍රල්ආදි සිසු ක්‍රිකට් හෙට</topic>
    <author/>
    <content>හොරණ තක්ෂිලා හා පිලියන්දල සෙන්ට්‍රල් විදුහල් ආදි ශිෂ්‍ය සංගමය මෙහෙයවන සීමිත ඕවර ක්‍රිකට් තරගය හෙට (13) පෙරවරු 9.00 ට තක්ෂිලා විදුහල් ක්‍රීඩා පිටියේදී පැවැත්වේ.මේ ක්‍රිකට් තරගය හා සම්බන්ධවීමට සියලු ආදි සිසුන්ට ආරාධනා කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=s1103129</link>
    <topic>මතුගම සය සාමාජික ක්‍රිකට් අද</topic>
    <author/>
    <content>සය සාමාජික ක්‍රිකට් තරගාවලියක් අද (12) දවස පුරා දර්ගා නගරය, බොන්දුපිටිය එකමුතු කීඩා පිටියේදී පැවැත්වේ. සූරතාව රු.20,000 සහ කුසලානය අනුසූරතාවය රු. 10,000 සහ කුසලානය තරගයේ වීරයා, අවසන් තරගයේ වීරයා, අවසන් තරගයේ හොඳම පන්දු යවන්නා සඳහා මුදලින් ත්‍යාග සහ කුසලාන පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=f1103123</link>
    <topic>වකුගඩු රැක ගන්න මේ ගැන කියවන්න</topic>
    <author>කීර්ති සුමනසිරි</author>
    <content>අපේ සිරුරේ මනා ක්‍රියාකාරීත්වය රඳා පවත්නා ඉන්ද්‍රීය සමූහය අතරින් වඩාත්ම හොඳ අවයවය කුමක්දැයි වාද රහිතව නිගමනයකට එළඹිය නොහැකි බැවිනි. අහවල් ඉන්ද්‍රීය අනෙකකට වඩා වටිනා බව හෝ ප්‍රයෝජනවත් බව හෝ තක්සේරු කළ නොහැක. මක්නිසාද යත්, හැම ජීවක්‍රියා පද්ධතියක්ම අනෙකකින් යැපෙන හේතුªවෙනි. එතකුදුවුවත්, සෑම අවයවයකම ජීවය රැඳී රුධිරය හෘදවස්තුවෙන් පිට වී නාළිකා මගින් බෙදා හැරෙමින් නැවත අපිරිසුදු ලේ වශයෙන් හෘදය වස්තුව කරා ඇදෙමින් සිදුවනුයේ සංකීර්ණ ක්‍රියාවලියෙකි.ඇතැමුන් ඇබ්බැහි වී ඇති නොගැළපෙන ජීවන රටාවන් නිසාත්, නුසුදුසු තෝරා ගැනීම් හේතුවෙනුත් නොදැනුවත්කමින් සහ නොසැලකිල්ලෙන් මෙම වටිනා අවයවය රැක බල ගැන්ම නොතකා හැර තිබේදැයි මට හැඟේ. දිවයින පුර වකුගඩු රෝගීන්ගේ සංඛ්‍යාව දිනෙන් දිනම ශීඝ්‍රයෙන් ඉහළ යමින් පවතී. විශේෂයෙන් උතුරු මැද සහ වයඹ පළාත්වල මුත්‍ර රෝග බහුලව දක්නට ලැබේ. රෝග කාරක හේතුන් රාශියක් වකුගඩු රෝගවලට ඉවහල් වන බැවින් මෙහිදී ප්‍රතිකාරය මෙන්ම ප්‍රවේශම්වීමත් යෝග්‍ය බැව් කිවමනා නොවේ. තවද, ඒවායින් වැළකීමට නිසි අවබෝධයක් තිබීමද උපකාරයකි.කිරෙන් දියර වෙන් කරන්නා සේහංසයා කිරෙන් දියර වෙන් කරන්නා සේ් යැයි කියැවෙන කතාවක් ඔබ අසා ඇති. එබඳු යෙදුම් යෙදෙනුයේ හරි දේ තෝරා බේරා ගත් කල්හි පාවිච්චි කරන උපමාවක් වශයෙනි. සිරුරට අවශ්‍ය ප්‍රෝටීන් සහ රුධිර ශෛල ඉතිරිකර අපවිත්‍ර ද්‍රව්‍ය සහ අතිරක්ත ජලය මුත්‍ර වශයෙන් පිටමං කෙරෙන වකුගඩු පිළිබඳවත් මෙම ගැළපීම සුදුසු බැව් මට හැඟී යයි. අපේ නිරෝගී පැවැත්ම සඳහා වකුගඩු ගන්නා ආයාසය මෙසේ දැක්විය හැක.. වස විස ඇතුළු අනවශ්‍ය ඖෂධ ඉවත් කිරීම. . රුධිරය අපවිත්‍ර දැයින් පිරිසුදු කිරීම. . අතිරේක දියර සිරුරින් ඉවත් කිරීම. . රුධිර අයනයන්හි තුල්‍යතාවය රැකීම . රුධිර පීඩනය පාලනය වීමට අවශ්‍ය Erythopoetin නිපදවීම. . රතු රුධිරානු නිපදවීමට උපකාරී වීම. . ශක්තිමත් අස්ථි සහ ඇටමිදුළු වෙනුවෙන් විටමින් ඩී සඳහා හෝමෝන නිපදවීම. . pH තුලනය මැනවින් පැවැත්වීම.ව්‍යාධිය සෙමින් සෙමින්වකුගඩු රෝගීන් හට බලවත් තර්ජනයක් වී ඇති රෝග අතර මුල් තැනක් ගන්නේ වකුගඩු අකර්මන්‍යතාවයයි. හදිසි කම්පනයක්, අනතුරක් හෝ ආතතියක් බඳු රෝග කාරකයකින් විය හැකි තාවකාලික අකර්මන්‍ය වීම නැවත යථා තත්ත්වයට පත්කළ හැකි ප්‍රතිකාර විධි දැන් භාවිතයෙහි ඇත. එනමුදු දියවැඩියාව, රුධිර පීඩනය හෝ ගුච්ඡිකාවන් තුළ හටගන්නා ඉදිමීම හේතුවෙන් ඇතිවන අකර්මණ්‍යවීම් යථා පරිදි සුව කිරීම රෝගීන් හමුවේ ඇති ලොකුම බාධකයයි. ක්‍රම ක්‍රමයෙන් ව්‍යාධි තත්වයට පත්වීම මෙම රෝගයේ ස්වභාවයයි. අද සමාජයේ සාමාන්‍යයෙන් බහුලව දක්නට ලැබෙන්නේ දියවැඩියාව සහ රුධිර පීඩනය හේතුකොට ගෙන හටගන්නා වකුගඩු දුර්වලවීමයි. දියවැඩියා රෝගීන්ගේ සංඛ්‍යාවද දිනෙන් දින වැඩිවීම අවාසනාවන්ත තත්ත්වයකි.ඔවුන් අතරින් සියයකට විස්සකට ආසන්න පිරිසක් සාමාන්‍යයෙන් වකුගඩු රෝගයට ගොදුරුවෙති. වකුගඩු වලට එයින් වන බරපතළ හානිය ගැන බොහෝ දෙනා නොදනිති. ලේ සීනි පාලනය නොවූ කල්හි පෙරනය තුළ ග්ලූකෝස් අධිකවත්ම ආස්‍රැතිය හේතුවෙන් රුධිරයට ජලය අවශෝෂණය වී රුධිර පීඩනය වැඩිවේ. එසේම, ලේ සීනි මට්ටම අධික වූ විට ගුච්ඡිකාව තුළින් අධික ලේ ප්‍රමාණයක් පෙරීමට යත්නදැරීමෙන් සියුම් පෙරනයට හානි පැමිණේ. මෙබඳු තත්ත්වයක් නොදැනුවත්වම අවුරුදු ගණනාවක් තුළ ගතවුවහොත් වකුගඩු හානිවීමට පටන් ගැනීමෙන් ශරීරයට හිතකර ප්‍රෝටීන රුධිරයෙන් ඉවතට යැවේ.මුලදී සුළු වශයෙන්ද පසුව වැඩි වශයෙන්ද සිදුවේ.  එහෙත් සෑම දියවැඩියා රෝගියකුටම වකුගඩු රෝගය වැළඳෙන්නේද නැත. සමහර අවස්ථාවන්හි ආවේනික රෝගයක් වශයෙන් හට ගැනීමේ ඉඩකඩකද නැත්තේ නොවේ.විශේෂයෙන් සඳහන් කළයුතු වන්නේ නිතර නිතර සිදුවන සියුම් ලෙස වැඩිවන රුධිර පීඩනයකින් වුවද වකුගඩු අකර්මන්‍යවීම නොදැනුවත්වම උග්‍රවන බැවිනි. එබැවින් රුධිර පීඩනය 130/80 අතරේවත් පවත්වා ගැනීමට එබඳු අය උනන්දුවීම ඉතාම සුදුසු පියවර බැව් වෛද්‍ය මතයයි. ගෙරදීම වුවත් වරින් වර රුධිර පීඩනය මැන ගැන්මත් මුත්‍රවල ප්‍රෝටීන ඇතිදැයි කල් තබාම දැනගැන්මත් මුල් අවස්ථාවේ සිටම ප්‍රවේශම් වීමේ පියවරකි.වකුගඩු පද්ධතියෙහි විවිධ නාලිකාවන් තුළදී යහපත් රුධිර පීඩනයන් පැවතිය යුතුය.යථොක්ත පීඩනයන් ඒ වූ පරිදි පවත්වාගත හැක්කේ ශරීරයෙහි රුධිර පීඩනය යථා පරිදි පැවතුනහොත් පමණි. එසේ නොවන කල්හි ගුච්ඡිකාව තුළ සියුම් පෙරීමේ නාලිකා හානියට පත්වේ. එය අකර්මණයට මුල පිරීමයි. දුම්පානය සහ මත්පැන් භාවිතය නැවැත්වීම, සංතෘප්ත ආහාර අඩුවෙන් භාවිතය, තරබාරු බව අඩුකර ගැන්ම, නිසි පරිදි ව්‍යායාම් කිරීම සහ වෛද්‍ය උපදෙස් පරිදි ඖෂධ භවිතය තුළින් ළඟාකරගත හැකි ප්‍රතිඵල බොහෝය. පවුලේ කිසියම් අයකු රුධිර පීඩනයෙන් හෝ දියවැඩියාවෙන් හෝ මෙම රෝග දෙකින්ම පෙළෙන්නෙහි නම් ඉක්මනින්ම ලේ සහ මුත්‍ර පරීක්ෂා කර ගැන්මට කාලයයි.රෝහලක කෙරෙන විධිමත් පරීක්ෂණයකින් සැක හැර ගත හැකිවා පමණක් නොව රෝග ලක්ෂණ පහළ වී ඇත්නම් නිසි ප්‍රතිකාර ඇරඹීමෙන් සුවකර ගැන්මේ ඉඩකඩද තහවුරු වේ. වකුගඩු තුළ මුත්‍රා ගල් බැඳීම අද සුලබව දක්නට ලැබෙන වේදනාකාරී රෝගයකි. වකුගඩුව තුළත් මුත්‍ර ගමන් මාර්ගයෙහි ඝන ද්‍රව්‍යයක් ලෙස ස්ප්ටික මෙන් තැන්පත්වන දෑ සමහර විට සිනිඳු වැලිකැට මෙන් හෝ මිදි ගෙඩියක් තරම් හෝ ලොකු වී පිහිටීමට පුළුවන. උෂ්ණාධික ප්‍රදේශන්හි ජීවත්වන්නවුන් අතර මෙම රෝගයට ගොදුරුවීමේ ඉඩකඩ වැඩිය. කාන්තාවන්ට වඩා පිරිමින් අතර රෝගය බහුලය. වයස අවුරුදු 50-60 අතර පිරිමින්ට වැළඳීමේ ප්‍රවණතාවය වැඩිය.ඉතා කුඩා මුත්‍රාගල් ඉබේටම වාගේ මුත්‍ර සමඟ පහවීයතත් ක්‍රමයෙන් වර්ධනය වීමත් සමඟ මුත්‍ර මාර්ගය අවහිරවීමෙනක් බොහෝ විට වරින් වර පහළට තල්ලුවීම නිසා ඇතිවන වේදනාව නිසාත් බැක්ටීරියා නිසා හට ගන්නා ආසාදනය නිසාත් අතිශයින් පීඩාකාරී තත්ත්වයන් උද්ගත වේ.  තට්ටම් පෙදෙසෙහි උඩින් හෝ සමහරවිට පැත්තකින් හෝ පහළවන වේදනාව බොහෝවිට හදිසියේ ඇති වී හදිසියේ පහවයයි. ක්‍රම ක්‍රමයෙන් මුත්‍රා ගල් ඉවතට තල්ලුවීමේදී මුත්‍රා නාලයේ ගැටීම නිසා මෙබඳු වේදනා ඇතිවේ. ලේ මිශ්‍රවීමෙන් මුත්‍රවල පැහැය වෙනස් වී දම්පාටට හුරු ස්වභාවයක් ගනියි. වලාකුළු වැනි පෙනුමක් ද සමඟ දුර්ගන්ධයක් ද දැනේ.මෙබඳු රෝග ලක්ෂණ ඇත්නම් යුහුසුළු විය යුතුයි. නවීන ප්‍රතිකාර විධි තුළින් ලොකු මුත්‍රා ගල් කුඩා කැබලිවලට පත්වීමෙන් මුත්‍ර සමඟ ඉවතට යාමට කටයුතු සැලැස්වේ. මුත්‍රා ගල් හට ගැනීම වැළැක්වීම පිණිස නිසි පියවර ගැනීම රෝගී නිරෝගී කාටත් හොඳ උපදේශයකි. වකුගඩු ගල් රෝගීන්ගෙන් 50% අයවළුන්ට බොහෝවිට අවුරුදු 5 පමණ කාලයක් තුළ නැවත හට ගනී. කෙනෙකු අඩුතරමින් පිරිසුදු වතුර වීදුරු 8 ක් දිනපතා පාවිච්චි කළයුතු බව පිළිගත් සිද්ධාන්තය වුවද ගල් හට ගැන්ම වැළැක්වීමට පිරිසුදු වතුර ඊටත් වඩා පානය කළයුතු බැව් වටිනා උපදේශයකි.කැල්සියම් බහුල ආහාරඅධික උෂ්ණත්වය නිසා හට ගන්නා විජලණය ද හේතුකාරකයකි. ඝර්ම කලාපීය රටවල මේ රෝගය බහුලව දක්නට ඇත. අප ගන්නා ආහාර ද මුත්‍රා ගල් ඇතිවීමට තුඩුදිය හැක. අපේ සිරුරට කැල්සියම් අවශ්‍ය දෙයකි . යම් හෙයකින් කැල්සියම් වැඩි වුවහොත් අතිරික්තය වකුගඩු මගින් හරිහැටි පෙරී නොගියහොත් ඒවා තැන්පත් වීමද ගල් සෑදීමට හේතුවේ. කැල්සියම් බහුල ආහාර සහ අතිරේක කැල්සියම් ගත යුත්තේ වෛද්‍ය උපදෙස් මත පමණි. ඔක්සලේට් බහුල නිවිතිය වැනි තද කොළ පැහැති එළවළු ද එසේමය. රසවත් මෙන්ම පෝෂ්‍යදායක වුවත් ප්‍රමාණයක පරිහරණය කළ යුතුය. මාංශ අනුභවයෙන් ඇතිවන යූරික් අම්ලය මුත්‍රාගල් හට ගැන්මට තුඩුදෙන හේතුවකි.අතිරේක වශයෙන් විටමින් සී සහ ඩී පදාර්ථ පාවිච්චිය ද වෛද්‍ය උපදෙස් මත පමණක් සිදුවිය යුත්තකි. නිතර කුරුම්බා වතුර භාවිතය මුත්‍රාගල් දියවීමට තුªඩුදෙන බැව් පරීක්ෂණ තුළින් හෙළි වී ඇත. ජලය හැරුණු විට පාලනය කළ හැකි හොදම දියවර එයයි. එබැවින් අත් බෙහෙතක් ලෙස අනෙකුත් ඖෂධ සමඟ භාවිතය යෝග්‍ය වේ.වර්තමානයේ වකුගඩු පිළිකා රෝගීන්ද නිතර හමුවේ. පරිසර දූෂණය, මන්දපෝෂණය හා නන් වැදෑරුම් විසමතාවන් ඊට හේතුකාරක විය හැක. වැඩිහිටියන් අතර එසේම බහුතරයක් අවුරුදු 50-70 අතර වූවන් තුළ දක්නට ලැබීම විශේෂත්වයකි. ගැහැනුන්ට වඩා පිරිමින් අතර දක්නා පිළිකාවකි. රෝග ලක්ෂණ හමුවන්නේ බොහෝ විට පිළිකාව ව්‍යාප්ත වූ පසුවයි. මුල් අවස්ථාවේදී හඳුනා ගතහොත් වාසනාවකි. ලේ සහිත මුත්‍ර පිටුවවද වේදනාවක් නොදැනීම සහ සමහරවිට පියවි ඇසින් දැකිය නොහැකිවීම සැඟවුණු ලක්ෂණයකි.පිටුපස වේදනාව, ආමාශය ආශි‍්‍රතව ගොජුරක් බඳු යමක් දැනීම නිතර දැනෙන මහන්සිය සහ බර අඩුවීම ද සාමාන්‍ය ලක්ෂණයි. මෙම කරුණු බොහොමයක් අන් වකුගඩු රෝග තුළද විද්‍යමාන වේ. මෙබඳු අවස්ථාවන්හි වහාම වෛද්‍යවරයෙකු හමු වී අවශ්‍ය උපදෙස් ගැනීම මැනවි. අසවල් හේතුවෙන් ඇතිවනවා යැයි තව හරිහැටි නිගමනය වී නොමැති නිසා පිළිකාවෙන් වැළකීමට කළයුත්තේ පිළිගත් හේතුන්ගෙන් වැළකීමට පියවර ගැනීමයි. දුම්බීමත්, මත්ද්‍රව්‍ය පාවිච්චියත් අත්හැරිම අතිශයින්ම වැදගත් ය. තරබාරු බවද අනතුරකි. අංගසම්පූර්ණ ආහාර සහ ව්‍යායාම් වැදගත් බව අමුතුවෙන් කිවයුතු නැත.විශේෂයෙන් වැඩකරන ස්ථානවලදී වස විස ද්‍රව්‍ය ගණයට වැටෙන කැඩ්මියම්, ඇස්බැස්ටෝස්, ඊයම් සහ රසදිය වැනි ලෝහ ද්‍රව්‍යයන්ට ගොදුරුවීමෙන් වැළකීමට ආවරණ සහිත ඇඳුම් කට්ටල පැළඳිය යුතුය. කෘමිනාශක යොදා වවන එළවළු, පලතුරු පාවිච්චිය බහුල වී ඇති බැවින් එමගින් වස විස මුසුවේ. කෑමට පෙර එබඳු වර්ග හොඳ හැටි සෝදා ගැනීම මෙන්ම පිසීමේදී වාෂ්පීකරණයට ඉඩහැරීමත් සුදුසුය.වකුගඩු හිතකාමී ආහාර වේලක් සඳහා උගත යුතු පාඩම් බොහෝය. එබඳු ආහාරයක ප්‍රධාන අංගය වනුයේ ප්‍රෝටීන, පොස්පරස් සහ විශේෂයෙන් ලුණු ප්‍රමාණය පාලනය වී තිබීමයි. මාංශපෙෂීන්ගේ වැඩීමටත්, පටක අලුත්වැඩියාවටත් ප්‍රෝටීන අවශ්‍යයි.වකුගඩු දුර්වලත්වයෙන් පෙළෙන රෝගීන්ට බලපාන එක් ප්‍රශ්නයක් වනුයේ ප්‍රෝටීන ආහරයන්හි අපද්‍රව්‍යයන් සිරුරින් පිටමං කිරීමේදී ඇතිවන අපහසුතාවයයි. මේ අනුව අපද්‍රව්‍ය සීමාකරනු වස් එබඳු රෝගීන් හට සැපයෙන ආහාරවේලක ප්‍රෝටීන පාලනය විය යුතුය. තවද පොස්පරස් අධික වුවහොත් කැල්සියම් උරා ගැනීමෙන් අස්ථි දුර්වලතා හටගනී. සාමාන්‍ය ආහාරවේලකට වඩා වකුගඩු රෝගියාගේ කෑමෙහි සුදුසු මේද සහ පිෂ්ඨ ආහාර වැඩිපුර අවශ්‍ය වනුයේ ප්‍රෝටීන සීමාව නිසා ඇතිවන කැලරි ඌණතාවය පිරිමැසීමටයි.වකුගඩු අකරණයකොලෙස්ටරෝල් අධික ආහාර වකුගඩු රෝගීන්ට බෙහෙවින්ම අහිතකරයි. වෘක්කීය ධමනියෙහි Cholesterol තැන්පත්වීමේ හේතුවෙන් හටගන්නා ධමනිය අවහිරතාවය මෙයට නිදසුනකි. අධික ලුණු පාවිච්චියද හානිකරය. රුධිරයේ ජලය රැඳීමට එය හේතුවන බැවින් එමගින් රුධිර පීඩනය වැඩිවේ. වකුගඩු අකරණයට මංපාදයි. මේස ලුණුවලට අමතරව බොහෝ නිවෙස්වල පාවිච්චියට ගන්නා වෙළඳපොළෙන් ගෙනෙන සකස් කරන ලද සහ අසුරන ලද කෑමවල අධික ලෙස ලුණු අඩංගුය. එක් ආහාර කොටසක තිබිය යුතු ප්‍රමාණය මි. ග්‍රෑ. 100 හෝ ඊට අඩුවය. අයෙකුට දිනකට සෑහෙන ප්‍රමාණය මි. ග්‍රෑ. 2400 බව ගණන් බලා තිබේ. කෙසේ වෙතත් රස ගැන්වීම පිණිස ලුණු වෙනුවට භාවිත කළ හැකි සුදුසු තුනපහ වර්ග ඇත. දෙහි, ලෙමන් වැනි දෑ ඉතාම සුදුසුය. රුධිර පරීක්ෂණයකින් සහ මුත්‍ර සෝදිසියෙන් අනතුරුව ආහාරවේලෙහි යම් වෙනස්කම් සිදුවිය යුතු බැව් නිගමනය වුවහොත් ඒ අනුව කෑමවේල සකස් විය යුතු වේ.සුදුසු ආහාර වර්ග කිහිපයක පෝෂ්‍ය විස්තර මේ සමඟ ඇත. මෙම ලේඛනය කුස්සියේ පෙනෙන ස්ථානයක අලවා තබා ගත්තද කම් නැත.ළූණුවර්ගයෙහි සහ පාටෙහි වෙනසක් නොමැතිව හැම ළූණු වර්ගයකම පාහේ සෝඩියම්, පොටෑසියම් සහ පොස්පරස් අඩුවෙන් ඇතුළත්ය.මෙහි ක්‍රෝමියම් අඩංගු බැවින් රුධිර සීනි පාලනයට ද හිතකරයි. කොලෙස්ටරෝල් අඩුවෙන් සැපයේ. දියවැඩියා රෝගීන්ට ගැළපේ.ගෝවාපොටෑසියම් අඩු කදිම එළවළුවකි.ලුණු වෙනුවට සුදුසු ආදේශ තෝරා ගැනීම මැනවි.වට්ටක්කාඑළවළුවක් වශයෙන් වට්ටක්කා සුළුපටුව සැලකිය හැක්කක් නොවේ. මෙහි ගුණාංග රැසකි. මේද සහ කැලරි අඩුය. ශරීරයෙහි දියර තුලනය ඇතිකරන, රුධිර පීඩනය මැඩපවත්වන ඛනිජ, විටමින් ඇතුළත් වටිනා එළවළුවකි. එහි අසංතෘප්ති ඔමේගා 3 ද ඇතුළත් වේ.කොස්ලෙඩරෝග රාශියකට ගුණදෙන එදිනෙදා ආහාර වේලට ඇතුළත් කළයුතු අංගයකි.එහි අඩංගු ප්‍රතිඔක්සිකාරක, ප්‍රෝටීන, ඛනිජ, විටමින් සහ පයිටෝ පදාර්ථ නිසාම කොස් අග්‍රගණ්‍යයේ ආහාරයකි.අධික රුධිර පීඩනය, හෘද රෝග, සමේ රේග, මළබද්ධය සහ වකුගඩු ආබාධයන් සඳහා ගුණාත්මක වටිනාකමෙන්ද යුක්තවූවකි. පිළිකා මර්දන ශක්ති ප්‍රභවයකි.අඩු කැලරි ආහාරයක් වූ මෙහි ග්‍රෑම් 100 ක ඇත්තේ කැලරි 94 පමණි. පොටෑසියම් ප්‍රමාණය මි. ග්‍රෑ.303 කි.කොමඩුවකුගඩු ක්‍රියාකාරීත්වයට ගැළපෙන දියර ආහාරයකි.පොටෑසියම් අඩු, මිලෙන් ද අඩු ගම්බද ජනපි‍්‍රය පළතුරකි. පිළිකා මර්දන හේතුකාරක අඩංගුය.ඇපල්වකුගඩු රෝගීන්ට මිතුරකු හා සමානය. පිටපොත්ත පීරාගත් කල්හි පොටෑසියම් ප්‍රමාණය තවත් අඩුවේ. කෝප්ප 1/2 ක ප්‍රමාණයේ පීරන ලද පෙතිවල මි. ග්‍රෑ. 62 පොටෑසියම් වෙයි. මිරිකන ලද කෝප්ප 1/2 මි. ග්‍රෑ. 148 කි.කුරුඳුරුධිර ග්ලූකෝස් මට්ටම පහත හෙලන එසේම රුධිර පීඩනය ද මැඩපවත්වන කදිම කුළුබඩුවකි. වකුගඩු රෝගීන්ගේ කෑමවේල රසවත් කිරීමට කදිමය.අබ (MUSTARD)ලුණු අඩුව පිරිමැසීමට කදිම ආදේශකයකි. ව්‍යංජන රසගැන්වීමට භාවිත කළ හැකි ප්‍රයෝජනවත් තුනපහ ගණයට වැටෙන කුළුබඩු විශේෂයකි. තේ හැන්දක ප්‍රමාණයකින් යුත් කහ පැහැති අබ ස්වල්පයක සැපයෙන ප්‍රමාණයන්-සෝඩියම් මි. ග්‍රෑ. 25-65 -පොටෑසියම් සහ පොස්පරස් මි. ග්‍රෑ. 7 ට වඩා අඩුය.ඉඟුරුඉඟුරු දෝසි බඩේගායට හොඳ බව හෝඩි පොතේ කියවුණත් ඇත්ත වශයෙන්ම දියවැඩියාව ඇතුළු රෝග කිහිපයකටම ගුණදායක බව වෛද්‍ය පර්යේෂණ වලින් සනාථ වී ඇත. කොලෙස්ටරෝල් අඩුවීමට හේතුවේ. ව්‍යංජන පිළියෙළ කිරීමේදී ස්වල්පයක් මිශ්‍ර කිරීම යෝග්‍ය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=f1103121</link>
    <topic>සතොස විකුණූ අයටබඩු මිල ගැන කතා කරන්න අයිතියක් නෑ</topic>
    <author>සංවාද සටහන වෙල්ලස්සේ බණ්ඩාර</author>
    <content>එක්සත් ජනතා නිදහස් සන්ධානයේ නායකයා මේ රටේ ජනාධිපතිවරයා වශයෙන් කටයුතු කරමින් සිටියදී , එසේම සන්ධානයේ ශක්තිමත් රජයක් පවතින අවස්ථාවක පළාත් සභා සියල්ලේ බලය එක්සත් ජනතා නිදහස් සන්ධානයට හිමි වී තිබෙන මොහොතක පළාත් පාලන ආයතනවල බලය විපක්ෂයට ලබාදීමට තරම් මේ රටේ ජනතාව මෝඩ නැතැයි දිනමිණ සමඟ සංවාදයක යෙදෙමින් සුමේධා ජී.ජයසේන ඇමැතිවරිය පෙන්වා දෙයි.* පුංචි පාර්ලිමේන්තුවේ බලය තීරණය කිරීමේ මැතිවරණය ලබන 17 වැනිදාට යෙදී තිබෙනවා. මේ මැතිවරණයේ ජයග්‍රහණය පිළිබඳ ඔබේ තක්සේරුව මොකක් ද?හෙට ඉර පායනවා වගේ ස්ථිරයි. අපි දිනනවා. ඒකේ දෙකක් නැහැ.* මොන පදනමකින්ද එහෙම කියන්නේ?ජනාධිපතිතුමාගේ නායකත්වයෙන් මෙයට පෙර පැවැති සෑම මැතිවරණයක්ම සන්ධානය ජයග්‍රහණය කළා. තිස් වසරක් රටේ පැවැති ත්‍රස්තවාදී යුද්ධය නිමා කළ නායකයා අද වනවිට ත්‍රස්තවාදීන් විනාශ කළ රට ගොඩනැඟීමේ ජාතික සංවර්ධන වැඩපිළිවෙළ ආරම්භ කරලා තිබෙනවා. මේ මැතිවරණයෙන් ගමේ බලය අපට ලබාදෙන්නැයි ඉල්ලා සිටිනවා.රජයේ සංවර්ධන වැඩපිළිවෙළ ගමට ගෙන යන්නේ පළාත් පාලන ආයතනයයි. එහි පාලන බලය වෙනත් පක්ෂයකට භාර දීමෙහි රජයේ ඉදිරිගමන මෙන්ම ගම හදන වැඩපිළිවෙළ අඩාල කිරීමට ජනතාව සූදානම් නැහැ.* මේ මැතිවරණයෙන් රජය හොල්ලනවා කියා එක්සත් ජාතික පක්ෂයේ මහ ලේකම්වරයා පවසා තිබුණා නේද ?රජය සෙලවීමට හෝ රජය වෙනස් කිරීමට හෝ මේ මැතිවරණයෙන් කිසිසේත්ම බැරි බව කව්රුත් දන්නවා. එක්සත් ජාතික පක්ෂය තමයි දැන් හෙල්ලිලා තුනට, හතරට කැඩිලා බිඳිලා ගිහින් තිබෙන්නේ.ඔවුන්ගේ පක්ෂයේ කණ්ඩායමක් ද ජනාධිපතිතුමාගේ නිවැරැදි ගමන් මඟ හඳුනා ගෙන රජය සමඟ එක්ව සිටින මේ මොහොතේ, පළාත් පාලන මැතිවරණයෙන් රජය සෙලවීමට උත්සාහ කිරීම හාස්‍යයට කරුණක්.ඔවුන්ගේ පක්ෂය ඇතුළත පවතින ගැටුම්කාරී තත්වය තුළ මේ මැතිවරණය ඔවුන්ට ඉතා අපහසු එකක් වී තිබෙන බව මැතිවරණ කටයුතුවල ඔවුන් යෙදෙන ආකාරයෙන්ම පෙනී යනවා.මේක තනි අශ්වයාගේ රේස් එකක් වගේ. විපක්ෂයේ කිසිම සජීවී දේශපාලන වැඩපිළිවෙළක් මැතිවරණය වෙනුවෙන් අපට පෙනෙන්නට නැහැ.* ජීවන වියදම ජනතාවට දරාගත නොහැකි තත්ත්වයට ඉහළ ගිහින් තිබෙන බවට විපක්ෂය චෝදනා කරනවා නේද ?ජීවන වියදම ඉහළ ගිහින් තියන එක ඇත්තයි. එයට හේතුව බඩු මිල ඉහළ යෑමයි. බඩු මිල ඉහළ යෑමටත් බලපා ඇති හේතු රාශියක් තිබෙනවා.අපේ රටේ පමණක් නොවෙයි, ආහාර ද්‍රව්‍ය මිල සෑම රටකම වැඩි වී තිබෙනවා. බලාපොරොත්තු නැති විදියට හදිසියේ ඇතිවෙන ස්වාභාවික විපත් නිසා අපේ රටේ පමණක් නොවෙයි, ලෝකයේ ආහාර නිපදවන රටවල් බොහොමයක වගාවන් විනාශ වුණා.ආහාර අර්බුදයක් ඇතිවීමට තිබෙන ඉඩ - කඩ මුලින්ම වටහාගෙන කටයුතු කළේ ජනාධිපතිතුමයි. ඒ අනුව තමයි “අපි වවමු රට නඟමු” වැඩසටහන රජය පටන් ගත්තේ. ආහාරවලින් ස්වයංපෝෂිත වීමට ඒ වැඩපිළිවෙළින් හොඳ පදනමක් වැටුණා. රුපියල් 350/=ට පොහොර ලබාදීමෙන් ද අපේ රට අද සහලින් ස්වයංපෝෂිතයි.ඔවුන් පළාත් පාලන මැතිවරණය දිනාගන්නට හදන්නේ ජීවන වියදම ගැන කතා කිරීමෙන් පමණයි’මේ රටේ ජනතාව බඩට, කටට වඩා රටට ආදරය කරන පිරිසක් බව ඔවුන්ට මේ මැතිවරණයේදී ජනතාව හොඳින් කියා දෙනවා නොඅනුමානයි.බඩු මිල පාලනය කිරීමට හා අඩු මිලට බඩු බෙදාහැරීමට රජය සතුව තිබූ ස.තො.ස. සම්පූර්ණයෙන්ම විනාශ කර දැමූ අයට අද බඩු මිල ගැන කතාකරන්ට සදාචාර අයිතියක් තිබෙනවාද ? ජීවන වියදමට බලපෑම් කරන වෙළෙඳපොළ එක්සත් ජාතික පක්ෂ පාලන කාලයේ පාලනය කළේ මේ රටේ තොග වෙළෙඳුන් ටික බව ජනතාව දන්නවා.භාණ්ඩ හිඟයක් ඇතිනොවන ආකාරයෙන් දේශීය හා විදේශීය ආහාර මෙන්ම අනෙකුත් පාරිභෝගික ද්‍රව්‍යය එක් රැස් කොට බෙදා හැරිය ස.තො.ස. විනාශ කරදැමූ එක්සත් ජාතික පක්ෂ ආණ්ඩුවක් පැවතුණා නම් අද වනවිට බඩු මිල ඉහළ යන හැටි හොඳට බලාගන්ට තිබුණා.රට හදනවා වගේම, ජනයාගේ ජීවන බර අඩු කිරීමේ වැඩපිළිවෙළ තිබෙන්නේත් මහින්ද රාජපක්ෂ රජය තුළ පමණයි.ගෘහ ආර්ථික ඒකක දස ලක්ෂය ආරම්භ කළාට පසුව ඉතා කෙටි කලකින් ආහාර ද්‍රව්‍ය මිල අඩු වේවි.කෘෂි නිෂ්පාදන ගංවතුරට හා අධික වර්ෂාවට විනාශවීම නිසා ආහාර ද්‍රව්‍ය මිල ඉහළ යෑම රජයේ වරදින් සිදු වූ දෙයක් ලෙස ප්‍රකාශ කරන විපක්ෂය බඩු මිල අඩුකරන විදිය මොකක්ද කියා කියන්නේ නැහැ. ජීවන වියදම අඩු කරන්ට විපක්ෂයට තිබෙන විසඳුම් මොනවාද ?ඔවුන් බලන්නේ බොරදියේ මාලු බෑමටයි. රටේ පවතින මේ තාවකාලික අපහසුතාවයන් තුළින් දේශපාලන ජයග්‍රහණ අපේක්ෂා කිරීමට තරම් විපක්ෂය දේශපාලන වශයෙන් බංකොළොත් වී සිටීම කනගාටුවට කරුණක්.* වෙල්ලස්සට සිදු වී තිබෙන ඓතිහාසික අසාධාරණය සාධාරණීය කරනවා කියා පසුගියදා ජනාධිපතිවරයා ප්‍රකාශ කළා. වෙල්ලස්සේ නායිකාව වශයෙන් මේ ප්‍රකාශය පිළිබඳ ඔබගේ අදහස ?ජනාධිපතිතුමා එවැනි ප්‍රකාශයක් කිරීමට තුඩුදුන් හේතු රාශියක් තිබෙනවා.වෙල්ලස්සට අල්ලපු දිස්ත්‍රික්කයේ කෙනෙකු හැටියට අපේ දිස්ත්‍රික්කය ගැන ජනාධිපතිතුමා තුළ විශේෂ සැලකිල්ලක් තිබෙනවා.ගම හදා රට හදන වැඩපිළිවෙළ වූ ගම නැඟුම එතුමා ආරම්භ කළෙත් වෙල්ලස්සෙනි. ඒ ලංකාවේ දුප්පත්ම ප්‍රාදේශීය ලේකම් කොට්ඨාසය වූ සියඹලාණ්ඩුවෙන්.එපමණක් නොවෙයි මඟ නැඟුමෙන් වෙල්ලස්සට සපැමිණීමට තිබෙන ප්‍රධාන මාර්ග සියල්ල නවීකරණය කළා.“දැයට කිරුළ” අපට ලබාදුන්නා. එපමණක් නොවෙයි 2005 ජනාධිපතිතුමා බලයට පත්වූ දා සිට අද වනවිට අපේ ප්‍රදේශයට ජාතික මට්ටමේ පිළිගැනීමක් ලබා දුන්නා.“දැයට කිරුළ” වැඩසටහනින් සහ එයට පෙර ගම නැඟුමෙන් මෙන්ම මග නැගුමෙන් අපේ ප්‍රදේශවල අති විශාල වැඩකොටසක් කෙරුණා. මේ සියල්ලටත් වඩා වටින්නේ, අපේ ප්‍රදේශය ගැන රාජ්‍ය නායකයාගේ සිට සෑම කෙනෙකුගේම අවධානය යොමුවීමයි. දැන් අපේ ප්‍රදේශය සැලසුම්ගත සංවර්ධනයකට පදනම වැටී තිබෙනවා.* මෑතකදී සිට වෙල්ලස්සේ ඇති වූ නව සංවර්ධනය ඔබ දකින්නේ කෙසේද ?ජනාධිපතිතුමා බලයට පත්වෙන කොට ලංකාවේ දුප්පත්ම ප්‍රාදේශීය ලේකම් කොට්ඨාසය වූ සියඹලාණ්ඩුව කොට්ඨාසය අද ඉතුරු කිරීම් පැත්තෙන් දෙවැනි තැනට ඇවිත් තිබෙනවා. එක්තරා බැංකු වාර්තාවක් සඳහන් කර ඇත්තේ සියඹලාණ්ඩුවේ ජනතාවගේ මුදල් පරිහරණය සහ බැංකු සමග ගනුදෙනු කිරීම් ඉහළ ගොස් ඇති බවයි.මේක තමයි වෙනස. අද අපට “වෙල්ලස්සේ අපි” කියලා සාඩම්බරයෙන් කියන්ට පුළුවන් තත්ත්වයක් උදා වී තිබෙනවා.* පාර්ලිමේන්තු කටයුතු ඇමැතිවරිය ලෙස වර්තමාන පාර්ලිමේන්තුව ඔබ දකින්නේ කෙසේද ?මා 1989 සිට පාර්ලිමේන්තුව නියෝජනය කරනවා. වර්තමාන පාර්ලිමේන්තුවට වඩාත් සුදුුසු පිරිසක් මෙවර පාර්ලිමේන්තුවට ජනතාව පත්කරලා එවලා තිබෙනවා.ජ්‍යෙෂ්ඨ මැති ඇමැතිවරුන් අතරට අලුතෙන් පත්ව සිටින නවක මන්ත්‍රීවරුන් ඉතාමත් හොඳින් තම කාර්යයන් හා වගකීම් ඉටුකරමින් ඉන්නවා.උපාධිධාරි ගුරුවරුන්, නිතිඥවරුන්, වෛද්‍යවරුන්, ඉංජිනේරුවරුන් වැනි බුද්ධිමත් තරුණ කොටස් මෙවර පාර්ලිමේන්තු මන්ත්‍රීවරුන් වශයෙන් පත්ව සිටිනවා.ආසියාවේ ආශ්චර්යය කරා ශ්‍රී ලංකාව ගෙන යෑමට අවශ්‍ය සහාය ලබාදී ඒ වැඩපිළිවෙළට නායකත්වය ලබා දිය හැකි හොඳ වැදගත්, තරුණ මන්ත්‍රීවරුන් විශාල පිරිසක් මෙවර පාර්ලිමේන්තුවට පත්ව සිටිනවා. මෙය රටේ අනාගතයට ඉතාමත් හොඳයි.* ජාතික සංවර්ධනයට හා ශ්‍රී ලාංකීය දේශපාලන ක්ෂේත්‍රයට කාන්තා දායකත්වය ලබාගැනීම සඳහා රජයේ වැඩ පිළිවෙළ කුමක්ද ?මෙවර පැවැත්වෙන පළාත් පාලන මැතිවරණයටත් ජනාධිපතිතුමාගේ උපදෙස් අනුව කාන්තා නියෝජනය වැඩිකළා.එයට අමතරව අමාත්‍යාංශ ලේකම් තනතුරු සහ දිස්ත්‍රික් ලේකම් තනතුරු වැනි වගකිවයුතු තනතුරුවලට විශාල පිරිසක් පත්කර තිබෙනවා. ඒ අනුව කාන්තාවන්ට රටේ සංවර්ධනයට හා දේශපාලන ක්ෂේත්‍රයට ඇතුලුවීමට ඉඩ කඩ සලසා දී තිබෙනවා.* පාර්ලිමේන්තු කටයුතු ඇමැතිවරිය වශයෙන් ගම සඳහා වූ පුංචි පාර්ලිමේන්තුවට නියෝජිතයන් පත් කරගැනීම සම්බන්ධයෙන් ජනතාවට ඔබ ලබාදෙන පණිවුඩය මොකක්ද ?පසුගිය පාර්ලිමේන්තු මැතිවරණයට උගත් බුද්ධිමත් තරුණ පිරිසක් ද සන්ධානයෙන් ඉදිරිපත් කළ ජනාධිපතිතුමා රට ගොඩනැඟීමට සුදුසු අය පත් කර එවන්නැයි ජනතාවගෙන් ඉල්ලා සිටියා. ඒ අනුව පාර්ලිමේන්තුවට ඉතාමත් සුදුසු සංඛ්‍යාවක් පත්කර එවූ ජනතාව මේ පළාත් පාලන මැතිවරණයේදීත් මහින්ද චින්තන ඉදිරි දැක්ම ඉදිරියට ක්‍රියාත්මක කිරීමට හැකි දක්ෂ, සුදුසු පුද්ගලයන් තෝරා පත්කර එවනු ඇතැයි අප බලාපොරොත්තු වෙනවා.තමන් කැමති ඕනෑම කෙනෙකු මේ මැතිවරණයෙන් තෝරා එවීමට ජනතාවට අවස්ථාව ලබාදී තිබෙනවා.ගම හදා රට හැදීමට හැකි සුදුසු අය තෝරා පත්කර එවන මෙන්ද සැමගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=f1103122</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>වර්තමාන පාර්ලිමේන්තුවේ විපක්ෂයේ සිටින ලාබාලතම මන්ත්‍රීවරයා හරීන් ප්‍රනාන්දු ය. හේ බදුල්ල හිටපු මන්ත්‍රී හිටපු නියේජ්‍ය ඇමැති වින්සන්ට් ඩයස් මහතාගේ බෑනනුවන් ය.මෙවර ‘දිනමිණ’ ‘දියවන්නාවේ නෑදෑයෝ’ විශේෂාංගයට එක්වන්නේ මේ තරුණ දේශපාලනඥයාය. අවිවේකී මැතිවරණ සමයේ ඔහුගේ ජීවිතයේ ඇතුලාන්තයට හරීන් ප්‍රනාන්දු අපව රැගෙන ගියේ මේ අයුරිනි.* ඔබව අප දන්නේ හරීන් ප්‍රනාන්දු නමින්. ඔබේ සම්පූර්ණ නම ....?”මගේ සම්පූර්ණ නම නාලක ජූඩ් හරීන් ප්‍රනාන්දු...”*අපට කියන්න ඔබේ උපන්දිනය සහ උපන් ගම කොහොමද කියා.......?“මම උපන්නේ කොළඹ, සෙන් මයිකල් නර්සින් හෝම් එකේ තමයි මම උපන්නේ. මම ඉපදිලා මුල් කාලයේ තාත්තා අම්මා පදිංචි වෙලා හිටියේ රත්මලානේ. හැබැයි මගේ සීයාගේ ගම වත්තල ප්‍රදේශය. මගේ උපන් දිනය 1979 වර්ෂයේ 10 වැනි මාසේ 28 වැනිදා. මගේ දැන් වයස අවුරුදු 31 ක් වෙනවා. ශ්‍රී ලංකා පාර්ලිමේන්තුවේ විපක්ෂයේ අද සිටින ලාබාලම පාර්ලිමේන්තු මන්ත්‍රීවරයා මමයි....”* ඔබේ පවුලේ පියා, මව, පිළිබඳ විස්තර කොහොමද .?“මුලින්ම කියන්න ඕනෑ මගේ සීයා ගැන විස්තර. ඔහු මේ රටේ සිටි ප්‍රකට ව්‍යාපාරිකයෙක්. ඔහුගේ නම බොනිපස් ප්‍රනාන්දු. මගේ පියාගේ නම නිහාල් බෙනීටෝ ප්‍රනාන්දු. මවගේ නම නිමල්කා ප්‍රනාන්දු. අපේ පවුලේ සියලුම දෙනා ව්‍යාපාරවලට සම්බන්ධයි.. මට එක සහෝදරියක් ඉන්නවා. ඇගේ නම අසානි ප්‍රනාන්දු.”* ඔබේ පාසල් කාලය යළි මතකයට නඟා ගත්තොත්.....?“මගේ පාසල කොළඹ මරදානේ ශාන්ත ජෝශප් විදුහල. පළමු ශ්‍රේණියේ සිට උසස්පෙළ දක්වා මම ඒ පාසලේ ඉගෙනුම ලැබුවා. උසස් පෙළින් පසු මම වැඩිදුර අධ්‍යාපනය සඳහා ඔස්ට්‍රේලියාවට ගියා. ඒ යනකොට මට වයස අවුරුදු 19 යි. අවුරුදු 3 ක් ඔස්ට්‍රේලියාවේ ගතකර නැවත මා ශ්‍රී ලංකාවට පැමිණියා..”* ඔබේ පවුල පාරම්පරික එජාප පාක්ෂිකයන්. එහෙම නේද...?“ව්‍යාපාරික පවුලක් කිව්වහම ඉතිං එජාපයට හිතවත්නේ. මුල් බැහැපු යූ එන් පී කාරයෝ ලෙස හැඳින්වූවාට කමක් නෑ. හැබැයි මගේ පවුලේ දේශපාලනය කියන විෂයය වැඩිය කතාවට ලක්වූ මාතෘකාවක් තමයි. මගේ පළමු දේශපාලන අත්දැකීම මම ලැබුවේ අවුරුදු හතරේ දී පමණ. මගේ පියා හිටපු ජනාධිපති ජේ.ආර්. ජයවර්ධන මහතා සමඟ ලොකු සම්බන්ධකමක් තිබුණා. මොරටුවේ කුරුස හංදියේ කලගෙඩි - ලාම්පු මැතිවරණය වෙනුවෙන් ලොකු රැස්වීමක් තිබුණා. ඒ රැස්වීමට පැමිණි. ජේ. ආර්. ජයවර්ධන ජනාධිපතිතුමාව මල්මාලේ දාලා පිළිගත්තේ මම. ඒක තමයි මගේ පළමු දේශපාලන මතකය. හැබැයි ඉන් පස්සේ යූ.එන්.පී. එකේ වුණත් කිසිම දේශපාලනඥයකු ළඟට මමත් - පියාත් ලංවෙලා නෑ...”* එතකොට ඔබ බදුල්ලේ වින්සන්ට් ඩයස් හිටපු නියෝජ්‍ය ඇමැතිවරයාගේ බෑනෑ බවට පත් වෙන්නේ කොහොමද......?පිටරට අධ්‍යාපනය හමාර වෙලා ශ්‍රී ලංකාවට ඇවිත් ඉන්න කොට මම ගියා මගේ යාලුවොත් එක්ක බදුල්ලේ දුන්හිඳ ඇල්ල නරඹන්න විනෝද චාරිකාවක්. එතකොට තමයි මට රවිඳිනි යශේන්ද්‍රා ඩයස් ඒ කියන්නේ හිටපු නියෝජ්‍ය ඇමැති වින්සන්ට් ඩයස් මහතාගේ දියණිය දැන හැඳිනගන්න ලැබුණේ. රවිඳිනි මගේ මිතුරෙක්ගේ බිරියගේ පංතියේ ඉගෙන ගත් කෙනෙක්. ඒ මාර්ගයෙන් තමයි දැන හැඳින ගෙන මම එයාගේ දුරකතන අංකය ඉල්ල ගත්තේ. ඒ දුරකතන අංකය ඉල්ලාගෙන කතා කරපු කතාකිරිල්ල නැවැතුනේ මම පාර්ලිමේන්තුවට ඇවිත්.රවිඳිනී එක්ක එහෙම මාස තුනක් විතර කතා කර කර ඉන්න කොට තමයි දැනගත්තේ මේ බදුල්ලේ වින්සන්ට් ඩයස් නියෝජ්‍ය ඇමැතිවරයාගේ දුව බව. හැබැයි රවිඳිනිගේ පෙනුමෙන් මම නිකමට වගේ හිතුවා මෙයා වැදගත් පවුලක ගෑණු ළමයෙක් කියලා. අනෙක ශාන්ත ජෝශප් විදුහලේ ඉන්න කාලේ මම රගර් කණ්ඩායමේ නායකයා ලෙස බදුල්ලේ වින්සන්ට් ඩයස් ක්‍රීඩාංගණයේ රගර් සෙල්ලම් කර තියෙනවා. එදා මම හිතුවේ නෑ ඒ ක්‍රීඩාංගනය නම් කර තිබෙන වින්සන්ට් ඩයස් ඇමැතිවරයාගේ දුවව මම විවාහ කර ගනියි කියා. රවිඳිනිට තව අයියා කෙනෙක් සහ මල්ලී කෙනෙක් ඉන්නවා.* රවිඳිනි දුටුව මුල්ම දිනයේ ඔබට මොනවද හිතුනේ..?”දැක්ක මුල්ම දවසේ නම් හිතුවේ නෑ බඳිනවා කියා. ටික කාලයක් ඇය සමඟ කතා බහ කර ආශ්‍රය කළාට පසුව තමයි ඇයව විවාහ කරගන්න හිතුනේ. මම ඇයව විවාහ කරගත්තේ ඇයගේ තිබුණ සංවර භාවය, හැදියාව, දරුවන් මව්පියන්ට තිබූ මනා හික්මීමත් නිසයි. ඒ වගේම රවිඳිනිගේ තිබූ ඒ ගමේ කම මගේ සිත පැහැරගත්තා.”* ඔබ 2000 වර්ෂයේ මහ මැතිවරණයේ දී වින්සන්ට් ඩයස් නියෝජ්‍ය ඇමැතිවරයාට උදව් කරනවා බදුල්ලට ඇවිත් එතකොට ඔබත් රවිඳිනිත් අතර ප්‍රේම සම්බන්ධ තිබුණද..?“2000 වර්ෂයේ පැවැති මහමැතිවරණයට වින්සන්ට් ඩයස් මහත්තයා නාම යෝජනා අත්සන් කරන්න කොළඹ එද්දී මම වත්තල අපේ මේ ගේ ඉස්සරහා ඉන්නවා දැකලා නැවතිලා කතා කළා. ඒ එක්කම මම එතුමාට ඡන්දයට උදව් කරන්න බදුල්ලට ගියා. ඒ ගිහිල්ලා එතුමාට උදව්කරනකොට පළාතේ එජාප පාක්ෂිකයන් හිතුවේ මම එතුමාගේම පුතෙක් කියලා. මම මෙහෙම උදව් කරනකොට එතුමත් දැනන් හිටියා මමත් රවිඳිනිගේත් සම්බන්ධය...මම ඒපිට දාලා තමයි එතුමට උදව් කෙළේ...”* ඔබ ඡන්ද ඉල්ලන මැතිවරණයකට මුහුණ දෙන්නේ...”“මම මුල්වරට ඡන්දය ඉල්ලන මැතිවරණයකට බදුල්ල දිස්ත්‍රික්කයෙන් තරග කරන්නේ 2009 පළාත් සභා මැතිවරණයට. ඒ දිස්ත්‍රික්කයට එජාපයෙන් මහ ඇමැති අපේක්ෂකයෙක් නම් කර තියෙන කොට බදුල්ල කියන පුංචිම ආසනයෙන් තමයි ඉල්ලුවේ. ඒ ඉල්ලලත් මහ ඇමැති අපේක්ෂකයාට වඩා ඡන්ද 20,000ක් වැඩි පුර අරන් එජාප ලැයිස්තුවේ පළමු තැන ගන්න මට හැකි වුණා. ඉන්පස්සේ තමයි 2010 මහ මැතිවරණයට මම තරග කෙළේ . 2005 ජනාධිපතිවරණයට කළින් මට පක්ෂයෙන් ආරාධනාවක් ලැබුණා බදුල්ල එජාප සංවිධායකකම ගන්න කියලා. ඒත් වින්සන්ට් ඩයස් මැතිතුමා එකපාර කැමැති වුණේ නෑ මම එජාප සංවිධායක කම ගන්නවට. ඒ සැරේ සංවිධායක කමට වෙන අයෙක් නම් කළා. නමුත් මම පක්ෂයේ වැඩ දිගටම කරගෙන ගියා. එතැනදී 2006 වර්ෂයේ ඔක්තෝබර් මාසේ 28 වැනිදා මගේ උපන් දිනය දවසේදී බදුල්ල ආසනයේ සංවිධායක බවට මාව පක්ෂ නායකත්වය විසින් නම් කළා..”* ඔබ දේශපාලනයට එනකොට ඔබේ මාමණ්ඩි වින්සන්ට් ඩයස් මහතා ඔබට මොනවද කිව්වේ....”“එතුමා විශ්වාස කෙළේ නෑ මේ බදුල්ල දිස්ත්‍රික්කයෙන් කොළඹින් ආ හරීන් ප්‍රනාන්දු කෙනෙකුට ඡන්දය ඉල්ලලා දිනන්න පුළුවන් කියා. නමුත් මට තිබුණ අභියෝගයක් භාර ගෙන එයට මුහුණ දීමේ ශක්තිය. මම ඡන්දය දිනන ක්‍රමවේදය සකස් කර ගත්තා. බෝතලයට, මුදලට වැඩ ;නාකරන, අවංකව පක්ෂයට වැඩ කරන තරුණ පිරිසක් මම දිස්ත්‍රික්කය තුළ හදාගත්තා. මුළු දිස්ත්‍රික්කය තුළම ඒ ක්‍රම වේදය හදාගන්නේ නැතුව බදුල්ල ආසනයෙන් පමණක් පාර්ලිමේන්තු යන්න බැරි බව මම තේරුම් ගත්තා...”* ඔබ පාසල තුළ දක්ෂ ක්‍රීඩකයෙක්. ක්‍රීඩා නායකයෙක්. අද දේශාලනඥයෙක්. මේ ක්‍රීඩාවයි දේශපාලනයයි පිළිබඳව ඔබේ මතය කොහොමද ....?ක්‍රීඩාවයි - දේශපාලනයයි ගොඩක් සමානයි’ ක්‍රීඩා කණ්ඩායමකත්, දේශපාලන පක්ෂයකත් පරාජයට මූලික හේතුව එකමුතු කම නැති කමයි. කණ්ඩායමේ නායකයා එහෙම නැතිනම් පක්ෂයේ නායකයා හිතනවා නම් මේ ගේම් එක තනියෙන් ගහන්න පුළුවන් කියලා ඒක මුලාවක්. එයා මෝඩයෙක් වෙන්න ඕනෑ. ක්‍රීඩාවෙත් - දේශපාලනයෙත් තනි ගේම් නෑ. ඉස්සෙල්ලා හිතන්න ඕනෑ මම මේ ක්‍රීඩා කණ්ඩායමේ ක්‍රීඩකයෙක් කියලා. එහෙම නැතිනම් මම මේ පක්ෂයේ සාමාජිකයෙක් කියලා. කණ්ඩායමේ හෝ පක්ෂයේ නායකයා සියලු දෙනාවම ශක්තිමත් කරගෙන ඉදිරියට යායුතුයි.ඒ වගේම අභියෝග තියෙනවා. ඒ අභියෝගවලට මුහුණ දෙන්න මුලින්ම පුහුණුවිය යුතුයි. දේශපාලනයයි ක්‍රීඩාවයි කියන විෂයයන් දෙක බොහොම සමානව යන දෙයක් ලෙසයි මම හිතන්නේ. ඒත් එක්කම මේ අංශ දෙක තුළම කැපිලි තියෙනවා. කකුල් මාට්ටු තියෙනවා. දැන් රගර්වගේ ක්‍රීඩාවකදී ක්‍රීඩකයකුගේ ජීවිතයට පවා හානියක් වෙන්න පුළුවන්.. දේශපාලනයේදීත් ඒ දේ ඩබල්වෙන්න දේශපාලනඥයකුට සිදුවිය හැකියි..ඒ වගේම මේ විෂයයන් දෙක තුළම ආත්ම වින්දනයකුත් තියෙනවා..”* ඔබ කැමැතිම ක්‍රීඩාව රගර් ද..?මම ක්‍රීඩා කෙළේ රගර්. හැබැයි ක්‍රිකට් ක්‍රීඩාවටත් තදින් ඇලුම් කරනවා. මම එක ක්‍රීඩාවක් නෙමෙයි සෑම ක්‍රීඩාවටම ඇලුම් කරනවා. අනෙක ක්‍රීඩාවල මම තනි තරගවලට කැමැති නෑ. මොකද පරාජය වුණොත් එහි වගකීම තමන්ට පමණක් එන නිසා. කණ්ඩායම් තරගවලට මම තනි තරගවලට වඩා කැමැතියි. මොකද මම ටීම් ප්ලේයර් කෙනෙක් හින්දා. තනියෙන් ගේම ගහලා තනියෙන් දිනන්න මම කැමැති නෑ. දේශපාලනය කියන්නෙත් තනියෙන් ගහන්න පුළුවන් ගේමක් නෙවෙයි....”* තරුණ කාලේ ‘රතු දේශපාලනයට’ ඔබේ සිත ඇදී ගියේ නැද්ද?“නෑ. මම කුඩා කාලයේ සිට දැක්කේ හිත ඇදී ගියේ එජාපයේ දේශපාලනයට. ඒ ප්‍රතිපත්තිවලට එහෙම වුණේ මම ව්‍යාපාරික පවුලක දරුවෙක් වූ නිසාද කියන්න මම දන්නේ නෑ. කුඩා කාලයේ පටන් මම එක්සත් ජාතික පක්ෂය අනුමත කළා. ඒ නායකයන්ගේ කතා අහන්න ප්‍රිය කළා. ඒ කාලයේ මම දැක්කෙ නෑ විපක්ෂයක්! මම හැමදාම එජාපය කළ දේවල් අනුමත කළා....”* ඔබේ සිත්ගත්ම දේශපාලනඥයා කවුද?ශ්‍රී ලංකාව ලෙස ගත් කළ කැමැතිම දේශපාලන චරිතය එක එල්ලේ කියන්න අපහසු දෙයක්. මොකද සියලු දෙයින් සම්පූර්ණ වූ කිසිම දේශපාලනඥයෙක් දැනට අප ඉදිරියේ නෑ. නමුත් සජිත් ප්‍රේමදාස වැනි තරුණ දේශපාලනඥයකුට මම එක පැත්තකින් කැමැතියි. ඔහු ගැන සතුටු වෙනවා.වගේම ඇත්තම කියනවානම් මහින්ද රාජපක්ෂ ජනාධිපතිතුමාගේ දේශපාලනයටත් මම කැමැතියි. එතුමාගේ දේශපාලන ගමන මම වැනි තරුණ දේශපාලනඥයකුට හරි වැදගත්. එතුමා දේශපාලනය ඉතා හොඳට කරනවා. ජන විඥාණය එතුමාට ඉතා හොඳින් පිහිටා තියෙනවා. එතුමා ගේ ප්‍රසන්න පෙනුම, එතුමා ජීවිතය හැඩගස්සාගෙන ඇති ආකාරය එතුමාව ජනාධිපති පුටුව දක්වා ගෙන එන්නට දැඩිව මහෝපකාරී වුණා.මහින්ද රාජපක්ෂ ජනාධිපතිතුමා ජනාධිපති පුටුවට යන්න තීරණය කර තිබුණේ අද ඊයේ නෙමෙයි. එතුමා සැලසුම් සහගතව ඒ ගමන ආවා. 2004 වර්ෂය දක්වා මේ රටේ බහුතරයක් ජනතාව මහින්ද රාජපක්ෂ ජනාධිපති වෙයි කියා හීනෙකින්වත් හිතුවේ නෑ. නමුත් එතුමා ඉතා ලස්සනට ඒ ගමන ආවා. තරහා කාරයෝ ඇතිකරගත්තේ නෑ. ජනතාව විසින්මයි වෙලාවට, කලාවට, මහින්ද රාජපක්ෂ මහත්තයාව ජනාධිපති ධූරයට ගෙන ආවේ. දේශපාලනඥයාට මහජන සම්බන්ධතාවය ඉතා වැදගත් වෙනවා. ඒක වඩාත්ම හොඳට තියෙන්නේ ජනාධිපතිතුමාට......”* දේශපාලනය කියන්නේ....?තමන් තමන්ට මාර්කට් කර ගැනීම තමයි දේශපාලනය කියන්නේ. ඒ මගේ පියා තමයි මට කියලා දුන්නේ..තමන්ව භාණ්ඩයක් හා සමානව විකුණා ගත යුතුයි. ඒක කරන්න තමුන්ට ජනතාව සමඟ හොඳ සම්බන්ධතාවක් තිබිය යුතුයි.* ඔබේ දේශපාලන ඉලක්කය මොකක්ද ?සාමාන්‍යයෙන් ගලක් ගහනකොට සඳවත් ඉලක්ක කරගෙන ගහන්න ඕනෑ. එතකොට තමයි පොල් ගහක් උසින් හරි ගල යන්නේ. තරුණ දේශපාලනඥයකු ලෙස මම කියන්නේ නෑ මම පක්ෂයේ නායකයා වෙනවා කියා. නමුත් පක්ෂයේ තියෙන උච්චම තැනට යන්න මම උත්සාහ ගන්නවා. විපක්ෂය ලාබාලම මන්ත්‍රීවරයා මමයි. සජිත් ප්‍රේමදාස, දයාසිරි ජයසේකර මන්ත්‍රීවරුන්ගෙන් පස්සේ ඉන්නේ රුවන් විජයවර්ධන, මම වැනි තරුණ අය තමයි. ඒ තුළ ජනතා කැමැත්ත, ජනතාව අනුමැතිය මත ෂපක්ෂයේ තියෙන මුල් පුටු තුනෙන් එකකට යන්න මට හැකියාව තියෙනවා. මොන පුටුවද කියන එක නෙමෙයි ජනතාව දෙන පුටුව මම බාර ගන්නවා. ඒකට පක්ෂය තුළ ක්‍රම වේදයක් තියෙනවා. නායකයෙක්ට වඩා පක්ෂය තුළ සේවකයෙක් වෙලා ජනතාවට සේවයක් කරන්න මම බලාපොරොත්තු වෙනවා....”* ඔබේ ආගම..?මගේ මව බෞද්ධ, පියා ක්‍රිස්තියානි. මම මේ දෙකම හොඳට අදහනවා. අම්මා එක්ක පන්සල් ගියා. පාසලේදී ඒ ක්‍රිස්තියානි පරිසරය තුළ ඉන්න ලැබුණ. මේ සියලුම ආගම්වලට මා තුළ භක්තියක් තියෙනවා. ඒ ආගම්වල තියෙන හොඳ දේට මම අනුගතයි. නිවැරැදි දේ හරිය කියනවා...”* නක්ෂත්‍රය ගැන ඔබේ විශ්වාසය....?මම නැකැත් විශ්වාස කරනවා. හොඳ වෙලාවක් බලා තමයි හොඳ වැඩක් පටන්ගන්නේ.. දේශපාලනයේ සියලු දේ මම කෙළේ නැකැත් බලලා....”* ඔබේ ලග්නය.....?මගේ ලග්නය තුලා...”* ඔබ අනාවැකි වැනි දේ විශ්වාස කරනවා..?ඔව් මම දේශපාලනයට එන්නවත් හිතපු නැති කාලෙක කුරුණෑගල ප්‍රදේශයේ අනාවැකි කියන්නෙක් මට කිව්වා” ඔබතුමාට තියෙන්නේ ගාමිණී දිසානායක මහත්තයාගේ වෙලාව කියලා. ඔබ දේශපාලනයේ උච්චතම තැනට යනවා” කියා අනාවැකියක් කිව්වා. මම ඒ අනාවැකියට එදා හිනාවුණා. නමුත් මම අද දේශපාලන ගමනක් යන්න ආරම්භ කර තිබෙනවා. ඔහු මම එන්න හදන කොට කිව්වා “ඔය මුහුණ ශ්‍රී ලංකාවේ දේශපාලනයේ ලොකු තැනකට යනවා” කියා.* මට කළින් අහන්න බැරි වූ ප්‍රශ්නයක්. ඔබත් රවිඳිනිත් විවාහවුණේ..?මමත් රවිඳිනිත් විවාහ වුණේ 2003 වර්ෂයේ මැයි මස 21 වැනිදා..”* දරුවන් පිළිබඳව කතා කළොත්....?“අපි දෙන්නට දැන් දරුවෝ දෙන්නෙක් ඉන්නවා. වැඩිමල් දුව නෙයාරා චෛතිකා ප්‍රනාන්දු. දුවට වයස (මාර්තු 1 වැනිදාට) අවුරුදු 7 යි. පාසල් යන්නේ බිෂොප් විදුහලට. පොඩි පුතා නිකෙල් චේතිය ප්‍රනාන්දු. වයස අවුරුදු 6 යි. පාසල මරදාන ශාන්ත ජෝශප් විදුහල. මම අඩුවයසින් විවාහ වුණේ අවුරුදු 22 න් . මට අවුරුදු 24 වෙනකොට දුවයි පුතයි දෙන්නම ඉපදිලා. එක අතකට මේක හොඳක් ඛ්යලත් හිතෙනවා. එක අතකට දුකකුත් තියෙනවා. මොකද පුදුමාකාර ඉක්මනට මේ දරුවෝ ලොකු වෙනවා. මම තවම තරුණයි. මේ දේශපාලන අරගලයේ ඉන්නකොට මේ ළමයි සමඟ ඔවුන්ගේ කුඩා කාලයේ මට ගත කරන්න තියෙන වෙලාව නැතිවෙනවා කියන දුක මට තියෙනවා..”* එදා වගේ දැන් ක්‍රීඩා කරන්නේ නැද්ද.?“මම තවමත් ඌව පළාතේ රගර් කණ්ඩායමේ නායකයා ලෙස කටයුතු කරනවා.”විශේෂ ස්තූතිය – වරාය හා ගුවන් සේවා අමාත්‍යවරයාගේ මාධ්‍ය ලේකම් කුමාරදාස ගිරිබාව මහතාට.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>12</day>
    </date>
    <link>http://www.dinamina.lk/2011/03/12/_art.asp?fn=f1103124</link>
    <topic>ශ්‍රී ලංකාවේ අනාගතය හා විදෙස් පිළිවෙත</topic>
    <author>හර්ෂ බී. අබේකෝන් මාධ්‍ය ලේකම් ජ්‍යෙෂ්ඨ අමාත්‍ය ලේකම් කාර්යාලය</author>
    <content>ශ්‍රී ලංකාව ක්‍රමෝපායික වශයෙන් වැදගත් ලෝක ආර්ථික කේන්ද්‍රස්ථානයක් බවට පත් කිරීම සඳහා මහින්ද චින්තන ඉදිරි දැක්ම යටතේ ජනාධිපති මහින්ද රාජපක්‍ෂ මැතිතුමන් ජාතියට ලබා දුන් ප්‍රතිඥාවට අනුව ශ්‍රී ලංකාවේ භූගෝලීය පිහිටීම කේන්ද්‍ර කර ගනිමින් නාවික, ගුවන්, වාණිජ, බලශක්ති, දැනුම යන පංච විධ ක්ෂේත්‍රයන් සංවර්ධනය කිරීමේ සැලසුම්ගත ආර්ථික දර්ශනයක් මේ වන විට ක්‍රියාවට නංවා තිබේ.වසර 30 කට අධික කාල පරිච්ඡේදයක් පුරා පැවැති යුද්ධය නිමා කිරීමත් සමඟ ශ්‍රී ලංකාවේ ඉදිරි අනාගතය ආර්ථික සංග්‍රාමයක් බවට පරිවර්තනය කිරීමේ දිගු කාලීන සැලසුම්ගත ආර්ථික සංවර්ධන වැඩපිළිවෙළ සාර්ථක කර ගැනීමේ ඉලක්කය ජය ගැනීම සඳහා නිවැරැදි විදේශ ප්‍රතිපත්තියක් මත රට මෙහෙයවීම ඉතා වැදගත් වේ.රටක විදේශ ප්‍රතිපත්තිය මෙහෙයවීම තුළින් බලාපොරොත්තු වන්නේ ජාතික අභිලාෂයන් මුදුන් පමුණුවා ගැනීමයි.1948 සිට මෑත භාගය දක්වා මහාමාන්‍ය ඩී. එස්. සේනානායක රජයේ සිට ජනාධිපති මහින්ද රාජපක්‍ෂ රජය දක්වා අනුගමනය කළ විදේශ ප්‍රතිපත්තිය කඳවුරු වාදයෙන් බැහැරව නොබැඳි බව හා නොබැඳි පිළිවෙත ආදී විදේශ ප්‍රතිපත්ති දක්වා විකාශනය වී ඇති බව පැහැදිලි වේ.රටක විදේශ ප්‍රතිපත්තිය යනුවෙන් අදහස් කරන්නේ කිසියම් ස්වාධිපත්‍යය රාජ්‍යයක් විසින් සෙසු ස්වාධිපත්‍ය රාජ්‍යයක් සමඟ අන්තර් රාජ්‍ය සබඳතා පැවැත්වීම සඳහා නිල වශයෙන් භාවිත කරනු ලබන රාජ්‍ය තාන්ත්‍රික ක්‍රියාමාර්ගයි. (Diplomacy)විදේශ ප්‍රතිපත්තිය (Foreign Policy) ජාත්‍යන්තර සබඳතා හා ජාත්‍යන්තර දේශපාලනය හැසිරීම සඳහා යොදා ගනු ලැබූවකි. විදේශ ප්‍රතිපත්තිය රටේ අභ්‍යන්තර ප්‍රතිපත්තියේම කොටසක් වන අතර එහි බලපෑම ආර්ථික, දේශපාලන, සමාජ හා සංස්කෘතික ප්‍රවාහයන් දක්වා ව්‍යාප්ත වන බැවින් රටක විදේශ ප්‍රතිපත්තිය නිවැරැදි ලෙස මෙහෙයවීම සෑම රාජ්‍යයකටම ඉතා වැදගත් වේ. අතීතයේදී ශ්‍රී ලංකාවේ පැවැති විදේශ ප්‍රතිපත්තියේ ඇති වූ යම් දුර්වලතා හේතුවෙන් ජාත්‍යන්තර වශයෙන් නොව දේශීය වශයෙන් ද රටේ සමස්ත සමාජ ආර්ථික, දේශපාලන, සංස්කෘතික යන ව්‍යුහයන් උඩු යටිකුරු වූ බව රහසක් නොවන අතර ඩී. එස්. සේනානායකයන්ගේ සිට ඩඩ්ලි සේනානායක, සර් ජෝන් කොතලාවල, ඇස්. ඩබ්ලිව්. ආර්. ඩී. බණ්ඩාරනායක, සිරිමාවෝ බණ්ඩාරනායක, ජේ. ආර්, ජයවර්ධන, රණසිංහ ප්‍රේමදාස, ඩී. බී. විජේතුංග, චන්ද්‍රිකා බණ්ඩාරනායක වැනි රාජ්‍ය නායකයින්ගේ කාලපරිච්ඡේදවල දී මෙන්ම වර්තමාන ජනාධිපති මහින්ද රාජපක්‍ෂ ජනාධිපතිතුමන් දක්වා එහි බලපෑම විකාශනය වී තිබේ.ත්‍රස්තවාදී බලපෑම්30 වසරක යුද්ධය නිම කර ශ්‍රී ලංකාව ආසියාවේ ආශ්චර්යමත් රටක් බවට පරිවර්තනය වීම සඳහා ආර්ථික සංවර්ධනය පෙරදැරි කර ගත් ආර්ථික දර්ශනයක් රට තුළ ක්‍රියාත්මක වන අවස්ථාවේදී යළිත් ජාත්‍යන්තර බලපෑම් හා අභියෝග රාශියකට මුහුණ දීමට සිදු වී තිබෙන බව අප අවබෝධ කර ගත යුතුව තිබේ.ජාත්‍යන්තර බලපෑම් හා අභියෝග හමුවේ ශ්‍රී ලංකාවේ ඉදිරි ආර්ථික සංවර්ධන වැඩපිළිවෙළ ශක්තිමත් කර ගැනීම සඳහා ජනාධිපති මහින්ද රාජපක්‍ෂ මැතිතුමාගේ රජයේ විදේශ ප්‍රතිපත්තිය පිළිබඳ විශේෂ අවධානයක් යොමු කිරීමේ කාලය දැන් එළැඹ ඇත.කොටි ත්‍රස්තවාදයේ යුදමය ක්‍රියාකාරීත්වය පරාජය කිරීමට ශ්‍රී ලංකාවට හැකි වුවත් කොටි සංවිධානයේ මතවාදී ක්‍රියාකාරීත්වය ජාත්‍යන්තරව (Ideology) ඉතා පහසුවෙන් පරාජය කළ නොහැකි බව අවබෝධ කර ගත යුතුවා මෙන්ම එය සුළුකොට ද සැලකිය යුතු නැත.දෙමළ ඩයස්පෝරාව ජාත්‍යන්තරව ගෙන යන මතවාදී අරගලයට එරෙහිව නිවැරැදි විදේශ ප්‍රතිපත්තියක් අනුගමනය කිරීමට හා ඊට එරෙහිව කටයුතු කිරීමට ශ්‍රී ලංකා රජයට නිවැරැදි වැඩපිළිවෙළක් තිබිය යුතුය. ප්‍රජාතන්ත්‍රවාදයේ මුදුන් මල්කඩ බවට පත් වූ මහා බ්‍රිතාන්‍යයේ ඔක්ස්ෆර්ඩ් සරසවි ශිෂ්‍ය සංගමයේ ආරාධනාවක් අනුව පසුගිය වසරේ ලන්ඩන් නුවරට ගොස් සිටි ශ්‍රී ලංකාවේ ජනාධිපතිතුමන්ට මුහුණ දීමට සිදු වූ සිදුවීම රාජ්‍ය තාන්ත්‍රික මට්ටමෙන් ඉතාම බරපතළ සිදුවීමකි. වියානා සම්මුතිය මගින් ආරක්‍ෂා වන රාජ්‍ය තාන්ත්‍රික සබඳතාවලදී රාජ්‍ය නායකයකුට ආගන්තුක රාජ්‍යයකදී ලැබිය යුතු ගෞරවය, පිළිගැනීම හා ආරක්‍ෂාව ලබාදීමට බ්‍රිතාන්‍ය රජය උපරිම අයුරින් ක්‍රියා කිරීම කළ යුතුව තිබුණි.එහෙත් බ්‍රිතාන්‍ය රාජ්‍ය තුළ පවතින පුරවැසි අයිතිවාසිකම් හේතුවෙන් ලෝකයේ විවිධ රාජ්‍යවල රාජ්‍ය නායකයින්ට මෙන්ම විදේශ රාජ්‍ය තාන්ත්‍රිකයින්ට මෙවැනි අපහසුතාවන්වලට මුහුණ දීමට සිදුවූ බව නොරහසකි.පසුගිය වසර කීපය තුළ ශ්‍රී ලංකාව හා යුරෝපා ප්‍රජාව අතර යම් දුරස්වීමක් හෝ ඇත්නම් එය වහාම වෙනස් කර ගැනීම සඳහා රාජ්‍ය තාන්ත්‍රික සබඳතා ශක්තිමත් කිරීම ඉතාම වැදගත් බැවින් මේ සඳහා පළපුරුදු රාජ්‍ය තාන්ත්‍රික විශේෂ දූත මෙහෙවරක් ආරම්භ විය යුතු අතර ශ්‍රී ලංකාව අනුගමනය කරන විදේශ ප්‍රතිපත්තියේ ද විශේෂ අවධානයක් මේ පිළිබඳ යොමු කළ යුතුය.ඉන්දියානු සාගරයේ කලාපීය බලවතා වශයෙන් ඉන්දියානු භූමිකාව වැදගත් බව ශ්‍රී ලංකාවට හිතවාදී බටහිර රටවල් පවා අවබෝධ කර ගෙන තිබුණත් ශ්‍රී ලංකාව ඉන් බැහැරව ක්‍රියා කිරීම හේතුවෙන් යුද්ධය දිනා ගැනීම සඳහා පුළුල් ජාත්‍යන්තර සහයෝගයක් එදා නොලැබුණි. ජනාධිපති චන්ද්‍රිකා බණ්ඩාරනායක රජය ඉන්දියාව සමඟ සමීප විදේශ සබඳතා ගොඩනඟමින් බටහිර රටවල් ශ්‍රී ලංකාව කෙරෙහි ඇතිකර තිබූ අහිතකර මතවාද දුරුකිරීම සඳහා ලක්‍ෂ්මන් කදිරගාමර් විදේශ අමාත්‍යවරයා හරහා සුවිශේෂී මෙහෙවරක් ඉටුකිරීමේ ප්‍රතිඵල මත යුරෝපා ප්‍රජාව ශ්‍රී ලංකාවට ජාත්‍යන්තර වශයෙන් සහයෝගයක් ලබා දී තිබුණි. ත්‍රස්තවාදයේ දරුණුම අවධිය වශයෙන් සැලකුණු මහින්ද රාජපක්‍ෂ යුගයේදී එතුමන් අනුගමනය කළ විදේශ ප්‍රතිපත්තියේ නිවැරැදි භාවය හේතුවෙන් රුසියාව, චීනය, ඉන්දියාව වැනි ප්‍රබල රටවල් ශ්‍රී ලංකාවේ ත්‍රස්තවාදය තුරන් කිරීම සඳහා ජාත්‍යන්තර සහයෝගයක් ලබා දී තිබුණි.චීනය ශ්‍රී ලංකාවේ විශාලතම ආර්ථික ආයෝජනය වශයෙන් දැවැන්ත සංවර්ධන ව්‍යාපෘති සඳහා ආධාර කිරීමට ඉදිරිපත් වී ඇති අතර ඉරානය, ජපානය, දකුණු කොරියාව වැනි රටවල් ද ශ්‍රී ලංකාවේ ආර්ථික සංවර්ධන ව්‍යාපෘතිවලට දායකත්වය ලබා දී තිබේ.විදේශ ප්‍රතිපත්තිය මෙහෙයවීම යනු හුදෙක් රට රටවල කරන විදෙස් සංචාරයන් පමණක් නොව, ජනතාවගේ ජාතික අභිලාසයන් මුදුන් පමුණුවා ගැනීමෙහිලා ක්‍රියාත්මක වන රටේ සමස්ත ආර්ථික, දේශපාලන, සමාජ, සංස්කෘතික ව්‍යුහයේ පැවැත්ම තීරණය කරන ප්‍රබලම සාධකයක් ය.ශ්‍රී ලංකාවේ ඉදිරි දැක්මමහින්ද චින්තන ඉදිරි දැක්ම යටතේ ශ්‍රී ලංකාව 8% ක ආර්ථික වර්ධන වේගයක් සැලසුම් කර තිබේ. ඉදිරි පස් වසර තුළ ශ්‍රී ලංකාවේ ඒක පුද්ගල ආදායම ඇමරිකානු ඩොලර් 4500 ක වර්ධනයක් ද අපේක්‍ෂා කෙරේ. මෙය ආර්ථික සංවර්ධන ක්‍රියාවලියේ ඉලක්කයක් වන අතර, මෙකී ඉලක්කය සපුරා ගැනීම සඳහා කෘෂිකාර්මික, කාර්මික, සේවා අංශවල ව්‍යුහාත්මක වෙනස්කම් සිදුවිය යුතුය. එකී ව්‍යුහාත්මක වෙනස්කම් සිදුකිරීම සඳහා ආර්ථික සැලසුම්වලට සමගාමීව විදේශ ප්‍රතිපත්තිය ද ගමන් කළ යුතුය.රටක් වේගවත් ආර්ථික සංවර්ධනයක් කරා ගමන් කිරීමේදී ජාත්‍යන්තරව පැමිණෙන ආර්ථික බලපෑම් පිළිබඳවද සැලකිලිමත් වීම වඩාත් වැදගත් වේ. එදා ආසියාවේ විවෘත ආර්ථික ප්‍රතිපත්ති හඳුන්වා දුන් රටක් වශයෙන් ශ්‍රී ලංකාව වේගවත් සංවර්ධනයක් කරා පියමං කිරීමේදී එල්ල වූ ආර්ථික බලපෑම ගරිල්ලා ත්‍රස්තවාදයක් බවට පරිවර්තනය වී විවෘත ආර්ථික ප්‍රතිපත්ති සංවර්ධන ඉලක්ක උඩු යටිකුරු වූ ජාත්‍යන්තර අත්දැකීම් අපගේ මතකයෙන් බැහැර වී නැත.එකී අත්දැකීම් යළි විඳදරා ගැනීමට නොහැකි වන ලෙස විදේශ ප්‍රතිපත්තිය මෙහෙයවීම ඉතා වැදගත් වේ. ලෝකයේ ගරිල්ලා ත්‍රස්තවාදය මෙන්ම ශීඝ්‍රයෙන් රටවල් හරහා හමා යන ආර්ථික ත්‍රස්තවාදය පිළිබඳ රටක් වශයෙන් අප විමසිලිමත් විය යුතු කාලය දැන් එළඹ තිබේ.  ශ්‍රී ලංකාවේ වර්තමාන සංවර්ධන ක්‍රියාකාරීත්වය දෙස මුළු ලොවම අවධානයෙන් සිටිය යුතු බව ද අප අමතක කළ යුතු නොවේ.ශ්‍රී ලංකාව ඉහළ තාක්ෂණය යෙදවීම මත අපනයන නිෂ්පාදන භාණ්ඩ අලෙවිය ලෝක වෙළෙඳපොළ ජය ගැනීම සඳහා තවම සූදානම් වී නැතත්, ශ්‍රී ලංකාව වරාය හා ගුවන් තොටුපළ සංවර්ධනය අතින් ඉදිරියට පැමිණෙමින් සිටී. නැනෝ තාක්ෂණ අපනයන ආර්ථික වැඩසටහන, තෙල් නිධි ගවේෂණ ව්‍යාපෘති ආදිය අතින් මේ වන විට සාර්ථක ප්‍රතිපත්තියක් අත්පත් කර ගැනීම ලෝකයේ අනෙකුත් රටවලට සෘජු හෝ වක්‍රාකාර ආර්ථික බලපෑමක් බවට පරිවර්තනය විය හැකි බව අමතක කළ යුතු නොවේ.එදා විවෘත ආර්ථික ප්‍රතිපත්තිය තුළින් ලබාගැනීමට නොහැකි වූ ආර්ථික සංවර්ධනය මෙදා වරාය හා ගුවන් තොටුපළ, තෙල් නිධි ගවේෂණය, නැනෝ තාක්ෂණ ආර්ථික වැඩපිළිවෙළ තුළින් ළඟාකර ගැනීමේදී ජාත්‍යන්තරව එල්ල විය හැකි බලපෑම් හඳුනා ගැනීම අපේ විදේශ ප්‍රතිපත්තියේ කොටසක් වන අතර රටේ ආර්ථික අභිලාෂයක් මුදුන්පත් වන ලෙස එය නිවැරැදිව මෙහෙයවිය යුතු බව අවබෝධ කර ගත යුතු වේ.අතීතය හා සැසඳීමේදී බණ්ඩාරනායක විදේශ ප්‍රතිපත්තිය සර් ජෝන් කොතලාවල, ජේ. ආර්. ජයවර්ධන වැනි රාජ්‍ය නායකයින්ගේ ජාත්‍යන්තර සබඳතාවල දක්‍ෂතාවයන් වැදගත් වන අතරම ලක්‍ෂ්මන් කදිරගාමර් වැනි අති දක්‍ෂ රාජ්‍ය තාන්ත්‍රිකයන් අර්බුදකාරී කාල පරිච්ඡේදයකදී ශ්‍රී ලංකාවේ ජාතික අභිලාෂයන් මුදුන්පත් කර ගැනීම සඳහා කැප වූ ආකාරය ද වැදගත් වේ.පසුගිය කාලපරිච්ඡේදයේදී ශ්‍රී ලංකාවට අහිමි වූ ජී. එස්. ටී. බදු සහනය එක්සත් ජාතීන්ගේ මානව හිමිකම් කොමිසම යුරෝපා රටවලට ශ්‍රී ලාංකීය සබඳතා ශක්තිමත් කිරීම ලෝක දේශපාලන ප්‍රවණතා වෙනස් වීම මත ජාත්‍යන්තර වශයෙන් වර්තමානයේ ඇති වී තිබෙන ව්‍යාකූල තත්ත්වය ආදී කරුණු හමුවේ ශ්‍රී ලංකාවේ ආර්ථික සමෘද්ධිය හා සංවර්ධනය නිවැරැදි විදේශ ප්‍රතිපත්තියක් මත රඳා පවතින බැවින් එය සාර්ථකව මෙහෙයවීම අති බාරදූර කාර්යයක් වේ. අමෙරිකා එක්සත් ජනපදය, යුරෝපා ප්‍රජාව මෙන්ම ඉන්දියාව වැනි දකුණු ආසියාතික රටවල් ජාත්‍යන්තර සබඳතා විෂයෙහි අනුගමනය කරන උපාය මාර්ගික සැලසුම් හා ප්‍රතිපත්ති පිළිබඳව ශ්‍රී ලංකාව වැඩි අවධානයක් යොමු කිරීම රටේ ජාතික අභිලාෂයන් ජාත්‍යන්තරව ජයග්‍රහණය කර ගැනීම සඳහා සුවිශේෂී දායකත්වයක් වන බව අවබෝධ කර ගනිමින් ඊට නායකත්වය ලබාදිය යුතු කාලය දැන් එළැඹ ඇති බව පසක් කොට ගත යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n11031411</link>
    <topic>සුනාමි සහන වශයෙන් ලබා දීමට ජනපති තීන්දු කරයි</topic>
    <author>මහින්ද අලුත්ගෙදර</author>
    <content>සුනාමි ව්‍යසනයෙන් විපතට පත් ජපාන ජනතාවගේ සුබසාධන කටයුතු වෙනුවෙන් අමෙරිකානු ඩොලර් මිලියනයක (රුපියල් කෝටි 11 ක පමණ) ආධාරයක් ශ්‍රී ලංකාවෙන් ලබා දීමට ජනාධිපති මහින්ද රාජපක්‍ෂ මහතා තීරණය කර ඇත. මේ සඳහා අවශ්‍ය කඩිනම් පියවර ගන්නා ලෙස ජනාධිපති මහින්ද රාජපක්‍ෂ මහතා මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතා වෙත ඊයේ (13) උපදෙස් දුන්නේය.ශ්‍රී ලංකා - ජපාන මිත්‍රත්වය හා රාජ්‍යතාන්ත්‍රික සබඳතා වඩාත් ශක්තිමත් කිරීමට ශ්‍රී ලංකා ජනාධිපති මහින්ද රාජපක්‍ෂ මහතා මේ තීරණය ගෙන ඇති අතර, මීට අමතරව සුනාමි ව්‍යසනය හේතුවෙන් විපතට පත් ජපාන ජනතාවගේ ජන ජීවිත යළි නඟා සිටුවීම සඳහා විශේෂ වෛද්‍ය කණ්ඩායමක් මෙන්ම විශේෂ පුහුණ‍්‍රුව ලත් ත්‍රිවිධ හමුදා කණ්ඩායමක් ජපානය වෙත පිටත්කර යැවීමට තීරණය කර ඇත.පසුගියදා ඇතිවූ භූමි කම්පාවෙන් හා සුනාමි ව්‍යසනයෙන් විපතට පත් ජපාන ජනතාව ඉක්මනින් යථා තත්ත්වයට පත් කිරීම ශ්‍රී ලංකා රජයේ අරමුණ වන අතර, මේ සම්බන්ධයෙන් අවශ්‍ය පියවර ගන්නා ලෙස ජනාධිපතිවරයා ජපානයේ ශ්‍රී ලංකා තානාපති කාර්යාලය වෙත ද දැනුම් දී තිබේ.පසුගිය 2004 වසරේදී ශ්‍රී ලංකාවේ ඇතිවූ සුනාමි ව්‍යසනයෙන් පීඩාවට පත් අප රටේ ජනතාවගේ ජන ජීවිත යළි ගොඩනැඟීම සඳහා මිතුරු රාජ්‍යයක් ලෙස ජපානය ඉතා විශාල කාර්ය භාරයක් ඉටු කළ බව ද ශ්‍රී ලංකා රජය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n1103141</link>
    <topic>අද-හෙටම අත්අඩංගුවට ගැනීමට සැරසෙයි</topic>
    <author>චන්ද්‍රිකා පෙරේරා</author>
    <content>ඊ නිවුස් කාර්යාලයට එල්ල කළ ප්‍රහාරය සැලසුම් කළ ‘මහ මොළකරු’ හඳුනාගැනීමට පොලිසිය සමත්ව තිබේ. ඒ අනුව ඔහු අද හෙටම අත්අඩංගුවට ගන්නා බව පොලිසිය පවසයි.එම ප්‍රහාරය සම්බන්ධයෙන් අත්අඩංගුවට පත් ප්‍රධාන සැකකරු වන “භූතයා” පොලිසියට කළ පාපොච්චාරණය අසත්‍ය බවට ප්‍රකාශ කරන ලෙසට භූතයාට සහ ඔහුගේ පවුලේ අයට එල්ලවී ඇති මරණීය තර්ජන සම්බන්ධයෙන් පොලිසිය සිදුකළ පරීක්‍ෂණවලින් පසු සිද්ධියේ සැලසුම්කරු පිළිබඳ තොරතුරු හෙළිකර ගැනීමට පොලිසියට හැකිවී ඇත.ප්‍රහාරය සම්බන්ධයෙන් අත්අඩංගුවට ගත් ප්‍රධාන සැකකාර භූතයා හා ඔහුගේ සහායක “සූසා” ගේ නිවෙස්වලට පැමිණ හා දුරකථන මගින්ද ඔවුන්ට හා ඔවුන්ගේ ඥාතීන්ට නාඳුනන පිරිසක් විසින් මරණීය තර්ජන එල්ලකර තිබෙන බවට වැල්ලම්පිටිය හා තලංගම පොලිස් ස්ථාන වෙත පැමිණිලි ලැබී තිබිණ.ඉකුත් 11දා වැල්ලම්පිටිය වැලිවිට ප්‍රදේශයේ මහමඟ ගමන්කරමින් සිටි භූතයාගේ සොහොයුරා වන සුදත් ජයලත් නමැති අයට යතුරුපැදිකරුවකු මරණ තර්ජන එල්ලකර හිසට පහරදී තිබෙන බවද පොලිසිය පවසයි.මෙසේ පැමිණ ඇති නාඳුනන යතුරුපැදිකරුවකු පිස්තෝලයක් එල්ලකර පවසා ඇත්තේ පොලිසියට කළ පාපොච්චාරණය අධිකරණයේදී අසත්‍ය බවට ප්‍රකාශ කරන ලෙස භූතයාට දැනුම්දෙන ලෙසයි.මේ වෙනුවෙන් භූතයාගේ පවුලේ අයට මුදලින් රුපියල් ලක්ෂ පහක මුදලක් ලබාදෙන බවත් භූතයාට විදෙස්ගතවීමට උපකාර කරන බවත් යතුරුපැදිකරු සඳහන්කර තිබේ. යතුරුපැදිකරු අංක පුවරු වසාගත් යතුරුපැදියක පැමිණ ඇති අතර භූතයාගේ සොහොයුරාට තර්ජනය කර අතතිබූ ගිනිඅවියෙන් හිසට පහරදී පලාගිය බවට පහරකෑ සුදත් ජයලත් විසින් වැල්ලම්පිටිය පොලිසියට පැමිණිළිකර ඇත.මේ අනුව පැමිණිළිකාර සුදත් ජයලත්ගේ හිසට සුළු තුවාල සිදුවී තිබෙන බව පොලිසිය පවසයි.ඇපමත මුදාහැරීමෙන් පසු නිවෙස්වලට ගිය “භූතයාට” හා “සූසා” ට නාඳුනන යතුරුපැදිකරුවන් පැමිණ අධිකරණය හමුවේ තමන් කළ පාපොච්චාරණ අසත්‍ය බවට ප්‍රකාශ කරන ලෙසට තර්ජනය කර ඒ සඳහා මුදල් පසුම්බි ලබාදෙන බව ප්‍රකාශ කළේ යැයිද ඔවුන් පොලිසියට පවසා තිබේ.මේ අනුව සැකකාර භූතය, සූසා හා ඔවුන්ගේ ඥාතීන් පොලිස් ආරක්ෂාව ලබාදෙන ලෙස වැල්ලම්පිටිය හා තලංගම පොලිස් ස්ථානවලින් ඉල්ලා තිබේ.ඊ නිවුස් ප්‍රහාරයට සම්බන්ධ සැකකරුවන්ට මෙසේ සිදුකරන බලපෑම් සම්බන්ධයෙන් ද පොලිසිය වෙනම පරීක්‍ෂණයක් ආරම්භ කර ඇත. මේ අනුව ඊට සම්බන්ධ ප්‍රධානියා වන මහ මොළකරු ඉතා ඉක්මනින් අත්අඩංගුවට ගැනීමට පියවර ගන්නා බව පොලිසිය කීය. සිද්ධිය පිළිබඳ වැල්ලම්පිටිය හා තලංගම පොලිස් ස්ථාන මගින් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n1103142</link>
    <topic>ජපානයේ සුනාමි තත්ත්වයෙන් ශ්‍රී ලාංකිකයන්ට හානියක් නෑ</topic>
    <author>මහින්ද අලුත්ගෙදර</author>
    <content>ජපානයේ ඇති වූ සුනාමි ව්‍යසනය හා භූමිකම්පාව හේතුවෙන් එරට වෙසෙන ශ්‍රී ලාංකිකයන්ට කිසිදු අනතුරක් නැතැයි ජපානයේ ශ්‍රී ලංකා කොන්සල් ජනරාල් කාර්යාලය පවසයි.ජපානයේ වෙසෙන ශ්‍රී ලාංකිකයන් කිසිවෙකුටත් සුළු තුවාලයක් හෝ සිදුවී නොමැති අතර ඒ හේතුවෙන් කලබලයට පත්විය යුතු නැතැයි ජපානයේ ශ්‍රී ලංකා කොන්සල් ජනරාල් සුනිල් ගමගේ මහතා සඳහන් කළේය.එරට වෙසෙන ශ්‍රී ලාංකිකයන්ට කිසිදු අනතුරක් සිදුවී නොමැති බවට ජපානයේ ශ්‍රී ලංකා තානාපති කාර්යාලයද දැනුම් දී තිබෙන අතර ජපානයේ බෞද්ධ විහාරස්ථාන, අනෙකුත් ආගමික සිද්ධස්ථාන, කොන්සියුලර් කාර්යාල සහ ජපානයේ වෙසෙන ප්‍රජා නායකයින් සමඟ සබඳතා පවත්වමින් එරට වෙසෙන ශ්‍රී ලාංකිකයන් පිළිබඳ සියලු තොරතුරු විමසා බලමින් සිටින බවද හෙතෙම කීය.මේ වනවිට ශ්‍රී ලාංකිකයන් 12000 ක් පමණ ජපානයේ වාසය කරන අතර ශ්‍රී ලංකා විදේශ කටයුතු අමාත්‍යාංශයේ මැදිහත්වීම මත ඔවුන් සම්බන්ධයෙන් තොරතුරු සොයා බැලීමට විශේෂ තොරතුරු ඒකකයක්ද ස්ථාපිත කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n1103143</link>
    <topic>ආණ්ඩුවෙන් හැකි තරම් වැඩ අරන් ගම-නගරය දියුණු කර ගන්න</topic>
    <author>ජයසිරි මුණසිංහ ත්‍රිකුණාමලය සිට</author>
    <content>අපේ රටේ සියලුම දේශපාලන පක්ෂවල නියෝජිතයෝ දැන් අපි සමඟ එකතුවෙලා ඉන්නවා. දැන් අප සියලුදෙනා එකතුවී රට සංවර්ධනය කරා ගෙනයනවා.ඒ බව අප ඔප්පු කරලා තිබෙනවා. යැයි ජනාධිපති මහින්ද රාජපක්ෂ මහතා ත්‍රිකුණාමලයේදී ඊයේ (13) ප්‍රකාශ කෙළේය.පුංචි ඡන්දයට එක්සත් ජනතා නිදහස් සන්ධානයෙන් ඉදිරිපත්වී සිටින එක්සත් ජනතා නිදහස් සන්ධානයේ අපේක්ෂක, අපේක්ෂිකාවන්ගේ ජයපතා සංවිධානය කොට තිබූ දිසා සමුළුව අමතමින් ජනාධිපතිවරයා එසේ කීය. “අපිට තවත් ජාතියක් කෙරෙහි සැමදාම වෛරය හෝ ක්‍රෝධය වපුරා හෝ ජීවත්වීමට බෑ.මේ අප උපන් රට බෙදා වෙන් කර පාලනය කොට දියුණුවෙන්න බෑ. අපි මේ මවුබිම ආරක්ෂා කරගත යුතුයි.එවිටයි අපට දියුණු වෙන්න පුළුවන් වන්නේ ජනාධිපතිªතමා අවධාරණය කළහ. ලකැපුවත් කොළ, කැපුවත් නිල්, කැපුවත් රතු, කැපුවත් කහ කියා සමහරු සිතනවා. නමුත්! අපි ඔක්කෝම නිල්කොළ, රතු කහ බේද ඉවත් කොට රට දියුණු කිරීමටයි කැපවිය යුත්තේ.මේ මැතිවරණයෙන් ආණ්ඩුව පන්නන්න පුළුවන්කමක් නෑ. ජනාධිපතිවරයා ගෙදර යවන්නත් බෑ. පළාත් සභාවේවත් බලය වෙනස් කරන්න බෑ.දැන් තිබෙන්නේ මේ ආණ්ඩුවෙන් පුළුවන් තරම් වැඩ ගන්නයි. ගම, නගරය දියුනු කර ගන්නයි.ඒ සඳහා හොඳ කණ්ඩායමක් බුලත් කොලය ලකුණින් අපි දාලා තිබෙනවා. තමුන්නාන්සේලා බුලත් කොළයට පළමුව ඡන්දය දී, ඕනෑම අයෙකුට මනාප දී අපට හොඳ කණ්ඩායමක් තෝරා දෙන්න.මෙම දිස්ත්‍රික් සමුළුව අමතා එස්.එම්.චන්ද්‍රසේන සුසන්ත පුංචි නිලමේ, එම්.කේ. ඩී.එස්. ගුණවර්ධන, බර්ටි ප්‍රේමලාල් දිසානායක, වි.ජ.මු.ලොකුබණ්ඩාර, පාර්ලිමේන්තු මන්ත්‍රී එම්.එස්. තව්පික්, හිටපු ඇමැති නජිම්එම්. මජීඩ් යන මහත්වරු ඇතුළු කිහිපදෙනකු කථා කළහ.මේ අවස්ථාවට නැගෙනහිර පළාත් සභාවේ මැති ඇමැතිවරු ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n1103144</link>
    <topic>කච්චතිවු දේව මෙහෙයට ඉන්දීය ධීවරයන්ටත් වරම්</topic>
    <author>මහින්ද අලුත්ගෙදර</author>
    <content>කච්චතිවු දූපතේ දී පැවැත්වීමට නියමිත ශාන්ත අන්තෝනි දේව මෙහෙයට සහභාගි වීම සඳහා දකුණු ඉන්දීය ධීවරයන්ටද අවස්ථාව ලබා දී තිබෙන බව ශ්‍රී ලංකා නාවික හමුදාව පවසයි.එම උළෙල මේ මස 19 හා 20 දිනයන්හිදී පැවැත්වීමට කටයුතු සංවිධානය කර තිබෙන අතර ඒ සඳහා ශ්‍රී ලංකාවේ සහ ඉන්දියාවේ බැතිමතුන් 5000ක් පමණ සහභාගි වනු ඇතැයි ශ්‍රී ලංකා නාවික හමුදාවේ මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා “දිනමිණ” ට පැවැසීය.සෑම වර්ෂයකදීම දේව මෙහෙය උත්කර්ශවත් අන්දමින් පැවැත්වෙන බව කී නාවික හමුදා මාධ්‍ය ප්‍රකාශකවරයා එය සාර්ථක කරගැනීම සඳහා සියලු දෙනාගේම සහාය ලැබෙන බව ද කිවේ ය. මේ දේව මෙහෙය සම්බන්ධයෙන් ශ්‍රී ලංකා රජය හා ශ්‍රී ලංකාවේ ඉන්දීය මහ කොමසාරිස් කාර්යාලය අතර විශේෂ සාකච්ඡාවක් ද පවත්වා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n1103145</link>
    <topic>බඩඉරිඟු ආනයනයට කඩිනම් පියවර</topic>
    <author/>
    <content>සත්ත්ව නිෂ්පාදන ආශි‍්‍රත ද්‍රව්‍යවල මිල ස්ථාවරව පවත්වාගෙන යාමට බඩඉරිඟු ආනයනය කිරීමට රජය පියවර ගෙන ඇත.පසුගියදා ඇතිවූ ගංවතුර තත්ත්වය හේතුවෙන් බඩඉරිඟු නිෂ්පාදනය විනාශවී ගිය බැවින් එය සත්ත්ව ආහාරවලට බොහෝ සෙයින් බලපා ඇති නිසා කඩිනම් පියවර ගැනීමට කෘෂිකර්ම අමාත්‍යාංශය පියවර ගෙන තිබේ.ඒ අනුව සත්ත්ව නිෂ්පාදන මිල ගණන් ඉහළ යාමට ඉඩ ඇති හෙයින් බඩඉරිඟු වහාම ආනයනයට පියවර ගත් බව කෘෂිකර්ම ඇමැති මහින්ද යාපා අබේවර්ධන මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n1103146</link>
    <topic>රට පුරා වසරක දී නිවාස 3,36000ක්</topic>
    <author>සුභාෂිනී සේනානායක</author>
    <content>වසරකදී රට පුරා නිවාස තුන්ලක්ෂ තිස්හයදාහක් (336000) ඉදිකිරීමේ විශේෂ ව්‍යාපෘතියක් ජාතික නිවාස සංවර්ධන අධිකාරිය මඟින් ක්‍රියාවට නැංවීමට යයි.මේ අනුව එක් ග්‍රාමසේවක වසමක මාසයකදී නිවාස දෙක බැගින් ඉදිකිරීම ආරම්භ කෙරේ.මෙමඟින් නිවාස දශලක්ෂයේ ඉලක්කය වසර තුනකදී සපුරා ගැනීමට ජාතික නිවාස සංවර්ධන අධිකාරියට හැකිවනු ඇතැයි ඉදිකිරීම් ඉංජිනේරු සේවා නිවාස සහ පොදු පහසුකම් අමාත්‍ය විමල් වීරවංශ මහතා පැවැසීය.නිවාස දසලක්ෂය ඉදිකිරීම වසර තුනකින් නිම කිරීමත්, අනෙකුත් කටයුතු සඳහා වසර 6 ක කාලයක් වෙන් කළ බවත් ඇමැතිවරයා කීය. ජනාධිපති මහින්ද රාජපක්ෂ මහතාගේ තුන්වන පදවි ප්‍රාප්තිය සමරන්නේ නිවාස දසලක්ෂයේ අභිමානයත් සමඟ බවද ඇමැතිවරයා අවධාරණය කළේය. ඇමැතිවරයා මේ බව පළ කළේ ඊයේ (13) මිරිහාන සන්ධ්‍යා කුමාරි මහත්මියට රණවිරු පවුලක් සඳහා ඉදිකළ ජනකිරුළ නිවාස ව්‍යාපෘතියේ නිවසක් භාරදීමේ උත්සවයට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n1103147</link>
    <topic>බසය ප්‍රපාතයට පෙරැළී 30කට බරපතළයි</topic>
    <author>පොළොන්නරුව දිසා සමූහ ඇම්. පී. සරත්,පොළොන්නරුව විශේෂ ගාමිණී ඔබේසේකර</author>
    <content>හිඟුරක්ගොඩ සිට හතමූණ හරහා කදුරුවෙල දක්වා ගමන් ගත් පෞද්ගලික බස් රථයක් හතමූණ පාලම පසු කරත්ම අඩි 40 ක ප්‍රපාතයකට පෙරැළීමෙන් එහි ගමන් කළ අයකු මිය ගොස් තවත් 30 ක බරපතළ තුවාල ලබා පොළොන්නරුව රෝහලට ඇතුළත් කර ඇත.12 වැනිදා උදේ 7.45 ට පමණ මේ අනතුර සිදුවී ඇත.මේ අනතුරින් මිය ගොස් ඇත්තේ හිඟුරක්ගොඩ ගම්පොළ වත්තේ පදිංචිව සසිටි රාජපක්ෂ ගෙදර ජානක චාමින්ද රාජපක්ෂ (32) නමැති අයෙකි.බස් රථයේ ටයරයක් පුපුරා යාමෙන් රියැදුරාට බස් රථය පාලනය කර ගැනීමට නොහැකිව පෙරැළී ගොස් විදුලි රැහැන් කණුවක්ද කැඩී ඒ අසල හිරවී ඇති බව හිඟුරක්ගොඩ පොලිසිය කියයි. මේ බස් රථයේ මගීන් 56 ගමන් ගනිමින් සිට තිබේ. ඉන් බොහෝ දෙනකු බාහිර උපකාර පන්ති සඳහා ගිය අය වෙති. හිඟුරක්ගොඩ පොලිසිය වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n1103148</link>
    <topic>ඖෂධ හිඟ නම් සැපයුම් අංශයට කතා කරන්න</topic>
    <author>සන්ධ්‍යා කරුණාරත්න</author>
    <content>රජයේ කිසියම් රෝහලක අත්‍යවශ්‍ය ඖෂධ හිඟයක් පවතින්නේ නම් ඒ හිඟය පියවීම සඳහා වෛද්‍ය සැපයීම් අංශයට කතා කර ඖෂධ ලබාගන්නා මෙන් සෞඛ්‍ය ඇමැති මෛත්‍රිපාල සිරිසේන මහතා රෝහල් බලධාරින්ට උපදෙස් දෙයි.අවශ්‍ය ඖෂධ, ඖෂධ සැපයීම් අංශයේ නොතිබුණොත් දේශීයව මිලදී ගැනීම් සිදුකරන ලෙස ද රෝහල් අධ්‍යක්ෂවරුන්ට ඇමැතිවරයා දැනුම් දෙයි. එසේ මිලදී ගැනීම් සිදුකිරීම සඳහා අවශ්‍ය මූල්‍ය ප්‍රතිපාදන කිසිදු හිඟයකින් තොරව සෞඛ්‍ය අමාත්‍යාංශය මගින් ලබාදෙන බව ද ඇමැතිවරයා පවසයි. ඖෂධ සැපයීම සඳහා ඇතැම් ඖෂධ සමාගම් විධිමත් පරිදි ටෙන්ඩර් භාර ගැනීම සිදුකළත් ඖෂධ නොසැපයීම නිසා රෝහල්වල මෙසේ ඖෂධ හිඟවීම් ඇතිව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n1103149</link>
    <topic>අලි පැටියාගේ ඇඟේ හැපී තඹලගමුවේදී දුම්රියක් පීලි පනී</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>චීන වරායේ සිට ගල්ඔය දක්වා ධාවනය වූ භාණ්ඩ දුම්රියක තඹලගමුව මූත්තු නගර් ප්‍රදේශයේ අලි පැටවෙකු හැපීමෙන් දුම්රිය එන්ජිම පීළිපැනීම නිසා පෙරේදා (12) ත්‍රිකුණාමලය – තඹලගමුව අතර දුම්රිය ධාවන කටයුතු ඇන හිටියේය.මේ හේතුවෙන් 12 හා 13 දවස පුරා දුම්රිය ධාවන කටයුතු කොළඹ කොටුවේ සිට තඹලගමුව දක්වා පමණක් සීමා විය.දුම්රිය මාර්ගය හරහා ගමන් ගත් අලි පැටවා දුම්රියේ වැදී මීටර් 70ක් පමණ ඇදි ගොස් විසිවී මිය ගොස් සිටි බව වනජීවී අඩවි සහකාර අයි. බී. සේනාරත්න බණ්ඩාර මහතා පැවසීය.පීළි පැනීම නිසා දුම්රිය එන්ජිමට හා දුම්රිය මාර්ගයට හානි සිදුවී තිබේ. මාර්ගයේ ධාවන කටයුතු යථා තත්ත්වයට පත්කිරීම එම අවස්ථාවේම ආරම්භ විය. මිය ගිය අලි පැටවා සම්බන්ධයෙන් පශ්චාත් මරණ පරීක්ෂණය වනජීවී පශු වෛද්‍ය ඩබ්. එම්. ධර්ම කීර්ති මහතාගේ මූලිකත්වයෙන් සිදු කෙරිණි.වනජීවී සංරක්ෂණ දෙපාර්තමේන්තුවේ වනජීවී අඩවි සහකාර නියාමක ඒ. ආර්. එල්. ද සිල්වා, අතිරේක ක්ෂේත්‍ර නිලධාරීන් වන කේ. බී. අමිල මධුරංග, ඊ. ජේ. ඒ. පී. නිලන්ත රොෂාන්, චීන වරාය පොලිසියේ රථ වාහන අංශයේ පොලිස් සැරයන් පූවනේන්ද්‍රන්, පොලිස් කොස්තාපල් විපුලරත්න මහත්වරු පරීක්ෂණ මෙහෙයවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n11031410</link>
    <topic>ශ්‍රී ලාංකික කතක් කුවේට් රටේදීත් කසිප්පු පෙරලා</topic>
    <author>මහින්ද අලුත්ගෙදර</author>
    <content>නීති විරෝධී ලෙස මත්පැන් නිෂ්පාදනයේ යෙදී සිටි ශ්‍රී ලාංකික කාන්තාවක් කුවෙට් පොලිසිය මගින් අත්අඩංගුවට ගෙන ඇත.පොලිසියට ලැබුණු තොරතුරක් මත සිදුකළ වැටලීමේදී මේ කාන්තාව අත්අඩංගුවට ගෙන තිබෙන අතර පසුව වැඩිදුර පරීක්ෂණ සඳහා අදාළ බලධාරීන් වෙත ඉදිරිපත්කර තිබෙන බවද වාර්තා වෙයි.මෙහි දී පොලිසිය සිදුකළ ප්‍රශ්න කිරීමේවලදී තමා තට්ටු නිවාසයේ දී මත්පැන් නිෂ්පාදනය කළ බවට ශ්‍රී ලාංකික කාන්තාව පිළිගෙන තිබෙන බවද තානාපති ආරංචි මාර්ග පවසයි. අදාළ මෙහෙයුම සිදුකළ අවස්ථාවේ දී එම නිවෙසේ තිබී මත්පැන් බැරල් 8ක් හා ඒවා නිෂ්පාදනය සඳහා යොදා ගන්නා උපකරණ රැසක් සොයා ගැනීමට ද කුවේට් පොලිසිය සමත්ව ඇත. මේ සම්බන්ධයෙන් වැඩිදුර පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n11031412</link>
    <topic>පටු දේ්ශපාලන හැඟීම් පසෙකලා ජනතාවට යුතුකම් ඉටුකිරීමට කැපවෙනවා</topic>
    <author/>
    <content>පටු දේශපාලන හැඟීම් පසෙකලා ජනතාව හා මාතෘ භූමිය වෙනුවෙන් ඉටුකළයුතු යුතුකම් නිසි කලට වේලාවට ඉටු කිරීමට තමන් කැප වී සිටින බව ජනාධිපති මහින්ද රාජපක්ෂ මහතා පැවසීය.බලයේ රැඳී සිටීමේ අරමුණින් කිසි විටෙකත් වත්මන් රජය තීරණ නොගන්නා බවද ජනාධිපතිවරයා සඳහන් කෙළේය.ගම්පහ දිස්ති‍්‍රක් එක්සත් ජනතා නිදහස් සන්ධාන අපේක්ෂකයන්ට සහය පළ කරමින් මීරිගම මහජන ක්‍රීඩාංගණයේ දී පෙරේදා (12) පැවැති සමුළුවට එක් වෙමින් ජනාධිපති මහින්ද රාජපක්ෂ මහතා එසේ ප්‍රකාශ කෙළේය.ජනතාවගේ නිදහස හා සමෘද්ධිය වෙනුවෙන් කළයුතු ඕනෑම කැප කිරීමක් සිදුකරන බවද හෙතෙම කීවේය.ජනාධිපතිවරයා මෙසේ ද පැවසීය.මේ 17 වැනිදා ඔබේ ජයග්‍රහණය මේ ප්‍රදේශවල විශාල වශයෙන් වැඩි ඡන්ද සංඛ්‍යාවකින් ලබා ගැනීමට ඔබට ශක්තිය ලැබේවායි ප්‍රාර්ථනා කරනවා. සමහරුන් කියනවා මේක ආණ්ඩු පෙරළන මැතිවරණයක් කියලා. මේක ආණ්ඩු පෙරළන මැතිවරණයක් නෙවේ. මේක ආණ්ඩු ගොඩනඟන මැතිවරණයක් කියලා කියන්න මම කැමතියි.මේ රටේ ප්‍රාදේශීය සභා මන්ත්‍රීවරයෙක් එදා කළ වැඩ කොටසත් අපි බලයට පත් වුණාට පස්සේ කරන වැඩ කොටසෙත් වෙනස බලන්න. සමහර මන්ත්‍රීවරු අද පාර්ලිමේන්තු මන්ත්‍රීවරු කළ වැඩ කොටසට වඩා වැඩි කොටසක් කරලා තිබෙනවා. ගමේ පාරේ තාර දැම්මා. කොන්ක්‍රීට් දාලා. කාපට් පාරවල් හදලා.ජනතාවට පානීය ජලය ලැබුණා. ගමට විදුලිය ආවා. මේ ගම්පහ දිස්ත්‍රික්කයේ හැම ගෙදරකටම විදුලිය තිබෙනවා. 2012 වෙනකොට මේ රටේ සෑම නිවෙසකටම විදුලිය ලබාදීම තමයි අපේ ඉලක්කය. පහුගිය කාලයේ අපේ රටේ විදුලිය කැපුවා. විදුලිය ලබාදෙන්න විදුලිය නිෂ්පාදනය කළේ නැහැ. කවුරු හරි විරුද්ධ වුණා නම් සංවර්ධනය නැති වුණා. මේ ප්‍රදේශයෙන් එහාට ගියහම නොරොච්චෝලේ හැදුවේ නැහැ. ඉහළ කොත්මලේ හැදුවේ නැහැ.මේව හදන්න හැදුවම විරෝධය ආවහම ඒවා නතර කරලා දැම්මා. නමුත් අපි තීරණය කළා ජනතාවගේ සුබ සිද්ධිය තමයි අපිට වටින්නේ. ජනතාව අපිව පත් කරලා තියෙන්නේ ඔවුන්ගේ සුබසිද්ධිය සඳහා. ඒ නිසා ඊළඟ ඡන්දය මොනව වෙනවද ඊළඟ පාරේ බලය ඉන්නේ කොහොමද කියන පටු දේශපාලන හැඟීමකින් තොරව ජනතාවගේ අවශ්‍යතාව ඉටු කිරීමේ කාර්ය භාරයට ඒවා ඉදිකරන්න අපි පියවර ගත්තා. ඒකයි අපේ ප්‍රතිපත්තිය.අපි නගරයේ තියෙන පහසුකම් ගමට ලබා දුන්නා. මේවා එක්ක තමයි මේ වැඩපිළිවෙළ දියත් කෙළේ. දැන් ගම සංවර්ධනය කරන්න මේ ආණ්ඩුව ශක්තිමත් කරන්න ප්‍රාදේශීය සභාවේ ශක්තිය අත්‍යවශ්‍යයි. ඒ තුළින් ඔබ ගම දිනවන්න එතකොට රට දිනවන එක එතරම් අපහසු කාර්යයක් නෙවේ.මාතර තිබුණු ජන හමුවේදී ඩලස් අලහප්පෙරුම මහතා ජනතාවගෙන් ප්‍රශ්නයක් ඇහැව්වා. සටන් විරාම කාලයේ යාපනයට ගිය අය අත උත්සන්න කිව්වා. මෙහිදී ඩලස් ඇමැතිවරයා පෙන්වා දුන්නේ එදා පෝම් කොළේ ලිපිනය ලියන්න ඕන. ඊට පස්සේ අහනවා ඊළමේ දේශයට ඔබ පැමිණියේ කොයි රටේ සිටද කියලා. බලන්න දැන් අපේ අයට අමතකයි මේවා. සමහරුන් මේවා දන්නේ නැහැ. ශ්‍රී ලංකාව තුළ ඊළාම් රාජ්‍යයට ඇතුල් වෙන්න අවසර පත්‍රයක් ගන්න වුණු යුගයක් අපේ රටේ තිබුණා.අද යාපනයට ගිහින් එනකන් එක රටයි. මේවා පිළිබඳව සමහරු බොහොම සැහැල්ලුවෙන් බලනවා. වෙන් කරලා තිබුණු දේශයක් අපි එක් කළා. අද එකම රටක් තිබෙනවා. අපි ඒ පොරොන්දුව 2005 දී දුන්නා. එදා මගෙන් කිසි කෙනෙක් ඉල්ලුවේ නැහැ වෙන කිසි දෙයක්. ඉල්ලුවේ රට බේරල දෙන්න කියලා. අපි එය ඉටුකළා. අද අපට තිබෙන්නේ ඒ රට ගොඩනඟන්න. රටේ මිනිසුන්ට වඩා යහපත් ජීවිතයක් ගත කරන්න අවස්ථාව ලබාදෙන්න. අන්න ඒ කාර්යභාරය අපි දැන් ඉටු කරනවා.අද මේ ගම්මාන සංවර්ධනය වෙනවා විතරක් නෙවේ පවුල් ශක්තිමත් කරන්න පියවර අරන් තියනවා. එදා අපි ගමේ ගියහම නෑවේ ළිෙඳ්, නැත්නම් වැවේ. අපි එහෙමයි පුරුදු වුණේ. අද වෙනස බලන්න ගෙදරට නළ ජලය ලැබිලා. මේ ජීවිත රටාවල් වෙනස් වෙලා. අද සෑම දෙනා අතටම දුරකථන ලැබිලා. එදා අපි දුරකථන ඇමතුමක් ගත්තේ තැපැල් කන්තෝරුවට ගිහිල්ලා. අද ඒවා වෙනස් වෙලා.අද අපේ රට නිදහස් වුණාට මගේ නිදහස නම් නැති වෙලා. මම පිට රටට ගියොත් බෝඩ් ගහගෙන කට්ටිය ඉන්නවා. මාව අත්අඩංගුවට ගන්න කියලා. ඉන්න තැන වට කරනවා. හැබැයි මම කාටවත් නොකිය ගියොත් මේ කිසි ප්‍රශ්නයක් නැහැ. මොකද මේවා කොටියාගේ වැඩ. මේවට උල්පන්දම් දෙන අයත් ඉන්නවා. අද මෙයාලට ඉවසන්න බැහැ. මේ නිදහස අපිට නැහැ. මොකද මට නිදහස නැති වුණත් ඒ නිදහස ඔබට ලැබීම ගැන, ඔබට ලබාදීමට පුළුවන්වීම ගැන මම නිහතමානිව සතුටු වෙනවා. අපට අවශ්‍ය මේ රටට නිදහස. දරුවන්ගේ නිදහස. බියෙන් හා සැකයෙන් තොරව දරුවන්ට පාසල් යන්න අවස්ථාව ඇති කරන්න අපට පුළුවන් වුණා මේ වෙනස අපි දැක්කා.එදා අපි වැවෙන් නෑවට බිලක් ආවේ නැහැ. ලාම්පුව පත්තුකලාට බිලක් ආවේ නැහැ. දැන් මාසේ අන්තිමට බිල එනවා. දුරකථනයට බිල එනවා. අවසානයේ අපි මේවා බේරන්න ඕනේ. ඒ වගේම දරුවගේ ටියුෂන් පංතියේ බිල ගෙවන්න ඕන. මේවා ඔක්කොම ගෙව්වම ප්‍රශ්නයක් වෙනවා. එදා තිබුණට වඩා සංවර්ධනයක් අද මේ රටේ තියනවා. විදුලිය, දුරකථන, වතුර ටික තියනවා. මේ මිනිසුන්ගේ එදිනෙදා ජීවන රටාවේ වෙනස.ගමේ ත්‍රීවිල් එකක්වත් නැතිව තිබුණු ගම්වල අද ත්‍රීවිල් තියනවා. ඒ ජනතාව ආදායම් ලබනවා. රබර් ටිකට, තේ ටිකට, පොල් ටිකට හොඳ මිලක් ලැබෙනවා. මේ ආදායමේ වෙනසක් ඇති වෙලා තියනවා. අද ඔවුන්ගේ ජීවිත රටාව වෙනස් වෙලා. එදා ගමේ තිබුණේ පොල්අතු ගෙවල්. හැබැයි වත්තේ එළවළු ටික තිබුණා. කරපිංච ගහ තිබුණා. කතුරු මුරුංගා ගහ තිබුණා. අඹ පැළයක් තිබුණා.අද ගමේ ඒවා නැහැ. අද ගමේ ගෙදර ලස්සනයි. උළු වහළක්, ලයිට් තියන, ෆෑන් දාලා තියන ලස්සන ගෙවල්. නමුත් වත්තේ එළවළු ටික නැහැ. මේක දැක්කම මට ඇත්ත වශයෙන්ම දුකක් ඇති වුණා. දැන් පුරුදුවෙලා ඉන්නේ කරපිංච ටිකත් සුපර් මාර්කට් එකෙන් ගන්න. මේ තත්ත්වයට අද පත්වෙලා. මේක වෙනස් කරන්න ඕන. ඇයි අපි ගෙදර වගා නොකරන්නේ. වැඩි ආදායමක් ලබා ගන්නේ නැත්තේ.මේ වැඩපිළිවෙළත් අපි අද ආරම්භ කළා. තමන්ගේ වත්තේ පැළයක් ඉන්දන්න. තමන්ගේ වත්තේ කරපිංච පැළයක් ඉන්ද ගන්න. දෙහි පැළයක් ඉන්ද ගන්න. එළවළු ටිකක් ඉන්ද ගන්න. ගෘහණියගේ ඒ ආර්ථිකය ශක්තිමත් කරන්න. වඩා ආදායම් ලබන්න පවුල් දස ලක්ෂයක් ශක්තිමත් කිරීමේ ආර්ථික වැඩපිළිවෙළ අපි දියත් කළා. මම කාටවත් වවන්න කියන්නේ මුලින් මම වවලා. අද අරලියගහ මන්දිරයෙන් මේ ආදර්ශය දීලා තියනවා. මම මතට තිත තිබ්බේ මම එයින් ඈත් වෙලා.තමන් මුලින් ආදර්ශය දෙන්න ඕන. මම මේ රටේ තරුණයට ආරාධනා කළා ත්‍රිවිධ හමුදාවට බැඳෙන්න. රට බේරා ගන්න, මම රටේ දරුවන්ට ආරාධනා කළේ මගේ දරුවත් ත්‍රිවිධ හමුදාවට බන්දලා කියන එක තමුන්නාන්සේලා දන්නවා. ඒකයි වෙනස. මම ආදර්ශවත් වෙන්න ඕන. නැතිව ජනතාවට මට මේවා කියන්න බැහැ. මම ඒවා කරන්නේ නැතිව ජනතාවට ඒවා කිව්වොත් මට බනිනවා. මොකද අපි විපක්ෂයේ ඉද්දි මේවා දැක්කා.අපි ආදර්ශවත් වෙන්න ඕන. මේ ජීවිත රටාව වෙනස් කරන්න ඕන. එදා මත් උවදුර නිසා මොනතරම් ධනස්කන්ධයක් වියදම් වුණාද, එක පැත්තකින් දුම්පානය නිසා අසනීප වෙනවා.මේ ලෝකයේ කොහේවත් නැති විදිහට අපි මේ රටේ සෞඛ්‍ය පහසුකම් වෙනුවෙන් වියදම් කරනවා. ඒ වගේම දරුවන්ගේ අධ්‍යාපනය වෙනුවෙන් වියදම් කරනවා. පාසල් ටික ගොඩනැගෙනවා. අද මේ ගම්පහ දිස්ත්‍රික්කයේ හොඳම ප්‍රතිඵල තියන පාසල් තියනවා. අපි ඒ සඳහා කැපවුණු සියලු ගුරු මවුවරුන්ට, පියවරුන්ට අපේ ගෞරවය ප්‍රසිද්ධියේ පුද කරනවා. ඔවුන් කාලය බැලුවේ නැහැ. තමන්ගේ දරුවෝ වෙනුවෙන් ඉගැන්වුවා. ඒ වගේ කැපවීමක් කරපු ප්‍රදේශයක් මේක. මේවා පිළිබඳ හිතන්න.රට ඉදිරියට ගෙන යන ගමන වඩා ශක්තිමත් කර ගැනීමට මේ මැතිවරණයේදී අපත් සමග එක්වෙන්න. මේ ප්‍රදේශවලට හොඳ කණ්ඩායමක් අපි ඉදිරිපත් කරලා තියනවා. ඔවුන් සමඟ එක්වෙලා මේ රට ගොඩනැඟීමේ වැඩපිළිවෙළට දායක වෙන්න. ආර්ථික සංවර්ධන ඇමැති බැසිල් රාජපක්ෂ මහතාද ඇමැතිවරුන් වන පණ්ඩු බණ්ඩාරනායක, සරණ ගුණවර්ධන, මීරිගම සංවිධායක වසන්ත සේනානායක, පාර්ලිමේන්තු මන්ත්‍රී උපේක්ෂා ස්වර්ණමාලී මහත්ම මහත්මීහුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n11031413</link>
    <topic>නාගයන්ට සරණක් වූ හීන් මාමා නාගයකුටම ජීවිතය දන් දෙයි</topic>
    <author>රත්නපුර දිසා විශේෂ නිරෝෂන පෙරේරා</author>
    <content>කාත් කවුරුවත් නොමැතිව අසරණව කහවත්ත නගරයේ ජීවත්වූ වයස්ගත පුද්ගලයකුª නාගයකු දෂ්ඨ කිරීමෙන් මියයෑමෙන් පසු ඔහුගේ අවමංගල්‍ය කටයුතු චාම්ව එහෙත් ගරුබුහුමනින් සිදුකිරීමට නගරවාසීහු කටයුතු කළහ.මියගිය හීන්මහත්මයා නම් අය කහවත්තේ පදික වේදිකාවේ ජීවත්විය. විස ඝෝර නාගයින් අල්ලා උන්ට හිරිහැර සිදුවීම වැළැක්වීමට කැලෑවට ගෙන ගොස් දැමීම ඔහුගේ පුරුද්දකි. නාගයින් රැසක් ඔහු එලෙස අල්ලා තිබේ. ඉඩමකට වැදී සිටි නාගයෙකු ඇල්ලීමට ගත් උත්සාහයකදී හීන්මහත්මයාගේ අතකට නාගයා දෂ්ඨ කළේය. රත්නපුර මහ රෝහලට ඇතුළු කලද හීන්මහත්මයා එහිදී මිය ගියේය.රජයේ වියදමින් මිහිදන් කිරීමට තිබූ හීන්මහත්මයා ගේ දේහය කහවත්ත ක්‍රීඩාපිටියට රැගෙන විත් ආගමික වතාවත් ඉටුකර සිදුකිරීමට නගරවාසීන් පිරිසක් කටයුතු කිරීම කාගේත් ප්‍රශංසාවට ලක්විය.භික්ෂූන් වහන්සේට මතක වස්ත්‍ර පූජා කිරීමද මෙහිදී සිදුවිය. කහවත්ත ක්‍රීඩා පිටියේ ප්‍රේක්ෂකාගාරයේ තැනපත් කර තිබූ හීන්මහත්මයා ගේ දේහයට බොහෝ දෙනෙක් අවසන් ගෞරව දැක්වූහ. හීන් මහත්මයා කහවත්තේ බොහෝ දෙනෙකු හීන් මාමා නමින් හැඳින්විය. ඔහු නගරවාසීන්ගේ කටයුතුවලට සහාය වූ අයෙකි. නගරවාසීන් බොහෝ පිරිසක් පැමිණ අවසන් ගෞරව දැක්වූහ. අවමංගල්‍ය උත්සවයේදී අනුශාසනාව සිදුකළ විල්ලමියේ මලියදේව නාහිමියෝ මෙසේ පැවසූහ.හීන්මහත්මයා කුලියක් කරගෙන ජීවත්වූ අහිංසක අසරණ පුද්ගලයෙක්. ඔහු මුදල් පසුපස ලුහුබැඳගෙන ගියේ නැහැ. තම සේවය ලබාදීමෙන් ලැබෙන මුදල රැගෙන සතුටින් ගොස් නගරයේ ජීවත්වුණා. එවැනි පුද්ගලයෙකු මියගිය අවස්ථාවේදී ඔහුට ;ගෟරවයක් සිදුවෙන ආකාරයට අවමංගල්‍ය කටයුතු සිදුකිරීමට නගරයේ පිරිසක් කටයුතු කිරීම ආදර්ශවත් කාර්යයක්.අවමංගල්‍ය උත්සවයේදී කථා කළ ගොඩගම සමන් ගුණසිංහ මහතා හීන් මාමාගේ අවමංගල්‍ය කටයුතු සිදුකිරීමට කහවත්ත නගරයේ වෙළඳ සංගමය, ත්‍රිරෝද රථ සංගමය, බස්රථ රියදුරු කොන්දොස්තර මහත්වරුන් දායක වුණා. එමෙන්ම පනාවැන්නේ මල් ශාලාවකින් පෙට්ටිය ලබාදීම ඇතුලු කටයුතු සිදුකළා. හීන් මාමා තනිවම කාත් කවුරුවත් නැතිව ජීවත් වුනත් අද ඔහු අවසන් ගමන් යන්නේ බොහෝ අයගේ ගෞරවය ලබමින්.නාගරික ක්‍රීඩා පිටියේ සිට කහවත්ත ඇල්ලගේවත්ත පොදු සුසාන භූ®මියට දේහය රැගෙන ගොස් මිහිදන් කරන ලදී. අවමංගල්‍ය පෙරහැරට ත්‍රිරෝද රථ ගණනාවක්ද එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n11031414</link>
    <topic>ජනපති අතින් සුබ මොහොතින් ඇරඹේ...</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>පවුලේ ආර්ථිකය හා පෝෂණය වැඩිදියුණු කරන ගෘහ ආර්ථික ඒකක දසලක්ෂයේ දිවිනැඟුම ජාතික ව්‍යාපාරය පෙරේදා (12) පෙරවරු 11.21 ට යෙදුනු සුබ මොහොතින් ජනාධිපති මහින්ද රාජපක්‍ෂ මහතා අතින් ඇරඹිණි.ඉසුරුමත් නිවහනක් – අසිරිමත් මවුබිමක් යන්න තේමාව කරගත් දිවිනැඟුම ජාතික ව්‍යාපාරය යටතේ ක්‍රියාත්මක මෙම වැඩසටහන දිවයින පුරා පිහිටි ග්‍රාම නිලධාරී වසම් 14,000ක් ආවරණය වන පරිදි ක්‍රියාවට නැගේ.ජනාධිපති මහින්ද රාජපක්‍ෂ මහතාගේ සංකල්පයක් අනුව සහ ආර්ථික සංවර්ධන අමාත්‍ය බැසිල් රාජපක්‍ෂ මහතාගේ නායකත්වය යටතේ ක්‍රියාත්මක මෙය කෘෂිකර්ම, කර්මාන්ත හා ධීවර යන අංශ තුන යටතේ ක්‍රියාවට නංවා ඇත. රට පුරා ක්‍රියාත්මක වූ මේ ව්‍යාපෘතියේ අවස්ථා කීපයකි මේ.“දිවි නැගුම” ජාතික වැඩපිළිවෙළ සාර්ථක කර ගැනීමට නම් ජනතා කැපවීම අත්‍යවශ්‍ය බව ආර්ථික සංවර්ධන ඇමැති බැසිල් රාජපක්ෂ මහතා පැවැසීය.රජයට පමණක් මෙම කාර්යය තනිව සිදුකිරීමට නොහැකි බවද හෙතෙම කීවේය.ඇමැතිවරයා මෙම අදහස් පළ කළේ ගම්පහ මැතිවරණ කොට්ඨාසයේ අකරවිට ග්‍රාමයේදී මෙම ජාතික ව්‍යාපාරය ආරම්භ කිරීමේ ගොවි හමුවට එක්වෙමිනි. අකරවිට පදිංචි වින්සන් මුණසිංහ නම් ගොවි මහතාගේ ආදර්ශ ගොවිපළේදී මෙම ගොවිජන හමුව පැවැත්විණි.එහිදී අදහස් දැක්වූ ඇමැතිවරයා “දිවි නැගුම” ජාතික වැඩපිළිවෙළ පුළුල් ව්‍යාපෘතියක් බවත්, මෙය රජයට පමණක් කළ හැකි දෙයක් නොවන බවත්, මෙයට සියලු ජනතාවගේ කැපවීම අවශ්‍ය බවත් පෙන්වා දුන්නේය. තම ගෙවත්තේ ඵලදාවෙන් සිත සැනසෙන, එසේම ආර්ථික තත්ත්වය දියුණු වන අපේ පෝෂණය අපේම දෑතින් කෙරෙන විශිෂ්ට ව්‍යාපෘතියක් බවද පැවැසීය.පවුලේ ආර්ථිකය සහ පෝෂණය වැඩිදියුණු කරන ගෘහ ආර්ථික ඒකක දස ලක්ෂයේ ජාතික ව්‍යාපාරය හඳුන්වා දුන් ජනාධිපතිතුමා එය 2011 අයවැය යෝජනාවටද එක්කිරීමට පෙර පටන්ම අරලියගහ මන්දිරය පිහිටි ගෙවත්තේද මෙම ව්‍යාපෘතිය ආරම්භ කළ බවද කීය. එතුමා ඒ මඟින් සමස්ත ශ්‍රී ලංකාවාසීන්ටම ආදර්ශයන් දී ඇති බවද පැවැසීය. අපි අද දවසේ පැළයක් වවමු. හෙට එයින් ඵල නෙලමු. මේ තුළින් අපට අපේ පෝෂණය, සෞඛ්‍යය වගේම ආර්ථිකයත් ශක්තිමත් කර ගන්න ලොකු රුකුලක් ලැබෙනවා ඒකාන්ත යැයිද කීය. මේ වැඩපිළිවෙළට සතුටු සිතින්, හැඟීමක් ඇතිව එක්වන ලෙසද ඉල්ලා සිටියේය.දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා - යුද්ධය නිමවා රටට සාමය උදාකර දුන් ජනාධිපතිතුමාගේ මීළඟ අරමුණ ශ්‍රී ලංකාවාසී සැවොම ආර්ථික අතින්ද සංවර්ධනය කිරීමයි. ඒ අනුව එතුමාගේ සංකල්පයක් වූ දිවිනැගුම ඉසුරුමත් නිවහනක්, අසිරිමත් මව්බිමක් වෙනුවෙන් ගෘහආර්ථික ඒකක දස ලක්ෂයේ ව්‍යාපෘතිය ආරම්භ කරනවා. එම ගම්පහ දිසාවේ ජාතික උත්සවය ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් ගම්පහ අකරවිටදී පැවැත්වීම ඉතා අගේකොට සලකනවා. විවෘත ආර්ථිකය මෙරටට පැමිණීමත් සමඟම අතීතයේ සිට අපේ රටේ තිබූ ඒ වගා ව්‍යාපාරය නැතිවුණු බවද කීය.ගම්පහ දිස්ත්‍රික් ලේකම් ජේ. ජේ. රත්නසිරි, අකරවිට වින්සන් මුණසිංහ මහත්වරුද අදහස් දැක්වූ අතර මෙම අවස්ථාවට බස්නාහිර පළාත් ප්‍රධාන අමාත්‍ය ප්‍රසන්න රණතුංග, බස්නාහිර පළාත් සභාවේ සභාපති සුනිල් විජේරත්න, පළාත් පාලන අමාත්‍යාංශ ලේකම් නිහාල් ජයතිලක, සමෘද්ධි අධ්‍යක්ෂ ජනරාල් ආර්. ටී. බී. තිලකසිරි, ගම්පහ ප්‍රාදේශීය ලේකම් සුනිල් ජයලත් යන මහත්වරුද ගම්පහ පොලිස් ස්ථානාධිපති ප්‍රභාත් දයානන්ද මහතාද එක්විය. අමාත්‍යාංශ ලේකම්වරු, ග්‍රාම නිලධාරි, සමෘද්ධි ගොවිජන සේවා, කෘෂිකර්ම අංශ ප්‍රධානීන්ද එක්ව සිටියහ.කෘෂි අංශයෙන් අපේ රටට සංවර්ධනය කරා යොමුවිය හැකිය යන්න මහින්ද රාජපක්ෂ ජනාධිපතිතුමාගේ විශ්වාසය වන අතර මේ රජය දේශීය ගොවිතැන කෙරෙහි විශ්වාසයක් තබා තිබෙනවා. ලොව ආර්ථිකය කොයි ආකාරයෙන් හැසිරුණත් ඒ විශ්වාසයන් අනුව කටයුතු කිරීම තුළින් ඉදිරි අභියෝග අපේ රටට ජයගත හැකි යැයි ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් හා ජාතික පශු සම්පත් සංවර්ධන මණ්ඩලයේ නියෝජ්‍ය සභාපති ලක්ෂ්මන් හුළුගල්ල මහතා පැවැසීය.ඒ මහතා එසේ පැවැසුවේ ගෘහ ආර්ථික ඒකක දශ ලක්ෂයක් රට පුරා පිහිටුවීමේ දීපව්‍යාප්තව ‘දිවි නැගුම’ වැඩපිළිවෙළ ජාතික පශු සම්පත් සංවර්ධන මණ්ඩලයට අයත් ගොවිපළ 31 හි දී ආරම්භ කෙරෙමින් දිවුලපිටිය බඩල්ගම සිරිඟපාත ගොවිපළින් එම වැඩසටහන ආරම්භ කිරීම නිමිත්තෙන් එහිදී පැවැති කෙටි උත්සව සභාව අමතමිනි.ලක්ෂ්මන් හුළුගල්ල මහතා එහිදී මෙසේද පැවැසීය.අද දින මේ ගොවිපළේදීත් ආරම්භ කෙරෙන්නේ ජාතිකමය වශයෙන් ඉතා වැදගත් වැඩපිළිවෙළක කාර්යයක්. මෙම වැඩපිළිවෙළේ ප්‍රධාන උළෙල මහින්ද රාජපක්ෂ ජනාධිපතිතුමාගේ ප්‍රධානත්වයෙන් අද දින මේ වේලාවටම මාතර දී පැවැත්වෙනවා.ජනාධිපතිතුමාගේ සංකල්පයක් අනුව මෙම ජාතික වැඩපිළිවෙළ සකස් කොට මෙහෙයවන ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් වූ මෙම වැඩසටහන් උළෙල මේ වනවිට ගම්පහ ප්‍රදේශයේ පැවැත්වෙනවා.අපේ ජාතික පශු සම්පත් සංවර්ධන මණ්ඩලයට අයත්ව දිවයින පුරා පිහිටි ගොවිපළ 21 හි ද මෙම වැඩසටහන මෙම අවස්ථාවට සමගාමීව ආරම්භ වෙනවා. මේ යටතේ එම ගොවිපළවල අක්කර 200 ක භූමි ප්‍රමාණයක පලතුරු හා එළවලු භෝග වගා කෙරෙනවා.ශ්‍රී ලංකාව වේගයෙන් සංවර්ධනය කරා යොමුවෙමින් තිබෙනවා. විශාල අභියෝගයන්ට ආර්ථික වශයෙන් මුහුණපෑමට සිදුව ඇත්තේ අපේ රටට පමණක් නොවෙයි ගෝලීය ආර්ථිකයේ බලපෑම නිසා අද ලොව හැම රටකම වගේ බඩු මිල වැඩියි. ජීවන වියදම ඉහළ නැඟ තිබෙනවා. පැරණි අපේ සමාජයේ ගෙදර දොර ගෙවතුවල ගෙදර එදිනෙදා ප්‍රයෝජනයට ගන්නා භව භෝග වවා තිබුණා. නමුත් අද අපි ‘සුපර් මාර්කට්’ දිහා බලාගෙන ඒ ගෙවතු වගා කටයුතුවලින් ඈත්ව සිටිනවා.එදා ගම්වල අය ඇළ දොළෙන් නෑවේ. ඒත් අද ගම්වල අය දිය නාන්නේ ටැප් එකෙන්. ඊට මුදල් වැය වෙනවා. අපේ දියුණුවත් සමඟ අපේ වියදමද ඉහළ යනවා.කිරි හා කුකුළු බිත්තර නිපදවීමේ භාරදූර කාර්යයට ජාතික පශු සම්පත් සංවර්ධන මණ්ඩලය යොමුව සිටිනවා. ඒ රටේ සියලු පුරවැසියන්ගේ අවශ්‍යතා සපුරාලීම සඳහායි.කිරිපිටි ආනයනය සඳහා විශාල වියදමක් රජය දරනවා. ඒ වියදම ඉතිරි කරගෙන රටට අවශ්‍ය කිරි නිපදවා ගැනීමයි පශු සම්පත් මණ්ඩලයේ වෑයම. පශු සම්පත් මණ්ඩලයට තිබෙන භූමි ප්‍රමාණයට අනුව කිරි හරකුන් නෑ. ඒ අඩුව සපුරා ගැනීමටද අප කටයුතු කරගෙන යනවා.මෙම ගොවිපළෙහි ‘දිවි නැගුම’ වැඩපිළිවෙළ යටතේ වගා කරනු ලබන එළවලු හා පලතුරු භෝගවල අස්වනු සහන මිලට මෙම ගොවිපළේ සේවකයන්ට ලබාදීමට කටයුතු කළ යුතුව තිබෙනවා. එමෙන්ම එම භෝග අලෙවි කිරීමෙන් ලැබෙන ලාභයෙන් කිසියම් ප්‍රතිශතයක් ඒ සේවකයන් වෙත ද ලබාදීමට කටයුතු කළ යුතුව තිබෙනවා.එමෙන්ම මෙහි සේවකයන්ට පුද්ගලිකව භවබෝග වවා ගැනීම සඳහා මෙම ගොවිපළ භූමියෙන් ප්‍රමාණවත් ඉඩකඩ පහසුවක් ලබාදීමටද අප කටයුතු කරනවා.අපි අද ඉන්නවා. හෙට අපට යන්න සිදුවන්න පුලුවන්. ඒත් මේ වැඩසටහන් නොනැවතී ඉදිරියට ගෙන යා යුතුයි. පුද්ගලයන් මත නොයැපී, ආයතනයේ ප්‍රතිපත්ති මත යැපෙන්නට යොමුවිය යුතුයි.ජාතික පශු සම්පත් සංවර්ධන මණ්ඩලයේ නියෝජ්‍ය සාමාන්‍යාධිකාරී ඒ. සී. එච්. මුණවීර, කලාප 4 භාර සහකාර සාමාන්‍යාධිකාරි රංජිත් මධුරසිංහ හා සිරිඟපාත ගොවිපළ හා වතුයායේ කළමනාකාර ජී. ඒ. අයි. ගනේපොල යන මහත්වරුද මෙම උත්සව සභාව ඇමතූහ.එ.ජා.ප. ය විසින් 1977 රටට හඳුන්වා දුන් විවෘත ආර්ථිකය විසින් කාබාසිනියා කැර දැමූ දේශීය ආර්ථිකය හා ‘අපේකම’ යළි ස්ථාපිත කිරීම ගෙවතු වගා දස ලක්ෂයක් ඇරැඹූ ‘දිවි නැගුම’ ව්‍යාපෘතියේ මූලික අරමුණ බව ගොවිජන සේවා හා වන ජීවි ඇමැති එස්. එම්. චන්ද්‍රසේන මහතා පවසයි.ඇමැතිවරයා එම අදහස් පළ කළේ ‘ඉසුරුමත් නිවසක් අසිරිමත් මවුබිමක් යන තේමාව යටතේ ‘දිවි නැඟුම’ ගෙවතු දස ලක්ෂයක් වගා කිරීමේ ජාතික උත්සවයට සමගාමීව අනුරාධපුර දිස්ත්‍රික්කයේ ප්‍රධාන උත්සවය අමතමිනි. කහටගස්දිගිලිය ප්‍රාදේශීය ලේකම් කොට්ඨාසයේ පී. තිස්සකුමාර ගොවි මහතාගේ ගෙවත්තේ පෙරේදා (12) පැවැති උත්සවයේ දී ඇමැතිවරයා මෙසේ ද කීය.රටේ ගෘහ ආර්ථිකය සවිමත් කිරීම සඳහා ‘දිවි නැගුම’ ව්‍යාපෘතිය මහින්ද චින්තනය යටතේ ජනාධිපතිතුමාගේ මඟ පෙන්වීම අනුව ආර්ථික කටයුතු ඇමැති බැසිල් රාජපක්ෂ මහතා අද දීප ව්‍යාප්තව ආරම්භ කළ ගෙවතු දස ලක්ෂයක් වගා කිරීමේ දැවැන්ත ව්‍යාපෘතිය සාර්ථක කිරීමේ වගකීම ගොවිජන සේවා අමාත්‍යාංශයට බාර දුන්නේය.1977 එ.ජා.ප.ය විවෘත ආර්ථිකය රටට හඳුන්වා දීමෙන් පසු අපේ රටේ ආර්ථිකය උඩුයටිකුරු වුණා. ලෝක වෙළෙඳ පොළේ භාණ්ඩ ආහාර හා අතවශ්‍ය සියලු දේ වලින් ශ්‍රී ලංකාවේ වෙළෙඳ පොළ වැසී ගියා. ජනාධිපති තුමා යළි රට ගොඩනැගීමේ දැවැන්ත ව්‍යාපෘතිය ආරම්භ කළේ අනාගත පරපුරට සමෘද්ධිමත් රටක් නිර්මාණය කිරීමට බව පැවසූ ඇමැතිවරයා පක්ෂ ජාති ආගම් භේදයෙන් තොරව දිවි නැඟුම ව්‍යාපෘතියෙන් ගෘහ ආර්ථිකය සවිමත් කිරීමට දායක වන ලෙස රට වැසියාගෙන් ඉල්ලා සිටියේ ය.ගොවිජන සේවා හා රාජ්‍ය ආයතන උසස් නිලධාරිහු රැසක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=n11031415</link>
    <topic>විපක්ෂය ආණ්ඩු පිහිටුවන්න හදන්නේ පිටරටවල සිට මවුබිම පාවාදීමේ පහත් උත්සාහයක නිරත වෙමින්</topic>
    <author>ධනුෂ්ක ගොඩකුඹුර සහ ජස්ටින් කොඩිකාර මාතර දිසා විශේෂ, ඒ. ඩබ්ලිව්. ගුණවර්ධන මාතර සමූහ, ඩබ්ලිව්. පී. ධර්මසේන මාතර සමූහ</author>
    <content>එළඹෙන පළාත් පාලන මැතිවරණයේදී එක්සත් ජනතා නිදහස් සන්ධානයට අතිවිශිෂ්ට ජයග්‍රහණයක් ලබාදීමට රටේ ජනතාව එකහිතින් එක්ව සිටින ආකාරය රට වටා යන විට පැහැදිලිව පෙනෙනවා යැයි ජනාධිපති මහින්ද රාජපක්‍ෂ මහතා පැවැසීය.සටන් පාට නැතිව බොරු ප්‍රචාර කරන විපක්ෂයේ බංකොළොත් බව රටටම පැහැදිලි යැයි සඳහන් කළ ජනාධිපතිවරයා ඇමැතිවරුන්ව සිටි කාලයේ ජනතාව වෙනුවෙන් කළ දේවල් කියන්නට නොමැති නිසා ඔවුන් අද මඩ ප්‍රචාර තුළින් ආණ්ඩු පෙරළන්නට උත්සාහ කරන බව පැවැසීය.ජනාධිපතිවරයා මේ අදහස් පළකෙළේ එළඹෙන පළාත් පාලන මැතිවරණයේ විජයග්‍රහණය වෙනුවෙන් එක්සත් ජනතා නිදහස් සන්ධානය රට පුරා සංවිධානය කරන දිස්ත්‍රික් සමුළු මාලාවේ මාතර දිස්ත්‍රික් සමුළුවට මාතර, උයන්වත්ත ක්‍රීඩාංගණයේදී ඊයේ (12) එක්වෙමිනි.1977 මැතිවරණයෙන් ශ්‍රී ලංකා නිදහස් පක්ෂය ආසන අටට පසු බැස්ස අවස්ථාවේත් තව පෝය හතරකින් ආණ්ඩුවක් ගන්නා බව කියමින් රට වටේ ගියා යැයි සිහිපත් කළ ජනාධිපතිතුමා ආණ්ඩුවක් ගන්නට වසර 17ක්ම පාදයාත්‍රා, ජන ඝෝෂා, මිනිස් දම්වැල් සංවිධාන කරමින් වෙහෙස වුණා යැයි පෙන්වා දුන්නේය.“අපි විපක්ෂයේ ඉන්න කාලයේ කළ දේවල් අමතක නැහැ. ආණ්ඩු පෙරළන්න උත්සාහ කරන්න. නමුත් රට පාවා දෙන්න එපා” ජනාධිපතිතුමා ඉල්ලා සිටියේය.ජනාධිපති මහින්ද රාජපක්‍ෂ මහතා එහිදී වැඩිදුරටත් මෙසේද පැවැසීය.පසුගිය දිනවල මම දිවයිනේ නොයෙක් ප්‍රදේශවලට ගොස් ජනතාව ඛ්මුවුණා. මේ රවුම යනවිට පෙනෙනවා ජනතාවගේ මතය. සමහරු කියනවා මේක ආණ්ඩු පෙරළන මැතිවරණයක්, පළමු වෙඩි මුරය තියනවා කියලා. නමුත් මේකට නම් හුඟාක් කල් බලා ඉන්න වෙනවා. ජනාධිපතිතුමා තෝරන මැතිවරණය තියෙන්නේ 2017. මහ මැතිවරණය 2016 දී. පළාත් සභාව 2015 දී. මේ කාලය තුළ ප්‍රාදේශීය සභාව දෙවරක් පත්වෙනවා.විපක්ෂය කියනවා ආණ්ඩුව පෙරළනවා කියලා. මම විපක්ෂයේ හිටියත් එහෙම කියනවා. 1977 අපේ පක්ෂය ආසන අටට බැස්ස වෙලාවේ මම සූරියප්පෙරුම මහත්මයා එක්ක රැස්වීම්වලට ගියාම එතුමා කියනවා තව පෝය හතරකින් ආණ්ඩුවක් පිහිටුවනවා කියලා. නමුත් අවුරුදු 17ක් බඩගාන්න වුණා ආණ්ඩුව පෙරළන්න.අපි මිනිස් දම්වැල් හැදුවා, ජන ඝෝෂා කළා, පාද යාත්‍රා ගියා. රට ඇතුළේ අපිට විරුද්ධව කටයුතු කරන්න. අපි විපක්ෂයේ ඉන්න කාලයේ කළ දේවල් අමතක නැහැ. මේ අය රට ඇතුළේ මුකුත් නොකර පිටරට ගිහින් කියනවා මිනිසුන්ට පාරේ යන්න බෑ, මාධ්‍යවේදීන්ට නිදහසක් නෑ කියලා. ඒ නිසා ආණ්ඩුවට ආධාර දෙන්න එපා කියනවා. කම්කරුවන් පීඩනයට ලක්වෙලා කියන ගමන් කියනවා ජී. එස්. පී. සහනය කපන්න කියලා.ලක්ෂ ගණන් මිනිස්සු අහස් යාත්‍රාවලින් බෝම්බ දාලා මැරුව නිසා යුද අධිකරණයට ගෙනියන්න කියනවා. අපිව විදුලි පුටුවට යවන්න හදනවා. මේ අයගේත් අපගේත් වෙනස තමයි අපි ආණ්ඩු පෙරළන්න උත්සාහ කළේ රට ඇතුළේ, මේ අය ආණ්ඩු පෙරලන්න හදන්නේ පිටරට ගිහින්. ජනතා විමුක්ති පෙරමුණටත් අද අමතක වෙලා එදා වුණු දේවල්. ඒ අයත් අද අතුරුදන් වූවන් ගැන හොයනවා.අපි කවදාවත් රටට දෙන ආධාර දෙන දේ නවත්වන්න උත්සාහ කළේ නෑ. මේ අය ආදර්ශයට ගන්න ඕනෑ මියන්මාරයේ විපක්ෂ නායිකාව. ඇය කියනවා රටට සම්බාධක පනවන්න එපා ඉන් ජනතාව අපහසුතාවට පත් වෙනවා කියලා. අපේ අය මොකද කරන්නේ? අද ජීවත් වෙන්නේ බොරුවෙන්. මම අද පත්තරේක දැක්කා සනත් ජයසූරිය සංවිධායක කමින් අස් වුණා කියලා. එහෙම නම් මමවත් දැනගන්න එපෑයි. මේකෙන් පේනවා විපක්ෂයේ බංකොළොත් බව. අද ඔවුන්ට සටන් පාඨ නැහැ.අපි එදා කිව්වා රට බේරාගන්නවා කියලා, ඒක කළා. අද සංවර්ධනය කරනවා කියලා ඒකත් කරගෙන යනවා. නිදහස ලැබුණුදා පටන් මේ රටේ ඒකපුද්ගල ආදායම ඩොලර් 1050යි. අද ඩොලර් 2400යි. අපේ ඉලක්කය ඩොලර් 4000 දක්වා ඉහළ දැමීම. ගම්වල සංවර්ධනයක් ඇති වුණා. විදුලිය ලැබුණා. මාර්ග හැදුණා.මගේ මහින්ද චින්තනයේ ගමක් ගැන සඳහන් වෙනවා නම් ඒ මාතර ගැන විතරයි. මේ මම ඉපදුණු භූමිය. මාතර නගර සැලසුම අපි අනුමත කළා. අපි අත්වැල් බැඳගෙන ගම හදමු. ගම ගැන දන්න, ඇමැතිවරයා ලවා වැඩ කරවා ගන්න පුළුවන් අය තෝරා පත්කර ගමු. නගරයේ තිබෙන සම්පත්, නගරයේ ජනතාව භුක්ති විඳින පහසුකම් ගමේ ජනතාවට ලබාදීම අපි අරඹා තිබෙනවා.අපි බලාගාර හදනවා. වරාය හදනවා. ජනතාවට අධ්‍යාපනය, සෞඛ්‍ය පහසුකම් දෙන්න විශාල වියදමක් කරනවා. පළාත් පාලන මැතිවරණය මගින් ආණ්ඩුවෙන් වැඩ ගන්න ජනතාවට අවස්ථාව උදා කරදී තිබෙනවා. බුලත් කොළය ජයග්‍රහණය කරවා ගමට වැඩ කරන්න පුළුවන් පිරිසක් අප වෙත එවන්න.ශ්‍රී ලංකා නිදහස් පක්‍ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා අද අපේ ජනාධිපතිතුමාගේ නායකත්වය යටතේ පළාත් පාලන මැතිවරණ ව්‍යාපාරය ජයග්‍රාහීව ඉදිරියට යනවා. 2010 වසරේදී ජනාධිපතිතුමා රටේ ජනතාවගේ වරමින් දෙවන වරට පත් වුණා. ඒ ඓතිහාසික ජයග්‍රහණය ලබා දුන්නේ කරුණු කීපයක් පදනම් කරගෙන. ප්‍රධාන කරුණ තිස්වසරක යුද්ධය අවසන් කර රටට ස්ථිර සාමයක් ලබා දීමයි.ඒ සාමකාමී මහා පරිසරය උදාකළා වගේම රට ලෝකයේ ශක්තිමත් රාජ්‍යයක් කරන්න ඇති හැකියාව ගැන විශ්වාසය තැබුවා. ජනාධිපතිතුමා බලයට පත්වූ පසු පාර්ලිමේන්තුවේ විශ්ෂ්ට ජයග්‍රහණයක් ලැබුවා. මැතිවරණ ක්‍රමය හදපු විශේෂඥයෝ කිව්වා මේ ක්‍රමය හැදුවේ කිසිම දේශපාලන පක්ෂයකට පාර්ලිමේන්තුවේ තුනෙන් දෙකක බලයක් ගන්න බැරි වෙන්නයි කියලා. ඒ අය වසර 12ක් පාර්ලිමේන්තුව තියාගෙන හිටියා තරඟ කර ඒ බලය ගන්න බැරිනිසා.නමුත් ඒ මතයන් විනාශ කර ජනතාව ජනාධිපතිතුමාට තුනෙන් දෙකෙක බලයක් දුන්නා. රට ඉදිරියට ගෙන යන්නට. ඒ බලය අරගෙන අලුත් අවුරුද්දක් උදා වුණේ 2011 යි. අලුත් ආණ්ඩුවක් ලෙස අප වැඩ ආරම්භ කළා විතරයි පළාත් පාලන මැතිවරණයට මුහුණ දුන්නා. අලුත් මැතිවරණ ක්‍රමයට කොට්ඨාස වෙන් කරන්න වසර එකහමාරක් ගතවෙනවා. එතරම් කල් පළාත් පාලන ආයතන නිලධාරීන් මගින් පවත්වා ගෙන යන්න අපි කැමැති වුණේ නෑ.එහෙම කළා නම් විපක්ෂය කියයි ඇයි ඡන්දෙ තියන්නේ නැත්තේ කියලා. ඒ නිසා තිබුණු ඡන්ද ක්‍රමයටම පළාත් පාලන මැතිවරණය ආරම්භ කළා. මේක පුංචි ඡන්දයක් වුණාට පළාත් පාලන ආයතනවලට විශාල බලයක් පළාත් පාලන පනතෙන් දීලා තිබෙනවා. මේ පනතෙන් ප්‍රාදේශීය සභා පටන් ගත්තේ 1991. නමුත් මහින්ද රාජපක්‍ෂ ජනාධිපතිතුමාගේ කාලයේ තරම් කිසිම කාලයක මෙතරම් විශාල මුදලක් ලැබුණේ නෑ. ඒ නිසා අපි ආණ්ඩුවක් විදියට ජනාධිපති ධුරයේ, පාර්ලිමේන්තුවේ, පළාත් සභාවේ, ප්‍රාදේශීය සභාවේ බලය එකතු කර අලුත් ගමනක් ආරම්භ කළා විතරයි. මේ ගමන ආරම්භ කළා විතරයි එජාපය, ජවිපෙ කියනවා මහින්ද රාජපක්‍ෂ ආණ්ඩුව පළවා හැරීමේ පළමු වෙඩිමුරය තියන්නලු. මහින්ද රාජපක්‍ෂ අණ්ඩුව ගෙදර යනකම් බලා ඉන්නේ මුහුදෙන් එතෙර ඉන්න ඊළාම් වාදීන්. වැඩපිළිවෙළක් නැති, නායකත්වයක් නැති එජාපය, තමන්ගේ ප්‍රශ්න විසඳගන්න බැරි එජාපය රටේ ප්‍රශ්න විසඳන්න කතා කරනවා. බලය සංවර්ධනය සඳහායි, මේ රට ගොඩනැගීම සඳහායි, බලය ජනතාවගේ යහපත සඳහායි.රනිල් මහත්තයා කියනවා ඇමැතිවරු සැප විඳිනවා කියලා. එතුමා කියනවා ඇමැතිවරුන්ගේ පඩිය රුපියල් 165,000ලු. මහින්ද රාජපක්‍ෂ ජනාධිපතිතුමාගේ කාලයේ අපි පඩි වැඩි කරගත්තේ නෑ. අපේ පඩි රුපියල් 35,000ක් විතර වෙනවා.අපි අපේ මුළු කාලය මේ රටේ සංවර්ධනයට යොදවනවා. විපක්ෂය ගහන මඩ අපි ප්‍රතික්‍ෂේප කරනවා. විපක්ෂ නායකතුමා අද කියනවා රෝහලක පැරසිටමෝල් පෙත්තක්වත් නෑ කියලා. ලංකාවේ ජනගහණය මිලියන 19යි. රජයේ රෝහල්වලින් වසරකට මිලියන 56ක් ප්‍රතිකාර ගන්නවා. මිලියන 42ක් බාහිර ප්‍රතිකාර අංශයෙන් ප්‍රතිකාර ගන්නවා. 2011 වසරට පමණක් ඖෂධවලට බිලියන 15ක් වෙන් කරලා ඉවරයි.යම් යම් අවස්ථාවල ඖෂධ හිඟ වෙනවා. අපි සටන් කරන්නේ ඖෂධ මාෆියවක් සමඟයි. ටෙන්ඩර් එක ගද්දී සාම්පල් පෙන්නලා වෙනත් තොග එවනවා. සමහර බෙහෙත් නුසුදුසු නිසා ඒවා ප්‍රතික්ෂේප කළාම හිඟයක් ඇති වෙනවා. නමුත් අපි රෝගියකු මිය යන්න ඉඩ දෙන්නේ නෑ. හදිසි ඖෂධ ගුවනින් හෝ ගේනවා. ආණ්ඩුවේ රෝහල්වල පැරසිටමෝල් නෑ කියන රනිල් මහත්තයා මේ රටේ ආණ්ඩුවේ රෝහලකින් බෙහෙත් පෙත්තක්වත් අරගෙන තිබෙනවාද?නිපුණතා සංවර්ධන හා යෞවන කටයුතු ඇමැති ඩලස් අලහප්පෙරුම මහතා ජනාධිපතිතුමනි මේ බිම ඔබතුමාගේ උපන් බිම, අරගල බිම, මිත්‍රයන්ගේ බිම. ඒ නිසා ඔබතුමා අපට අමුත්තෙක් නොවෙයි. ඒ නිසා අපි ඔබතුමාට සලකන්නේ අපේම කෙනෙක් ලෙසයි. මේ රට නිදහස් කර ගත් නායකයා තීරණාත්මක මැතිවරණයකට දින පහකට කලින් පැමිණීම ගෞරවයක්. ජනාධිපතිතුමා තමයි 1948 සිට පැවැති නගරය මුල්කර ගත් පාලනය වෙනුවට ගම මුල්කර ගත් පාලනය, සංස්කෘතිය රටේ ජාතික න්‍යාය පත්‍රයට එක් කෙළේ. එදා 2005 දී අපි අරලියගහ මැදුරේදී ජනාධිපතිවරයා ප්‍රතිපත්ති ප්‍රකාශනයට නම් යෝජනා කරද්දී එවකට අගමැති වූ මහින්ද රාජපක්ෂ මහතා කිව්වා අපි ඕකට අලුත් ශ්‍රී ලංකාවක් කියමු කියලා. විපක්ෂය වෛවර්ණ ප්‍රතිපත්ති ප්‍රකාශන ගේද්දී අපි අලුත් ශ්‍රී ලංකාවක් ගෙනාවා.ඒ අවස්ථාවේ කෙනෙක් ඇහුවා විපක්ෂය අහයි දැන් තියෙන්නේ පරණ ශ්‍රී ලංකාවක් ද කියලා. එතුමා කිව්වා ඔව් දැන් තියෙන්නේ පරණ ශ්‍රී ලංකාවක් කියලා. වසර පන්සියයක් මේ රට පාලනය කෙළේ විදේශිකයන් හෝ විදෙස් න්‍යාය පත්‍රයන් ඒ නිසා අපි අලුත් ශ්‍රී ලංකාවක් අරඹමු කිව්වා. අද සමහරුන්ට ඒ පරණ ශ්‍රී ලංකාව අමතකයි.එදා රනිල් මහත්තයාගේ සාම ගිවිසුම කාලේ උතුරට යද්දී ඕමන්තේ කොටින්ගේ මුරපොළේදී ෆෝම් කොළයක් දෙනවා පුරවන්න. ඒකේ තුන්වෙනි ප්‍රශ්නය තමයි ඔබ ඊළාම් දේශයට පැමිණියේ කුමන දේශයක සිටද කියලා. මමත් හිටපු ඇමැති වුණාට ලිව්වේ ශ්‍රී ලංකාවේ සිට කියලයි. මෙන්න පරණ ශ්‍රී ලංකාව. අද ඒ සීමා මායිම් නෑ. අලුත් ශ්‍රී ලංකාවක් ගොඩනැගුවේ ජනාධිපතිතුමායි.මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා, මේ මැතිවරණය ගමේ නායකයා තෝරණ මැතිවරණයක්. 2005 නොවැම්බර් 19 දා ජනාධිපතිතුමා පත්වෙනකොට ජනාධිපතිවරුන් හතර දෙනෙකුට හා අගමැතිවරයකුට විසඳා ගන්න බැරි ත්‍රස්තවාදයක් තිබුණා. අපි වසර තුනෙන් ඒ යුද්ධය නිම කළා. මේ යුද්ධය නිමා කරන්න හැකිවුණේ ඒ සඳහා වූ කැපවීමත්, නායකත්වයත්, ත්‍රිවිධ හමුදාවේ එකමුතුකමක් නිසයි.මීට පෙර යුද්ධය නිම කරන්න සැලසුම් තිබුණේ නෑ. එල්.ටී.ටී.ඊ.ය ත්‍රස්තවාදී සංවිධානයක්. ඔවුන් ගරිල්ලා සටන් ක්‍රම භාවිතා කළා. මේවා අධ්‍යනය කරලයි අපි සැලසුම් සකස් කළේ. අපේ විදේශ මිත්‍රයන් අපට උපකාර කළා. බටහිර රටවල න්‍යාය පත්‍රයක් තිබුණා යුද්ධය තමන්ට ඕනෑ විදියට හරවා ගන්න. අපි ඒවාට ඉඩ තැබුවේ නෑ.මේ යුද්ධය ගෙන යන කාලයේ අපට ජාත්‍යන්තර ක්ෂේත්‍රයේ දැවැන්ත අර්බුදයන්ට මුහුණ දෙන්න සිදුවුණා. 2005 දී ජනාධිපතිතුමා බලයට පත්වනවිට මේ රටේ තිබුණේ සියලු ආහාර ද්‍රව්‍ය රටින් ගෙන එන වාතාවරණයක්. ජනාධිපතිතුමා දැඩි තීරණයක් අරගෙන ගොවීන්ට පොහොර සහනාධාරය දුන්නා. උතුරේ යුද්ධය නිමා වූ පසු ඒ පළාත්වල වහාම ගොවිතැන් ආරම්භ කළා.ඉදිකිරීම් හා ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා, 17 වැනිදාට තමුන්නාන්සේලා සූදානම් වෙලා ඉන්නවා බුලත් කොළය අලුත් ජනවරමකින් බබළවා ජනාධිපතිතුමා සමඟ සිටින බලවේගය තාම එහෙමමයි කියා ලෝකයට පෙන්නන්න. සුද්දො බලාගෙන ඉන්නවා ජනාධිපතිතුමාගේ බලය අඩුවෙනකම් ජාත්‍යන්තර යුද්ධාධිකරණය වෙත එතුමා රැගෙන යන්න. කොටියා ඉවත් කළ එකේ පළිය ගන්න බලාගෙන ඉන්නවා.ඒ හින්දා 17 වැනිදාට පාලම බෝක්කුව ගැන හිතලා හරියන්නේ නෑ. මේක පුංචි ඡන්දය වුණාට සුද්දෝ බලාගෙන ඉන්නවා මේක දිහා. බුලත් කොළයට ඡන්දය දෙන්න ඕනේ මේවාට උත්තර වශයෙන්. එජාපයේ මැච් එකක් තියෙනවා අප්‍රියෙල් 12. සජිත් යෝකර් දානවා. නමුත් රනිල් දුවද්දිවත් දැවී යන්නේ නෑ. එජාපයේ කෘත්‍යාධිකාරි මණ්ඩලය රැස්වෙන්නේ නොනගත වෙලාවේ.වික්‍රමසිංහ මහත්තයා එහෙම එළවන්න බෑ. යවනවා නම් යවන්න තියෙන එකම අවස්ථාව 17 වැනිදා. එජාප පාක්ෂිකයන් 17 දා බුලත් කොළයට ඡන්දය දැම්මොත් ඒ මහත්තයා යවන්න පුළුවන්. රොබට් ඕ. බ්ලේක් ජනාධිපතිතුමාට යුද අපරාධ චෝදනා එල්ල කරනවා. ජනාධිපතිතුමා යුද අධිකරණයට ගෙනියන්න හදන්නේ මොනවා කළාටද? සුද්දාගේ පදයට නටන්නේ නැතුව කොටි ත්‍රස්තවාදය පරාජය කර රටට ගෞරවනීය සාමය උදා කළාටයි මේ චෝදනා කරන්නේ.අපිට පක්ෂ පාට නෑ. අපිට තියෙන්නේ ජාතික වගකීමක්. සාමය භුක්ති විඳින්න පක්ෂ බේදයක් නෑ. යුද්ධයට විරුද්ධ වූ කෙනාටත් සාමය තියෙනවා. කොටියා පසුපස ගිය බලවේගත් අද සාමය භුක්ති විඳිනවා. ඒ නිසා අපි දුෂ්ඨ බලවේගවලට එරෙහිව එකම ජාතියක් ලෙස 17 වැනිදා නැගී සිටින්නට ඕනේ.සජිත් මහත්තයා කියනවා ආයෙත් අප්පොච්චිගේ කාලය එනවා කියලා. මතක් වෙද්දිත් බය හිතෙනවා.තව අවුරුදු 20 කට වැඩි කාලයකට ජනාධිපතිතුමාගේ නායකත්වයෙන් යුතුව රට ඉදිරියට ගෙන යන එක වළක්වන්න බෑ. වෙන ආණ්ඩුවක් අවුරුදු පහක් හිටියා නම් මොනවාද නොකියන්නේ? නමුත් මේ ආණ්ඩුවට රට බෙදන ආණ්ඩුව, රට විකුණන ආණ්ඩුව, කොටියා නළවන ආණ්ඩුව කියන්න බෑ.වෙන ආණ්ඩුවක් තිබුණා නම් යුද්ධය කරන්න සල්ලි නෑ කියලා සියලු රාජ්‍ය ආයතන විකුණලා. නමුත් මේ ආණ්ඩුව යුද්ධය කළා රාජ්‍ය ආයතන විකුණන්නේ නැතුව. එක සහනයක් කැපුවේ නෑ. පොහොර සහනාධාර දුන්නා. සමෘද්ධිය කැපුවේ නෑ. ඒ නිසා සහන කපන ආණ්ඩුව ගෙදර යනු කියන්නත් බෑ. සංවර්ධන ව්‍යාපෘතිවලින් ගසා කනවා කියන්නත් බෑ. ඒකට මුහුණදෙන වැඩපිළිවෙළ අද පටන් ගත්තා. ගෘහ ආර්ථික දශ ලක්ෂයක් ගොඩනගන වැඩපිළිවෙළ අද පටන් ගත්තා. එදා අපේ ගෙවල්වල කර්මාන්ත තිබුණා. නිෂ්පාදන කෙරුණා. ජේ. ආර්. ජයවර්ධන මහත්තයාගේ විවෘත ආර්ථිකය කියන සුනාමිය ඒ තත්ත්වය විනාශ කළා. පළමු ධුර කාලයේ පොරොන්දු වුණා යුද්ධය අවසන් කරනවා කියලා. විරුද්ධ පක්ෂය විරුද්ධ වුණා. ඕවා කරන්න බෑ කිව්වා. නමුත් කළේ නැද්ද?දැන් මේ වැඩපිළිවෙළටත් එහෙම කියනවා. තමන්ට කරන්න බැරි නිසා අනෙක් අයටත් බෑ කියලා හිතනවා. ඒ නිසා දිවි නැගුම පටන් ගන්නකොට විරුද්ධ පක්ෂය කියනවා ඕවා කරන්න බෑ කියලා. මේ ආණ්ඩුව ඉදිරියට යනවා. මේ ගමන නවත්වන්න බෑ. මේ ආණ්ඩුවේ සෑම අමාත්‍යාංශයක්ම කටයුතු කරන්නේ ජනතාවට සහන දෙන්නයි. මේ රට ආසියාවේ ආශ්චර්ය කරවන ගමන 17 වැනිදා අරඹමු.පාර්ලිමේන්තු මන්ත්‍රී සනත් ජයසූරිය මහතා, යුද්ධය නිමාකර රටට සාමය දිනා දුන් ජනාධිපතිතුමාට අපේ ගෞරවය හිමිවිය යුතුයි. මාතර දිස්ත්‍රික්කයේ ආසන හතක මෙතරම් විශාල ජනතාවක් මේ ස්ථානයට පැමිණ සිටින්නේ ජනාධිපතිතුමාට තිබෙන ආදරය ගෞරවය නිසයි. අපි එතුමා මේ මාතර පුරවරයට ඉතාම ආදරයෙන් පිළිගන්නවා.ප්‍රවීණ සිනමාවේදී ජැක්සන් ඇන්තනී මහතා, මේක පුංචි මැතිවරණයක් කියා සමහරු කියනවා. අපිට මතකයි අප ජීවත් වෙන්නේ නව දර්ශනයක් සහිත රටක බව. 2005 ට පෙර අහපු ප්‍රශ්න තාම අහනවා. අපි අද ජීවත් වෙන්නේ නව දේශපාලන චින්තනයක් ඇති යුගයක. මේ වගේ ප්‍රශ්න අහන්නේ නගරයේ ඉන්නේ ලොකු අය ගමේ ඉන්නේ පුංචි අය කියන සම්ප්‍රදායික සිතුවිල්ල නිසයි.ඇමැතිවරුන් වන මහින්ද යාපා අබේවර්ධන, චන්ද්‍රසිරි ගජධීර, නියෝජ්‍ය ඇමැති ලක්ෂ්මන් යාපා අබේවර්ධන, පාර්ලිමේන්තු මන්ත්‍රීවරුන් වන හේමාල් ගුණසේකර, අරුන්දික ප්‍රනාන්දු මහත්වරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=r1103141</link>
    <topic>හොරණ විද්‍යාරත්නයේ ක්‍රීඩා පිටියේ සනීපාරක්ෂක-ජල පහසුකම් නෑ</topic>
    <author>හොරණ සමූහ බන්ධුල ආර්. ගුලවත්ත සහ ඉංගිරිය සමූහ කුමාරි ගමගේ</author>
    <content>කළුතර දිස්ත්‍රික්කයේ ප්‍රසිද්ධ අධ්‍යාපන ආයතනයක් වන හොරණ විද්‍යාරත්න විශ්වවිද්‍යා පීඨයේ දරුවන්ට ක්‍රීඩා කිරීමට ඇති ක්‍රීඩා පිටියේ කිසිදු පහසුකමක් නැතැයි සිසු දරුවෝ මෙන්ම ප්‍රදේශවාසීහුද පවසති. 1985 දී පමණ විද්‍යාරත්න විශ්වවිද්‍යා පීඨයට හොරණ ඇල්ලකන්ද රාජ්‍ය වතුයායෙන් අක්කර දෙකක භූමි භාගයක් ලැබී තිබේ.හොරණ විද්‍යාරත්න විශ්වවිද්‍යා පීඨයේ පීඨාධිපති ඕපල්ලේ ඥාානසිරි හිමියෝ මේ පිළිබඳව අදහස් දක්වමින් මෙසේ පැවසූහ.අප ආයතනයට මේ ඉඩම රජයෙන් ලැබුණා. මෙය නමට ක්‍රීඩා පිට්ටනියක් පමණයි. පහසුකම් නැහැ. අප ආයතනයේ සහ අනුබද්ධ අශෝක විදුහලේ සිසු දරුවන් 4000 ක් පමණ සිටිනවා. වැසිකිළි පහසුකම් පවා නැහැ. පිට්ටනියට ආරක්ෂාවක් නෑ.ක්‍රීඩා පිටිය පිහිටා තිබෙන්නේ හොරණ – පාදුක්ක පාරේ විදුලිබල මණ්ඩලයට පිටුපස. පිවිසෙන මාර්ගයේ සංවර්ධනය වෙලා නෑ. පිරිවෙනට ලැබෙන ආධාරයට අමතරව වෙනත් මූල්‍ය ප්‍රතිපාදනයක් ලැබෙන්නේ නෑ. පිරිවෙන් ක්‍රීඩා පිට්ටනියක් සංවර්ධනය කිරීමේ ව්‍යාපෘතිවලට ප්‍රතිපාදන ලැබෙන ක්‍රමවේදයක් නෑ.අප විද්‍යායතනයේ සිසු දරුවන් බොක්සිං තරගවලින් ජාත්‍යන්තර මට්ටමේ විශිෂ්ට වාර්තා පිහිටෙව්වා. ජාතික මට්ටමෙන් වොලිබෝල් එල්ලේ සහ මලල ක්‍රීඩා වලින් විශිෂ්ට වාර්තා තැබූ දරුවන් ඉන්නවා. ඔවුන් පුහුණුව ලබන්නේ ඉතාමත් අපහසුතා මධ්‍යයේ.අධ්‍යාපන ඇමැතිතුමාගේත් බස්නාහිර පළාත් සභාවේත් අවධානය මේ ගැටලුව ගැන යොමු වෙනවා නම් ඉතා යහපත්.විද්‍යාරත්න විද්‍යායතනයේ 2011 නිවාසාන්තර තරග ගිය සතියේ පැවැත්වූ අතර පානීය ජලය හා වැසිකිළි පහසුකම් ලබා ගැනීමට අසල නිවෙස් වෙත යෑමට සිදුවූ බව පාසල් ක්‍රීඩකයෝ මෙන්ම ආයතනයේ ගුරවරුද පැවසූහ.ප්‍රදේශයේ විවිධ සංවිධානවල හා අධ්‍යාපන ආයතනවලට සම්බන්ධ උත්සව සඳහා මේ ක්‍රීඩා පිටිය ලබා දෙන්නේ කිසිදු ගාස්තුවකින් තොරව බවද ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=r1103142</link>
    <topic>කෑගල්ල නගරයේ වාහන තදබදය උග්‍රයි</topic>
    <author>රඹුක්කන සමූහ – පද්මසේකර නිශ්ශංක</author>
    <content>කෑගල්ල නගරයේ දැඩි රථ වාහන තදබදයක් දහවල් කාලයට පවතී.පෙරවරු 7.00 සිට 8.00 දක්වාත් දහවල් 1.30 සිට 2.30 පමණ වන තෙක්ම සවස 4.30 සිට 6.00 පමණ වන තුරු මේ වාහන තදබදය පවතී. මේ තත්ත්වය එන්න එන්නම උග්‍ර අතට පත්වෙයි.මෙයට කඩිනම් විසඳුමක් ලබාගැනීම සඳහා කෑගල්ල දිස්ත්‍රික්කයේ සියලු දේශපාලනඥයන්ගේ සහයෝගය අවශ්‍ය බවත් දැනට ඉදිකිරීම් කටයුතු ආරම්භ කර ඇති විකල්ප මාර්ගයේ වැඩ කටයුතු කඩිනම් කිරීම එයට හොඳම විසැදුම යැයි හිටපු නගරාධිපති ජී. කේ. සමරසිංහ මහතා පැවසීය.ප්‍රධාන නගරය මධ්‍යයේ ජනප්‍රිය පාසල් පහක් තිබෙන අතර එහි අධ්‍යාපනය ලබන සිසු දරු දැරියන් සංඛ්‍යාව 16000 කි. මේ දරු දැරියන්ටද කලට වේලාවට පාසලට යෑමට නොහැකි තත්ත්වයක් උදාවී ඇත. මේ තත්ත්වය අවම කිරීමට විකල්ප මාර්ගය ඉදි කරනවා මිස කළ හැකි අන්කිසිවක් නැති බවද සමරසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=r1103143</link>
    <topic>බේරුවල පාසල් ක්‍රීඩාංගණ 13ක් සංවර්ධනයට ලක්ෂ 7500ක්</topic>
    <author>කළුතර දිස්ත්‍රික් සංචාරක</author>
    <content>බේරුවල අධ්‍යාපන කොට්ඨාසයේ පාසල් අධ්‍යාපනය සඳහා රුපියල් ලක්ෂ 90 කට වඩා වැඩි මුදලක් වැය කර තිබෙන බවත් රජයේ ද්විතිය පාසල් සංවර්ධනය යටතේ බේරුවල පාසල් 7 ක් උසස් මට්ටමින් සංවර්ධනය කෙරෙන බවත් පාසල් ක්‍රීඩාංගණ 13 ක් සංවර්ධනය කිරීමට රුපියල් ලක්ෂ 7500 ක් වෙන්කර තිබෙන බවත් ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවසීය.ඒ මහතා එසේ පැවසුවේ අලුත්ගම මහා විද්‍යාලයේ නිවාසාන්තර මලල ක්‍රීඩා උළෙලේ ප්‍රධාන ආරාධිත අමුත්තා ලෙස සහභාගි වෙමිනි.තවදුරටත් කතා කළ ඇමැති රාජිත සේනාරත්න මහතා මෙසේද පැවසීය. අපේ රටේ පාසල් 1000 ක් දියුණු පාසල් විදියට ආරම්භ කරනවා. ඒවා ඉතාම දියුණු තත්ත්වයේ ඒවා ලෙස ගෙන එනවා. බේරුවල පාසල් 7 ක් දියුණු කරන්න තෝරාගෙන තියෙනවා. ඒ අතරින් අධ්‍යාපන අමාත්‍යාංශය අනුමත කරලා තියෙනවා අලුත්ගම මහා විද්‍යාලය. අධ්‍යාපනය වගේම දරුවන්ට ශාරීරික ප්‍රවර්ධනයත් ඉතා වැදගත් බව අද වෛද්‍ය විද්‍යාවේ සොයාගෙන තියෙනවා.ජීවිතය සාර්ථකත්වය ලබා ගන්න අධ්‍යාපනය වගේම ක්‍රීඩා කෞෂල්‍යයත් ඉතා වැදගත්. මේ අවස්ථාවට බේරුවල ප්‍රාදේශීය සභාවේ හිටපු සභාපති ප්‍රසන්න සංජීව මහතා ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=r1103144</link>
    <topic>නිකරුණේ වැනසෙන ගොඩනැඟිලිවල නේවාසිකාගාරයක් ඉදි කරන්න</topic>
    <author>බත්තරමුල්ල සමූහ ජනක එස්. කෑරගල</author>
    <content>වසර ගණනාවක් තිස්සේ වල් බිහිවී කිසිදු ප්‍රයෝජනයකට නොගෙන තිබෙන දකුණු කොළඹ ප්‍රාදේශීය ගමනාගමන මණ්ඩලයට අයත් භූමියේ ඇති ගොඩනැඟිලි ප්‍රයෝජනවත් වැඩකට ගත හැකිය.මීට වසර කිහිපයකට පෙර කිසියම් පිරිසක් විසින් මේ ගොඩනැඟිලිවලට ගිනිතබා ඇත.මොරටුව ලංකා ජර්මන් කාර්මික අභ්‍යාස ආයතනය ඉදිරිපිට මේ ගොඩනැඟිලි ඇත. එම ආයතනයේ ආචාර්ය සංගමයේ ලේකම් බී. ඩබ්ලිව්. ජේ. වනිගසිංහ මහතා මෙසේ කීවේය.වර්තමානයේදී අප ආයතනයේ පුහුණුව සඳහා යාපනය, ත්‍රිකුණාමලය, මඩකළපුව, බදුල්ල, මොනරාගල ආදී දුර බැහැර ප්‍රදේශවලින් ආධුනිකයන් පැමිණෙනවා. ආචාර්ය මණ්ඩලයේ ඇතැම් ගුරුවරුද දුර සිට එනවා.ඇතැම් ආධුනිකයන් රුපියල් 1500 – 2500 දක්වා මුදලකට කෑම බීම රහිතව කාමර කුළියට ගෙන සිටිනවා. ඔවුන් ඒවායේ සිටින්නේ අවම පහසුකම් පවා නැතිව.මෙසේ කිසිදු ප්‍රයෝජනයකට නොගෙන තිබෙන මේ ගොඩනැඟිලි අපේ සිසුන් හා ආචාර්ය මණ්ඩලය වෙනුවෙන් නේවාසිකාගාරයක් ලෙස භාවිතයට ගත හැකි පරිදි පිළිසකර කර දෙනවා නම් ඉතා ප්‍රයෝජනවත්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=r1103145</link>
    <topic>කළුතර දිස්ත්‍රික් හිටපු දිසාපතිවරයාට තිළිණ ප්‍රදානයක්...</topic>
    <author>කළුතර සමූහ දිවාකර මොහොට්ටි</author>
    <content>කළුතර දිස්ත්‍රික් කාර්යාලයේ මෙන්ම සෙසු සියලු සේවක සේවිකාවෝ තමනට උපරිම සහයෝගය ලබා දුන් බවත් ඒ නිසා කළුතර දිස්ත්‍රික් කාර්යාලය පළාත් ඵලදායිතා තරගයේ ජයග්‍රහණය ලබා ගත්තා පමණක් නොව ජාත්‍යන්තර තත්ත්ව සහතිකය පවා පහසුවෙන් ලබා ගැනීමට හැකිවූ බවත් හිටපු දිසාපති එස්. හපුආරච්චි මහතා පැවසීය.ඒ මහතා එසේ කීවේ කළුතර දිස්ත්‍රික් කාර්යාලීය නිලධාරීන් ඇතුළු වත්මන් දිසාපති කමල් පද්මසිරි මහතා විසින් සංවිධානය කරනු ලැබූ උත්සවයක් අමතමිනි.ඒ මහතා මෙසේද කීවේය.මා මෙහි සේවයට ඒමට පෙර බේරුවල සහ දොඩම්ගොඩ ප්‍රාදේශීය ලේකම්වරයා ලෙස සේවය කළා. පසුව අතිරේක දිසාපති ලෙස කච්චේරියට සම්බන්ධ වුණා. 2006 සිට 2011 ජනවාරි දක්වා දිසාපතිවරයා ලෙස සේවය කළා.අනතුරුව කොළඹ මහ දිසාපති ලෙස මාරුවක් ලැබුණා.මගේ සේවා කාලය ඇතුළත සැමගෙන් ලැබුණු සේවය අගය කරනවා.වත්මන් දිසාපති කමල් පද්මසිරි මහතාකළුතර දිස්ත්‍රික් කාර්යාලය අඩුපාඩුවකින් තොර වැඩපිළිවෙළක් ජනතාව වෙනුවෙන් ක්‍රියාත්මක කර තිබෙනවා. ඒ නිසාම පහසුවෙන් ලබාගත නොහැකි ජයග්‍රහණ කීපයක් ලබා ගන්නට හැකි වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=r1103146</link>
    <topic>රබර් පර්යේෂණ ආයතනයේ විහිදුම් සත්කාරක වැඩසටහන මත්තමගොඩදී</topic>
    <author>සබරගමුව සමූහ – මහේෂා පියුමාලි</author>
    <content>“නිදහස් අධ්‍යාපනය ලබා මේ රටේ රාජ්‍ය සේවයට එක්වූ ඔබ ඒ සඳහා ලක් මවට සදා ණය ගැතියි.එය යම් තරමකින් හෝ ගෙවා දමන්නට නම් ඔබ ජනතාව අතරට ගොස් වැඩි සේවාවක් ලබාදීමට කාරුණික විය යුතු යැයි” ශ්‍රී ලංකා රබර් පර්යේෂණ ආයතනයේ උපදේශක සේවා දෙපාර්තමේන්තු ප්‍රධානී ආචාර්ය අනුර දිසානායක මහතා කීවේය.ම ආයතනයේ විශේෂ උපදේශක සේවාවක් වන විහිදුම් සත්කාරක වැඩසටහන යටියන්තොට කොට්ඨාසයේ මත්තමගොඩ ගම්මානයේදී ආරම්භ කරමින් ඒ මහතා එසේ කීය.මත්තමගොඩ වෛද්‍ය කීර්ති මහතාගේ නිවෙසට රැස්වූ රබර් ගොවීන් 50 ක් පමණ හා ප්‍රදේශ කීපයකින් පැමිණි රබර් පුහුණු උපදේශක නිලධාරීන් 15 දෙනකු මේ අවස්ථාවට සහභාගී වූහ.ආචාර්ය අනුර දිසානායක මහතා මෙසේද පැවසීය.එක් දිනක් ඇතුළත ප්‍රදේශයේ කුඩා රබර් වතු විශාල ප්‍රමාණයක් නිරීක්ෂණය කිරීම මේ වැඩසටහනේ අරමුණයි. එක් රබර් උපදේශක කොට්ඨාසයක අතපසුවූ වැඩ කොටස් සියල්ල පරීක්ෂා කර නිමා කිරීමටද මෙහිදී හැකි වෙනවා. රබර් ගසක අවුරුදු 6 ක් ඇතුළත කැපීමට ඇති එක් පැත්තක පොත්ත ආරක්ෂා කර ගත යුතුයි. රබර් ගසක උපරිම ප්‍රයෝජන ලබා ගත නොහැකි වුවහොත් අහිමි වන්නේ රටේ ජාතික ධනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=r1103147</link>
    <topic>බලතොට ඇළ ගොඩවීමේ අවදානමක</topic>
    <author/>
    <content>බලතොට ඇළ මඩවල නගරය හරහා පොල්ගොල්ල වහවැලි ජලාශය දක්වා දිවෙන ප්‍රධාන ඇළ මාර්ගයයි. මෙය වසර සියයකට වඩා පැරැණිය. කලක් දියනෑමට පවා භාවිත කළ මෙම ඇළ මාර්ගය අද නරා වලකි. ඇතැමුන්ගේ නොයෙකුත් ක්‍රියාකාරකම් නිසා මේ තත්ත්වය උදාවී ඇති බව පරිසර සංවිධාන පෙන්වා දෙයි.ඇළ රක්ෂිතයේ තැනින් තැන පස් ගොඩකිරීම, ඇළට කැළිකසල දැමීම හා අනවසර ඉදිකිරීම් මේ ඇළේ විනාශයට හේතුවී තිබේ.බලතොට ඇළ මාර්ගයට සමාන්තරව දිවෙන මඩවල - කටුගස්තොට ප්‍රධාන මාර්ගය දෙපස පස් කඳු නිරතුරුව දක්නට ඇත. බලතොට ඇළ අවට පිහිටි මාර්ග ශුද්ධ පවිත්‍ර කිරීමෙන් එකතුවන පස් හා රොන්මඩ මාර්ග සංවර්ධන අධිකාරියේ ඇතැම් සේවකයන් විසින් මේ ඇළ රක්ෂිතයට ගෙනවිත් දමන බව ප්‍රදේශවාසීහු කියති. මෙසේ ගෙනවිත් දමනු ලබන පස් වර්ෂා දිනවලදී ඇළට සේදී ගොස් ඇළ ගොඩවෙන බවද ඔවුහු පෙන්වා දෙති.පස් කඳු සේදී යාම නිසා මේ වන විට, මඩවල පොල්ගොල්ල ගබඩාගම, ගුන්නෑපාන පොල්ගොල්ල වත්ත ආදි ප්‍රදේශ ආශ්‍රිතව පිහිටි බලතොට ඇළේ ස්ථාන රැසක්ම ගොඩවී වැසි කලට ජලය පිටාර ගලන අයුරු දක්නට ඇත.දිගුª කලක සිට බලතොට ඇළ දෙපස ඉවුරු ඛාදනය අඛණ්ඩව සිදුවන අතර, මෙම හේතුවෙන් සරුසාර ඉඩම් මාර්ග හා නිවාස රැසක් විනාශ වෙමින් පවතී. මේ අතර මෙම ඇළ මාර්ගයට කැලි කසළ දැම්මත්, ඇළ මාර්ගය අවහිර වනසේ අනවසර ඉදිකිරීම් සිදුකිරීමත් මෙතෙක් නැවතී නැත.බලතොට ඇළේ ඉවුරු සංරක්ෂණයකර තම ගෙවල් දොරවල්, අතුරු මාර්ග හා වතු පිටි ආරක්ෂාකර දෙන ලෙස ප්‍රදේශවාසීහු අදාළ බලධාරීන් ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=r1103148</link>
    <topic>මාතර-මැදගොඩ වෙළෙඳ සංකීර්ණයේ ජල-වැසිකිළි පහසුකම් නෑ</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාර්ගය පුළුල් කිරීමට කඩාදැමු කඩකාමරවල හිමිකරුවන්ට සහන සැලැසීමට මාතර මැදගොඩ ඉදිකළ වෙළෙඳ සංකීර්ණයෙන් ලබාදුන් කඩකාමරවල පහසුකම් නොමැතිවීමෙන් වෙළෙඳුන් කබලෙන් ලිපට ඇද දමා ඇත.මාතර මහ නගර සභාව විසින් රුපියල් ලක්ෂ 120ක වියදමින් කාමර අල්ලි 118කින් සමන්විතව ඉදිකළ මෙම ගොඩනැඟිල්ල වාතාශ්‍රය ලැබෙන විධියට ඉදිනොකිරීමෙන් වර්ග අඩි 40ක බිමක ප්‍රමාණවත් නොවන කඩකාමරයක් ඉදිකර ගැනීමට කඩහිමියන්ට සිදුවීම, ජලය, වැසිකිළි යනාදිය කිසිවක් නොමැතිවීමත් නිසා මෙම වෙළෙඳ සංකීර්ණයේ කඩ අල්ලි 118 කින් වෙළෙඳාමේ යෙදී ඇත්තේ කඩ 15ක් පමණි.වෙළෙඳ සංකීර්ණයක් වශයෙන් හඳුන්වන කිසිම පුවරුවක් නැතිවීමත් නිසා පාරිභෝගිකයන් පැමිණෙන්නේ ඉතාම සුළු පිරිසකි.ඇතුළත වාතාශ්‍රය නොලැබීමෙන් ඇතිවන දැඩි උෂ්ණත්වය නිසා පාරිභෝගිකයන් කලන්තය දමා ඇදවැටී ඇති අවස්ථාවද තිබෙන බව වෙළෙන්ඳෙී පවසති. සමහර මාසවල නගර සභාවට බදු සහ වැට් බදු වලට ගෙවිය යුතු රුපියල් 576.80ක මුදල පවා ගෙවා ගැනීමටවත් වෙළෙඳාමක් සිදුවන්නේ නැති බව හෙළිවේ.වැසිකිළියක් සහ ජල පහසුකම් නැති නිසා මෙහි සිටින වෙළෙඳුන්ට බඹ 400 කට වැඩි දුරකින් ඇති බස් නැවතුම් පොළ වැසිකිළියට හෝ නගර සභා පරිශ්‍රයේ ඇති වැසිකිළියට යෑමට සිදුවී ඇත.ටී. ඩී. රංජනී මහත්මිය -කඩයට ඇවිත් වසර 1 1/2ක් වෙනවා. වර්ග අඩි 40ක බිමේ කඩය ඉදිකරන්න රුපියල් 50000ක් වැය වුණා. නගර සභාවට මාසයකට ගෙවිය යුතු රුපියල් 576.60වත් ගෙවන්න ආදායම් නැහැ.මේක පෝරණුවක් වගේ තැම්බෙනවා. පාරිභෝගිකයන් ඇතුළේ රැෙඳන්නේ නැහැ. වතුර ටිකක් බොන්න නැතිව අපිට වකුගඩු අමාරු පවා හැදෙන්න පුලුවන්. වැසිකිළියක්වත් නැතිව හදපු ශ්‍රී ලංකාවේ ප්‍රථම වෙළෙඳ සංකීර්ණය මෙය විය යුතුයි.කේ. වී. මල්ලිකා මහත්මිය:-දොඩම්පල ළඟ වෙළෙඳාම් කළේ මාර්ගය පුළුල් කිරීමට කියා මීට වසර 4කට පෙර කඩ කඩා දැමුවා. එම කඩවලට වන්දි දුන්නෙත් නැහැ. වසර 2කට පසු මෙම කඩ අල්ලිය ලබාගත්තෙත් නගර සභාවට රුපියල් 50000ක් ගෙවලා.ලයිට් ගත්තෙත් කඩ හදාගත්තෙත් අපි. වැසිකිළි යන්න වුණාම නගර සභාවට යනවිට එහි ඉන්න අයගෙන් බැනුම් අහලයි යන්න වෙලා තියෙන්නේ.ඩබ්ලිව්. ජී. නිහාල් මහතා:–මෙය ගොඩනැඟිල්ලක් නෙවි පෝරණුවක් උඩට රැලි තහඩු ගහල හදලා මිනිස්සු තම්බනවා. හුළං පොදක් නැහැ. වර්ග අඩි 40ක බිමක බඩු තබාගෙන මිනිහෙකුට හිටගෙන ඉන්නත් මදි. ජනතාවගේ සෞඛ්‍ය ගැන කථා කරන නගර සභාව මෙම සංකීර්ණයේ දී ජනතාවට දිය යුතු සෞඛ්‍ය පහසුකම් ගැන හිතල නැහැ.ප්‍රසන්න සරත්චන්ද්‍ර මහතා:-මහජන මුදල් වතුරේ ගිහිල්ලා මෙම කඩ ලබාගත් අය ඒවා ලක්ෂ 2 – 3ට විකුණා නැවත පේමන්ට්වලට ගිහිල්ලා. මෙම ගොඩනැඟිල්ල නගර සභාවේ වෙනත් වැඩකට යොදාගෙන අපට වෙනත් ස්ථානයකින් කඩ ලබාදෙන ලෙස ඉල්ලනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=s1103141</link>
    <topic>අමෙරිකා තරග සංචාරයකට නිලධාරියකුගේ බිරිය ක්‍රීඩිකාවක් ලෙස නම් කරලා</topic>
    <author>පි‍්‍රන්ස් ගුණසේකර</author>
    <content>අමෙරිකා එක්සත් ජනපදයේ ඔහියෝහි පැවැති ආනෝර්ල්ඩ් ක්ලැසික් කායවර්ධන තරඟාවලියට සහභාගීවීමේදී ශ්‍රී ලංකා කායවර්ධන සම්මේලනය මගින් සිදුකළ විෂමාචාර කිහිපයක් පිළිබඳව ක්‍රීඩා ඇමැති මහින්දානන්ද අළුත්ගමගේ මහතා නිදහසට කරුණු විමසා ඇත.මේ තරගාවලියට ක්‍රීඩකයන් තෝරා ගැනීමේදී හා වීසා ලබා ගැනීමේදී සිදුවී ඇතැයි කියන විෂමාචාරවලට දඩුවම් නොකිරීම සඳහා සතියක් ඇතුළත නිදහසට කරුණු ලිඛිතව ලබාදෙන ලෙස දන්වා ඇත.ශ්‍රී ලංකා කායවර්ධන සම්මේලනයේ ලේකම් චන්දන අළුත්ගේ මහතා වෙත ලිපියක් යොමුකරන ක්‍රීඩා අමාත්‍යාංශයේ ලේකම් උදය ආර්. සෙනෙවිරත්න මහතා දැනුම්දී ඇත්තේ තරගාවලියට ක්‍රීඩකයන් තෝරා ගැනීමේදී තේරීම් කමිටුවේ නිර්දේශ ලබා නොගෙන ඇති බවය.සංචාරය සඳහා නම් කළ ක්‍රීඩකයෙකු පසුගිය කාලයේ කායවර්ධන ක්‍රීඩාවේ නිරත නොවු අයෙකු බවද හෙළිව ඇත.එමෙන්ම කායවර්ධන සම්මේලනයේ ප්‍රධාන නිලධාරියෙකු කණ්ඩායමේ කළමනාකරු වශයෙන්ද එම නිලධාරියාගේ බිරිය ක්‍රීඩිකාවක් වශයෙන්ද සංචාරයට එක්කිරීමට උත්සහ දරා ඇතැයි එම ලිපියෙන් දක්වා ඇත. සංචාරයට එක්වීමට සිටි ජාත්‍යන්තර සම්මාන දිනු ප්‍රසන්න පීරිස් ක්‍රීඩකයාගේ පුහුණුකරු හෝ කායවර්ධන ජාතික පුහුණුකරු මේ සංචාරයට යොදා නොගෙන සම්මේලනයේ තවත් ප්‍රබල නිලධාරියකු පුහුණුකරු ලෙස යොදාගෙන ඇතැයිද චෝදනාවකි.සංචාරයට ක්‍රිඩා ඇමැතිවරයාගේ අනුමැතිය ලැබී තිබුණේ ක්‍රීඩකයන් දෙදෙනකුට හා නිලධාරීන් හයදෙනකුට වුවද නිලධාරීන් 17කට වීසා ලබා ගැනීමට අමෙරිකානු තානාපති කාර්යාලයට ඉල්ලුම් කිරීම පිළිබඳව ප්‍රශ්න කර ඇත.කෙසේ වුවද මේ සංචාරයට කිසිවෙකුට සහභාගීවීමේ අවස්ථාවද අහිමි විය. එයට හේතුවී ඇත්තේ විශාල පිරිසකට වීසා ලබාදීම අමෙරිකානු තානාපති කාර්යාලය ප්‍රතික්ෂේප කිරීම හේතුවෙන් බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=s110314_1</link>
    <topic>කෙන්යාව පරදවා ඕස්ටේ‍්‍රලියාව ලකුණු 60කින් ජය ගනී</topic>
    <author/>
    <content>කෙන්යාව සමඟ ඊයේ රාත්‍රි බැංග්ලෝර් හී චින්නස්වාමි ක්‍රීඩාංගණයේ දී තරග වැදුණු ඕස්ට්‍රේලියාව ලකුණු 60ක ජයක් හිමිකර ගනිමින් අර්ධ අවසන් පූර්ව වටයට සුදුසුකම් ලබාගත්තේය .පළමුව පන්දුවට පහර දුන් ඕස්ටේ‍්‍රලියාව ඕවර 50 අවසානයේ කඩුලු 6කට ලකුණු 324ක් රැස් කළ අතර ඉනිම වර්ණවත් කළ උප නායක මයිකල් ක්ලාක් සුපිරි පිතිහරඹයක යෙදෙමින් පන්දු 80කදී ලකුණු 93ක් වාර්තා කෙළේ ය. ඊට හතරේ පහර 7ක් හා හයේ පහරක් ඇතුළත් විය.5 වැනි කඩුල්ල සඳහා මයිකල් ක්ලාක් සමඟ එක් වී ලකුණු 114ක සම්බන්ධතාවයක් ගොඩනැඟූ මයිකල් හසී වේගවත් පිතිහරඹයක් දියත් කරමින් පන්දු 43කදී ලකුණු 54ක් ලබා ගත්තේ ය. ආරම්භක පිතිකරු බ්‍රැඩ් හැඩින් ලැබූ ලකුණු සංඛ්‍යාව 65කි. නායක රිකී පොන්ටින් ලකුණු 36ක් රැස් කෙළේ ය.පන්දු යැවීමේ දී නෙහෙමිහා ඔඩියම්බෝ ලකුණු 57කට කඩුලු 3ක් දවාලීය.පිළිතුරු ඉනිම ක්‍රීඩා කළ කෙන්යාව ඕවර 50 අවසානයේ කඩුලු 6 කට ලකුණු 264 ක් රැස් කළේය.සටන්කාමී ඉනිමක නිරත වූ කොලින්ස් ඔබුයෝ නොදැවී ලකුණු 98 ක් රැස් කිරීමට සමත් විය. පන්දු 129 කට මුහුණ දුන් ඔබුයෝ හතරේ පහර 9 ක් සහ හයේ පහර 3 ක් එල්ල කළේය.ඔබුයෝ හා තන්මේ මිෂ්රා අතර සිවුවැනි කඩුල්ල සඳහා ලකුණු 115 ක සම්බන්ධතාවයක් ගොඩනැගිණි. මිෂ්රා පන්දු 89 කට මුහුණ දී ලකුණු 72 ක් ලබා ගත්තේය. ඊට හතරේ පහර 8 ක් සහ හයේ පහරක් ඇතුළත් විය.පන්දු යැවීමේදී ෂොන් ටේට් ලකුණු 49 කට කඩුලු 2 ක් දවාලීය.ඕස්ට්‍රේලියාව - 324 / 6 (ඕවර 50)මයිකල් ක්ලාක් 93, බ්‍රැඩ් හැඩින් 65, මයිකල් හසී 54 රිකී පොන්ටින් 36 (නෙහෙමිහා ඔඩියම්බෝ 57 / 3, ජීමි කමන්ඩේ 46 / 2)කෙන්යාව - 264/6 (ඕවර 50)කොලින්ස් ඔබුයෝ නොදැවී 98, තන්මේ මිෂ්රා 72, තෝමස් ඔඩෝයෝ 35 (ෂෝන් ටේට් 49/2)..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=s1103142</link>
    <topic>පාකිස්තානය අද ආත්ම විශ්වාසය ගොඩනගා ගැනීමේ උත්සාහයක</topic>
    <author>වර්නන් ගුණසේකර පල්ලේකැලේ ක්‍රීඩාංගණයේ සිට</author>
    <content>2011 ලෝක කුසලාන ක්‍රිකට් තරගාවලියේ 33 වැනි තරගය පාකිස්තානය හා සිම්බාබ්වේ අතර අද දිවා රාත්‍රියේ පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.මේ තරග පිටියේදී ම පසුගිය අඟහරුවාදා පැවැති තරගයේ දී නවසීලන්තයේ රෝස් ටේලර්ගෙන් හොඳට ම බැට කෑ පාකිස්තානයට ඔවුන්ගේ ආත්ම විශ්වාසය යළි ගොඩනගා ගැනීමට නම් ඔවුන් අද තරගය විශාල ලකුණු පරතරයකින් ජය ගත යුතු වනු ඇත. පන්දු 124 කින් වාර්තා වූ ලකුණු 131 ක ටේලර්ගේ ඉනිම හේතුවෙන් පාකිස්තානයට ලකුණු 110ක දැවැන්ත පරාජයක් අත්විඳින්නට සිදුවිය.පාකිස්තාන පිතිකරුවන්ට අද තරගයේ දී සිම්බාබ්වේ කණ්ඩායමේ නිවැරදි දඟ පන්දු ප්‍රහාරය සමග පරෙස්සමෙන් ගණුදෙනු කිරීමට සිදුවනු ඇත. ලකුණු ලබා ගැනීමේ වේගය අඩාල කරමින් ප්‍රතිවාදී පිතිකරුවන් අවදානම් සහිත පහර කරා පොළඹවා ගැනීමේ කලාව සිම්බාව්වේ විසින් මනාව ප්‍රගුණ කර තිබෙන බවක් පෙනෙන්නට තිබේ.කෙසේ වෙතත්, සිම්බාබ්වේ පිතිකරු පෙළ පහසුවෙන් කඩා වැටෙන එකක් ලෙසින් දිස්වන අතර ෂොයිබ් අක්තාර්, උමාර්ගුල් හා ෂහිඩ් අෆ්රිඩිගෙන් බොහෝ විට සමන්විත වනු ඇති පාකිස්තාන පන්දු ප්‍රහාරය හමුවේ සිම්බාබ්වේ පිලට මුහුණ දීමට සිදුව තිබෙන්නේ අසීරු තරගයකටය.“ඇත්තම කියනවා නම් ඔවුන්ගේ පන්දු ප්‍රහාරය අපට ලොකු තර්ජනයක්” යැයි සිම්බාබ්වේ ආරම්භක පිතිකරු බ්‍රෙන්ඩන් ටේලර් කියයි.මේ අතර, මොහමඩ් හෆීස් හා අහමඩ් ෂෙසාඩ් යන ආරම්භක පිතිකරු යුගලයේ අසාර්ථකත්වය පිළිබඳව පාකිස්තානය සිටින්නේ කණස්සල්ලෙනි. ඔවුන්ග් දුර්වල ආරම්බයන් නිසා මැද පෙළ පිතිකරුවන්ට අධික ලෙස වෙහෙස වන්නට සිදුව ඇතැයි නායක ෂහිඩ් අෆ්රිඩි පවසයි.“ලකුණු රැස් කිරීමේදීත් පන්දු යැවීමේදීත් අපට තිබෙන සබඳතා ඉතා උසස්. නමුත් ප්‍රශ්නය වී තිබෙන්නේ එම ක්‍රීඩකයන් ඔවුන්ගෙන් බලාපොරොත්තු වන මට්ටමට ක්‍රීඩා නොකිරීමයි.”තම ක්‍රීඩකයන් අද තරගයේ දී ඔවුන්ගේ සුපුරුදු දක්ෂතාඅතරට යළි පිවිසෙනු ඇතැයි තමා බලාපොරොත්තු වන බව අෆ්රිඩි ඊයේ මෙහි පැවැති මාධ්‍ය හමුවේදී වැඩිදුරටත් ප්‍රකාශ කර සිටියේය.පාකිස්තානය හා සිම්බාබ්වේ අතර පැවැති එක්දින තරගවලදී පාකිස්තාන තරග 36ක් ජය ලබා ඉදිරියෙන්ම සිටින අතර සිම්බාබ්වේ තරග 2 ක් ජයගෙන ඇත. තරගයක් සමවී තරගයක් තීරණයක් නොමැතිව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=s1103143</link>
    <topic>132 වැනි නිල්මහ සටන ජය පැරැදුමෙන් තොරයි</topic>
    <author>ප්‍රින්ස් ගුණසේකර</author>
    <content>ලොව පැරැණිතම පාසල් මහා ක්‍රිකට් තරගය ලෙස සැලකෙන රාජකීය - සාන්ත තෝමස් නිල් මහ සටන ජය පරාජයෙන් තොරව නිමාවට පත්විය.දින තුනක් පුරා කොළඹ එස්. එස්. සී. පිටියේ පැවැති මේ තරගයේ ජයග්‍රහණය උදෙසා සාන්ත තෝමස් විදුහලට ඕවර් 54කදී ලකුණු 268ක ඉලක්කයක් එල්ල වුව ද අයහපත් ආලෝක තත්ත්වය මැද තරගය නතර කරද්දී ඕවර් 41කට කඩුලු 4ක් දැවී ලකුණු 234ක් ලබා සිටියේ ය.රාජකීය විදුහල පළමු ඉනිමට ලකුණු 276ක් හා දෙවැනි ඉනිමට කඩුලු 5ක් දැවී ලකුණු 314ක් ලබා ගත්තේ ය. සාන්ත තෝමස් විදුහල පළමු ඉනිමට ලකුණු 323ක් ද දෙවැනි ඉනිමට කඩුලු 4ක් දැවී ලකුණු 234ක් ද ලබා ගත්තේ ය.රාජකීය ක්‍රිකට් නායක රමිත් රඹුක්වැල්ල ඉනිම දෙකේ දීම අර්ධ ශතක ලබා මහා ක්‍රිකට් තරග වාර්තා පොතට එක් වූවේය. ඔහු පළමු ඉනිමේ ලකුණු 83ක් ද දෙවැනි ඉනිමේ ලකුණු 79ක් ද වාර්තා කෙළේ ය. එමෙන්ම සාත්ත තෝමස් පළමු ඉනිමේ කඩුලු 4ක් බිඳහෙළීමට රමිත් සමත් විය. ඔහු අගනා උඩ පන්දු 3ක් ද රැක ගනිමින් තුන් ඉරියව් දක්ෂතා දැක්විය.සාන්ත තෝමස් ක්‍රිකට් නායක චමෝද් පතිරණ ද පිත්තෙන් හා පන්දුවෙන් දක්ෂතා පෙන්විය. ඔහු පළමු ඉනිමේදී ලකුණු 63ක් ද ලබාගත් අතර තරගයේ දී කඩුලු 8ක් බිඳහෙළීය.තරගය නතර කරද්දී සාන්ත තෝමස් පිලට සචින් පීරිස් නොදැවී ලකුණු 77ක් එක්කර සිටියේ ය.හොඳම පිතිකරු :- රමිත් රඹුක්වැල්ල (රාජකීය) , හොඳම පන්දු යවන්නා : චමෝද් පතිරණ (සා. තෝමස්), හොඳම පන්දු රකින්නා :- අර්ජුන කුඩා හෙට්ටි (රාජකීය) තරගයේ වීරයා :- රමිත් රඹුක්වැල්ල (රාජකීය)රාජකීය විදුහල පළමු ඉනිම කඩුලු 9කට ලකුණු 276 (66.2)වරුණ දිසානායක 42, රමිත් රඹුක්වැල්ල 83, භානුක රාජපක්ෂ 55, ඉමාල් ලියනගේ 27 (චමෝද් පතිරණ 101 / 5, මධුෂාන් රවිචන්ද්‍රකුමාර් 50/4)සාන්ත තෝමස් පළමු ඉනිම ලකුණු 323 (78.5) නුවන් කාවින්ද 36, කවිඳු පෙරේරා 51, චමෝද් පතිරණ 63, නියෝමාල් වික්‍රමසේකර 27, මධුෂාන් රවිචන්ද්‍ර කුමාර් 69, උමේෂ් ප්‍රනාන්දු 33 (භානුක රාජපක්ෂ 69 / 2, ගෞරව් දේවා 51 / 2, රමිත් රඹුක්වැල්ල 54 / 4)රාජකීය විදුහල දෙවැනි ඉනිම කඩුලු 5කට ලකුණු 314 (79)වරුණ දිසානායක 27, රමිත් රඹුක්වැල්ල 79, සුපුන් සුබසිංහ 36, ඉමාල් ලියනගේ 65, භානුක රාජපක්ෂ 30, හේෂාන් කුමාරසිරි 60 (චමෝද් පතිරණ 85 / 3)සාන්ත තෝමස් විදුහල දෙවැනි ඉනිම කඩුලු 4කට ලකුණු 234 (42)ආසිරි වික්‍රමනායක 43, නුවන් කාවින්ද 67, සචින් පීරිස් නොදැවී 77 (භානුක රාජපක්ෂ 52 / 2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=s1103144</link>
    <topic>ද.අප්‍රිකාව කඩුලු 3කින් ඉන්දියාව පරදවයි</topic>
    <author/>
    <content>ඉන්දියාව හා දකුණු අප්‍රිකාව අතර නාග්පූර් විදර්බා ක්‍රීඩාංගණයේ පැවැති තරගයෙන් දකුණු අප්‍රිකාව කඩුලු 3 ක විශිෂ්ට ජයක් වාර්තා කළේය.කාසියේ වාසිය දිනා ඉන්දියාව මුලින් පන්දුවට පහරදුන් අතර දකුණු අප්‍රිකාව කඩුලු 7 ක් දැවී ඕවර් 49.4කදී ලකුණු 300ක් ලබා ගත්තේය.දකුණු අප්‍රිකාව ජයග්‍රාහී මාවතට යොමු කළ ආරම්භක පිතිකරු හෂීම් අම්ලා ලකුණු 61ක්, ජැක්කාලීස් ලකුණු 69ක් හා ඒ.බී.ඩී විලියස් ලකුණු 52ක් ලබාගත්හ.අවසන් පන්දු 6 තුලදී දකුණු අප්‍රිකාවට ලකුණු 13 ක් ජයග්‍රහණය සඳහා අවශ්‍යව තිබියදී අශීෂ් නේරා එවූ අවසන් ඕවරයේ හයේ පහරක් හා හතරේ පහර 2ක්ද සමග ජයග්‍රහණය වාර්තා විය.දකුණු අප්‍රිකාවේ මැද පෙළ පිතිකරුවන් වූ ජේ. පී. ඩුමිනි පන්දු 20කදී ලකුණු 23 ක් ජෝන් බෝතා පන්දු 15කදී ලකුණු 23ක් ලබා ඉනිමට ජීවයක් එක් කළහ.රොබින් පීටර්සන් නොදැවී ලකුණු 18 ක්ද ප්ලේසීස් නොදැවී ලකුණු 25ක් ලබා ජයග්‍රහණය සම්පූර්ණ කළහ.ඉන්දීය ඉනිමට ප්‍රබල තර්ජනයක් එල්ල කළ වේගපන්දු යවන ඩේල් ස්ටේන් තරගයේ වීරයා සම්මානය දිනා ගත්තේය.ඉන්දියාවට හොඳ ආරම්භයක් ලබාදුන් ෂෙවාග් හා තෙන්ඩුල්කාර් පළමු කඩුල්ලට ඕවර් 17කදී ලකුණු 142ක සම්බන්ධතාවක් ගොඩනැගුවද එය විශාල ලකුණු ගණනකට පෙරළා ගැනීමට අනෙක් පිතිකරුවන්ගෙන් දායකත්වයක් නොලැබුණි.තෙන්ඩුල්කාර් තම එක්දින දිවියෙහි 48 වැනි ශතකය වාර්තා කරමින් හතරේ පහර 8 ක් හා හයේ පහර 3 ක් සමඟ ලකුණු 111ක් ලබාගත් අතර ෂෙවාග් ලකුණු 73 ක්ද ගම්බීර් ලකුණු 69ක්ද වාර්තා කළහ. ඉන්දීය ඉනිමේ අවසන් කඩුලු 9 ක් ලකුණු 29කට දැවීයෑම ප්‍රබල අවාසියක් විය.ඉන්දියාව ලකුණු 296 (50)ෂෙවාග් 73, තෙන්ඩුල්කාර් 111, ගම්බීර් 69, යුවරාජ් 12, දෝනි 12 (ස්ටේන් 50/5, පීටර්සන් 52/2)දකුණු අප්‍රිකාව කඩුලු 7කට ලකුණු 300 (49.4) අම්ලා 61, කලිස් 69, විලියර්ස් 52, ඩුමිනි 23, බෝතා 23, ප්ලේසස් නොදැවී 25, පීටර්සන් නොදැවී 18..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=s1103145</link>
    <topic>පාපැදි සූරයා කණ්ඩායමෙන් නෙරපයි</topic>
    <author/>
    <content>නීතිවිරෝධී ලෙස රුධිරය එන්නත් කරගත් බවට චෝදනා ලැබ සිටින ඉතාලි පාපැදි සූර රිකාඩෝ රිකෝ නියෝජනය කරන වැකන්සොලිල් පාපැදි කණ්ඩායමෙන් නෙරපා ඇත.ඔහු පසුගියදා හදිසියේම රෝගාතුරව ඇති අතර එයට හේතුව නීතිවිරෝධී ලෙස රුධිරය එන්නත් කර ගැනීම බව වෛද්‍යවරු නිගමනය කර ඇත. රිකාඩෝ මින් ඉදිරියට පාපැදි තරගවලට සහභාගි නොවන බවට ගැසටා ඩිල්ලෝ ක්‍රීඩා සමාජය සමඟ සෙනසුරාදා පැවති සාකච්ඡාවකදී පවසා තිබේ. “මට පාපැදි ලෝකය එපා උනා” යි ඔහු පවසා තිබේ.2008 ටුවර් ඩී ප්‍රාන්ස් පාපැදි තරගාවලියේ අදියර දෙකක ජයග්‍රහණය අත්කර ගැනීමට රිකාඩෝ සමත්විය. සෙරා ඡ්ර්‍ථර්‍ණ පරීක්ෂණයකින් අනතුරුව ඔහුට ඉතිරි තරග වටවල තරග වැදීම තහනම් කරන ලදී.මින් ඉහතදීත් ඔහුට මාස 20 ක තරග තහනමක් පනවා තිබිණි. ඔහු යළි ක්‍රීඩාපිටියට පැමිණියේ පසුගිය මාර්තුවේදීයි. 27 හැවිරිදි රිකාඩෝ පවසන්නේ තමා මෙම චෝදනාව ප්‍රතික්ෂේප කරන බවයි. තමා නිර්දෝශි වූවත් වරදකරු ලෙස ප්‍රකාශයට පත්කොට ඇති බව ඔහු කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=s1103146</link>
    <topic> මාතර රාහුල-ශාන්ත තෝමස් ගැටුම ජය පරාජයෙන් තොරයි</topic>
    <author>පි‍්‍රයාන් ද සිල්වා - මාතර ක්‍රීඩා</author>
    <content>මාතර රාහුල විද්‍යාලයත් ශාන්ත තෝමස් විද්‍යාලයත් අතර උයන්වත්ත පිටියේ පසුගියදා අවසන් වූ වයස 19 පහළ සුහද ක්‍රිකට් තරගය ජය පරාජයෙන් තොරව නිමා විය.කාසියේ වාසිය දිනා පන්දුවට පහර දීමට ශාන්ත තෝමස් නායක නිපුන් රණවීර තීරණය කළේ ය. පන්දු වාර 100.5 කදී සියලු දෙනාම දැවී ලකුණු 239ක් රැස් කර ගැනීමට හැකිවූ අතර අවසන් පිතිකරුවන් දෙදෙනා වන මොහොමඩ් මිශ්ඩක් 18 සහ මොහොමඩ් ඉස්මත් 44 අවසාන කඩුල්ල සඳහා ලකුණු 68 ක සම්බන්ධතාවයක් ගොඩනැගීම විශේෂත්වයකි. රුසිරු උයනහේවා 62/5, ඇස්. චතුරංග 30/2. තම පළමු ඉනිම සඳහා රාහුල විද්‍යාලය පන්දු වාර 69 කදී කඩුලු 8කට ලකුණු 172ක් ලබා ගනිමින් ඉනිම අත්හිටුවන ලදී.ප්‍රසන්න ඒකනායක පසුගිය තරඟ දෙකේ ශතක දෙකක් සහ අර්ධ ශතකයකට හිමිකම් කීවත් මෙවර තරඟයේ දී එක් ලකුණකින් අර්ධ ශතකය ඔහුට අහිමිවිය.අශාන් ඩිනුර රණසිංහ ලකුණු 65 කට කඩුලු 6ක් දවා ගත්තේ ය. දෙවන ඉනිම සඳහා පන්දු වාර 2.1 පන්දුවක දී ශාන්ත තෝමස් පිල ලකුණු 24 ක් ලබා ගත්හ. ජයංග නිර්මාණ ද සිල්වා පන්දු 9 කදී ලකුණු 21 ක් රැස් කර ගත්තේ ය.ශාන්ත තෝමස් පළමු ඉනිම 239/10 පන්දු වාර 100.5 - මොහොමඩ් ඉස්මත් 44 (නොදැවී), රවිදු දම්සර 29, නිපුන් රංගන රණවීර 29, ලසිත් ලක්‍ෂාන් 21, ජයංග ද සිල්වා 21, රජින් ද පුංචිහේවා 20, (රුසිරු උයනහේවා 62/5, එස්. චතුරංග 30/2)රාහුල විද්‍යාලය පළමු ඉනිම 172/8 පන්දු වාර 69ප්‍රසන්න ඒකනායක 49, පසුශාන් කුලතුංග 36, ප්‍රසාදික ගමගේ 25 ටී. ආර්. මාරසිංහ 23 (අශාන් රණසිංහ 65/6)ශාන්ත තෝමස් දෙවන ඉනිම 24/0 පන්දුවාර 2.1..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=s1103147</link>
    <topic> ත්‍රිත්ව-සා අන්තෝනි මහා ගැටුම ජය පැරැදුමක් නෑ</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>අස්ගිරිය ක්‍රීඩාංගණයේ පැවැති මහනුවර ත්‍රිත්ව - සාන්ත අන්තෝනි 95 වැනි මහා ක්‍රිකට් තරගය ජය පරාජයෙන් තොරව අවසන් විය.ත්‍රිත්ව විදුහල පළමු ඉනිම ඕවර් 75.5කදී 256හේෂාන් වන්නිආරච්චි 94, අකිල ජයසුන්දර 48, නිරෝෂන් දික්වැල්ල 43, ජනිෂ්ක පේ‍්‍රමසිංහ 23, අරවින්ද පේ‍්‍රමරත්න 50ට 5යි. සාරංග රාජගුරු 48ට 4කි.සාන්ත අන්තෝනි විදුහල පළමු ඉනිම ඕවර් 76කදී දැවී 162යි,හිරාන් වික්‍රමසේකර 27, මනෝජ්. සරත්චන්ද්‍ර 31, අරුණ බණ්ඩාර 21 (ඒ. අනාස් 54 ට 4යි. අකිල ජයසුන්දර 32ට 2යි. හේෂාන් වන්නිආරච්චි 4ට 1යි.ත්‍රිත්ව විදුහල දෙවැනි ඉනිම ඕවර් 31කදී කඩුලු 5කට ලකුණු 107නිරෝෂන් දික්වැල්ල 16, ජනිෂ්ක පේ‍්‍රමසිංහ 14, හේෂාන්, වන්නිආරච්චි 22, තිස්ස බණ්ඩාර නොදැවී 23 (අරවින්ද පේ‍්‍රමරත්න 42 ට 4යි)දක්ෂතම පිතිකරු - හේෂාන් වන්නිආරච්චි, (ත්‍රිත්ව විදුහල), දක්ෂතම පන්දු යවන්නා, අරවින්ද පේ‍්‍රමරත්න (සාන්ත අන්තෝනි විදුහල) දක්ෂතම පන්දු රකින්නා - කනිශ්ක රණරාජ (සාන්ත අන්තෝනි විදුහල), තරගයේ සෑම අතින්ම දක්ෂ ක්‍රීඩකයා - අකිල ජයසුන්දර (ත්‍රිත්ව විදුහල් පිලේ නායක).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=s1103148</link>
    <topic>ගුරුකුල-ධර්මාශෝක මහා තරගය ජය පරාජ නෑ</topic>
    <author>කැලණිය සමූහ එඩ්වඩ් වීරසිංහ</author>
    <content>කැලණිය ශ්‍රී ධර්මාලෝක මධ්‍ය මහා විද්‍යාලයීය ක්‍රිකට් කණ්ඩායමක් කැලණිය ගුරුකුල විද්‍යාලයීය ක්‍රිකට් කණ්ඩායමත් අතර කොළඹ පී. සරවනමුත්තු ක්‍රීඩාංගණයේදී පැවැති ක්‍රිකට් තරගය මෙවරද ජය පරාජයකින් තොරව අවසන් විය.ශ්‍රී ධර්මාලෝක පළමු ඉනිම 162 – ඕවර 52.3 සුලාර් ගයාෂාත් 67, පුබුද් හර්ෂිත 21, චතුර මධුශංක 25, ජූඩ් ප්‍රසන්න 17 (ගයාන් බුද්ධික 23 ට 5, මධුෂාන් චතුරංග 30 ට 2 රොෂාන් අනුරුද්ධ 53 ට 2)ගුරුකුල ප්‍රථම ඉනිම : 186 (45.4) ලිසුල ලක්ෂාන් 16, ගෂාන් දුමිඳු 53, තිලේන්ද ප්‍රභාෂ් 46, ෂෙෂාන් තිවංක 10, රොෂාන් අනුරුද්ධ 27(ශාන් ඉරේෂ් 40 ට 4, තිළිණ පුෂ්පික 33 ට 3)ශ්‍රී ධර්මාලෝක දෙවැනි ඉනිම කඩුලු 9 කට (84)සුලාජ් ගයාෂාත් 110, චතුර මධුශංක 12, ගයන්ත අංජන 23, ජනක පැතුම් 25,(මධුෂාන් චතුරංග 58 ට 2)විශේෂ කුසලාන හිමිකරග් ක්‍රීඩකයෝහොඳම පන්දු යවන්නාගයාන් බුද්ධික (ගුරුකුල / නායක)හොඳම පිතිකරු : සුලාජ් ගයාෂාන් (ශ්‍රී ධර්මාලෝක)හොඳම පන්දු රකින්නා : නලීන් පෙරේරා (ගුරුකුල)තරගයේ වීරයා : සුලාජ් ගයාෂාන් (ශ්‍රී ධර්මාලෝක).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f1103141</link>
    <topic>සුසිල් ප්‍රේමජයන්ත</topic>
    <author/>
    <content>ප්‍රතික්ෂේප වූ නාමයෝජනා 36න් 19ක්ම ප්‍රතික්ෂේප වුනේ යාපනය සහ කිළිනොච්චි දිස්ත්‍රික්කවල. එම දිස්ත්‍රික්කවල නාම යෝජනා පුරවා එව්වේ දමිළ භාෂාවෙන්. පක්ෂයේ නමට ඒ අය පරිවර්තනය කර තිබුනේ නියම නමින්. මැතිවරණ කොමසාරිස්වරයා ඉදිරියේ ලියාපදිංචි කර තිබුනේ වෙනත් නමකිනි. ඒ නිසයි ප්‍රතික්ෂේප වූයේ ඒ සම්බන්ධයෙන් අපි අධිකරණ තීන්දුවක් ගෙන තිබෙනවා.අනෙක් ඒවා වැඩිහරියක් ප්‍රතික්ෂේප වූයේ. නාමයෝජනා සකස් කිරීමේදී සන්ධානයේ එක් එක් දේශපාලන පක්ෂ ආසන සංවිධායකවරුන් ප්‍රමාද වී ලැයිස්තු සකස් කිරීම නිසා. ඇතැම් අවස්ථා තිබුනා සකස් කළ නාමයෝජනා සංශෝධනය කිරීමට ප්‍රයත්න දරා තිබුණා. ඉදිරි මැතිවරණයෙන් පසුව ඒ පිළිබඳව වැරදි කළ පක්ෂ හා ආසන සංවිධායකවරුන්ට එරෙහි ක්‍රියාමාර්ග ගැනීමට සන්ධානය ක්‍රියා කරනවා.එක් එක් පළාත් පාලන ආයතන සිදුකළ සංවර්ධන ක්‍රියාදාමයන් පිළිබඳව ජනතාව දැනුවත් කරනවා. එක්සත් ජනතා නිදහස් සන්ධාන රජය මේ රටේ ජනතාවට විශාල වැඩකොටසක් සිදුකළ රජයක්. දශක තුනක් පුරා පැවති යුද්ධය මේ රටේ කිසිදු රාජ්‍ය නායකයකුට නිමකළ නොහැකි වුණා. ජනාධිපති මහින්ද රාජපක්ෂ මහතා සිදුකළ මානුෂීය මෙහෙයුම තුළින් රටට ස්ථිරසාර සාමයක් උදාවුණා. ජනාධිපතිතුමා කිසිදු ජාත්‍යන්තර බලවේගයකට නතු වුනේ නැහැ.මානුෂීය මෙහෙයුම සිදුකරන අතරතුරේ මානසිකව මෙම රජය ඇදවැටුනේ නැහැ. යෝධ සංවර්ධන යෝජනා ක්‍රම ආරම්භ කළේ යුද්ධය සඳහා දිනකට රුපියල් මිලියන ගණන් වැය කරමින්. එසේ ආරම්භ කළ කොත්මලේ ජල විදුලි බලාගාරය, නොරොච්චෝලේ ගල් අඟුරු බලාගාරය තුළින් අඩුමිලට විදුලිය ලබාදීමටත්, සැමට විදුලිය ලබාදීමේ වැඩපිළිවෙළ ක්‍රියාත්මක කිරීමටත් රජය ක්‍රියාකළා ඒ වගේම හම්බන්තොට නිදහස් වෙළෙඳ කලාපයක් බවට පත්කරලීමට වරාය, දෙවන ජාත්‍යන්තර ගුවන් තොටුපළ, ජාත්‍යන්තර ක්‍රිකට් ක්‍රීඩාංගණය, ජාත්‍යන්තර සම්මන්ත්‍රණ ශාලාව, ටෙලිගම්මානය, උද්භිද උද්‍යානය ඇතුළු විශාල ව්‍යාපෘති ක්‍රියාත්මක වෙනවා. අධිවේගී දුම්රිය මාර්ග, දක්ෂිණ අධිවේගී මාර්ගය මේ රටේ ජනතාවට විශාල සහන දෙන අතරේ තමයි මෙම ව්‍යාපෘති වලට රජය මුදල් වෙන්කරන්නේ.මේ ශීඝ්‍ර සංවර්ධනය මේ රටේ ජනතාව දැක තිබෙනවා. ජනතාව දැනුවත් කිරීමේ දිස්ත්‍රික් සමුළු රට පුරා පවත්වන අතර මේ වනවිට ඉන් අඩක් අවසන්. ජනාධිපතිතුමා නිකුත් කළ පත්‍රිකාවන්ද සියලුම නිවාසවලට බෙදිදීමේ වැඩපිළිවෙළක්ද මේ වන විට ක්‍රියාත්මක වෙනවා.අත්‍යවශ්‍ය ආහාරද්‍රව්‍ය ලෙස මූලික වශයෙන් ගත්තොත් සහල් මිල ඉහළ ගොස් නැහැ. මිල රුපියල් 60ක් 70ක් වෙන්නේ. මරඳගහමුල වෙළෙන්දන් නිකුත් කළ වාර්තාවක තිබුනා. සහල් මිල පසුගිය දිනවල පහළ ගිය බව අර්තාපල්, බීලූනු, අමුමිරිස් මෙයට මාසයකට වඩා පැවති මිලට වඩා මේ වනවිට අඩුවෙලා. එළවළු මිලත් ඉදිරි දිනවල අඩුවේවි.මේ තත්ත්වය වැසිසහිත කාලගුණයක් තුළින් පැවතීම ස්වභාවික සිද්ධියක්. මෙයට පෙර මහ වැසිවලදී එළවළු මිල ඉහළ ගියා. එජාපයට සටන් පාඨයක් නැතිවුනාම මේ වගේ කථා කියනවා. අනෙකුත් රටවල මිල ගණන් ඉහළයාම්වලට සාපේක්ෂව අප රටේ මිල ඉහළ ගොස් නැහැ.ආහාර ද්‍රව්‍යවල මිල ස්ථාවරව පවත්වාගැනීමට නිෂ්පාදනය වැඩිකළ යුතුයි. ඒ සඳහා රටපුරා ගෘහආර්ථික ඒකක දශලක්ෂයේ වැඩපිළිවෙළක් ආරම්භ කළා. එම අස්වනු නෙලීමත් සමඟ ඊළඟ මාස කීපය තුළදී මෙම තත්ත්වය වෙනස් වේවි.රනිල් වික්‍රමසිංහ මහතා එල්.ටී.ටී.ඊ. සටන්විරාම ගිවිසුම අස්සන් කරලා දුප්පතුන්ගේ බඩට නෙවෙයි රටේ සමස්ත ජනතාවගේ ඇඟටමයි ගැසුුවේ. කොටි සංවිධානය දහස්ගණන් ජීවිත දේපළ විනාශ කළේ රනිල්ගේ නිවටකම නිසයි. එම ගිවිසුම නිසා මේ රටේ වටිනා ජීවිත දහස් ගණන් විනාශ වුනා.නැහැ . එක්සත් ජාතික පක්ෂය කියන විකාර කථා ජනතාව ප්‍රතික්ෂේප කරනවා. සන්ධානය වටා රට පුරා ජනතාව ඒකරාශි වී සිටිනවා. මේ මැතිවරණ සඳහා කවදත් ප්‍රධාන මැතිවරණයක් තරම් ජනතාවගේ එතරම් උනන්දුවක් නැහැ. එය ස්වභාවික තත්ත්වයක් සිට පිටම පැවති මැතිවරණ සියල්ලම සන්ධානය ජයග්‍රහණය කළා. එක්සත් ජාතික පක්ෂය 19 වන වරටත් පරාජය වන බවත් සන්ධානයට විශිෂ්ට ජයක් ලැබෙන බවත් සහතිකයි.කොළඹ රටේ අගනගරය අඩසියවසකටත් වඩා වැඩි කාලයක් කොළඹ පාලනය කළේ එජාපයයි. එජාපය පසුගිය මැතිවරණයේදී කණ්ණාඩියට උදව් කරන්න කියලා කණ්ණාඩිය දිනෙව්වා. කුණු ප්‍රශ්නය තවත් උග්‍රවුණා. ඒත් ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත නාගරික සංවර්ධන අධිකාරිය අපද්‍රව්‍ය බැහැර කිරීමේ ක්‍රියාවලියත් නගර අලංකරණ ක්‍රියාවලියත් විධිමත්ව සිදු කරනවා. නගර වාසීන්ට වාසිවන ලෙස ප්‍රමුඛත්වය ලබාදෙමින් නාගරික සංවර්ධන අධිකාරියේද සහාය ඇතිව ඉදිරි වැඩපිළිවෙළ ක්‍රියාත්මක කෙරෙනවා.සන්ධානයේ ගැබිනි අපේක්ෂිකාවට පහරදීම අපි තරයේ හෙළා දකිනවා. ඒ සම්බන්ධ නීති ක්‍රියාමාර්ග අපි ඉදිරියේ දී ගන්නවා. ඔය පහරදීම එජාපයේ චරිත ලක්ෂණයක්.දැන් විතරක් නොවෙයි හිටපු ජනාධිපති ජේ. ආර්.ගේ කාලයේදී විශාල ලෙස කාන්තාවන්ට හිරිහැර කළා. නිරුවත් කර පහරදුන්නා. විවියන් ගුණවර්ධන, වීඩා කේනමන් ඇතුළු පිරිස සිදුකළ උද්ඝෝෂණයට පොලිස් පරීක්ෂක ඉග්නේෂස් පෙරේරා ලවා පහර දුන්නා.එම නිලධාරියාට උසස්වීම් ලබා දුන්නා. කාන්තාවන්ට වන්දි ගෙවන ලෙස අධිකරණය නියෝග කළාම එම මුදල් ගෙව්වේ එජාප රජය. එම පහරදීම් ඡායාරූපගත කළ සරණපාල පමුණුවට පොලිසිය පහරදුන්නා.මෙවැනි පක්ෂයකට ගම්මට්ටමේ බලයක් වත් ලබාදීමට මේ රට උගත් බුද්ධිමත් ජනතාව සූදානම් නැහැ. මෙම හැම ක්‍රියාවකටම එදා සිට අද දක්වා එජාපයට සහාය දුන්නේ ජනතා විමුක්ති පෙරමුණයි.මෙවර සන්ධානයෙන් කාන්තා අපේක්ෂිකාවන් 150ක් වැනි පිරිසක් නියෝජනය කරනවා.මෙම පළාත් පාලන මැතිවරණය සඳහා විපක්ෂය ගෙන යන සටන් පාඨය භාණ්ඩ මිලයි. අනාගතයේ භාණ්ඩ මිල අඩුකරන බව ඔවුන් කියනවා. ඒ සඳහා ක්‍රමවේදයක් නැහැ. සැලසුමක් ඔවුන් ඉදිරිපත් කරන්නේ නැහැ. එජාපය රනිල් වික්‍රමසිංහ දෙවනවරටත් ජනාධිපතිවරණය පරාජය වූවා. 18 වන වතාවත් පැවැත්වූ මැතිවරණ එක දිගටම පරාජය වුණා.පක්ෂයේ බංකොළොත් බව නිසයි එජාපයේ ප්‍රබල මන්ත්‍රීවරුන් සන්ධානයට එක්වුණේ. ඔවුන් සන්ධානයෙන් ඉදිරිපත් වී මැතිවරණ ජයග්‍රහණය කර තිබෙනවා.පක්ෂය ජයග්‍රහණය කරා යොමුකරන්න බැරි රනිල් වික්‍රමසිංහ මැදපෙරදිග ගඩාෆි පාලනය පිළිබඳව කථා කරනවා. එජාපය තුළ ප්‍රජාතන්ත්‍රවාදය තහවුරු කරන්න එජාප පාක්ෂිකයෝ ඉදිරියේ දී කටයුතු කරනවා.රජයේ විශ්‍රාම වැටුප් නැතිකළ තෙල් සංස්ථාව 3කට කැඩුවේ කරු ජයසූරිය. ඉන්දියන් ඔයිල් සමාගමට කොටසක් විකුණුවා. ඉතිරි කොටස වෙන්දේසියට යොමු කළා. ජනාධිපතිතුමා නැවත රජයට එය පවරා ගත්තා.එජාපය විකුණු රක්ෂණ සංස්ථාව, ෂෙල් ගෑස් සමාගම ඇතුළු ආයතන ගණනාවක් මේ රජය අයිති කරගත්තා. එල්.ටී.ටී.ඊ. ය ආරම්භ වුණේ. එජාප සමයේ. ඔවුන් පෝෂණය කළේ එජාපය.89 භීෂණයෙන් තරුණ තරුණියෝ 50,000ක් අතුරුදන් කළා. ටයර් සෑවල. මේ රජය 2004 පසු රැකියා විශාල ප්‍රමාණයක් දී තිබෙනවා. රට බෙදන්න ඉඩදුන්නේ නැහැ. ජාත්‍යන්තර බලවතුන් පවා අපි පරාජය කළා.මේ ජරා ඉතිහාසය නැවත උදාකරන්නද එජාපය ඡන්දය ජනතාවගෙන් ඉල්ලන්නේ මින් පැහැදිලි වන්නේ එජාපය පැහැදිලි ප්‍රතිපත්තියක් නැති බවයි. එජාප පාක්ෂිකයින් ඇල්මැරුණු ස්වභාවයෙන් ඉන්නේ මේ නිසයි. ඔවුන් කලකිරිලා පක්ෂය ඇතුලේ අර්බුද. රනිල් රැස්වීම්වලට වෙනම යනවා. සජිත් වෙනම යනවා.මාර්තු 17 වනදාට එජාප පාක්ෂිකයෝ ඉදිරි එජාප නායකයා රනිල්ද සජිත් ද කියන තීන්දුව ප්‍රකාශ කරාවි. 19 වතාවට එජාප පරාජයට පත්වන අතර එක්සත් ජනතා නිදහස් සන්ධානයට විශිෂ්ට ජයක් මෙරට උගත් බුද්ධිමත් ජනතාව ලබාදේවි. එය ස්ථිරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f1103142</link>
    <topic>කෙහෙළිය රඹුක්වැල්ල</topic>
    <author/>
    <content>මෙය ඉතාමත් වැදගත් මැතිවරණයක්. විශේෂයෙන් ගමත් එක්ක නිරන්තරයෙන් ගැටෙන දේශපාලන ආයතනය තමයි ප්‍රාදේශීය සභා. මෙයට පෙර එය ගම් සභා වශයෙන්ය ක්‍රියාත්මක වූයේ. නමුත් අද පවතින ප්‍රාදේශීය සභා ක්‍රමයටත් වසර විස්සක ඉතිහාසයක් තිබෙනවා.ප්‍රාදේශීය සභා නැමති දේශපාලන ඒකකයටත් එහි නියෝජිතයනටත් ආත්ම ගෞරවයක් ලබා දුන්නේ ජනාධිපති මහින්ද රාජපක්ෂ මහතායි. එය අපි අවිවාදයෙන් පිළිගත යුතුයි. මෙයට වසර කිහිපයකට පෙර ප්‍රාදේශීය සභා මන්ත්‍රීවරයකුට තම ප්‍රදේශයට සේවය කිරීම සඳහා ලබා දුන්නේ රුපියල් පනස් දහසක් නැතිනම් රුපියල් ලක්ෂයක් නොඉක්මවූ මුදලකි. මේ තත්ත්වය තුළ ඔවුන් අසරණ වෙලයි හිටියේ. එම මුදලින් ඔවුන්ට අවට ගම් කිහිපයකට ප්ලාස්ටික් පුටු ටිකක්වත් ලබාදීමට හැකියාව තිබුණේ නැහැ.නමුත් අද වන විට ප්‍රාදේශීය සභා මන්ත්‍රීවරුන්ට විශාල මූල්‍යමය පසුබිමක් ලබා දී ඔවුන්ට ප්‍රදේශයට ආත්ම ගෞරවයකින් සේවය කිරීමට අවස්ථාව උදා කර දී තිබෙනවා.පසුගිය වකවානුව තුළ ප්‍රාදේශීය සභා මන්ත්‍රීවරුන්ට ග්‍රාමීය සංවර්ධනයට රුපියල් ලක්ෂ කෝටි ගණනින් මුදල් ප්‍රතිපාදන ලබා දුන්නා. මෙනිසා කිසිදා ගමන් කළ නොහැකි මාර්ග පවා කොන්ක්‍රීට් වූවා. අද කොන්ක්‍රීට් පාරක් නැති ගමක් සොයා ගැනීමට නැහැ.සරලව ප්‍රකාශ කළොත් එකට තිබුණත් දෙකට බෙදාල පහට බෙදලා තිබුණත් ජයග්‍රහණය අති විශිෂ්ඨයි රජය වශයෙන් පසුගිය වසර කිහිපය තුළ සිදු කළ දැවැන්ත සංවර්ධන කාර්යට මේ පුහු තර්ක කිසිදු අයුරකින් බලපාන්නේ නැහැ.අනෙක් පැත්තට හරි කනගාටුයි ඔය පක්ෂවල මහ ලේකම්වරු මැතිවරණ කොමසාරිස් තුමාත් එක්ක එකට සාකච්ඡා කර පසුව එළියට පැමිණ දේශපාලන වාසි ලබා ගැනීමට විවිධ පදනම් විරහිත ප්‍රකාශ සිදු කරනවා. මේ තුළින් දේශපාලන කුහකත්වයද ඉස්මතු වෙනවා. තවත් පැත්තකින් බොහෝ ආයතනයන්හි කඩින් කඩ මැතිවරණය පැවැත්වීමට තීරණය කළේ අපි නොවේ එය අධිකරණ හා මැතිවරණ කොමසාරිස්තුමාගේ ක්‍රියාවලියයි. නීතිගරුක රජයක් විදිහට එම ක්‍රියාවලියට එරෙහිව යන්නට අපිට බැහැ.පසුගිය සෑම මැතිවරණයකදීම ඔය පළමු වෙඩි මුරය විපක්ෂය කැඩුවා. හැබැයි ඒ හැම වෙඩිල්ලක්ම එල්ල වුණේ විපක්ෂයටමයි. අද ඔවුන්ට වෙඩිල්ල එල්ල වන්නටවත් තැනක් නැති තරම් විනාශ වෙලා අවසානයි.තවත් පැත්තකින් ඕනෑම කණ්ඩායමක් පරාජය දැක දැක පවා තමන් පරාජය වන බැව් කියන්නේ නැහැ. නමුත් මේ වර්තමාන විපක්ෂය පසුගිය මැතිවරණ හරහා මේ රටේ ජනතාවට ඔප්පු කැර පෙන්වා දී තිබෙනවා ඔවුන්ව සදාකාලික පරාජිතයන් මෙන්ම පරාජයේ උරුමක්කරුවන් බවට. 17 දා ඔවුන්ට පරාජයේ ඉරණම මැතිවරණයට පෙර සිටම ලියවී අවසානයි.අනෙක් පැත්තට එජාපයේ විසිවන පරාජයද කොහේද මේ වෙන්නට යන්නේ. මෙතරම් පරාජයන් සිදුවූ නිසා එහි ගණන් කොතරම්දැයි කියාවත් මතක නැහැ. එජාපයට ජයග්‍රහණයේ සේයාවක් පෙනෙන තෙක් මානයේවත් නැහැ. අද බලන්න විපක්ෂයේ මැතිවරණයට තරග වදින අපේක්ෂකයන් තිහක පමණ ප්‍රමාණයක් මේ වන විට රජයට එක්ව තිබෙනවා. ජයග්‍රහණයක් කරන පක්ෂයකට මෙවැනි ඉරණමක් අත්වේද ? මෙවන් සිද්ධීන්වලින් අද මැතිවරණයෙන් මැතිවරණයට එජාපය වාර්තා තබනවා.ජනතා විමුක්ති පෙරමුණ ගැන කතා කිරීමත් ඵලක් නැහැ. එම පක්ෂයත් එහි කණ්ඩායමත් දක්ෂ කයිවාරු ගැසීමට පමණයි. ඒ අය එම අංශයෙන් ඉහළින්ම ඉන්නවා. හැබයි වැඩක් කිරීමට කිසිදු හැකියාවක් නැහැවිපක්ෂය විදිහට ඒ අයගේ පැත්තෙන් අපේ ආර්ථික ප්‍රතිපත්ති ඒ අයට ගැලපෙන්නේ නෑ කියන එක ඇත්තයි. ඒ අයගේ ප්‍රතිපත්තිය තමයි රට විකුණන රටේ සම්පත් කෑලි කෑලි වලට කඩා විකිණීමේ ප්‍රතිපත්තිය. අද එහෙම දේවල් සිදු නොවන විට ඇත්තෙන්ම විපක්ෂයට ඒවා ගැලපෙන්නේ නෑ තමයි.මහින්ද රාජපක්ෂ ජනාධිපතිතුමා නායකත්වය ලබා දෙන වත්මන් සන්ධාන ආණ්ඩුව කිසිදු ජාතික සම්පතක් විකුණුවේ නෑ. එදා විකුණා දමාතිබූ ජාතික සම්පත් යළි රජයට පවරා ගත්තා. ෂෙල් ගෑස් සමාගම යළි රජයට පවරා ගනිමින් අපි ලෝකයාටම ආදර්ශයක් ලබා දුන්නා. ෂෙල් ගෑස් සමාගම වගේම තවත් සම්පත් රැසක් අපි ඉදිරියේදී රජයට පවරා ගන්නවා. එංගලන්තයට අමෙරිකාවට යුරෝපයට ගැති වෙමින් අපේ සම්පත් පිටරට වලට විකුණන ප්‍රතිපත්තිය තමයි විපක්ෂයට තිබෙන්නේ. ඒක තමයි ඔවුන් හිතන පතන විදිහට නිවැරදි ආර්ථික ප්‍රතිපත්තිය එය එදත් අදත් වෙනස් වෙලා නැහැ.බඩුමිල වැඩිවීමට විවිධ හේතු පසුගිය වකවානුව තුළ බලපෑවා. ස්වභාවික විපත් රැසක් පසුගිය වකවානුව තුළ රටට පැමිණි බව ඒ උදවිය නොදැනීම කණගාටුවක්. අද වන විට බඩු මිල යම් අඩුවීමක් සිදුවී තිබෙනවා. ඉදිරියේදී එය ඉතාමත් සහනදායි තත්ත්වයකට පත්වෙයි. පසුගිය ජනාධිපතිවරණ සමයේදී හාල් කිලෝව රුපියල් 110 ත් 120 ත් මිල ගණන් වලට ඉහළ ගියා. නමුත් රටේ ජනතාව ඉහළම වාර්තාගත ජයක් ජනාධිපතිතුමාට ලබා දුන්නා. මේ රටේ ජනතාව බඩගෝස්තර දේශපාලනයට මුලා කිරීමට විපක්ෂයට හැකියාවක් නැහැ.තව පැත්තකින් විපක්ෂය ඒවගේ පටු දේශපාලන කතා කිවුවත් මම කියන්නේ කරපු යහපත් දෙයක් පිළිබඳව කතාකරන එක ලැජ්ජා වෙන්න කාරණාවක් නොවේ. හදිසියේ හෝ යුද්ධය පරාජය වූවානම් අද ඔය විදිහේ කතා කියන කටින්මයි විපක්ෂය කෑ ගහන්නේ. තමන්ගේ පටු දේශපාලන වාසි වෙනුවෙන් ඕනෑම දෙයක් පාවා දෙන වර්තමාන විපක්ෂය එදා ඔය කටවල් වලින්ම තමයි කීවේ යුද්ධය පරාජය වෙනවා. කවදාවත් ජයගන්න බැහැ.රජය වැරැදි වැඩපිළිවෙළක යන්නේ. ජාත්‍යන්තරය තරහා කර ගන්නවා. ලංකාව අසරණ පුංචි රටක්. අපි වැඩ කළ යුත්තේ ජාත්‍යන්තරය කියන විදිහට. ලෝකයේ අණසකට එරෙහිව ගියොත් අපිට එයට විපාක ලැබෙයි. ආදී වැකි මතුර මතුරා කියන තත්ත්වයක් මෙයට වසර දෙකකට ඉහතදී විපක්ෂයෙන් අපි දුටුවා.කිසිම විදිහට මේක අදහස් දෙකක් නොවේ. බොහොම පැහැදිලිව අපි කියපු එක දෙයක් තමයි මේ භූමිය තුළ යුදමය වශයෙන් හා එල්ටීටීඊ සියලු ක්‍රියාකාරකම් සම්පූර්ණයෙන්ම පරාජය කැර අවසන් බව. භූමිය තුළ ඔවුන්ගේ සියලු ක්‍රියාකාරකම් යටිතල පහසුකම් සියල්ල අවසන්ය. නමුත් එල්ටීටීඊ යට සම්බන්ධ ඩයස්පෝරාව ලෝකයේ රටවල් ගණනාවක මුල් බැසගෙන සිටියේ. කෝටි ගණන් මුදල් ජාවාරම් ඒ තුළ සිදු කෙරුණා.ඔවුන් තවමත් ත්‍රස්තවාදය වෙනුවෙන් ක්‍රියා කරනවා. අපිට කනගාටුව ඔවුන්ගේ ක්‍රියාකාරකම් උදෙසා අපේ රටේ විපක්ෂයේ ඇතමුන් සම්බන්ධ වී ක්‍රියා කිරීමයි. මං මෙය වගකීමෙන් කියනවා. මේ රටේ ගොවියා හදන හාලේ බත් ටික කාලා. මේ සම්පත් වලින් ප්‍රයෝජන අරගෙන පිටරටවලට ගිහින් ගතු කේලම් කියන කාලකණ්ණි පිරිසක් තමයි ත්‍රස්තවාදයට තවමත් උඩ ගෙඩි දෙන්නේ. මේ අයට ආත්මයක් අනාගතයක් නැහැ.අපිට මතක ඇති කාලයක සිට දිගින් දිගටම ඒ අය ගෙන ආ සංගීතයක කොටසක් තමයි මාධ්‍ය නිදහස නැහැයි කියන එක. මේ විපක්ෂයත් සමග සිටිනවා තවත් කණ්ඩායමක් කිහිපයක්. ඒ අය මේ වැඩපිළිවෙළ ගෙන එන්නට කෝටි ගණන් මුදල් ජාවාරම්කරන රාජ්‍ය නොවන සංවිධාන තිබෙනවා. ඩොලර් මිටි වෙනුවෙන් හඬ නගන පිරිස් මෙවැනි ප්‍රචාර ගෙන යන්නේ.අපේ රටේ උතුරේ ත්‍රස්තවාදයත් දකුණේ ත්‍රස්තවාදයත් තිබුණා. එල්ටීටීඊ ය උතුරේ ත්‍රස්තවාදය මෙහෙයවන විට ජවිපෙ දකුණේ ත්‍රස්තවාදය මෙහෙයවූවා. ත්‍රස්තවාදයක් තුවක්කු සංස්කෘතියක් තිබෙන රටක මාධ්‍ය නිදහසට යම් යම් බලපෑම් තිබුණා. නමුත් අද එහෙම තත්ත්වයක් නැහැ. එහෙත් අද විපක්ෂයත් එයට සම්බන්ධ කණ්ඩායම් පුරුද්දටත් රට තුළ මාධ්‍ය නිදහසක් නැහැයි කියනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f1103143</link>
    <topic>එස්. එම්. චන්ද්‍රසේන</topic>
    <author/>
    <content>ඇයි බැරි පොල් ගෙඩිය ලුණු ගෙඩිය එළවළු මිල තරමක් ඉහළ ගිහිං. ඒ ස්වභාවික විපත් නිසා. රටේ මිනිස්සුන්ට ජීවත් වෙන්නම බැරි තත්ත්වයක් උදා වෙලා නෑ. රජය අත්‍යාවශ්‍ය ආහාර ද්‍රව්‍ය රැසක මිල අඩු කරලා. “සියල්ල” වෙළෙඳ පලෙන් මිලදී ගන්නා නාගරික ජනතාවට තමයි ජීවන වියදමට මූණදීමට අසීරු වෙලා ඉන්නේ.ගමේ ගැමියාව ගොවියාව පාරිභෝගිකයාව ඉහළ ජීවන වියදමකට මූණ දෙන්න වෙලා නෑ. තාවකාලිකව ආහාර ද්‍රව්‍ය මිල ඉහළ ගියේ රජයේ වරදකින් නොවේ. ස්වභාවධර්මයේ විපාක රජයකට පාලනය කරන්න බැරි බව ජනතාව දන්නවා. වැස්ස ගංවතුර නාය යෑම් නියඟය කාටවත් නතර කරන්න බෑ. මේ තත්ත්වය ජනතාව තේරුම් අරන්.ගමේ ජනතාව මහින්ද රාජපක්ෂ රජය සමග සදා නොකැඩෙන ලෙස අත්වැල් බැඳගෙන. පොල් ගෙඩියෙන් ලුණු බිකෙන් පළාත් පාලන මැතිවරණය ජය ගන්න එ. ජා. ප. යට වත් ජ. වි. පෙ. ට වත් ගමේ ජනතාව ඉඩ තියන්නේ නෑ. ආණ්ඩුවට ඡන්දය ඉල්ලන්න ජනතාව ඉදිරියට යන්න පුළුවන්. අද ගම දියුණු වෙලා. නගරයත් දියුණු වෙලා.රටේ ජනතාවගේ යටිතල පහසුකම් ඉහළ ගිහින්. ගොවිතැනට අවශ්‍ය පහසුකම් ලැබිලා. රටේ ආර්ථිකය ඉහළ ගිහින්. කර්මාන්ත ශාලා වැහිලා නෑ. රටේ දළ ජාතික ආදායම ඉහළ ගිහිං. උද්ධමනය පහත වැටිලා. කොටස් වෙළෙඳපළ ඉහළ ගිහින්. අපිට මේ මැතිවරණය ජය ගන්න අමුතු වෙහෙසක් ගන්න ඕන නෑ. ජනතාව කිරි කලයට ගොම දිය කරන්නේ නෑ.හොඳයි පළාත් පාලන මැතිවරණයේදී රජය පරාජය වුණා කියමුකෝ. එ. ජා. ප. යයි ජ. වි. පෙ. යි පළාත්පාලන ආයතන දිනුවා කියමුකෝ. ඒ උදවියට පුළුවන්ද අධික වර්ෂාව, ගංවතුර, නාය යෑම් නතර කරන්න ?. පොල් ගෙඩියේ ලුණු ගෙඩියෙ එළවළු මිල පහත දමන්න පුළුවන්ද ? ජීවන වියදම අඩු කරන්න පුළුවන්ද ? ජනතාවට මොන සහනය ද දෙන්න පුළුවන් ?.මැතිවරණ ෂස්සකදී ජනතාව ගොනාට අන්දවන්න බැරි වුන විපක්ෂයට මේ මැතිවරණයේදී ජනතාව රැවටෙනවාද ? ජනතාවගේ දුක කඳුල දහඩිය හඳුනන මහින්ද රාජපක්ෂ ජනාධිපතිතුමා ගැන ජනතාව දන්නවා. ඒ වගේම එ. ජා. ප.යේ ජ. වි. පෙ. කෙරුවාව ගැනත් ජනතාව දන්නවා. පොල් ගෙඩියට ලූණු බිකට ජාතියේ අනාගතය බිළි දෙන්න මේ රටේ ජනතාව සූදානම් නෑ. ඒ බව මැතිවරණ ප්‍රතිඵල වලදී පෙනේවි.මහින්ද රාජපක්ෂ රජය ජනතාව ගහන පදේට නටන ආණ්ඩුවක්. ජනතාව මුලා කරන්න අනාථ කරන්න බෙර ගහන රජයක් නොවේ මහින්ද රාජපක්ෂ ආණ්ඩුව. ජනතාව මහින්ද රාජපක්ෂ කියන “ගැමියා” ජනාධිපතිකමට පත් කළේ එල්. ටී. ටී. ඊ. කොටි සටන නතර කරන්න කියලයි. බෙරේ ගැහුවේ ජනතාව ජනතාවගේ පදේට නටලා තමයි කොටි සංවිධානය “කම්මුතු” කළේ.දෙවන වරට විසි ලක්ෂයක් වැඩි ඡන්දයෙන් මහින්ද රාජපක්ෂ මහතා ජනාධිපති කළේ රට සංවර්ධනය කරලා අපේ දරු මුණුපුරන්ට හොඳ හෙටක් උදා කරන්න කියලයි. දැන් මහින්ද රාජපක්ෂ රජය නටන්නේ ජනතාව ගහන පදේට. තව අවුරුදු හයක් යනකොට මේ රටේ ජනතාව ආසියාවේ දියුණුව ජනතාව බවට දියුණුම රට බවට පත් වෙන බව ජනතාව දන්නවා. මෙදා පළාත් පාලන මැතිවරණයේදී ජනතාව රට වෙනුවෙන් තම දරු මුණුපුරන් වෙනුවෙන් එ. ජා. ප. යත් ජ. වි. පෙ. ත් අන්ත පරාජයට පත් කරනවා. ඒක ඉර හඳ වගේ විශ්වාසයි.මැති ඇමතිවරු ගමට යන්නේ බොරු පොරොන්දු දීලා ගම රවටන්න නෙවෙයි. ගමේ පාර, ගමේ විදුලිය, ගමේ පාසල් ගොඩනැගිල්ල, ගමේ පානීය ජල යෝජනා ක්‍රමය, ගමේ තැපැල් කාර්යාලය, ගමේ ප්‍රවාහන සේවය විවෘත කර ජනතා අයිතියට බාර දෙන්නයි. එහෙම නැතිව පැලවෙන මුල්ගල් ගමේ තියන්න නෙවෙයි. මහින්ද රාජපක්ෂ රජයේ මැති ඇමතිවරුන් ගමට ගමේ ජනතාව කැඳවාගෙන යන්නේ පෙරහැරෙන්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f1103144</link>
    <topic>කරුණාරත්න දිවුල්ගනේ</topic>
    <author/>
    <content>රජරට 1957 න් පසු මුහුණ දුන් දැවැන්ත ම ගංවතුර තත්ත්වය මෙයයි. අනුරාධපුර දිස්ත්‍රික්කයේ පමණක් ප්‍රාදේශීය ලේකම් කොට්ඨාස 23 ක 39,766 ජනතාව අවතැන් වුණා.ඒ විතරක් නොවේ පූර්ණ හා අර්ධ නිවාස හානිය රුපියල් කෝටි 56 ක් ඉක්මවනවා. වී වගාව අක්කර එක් ලක්ෂ හාරදහසකටත්, ගොඩබෝග අක්කර අනූඑක්දහසකටත් හානි සිදුවී තිබෙනවා. පොළොන්නරුව දිස්ත්‍රික්කයේත් මේ හා සමාන හානියක් සිදුවී තිබෙනවා. සුළු, මධ්‍ය හා මහා වාරිමාර්ග සියල්ලමටත් යම් තරමක හානි සිදුවී තිබෙනවා.පාසල් 100ට පමණ අලාභ හානි සිදුවී තිබෙනවා. මේ අනුව මෙම ගංවතුර තත්වය නිසා උතුරුමැද පළාතට සිදුවුණු හානිය ඉතා විශාල බව පැහැදිලියි. නමුත් විය හැකිව තිබූ විනාශය අපේ ජල කළමණාකරණ පද්ධතියේ මනා සංවිධානය නිසා අවම කරගන්න පුළුවන් වුණා කියලයි මා විශ්වාස කරන්නේ.සුළු හා මධ්‍ය පරිමාණ වැව් කිහිපයක් විනාශ වී ගියත් සමස්තයක් ලෙස අපේ වාරි පද්ධතිය ආරක්ෂා කරගන්න පුළුවන්වීම සතුටක්. ගංවතුරෙන් ජනතාව අවතැන් වූ වේලාවේ ජනාධිපතිතුමා පෞද්ගලිකව ම මැදිහත් වී ජනාධිපති විශේෂ කාර්යසාධක බලකායක් පිහිටුවා හානියට පත් වාරිමාර්ග කඩිනමින් පිළිසකර කිරීමට කටයුතු ;යදුවා. අදාළ අමාත්‍යාංශ වගේ ම පළාත් වාරිමාර්ග අමාත්‍යාංශය ද ඒ සඳහා අවශ්‍ය පියවර ගෙන තිබෙනවා.මේ වන විට ගංවතුරින් විනාශ වූ කුඹුරු වල අස්වනු නෙළීම ඇරඹි ජන ජීවිතය යළි ගොඩනැගෙමින් තියෙනවා. මා මෙහිදී දකින එක දෙයක් තමා ඕනෑම විපතක් සැපතකට හරවා ගැනීමට අපේ ජනතාව තුළ ඇති ශක්තිය. කැඩුණු සියලු වැව් ලබන මාස් කන්නයට පෙර ප්‍රතිසංස්කරණය කෙරෙනවා. හානි නොවූ සියලු වැව් මේ වන විටත් පිටාර මට්ටමේ තිබෙනවා. වෙනත් අවුරුදු වල මාස් කන්නයට ජලය නිකුත් කරලා ඉවරවුණාම යල් කන්නය වගා කරන්න ජලය හිඟයි. නමුත් මේ අවුරුද්දේ ඉතාම සාර්ථක යල් කන්නක් උතුරුමැද පළාතෙන් බලාපොරොත්තු වෙන්න පුළුවන්.ජනතාව විපතකට පත් වූ මොහොතක ජනාධිපතිතුමා ප්‍රමුඛ මේ රජය කවදාවත් තම යුතුකම පැහැර හරින්නේ නැහැ. ජනාධිපතිතුමා පැවති අයහපත් අනතුරුදායක තත්ත්වය නොසලකා පොළොන්නරුව, මැදිරිගිරිය වැනි ප්‍රදේශවල අවතැන් කඳවුරුවලට ගියා. ආර්ථික සංවර්ධන අමාත්‍ය බැසිල් රාජපක්ෂ මැතිතුමා පෞද්ගලිකව ම ඒ ගැන සොයා බැලුවා.පළාතේ මැති ඇමතිවරු මහවැසි මැද ට්‍රැක්ටර්වල, බෝට්ටුවල නැගී ජනතාව අතරට ගියා. ආපදා කළමණාකරණ අමාත්‍යාංශය, දිසාපතිතුමා ප්‍රමුඛ පරිපාලන නිලධාරීන්, ත්‍රිවිධ හමුදාව, පොලිසිය, වෛද්‍යවරු, ස්වේච්ඡා සංවිධාන එකාවන් ව මේ කටයුත්තෙහි දී දායක වුණා. සහනාධාර සැපයීම සඳහා රජය අවශ්‍ය ප්‍රමාණයටත් වඩා ප්‍රතිපාදන ලබාදුන්නා. කටයුතු මෙසේ සිදුවෙද්දී තමන්ට ඡන්දය දුන් ජනතාව අමතක කළ විපක්ෂ දේශපාලනඥයන් ගම අමතක කොට කොළඹ ඉදන් රජය විවේචනය කිරීම හරිම කනගාටුදායකයි.මේ රටේ ආර්ථික ක්‍රියාවලිය පදනම් ව ඇත්තේ ගම මුල්කරගෙනයි. ගම කියන්නේ නිදාගෙන සිටින යෝධයෙක්, නිදා සිටින ඇතෙක්. මේ නින්දෙන් ගම අවදි කළොත් තමයි අපට දකුණු ආසියාවේ දියුණු ආර්ථිකයක් ගොඩනගන්න පුළුවන් වෙන්නේ. මහින්ද චින්තන වැඩපිළිවෙළ රටේ පළාත් නවයම කේන්ද්‍ර කරගනිමින් ගම අවදි කරන සංවර්ධන ක්‍රියාදාමයක් පළාත් මට්ටමින් අරඹා තිබෙනවා.බස්නාහිර පළාතේ “රන් අරුණ”, දකුණු පළාතේ “ රුහුණ උදානය”, වයඹ පළාතේ “වයඹ පුබුදුව“, නැගෙනහිර පළාතේ “නැගෙනහිර නවෝදය”, උතුරු පළාතේ “උතුරු වසන්තය”, සබරගමු පළාතේ “සබරගමු අරුණාලෝකය”, ඌව පළාතේ “පුදුදමු වෙල්ලස්ස”, මධ්‍යම පළාතේ “කඳුරට නවෝදය” සහ උතුරුමැද පළාතේ “රජරට නවෝදය” ගම මුල්කරගත් දැවැන්ත සංවර්ධන වැඩසටහන්, උතුරුමැද පළාත භූ®මිය වශයෙන් ගත්තම ලංකාවේ විශාලම පළාත.රටේ දෙවන විශාලම වී නිෂ්පාදකයා උතුරුමැද පළාත අනෙක් අතට අපේ ඉතිහාසයේ වැඩි ම කලක් රාජධානි ලෙස පැවතුණ අගනගර දෙක් ඇතුළත් මහා වාරි සංස්කෘතියක, ආධ්‍යාත්මික සංස්කෘතියක ජීවදායකයා වූ ප්‍රදේශයයි. අවුරුදු 30 ක් පුරා යුද්ධයෙන් බැට කැ ප්‍රදේශයක්. අද රජරට නවෝදය යටතේ ඇරඹි ඇති යාං ඔය නිම්න සංවර්ධන ව්‍යාපෘතිය සම්පූර්ණ වූ විට අලුතින් හෙක්ටයාර් 4925 ක් නව ගොවිබිම් අස්වැද්දෙනවා. වව්නියාවේ කනගරායන්ආරු දක්වා මොරගහ කන්දේ සිට ජලය ගෙන යන උතුරුමැද පළාත් ඇළ ඉදිවූ විට තවත් අක්කර දහස් ගණනකට ජලය ලැබෙනවා.මා විශ්වාස කරනවා. 2016 වන විට උතුරුමැද පළාත වී නිෂ්පාදනයෙන් රටේ පළමු තැනට පත්වේවි කියා. අනෙක් අතින් පූජාභූ®මි ලෙස අනුරාධපුර, පොළොන්නරුව ඓතිහාසික නගර සංවර්ධනය කිරීමත්, අභයභූමි සංවර්ධනයන් මගින් සංචාරක ව්‍යාපාරයේ විශාල දියුණුවක් ඉදිරි කාලයේ බලාපොරොත්තු වෙන්න පුළුවන්. 2006 සිට ක්‍රියාත්මක වන ගම නැගුම ව්‍යාපෘතිය යටතේ ගම්මාන පාරවල් ඉදිකිරීම, විදුලිබලය, පානීය ජල සම්පාදනය, සනීපාරක්ෂක සේවා ආදි ව්‍යාපෘති 3604 ක් 2010 වන විට නිමකොට තිබෙනවා.අද මේ රටේ තියෙන්නේ ශක්තිමත් ස්ථාවර රජයක්. රාජ්‍ය නායකයා විනාශයේ මුවවිට තිබූ රට මුදාගෙන ඓතිහාසික ගමන් මගෙහි ස්ථානගත කළ නායකයෙක්. ඒ නිසාම දෙවැනි වරටත් ජනතාවගේ පරමාධිපත්‍ය බලය වැඩි ඡන්ද 19 ලක්ෂයකින් දිනාගත් නායකයෙක්. විපක්ෂයේ ප්‍රබල නායකයින් සියලුදෙනා රටේ ඉදිරිගමනට සහභාගි කරගත් නායකයෙක්. ඒ නිසා 2016 වන තුරු මේ රජයේ ඉදිරි ගමන වළක්වන්න කාටවත් බෑ.ඒ නිසා සිහි මොළය ඇති කවුරුවත් මේ වෙලාවේ කිසිම ප්‍රාදේශීය සභාවක්, නගර සභාවක් විපක්ෂයට දෙන්නේ නෑ. රජය ගම කේන්ද්‍ර කරගෙන පළාත් මට්ටමින් 2016 දක්වා ඉලක්කගත සංවර්ධන වැඩපිළිවෙළක් අරඹා එහි ප්‍රතිලාභ ගමට ලබාදෙමින් තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f1103145</link>
    <topic>අභිමානවත් තිස් තුන්වන ජන්ම දිනය සමරන කොළඹ සී.ඩබ්ලිව්. ඩබ්ලිව්. කන්නන්ගර විදුහල</topic>
    <author/>
    <content>මීට වසර තිස් තුනකට පෙර එනම් 1978 මාර්තු 14 දින බොරැල්ලේ කැම්බල් උද්‍යානයේ එක් කෙලවරක එවකට ශ්‍රී ලංකාවේ අග්‍රාමාත්‍ය ධූරය දැරූ ආර්. ප්‍රේමදාස මහතා විසින් ආචාර්ය සී. ඩබ්ලිව්. ඩබ්ලිව්. කන්නන්ගර ශ්‍රීමතාණන්ගේ නාමයට උපහාරයක් වශයෙන් මෙම පාසල ආරම්භ කළේය. එවකට ප්‍රවාහන අමාත්‍යධුරය දැරූ එම්. එච්. මොහොමඩ් මහතාගේ ඉල්ලීම පරිදිය. එදා ගුරුභවතුන් දෙදෙනකුගෙන් හා සිසු දරු දැරියන් තිස් දෙනෙකුගෙන් ආරම්භ කළ මෙම පාසල මේ වන විට ගුරුභවතුන් 80 ක ආචාර්ය මණ්ඩලයකින් යුක්ත වන අතර අනධ්‍යයන කාර්ය මණ්ඩලයේ 10 දෙනෙකුගේ සේවයද පාසලට ලැබේ.පාසල අද විවිධ භෞතික සම්පත් රාශියකින් සමන්විත වන අතර ඉගෙනුම ලබන ශිෂ්‍ය සංඛ්‍යාව 2000 ක් පමණ වේ. පාසලේ අභිමානවත් 33 වන සංවත්සරය සමරන අද දින විදුහල්පතිවරයා වශයෙන් පාසල දශක තුනකට අධික කාලයක් මුළුල්ලේ ආ ගමන් මග දෙස හැරී බලන්නේ ඉමහත් සතුටිනි.වර්තමානයේ පාසල කොළඹ නගරයේ හා ඉන් පිටත දෙමව්පියන්ගේ හොඳ ඉල්ලුමක් ඇති පාසලක් බවට පත්ව ඇත. දශක තුනකට අධික කාලයක් පාසලේ හිටපු විදුහල්පතිවරු හා ගුරුභවතුන්ගේ මනා කැපවීම හා වෙහෙස මත අද පාසල වර්තමාන දියුණුව ලබා ඇති බව ප්‍රශංසනාත්මකව සිහිපත් කළ යුතුව ඇත. 1 ශ්‍රේණියේ සිට 13 ශ්‍රේණිය දක්වා පන්ති පැවැත්වෙන අතර අ. පො. ස. (උ. පෙ.) විද්‍යා, කලා, වානිජ යන විෂය ධාරාවන් තුනට ඉගැන්වීම සිදු කෙරේ.එසේම සෑම වර්ෂයකම සිසුන් කිහිප දෙනෙකුම විශ්වවිද්‍යාල අධ්‍යාපනය ලැබීමට වරම් ලබති. එසේම විවිධ විෂය සමගාමී ක්‍රියාකාරකම්, ක්‍රිකට්, රගර් වැනි ක්‍රීඩා වලින්ද ජාතික හා ජාත්‍යන්තර මට්ටමේ ජයග්‍රහණ අත්පත් කර ගැනීමට අප විදුහලේ දරුවන් සමත්ව සිටී.ගතවූ දශක තුනකට අධික කාලයක් ජාතියට දායාද කළ ගුණවත් නැණවත් කන්නන්ගර දූ පුතුන් අද ජාතික මෙහෙවරයන්ට සම්බන්ධ ව සිටීම පාසලට ඉමහත් කීර්තියකි. පාසල ලද මේ ජයග්‍රහණ පසුපස සිටින මගේ ගුරු මණ්ඩලය කරන කැපවීම හා අවංක සේවාවන්ට කෘතඥතාවය පල කර සිටිමි. පාසල කෙරෙහි ඇති විශ්වාසය නිසා වසරින් වසර පාසලට සිසුන් ඇතුළත් කිරීමට ප්‍රජාව ගන්නා උත්සාහය මා හට මහත් ආඩම්බරයකි.පාසල මෙතෙක් ආ ගමන් මගෙහි ශක්තිය, ජවය සැපයූවෝ බොහෝ වෙති. පාසලේ සංවර්ධන සමිතිය, පාසලේ සංවර්ධන කමිටුව, ආදි ශිෂ්‍ය සංගමය, ආදි ගුරු සංගමය විශේෂයෙන් සඳහන් කළ යුතුය. එසේම අධ්‍යාපන අමාත්‍යවරු, පළාත් ප්‍රධාන අමාත්‍යවරු මෙන්ම විවිධ මට්ටම් වල දේශපාලන නායකයින් මෙම අවස්ථාවේදී කෘතඥතා පූර්වකව සිහිපත් කරමි. එමෙන් අධ්‍යාපන අමාත්‍යාශය, පළාත් අමාත්‍යාංශය, පළාත් අධ්‍යාපන දෙපාර්තමේන්තුව කලාප හා කොට්ඨාස අධ්‍යාපන කාර්යාල මට්ටමින් පාසල වෙත ලැබෙන අගනා සහාය හා මෙහෙයවීම අතිශයින්ම අගය කරමි.පාසලේ දියුණුව උදෙසා අධ්‍යාපන සංවර්ධන කාර්යය මෙන්ම භෞතික සම්පත් සංවර්ධනයෙහිලා ඉදිරියේදී කළ යුතු වැඩ කටයුතු රාශියක් විදුහල්පතිවරයා වශයෙන් මම හඳුනාගෙන ඇත්තෙමි. දිනෙන් දින පාසල් දියුණුව කරා මෙහෙයවීමේ භාරදුර කාර්යය වෙනුවෙන් කැපවීම මගේ යුතුකම මෙන්ම වගකීම වන බව සතුටින් ප්‍රකාශ කර සිටිමි.අනාගත ලොවට සරිලන නිපුණතා වලින් පිරිපුන් දෑ හිතකාමී අභිමානවත් පුරවැසියන් කන්නන්ගර විද්‍යාලය තුළින් සමාජයට දායාද කරන්නට සී. ඩබ්ලිව්. ඩබ්ලිව්. කන්නන්ගර විදුහලේ නාමය සදාකල් සුරැකේවායි පාසලේ 33 වන සංවත්සරය සමරන අද දින හදවතින්ම ශුභාශිංසනය කරමි.එස්. යූ. කාරියවසම් විදුහල්පතිමඩ වගුරකින් මතුවන සියපතක් දසත සුවද විහිදුවන්නේ යම් සේද අදින් වසර තිස්තුනකට පෙර එනම් 1978 වර්ෂයේ මාර්තු 14 දින කොළඹ 08 බොරැල්ල ප්‍රදේශයේ බිහිවූ සී.ඩබ්ලිව්.ඩබ්ලිව්. කන්නන්ගර විද්‍යාලය ලාංකීය විදුහල් අඹරේ දිලෙන තරුවකි.එවකට ප්‍රවාහන අමාත්‍ය ධූරය දැරූ එම්.එච්. මොහොමඩ් මහතාගේ ආරාධනයෙන් එවකට ශ්‍රී ලංකාවේ අග්‍රාමාත්‍ය ධුරය දැරූ රණසිංහ ප්‍රේමදාස මහතා විසින් සුභ මොහොතින් මේ පාසල ආරම්භ කරන ලදී. නිදහස් අධ්‍යාපනයේ පියා ලෙස විරුදාවලිය ලත් ආචාර්ය සී.ඩබ්ලිව්. ඩබ්ලිව්. කන්නන්ගර මැතිතුමාගේ නමින් අරඹන ලද මෙම පාසල කොළඹ නගරය හා අවට ප්‍රදේශ වාසි දරුවන්හට අධ්‍යාපනය ලැබීම සඳහා විවෘත විය.දරුවන් තිස් දෙනකු හා ගුරුභවතුන් දෙදෙනකුගෙන් ඇරඹි මෙම පාසලේ ආරම්භක විදුහල්පති වූයේ ආර්.ඒ.ඩී.සී. නානායක්කාර මැතිනියයි. විවිධ අභියෝග හා බාධක වලට මුහුණ දෙමින් භෞතික හා මානව සම්පත් පාසලට එකතු කරගත් එතුමිය අප්‍රතිහත ධෛර්යය හා කැපවීම නිසා වසර කිහිපයක් ඇතුලත කොළඹ නගරයේ හොඳ ඉල්ලුමක් සහිත පාසලක් බවට පත්විය.වසර 7 ක සේවාකාලයෙන් පසුව එතුමිය විශ්‍රාම ලද අතර පාසලේ දෙවන විදුහල්පති ලෙස පත්වූයේ එස්.කේ. කේ. ආරියවංශ මැතිනියයි. පාසලේ දියුණුව අඛණ්ඩව ඉදිරියට ගෙනයාමට බලවත් ලෙස කටයුතු කළ එතුමිය ඉතා ඉවසිලිවන්තව හා ප්‍රඥාගෝචරව කටයුතු කරමින් අසූව දශකයේ අගභාගයේදී රටේ පැවැති දේශපාලන අස්ථාවර භාවය සහිත යුගයේ පාසලත් දරු දැරියනුත් රැකගෙන කටයුතු කළ ආකාරය ප්‍රශංසා වෙන් යුක්තව සිහිපත් කළ යුතුය.1988 වර්ෂයේ රටේ පැවති දේශපාලන අස්ථාවර භාවය නිසා පාසල් පද්ධතිය කැළඹී ගිය යුගයක ඉතා අභියෝගාත්මක ලෙස පාසලේ රාජකාරි භාරව කටයුතු කළ නියෝජ්‍ය විදුහල්පති චිත්‍රා ප්‍රනාන්දු මහත්මිය කෙටි කලක් තුල ප්‍රශංසනීය මෙහෙවරක් ඉටු කළාය.පාසලේ තුන්වන විදුහල්පති ලෙස 1988 වර්ෂයේ පත්වූයේ ජී.පී.ජී.ජී තිරිමාවිතාන මැතිනියයි. පාසල මෙහෙයවීමේ බරපතළ වගකීම එම කාලයේදී ඉතා සතුටින් භාරගත් එතුමියට කන්නන්ගර විද්‍යාලය කොළඹ නගරයේ ජනප්‍රිය පාසලක් බවට පත්කිරීමට දැඩි වෙහෙසක් හා කැපකිරීමක් කිරීමට සිදුවිය.පාසලේ මායිම් තාප්පය ඉදිකොට, රැස්වීම් ශාලාව, පුස්තකාලය, සෞන්දර්ය අංශය සඳහා ගොඩනැගිලි ආදී භෞතික සම්පත් රැසක් සිසුන්ගේ ප්‍රයෝජනය සඳහා පාසලට එකතුකරන්නට එතුමියට ශක්තිය ලැබුනි.පාසලේ දෙමව්පියන්ගේ හා ප්‍රජාවේ දායකත්වය පාසල වෙත නොඅඩුවම ලබාගත් එතුමිය අපොස උ / පෙ කලා අංශය ආරම්භකොට පාසලෙන් සාමාන්‍යපෙළ සමත්වන සිසුන්ට කලා විෂය ධාරාවෙන් උසස්පෙළ හැදෑරීමට අවස්ථාව සලසා දුනි. ඒ සමගම, වර්ගයේ පාසලක්ව තිබූ මෙම පාසල 1 සී වර්ගයේ පාසලක් බවට පත්විය.පාසලේ දියුණුව පිළිබඳ ඉතා ඕනෑකමින් කටයුතු කළ එවකට කොළඹ දිස්ත්‍රික් පාර්ලිමේන්තු මන්ත්‍රී නිමල් සිරිපාල ද සිල්වා මහතාගේ අවධානය පාසල වෙත දැඩිලෙස යොමුවූ අතර පාසල ඩී.එස්.ඩී. ව්‍යාපෘතිය යටතේ සංවර්ධනය කෙරෙන පාසල් අතරට එක්කර ගැනීමට තිරිමාවිතාන විදුහල්පතිතුමියට හැකිවිය.පසුකාලීනව එය නවෝද්‍යා ව්‍යාපෘතිය ලෙස හඳුන්වනු ලැබීය. එය පාසල ලද විශාල ජයග්‍රහණයකි.පුරා වසර 10ක් පාසලේ විදුහල්පති ලෙස අප්‍රතිහත ධෛර්යයෙන් යුක්තව ප්‍රශංසනීය මෙහෙවරක් ඉටුකළ එතුමිය 1998 වර්ෂයේ දී විශ්‍රාම ලැබූවාය.පාසලේ සිව්වන විදුහල්පතිවරයා ලෙස 1998 වර්ෂයේ පාසලට පත්වූයේ ඩී . මෛත්‍රිපාල සිල්වා මහතාය. පාසලේ විවිධ භෞතික සම්පත් අවශ්‍යතාවයන් හොඳින් හඳුනාගනිමින් පාසලට අවශ්‍යතා රැසක් එකතුකළ එතුමා පාසල තුල විවිධ ව්‍යාපෘතීන් රාශියක් ආරම්භ කොට ක්‍රියාත්මක කරන ලදී.අ.පො.ස. උසස්පෙළ වාණිජ අංශය ආරම්භ කිරීමත් සමගම පාසලේ මෙන්ම අවට හා නගරයෙන් බැහැර සා.පෙ. සමත්වන සිසුන්ට උසස්පෙල වාණිජ විෂය ධාරාව හැදෑරීමට පහසුකම් සැලසුණි.එසේම එතුමාගේ කාලවකවානුවේදී බලවත් පරිශ්‍රමයක් යොදා අ.පො.ස. උසස්පෙල විද්‍යා අංශය ආරම්භ කරන ලදී. ඒ මගින් සිසුන්ට විශාල යහපතක් වූ අතර පාසල 1 සී මට්ටමේ සිට 1 ඒ බී පාසලක් බවට පත්විය.වසර කිහිපයක් තුළ පාසලේ ශිෂ්‍ය සංඛ්‍යාව ශීඝ්‍රයෙන් වර්ධනය වූ අතර ආචාර්ය මණ්ඩලයටද බොහෝ ගුරුභවතුන් අලුතින් එකතුවිය. වසර 10ක විශිෂ්ඨ සේවාවකින් පසුව එතුමා 2008 වර්ෂයේ දී විශ්‍රාම ලැබුවේය.පාසලේ පස්වන විදුහල්පතිවරයා ලෙස පත්වූයේ එස්.යූ. කාරියවසම් මහතාය. දිගු කලක් පාසලේ ගුරුවරයකු, සහකාර විදුහල්පති, නියෝජ්‍ය විදුහල්පති වශයෙන් සේවය කළ එතුමා පාසල පිළිබඳ දිගුකාලීන අත්දැකීම් ඇත්තෙකි.ඒ නිසා ලද පන්නරය නිසාම පාසලේ ආචාර්ය මණ්ඩලය හා එක්ව දරුවන් වෙනුවෙන් යහපත් පාසලක් ලෙස කන්නන්ගර විද්‍යාලයේ ප්‍රභාව තවත් ඔප් නංවන්නට හැකිවීම ඉමහත් සතුටකි.අඩක් වැඩ ඉතිරිව තිබූ උසස් පෙළ විද්‍යාගාර ගොඩනැගිල්ලේ වැඩ අවසන්කොට සිසුන්ගේ ප්‍රයෝජනය සඳහා ලබාදීමත් එහි ජීව විද්‍යාගාරය සිසුන්ගේ අධ්‍යාපන කටයුතු සඳහා ලබාදීමත් ඉතා වැදගත් කාර්යයක් විය.පාසලේ ශිෂ්‍යභට බලකාය අද ජාතික ශිෂ්‍යභට බලකායේ 3 වන බල ඇණියේ ප්‍රශංසනීය භට කණ්ඩායමක් ලෙස කටයුතු කිරීම සතුටට කරුණකි. එසේම වයස් මට්ටම් 3කින් ක්‍රියාත්මක වන පාසලේ ක්‍රිකට් කණ්ඩායමේ විවිධ තරගාවලිවලදී විජයග්‍රහණයන් අත්පත් කරගනිමින් පාසල් අතර නමක් දිනාසිටී.රගර් ක්‍රීඩාව පාසලේ ඉතා උසස් මට්ටමකින් පවතින අතර වයස් මට්ටම් දෙකක රගර් ක්‍රීඩිකයින් රගර් තරගාවලිවල විජයග්‍රහණයන් අත්පත් කර රගර් ක්‍රීඩාවේ ප්‍රබලයින්ව සිටීම අතිශයින්ම සතුටට කරුණකි. එසේම පිහිනුම්, නෙට්බෝල්, එල්ලේ, පාපන්දු ක්‍රීඩාවන්ද සිසුන් වෙනුවෙන් හොඳ මට්ටමකින් පාසලේ ක්‍රියාත්මක වේ.පාසලේ විවිධ සංගම් රැසක සිසුන් ක්‍රියාශීලීව කටයුතු කරන අතර බෞද්ධ සංගමය, ශිෂ්‍ය නායක සංගමය, විද්‍යා සංගමය, වාණිජ විද්‍යා සංගමය,,කලා සංගමය , කථික හා විවාද සංසදය, තාරකා විද්‍යා සංගමය, තොරතුරු තාක්ෂණ සමාජය ඉන් ප්‍රධාන තැනක් ගනී. පාසලේ බෞද්ධ සංගමය විසින් ප්‍රශංසනීය මෙහෙවරක් ඉටු කරනු ලැබේ. විවිධ ආගමික වැඩසටහන් ඉන් ප්‍රධාන තැනක් ගනී.2011 සම්බුද්ධත්ව ජයන්තිය 2600 වෙනුවෙන් සුවිශේෂී වැඩසටහන් මේ වන විටත් පාසලේ සහකාර විදුහල්පති පූජ්‍ය ගල්ලෑල්ලේ ධම්මරතන ස්වාමින්වහන්සේගේ සංවිධානයෙන් යුතුව පාසලතුළ ක්‍රියාත්මක කර ඇත.පාසලට බලවත් අඩුපාඩුවක් ව පැවැති බුදුමැදුර පාසලේ සිසුන් ගුරුභවතුන්, දෙමව්පියන්, ආදි ශිෂ්‍ය ශිෂ්‍යාවන් සහ පරිත්‍යාගශීලින් ගේ දායකත්වයෙන් ඉදිකරන අතර එය එළැඹෙන වෙසක් මාසයේ දී විවෘත කිරීමට නියමිතව ඇත.කථික හා විවාද සංසදයේ සිසුන් විවිධ කථික හා විවාද තරගවලට සහභාගිවී සුවිශේෂී ජයග්‍රහණයන් අත්පත් කර ඇත. සිරස මාධ්‍ය ජාලය මගින් සංවිධානය කළ විවාද තරගාවලියේ ප්‍රථම ස්ථානය ලබාගැනීමට අප විවාද කණ්ඩායම් දරුවන්ට හැකිවීම ඉතා මෑතක දී පාසල ලද විශිෂ්ට ජයග්‍රහණයකි.පාසලේ නර්තන අංශය පසුගිය කාලය තුළ ඉතා සක්‍රීයව කටයුතු කළ අතර ප්‍රථම වරට පාසලේ නර්තන ශිල්පය හැදෑරූ සිසුන් 12 කට උඩරට නැටුම් සම්ප්‍රදායට අනුකූලව වෙස් බැඳීමේ මංගල්‍යය මීට මාස කීපයකට පෙර සිදුකරන ලදී. පාසලේ වෙස් නැටුම් කණ්ඩායම පාසලේ නමට මහත් අභිමානයකි.පසුගිය වර්ෂයේ ජාත්‍යන්තර තරගාවලි 2 කට සහභාගිවීමට අපේ දරුවන්ට හැකිවිය. ඉන්දියාවේ පැවැති The Macfair 2010 තරගාවලියේ ප්‍රසාංගික අංශයේ ජයග්‍රහණයක් ලබා ගැනීමට අපේ සිසු දරුවන්ට හැකි විය.එසේම ඉන්දියාවේ පැවැති The Celesta 2010 නර්තන තරගාවලියේ මුද්‍රා නාට්‍ය අංශයේ ප්‍රථම ස්ථානය දිනාගැනීමට අප නර්තන කණ්ඩායමට හැකිවිය. මෙම ජාත්‍යන්තර තරගාවලි දෙකටම සිසුන් පුහුණු කළ හා ඊට සහභාගි වූ ගුරු භවතුන්ටත් අවශ්‍ය උපදෙස් හා මගපෙන්වීම් කළ විදුහල්පති තුමාටත් අප ගෞරවය හිමිකරදිය යුතුය.පාසලේ අධ්‍යාපන සංවර්ධන අංශය නියෝජ්‍ය විදුහල්පති වරයෙකු යටතේ ක්‍රියාත්මක වන අතර සහකාර විදුහල්පතිවරුන් අංශ ප්‍රධානීන්, හා සෙසු ගුරුභවතුන් ඊට සම්බන්ධව කටයුතු කරති. අධ්‍යාපන සංවර්ධන වැඩපිළිවෙළ යටතේ 5 ශ්‍රේණිය ශිෂ්‍යත්වය, සාමාන්‍යපෙළ හා උසස්පෙළ ප්‍රතිඵල ඉහළ නැංවීමේ ව්‍යාපෘති පාසල තුළ ක්‍රියාත්මක වේ.ගුරුභවතුන් ඉතා සක්‍රිය කාර්ය භාරයක් මෙහිදී ඉටුකරන අතර 5 ශ්‍රේණිය ශිෂ්‍යත්ව විභාග ප්‍රතිඵල මත හා අපොස (සා / පෙ) විභාග ප්‍රතිඵල මත සිසුන් උසස් අධ්‍යාපනය සඳහා වෙනත් ජනප්‍රිය පාසල් වෙත යාම නිසා අප පාසලේ විශිෂ්ට ප්‍රතිඵල පෙන්වීම දුෂ්කර වී ඇත.එහෙත් සතුටු විය හැකි මට්ටමක ඉහළ ප්‍රතිශතයකින් සා / පෙළ හා උසස්පෙළ ප්‍රතිඵල තිබීම සතුටට කරුණක් වේ. සෑම වර්ෂයකම සිසුන් සැලකිය යුතු සංඛ්‍යාවක් විද්‍යා, කලා, වාණිජ විෂය ධාරාවන් ගෙන් විශ්වවිද්‍යාල අධ්‍යාපනය සඳහා යොමුවීම පාසලේ අධ්‍යාපන මට්ටම හොඳින් පිළිබිඹු කරයි. මෙම වර්ෂය තුළ ගුරු මණ්ඩලයේ අපේක්ෂාව, 5 ශ්‍රේණිය ශිෂ්‍ය්‍යත්වය, අපොස (සා.පෙ), අපොස (උ.පෙ) යන විභාග 3 හිම ප්‍රතිඵල 10%කින් ඉහළ නැංවීමයි.අදට වසර 33 ක් සපුරන මෙම පාසලේ දෙදහසකට අධික සිසු දරු පිරිසක් අධ්‍යාපනය හදාරති. එසේම 80 කින් යුක්ත අධ්‍යයන කාර්ය මණ්ඩලයකින් හා 10 කින් යුක්ත අනධ්‍යයන කාර්ය මණ්ඩලයකින්ද පාසල සමන්විතය. පුරා දශක තුනක් මුළුල්ලේ රටට වැඩදායක වෛද්‍යවරු, ඉංජිනේරුවරු, නීතිඥවරු, ගණකාධිකාරිවරුන්, විවිධ තාක්ෂණ ශිල්පීන්, ඇතුළු විවිධ මට්ටම්වල යහපත් පුරවැසියන් සමාජයට දායාද කරන්නට කන්නන්ගර විදුහල් මාතාව භාග්‍යවන්ත වී ඇත.\පාසලට ශක්තියක් වන සංවිධාන හා ඒ මගින් පාසලට ඉටුවන අමිල මෙහෙවර ප්‍රශංසනීය බව කිව යුතුය. පාසල් සංවර්ධන සමිතිය, පාසල් සංවර්ධන කමිටුව, ආදී ශිෂ්‍ය සංගමය හා මෑතකදී පිහිටුවාගත් ආදි ගුරු සංගමය මෙහි සඳහන් කළ යුතුමය.පාසලට අත්‍යවශ්‍ය අංශයක් වන බුදුමැදුර දැනට කඩිනමින් ඉදිකරමින් පවතී. පාසලේ සිසුන් , දෙමව්පියන්, ගුරුභවතුන් හා ප්‍රජාවේ සුභ පතන්නන්ගේ දායකත්වයෙන් ඉදිකරන දර්ශනීය බුදු මැදුර එළඹෙන වෙසක් මාසයේ සම්බුද්ධත්ව ජයන්තිය 2600 ට සමගාමීව විවෘත කිරීමට ඬයමිතව ඇත.පුරා දශක 3 කට අධික කාලයක් පාසල වත්මන් තත්ත්වයට ගෙන ඒමට අතහිත දුන් සියලු දෙනාම කෘතවේදීව සිහිපත් කරමි. අධ්‍යාපන අමාත්‍යවරු, පළාත් ප්‍රධාන අමාත්‍යවරු, පාර්ලිමේන්තු හා පළාත් සභා මන්ත්‍රීවරු, නගරසභා හා ප්‍රාදේශීය සභා මන්ත්‍රීවරවැ පළාත් කලාප හා කොට්ඨාස මට්ටමේ අධ්‍යාපන ක්ෂේත්‍රයේ ප්‍රධානීන්, මෙහි විශේෂයෙන් සඳහන් කළ යුතුය.වසර 33කින් පරිනත කන්නන්ගර විදුහල් මාතාව දැක සොම්නස් වන වත්මන් විදුහල්පතිතුමා ඇතුළු ආචාර්ය මණ්ඩලය, හිටපු විදුහල්පතිවරු හා ආචාර්ය මහත්ම මහත්මීන්,,වත්මන් හා ආදි සිසුන්, දෙමව්පියන්, ආදීන් කෘතවේදීව සිහිපත් කරමි.එසේම කන්නන්ගර විදුහලේ දියුණුව වෙනුවෙන් අප්‍රමාණ වෙහෙස දැරූ දැනට අප අතරින් වියෝවූ හිටපු විදුහල්පති ඩී. මෛත්‍රිපාල සිල්වා මහතා ප්‍රධාන අභාවප්‍රාප්ත ගුරු භවතුන් සියලුදෙනාම ගෞරව පූර්වකව සිහිපත් කරමි.අධ්‍යාපනයේ ජාතික අරමුණු ඉටුකෙරුනු වස් යහපත් ආකල්ප, සහිත මනාපෞරුෂයකින් හා ක්‍රියාශීලීත්වයකින් යුක්ත සදාචාරාත්මක සංවේදී රටට වැඩදායී අනාගත වැඩලෝකයට ගැලපෙන දූ දරු පිරිසක් බිහිකිරීමට කන්නන්ගර විදුහල්මාතාවට ශක්තිය හා ධෛර්යය ලැබේවායි හද පිරි සොම්නසින් යුතුව සුභාශිංසනය කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f1103146</link>
    <topic>දිගු ගමනකට මුලපුරන මහර</topic>
    <author>සටහන – නදීෂානි පි‍්‍රයංගිකා</author>
    <content>ගම්පහ දිස්ත්‍රික්කයට අයත් මේ පෙදෙස නාගරික, අර්ධ නාගරික හා ග්‍රාමීය ලක්‍ෂණවලින් හෙබි පෙදෙස් රැසකින් සුසැදිය. නාරංවලත්, ඌරුවල්පේරුවත් අර්ධ නාගරික සහ ග්‍රාමීය ලක්‍ෂණ කියාපාද්දී, අගනුවරට තදාසන්නව පිහිටි මහර නාගරික ලක්‍ෂණයන්ගෙන් අනූනය.උතුරින් වත්තල, ජාඇල, අත්තනගල්ල ප්‍රාදේශීය සභා ඒකකයන්ටත්, දකුණින් කැලණිය, බියගම, දොම්පේ ප්‍රාදේශීය සභා ඒකකයන්ටත් මායිම් වන මෙය 1987 – 05 – 12 දින ප්‍රකාශිත ශ්‍රී ලංකා ප්‍රජාතාන්ත්‍රික සමාජවාදී ජනරජයේ අති විශේෂ ගැසට් පත්‍රයෙන් සංස්ථාපනය වී තිබේ.ප්‍රාදේශීය සභා බල ප්‍රදේශය තුළ ජීවත්වන ජනතාවගේ සුව සේවා, පොදු මංමාවත්, වීථි ආලෝක, ප්‍රජා සංවර්ධන ප්‍රධාන පොදු උපයෝගීතා සේවාවන් මහජන සහභාගිත්වයෙන් යුතුවද, පරිසරයට හිතකාමී වන පරිදි ද සම්මත අණ පනත් හා රෙගුලාසිවලට අනුකූ®ලව ද, යාවත්කාලීනව ඉටුකරමින්, බල ප්‍රදේශය අඛණ්ඩ සංවර්ධනයක් කරා ගෙන යාම ස්වකීය මෙහෙවර කර ගත් මේ පළාත් පාලන ඒකකය වූ කලී මහර යි.මේ විමසුම එහි පසුගිය වසර කිහිපයක සංවර්ධනාත්මක පියවරයන් පිළිබඳවය.ප්‍රාදේශීය සභා නායකත්වය ප්‍රාදේශීය සභා ආඥා පනතින් පැවරී ඇති බලතල යටතේ පියවර සපයන්නා වූ සේවාවන්වල පොදු පරිපාලනයක් ඇති කිරීමෙහිලා අවශ්‍ය වන්නා වූ සියලු පියවර ගනු ලැබිණි. ඒ යටතේ පොදු පරිපාලනය සම්බන්ධ ප්‍රතිපත්ති තීරණ ගැනීමේලා සභාවට හා මන්ත්‍රීවරුන්ට සේවා සැපයීම හා තොරතුරු සැපයීම, සභාවේ මූල්‍ය කටයුතු පාලනය කිරීම, විධිමත් කිරීම, ක්‍රමානුකූ®ල කිරීමෙහිලා අවශ්‍ය සියලු පියවර මෙම ව්‍යාපෘතිය යටතේ ක්‍රියාත්මක කරනු ලබන අතර පහත සඳහන් කාර්යයන් ප්‍රධාන වශයෙන් උපුටා දැක්විය හැකිය.මෙම ව්‍යාපෘතිය මගින් ප්‍රාදේශීය සභා ආඥා පනතේ සභාවට පැවරී ඇති බලතල අනුව අය කරනු ලැබිය හැකි සියලුම බදු හා වෙනත් ආදායම් කාර්යක්‍ෂමව එකතු කිරීමෙහිලා අවශ්‍ය කරන විධිවිධානයන් ගනු ඇත. ප්‍රධාන වශයෙන් මෙම සභාවට ආදායම් ලැබෙන වරිපනම් බදු, බදු කුලී, බලපත්‍ර, සේවා සඳහා ගාස්තු යන විවිධ දඩ මුදල්, වෙනත් ගාස්තු ආදායම් එකතු කිරීම කාර්යක්‍ෂම කරගෙන යාම මේ යටතේ අඩංගු වන ප්‍රධාන විෂයයන් වේ.ප්‍රදේශයේ බදු ගෙවන්නන් වෙනුවෙන් සභාවේ වගකීම් නිසි පරිදි ක්‍රියාත්මක කිරීම පිළිබඳව පරීක්‍ෂාවට ලක්කිරීම උදෙසා ක්ෂේත්‍ර පරීක්‍ෂණ හදිසි වැටලීම්, ආරක්‍ෂණ කටයුතු පිළිබඳව සොයා බැලීම මගින් යහපත් කළමනාකරණයක් ගොඩනැගීමට සහාය වීම හා ව්‍යාපෘතිවලට අදාළ ගෙවීම් විගණනයට භාජනය කිරීමෙන් නිරවද්‍යතාවය තහවුරු කිරීම සිදු කෙරේ.සෞඛ්‍ය සේවා අංශය පිළිබඳ අවධානය යොමු කිරීමේදී, මහර ප්‍රාදේශීය සභා බල ප්‍රදේශය තුළ සෞඛ්‍ය සේවාවන් විධිමත් කිරීමෙන් සෞඛ්‍ය සම්පන්න නාගරික ජනතාවක් බිහිකිරීමේ අරමුණින් විවිධ වැඩසටහන් ක්‍රියාත්මක කෙරේ. දැනට ප්‍රාදේශීය සභා අයවැය ලේඛනයෙන් විශාලතම මුදලක් වෙන්වන්නේ සෞඛ්‍ය කටයුතු වෙනුවෙනි.සෞඛ්‍ය සේවාව යටතේ ක්‍රියාත්මක වන අනෙකුත් ව්‍යාපෘති සියල්ලේ වැඩ කටයුතු ඒකාබද්ධව විධිමත්ව මෙහෙයවීමෙන් ඉලක්ක අරමුණු කරා යාම සඳහා අවශ්‍ය පරිපාලන කටයුතු මෙහෙයවීම මෙහි මූලික කාර්ය භාරය වේ.මෙම ව්‍යාපෘතිය යටතේ රෝග වැළැක්වීමෙහිලා නගරය තුළ ක්‍රියාත්මක කළ හැකි සියලු පියවර ගනු ලබයි. රෝග බෝවීමට හේතු කාරක වන දේ ඉවත් කිරීම සහ ප්‍රදේශය තුළ විකිණීමට තබා ඇති ආහාර ද්‍රව්‍ය සෞඛ්‍ය ආරක්‍ෂක ලෙස මහජනතාව වෙත ලබා දෙන්නේදැයි මෙමගින් අධීක්‍ෂණය කෙරේ.ප්‍රදේශයේ ඇති මතුපිට හා අභ්‍යන්තර කාණු පද්ධතියන් විධිමත් පරිදි පවත්වාගෙන යාම මෙයින් අරමුණු කොට ඇත.මාතෘ හා ළමා සෞඛ්‍ය වර්ධනය කරලීම හා ආරක්‍ෂා කරලීම මෙම ව්‍යාපෘතියේ අරමුණුයි. ඒ අනුව දැනට, මාතෘ හා ළමා සෞඛ්‍ය වර්ධනයෙහිලා අවශ්‍ය උපදෙස් ලබා දීම, එන්නත් කිරීම හා ඖෂධ ලබා දීම, ත්‍රිපෝෂ බෙදා දීම, පවුල් සංවිධාන කටයුතු ආදියයි. ප්‍රාදේශීය සභා බල ප්‍රදේශය පිරිසිදුව තබාගැනීම සඳහා ඒ තුළ රැස්වන ඝන අපද්‍රව්‍ය බැහැර කරලීම මෙහි ප්‍රධාන කාර්යයි. එනම් ඝන අපද්‍රව්‍ය කළමනාකරණ කටයුතු කිරීම වේ.මහජන අවශ්‍යතා උදෙසා සුසාන භූ®මි හා ආදාහනාගාර පවත්වාගෙන යාම මෙමඟින් අරමුණු කොට ඇත.භෞතික සැලසුම් (මාර්ග, ඉඩම් හා ගොඩනැගිලි) වැඩසටහන ක්‍රියාත්මක කිරීමෙන් බල ප්‍රදේශය සැලසුම් ගතව සංවර්ධනය කිරීම, පවත්වාගෙන යාම හා එමඟින් ජීවන රටාව පහසු කරලීමේ ක්‍රියාදාමයක් බලාපොරොත්තු වේ. භෞතික සැලසුම් වැඩසටහන යටතේ ක්‍රියාත්මක අනෙකුත් ව්‍යාපෘති ක්‍රමවත්ව හා විධිමත්ව පවත්වාගෙන යාම හා මනා පරිපාලනයක් ඇතිකිරීම අදහස් කෙරේ.ප්‍රාදේශීය සභා බල ප්‍රදේශයේ ඉදිකිරීම් කටයුතු ක්‍රමවත්ව හා සැලසුම් ගතව සිදුකිරීම සඳහා අවශ්‍ය පියවර ගැනේ. ගොඩනැඟිලි සංවර්ධන හා අනුබෙදුම් සැලසුම් පරීක්‍ෂා කර අනුමත කිරීම ද කරනු ලබයි.සභාවට අයත් සියලු මාර්ග කාණු පාලම් හා බෝක්කු ආදිය විධිමත්ව පවත්වාගෙන යාම හා නඩත්තු කිරීම, සභාව සතු සියලු ඉඩම් හා ගොඩනැගිලි ක්‍රමවත්ව පවත්වාගෙන යාම නඩත්තු කිරීම හා පාලනය කිරීම සිදුවිණි.ප්‍රාදේශීය සභාවේ පොදු මහජන උපයෝගී සේවාවන් පවත්වාගෙන යාම හා විධිමත් කිරීම් මෙහි අරමුණ කර ගනිමින් තවත් වැඩසටහනක් මහර ප්‍රාදේශීය සභාව මගින් ක්‍රියාත්මක කෙරේ.එහිදී සභා බල ප්‍රදේශයේ ජනතාවගේ පාරිභෝජන අවශ්‍යතා සම්පූර්ණ කර ගැනීමෙහිලා සහාය වීම වෙනුවෙන් සෞඛ්‍යාරක්‍ෂිත ආහාර ද්‍රව්‍ය හා සේවා ලබාගැනීම සඳහා පොදු වෙළෙඳපොළ හා පොළවල් පවත්වාගෙන යාමත්, සභා බල ප්‍රදේශයේ පොදු නාන ස්ථාන නඩත්තු කිරීම හා පවත්වාගෙන යාමත් අරමුණු කොට ගනී.මෙමඟින් සභා බල ප්‍රදේශය තුළ මෙන්ම වර්ග සැතපුම් 25 ක අර්ධ විශ්කම්භයක් තුළ විහිදෙන ප්‍රදේශ කරා සේවාවන් ලබා දෙනු ලැබිණි. ඒ සඳහා යම් මුදලක් අය කෙරිණි.ප්‍රාදේශීය සභාවේ ජනතාවගේ සුබසාධක සේවාවන් යටතේ පුස්තකාල හා කියවීම් ශාලා පවත්වාගෙන යාම, ක්‍රීඩා හා විනෝද කටයුතු පවත්වාගෙන යාම, ප්‍රජා මධ්‍යස්ථාන පවත්වාගෙන යාම, ළදරු පාසල් හා දිවා සුරැකුම් මධ්‍යස්ථානයක් පවත්වාගෙන යාම අරමුණු කොට ඇත.සභා බල ප්‍රදේශයේ ජනතාවගේ කියවීම් අවශ්‍යතා හා දැනුම වැඩිකරලීම සඳහා කටයුතු කිරීම අරමුණු කොට ඇත.සභා බල ප්‍රදේශයේ පොදු ක්‍රීඩා හා විනෝද කටයුතු පවත්වාගෙන යාම මෙමඟින් අරමුණු කොට ඇත.ප්‍රාදේශීය සභා පනතින් ඉඩ සැලසී ඇති අයුරින් විවිධ මහජන ආධාර කටයුතු මෙමඟින් සිදු කෙරේ.පාසල් නොයන වයසේ කුඩා ළමුන් සඳහා පෙර පාසල් පැවැත්වීම හා රැකියාවල නියුතු මවුපියන්ගේ ළමුන් දිවා කාලයේ රැකබලා ගැනීම අරමුණු කොට ඇත.මේ අයුරින් විවිධ සුබසාධන ව්‍යාපෘති මහජනතාව වෙනුවෙන් ආරම්භ කරමින් සාර්ථක ගමනකට පියමනින මහර ප්‍රාදේශීය සභාව ගම්පහට ගෙන එන්නේ සැබවින්ම අලුත් නවෝදයකි.ස්වකීය තරුණ අවධියේදීම ක්‍රියාකාරී ලෙසින් දේශපාලන බිමට ප්‍රවේශ වන ඔහු 2002 වසරේදී ප්‍රථමවරට පළාත් පාලන මැතිවරණයට ඉදිරිපත් වේ. ජන හදවත් තුළ රැදුණු නිසා දෝ ප්‍රථම පියවරෙන්ම මහජන නියෝජිතයෙකු ලෙසින් ඔහු පත්වන්නට භාග්‍යවත් වේ. ඉන් ඉක්බිති 2006 වසරේදී පැවති පළාත් පාලන මැතිවරණයෙන් වැඩිම මනාපලාභියෙකු ලෙසින් පෙදෙසේ ප්‍රධානියා බවට පත්වන ඔහු මහර ප්‍රාදේශීය සභාවේ හිටපු සභාපති සහන් ප්‍රදීප් විතානය. මේ සංවාදය ඔහු සමඟිනි.කඩවත නගරය ගත්තාම බොහොම අප්‍රසාදයෙන් තමයි එදා ඒ දිහා බොහෝ ජනතාවක් බැලුවේ. මොකද බෝතලයක් වගේ තමයි නගරය තිබුණේ. ඇතුල් වෙනකොට බොහොම පොඩියි. ඒත් අන්තර්ගතය සුවිශාලයි. පටු නගරයක් , කිසිම සංවර්ධනයක් තිබුණේ නැහැ. සැලසුමක් තිබුණෙ නැහැ.ලසන්ත අලගියවන්න මහතා මහර ප්‍රධාන සංවිධායක ලෙස පත්වීමත් සමඟ එතුමාගේ ආශිර්වාදයත් එක්ක මා කඩවත නගරය සැලසුම් කළා. සුන්දරම නගරයක් බවට පත්කරන ආකාරය පිළිබඳව. ඒ අනුව තමයි අද ජනාධිපති මහින්ද රාජපක්‍ෂ මැතිතුමාගේත්, බැසිල් රාජපක්‍ෂ ඇමැතිතුමාගේත් පූර්ණ ආශිර්වාදය ඇතුව මේ නගරය සංවර්ධනය වුණේ.අපි මේ පිළිබඳව විවිධ ආකාරයට සොයා බැලීම් කළා. විවිධ රටවල නගර අධීක්‍ෂණය කළා.ඒ අනුව අද මට බොහොම ආඩම්බරයෙන් කියන්න පුළුවන් දෙවන අගනගරය විදිහට කඩවත පුරවරය පත් කිරීම පිළිබඳව.මහර ශ්‍රී ල.නි.ප තරුණ සංවිධානයේ සභාපතිවරයා හැටියට මහර ඉන්න තරුණයින්ගේ ක්‍රීඩා ශක්තිය ගැන මට සතුටුයි. අපිට ජාතික කණ්ඩායම නියෝජනය කරන ක්‍රීඩකයින් රැසක් ඉන්නවා.අපි මේ වන විට ක්‍රීඩා කෞෂල්‍ය දියුණු කිරීම සඳහා දිවා රාත්‍රි ක්‍රීඩා පිටි ඉදිකරලා තියෙනවා. ඒ වගේම ක්‍රිකට් ඇකඩමි ආරම්භ කළා. ප්‍රාදේශීය සභා අය-වැයෙන් ලක්‍ෂ 150ක් මා වෙන් කළෙත් ඒ සඳහායි.ක්‍රීඩාවේ උන්නතිය වෙනුවෙන් විශාල කාර්යභාරයක් ඉදිරියට කරන්නටත් මා බලාපොරොත්තු වෙනවා.ඇත්තටම එම ජනතාවත් සමඟ ගොඩක් සමීප කෙනෙක්. 2006.04.15 වන දින මම ප්‍රාදේශීය සභාවේ අභිමානවත් 5 වන සභාපතිතුමන් ලෙසින් පත්වෙන්නේ ඒ නිසයි.ඒ මම ආදරණීය ජනතාවට සමීප මිතුරෙකු, හිතවතෙකු, කඳුළකදි ඔවුන් අතහැර නොගිය අයෙකු නිසයි.ඒ වගේම තමයි පක්‍ෂ විපක්‍ෂ මන්ත්‍රීවරු දෙපාර්ශවය අතර පවතින්නේත් පුදුමාකාර බැඳියාවක්. පැවති අය-වැය සියල්ලම මා ජයග්‍රහනය කළා. ඒ විතරක් නොමෙයි සංවර්ධන සංග්‍රාමයේදී ඔවුන්ගෙන් මා ලත් සහයෝගයත් මේ ගමනේදී මට සුවිශේෂි වුණා.මේ වෙද්දී සිව් අවුරුදු සැලැස්මක් අපි නිර්මාණය කරලා තියෙනවා. මහින්ද චින්තනයත් සමඟ යා හැකි නගර සැලසුමක් තමයි එය.මා ඉදිරියේදී බලාපොරොත්තු වෙනවා. ඒ අනුව ඉතා සැලසුම් සහගත නගරයක් බිහි කරන්නට පුද්ගලයින්ට ජීවත් වීමට වඩාත් සුදුසු ඔවුන් සුඛිත මුදිත වන පෙදෙසක් බිහි කරන්නට යහදැක්මක් ඒ තුළ අන්තර්ගතයි.ඇත්තටම ගොඩක් සතුටුයි. මම හැකි පමණ ජනතා අවශ්‍යතා ඉටු කළා. ඒ වගේම ජනතාව වෙනුවෙන් පෙනී සිටියා. ඔවුන් ඉදිරියේදී කරන්නට බලාපොරොත්තු වන සැලසුම් රාශියක් තියෙනවා. ඉතින් ඒ සැලසුම් ඉදිරියේදී ක්‍රියාත්මක කරන්නට මා අපේක්‍ෂා කරනවා. ජනතාව තුළ මා පිළිබඳව පැවති විශ්වාසයට මම එදා වගේම අදත් ගරු කරනවා. අනාගතයේදීත් එහෙමමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f1103147</link>
    <topic>පියසේන ගමගේ</topic>
    <author>සංවාද සටහන හා ඡායාරූප තමරසිරි විජේසේකර දෙයියන්දර සමූහ</author>
    <content>පසුගිය දිනවල අපේ රටේ පැවැතුණු ස්වාභාවික විපත්ති නිසා තරමක් බඩු මිල වැඩි වී තිබෙනවා. ඒවාට කාටවත් අභියෝග කරන්න බැහැ. එළවළු වගාවත් විශාල වශයෙන් වී වගාවත් විනාශ වුණා. නමුත් ඒ පිළිබඳව විපක්ෂය අද කතා කරන්නේ නැහැ. ලංකා ඉතිහාසයේ ම විපක්ෂයේ මාතෘකාව ඔය කියන බඩු මිල වැඩිවීම නැතිනම් ජීවන වියදම පිළිබඳ ප්‍රශ්නය. නමුත් විපක්ෂය කියන්නේ බඩු මිල වැඩි වන එක විතරයි. නමුත් මෙහි දෙපැත්තක් තිබෙනවා.ඒ කියන්නේ අපේ අපනයන බෝගවලත් මිල අද ඉහළ ගිහින් තිබෙනවා. අද කුරුඳු කිලෝ එකක් කීයද ? රුපියල් දහසකට ආසන්නයි. ගොවීන්ට තේ වලටත් හොඳ මිලක් ලැබෙනවා. රබර් කිලෝ එකක් රුපියල් 600කටත් වඩා වැඩියි. විපක්ෂයට ඒවා පේන්නේ නැහැ. පොල් මිල වැඩියි කියනවා. නමුත් ඒක ගොවීන්ට හොඳයි.අපේ රජයට අද පූර්ව සූදානමක් තිබෙනවා. ඊට අමතරව ගංවතුර, නියඟයන්, නාය යෑම්වලදී ඇතිවන ස්වාභාවික විපත්වලට මුහුණ දෙන්න අපේ රජය අද වෙනම අමාත්‍යාංශයක් පත්කර තිබෙනවා. ආපදා කළමනාකරණ අමාත්‍යාංශය ඒ සඳහා මුළු රටම ආවරණය වන පරිදි අද නවීණ තාක්ෂණය යොදා ගනිමින් අවශ්‍ය කටයුතු කරනවා.පළාත් පාලන ඡන්දය අපට අභියෝගයක් නොවෙයි. සියලුම පළාත් පාලන ආයතන අපි ජයග්‍රහණය කරනවා. හෙට නැඟෙනහිරින් හිරු පායනවා වගේ මට එය විශ්වාසයි. ඒ නිසා අපට මැතිවරණවලට අමුතුවෙන් සූදානම් වෙන්න දෙයක් නැහැ. ඒ කියන්නේ අපි මේ දක්වා තියපු සියලුම මැතිවරණ දිනලා තිබෙන්නේ.අද රටේ මුදල්වලින් වැඩි කොටසක් වෙන් කරන්නේ ගමට, ගම හදන්න. ඒ නිසා මේවා දකින මේ සංවර්ධනය නොපෙනෙන කිසිම කෙනෙක් ඒවා නැතිකර ගන්න සූදානම් වෙන එකක් නැහැ.බලය ලැබිලා එපායැ එහෙම කියන්න.. ?ඒ අයට බලය ලැබෙන්නේ නැහැ. එය ඒ අයට හීනයක් විතරයි. ඒ උදවිය සෑම මැතිවරණයකදීම කියන්නේ දිනනවයි කියලා. නමුත් මේ දක්වා තියපු සියලුම මැතිවරණ පරාදයි. මෙවර පරදින මැතිවරණයත් එක්ක ඒ අය පරදින 18 වැනි මැතිවරණය. මේක මා කියන්නේ ඇත්තක් ද බොරුවක් ද කියලා 18 වැනිදාට බලාගන්න පුළුවන්.. ?මැතිවරණ පැවැත්වීම හෝ කල් දැමීම මැතිවරණ කොමසාරිස්ගේ වැඩක්. මැතිවරණ කල් දමන්නේ රජය නොවෙයි. පළාත් පාලන ආයතන රැසක ඡන්දය කල් දමන්න හේතුව මා දන්නා විදියට නාම යෝජනා පත්‍රවල තිබුණු අඩු පාඩු නිසා අධිකරණ තීන්දු අනුවයි. මැතිවරණය කල් දමන්නේ රජයේ ඕනෑ එපා කම් නිසා නොවෙයි. නමුත් අද විපක්ෂය අද මැතිවරණ කල් දැමීමත් රජයේ ගිණුමට බැර කරන්න හදනවා. නමුත් ජනතාව එය තේරුම් ගෙන හමාරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f1103148</link>
    <topic>ඩිව් ගුණසේකර</topic>
    <author/>
    <content>මේ ආදේශ කිරීම් හෝ මැද පෙරදිග හා උතුරු අප්‍රිකාව තුළ ඇති වූ ආණ්ඩු විරෝධි තත්ත්වය සහ ශ්‍ර‍්‍රී ලංකාවේ තත්ත්වය කිසිසේත් ම සමාන යැයි සලකන්න බැහැ. එම රටවල තිබෙන්නේ රාජාණ්ඩු පාලන ක්‍රම, නැතිනම් මිලිටරි ආණ්ඩු නැතිනම් ප්‍රජාතන්ත්‍රවාදයට මුවා වූ ඒක පාක්ෂික පාලන ක්‍රමයන්. තවද මේ කලාපය තුළ වෘත්තීය සමිති ක්‍රියාකාරකම්, වැඩ වර්ජන තහනම් ඒ විදිහට බැලුවාම ඊජිප්තුව, ලිබියාව, ටියුනිසියාව, යේමනය, ඕමානය, ඇතුළු කී නොකී සියලු රටවල තත්ත්වය අප සඳහන් කළ ආකාරයට සමානයි.මේ රටවල්වල ඇති තවත් පොදු ලක්ෂණයක් වන්නේ මේ රටවල් සියල්ලම යටත් විජිතයන් විදිහට ඉඳලා නිදහස ලැබූ රටවල්, මේ රටවල් නිදහස ලැබූ පසු බිහි වුණේ ඇමරිකාවට යුරෝපයට ගැති රූකඩ පාලන තන්ත්‍රයි. මේ රටවල් නව ලිබර්ල් ප්‍රතිපත්ති අනුගමනය කළේ. මේ සියලු රටවල් ආර්ථික තත්ත්වය පසු ගිය කාලයේ දී ඍණ තත්ත්වයට පත්වුණා.ඒ හැම දේකම ප්‍රතිඵලය වුණේ සමාජ අසහනය පීඩනය ඉහළ යාමයි. මේ අතර එම රටවල් නිදහස ප්‍රජාතන්ත්‍රවාදය නොමැතිවීමත් අර්බුදකාරී තත්ත්වය දෙගුණ තෙගුණ වීමට බලපෑවා. ඒ අතර බුද්ධිමතුන් අතර පිබිදීමක් ඇති වුණා. මේ හැම දෙයක් ම මේ ජාත්‍යන්තර දේශපාලන තත්ත්වයට බලපෑවා. එමෙන් ම මේ ආණ්ඩු විරෝධි රැල්ල සංවිධාන ගතවූ ව්‍යාපාරයක් වුණෙත් නැහැ.ගඩාෆි ජනාධිපතිවරයා අවුරුදු හතළිහකට වැඩි කාලයක් ජනාධිපති මුබාරක් අවුරුදු තිස් ගණනක් බලයේ සිටියා ටියුනිසියාවේ මෙන් අලි වුණත් දිගුකාලයක් බලයේ සිටි පාලකවරු, ඔවුන්ට ප්‍රජාතන්ත්‍රවාදය කියන දේ නුහුරු නුපුරුදු දෙයක් බවට පත්වෙලා තිබූණේ. මේ රටවල් අතරින් ලිබියාව හැර අන් සියලු රටවල් ඇමරිකානු හිතවාදීන්. අද ඊජිප්තුවේ මුබාරක් ගේ අනුප්‍රාප්තිකයා බවට පත් කිරීමට උත්සාහ කරන්නේ තවත් ඇමරිකානු රූකඩයක් එහි ජනාධිපතිවරයා බවට පත් කරනවා.මා මෙතෙක් සඳහන් කළේ මැදපෙරදිග කලාපය තුළ ඇතිව ඇති වාතාවරණය ගැනයි. අප දැන් මෙරට ගැනත් විමසා බලමු. අප රටේ බහුපක්ෂ ක්‍රමයක් වගේම ශක්තිමත් විපක්ෂයක් සිටිනවා. වෘත්තිය සමිති තිබෙනවා වර්ජන ක්‍රියාත්මක වෙනවා. මහ මැතිවරණ ජනාධිපතිවරණ, පළාත් සභා, පළාත් පාලන මැතිවරණ තිබෙනවා. ආණ්ඩු පක්ෂය සමඟ තරගකාරී මට්ටමට විපක්ෂයත් ඡන්ද ලබාගන්නවා.ඒ නිසා අප රට තුළ ඒකාධිපති තත්ත්වයක් ප්‍රජාතන්ත්‍රවාදය විරහිත වූ තත්ත්වයක් ඇතැයි කිසිවකු කියනවානම් එය සාධාරණ තර්කයක් විදිහට සලකන්න බැහැ. ශ්‍රී ලංකාව තුළ 1931 සිට ප්‍රබල ප්‍රජාතන්ත්‍රවාදි පදනමක් තිබෙනවා. එය වෙනස් වෙලා නැහැ. ඒ නිසා ශ්‍රී ලංකාව මැදපෙරදිග රටවලට සමාන කරන්නට ඇතැමුන් ගන්නා උත්සාහය අපට කිසිසේත් පිළිගැනීමට බැහැ.හැබැයි රනිල් වික්‍රමසිංහ මහතාගේ නව ලිබරල්වාදී ප්‍රතිපත්ති දිගටම ක්‍රියාත්මක වූවානම් 2005 දී ජනාධිපතිවරයා විදිහට මහින්ද රාජපක්ෂ මහතා පත් නොවුණානම් මේ වෙද්දි මැදපෙරදිගට සමාන තත්ත්වයක් ශ්‍රී ලංකාව තුළ ඇති වීමට ඉඩ තිබුණා.අපට සැඟවීමට අවශ්‍යතාවයක් නැහැ. බඩු මිල පසුගිය දිනවල යම් ප්‍රමාණයකින් ඉහළ ගියා. ඒත්, එහි වරද ආණ්ඩුව මතම පැටැවීමට උත්සාහ කරනවානම් එහි සාධාරණයක් නැහැ. මේ තත්ත්වය උද්ගත වුණේ බාහිර සාධක දෙකක් මුල්කරගෙනයි. එයින් පළමු වැන්න දේශගුණ සාධකයි. දෙවැන්න ජාත්‍යන්තර සාධකයි. මේ දෙකම ආණ්ඩුවකට ඍජු ලෙස පාලනය කරන්න පුළුවන් දේවල් නොවෙයි.මුලු රටටම මාස දෙකක් එක දිගටම වැස්සා මේ නිසා එළවලු වැනි බෝග විශාල ලෙස විනාශ වුණා. එළවලු නිෂ්පාදනය පහළ ගියාට එළවලු සඳහා ඇති පාරිභෝගිකයන්ගේ ඉල්ලුම අඩු වෙන්නේ නැහැ. මෙහි අවසාන ප්‍රතිඵලය වන්නේ මිල ඉහළ යාමයි. සෙසු දේවල්වලට ජාත්‍යන්තර සාධකත් බලපානවා.හැබැයි ආණ්ඩුව මැදිහත් නොවන්නට එළවලු මිල පමණක් නොවෙයි සහල් ඇතුළු සෙසු අත්‍යවශ්‍ය භාණ්ඩවල මිලත් පාලනයකින් තොරව ඉහළ යාමට ඉඩ තිබුණා. ඒත්, 2006 දී ඇති කළ පොහොර සහනාධාර ලබාදීමේ වැඩපිළිවෙළ ඇතුළු දේවල් නිසා ගොවියාට ශක්තිමත්වීමටත් ඉඩ ලැබුණා. එහි ප්‍රතිඵලය වුණේ සහල් අතිරික්තයක් ඇතිවන විධියට නිෂ්පාදනය වීමයි.එම අතිරික්තය ගබඩාවල සුරක්ෂිත කිරීමට පුළුවන් වුණා.ඒ නිසා තමයි අද සහල් හිඟයක් හෝ සහල් මිලේ ඉහළ යාමක් සිදුවී නැත්තේ නැතිනම් අද සහල් හිඟයක් ඇති වීමටත් මිල ඉහළ යාමටත් වුවමනාවටත් වැඩියෙන් හේතු තිබෙනවා. ගංවතුර නිසා සමස්ත වී නිෂ්පාදනයෙන් 14% සම්පූර්ණයෙන් ම විනාශ වුණා. තවත් ප්‍රමාණයක් අර්ධ වශයෙන් වැනසුණා. ඒ නිසා උද්ධමනය පාලනය කරන්නට ආණ්ඩුවට වැඩපිළිවෙළක් නැහැ කියන තර්කය එහෙම්පිටින්ම පුස්සක් බවට පත්වෙනවා.යාපනය, මුලතිව්, කිලිනොච්චි, මන්නාරම, වවුනියාව යන ප්‍රදේශවල විශාල ගොබිම් ප්‍රමාණයක් වගේ ම වෙහෙස මහන්සිවී වැඩකරන ගොවි ජනතාවකුත් සිටිනවා. ඒ නිසා ඔවුන්ට රටේ නිෂ්පාදන කාර්යයට විශාල දායකත්වයක් ලබාදීමට පුළුවන්. ඒත් පසුගිය යුද තත්ත්වය තුළ ඔවුන්ට ඒ සඳහා ඉඩක් තිබුණේ නැහැ. ඒත් අද වෙද්දි තත්ත්වය වෙනස්. අද උතුරෙන් එළවලු, මිරිස් පමණක් නොවෙයි විශාල වී අස්වැන්නක් ද ලැබෙනවා. මේ නිසා තමයි අද අපට එළවලු මිල යම් ප්‍රමාණයකට හෝ පාලනය කර ගැනීමට පුළුවන්කම ලැබී තිබෙනවා.අද මේ රජයට විශාල ආත්මාභිමානයක් තිබෙනවා. තමන්ට ගොවියාත්, පාරිභෝගිකයාත් ආරක්ෂාකර ගැනීමට පුළුවන් වීම ගැන. රනිල් වික්‍රමසිංහ මහතා ගුරුකරගත් නව ලිබරල්වාදී ප්‍රතිපත්ති තිබුණානම් ගොවියත්, පාරිභෝගිකයාත් යන දෙපැත්තම විනාශයට පත්වීම වැළැක්වීමට පුළුවන්කමක් ලැබෙන්නේ නැහැ.ගෙවතු වගාව සුළුවෙන් තැකිය හැකි පසෙකින් තිබිය යුතු දෙයක් නොවෙයි. රටේ මිලියන විස්සක ජන ගහණයක් ඉන්නවා අවම වශයෙන් ගෘහ ඒකක මිලියන පහක් විදිහට ගත්තත් එය විශාල ප්‍රමාණයක්. අප හිතමු ගෘහ ඒකක මිලියන හතරක් මේ වැඩපිළිවෙළින් මඟ හැරුණා කියලා ඒත්, මිලියනයක් මෙයට සම්බන්ධයි. ඔවුන්ට ගෙවතු ආශ්‍රිතව සිදු කරන සුළු පරිමාණ වගාවක් මඟින් වුණත් ජාතික ආර්ථිකයට විශාල දායකත්වයක් ලබා දෙන්න පුළුවන්.මේ ගෙවතු වගාවන් නිසා අපට විශාල මුදල් ප්‍රමාණයක් ආරක්ෂා කර ගැනීමට පුළුවන්කම ලැබෙනවා. ඒ විදිහට ගත්තහම පුරවැසියන් විදිහට අපට වියදම්වන විශාල මුදල් ප්‍රමාණයක් ආරක්ෂා කර ගන්න පුළුවන්. මෙවැනි වැඩපිළිවෙළක් අපට සාර්ථක විදිහට ඉදිරියට අරගෙන යන්න පුළුවන්නම් ඉදිරියේ දී ඇති විය හැකි මහා ගෝලීය ආහාර අර්බුදයකින් වුවත් යම් තරමකට හෝ ගැලවී සිටීමට අපට පුළුවන්කම ලැබෙනවා.* පළාත් පළාන මැතිවරණයේ දී මැතිවරණ නීති උල්ලංඝනය වෙමින් තිබෙන ආකාරයක් දක්නට තිබෙනවා. මෙහි දී බහුතර චෝදනා එල්ලවන්නේ පාලක සන්ධානයටයි. මේ ගැන ඔබේ අදහස මොකක්ද?මෙතැනදි අප බැලිය යුත්තේ චෝදනා එල්ල විය යුත්තේ කාටද චෝදනා එල්ල කළ යුත්තේ කාටද කියා නොවෙයි. අප දකින විදිහට මේ මැතිවරණ ක්‍රමයටම ආවේනික දෙයක් තමයි මැතිවරණ නීති රීති උල්ලංඝනය වීම. එය එක් දේශපාලන පක්ෂයකට ලඝුකොට සලක්නන පුළුවන් දෙයක් නොවෙයි. හැම පාර්ශ්වයකින්ම මේ විදිහේ නීති උල්ලංඝනය වීම් සිදුවන්න පුළුවන්. ඒ නිසා සිදුවිය යුත්තේ මේ ක්‍රමවේදය සංශෝධනය වීම පමණයි. එහෙම නැතිව දොස් පැවරීමෙන්වත් කිසිවෙකුට චෝදනා එල්ල කිරීමෙන්වත් ප්‍රතිඵලයක් ලබා ගන්න බැහැ.ඕනෑම කෙනෙකුට ඕනෑම දේශපාලන පක්ෂයකට තමන් ජයග්‍රහණය කරන බවට විශ්වාස කරන්න වගේම එය ප්‍රසිද්ධියේම කියන්න පුළුවන්. ඒත් එහෙම වුණා කියලා ජයග්‍රහණය කරන්නේ නැහැ. දැනටමත් ජනතාවගේ විශ්වාසය දිනාගෙන තිබෙන්නේ එක්සත් ජනතා නිදහස් සන්ධානය වෙතයි. ඒ නිසා එජාපය මොන විදිහේ තක්සේරුවක සිටියත් ඔවුන්ට ජයග්‍රහණය කරන්න බැහැ. ඒක තමයි අද දේශපාලන තත්ත්වය.සමහර තැන්වල හිටපු ප්‍රධානින්ගේ ක්‍රියාපටිපාටිය පිළිබඳව විරෝධයක් තියෙන්න පුළුවන්. ඒත්, එය ආණ්ඩුවට විරුද්ධව මතු වූ විරෝධයක් නොවෙයි. ඒ නිසා මෙවර සිදුවීමට ඉඩ තිබෙන්නේ ජනතා විරෝධයට පාත්‍ර වූ අය වෙනුවට සන්ධානය නියෝජනය කරන යහපත් පුද්ගලයන්ට ජනවරම ලබාදීමයි.අපත් දේශපාලන පක්ෂයක් විදිහට ඉල්ලා සිටින්නේ සන්ධානයට ඡන්දය පාවිච්චි කරන අතර එයින් ඉදිරිපත්ව සිටින හොඳ යහපත් මිනිසුන්ට මනාපය ලබාදෙන ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f1103149</link>
    <topic>එස්. බී. නාවින්න</topic>
    <author/>
    <content>මෙවර පළාත් පාලන මැතිවරණයේදී ජාතික ජයග්‍රහණයන් සඳහා කුරුණෑගල දිස්ත්‍රික්කයෙන් සුවිශේෂී ජයග්‍රහණයක් අපට ලබාදිය හැකි වෙනවා.එය සිහිනයක් නොවේ. වයඹ පළාත තුළ විශාල සංවර්ධන ව්‍යාපෘති ක්‍රියාත්මක කොට තිබෙනවා. දැදුරුඔය ව්‍යාපාරය වයඹ ප්‍රදේශයේ කාලයක් තුළ තිබූ සිහිනයක් සැබෑවීමක්. ඒ වගේම කුඩා වාරිමාර්ග ප්‍රාදේශීය මංමාවත්, පාසල්, රෝහල්, නාගරික සංවර්ධනය, ගොවියාගේ ආදායම ඉහළ යාම, ගොවිතැන ශක්තිමත් කිරීම වගේ ආර්ථික වශයෙන් මෙන්ම සාමාජීය වශයෙන් ඉටුකර ඇති කාර්යභාරය ප්‍රාදේශීය සංවර්ධනයේ ඉතාමත් ඉහළින් තිබෙනවා.ඒ වගේම රටක් වශයෙන් අප ලබා ඇති සැබෑ නිදහස ආර්ථික සංවර්ධනය පිළිබඳව ජනතාවට අමුතුවෙන් කියාදෙන්න අවශ්‍ය නෑ. ඔවුන් ඒ බව හොඳින් අවබෝධ කරගෙන තිබෙනවා. විවිධ සංවර්ධන ව්‍යාපාරයන් නැරඹීමට ජනතාවගේ ඇති වුවමනාව මේ පිළිබඳව ඉතා හොඳ දර්ශකයක්.කිසිදු සැකයක් තබාගත යුතු නැහැ. මෙවර ප්‍රාදේශීය මහා මැතිවරණයෙන් කුරුණෑගල දිස්ත්‍රික්කය සියලුම ප්‍රාදේශීය සභාවල බලය නිත්‍ය වශයෙන්ම එක්සත් ජනතා නිදහස් සන්ධානය ලබා ගන්නවා.අද අපට යථාර්ථයට මුහුණදීමට සිදුව තිබෙනවා. එම නිසා ජනාධිපතිතුමා සත්‍ය රටට හෙලිකර තිබෙනවා. එතුමා සැමවිටම කරන්න පුළුවන් දේ කියන නායකයෙක්. බලය නැති අයට ඕනෑම දෙයක් ජනතාවට කියන්න පුළුවන්. ජේ. ආර්. ජයවර්ධන මැතිතුමා ධාන්‍ය රාත්තල් 08 ක් දෙනවා කියලයි බලය ලබා ගත්තේ.අද විපක්ෂයට මේවා අමතකයි. ලාම්පු, කළගෙඩි ඡන්දය, 80 ජූලි වැඩ වර්ජනයේ දී ලැබුන ප්‍රජාතන්ත්‍රවාදය, මැතිණියගේ ප්‍රජා අයිතිය අහෝසි කිරීම, හිස් කොළවලට අස්සන් කිරීම වගේ ඉතාමත් දිග වට්ටෝරුවක් කියාගන යන්න පුළුවන්. ඒ සියලුදෙනා කරපු පෙර වැරදිවලට අද රනිල් වික්‍රමසිංහ මැතිතුමාට තනියම කරගහන්නට වෙලා තිබෙනවා.ගැටුම්කාරී දේශපාලනය නිර්මාණය කළේ එක්සත් ජාතික පක්ෂයයි. ඒකට අවශ්‍ය සංස්කෘතියකුත් විවෘත ආර්ථිකය තුළ හැදුවා. කුඩා ඒකකයක් තුළ තිබූ ප්‍රාදේශීය සංවර්ධන දේශපාලන බලය නැතිකර පුද්ගල වගකීමෙන් නිදහස් දේශපාලන සංස්කෘතියක් ගොඩනැගීම තුළ ගැටුම්කාරි දේශපාලනයක් මේ රටේ බිහිවුණා. එකම පක්ෂයේ අය අතර ගැටුම් ඇති කොට පක්ෂය තුළත් සමඟිය නැතිකොට හිතවතුන් ගොඩනැගුන දේශපාලන ක්‍රමයක් නිර්මාණය වුණා. එය හොඳ දෙයක් ලෙසට සලකන්න බැහැ.මේ ගැටුම්කාරි දේශපාලන ක්‍රමය මෙවර පළාත් පාලන මැතිවරණයට පසු යළි ඇති වන්නේ නෑ.අද විපක්ෂය ආහාර මිල ගැන කතා කරනවා. එය ස්වභාවික විපත් නිසා ඇති වූ තාවකාලික තත්ත්වයක්. එයට කඩිනම් විසඳුමක් දැන් සපයා තිබෙනවා. කෙටිකාලීන සහ දීර්ඝකාලීන විසඳුම වශයෙන්.අද පාරිභෝගිකයන් බොහෝවිට උනන්දු වන්නේ ආහාරවල මිල ගැන පමණයි. ඒත්, ආහාරයට සුදුසු යෝග්‍ය තත්ත්වය ගැන විමසා බැලීම අඩුයි. බොහෝවිට අපේ ඇති ප්‍රවාහන ක්‍රමය නිසා පාරිභෝගිකයාට තැලුණු සහ කල්තබා ගත නොහැකි එළවලු පලතුරු ලබාගන්න සිදුවෙලා තිබෙනවා. මේ නිසා රජය විසින් හොඳ ඇසුරුම් ක්‍රමයක් යෝජනා කොට එය දැන් ක්‍රියාත්මක කිරීමට කටයුතු කරනවා. ඒ වගේම කුඩා ගෙවත්තකින් එන එළවලු සහ පලතුරු හොඳ සෞඛ්‍ය සම්පන්න ඒවා හැටියටයි නිෂ්පාදනය වන්නේ. කාබනික ගොවිතැනට මෙහිදී ප්‍රමුඛතාවය ලැබෙනවා.විශේෂයෙන් පවුල්වල ආර්ථික ශක්තිය ඇතිවීම, ආහාර සුලභ වීම, පාරිසරික සංරක්ෂණය, පාංශු සංරක්ෂණය, ජල සංරක්ෂණය මේ සියල්ල මෙහි ගැබ් වෙනවා. මෙහි වඩාත්ම වැදගත් දේ තමයි වැඩි වශයෙන් ආහාර නිෂ්පාදනය ගෙවතු ආශ්‍රිතව කුඩා පරිමානයෙන් කාබනික ක්‍රමයට කිරීමට පහසු නිසා ඉතාමත් හොඳ සෞඛ්‍යමත් ආහාර වේලක් නිෂ්පාදනය වීම.ගෝලීය උණුසුම මත ඇතිවන දේශගුණික විපර්යාසයන් පිළිබඳ ගත්තත් අද ගෝලීය වශයෙන්ද ඉතා වැදගත් කටයුත්තක් බවට මෙම ක්‍රියාමාර්ග ඉතාමත් වැදගත් වෙනවා.මේ වැඩපිළිවෙළ ඉතාමත් සාර්ථක කර ගැනීමට හැකි ක්‍රමෝපායන් දැනට සකස් වී තිබෙනවා. අවශ්‍ය පුහුණුවීම්, අවශ්‍ය බීජ වර්ග, සියල්ල ජනතාව වෙත ලබා දෙනවා.අපි ගෙදරක මල් වවන්න වන උනන්දුව මේ වගේ දෙයකට යොමු කරන්න පුළුවන් නම් පවුල තුල නිරෝගී ආහාර වේලක් මෙන්ම මුදල් ඉතිරියක්ද ඒ වගේම තෘප්තියක්ද අපට ලැබෙනවා. ගස් ලබු ගහක්, කතුරුමුරුංගා ගහක්, අඟුණ වැලක්, කොළගෝවා ගහක් දෙකක්, මේ වගේ දෙයක් අපට සුළු ඉඩකඩක වවා ගන්න පුළුවන්. විශේෂයෙන්ම මෙහි තිබෙන්නේ සෞඛ්‍යමත් ආහාරයක්. මේ සමාජයට එතැනට පිවිසීමට අවස්ථාව උදාකිරීමත් මෙම වැඩසටහනේ ප්‍රමුඛ අදහසයි. එය මට නිර්භයව කියන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>14</day>
    </date>
    <link>http://www.dinamina.lk/2011/03/14/_art.asp?fn=f11031410</link>
    <topic>දුමින්ද සිල්වා</topic>
    <author>විජයානි එදිරිසිංහ</author>
    <content>ඔව් මෙම ඡන්දයෙන් එක්සත් ජනතා නිදහස් සන්ධානය අති විශිෂ්ට ජයග්‍රහණයක් ලබනවා. මේ ඡන්දය ආණ්ඩුවක් වෙනස් කරන්න තරම් ප්‍රබල එකක් නොවෙයි. රටේ ජනාධිපතිවරයා අති විශාල වැඩි ඡන්ද ප්‍රමාණයකින් ජයග්‍රහණය කළා. මහා මැතිවරණයත් පළාත් සභා ඡන්දයත් ඒ ආකාරයෙන්ම විශිෂ්ට ලෙස ජයග්‍රහණය කළා. ඉතින් පළාත් පාලන ඡන්දයේ ජයග්‍රහණය ගැන අමුතුවෙන් කියන්න දෙයක් තිබෙනව ද?ත්‍රස්තවාදය අවසන් කළ ජනාධිපතිතුමා රටේ දැවැන්ත සංවර්ධන වැඩපිළිවෙළක් ආරම්භ කළා. රටේ ජනතාව ජනාධිපතිතුමා බලයට පැමිණි පසු ඉල්ලා සිටියේ ත්‍රස්තවාදය මේ රටෙන් තුරන් කරන ලෙසයි.ජනාධිපතිතුමා ඉතා කෙටි කාලයක් තුළ ත්‍රස්තවාදය අවසන් කර රටට සාමය උදාකර දුන්නා.අද මේ රටේ අස්සක් මුල්ලක් නෑර සෑම තැනකම ජීවත්වෙන ජනතාව නිදහස් සාමකාමී පරිසරයක ජීවත් වෙනවා. නිදහසේ තම ජීවිකාව කරගෙන යනවා. ඔවුන් ගේ දූ දරුවන් ඉදිරි අනාගතය යහපත් කර ගන්නට කටයුතු කරනවා. මේ නිදහස උරුම කර දී ජනාධිපතිතුමා ඉන් නැවතුනේ නැහැ.රටේ ඇති කළ සංවර්ධන වැඩපිළිවෙළ ගමට නගරයට පමණක් සීමා කළේ නැහැ. එක් පැත්තකින් නගරය සංවර්ධනය කරන ගමන් තවත් පැත්තකින් ගමේ පාරවල් බෝක්කු හැදිලා, විදුලිය ලැබිල කෘෂි කර්මාන්තය දියුණු වෙලා ගෘහ කර්මාන්ත, ස්වයං රැකියා දියුණු වෙලා, නිවාස ප්‍රශ්නය ජලය නැති ප්‍රදේශවලට ජලය සපයා දීමේ සෑම දෙයක් තුළින්ම ගමේ දැවැන්ත සංවර්ධනයක් ඇති කර තිබෙනවා.නගරයත් ඒ ආකාරයටම සිද්ධ වෙමින් තිබෙනවා. පැල්පත් වාසීන්ගේ එම පැල්පත් වෙනුවට සියලු පහසුකම් වලින් සමන්විත නිවාස, කඩ සාප්පු, ඇතුළු සියලු දෑ ලබාදෙන ව්‍යාපෘති රැසක් ක්‍රියාත්මක වෙනවා. රැකියා නැති සෑම කෙනෙකුම කුමක් හෝ රැකියාවක් සඳහා යොමු කෙරෙන වැඩපිළිවෙළ හඳුන්වා දී තිබෙනවා.ගමේ අස්සක් මුල්ලක් නෑර ගොස් ගමේ ජනතාව සමඟ ජීවත්වෙන අපි දන්නවා දැනට මේ සිදුවෙන දැවැන්ත සංවර්ධන වැඩපිළිවෙළ නිසා ඔවුන් මොන තරම් සතුටින් ජීවත් වෙනවාද කියලා. ජනාධිපති තුමා, ආරක්‍ෂක ලේකම්තුමා ගැන ඔවුන් තුළ තිබෙන්නේ විශාල ගෞරවයක්, පැහැදීමක් පමණක් නොවේ විශාල විශ්වාසයක්.කියූ දේ කරන, කරන දේ කියන විශ්වාසවන්ත නායකයෙක් ලෙස ඔවුන් ජනාධිපතිතුමා කෙරේ දැඩි විශ්වාසයක් තබා තිබෙනවා.ඒ විශ්වාසය තුළින් ඔවුන් ගමෙන් එන එක්සත් ජනතා නිදහස් සන්ධාන අපේක්‍ෂකයා බලයට පත් කරන බව අපේ විශ්වාසය යි.කොළඹ නගරයේ සුඛෝපභෝගි ජීවිත ගත කරන සීත කාමරවල සිට දුගී දුප්පත් ජනතාව අමතන, බොරු පොරොන්දු දෙන එක්සත් ජාතික පක්ෂ නායකයන් ගැන ගමේ ජනතාවගේ තිබෙන්නේ පිළිකුලක්.ඔය මිරිස් කරලයි පොල් ගෙඩියයි අල්ලගෙන සටන් පාඨ කියන එක්සත් ජාතික පක්ෂයේ කෙරුම් ගැන අමුතුවෙන් කියන්න ඕන නැහැ. ගමේ ජනතාව දන්නවා මැතිවරණයක් කිට්ටු වෙන කොට ගම හොයාගෙන එන්නේ කවුද කියලා. ඊට පෙර ගමේ මිනිහෙක් මැරුණත් ඒ මළ ගෙදරටවත් නොයන මන්ත්‍රීවරු පිරිසක් තමයි එක්සත් ජාතික පක්ෂයේ ඉන්නේ.වැඩ බැරි ටාසන්ලා ටික දෙනකුගේ කට විතරක් තිබෙනවා. මැතිවරණ දාසයකින් විතර පරාජය වුණු එ.ජා.පය තවත් වාර්තා ගත පරාජයක් ලබනවා කියන එක අමුතුවෙන් හිතන්න කියන්න දෙයක් නෙමෙයි.අද ඒ විපක්‍ෂයේ නායකයන් බුරුතු පිටින් ඉන්නවා. ඈත කාලේ එම පසුබිම සිටියේ එක් නායකයෙක් පමණයි. ඒත්, අද මහ මැතිවරණයට එන එකාත් පළාත් සභාවට එන එකා විතරක් නෙවෙයි ප්‍රාදේ්ශීය සභා ඡන්දයට එන කෙනාත් නායකත්වයට පොර කනවා.කැරලි ගහනවා. කුමන්ත්‍රණ කරනවා, සජිත් ප්‍රේමදාස ඡන්දයකට එන්න පෙර නායකත්වය ගන්න හදනවා. ඡන්දය කිට්ටු වෙද්දි පැනලා දුවනවා.ඒ මොකටද අපේ රජයට ජනාධිපතිතුමා සහ එතුමා පිටුපස සිටින නියෝජිතයන්ට ඇති බය නිසා සජිත් කියනවා යළි ප්‍රේමදාස යුගයක් හදනවා කියලා. ප්‍රේමදාස යුගය කියන්නේ මොකක්ද කියලා මේ රටේ ජනතාවට අලුතෙන් කියා දෙන්න අවශ්‍ය නැහැ.ටයර් සැයවල්වල මළ සිරුරු පිළිස්සෙන, දූෂණය භීෂණය රජ කරන, ඬදහස් අදහස් පළ කරන පුද්ගලයන් ඝාතනය කරන, රජයට එරෙහිව කතා කරන, උද්ඝෝෂණය කරන වර්ජන කරන පුද්ගලයන් අතුරුදන් කරන, ඝාතනය කරන, ත්‍රස්තවාදියා රැකගන්න කටයුතු කරන, මෙරට ගිලගන්න බලා සිටින රාජ්‍ය නොවන සංවිධාන රැකගන්න කටයුතු කළ ප්‍රේමදාස යුගය යළි ඇති කරන්න ද සජිත් පොරොන්දු දෙන්නේ.ප්‍රේමදාස යුගයයි මහින්ද යුගයයි අතර වෙනස මේ රටේ ජනතාව ඉතාමත් හොඳින් අවබෝධ කරගෙන තිබෙනවා.ප්‍රේමදාස යුගයත් අද මේ රටේ තිබුණා නම් එය ලිප්ටන් වට රවුමේ කොටුව දුම්රියපළ ඉස්සරහ, පාරවල් ගානේ කාටවත් කෑගහල උද්ඝෝෂණ කරන්න ලැබෙන්නේ නෑ.හාමුදුරුවරුන්ට පවා පහර දුන්නා. විශ්වවිද්‍යාල සිසුන්ට දස වද දුන්න, ප්‍රේමකීර්ති ලා, සාගරිකා ගෝමස්ලා, රිචඩ් සොයිසා වගේ අයට මුහුණ දෙන්න උණ ඉරණම ගැන සෑම කෙනෙක්ම දන්නවා. ඒ විතරක් නෙමේ කාටවත් ඕනැ ඕනැ විදියට දේ්ශපාලනය කරන්න බැහැ. ලලිත් ඇතුළත්මුදලි, ගාමිණි දිසානායක, ජී. එම්. ප්‍රේමචන්ද්‍ර වැනි ප්‍රවීණ දේශපාලනඥයන් එ.ජා.ප ඒකාධිපති වියරුවට එරෙහි වෙලා වෙනම පක්‍ෂයක් හදාගෙන කටයුතු කරන්න ලැබුණේ කී දවස ද? ඔවුන්ට ජීවත් වෙන්න තිබූ එකත් නැති වී ගියා නේද?ඉතින් මේ රටේ ජනතාව ඉතාමත් හොඳින් දන්නවා ප්‍රේමදාස යුගයේ සිද්ධ වුණේ මොනවද කියලා. මේ කවුද මොනවද කරන්නේ යන පෝස්ටර එදා තාප්ප ගානේ ඇලවුණා. ඒ කවුද මොනවද කළේ කියලා රටේ කවුරුත් දන්නවා.එම නිසා මේ රටේ ජනතාව දන්නවා ජනාධිපති මහින්ද රාජපක්ෂ මහතාගේ ආණ්ඩුව යටතේ මොන තරම් නිදහසකින් කටයුතු කරනවද කියලා.එක්සත් ජාතික පක්ෂයට අද රජයට එරෙහිව කියන්න තරම් සටන් පාඨයක් නැහැ. මොකද ත්‍රස්තවාදීන්ට ආයුධ දුන්න කියන්නද.ඔවුන්ගේ නායකයන්ට එයාර් පෝට් එන්න හෝටල් වලට එන්න ගුවන් පහසුකම් දුන්න කියන්නද.මම අහිංසක මිනිසුන්ගේ ඡන්දය ගත්තේ තවත් අය වගේ සල්ලි වලට නොවෙයි. දේශපාලනයට ආවාට පසුව මම මේ ලක්ෂ සංඛ්‍යාත ජනතාව මා වෙත ඇද ගත්තේ නැහැ. දේශපාලනයට එන්න පෙර පාසල් කාලයේ පටන් මම සෑම කෙනකුටම දුකට පිහිට වුන කෙනෙක්. ඉන් පසු තරුණයෙක් වශයෙන් ගමේ නගරයේ ජනතාව එක්ක බොහෝම හිතවත්ව අවංකව ඔවුන් වෙනුවෙන් වැඩ කළා. දේශපාලනය කිරීමේ අදහස පවා මගේ හිතට ආවේ ඉන් පසුවයි.කවුරුත් මාව අතහැරියේ නැහැ. මගේ පාක්ෂිකයන් මා පසුපස එන්නේ පක්ෂය බලාගෙන නෙමෙයි. පුද්ගලයා ගැන බලලයි. මගේ ජනතාව මා අතහැර යන්නේ නැහැ. මගේ ජීවිතේ මා එකතු කර ගත් ලොකුම සම්පත මිනිස් සම්පතයි.මට වස්තු සම්භාවයක් එකතු කරන්න අවශ්‍යතාවක් නැහැ. යමෙක් මගෙන් ඉල්ලන සෑම දෙයක්ම මම දෙනවා. දූ දරුවන් වැඩිහිටියන් තරුණ පිරිස් ගැබිනි මවුවරු ගේ දොර නැති සෑම කෙනකුටම මට කළ හැකි සෑම උපකාරයක්ම කරනවා. ඒ උදව් කිරීමේදී පාට පක්ෂ ජාති භේද බලන්නේ නැහැ. මට ඡන්දය දෙන්න කියලා ඉල්ලා සිටින්නෙත් නැහැ.කොලොන්නාවට පමණක් නෙවෙයි මේ රටේ සෑම තැනකම තිබූ ප්‍රශ්න විසඳලා තිබෙනවා. විශේෂයෙන් කොළඹ කුණු ප්‍රශ්නය ආරක්ෂක ලේකම් ගෝඨාභය රාජපක්ෂ මහතාට පින්සිද්ධ වෙන්න එම ප්‍රශ්නය විසඳන්න හැකි වුණා.එදා අහස උසට තිබුණු කුණු ගොඩවල් අද කෝ. ඒ පළාත් වල සිටි ජනතාවට බෙදා ගන්න බත් කට කන්න බැරි වුණා. දුගද වැසි දවසට කුණු සේරම ගෙවල් ඇතුළේ. ලෙඩ රෝග ඉවරයක් නැහැ. මේ ගැන දුටු ආරක්ෂක ලේකම්තුමා එජාපයට වසර 20 කටවත් විසඳන්න බැරි ප්‍රශ්නය විසඳුවා. අද කුණු ගොඩක් ඒ ස්ථානවල තිබුණද කියලවත් සොයා ගන්න බැහැ. කාණු පද්ධති, වැසිකිළි, නිවාස මේ සෑම දෙයක්ම අද කොළඹ ප්‍රදේශය පුරා විධිමත්ව ක්‍රමානුකූල ආකාරයට සිදු වෙනවා.ජනාධිපති පවුලේ කිසිම කෙනෙක් ඡන්ද බලාපොරොත්තුවෙන් සේවය කරන්නේ නැහැ. තමන් තරග කරන පළාතට පමණක් නොවේ ඔවුන් සේවය කරන්නේ රටේ සෑම දෙනාටම සිටින ජනතාව වෙනුවෙනුයි. ජනාධිපතිතුමා ජනාධිපතිධුරයට පත්වීමට පෙර රටේ සෑම අස්සක් මුල්ලක් නෑර ගොස් ජනතාවට සේවය කළා සේ බැසිල් රාජපක්ෂ මහතා නාමල් රාජපක්ෂ මහතා රට පුරා යමින් ජනතා සේවයක් කරනවා. මේ සැබෑ නායකයකුගේ නායකත්වය පිටුපස යමින් කටයුතු කරන පුද්ගලයන්ගේ සුවිශේෂී නිහතමානී ගුණාංගයක්.ජනාධිපපතිතුමා සතු ඒ නිවැරදි අවංක නායකත්වය පිටුපස යමින් අපත් මේ රටේ ජනතාවට කල හැකි උපරිම සේවය කරනවා. ඒ සේවාව පිටුපස ගලා එන මහජන ගංගාව නවතාලන්නට එජාප යට හෝ ජවිපෙ ට කවදාවත් හැකි වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n1103151</link>
    <topic>දරුවන්ගේ ජීවිතවිනාශ කරන්න එපා</topic>
    <author>ජයසිරි මුණසිංහ හම්බන්තොට සිට</author>
    <content>අසූඅට, අසූ නවය සමයේ මෙරට තිබූ අඳුරු යුගය වැනි යුගයක් ඇති කරන්නට යම් යම් දේශපාලන පක්ෂ දැන් අහිංසක පාසල් දරුවන් යොදා ගනිමින් වැඩ පිළිවෙළක් ගෙනියනවා. දේශපාලන උවමනා එපාකම්වලට දරුවන්ගේ ජීවිත බිළි නොදෙන ලෙස මම ඔවුන්ගෙන් ඉල්ලා සිටිනවා යැයි ජනාධිපති මහින්ද රාජපක්ෂ මහතා අවධාරණය කෙළේය.ආපදා කළමණාකරණ ඇමැති මහින්ද අමරවීර මහතාගේ නිවසේ ඊයේ (14) සවස පැවැති හම්බන්තොට දිස්ත්‍රික් එක්සත් ජනතා නිදහස් සන්ධානයේ අඟුණකොළපැලැස්ස සමුළුව අමතමින් ජනාධිපතිවරයා එසේ කීය.“අද යම් යම් දේශපාලන පක්ෂ ගුරුවරු අතුරින් මතුවෙළා. මේ රටේ පාසල් දරුවෝ අතර දේශපාලනයක් ආරම්භ කිරීමේ වැඩපිළිවෙළක් පටන් අරන් තිබෙනවා. දරුවන්ට සමාජය, රට ගැන වෛරයක් ඇති කරවන්නට ක්‍රියා කරනවා. ගුරුවරුන්ට, මවුපියන්ට සලකන දරු පරපුරක් අපි බිහි කරන්න ඕනෑ. එසේ තිබියදී සමහරු නැවත අසූ අට, අසූ නවය වාගේ මේ රටේ අඳුරු යුග ඇති කරන්න මාන බලනවා යැයි ද ජනාධිපතිතුමා පෙන්වා දුන්නේය.මහින්ද රාජපක්ෂ මහතා මෙසේ ද කීය.පාසල් දරුවෝ බිය වද්දා නැවැත අඳුරු භීෂණ සමයක් නිර්මාණය වන ආකාරයේ වැඩපිළිවෙළක් ඇරඹිලා තිබෙනවා.මේ දරුවෝ වයස අවුරුදු දාහතරේ, පහළොවේ අයයි. මොකද ? මේ අයට ඉතිහාසය පිළිබඳ, මතකයක් නෑ. අසූ අට, අසූනවය යුගය ගැන ඔවුන්ට මතකයක් නෑ.වැඩිහිටියෝ මේ වැඩයට යොදාගන්න පුළුවන්කමක් හා, වයස අවුරුදු 18, 20 තරුණයෝ යොදා ගන්න බෑ. ඒ නිසා පොඩි දරුවෝ තෝරාගෙන තිබෙනවා. මෙය විශාල අපරාධයක් යැයිද ජනාධිපතිතුමා කීහ.මේ අය මේ දරුවන්ට පාසැලේ කළුලෑල්ලේ ආණ්ඩුව අධ්‍යාපනය පෞද්ගලීකරණය කිරීමට යනවා. ඊට විරුද්ධව ලියන්න කියනවා. පෝසටර් ගහන්න කියනවා. පත්‍රිකා බෙදන්න කියනවා. කථික තරඟ වාද විවාද කරන්න කියනවා. මට ලැබිලා තියෙනවා. එසේම උපදෙස් ලබාදීලා යැවූ පණිවුඩයක්, ලියවිල්ලක්.මේ අය මේ 16 සිට 21 දක්වා කොකු ගැසීමේ ව්‍යාපාරයක් ආරම්භ කරන්නත් උපදෙස්දීලා. මේ අඟුණකොළපැලැස්ස, හම්බන්තොට දිස්ත්‍රික්කයේ පාසල් කිහිපයක්ම මේ වැඩපිළිවෙළට යොදා ගන්න උපදෙස්දීලා තියෙනවා. අඟුණකොළපැලැස්ස, තංගල්ල,, පාසල් ඇතුළු පාසල් නාමලේඛනය , දරු දැරියන්ගේ නම් පවා මෙහි තියෙනවා.මේවා මං ප්‍රසිද්ධියේ කියන්න සූදානම් නෑ. මේ රටේ අනාගතය භභාර ගන්න ඉන්න අහිංසක දරුවන්ගේ නාමයෙන් ඉල්ලා සිටින්නේ මෙවැනි වැඩපිළිවෙළ ආරම්භ කරන්න එපා. රටේ මල් කැකුළුවන් දරුවෝ බිල්ලට දෙන්න සූදානම් වෙන්න එපා.ජනාධිපතිවරයා දැඩිව ඉල්ලීමක් කෙළේය.කාටවත් මේ රටේ දේශපාලනය කරන්න බාධාවක් නෑ. පාසල් තුළට දේශපාලනය ළමයින්ට ගෙනියන්න එපා. මම මේ පළාතේ ගුරුවරුන්ගෙන් කාරුණිකව ඉල්ලා සිටිනවා එවැනි දේ කරන්නට එපා කියලා.මවුපියන්ගේත් වගකීම තමන්ගේ දූ දරුවෝ ගැන වඩාත් ගැඹුරින්, සැලකිලිමත්ව විමසා බලන්න. දරුවෝ කරන කියන දෑ පිළිබඳව සොයා බලන්න දරුවෝ බිලිගන්නට මේ නරුමයින්ට නැවත ඉඩ දෙන්න එපා!කාටවුවත් දේශපාලනය කරන්න පුළුවන්. ඒවාට කාලයක් තිබෙනවා. මැතිවරණ ආවිට ඒවාට ඉදිරිපත්වී පුළුවන් නම් ජනතා කැමැත්ත අරගෙන දිනා ගන්න. ඒවාට බාධාවක් නෑ. රටේ දරුවෝ ටිකගේ ජීවිත විනාශ කරන්න එපා. මහින්ද රාජපක්ෂ මහතා ඉල්ලීමක් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n1103152</link>
    <topic>අපේ ජනාධිපතිතුමාඔන්න ඔහොමයි</topic>
    <author/>
    <content>දුනුකේදෙණියේ මහබාගේ පාසලේ දු දරුවෝ අධ්‍යාපන චාරිකාවක් සඳහා පසුගිය සිකුරාදා කොළඹ ගියහ. ඔවුහු අරලියගහ මන්දිරයට ගොස් ජනාධිපතිතුමා මුණ ගැසී කතා කිරීමටද අමතක නොකළහ.එතැනදී ජනාධිපතිතුමා දු දරුවන්ගේ ඉගෙනීමේ කටයුතු පොත පතේ වැඩ ගැන විමසා ‘කොහොමද ඉතින් ඔය ගොල්ලන්ගෙ දුක සැප’ යැයි ඇසීය. ‘අපේ ඉස්කෝලෙට වැසිකිළි කැසිකිළි පහසුකම් මදි. ඒ එක්කම පාසලට යන පාරත් කැඩිලා’ දරුවෝ ජනාධිපතිතුමාට පැමිණිලි කළහ.දුනුකේදෙණිය මහබාගේ පාසලේ දරුවන් තවමත් කොළඹය. සවස් භාගයේ වාහනයකින් පාසලට ගිය නිලධාරීහු පිරිසක් පාසලේ අවට මැනීම් කටයුතු කොට පොත් පත්වල සටහන් ලියා ගෙන යන්නට ගියහ. අධ්‍යාපන චාරිකාවේ ගිය දරුවන් තවමත් කොළඹය. බිම්කරුවල වැටෙද්දී තවත් පිරිසක් පාසලට ගොස් තොරතුරු විමසූහ. ඒ සබරගමුව මහ ඇමැති මහීපාල හේරත්ය.එදා උදේ කැඩුණ පාරටද කොන්ක්‍රීට් වැටුණේය.මහ ඇමැති මේ තරමට ක්‍රියාත්මක වූයේ අධ්‍යාපන චාරිකාවේ ගිය දරුවන් ජනාධිපතිට කළ පැමිණිල්ල ගැන එතුමා මහ ඇමැතිට දුරකථනයෙන් දැන්වීමෙන් පසුවය.දුනුකේදෙණිය පාසලේ දරුවන් අධ්‍යාපන චාරිකාව නිමකොට ගමට එන්නට කලින් පාසලේ අඩුපාඩු නිම කරන්නට සියලු පියවර ගෙන අවසන්වී තිබුණි.පාසලේ අඩු පාඩු බලන්නට රාත්‍රියේ පාසලට ගිය මහ ඇමැති එතැනට රැස්වූ ගම්වාසීන්ට සියලු විස්තර කියා “ඔන්න අපේ ජනාධිපතිතුමාගේ හැටි” යනුවෙන්ද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n1103153</link>
    <topic>ස්වයංරැකියා නියුක්තිකයන්ට ලොරි 500ක් සහන මිලට</topic>
    <author>රක්ෂණ ශි‍්‍රයන්ත</author>
    <content>දිවි නැඟුම වැඩසටහන යටතේ ජනතාවට අත්‍යවශ්‍ය ආහාර ද්‍රව්‍ය අඩංගු පෝෂණ මල්ලක් නිවසටම ලබාදීම සඳහා ස්වයංරැකියා නියුක්තිකයන්ට ලොරි රථ පන්සියයක් ලබාදීම ගාලු මුවදොර පිටියේදී ඊයේ (14) ආරම්භ විය.රජය ක්‍රියාත්මක කරනු ලබන දිවිනැඟුම වැඩසටහනට සමගාමීව ස්වයං රැකියා නියුක්තිකයන්ගේ සංගමය ආහාර ද්‍රව්‍ය නිවෙස්වලට බෙදාදීමට ඉදිරිපත්ව සිටියි.ඔවුන්ගේ ඉල්ලීම අනුව සහන කොන්දේසි මත ඔවුනට ඩීමෝ බට්ටා ලොරි රථ පන්සීයයක් බෙදාදීමේ සමාරම්භක උත්සවය ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්විණි.මේ සඳහා මූල්‍ය පහසුකම් මහජන බැංකුවෙන් ලබාදෙයි.මේ නිමිත්තෙන් පැවති උත්සවයේ දී ඇමැති බැසිල් රාජපක්ෂ මහතා, මෙම ලොරි රථ මගින් පවුල් ඒකකයක් වෙතට සහන පෝෂණ මල්ලක් ලබාදීමෙන් ඒ පවුල් ඒකකයේ පෝෂණය හා නිරෝගීකම ඉහළ යන බව පෙන්වා දුන්නේය.රජය පසුගිය 12 වෙනි දින ආරම්භ කළ දිවිනැඟුම ජාතික වැඩපිළිවෙළ ශක්තිමත් කිරීමටද මෙය ඉවහල් වනු ඇතැයි ප්‍රකාශ කළ ඇමැතිවරයා මේ තුළින් යම් පිරිසකගේ ජීවනෝපාය සැලසෙනවා මෙන්ම, සම්පත්වලින් සපිරුණු සමෘද්ධිමත් ගමක් නිර්මාණය කිරීමේ ජනපති සංකල්පයද මල්ඵල ගැන්වෙන බව ඇමැතිවරයා පැවැසීය.මේ අවස්ථාවේදී ඇමැතිවරයා ස්වයං රැකියා නියුක්තිකයන්ගේ සම්මේලනයේ නියෝජිතයන් සමඟ ඔවුන්ගේ ගැටලු පිළිබඳ සාකච්ඡා කරමින් ඒවාට ක්ෂණික විසඳුම් ලබා දුන් අතර ඔවුන්ට ලබාදුන් ලොරි රථ නිරීක්ෂණය කරමින් ඒවාට තවත් එක්විය යුතු පහසුකම් පිළිබඳවද නිලධාරීන්ට උපදෙස් දෙන ලදී.මේ අවස්ථාවට මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී. බී. ජයසුන්දර, ඩිමෝ ආයතනයේ සභාපති ඒ. ආර්. පණ්ඩිතගේ හා ස්වයං රැකියා නියුක්තයන්ගේ සංගමයේ සභාපති මහින්ද කහඳගම, උප සභාපති ජෝශප් ඇන්ටනී යන මහත්වරුන්ද, මහජන බැංකුවේ උසස් නිලධාරීන් හා මුදල් හා ක්‍රම සම්පාදන අමාත්‍යාංශයේ මෙන්ම ආර්ථික සංවර්ධන අමාත්‍යාංශයේ උසස් නිලධාරීහුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n1103154</link>
    <topic>ලොව විශාලම සමාධි පිළිමයශ්‍රී ලංකාවේ</topic>
    <author>මානෙල් පුෂ්පකුමාරි</author>
    <content>වසර 2600 ශ්‍රී සම්බුද්ධ ජයන්තිය වෙනුවෙන් ලොව විශාලතම සමාධි බුද්ධ ප්‍රතිමාවහන්සේ ශ්‍රී ලංකාවේ ඉදිකිරීමට සැලසුම් කර ඇති බව පිලපිටියේ පඤ්ඤාතිස්ස හිමියෝ (රත්වත්තේ හාමුදුරුවෝ) පවසති.වව්නියාවේ මහාකච්ච කුඩේ ඉඳිවන මේ ප්‍රතිමාවහන්සේ ගේ උස අඩි 522යි රියන් 348ක් වෙයි. මේ වසරේ මැයි මසට යෙදෙන වෙසක් පෝය දිනට ප්‍රථම ඉදිකිරීමට නියමිත ප්‍රතිමාවහන්සේ සඳහා වැය කෙරෙන මුදල රුපියල් දස ලක්ෂ 1000කි.පුරාවිද්‍යා අධ්‍යක්ෂ ජනරාල් සෙනරත් දිසානායක මහතාගේ සහයෝගය මත මෛහි මූලික කටයුතු සිදුකෙරෙන අතර, සෞන්දර්ය විශ්වවිද්‍යාලයේ පීඨාධිපති මහාචාර්ය සරත් මල්දෙනිය මහතා සියලු කටයුතු සැලසුම් කර ඇත. මේ ප්‍රතිමාව වව්නියාවේ මහාකච්චකුඩේ ප්‍රදේශයේ ඉදිකිරීමට තෝරාගෙන ඇත්තේ, එය නන්දිමිත්‍ර යෝධයාගේ උපන්ගම වීම නිසයි.ප්‍රතිමාවහන්සේ ඉදිකිරීමට හේතුවූ කාරණය සම්බන්ධයෙන් පඤ්ඤාතිස්ස හිමියෝ දිනමිණට මෙසේ කීහ.මෙයට සුදුසු තැන සොයා යන අතරමඟ මැදවච්චිය මාර්ග බාධකයේදී මා අතරමං වුණා. ඒ අවස්ථාවේදී මා මිත්‍ර බ්‍රිගේඩියර් මායාදුන්න මහතාට කතා කළා. ඒ මහතා වන්නි ආඥා මූලස්ථානයේ සුදන්ත රණසිංහ මහතාට මා යොමු කළා.වසර 2007/04/30 වැනි දින රාත්‍රියේ මා සිහිනයක් දුටුවා. ඒ අවස්ථාවේදී මගෙන් දෙවි කෙනෙක් වැනි අයකු ඇහැව්වා මට පොරොන්දුවක් වෙන්න පුළුවන්ද ? කියලා. ඒ එක්කම බුදු රැස් විහිදෙන විශාල බුදු පිළිමයක් මට පේනවා. එවිට මට පොඩි තිගැස්මක් ඇතිවුණා. මට මහා බියක් ඇතිවී මම අවදි වුණා. මම නැගිටලා වතුර වීදුරුවක් බීලා නැවතත් ඇදට වී කල්පනා කරමින් සිටියදී මට නින්ද ගියා. නැවතත් මේ සිහිනය මට පෙන්නුම් කළා. මේක වෙන බවට මට දෙන සහතිකය මොකක්ද කියා ඇහැව්වා.මේ ලංකාවේ සියලු ජනතාව වෙනුවෙන් මේ බාරය හෙටම වෙන්න කියා කිව්වා. ඒ අනුව මැයි මස 01 වැනි දින අනුරාධපුර ජයශ්‍රී මහා බෝධියටත්, රුවන්වැලි සෑයටයත් මා බාරවුණා.මෙහි අරමුණ වුණේ, ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරු ඇතුළු සියලු දෙනා ආරක්ෂා කර ලංකාවට සාමය උදා කිරීමයි.මේ සඳහා උනන්දුවක් දක්වන සියලුම දෙනාට පහත සඳහන් අන්තර් ජාල වෙබ් අඩවි ලිපිනයන්ට පිවිසීමෙන් ලබා ගත හැකිය.0771231444 www.ifecsa.lK ifecsa@ifecsa.lk rathwaththepodihamuduruwo@ifecsa.lk ifecsacolombo@gmail.com iFECSA P.O.BOX2275Colombo.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n1103155</link>
    <topic>යුද හමුදා අලෙවිසලෙන්සහන මිලට ගුවන් ටිකට්</topic>
    <author>චන්ද්‍රිකා පෙරේරා</author>
    <content>ඉතා සහනදායි මිලට ඕනෑම අයකුට ගුවන් ටිකට්පත් මිල දී ගැනීමට හැකිවන පරිදි ගුවන් ටිකට්පත් අලෙවි ආයතනයක් ශ්‍රී ලංකා යුද හමුදාව ඊයේ (14) පෙරවරුවේ ආරම්භ කෙළේය.කොළඹ 02, කිව් පාර අංක 31 දරන ස්ථානයේ එයාර් ට්‍රැවල් සර්විසර්ස් ප්‍රයිවට් ලිමිටඩ් නමින් ස්ථාපිත කෙරුණු එම ආයතනය ආරක්ෂක ලේකම් ගෝඨාභය රාජපක්ෂ මහතා අතින් විවෘත විය. ඒ පිළිබඳ තොරතුරු ලබාගත හැකිවන පරිදි www.airtravelservices.com නමින් වෙබ් අඩවියක් ද එදින  ආරක්ෂක ලේකම්වරයා විසින් විවෘත කළේය.ප්‍රජා සත්කාරක කටයුත්තක් ලෙස ආරම්භ කෙරුණු මේ කටයුත්ත යුද හමුදා පාලන අංශය මගින් පෞද්ගලික ආයතනයක් ලෙස ස්ථාපිත කරන ලදී.එහි දී මුල්ම ටිකට් පත යුද හමුදාපති ලුතිනන් ජෙනරාල් ජගත් ජයසූරිය මහතා වෙත රාජකාරී සංචාරයක් සඳහා ලබාදුන් අතර දෙවැනි ටිකට් පත බ්‍රිගේඩියර් රොහාන් කඩුවෙල මහතා පෞද්ගලික නිවාඩු සංචාරයක් සඳහා මිල දී ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n1103156</link>
    <topic>ඡන්දය දා සුරාසල් වසයි</topic>
    <author>නිමල් රාජපක්ෂ</author>
    <content>පළාත් පාලන මැතිවරණය පැවැත්වෙන බල ප්‍රදේශවල මේ මස 17 වැනිදා සුරාසල් වසා තබනු ඇතැයි සුරාබදු දෙපාර්තමේන්තුව පවසයි.මැතිවරණය නොපැවත්වෙන ප්‍රදේශවල මේ නීතිය ක්‍රියාත්මක නොවනු ඇතැයි නියෝජ්‍ය සුරාබදු කොමසාරිස් ටී. වසන්ත කුªමාර මහතා පවසයි. එදින මැතිවරණ පැවැත්වෙන ප්‍රදේශවල බලපත්‍ර කොන්දේසි කඩ කරමින් මත්පැන් අලෙවි කළහොත් ඔවුනට දැඩි දඬුවම් පැමිණවීමට පියවර ගන්නා බවද වසන්ත කුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n1103157</link>
    <topic>කලබල කළොත්ඡන්දය ශූන්‍යයි</topic>
    <author>දයා පෙරේරා</author>
    <content>පළාත් පාලන ආයතන ඡන්ද විමසීමේ දී විවිධ කලබල සිදුකොට නිදහස් හා සාධාරණ ඡන්ද විමසීමක් සඳහා අවස්ථාව අහිමිකරනු ලබන සෑම ඡන්ද මධ්‍යස්ථානයකම ඡන්දය ශූන්‍ය කිරීමට මැතිවරණ කොමසාරිස් දයානන්ද දිසානායක මහතා සූදාමින් සිටියි.යම් ඡන්ද මධ්‍යස්ථානයක ඡන්දය ශූන්‍ය කරනු ලැබුවහොත් එම පළාත් පාලන ආයතනයේ සමස්ත ප්‍රතිඵලයම ප්‍රකාශයට පත් නොකෙරේ. ඡන්දය ශූන්‍ය කළ මධ්‍යස්ථානයේ නැවත ඡන්දය පැවැත්වීමෙන් අනතුරුව සමස්ත නිල ප්‍රතිඵලය නිකුත් කෙරේ.ඡන්ද මධ්‍යස්ථානයට කඩා වැදී පක්‍ෂ නියෝජිතයන් පන්නා දැමීම, මැතිවරණ නිලධාරීන් පලවාහැරීම, බලහත්කාරයෙන් ඡන්දය දැමීම, ඡන්දදායකයන්ට ඡන්ද මධ්‍යස්ථාන කරා පැමිණීමට බාධා කිරිම යනාදී හේතු මත ඡන්දය ශූන්‍ය කිරීමට අවස්ථාව ඇති බව මැතිවරණ මහ ලේකම් කාර්යාලය කියයි.ජ්‍යෙෂ්ඨ ඡන්ද ස්ථානාධිපති, ඡන්ද නිරීක්‍ෂකයන් හා අනෙකුත් නිලධාරීන්ගෙන් ලැබෙන වාර්තා පදනම්කර ගනිමින් මැතිවරණ කොමසාරිස්වරයාට ඡන්ද ශූන්‍ය කිරීමට හැකියාව තිබෙන බවත් පාර්ලිමේන්තු මැතිවරණය හා පළාත් පාලන ඡන්දවලදී ද මීට පෙර ඡන්ද ශූන්‍ය කර ඇති බවත් මැතිවරණ මහ ලේකම් කාර්යාලයීය නිලධාරීන් කීවේය.නිදහස් හා සාධාරණ ඡන්දයක් වෙනුවෙන් කොමසාරිස්වරයා විශේෂිත පියවර රැසක් අනුගමනය කරනු ලබන බවත් ඒ යටතේ විශේෂ ආරක්ෂක වැඩ පිළිවෙළ ඔහුගේ අධීක්‍ෂණය අනුව සිදු කැරෙනු ඇති බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n1103158</link>
    <topic>මංගලගේ රැලියට ගිය කතමෝටර් රියෙන් ඇදවැටී මරුට</topic>
    <author/>
    <content>එජාප පාර්ලිමේන්තු මන්ත්‍රී මංගල සමරවීර මහතාගේ ප්‍රධානත්වයෙන් පැවැති ජන රැලියකට සහභාගිවීම සඳහා මෝටර් රථයකින් යමින් සිටි කාන්තාවක ඉන් ඇදවැටී මියගොස් ඇත.තොටමුණ පදිංචි චන්ද්‍රානි පුංචිහේවා (65) නමැති කාන්තාව මෙසේ මියගොස් තිබේ. එජාපයේ ක්‍රියාකාරී සාමාජිකාවක වූ ඇය මෝටර් රථයේ දොරඋඩ ගමන් කර ඇති අතර, ඉන් ඇදවැටී බරපතළ තුවාල ලබා මියගොස් ඇති බව ගන්දර පොලිසිය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n1103159</link>
    <topic>බම්බලපිටියේ මහල් නිවාසවලමහා පරිමාණ පිරමිඩ් ජාවාරමක්</topic>
    <author/>
    <content>බම්බලපිටිය මහල් නිවාස ආශ්‍රිතව පවත්වාගෙන ගිය පිරමීඩ් ජාවාරමක් ගැන තොරතුරු රහස් පොලිසියට ලැබී තිබේ.මේ පිළිබඳව පරීක්ෂණ නැවැත්වීමට විපක්ෂයේ දේශපාලන ප්‍රබලයන් රහස් පොලිසියට බලපෑම් කොට ඇත.මේ පිරමීඩ් ජාවාරම කෑගල්ල, බදුල්ල, නුවරඑළිය සහ කොළඹ පවත්වාගෙන ගොස් ඇති බව අනාවරණය වේ. විදේශ ගත වීමට ගුවන් බලපත්‍ර ලබාදීමේ ජාවාරමක් ද මේ පිරමීඩ් වංචාකාරයා සිදු කර ඇති අතර, එයට සම්බන්ධ නඩුවක් කෑගල්ල උසාවියේ විභාග වෙමින් පවතී.මේ පිරමීඩ් ජවාරම පවත්වාගෙන යන පුද්ගලයාට විපක්ෂයේ ප්‍රබලයාගේ බලපෑම් අනුව රහස් පොලිසියට තර්ජනය කර ඇති බවක් ද වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n11031510</link>
    <topic>ඉන්දීය ජාතික ශිෂ්‍යාවක්දූෂණය කර මරා දමලා</topic>
    <author>මහින්ද අලුත්ගෙදර</author>
    <content>ඉන්දීය ජාතික ශිෂ්‍යාවක් දූෂණය කර මරා දැමීම සම්බන්ධයෙන් 19 හැවිරිදි ශ්‍රී ලාංකික තරුණයෙකු ඕස්ට්‍රේලියානු පොලිසිය මගින් අත්අඩංගුවට ගෙන ඇත.24 හැවිරිදි ටෝෂා ටක්නර් නම් වූ මේ තරුණිය ඝාතනය කිරීමෙන් පසු සිඩ්නි නගරයේ උද්‍යානයක පිහිටි ඇළකට දමා තිබියදී ඕස්ට්‍රේලියානු පොලිසිය මගින් පසුගියදා සොයා ගත් බව වාර්තා වෙයි.මියගිය තරුණිය රැඳී සිටි නිවසේ මෙහෙකාරිය ඉන් ඉවතට පැමිණෙන තුරු බලා සිට මෙම ශ්‍රී ලාංකික තරුණයා එම නිවෙසට ඇතුළු වී තිබෙන අතර පසුව ඇයව දූෂණය කර මරා දමා ඇතැයි තානාපති ආරංචි මාර්ග සඳහන් කරයි.ගණකාධිකරණය පිළිබඳ උපාධියක් හදාරා තිබෙන මෙම ඉන්දීය ජාතික තරුණිය ඝාතනය කළේ කුමක් නිසාද යන්න මෙතෙක් අනාවරණය වී නොමැති අතර අදාළ සිද්ධිය සම්බන්ධයෙන් ඕස්ට්‍රේලියානු පොලිසිය වැඩිදුර පරීක්ෂණ පවත්වන බව වාර්තා වෙයි.ඊට අමතරව ඇයගේ මරණය සම්බන්ධයෙන් සිදුකෙරෙන පරීක්ෂණ අවසන් වූ පසුව මෘතශරීරය ඉන්දියාවට යැවීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n11031511</link>
    <topic>අනේ තාත්තේ මට හරියට ගහනවාඉක්මනට මාව ගෙන්වා ගන්න</topic>
    <author>කළුතර දිස්ත්‍රික් සංචාරක</author>
    <content>දුව හඬ හඬා මට කිව්වා දුවට කරදර කරනවා කියලා කන්න දෙන්නේ නැහැ. කාන්තාවක් මට නිතරම ගහනවා. මිනිස්සු කට්ටියක් ඇවිත් ඉන්නවා මට හරි බයයි අනේ බුදු තාත්තේ මාව ඉක්මනට ගෙන්වා ගන්න කියලා දුව කිව්වා යැයි ජෝර්දාන් රටේ රැකියාව සඳහා ගොස් හදිසියේ මියගිය මතුගම යටදෝලවත්ත පදිංචි සුගුමාරන් ශිරාන්ති මෙනවිය ගේ පියා වන සුබ්‍රමනියම් සුකුමාල් මහතා අප සමඟ කීය.අප සමඟ කතා කළ සුබ්‍රමනියම් සුකුමාල් (50), 2010 –12 – 17 වන දා ඒජන්සියක් හරහා ජෝර්දාන් රටට සේවය කිරීමට ගිය මගේ දුවට නිතර කතා කළා. පසුගිය මාසයේ 11 වනදා දුවට කෝල් එකක් දුන්නා සැපදුක් අහන්න දුව මට හඬ හඬා කිව්වා මට කරදර කරනවා කන්න දෙන්නේ නැහැ. නාන්න දෙන්නේ නැහැ කාන්තාවක් මට නිතරම ගහනවා මාව ගෙන්න ගන්න තාත්තේ කියලා. දුව හඬන්න පටන් ගත්තා. මම දුවට කිව්වා දුව බයවෙන්න එපා මම දුවව ඒජන්සියට කියලා වෙන ගෙයක් හොයලා දෙන්නම් කියලා.දුව මම ලබන සඳුදා හවසට කෝල් කරන්නම් කියලා කිව්වා. හැබැයි දුව මට කිව්වා ලොකු බයක් දැනෙනවා කියලා. මම සඳුදා සවස වැඩ කරලා ලැබුණු පඩි සල්ලිත් අරන් දුවට කතා කරන්න යන විට කෝල්ල එකක් ආවා මගේ දුව මිය ගිහින් කියලා.. අනේ මහත්තයෝ මට හිතාගන්න බැරිවුණා. සිද්ධවුනු දේ මගේ දුවව මට බේරගන්න බැරි වුණා. මගේ දුවගේ මරණය සැකයි මට මේ සම්බන්ධයෙන් සාධාරණ පරීක්ෂණයක් ඕනා. මේ සම්බන්ධයෙන් විදේශ සේවා නියුක්ති කාර්්‍යාංශයට ගුවන් තොටුපල පොලිසියට මතුගම පොලිසියට පැමිණිළි කළා.මේ සම්බන්ධයෙන් අදහස් දක්වන මියගිය තරුණියගේ වැඩිමහල් සොහොයුරා වන සුගුමාරන් තුෂාන්ත (22) මහතා - මේ මරණය සැකයි මගේ නංගිට පහර දීලා තමයි මරලා තියෙන්නේ. අපට සාධාරණ විසඳුමක් ඕනා මගේ නංගි ගෙදරින් යනවිට අරගෙන ගිය ජරකථනය ඇඳුම් පැලැඳුම්, රත්තරං බඩු කිසිවක් තිබුනේ නැහැ. නංගි වැඩ කරපු ගෙදරින් කියන්නේ නංගිගේ මළ සිරුරත් සමග ඒ බඩු සහ සල්ලි එවා ඇති බවයි.එහෙත් අපි මළ සිරුර භාර ගන්නා විට කිසිවක් තිබුණේ නැහැ. නංගිගේ ලොකු ආසාවක් තිබුනා කවදාහරි සල්ලි හොයලා වාහනයක් අරගෙන ගේ දොර හදලා අම්මාව තාත්තාව සතුටින් තියන්න. අපේ ණය ටිකක් තිබුනා ඒ නිසා තමයි නංගි රට ගියේ. ඒ ණය මුදල් ඉක්මනට ගෙවන්න. නංගි ගියාට පස්සේ අපි හිත හදා ගත්තා තිබෙන ණයමුදල් ගෙවලා පිළිවෙලක් වෙන්න පුළුවන් කියලා. එහෙත් අපේ සියලු සිතුම් පැතුම් බොඳ වී ගියා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n11031512</link>
    <topic>පාසල් සිසුවියක දූෂ්‍ය කළසැකකරුවෙක් අත්අඩංගුවට</topic>
    <author>බණ්ඩාරගම සමූහ – විමල් එස්. ජයසිංහ</author>
    <content>මීට තෙමසකට පෙර 15 හැවිරිදි පාසල් දැරියක රවටා තුන් වතාවක් දූෂ්‍ය කර ගැබිනියක් බවට පත් කළ පුද්ගලයකු පහළ හංවැල්ලේදී ඊයේ (14) අත්අඩංගුවට ගත් බව හංවැල්ල පොලිසිය කියයි.අතවරයට ලක්ව ඇත්තේ හංවැල්ල ප්‍රදේශයේ පාසලක 11 වැනි වසරේ දැරියකි.පසුගිය වසරේ දෙසැම්බර් 22 වැනි දින නිවස ආසන්නයේ කැලෑබද ප්‍රදේශයකදී දැරිය පළමුවරට දුෂ්‍ය කර ඇති සැකකරු ඒ අයුරින් තුන් වතාවක් දූෂ්‍ය කර ඇති බව පරීක්ෂණවලදී හෙළි වී ඇත.අතවරයට ලක්වූ දැරිය මේ වනවිට සති අටක ගැබිනියක් බව පෞද්ගලික වෛද්‍ය වාර්තා මගින් හෙළි වූ බව දෙමව්පියන් පොලිසියට කළ පැමිණිල්ලේ සඳහන් වේ. සැකකරු වයස අවුරුදු 18 පුද්ගලයෙකි.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය යටතේ හංවැල්ල පොලිසියේ ස්ථානාධිපති පොලිස් පරීක්ෂක රේණුක ගමගේ අපරාධ අංශයේ ස්ථානාධිපති පොලිස් පරීක්ෂක ටී. ටී. කේ. විජේසුන්දර මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n11031513</link>
    <topic>සෙබළු ප්‍රවාහන බස් තුනකින්හොරෙන් ඉන්ධන ඇද මාට්ටු</topic>
    <author>බණ්ඩාරගම විමල් එස්. ජයසිංහ</author>
    <content>යුද හමුදා සෙබළුන් රැගෙන යාමට පනාගොඩ හමුදා කඳවුරෙන්, දොඹගොඩ හමුදා කඳවුරට යමින් සිටි බස් රථ තුනකින් මොරගහහේන මිල්ලෑව ප්‍රදේශයේ කැලෑබද ප්‍රදේශයකදී නවතා ඉන්ධන සොරකමේ යෙදුණු හය දෙනෙකු ඉන්ධන ලීටර් හැටක් සමඟ අත්අඩංගුවට ගත් බව මොරගහහේන පොලිසිය කියයි.අත්අඩංගුවට පත්ව ඇත්තේ එම බස් රථ තුනේ රියැදුරන් හා ඉන්ධන මිලදී ගැනීමට පැමිණි පුද්ගලයන්ය.කළුතර පැවැත්වෙන ජනරැලියකට ආරක්ෂාව සැපයීම සඳහා සෙබළුන් රැගෙන යාමට දොඹගොඩ හමුදා කඳවුර බලායාමේ දී සැකකරුවන් බස් රථ නවතා ඉන්ධන සොරකමේ නිරතව සිට ඇතැයි පොලිසිය කියයි. තලංගම ඩිපෝවට අයත් බස් රථ දෙකක් හා පුද්ගලික බස් රථයක් මෙසේ ඉන්ධන සොරකම් කර ඇත. මෙම බස් රථ යුද හමුදාවේ අවශ්‍යතා සඳහා ලබාදී තිබූ ඒවා බව පොලිසිය කියයි.සැකකරුවන් හා ඉන්ධන හොරණ අධිකරණයට ඉදිරිපත් කිරීමට නියමිතය.පානදුර කොට්ඨාස භාර පොලිස් අධිකාරි එඩ්මන්ඩි මහින්ද හොරණ සහකාර පොලිස් අධිකාරි සමන් රත්නායක මහත්වරුන්ගේ අධීක්ෂණය යටතේ මොරගහහේන පොලිසියේ ස්ථානාධිපති පොලිස් පරීක්ෂක කිත්සිරි කුමාර අපරාධ අංශයේ ස්ථානාධිපති පොලිස් පරීක්ෂක වාරිගතුංග, පොලිස් සැරයන් මෙන්ඩිස් මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=n11031514</link>
    <topic>තම දියණිය දූෂ්‍ය කිරීමටඅනියම් සැමියාට අනුබල දීලා</topic>
    <author>අලව්ව විශේෂ ඒ. කීර්තිසිංහ</author>
    <content>තම 12 හැවිරිදි දියණිය දූෂ්‍ය කිරීම සඳහා තමාගේ අනියම් පුරුෂයාට අනුබල දුන්නේ යැයි කියන මවක් අලව්ව පොලිසිය විසින් අත්අඩංගුවට ගෙන ඇත.අලව්ව පොලිසියට ලැබුණු පැමිණිල්ලක් අනුව කරන ලද පරීක්ෂණයේදී සැකකාර මව තම දියණිය දූෂ්‍ය කිරීම සඳහා තමාගේ අනියම් පුරුෂයාට අනුබල දී ඇතැයි අනාවරණය විය.මේ අනුව මැය වරකාපොළ මහේස්ත්‍රාත් අධිකරණය වෙත ඉදිරිපත් කරන ලදුව මාර්තු 28 තෙක් රක්ෂිත බන්ධනාගාරගත කෙරිණි. ඇගේ අනියම් පුරුෂයා යැයි කියන සැකකරු දැනට ප්‍රදේශයෙන් පලාගොස් සිටී. මොහුව අත්අඩංගුවට ගැනීමට අලව්ව පොලිස් ස්ථානාධිපති පොලිස් පරීක්ෂක මහින්ද පුෂ්පකුමාර මහතාගේ උපදෙස් මත කාන්තා අංශයේ උප පොලිස් පරීක්ෂිකා නිලන්ති, පොලිස් සැරයන් වීරසිංහ (18266) මහත්ම මහත්මීන් පරීක්ෂණ අරඹා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=r1103151</link>
    <topic>වැඩි හොඳ කරන්න ගියමහත්තයාට ‘තරු’ පෙනිලා</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රජයේ විශ්‍රාමික උසස් බැංකු නිලධාරියෙකි. පදිංචිව සිටින්නේ රඹුක්කන මැතිවරණ කොට්ඨාසයේ කුරුණෑගල දිස්ත්‍රික්කයේය. දිනක් තම නිවසේ සිට නගරයට ගොස් ආපසු එමින් සිටියදී මියගිය බල්ලකු දැක එය වළදාන්නට සිතිණි.මාර්ගයේ ගමන් කරන කවුරුවත් බලු කුණ දැක නාස් වසාගෙන කෙල ගසමින් ගමන් කරනවා හැර එය වළදැමීමට සිතක් පහළ නොවීය. මෙය දුටු විශ්‍රාමික නිලධාරියා තම මෝටර් සයිකලය හනිකට නිවස වෙත පදවා වෙනත් ඇදුමක් මාරුකර කඩිමුඩියේ නිවසේ උදැල්ලද ගෙන බිරිය අමතා “මම යනවා පාරේ බල්ලෙක් මැරිලා ඉන්නවා ඌ වළ දාන්න” යැයි පවසා නිවසින් පිටත් විය.බලු කුණ අසලට පැමිණ පොළව කොටන්නට විය. මේ අතර නිවස දෙසින් අයකු පිහියක්ද රැගෙන “හා.... හා..... ඔය බලු කුණ මෙතැන වළදාන්න එපා, අරන් ගිහින් ගෙදර වත්තේ වළදාන්න” යැයි කෝපයෙන් පැවසීය.එවිට බැංකු නිලධාරි මහතා උදැල්ල පසක තබා “මේ උන්නැහේ මේ බල්ලා මගේ නොවේ’ මගේ ගේ තියෙන්නේ සැතපුම් කාලක් දුර, ඒ නිසා මට මේක මෙතැන තිබ්බත් එකයි, නැතත් එකයි. ඔයාගේ වත්තේ තියෙන මේ කුණ ඕනෑ එකක් කර ගන්න. මම යනවා” කියා උදැල්ල කරට ගෙන ආපසු යෑමට පිටත් විය.“මම හිතුවේ බල්ලා මහත්තයාගේ නිසා වළදාන්න හදනවා කියලා. කෝ දෙන්න උදැල්ල මම වළදාන්නම්” කියා නිවෙස් හිමියා වළක් කපා බලු කුණ වළ දැමීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=r1103152</link>
    <topic>ගම්පහ ගෙවතු ලක්ෂයක් ඉදිකිරීමට පියවර</topic>
    <author>නිට්ටඹුව සමූහ , ජෙනට් ජයසිංහ</author>
    <content>ගම්පහ දිස්ත්‍රික්කයේ ගෙවතු ලක්ෂයක් ස්ථාපිත කිරීමට පියවර ගන්නා බව ගම්පහ දිස්ත්‍රික් ලේකම් ජේ.ජේ. රත්නසිරි මහතා පැවැසීය.මේ අනුව ගම්පහ දිස්ත්‍රික් බල ප්‍රදේශයේ පිහිටි ග්‍රාමසේවා වසම් 1177ක අවම වශයෙන් එක ග්‍රාමසේවා වසමකින් ගෙවතු 85 බැගින් වගා කිරීමට සැලැසුම්කර ඇති අතර, මේ ක්‍රියාදාමය අදාළ ප්‍රාදේශීය ලේකම් කොට්ඨාසයේ ප්‍රාදේශීය ලේකම්වරයාගේ අධීක්ෂණය යටතේ ග්‍රාමසේවා නිලධාරීන්, කෘෂිපර්යේෂණ නිලධාරීන් සමෘද්ධි නිලධාරීන් සහ පවුල් සෞඛ්‍ය නිලධාරීන්ගේ අධීක්ෂණය මත සිදුකෙරේ.ඉඩකඩ ඇති ගෙවත්තක් හිමි ඕනෑම පුද්ගලයකුට මේ වැඩසටහනට දායක වීමට හැකිවන අතර ඒ සඳහා අවශ්‍යවන ආධාර හා උපදෙස්ද ලබාදීම සිදුවේ. එයට අමතරව බිත්තර නිෂ්පාදනය වර්ධනය කර ගැනීමට අපේක්ෂිත කුකුල් පාලනයේ යෙදන්නන්ට සහ කිරි නිෂ්පාදනය වර්ධනය කර ගැනීමට අපේක්ෂිත එළු හා ගව පාලනයේ යෙදෙන්නන්ටද මේ වැඩසටහන යටතේ උපදෙස් හා ආධාර ලබාගත හැකිබව දිස්ත්‍රික් ලේකම්වරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=r1103153</link>
    <topic>කටාරංගල රජ මහා විහාරයේසිතුවම් වැසි ජලයෙන් විනාශයි</topic>
    <author>තිලක් පුෂ්පකුමාර සේනානායක</author>
    <content>මහනුවර හල්ලොළුව නගරයට ආසන්නයේ කදු මුදුනක පිහිටා ඇති කටාරංගල රජමහා විහාරය විනාශවීමේ තර්ජනයකට ලක්වී ඇත. වලගම්බා රජ සමයේදී ස්ථාපිත කරන ලද මේ විහාරයේ මලියදේව මහරහතන් වහන්සේ ඉන්දියාවෙන් වැඩම වූ බවට විශ්වාස කැරෙන දඹරන් බුද්ධ ප්‍රතිමාවක්ද දක්නට ලැබේ.මේ විහාරස්ථානයේ ගල්ලෙනේ වහළයෙන් වැසි දිනවලට ජලය ලෙනට ගලා ඒ. මෙහි ඇති ඉපැරණි පිළිමගෙයි වහල දිරාපත්වී ඇති අතර වර්ෂා කාලයට පිළිම ගෙයට වැසි ජලය ගලා ඒමෙන් පිළිම ගෙය අනාරක්ෂිතව පවතී. අවට වෙසෙන රිලවුන්ගෙන් එල්ල වන කරදර නිසා ධර්මශාලාවේද උළු බිඳී ගොස් ඇත.මේ විහාරය කීර්ති ශ්‍රී රාජසිංහ රජුගේ සමයේ ප්‍රතිසංස්කරණය කොට ඉතා උසස් තත්ත්වයෙන් පැවති බව ඉතිහාසය සාක්ෂි දරයි. ගල්ලෙනෙහි ඇති ඉපැරණි සැතපෙන පිළිමය පසෙකින් වැසි ජලය ගලා ඒම නිසා එහි චිත්‍ර දුර්වර්ණ වී ඇත. මේ පිළිබඳව වගකිවයුත්තන්ගේ අවධානය යොමු විය යුතුව ඇතැයි විහාරවාසී රණමුරේ දීපානන්ද හිමියෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=r1103154</link>
    <topic>ගම්පහ ගැබිනි මවුවරුන්ටපෝෂ්‍යදායි කිරි වේලක්</topic>
    <author>සීදුව සමූහ නිශ්ශංක පියරත්න</author>
    <content>ගර්භනී මවුවරු හා කිරිදෙන මවුවරු ඉලක්ක කරගෙන පෝෂණ කිරි වේලක් දීමේ වැඩපිළිවෙළක් නුවරඑළිය හා ගම්පහ දිස්ත්‍රික්ක වල ක්‍රියාත්මක කිරීම පිළිබඳව සතුටු වනවා යැයි පාර්ලිමේන්තු මන්ත්‍රීනි විශේෂඥ වෛද්‍ය සුදර්ශිනි ප්‍රනාන්දු පුල්ලේ මහත්මිය කීවාය.ඒ මහත්මිය එසේ කීවේ ජගත් කාන්තා දිනයට සමගාමීව සීදුව මුකලංගමුව ප්‍රජා ශාලාවේදී පැවති ගර්භණී මවුවරුන්ට හා කිරි දෙන මවුවරුන්ට නොමිලේ දිනපතා පෝෂ්‍යදායක කිරි විදුරුවක් බීමට ලබාදීමේ වැඩසටහනට සහභාගි වෙමිනි.ප්‍රනාන්දුපුල්ලේ මහත්මිය මෙසේද කීවාය. අද ඇතැම් අය බඩු මිල වැඩිවීම ගැන කතා කරනවා. අපි වවමු රට නගමු යන කෘෂිකාර්මික ප්‍රතිපත්තිය නිසා කටාන ආසනයේ පුරන්වී තිබූ කුඹුරු විශාල වශයෙන් වගා කෙරෙනවා. අස්වැද්දෙනවා, රුපියල් 350 ට පොහොර දෙනවා. කුඹුරු අස්වැද්දීම නිසා අද සහල් මිල අඩුවෙලා.අද රජය ආහාර සුරක්ෂිත කිරීමේ වැඩපිළිවෙළක් ආරම්භ කර තියෙනවා. එය කරලා තියෙන්නේ පවුල්වල ආර්ථිකය ශක්තිමත් කිරීමට. ග්‍රාම නිලධාරී කොට්ඨාසයක පවුල් 100 ක් එකතු කරගෙන ගෙවතු වගාව, කිරි නිෂ්පාදනය හා වෙනත් නිෂ්පාදනයන් කිරීම අරඹලා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=s1103151</link>
    <topic>2018 පොදුරද මඩුලු ක්‍රීඩා උළෙල ශ්‍රී ලංකාවේ පැවැත්වීමරටේ අභිමානය ලොවට පෙන්වීමට හොඳම අවස්ථාවයි</topic>
    <author>පි‍්‍රන්ස් ගුණසේකර</author>
    <content>වසර 2018 දී ශ්‍රී ලංකාවේදී පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙල රටේ අභිමානය හා දක්ෂතා ලොවට පෙන්විය හැකි හොඳම අවස්ථාව බව මහ බැංකු අධිපති අජිත් නිවාඩ් කබ්රාල් මහතා පැවැසීය.පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවට ගැනීම උදෙසා ඔස්ට්‍රේලියාව සමග තරගය මේ වසරේ නොවැම්බර් මාසයේ පැවැත්වේ. ඒ සඳහා සූදානම හා සංවිධාන කටයුතුවල සාර්ථකත්වය පැහැදිලි කරමින් පැවැති මාධ්‍ය හමුවේදී මහ බැංකු අධිපතිවරයා මේ බව සඳහන් කළේ ය. මේ මාධ්‍ය හමුව ඊයේ ‘ඔලිම්පික් නිවහන’ ශ්‍රවණාගාරයේදී පැවැත්විණි.ක්‍රීඩා ඇමැති මහින්දානන්ද අළුත්ගමගේ මහතා හා මහ බැංකු අධිපති අජිත් නිවාඩ් කබ්රාල් යන මහත්වරුන්ගේ සම සභාපතිත්වයෙන් පොදු රාජ්‍ය මණ්ඩලීය ක්‍රීඩා තරග සංවිධායක කමිටුවක් ජනාධිපති මහින්ද රාජපක්ෂ මහතා පත්කර ඇත. ජාතික ඔලිම්පික් කමිටු සභාපති හේමසිරි ප්‍රනාන්දු , හා ක්‍රීඩා අමාත්‍යංශ ලේකම් උදය ආර්. සෙනවිරත්න යන මහත්වරුද සංවිධාන කමිටු සාමාජිකයන් ලෙස නම් කර ඇත.ක්‍රීඩා උළෙල ශ්‍රී ලංකාවේ පැවැත්වීමට කැබිනට් අනුමැතිය ලැබී ඇති අතර සංවිධාන කටයුතු සඳහා අනුබද්ධ කණ්ඩායම් 15 ක් පත්කොට ඇත.මේ වසරේ මැයි මාසයට පෙර තරගාවලියට ලංසු තැබීමේ ඉල්ලුම්පත (ඕඪඤ ච්ධජභථඥදබ) පොදු රාජ්‍ය මණ්ඩලීය ක්‍රීඩා සම්මේලනය වෙත ඉදිරිපත් කිරීමට කටයුතු යොදා ඇත.හම්බන්තොටදී පැවැත්වෙන ක්‍රීඩා උළෙලේ ක්‍රීඩා නගර සැලැස්මේ ආකෘතිය මේ 19 දා පොදු රාජ්‍ය මණ්ඩලීය ප්‍රධාන විධායක මයික් කූපර් මහතා ගේ ප්‍රධානත්වයෙන් එලි දැක්වීමට බලාපොරොත්තු වේ.ජුනි 25 වැනිදා පොදු රාජ්‍ය මණ්ඩලීය ක්‍රීඩා නිරීක්ෂණ කණ්ඩායමක් ශ්‍රී ලංකාවට ගෙන්වාගෙන සැලසුම් නිරීක්ෂණය කිරීමේ අවස්ථාව ලබාදීමට ද කටයුතු කර ඇත.ඔක්තෝබර් මාසයේදී එම නිරීක්ෂණ ඇතුලත් ඇගැයීම් කමිටු වාර්තාව එළි දක්වා තරගයට හොඳ සූදානමක් ලබා ගැනීම ශ්‍රී ලංකා සංවිධායක කමිටුවේ අපේක්ෂාව වී ඇත.මෙහිදී අදහස් දැක්වූ මහ බැංකු අධිපති අජිත් නිවාඩ් කබ්රාල් මහතා පැවැසුවේ රට පිළිබඳ ලොව හමුවේ විශාල දැනුම්වත් කිරීමක් ලබාදීමට මේ ක්‍රීඩා උළෙලින් ලැබෙන බවය.“ මේ ක්‍රීඩා උළෙල සංවිධානයෙන් අපට යමක් කළ හැකි රටක් කියා ලෝකයාට පණිවිඩයක් යනවා. රට ගැන කතා කිරීමට හොඳම අවස්ථාවක්.අලුතින් ඉදිවන කී‍්‍රඩාපිටි හා අනෙකුත් අයෝජන ඉදිරි තරුණ පරම්පරාවේ දියුණුවට ඉවහල් වෙනවා. දියුණුවන රටකට මෙය ලබාදීමෙන් පොදු රාජ්‍ය මණ්ඩලයීය ක්‍රීඩා සම්මේලනයටත් විශාල එළියක් ලැබෙනවා. රටවල් 71 කින් අලුත් රටකට අවස්ථාව උදාවීම තවත් රටවල් දිරිගැන්මක් වෙනවා” යැයි මහ බැංකු අධිපතිවරයා පැවැසීය.එමෙන්ම ශ්‍රී ලංකාව තුළ ඉදිවන නව ක්‍රීඩා නගරය තුළ ලොව ඕනෑම තරගාවලියක් පැවැත්වීමේ හැකියාව ලැබෙන බවද සඳහන් කළේ ය. “ අපේ දරුවන්ට අලුත් හැඟීමක් බලාපොරොත්තුවක් ඇති වෙනවා. මේ තරගාවලිය සංවිධානය කිරීම මෙන්ම පදක්කම් දිනා ගැනීමට වැඩ පිළිවෙල සකසන්න ජනාධිපතිතුමා අපට උපදෙස් දී තිබෙනවා” යැයි ඒ මහතා වැඩිදුරටත් සඳහන් කළේ ය.වසර 2018 පොදු රාජ්‍ය මණ්ඩලයීය ක්‍රීඩා උළෙල පවත්වා ශ්‍රී ලංකාව පදක්කම් 100 ක් දිනාගැනීමේ වැඩ පිළිවෙළකට පිවිස ඇතැයි ක්‍රීඩා ඇමැති මහින්දානන්ද අළුත්ගමගේ මහතා හෙළි කළේ ය. ඒ සඳහා අට අවුරුදු සැලැස්මක් සහිත ජාතික වැඩපිළිවෙළක් සකසා ඇතැයි ක්‍රීඩා ඇමැතිවරයා පැවැසීය. ක්‍රීඩා සංචිත අඛන්ඩව පවත්වාගෙන යන අතරතුර පළාත් 9 ට ක්‍රීඩා සංකීර්ණ 9 ක් සෑදීම මෙහි එක් පියවරක් වේ.“රටක් හැටියට අපට අභියෝග භාර ගැනීමේ හැකියාව මේ ක්‍රීඩා උළෙල පැවැත්වීමෙන් ඔප්පු වෙනවා. වසරක් තුළ ක්‍රිකට් ලෝක කුසලානයට ක්‍රීඩාංගණ 3 ක් හැදුවා. දිනන්න බෑ කියූ යුද්ධය දිනා ගත්තා. අලුත් ගුවන්තොටුපල, වරාය, විදුලි බලාගාර හැදෙන අපේ රටේ මේ ක්‍රීඩා උළෙල පැවැත්වීම අපහසු දෙයක් නොවෙයි. ක්‍රීඩාවට ආදරය කරන රටේ නායකයා ක්‍රීඩාව දිරි ගැන්වීමට ලබාදෙන සහයෝගය විශාලයි. ඒක අපට විශාල ශක්තියක් ක්‍රීඩා ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=s1103152</link>
    <topic>කෝටෝ කිරුළ රැක ගනී</topic>
    <author/>
    <content>නිකරගුවාවේ රිකාඩෝ මයෝර්ගා 12 වැනි වටය ආරම්භ වී තත්පර 53කදී ප්‍රබල හුක් පහරකින් බිම හෙලූ මිගේල් කෝටෝ ලෝක බොක්සිං සංගමයේ සුපර් වෙල්ටර්වේට් කිරුළ රැක ගැනීමට සමත් විය.කෝටෝගේ වේගවත් හුක් ප්‍රහාරයෙන් සමබරතාවය බිඳ වැටුණු මයෝර්ගා බෝක්සිං වලල්ලේ දණ ගසා ගත්තේය.මේ හුක් පහර තරගයේ තීරණාත්මක පහරය. මුලු තරගයම විශිෂ්ඨය. නමුත් තරගය නිමා වුනු ආකාරය අති විශිෂ්ඨයි.” ජයග්‍රහණයෙන් උද්දාමයට පත් 30 හැවිරිදි කෝටෝ ප්‍රකාශ කළේය.කෝටෝගේ හුක් පහරින් පසුව දැඩි වේදනාවකට පත්වූ මයෝර්ගා යළි නැගී සිටිය දී තවදුරටත් තරග කිරීමට නොහැකි බව පවසමින් පරාජය බාර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=s1103153</link>
    <topic>13 න් පහළ පාසල් ක්‍රීඩක ක්‍රීඩිකාවන්ටතරගකාරී ක්‍රීඩා තහනම් කිරීමට යයි</topic>
    <author>ප්‍රින්ස් ගුණසේකර</author>
    <content>තරගකාරී ක්‍රීඩාවලට 13න් පහළ ක්‍රීඩක ක්‍රීඩිකාවන් සහභාගීවීම තහනම් කිරීමට ක්‍රීඩා අමාත්‍යාංශය කටයුතු යොදා ඇත. මේ පිළිබඳ ප්‍රතිපත්තිමය තීරණයක් ගැනීමේ අදහසින් කැබිනට් පත්‍රිකාවක් යොමු කිරීමට සූදානම් බව ක්‍රීඩා ඇමැති මහින්දානන්ද අළුත්ගමගේ මහතා ඊයේ පැවැසීය.13න් පහළ දරු දැරියන්ට විනෝදාත්මක ක්‍රීඩා තරග ඉසව් පැවැත්වීමේ බාධාවක් නැතැයි ද ඒ මහතා සඳහන් කළේය.තරගකාරී ක්‍රීඩාවලට කුඩා දරුවන් ඉදිරිපත් කිරීමෙන් කායික හා මානසික ආබාධ ඇතිවන බවට කරුණු අනාවරණය වී ඇතැයි පැවැසේ. මේ හේතුව මත තරගකාරී ක්‍රීඩාවලට කුඩා දරුවන් යොමු නොකරන ලෙස විවිධ අංශවලින් ඉල්ලීම් ඉදිරිපත්ව තිබුණි.“ශිෂ්‍යත්වයට ඉදිරිපත්වන සෑම දරුවකුම වෛද්‍ය පරීක්ෂණයකට භාජනය කර ක්‍රීඩාවට ඇති යෝග්‍යතාව හඳුනාගැනීමට අලුත් වැඩපිළිවෙළක් ආරම්භ කරනවා. දරුවා කුමන ක්‍රීඩාවට දක්ෂ ද යන නිර්දේශය අපි මවුපියන්ට හා පාසලට ලබාදෙනවා. නැවැත අපොස සාමාන්‍ය පෙළ විභාගයේදී යෝග්‍යතා පරීක්ෂණයක් සිදුකර දරුවාගේ ක්‍රීඩා අනාගතයට අවශ්‍ය උපකාර ය ලබාදෙනවා” යැයි ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=s1103154</link>
    <topic>10න් පහළ චෙස් සූරයා ඔවින්</topic>
    <author/>
    <content>ශ්‍රී ලංකා චෙස් සම්මේලනය මගින් සංවිධානය කරනු ලැබූ බස්නාහිර පළාත් චෙස් තරගාවලිය පසුගිය සති අන්තයේදී කොළඹ රාජකීය විදුහලේදී අවසන් විය. මෙම තරගාවලියේ දී චෙස් මාර්ස්ටර්ස් චෙස් ඇකඩමියේ සිසුන් සුවිශේෂි දක්ෂතා දැක්වීමට සමත් විය.මේ අතරින් වයස අවුරුදු 10 න් පහළ සූරතාවය දිනා ගැනීමට කොළඹ ඉසිපතන විදුහලේ ඔවින් ගමගේ සමත් විය. ඔවින් ගමගේ චෙස් මාර්ස්ටර්ස් චෙස් ඇකඩමියේ සාමාජිකයකු වන අතර අනුෂ්ක ගුණසිංහ මහතා යටතේ පුහුණුව ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=s1103155</link>
    <topic>මලල ක්‍රීඩා නිලධාරී වැඩමුළුවක් 20දා</topic>
    <author/>
    <content>ශ්‍රී ලංකා මලල ක්‍රීඩා සංගමය මඟින් පසුගිය මස පවත්වන ලද සහකාර තාක්ෂණික නිලධාරී පරීක්ෂණය සමත් සියළු දෙනා හට පවත්වනු ලබන වැඩමුළුව මෙම මස 20 වන දින පෙ.ව. 9.00 සිට දියගම, මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පවත්වනු ලැබේ. ජ්‍යෙෂ්ඨ ජාතික තාක්ෂණික නිලධාරීන් විසින් මෙහෙයවනු ලබන මෙම වැඩමුළුව සඳහා මෙවර මෙම පරීක්ෂණය සමත් සැමගේ සහභාගිත්වය අනිවාර්ය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=s1103156</link>
    <topic>වර්ෂාව මධ්‍යයේ පාකිස්තානයට කඩුලු 7ක ජයක්</topic>
    <author>වර්නන් ගුණසේකර පල්ලෙකැලේ සිට</author>
    <content>පාකිස්තානය හා සිම්බාබ්වේ අතර පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති 2011 ලෝක කුසලාන තරගයෙන් පාකිස්තානයට ඩක්වර්ත් හා ලුවිස් න්‍යායට අනුව කඩුලු 7ක ජයක් හිමි විය.වර්ෂාවෙන් බාධා පැමිණුනු මේ තරගයේදී ඩක්වර්ත් හා ලුවිස් න්‍යායට අනුව පාකිස්තානයට නියම වූ ඕවර 38කින් ලකුණු 162ක ජයග්‍රාහී ඉලක්කය ඔවුන් ඕවර 34.1ක් ඇතුළත කඩුලු 3ක් පමණක් දැවී සම්පූර්ණ කළහ. පාකිස්තානය මුළු ලකුණු 164ක් වාර්තා කළ අතර පළමුව පන්දුවට පහර දුන් සිම්බාබ්වේ පිල ඕවර 39.4කදී කඩුලු 7ක් දැවී ලකුණු 151ක් රැස් කළේය.ජයග්‍රාහී පාකිස්තානය වෙනුවෙන් අසාඩ් ෂෆික් හතරේ පහර 7ක් සමග පන්දු 97කින් නොදැවී ලකුණු 78ක් ලබා ගත්තේය.පාකිස්තාන ඉනිමේ සිවුවැනි ඕවරයේදී ම ඔවුන්ගේ කඩුල්ලක් බිඳ හෙලීම ට සිම්බාබ්වේ පිල ට හැකි විය. රේ ප්‍රයිස්ගේ පන්දුවකට ඉදිරියට පැන අහමඩ් ෂෙසාඩ්(8) පහරක් එල්ල කිරීම ට යාමේදී ඔහුගේ පිත්ත පැරදවූ පන්දුවෙන් කඩුලු රකින ටටෙන්ඩා ටයිබු කඩුල්ලේ බේල්ස් ගලවන විට ෂෙසාඩ් සිටියේ සිය සීමාවෙන් මීටර ගණනාවක් ඉදිරියෙනි.ඒ වන විට මුළු ලකුණු ප්‍රමාණය 17ක් විය.ෂෙසාඩ්ගේ නික්ම යාමෙන් පසුව දෙවැනි කඩුල්ල සඳහා එක්වූ මොහමඩ් හෆීස් හා අසාඩ් ෂෆික් පාකිස්තානය අවශ්‍ය ඉලක්කය කරා ගෙන යන්නට වූහ. අවසානයේ 23 වැනි ඕවරයේදී හෆිස්, ප්‍රොස්පර් උට්සෙයාගේ පන්දුවකට පළමු ස්ලිප්හි ප්‍රයිස් අතට උඩ පන්දුවක් දෙමින් ලකුණු 49කට දැවී ගියේය.ඔහුගේ එම ඉනිමට හතරේ පහර 6ක් ඇතුළත්ව තිබිණි. හෆීස් හා ෂෆික් දෙවැනි කඩුල්ල වෙනුවෙන් පන්දු 112ක් ඇතුළත ලකුණු 82ක අගනා සබඳතාවක් ගොඩනැගූහ.ෂහිඩ් අෆ්රිඩි නායකයා ඊයේ මුහුණ දුන්නේ පන්දු 4කට පමණි. ලබා ගත්තේ ලකුණු 3ක් පමණි. ප්‍රයිස්ගේ පන්දුවක් කෙළින් ම කඩුල්ලේ ගැටීමෙන් ඔහු දැවී ගියේය.තෙවැනි කඩුල්ල ලෙසින් අෆ්රිඩි දැවී ගියේ මුළු ලකුණු 110දීය.ඉන්පසුව ජයග්‍රහණය සඳහා අවශ්‍යව තිබූ ඉතිරි ලකුණු 52 හෆීස් හා යූනුස් ඛාන් පන්දු 64කින් ලබා ගත්හ.පස්වරු 2.14ට ඇද හැළුනු පොද වැස්ස නිසා තරගය ආරම්භ වූයේ මිනිත්තු දහයක ප්‍රමාදයකින් පසුවය.කාසියේ වාසිය දිනාගෙන පළමුව පන්දුවට පහර දීමට සිම්බාබ්වේ පිල තීරණය කළ ද පළමු ඕවර 2 අවසන් වන විට ඔවුන්ගේ ආරම්භක පිතිකරුවන් දෙදෙනා ම දැවී ගොස් සිටියහ.අබ්දුල් රසාක් යැවූ තරගයේ පස්වැනි පන්දුවට කඩුලු රකින කම්රාන් අක්මාල් අතට උඩ පන්දුවක් දෙමින් බ්‍රෙන්ඩන් ටේලර් (4) දැවී ගියේය.ඊළඟ ඕවරයේ උමාර් ගුල් එවූ අවසන් පන්දුවට කඩුල්ල මුවා කිරීමේ වරදට හසුවෙමින් රෙගිස් චකබ්වා ලකුණු නොලබා ම දැවී ගියේය.ටටෙන්ඩා ටයිබු හා ක්‍රෙග් අර්වින් එක්ව මුළු ලකුණු සංඛ්‍යාව 43 දක්වා ඉහළ නංවමින් සිටියත් ඒ සබඳතාව එතැනින් නතර විණි.වහබ් රියාස්ගේ පන්දුවකට ටයිබුගේ පිත්තෙන් නික්ම ආ උඩ පන්දුව ෂහිඩ් අෆ්රිඩි “මිඩ් ඕෆ්” හි සිට දුවගෙන විත් රුක ගත්තේය.ටයිබු ලකුණු 19කට දැවී ගිය අතර ඒ අනුව තරගයේ ඕවර 12ක් හා පන්දු 4ක් අවසන් වන විට සිම්බාබ්වේ පිලේ කඩුලු 4ක් මුළු ලකුණු 43කට බිඳ වැටී තිබිණි.අර්වින් සහ ග්‍රෙග් ලෑම්බ් පස්වැනි කඩුල්ල වෙනුවෙන් ලකුණු 41ක සබඳතාවක් ගොඩනැගූහ.අෆ්රිඩි විසින් එම සබඳතාව ද නතර කරන ලදී.ලෑම්බ්, අෆ්රිඩිගේ පන්දුවකට ඔහු අතට ම උඩ පන්දුවක් දෙමින් ලකුණු 16කට දැවී ගියේය.සිම්බාබ්වේ ඉනිමේ ඕවර 25ක් අවසන් වන විට ඔවුන්ගේ කඩුලු 5ක් මුළු ලකුණු 85කට බිඳ වැටී තිබිණි.ඕවර 27.2ක් යවා තිබියදී යළි වැසි පතිත වන්නට වූ අතර මෙවර ඇද හැළුනේ මහ වැසි ය.ඒ වන විට සිම්බාබ්වේ කණ්ඩායම කඩුලු 5කට ලකුණු 96ක් ලබා ගෙන සිටියේය.පන්දු 74කට මුහුණ දී සිටි අර්වින් හතරේ පහර 5ක් සමග නොදැවී ලකුණු 48ක්ද නායක එල්ටන් චිගුම්බුරා පන්දු 11කින් නොදැවී ලකුණු 3ක්ද රැස්කර ගෙන සිටියහ.පස්වරු 6.15ට තරගය යළි ආරම්භ වූයේ පිලකට ඕවර 43 බැගින් සීමා වෙමිණි.29 වැනි ඕවරයේදී ප්‍රථම වතාවට පන්දු යැවීම සඳහා කැඳවනු ලැබූ ;මාහමඩ් හෆීස් ඔහුගේ තෙවැනි පන්දුවෙන් ම කඩුල්ලක් ලබා ගත්තේය.ඔහුගේ පන්දුව කෙළින් ම කඩුල්ලේ වැදීමෙන් දැවී ගියේ කල්පනාකාරීව ඉනිමක් ගොඩනගා ගනිමින් සිටි අර්වින් ය.පන්දු 82කට මුහුණ දුන් ඔහු හතරේ පහර 5ක් සමග ලකුණු 52ක් වාර්තා කළේය.අර්වින් දැවී යාමෙන් පසුව එක්වූ එල්ටන් චිගුම්බුරා හා ප්‍රෙස්පර් උට්සෙයා සිම්බාබ්වේ ලකුණු පුවරුව ට පන්දු 62කින් ලකුණු 48ක් එක් කරමින් සිටියදී උට්සෙයා (18) දැවී ගියේය. උමාර් ගුල්ගේ වේගවත් කෙටි පන්දුවකට පුල් පහරක් එල්ල කිරීමට උට්සෙයා ගත් අසාර්ථක උත්සාහයේදී පිත්තේ ඉහළ වැදී ගුවනට නැගුනු පන්දුව බැක්වර්ඩ් ස්කුවෙයාර් ලෙග් ස්ථානයට උඩ අහසේ බොහෝ වේලා රැඳී තිබුණු අතර කඩුලු රකින කම්රාන් අක්මාල් දුවගෙන විත් උඩ පන්දුව රැක ගත්තේය.ඒ දැවී යාමත් සමග ම යළි වැසි ඇද හැළුනු අතර සිම්බාබ්වේ ඉනිම ද නතර විණි. ඒ වන විට චිගුම්බුරා හතරේ පහර 2ක් සමග පන්දු 46කින් ලකුණු 32ක් ලබා ගෙන නොදැවී සිටියේය.සිම්බාබ්වේ කඩුලු 7ට ලකුණු 151යි (ඕවර 39.4)පාකිස්තානය වෙනුවෙන් උමාර් ගුල් ලකුණු 36කට කඩුලු 3ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=s1103157</link>
    <topic>ශ්‍රී ලංකාවට අයර්ලන්තයේ තුන්කොන් ක්‍රිකට් තරගාවලියක්</topic>
    <author/>
    <content>අයර්ලන්තය,, ස්කොට්ලන්තය සමඟ ශ්‍රී ලංකාව තරග වදින තුන්කොන් එක්දින තරගාවලියක් ජූලි මාසයේ දී අයර්ලන්තයේ පැවැත්වීමට කටයුතු යොදා ඇති බැව් ඒ.එෆ්.පී. පුවත් සේවය වාර්තා කළේය.ටෙස්ට් වරම් නොලැබූ රටක් ලෙස මෙවර ලෝක කුසලාන තරගමාලාවට සහභාගි වී සිටින අයර්ලන්තය ලෝක කුසලාන තරගමාලාවෙන් පසුව ප්‍රධාන රටක් සමඟ එක්දින තරගයකට මුහුණ දීමට සැළසුම් කර තිබුණේ ලබන අගෝස්තු 25දාය. ඒ එංගලන්ත පිල සමඟ ය. කෙසේ නමුත් දැන් අයර්ලන්තයට ශ්‍රීී ලංකාව සමඟ එක්දින තරගමාලාවකට සහභාගි වීමට ද අවස්ථාව උදාවී ඇත.ලබන ජූලි මාසයේ 11 වැනිදා ශ්‍රී ලංකාව සමඟ තරග වදින අයර්ලන්තය ඊට පසු දින ස්කොට්ලන්තය සමඟ තරග වැදීමට නියමිතය. ශ්‍රී ලංකාව හා ස්කොට්ලන්තය අතර තරග පැවැත්වෙන්නේ ජූලි මස 13 වැනිදාය. ශ්‍රී ලංකාව ලොව විශිෂ්ටතම ක්‍රිකට් කණ්ඩායමක් බව දැනටමත් ඔප්පු කොට තිබෙනවා. ලෝක කුසලාන තරගාවලි තුළ දස්කම් දැක්වීමට නම් අපට ශ්‍රී ලංකාව වැනි ප්‍රධාන රටවල් සමඟ වැඩි වැඩියෙන් එක්දින තරගවලට සහභාගිවෙලා අත්දැකීම් ලබා ගත යුතුව තිබෙනවා. අයර්ලන්ත පිලේ පුහුණුකරු ෆිල් සිමන්ස් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=s1103158</link>
    <topic>නිලේන්ද්‍ර ප්‍රභාෂ් ගුරුකුල විදුහලට ජය ගෙනේ</topic>
    <author/>
    <content>විශිෂ්ට පිතිහරඹයක නිරත වූ කැලණිය ගුරුකුල විදුහල් පිලේ නිලේන්ද්‍ර ප්‍රභාෂ් නොදැවී ලකුණු 71ක් රැස් කරමින් කැලණිය ධර්මාලෝක විදුහල සමඟ සරවනමුත්තු පිටියේ පැවැති 20 වැනි වාර්ෂික එක්දින ක්‍රිකට් තරගයෙන් කඩුලු 5ක ජයක් තම පිලට හිමිකර දීමට සමත් විය.පළමුව පන්දුවට පහරදුන් ධර්මාලෝක පිල ඕවර 44.1 කදී ලකුණු 149කට දවාලීමට රොෂාන් අනුරුද්ධ ප්‍රමුඛ ගුරුකුල පන්දු යවන්නෝ සමත් වූහ.ලකුණු 150ක ඉලක්කයක් හඹා ගිය ගුරුකුල පිල ඕවර 45.5කදී කඩුලු 5ක් පමණක් දැවී ජයග්‍රහණය අත්කර ගත්තේ ය.තරගයේ වීරයා හා දක්ෂතම පිතිකරු ලෙස ගුරුකුල විදුහලේ නිලේන්ද්‍ර ප්‍රභාෂ් සම්මාන දිනූ අතර හොඳම පන්දු යවන්නා ලෙස ගුරුකුල විදුහලේ රොෂාන් අනුරුද්ධ සම්මාන ලබා ගත්තේ ය. හොඳම පන්දු රකින්නා වූයේ ගුරුකුල විදුහලේ ගයාන් බුද්ධිකය.ධර්මාලෝක – 149 (ඕවර 44.1)නලින්ද ලක්ෂාන් 38, චතුර මධුෂාන් 31 (රොෂාන් අනුරුද්ධ 24 / 3, ගයාන් බුද්ධික 24 / 2, හෂාන් දුමිදු 29 / 2)ගුරුකුල – 150 / 5 (ඕවර 45.5)නිලේන්ද්‍ර ප්‍රභාෂ් නොදැවී 71, රොෂාන් අනුරුද්ධ නොදැවී 15, (ෂාන් ඉරේෂ් 24 / 2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=s1103159</link>
    <topic>නෙදර්ලන්තය කඩුලු 6 කන් පරාජය කළ බංග්ලාදේශය අර්ධ අවසන් පූර්ව වටය අභියස</topic>
    <author/>
    <content>ලෝක කුසලාන තරග මාලාවේ අර්ධ අවසන් පූර්ව වටයට පිවිසීමේ බලාපොරොත්තු තවදුරටත් වැඩිකර ගනිමින් ඊයේ (14) චිතගොං පැවැති තරගයෙන් නෙදර්ලන්තය කඩුලු 6 කින් පරාජය කිරීමට බංග්ලාදේශය සමත්විය.පළමුව පන්දුවට පහර දුන් නෙදර්ලන්තය ඕවර 46.2 කදී ලකුණු 160 කට දවාලූ බංග්ලාදේශ පන්දු යවන්නෝ සිය කණ්ඩායමට ලබාදුන් විශිෂ්ට දායකත්වය හේතුවෙන් ඕවර 41.2 කදී ලකුණු 166 ක් ලබා කඩුලු 6 ක ජයක් අත්කර ගැනීමට බංග්ලාදේශයට හැකිවිය.බංග්ලාදේශයේ ආරම්භ පිතිකරු ඉම්රුල් කයිස් නොදැවී ලකුණු 73 ක් රැස් කරමින් සිය කණ්ඩායම ජයග්‍රහණය කරා මෙහෙයවිය. පළමුව පන්දුවට පහරදුන් නෙදර්ලන්තයේ ලකුණු අතර සිටින පිතිකරු රයන් ටෙන් ඩස්කාටේ නොදැවී ලකුණු 53 ක් වාර්තා කළ අතර ආරම්භක පිතිකරු එරික් ස්වාරසින්ස්කි ලකුණු 28 ක් ලබා ගත්තේය. සුපිරි පන්දු යැවීමක නිරත වූ අබ්දුර් රසාක් ලකුණු 29 කට කඩුලු 3 ක් දවාලීය.ඉම්රුල් කයිස් තරගයේ වීරයා සම්මානය හිමිකර ගත්තේය. තරගයේ ජයග්‍රහණයත් සමඟ බංග්ලාදේශයේ ප්‍රසාද ලකුණු 6 ක් ලබා බ.ඉ. කොදෙව් පිල හා දකුණු අප්‍රිකාව සමඟ බී කාණ්ඩයේ සම තත්ත්වයේ පසුවන අතර ඉන්දියාව ප්‍රසාද ලකුණු 7 ක් ලබා ‘බී’ කාණ්ඩයේ පෙරමුණේ පසුවෙයි. එංගලන්තය ලබා ඇත්තේ ප්‍රසාද ලකුණු 5 ක් පමණි.මේ අනුව අනිද්දා (17) පැවැත්වෙන එංගලන්ත – බ.ඉ.කොදෙව් පිල අතර තරගයෙන් කොදෙව් පිල ජය ලබාගතහොත් අර්ධ අවසන් පූර්ව වටයට පිවිසීමට බංග්ලාදේශයට හැකිවනු ඇත. කොදෙව්වන් සමඟ පැවැත්වෙන තරගය මූලික වටයේදී එංගලන්තය මුහුණදෙන අවසන් තරගය වන අතර බංග්ලාදේශයට තවත් එක් තරගයක්ද ඉතිරිව තිබේ. ඒ 19 දා දකුණු අප්‍රිකාව සමඟ පැවැත්වෙන තරගයයි.නෙදර්ලන්තය – 160 (ඕවර 46.2)- රයන් ටෙන් ඩස්කාටේ නොදැවී 53, එරික් ස්වාරසින්ස්කි 28 (අබ්දුර් රසාක් 29/3)බංග්ලාදේශය – 166 (ඕවර 41.2)- ඉම්රුල් කයිස් නොදැවී 73, ෂාහ්රියර් හෆීස් 37, ජුනෙයිඩ් සිද්දික් 35 (ටොම් කූපර් 33/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=f1103151</link>
    <topic>සහන පාච්චල් කරන්නේ සහනකැපූ අයයි</topic>
    <author>සාකච්ඡා කෙළේ චන්දන ජයවීර</author>
    <content>* පසුගිය වසර පහ තුළදී ශ්‍රී ලංකාවේ ආර්ථිකය ලබාගත් ජයග්‍රහණ අනුව අප රට ආසියාවේ ආශ්චර්යක් බවට පත් කිරීමේ “මහින්ද චින්තන ඉදිරි දැක්මේ” අභිප්‍රාය යථාර්ථයක් බවට පත් කළ හැකිද ?මහින්ද රාජපක්ෂ මහතා 2005 දී රට බාර ගන්නා විට සමස්ත දේශීය ආදායම තිබුණේ ඇ. ඩො. බිලියන 24 ක සීමාවේ. එවිට එක පුද්ගලයෙකුගේ ආදායම ඩොලර් 1000 ක් වුණා. ඔහු බලයට පත්වී වසර 5 ක් ඇතුළතදී මුළු ආර්ථිකයේම දළ දේශීය නිෂ්පාදිතය බිලියන 24 සිට බිලියන 50 දක්වා වර්ධනය වුණා. එක පුද්ගලයෙකුගේ ආදායමත් 2010 වන විට ඩොලර් 1000 සිට 2000 දක්වා වැඩි කර ගන්න පුළුවන් වුණා.ඒ අනුව අපේ ආර්ථිකය පසුගිය අවුරුදු 56 තුළදී වර්ධනය වූවාක් මෙන් දෙගුණයක් පසුගිය වසර 5 තුළදී වර්ධනය වී තිබෙනවා.* ලෝකයේ වෙනත් දියුණුවන ආර්ථිකයත් සමඟ සැසඳීමේදී එම වර්ධනය වැදගත් වන්නේ කෙසේද ?පසුගිය කාලය තුළදී වඩාත්ම වේගයෙන් දියුණුවූ ආර්ථිකයක් ලෙස සැලකිය හැකි මැලේසියාවට ඔවුන්ගේ සමස්ත දළ දේශීය ආර්ථිකය දෙගුණ කර ගැනීමට වසර 7 ක් ගතවී තිබෙනවා.අපි වැඩිය කෑකෝ ගැහුවේ නැති වුණාට රටේ අනෙකුත් සංවර්ධන කාර්යයන් හා යුද්ධයටත් වියදම් කරන ගමන් අපිට එම අගය දෙගුණ කර ගැනීමට හැකිවී තිබෙනවා. මෙහෙම වෙනත් කොහෙවත් රටක ආර්ථිකයක් ශීඝ්‍රයෙන් වර්ධනය වෙලා නැහැ. මේ බව ලෝකයේ ආර්ථික වර්ධනයන් ගණනය කරන උදවියත් දන්නවා.* ආර්ථිකයේ සමබර සංවර්ධනයක් ඇතිවීමට ඒක පුද්ගල ආදායම ඉහළ යාමට අමතරව දිළිඳුභාවය තුරන් කිරීමට හා ප්‍රාදේශීය සංවර්ධනය සඳහා දක්වා ඇති දායකත්වය වැදගත් වෙනවා. එහිදී රජයෙන් ඉටුවී ඇති කාර්යභාරය ප්‍රමාණවත්ද ?ජාත්‍යන්තර ගණනය කිරීම් අනුව ආදායම ඇ. ඩො. 1 ට වඩා අඩුවෙන් ලබන්නන් දිළිඳු උදවිය ලෙස සලකනවා. 2005 දී ජනගහනයෙන් 20 % ක් එලෙස දිළිඳුභාවය ලැබූවන් ලෙස හඳුනාගෙන තිබුණා. නමුත් පසුගිය අවු. 5 තුළදී රජය ගෙන ගිය සමෘද්ධි සහ අනෙකුත් යෝජනා ක්‍රම නිසා දුප්පතුන්ගේ අනුපාතය 7.5 % දක්වා අඩු කර ගැනීමට හැකිවී තිබෙනවා. මෙලෙස ඉතාමත් වේගවත් අයුරින් දිළිඳුභාවය අඩුවීමක් ඉතිහාසයේ වෙනත් කිසිම රජයක් යටතේ සිදුවී නැහැ.රජය ඒක පුද්ගල ආදායම වැඩි කිරීමට වගේම දිළිඳුභාවය තුරන් කිරීමටත් පසුගිය අවුරුදු පහ තුළදි දරපු උත්සාහය සාර්ථක වීතිබෙන බව මේ අනුව පේනවා. ඒත් එක්කම සියලුම පළාත් සංවර්ධනය කිරීම සඳහා රජය විශේෂ උනන්දුවක් දක්වා තිබෙනවා.එක පැත්තකින් නව වරාය, ගුවන් තොටුපල, අධිවේගී මාර්ග ගුවන් පාලම්, විදුලි බලාගාර යනාදිය ඉදිකරමින් ජාතික සංවර්ධනය සඳහා පියවර ගන්නා අතරම අනෙක් පැත්තෙන් ගමේ ඇළ, අතුරු පාර සංවර්ධනය කිරීමටත් කටයුතු කර තිබෙනවා.රජයේ තියෙන අනෙක් සුවිශේෂත්වය තමයි මේ සංවර්ධනය එක පළාතකට පමණක් සීමා නොකිරීම. මේ රජය දකුණ වගේම උතුරත් සංවර්ධනය කරනවා. බස්නාහිර වගේම නැගෙනහිරත් සංවර්ධනය කරනවා.* මහින්ද චින්තන ඉදිරි දැක්මේ 10 % ක ආර්ථික වර්ධන වේගයක් පවත්වාගෙන යාමට බලාපොරොත්තුªවූවත් එය සැබෑ ලෙසම ළඟා විය නොහැකි ඉලක්කයක් බවට විපක්ෂය පවසන මතය පිළිබඳ ඔබේ අදහස කුමක්ද ?මහින්ද චින්තනයෙන් 8 % ක ආර්ථික වර්ධනයක් ඇති කරන බව පවසා තිබෙනවා. යුද වියදම්, සංවර්ධන වියදම් සියල්ලම කරන අතරේ අපි පසුගිය වසරේ එම ඉලක්කයට ළඟාවී තිබෙනවා. අපේ බලාපොරොත්තුව ඉදිරි වසර පහ තුළදී ඒක පුද්ගල ආදායම ඩොලර් 2000 සිට 4000 දක්වා වැඩි කර ගැනීමටයි.ඉන්දියාව හා චීනය හැරුණු විට කලාපයේ අනෙක් ශීඝ්‍රයෙන්ම වර්ධනය වන ආර්ථිකය ඇත්තෙ අපේ රටේ. විපක්ෂය මේ ජයග්‍රහණ පිළිනොගත්තාට ලෝකයේ අනෙක් රටවල් අපිිට සුබ පතලා තිබෙනවා.ජාත්‍යන්තර මූල්‍ය අරමුදලත් අපේ රට නැගී එන ආර්ථිකයක් විදිහට හඳුන්වනවා.* රජය ජාතික ආර්ථිකයක් පිළිබඳ කතා කරන ගමන් විදේශීය ආයෝජකයන් ආකර්ෂණය කිරීම සඳහා විවිධ සහනයන් ලබා දෙන බවට විපක්ෂය නඟන චෝදනා පිළිබඳ ඔබට කීමට ඇත්තේ කුමක්ද ?රටක් සංවර්ධනය කිරීමට ප්‍රාග්ධනය යොද වන්නත් අවශ්‍යයි. කර්මාන්ත ශාලා, හෝටල් ඉදිවිය යුතුයි. මේ ඉදිකිරීම කරන්නේ රට ඇතුළෙන් උපයාගත් මුදලින්ද එහෙම නැත්නම් පිටරට ආයෝජකයන්ද කියන එක නෙමෙයි වැදගත්. හැම රටක්ම උත්සාහ කරන්නේ තම රටේ තිබෙන ප්‍රාග්ධනයට අමතරව විදේශ රටවල් වලින් ප්‍රාග්ධනය ගෙන්වා ගැනීමටයි. ඒ තුළින් තම රටේ යටිතල පහසුකම් වර්ධනය කරගෙන නව රැකියා අවස්ථා ඇති කර ගැනීමට හැම රටක්ම උත්සාහ කරනවා.විදේශීය ආයෝජකයන්ට ව්‍යාපාරික කටයුතු සඳහා ඇතුළුවීමට අවස්ථාව ලබා දෙන්නේ යම් ප්‍රතිපත්ති රාමුවක් සහිතවයි.බැහැරින් ආයෝජකයින් ගෙන්වා ගැනීමට උත්සාහ කළයි කියලා දේශීය ව්‍යාපාරිකයන්ට ලබාදෙන සහනයන් කිසිවක් කොයියම්ම ආකාරයකින් වත් අඩු කරන්නේ නැහැ. ඇත්ත වශයෙන්ම බැලුවොත් පහුගිය කාලය තුළදී වෙන කවර රජයක් යටතේ වත් ලබා නොදුන් ආකාරයේ සහන හා වරප්‍රසාද ප්‍රමාණයක් මේ රජය යටතේ දේශීය ව්‍යාපාරිකයන්ට ලබාදී තිබෙනවා.* රජය මහා මාර්ග ගුවන් පාලම් යනාදී යටිතල පහසුකම් සංවර්ධනය කළත් එහි ප්‍රතිලාභ සාමාන්‍ය මහජනයාට සෘජුව නොලැබෙන බව කියැවෙනවා !විපක්ෂය මොනවා කිව්වත් පසුගිය කාලය තුළ දී ජනතාවගේ ජීවන තත්ත්වයේ ඉහළ යාමක් සිදු වී තිබෙනවා. නිදර්ශනයක් විදිහට පසුගිය ජනවාරි මාසය බැලුවොත් සෑම විනාඩි නවයකටම වාහනයක් අලෙවිවෙලා තිබෙනවා. විනාඩි හතරකට වරක් ත්‍රිරෝද රථයක් විකිණී තිබෙනවා. මෝටර් සයිකලයක් අලෙවි වීමේ වේගය තත්ත්පර සියයකට එකක් වෙනවා. ් සාමාන්‍ය මිනිස්සුනේ මේවා ගන්නේ. ජනතාව අතේ සල්ලි නැත්නම් මේවා ගන්නේ කොහොම ද ?අද හැමෝගෙම අතේ ජංගම දුරකථන තියෙනවා. කොළඹ එහෙම නැත්නම් රටේ වෙනත් ප්‍රාදේශීය පළාතකට ගිහින් බලන්න ගෙයන් නොහැදෙන එක වීදියක් පුළුවන් නම් කියන්න. ටෙලිවිෂන් එක දාලා බලන්න එක පැයකට වෙළෙඳ දැන්වීම් කීයක් යනව ද ? බලන්න ඉරිදා පත්තරයක්, වෙළෙඳ දැන්වීම් කොච්චර තියෙනවා ද ? මේවා ආර්ථික සංවර්ධනයේ සංකේත.ඉතිහාසයේ කවදාවත් නොතිබුණු 4.9% දක්වා අවම අගයකට අද විරැකියාව අඩු වී තිබෙනවා. මතක තියා ගන්න කලින් විරැකියා අනුපාතය 14% දක්වා ඉහළ ගිහින් තිබුණ රටක් මේක.* රජය යටතේ මෙන් එ.ජා.පයට සහන හා රැකියා ලබා දිය නොහැකි වූයේ ඔවුන්ට සෘණ ආර්ථිකයක් නඩත්තු කිරීමට සිදුවීම නිසා බවට එ.ජා.ප නායකයන් කරන හේතු දැක්වීම පිළිගත හැකි ද ?ඔය කියන සෘණ ආර්ථිකයම තමයි මහින්ද රාජපක්ෂ මහතා බලයට පත්වන විටත් තිබුණේ. එහෙම කියලා මේ රජය ජනතාවට සහන දුන්නේ නැද්ද, යුද්දේ කළේ නැද්ද ? සංවර්ධනය කෙළේ නැද්ද. මේ එකක්වත් අපි කල් දැම්මේ නැහැ.ලෝක ආර්ථිකයේ ඇති වෙන්න පුළුවන් හැම විදිහකම වගේ අර්බුදවලට මේ රජයට මුහුණ දීමට සිදුවුණා. ආහාර අර්බුද තෙල් අර්බුද, ගංවතුර අර්බුද, ආර්ථික අර්බුද මේ හැම විදිහකම වගේ අර්බුද එක පිට එක ආවා. හුස්ම ගන්නවත් ඉඩක් ලැබුණේ නැහැ. සමහර වෙලාවට අර්බුද දෙක තුන ආවා. එහෙම කියලා මේ රජය ඒ අර්බුදවල පීඩාව ජනතාවට දැනෙන්න ඇරිය ද ? එහෙම අර්බුදයක් තිබුණ ද කියලවත් විපක්ෂයේ අය නොදන්නේ අපි ඒවා ආර්ථිකයට දැනෙන්න තිබ්බේ නැති නිසයි. මේ රජය යූ. ඇන්. පීය කළා වගේ අර්බුද හුවමාරු කරන්න ගියේ නැහැ. හැම අර්බුදයක්ම දරාගෙන අපි ඒවා සමනය කළා.මේක ජනතාව දන්නවා. ලෝකයේ අනිත් රටවල් දන්නවා. විපක්ෂය මොනවා කිව්වත් ජනතාව දිගින් දිගටම මේ රජය දිනෙව්වේ ඒ නිසයි. රනිල් වික්‍රමසිංහගේ ආණ්ඩුවෙන් මේ එකක්වත් කළේ නැහැ. සහන ලබා දෙනවා වෙනුවට එකින් එක කප්පාදු කළා. රාජ්‍ය සේවය කප්පාදු කළා. සටන කෙළෙත් නැහැ. එහෙම නම් පසුගිය අවුරුදු පහ තුළ දී මේ රට මොන තරම් ආර්ථික පිම්මක් පැන්න ද කියලා බලන්න. මේක ආශ්චර්යයක් නොවෙයි ද ?* කොයිතරම් කෘෂි කර්මාන්තයට සහන ලබාදුන්නත් දිනෙන් දිනම ඉහළ යන බඩු මිල පාලනය කිරීමට රජයට නොහැකි වී ඇති බවට විපක්ෂය චෝදනා කරනවාශ්‍රී ලංකාව ආහාර අතින් සුරක්ෂිත රටක් බවට පත් කිරීම ජනාධිපතිතුමාගේ අපේක්ෂාවයි. කෘෂිකර්මාන්තය ශක්තිමත් කරන්න කිරි ගොවියා ශක්තිමත් කරන්න සහන ලබා දෙන්නේ ඒ අරමුණින්. ආහාර මිල ඉහළ ගියේ පසුගිය දිනවල ඇතිවුණු ගංවතුර තර්ජන නිසයි. රජය මැදිහත් වෙලා සහන නොදුන්නා නම් බඩු මිල තවත් ඉහළ යනවා. බඩු මිල ඉහළ යාම තාවකාලික දෙයක්. ඉහළ ගිය බඩු මිල ගැන කෑ ගහන උදවිය අඩු වෙච්ච දේවල් ගැන කතා කරන්නේ නැත්තේ ඇයි. යූ. ඇන්. පීය සහන ලබා දෙන එක උපහාසයට ලක් කරන්නේ ඔවුන් කිසිම සහනයක් ලබා නොදුන් නිසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>15</day>
    </date>
    <link>http://www.dinamina.lk/2011/03/15/_art.asp?fn=f1103152</link>
    <topic>ජපන් ආර්ථිකය දෙදරවූ භූ කම්පාව</topic>
    <author>(මූලාශ්‍ර - රොයිටර් /AP/ අන්තර්ජාලය) ධම්මික සෙනෙවිරත්න</author>
    <content>“මම මගේ අම්මා - තාත්තා - ලොකු අයියා - සොයනවා "ජපානයේ රිකුසෙන්තකතා හි හදිසි ආපදා මධ්‍යසථානයකදී හැඬූ කඳුලින් යුතුව සිය සමීපතමයන් සොයන 54 හැවිරිදි යුකෝ අබේ එසේ පවසයි.මාර්තු 11 වැනිදා දහවල් ඇති වී ජපානයම හැඬ වූ ප්‍රබල භූමිකම්පාවත්, සුනාමියත් ඇති වී දින කිහිපයකට පසු එහි බලපෑමෙන් පීඩාවට පත් වූ ප්‍රදේශවල දී ඔහු වැනි සිය දහස් ගණන් මිනිසුන් හමුවේ. ඔවුන්ගේ ඇස් කඳුළින් පිරී තිබේ. පවුලේ උදවිය නැතිව තමන් ඉතිරිවූයේ ඇයි දැයි අපෙන් අසන්නාක් වැනි බැල්මක් ඔවුන්ගේ මුහුණු වලින් පළ වේ.එහෙත්, තමන්ගේ සමීපතමයන් කිසිවකුත් මහපොළවේ පස් අතර සැඟවී ගිය බව හෝ යෝධ මුහුදු රළ ප්‍රවාහයන් අතර ගිලී ගිය බව සිතන්නට තවමත් ඔවුන් සූදානම් නැත. ආහාර තබා පානීය ජලය පවා ප්‍රශ්නයක්ව තිබියදී මේ ඛේදවාචකයෙන් පසු තමන්ගේ පවුල්වල අය සිටින්නේ කොහිදැයි සොයන්නට ඔවුන් වෙහෙසෙන්නේ එබැවිනි. දැන් ඒ අතරට තවත් බියකරු ප්‍රශ්නයක් එකතු වී තිබේ. ඒ, ෆුකුසිමා ප්‍රදේශයේ න්‍යෂ්ඨික බලාගාර සංකීර්ණය දෙසින් පිපිරීම් හඬ ඇසෙන්නටත්, දුමාරය පිටවන්නටත් පටන් ගෙන ඇති බැවිනි.මාර්තු මස 11 වැනිදා වාර්තා වූ ජපානය පමණක් නොව මුළු මහත් ලෝකයම කම්පනයට පත් කළ රිච්ටර් මාපකයේ අගය 9 ලෙස සටහන්ව ඇති භූමිකම්පාව ලෝක ඉතිහාසයේ වාර්තා වන ප්‍රබලම භූ චලනයකි. එය, ජපානය භූමිකම්පා පිළිබඳ වාර්තා තබන්නට පටන් ගැනීමෙන් පසු ගෙවී ගිය වසර 140 ක ඉතිහාසය තුළ සටහන් වූ දරුණුතම භූමිකම්පාවයි. එමෙන්ම වසර 1900 න් පසු ලෝකයේ වාර්තා වූ දරුණුම භූමිකම්පාවද එයයි. මෙම භූ කම්පනයට පසු ඇති වූ සුනාමි තත්ත්වය මෑත දශක ගණනාවක ඉතිහාසයේ වාර්තා වූ විනාශ කාරීම සුනාමි ආපදාවකි. භූමිකම්පාව, සුනාමිය හා න්‍යෂ්ටික බලාගාර පිපිරීම් යන සිද්ධීන් ත්‍රිත්වය එක්ව සලකන විට ජපානය දෙවන ලෝක යුද්ධයෙන් පසු මුහුණ දුන් දරුණුම අර්බුදය මෙය බව අගමැති නඔතෝ කන් ප්‍රකාශ කළේ එබැවිනි.මේ ඛේදවාචකයන්ගෙන් සිදුව ඇති ජීවිත හානිය කොපමණදැයි නිශ්චිතව තවමත් ගණනය කළ නොහැකිව තිබේ. මේ තාක් කිසිදු තොරතුරක් නොලැබී අතුරුදහන්ව සිටින පුද්ගල සංඛ්‍යාව දසදහස් සංඛ්‍යාත ප්‍රමාණයක් වීම ඊට හේතුවකි. සන්නිවේදන මාර්ග මුලුමනින් බිඳවැටී තිබීම නිසා තොරතුරු ලබාගැනීමටද දුෂ්කරය. කෙසේ වුවද පොලිස් ආරංචි මාර්ග උපුටා දක්වමින් NHK රූපවාහිනිය ඊයේ ප්‍රකාශ කළ පරිදි 10,000 ට අධික පිරිසක් මේ විපතින් ජීවිතක්ෂයට පත්ව තිබේ.ඊසාන දිග හා නැඟෙනහිර වෙරළබඩ ප්‍රදේශයන්හි විනාශය අතිශයින් ප්‍රබලය. kyodo පුවත් සේවයට අනුව වියාජි වෙරළ තීරය ආශි‍්‍රතව 2000 ක ගේ පමණ සිරුරු සොයාගෙන ඇත. දැනට ගණන් බලා ඇති පරිදි මිලියන 3කට පමණ විදුලිබලය සහ ජල පහසුකම් අහිමි වී තිබේ. මුළුමනින් විනාශ වී ඇති නිවාස සංඛ්‍යාව 25,000 ඉක්මවයි. තත්ත්වය කොපමණ බපතල ද කිවහොත් භූමිකම්පාවේ අපිකේන්ද්‍රයට වඩා ආසන්නව පිහිටි වෙරළබඩ ප්‍රදේශවල ඇතැම් ගම් බිම් තිබුණාදැයි කියාවත් සොයාගත නොහැකි තරමට මැකී ගොසිනි.මිනාමිසන්රිකු නගරයේ 20,000 ක පමණ ජනගහනයක් සිටි අතර ඉන් හරි අඩක් පමණ පිළිබඳ තවමත් තොරතුරු නැත. රිකුසෙන්තකතාහි ආපදා සහන සේවාවල නිරත හමුදා සෙබළෙකු අන්තර්ජාතික මාධ්‍යවලට පවසා තිබුණේ 24,500 ක් පමණ ජීවත්ව සිටි එම ප්‍රදේශය සමතලා වී ඇති බවක් පෙනෙන බවයි. "ඒත්, දිවි ගලවාගත් අය තවමත් සිටින බව සිතන්න මම කැමැතියි." ඔහු කියා තිබිණි. විපතට පත්වූවන් ගලවා ගැනීමේ මෙහෙයුම් සහ සහන සේවා කටයුතු විදේශ රටවල් රැසක ද සහාය ඇති ව තවමත් සිදුවෙමින් පවතී. ජපාන බලධාරීන් විශ්වාස කරන්නේ විනාශයට පත් ප්‍රදේශවල තවමත් ජීවිත බේරාගත් අය සිටිය හැකි බවයි.භූමිකම්පාව සිදුවීමත් පැසිපික් සුනාමි අනතුරු ඇඟවීමේ මධ්‍යස්ථානය මඟින් විනාඩි 5ක පමණ කාලයක් තුළ සුනාමි තත්ත්වයක් පිළිබඳ අනතුරු ඇඟවීමේ නිවේදනය නිකුත් විය. මීටර් 5 ක් පමණ ඉහළින් කඩා වැදිය හැකි මුහුදු රළ පිළිබඳ විමසිල්ලෙන් සිටින ලෙසද ආරක්ෂාකාරී පියවර ගන්නා ලෙසද උපදෙස් ලැබිණි. එහෙත් පැයට කි.මී. 800ක පමණ එනම් වාණිජ ගුවන්යානයක වේගයෙන් කඩාවදින මුහුදු රළ ප්‍රවාහයක් හමුවේ ක්‍රියාකිරීම පහසු කටයුත්තක් නොවේ.ජපානය වැනි රටකදී සැනසීමට ඇති ප්‍රධානම කාරණය නිරන්තර භූමිකම්පා සහ සුනාමි තත්ත්වයන්ට මුහුණ දීම නිසා ඒවාට මුහුණදීම පිළිබඳ ජපාන වැසියන් නිරන්තර හා මනා සූදානමකින් ද පුහුණුවකින් ද පසුවීමයි. මෙම ඛේදවාචකයේදී ද බොහෝ ජීවිත එමඟින් බේරාගැනීමට හැකිවිය. එහෙත්, මෙය ප්‍රබල සුනාමි තත්ත්වයක් වූ නිසා අනතුරු ඇඟවීම නිකුත් වූ කාලය සහ සුනාමි රළ ප්‍රවාහය වෙරළට කඩා වැදුණු කාලය අතර පරතරය අවම වූ ප්‍රදේශවල ඇති වන තත්ත්වය කණගාටුදායකය. අපිකේන්ද්‍රයේ සිට වඩාත් දුරස්ථව පිහිටි ප්‍රදේශවලට ආපදාව සඳහා සූදානම් වීමට වැඩි කාලයක් ලැබෙන නිසා සාපේක්ෂව එම ප්‍රදේශ වල හානිය අඩුය. වෙරළ තීරයේ සිට කි.මී. සියගණන් දුරට මේ ඛේදවාචකයේ බලපෑම ඇති වී තිබිණි.භූමිකම්පාව හා සුනාමි තත්ත්වයට අමතරව එම බලපෑම් නිසා හටගත් අනෙක් බරපතලම හා බියකරුම ආපදාව ෆුකුමොහි න්‍යෂ්ටික බලාගාර ආශි‍්‍රතව වාර්තාවූ පිපිරීම් ය. හිරෝෂීමා - නාගසාකි න්‍යෂ්ටික බෝම්බ ප්‍රහාරයන්ගේ අමිහිරි හා කඳුළු මතකයන් තවමත් මැකී ගොස් නැති ජපානයයේ ප්‍රබල න්‍යෂ්ටික අනතුරක් පිළිබඳව බිය සංකා ඇති කිරීමට මෙම පිපිරීම් හේතු වී තිබේ. භූ®මිකම්පාව හා සුනාමියෙන් දිනකට පසු න්‍යෂ්ටික බලාගාරය ආශි‍්‍රත පළමු පිපිරීම වාර්තා විය. බලාගාර සේවකයන් සිව් දෙනෙකු ඉන් තුවාල ලැබූ බවද සඳහන් විය.බලාගාර සංකීර්ණය දෙසින් දුම් පිටවීමට පටන් ගැනීමත් සමඟ ඒ අවට කි.මී. 20 ක් පමණ ප්‍රදේශයේ පදිංචි ජනයාට නිවෙස් තුළටම වී සිටින ලෙසට උපදෙස් නිකුත් කෙරිණි. මේ අතර දෙවන පිපිරීම ද ඊයේ වාර්තා විය. පිපිරීමෙන් සත් දෙනෙකු අතුරුදහන්ව ඇතැයි සඳහන් විය. ඉන් සය දෙනෙකුම හමුදා සෙබළුන් බව පැවසිණි. දෙවන පිපිරීමට පෙර එය සිදුවීමේ අවදානමක් ඇතැයි බලධාරීහු අනතුරු අඟවා සිටියහ. ජපාන අග්‍රාමාත්‍යවරයාද න්‍යෂ්ටික බලාගාර ආශි‍්‍රත අනතුරුදායක තත්ත්වය පිළිබඳ ජාතියට දැනුම් දුන්නේ ය. ඔහු කියා සිටියේ හානිදායක බලපෑම් අවම කිරීම සඳහා හැකි අයුරින් ක්‍රියාමාර්ග ගනිමින් ඇති බවයි.මේ පිපිරීම් සමඟ ඒ ආශි‍්‍රත ප්‍රදේශවල විකිරණශීලතාව යම් මට්ටමකින් ඉහළ ගොස් ඇතැයි තහවුරු කෙරිණි. 180,000 ක පමණ දෙනා අවට ප්‍රදේශවලින් ඉවත් කිරීමට කටයුතු කර තිබුණ ද 160 දෙනෙකු පමණ විකිරණවලට යම් ප්‍රමාණයකින් නිරාවරණය වී ඇති බව පරියේෂණ මඟින් තහවුරු විය. දෙවන පිපිරීමෙන් පසු බලාගාර සේවකයන් 21 දෙනෙකුද එම ස්ථානයෙන් ඉවත් කර ගැණුන නමුත් පසුව යළි ඔවුන් සේවයට ගිය බවට වාර්තා ලැබිණි. පිපිරීම් වාර්තා කරමින් සිටි AP පුවත් සේවයේ මාධ්‍යවේදීන්ට අනුව පිපිරීම් වලින් පසු ක්ලාන්තගතියක් වැනි තත්ත්යක් ඔවුන්ට ද දැනී ඇත.මේ බලාගාර ආශි‍්‍රතව පිපිරීම් ඇති වීමට හේතුව භූමිකම්පාවෙන් පසු විදුලිබලය ඇණහිට තිබීම නිසා ස්වයංක්‍රීය සිසිලකාරක පද්ධති අක්‍රියවීමයි. බලාගාරය ක්‍රියාවිරහිතව තැබුණද ඉන් යම් තාපයක් උපදී. සිසිල කාරක අක්‍රියවීම නිසා ඒවා තුළ අධික තාපයක් ඇතිවීමත් සමඟ පිපිරීම් සිදුවේ. මේ තත්ත්වයට පිළියමක් ලෙස බලධාරීන් විසින් ඒවා සිසිල් කිරීම සඳහා මුහුදු ජලය පොම්ප කර යොදවන ලද බව වාර්තා විය.වසර 57 ක එම බලාගාර ඉතිහාසයේ එවැනි විකල්පයක් භාවිත කළ පළමු අවස්ථාවද එයයි. මෙය ;පාතට අනුව සිදුවූවක් නොවන බව පැවසූ ඇතැම් විශ්ලේෂකයන් ඒ ගැන විවිධ මත පළ කළේ ය. මෙවැනි ප්‍රබල භූමිකම්පාවකට මුහුණදීම සඳහා මෙම න්‍යෂ්ටික බලාගාර සූදානම් කර නොතිබුණේද යන ප්‍රශ්නය ඔවුහු මතු කරති.මේ න්‍යෂ්ටික ආපදා තත්ත්වය 1986 වසරේදී යුක්රේනයේ චර්නොබිල් බලාගාරයේ ඇති වූ පිපිරීමෙන් පසු වාර්තා වූ ප්‍රබලම සිදුවීමයි. විකිරණශීලී ද්‍රව්‍ය වායු ගෝලයට එකතු වී ඇති බව පිළිගන්න නමුත් ඒ විශාල ප්‍රමාණයන්ගෙන් නොවන බව ජපාන අගමැති නඔතෝ කන් ප්‍රකාශ කර ඇත. ඔහුට අනුව, මෙය මූලික වශයෙන්ම චර්නොබිල් අනතුරට වඩා වෙනස් තත්ත්වයකි. එහෙත්, ෆුකුෂිමා බලාගාරය ආශි‍්‍රතව තවමත් පිපිරීම් වාර්තා වන තත්ත්යක් තුළ මෙහි ඇති සැබෑ අනතුරේ පරිමාව අවතක්සේරු කළ නොහැකිය. බොහෝ විට එය සිතා සිටින ප්‍රමාණයට වඩා වැඩි බලපෑමක් ඇති කරන්නටත් ඉඩ තිබේ. සිදුවිය හැකි පාරිසරික බලපෑම් ද බැහැර කළ නොහැකිය.මාර්තු මස 11 වැනිදා භූමිකම්පාව සහ සුනාමි තත්ත්වයත්, න්‍යෂ්ටික ආපදාවත් සමඟ ලොව තෙවන ආර්ථික බලවතා ද වන ජපානයට මුහුණ දීමට සිදුව ඇති ආර්ථික බලපෑම ද ප්‍රබලය. දැනටමත් එහි බලශක්ති අර්බුදයක් උද්ගතව තිබේ. දැවැන්ත සමාගම්වල කොටස් අගය පහත වැටී ඇත. ආර්ථික බලපෑම්වලට මුහුණදීම සඳහා තාවකාලිකව බදු වැඩිකිරීමට එම මුදල් සහන සේවා සඳහා යෙදවීමටද රජයේ අවධානය යොමු වී තිබේ.ආර්ථික විශේෂඥයන්ට අනුව මෙවැනි ආපදවකදී ඇතිවිය හැකි ආර්ථික බලපෑම් කෙටි කාලීනය. යළි ගොඩනැඟීමේ ක්‍රියාවලියන් සමඟ ආර්ථිකයද යළි වර්ධනය වන බව ඔවුහු පෙන්වා දෙති. ඇතැම් ගණනය කිරීම් අනුව (AIR Worldwide) භූමිකම්පාව නිසා වූ ආර්ථික පාඩුව ඩොලර් බිලියන 35 ක් පමණ විය හැකිය. ජපාන මහ බැංකුව දැනටමත් ඩොලර් බිලියන 183 ක් මූල්‍ය පද්ධතියට එක්කර ඇතැයි ද සඳහන් ය.සිදුව ඇති විපත කොපමණ පුළුල් පරිමානයකින් යුතු වුවද ජපානය අදිටන් කොට ඇත්තේ ඉක්මනින් යළි නැඟිටින බවය. මෙහිදී ජාත්‍යන්තර සහායද ජපානයට ලැබෙමින් තිබේ. දෙවන ලෝක යුද්ධයෙන් පසු ජපානය අලුතින් නැඟී සිටි විලසම මෙම ස්වභාවික ආපදාවෙන් පසුව ද ඉක්මනින් නැඟී සිටිනු ඇත. එහෙත්, න්‍යෂ්ටික බලශක්තිය වැනි කාරණා පිළිබඳ ජපානයට අලුත් විදිහකට සිතන්නට සිදුවනවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n1103161</link>
    <topic>ජපාන න්‍යෂ්ටික පිපිරුමෙන්ශ්‍රී ලංකාවට බලපෑමක් නෑ</topic>
    <author>ප්‍රාර්ථනා වීරසිංහ</author>
    <content>ජපානයේ පුුකුෂිමා ඩායිච් න්‍යෂ්ටික බලාගාරයේ ඊයේ (15) උදෑසන සිදු වූ පිපිරුමෙන් ශ්‍රී ලංකාවට දැනට බලපෑමක් නැතැයි පරමාණුක ශක්ති අධිකාරිය පවසයි.න්‍යෂ්ටික බලාගාරයෙන් පිට වී ඇති විකිරණ ශ්‍රී ලංකාවට පැමිණේදැයි සොයා බැලීමට අද (16) සිට පරීක්‍ෂණ ආරම්භ කෙරෙන බවත්, ඒ සඳහා අවශ්‍ය කෙරෙන උපකරණ තම අධිකාරිය සතු බවත්, පරමාණුක ශක්ති අධිකාරියේ සභාපති මහාචාර්ය ඩබ්ලිව්. අබේවික්‍රම මහතා පැවසීය.මුළු දිවයිනම ආවරණය වන පරිදි කොළඹ, මහනුවර, ගාල්ල, ත්‍රිකුණාමලය, මන්නාරම, යාපනය හා අනුරාධපුරය දිස්ත්‍රික්කවල එම පරීක්‍ෂණ ආරම්භ කෙරේ.ජපානයෙන් මෙරටට ගෙන්වන ආහාර ද්‍රව්‍ය පරීක්‍ෂා කිරීමට ආරක්‍ෂිත ක්‍රියාමාර්ග ගෙන ඇති බව ද සභාපතිවරයා පැවසීය.න්‍යෂ්ටික බලාගාරයේ පිපිරීම් සම්බන්ධයෙන් ඊයේ (15) කොළඹ පැවැති මාධ්‍ය දැනුවත් කිරීමේ හමුවට එක්වෙමින් සභාපතිවරයා මේ බව සඳහන් කෙළේය. පුකුෂිමා ඩායිච් බලාගාරයේ දැනට පිපිරීම් 3 ක් සිදු වී ඇති අතර ජපාන රජය පෙරේදා (15) සිට දින 3 ක අවදානම් කාලයක් ලෙස නම් කර ඇත. බලාගාරයේ න්‍යෂ්ටික ප්‍රතික්‍රියා කාරකය පුපුරා යාම වැළැක්වීමට ජපාන විශේෂඥයන් සිය උපරිමයෙන් ක්‍රියා කරන අතර ශ්‍රී ලංකා රජය වෙනුවෙන් ඔවුන්ට ස්තූ®තිය පළකරන බව ද සභාපතිවරයා එහිදී පැවැසීය.ජපාන න්‍යෂ්ටික බලාගාරයෙන් දැනට පිටවී ඇති විකිරණවලින් ප්‍රධාන වශයෙන් අයඩින් 131 සහ සීසියම් 137 හඳුනාගෙන තිබේ. ඉන් අයඩීන් 131 විකිරණයේ ආයු කාලය දින 8 ක් වන අතර සීසියම් 137 විකිරණයේ ආයුකාලය අවුරුදු 30 ක් වන බව, පරමාණු බලශක්ති අධිකාරියේ ජ්‍යෙෂ්ඨ විද්‍යාත්මක නිලධාරි ඒ ජයලත් මහතා පැවැසීය.එහිදී සමහර විකිරණවල ශක්තිය තව තවත් වැඩිවීමට හැකියාව ඇති අතර සමහර විකිරණවල ශක්තිය හීනවිය හැකිය.සුළං ධාරාවන් සමඟ ගසාගෙන ගොස් පොළව, ගස්වැල්, සහ ජීවින්ගේ ශරීර මත තැන්පත් වීමෙන් මේ විකිරණ ද්‍රව්‍ය අධික ලෙස විකිරණශීලී විය හැකි බව, ජයලත් මහතා පැහැදිලි කළේය.ජාත්‍යන්තර පරමාණු ශක්ති ඒකකය සමඟ නිරන්තරයෙන් ශ්‍රී ලංකා පරමාණු බලශක්ති අධිකාරිය සම්බන්ධ වී සිටින බැවින් දැනට කිසිදු අනතුරක් පිළිබඳ එම ඒජන්සිය ශ්‍රී ලංකාවට දැනුම් දී නොමැති බවත්, ජනතාව බියක් ඇති නොකරගත යුතු බවත් මහාචාර්ය අබේවික්‍රම මහතා පෙන්වා දුන්නේය.න්‍යෂ්ටික බලාගාරයක් පිපිරීමේදී වායු ධාරාවන් සමඟ විකිරණ ද්‍රව්‍ය එම රටට සහ අවට රටවලට ගසාගෙන යා හැකිය.ඒ විකිරණ මිනිසුන්ගේ ශරීරමත පතිතවීමෙන් බාහිර සහ අභ්‍යන්තර වශයෙන් විවිධ සෞඛ්‍ය ගැටලුවලට මුහුණදීමට සිදුවන බවද හෙතෙම කීය.සුළං ප්‍රවාහය සමඟ ලංකාවට මේ විකිරණ පැමිණීමට ඇති හැකියාව පිළිබඳ අදහස් දක්වමින් කාලගුණ විද්‍යා දෙපාර්තමේන්තුවේ අධ්‍යක්ෂ එස්. එච්. කාරියවසම් මහතා, ජපානයේ සිට ආරම්භ කරන සුළඟක් ලංකාවට පැමිණීමට සති 3 ක් පමණ කාලයක් ගත වෙනවා. පෙබරවාරි – මාර්තු මාසවල ලංකාවට බලපාන්නේ ඊසාන දිග මෝසම් සුළං ප්‍රවාහයයි. නමුත් එය පවතින්නේ සංක්‍රමණික අවස්ථාවකයි. ඊසාන දිග මෝසම් සුළං ප්‍රබලව නොමැති නිසා එම විකිරණ ද්‍රව්‍ය සුළඟ මඟින් ලංකාවට පැමිණීමේ ඉඩකඩ අඩුයි. නමුත් දේශගුණික විපර්යාසයන් මත මේ තත්ත්වය වෙනස් වීමට ඉඩ තිබෙනවා. දිවයින පුරාම ආවරණය වන පරිදි ආරම්භ කෙරෙන පරීක්ෂණවලදී ජලය, වැහි වතුර, ශාක, පස් යොදාගෙන ලබා ගන්නා දත්ත යොදාගෙන ජාත්‍යන්තර පරමාණු ශක්ති ඒජන්සිය මගින් නිකුත් කළ දත්ත අනුව, ඒවා මිනිසුන්ට අහිතකර වන මට්ටම් පිළිබඳ නිරන්තරයෙන් සොයා බැලීමට අධිකාරිය කඩිනම්ව ඛ්2යාත්මක වන බව, සභාපතිවරයා පැවැසීය.ජාත්‍යන්තර පරමාණු ශක්ති ඒකකය විසින් අතීතයේ දී සිදුවූ න්‍යෂ්ටික පිපිරීම්වල අනතුරේ ඇති ප්‍රබලතාවේ උපරිම මට්ටම ලෙස ගණනය කර ඇත්තේ 7 ක් ලෙසය.ජපානයේ පුකුෂිමා ඩායිට් බලාගාරයේ පිපිරීමේ මට්ටම 4 ක් වන බැවින් ඒ මට්ටම් දෙක සැසඳීමේදී විශාල බියක් ඇති කරගත යුතු නැති බවත් මහාචාර්යවරයා පෙන්වා දුන්නේය.ආපදා කළමනාකරණ මධ්‍යස්ථානයේ අධ්‍යක්ෂ ගාමිණි හෙට්ටිආරච්චි, සෞඛ්‍ය අමාත්‍යාංශයේ පරිසර සහ ආහාර පිළිබඳ අධ්‍යක්ෂ ජේ. ආනන්ද මහත්වරුන් ඇතුළු නිලධාරිහූ රැසක් මේ අවස්ථාවට සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n1103168</link>
    <topic>ජපානයේ විපතට පත් වැසියන් වෙනුවෙන්එජනිස කනගාටුව</topic>
    <author>වෙල්ලස්සේ බණ්ඩාර සහ චමීර ඇල්ලදෙණිය</author>
    <content>ජපානයේ සිදුවූ සුනාමි තත්ත්වය හේතුවෙන් විපතට පත් ජපාන වැසියන්ට එක්සත් ජනතා නිදහස් සන්ධානය කනගාටුව පළ කරන බව යෞවන කටයුතු ඇමති ඩලස් අලහප්පෙරුම මහතා පවසයි.පසුගිය 11 වැනි දින ජපානයට බලපෑ සුනාමි තත්ත්වය නිසා 11,000කට ආසන්න පිරිසක් මියගොස් ඇත. ජපානය නැවත ගොඩනැගීම සදහා ශි‍්‍ර ලංකාවේ මිත්‍රත්වයේ දෑත් දිගුකරන බවද ඇමතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n1103162</link>
    <topic>16-17-18 තෙදින සියලු පාසල් වසයි</topic>
    <author>දයා පෙරේරා</author>
    <content>පළාත් පාලන ආයතන ඡන්දය හේතුවෙන් යාපනය හා කිලිනොච්චි දිස්ත්‍රික්ක දෙකේ හැර රටේ සියලුම දිස්ත්‍රික්කවල පාසල් 16, 17, හා 18 තෙදින නිවාඩු බව අධ්‍යාපන අමාත්‍යාංශය දැනුම්දෙයි.අධ්‍යාපන අමාත්‍යාංශයේ ලේකම් එච්. එම්. ගුණසේකර මහතා මේ පිළිබඳ ඊයේ (15) නව චක්‍රලේඛයක් නිකුත් කෙළේය.ගණන් කිරීමේ මධ්‍යස්ථාන සඳහා යොදාගන්නා පාසල් හා විද්‍යාපීඨ සඳුදා (14) සිට සෙනසුරාදා දක්වා (19) නිවාඩු බවත් ලේකම්වරයා කියයි.පළාත් පාලන ඡන්ද විමසීම නොපැවැත්වෙන පළාත්පාලන ආයතන බලප්‍රදේශ සහ යාපනය හා කිලිනොච්චි දිස්ත්‍රික්කවල පාසල්වලට නිවාඩු ලබා නොදීමටත් ඡන්දය පැවැත්වෙන ප්‍රදේශවල පාසල්වලට පමණක් නිවාඩු ලබාදීමටත් අධ්‍යාපන අමාත්‍යාංශය පෙරේදා තීරණය කර චක්‍රලේඛනයක්ද නිකුත්කර තිබිණි. මැතිවරණ කොමසාරිස් දයානන්ද දිශානායක මහතාගේ ඉල්ලීමකට අනුව අධ්‍යාපන අමාත්‍යාංශය කලින් තීරණය අවලංගුකර මේ නව තීරණය ගනු ලැබූවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n1103163</link>
    <topic>කළුතර-ගාල්ල දුම්රිය මඟජුලි 1දා සිටමාස 7ක් වසයි</topic>
    <author>ශීලා උඩුවර</author>
    <content>මුහුදු බඩ දුම්රිය මාර්ගයේ දෙවැනි අදියරේ ඉදිකිරීම් කටයුතු ආරම්භ කරන බැවින් ජුලි මස 1 වැනිදා සිට 2012 ජනවාරි මස 31 වැනිදා දක්වා කළුතර සිට ගාල්ල දක්වා දුම්රිය මාර්ගය වසා තැබේ.ප්‍රවාහන ඇමැති කුමාර වෙල්ගම මහතා ඇතුළු නිලධාරීන්ගේ අතර ප්‍රවාහන අමාත්‍යාංශයේ ඊයේ (15) පැවැති සාකච්ඡාවේදී මේ තීරණය ගනු ලැබීය.මේ කාලය තුළදී මගීන්ගේ ප්‍රවාහන අවශ්‍යතා සපුරාලීම සඳහා ශ්‍රී ලංගම දුම්රිය ඒකාබද්ධ බස් සේවාවක් පැවැත්වීමට තීරණය කැරිණි. දුම්රිය මාර්ගය මාස 7 ඇතුළත අනිවාර්යයෙන්ම සාදා නිම කළ යුතු අතර ප්‍රමාද වන සෑම දිනයක් පාසා දඩ මුදලක් අය කිරිමටද එකඟ වී තිබේ. දෙවැනි අදියර යටතේ කිලෝමීටර් 72 ක් දුම්රිය මග නවීකරණය වේ. ඉන්දියාවේ ඉන්කොන් සමාගම ඉදිකිරීම් සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n1103169</link>
    <topic>ඡන්ද මධ්‍යස්ථානයන්හි ඡායාරූප-වීඩියෝ ගත කිරීම් තදින්ම සීමා වෙයි</topic>
    <author/>
    <content>ජනාධිපති, අගමැති කතානායක, විපක්‍ෂනායක සහ පළාත්පාලන ඡන්දයේ තරග කරන දේශපාලන පක්‍ෂ ලේකම්වරුන් ඡන්දය පාවිච්චිකරන අවස්ථා හැර ඡන්ද මධ්‍යස්ථාන තුළ හා එම පරිශ්‍රයේ වෙනත් ඡායාරූප ගැනීම හා වීඩියෝ ගත කිරීම සඳහා පනවා ඇති තහනම තදින් ක්‍රියාත්මක කළයුතු බව මැතිවරණ කොමසාරිස් දයානන්ද දිශානායක මහතා ඡන්ද ස්ථානාධිපතිවරුන් හා පොලීසියට අවධාරණය කරයි.එම ජායාරූප හා වීඩියෝගත කිරීම පවා සිදුකළ හැක්කේ ඡන්දදායකයන්ට බාධා නොවන පරිදි බවත් හෙතෙම පෙන්වා දෙයි. ඉහත අවස්ථා විඩියෝ කරන්නේ නම් එම දර්ශන 17 වැනිදා පස්වරු 4.00 න් පසුව විකාශය කළ යුතු බවට ජ්‍යෙෂ්ඨ ඡන්ද ස්ථානාධිපතින් විසින් මාධ්‍යවේදීන් දැනුවත් කරනු ලැබිය යුතු යැයිද එම දැනුවත්වීම ලද බවට මාධ්‍යවේදීන්ගෙන් විධිමත් සටහනක් ලබා ගත යුතු යැයිද කොමසාරිස්වරයා මගින් දිස්ත්‍රික් තේරීම්භාර නිලධාරීන්ට දන්වා ඇත.ලබාදී ඇති උපදෙස්වලට පටහැනිව ඡන්ද මධ්‍යස්ථාන තුළ ඡායාරූප හා වීඩියෝ ගතකිරීමට ඉඩ ලබාදෙන ජ්‍යෙෂ්ඨ ඡන්ද ස්ථානාධිපතින්ගේ දීමනා අත්හිටුවන බවත් විනයානුකූල ක්‍රියාමාර්ග ගැනීමට අපේක්‍ෂා කරන බවත් කොමසාරිස්වරයා දැනුම්දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031619</link>
    <topic>ඡන්ද පැමිණිලි සඳහාමැතිවරණ ලේකම් කාර්යාලයේසම්බන්ධීකරණ මධ්‍යස්ථානයක්</topic>
    <author/>
    <content>පළාත් පාලන ඡන්ද විමසීම් දින (17) සිද්ධීන් පිළිබඳ පැමිණිලි බාරගැනීම සඳහා මැතිවරණ මහලේකම් කාර්යාලයේ ජාතික සම්බන්ධීකරණ මධ්‍යස්ථානයක් පිහිටුවා ඇත. එක් එක් දිස්ත්‍රික්කයට අදාළ පැමිණිලි එම මධ්‍යස්ථානයට යොමුකළ හැකි ෆැක්ස් අංක මෙසේය.කොළඹ, ගම්පහ, කළුතර 0112877634 මහනුවර, මාතලේ, නුවරඑළිය 0112877635 ගාල්ල, මාතර, හම්බන්තොට 0112877636 මුලතිව්, මන්නාරම, වවුනියා 0112877637ත්‍රිකුණාමලය, මඩකලපුව, අම්පාර 0112877638 අනුරාධපුර, පොළොන්නරුව 0112877639 කුරුණෑගල, පුත්තලම 0112877640 බදුල්ල, මොනරාගල 0112877641 කෑගල්ල, රත්නපුර 0112877642.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031620</link>
    <topic>වෘත්තිය සමිති නායක නීතිඥ ඇල්සන් වෙඩික්කාර අවසන් කටයුතු අද</topic>
    <author/>
    <content>රාජ්‍ය සේවයේ ප්‍රධාන වෘත්තිය සමිති නායකයකු වූ නීතිඥ ඇල්සන් වෙඩික්කාර මහතා හදිසියේ අභාවප්‍රාප්ත විය.ඒ මහතා සමස්ත ලංකා රජයේ ලිපිකරු සංගමයේ හිටපු සභාපති ලෙස රාජ්‍ය සේවක අයිතීන් වෙනුවෙන් විශාල දායකත්වයක් ලබා දුන්නේය. 1980 ජුලි වර්ජනයට නායකත්වය ලබාදුන් ඔහු එම වැඩ වර්ජනයෙන් පසුව නීතිඥ වෘත්තියට පිවිසියේය.ශ්‍රී ලංකා ලාඕස් මිත්‍ර සංගමයේ ප්‍රධාන ලේකම් ලෙසද කටයුතු කළේය. ඇල්සන් වෙඩික්කාර මහතාගේ දේහය ශ්‍රීමත් ලලිත රාජපක්‍ෂ මාවතේ 47 දරණ නිවසේ තැන්පත් කොට ඇති අතර අවසන් කටයුතු අද (16) සවස අම්බලන්ගොඩ ආදාහනාගාරයේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031621</link>
    <topic>ටෙලි නාට්‍ය ශිල්පිනි මංජුලා කුමාරිඅනතුරකට ලක්ව රෝහල් ගත කෙරේ</topic>
    <author>කැලණිය විශේෂ ලයනල් පී. පෙරේරා</author>
    <content>රංගන ශිල්පිනී මංජුලා කුමාරි ඊයේ (15) උදෑසන රිය අනතුරකට ලක්වී රොහල් ගත කර ඇත.ටෙලි නාට්‍යයක් රූගතකිරීම සඳහා යමින් සිටියදී මංජුලා කුමාරි ඇතුලු පිරිස ගමන්ගත් රථය කිරිබත්ගොඩදී ත්‍රී රෝද රථයක ගැටීමෙන් අනතුර සිදුවී තිබේ.අනතුර සිදුවීමෙන් පසු රාගම රෝහලට ඇතුළත් කර ඇති අතර ඇයගේ නාසයට බරපතල හානි සිදුවී ඇතැයි රෝහල් ආරංචි මාර්ග සඳහන් කරයි. රාගම රෝහලින් හදිසි ප්‍රතිකාර ලබාදීමෙන් අනතුරුව වැඩිදුර ප්‍රතිකාර සඳහා කොළඹ පෞද්ගලික රෝහලකට ඇතුළත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n1103164</link>
    <topic>සරසවි සිසුන්ගෙන් පහර කෑ</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීජයවර්ධනපුර විශ්වවිද්‍යාලයේ සිසුන් පිරිසකගේ පහර කෑමට ලක්වූ ආචාර්යවරයකු ඇතුළු පස් දෙනෙක් කළුබෝවිල ශික්ෂණ රෝහලට ඇතුළත් කරනු ලැබ සිටිති.මේ සිසුන් පිරිස විසින් තවත් ආචාර්යවරයෙකු ඇතුළු විශ්වවිද්‍යාල පාලක අංශයේ කිහිප දෙනකු පැය කිහිපයක් ඔවුන්ගේ ග්‍රහණයේ තබා ගත් බවත් පොලිසිය කැඳවා එම පිරිස ශිෂ්‍ය ග්‍රහණයෙන් මුදා ගත් බවත් උපකුලපති ආචාර්ය එන්. එල්. ඒ. කරුණාරත්න මහතා දිනමිණට පැවසීය.පහර කෑමට ලක්වූ පුද්ගලයන් අතර නේවාසිකාගාර පාලකවරයා සහ ආරක්ෂක නිලධාරීන් සිටින බවද උපකුලපතිවරයා සඳහන් කළේය. සිද්ධිය සම්බන්ධයෙන් මිරිහාන පොලිසිය විශේෂ පරීක්ෂණයක් ආරම්භ කර තිබේ.ශිෂ්‍යයන් විනය විරෝධී ක්‍රියාවක පෙරේදා (14) සවස නිරත වූ බවත් එය වැළැක්වීමට නිලධාරීන් ක්‍රියා කිරීමට උත්සාහ ගත් අවස්ථාවේ මෙලෙස පහරදීම සිදු කොට ඇති බවත් උපකුලපතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n1103165</link>
    <topic>ආසියා පැසිෆික් කලාපයේහොඳම නිර්මාණාත්මක ගුරුවරයාඕල්සෙන්ට්ස් විදුහලේ චමත්</topic>
    <author>ගාල්ල මධ්‍යම විශේෂ මහින්ද පී. ලියනගේ</author>
    <content>හත්වැනි ආසියා පැසිපික් කලාපීය නිර්මාණාත්මක අධ්‍යාපනික සංසදයේ තොරතුරු තාක්ෂණික අධ්‍යාපන ක්‍රමවේද භාවිතයේ නිර්මාණාත්මක ගුරුවරයා තේරීමේ තරගයේ ප්‍රථම ස්ථානය දිනා ගැනීමට ගාල්ල ඕල්සෙන්ට්ස් විද්‍යාලයීය පරිගණක හා ගණිත ගුරුවරයකු වන චමත් අබේගුණවර්ධන මහතා සමත් වෙයි. මයික්‍රොසොෆ්ට් ආයතනය මගින් වාර්ෂිකව පවත්වන මේ ජාත්‍යන්තර තරගාවලියේ දී ශ්‍රී ලාංකිකයකු ප්‍රථම ස්ථානය දිනාගත් පළමු අවස්ථාව මෙයයි.අබේගුණවර්ධන මහතා මේ ඇගයීමට ලක්ව ඇත්තේ ඔහුගේ නිර්මාණාත්මක පාඩම් අන්තර්ගතය වෙනුවෙනි.ඉකුත් මාර්තු 08 දා සිට 10 දා දක්වා තායිලන්තයේ පුකට් හි පැවැති මෙවර තරගාවලියට ඕස්ට්‍රේලියාව, බංග්ලාදේශය, බෲනායි, කැනඩාව, ඉන්දුනීසියාව, ජපානය, කොරියාව, මැලේසියාව, නවසීලන්තය, පිලිපීනය, සිංගප්පූරුව, ශ්‍රී ලංකාව, තායිලන්තය, වියට්නාමය, ඉන්දියාව, පකිස්තානය හා චීනය යන රටවල් 17 ක තරගකරුවන් 64 දෙනෙකු සහභාගි වී තිබේ.අබේගුණවර්ධන මහතා ඒ සඳහා සුදුසුකම් ලැබුවේ අධ්‍යාපන අමාත්‍යාංශය ඉහත ජාත්‍යන්තර තරගාවලියට පූර්ව පළාත් හා සමස්ත ලංකා මට්ටමින් වාර්ෂිකව පවත්වන තරගාවලියෙනි.මෙවර පළාත් මට්ටමින් පැවැත්වූ තරගාවලියට දිවයිනේ ගුරුවරු ගුරුවරියන් 8000 ක් සහභාගි වී ඇති අතර එම තරගකරුවන් අතරින් එක් පළාතකින් දෙදෙනෙකු බැගින් 18 දෙනෙකු සමස්ත ලංකා වටයට තෝරාගෙන ඇත. ඒ අතරින් සමස්ත ලංකා දෙවන ස්ථානය දිනාගනිමින් අබේගුණවර්ධන මහතා ජාත්‍යන්තර තරගය සඳහා සුදුසුකම් ලබා ඇත.තොරතුරු තාක්ෂණය අතින් ඉතා දියුණු රටවල් රැසක තරගකරුවන් සමූහයක් සමඟ තියුණු තරගයක යෙදෙමින් මවුබිමට විශාල කීර්තියක් රැගෙන ආ මේ අභිමානවත් ගුරු මහතා ඉදිරි මාස දෙක තුළදී නිව්යෝර්ක්හි පැවැත්වෙන ජගත් මහා තරගයටද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n1103166</link>
    <topic>සාමාන්‍ය පෙළ විභාගයේ ප්‍රතිඵල අද</topic>
    <author/>
    <content>අධ්‍යයන පොදු සහතිකපත්‍ර (සාමාන්‍ය පෙළ) විභාගයේ ප්‍රතිඵල අද (16) නිකුත් කිරීමට හැකිවෙතැයි විභාග දෙපාර්තමේන්තු ආරංචි මාර්ග කියයි.විභාග ප්‍රතිඵල නිකුත්කිරීම සම්බන්ධයෙන් ජනමාධ්‍ය දැනුවත් කිරීමේ සාකච්ඡාවක් අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් විභාග දෙපාර්තමේන්තුවේ සම්මන්ත්‍රණ ශාලාවේදී අද පස්වරුවේ පැවැත්වීමට ද නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n1103167</link>
    <topic>දිලිනිගේ මරණයදිවි නසා ගැනීමක්</topic>
    <author>මහින්ද අලුත්ගෙදර</author>
    <content>සෞදි අරාබියේ සේවය කරමින් සිටියදී පසුගිය ජනවාරි 12 දා මිය ගිය ශ්‍රී ලාංකික ගෘහ සේවිකාවගේ මරණය සිය දිවි නසා ගැනීමක් බව එරට පොලිසිය කියයි.ඇයගේ මරණය සම්බන්ධයෙන් සිදු කළ පරීක්ෂණයේ වාර්තාව පෙරේදා (14) නිකුත් කර තබෙන අතර එහි පිටපතක් රියාද්හි පිහිටි ශ්‍රී ලංකා තානාපති කාර්යාලයට ලබා දී තිබෙන බව ශ්‍රී ලංකා විදේශ කටයුතු අමාත්‍යාංශය පවසයි.මේ තරුණිය මිය ගොස් ඇත්තේ පිරිසිදු කිරීමට භාවිතා කරන දියර වර්ගයක් පානය කිරීමෙන් බවට පශ්චාත් මරණ පරීක්ෂණයේදී හෙළිවී තිබෙන අතර අරාර් නගරයේ සෞදි පවුලක සේවය කළ ඇය සතුටින් කාලය ගත කළ බවට එම නිවෙසේ ගෙහිමියා පවසා ඇත.පසුගිය 2009 වර්ෂයේ අගෝස්තු මස 8 දා ගෘහ සේවය සඳහා සෞදි අරාබියාවට ගිය නාත්තණ්ඩිය ප්‍රදේශයේ පදිංචි දිලිනි කුමාරි (26) නමැති ශ්‍රී ලාංකික තරුණිය මෙලෙස මිය ගොස් තිබෙන බවද විදේශ කටයුතු අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031610</link>
    <topic>වසර 35ක සේවා කාලය</topic>
    <author/>
    <content>අසුන් ගෙන සිටින වමේ සිට දකුණටඩී. සී. සී. ගලගෙදර මහත්මිය – පිරිස් පාලන අංශ ප්‍රධානී, නාරද සුමනරත්න මහතා - පරිපාලන හා පිරිස් අංශයේ නියෝජ්‍ය සාමාන්‍යාධිකාරී, අභය අමරදාස මහතා - සාමාන්‍යාධිකාරී, සීලරත්න සෙනරත් මහතා - කර්තෘ මණ්ඩල අධ්‍යක්ෂ, බන්දුල පද්මකුමාර මහතා - සභාපති හා කළමනාකාර අධ්‍යක්ෂ, රසාංග හරිස්චන්ද්‍ර මහතා - පරිපාලන හා නීති අධ්‍යක්ෂ, කේ. එච්. ගුණවර්ධන මහත්මිය - සමාගම් ලේකම්, රෝහණ ආර්යරත්න මහතා - කර්තෘ මණ්ඩල ප්‍රධාන පරිපාලන නිලධාරී.දෙවන පේළිය වමේ සිට දකුණටඑම්. ඩී. එම්. සිරිවංශ මහතා - ගොඩනැඟිලි හා නඩත්තු අංශය, එම්. ඩබ්ලිව්. දිසානායක මහතා - නවයුගය කර්තෘ මණ්ඩලය, අයි. කේ. සුමතිපාල මහතා - රොටරි මුද්‍රණ දෙපාර්තමේන්තුව, ඩබ්ලිව්. ඒ. සෙනෙවිරත්න මහතා - නිෂ්පාදන දෙපාර්තමේන්තුව, බී. එම්. ආර්. වජිරසේන මහතා - ගබඩා දෙපාර්තමේන්තුව, එස්. සුනිල් ශාන්ත මහතා - ව්‍යාපෘති දෙපාර්තමේන්තුව, එම්. ජී. සුමතිපාල මහතා - තැපැල් හා බෙදාහැරීම් අංශය, ඩබ්ලිව්. ඩබ්ලිව්. ඩබ්ලිව්. කේ. වික්‍රමසිංහ - සන්ඩේ ඔබ්සර්වර් කර්තෘ මණ්ඩලය.  අසුන්ගෙන වමේ සිට දකුණටඑච්. කත්‍රිආරච්චි මහත්මිය - බෙදාහැරීමේ දෙපාර්තමේන්තුව, එස්. එන්. ධර්මසිරි මහතා - දුරකථන පද්ධති හා නඩත්තු අංශය, ඩී. සී. සී. ගලගෙදර මහත්මිය – පිරිස් පාලන අංශ ප්‍රධානී, නාරද සුමනරත්න මහතා - පරිපාලන හා පිරිස් අංශයේ නියෝජ්‍ය සාමාන්‍යාධිකාරී, අභය අමරදාස මහතා - සාමාන්‍යාධිකාරී, සීලරත්න සෙනරත් මහතා - කර්තෘ මණ්ඩල අධ්‍යක්‍ෂ, බන්දුල පද්මකුමාර මහතා - සභාපති හා කළමනාකාර අධ්‍යක්‍ෂ, රසංග හරිස්චන්ද්‍ර මහතා - පරිපාලන හා නීති අධ්‍යක්‍ෂ, කේ. එච්. ගුණවර්ධන මහත්මිය - සමාගම් ලේකම්, රෝහණ ආර්යරත්න මහතා - කර්තෘ මණ්ඩල ප්‍රධාන පරිපාලන නිලධාරී, කේ. ජී. එස්. ගාමිණී මහතා - නියෝජ්‍ය සාමාන්‍යාධිකාරී ජාතික බෙදාහැරීම් අංශය.දෙවන පෙළ වමේ සිට දකුණටකේ. එල්. එම්. යූ. පෙරේරා මහතා - සන්ඩේ ඔබ්සවර් කර්තෘ මණ්ඩලය, වයි. එල්. එම්. නූර්දීන් මහතා - වී. ඩී. ටී. දෙපාර්තමේන්තුව, එච්. කරුණාතිලක මහතා - රොටරි මුද්‍රණ අංශය, එස්. එස්. බමුණුආරච්චි මහතා - රොටරි මුද්‍රණ අංශය, ඩබ්ලිව්. ඒ. ඩී. ජේ. ලක්ෂ්මන් – අනුරාධපුර ශාඛාව, එන්. බවානන්දන් මහතා - වී. ඩී. ටී. දෙපාර්තමේන්තුව, ඩබ්ලිව්. එම්. ගුණරත්න මහතා - ගබඩා දෙපාර්තමේන්තුව, එන්. එල්. ගුණසේකර මහතා - සිළුමිණ කර්තෘ මණ්ඩලය, එම්. කේ. එස්. අල්විස් මහතා - දැන්වීම් ඒකකය 4, එල්. ටී. සිල්වා මහතා - ප්‍රවාහන දෙපාර්තමේන්තුව, ආර්. ඒ. ජයසුන්දර මහතා - රොටරි මුද්‍රණ අංශය, යූ. එල්. සී. එස්. පෙරේරා මහතා - සිළුමිණ කර්තෘ මණ්ඩලය, ඩී. එස්. පෙරේරා මහතා - පරිපාලන හා මෙහෙයුම් දෙපාර්තමේන්තුව.පසුපෙළ වමේ සිට දකුණටඑම්. ඩබ්ලිව්. ලැන්ට්‍රා මහතා - නිෂ්පාදන දෙපාර්තමේන්තුව, ඒ. ඒ. පී. අමරතුංග මහතා - ප්‍රවාහන දෙපාර්තමේන්තුව, ඊ. එච්. පී. පාලිත මහතා - මිලදීගැනීම් දෙපාර්තමේන්තුව, ආර්. එම්. එන්. සී. රාජපක්‍ෂ මහතා - ප්‍රධාන පරිපාලන අංශය, අයි. පී. සෝමවීර මහතා - ගොඩනැඟිලි හා නඩත්තු අංශය, කේ. පී. විජේසිංහ මහතා - දැන්වීම් ඒකකය 4, කේ. වී. සමරසිංහ මහතා - රොටරි මුද්‍රණය අංශය, කේ. ඩී. තිලකසිරි මහතා - විදුලි යාන්ත්‍රික දෙපාර්තමේන්තුව..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031611</link>
    <topic>යාචක වෙස්ගෙනකුඩු විකුණා මාට්ටු</topic>
    <author>චන්ද්‍රිකා පෙරේරා</author>
    <content>සිඟමන් යදින්නියක ලෙස වෙස්ගෙන බොරැල්ල මැගසින් පාරේ “ හෙරොයින් “ විකුණමින් සිටි කන්තාවක් කුඩු පැකට්ටු 12ක් සමඟ පෙරේදා (14) කොළඹ දකුණ කොට්ඨාස දුෂණ මර්දන අංශය මගින් අත්අඩංගුවට ගෙන තිබේ.අත්අඩංගුවට පත් සැකකාරිය දෙහිවල ප්‍රදේශයේ පදිංචි 32 හැවරිදි තැනැත්තියක බව පොලිසිය පවසයි.සැකකාරිය මත්කුඩු පැකැට්ටුවක් රුපියල් 1000ක මිලකට අලෙවිකර ඇති අතර ප්‍රදේශයේ මත්ලෝලීන් කලක සිට ඇගෙන් කුඩු පැකට් මිලදී ගෙන ඇති බව අනාවරණය වී ඇත. ඇය සතුව තිබූ කුඩු පැකට්වල ග්‍රෑම් 2 1/2 ක් පමණ බර හෙරොයින් ප්‍රමාණයක් තිබී අත්අඩංගුවට ගෙන තිබේ. සිද්ධිය පිළිබඳ පොලිස් අධිකාරී සංජීව ධර්මරත්න මහතාගේ උපදෙස් මත කොළඹ දකුණ කොට්ඨාස දුෂණ මර්දන අංශයේ ස්ථානාධිපති උප පොලිස් පරීක්ෂක අසේල ගෝවින්න මහතා ඇතුළු නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031612</link>
    <topic>කුකුල්පනේකන්දේ මහා පරිමාණමත්පැන් නිෂ්පාදනාගාර 2ක් වටලයි</topic>
    <author>නිමල් රාජපක්ෂ</author>
    <content>කෑගල්ල කුකුල්පනේකන්දේ මහා පරිමානයෙන් පවත්වාගෙන ගිය මත්පැන් නිෂ්පාදනාගාර දෙකක් වටලා රුපියල් තුන් ලක්ෂයක් වටිනා මත්පැන් තොගයක් සමග සැකකරුවන් අටදෙනකු කෑගල්ල සුරාබදු නිලධාරීන් විසින් පෙරේදා (14) අත්අඩංගුවට ගෙන ඇත.සුරාබදු නිලධාරීන් පුරා රැයක් නිදිමරා කන්ද වටකොට කුකුල්පනේ කන්දේ මායිම්ඔරුව හා දොරවක යන ප්‍රදේශවල පවත්වාගෙන ගිය මත්පැන් නිෂ්පාදනාගාර දෙකේ තිබූ කසිප්පු මිලි ලීටර් 10,000 ක් ගෝඩා මිලිලීටර් 40,000 ක් දඟර දෙකක් සොයා ගෙන තිබේ.මත්පැන් පෙරමින් සිටි සැකකරුවන් දෙදෙනකුද, මත්පැන් ජාවාරම් කරුවන් හයදෙනකුද මෙහිදී කොටුකරගෙන තිබේ. කාලයක් තිස්සේ කුකුල්පනේ කන්දේ පවත්වාගෙන ගිය මත්පැන් නිෂ්පාදනාගාරයේ නිෂ්පාදිත මත්පැන් වරකාපොල, තුල්හිරිය ඇතුළු ප්‍රදේශවලට බෙදාහරින බවට සැකකරුවන් පාපොච්චාරණය කර ඇතැයි කෑගල්ල සුරාබදු ස්ථානාධිපති ඩී. ඒ. චිත්‍රසේන මහතා පවසයි.අත්අඩංගුවට ගත් සැකකරුවන් මේ මස 28 දින තුල්හිරිය මහේස්ත්‍රාත් අධිකරණය වෙත ඉදිරිපත් කිරීමට නියමිතය.කෑගල්ල සුරාබදු අධිකාරී ගාමිණී පුෂ්පකුමාර මහතාගේ උපදෙස් මත, කෑගල්ල සුරාබදු ස්ථානාධිපති ඩී. ඒ. චිත්‍රසේන, පරීක්ෂක සමරතුංග, නියාමකවරුන්වන රාජපක්ෂ, නානායක්කාර, තිලකරත්න යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031613</link>
    <topic>හොරෙන් රට පනින්න හැදූ ද්‍රවිඩ වැසියන් 52ක් දැලේ</topic>
    <author>සිරිසේන රාජපක්ෂ මානෙල් පුෂ්ප කුමාරි</author>
    <content>නීති විරෝධි බහුදින යාත්‍රා මගින් විදේශ ගත වීමේ බලාපොරොත්තුවෙන් කොළඹ පැමිණ සිටි යාපනයේ ද්‍රවිඩ වැසියන් පනස් දෙදෙනෙක් සැකපිට රහස් පොලීසිය මගින් අත්අඩංගුවට ගෙන ඇත.එසේ අත්අඩංගුවට ගත් ද්‍රවිඩ සැකකරුවන් පනස් දෙදෙනා රහස් පොලිසිය මගින් ඊයේ (15) කොළඹ මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව මාර්තු මස 29 වෙනිදා දක්වා රිමාන්ඩ්භාරයේ තැබීමට කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා නියෝග කෙළේය.සැකකරුවන් අධිකරණයට ඉදිරිපත් කරමින් මෙම සැකකරුවන් නීතිවිරෝධී ලෙස විදේශ ගතවීමේ බලාපොරොත්තුවෙන් කොළඹට පැමිණ ලොජ්වල නවාතැන් ගෙන සිටි බවත් මෙම සැකකරුවන් පිළිබඳව බුද්ධි තොරතුරු වාර්තාවක් ඉදිරිපත් කිරීමට කටයුතු කරන බවත් රහස් පොලීසිය අධිකරණයට දන්වා සිටියේය.අනතුරුව සැකකරුවන් වෙනුවෙන් පෙනී සිටි නීතිඥවරු අධිකරණය වෙත කරුණු දක්වමින් ශ්‍රී ලංකාවේ පුරවැසියන්ට රටේ ඕනෑම තැනක ජීවත් වීමේ අයිතිය තිබෙන බවත්, ඔවුන් කොළඹ ලොජ්වල සිටීමේ හේතුවෙන් අත්අඩංගුවට ගෙන ඇත්තේ කුමන හේතුවක් නිසාදැයි පැවැසීය.සැකකරුවන් අතර සිටි බාලවයස්කාර දරුවන් රම්මුතුගල හා මාකොල පිහිටි ළමා නිවාසවලට යොමු කිරීමට නියෝග කළ ප්‍රධාන මහේස්ත්‍රාත්වරයා “ආවේ මරියා“ නමැති බහුදින යාත්‍රාව නාවුක හමුදාවට භාර දීමට නියෝග කෙළේය.රාජාකුලේන්ද්‍රන්, වී. එස්. නිරංජන්, මොහොමඩ් නසාර්, ඒ. සී.එම්. ස්මයිල් යන නීතිඥ මහත්වරු සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031614</link>
    <topic>ලිපියකට අස්සන් කරසත් දිනක් වයසැතිබිලිඳා හදාගන්න දීලා</topic>
    <author>ප්‍රියන්ත සුමනසේන උකුවෙල සංචාරක</author>
    <content>පොලිස් ඇමැතුම් අංශයට (119) ලද පැමිණිල්ලක් අනුව මාතලේ පොලිසියේ නිලධාරීන් කළ වැටලීමක දී ත්‍රිකුණාමලය මොරවැව සිට මහනුවරට ගෙන යමින් සිටි දින 7ක් වයසැති දරුවකු කාන්තාවක් සමඟ අත්අඩංගුවට ගෙන ඇති බව මාතලේ පොලිසියේ කාන්තා කාර්යාංශයේ උසස් නිලධාරියෙක් පැවසීය.අත්අඩංගුවට ගැනීමෙන් පසු කළ පරීක්ෂණවල දී හෙළිවී ඇත්තේ දරුකමට හදා ගැනීම සඳහා ලියවිල්ලක් මගින් සහතික කර ගැනීමෙන් අනතුරුව මහනුවර උඩදුම්බර ප්‍රදේශයට රැගෙන යන බවයි.මාතලේ මහේස්ත්‍රාත් අධිකරණයට ඉදිරිපත් කිරීමෙන් අනතුරුව බිලිදා පරිවාස භාරයටත් අදාළ කාන්තාවට රුපියල් ලක්ෂ දෙකක ශරීර ඇප මත නිදහස් කර ගැනීමටත් බිලිදාගේ මව වන දීතිලක හේමකුමාරි යන අයට නොතිසි නිකුත් කරන ලෙසත් මාතලේ දිසා මහේස්ත්‍රාත් චතුරිකාද සිල්වා මෙනවිය නියෝග කළාය. බිලිදා සම්බන්ධව පරිවාස වාර්තාවක් අප්‍රේල් 28 දින ඉදිරිපත් කරන ලෙසටද නියම කර ඇත.මාතලේ ජ්‍යෙෂ්ඨ පොලිස් අධිකාරී තිලක් අබේසිරිවර්ධන මහතාගේ උපදෙස් පරිදි මූලස්ථාන පොලිස් පරීක්ෂක කීර්ති රණවීර මහතාගේ අධීක්ෂණය යටතේ කාන්තා කාර්යාංශයේ පොලිස් පරීක්ෂක ධම්මිකා කරුණාරත්න මහත්මිය හා පොලිස් සැරයන්වරු වන හේරත් බණ්ඩාර යන අය පරීක්ෂණ සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031615</link>
    <topic>ඩෙංගු උණෙන් දැරියක් මරුට</topic>
    <author>ආර්. සෝමසිරි</author>
    <content>එකොලොස් හැවිරිදි පාසල් ශිෂ්‍යාවක් ඩෙංගු රක්තපාත උණෙන් මිය යාමේ ශෝඛජනක සිද්ධියක් කොළඹ නාගරික හදිසි මරණ පරීක්‍ෂණ උසාවියෙන් අනාවරණය විය.මෙසේ මිය ගොස් ඇත්තේ 18/72 පල්ලිය වීදිය කොළඹ පදිංචි හෝලී රෝසරී ( ඉන්ටනැෂනල් ) විද්‍යාලයේ හය වැනි වසරේ අධ්‍යාපනය ලැබූ සීනකුල් අෂානා යුෂුප් නැමැති දැරියකි.කොළඹ නාගරික හදිසි මරණ පරීක්‍ෂක එඩ්වඩ් අහංගම මහතා ඉදිරියේ ඉකුත් 11 දින පැවැති මරණ පරීක්‍ෂණයේදී සාක්‍ෂිදුන් මිය ගිය දැරියගේ පියාවන සීනකුල් රිස්වානා යුෂුප් යන අය මෙසේ පැවැසීය. මිය ගොස් ඇත්තේ මගේ දරුවෙක් මැය පාසල් යනවා. පසුගිය දිනෙක උණ ගැනුනා. ඉන් පසුව ළමා රෝහලින් බෙහෙත් රැගෙන දුන්නා. එහෙත් උණ බැස්සේ නැහැ. ඉන්පසුව ඇය ළමා රෝහලේ නැවැත්තුවා.එහිදී වෛද්‍යවරු ප්‍රකාශ කලා ඩෙංගු උණ වැළදී තිබෙනවා කියා. විශේෂ ප්‍රතිකාර මෙහිදී ලබාදුනමුත් රෝගය උත්සන්න වී ඇය මියගිය බව දැනගන්න ලැබුනා. මේ ගැන මට කිසි සැකයක් නැහැ වෛද්‍ය වාර්තා සහ සාක්‍ෂි සැලකිල්ලට ගත් හදිසි මරණ පරීක්‍ෂකවරයා මෙම මරණය ඩෙංගු රෝගය වැළදීම නිසා සිදුව ඇති බවට නිගමනය කෙළේය.කොම්පඤ්ඤවීදිය පොලීසියේ පොලිස් කොස්තාපල් ඩබ්. ඒ. නාමල් හා මරදාන පොලීසියේ පො.සැ. ලාල් පතිරණ යන මහත්වරුන් මෙහිදී සාක්‍ෂි මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031616</link>
    <topic>ශ්‍රී ලාංකික කතුන් ගැන තොරතුරු රැස් කරයි</topic>
    <author>බුද්ධිකා ඉඹුලාන</author>
    <content>ශ්‍රී ලංකාවේ කාන්තාවන් පිළිබඳව තොරතුරු පද්ධතියක් සකස් කිරීමට ළමා සංවර්ධන හා කාන්තා කටයුතු අමාත්‍යාංශය පියවරගෙන ඇත.එම අමාත්‍යාංශය මගින්, කාන්තාවන් වෙනුවෙන් සිදුකෙරෙන සංවර්ධන වැඩසටහන් ක්‍රියාත්මක කිරීමේදී ඒවා පහසු කර ගැනීම සහ මතුවන ගැටලු නිරාකරණය කරගැනීම මෙම පද්ධතිය මගින් පහසුවනු ඇතැයි ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා කියයි.සෑම දිස්ත්‍රික්කයකම ප්‍රාදේශීය ලේකම් කාර්යාලවල මේ සඳහා වෙනම ඒකකයක් ස්ථාපිත කර වනිතා සංවර්ධන නිලධාරීන් මගින් එම තොරතුරු රැස්කිරීම සිදුකෙරෙනු ඇත. විශේෂයෙන්ම වැන්දඹු හා ගෘහ මූලික කාන්තාවන්ගේ තොරතුරු රැස්කර ගැනීමේ අවස්ථාවක් මත ඇරැඹි මෙම තොරතුරු ජාලගත කිරීමේ වැඩපිළිවෙළ තව දුරටත් ව්‍යාප්ත කිරීම මෙම වැඩපිළිවෙළ මගින් සිදුකරන බව ඇමැතිවරයා පවසයි.මේ සඳහා වනිතා සංවර්ධන නිලධාරීන් පුහුණු කිරීම ඉදිරි මාස 2 තුළ සිදුකරන අතර ශ්‍රී ලංකා සංවර්ධන පරිපාලන ආයතය මෙම පුහුණු කිරීම් සඳරා සහාය වෙයි.කාන්තාවන් පිළිබඳ ව මෙසේ රැස්කර ගන්නා තොරතුරු අමාත්‍යාංශ වෙබ් අඩවිය මගින් ප්‍රසිද්ධ කරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031617</link>
    <topic>ලෝක කුසලාන ක්‍රිකට් තරගයනැරඹීමට පුළුල් තිර තුනක් තැනේ</topic>
    <author/>
    <content>ලෝක කුසලාන ක්‍රිකට් තරගාවලිය ක්‍රිකට් ලෝලීන්ට නොමිලේ නැරඹීම සඳහා පී. ඩී. සිරිසේන ක්‍රීඩාංගණයේ හා පාර්ලිමේන්තු සංකීර්ණය දෙපස පොලිසිය මගින් පුළුල් තිර තුනක් යොදා තිබෙන බව පොලිස්පති මහින්ද බාලසූරිය මහතා පවසයි.මේ අනුව තරග පැවැත්වීමට නියමිත 19, 26 හා 29 දිනවලදී සාමාන්‍ය ජනතාවට එක්රැස් වී නොමිලේ ක්‍රිකට් ක්‍රීඩාව නැරඹීමට එම ස්ථාන විවෘත වෙයි. එම ස්ථානවලට එක්වී සාමකාමීව ක්‍රීඩාව නරඹන ලෙස පොලිස්පතිවරයා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=n11031618</link>
    <topic>කොටවෙහෙර චෛත්‍යයේ කරඬුව ආවරණය කර තිබූ රෙදි කැබැල්ල ක්‍රි.පූ.දෙවන සියවසට අයත් එකක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන, දැලිවල කොටවෙහෙර චෛතයෙන් 2000 වර්ෂයේ දී කළ කැණීම්වලින් හමුවූ ලෝහ කරඬුව දවටා තිබූ රෙදි කැබැල්ල ක්‍රිස්තු පූර්ව දෙවන සියවසට අයත් බව ඕස්ට්‍රේලියාවේ දී පසුගියදා කරන ලද පරීක්‍ෂණයකදී තහවුරු වී ඇත.ඕස්ට්‍රේලියානු මහාචාර්ය ජුඩිත් කැමරන් මහත්මිය විසින් මේ පිළිබඳව පුරාවිද්‍යා දෙපාර්තමේන්තුවට දැනුම් දී ඇතැයි රඹුක්කන, දැලිවල කොටවෙහෙර විහාරාධිපති පූජ්‍ය පුස්ඇල්ලේ අරියවංශ හිමියෝ පවසති.දැලිවල කොටවෙහෙර චෛත්‍යය දෙවන පෑතිස් රජ සමයේ මිහිඳු හිමියන්ගේ අනුශාසකත්වයෙන් රාජ්‍ය අනුග්‍රහයෙන් ඉදිවූ බව මෙම පරීක්‍ෂණයන්ගෙන් සනාථ වන බව ද උන්වහන්සේ පැවසූහ.මෙම චෛත්‍යය ගරා වැටී තිබියදී 1957 වර්ෂයේ සිදුකරන ලද කැණීම්වලින් පළමුව දඹරන් කරඬුවක් හමුවූ අතර, එය සාංචි ස්ථූපයේ හැඩය අනුව නිර්මාණය වූවක් බැවින් මෙම චෛත්‍යය ද දඹදිව සාංචි ස්ථූපය අනුව නිමකරන්නට ඇති බව අනුමාන කළහ. 2000 වර්ෂයේදී කරන ලද කැණීම්වලදී පබළු අල්ලන ලද සේද රෙදිකඩකින් දවටන ලද ලෝහ කරඬුවක් හමුවූ අතර, ඒ තුළ තවත් දඹරන් කරඬු පහක් තිබී හමුවිය.එම කරඬු සියල්ල ද දඹදිව සාංචි ස්ථූපයේ හැඩයට නිර්මාණය කර තිබූ බැවින් මෙම චෛත්‍යය සාංචි ස්ථූපයේ අනුරුවක් ලෙස නිර්මාණය කර ඇති බවට නිගමනය කෙරිණි.2001 වර්ෂයේදී චෛත්‍යයෙන් හමුවූ අඟුරු සාම්පල් ඇමරිකාවේදී කාබන් 14 පරීක්‍ෂණයකට ලක්කළ අතර, එම අඟුරු කැබලි ක්‍රිස්තු පූර්ව පළමුවන සියවසට අයත් බව සනාථ කෙරිණි.එච්. සී. පී. බෙල් මහතාගේ වාර්තාවක මෙම චෛත්‍යය උස අඩි 112 ක් බව ද, වට අඩි 640 ක් බව ද සඳහන් කර ඇත.පිහිටි කන්දක් වටා කවාකාරව ගඩොලින් බැඳ ඇති මෙම චෛත්‍යයේ ධාතු ගර්භයක් නොමැති බවත්, මෙම චෛත්‍යය දේවානම් පියතිස්ස යුගයට අයත් බවත්, 1957 වර්ෂයේදී හිටපු පුරාවිද්‍යා කොමසාරිස් සද්ධාමංගල කරුණාරත්න මහතා ප්‍රකාශ කර ඇත.2000 වර්ෂයේ කැණීම්වලදී හමුවූ සේද රෙදිකඩ කාබන් 14 කාල නිර්ණය කිරීමේ ක්‍රමවේදයට අනුව වසර 2200 ක් පැරැණි බව තහවුරු වී ඇති බව ද, මෙම සේද රෙදි චීනයේ නිෂ්පාදනය කොට ඉන්දියාවට හා ලංකාවට සේද මාවත ඔස්සේ ගෙන ඒමට ඇතැයි විශ්වාස කළ හැකි බව ද, දැලිවල කොටවෙහෙර දෙවන පෑතිස් රජ සමයේ රාජ්‍ය අනුග්‍රහයෙන් ඉදිවූ චෛත්‍යයක් බවට තහවුරු වන බව ද විහාරාධිපති හිමියෝ වැඩිදුරටත් පැවසූහ.දැලිවල කොටවෙහෙර චෛත්‍යයේ නිධන් වස්තු තැන්පත් කිරීමට වැඩම කළ මිහිඳු මාහිමියන් වැඩම සිටි ස්ථානයක් බවට සැලකෙන රඹුක්කන මීදුම ලෙන් විහාරය ද මෙම විහාරය ආසන්නයේ පිහිටා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r1103161</link>
    <topic>කෝට්ටේ රාජධානි සොහොන් බිමේ නටබුන් අනාරක්ෂිතයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ශ්‍රී ලංකාවේ අවසන් රාජධානිය වශයෙන් ගැනෙන කෝට්ටේ රාජධානියට සම්බන්ධ නටබුන්වලට නෑකම් කියන වෙහෙරකන්ද නටබුන් සඳහා නිසි ආරක්ෂාවක් නොමැතිවීමෙන් එම ජාතික උරුමයන් විනාශවීමේ තර්ජනයකට ලක්වී ඇත.රාජකීය සොහොන් භූමියක නටබුන් ලෙස සැලකෙන මේ සොහොන්වල කපුුටු බෝ හා නුග පැලෑටි වැවී ඇත.මේ පැලෑටි කුඩා කාලයේදීම කඩා ඉවත් නොකළහොත් ඉදිරියේදී ඒවායින් විශාල බලපෑමක් සිදුවිය හැකිය.දැනටමත් සොහොන් ඉදිකර ඇති අඩි 58 ක් පළල හා අඩි 97 ක් දිගැති වේදිකාවේ ගල් කිහිපයක්ම කැඩී විනාශ වීගොස් ඇත.වේදිකාව මත තිබූ සෙල්ලිපියකට හෝ වෙනත් නාම පුවරුවක් යැයි සිතිය හැකි ගල් පුවරුවක් කිසිවකු විසින් රැගෙන ගොස් තිබියදී පසුව ගෙනවිත් දමා ඇත.අඩි පහමාරක් පමණ දැනට උස ඇති මේ සොහොන්වල උඩ කොටස් කාලයාගේ අවෑමෙන් විනාශ වී ගොස් තිබේ.අක්කර එක හාමාරක් පමණ වූ බිමක පිහිටි මේ පුරාවස්තු සහිත බිමේ ඇතැම් තැනක හරකුන් බැඳ සිටිති.මේ භූමිය අවට රාත්‍රි කාලයේ දැඩි අදුරු හා පාළු ස්ථානයක් ගෙන තිබූ බැවින් මේ පුරාවස්තු රැක ගැනීමේ වගකීමකින් කටයුතු කරන අසල පදිංචිකරුවකු වන කෝට්ටේ නාගරික මන්ත්‍රී අයි. වී. ප්‍රේමලාල් මහතා කෝට්ටේ නගර සභාවට කළ යෝජනාවක් අනුව මෑතදී එම ස්ථානයට විදුලි පහසුකම් සලසා විදුලි පහන් සවිකර ඇත.කෝට්ටේ රාජධානි බල ප්‍රදේශයේ පවතින අනෙකුත් පුරාවස්තු සමග මෙම පුරාවස්තුව රැක ගැනීම සඳහා එක් සේවකයෙක් වත් පත් කරන්නේ නම් එය සුදුසුය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r1103162</link>
    <topic>මීගමුව විදුලිය හොරෙන් ගෙනරු. 5000ක් දඩ කයි</topic>
    <author>මීගමුව විශේෂ – එච්. ප්‍රනාන්දු</author>
    <content>විදුලිය වංචා කිරීමට වරද පිළිගත් පුද්ගලයකුට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා රුපියල් 5000 ක දඩයක් නියම කළේය.ඊට අමතරව වංචා කරන ලදැයි කියන රුපියල් 25140 ක මුදල ශ්‍රී ලංකා විදුලි බල මණ්ඩලයට ගෙවන ලෙසට ද නියෝග කළේය.විත්තිකරු වූ රේමන් නීල් රුපියල් 25140 ක මුදලක් විදුලිය වංචා කරන ලදැයි මේ නඩුවෙන් චෝදනා ලැබ සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r1103163</link>
    <topic>සේදවත්තේ දුම්රිය ඉඩමකපවුල් 10ක් දුකසේ දිවි ගෙවති</topic>
    <author>කොළොන්නාව සමූහ ඒ. සුමනසේන</author>
    <content>කිසිදු පහසුකමකින් තොරව අන්ත අසරණ තත්ත්වයක පසුවන ද්‍රවිඩ පවුල් දහයක් වසර හතරක් තිස්සේ සේදවත්ත වෙහෙරගොඩැල්ල ප්‍රදේශයේ දුම්රිය දෙපාර්තමේන්තුවට අයිති ඉඩමක තාවකාලික නිවාස ඉදිකර ගෙන ජීවත් වෙති. ජල විදුලිය හෝ වැසිකිළි, කැසිකිළි පහසුකම් වලින්ද තොර ඉඩමක නිවාස හදාගෙන මොවුන්ට මෙසේ ජීවත්විමට සිදුවී ඇත්තේ වසර 26 ක් පුරා ඔවුන් පදිංචිව සිටි නිවාස දුම්රිය දෙපාර්තමේන්තුවට අයිති ඉඩමක අනවසරයෙන් ඉදිකර තිබීම නිසා අදාළ බලධාරීන් විසින් ගොණුකොට තිබූ නඩුවක තීන්දුවක් ප්‍රකාශයට පත් කිරීමත් සමඟ එතෙක් ඔවුන් පදිංචිව සිටි නිවාස කඩා ඉවත් කර ගැනීමට සිදුවීමත් සමඟය.කලින් සිටි නිවාස දුම්රිය දෙපාර්තමේන්තුවට අයිති ඉඩමක ඉදිකර තිබුණත් වසර ගණනාවක් පුරා තමන් කොළොන්නාව නගර සභාවට වරිපනම් ගාස්තු ගෙවමින් සිටි නිසා එදා ඔවුන්ට කිසිදු ප්‍රශ්නයකින් තොරව පදිංචිය සහතික කර ගැනිමේ පහසුකම් පවා තිබූ බවද කියන මේ පිරිස පවතින තත්ත්වය අනුව අද තම දරුවන් පාසලකට අලුතින් ඇතුළත් කර ගැනීමට හෝ වෙනත් කිසිදු අවශ්‍යතාවකට පදිංචිය තහවුරුකර ගැනීමේ සහතිකයක්වත් ලබා ගැනීමේ දුෂ්කරතාවකට පත්ව ඇති බවද එම නිවැසියෝ කියති.එල්. අරමෝස් මහතා - මම මැනිං වෙළෙඳ පොළේ කුලී වැඩ කරලයි ජීවත් වෙන්නේ. අවුරුදු 26 ක් සී. ජී. ආර්. ඉඩමේ ගෙයක් හදාගෙන දරුවන් හය දෙනෙකු සමඟ ජීවත්වුණා. ලැබෙන ආදායම අනුව පවුලේ වියදම දරණවාට වඩා යමක් කර ගන්න බැරි නිසයි එම නිවාස වලටම වෙලා හිටියේ. ඒකෙම හිටපු තවත් කොටසක් ඉවත් කරපු නිවාස වලට මෙහායින් නිවාස හදාගෙන පදිංචි වෙලා ඉන්නවා. අපි කියන්නේ අපටත් දැන් පදිංචි ස්ථානයේම හරි වෙනත් තැනක හරි ස්ථිර ගෙවල් හදාගන්න පහසුකමක් ලබා දෙන්න නැතිනම් රජයේ ඉදිකරන නිවාස වලින් ගෙයක් ලබා ගන්න ක්‍රමයක් සකසා දෙන්න කියන එකයි.ඩබ්ලිව්. දේවිකා - මහත්මිය මම හඳුන්කූරු හදලා වෙළෙඳාම් කරලයි ජීවත් වෙන්නේ. දරුවන් රැක බලා ගෙන ඉන්නවාට වඩා ආදායමක් අපට ලැබෙන්නේ නැහැ. මේ ගෙවල් වල ඉන්නා හැම දෙනාටම ඉඩම් මිලදී ගන්න ගෙවල් කුලියට අරගෙන ඉන්න තරම් හැකියාවක් නැති හින්දා පුළුවන් නම් දුම්රිය දෙපාර්තමේන්තුව එක්ක කතා කරලාවත් ජීවත් වෙලා ඉන්න කල් අපිට ඉන්න මේ ඉඩමේ හරි කමක් නැහැ ගෙවල් ටිකක් හදලා දෙන්න කියලා ඉල්ලා සිටිනවා.බී. ශිවරාජා මහතා - මේ ගෙවල්වල වැඩිහිටි ගෑණු ළමයි ඉන්නවා, පාසල් වලට යන දරුවෝ ඒ වගේම දරුවන් ලැබුණු කාන්තාවෝ, වැසිකිළි පහසුකම් නැතිකම අනෙක් හැමටම වඩා අපිට ප්‍රශ්නයක්. කොළොන්නාව නගර සභාවට අයිති වැසිකිළි පද්ධතියක් අල්ලපු ඉඩමේ තියෙනවා. අපිට ඒවාට යන්න අවසර නැහැ. නැතිනම් මේ පවුල් දහය වෙනුවෙන් එක් වැසිකිළියක්වත් වෙන්කර දෙනවා නම් හොඳයි . ඒ වගේම පොදු ජල කරාමයක් වත් ලබා දෙනවා නම් ඒක පින්සිද්ධ වෙන වැඩක්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r1103164</link>
    <topic>අඟුරුවාතොට පොලිසියේ නිල වාහනය අබලන්</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>අඟුරුවාතොට පොලිස් ස්ථානයට අයත් නිල වාහනය අබලන්ව අවුරුදු දෙකකට අධික කාලයක් ගතවී ඇතත් මෙතෙක් එය අලුත්වැඩියා කර නැත.වාහනයේ එන්ජිම අලුත්වැඩියාව සඳහා පොලිස් ගරාජය වෙත මීට වසර දෙකකට පෙර ගලවා ගෙන ගොස් ඇති මුත් එය අලුත්වැඩියා කර මෙතෙක් ආපසු ලැබී නැති නිසා එම වාහනය දිනෙන් දින දිරා පත්වෙමින් තිබෙනු දැකිය හැකිය.මේ පොලිසියේ දැනට තාවකාලික ලෙස පාවිච්චි කරන වාහනය ද ඉතා අබලන් තත්ත්වයක පත්ව ඇති බැවින්, නිතර නිතර කාර්මික දෝෂවලට ලක්වන බවද එය රාජකාරිවලට බාධාවක් බවද නිලධාරීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r1103165</link>
    <topic>ආබාධිත පුනරුත්ථාපනකාර්යාල පිහිටුවයි</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ දිස්ත්‍රික්කයේ පිහිටි සියලුම ප්‍රාදේශීය ලේකම් කාර්යාලවල ආබාධිත පුනරුත්ථාපනය කිරීමේ කාර්යාල පිහිටුවීමට යයි.මේ කාර්යාලවලට පරිගණක යන්ත්‍ර ෆොටෝකොපි යන්ත්‍ර හා ෆැක්ස් යන්ත්‍ර ආදියද සැපයේ. එම කාර්යාල මගින් අදාළ ප්‍රාදේශීය ලේකම් කොට්ඨාසවල වෙසෙන සියලුම ආබාධිත පුද්ගලයන් පිළිබඳ තොරතුරු පරිගණක ගත කැරේ.කොළඹ දිසාපති එස්. හපුආරච්චි මහතාගේ උපදෙස් අනුව මෙම කටයුතු සිදුවෙයි.එමෙන්ම අලුතෙන් ඉදිකෙරෙන ප්‍රාදේශීය ලේකම් කාර්යාලවල ආබාධ සහිත පුද්ගලයන් සඳහා ප්‍රවේශ (මාර්ග) පහසුකම් සහිතව ඉදිකරන ලෙස රාජ්‍ය පරිපාලන හා ස්වදේශ කටයුතු අමාත්‍යංශයේ උපදෙස් අනුව දිසාපතිවරයා අදාළ නිලධාරීන්ට උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r1103166</link>
    <topic>හෝමාගම මැදි මහ විදුහලටනව බුදුමැදුරක්</topic>
    <author>හෝමාගම සමූහ ආනන්ද ප්‍රේමතිලක හෝමාගම සංචාරක මංජුල හිරිපිටිය</author>
    <content>අධ්‍යාපන ඇමැතිවරයාට රටේ අනාගත පරපුර වෙනුවෙන් විශාල කාර්යභාරයක් පැවරී ඇති බව කෝට්ටේ සාම ග්‍රී ධර්ම මහා සංඝ සභාවේ අනුනායක ඉත්තෑපාන ධම්මාලංකාර නාහිමියෝ පැවසූහ.හෝමාගම මධ්‍ය මහා විද්‍යාලයේ ඉදි කෙරුණු බුදු මැදුර විවෘත කිරීමෙන් අනතුරුව පැවති උත්සවයේදී උන්වහන්සේ එසේ පැවසූහ.ධම්මාලංකාර නාහිමියෝ අධ්‍යාපන ඇමැති බන්දුල ගුණවර්ධන මහතා සමගින් නව බුදු මැදුරේ බුදු පිළිමය නිරාවරණය කළහ.මහා සංඝයා වහන්සේ ප්‍රමුඛ මහජන නියෝජිතයන්, අධ්‍යාපන නිලධාරීන්, ගුරු දෙගුරුන්, ශිෂ්‍ය ශිෂ්‍යාවන් ඇතුළු විශාල පිරිසක් මේ අවස්ථාවට සහභාගී වූහ.ධම්මාලංකාර හිමියෝ මෙසේද පැවසූහ. පළමු වරට හෝමාගමින් අධ්‍යාපන ඇමැතිවරයකු පත්ව ඇති මේ යුගය හෝමාගමට ඉතා වැදගත් වාසනාවන්ත වකවානුවක්. අභියෝග මැඩගෙන ඉදිරියට යන්න දැඩි අධිෂ්ඨානයක් තියෙන්නට ඕනෑ. ඒ වගේම තමන් කරන දේ නිවැරදියි කියන මතය අවබෝධය තිබිය යුතුයි. වත්මන් ඇමැතිතුමාට එය තියෙනවා. ඒ නිසා ජනප්‍රියත්වය කෙසේ වෙතත් කළ යුතු දේ අනිවාර්යයෙන්ම කරන්න සූදානම් වුණොත් මේ යුගයේ අධ්‍යාපන ක්‍ෂේත්‍රය තුළ විශාල වෙනසක් කළ හැකියි.අධ්‍යාපන අමාත්‍ය බන්දුල ගුණවර්ධන මහතාද නව විදුහල්පතිනියද උත්සව සභාව ඇමතූ අතර බස්නාහිර පළාත් සභාවේ විපක්ෂ නායක මංජු ශ්‍රී අරංගල හෝමාගම කලාප අධ්‍යාපන අධ්‍යක්ෂ පාලිත වීරසුරිය මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r1103167</link>
    <topic>ශ්‍රී ලාංකික ධීවරයන් හයදෙනා තවමත් අන්දමන් දූපත් හිරගෙදර</topic>
    <author>කල්පිටිය සමූහ කේ. කේ. පද්මලතා</author>
    <content>කල්පිටිය, කන්දකුලිය මුණේ පදිංචි ධීවරයන් හය දෙනකු සහිත බහුදින යාත්‍රාව ඉන්දියාවේ අන්දමන් දූපතේදී අත්අඩංගුවට පත්ව ඇත. මේ වන විට වසරක් ගතව ඇති අතර ඔවුන්ගෙන් යැපුණු දරු පවුල් මේ වන විට ඉතා අසරණව සිටිති.මේ ධීවරයන් හය දෙනා සහිත “සචින් පුතා” බහු දින යාත්‍රාව 2010 පෙබරවාරි 28 දින ත්‍රිකුණාමලය ධීවර ජැටියෙන් යාත්‍රා කොට ඇති අතර මාර්තු අට වැනි දින ඉන්දීය මුහුදු තීරයට ඇතුළු වීමේ චෝදනාව මත තමන් ඉන්දීය වෙරළ ආරක්ෂක හමුදාවේ අත්අඩංගුවට පත්වූ පිරිස බැව් ඔවුහු රේඩියෝ සංඥා මගින් යාත්‍රාවේ හිමිකරුට දැනුම් දීමක් දී ඇත.පසුව ඔවුහු තමන් “අන්දමන්” දූපතේ බන්ධනාගාර ගතව පසුවන බැව් දැනුම් දීමෙන් අනතුරුව සන්නිවේදන සබඳතා බිඳවැටී ඇත.මෙසේ බන්ධනාගාරගතව ඇත්තේ යාත්‍රාවේ නියමු තිදරු පියකු වන බී. පී. සනත් ප්‍රීති කුමාර (අවු. 32) තිදරු පියවරුන් වන කේ. පී. අජිත් අප්පුහාමි (අවු. 45) ලසන්ත සංජීව (අවු. 29) දෙදරු පියවරුන් වන සමන්ත මුතුකුමාර (අවු. 34) ජේ. හෙරොන් නිලන්ත (අවු. 29) යන ධීවරයන් සහ අවිවාහකයකු වන වර්ණකුලසුරිය රුවන් ශ්‍රී ලාල් ප්‍රනාන්දු (අවු. 22) යන ධීවරයන්ය.යාත්‍රාවේ නියමු සනත් ප්‍රීති කුමාරගේ බිරිය වන ජේ. ඒ. ඉනෝකා දර්ශනී මහත්මියඅප හා මෙසේ අදහස් දැක්වුවාය.“ඉන්දියාවට ගිය හාමුදුරු කෙනෙක්ව අපි හොඳින් හඳුනනවා. ඒ හාමුදුරුවෝ අපේ කට්ටිය බලන්න ගිහින් තිබුණා. බෝට්ටුවේ අයිතිකාර මහත්තයා ඊට වුවමනා වියහියදම් කළා. ඒ හාමුදුරුවෝ අත අපේ පවුල්වලට ලියුම් එව්වා. ඒ ඇරෙන්න ඔය අවුරුද්දටම අපිට ඒ අයගෙන් කිසිම තොරතුරක් නැහැ”.සමන්ත මුතුකුමාරගේ බිරිය චන්ද්‍රිකා නිරෝෂණී මහත්මිය“මගේ මහත්තයා නැතිව මේ වන විට අවුරුද්දක් වෙලා. මම මගේ දරු දෙදෙනා එක්ක හරිම අමාරුවෙන් ජීවත් වෙන්නේ. අපේ ධීවර පවුල් හයම අද ඉතාම අසරණ වෙලා. ළමයි ඉස්කෝලේ යවන්න විදිහක් නැහැ. කොටින්ම අපේ පවුල් හයටම අද යන එන මං නැහැ”රුවන් ශ්‍රීලාල්ගේ මව ඩී. සෝමලතා මහත්මිය“අපේ දරු පවුලම බලා ගන්නේ පුතා. නංගිලා මල්ලිලාගේ වියදම් බැලුවේ එයා. අද අපි අසරණ වෙලා. බෝට්ටුව නැතිවෙච්චි මුල් කාලයේ බෝට්ටුවේ අයිතිකාර මහත්තයා අපේ පවුල් හයටම උදව් කළා. දැන් ඒකත් නැහැ”.මෙම බිරින්දෑවරු ඇතුළු දරු පවුල් තම දුක් ගැනවිල්ල ජනාධිපතිතුමාට මෙන්ම ධීවර ඇමැතිතුමාට ද යොමු කර ඇත. මේ වන විට ලියුම් හයක් යැව්වා. අපේ එකම ඉල්ලීම අපේ කට්ටිය නිදහස් කර දෙන එකයි.“සචින් පුතා” යාත්‍රාවේ හිමිකරු ත්‍රිකුණාමලයේ පදිංචි ආර්. පී. රත්නවීර මහතා“බෝට්ටුව අන්දමන් දූපතට හසු වුණු බව දැන ගත් වහාම මේ ධීවරයන් වෙනුවෙන් නීතිමය කටයුතු කරන්න හාමුදුරු නමක් එහේ පිටත් කර යැව්වා. උන් වහන්සේ මේ ධීවරයන්ගේ හිතවත් හිමිනමක්. නඩුවට අවශ්‍ය නීතිඥ මහත්තෙකුගේ උදව් ලබාගෙන තිබුණා. මගේ එකම ඉල්ලීම මේ ධීවර පිරිස ගෙන්වා ගැනීමට සහාය වන ලෙසයි”.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r1103168</link>
    <topic>පලාබද්දල ඇඳිරිකැලේ ගම්මානයටපහසුකම් කිසිවක් නෑ</topic>
    <author>කුරුවිට සමූහ රූපිකා කේ. බණ්ඩාර</author>
    <content>ඉතාම දිළිඳු ජනතාවක් ජීවත් වන පලාබද්දල ඇඳීරිකැලේ ගම්මානය සංවර්ධනයෙන් දුරස් වී ඇති බව ජනතාව පෙන්වා දෙති.රත්නපුර නගරයේ සිට කි. මී. 27 ක් පමණ දුරින් සිරිපා කඳු පාමුල පිහිටි මේ ගම්මානයේ ජීවත් වන්නේ කිසිවක් කර කියා ගත නොහැකි සමෘද්ධිලාභී ජනතාවකි. රත්නපුර ප්‍රාදේශීය ලේකම් කොට්ඨාසයට අයත් දුෂ්කර ගම්මාන දෙකෙන් එකකි මෙය.මේ පිළිබඳ අදහස් දැක්වූ පලාබද්දල කීර්ති ශ්‍රී රජමහා විහාරාධිපති කලල්ඇල්ලේ සුනන්ද හිමිගමේ ඉන්නේ එදා වේල හොයා ගන්න බැරි ජනතාවක්. රැකියා අවස්ථා නෑ. ගෙයක් දොරක් හදා ගැනීමට ක්‍රමයක් නෑ. පැල්පත් වගේ ගෙවල් තිබෙන්නේ. මිනිස්සුන්ට ඉඩම් නෑ.ටී. අමරසේකර මහතාගිලීමලේ තේ ශක්ති ෆැක්ටරිය හතර වරක් ඇරලා වැහුවා. ලොරි 4 ක් දිරාපත් වෙනවා. එම ගොඩනැගිලි ප්‍රයෝජනයට ගෙන ඇඟළුම් කම්හලක් හෝ වෙනයම් කර්මාන්තයක් ආරම්භ කරනවා නම් ගිලීමලේ බල ප්‍රදේශයේ සියල්ලන්ටම රැකියා දිය හැකියි. ගමට ප්‍රජා ශාලාවක් නෑ.පී. පේමවතී මහත්මියඅපට මාර්ග පහසුකම් නෑ. කැලේ පාරවල් වලින් යන්නේ ගම්මානයට පිවිසෙන පාරවත් හදල දෙනවා නම් ලොකු පිනක්. ගෙයක් දොරක් ගැන හිතන්නවත් බෑ. ඒ තරමටම දුප්පත් ගමක්.නිල්මිණි වීරසිංහ මහත්මියඅපි ආර්ථික අපහසුතා වලින් බැටකන උදවියයි. හැමදාම කුලී වැඩ නෑ. බොහෝම දුක සේ කාලය ගෙවන්නේ ළමයි. අඩු පාඩු මැද්දේ පලාබද්දල පාසලට යවනවා. ගමේ දරුවන්ට පන්සලේ හාමුදුරුවෝ උදව් කරනවා. අපට ජීවන මාර්ග සලසාදීමට හැකි නම් විශාල පිනක්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r1103169</link>
    <topic>ගුරලවෙල සෞඛ්‍ය මධ්‍යස්ථානයවිවෘත කර නෑ</topic>
    <author>සටහන හා ඡායාරූප - උකුවෙල සමූහ සි. ති. ගමගේ</author>
    <content>මධ්‍යම පළාත් සෞඛ්‍ය දෙපාර්තමේන්තුවේ මූල්‍ය ආධාර යටතේ උකුªවෙල ගුරලවෙල (දකුණ) සෞඛ්‍ය මධ්‍යස්ථානයක් ඉදි කෙරිණි. මෙය විවෘත කිරීම සඳහා ගම්වැසියන්ගෙන් මුදල් ආධාර ලබා ගෙන ඇතත් මෙතෙක් විවෘත කිරීමේ උත්සවයක් පවත්වා නැති අතර විවෘත කිරීමේ සිහිවටන ඵලකය පමණක් සවිකර ඇති බව ගම්වාසීහු පවසති.ගුරලවෙල සෞඛ්‍ය මධ්‍යස්ථානය ඉදි කර ඇති ස්ථානය වෙත යෑමට තවම මාර්ගයක් සකසා නැති බව පවසන ප්‍රදේශවාසීන් මෙම ගොඩනැගිල්ලට වැය කළ මුදල අපතේ යෑමක් බව කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r11031610</link>
    <topic>හම්බන්තොට ජලය බෙදාහැරීමේ මධ්‍යස්ථානයේ පැරැණි ගොඩනැඟිලි විනාශයේ  </topic>
    <author>සටහන හා ඡායාරූපය තංගල්ල විශේෂ ඇම්.පී. චන්ද්‍රපාල</author>
    <content>1934 වර්ෂයේ හම්බන්තොට උප දිසාපති වරයකු වශයෙන් කටයුතු කළ ඇප් ලීච් මහතාගේ කාලයේ හම්බන්තොට නගරයට නළ මඟින් ජලය ලබාදීමේ ක්‍රමය ආරම්භ කෙරිණි.නගරයට ජලය ලබාදීම සඳහා නගරයේ උසම තැන වූ හම්බන්තොට කච්චේරිභූමියේ මටලෝ කුලුන අසළ ජලය බෙදා හරින මධ්‍යස්ථානය ඉදිකෙරිණි.අවුරුදු 75කට ආසන්න කාලයක් හම්බන්තොට නගරයට ජලය බෙදූ මෙම ජල මධ්‍යස්ථානය සිරිබෝපුර නව නගරයට ගෙන යෑම නිසා පැරැණි ජල මධ්‍යස්ථානයේ ගොඩනැඟිලි සහ ජලය බෙදා හැරීම සඳහා යොදා ගන්නා ලද උපකරණ යකඩ බට දැන් විනාශ වෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=r11031611</link>
    <topic>එක නැට්ටේ දිවුල් ගෙඩි 18යි</topic>
    <author>ඡායාරූපය ගාල්ල ඡායාරූප ජයලාල් ජයවර්ධන</author>
    <content>ඉමදූව හොරදුගොඩ එච්. එම්. කේ. අබේවර්ධන මහතාගේ ගෙවත්තේ දිවුල් ගසක ඵල ගත් දිවුල් පොකුරකි මේ.මෙම අරුම පුදුම දිවුල් පොකුරෙහි එකම නැට්ටේ ගෙඩි 18 ක් ඵල දරා තිබුණි. මෙම පොකුර පමණක් මෙවර දිවුල් ගසෙහි ඵලදරා තිබීම මෙහි තවත් විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=s1103163</link>
    <topic>දකුණු අප්‍රිකාවට ලකුණු 131 ජයක්</topic>
    <author/>
    <content>කල්කටාහි ඊඩ්න් ගාර්ඩන් ක්‍රීඩාංගණයේ ඊයේ (15) නිමාවට පත්වූ ලෝක කුසලාන ක්‍රිකට් තරග මාලාවේ දකුණු අප්‍රිකාව හා අයර්ලන්තය අතර පැවැති තරගයේදී ලකුණු 131 ක ජයක් වාර්තා කිරීමට දකුණු අප්‍රිකා පිල සමත්විය.මේ අනුව බී කාණ්ඩයේ ප්‍රසාද ලකුණු සටහනේ පෙරමුණට පැමිණීමට දකුණු අප්‍රිකාව සමත් වූ අතර අර්ධ අවසන් පුර්ව වටය සඳහා දැනටමත් සුදුසුකම් ලබාගෙන සිටීමට ඔවුන් සමත්ව සිටී.ලකුණු 273ක ඉලක්කයක් කරා හඹා ගිය අයර්ලන්ත ක්‍රීඩකයෝ ඕවර 33.2කදී සියලුදෙනා දැවී රැස්කරගනු ලැබුවේ ලකුණු 141ක් පමණි.අයර්ලන්ත පිල වෙනුවෙන් වැඩිම ලකුණුලාභියා වූයේ ගැරී විල්සන්ය. ඔහු ලකුණු 31ක් රැස්කළ අතර කෙවින් ඕ බ්‍රියොන් ලකුණු 19ක් රැස් කළේය.දක්ෂ පන්දු යැවීමක නිරත වූ රොබින් පීටර්සන් ලකුණු 32 කට කඩුලු 3ක්ද මෝර්න් මෝකල් ලකුණු 33කට කඩුලු 3 ක්ද ජැක් කලීස් ලකුණු 20 කට කඩුලු 2 ක්ද දවා ගත්හ.අයර්ලන්ත පිලේ ආරාධනයෙන් පළමුව පන්දුවට පහරදුන් දකුණු අප්‍රිකානු පිල නියමිත ඕවර 50 තුළදී කඩුලු 7 ක් දැවී ලකුණු 272ක් රැස්කරනු ලැබීය.දකුණු අප්‍රිකානු ඉනිමේ කැපීපෙනෙන දස්කම් දැක්වූයේ ජේ. පී. ඩුමිනිය. ඔහු අගනා ලකුණු 99 ක් රැස්කළ අතර ඊට හතරේ පහර 6 ක් හා හයේ පහරක් එක්ව තිබුණි.කොලින් ඉන්ග්‍රාම් 46, මෝර්න් ටැන් 42, ජොහාන් බෝතා නොදැවී 21 ක් ලෙස ලකුණු රැස් කළහ.පන්දු යැවීමේදී බෝයිඩ් රැන්කින්, ට්‍රින්ට් ජොන්ස්ටන්, ජෝන් මුනි, ජෝර්ජ් ඩොක්රෙල්, පෝල් ස්ටර්ලිං කඩුලු 1 බැගින් දවා ගත්හ.ජේ. පී. ඩුමිනි තරගයේ වීරයා සම්මානය දිනා ගන්නා ලදී.දකුණු අප්‍රිකාව කඩුලු 7 ක් දැවී (ඕවර 50) 272ජේ. පී. ඩුමිනි 99, කොලින් ඉන්ග්‍රාම් 46, මෝර්න් ටැන් 42, ජොහාන් බෝතා නොදැවී 21අයර්ලන්තය සියලුදෙනා දැවී (ඕවර 33.2) 141ගැරී විල්සන් 31, කෙවින් ඕ බ්‍රියොන් 19(මෝර්න් මෝකල් 33/3, රොබින් පීටර්සන් 32/3, ජැක් කලීස් 20/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=s1103161</link>
    <topic>නවසීලන්තය සමඟ තරගයඅපට අභියෝගයක් නොවේ</topic>
    <author>මුම්බායි (ඒ.එෆ්.පී.)</author>
    <content>ලෝක කුසලාන ක්‍රිකට් තරග මාලාවේ “ඒ”කාණ්ඩයේ තරග වදින ශ්‍රී ලංකා ක්‍රිකට් කණ්ඩායම පළමු වටයේ මුහුණ දෙන අවසන් තරගය 18 දා මුම්බායිහිදී පැවැත්වේ.මේ දිනවල ඉන්දියාවේ පුහුණුවීම්වල නිතර වන ශ්‍රී ලංකා තුන් ඉරියව් ක්‍රීඩක ඇන්ජලෝ මැතිව්ස් මාධ්‍යයට අදහස් දක්වමින් ඉන්දියානු තණ තීරුවල තත්ත්වය සමාන බැවින් ලංකාවෙන් බැහැරව තරගය පැවතියත් ශ්‍රී ලංකා කණ්ඩායමට එය විශාල අභියෝගයක් නොවන බව පවසයි.නවසීලන්තය මේ තරගාවලියේ දී හොඳින් තරග කරනවා. අපිත් ඒ වගේම හොඳට ක්‍රීඩා කළා.ඒ නිසා මේ තරගය ඉතාම උණුසුම් තරගයක් වේවි යැයි මැතිව්ස් වැඩිදුරටත් පැවසීය.ශ්‍රී ලංකා නායක සංගක්කාර අදහස් දක්වමින් අපට මූලික වටයේ තරගයකට ඉන්දියාවට යාමට සිදුවීම පිළිබඳ අපි පුදුමයට පත් වුණා. සත්කාරක රටක් වශයෙන් අපි බලාපොරොත්තු වුණේ අප සහභාගි වන තරගය ලංකාවේදීම පැවැත්වෙනු ඇති බවයි. කණ්ඩායම් දෙකම දැනටමත් අර්ධ අවසන් පූර්ව වටයට පිවිස ඇතත් එළඹෙන තරගය විසින් දෙපිලේම පිළිමළුන් පිටුදැකීමේ තරග වාරයේ ප්‍රතිවාදීන් තීරණය කරනු ලබනවා. ඒක දෙපිලටම වැදගත් සංගක්කාර පැවසීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=s1103162</link>
    <topic>කැනඩාවේ ඩේවිඩ්සන් පිටියෙන් සමුගනී</topic>
    <author/>
    <content>චින්නස්වාමි ක්‍රීඩාංගණයේදී අද (16) ඕස්ට්‍රේලියාව සමග පැවැත්වෙන ලෝක කුසලාන තරගමාලාවේ මූලික වටයේ කැනඩාව සහභාගි වන අවසන් තරගයෙන් අනතුරුව කැනඩා පිළේ ප්‍රවීණතම ක්‍රීඩක ජොන් ඩේවිඩ්සන් ක්‍රිකට් පිටියෙන් සමුගන්නා බව ජගත් ක්‍රිකට් කවුන්සලය ප්‍රකාශ කළේය.2003 ලෝක කුසලාන තරගාවලියේ බටහිර ඉන්දීය කොදෙව් පිලට එරෙහිව සෙන්චූරියන් හීදී එවකට ලෝක කුසලාන තරග ඉතිහාසයේ වේගවත්ම ශතකය වාර්තා කළ ඩේවිඩ්සන් පිට දඟ පන්දු යවන්නෙකු ද වේ.බටහිර ඉන්දීය කොදෙව් පිල සමග 2003 දී පැවැති තරගයේ ඩේවිඩ්සන් පන්දු 67 කදී ශතකය වාර්තා කළ අතර ඊට හතරේ පහර 7 ක් සහ හයේ පහර 6 ක් ඇතුළත් වී තිබිණි.40 හැවිරිදි ඩේවිඩ්සන් බ්‍රිස්බේන් හී ඕස්ට්‍රේලියානු ජාතික ඇකඩමියේ පුහුණකරුවකු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=s1103164</link>
    <topic>තාක්‍ෂණ හා පර්යේෂණ ඒකකයක්ක්‍රීඩා අමාත්‍යාංශයේ පිහිටුවයි</topic>
    <author>පි‍්‍රන්ස් ගුණසේකර</author>
    <content>ක්‍රීඩක ක්‍රීඩිකාවන්ට නව තාක්‍ෂණික දැනුම ලබාදීම අරමුණු කොටගෙන ක්‍රීඩා අමාත්‍යාංශයේ තාක්‍ෂණ හා පර්යේෂන ඒකකයක් ආරම්භ කිරීමට කටයුතු යොදා ඇත.ක්‍රීඩා ඇමැති මහින්දානන්ද අළුත්ගමගේ මහතාගේ යෝජනාවක් අනුව මේ නව ඒකකය ආරම්භ වේ. ක්‍රීඩක ක්‍රීඩිකාවන් නව තාක්‍ෂණය සමග ඉදිරියට යෑමේ ක්‍රමවේද සොයා බලා යෝජනා ඉදිරිපත් කිරීම නව ඒතකයේ ප්‍රධාන වගකීමකි. එමෙන්ම ක්‍රීඩාව පිළිබඳ පර්යේෂනාත්මකව තොරතුරු එකතු කිරීමද තවත් කාර්්‍යයකි.මෙයට අමතරව ශ්‍රී ලංකාව තුලදී ක්‍රීඩා උපාධි පිරිනැමීමේ පාඨමාලාවක් ආරම්භ කිරීමට බලාපොරොත්තුවන බව ක්‍රීඩා ඇමැති මහින්දානන්ද අළුත්ගමගේ මහතා පැවැසීය. දැනට ක්‍රීඩා උපාධි පිරිනමන ඔස්ට්‍රේලියාවේ ක්‍රීඩා අධ්‍යාපන ආයතන සමග මේ පිළිබඳව මූලික සාකච්ඡා පවත්වා අවසන්ව ඇත. මෙමගින් ශ්‍රී ලංකාවේ සිටින පුහුණුකරුවන්ට විශාල අවස්ථාවක් උදාවන බව ක්‍රීඩා ඇමැතිවරයා පැවැසීය.“ ශ්‍රී ලංකාවේ ක්‍රීඩා උපාධි පිරිනමන ආයතනයක් ලඟදීම ආරම්භ කරනවා. මේ ආයතනය උසස් අධ්‍යාපන අමාත්‍යාංශය සමග එක්ව ක්‍රියාත්මක කිරීමට අපේක්‍ෂා කරනවා” යැයි අළුත්ගමගේ මහතා පැවැසීය.එමෙන්ම ඉදිරියේදී ශ්‍රී ලංකාවේ පුහුණු කටයුතු සඳහා පැමිණෙන විදෙස් පුහුණුකරුවන්ට ක්‍රීඩා අමාත්‍යාංශය මගින් නවාතැන් පහසුකම් සැපයීමට ගොඩනැගිල්ලක් අළුත්වැඩියා කරදෙන බවද ක්‍රීඩා ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=s1103165</link>
    <topic>පොදු රද මඬුලු ක්‍රීඩා සාකච්ඡාවකට ජනමාධ්‍ය ඇමැති මොරොක්කෝවට යයි</topic>
    <author>චන්ද්‍රා අත්තනගොඩ</author>
    <content>මීළඟ පොදු රාජ්‍ය මණ්ඩලීය ක්‍රීඩා උත්සවය ශ්‍රී ලංකාවේදී පැවැත්වීමට අවශ්‍ය මූලික කරුණු ඉදිරිපත් කිරීම සඳහා ජනමාධ්‍ය හා ප්‍රවෘත්ති අමාත්‍ය ආචාර්ය කෙහෙළිය රඹුක්වැල්ල මහතා සහ නිලධාරි පිරිසක් අද (16) අලුයම මොරොක්කෝව බලා පිටත්ව ගියහ.ක්‍රීඩා උළෙල පැවැත්වීම සම්බන්ධයෙන් සාමාජික රටවල් 19 ක සහභාගීත්වයෙන් මොරොක් -කෝවේදී පැවැත්වෙන මූලික සාකච්ඡාවේදී ශ්‍රී ලංකාව ක්‍රීඩා උළෙලේ සත්කාරක රට වශයෙන් තෝරා ගැනීමට අවශ්‍ය කරුණු ඉදිරිපත් කිරීම මෙම සංචාරයේ අරමුණයි. ක්‍රීඩා උළෙල පවත්වන සත්කාරක රට තෝරාගනු ලබන්නේ සාමාජික රටවල් 71 ක ඡන්දයකිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=s1103166</link>
    <topic>ගුරුකුලයට ජය</topic>
    <author/>
    <content>විශිෂ්ට පිතිහරඹයක නිරත වූ කැලණිය ගුරුකුල විදුහල් පිලේ නිලේන්ද්‍ර ප්‍රභාෂ් නොදැවී ලකුණු 71ක් රැස් කරමින් කැලණිය ධර්මාලෝක විදුහල සමඟ සරවනමුත්තු පිටියේ පැවැති 20 වැනි වාර්ෂික එක්දින ක්‍රිකට් තරගයෙන් කඩුලු 5ක ජයක් තම පිලට හිමිකර දීමට සමත් විය.පළමුව පන්දුවට පහරදුන් ධර්මාලෝක පිල ඕවර 44.1 කදී ලකුණු 149කට දවාලීමට රොෂාන් අනුරුද්ධ ප්‍රමුඛ ගුරුකුල පන්දු යවන්නෝ සමත් වූහ.ලකුණු 150ක ඉලක්කයක් හඹා ගිය ගුරුකුල පිල ඕවර 45.5කදී කඩුලු 5ක් පමණක් දැවී ජයග්‍රහණය අත්කර ගත්තේ ය.තරගයේ වීරයා හා දක්ෂතම පිතිකරු ලෙස ගුරුකුල විදුහලේ නිලේන්ද්‍ර ප්‍රභාෂ් සම්මාන දිනූ අතර හොඳම පන්දු යවන්නා ලෙස ගුරුකුල විදුහලේ රොෂාන් අනුරුද්ධ සම්මාන ලබා ගත්තේ ය. හොඳම පන්දු රකින්නා වූයේ ගුරුකුල විදුහලේ ගයාන් බුද්ධිකය.ධර්මාලෝක – 149 (ඕවර 44.1) නලින්ද ලක්ෂාන් 38, චතුර මධුෂාන් 31 (රොෂාන් අනුරුද්ධ 24 / 3, ගයාන් බුද්ධික 24 / 2, හෂාන් දුමිදු 29 / 2)ගුරුකුල – 150 / 5 (ඕවර 45.5) නිලේන්ද්‍ර ප්‍රභාෂ් නොදැවී 71, රොෂාන් අනුරුද්ධ නොදැවී 15, (ෂාන් ඉරේෂ් 24 / 2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=s1103167</link>
    <topic>ධම්මික රාජපක්ෂ පොලිස් පිලට ජය ගෙනේ</topic>
    <author>ෆවුස් මොහොමඩ්</author>
    <content>ධම්මික රාජපක්ෂගේ විශිෂ්ට තුන් ඉරියව් දස්කම් හේතුවෙන් අන්තර් සමාජ පී‍්‍රමියර් ලීග් තරගමාලාවේ ‘බී’ කොටසේ තරගයකින් සිංහ පිල පරදවා කඩුලු 10 ක ජයක් අත්කර ගැනීමට පොලිස් පිල සමත් විය.පන්දුවෙන් දස්කම් දක්වමින් ඉනිම් දෙකෙහිදීම කඩුලු 4 බැගින් බිඳ දැමූ රාජපක්ෂ පිත්තෙන් දස්කම් දක්වමින් අර්ධ ශතකයක් ලබා ගත්තේ ය.සිංහ පිල පළමු ඉනිම - 207  නාලක කලුආරච්චි 56 (ධම්මික රාජපක්ෂ 52/4) සහ දෙවැනි ඉනිම - 187 ශි‍්‍රයාම් සංජීව 68,(ධම්මික රාජපක්ෂ 55/4)පොලිස් පිල - පළමු ඉනිම - 365  සුපුන් නිර්මල 85, රවීන් නිර්මාල් 78, ධම්මික රාජපක්ෂ 50 (ලෙවන් මෝෂින් 39/3) සහ දෙවැනි ඉනිම – 33 (කඩුලු නොදැවී) ධම්මික රාජපක්ෂ නොදැවී 27එන්.සී.සී.පිලටඉනිමක හා ලකුණු 130 ක ජයක්සී.සී.සී. පිටියේ පැවැති අන්තර් සමාජ පී‍්‍රමියර් ලීග් තරගමාලාවේ ‘ඒ’ කොටසේ තරගයකින් සී.සී.සී.පිලට එරෙහිව ඉනිමක හා ලකුණු 130 ක ජයක් හිමිකර ගැනීමට එන්.සී.සී. පිල සමත් විය.එන්.සී.සී. - පළමු ඉනිම - 402  දිනේෂ් චන්දිමාල් 136 , ශෂ්රික පුස්සෙගොල්ල 125 (සුජීව ද සිල්වා 57/4)සී.සී.සී.පළමු ඉනිම - 111 (රමේෂ් සුබසිංහ 39/5, කෝසල කුලසේකර 43/3) සහ දෙවැනි ඉනිම 161 - තරිඳු මෙන්ඩිස් 47 (ෆර්වේස් මහරූෆ් 25/3, රොෂාන් ලක්මාල් 53/3)නාවික හමුදාවට ලකුණු 173 ක ජයක්පානදුර ක්‍රීඩා සමාජය හා නාවික හමුදා පිල අතර පානදුර පැවැති තරගයෙන් ලකුණු 173ක ජයක් හිමිකර ගැනීමට - නාවික හමුදාව සමත් විය.නාවික හමුදාව පළමු ඉනිම - 284 ධනුෂ්ක ගුරුසිංහ 102, උදාර ජයසුන්දර 50 (රසික ප්‍රනාන්දු 60/5) සහ දෙවැනි ඉනිම 176 - නිපුන රණසිංහ 48 (අමිල පෙරේරා 49/5, මොහාන් ෆොන්සේකා 54/4)පානදුර පිල පළමු ඉනිම - 190 කාමන් මාපටුන 66 (දුලාංජන මෙන්ඩිස් 63/4) සහ දෙවැනි ඉනිම – 97 (දුලාංජන මෙන්ඩිස් 54/6)හලාවත මේරියන්ස් කඩුලු 8කින් ජය ගනීලංකන් පිල සමඟ කටුනායක නිදහස් වෙළෙඳ කලාපීය ක්‍රීඩාංගණයේදී තරග වැදුණු හලාවත මේරියන්ස් පිල කඩුලු 8 ක ජයක් හිමි කර ගත්තේ ය.ලංකන් පළමු ඉනිම - 184 නිමේෂ් පෙරේරා 40 (දිනුක හෙට්ටිආරච්චි 57/3) දෙවැනි ඉනිම – 231 ඩිල්ෂාන් විතාරණ 85 (මලින්ද පුෂ්ප කුමාර 65/5, දිනුක හෙට්ටිආරච්චි 69/4)මේරියන්ස් පළමු ඉනිම - 311 අරෝෂ් අනෝධ නොදැවී 64, ඳලින්ද සිරිවර්ධන 59 (ලක්සිරි ඉලේපෙරුම 57/3) දෙවැනි ඉනිම - 106/2 ජානක ගුණරත්න නොදැවී 56, මහේල උඩවත්ත නොදැවී 43.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=s1103168</link>
    <topic>සත් සාමාජික පාපන්දුබණ්ඩාරනායකපුර දී</topic>
    <author/>
    <content>රාජගිරියේ බණ්ඩාරනායකපුර එක්සත් තරුණ සංගමය විසින් ප්‍රථම වරට සංවිධානය කරනු ලබන දීපව්‍යාප්ත සත් සාමාජික පාපන්දු තරගාවලිය මේ මස 19 හා 20 දිනවල දවස පුරා බණ්ඩාරනායකපුර ක්‍රීඩාපිටියේදී පැවැත්වීමට කටයුතු සංවිධානය කර ඇත. මෙම තරගය සඳහා දිවයිනේ ප්‍රසිද්ධ පාපන්දු කණ්ඩායම් ගණනාවක් තරග වදින අතර, එහි අර්ධ අවසාන හා අවසාන තරග විදුලි ආලෝක මධ්‍යයේ පැවැත්වේ.මෙම තරගයේ, ප්‍රථම ස්ථානය සඳහා මුදලින් රු.25,000/- සමඟ කුසලානය, දෙවන ස්ථානය සඳහා මුදලින් රු.15,000/- සමඟ කුසලානය, හොඳම දැල්පන්දු රකින්නා සඳහා මුදලින් රු.2,000/- සමඟ කුසලානය, හොඳම ක්‍රීඩකයා සඳහා මුදලින් රු. 2,000/- සමඟ කුසලානය පිරිනැමේ.මේ තරගාවලියේ සමාප්ති උත්සවයේ ප්‍රධාන ආරාධිතයා ලෙස ඛනිජ තෙල් කර්මාන්ත ඇමැති සුසිල් පේ‍්‍රමජයන්ත මහතා සහභාගි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=s1103169</link>
    <topic>විජයපාල ම.විනිවාස ක්‍රීඩා අද</topic>
    <author>චන්ද්‍රා ශ්‍රී අසෝක හිඳගොඩ මාතලේ දිසා විශේෂ</author>
    <content>මාතලේ විජයපාල ම.වි 2011 අන්තර් නිවාසයීය ක්‍රීඩා උළෙල අද (මාර්තු 15) මාතලේ බර්නාඩ් අළුවිහාරේ ක්‍රීඩාංගණයේදී පැවැත්වේ. ගැමුණු, තිස්ස,, පැරකුම් හා මහසෙන් යන නිවාස අතර පැවැත්වෙන මෙම තරගාවලිය විදුහල්පති ඩබ්.ජී. ධර්මපාල මහතාගේ උපදෙස් මත සරත් රත්නවීර සහ උදේශිකා රණසිංහ යන ක්‍රීඩා උපදේශක මහත්ම මහත්මීන් විසින් සංවිධානය කෙරේ.අද පස්වරු 1.00ට ආරම්භ වන මෙම ක්‍රීඩා උළෙලේ ප්‍රධාන ආරාධිතයා ලෙස ප්‍රවාහන නියෝජ්‍ය අමාත්‍ය රෝහණ දිසානායක මහතා සහභාගි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=f1103161</link>
    <topic>අනුහස් සහිතජනමූල නායකත්වය</topic>
    <author>ජැක්සන් ඇන්තනි</author>
    <content>ජනමූල නායකත්වය යනු කුමක්ද ?මේ ගැඹුරු සමාජ විද්‍යාත්මක ඉදිරිපත් කිරීම හැකිතාක් සරළව පැහැදිලි කළ විට එහි විද්‍යාත්මක අර්ථය ඇහිරී යා හැකි ය. එහෙත් සමස්ත ලෝකය මේ යෙදුම හඳුනාගත යුත්තේ හැකිතාක් සරළව යැයි මම විශ්වාස කරමි. ඉන්පසුව විද්‍යාර්ථි ඥාණයෙන් විපරම් කොට නියැදී පහදා නිගමනයට පිවිසිය හැකි වෙයි.ප්‍රජාතන්ත්‍රීය නායකයා හැඳින්වීම සඳහා මින් පෙර භාවිතා වූ යෙදුම “ජනතා නායකයා” යන්නයි. ජනතා නායකයා යනු ජනතාව විසින් ඔසවා තබනු ලැබූ නායකත්වයයි. ඔහු ජනතාව තුළින් බිහිවුණා යැයි කියනවාට වඩා ජනතාව අතරින් මතු වුණා යැයි කීම නිවැරදිය. ජනමූල නායකත්වය වනාහි ජනතාව තුළින් බිහි වූ නායකයා යන්න අර්ථගත කිරීම සඳහා යෙදෙන අභිනව යෙදුමයි.ජනතාව අතරින් මතු වූ ජනතා නායකයා වනාහි ජනතාවගේ කරපිටින් අභිමතාර්ථ සාධනය කරයි. එහෙත් ජනමූල නායකයාව ජනතාව ඔසවාගෙන නොයයි. ඔහු ජනතාව සමඟ, එහෙත් ඔවුන්ට පෙරටුව ගමන් කරයි.ජනමූල යන්නෙහි ජනශ්‍රැතික අර්ථයක් ද ඇත. ජාන පරම්පරාව ප්‍රවේණි විද්‍යාවේ පැහැදිලි කිරීමක් වන අතර අධ්‍යාත්මික ප්‍රවේණීය වනාහි ජනශ්‍රැති විද්‍යාවට අයත් විභාග කිරීමකි. අධ්‍යාත්මික ප්‍රවේණීය විග්‍රහයේ පහසුව සඳහා “සිතුවිලි පරම්පරාව“ ලෙස සරළව හඳුනා ගනිමි.ජනතා නායකයා ප්‍රවේණි උරුමයකින් පවා ස්ථානගත විය හැකිය. එහෙත් ජනමූල නායකයා උපදින්නේ ජනතාව සතු සිතුවිළි පරම්පරාවේ උරුමය කර පින්නාගෙන යි. සිතුවිළි පරම්පරාව මානව ශිෂ්ඨාචාරය ඔස්සේ ගමන් කර වර්තමානය තෙක් පැමිණ තිබේ. සිතිවිලි පරම්පරාවෙන් අධ්‍යාත්මික අයිතියක් සුරක්ෂිත කර ගන්නා ජනමූල නායකයා ප්‍රවේණි උරුමයේ ජනතා නායකයාට වඩා ජනතාවාදී ය.අනුහස් සහිත නායකත්වයCharismatic Leadership යන බටහිර යෙදුම සිංහලෙන් භාවිතයට ගන්නේ අනුහස් සහිත නායකත්වය ලෙසයි. නායකත්වයේ උපරිමය යනු අනුහස් සහිත නායකකමයි. නායකත්ව ඉතිහාසයේදී අපට හමුවන උපරිම නායකයින් අනුහස් සහිත ය. ආගමික ශාස්තෘවරුන් ද අනුහස් සහිත බවින් දේවත්වයට ද පත්ව සිටී. මානව සම්භවයේ දීර්ඝ ඉතිහාසයක් ඇති ආසියාතිකයින් අනුහස් සහිත නායකත්වයකට ඇති කැමැත්ත තවමත් අත්හැර නැත.අතීත නායකත්වයලංකා රාජ්‍ය දේශපාලනයේ අතීත නායකත්වයේ උපරිමය ද අනුහස් සහිත ජනමූල නායකයින්ගෙන් යුක්ත ය. මාතෘ භූමියට සිදුවන්නට යෙදුණු ප්‍රබල ආක්‍රමණික ව්‍යසනයන්ගෙන් රට මුදා ගත් අතීත නායකත්වය අනුහස් සහිතව ඉතිහාස ගත වී සිටී. උරුමයෙන් රාජ්‍යත්වයට පත් වූවනට වඩා ජනමූල රාජ්‍යත්වය ලංකා ඉතිහාසයේ වීරත්වයට පත්ව සිටී.පණ්ඩුකාභයට උරුමයෙන් ලත් දේශපාලන නායකත්වයක් තිබුණ ද ඔහු මේ රටේ ජනතාව සමඟ උරෙන් උර ගැටී ලබාගත් ජනමූල බලපරාක්‍රමය නිසා අනුහස් සහිත වුවේ ය. රුහුණේ ගැමුණු කුමරු මහා රාජ ලීලාවෙමන් දුට්ඨ ගාමිණි අභය වූයේ වසර 44 ක රුදුරු චෝල පාලනය වනසා මව් රට එක් සේසත් කළ නිසා ය. වළගම්බා, ධාතුසේන, මහා විජයබා ආදී නායකයින් අනුහස් සහිත දේව වරම ලබා මෙරට ජනශ්‍රැතිය තුළ මුල් බැස ගත්තේ මාතෘ භූමියට සිදුවන්නට නියමිතව තිබූ රුදුරු ආක්‍රමනයන්ගෙන් එය බේරාගත් නිසාය.රුහුණේ කීර්ති කුමාරයා රට වටකොට සේනා මෙහෙයවමින් දකුණු ඉන්දියාවට අයත් කොට ගෙන තිබූ ලක්දිව යළි මුදා නොගන්නට අද ශ්‍රී ලංකාව කියා රටක් ලෝක සිතියමේ තිබිය නොහැකි යැයි පවසා ඇත්තේ ශ්‍රේෂ්ඨ ඉන්දීය ඉතිහාසඥයකු වූ නීලකණ්ඨ ශාස්ත්‍රී නම් පඬිවරයා ය.වසභ රජ්ජුරුවන් ප්‍රවේණි උරුමයෙන් රාජ්‍යප්‍රාප්ත වූ අයෙකු නොව ජනමූල උරුමයෙන් රාජ්‍ය ප්‍රවේණිය වෙනස් කොට වාපී සංවර්ධනයෙන් දේශීය කෘෂි පොහොසත්කම රටට දිනා දී අනුහස් පෑ නරවිරුවෙකි. මහා පරාක්‍රමබාහුගේ ජනමූල ආකර්ශනය නිසා මවු රට ආර්ථිකව පොහොසත් වුණා පමණක් නොව මධුරාව සහ රාමඤ්ඤව යන රටවල් ආක්‍රමණය කිරීමට පවා දේශීය හමුදාවනට හැකියාව ලැබී තිබුණි.අනුරාධපුරයෙන් පොළොන්නරුවෙන් පසුව අපට අනුහස් සහිත ජනමූල නායකයින් හමු නොවන්නේ ඇයි ? ඉන්පසු රට දෙකඩ තුන් කඩ වී ගියේය. දකුණු ඉන්දීය ආර්ය චක්‍රවර්තිවරු ලක්දිව උතුරුකරය තම ආණ්ඩු මට්ටුවට ගත්හ. ජාතික නායකත්වය නිරිත දිගට සහ කඳුකරයට ගාල් කරන ලදී. කෝට්ටේ යුගයේදී VI වෙනි පරාක්‍රමබාහු රජු යළිත් අනුහස් සහිත නායකත්වයට පත් වූයේ ඔහු දීර්ඝ කාලයකට පසු යළිත් මේ රට එක්සේසත් කළ නිසා ය.දකුණු ඉන්දියාවේ විජය නගර් දේශපාලනය විසින් යළිත් ආක්‍රමණය කෙරෙනු ලදුව දෙකඩ තුන්කඩ වූ රට වෙත 16 වෙනි සියවසේ සිට යුරෝපීය ආක්‍රමණිකයාද අවි අමෝරා ගත්තේය . 1815 දී එංගලන්තයේ ජෝර්ජ් මහ රජ්ජුරුවන්ගේ කිරීටය යටට මේ රට එක් සේසත් කළ රොබට් බ්‍රවුන්රිග් ෂසින් ලක්දිව ඉංගී‍්‍රසි යටත් විජිතයක් බවට පත් කළේ ය.1818 දී, 1848 දී මේ රටේ දේශ හිතෛශීන් ඌව වෙල්ලස්සේදී මාතලේදී කැලෑ ගතව රෑන් ගැසි ඉංගී‍්‍රසි පාලනයට විරුද්ධව විමුක්ති අරගල මෙහෙයවුවද රුදුරු ආක්‍රමණිකයා වනසා මාතෘ භූමිය එක්සේසත් කොට අනුහස් සහිත වීමට තරම් බලවත් වූ ජනමූල නායකත්වයක් මෙරට දේශපාලන ලෝකයෙන් එදා බිහි නො වීය. ඉංගී‍්‍රසි කිරීටයට අවනතව 20 වැනි සියවසට පිවිසිණු වාර්ගික ශ්‍රී ලාංකිකයා එකමුතු ජාතික ව්‍යාපාරය අධ්‍යාත්මික විප්ලවයක් ස්වරූපයෙන් පවත්වා ගිය හේතුවෙන් 1948 දී මෙරටට නිදහස ලබාදීමට සුදු ආණ්ඩුවට සිදුවුණි. එහෙත් 48 නිදහසින් පසු ඇරැඹුණු කොම්ප්‍රද්‍රෝරු දේශපාලනයේ ඩොමිනියන් අර්ථය විසින් පක්ෂ ගත කෙරුණු වැඩිහිටි ජන අනුපාතය ජාතික ඡන්ද ගුණ්ඩු මත බෙදා වෙන්කර ගන්නා ලදී.පක්ෂ දේශපාලනයේ ජාතික ඡන්ද ගුණ්ඩුව 80 දශකය ලබද්දී බෙදුම්වාදී ත්‍රස්ත භට කණ්ඩායමක් උතුªරුකරයෙන් බිහිකර තිබුණි. වසර 30 ක් ගත වෙද්දී අතිමහත් ජීවිත හානියක් සහ දේපළ හානියක් සිදුකොට ස්වදේශීකයන් බියගන්වා විදේශිකයින් උසි ගන්වා මේ රට බෙදා වෙන් කරන්නට අවශ්‍ය සියලුම පිඹුරුපත් සකස් කොට තිබුණි. මෙරට ජන ප්‍රජාව තවදුරටත් ජීවත්ව සිටිය යුතු නම් ඊනියා ඊළාම් සිතියමට අවනතව මෙරට බෙදා වෙන්කළ යුතු යැයි අවධාරණය කොට ගත් අධ්‍යාත්මයක් ලක් වැසියන් තුළ ස්ථාපිත වී තිබුණි.හැරවුම් ලක්ෂයලාංකීය දේශපාලන ඉතිහාසයේ හැරවුම් ලක්ෂ කිහිපයක් සොයාගත හැක. දේශපාලනික හැරැවුම් ලක්ෂය යනු රට එක අතක යා යුතුව තිබී එය හරවා වෙනතකට යොමු කරවීම යැයි සරළ ලෙස ගත හැකිය. විජය රජු ලංකාපුරයට ගොඩ බැස්සේ නැත්නම් මේ රටේ සමස්ත සමාජ ක්‍රමයම අද මීට වඩා වෙනස් මගක ගොස් සිටිය යුතුය. එහෙයින් විජයාවතරණය යනු මෙරට දේශපාලනික ක්‍ෂේත්‍රයේ හැරවුම් ලක්ෂයකි. පණ්ඩුකාභයගේ ජනමූල දේශපාලනික ක්‍රියාවලිය මෙරට හැරවුමකට ලක් කළේය. ක්‍රි. පූ. 3 වැනි සියවසේ සිදු වූ මහින්දාගමනය මෙරට දේශපාලන, සමාජ සහ ආර්ථික ක්‍ෂේත්‍රයේ සිදු වූ බරපතළ හැරවුමකි. දේවානම්පියතිස්ස යුගයේ මිහිඳු හිමියන් ලක්දිවට නො වඩින්නට වර්තමාන ශ්‍රී ලාංකේය සමාජයේ භාෂාව, ආගම, සංස්කෘතිය සහ සමස්ත සමාජ භාවිතාවම අද පවතින තත්ත්වය නොවන්නේ ය.එහෙයින් මහින්දාගමනය හැරවුම් ලක්ෂයකි.දුට්ඨගාමිණි අභය, වළගම්බා, ධාතුසේන ආදී රජවරුන් නො වන්නට මේ රට චෝල යටත් විජිතයක් බවට පත් වන්නේ ය.  ජාත්‍යන්තර ඉතිහාසඥයන් ම පවසා අති පරිදි මහා විජයබා රජුගේ දේශපාලනික යුද ප්‍රවිශ්ඨය සිදු නොවන්නට ලංකාව දකුණු ඉන්ද්‍රීය විජය නගර් ප්‍රාන්ත රාජ්‍යයක් බවට පත්වන්නේ ය. සිදුවීමට තිබූ බරපතළ ව්‍යසනයන්ගෙන් මේ රට මුදාගත් දේශපාලනික කේන්ද්‍රයෝ හැරවුම් ලක්ෂ වන්නාහ.1815, උඩරට ගිවිසුම වනාහි මෙරට සමාජ ඉතිහාසයේ සිදු වූ විශමාකාරතම දේශපාලනික හැරවුම් ලක්ෂයයි.1948, 1956, 1978 ආදි මෑත කාලීන මංසන්ධිගත වර්ෂ අපේ සමාජ දේශපාලන ක්‍ෂේත්‍රයේ මරමස්ථාන සේ ගත්ත ද අතීතයේ සිදු වූවා සේ මෙරට විශාල ව්‍යසනයකට ලක්ව සිට ඉන් මුදාගත් හැරවුම් ලක්ෂ සේ ගිනිය නොහැක. 1948 දී මුදාහරින ලද මෙරට දේශීය කොම්ප්‍රදෝරු පාලන න්‍යාය අත්යන්තයෙන් ම දක්ෂිනාංශිකය. ඊට විරුද්ධව ගොඩනැගුණු දේශීය ගැමි සහ කෘෂි දේශපාලන ධාරාව වාමවාදී සුබසාධන රාජ්‍යයක් සඳහා පියවර තැබුවේ බණ්ඩාරනායක සිරිමතාණන් පෙරටු කොට ගෙන යි. එහෙත් 1959 සිදු වූ ඛේදජනක රොස්මිඩ් වෙඩි හඬත් සමග 56 යේ හැරවුම් ධාරව වියළෙන්නට පටන් ගත්තේ ය. 1978 දී මේ සුබසාධන රාජ්‍යය විවෘත වෙළෙඳ සමාජයක් බවට ක්‍ෂණිකව හැරවුමක් ගත්තද එහි සුබවාදී කුළුගැන්වීමක් අද වනතුරු ද දැකගත නොහැකි වී තිබේ.ඡන්ද ගුණ්ඩු ජාතිවාදය1950 දශකයේ වපුරණ ලද ඡන්ද ගුණ්ඩු ජාතිවාදය 1983 දී ප්‍රලය වී විදාරණය විය. එතැන් සිට වසර 30 ක් පුරා ගරා වැටුණු ශ්‍රී ලාංකීය අධ්‍යාත්මය 2005 වන විට කෙඩෙත්තු වී ඔත්පල වී මරණාසන්නව බෙදී වෙන් වන්නට පිළිණ ගෙන සිටියේ ය. වර්තමාන ලාංකේය දේශපාලනයේ උත්තම හැරවුම ක්‍රියාත්මක වන්නේ මෙතැනදී ය. 2005 වසර වනාහි ලංකාවේ උත්තම හැරවුම් ලක්ෂය යැයි මා කරන යෝජනාවේ අරුත පැහැදිලි වන්නට නම් මෙරට සමාජ විඥ්ඥාණය නිර්පාක්ෂිකභාවයට පත් වී තිබිය යුතුය.මහින්ද රාජපක්ෂ නමැති උත්තම දේශපාලනික සමාජ සාධකය පක්ෂ දේශපාලනික ඡන්ද ගුණ්ඩු හුණ්ඩුවෙලා විග්‍රහ කළ නො හැකි ය. එවිට එයින් මතුවන අර්ථය නිවැරදි නොවේ. 2005 හැරවුම් ලක්ෂයේ ජනමූල නායකත්වය නිවැරදිව පැහැදිලි කර ගන්නට නම් විද්‍යාර්ථ ඇසින් ඉතිහාසය විමර්ශනය කර බැලිය යුතුය. “ඉතිහාසය තුළ මහින්ද” සහ “පක්ෂ අතර මහින්ද” යන විග්‍රහයයන් දෙකෙන් අප විසින් සොයා බැලෙන්නේ ඓතිහාසික වූත් වඩාත් සමාජ ගෝචර වූත් පළමු පැහැදිලි කිරීමයි.මහින්ද චින්තනය2005 ජනමූල නායකත්වය 2009 දී අනුහස් සහිත නායකත්වයක් බවට පත්වීමේ ඉතිහාස කතාව ආරම්භ වන්නේ 1815 උඩරට ගිවිසුමෙන් වුවද එහි නිධාන කතාව ඇත්තේ 1739 වර්ෂයේදීය.වසර 40,000 මානව විද්‍යා ඉතිහාසයක් ඇති මේ රටේ ජීවත් වූ මිනිසුන්ගේ සිතුවිළි පරම්පරාව අතිශයින්ම ප්‍රබල ය. මේ ප්‍රාථමික සිතුවිල්ල බුදු දහමින් නික්ම වී චින්තනයක් බවට පත් විය. දේශීය චින්තනයේ හිමිකාරත්වය ක්‍රි .පූ. 3 වන සියවසේදී මෙරටට වැඩම කළ මහින්ද මහරහතන් වහන්සේට පිරිනැමුණු කළ එය “මහින්ද චින්තනය” සේ නම් වියයුතු යැයි මම විශ්වාස කරමි. මිහිඳු මහරහතන් වහන්සේගේ සිට මහින්ද රාජපක්ෂ දක්වා ශත වර්ෂ 23 ක් ගත වූ පසු ය මහින්ද චින්තනය දේශපාලන පිඨිකාවට එන්නේ.මහින්ද චින්තනය යනු දේශීය විත්තනයයි. වසර 40,000 ක මානව උරුමය ප්‍රාග් ඓතිහාසික හෙළ යුගයක් පසුකර ගෙන මහින්දාගමනයෙන් පුණර්ජීවනය ලබා මෙරටට උරුම චින්තනයක් බිහි කර ගත්තේ ය. මේ චින්තනයේ බිහිදොර වනාහි ථෙරවාදී බුදු දහමින් පෝෂිතව මහින්ද මහරහතන් වහන්සේගේ පරිසමාප්ත වූ හෙයින් එසේ ගෙඩනැගුණු දේශීය චින්තනයට තැබිය හැකි හොඳම නම වන්නේ මහින්ද චින්තනයයි. එය රජරට සිට නිරිතදිගට රාජධානි විතැන් වීමේ දී ක්‍රම ක්‍රමයෙන් පිරිහී අවුත් 1815 මහනුවර මඟුල් මඩුවේදී සිරගත කරනු ලැබීය. 2005 හැරවුම් ලක්ෂයේදී යළි භාවිතාවට ගැනෙන්නේ කෝල්බෲක්, ඩොනමෝර් සහ සෝල්බරි විසින් තහනමට ලක් කරන ලද මෙ රට ජනතාවගේ අනාදීමත් උරුමයක න්‍යාය පත්‍රය වූ මහින්ද චින්තනයයි. ආකාස්මික කාරණාව වන්නේ වසර 195 කට පසු යළිත් දේශීය චින්තනය භාවිතාවට ගන්නා ජනමූල නායකයාගේ නමද මහින්දයි.විශ්ව ගම්මානයජාතිකත්වය ජාත්‍යන්තරය වෙත ඔසවා තබනවා මිස ජාත්‍යන්තරයෙන් ජාතිකත්වය වසා තැබීමේ ක්‍රියා පිළිවෙත 2005 න් මෙපිටට අහෝසි වී යයි. විශ්ව ගම්මානය යනු දේශීයත්වය ජාත්‍යන්තරය තුළ හුවමාරු කර ගන්නා වෙළෙඳ පොළක් වැනි යැයි මම විශ්වාස කරමි. ගම්මානය යනු ශඛ්‍යතා බෙදාහදා ගැනීමයි. විශ්ව ගම්මානය යනු ජාතිකත්ව ශඛ්‍යතා ජාත්‍යන්තරය තුළ බෙදාහදා ගැනීමයි. සරළව කිවහොත් Maid In Sri Lanka, Made In America ආදී ජාත්‍යන්තරය නිෂ්පාදනය සමග හුවමාර කර ගැනීමයි. මහින්ද චින්තනයේ ජාතික ක්‍රියාවලියත් ජාත්‍යන්තර ක්‍රියාවලියත් න්‍යාය ගත වන්නේ මාතෘ භූමි සංකල්පය මතය.බටහිරයන් කොතෙක් අනුකරණය කිරීමට උත්සාහ කළ ද හසුකර ගත නොහැකි ස්වාභාවිකවාදය වනාහි මහින්ද රාජපක්ෂ ජනාධිපති තුමා අතැඹුලක් සේ ග්‍රහණය කරගෙන සිටින මාතෘ භූමි සංකල්පය යි.පළමුවත්, දෙවනුවත්, තෙවනුවත් මාතෘ භූමිය වන්දනා කරන්න යැයි එතුමන් ආදර්ශ දෙන්නේ මාතෘ භූමි සංකල්පයේ හරය හොඳ හැටි ග්‍රහණය කොට ගෙන ය. මාතෘ භූමි සංකල්පයමාතෘ භූමිය යනු පුද්ගලයකු උපන් ස්ථානය රැගත් භූමිභාගය නොවේ. පුද්ගලයාගේ ප්‍රවේණිය, ප්‍රවේණියේ චින්තනය, චින්තනයේ ප්‍රවේණිය තිරස්වත්, සිරස්වත් විග්‍රහ කළහොත් මාතෘභූමි සංකල්පයේ වපසරිය තේරුම්ගත හැකි වේ. සිරස් විග්‍රහයේ දී ශ්‍රී ලංකාව නමැති මාතෘ භූමිය ප්ලයස්ටෝසින යුගයේ සිට වසර මිලියන 07 ක වයසක් ඇත. දැනට සොයාගෙන ඇති අයුරු අනුව වසර 250,000 ක ජනාවාස ඉතිහාසයකුත් වසර 40,000 ක ප්‍රාග් පුරාවිද්‍යා මානව ඉතිහාසයකුත් ඇත.තිරස් විග්‍රහයේදී අද වන විට මේ භූමියේ ජීවත්වන බහු වාර්ගික, බහු ජාතික සහ බහු ආගමික රටවැසියන්ගේ සකලවිධ ජීවී අජිවී ක්‍රියාකාරකම් සහ ගහ කොළ සතා සීපාවා ආදී සමස්තය ම මාතෘ භූමියයි. අතිගරු ජනාධිපතිතුමන් පළමුවත්,, දෙවනුවත්, තෙවනුවත් වන්දනා කරන්නේ සහ කරවන්නේ එකී ගැඹුරු අරුතකින් යුතු මාතෘ භූමියයි.යුරෝපීයයන් පුදුමයට පත් වූ ආසියාතික ජන නායකයින් ජනමූල නායකයින් බවට පත් වන්නේ මාතෘ භූමි සංකල්පය හේතුකොට ගෙන ය. මහත්මා ගාන්ධි මා ඕ සේතුං ඒ ඒ රටවල සදාතනික ජන නායකයින් බවට පත් වී හමාරය. ජනාධිපති මහින්ද රාජපක්ෂ ජනමූල නායකයෙක් යැයි මා හුවා දක්වන්නේ පාක්ෂික ලඝු කිරීමකින් නොව ඓතිහාසික විශාලනයකින් යුක්තව යි.මහින්ද දර්ශනයජනමූල නායකයකුගේ ඇති ඊළඟ අනිවාර්ය අංගය වන්නේ තම දේශපාලන ක්‍රියාවලියේ ඇති දාර්ශනික පිළිවෙතයි. මේ දර්ශනය වනාහි අධ්‍යාපනයෙන් හෝ අනුකරණයෙන් ලබා ගන්නා පරදර්ශනයක් නොව තමන්ට අනන්‍ය වූ පුරෝගාමි දර්ශනයක් විය යුතුය. ගාන්ධි දර්ශනය සහ මා ඕ දර්ශනය අද වන විට තම මවු රටේ දේශසීමා තරණය කොට ජාත්‍යන්තර දර්ශන තලයට ද පැමිණ තිබේ.මහින්ද රාජපක්ෂ ජනාධිපතිතුමන් මා හඳුනාගන්නේ අනායාස දාර්ශනිකයෙකු ලෙසයි. “මම දාර්ශනිකයෙක්ම” යි අසීරුවෙන් තතනා සූත්‍ර ගලපන ආයාස දාර්ශනිකයාට වඩා අනායාස දාර්ශනිකයා ස්වභාවධර්මයට එකඟ ය. මේ රටේ අනාදීමත් චින්තනයේ න්‍යාය පත්‍රය “මහින්ද චින්තනය” වූවා නම් ඊට පාදක වූ අධ්‍යාත්මික පෞරුෂය සැකසී ඇත්තේ මහින්ද දර්ශනය හේතුපාදක කොට ගෙනය.ගාන්ධි තුමන්ගේ දේශපාලන න්‍යාය ප්‍රකාශන සහ ක්‍රියාවලිය ඊළඟ පරම්පරාවේ නේරුවරුන්ගේ ගෞරව විමර්ශනයෙන් “ගාන්ධි දර්ශනය “බවට පත් වී ඇත. මා ඕ වාදය මා ඕ දර්ශනය මත ගොඩනැගී ඇති බව පසු කාලීනයේ සොයා ගත්හ.එහෙත් මහින්ද චින්තනය වනාහි මහින්ද දර්ශනය මත ගොඩනැගුනක් බව අද වනතුරුත් සමාජ විග්‍රහයකට පාත්‍ර වී නැත.ඊට හේතුව වී ඇත්තේ වර්තමාන දේශපාලනය පාක්ෂික දේශපාලනයෙන් හෙම්බත් වී ඇති නිසා යැයි මට සිතේ. එහෙත් මේ රට අනාගතය දක්වා රැක ගැනීමට අවශ්‍ය නම් අප වහාම මහින්ද දර්ශනය සොයා යා යුතුව ඇතැයි මම අවධාරණය කරමි.“ආසියාවේ ආශ්චර්ය” නැමැති සුබවාදයට වඩා “යළිත් යුද්ධයක්” යන බියකරු අසුභය සමාජගත වීමට ඇති ප්‍රවණතාව අහෝසි කළ හැක්කේ මහින්ද චින්තනයට පාදක වූ මහින්ද දර්ශනයට යි.අපේ රට මේ වන විටත් මහින්ද රාජපක්ෂ නමැති දුර්ලභ දේශපාලන භූමිකාව හරිහැටි පැහැදිලි කරගෙන නොමැත. ව්‍යවස්ථාදායක සභාවේ පාර්ලිමේන්තු කෙටුම්පත්, ස්ථාවර නියෝග යටතේ මහින්ද දර්ශනය හඳුනාගත නො හැක. මුළුමහත් ව්‍යවස්ථාදායක සභාව ම පාක්ෂික කණ්ණාඩියෙන් සහ මැතිවරණ ඡන්ද ගුණ්ඩුවෙන් මිදී දේශජ අරමුණින් මහින්ද දර්ශනය පැහැදිලි කර ගතහොත් ජනමූල නායකයෙකු මෙරට පහළවීමේ වාසිය සමකාලීනවම ජනතාව වෙත ලබාදිය හැකිවනු ඇත. එවිට ය ජනමූල නායකත්වය අනුහස් සහිත වන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=f1103162</link>
    <topic/>
    <author>මනෝලි සුබසිංහ ඡායාරූපය-රංජිත් අසංක</author>
    <content>අනුරාධා නිල්මිණි කියන්නේ පාඨකයන් හොඳින් දන්නා කියන කෙනෙක්. එහෙම වෙන්නේ ඇය දක්ෂ මාධ්‍යවේදිනියක් නිසයි. විවිධ විද්‍යුත් මාධ්‍ය ඔස්සේ මාධ්‍ය ජීවිතය ඇරැඹි අනුරාධා වඩාත්ම ජනතාව අතරට ගියේ ‘රාවය’ පුවත්පතේ මාධ්‍යවේදිනියක් ලෙස කටයුතු කළ යුගයේ බව නොපැවසූවහොත් එය කුහකකමක්. මාධ්‍යවේදිනියක ලෙස කටයුතු කළත් අනුරාධා තුළ සැඟ වී සිටි කුසලතා බොහෝ ය. නමුත් මාධ්‍ය ජීවිතයේ අවිවේකී බව ඒ සියල්ල යටපත් කළා ය. එහෙත් පසුගියදා ඇය රාවයෙන් ඉවත්වීමත් සමඟ මෙතුවක් කල් යටපත් වී සිටි ඇගේ කලා කුසලතාවයන් එකින් එක ඉස්මතු වන්නට වූයේ ය. මෑතකදී අනුරාධා ළමා පොතක් එළි දැක්වූවාය. අභිනවයෙන් අනුරාධා ‘කවි’ පොතක් එළි දැක්වූවාය. ‘යුගස්ත්‍රී’ අනුරාධාගේ කවිකාර සිත ඔබට පිළිබිඹු කරන ප්‍රථම අවස්ථාවයි. නවකතාකාරියක, කෙටිකතාකාරියක, ළමා කතාකාරියක ලෙස හඳුනාගෙන සිටි මේ මාධ්‍යවේදිනිය කවිකාරියකු වූ ‘යුගස්ත්‍රී’ ගැන ‘ලිවිසැරිය’ ට අපි කතා කළෙමු. ‘යුගස්ත්‍රී’ ෆාස්ට් පබ්ලිකේෂන් ප්‍රකාශකයකි.* සාමාන්‍යයෙන් අපේ රටේ මුද්‍රණය වන අපි දැකලා තියෙන කවි පොත් ගැන හිතුවම ‘යුගස්ත්‍රී’ හැම අතකින් ම වෙනස් මගක් ගත්තු කවි පොතක් කියලා මට හැඟෙනවා. විශේෂයෙන් ම කවි පොත්වල පිටකවරයේ තිබෙන හුදකලා බව ඔබ සහමුලින් ම ‘යුගස්ත්‍රී’ වල දී පිටු දැක තිබෙනවා. එහි විචිත්‍රත්වයෙන් වගේ ම ආකර්ෂණීය බවින් හරිම ඉහළයි. ඒ විචිත්‍රබව ඔබේ අදහසක් ද?කවරය මෙසේ විය යුතුයි කියන දළ අදහස මගේයි. නමුත් ඒ විචිත්‍රබවේ මූලික ගෞරවය හිමි විය යුත්තේ ප්‍රේම් දිසානායකටයි. ඔහු පුදුමාකාර විදියට මහන්සි වෙමින් මෙතරම් ආකර්ෂණීයව සුපසන් කවරයක් නිර්මානය කරන්නට උර දුන්නා.‘යුගස්ත්‍රී’ සාමාන්‍ය කවි පොතකට එහාට ගිහින් විචිත්‍රවත් බවක් දුටුවානම් එය මට හුඟක් සතුටුයි. මගේ අදහස නම් අනෙකුත් හැම කලාත්මක අංගයන් වගේ ම කවි පොතක් කාලානුරූපව වෙනස් විය යුතු බවයි. කවි පොතක් මිනිසුන් අතරට යෑමට නම් ඒ වෙනස තිබිය යුතුමයි. කවි පොතක කවරය පාලු, හුදකලා ස්වරූපයක් ගත යුතු යැයි මම නම් හිතන්නේ නැහැ. කවි පොතක කවරය කලාත්මකව විචිත්‍රවත් බවින් ආකර්ශණයක් ඇති වන අයුරින් නිමැවීම කාලෝචිතයි කියලා මට හිතෙනවා.කවරයේ මේ විචිත්‍රබව ඇතුළාන්තයේ අන්තර්ගතයට හානියක් සිද්ධ වන්නේ නැහැ. කවි පොතේ ඇතුළත වගේ ම පිටතත් නිර්මාණාත්මක බවින් අලංකාර වුණොත් කවි පොත පරිපූර්ණ තත්ත්වයට පත් වෙනවා. අපි කැමැති වුණත් නැතත් අපට වෙළඳපොළ අරමුණු අමතක කරන්න බැහැ. මොකද වෙළඳපොළ අමතක කරලා අපට නිර්මාණයක් එළි දක්වන්නට බැහැ. නිර්මාණාත්මක ගුණාත්මකභාවය වගේ ම වෙළෙඳපොළ වටිනාකමත් පිළිබඳවත් අපේ අවධානය යොමුකළ යුතුයි.විශේෂයෙන් එහි දී කර්තෘ වගේ ම ප්‍රකාශකයා යන දෙපාර්ශවයේ ම ඒ පිළිබඳව අදහසක් තිබිය යුතුමයි. මෙය දෙදෙනාගේ ම අන්‍යොන්‍යය අවබෝධය සුහදත්වය සහ සහයෝගයෙන් කළ යුතු දෙයක්.* සාමාන්‍යයෙන් කවි පොතක් එළි දැක්වීමට ප්‍රකාශකයෙක් සොයා ගැනීම ලෙහෙසි කටයුත්තක් නෙමෙයි. විශේෂයෙන් ම කුළුදුල් කව් පොතට. හැමෝම වගේ කවි පොතක් කරන්න ලොකු කට්ටක් කනවා. නමුත් ඔබ ඒ කට්ටෙන් නිදහස් වෙලා තියෙනවා.ඇත්තෙන් ම ඒක මගේ පූර්ව වාසනාවක්. මම මේ කවි පොත අවස්ථා ගණනාවකදී ම’විසින් ප්‍රකාශයට පත් කරන්නට උත්සහ කළා. නමුත් විවිධ හේතු නිසා මඟ හැරුණා. අවසානයේ නැවතුණේ ප්‍රේම් දිසානායක මහතා ළඟයි. මේ සඳහා මට ඔහු මුණගස්සවා දුන්නේ ඩෙනිල් මාකස් කියන මගේ හිතවතායි. කිසිදු දැන හැඳුනුම්කමක් නොමැතිව සිද්ධ වූ ඒ හමුවීම කවි පොත ප්‍රකාශයට බාර ගැනීමට තරම් නිහතමානි වුණා. එනිසා ඔබ කිව්ව ‘කට්ට’ මගේ කුළුදුල් කවි පොතට මට මුහුණ දෙන්න සිද්ධ වුණේ නැහැ. මම දන්නවා, දැකලා තියෙනවා. සමහරු කුළුදුල් කවි පොත කරන්නේ කණකර උගස් තියලා.නැතිනම් යහළුවන්ගේ උදව්වෙන් කීය කීය හරි එකතු කරලා. එහෙම මහා විශාල දුකකින් තමයි කුළුදුල් කවි පොත තමන්ගේ ම ප්‍රකාශයක් විදියට එළි දක්වන්නේ. එනිසා සමස්ත කවීන් අතරේ එවැනි මහන්සියක් නොදරා ඒ කටයුත්ත මේ තරම් පහසුවෙන් සිද්ධ වීම භාග්‍යයක් කියලා මට හිතෙනවා.‘යුගස්ත්‍රී’ නිමාව ගැන විශේෂයෙන් ම කතා කළ යුතුයි. මගේ අදහස්වලට අනුව උසස් ම කඩදාසියෙන් උසස් නිමාවකින්, උසස් කවර නිර්මාණයකින් එළි දැක්වීම ගැන ෆාස්ට් පබ්ලිකේෂන් ආයතනයට මම සැබැවින් ම ස්තූතිය පළ කරනවා.* ‘යුගස්ත්‍රී’ සඳහා ඔබ තෝරාගත් තේමාවන් එකිනෙකට වෙනස්. විශේෂයෙන් කවි නිර්මාණ අතුරින් ‘ගැහැනිය’ වෙනුවෙන් වෙන් වූ කවි නිර්මාණ බොහෝමයක් තිබෙනවා. එවායේ ව්‍යාංගර්ථවත් බස හරිම ප්‍රබලයි. කාන්තා දිනයේ දී එළි දැක්වූයේ ඒ ස්ත්‍රීවාදී එළැඹුම නිසා ද?ඔබ කිව්වත් වගේ ම මෙය එළියට එන්නේ ස්ත්‍රීවාදී එළැඹුමකින්. විශේෂයෙන් මෙහි අන්තර්ගතය ගැන මතක් කළොත් ‘රාවය’ සහ අනෙකුත් විද්‍යුත් මාධ්‍යවල ලබපු අත්දැකීම් මෙහි දී සිහිපත් නොකරම බැහැ. මේ ආයතනවල වැඩ කරද්දී මට බොහෝ කාන්තාවන් ඇසුරු කරන්නට ලැබුණා. ඔවුන් විවිධ පංතිවල අයයි. නමුත් නිර්ධන පංතිය හෝ වේවා ධනපති පංතිය හෝ වේවා, උගත් නූගත් පැහැපත්, විරූපි මේ කොයියම් ආකාරයෙන් ගත්තත් ඔවුන් සියල්ලන්ටම ආවේනික පොදු ප්‍රශ්න තිබෙන බව මට අත්දැකීමෙන් අවබෝධ වුණා.සාමාන්‍යයෙන් කාන්තාවන්ගේ ප්‍රශ්න ගැන කිව්වම පොදු ප්‍රශ්න කීපයක් ම තිබෙනවා. එකක් තමයි ‘ගබ්සාව‘. මම හිතන හැටියට නම් ‘ගබ්සා’ නීතිය යම් තරමකට හෝ ලංකාව තුළ ‘නීතිගත’ විය යුතුයි. මම එහෙම යෝජනා කරන්නේ මේ රටේ අවුරුද්දකට නීති විරෝධී ගබ්සාවීම් ලක්ෂය ඉක්මවා සිද්ධ වෙනවා.මෙයින් අති බහුතරය විවාහක කාන්තාවන් නොවූවත් අනෙක් අය ප්‍රේම සම්බන්ධතාවන් නිසා හෝ වෙනයම් හේතු නිසා අනවශ්‍ය දරු කළලයන් ලැබූ අයයි. අපේ නීතිය අනුව ගබ්සාවක් කළ හැක්කේ මවගේ තත්ත්වයට කිසියම් අවදානමක් තිබෙනවා නම් පමණයි. නමුත් මේ අනවශ්‍ය ගැබ් ගැනීම් නිසා කාන්තාවන්ගේ ශාරීරික ජීවිතය වගේම මානසික ජීවිතය සම්බන්ධයෙන් විශාල අවදානමක් තිබෙනවා. සරලව එක උදාහරණයක් කිව්වොත් ස්ත්‍රී දූෂණයකදී නැතිනම් යම් බලහත්කාරයකදී සිදුවන ගැබ් ගැනීමක්. එවගේ ම කුඩා දැරියකට සිදුවන ගැබ් ගැනීමක් තුළ ඒ දරුවා මේ ලෝකෙට බිහි කිරීමට සහ ලේ කිරි කරදීමට දරු සෙනෙහසක් ඇති විය යුතුයි. නමුත් මෙවැනි අවස්ථාවකට මුහුණ දෙන කාන්තාවකට හෝ දැරියකට තමන්ගේ කුස තුළ වැඩෙන දරු කළලය පිළිබඳව සෙනෙහසක් ඇති කර ගත හැකි ද?එහි දී දරුවන්ට උප්පැන්න සහතිකයට ඉදිරිපත් වන පියවරුන් අපේ සංස්කෘතියේ හෝ සදාචාරයේ සොයා සපයා දෙනවාද?තවත් කාරණයක් නම් මෙවැනි දූෂණයන්ට ලක් වූ තරුණියන්, කාන්තාවන් රඳවා තබන නිවාසවල ගැබ් මව්වරු ප්‍රසූතියේ සිට අවුරුදු හතර පහ ඉන්න වෙනවා. එහෙම වෙන්නේ මේ අපරාධ නඩු නොවිසඳන නිසයි. මේ නිවාසවල ඉන්න බොහෝමයක් දරුවෝ. දරුවත් ළමයෙක්. අම්මත් ළමයෙක්. දරුවෙකුට දරුවෙක් ලැබුණම අම්මටත් අනාගතයක් නැහැ; දරුවාටත් අනාගතයක් නැහැ. මෙය බරපතළ සමාජ ප්‍රශ්නයක්. නමුත් වගකිව යුත්තෝ නිහඬයි. ගබ්සා නීතියට එරෙහි වන කිසිම කෙනෙක් මෙවැනි තත්ත්වයකට පත් වන කාන්තාවන් හෝ දැරිවියන්ගේ පැත්තෙන් මානුෂීය විසඳුමක් ලබා දීමට මෙතෙක් ඉදිරිපත් වී නැහැ.මගේ කවි හරහා මතු කරන තවත් කාරණයක් වන්නේ ගැබ්බර මව්වරු සුළු වැරැදි සම්බන්ධයෙන් බන්ධනාගාර ගත කිරීම.අරක්කු බෝතලයක් ළඟ තිබුණාට මත්පැන් බිව්වට මව්වරු, තරුණියන් සිරගෙවල්වල සිටිනවා. එහෙම අයට දරුවෝ ලැබෙන්නෙත් සිරගෙවල්වලමයි. දරුවන්ගේ ළමා කාලය ගත වන්නේත් බන්ධනාගාරවලමයි. මේ දරුවෝ කිසිම විදියකින් රටට අපරාධයක් කළ අය නෙමෙයි. නමුත් සංශෝධනය නොවන අපේ ඉංග්‍රීසි නීතිය වරදක් නොකළ අහිංසක දරුවන්ට දඬුවම් පමුණුවමින් සිටිනවා. මේවා තමයි කාන්තාවන්ගේ පාර්ශ්වයෙන් මම දකින මූලිකම ප්‍රශ්න. මේ ප්‍රශ්න මම කවියෙන් මතු කර තිබෙනවා.මේ කවි පොතේ සියලුම කවි ප්‍රශස්ත නොවෙන්න පුළුවන්. නමුත් මම මේ හරහා සමාජයට මම යම් ආරාධනාවක් කරනවා; ගැහැනිය දෙස පුළුල් දෘෂ්ඨි කෝණයකින් සහ නිවැරැදි දැක්මක් ඇති ව විවෘතව බැලිය යුතුයි කියන කාරණය.* ‘යුගස්ත්‍රී’ වැනි නමක් මේ පොතට ඔබ යෝජනා කළේ කුමන අර්ථයෙන් ද?‘යුගස්ත්‍රී’ කියන්නෙත් මෙහි අන්තර්ගත එක් කවි නිර්මාණයක්. ලාංකීය ගැහැනුන්ගෙන් 90%කට තිබෙන ප්‍රශ්නයක් තමයි මේ කවියෙන් මම අර්ථ ගන්වා තිබෙන්නේ. කාන්තාවන් බහුතරයක් ඉන්නේ ලිංගික පරිපූර්ණත්වය කියන කාරණයේ ද ගැහැනියගේ පාර්ශ්වයෙන් නොසිතන ආත්මාර්ථකාමී පිරිමි වෙසෙන සමාජයකයි. නමුත් එහෙම ඉඳගෙනත් ඔවුන් මේ ගැන කිසිම අවස්ථාවක විවෘතව කතා කරන්න කැමැති නැහැ. ‘යුගස්ත්‍රී’ කියන ඒ කවි නිර්මාණයෙන් මම කතා කරන්නේ බහුතරයක් ගැහැනුන්ගේ මේ අයිතිවාසිකම ගැනයි. නමුත් පැහැදිළිවම කියන්න ඕනේ; මේ කාරණය මතු කරන්නේ පුරුෂාධිපත්‍ය හෝ සම අයිතිවාසිකම් ලබා ගැනීම කියන තැන ඉඳලා නම් නෙමෙයි.මේ සියල්ල ගත්තම මනුෂ්‍යයකු වශයෙන් ගැහැනිය කියන සත්ත්වයා සතු මානව අයිතීන්. මේ අයිතීන් පිළිබඳව තමන්ගේ හෘද සාක්ෂියෙන් විමසීමක් කරන ලෙස මම සමාජයට යෝජනා කරනවා.* මේ කෘතියෙහි කවිය සඳහා උපයෝගී කොටගෙන තිබෙන චිත්‍ර පිළිබඳවත් කතා නොකරම බැහැ?මේ චිත්‍ර සියල්ලම තේරුවේ මමයි. එකම ආකෘතියකින් යුත් මේ චිත්‍රවලට පුංචි කාලේ ඉඳලම මගේ කැමැත්තක් තිබුණා. මගේ කවිවලටත් වඩා ප්‍රබල යථාර්ථයක් මේ චිත්‍රවලින් ඉස්මතු වෙනවා වගේ අදහසක් මට දැනෙවා. ඇත්තටම ඒ චිත්‍ර ‘යුගස්ත්‍රී’ වලට එකතු කිරීමෙන් කවිවලට ආකර්ශණයක් සිදුවුණාය කියන විශ්වාසය මට තිබෙනවා.* දැන් ඔබ නිදහස් මාධ්‍යවේදිනියක්. ‘රාවය’ සම්පූර්ණයෙන් ම අත හැරලාද?මගේ අවුරුදු දහසයක මාධ්‍ය ජීවිතයෙන් මම තාවකාලිකව සමු අරගෙන ඉන්නේ. ඒ අවුරුදු දහසය අතුරින් අවුරුදු හයක් ම ගත කළේ ‘රාවය’ පත්තරේ. ඒ කාල පරාසය මාව ලෝකයාට විවෘත වූ කාල පරාසයක් විදියටත් මගේ ජීවිතයේ මගේ අභ්‍යන්තරය නිරාවරණය කළ කාලයක් ලෙසත් මම දකිනවා. දැන් මම තරමක නිදහස්. මට විවේක කාලයක් තිබෙනවා. ඒනිසා ඉස්සරට වඩා නිර්මාණවලට වැඩි ඉඩක් තිබෙනවා. මේ දවස්වල ‘මිහිරි’ ප්‍රකාශකයින් මගේ පරණ නවකතා පහක් නැවැත මුද්‍රණය කරනවා. මේ වන විට ළමා පොත් පහක් කරලා තිබෙනවා. සිංහල අවුරුද්දට ළමා ගී පොතක් එළි දක්වන්නට මේ දවස්වල මුද්‍රණයේ. ඉදිරියටත් ලිවීම, කියවීම කරගෙන යයි. නමුත් හෙට දවස කියන්නේ අවිනිශ්චිතයි. එනිසා අද දවස සතුටින් ගත කිරීම මගේ අභිලාෂයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=f1103163</link>
    <topic/>
    <author>ආචාර්ය නිමල් සේදර</author>
    <content>කර්තෘ - දීපාල් සූරියආරච්චි ප්‍රකාශක - සුනෙලක් ප්‍රකාශනයක් මිල - රුපියල් 475/=කිමගේ ජීවිත කාලය තුළ මව්සින් කරන ලද අනේක විධ රැකියාවන් අතර ප්‍රධානවන්නේ ජීවිත රක්ෂණය හා ආශ්‍රිතව මා ඊගල් රක්ෂණ සමාගමේ 1988 සිට 2007 දක්වා ගතකළ කාලයයි. ඉන් පෙරද 1963 සිට 1968 දක්වා වසර පහක කාලය මම ශ්‍රී ලංකා රක්ෂණ සංස්ථාව සමග ගතකළෙමි. 1988 පටන්ගත් රක්ෂණ අලෙවි වෘත්තීය හේතුවෙන් මමද රක්ෂණ අලෙවි ප්‍රධානත්වයෙහිලා පොත් කිහිපයක් ලියා ඇත්තෙමි.මෑත යුගයේ ජීවිත රක්ෂණය හා ආශ්‍රිතව සෘජුවම රක්ෂණ අලෙවිකරුවන් ඉලක්ක කරගෙන මගේ පොත්වලට අමතරව සිංහල භාෂාවෙන් පොතක් නොලියවිණි. දීපාල් සූරියආරච්චි මහතාගේ මේ කෘතිය සෘජුවම ඉලක්ක පාඨක පිරිසකට ආමන්ත්‍රණය කර ලියන ලද පොතක්ය. මේ ආමන්ත්‍රණය මටද වලංගුය.ශ්‍රී ලංකාවේ රක්ෂණ අලෙවි ක්ෂේත්‍රයෙන් සමුගත් මා අද ඇමරිකාවේ ජීවිත හා සාමාන්‍ය රක්ෂණ වර්ග සියල්ල අලෙවිකිරීමට බලපත්‍ර ලබාගත් රක්ෂණ අලෙවිකරුවෙකි.කතුවරයා හොඳින් දන්නා හඳුනන තැනැත්තෙක්වීම පොතක ගුණදොස් කතාකිරීම බාධාවක් නොවේ. ප්‍රථමයෙන් මා කළේ එක දිගට පොත කියවා නිම කිරීමයි. දෙවනුව මා කළේ පොතේ පටුන පෙරලා මගේ අවධානය වැඩියෙන් යොමුවිය යුතු පරිච්ඡේද නැවත කියවීමයි.සූරියආරච්චි මහතා මේ පොතට ඇතුළත් කර ඇත්තේ අලුත් යමක් නොව සියලුම රක්ෂණ අලෙවිකරුවන්ට වරින් වර සෑම ආයතනයක් විසින්ම අලෙවිකරුවන්ට උගන්වා හෝ කියාදී ඇති දෑමය. බොහෝ විෂය ක්ෂේත්‍රයන් ආශ්‍රිතව ලියවෙන පොත පත හා ආශ්‍රිතව මගේ මේ අදහස වලංගුය.වෙනස ඇතිවන්නේ එම කරුණු ඉදිරිපත්කිරීමට පෙළගස්වන ආකාරය, අදහසක් ඉදිරිපත් කිරීම නිර්මාණය කරන ආකාරය එය ඉදිරිපත් කරණු ලබන වාග් ව්‍යවහාරෙහිය.කතුවරයා සිංහලෙන් බිස්නස් යන සරල තේමාව නිර්මාණය කරගත් යමක් හිතට වදින්නට ඉදිරිපත් කිරීමේ නෛසර්ගික ගුණයෙන් පොහොසත් දැන්වීම් කලාව පිළිබඳ පරිචයක් ඇති ලේඛකයෙකි. එහෙයින් ඔහුගේ බස සරලය - සුනම්‍ය - කියවීමට ප්‍රියය.අත්දැකීම් පොතකට ඇතුළත් කිරීමෙන් කෘතියක් සතු ප්‍රායෝගික භාවය වැඩිවේ. දීපාල්ගේ මෙම කෘතිය ආරම්භවන්නේ එවැනි සත්‍ය කතාවකිනි.රක්ෂණ සමාගමක ප්‍රධානියෙක්වීම පිළිබඳව සිහිනයක් හෝ නොතිබුණු සමයක රක්ෂණ උපදේශකයෙක් ඔහුට රක්ෂණයක් අලෙවිකිරීමේදී අනුගමනය කරන ලද දුර්වල පිළිවෙත් වර්ධනය කිරීමට කතුවරයා දැන් අදහස් කරන්නේ රක්ෂණය යනු කුමක් ද ? අලෙවිකරුවෙකුගේ කාර්ය භාරය කුමක් ද? යනු අවබෝධ කරගැනීමෙන් අනතුරුවය.සත්‍යවන්ත භාවය ජීවිතය ජයගන්නට ඇති හොඳම අනුපානුවයි. රක්ෂණ අලෙවියේදී වෙනත් විෂයකටවඩා පිළිවෙත්, චර්යා ධර්ම රැකගතයුතුය. එය යතිවරයෙකුගේ ක්‍රියාවට සමානය. මත්පැන් පානයට එරෙහිව හෝ එහි ආදීනව පිළිබඳ කතාකළ හැක්කේ මත් පැන් නොබොන්නකුට පමණි.ඉතිරිකිරීම අනාගතය, පවුලේ සුරක්ෂිත භාවය යන කරුණු පිළිබඳ කතාකරන රක්ෂණ අලෙවිකරුවා ප්‍රථමකොට ඒ කරුණු මත පිහිටාලිය යුතුය.දීපාල්ගේ මේ කෘතියෙන් මේ පණිවුඩය ඉතා මැනවින් අලෙවිකරුවෙකුට දෙයි. රක්ෂණයක් අලෙවිකිරීමෙන් යහපතක් සිදුවිය යුත්තේ ගැණුම්කරුට විනා අලෙවිකරුට නොවේ. අලෙවිකරුට ලැබෙන ආදායම වනාහී තමා විසින් මානව හිතවාදීව දයාවෙන් ඉටුකරන ලද මෙහෙවරට පාරිතෝෂිතයකි. මේ පණිවුඩයද අලෙවිකරුට සිත්වදින අයුරින් ඉදිරිපත්වෙයි.කවර කාරියක් වුවද කළයුත්තේ තමන්ගේ පවුල් සංස්ථාවේ සුහදතාවය සහිතවය. රක්ෂණ අලෙවිය රැකියාවක් නොව ව්‍යාපාරයක් යැයි ස්ථාවරව විශ්වාස කළ මට මුලු මහත් පවුලේ දායකත්වයෙන් එම අලෙවිකටයුතු කළෙමි. දීපාල් මේ කෘතියෙන් මා ගත් පියවර නිවැරැදි බව පෙන්වා දී තිබීම මට හිතට සහනයකි.අලෙවිකරුවාට සමාගමේ වර්ධනයට දායක වන්නට වැඩි වැඩියෙන් හැකිවන්නේ ගැණුම්කරුවන් අතර අලෙවිකරුවාට ගොඩනැගෙන කීර්තිනාමය හරහාය. වැඩි වැඩියෙන් ග්‍රාහකයින් නිර්දේශමත තමාවෙත යොමුවන්නේ මේ කීර්තිනාමය ආරක්ෂාකරගන්නා විටය. සූරියආරච්චි මහතා මෙම කරුණු මැනවින් අලෙවිකරුවනට සිය කෘතියෙන් පහදා දෙයි.රක්ෂණ අලෙවි ක්ෂේත්‍රයට දැන් අවශ්‍ය රක්ෂණ වෘත්තික අලෙවිකරුවන්ය. බලපත්‍ර නිකුත් කිරීම එහි හොඳ පියවරකි. බලපත්‍ර ඇති පමණින් වෘත්තික අලෙවිකරුවෝ නොවෙති. ආචාර ධර්ම තුළින් වෘත්තිකභාවය ගොඩ නැඟේ. එය විභාග සහතික මත ගොඩනැගෙන්නක් නොවේ. චර්යාධර්ම සඳහා මේ පොත මහත් ඉඩකඩක් වෙන් කර තිබීම අගය කළ යුතුය.ඇමරිකාවේ රක්ෂණ බලපත්‍රය අලුත්වැඩියා කිරීම සඳහා පැය තිහක රක්ෂණ කටයුතු පිළිබඳ අන්තර්ජාලය හරහා පාඨමාලාවක් නිමකළ යුතුය. ඒ සඳහා රුපියල් හයදහස් පන්සියයයක් තරම මුදලක් ගෙවිය යුතුය. බලපත්‍රය අලුත්වැඩියාව සඳහා රුපියල් දහ නව දහසක් ගෙවිය යුතුය. මේ විභාගයට අනිවාර්්‍යයෙන්ම චර්යා ධර්ම පිළිබඳ පැය තුනක අධ්‍යාපන කාලයක් අතුළත්විය යුතුමය. චර්යා ධර්ම පිළිබඳ අලෙවිකරණයේ ඇති ස්ථානය මෙයින් අපට අවබෝධ වෙයි.දීපාල් සූරියආරච්චි මහතා මේ පොත රක්ෂණ අලෙවි ක්ෂේත්‍රයට දායාද කිරීමෙන් කාලීන අවශ්‍යතාවයක් මැනවින් සපුරාලයි. පොතේ කවරයට දේශීය නිමාවක් තිබුණා නම් වඩාත් ගැළපේ යැයි මට සිතේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=f1103164</link>
    <topic/>
    <author>නදීෂාණි පි‍්‍රයංගිකා ස්වර්ණ ආරියවංශ</author>
    <content>“යුවති” පුවත්පතින් ස්වකිය ලේඛන දිවියේ ස්වර්ණමය යුගයකට පා තබන ඔහු, “වසන්තයේ සටහන” දිගහැරුමෙන් අතිශය පාඨක ප්‍රසාදයට පත් වේ. පුවත්පතක් නාට්‍ය කලාවත්, ගීත කලාවත්, චිත්‍ර කලාවත්, නවකතාවත්, යනා දී වූ කලා මාධ්‍යයන් අතර නිරතුරුව රැඳී සිටි ඔහු “පිනිපාවඩ” කෘතිය තුළින් යළි පාඨකයා අමතයි. ඔහුනමින් උපාලි කුමාරවංශයන් ය.ආදරය හුදකලාව, වියෝගය, අපේක්‍ෂා භංගත්වය යන මානුෂීය ධර්මතා පොදු ජීවන ඛේදවාචකයන් හමුවේ ජීවන අරගලයක යථාර්ථය කාන්තා චරිතයක් මඟින් සමාජගත කිරීම අභිප්‍රාය කරගනිමින් “පිනිපාඩව“ කෘතිය නිර්මාණය වේ. එහි”චුට්ටි” කේන්ද්‍ර චරිතයයි. ඇය ආදරයත් කඳුළත් අතර වරින්වර දෝලනය වන හැඟීම් සමුදායකින් යුතු චරිතයකි.“පිනිපාවඩ” කෘතියට පදනම නිර්මාණය වන්නේ කතුවරයා ඇසු දුටු සමාජ සංස්ථාව ය. ඔහුගේ මුල්ම නවකතාව වූ “වසන්තයේ සටහන” නවකතාවට ඇඳී ආ පාඨක ප්‍රතිචාර මැද කතා නායිකාවගේ චරිතය ද ඔහුට හමුවේ. අඳුරු වළාවලින් සිර වී ඇති ඇගේ ජීවිතය “චුට්ටි” චරිතය නිර්මාණය වන්නට කළේ සුළුපටු බලපෑමක් නොවේ.දිනක් කතුවරයාගේ නෙතට දර්ශනය වූ මෙහෙණියක ගේ ස්වභාවය චුට්ටිගේ අභිනිෂ්ක්‍රමණයට හේතු වූ බැව් මෙහිලා සඳහන් කළ යුතුය. සමාජයේ සිදුවන විවිධ සිදුවීම් සහ ඇසුරු කළ චරිත රැසක් “පිනි පාවඩ” පෝෂණය කරන්නට හේතු විණි. ඒ අනුව උපාලි කුමාරවංශ ගේ පන්හිදෙන් “පිනිපාවඩ” ලියවෙන්නේ චරිත රැසක එකතුවක් ලෙසනි.“පිනි පාවඩ” ආදරය තේමා කර ගන්තක් වුවද එය බොළඳ නවකතාවකැයි කිව නොහැක්කේ, සමාජගත පණිවුඩයක් ඒ තුළ අන්තර්ගත වන හෙයින් හා නොයෙක් ජීවන අරගල හමුවේ ‘චුටිටි’ අභිනිෂ්ක්‍රමණයට පෙළඹෙන නිසාවෙනි.“මට චුට්ටි කියලා අමතන්න ඉන්න එකම එක්කෙනා... මට ඉතුරු වී ඇති මගෙ භාරකාරයා... මේ අත්වැල ළඟදී බිඳී ගියහොත් මා ඇද වැටෙන ආගාධයෙන් කිසි දිනෙක ගොඩ ඒමට නොහැකි වනු ඇත.” “පිනි පාවාඩ” හී එන චුට්ටියා, සැබැවින්ම සර්වකාලීනය. එදාද අදද මතුවට ද සැබෑ ජීවිතයේ සේම පන්හිඳෙන් ද ඔවුන් ගැන ලියවෙනු ඇත.උපාලි කුමාරවංශයන්ගේ “පිනි පාවඩ” ජීවිතයේ සැබෑ යථාර්ථය පසක් කරවන්නට,, එතුළින් සදේශයක් සමාජ ගත කරවන්නට දැරු ප්‍රණාමය ප්‍රසංශනීය වන්නේ ද එහෙයිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=f1103165</link>
    <topic>දින හතකින් අපිප්‍රතිලාභ ලබා දෙනවා</topic>
    <author>සාකච්ඡා කළේ අනුර පේ‍්‍රමලාල්</author>
    <content>සේවක අර්ථසාධක අරමුදලේ වර්තමාන තත්ත්වය පිළිබඳ එහි කොමසාරිස් ඩී. පී. කේ. ආර්. වීරකෝන් මහතා සමඟ දිනමිණ කතිකා කළ සංවාදයකි මේ.* සේවක අර්ථසාධක අරමුදලේ පනත සංශෝධනය කිරීමට පියවර ගනිමින් සිටින බවට ආරංචියි. එහි දී කුමන වෙනස්කම් ද සිදුවන්නේ?ඇත්තෙන් ම මේ පනත් සංශෝධනය සිදුකරනු ලබන්නේ සේවක අර්ථසාධක අරමුදල තව තවත් සුරක්ෂිත කරමින් එහි සාමාජිකයින්ට ප්‍රතිලාභ වැඩි කිරීමටයි.එහි දී මුලින්ම සේවක අර්ථ සාධක අරමුදලේ සාමාජිකයින් ගේ නිවාස ගැටලුව විසඳීමට ඔවුන්ගේ ශේෂයෙන් 30% ක් ලබා ගැනීමට අවස්ථාව උදාකර දී තිබෙනවා. මීට කලින් සාමාජිකයින්ට මේ අරමුදලේ තිබෙන තමා ගේ ශේෂය බැංකුවක් වෙත ඇපයක් ලෙස ඉදිරිපත් කරමින් ණයක් ලබා ගැනීමට අවස්ථාව ලබා දී තිබුණා.නමුත් මේ සංශෝධනයත් සමඟ කිසිදු පොළියක් හෝ ආපසු ගෙවීමේ පදනමක් නොමැතිව සාමාජිකයාගේ තිබෙන ශේෂයෙන් 30% ක් මුදාහරිනු ලැබේ.* මේ 30% මුදල් නිකුත් කිරීමේ දී මොනයම් හෝ සීමාවක් තිබේද?මේ මුදල නිදහස් කිරීමේ දී ලිහිල් සීමාවන් කිහිපයක් තිබෙනවා. එනම් වසර දහයක් සේවක අර්ථසාධක අරමුදලට දායකත්වය ලබාදීම සාමාජිකයාගේ ශේෂයේ ලක්ෂ තුනත් දහයත් අතර මුදලක් තිබීමයි.* මේ සංශෝධනය මඟින් තවත් මොනවද සිදුවන්නේ?ඉදිරියේ දී සාමාජිකයාගේ නිවාස ප්‍රශ්නය වගේ ම අධ්‍යාපනික හා සෞඛ්‍ය ගැටලු මතුවුණු අවස්ථාවල දී සාමාජික ශේෂයෙන් යම් මුදලක් ප්‍රතිලාභයක් ලෙස නිකුත් කිරීමට වැඩපිළිවෙළක් පිළිබඳ අවධානය යොමු කර තිබෙනවා.එමෙන් ම සේවක අර්ථසාධක අරමුදල ඇතුළු සියලු ආරක්ෂණ කටයුතු එක ම වහලක් යටට රැගෙන ඒම සඳහා නාරාහේන්පිට විශාල ගොඩනැඟිල්ලක් ඉදිකරනවා. එය ‘මෙහෙවර පියස’ ලෙස නම්කොට තිබෙනවා.* සාමාජිකයින්ගෙන් නැගෙන තවත් එක් මැසිවිල්ලක් තමයි තමන්ට සේ.අ.අ. ප්‍රතිලාභය ලබා ගැනීමට යෑමේ දී සිදුවන රස්තියාදුව හා පමාව. එය නැති කිරීමට ගෙන තිබෙන පියවර කවරේ ද?මේ වනවිට කිසිදු පමාවකින් තොරව සාමාජිකයින්ට සේ.අ.අ. ප්‍රතිලාභය ලබා ගැනීමට සියලු කටයුතු අවසන් කර ඇත. එහි දී සාමාජිකයකු ඉතා ම නිවැරැදිව තම ඉල්ලුම් පත්‍රය සම්පූර්ණ කර අප වෙත ලබා දුන්නා ම දින තුනක් ඇතුළත දී එහි සියලු රාජකාරි කටයුතු අවසන් කොට ශ්‍රී ලංකා මහ බැංකුව වෙත යැවීමේ වැඩපිළිවෙළ දැන් ක්‍රියාත්මකයි.ඒ සඳහා සාමාජිකයකු සිදුකළ යුත්තේ තමන් ගේ සේවක අර්ථ සාධක අරමුදල් ප්‍රතිලාභය ලබා ගැනීමට යෑමේ දී අප විසින් ලබාදෙන ඉල්ලුම් පත්‍රය සමඟ උපදෙස් පත්‍රිකාව ද අනිවාර්යෙන් ම ඉල්ලා ලබා ගැනීමයි.අනතුරුව තමන් සේවය කරද්දී සේවක අර්ථ සාධක අරමුදලේ ශේෂය සම්බන්ධව වාර්ෂිකව ශ්‍රී ලංකා මහ බැංකුවෙන් නිකුත් කරන ලියැවිල්ලේ සඳහන් කළ කරුණු සැළකිල්ලට ගෙන උපදෙස් පත්‍රිකාවේ සඳහන් උපදෙස් ද උපයෝගී කරගෙන සාමාජිකයා තම අයදුම්පත්‍රය ඉතා නිවැරැදිව සම්පූර්ණ කොට බාරදීම සිදුකරනවා නම් ඔවුන්ට කිසිදු රස්තියාදුවක් වෙන්න අවශ්‍ය නැහැ.සාමාජිකයා අවසාන මොහොත වෙනකල් නොසිට තමන් ගේ නම, ජාතික හැඳුනුම්පත් අංකය, ගිණුම් අංක හා සාමාජික අංක ඇතුළු සියලු කරුණු සේවා යෝජකයාට ඉදිරිපත් කර නිවැරැදිව තබා ගැනීම වැදගත්.ඒ අනුව සියලු මූලික අවශ්‍යතා සාමාජිකයා නිවැරැදිව ඉටුකර ගැනීමෙන් කිසිදු රස්තියාදුවක් හා කාල පමාවක් නැතිව සේවක අර්ථසාධක අරමුදලේ ප්‍රතිලාභය දින 7 ක් හෝ 8 ක් ඇතුළත දී ලබා ගත හැකියි.* සේවක අර්ථ සාධක අරමුදලේ ආරක්ෂණය පිළිබඳ ඇතැම් පුද්ගලයින් විවිධ මත පළ කරනවා. ඒ ගැන මොනවද කියන්න තිබෙන්නේ?සේවක අර්ථසාධක අරමුදල පිළිබඳ යම් යම් අය මොනවා පැවසුවත් එය ඉතාම සුරක්ෂිතව තිබෙන අතර එහි දශම ගණනක දූෂණ වංචා සිදුවෙන්න පුළුවන්. නමුත් එයත් නැතිකර දැමීම පිණිස පුළුල් ආරක්ෂණ වැඩපිළිවෙළක් ආරම්භ කර තිබෙනවා.එහි මුල් පියවර වනුයේ සේවක අර්ථ සාධක අරමුදලේ සාමාජික අංකය වෙනුවට පුද්ගලයින් ලියාපදිංචි කිරීමේ හැඳුනුම්පත් අංකය හඳුන්වාදීමට කටයුතු යෙදීම.ඒ අනුව ඉදිරියේ දී සේවක අර්ථ සාධක අරමුදලේ සාමාජිකත්වය ලබන පුද්ගලයා ගේ සාමාජික අංකය වනුයේ ජාතික හැඳුනුම්පත් අංකයයි. සාමාජිකයින් රැකියා ස්ථාන කිහිපයක සේවය කරමින් සේවක අර්ථසාධක අරමුදලට දායක වී තිබෙනවා නම් ඒ සියලු ගිණුම් සාමාජිකයා ගේ ජාතික හැඳුනුම්පත් අංකය යටතේ ලියාපදිංචි කරනු ලැබේ.එමෙන් ම මේ වනවිට සේවක අර්ථ සාධක අරමුදලේ සාමාජිකත්වය ලබා ඇති සියලුම සාමාජිකයින් ජාතික හැඳුනුම්පත් අංකය යටතේ නැවත ලියාපදිංචි කිරීම ආරම්භ කර තිබේ.මෙහි මුල් පියවර ලෙස බස්නාහිර පළාතේ සේවක අර්ථසාධක අරමුදලේ සාමාජිකයින් නැවත ලියාපදිංචි කිරීම සිදුවේ. මීට අමතරව ක්ෂණිකව සාමාජිකයා ගේ තොරතුරු නිවැරැදිව ලබා ගැනීම සඳහා සාමාජිකයා ගේ ඇඟිලි සලකුණු ලබා ගැනීමේ ව්‍යාපෘතිය ද ආරම්භ කොට ඇත. මෙහි දී සේවක අර්ථ සාධක අරමුදලේ සාමාජිකයින්ට හඳුන්වා දෙන යන්ත්‍රයක් මත තම ඇඟිලි සලකුණු තැබූ පසු ඒ අයගේ මුදල් ශේෂය හා ඒ පිළිබඳ තොරතුරු සියල්ල ඉතා නිවැරැදිව ලබාගත හැකියි. ඒ අනුව මින්පසුව සේවක අර්ථසාධක අරමුදලේ දශම ගණනක දූෂණයක් හෝ වංචාවක් සිදුනොවන බව සාමාජිකයින්ට සහතික වෙන්න පුළුවන්.පනත් සංශෝධන ගෙන එමින් මේ සියලු තීන්දු තීරණ ගෙන තිබෙන්නේ අරමුදලේ සුරක්ෂිත බවට හා සාමාජිකයාගේ යහපතටයි.* නැවත ලියාපදිංචි කිරීමේ ව්‍යාපෘතිය බස්නාහිර පළාතේ අවසන් කර තිබේද?බස්නාහිර පළාතේ නැවත ලියාපදිංචි කිරීමේ වැඩපිළිවෙළ බොහෝදුරට අවසානයි.එහෙත් සාමාජිකයින්ට තම ඇඟිලි සළකුණු සේවක අර්ථසාධක අරමුදලට ලබාදෙමින් නැවත ලියාපදිංචි වීමට නොහැකි වූ සාමාජිකයින්ට ඒ කාර්ය ඉටුකර ගැනීම සඳහා තමන්ගේ ජාතික හැඳුනුම්පත හා සේවා ස්ථානයෙන් ලබාගත් ලිපියක් රැගෙනවිත් නාරාහේන්පිට පිහිටි කම්කරු ගොඩනැගිල්ලේ පිහිටි සේවක අර්ථසාධක අරමුදල් අංශය වෙත පැමිණ ඇඟිලි සළකුණු ඇතුළු විස්තර ලබා දී නැවත ලියාපදිංචි වීමේ පහසුකම් සලසා තිබෙනවා. මෙය කාර්යාල වේලාවන්වල දී ඉටුකරගත හැකියි.එමෙන් ම මේ සඳහා දිස්ත්‍රික් මට්ටමින් පිහිටුවා තිබෙන කම්කරු කාර්යාලවලිනුත් පහසුකම් ලබාදෙන වැඩපිළිවෙළක් ආරම්භ කිරීමට නියමිත අතර එහි පළමුවැන්න කළුතර මතුගම කම්කරු කාර්යාලයේ දී 7 දා සිට 18 දක්වා සිදුකෙරෙනවා. එහි දී කලින් පැවැසූ ආකාරයට ලිපිලේඛන ගෙනවිත් සාමාජිකයින්ට නැවැත ලියාපදිංචි විය හැකියි.මේ සම්බන්ධයෙන් ඒ.ටී.එම්. කාඩ්පතක් හඳුන්වාදීමේ අවධානය යොමු වී තිබෙන අතර තමන්ගේ ජංගම දුරකථනයෙන් සේවක අර්ථසාධක අරමුදලේ ශේෂය තමන්ට බලාගත හැකි ක්‍රමයක් ඉදිරියේ දී හඳුන්වා දීමට නියමිතයි.* මේ වනවිට සේවක අර්ථසාධක අරමුදලේ තිබෙන මුළු ශේෂය කොපමණ ද? සාමාජිකයින් මුළු සංඛ්‍යාව කීයද?සේවක අර්ථසාධක අරමුදල කම්කරු අමාත්‍යාංශය යටතේ තිබුණට සියලු මුදල් හා ගිණුම් තිබෙන්නේ ශ්‍රී ලංකා මහ බැංකුවේයි. ඒ අනුව ඔවුන් පවසන පරිදි මේ වනවිට සේවක අර්ථසාධක අරමුදලේ මුළු මුදල රුපියල් බිලියන නවසීය ඉක්මවා තිබෙන අතර ඒ මුදල මේ වසර අවසන් වන විට රුපියල් ට්‍රිලියනය දක්වා වැඩි කිරීමට සැලසුම් සකස් කරමින් තිබේ. එමෙන් ම පෞද්ගලික අංශයේ සේවකයින් සඳහා විශ්‍රාම වැටුපක් සකස් කිරීම ද ප්‍රතිපත්තියක් ලෙස සකසමින් පවතිනවා.එමෙන්ම සාමාජික සංඛ්‍යාව මිලියන දහතුනක් වන අතර ඉන් සක්‍රීය ගිණුම් මිලියන 2.3 ක් වෙනවා.* සේවක අර්ථසාධක අරමුදලේ ක්‍රියාකාරකම් පිළිබඳව තවමත් පොදු ජනතාව අතර තිබෙන දැනුම ප්‍රමාණවත් නැහැ නේද?ඒකනම් ඇත්ත. ඒ සඳහා වැඩපිළිවෙළක් සකස් කර සියලු ම සාමාජිකයින්ට මේ අරමුදලේ ක්‍රියාකාරිත්වය පිළිබඳ දැනුමක් ලබාදීමේ වැඩසටහනක් ක්‍රියාත්මක කරනවා. එසේ ම ඉදිරියේ දී පුද්ගලයකු රැකියාවක් සොයන අවස්ථාවේ දී ම කම්කරු දිස්ත්‍රික්ක කාර්යාල වෙත හෝ සේවක අර්ථ සාධක අරමුදලේ ප්‍රධාන කාර්යාල වෙත පැමිණ ඕනෑ ම පුද්ගලයකුට තම ජාතික හැඳුනුම්පත ලබා දී මේ අරමුදලේ සාමාජිකත්වය ලබාදීමේ වැඩපිළිවෙළක් ආරම්භ කරනවා.එවිට ඒ අය රැකියාවකට යනවිට සේවක අර්ථසාධක අරමුදලේ සාමාජිකයින් වී සිටින අතර ඒ පිළිබඳ දැනුවත් වීමකුත් ලබාගෙන තිබෙනවා.සේවක අර්ථසාධක අරමුදල් ප්‍රතිලාභය නොලැබීම සම්බන්ධව හා එහි තිබෙන වෙනත් ගැටලු සම්බන්ධයෙන් ඕනෑම අයකුට කම්කරු හා කම්කරු සබඳතා ඇමැතිට ඒ අමාත්‍යාංශ ලේකම්ට හා සේවක අර්ථසාධක අරමුදලේ කොමසාරිස් වෙත නාමිකව හෝ නිර්නාමිකව පැමිණිලි කළ හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>16</day>
    </date>
    <link>http://www.dinamina.lk/2011/03/16/_art.asp?fn=f1103166</link>
    <topic>ඉන්ද්‍රජාලික සමාජයේ සැඟවුණු ආශාව</topic>
    <author>නදීෂානි පි‍්‍රයංගිකා</author>
    <content>හද කම්පාකරවන සිදුවීම් රැසක් ගෙවී ගිය සති කිහිපය තුළ දී අපට අසන්නට, දකින්නට ලැබිණි. ඒ අතරින් සංවේදීතම පුවතක් වූයේ පියා ගෙන ආ පැණීබීම බෝතලය බී ජීවිතයෙන් වන්දි ගෙවූ දියනියක පිළිබඳ වූ පුවතයි.මුළු ගමක් මුළු රටට හඬවා පුංචි දියණිය නොඑන ගමනක් ගියාය. සමනළියක සේ කෙළිදෙලෙන් ගත කළ දිවිය ක්‍ෂණයෙන් නිමාකරමින් ඈ සමනළ ලොවින් සමුත්තා ය. සියල්ලෝ අනේ අපොයි කිව්වේ පැණීබිම බෝතලයක සැගවී සිටි මරුවා ඇය කැඳවාගෙන ගිය බැවිනි.තර්ක විතර්ක රාශියක් නම් මතු විය. ඒ පෙළඹවීම තුළ ජීවිතයත් බිලිගන්නට හැකිවීම පිළිබඳවය.ජනමාධ්‍යයක් තුළින් මූලිකව ම අපේක්‍ෂිත අරමුණු සතරකි. එනම් තොරතුරු සම්පාදනය, අධ්‍යාපනය ලබාදීම, විනෝදාස්වාදය සැපයීම හා පෙළඹවීමයි. වර්තමානයෙහි පවතිනුයේ වාණිජකරණයට ලක් වූ එකිනෙකා පරයමින් වෙළෙඳ ප්‍රචාරණ උපක්‍රම තුළ,, පවතින වෙළෙඳපොළ ආක්‍රමනය කරන්නට සැරසෙන වාණිජ ලෝකයකි. ඒ තළ ජනමාධ්‍යයක් තුළ අපේක්‍ෂිත ඉහත කී කරුණු සතරෙන් පෙළඹවීම ප්‍රචාරක උපක්‍රමයක් සේ ඔවුනට අතිශය වැදගත් වන්නේ වෙළෙඳ පොළ බලය ආධිපත්‍යය පතුරවා ගන්නට ය. මේ සිදුවූ අවාසනාවන්ත සිදු වීමත් එහි එක් ප්‍රතිඵලයකි.විශේෂයෙන් ම දෘෂ්‍ය මාධ්‍යයක් වශයෙන් රූපවාහිනිය පෙළඹවීමේ කාර්යය තුළ මුද්‍රණෙන් සිටින මාධ්‍යයකි. ඒ මන්ද යත් සංදේශයක් ග්‍රාහක ගත කිරීමේ මාධ්‍යයක් ලෙස නූතනයේ යොදා ගනු ලබන ප්‍රබලම අවිය එය වන බැවිනි.වෙළෙඳ ප්‍රචාරනය තුළ ප්‍රචාරකයන් ගේ අරමුණු වන්නේ ස්වකීය භාණ්ඩය අළෙවි කර ගනු වස් පාරිභෝගිකයා ගේ යටි සිතට ආමන්ත්‍රණය කිරීම ය. එහිදී ඔවුන් යොදා ගන්නා උපක්‍රම නම් සාධාරණ යැයි කිව නොහැක. තාරුණ්‍යය, ලිංගිකත්වය, ජනපි‍්‍රයත්වය පාදක කරගනිමින් පාරිභෝගික සිත භාණ්ඩය කෙරෙහි නම්‍යශීලී කරවීම වෙළෙඳ උපායකි."ස්ටාර්" හෙවත් තරු සංකල්පය තුළ අතිශයින් ජනපි‍්‍රය වූ තාරුණ්‍යයේ හදගැස්ම යොදාගනිමින් ආහාර පාන අළෙවිකරණයට වුව ද ප්‍රචාරකයෝ පෙළඹෙන්නේ ස්වකීය අරමුණු මුදල් ඉපයීමට පමණක් සීමා කරවමිනි. කිසියම් රිද්මයට අනුව හඬ තුළින් ප්‍රථමයෙන් පාරිභෝගිකයා ආකර්ශනය කර ගන්නා ප්‍රචාරකකරුවන් දෙවනුව භාණ්ඩයෙහි ගුණාත්මක බවෙහි තත්ත්ව සහතිකය ලබා දෙන්නට යොදා ගන්නා රූපය බොහෝ විට තාරුණ්‍යයේ අදරැති චරිතය.එක්කෝ ජනපි‍්‍රය නළුවෙකි. නැත්නම් ගායන තරුවකි. එසේත් නැත්නම් ක්‍රීඩකයෙකි.බොහෝ විට ශක්තිය පිළිබඳ කතා බහ කරන්නට තත්පර කිහිපයකට රූප පෙට්ටියට ගොඩවන්නේ ක්‍රීඩකයෙකි. රස පිළිබඳ කතා කරන්නට සැරසෙන්නේ ජනපි‍්‍රය නළුවෙක් හෝ නිළියකි. නැත්නම් සුපිරි තරුවකි. තමා ආදරය කරන තරුව අනුමත කරන නිසාවෙන් සමහරක් ඒ වෙළෙඳ භාණ්ඩය ස්වකීය පරිභෝජන රටාවට එක්කර ගනී. ඒ එහි ගුණාත්මක බව ගැන අවබෝධයකින් නම් නොවේ.වැලන්ටයින් දිනය වෙනුවෙන් අලුතින් ම වෙළෙඳ දැන්වීම් නිර්මාණය වන්නේ තාරුණ්‍යයත්, ලිංගිකත්වයත් එකට සංකලනය කරමිනි. වාණිජ්‍යකරණය තුළ නිර්මිත සුවිශේෂී දිනයන් අලලා ස්වකීය භාණ්ඩය අළෙවි කරගන්නට ඔවුනට හැකි වන්නේ පෙළඹීමේ ප්‍රබලත්වය මත ය.එපමණක් ද නොවේ. කුඩා ළමුන් ඉලක්ක කර ගනිමින් ඔවුන් ගේ රුචිකත්වය අවුස්සාලීම වෙනුවෙන් ද නූතන වෙළෙඳ දැන්වීම් පෙනි සිටියි. කුඩා දරුවන් වූ කලී දකින දකින දෙයට ආශා කරන මවුපියන්ගේන් ඒවා ඉල්ලමින් කෙසේ හෝ තම අරමුණු දිනාගන්නා අහිංසක කොට්ඨාසයකි. එකී සිතුවිලි ඉලක්ක කරගත් නූතන වෙළෙඳ දැන්වීම් කලාව තුළ කුඩා දරුවන් සමහරෙක් ජීවිතයෙන් වන්දි ගෙව්වේ ද ආශාවන් පසුපස හඹා යාමට පෙළඹීම තුළ ය.විශේෂයෙන් ම නුතනයේ දී වෙළෙඳපොළට හඳුන්වා දෙන ක්‍ෂණික ආහාර බොහොමයක් කුඩා දරුවන් ඉලක්ක කරගනිමින් හඳුන්වා දෙනු ලබයි. ඒවා ප්‍රචාරක කටයුතු වෙනුවෙන් වර්තමානයේ දී දෘෂ්‍ය මාධ්‍ය තුළ යොදාගනු ලබන්නේ ද ළමා ලෝකයේ සිත් බැඳගත් විරවරයන් ය. නැතහොත් ඔවුන් ආදරය කරනු ලබන චරිත ය.සොසේජස්, නූඩ්ල්ස්, සමපෝෂ, ඉල්ලා කුඩා දරුවෝ අහිංසක අරගලයක යෙදෙන්නේත්, විවිධ පාට පාට විවිධ හැඩැති පැණි බීම වර්ග ඉල්ලා මඟ තොටේදී මහ හඬින් බෙරිහන් දෙන්නේත් අනවශ්‍ය අවශ්‍යතා වෙළෙඳ සමාගම් මගින් නිර්මාණය කර තිබෙන බැවිනි එහෙත් ඒවා කෙතරම් සිරුරට අහිතකර දැයි පසක් වන්නේ දරුවා රෝගී වූ විටක දී ය.ජනමාධ්‍යයකට මාධ්‍ය කර්මාන්තය තුළ රැඳී සිටින්නට මූල්‍ය ප්‍රතිපාදන අත්‍යවශ්‍ය බැව් සැබෑ ය. එලෙස ම වර්තමාන වෙළෙඳ ප්‍රවාහය තුළ රැඳී සිටින්නට භාණ්ඩ අළෙවිය සිදු විය යුතු බව ද සත්‍යය. ඒ සඳහා වෙළෙඳ ආයතනයක් විවිධ උපක්‍රම භාවිත කළ යුතු බව ද නිවැරැදි ය. සියල්ල ම වාණිජකරණයට ලක් වූ ලෝකයක් තුල භාණ්ඩ දෙකක් හෝ කීපයක් අතර පවතින තරඟයෙන් ජයගන්නට නම් වෙළෙඳ ප්‍රචාරණයක් ද තිබිය යුතු ය.එහෙත් ඒ ප්‍රචාරණය හුදෙක් මූල්‍ය උත්පාදනය මත පමණක් රැදිය යුතු නොවේ.මදක් සිතන්න, අද දෘෂ්‍ය මාධ්‍ය තුළ වෙළෙඳ ප්‍රචාරක ක්‍රම භාවිතය කෙතරම් නම් සංස්කෘතියට උචිත වේද? අයෙක් අඩ නිරුවත් කාන්තා රූප යොදාගනිමින් සුවඳ විලවුන්, විවිධ ආලේපන වර්ග අළෙවියෙ හි යෙදෙති. තවත් අයෙක් සමාජයේ උත්තරීතරයැයි එදා සිට සැළකෙන ආචාර් ධර්ම, සදාචාරයන් පසෙක හෙළා ස්වකීය නිෂ්පාදන පාරිභෝගික සමාජයට හඳුන්වා දෙන්නට වෑයම් කරති.මෑත කාලීනව ඒ තුළ දැකිය හැකි නව ප්‍රවණතාවය වූ කලී ආහාරපාන පාරිභෝගික සමාජයට හඳුන්වා දීම කෙරෙහි ද එකී සංකල්පය භාවිත කිරීමයි. ගම්පෙරළිය නම් ශ්‍රේෂ්ඨ තුන් ඈ දුතු නවකතාවෙහි ප්‍රථමය යොදා ගනිමින් නිෂ්පාදනය කළ වෙළෙඳ දැන්වීම පිළිබඳ මඳක් සිතන්න. ගම්පෙරළිය පාඩම පෙම් පෙරළියක් බවට පත්වන්නේ එක්තරා වෙළෙඳ භාණ්ඩයක් මත ය. නමුදු එහි යථාර්ථයන් කොතරම් ඈතද?කාල අවකාශයටත්, ජනපි‍්‍රයත්වයටත් මුදල් ගෙවා තරු සංකල්පයත්, විවිධ තාරුණ්‍යයට කතා කල හැකි අපූරු ක්‍රමවේදත්, ළමා මනසට ගෝචර පෙළඹීමේ ක්‍රමත් යොදාගත් පමනින් අයෙකුගේ තක්සේරුව මත භාණ්ඩයක් මිලට ගන්නට අප පෙළඹිය යුතු දවෙළෙඳ දැන්වීම් ප්‍රචාරන කලාව වූ කලී එක් අතෙකින් ඇස් බැන්දුමකි. ඉන්ද්‍රජාලයකි.ඒ නිසාවෙන් නිවැරැදිව තීරණ ගනිමින්, ජනපි‍්‍රයත්වයට නොව ගුණාත්මකත්වයට මුල් තැනක් දී පාරිභෝගික සමාජය නිවැරැදි තෝරා ගැනීමක් සිදු කරන්නේ නම් එයට උදාවන හෙට දිනය ඵලදායි වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n1103171</link>
    <topic>ඡන්දපොළට උදෙන්ම යන්න</topic>
    <author>දයා පෙරේරා</author>
    <content>පළාත් පාලන ආයතන 234 ක් සඳහා නියෝජිතයන් 3402ක් තෝරා පත්කර ගැනීමේ ඡන්ද විමසීම මධ්‍යස්ථාන 7402 කදී අද (17) පෙරවරු 7.00 සිට පස්වරු 4.00 දක්වා පැවැත්වේ.නිදහස් හා සාධාරණ ඡන්ද විමසීමකට අවශ්‍ය සියලුුම කටයුතු සකස් කර අවසන් බැවින් අද උදෙන්ම ඡන්දපොළට ගොස් තම සිතැඟි අනුව ඡන්දය පාවිච්චි කර එහි රැඳී නොසිට ආපසු නිවෙස් හෝ රාජකාරි සඳහා හෝ යන්නැයි මැතිවරණ කොමසාරිස් දයානන්ද දිශානායක මහතා ඉල්ලයි.පළාත් පාලන ඡන්දයේදී ඡන්දදායකයකුට මනාප තුනක් ප්‍රකාශ කිරීමේ අවස්ථාව ලැබී ඇත. එම මනාප තුන තම සිතැඟි පරිදි අපේක්‍ෂකයන් දෙදෙනකුට හෝ තිදෙනකුට ලබා දිය හැකි අතර, අවශ්‍ය නම් මනාප තුනම එක් අපේක්ෂකයකු සඳහාම පාවිච්චි කළ හැකි බව මැතිවරණ මහලේකම් කාර්යාලය පවසයි. නිල ඡන්ද දැන්වීම් පත්‍රිකාව ලැබී නැතත් 2009 වසරේ ඡන්ද හිමි නාම ලේඛනයෙහි නම සඳහන් නම් අදාළ ඡන්ද මධ්‍යස්ථානයට ගොස් සිය අනන්‍යතාව ඔප්පු කර ඡන්ද පත්‍රිකාවක් ලබා ගැනීමට ඡන්දදායකයකුට අයිතිය ඇතැයි ද එම කාර්යාලය වැඩි දුරටත් පවසයි.වලංගු ජාතික හැඳුනුම්පත, වලංගු ගමන් බලපත්‍රය, වලංගු රියදුරු බලපත්‍රය, රාජ්‍ය සේවා විශ්‍රාමික හැඳුනුම්පත, වැඩිහිටි හැඳුනුම්පත, පූජ්‍ය පූජක හැඳුනුම්පත, 2010 ඡන්ද විමසීම්වලට අදාළව නැවත වලංගුකළ තාවකාලික හැඳුනුම්පත සහ මේ ඡන්දයට මැතිවරණ දෙපාර්තමේන්තුව නිකුත් කළ තාවකාලික හැඳුනුම්පත යන ලේඛන ඡන්දදායකයකුගේ අනන්‍යතාව තහවුරු කිරීම සඳහා භාවිත කැරේ. එයින් එකක් හෝ නැති අයකුට ඡන්දය පාවිච්චි කිරීම සඳහා අවස්ථාව නොලැබේ.පොලිසිය ඡන්ද මධ්‍යස්ථාන හා ගණන් කිරීමේ මධ්‍යස්ථාන ආරක්‍ෂාවට යොදවා ඇත. ඡන්ද මධ්‍යස්ථාන හා අවට ආරක්‍ෂක විධිවිධාන තරකර ඇති අතර පොලිසිය සමග යුදහමුදාව ජංගම මුර සේවා සඳහා යොදවා ඇතැයි මැතිවරණ කොමසාරිස්වරයා පවසයි. පස්වරු 4.00ට ඡන්ද ප්‍රකාශ කිරීම අවසන් වීමෙන් පසු ඡන්ද පෙට්ටි ගණන් කිරීමේ මධ්‍යස්ථාන කරා ගෙන යනු ලබයි. තැපැල් ඡන්ද ප්‍රථමයෙන් ගණන් කැරේ. සියලුම ඡන්ද මධ්‍යස්ථානවලට ඡන්දපෙට්ටි ලැබුණු පසු ගණන් කිරීම ආරම්භ වන බවත් පළමුවැනි නිල ප්‍රතිඵලය අද මධ්‍යම රාත්‍රිය වනවිට නිකුත් කළ හැකිවනු ඇති බවත් මැතිවරණ මහලේකම් කාර්යාලය කියයි.ඡන්ද ගණන් කිරීම සඳහා මධ්‍යස්ථාන 1077ක් පිහිටුවා ඇත. තැපැල් ඡන්ද ගණන් කිරීම සඳහා මධ්‍යස්ථාන 227 කි.ඡන්දදායකයෝ 9444455ක් අද ඡන්දය ප්‍රකාශ කිරීමට සුදුසුකම් ලබා සිටින අතර මෙවර පළාත් පාලන ඡන්දයට තැපැල් ඡන්ද දායකයෝ 257093ක් සුදුසුකම් ලැබ සිටියහ.ඡන්දය ප්‍රකාශ කිරීමෙන් පසු ගණන් කිරීමේ මධ්‍යස්ථානයට ගෙනයන ඡන්ද පෙට්ටිවල ආරක්‍ෂාව වෙනුවෙන් කලින් අනුමැතිය ලබාගත් ස්ටිකරයක් ඇලවීම සඳහා මැතිවරණ කොමසාරිස්වරයා දේශපාලන පක්‍ෂ නියෝජිතයන්ට අවසර දී ඇත.ඡන්ද මධ්‍යස්ථානවල ඡායාරූප හා වීඩියෝ ගත කිරීමේ තහනම තදින් ක්‍රියාත්මක කැරේ.ජංගම දුරකථන, ගිනි අවි ඇතුළු මැතිවරණ කොමසාරිස්වරයා විසින් තහනම් කරන ලද උපකරණ ඡන්ද මධ්‍යස්ථානයට හෝ ගණන් කිරීමේ මධ්‍යස්ථානවලට ගෙනයාමට අවසර නැත.ආරක්‍ෂක හැඳුනුම්පත නොමැති නම් ඡන්ද අපේක්‍ෂකයකුට වුව ඡන්දය පාවිච්චි කිරීමට හැර ඡන්ද මධ්‍යස්ථාන නිරීක්‍ෂණය කිරීම සඳහා ඡන්ද මධ්‍යස්ථානවලට ඇතුළුවීමට ඉඩ නැත. රජයේ සේවකයෝ අසූ දහසත් ලක්‍ෂයත් අතර ප්‍රමාණයක් අද ඡන්ද රාජකාරි සඳහා යොදවා ගැනෙති.ආරක්‍ෂාව වෙනුවෙන් පොලිසිය, හමුදාව හා විශේෂ කාර්ය බළකායේ 70000ක් කැඳවා ඇත.පැෆරල් සංවිධානය ඡන්ද මධ්‍යස්ථාන 3500ක් සමඟ නිරීක්‍ෂණය කරයි. ජංගම රථ 125ක්ද යොදවා ඇත. තම සංවිධානය සමස්ත ඡන්ද මධ්‍යස්ථානවලින් සියයට 60ක් නිරීක්‍ෂණය කරන බව පැෆරල් සංවිධානය කියයි.පසුගිය මැතිවරණවලදී මෙන්ම මෙවර ද සර්වපාක්‍ෂික මෙහෙයුම් මැදිරියක් මැතිවරණ මහලේකම් කාර්යාලයේදී ක්‍රියාත්මක වේ. තරග කරන පක්‍ෂවල ප්‍රධාන නියෝජිතයෝ නියෝජ්‍ය පොලිස්පතිවරයකු ප්‍රමුඛ පොලිස් නිලධාරිහු මැතිවරණ කොමසාරිස්වරයාගේ ජ්‍යෙෂ්ට නිලධාරීහු හා මැතිවරණ නිරීක්‍ෂකයෝ එම මැදිරියේ කටයුතු කරති.ඡන්ද මධ්‍යස්ථානවල සිට ගණන් කිරීමේ මධ්‍යස්ථාන වෙත ඡන්ද පෙට්ටි රැගෙන යාම සඳහා ලංගම හා පෞද්ගලික බස්රථ යොදා ගැනේ.දැනට පුත්තලමේ පදිංචි මන්නාරම ප්‍රදේශයෙන් අවතැන් වූ පුද්ගලයන්ට තම පළාත්පාලන ආයතන ප්‍රදේශයට ගොස් ඡන්දය පාවිච්චි කිරීම සඳහා ගමන් ගාස්තු ගෙවා ගමන් කිරීමට ලංගම හා පෞද්ගලික බස් රථ යොදවන ලෙස මැතිවරණ කොමසාරිස්වරයා ප්‍රවාහන සහ පෞද්ගලික ප්‍රවාහන සේවා අමාත්‍යාංශ දෙකෙන්ම ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n1103172</link>
    <topic>අස්ගිරි මහ නා හිමිජන්ම දිනය අදයි</topic>
    <author>අසේල කුරුළුවංශ</author>
    <content>සියම් මහා නිකායේ අස්ගිරි මහා විහාර පාර්ශ්වයේ මහානායක උඩුගම ශ්‍රී බුද්ධරක්ඛිත මහ නාහිමියන්ගේ 81 වන ජන්ම දිනය අදට (17) යෙදී ඇත.වාරියපොළ කළුගමුව ජනපදයේ උඩුගම ග්‍රාමයේදී 1930 මාර්තු මස 17 දින ජන්ම ලාභය ලද උන් වහන්සේ වර්ෂ 1945 දී පැවිදි බිමට ඇතුළු වූහ. අස්ගිරි මහා විහාර පාර්ශවයේ අනුනායක පදවියට 1998 වසරේදී පත්වූ උන්වහන්සේ ඉන් වසරක කාලයකට පසු 1999 දෙසැම්බර් මස මහානායක පදවියට පත්වූහ.සසුනඹර ඒකාලෝක කරමින් ශාසනයේ ආරක්ෂාව හා පෝෂණය උදෙසා කැපවී ක්‍රියා කරමින් සිටින මහනාහිමියන් සතු සෘජු, අවංක හා නිහතමානී සත්පුරුෂ ගතිපැවතුම් හේතුවෙන් උන් වහන්සේ දෙස් විදෙස් සැදැහැවතුන්ගේ නොමද පැසසුමට හා ගෞරවයට පාත්‍රව සිටිති.මහනායක ධුරයට පත්වීමෙන් අනතුරුව උන් වහන්සේ විසින් දේශීය හා ජාත්‍යන්තර වශයෙන් සිදු කළ ආගමික හා ශාසනික මෙහෙවර අගයා 2007 වසරේදී මියන්මාර් රජයෙන් උන් වහන්සේ වෙත අග්ගමහා පණ්ඩිත ගෞරව නාමය පිරිනමනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n1103173</link>
    <topic>අස්ගිරි මහ නා හිමිලොවටම ආදර්ශයක්</topic>
    <author/>
    <content>වෘද්ධතර මහා තෙර නමක් වශයෙන් සුපටිපන්න හා උජුපටිපන්න ගුණවලින් පරිපූර්ණත්වයට පත්ව දැහැමි දිවි පෙවෙතක් ගත කරන අස්ගිරි මහා විහාර පාර්ශ්වයේ මහා නායක උඩුගම ශ්‍රී බුද්ධරක්ඛිත නාහිමියන් ලොවටම ආදර්ශයක් බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ උන් වහන්සේගේ 81 වැනි ජන්ම දිනය වෙනුවෙන් සුබ පැතුම් පණිවිඩයක් නිකුත් කරමිනි.ලොව්තුරු සම්බුදු පහස ලැබූ ශ්‍රී දළදා වහන්සේ ස්පර්ශ කිරීමට හා වතාවත් කිරීමට ලැබීම මහත් කුසලයක් බව පවසන ජනාධිපතිවරයා එම භාග්‍ය ලැබීම තුළින්ම නාහිමියන්ගේ “පුබ්බේත කත පුඤ්ඤතා” ගුණය පසක් වන බවත් පවසයි.ජනාධිපතිවරයාගේ පණිවුඩයේ වැඩිදුරටත් මෙසේද දැක්වේ’මහා විහාර වංශික ස්‍යාමෝපාලි මහා නිකායේ අස්ගිරි මහා විහාර පාර්ශ්වයේ මහානායක, ඓතිහාසික රංගිරි දඹුලු රාජමහා විහාරාධිපති, සාහිත්‍ය චක්‍රවර්තී, මහෝපාධ්‍යාය, අග්ගමහා පණ්ඩිත අතිගෞරවාර්හ උඩුගම සද්ධර්ම කීර්ති ශ්‍රී ධම්මසිද්ධි රතනපාල බුද්ධරක්ඛිතාභිධාන මහා ස්වාමීන්ද්‍රයාණන් වහන්සේගේ 81 වන ජන්ම දිනය නිමිත්තෙන් සුභාශිංසන පණිවුඩයක් නිකුත් කරනු ලබන්නේ හදපිරි බලවත් සතුටිනි.ඇසින් සංවරය යහපත්ය, කණින් සංවරය යහපත්ය, නාසයෙන් සංවරය යහපත්ය, දිවින් සංවරය යහපත්ය.ධම්ම පදයේ භික්ඛු වග්යෙහි සඳහන් පරිදි අතිගෞරවනීය මහානායක ස්වාමීන්ද්‍රයන් වහන්සේ ඊටම සරිලන සේ තම දිවිය සකසා ගෙන තිබීම ප්‍රසාදයට කරුණකි.දේශීය සංස්කෘතියට පණ පොවන ඓතිහාසික මහනුවර සෙංකඩගල පුරවරය පමණක් නොව දේශයේ මෙන්ම විදේශයන්හිද පූජනීයත්වයට පාත්‍ර වූ අතිගෞරවාර්හ මහානායක උඩුගම සද්ධර්මකිර්ති ශ්‍රී ධම්මසිද්ධි රතනපාල බුද්ධරක්ඛිතාභිධාන මහා ස්වාමීන්ද්‍රයාණන් වහන්සේට ශ්‍රී දළදා වහන්සේගේ පිහිටෙන් හා ශ්‍රී නාථ දෙවිදුන්ගේ ආනුභාවයෙන් නිදුක් නිරීගි භාවයත් දීර්ඝායුෂත් මෙත් සිත් පෙරටුව ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n1103174</link>
    <topic>පූර්ව මැතිවරණ සමයසමස්තයක් ලෙස සාමකාමියි</topic>
    <author>දයා පෙරේරා</author>
    <content>පළාත් පාලන මැතිවරණයට අදාළව පූර්ව මැතිවරණ සමය සමස්තයක් ලෙස සාමකාමි යැයි පැෆ්රල් සංවිධානය කියයි.නාමයෝජනා භාරදුන් දිනයේ සිට පැෆ්රල් සංවිධානය මැතිවරණ ප්‍රචාරක කටයුතු නිරීක්ෂණය කර ඇත.මැතිවරණය පැවැත්වෙන ආයතන 234 ටම අදාළ ප්‍රචාරක කටයුතු ප්‍රචණ්ඩ යැයි කීවොත් එය වැරැදි ප්‍රකාශයක් බවද එහි විධායක අධ්‍යක්ෂ රෝහණ හෙට්ටිආරච්චි මහතා පවසයි.පළාත් පාලන ඡන්ද විමසීමේදී ඡන්දය පාවිච්චි කිරීමෙන් වැළකී නොසිට කුමන දේශපාලන පක්‍ෂයකට හෝ ස්වාධීන කණ්ඩායමකට හෝ ඡන්දය පාවිච්චි කරන්නැයි පැෆ්රල් සංවිධානය ඡන්දදායකයන්ගෙන් ඉල්ලිමක් කරයි.ජනාධිපතිවරණය, පාර්ලිමේන්තු මැතිවරණය, පළාත් සභා ඡන්ද හා සාපේක්‍ෂව බලන විට පළාත් පාලන ඡන්දයකදී ඡන්දය පාවිච්චි වීමේ ප්‍රතිශතය අඩුවීම සාමාන්‍ය සිදුවිමක් වන නමුත් මෙවර එම ප්‍රමාණය සියයට පනහට වඩා අඩු වනු ඇතැයි උපකල්පනය කරන බව පැෆ්රල් සංවිධානයේ විධායක අධ්‍යක්‍ෂ රෝහණ හෙට්ටිආරච්චි මහතා කියයි. ප්‍රජාතන්ත්‍රවාදය සඳහා ඡන්ද පැවැත්වීම මෙන්ම ඡන්දය පාවිච්චි කිරීමේ වැදගත්කම පෙන්වා දෙන ඒ මහතා, ඒ වෙනුවෙන් චන්ිදය පාවිච්චි කළ යුතු බවත් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n1103175</link>
    <topic> දිනමිණ සමඟ නොමිලේ පිරිනැමෙන‘ජන සෙවණ’ එළි දකී</topic>
    <author>චන්දිමා එදිරිමාන්න</author>
    <content>සීමාසහිත එක්සත් ප්‍රවෘත්ති පත්‍ර සමාගමත් ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයත් එක්ව ප්‍රකාශයට පත් කරන “ජන සෙවණ” මාසික සංග්‍රහය ලේක්හවුස් ආයතනයේදී ඊයේ (16) එළිදැක්විණි.එම ප්‍රකාශනය සෑම මසකම තෙවැනි සිකුරාදා දිනමිණ පුවත්පත සමඟ නොමිලයේ ලබාදෙයි. ලේක්හවුස් ආයතනයේ සභාපති බන්දුල පද්මකුමාර මහතා ජනසෙවණ පුවත්පතේ මංගල කලාපය ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා වෙත ඊයේ පිළිගැන්වීය.ජන සෙවණ නිවාස හා ජනාවාස සංවර්ධන මෙහෙයුම පිළිබඳව සුවිශේෂී තොරතුරු රැසක් නිවාස අහිමි ජනතාවට මේ පුවත්පත හරහා දැනගැනීමට හැකිවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n1103176</link>
    <topic>අපොස සා/පෙළ ඉතිහාසයේවිශිෂ්ටතම ප්‍රතිඵල මෙවරයි</topic>
    <author>දයා පෙරේරා</author>
    <content>විභාග දෙපාර්තමේන්තුව ඊයේ (16) නිකුත් කළ අධ්‍යයන පොදු සහතික පත්‍ර (සාමාන්‍ය පෙළ) විභාගයේ ප්‍රතිඵල අනුව උසස් පෙළ හැදෑරීම සඳහා පාසල් අයදුම්කරුවෝ 195112ක් සුදුසුකම් ලබා ඇත.ප්‍රතිශතය 62%කි. එයින් අයදුම්කරුවෝ 182630ක් ඍජුවම උසස් පෙළට සුදුසුකම් ලබා ඇති අතර පාසල් පාදක ඇගයීම් පදනම් කර ගනිමින් ලැබෙන අතිරේක සම්මානය නිසා තවත් 12482 දෙනකුට උසස් පෙළට සුදුසුකම් හිමිවී ඇතැයි විභාග කොමසාරිස් ජනරාල් අනුර එදිරිසිංහ මහතා කියයි.මවර ප්‍රතිඵල අනුව විෂයයන් නවයට ම ‘ඒ’ සමාර්ථ ලැබූ ගණන 3059කි. 2009 දී එම සංඛ්‍යාව 2039ක් විය. වර්ධනය 1020කි. ගණිතය හා මාධ්‍ය භාෂාව සමඟ විෂයයන් හයක් සමත් පාසල් අයදුම්කරුවන් ගණන 175000ක් වන බවත් 2009 දී එම සංඛ්‍යාව 140,000ක් වූ බවත් හෙතෙම කීවේය. පෙනී සිටි සියලුම විෂයයන් අසමත් සංඛ්‍යාව 14961 කි. ප්‍රතිශතය 4.82ක් වේ. එම සංඛ්‍යාව 2009 දී 20221ක් විය. එවර ප්‍රතිශතය වූයේ 4.82 කි.ගණිතය සමත් ප්‍රතිශතය මෙවර 61.61කි. විද්‍යාව 59.80ක් හා ඉංගී‍්‍රසි 41.41කි. 2009 දී එම ප්‍රතිශතය පිළිවෙළින් 50.17, 44.31 සහ 37.35ක් ව තිබිණි.2010 අ.පො.ස. සාමාන්‍ය පෙළ විභාගයට පාසල් හා පෞද්ගලික අයදුම්කරුවෝ 542,000ක් පෙනී සිටියහ.අ.පො.ස. සාමාන්‍ය පෙළ ඉතිහාසයේ මෙතරම් විශිෂ්ට සමාර්ථයක් වාර්තා කළ පළමු අවස්ථාව මෙය බව ප්‍රතිඵල නිකුත් කිරීමේ මාධ්‍ය සාකච්ඡාවට සම්බන්ධ වූ අධ්‍යාපන ඇමැති බන්දුල ගුණවර්ධන මහතා කීවේය.වෙනදාට වඩා සති තුනකට පෙර ප්‍රතිඵල නිකුත් කළ හැකිවූ බවත් ජාතික අධ්‍යාපන ආයතනය, අධ්‍යාපන ප්‍රකාශන දෙපාර්තමේන්තුව හා විභාග දෙපාර්තමේන්තුව යන ආයතනවල සම්බන්ධය වැඩිකිරීම, ගණිතයධ්ධ් ප්‍රශ්න පත්‍රයට පැය භාගයක අතිරේක කාලයක් ලබාදීම, ආදර්ශ ප්‍රශ්න පත්‍ර ලබා දී පාසල් සම්මන්ත්‍රණ 1250ක් පැවැත්වීම, පසුගිය ප්‍රශ්න පත්‍ර මුද්‍රණය කර සාධාරණ මිලට අලෙවි කිරීම යනාදිය මෙම විශිෂ්ට ප්‍රතිඵල අත්කරදීමට හේතුසාධක වූ බවත් ඇමැතිවරයා කීය.සියලු විෂයයන් අසමත් ගණන මෙවර 6000කින් අඩුව ඇත. බුද්ධ ධර්මය සමත් ප්‍රතිශතය 81%කි. එය 2009 දී 79%ක් විය. සිංහල භාෂාව සමත් ප්‍රතිශතය 78.34 සිට 82.89 දක්වා වැඩිවී තිබේ. ශිව ධර්මය හා ඉස්ලාම් ධර්මය සමත් ප්‍රතිශතය පිළිවෙළින් 81 හා 90.23ක් වේ.2009 දී එම ප්‍රතිශත 96ක් හා 93ක් වැනි අගයකින් පැවැති බවත් කොමසාරිස් ජනරාල්වරයා කීවේය. 2009 දී ඉතිහාසය සමත් ප්‍රතිශතය 59.20ක් විය. මෙවර එය 73.68ක් දක්වා වැඩිවී ඇත. පුරවැසි අධ්‍යාපනය ද 67.55 සිට 77.50 දක්වා වර්ධනයක් පෙන්වයි.සාමාන්‍ය පෙළ ඉහළම සාමාර්ථ ලැබූ විසිපස්දෙනා ගෙන් වැඩිදෙනා ගම්බද සිසුන් බව පැහැදිලිව ප්‍රකාශ කළ හැකි බවත් එම සිසුන්ගේ නම් ඉදිරියේ දී ප්‍රකාශ කරන බවත් එදිරිසිංහ මහතා කීය.විභාග ප්‍රතිඵල අන්තර්ජාලයට ඊයේ (16) දහවල් නිකුත් කර ඇත. කොළඹ සහ ශ්‍රී ජයවර්ධනපුර කලාපයේ විදුහල් සඳහා ප්‍රතිඵල ලේඛන එම විදුහල්පතින්ට හෙට (18) දෙපාර්තමේන්තුවට පැමිණ ලබා ගත හැකිය. සෙසු පාසල් සඳහා ප්‍රතිඵල ලේඛන ඊයේ රාත්‍රියේම තැපැල් කිරීමට පියවර ගන්නා ලද බවත් පෞද්ගලික අයදුම්කරුවන්ගේ ප්‍රතිඵල මුද්‍රණය පටන් ගත් බවත් කොමසාරිස් ජනරාල්වරයා කීවේය.මේ අවස්ථාවට අධ්‍යාපන අමාත්‍යාංශයේ ලේකම් එච්. එම්. ගුණසේකර මහතා ඇතුළු ජ්‍යෙෂ්ඨ නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n1103177</link>
    <topic>ඡන්ද පත්‍රිකා නොලැබුණා නම්තැපැල් කාර්යාලයට යන්න</topic>
    <author>උපාලි කරුණාරත්න</author>
    <content>පළාත් පාලන ඡන්ද විමසීමේ නිල ඡන්ද දැන්වීම් පත්‍රිකා නොලැබුණ ඡන්ද දායකයන්ට අද (17) දින ද ඒවා ලබාගත හැකි බව තැපැල් දෙපාර්තමේන්තුව පවසයි.ළඟම ඇති තැපැල් කාර්යාලයට ගොස් අනන්‍යතාවය ඔප්පු කර මෙතෙක් ඡන්ද පත්‍රිකා නොලැබුණ අයට ඒවා ලබාගත හැකි බව තැපැල් දෙපාර්තමේන්තුව වැඩිදුරටත් දන්වයි.මේ වන විට නිල ඡන්ද දැන්වීම් පත්‍රිකා සියයට අනූහතක් බෙදා හැර ඇති බව නියෝජ්‍ය තැපැල්පති (මෙහෙයුම්) ආර්. ඩී. පී. ගාමිණී මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n1103178</link>
    <topic>ලක්ෂ15ක ව්‍යාජ මුදල් නෝට්ටු භාවිතයේ යෙද වූ පිරිසක් අල්ලයි</topic>
    <author>ඇන්ටන් සමන්පි‍්‍රය නුවරඑළිය විශේෂ</author>
    <content>නුවරඑළිය ප්‍රදේශය තුළ ව්‍යාජ මුදල් නෝට්ටු භාවිතයේ යෙදවූසැකකරුවන් කිහිප දෙනෙකු නුවරඑළිය පොලිසිය ම¼ඟින් අත්අඩංගුවට ගෙන පෙරේදා නුවරඑළිය දිසා අධිකරණය වෙත ඉදිරිපත් කෙරිණි. ඉන් තිදෙනෙකු මෙම මස 23 වැනි දින දක්වා රක්‍ෂිත බන්ධනාගාර ගත කරන ලෙස නුවරඑළිය දිසා මහේස්ත්‍රාත් ඩබ්. ජී. කාරියවසම් මහතා නියෝග කළේය.මෙම පුද්ගලයන් විසින් නුවරඑළිය ප්‍රදේශය තුල මෙසේ සංසරණය කරන්නට යෙදුන මුළු මුදලේ වටිනාකම රුපියල් ලක්‍ෂ 15 කට ආසන්න බව පොලිසිය කියයි.මෙම සිද්ධියට සම්බන්ධ ප්‍රධාන සැකකරු යැයි සැලකෙන සිද්ධින් ජෙම්සි නැමැති අය පෙරේදා (15) දින මහනුවර කටුගස්තොට ප්‍රදේශයේදී අත්අඩංගුවට ගෙන ඔහු භාරයේ තිබූ ව්‍යාජ මුදල් නෝට්ටු මුද්‍රණය කරන යන්ත්‍ර හා සෙසු උපකරණ තොගයක් අපරාධ හා විමර්ශන අංශයේ නිලධාරීන් විසින් අත්අඩංගුවට ගෙන වැඩිදුර පරීක්‍ෂණ පවත්වයි.දැනට නුවරඑළිය ප්‍රදේශයේ ව්‍යාප්තව පවතින ව්‍යාජ මුදල් නෝට්ටු සංසරණය පිළිබඳව ජනතාව දැනුවත් කිරීමේ විශේෂ වැඩපිළිවෙළක් නුවරඑළිය පොලිසිය මගින් ක්‍රියාත්මක කොට ඇත.මෙම සිද්ධිය සම්බන්ධයෙන් අත්අඩංගුවට ගෙන ඇත්තේ කටුපොළ, කෝට්ලොජ් වතුයායේ පදිංචි නඩරාජ ලෙච්චමන් කටුපොළ ජයලංකා හී පදිංචි කැළුම් ප්‍රදීප් කුමාර් බොරගස් පදිංචි ගුලාම් මොහොමඩ් බඹරකැලේ පදිංචි ස්ටැන්ලි මදනායක පුද්ගලයන් ය.නුවරඑළිය, ජ්‍යෙෂ්ඨ පොලිස් අධිකාරි ගාමිණී මතුරට හා සහකාර පොලිස් අධිකාරි ඩී. ඩබ්ලිව්. රාජපක්‍ෂ මහත්වරුන්ගේ උපදෙස් පරිදි නුවරඑළිය මූලස්ථාන පොලිස් පරීක්‍ෂක දමිත් රූපසිංහ ඇතුළු පො. කො. (70695) බාලසූරිය, පො. කො (61860) ජගත්, පො. කො (46692) බණ්ඩාර පො. කො. (71641) නුවන් සහ පො. කො. (81786) දිසානායක යන පොලිස් කණ්ඩායම වැඩිදුර පරීක්‍ෂණ පවත්වයි.නුවරඑළිය ප්‍රදේශයෙන් අත්අඩංගුවට ගත් ව්‍යාජ මුදල් මුද්‍රණය කළ පරිගණකය සහ මුද්‍රණ යන්ත්‍රය රහස් පොලිසිය මගින් ඊයේ (16) දහවල් කටුගස්තොට ප්‍රදේශයේදී සොයාගෙන ඇති අතර සැකකරුවන් දෙදෙනෙකුද අත්අඩංගුවට පත්ව තිබේ.එහිදී මුද්‍රණය කර මාරු කිරීමට සුදානම් කර තිබූ තවත් රුපියල් ලක්ෂ 5 ක ව්‍යාජ මුදල් තොගයක්ද මුදල් මුද්‍රණය කිරීමට ගන්නා කඩදාසි ඇතුළු තවත් උපකරණ රැසක් සොයා ගැනීමට හැකිවී තිබේ. අත්අඩංගුවට ගත් සැකකරුවන් දෙදෙනාගෙන් එක් අයෙක් වවුනියාව ප්‍රදේශයේ පදිංචිකරුවෙකි. ඔහු ව්‍යාජ මුදල් මාරුකිරීමේ කටයුතු බාරගෙන සිටි ප්‍රධාන සැකකරුගේ මිතුරකු බව හෙළි වී තිබේ.මේ වනවිට රහස් පොලිසිය මගින් රුපියල් ලක්ෂ 15 ක ව්‍යාජ මුදල් සොයාගෙන ඇත. නුවරඑළිය ප්‍රදේශයේ තවත් ස්ථානවල මෙම මුදල් සංසරණය වන බවට තොරතුරු ලැබී ඇති අතර ඒවා සොයා ගැනීමටද රහස් පොලිසිය සහ නුවරඑළිය දූෂණ මර්දන ඒකකය මෙහෙයුම් සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n1103179</link>
    <topic>බස් දෙකක් රේස් ගිහින් එකට ගැටීතුවාල ලබා 11 දෙනෙක් රෝහලේ</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>මගීන් ගැනීම සඳහා ධාවන තරගයක යෙදුණු පෞද්ගලික බස් රථ දෙකක් ඊයේ (16 දා) පෙ. ව. 10.00 පමණ කිඹුලාපිටිය ගල්මංකඩ හන්දියේදී එකින් එක ගැටී බරපතල හා සුළු තුවාල ලැබූ මගීන් එකොළොස්දෙනකු මීගමුව දිසා රෝහලට ඇතුළත් කර ඇත.මෙලෙස ඇතුළත් කර ඇත්තේ දාගොන්න පාර යටියන පදිංචි ලක්ෂ්මි කුමාරි පතිරාජා (34), නිල්පනාගොඩ, වෑගොව්ව පදිංචි නදීකා උදයකාන්ති (27) මව, අසුනි තනුලි හසරංගි (මාස 4 දුව), තම්මිට පාර, මීගමුව ජෙනිටා ජයකොඩි (54), දාගොන්න පාර, මීගමුව, ශානිකා සෙව්වන්දි (10), දාගොන්න පාර, මීගමුව, ශිරන්ති කෞශල්‍යා (4), මීගමු පාර, කටුවැල්ලේගම ඉෂාරා සෙව්වන්දි (12), නිවන්දම ජා-ඇල, පී. ඒ. ගුණදාස, මීගමු පාර, දාගොන්න ජෝශප් මාග්‍රට් (47), හීනටියන මිනුවන්ගොඩ, හංසනී ලක්මාලි (19), හීනටියන මිනුවන්ගොඩ ගයානි ඉඳුනිල් මාපා (10) යන අයයි.ඉදිරියෙන් ගිය බස් රථය නවතා මගීන් දමා ගැනීමට සූදානම් වන විට පිටුපසින් පැමිණි බස් රථය ඉදිරි බස් රථය ඉස්සර කිරීමට යාමේදී බස් රථ රියැදුරන් අතර ඇතිවූ තරගයක් නිසා මෙම අනතුර සිදුවූ බව මගීහු පැවැසූහ.මීගමුව පොලිසියේ රථවාහන අංශයේ සැරයන් (33460) රත්නායක හා මීගමුව රෝහල් පොලිසියේ සැරයන් (17705) යන නිලධාරීහු පරීක්‍ෂණ මෙහෙයවන අතර අංක 200, ජෝශප් වීදිය, මීගමුව පදිංචි නිමල් ග්‍රේටන් හා මිරිස්වත්ත දෙමංහන්දිය පදිංචි නිහාල් ප්‍රනාන්දු යන පෞද්ගලික බස් රථ දෙකේ රියැදුරන් දෙදෙනා සිද්ධිය සම්බන්ධයෙන් සැකපිට අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n11031710</link>
    <topic>බේරුවල හිටපු නගරාධිපති කාන්තාවකට පහරදීලා</topic>
    <author>කළුතර දිස්ත්‍රික් සංචාරක</author>
    <content>බේරුවල නගර සභාවේ හිටපු නගරාධිපති සහ ඔහු සමඟ පැමිණි ආධාරකරුවන් පිරිසක් විසින් බේරුවල සාවියා පාරේ පිහිටි තම නිවස තුළදී තමාට පහර දී වදහිංසා සිදුකළ බවට විසිහත් හැවිරිදි කාන්තාවක් විසින් බේරුවල පොලිසියට පැමිණිල්ලක් ඉදිරිපත් කර ඇත.එම පැමිණිල්ලට අනුව වහාම ක්‍රියාත්මක වූ පොලිසිය පැය කිහිපයක් තුළදී සිද්ධියට සම්බන්ධ සැකකරුවන් 9 දෙනෙකු අත්අඩංගුවට ගෙන ඇත.සැකකරුවන් නවදෙනා ඊයේ (16) සවස කළුතර මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව ඔවුන් ලබන 28 වැනිදා දක්වා රක්ෂිත බන්ධනාගාරගත කරන ලෙස කළුතර අතිරේක මහේස්ත්‍රාත් නාමල් පෙරේරා මහතා නියෝග කෙළේය.බේරුවල පොලිිසියේ අපරාධ අංශයේ ස්ථානාධිපති උප පොලිස් පරීක්ෂක රෝෂාන් උදයංග මහතා විසින් අදාළ සිද්ධියට සම්බන්ධ වාර්තාව අධිකරණය වෙත ඉදිරිපත් කළ අතර පැමිණිලි පාර්ශ්වයේ කාන්තාව වෙනුවෙන් නීතිඥ විරාජ් ජයනෙත්ති මහතා ඇතුළු නීතිඥ පිරිසක් පෙනී සිටි අතර විත්තිය වෙනුවෙන් කිසිදු නීතිඥයෙකු පෙනී නොසිටියේය.මෙම සිද්ධියේ ප්‍රධාන සැකකරු වන හිටපු නගරාධිපතිවරයා මේ වනවිට ප්‍රදේශය අතහැර ගොස් ඇති බවත් හිංසනයට ලක්වූ කාන්තාව රෝහල්ගතව ප්‍රතිකාර ලබන බව පොලිසිය අධිකරණයට ඉදිරිපත් කළ වාර්තාවේ දැක්වේ. සැකකරු අත්අඩංගුවට ගැනීමට විශේෂ මෙහෙයුමක් ක්‍රියාත්මක කර ඇති අතර බේරුවල පොලිසිය සිද්ධිය සම්බන්ධයෙන් වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n11031711</link>
    <topic>දරුණු පිහි පහරකින් හදවත සිදුරු වූ තරුණයකු ශල්‍යකර්මයකින් සුවකරයි</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>හදවත හරහා වැදී තිබූ දරුණු පිහි පහරකින් තුවාල ලැබූ රෝගියෙකු ශල්‍යකර්මයක් මගින් සුවපත් කිරීමට පොළොන්නරුව මහරෝහලේ වෛද්‍යවරු සමත්වෙති.ශ්‍රී ලංකා යුද හමුදාවේ කෝප්‍රල්වරයකු වූ ඒ.ඇම්. අජිත් කුමාර මහතා අරගලයකදී අනතුරට පත්ව රෝහල් ගතකිරීමෙන් පසුව මූලික සැලසුමකින් තොරව හදිසියේම සිදුකරන ලද මෙම ශල්‍යකර්මය මගින් ඔහු සුවපත්කරනු ලැබුවේ පොළොන්නරුව මහරෝහලේ විශේෂඥ ශල්‍ය වෛද්‍ය කණ්ඩායම විසිනි.මෙම ශල්‍යකර්මය පිළිබඳව අදහස් දැක්වූ ශල්‍යවෛද්‍ය ගාමිණී අබේසිංහ මහතා, පසුගියදා (12) සෙනසුරාදා රාත්‍රී 11.30ට පමණ මෙම රෝගියා රෝහල් ගතකොට තිබුණා. රෝගියාගේ උදරකුහරයේ ඉහළ ප්‍රදේශයට පිහි පහරකින් තුවාල සිදුවී තිබුණා.නිර්වින්දන විශේෂඥ වෛද්‍යවරයා ඇතුළු වෛද්‍යවරු කණ්ඩායමක් මෙම ශල්‍යකර්මය සිදුකිරිමට සහාය වුණා. මූලික ප්‍රතිකාර ලබාදීමෙන් පසු රුධිර පීඩනය යථාතත්ත්වයට පත්කරගැනීමට හැකිවූවා.පිහිපහර වැදීම නිසා ශරීර අභ්‍යන්තරයේ විශාල ලේ ගැලීමක් සිදුවෙමින් පැවැතුණා. තුවාලය සිදුවී ඇති ස්ථානය සොයාගැනීම අපහසුවී තිබුණා.මෙවැනි රෝගියෙකුට ප්‍රතිකාර ලබාදීමේදී C T ස්කෑන් සහ Achocardiography පරීක්ෂණ පැවැත්විය යුතුයි. එහෙත් මෙම රෝහලේ එම පහසුකම් නැහැ.රෝගියාගේ රුධිර පීඩනය යථාතත්ත්වයට පත්කිරීමෙන් පසුව ශල්‍ය කර්මය සිදුකිරීම ආරම්භ කළා. උදර කුහරයේ මේද ආවරණය හරහා මෙම පිහිපහර වැදී තිබුණ අතර අක්මාවේ ස්ථාන දෙකක තුවාල සිදුවී ලේ වහනය වී තිබුණා. තවද එම පිහිපහර මහා ප්‍රාචීරය හරහා ගොස් තුවාල සිදුවී තිබුණා.ඒ වනවිට රෝගියාගේ රුධිර පීඩනය අඩුවෙමින් පැවැති නිසා එය යථාතත්ත්වයට පත්කරවීමට වෛද්‍ය කණ්ඩායම බලවත් උත්සාහයක නිරත වුණා.ඉන්පසුව උරස් කුහරය විවෘත කොට පරීක්ෂාකර බැලීමේදී හෘදයට හානිවී තිබුණා. එය දකුණු කෝෂිකාව හරහා සෙන්ටිමීටර් හතරක් පමණ පිහිපහර වැදී තිබුණා. මෙයින් ශරීරයේ ලේ තදබල ලෙස ඉවත් වෙනවා.මේ අවස්ථාවේදී මෙම ලේ ඉවත්කිරීම නැවැත්වීමට කටයුතු කළා. මෙම කාලය තුළදී රෝගියාට ලේ පයින්ට් හයක් ලබාදීමට ක්‍රියාකළා.මෙම ශල්‍යකර්මය සඳහා හෘදය පිළිබඳව විශේෂඥ වෛද්‍යවරයකු සිටිය යුතුයි. නමුත් මේ ශල්‍යකර්මය සැලසුමකින් තොරව සිදුකිරීමට සිදුවුණා. හෘදයේ තුවාලයට ප්‍රතිකාර ලබාදුන්නා. රෝගියාගේ හෘද ස්පන්ධනය යථා තත්වයට පත්වුණා.පැය හතරහමාරකට අධික කාලයක් පුරා පැවති මෙම ශල්‍යකර්මයෙන් පසු රෝගියා සුවපත් කිරීමට වෛද්‍යකණ්ඩායමට හැකිවුණා.මෙම විශේෂ ශල්‍යකර්මය සඳහා නිර්වින්දන විශේෂඥ වෛද්‍ය හරිත ධර්මකීර්ති, මංජුල කරුණාරත්න, සමන් උඩවත්ත, ශ්‍රිනාත් ජයතිලක, දිනුජා රූපසිංහ වෛද්‍යවරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=n11031712</link>
    <topic>රටවල් 7ක් එක්වන වායු බැලුන් තරගාවලිය සීගිරියේ දී</topic>
    <author>ප්‍රාර්ථනා වීරසිංහ</author>
    <content>උණුසුම් වායු බැලූන් තරගාවලිය මෙවර රටවල් හතක සහභාගීත්වයෙන් දඹුල්ල සීගිරිය කලාපයේ දී අනිද්දා (19) ඇරැඹේහතරවැනි වතාවට ශ්‍රී ලංකාවේ දී පැවැත්වෙන මේ තරගාවලියට මෙවර එංගලන්තය, අමෙරිකාව, ඉතාලිය, ජපානය, ජර්මනිය සහ ශ්‍රී ලංකාව සහභාගි වේ.මීට සමගාමීව අප්‍රේල් 01 වැනිදා කොළඹ නිදහස් චතුරස්‍ර පරිශ්‍රයේ දී උණුසුම් වායූ බැලූන් සංදර්ශනයක් ද පැවැත්වෙන බව, සිලෝන් එයාර්ෂිප් සහ බැලූන් සමාජයේ සංවිධායක කපිතාන් අනිල් ජයසිංහ මහතා ඊයේ (16) පැවසීය.යුද්ධය අවසන් වී රටට සාමය උදා වී ඇති බැවින් එම තරගාවලියට සහභාගී වීමට පැමිණෙන විදේශිකයන් ත්‍රිකුණාමලය, යාපනය ප්‍රදේශවල සංචාරය කිරීමට සහභාගි කර ගැනීමේ වැඩපිළිවෙළක් ඇති බවත් අනිල් ජයසිංහ මහතා ප්‍රකාශ කෙළේය.ශ්‍රී ලංකා සංචාරක ප්‍රවර්ධන මණ්ඩලයේ දී වායූ බැලුන් තරගාවලිය පිළිබඳ මාධ්‍ය දැනුවත් කිරීමේ අවස්ථාවට සහභාගී වෙමින් ඒ මහතා මේ අදහස් දැක්වීය.ශ්‍රී ලංකා සංචාරක ප්‍රවර්ධන මණ්ඩලයේ කළමනාකරණ අධ්‍යක්ෂ බී. කේ. මල්රාජ් මහතා ද කික් කෝලා සමාගමේ නිලධාරීහු ඇතුළු විදේශීය නියෝජිතයෝ විශාල පිරිසක් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=r1103171</link>
    <topic>කිරි ආශි‍්‍රත නිෂ්පාදන සැකසීමටගොවීන්ට නොමිලේ පුහුණුව</topic>
    <author>කොටදෙණියාව සමූහ එම්. පී. කුමාර</author>
    <content>කිරි ගවයන් හා එළුවන් ඇතිකිරීමේ යෙදෙන ගොවීන්ට කිරි ආශි‍්‍රත අතුරු නිෂ්පාදන සැකසීම පිළිබඳව දෙසතියක නොමිලේ නේවාසික පුහුණුව ලබාදීමේ වැඩසටහනක් හා එම ගොවීන්ට ඔටුවන් ලබාදීමට ද පශු සම්පත් හා ග්‍රාමීය ප්‍රජා සංවර්ධන අමාත්‍යාංශය කටයුතු යොදා ඇත.පශු සම්පත් හා ග්‍රාමීය ප්‍රජා සංවර්ධන කටයුතු පිළිබඳ නියෝජ්‍ය ඇමැති එච්. ආර්. මිත්‍රපාල මහතාගේ අදහසක් අනුව ක්‍රියාත්මක කෙරෙන මේ වැඩපිළිවෙළ යටතේ දිවයින පුරා සිටින කිරි ගොවීනට කිරි නිෂ්පාදන මගින් චීස්, බටර් හා යෝගට් ආදිය අමතර වියදමක් නැතිව නිවසේදීම නිෂ්පාදනය කර ගැනීමට අවශ්‍ය පුහුණුව හා මූලික දැනුම ලබා දීම මේ දිනවල සිදුකෙරේ.කෑගල්ලේ මෙවැනි පුහුණු පාඨමාලා දොළහක් ද, බස්නාහිර පළාතේ කොටදෙණියාව සත්ත්ව පාලන පුහුණු මධ්‍යස්ථානයේදී එක් දින වැඩමුළුවක් ද මේ වන විට පවත්වා කිරි ගොවීන් 1200 කට පමණ චීස්, බටර් හා යෝගට් නිපදවීම පිළිබඳව මූලික දැනුම ලබා දී ඇත.පේරාදෙණිය ගන්නෝරුවේ අඛණ්ඩ අධ්‍යාපන ආයතනයේ මානව සම්පත් නියෝජ්‍ය අධ්‍යක්‍ෂ භාෂිනී දිසානායක මහත්මිය ප්‍රමුඛ නිලධාරි පිරිසක් මේ පුහුණු පාඨමාලාව මෙහෙයවයි.මේ පිළිබඳව නොමිලේ පැවැත්වෙන දෙසති පුහුණු පාඨමාලාවන් ගන්නෝරුවේ හා උදුගොඩ පුහුණු මධ්‍යස්ථානයේ පැවැත්වීමට නියමිත අතර ඒ සඳහා උන්නදුවක් දක්වන ඕනෑම අයකුට ඉදිරිපත් වීමට අවස්ථාව සලසා ඇතැයි පශු සම්පත් හා ග්‍රාමීය ප්‍රජා සංවර්ධන කටයුතු පිළිබඳ නියෝජ්‍ය ඇමැති එච්. ආර්. මිත්‍රපාල මහතාගේ සම්බන්ධීකරණ ලේකම් ඩබ්ලිව්. ඒ. ජේ. වෙලගෙදර මහතා කීය.මීට අමතරව ඔටුවන් ඇතිකිරීමට කැමති අය සඳහා අවස්ථාව සලසා දීමට නියමිත බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=r1103172</link>
    <topic>වැහෙන්න ගිය කහපොළ විදුහලරැකගත් විදුහල්පතිවරයෙක්</topic>
    <author>කළුතර දිසා සමූහදයාරත්න කුමාරසිංහ</author>
    <content>2004 වසරේදී විදුහල වසා දමා එහි ආයුර්වේද රෝහලක් විවෘත කිරීමට එවකට බලයේ සිටි රජය කටයුතු අරඹා තිබියදී ලක්‍ෂ්මන් වසන්ත රුක්මාල් මහතා විදුහල්පතිවරයා ලෙස මාරුවීමක් ලබා කහපොළ කනිෂ්ඨ විදුහලට පැමිණීමත් සමඟ එම විදුහල නැවතත් දියුණුවට පත් විය.එදා වසා දමන්නට තීරණය කර තිබූ මේ විදුහල මේ වන විට කොළඹ දිස්ත්‍රික්කයේ විදුහල් අතරින් තෝරාගනු ලැබූ හොඳම විදුහල් තුනෙන් එක් විදුහලක් බවට පත් වී සම්මාන හිමිකරගෙන ජයග්‍රහණ රැසක්ම ලබාගෙන ඇත.කහපොළ ශ්‍රී පඤ්ඤානන්ද විදුහල නමින් මේ විදුහල පසුගියදා නම් කෙරිණි.විදුහල්පති ලක්‍ෂ්මන් වසන්ත රුක්මාල් මහතා - විදුහල වසා දමා ආයුර්වේද බෙහෙත් ශාලාවක් හා රෝහලක් මෙහි විවෘත කිරීමට තීරණය කර ඇති බැව් කැස්බෑව ප්‍රාදේශීය ලේකම් කාර්යාලයෙන් මට දැනගන්නට ලැබුණා. එවිට විදුහලේ හිටියේ සීමිත ශිෂ්‍ය සංඛ්‍යාවක් පමණයි.2005 වසර ලැබූ විට පළමුවන වසරට දරුවන් හතළිස් හතරදෙනකු විදුහලට ඇතුළත් කළා. පළමු වසරට ඇතුළත් වන දරුවන්ගේ සංඛ්‍යාව වැඩි වුණා. ගෙවී ගිය වසර කිහිපයේ විදුහලේ මුළු ශිෂ්‍ය සංඛ්‍යාව පන්සිය තිස්හත්දෙනකු දක්වා වැඩි කිරීමට හැකි වුණා. වසන්නට හැදූ විදුහලේ දැන් පළමුවන ශ්‍රේණියේ සිට එකොළොස්වන ශ්‍රේණිය දක්වා පංති පවත්වනවා. ඉදිරි කාලයේදී උසස් පෙළ පංති ඇරඹීමට ද බලාපොරොත්තු වනවා.විදුහලේ නිර්මාතෘ කොරලම්පොත්තේ ශ්‍රී පඤ්ඤානන්ද හිමියනට උපහාර දැක්වීමක් වශයෙන් කහපොළ කනිටු විදුහල ශ්‍රී පඤ්ඤානන්ද විදුහල යනුවෙන් නම් කිරීමට හැකිවීම ගමේ ජනතාව ලැබූ ජයග්‍රහණයක්. දැනට විදුහලේ ඉගෙනුම ලබන ශිෂ්‍ය සංඛ්‍යාවට තිබෙන ගොඩනැගිලි ප්‍රමාණවත් නැහැ. නව දෙමහල් ගොඩනැගිල්ලේ වැඩ දැන් සම්පූර්ණයෙන්ම නිමකර තිබෙනවා.කොළඹ දිස්ත්‍රික්කයේ හොඳම විදුහල් තුනෙන් එක් විදුහලක් ලෙස තෝරාගත්තේ ද මේ පාසලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=r1103173</link>
    <topic>මදුරුවන් බෝවන ආකාරයට ව්‍යාපාර කළාට දඩ</topic>
    <author>හෝමාගම විශේෂ ජිනදාස ගමගේ</author>
    <content>මදුරුවන් බෝවන ස්ථානයක් පවත්වාගෙන යාම වෙනුවෙන් පනාගොඩ කර්මාන්ත පුරයේ ව්‍යාපාරිකයකුට රු. 10000 ක දඩයක් හෝමාගම අතිරේක දිසා මහේස්ත්‍රාත් සුමිත් පෙරේරා මහතා නියම කෙළේය.හෝමාගම මහජන සෞඛ්‍ය පරීක්ෂකවරුන් වන ඩබ්ලිව්. ඒ. අල්විස්, වජිර දසනායක, සමන් වන්නිආරච්චි, උපුල් විජේසූරිය මහත්වරු මේ වැටලීම කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=r1103174</link>
    <topic>මුද්‍රා තබා උසාවියට බාරදී තිබියදීරන් තොගයක් ‘තඹ’ වෙලා</topic>
    <author>ආරච්චිකට්ටුව සමූහ – අතුකෝරළ යූ. ගුණපාල</author>
    <content>සොරකමකදී පොලිසිය අත්අඩංගුවට ගෙන මුද්‍රාතබා අධිකරණයට බාරදී තිබූ රන් භාණ්ඩ බාල ලෝහවර්ගයක් වීමේ සිද්ධිය සම්බන්ධයෙන් තමාට සම්පූර්ණ වාර්තාවක් මාර්තු 29 දින ලබාදෙන ලෙස හලාවත ප්‍රධාන දිසා විනිසුරු ජගත් ඒ. කහඳගමගේ මහතා 15 දින හලාවත පොලිසියට නියම කළේය. 2010 අගෝස්තු මස 31 දින රාත්‍රී හලාවත කුරුඳුවත්ත ප්‍රදේශයේ නිවෙසක් බිඳ පවුම් 22ක රන් බඩු සොරාගෙන ගොස් තිබී ඇත. පොලිසිය සැකකරුවන් සමඟ භාණ්ඩ සොයාගත්හ.එහෙත් භාණ්ඩ සොයාගන්නාවිට එම භාණ්ඩ විකුණා තිබූ ස්ථානයේදී භාණ්ඩ උණුකර ගුලි බවට පත්කර තිබී ඇත.පොලිසිය නඩු භාණ්ඩ ලෙස අධිකරණයට බාරදී තිබූ රන් ගුලි අධිකරණයෙන් පැමිණිලිකරුට බාරදීමට යාමේදී ඒවා රන් නොවන බව අනාවරණය වී ඇත.සිද්ධියට අදාළව හලාවත පොලිසියේ සැරයන්වරයෙකුගේ හා පොලිස් කොස්තාපල්වරයකුගේද සේවය අත්හිටවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=r1103175</link>
    <topic>මුලතිව්-නයාරු ප්‍රදේශයටඅක්කර 10,000ක පොල් වගාවක්</topic>
    <author>ගාමිණී ජයසිංහ</author>
    <content>මුලතිව් නයාරු ප්‍රදේශයේ අක්කර දසදහසක (10,000) විශේෂ පොල් වගා ව්‍යාපෘතියක් ආරම්භ කිරීමට රජය පියවර ගනී.මහවැලි “එල්” කලාපයට අයත් ප්‍රදේශයක් වූ නයාරු කලපුව සිට කෝකිලායි දක්වා වූ ප්‍රදේශයේ මේ පොල් වගා ව්‍යාපෘතිය ආරම්භ කිරීමට පියවර ගෙන ඇති බව මහවැලි ‘එල්’ කලාපයේ නේවාසික ව්‍යාපාර කළමනාකාර පී. ජී. දයානන්ද මහතා පැවසීය.පොල් වගාවට ඉතා යෝග්‍ය ප්‍රදේශයක් වූ අදාළ ප්‍රදේශයේ අක්කර විසිපහ (25) බැගින් වූ ඉඩම් කට්ටි නව පොල් වගාකරුවන් හට පිළිගත් ටෙන්ඩර් පටිපාටියට අනුව ලබාගත හැකි බවත්, පොල් වගා කිරීමේ මණ්ඩලය හරහා සහන මිලට පොල් පැළ ලබාදීමට පියවර ගෙන ඇති බවත් දයානන්ද මහතා පැවසීය.මේ තුළින් අනාගතයේ වැඩි වන පොල් ඉල්ලුම සපුරා ගැනීමට හැකිවන අතර, පොල් වගාකර වසර තුනකට පමණ පසුව එම ක්‍ෂේත්‍රවල කිරිගව ව්‍යාපෘතියක් ආරම්භ කිරීමටද පියවර ගෙන තිබේ. මීට අමතරව එම පොල්වගා ඉඩම්වල සුදුසු අතුරු භෝග වගා කිරීමෙන්ද ආයෝජකයන් හට අමතර ආදායම් ලබා ගැනීමට හැකිවන බව නේවාසික ව්‍යාපාර කළමණාකාරවරයා පෙන්වා දුන්නේය. කරෙන බව හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s1103171</link>
    <topic>ශ්‍රී ලංකා-නවසීලන්ත තරගයට දැඩි රැකවරණ</topic>
    <author/>
    <content>ඉන්දියාවේ මුම්බාහී පැවත්වෙන ශ්‍රී ලංකා -නවසීලන්ත ක්‍රිකට් තරගයට දැඩි ආරක්ෂාවක් ලබාදීමට ඉන්දීය ආරක්ෂක අංශ පියවර ගෙන ඇත.ක්‍රිකට් ලෝක කුªසලාන තරගවලට ත්‍රස්ත ප්‍රහාරයක් එල්ලවේ යැයි විවිධ මත පළවන බැවින් ක්‍රීඩකයන්ගේ ආරක්ෂාවට පොලිස් නිලධාරීන් 1300ක් යොදවා ඇතැයි මුම්බායි ඉන්දීය පොලිස් කොමසාරිස්වරයා ඊයේ ප්‍රකාශ කළේය.එයට අමතරව විශේෂ හමුදා ක්ෂණික විහිදුම් බළකායක් ද සූදානම් කොට ඇත. ඉන්දීය බුද්ධි අංශවලට ලැබී ඇති තොරතුරු මත ක්‍රිකට් ක්‍රීඩකයන්ගේ ආරක්ෂාව වැඩි කිරීමට විශේෂ පියවර ගෙන තිබේ. මේ ආරක්ෂක ක්‍රම පිළිබඳ පුහුණු අභ්‍යාස කිහිපයක් පැවැත්වීම ද විශේෂත්වයකි.ශ්‍රී ලංකා - නවසීලන්ත එක්දින ක්‍රිකට් තරගය හෙට මුම්බායි වැන්කෙඩේ ජාත්‍යන්තර ක්‍රීඩාංගණයේ දී පැවැත්වෙන අතර එහි ආරක්ෂාව පිළිබඳ අයි.සී.සි ය විශේෂ පරීක්ෂාවක් ද කළේය.මේ ක්‍රීඩාංගණයේ දීම ක්‍රිකට් ලෝක කුසලාන තරගාවලියේ අවසන් මහා තරගය පැවැත්වීමට කටයුතු යොදා ඇත.ශ්‍රී ලංකා ක්‍රිකට් පිල ඊයේ පුහුණුවීම්වලට එක්ව සිටි අතර එහිදී ආරම්භක පිතිකරු ටී. එම්. ඩිල්ෂාන් පැවැසුවේ අවසන් මහා තරගය පැවැත්වෙන අළුත් ක්‍රීඩාංගණයේ මූලික වටයේ තරගයකට සහභාගීවීමට ලැබීම සතුටට කරුණක් බවය.“අපේ කණ්ඩායම කලින් තරගවලට වඩා හොඳින් නවසීලන්තයට එරෙහිව ක්‍රීඩා කළ යුතුයි.අපට මේ තරගය ජය ගැනීම එතරම් අභියෝගයක් නොවෙයි.පිතිකරුවන්ට යෝග්‍ය තණතිල්ලක් මේ ක්‍රීඩාංගණයේ තිබීම අපේ ඉදිරි පෙළ ක්‍රීඩකයන්ගේ මානසික ශක්තිය ඉහළ නංවන්නක්” ඩිල්ෂාන් පැවැසීය.ඩිල්ෂාන් මේ තරගාවලියේ ලකුණු 283ක් ලබා ශ්‍රී ලංකා පිලේ වැඩිම ලකුණු ලාභියා බවට පත්ව සිටින අතර එයට ශතකයක් හා අර්ධ ශතකයක් ඇතුළත් කර ගත්තේය.නවතම අයි.සී.සී. එක්දින පිතිකරුවන් ශ්‍රේණිගත ලැයිස්තුවේ ඩිල්ෂාන් 5වැනි තැනට පත්ව ඇත.වැන්කෙඩේ ක්‍රීඩාංගණයේ 2007 වසරේ සිට එක්දින ජාත්‍යන්තර ක්‍රිකට් තරග පවත්වා නැති අතර මෙවර ලෝත කුසලාන තරගාලිය වෙනුවෙන් අළුත්වැඩියා කිරීම් ආරම්භ විය.අළුත්වැඩියාවෙන් පසුව පැවැත්වෙන දෙවැනි තරගය හෙට ශ්‍රී ලංකාව හා නවසීලන්තය අතර තරගයයි.මුම්බායි ක්‍රිකට් පුහුණුවීම් අතරතුර දී ශ්‍රී ලංක ක්‍රිකට් ක්‍රීඩකයෝ සමාජ සත්කාරයක නිරත වූහ. එච්. අයි. වී. (ඒධ්ච්ඉ) ආසාධිතයින් හමුවී තරුණ ප්‍රජාව දැනුවත් කිරීමේ කටයුත්තකට කුමාර සංගක්කාර ඇතුළු ක්‍රිකට් ක්‍රීඩකයෝ පෙරේදා නිරත වූහ.ලෝක ක්‍රිකට් සමුළුව, යුනිසෙෆ් සමඟ එක්ව “ඊඩඪදඬ එඪඵඥ” නම්වූ ඒඩ්ස් මර්ධන වැඩසටහන යටතේ කමාතිපුර ප්‍රදේශයේ දී මෙය සංවිධානය කෙරුණි. කාන්තා ලිංගික අපචාර පිළිබඳ ප්‍රජා නායකයන් දහදෙනෙකු හා එච්.අයි.වී. ආසාදිතයින් මේ දැනුවත් කිරීමේ හමුවට එක්ව සිටියහ.ශ්‍රී ලංකා ක්‍රිකට් නායක කුමාර සංගක්කාර මාධ්‍ය වෙත ප්‍රකාශ කළේ එච්.අයි.වී. ආසාධිතයන් හමුවී ඔවුන් මුහුණදෙන ගැටළු පිළිබඳ අවබෝධයක් ලබා ගැනීමට හැකිවීම සතුටට කරුණක් බවය. “ඒඩ්ස් ආසාධිතයන් සමාජයෙන් කොන් නොකර ඔවුන් සමාජයේම කොටසක් බවට මතයක් ගොඩනැගීම අපේ අරමුණයි. තරුණයන්ට අළුතෙන් සිතා පසුගාමී ආකල්ප වලින් බැහැරවීමට අපි ශක්තියක් දෙනවා” සංගක්කාර පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s1103172</link>
    <topic>මංජු වන්නිආරච්චිටදෙස්-විදෙස් තරග තහනමක්</topic>
    <author/>
    <content>බොක්සිං ක්‍රීඩක මංජු වන්නිආරච්චිට දෙස් - විදෙස් තරග තහනමක් පැනවීමට ජාතික තහනම් උත්තේජන කමිටුව ඊයේ තීරණය කළේය.ලබන මැයි මාසයේ මැලේසියාවේ පැවැත්වෙන පොදු රාජ්‍ය මණ්ඩලීය තහනම් උත්තේජන කමිටුවේ පරීක්ෂණ ප්‍රතිඵල ලැබෙන තුරු ශ්‍රී ලංකා තහනම් උත්තේජන කමිටුව පූර්ව තරග තහනමක් ලෙස මේ දඬුවම ක්‍රියාත්මක කරනු ඇත.නවදිල්ලි පොදු රා්‍ය මණ්ඩලීය ක්‍රීඩා උළෙලේ දී බොක්සිං රන් පදක්කම දිනාගත් මංජු වන්නිආරච්චි එම තරගයේ දී තහනම් උත්තේජන භාවිතා කොට තරග වැදුනේ යැයි චෝදනා නැඟුණි. පසුව ඔහු එම චෝදනා ප්‍රතික්ෂේප කළ අතර ඒ පිළිබඳ ජැමෙයිකාවේ දී පරීක්ෂණයක් පැවැත්වුණි. ඒ සඳහා ක්‍රීඩකයා සහභාගී නොවීමෙන් එම පරීක්ෂණය මැයි මාසය දක්වා කල්තැබිණි.මේ අතර ජාතික තහනම් උත්තේජන කමිටුව ක්‍රීඩකයාට එල්ල වූ චෝදනාව ගැන පරීක්ෂණයක් පැවැත්විය.එම පරීක්ෂණය දින තුනක් පැවැති අතර ඒ සඳහා ද ක්‍රීඩකයා පෙනී සිටියේ නැත.විශේෂඥ වෛද්‍ය මයියා ගුණසේකර මහාචාර්ය අර්ජුන ද සිල්වා හා මහාචාර්ය රෝහිණී ප්‍රනාන්දුපුල්ලේ යන මහත්ම මහත්මීන්ගේ ප්‍රධානත්වයෙන් පැවැති එම පරීක්ෂණ කමිටුව ඉදිරියට ක්‍රීඩකයා පැමිණ තම නිර්දෝෂීභාවය ඔප්පු කිරීමට අසමත්වීම හේතුවෙන් මේ පූර්ව තරග තහනම පැනවූ බව ජාතික තහනම් උත්තේජන කමිටු සභාපති විශේෂඥ වෛද්‍ය ගීතාංජන මෙන්ඩිස් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s1103173</link>
    <topic>එංගලන්තය අද තීරණාත්මක සටනක</topic>
    <author/>
    <content>විස්මජනක ලෙස අයර්ලන්තය හා බංග්ලාදේශයට පරාජය වූ එංගලන්තය ලෝක කුසලාන තරගමාලාවේ අර්ධ අවසන් පූර්ව වටයට සුදුසුකම් ලබා ගැනීමේ තීරණාත්මක තරගයට අද චෙන්නායි හී චිදම්බරම් ක්‍රීඩාංගණයේදී බටහිර ඉන්දීය කොදෙව් පිල සමග මුහුණ දෙනු ඇත.තරගමාලාව ආරම්භයේ සිටම අවසන්පූර්ව වටයට පිවිසෙනු ඇතැයි ජාත්‍යන්තර විචාරකයන් අනාවැකි පළ කළ එංගලන්තයට මෙතෙක් සහභාගී වූ තරග 5න් ජය ගත හැකි වූයේ තරග 2ක් පමණි.ඒ අනුව මේ වනවිට ප්‍රසාද ලකුණු ලයිස්තුවේ ‘බී’ කොටසේ 5 වැනි ස්ථානයේ රැදී සිටින එංගලන්තයට අර්ධ අවසන් පූර්ව වටයට පිවිසීමට නම් අද තරග වදින මූලික වටයේ අවසන් තරගයේදී බටහිර ඉන්දීය කොදෙව් පිල පරාජය කළ යුතුව තිබේ.අද තරගයෙන් එංගලන්තය පරාජය වුවහොත් සිවුවැනි ස්ථානයේ පසුවන බංග්ලාදේශය අර්ධ අවසන් පූර්ව වටයට සුදුසුකම් ලබනු ඇත.ඉන්දියාව, දකුණු අප්‍රිකාව හා බටහිර ඉන්දීය කොදෙව් පිල මේ වනවිටත් ‘බී’ කොටසෙන් අර්ධ අවසන් පූර්ව වටයට පිවිසි සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s1103174</link>
    <topic>ලෝක ප්‍රකට චීන සර්කස් 31දා සිට ශ්‍රී ලංකාවේ</topic>
    <author>ජගත් ගුණවර්ධන</author>
    <content>ආදි නාලන්දීයයන්ගේ සංවිධානය ඉදිරිපත් කරන “චීන සර්කස් 2011” මේ මස 31 සිට අපේ‍්‍රල් 30 දක්වා සුගතදාස ගෘහස්ත ක්‍රීඩාංගණයේදී පැවැත්වේ.ලෝක ප්‍රකට නැන්ජිං ඇක්රෝ බැටික් කණ්ඩායම සහභාගිත්වයෙන් පවත්වනු ලබන මේ සර්කස් සංදර්ශනය සඳහා 40 දෙනෙකුගෙන් යුත් කණ්ඩායමක් සහභාගි වන අතර මිනිත්තු 90 ක සංදර්ශන වාර දෙකක් දිනපතා පැවැත්වීමට කටයුතු යොදා ඇත.සෑම සංදර්ශනයක් සඳහාම නරඹන්නන් 4000 කට අධික ප්‍රවේශපත් අලෙවි කිරීමට සංවිධායක කමිටුව බලාපොරොත්තු වන අතර සංදර්ශන කාණ්ඩ කිහිපයකට වර්ග කර ඇත. පාසල් දර්ශන, මහජන දර්ශන, ව්‍යාපාරික ප්‍රජාව උදෙසා වන දර්ශන ආරක්ෂක අංශ සඳහා වන දර්ශන හා කලාකරුවන් සඳහා වන දර්ශන මේ අතර වේ.සෑම දර්ශනයක් සඳහාම වලංගු ප්‍රවේශපත් නිකුත් කරන අතර ප්‍රවේශපත් රුපියල් 500 සිට 750, 1000, 1500, 3000 හා 5000 දක්වා අගය කොට ඇත.පාසල් දර්ශන සඳහා එක් අයෙකුට රුපියල් 200 කි. ආයතන මට්ටමින් හා පාසල් මට්ටමින් කලින් ප්‍රවේශපත් වෙන්කරවා ගන්නේ ගම් ඒ සඳහා විශේෂ වට්ටමක් ද හිමිකර දීමට සංවිධායක කමිටුව සූදානම්ව සිටී.චීන සර්කස් සංදර්ශනයේ මුල්ම ප්‍රවේශ පත්‍රය නිකුත් කිරීම හා මේ සංදර්ශනය පිළිබඳ මාධ්‍ය දැනුවත් කිරීමේ හමුවක් පසුගියදා නාලන්දා විද්‍යාලයීය භාෂා කේන්ද්‍රයේදී ධීවර හා ජලජ සම්පත් අමාත්‍ය ආදි නාලන්දීය රාජිත සේනාරත්න මහතාගේ ප්‍රධානත්වයෙන් පැවැත්විණි. එහිදී මේ සංදර්ශනය පිළිබඳ අදහස් දැක් වූ නාලන්ද විදුහල්පති රංජිත් ජයසුන්දර මහතා ආදි නාලන්දීය සංගමය විසින් නාලන්ද විද්‍යාලයේ භෞතික සම්පත් සංවර්ධනය කර ගැනීම පිණිස අරමුදල් සපයා ගැනීමේ අරමුණින් සිදුකරන මේ සද්කාර්ය සාර්ථක කර ගැනීමෙන් ගින්නෙන් විනාශ වූ මලලසේකර රඟහල අලුත්වැඩියා කර ගැනීමත් ගෘහස්ත ක්‍රීඩාංගණයේ කටයුතු ආරම්භ කිරීමටත් හැකියාව ලැබෙනු ඇතැයි පැවැසීය.මේ අවස්ථාවට සංවිධායක කමිටු සම සභාපති කස්සප මහේන්ද්‍ර ද සිල්වා, හා රවි අහංගම, සෙලාන් බැංකුවේ නියෝජ්‍ය සාමාන්‍යාධිකාරි තිලාන් විජේසේකර, චීන තානාපති කාර්යාලයේ සංස්කෘතික නිලධාරි ෂෙං මින්ග්, නාලන්ද ආදි ශිෂ්‍ය සංගමයේ මාධ්‍ය සභාපති නිහාල් පතිරගේ යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s1103175</link>
    <topic>ඔස්ට්‍රේලියාවට කඩුලු 7ක ජයක්</topic>
    <author/>
    <content>බැංගලෝර්හි චින්නස්වාමි ක්‍රීඩාංගණයේ දී ඊයේ (16) නිමාවට පත්වූ ලෝක කුසලාන ක්‍රිකට් තරගාවලියේ ඔස්ට්‍රේලියාව හා කැනඩාව අතර පැවැති තරගයේ දී ඔස්ට්‍රේලියාවට කඩුලු 7ක ජයක් හිමිවිය.මේ ජයග්‍රහණයත් සමඟ ප්‍රසාද ලකුණු සටහනේ “ඒ” කාණ්ඩයේ පෙරමුණට පැමිණීමට ඔස්ට්‍රේලියාවට හැකිවිය.ජයග්‍රාහී ලකුණු 212ක ඉලක්කය පහසුවෙන් හඹාගිය ඔස්ට්‍රේලියානුවන් ඕවර 34.5කදී ජයග්‍රහණය අත්කර ගනු ලැබීය.ආරම්භක පිතිකරු යුගලය කණ්ඩායමට හොඳ ආරම්භයක් ලබා දෙමින් ලකුණු 183ක මනා සම්බන්ධතාවක් ගොඩනඟා තිබියදී බ්‍රැඩ් හැඩ්න් ලකුණු 88ක් ලබා සිටියදී දැවී ගියේ ඩේමියන්ගේ පන්දුවකට බගායි අතට උඩ පන්දුවක් ලබා දෙමිනි. හැඩ්න්ගේ ඉනිමට පන්දු 84ක් තුළදී හතරේ පහර 11ක් සහ හයේ පහර 2ක් ඇතුළත්ව තිබුණි.ෂේන් වොට්සන්ද ඊළඟ ඕවරයේ දී බයිඩ්වාන්ගේ පන්දුවකට ඔසින්ඩේ අතට උඩ පන්දුවක් ලබාදෙමින් ලකුණු 94කට දැවීගියේ පන්දු 90කදී හතරේ පහර 9ක් සහ හයේ පහර 4ක් සමඟිනි. නායක රිකි පොන්ටින් ලකුණු 7කට දැවීගිය අතර මයිකල් ක්ලාක් නොදැවී ලකුණු 16ක් රැස් කළේය.පන්දු යැවීමේ දී හෙන්රි ඔසින්ඩේ, හාවියර් බයිඩ්වාන් හා ජෝන් ඩේවියන් එක කඩුල්ල බැගින් දවා ගත්හ.කාසියේ වාසිය දිනූ කැනඩා කණ්ඩායම මුලින්ම පන්දුවට පහර දුන් අතර ඔවුන් ඕවර 45.4කදී සියලු දෙනා දැවී ලකුණු 211ක් රැස්කරන ලදී.කැනඩා ඉනිමේදී ආරම්භක පිතිකරු හිරාල් පටෙල් පන්දු 45 කදී හතරේ පහර 5 ක් හා හයේ පහර 3ක් සමඟින් ලකුණු 54ක් රැස් කළේය. අශීශ් බගායි 39 ක්, සුබෙන් සුර්කාරි 34 ක් ලෙස ලකුණු රැස්කළහ.පන්දු යැවීමේදී දක්‍ෂ පන්දු යැවීමක නිරතවූ බ්‍රෙට් ලී ලකුණු 46 කට කඩුලු 4 ක් ද, ෂෝන් ටෙයිට් ලකුණු 34 කට කඩුලු 2 ක් ද, ජේසන් ක්‍රිජ්සා ලකුණු 44 කට කඩුලු 2 ක් ද බැගින් දවා ගත්හ.තරගයේ වීරයා සම්මානය ෂේන් වොට්සන්ට හිමිවිය.කැනඩාව සියලු දෙනා දැවී (ඕවර 45.4) 211 - හිරාල් පටෙල් 54, අශීශ් බගායි 39, සුබෙන් සුර්කාරි 34 (බ්‍රෙට් ලී 46/4, ජේසන් ක්‍රිජ්සා 44/2, ෂෝන් ටෙයිට් 34/2)ඔස්ට්‍රේලියාව කඩුලු 3ක් දැවී (ඕවර 34.5) 212 - ෂේන් වොට්සන් 94, බ්‍රැඩ් හැඩ්න් 88, මයිකල් ක්ලාර්ක් (නොදැවී) 16 (හෙන්රි ඔසින්ඩේ 53/1, හාවියර් බයිඩ්වාන් 41/1, ජෝන් ඩේවියන් 29/1).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s1103176</link>
    <topic>බොක්සිං තීරකවරු 10ක් ජගත් එක් තරු පරීක්ෂණයෙන් සමත් වෙති</topic>
    <author/>
    <content>ශ්‍රී ලංකා ජාතික තලයේ තීරක හා විනිසුරුවන් 10 දෙනකු පසුගියදා නිමාව දුටු 84 වැනි බොක්සිං ජාතික සූරතා තරගාවලිය අතරතුරදී පැවති පරීක්ෂණයේදී ජාත්‍යන්තර බොක්සිං එක් තරු (AIBA 1 – Star) තලයට උසස් වීම් ලබා ඇත. ඔවුන් අතරින් 4 දෙනෙක් කාන්තාවන්වීම විශේෂයකි. විභාග පරීක්ෂකයන් වූයේ ජාත්‍යන්තර බොක්සිං තීරක හා විනිසුරු කොමිෂමේ සභාපති ටෙරී ස්මිත් මහතා (අයර්ලන්තය) සහ දකුණු කොරියන් ජාතික ජාත්‍යන්තර තීරක සුකූ කාන්ග් මහතාය.පරීක්ෂණයට සහභාගීවූවන්ට විභාගයට පෙර විශේෂ පුහුණුවක් ලබාදීමට ඩොනල්ඩ් මුණසිංහ, හර්බට් ඇඹුල්දෙණිය, ගෘප් කැප්ටන් (විශ්‍රාමික) නිශාන්ත ධර්මදාස යන මහත්වරුන් හා නීවා ඇඹුල්දෙණිය මහත්මිය විසින් කටයුතු කළහ.ටී. ජේ. චන්ද්‍රදාස, ටී. එන්. තජූඩීන්, ආර්. වෙලින්ටන්, බන්දුල ගමගේ, අජන්ත ගාමිණි පෙරේරා, ඩබ්. වී. එස්. ජේ. සුමනවීර, යන මහත්වරුන්ද එල්. සී. සුමනදාස, වින්ද්‍යා රෝෂිනී, චින්තා වීරසිංහ, ටී. එන්. ෂිරෝමාලා යන මහත්මීහුද මේ පරීක්ෂණයෙන් සමත්වූ පිරිස අතර වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s1103177</link>
    <topic>වොස්නියෑකිට තවත් ජයක්</topic>
    <author/>
    <content>ජාත්‍යන්තර ටෙනිස් ශ්‍රේණිගතකිරීම්වල පෙරමුණේ පසුවන ඩෙන්මාර්කයේ කැරොලින් වොස්නියෑකි ලකුණු 2 - 6ක්, 6 -3ක් සහ 6 - 1 ක් ලෙස රුසියාවේ ආලියා ක්ලේබනෝවා පරාජය කරමින් අමෙරිකානු ඩොලර් මිලියන 4.5 ක ත්‍යාග මල්ලක් පිරිනැමෙන ලෝක ටෙනිස් සංගමයේ ඉන්දියානු වේල්ස් ටෙනිස් තරගාවලියේ අර්ධ අවසන් පූර්ව වටයට සුදුසුකම් ලබාගැනීමට සමත් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s1103178</link>
    <topic>ථෙරපුත්ත ජාතික පාසලටකඩුලු 6ක ජයක්</topic>
    <author>පි‍්‍රයාන් ද සිල්වා</author>
    <content>19 න් පහළ තෙවැනි කොටසේ ක්‍රිකට් තරඟයකදී අම්බලන්තොට ථෙරපුත්ත ජාතික පාසල කඩුළු හයකින් වාද්දූව මැදි මහ විදුහල පරාජයට පත් කළේ ය. දෙබරවැව ජාතික පාසැල් පිටියේදී මෙම තරඟය පැවැත්විණි.වාද්දූව මහ විදුහල 101/7- පී.සී.ඇම්.තිසේරා 24( සුරේශ් කොඩිතුවක්කු 23/5 )ථෙරපුත්ත ජාතික පාසල 102/4- කුශාන් මධුසංක 36, සුරේශ් කොඩිතුවක්කු 25.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s1103179</link>
    <topic>රිච්මන්ඩ් විදුහලට ඉනිමක ජයක්</topic>
    <author/>
    <content>රිච්මන්ඩ් විදුහල් පිලේ නායක ධනංජය ද සිල්වා ගේ විශිෂ්ට පිතිහරඹය හේතුවෙන් සාන්ත ඇලෝෂියස් විදුහල සමග පැවැති 19න් පහළ අන්තර් පාසල් ක්‍රිකට් තරගයෙන් ඉනිමක හා ලකුණු 105 ක ජයක් අත්කර ගැනීමට රිච්මන්ඩ් පිල සමත් විය.රිච්මන්ඩ් පළමු ඉනිම - 281/9 - ධනංජය ද සිල්වා 197(දිනුෂ මාලන් 64/5)සා. ඇලෝෂියස් පළමු ඉනිම - 89- ලක්ෂාන් මෙන්ඩිස් 17,(ධනංජය ද සිල්වා 17/4, යශෝධ ලංකා 42/3) සහ දෙවැනි ඉනිම 87 දිනුෂ මාලන් 27(දිලීප ප්‍රියදර්ශන 34/5, තිසර භානුක 10/3, යශෝධ ලංකා 22/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s11031711</link>
    <topic>‘මිණිපුර අභිමානී’ වොලිබෝල් සූරතාවකුරුවිට හයිලෑන්ඩර්ස් ක්‍රීඩා සමාජයට</topic>
    <author/>
    <content>රත්නපුර දිස්ත්‍රික් වොලිබෝල් සංගමය හා පුස්සැල්ල ලකී ක්‍රීඩා සමාජය, ශ්‍රී ලංකා වොලිබෝල් සම්මේලනය සමඟ එක්ව සංවිධානය කළ Etisalat “මිණුපුර අභිමානී” වොලිබෝල් තරගාවලියේ සූරතාව දිනා ගැනීමට කුරුවිට හයිලෑන්ඩර්ස් ක්‍රීඩා සමාජයේ ක්‍රීඩකයෝ සමත් වූහ. පුස්සැල්ල ලකී ක්‍රීඩාපිටියේදී විදුලි ආලෝකය මධ්‍යයේ පැවැත් වූ අවසාන මහා තරගයේදී 26 – 24ක් සහ 25 – 23ක් ලෙස පරකඩුව අරුණලු ක්‍රීඩා සමාජය පරාජය කිරීමට හයිලෑන්ඩර්ස් ක්‍රීඩා සමාජයේ ක්‍රීඩකයන්ට හැකි විය.කණ්ඩායම් 30කට ආසන්න සංඛ්‍යාවක් සහභාගිවූ “මිණිපුර අභිමානී” සූරතා වොලිබෝල් තරගාවලියේ දී හොඳම පන්දු ඔසවන්නා ලෙස කුරුවිට හයිලෑන්ඩර්ස් ක්‍රීඩා සමාජයේ බී. ජී. පුෂ්පකුමාර ද, හොඳම ප්‍රහාරකයා ලෙස පරකඩුව අරුණලු ක්‍රීඩා සමාජයේ සංජය ධර්මරත්නද, තරගාවලියේ දක්ෂතම ක්‍රීඩකයා ලෙස හයිලෑන්ඩර්ස් ක්‍රීඩා සමාජයේ දිලන්ත සම්පත්ද සම්මානයෙන් පිදුම් ලැබූහ.තාක්ෂණ හා පර්යේෂණ අමාත්‍ය පවිත්‍රා වන්නිආරච්චි මහත්මිය කුරුවිට හයිලෑන්ඩර්ස් ක්‍රීඩා සමාජයේ කණ්ඩායම් නායකයාට ජයග්‍රාහී සූරතාවය පිරිනැමූ අයුරු. සබරගමු පළාත් සභා මන්ත්‍රීවරුන් වන කංචන ජයරත්න හා උපාලි වීරසිංහ මහත්වරුන්ද ශ්‍රී ලංකා වොලිබෝල් සම්මේලනයේ ප්‍රධාන ලේකම් සුසිල් රණසිංහ, ශ්‍රී ලංකා වරාය අධිකාරියේ ක්‍රියාකාරී අධ්‍යක්‍ෂ ප්‍රසන්ත කළුතරගේ, Etisalat සමාගමේ කලාප මෙහෙයුම් කළමනාකාර ජයම්පති මාවිල්මඩ, කුරුවිට ප්‍රාදේශීය සභා හිටපු සභාපති වත්මන් අපේක්ෂක ප්‍රේමරත්න මල්කැකුල යන මහත්වරු මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=s11031712</link>
    <topic>කොළඹ කළුතරකේවල චෙස් තරගාවලිය හෙට</topic>
    <author/>
    <content>කොළඹ හා කළුතර දිස්ත්‍රික්කයන්හි ක්‍රීඩක ක්‍රීඩිකාවෝ සඳහා පමණක් විවෘත ගෝල්ඩන් ස්කොයාර් කේවල චෙස් තරගාවලිය 18, 19 සහ 20 යන දිනයන්හි කොළඹ රත්නාවලී බාලිකා විදුහලේදී පැවැත්වේ.අවුරුදු 12, 13, 14, 15, 17 සහ 20 යන වයස් කාණ්ඩවල ක්‍රීඩක ක්‍රීඩිකාවන්ට සහභාගි විය හැකි මේ තරගාවලියේ ත්‍යාග වශයෙන් පදක්කම් 200ක් හා සමස්ත පාසල් කුසලාන 2ක් පිරි නැමේ. වැඩි විස්තර දුරකතන අංක 0712726210 මගින් තරග අධ්‍යක්ෂිකා සුනීතා විජේසූරිය මහත්මිය අමතන ලෙස සංවිධායකයෝ දැනුම් දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=f1103171</link>
    <topic>නව ආරම්භයකටමුල පුරන දවස</topic>
    <author>රාමන්</author>
    <content>මීට වසර 500කට පෙර නම් අපේ රටේ දක්නට ලැබුණේ ස්වයංපෝෂිත සරු සාර ගමක්. ගැමියන් තමන්ට අවශ්‍ය සියල්ලම ගමෙන් සොයා ගත්තා. බටහිර අධිරාජ්‍යවාදීන්ගේ පැමිණීමත් සමඟම ගමට තිබූ පිළිගැනීම හා සරුසාර බව නැති වී ගියා.ඔවුන් තම පාලනයේ පහසුවට උපක්‍රමශීලීව ගම විනාශ කළා. හොඳම උදාහරණය 48 කැරැල්ලෙන් පසු ඌව වෙල්ලස්ස විනාශ කිරීමයි. ඊට අමතරව ඔවුන් හඳුන්වා දුන් වතු ආශි‍්‍රත වෙළෙඳ බෝග ආර්ථිකය නිසා ද ගම පසුබෑමට ලක් වුණා. මේ නිසා නගර කේන්ද්‍රීය ආර්ථිකයක් නිර්මාණය වුණා.ගම නිසරු අඩු දියුණු ඒකකයක් බවට පත් වුණා. පැරණි වැව් අමුණු ප්‍රතිසංස්කරණය නොකළාසේම ඒවා විනාශ කළා.අනුරාධපුරයේ මහ කන්දරාව වැව දෙබෑ කරමින් ඉදි කළ අනුරාධපුර මිහින්තලේ මාර්ගය මීට හොඳ නිදසුනක්.මේ රට යටත්කර ගෙන පාලනය කිරීමට නම් ගම විනාශ කළ යුතු ය යන්න ඔවුන්ගේ න්‍යාය පත්‍රයේ අංක එක ගෙන තිබුණා. ශ්‍රී ලංකාව 1948 නිදහස ලබන්නේ මෙවන් පසුබිමක.නිදහස ලැබූ මුල් යුගයේ හා ඊට පෙර සිට අධිරාජ්‍යවාදීන් විසින් විනාශ කළ ගම යළි නඟා සිටුවීමේ ස්ථාවරයේ එකල බලයේ සිටි පාලකයන් සිටි බව සත්‍යයක්. ඩී. ඇස්. සේනානායක අගමැති වරයාගේ ගොවි ජනපද ව්‍යාපාරය මීට හොඳ නිදසුනක්. එහෙත් පසුකළෙක මේ උනන්දුව ක්‍රමයෙන් අඩුවීමට පටන් ගත්තා.1971 හා 1989 කැරැළි දෙකකටම මුල් වන්නේ ‘ගම’ නැතිනම් ගමෙන් මතු වූ තාරුණ්‍යය, මේ ගමේ තාරුණ්‍යයට අනාගතයක් නොමැති බව කල්පනාව වී තිබීම 1971 හා 1989 කැරැළි දෙකින් ම සනාත වෙනවා. පසුකලෙක මේ සම්බන්ධයෙන් කළ සමීක්ෂණවල දී පැමිණි නිගමනය තරුණ අසහනයට හා විරැකියාවට ගමේ අඩු දියුණු වූ සංවර්ධනය ප්‍රධාන හේතුවක් වූ බවයි.නිදහසේ අධ්‍යාපනය වඩාත් ගම අතරට යෑමට පටන් ගත්තේ 1856 න් පසුව, 1962 සිරිමා බණ්ඩාරනායක රජය මඟින් පාසල් රජය සතු කිරීමත් සමඟ ම නිදහස් අධ්‍යාපන ප්‍රතිඵල ගම තුළට වේගවත්ව ගළා ගියා.මෙහි දී මහා විද්‍යාලය හා මධ්‍යම මහා විද්‍යාලවලින් බිහි වූ ඉංගී‍්‍රසි නොදත් උගත් තරුණ පරපුර විරැකියාවෙන් පෙළෙන්නට පටන් ගත්තා. ඉංගී‍්‍රසි නොදත්කම ඊට එක් හේතුවක්. ‘ගම’ අඩු දියුණු වුවද නිදහස් අධ්‍යාපනයේ පිහිටෙන් ගමට උගත් තරුණ පරපුරක් ලැබුණා.මේ නිසා ඔවුන් මේ සමාජ ක්‍රමය ගැන සම්ප්‍රදායික නොවන ආකාරයෙන් සිතන්න පටන් ගත්තා. 1971 හා 1989 ඇති වූ කැරැළිකාර පසුබිම එම කල්පනාව අතිධාවනකාරී වාමාංශික සටන් පාඨ එකතුවීමේ ප්‍රතිඵලයක්.මේ කැරැලි දෙකෙන් පසුව වුව ද අඩු දියුණු ගම දියුණු කරීමේ ක්‍රමවත් සැලැස්මක් අපේ රට පාලනය කළ අයට තිබුණේ නැහැ. ‘කොළඹට කිරි ගමට කැකිරි’ යන්න මේ සියල්ලේ කෙටි හැඳින්වීමයි. නගර කේන්ද්‍රීය, විශේෂයෙන් ම බස්නාහිර පළාත් කේන්ද්‍රකර ගත් ආර්ථිකයක හැඩ ගැසීමක් මේ සියල්ල අවසානයේ දක්නට ලැබුණා.එය සංඛ්‍යාත්මක පිළිබිඹු වූයේ මෙසේ යි. 2005 වන විට මුළු රටේ ම සමස්ත ආර්ථික වර්ධනයට බස්නාහිර පළාතේ දායකත්වය 51%යි. අනෙක් සියලුම පළාත් 49%යි. ‘ගම’ නඟා සිටුවීම හරහා වෙනස් කළ යුත්තේ, මේ “කොළඹට කිරි ගමට කැකිරි” සංකල්පයයි. 2005 සිට මේ දක්වා වත්මන් රජයේ කාල පරාසය තුළ එම වෙනස සිදුවී තිබේ ද යන්න සොයා බැලීම වැදගත්.මේ කාලපරාසය තුළ දක්නට ලැබෙන පැහැදිලි සත්‍යය නම් රටේ ජාතික ආර්ථිකයට බස්නාහිර පළාතේ දායකත්වය අඩුවී අනෙක් පළාත්වල දායකත්වය වැඩිවී තිබීමයි. ඒ අනුව 2010 වන විට බස්නාහිර පළාතේ දායකත්වය 45%ක් වී අනෙක් පළාත් 55%ක් වී තිබෙනවා.රටේ ජාතික ආර්ථිකයට කරනු ලබන දායකත්වය 2005ට වඩා මේ වන විට සෑම පළාතකම දක්නට ලැබෙන්නේ වර්ධනයක්. මධ්‍යම 2005 – 8.5%යි. 2010 – 9.6%යි. වයඹ 2005 – 8.9%යි. 2010 – 10.3%යි. දකුණ 2005 – 8.9% යි 2010 – 10.2%යි.ජාතික ආර්ථිකයට බස්නාහිර හැර අනෙක් පළාත්වල දායකත්වය වැඩි වී බස්නාහිර අඩු වූයේ ‘ගම’ අවදි වීමේ ප්‍රතිඵලයක් වශයෙන්. ඊට හේතු වුණේ මහින්ද චින්තනයේ අඩංගු ගම ඉලක්කගත සංවර්ධනයයි. ‘ගම නැඟුම’, ‘මග නැඟුම’, ප්‍රාදේශීය සභා හා පළාත් සභා අරමුදල් රේඛීය අමාත්‍යංශ අරමුදල් ගමට විධිමත් ලෙස ගලා ගියේ පසුගිය පස් වසර තුළයි. මීට අමතරව විදුලිය හා පානීය ජලය ගමට ලැබුණා. 13 ලක්ෂයක් වූ ජල සම්බන්ධතා ලැබූ පාරිභෝගික පවුල්වලින් 5,13,000ක් ම අයත් වන්නේ 2005 සිට 2010 දක්වා කාල සීමාවට. මෙය ජනතා සහභාගිත්වයෙන් සිදු වන ප්‍රජා ජල ව්‍යාපෘතිවලට අමතරව සිදු වන්නක්.මේ නිසා ගමට විදුලිය, ජලය, මංමාවත් වැනි පහසුකම් ක්‍රමානුකූලව ලැබෙන විට ගමේ අවදිවීම පෙර යුගවලට වඩා ශීඝ්‍රයෙන් වැඩි වුණා. එය ක්‍රමානුකූලව සිදු වුණා. මෙය රටේ දුප්පත්කම අඩු වීමට බලපා තිබෙනවා. 2009යේ 14.5%ක තිබූ දුප්පත්කමේ අනුපාතය මේ වන විට 7.5%ට අඩුවී තිබෙන්නේ ද විරැකියාවේ අනුපාතය 5.5%ට අඩුවී තිබෙන්නේ ද ග්‍රාමීය සංවර්ධනයේ ප්‍රතිඵලයක් වශයෙන්.ගම දෙස අවංකව හා විමසිල්ලෙන් බලන ඕනෑම කෙනෙක් අපක්ෂපාතිව එන නිගමනය වන්නේ පසුගිය පස් වසර තුළ ගමේ සංවර්ධනයක් සිදු වූ බවයි. මේ නිසා රජයට මේ මැතිවරණයේදී ගමට යෑමේ ප්‍රශ්නයක් මතු වන්නේ නැහැ. ආණ්ඩුව ගමට යන්නේ ජයග්‍රාහීව ගමට වැඩ කළ හොඳම ආණ්ඩුව විදියටයි.මෙවන් පසුබිමක් තුළ මේ ආණ්ඩුව ගමට කළේ කුමක්දැයි විපක්ෂ නායකවරයා ප්‍රශ්න කිරීම හාස්‍යජනකයි. එසේ ම ගම ගැන ඔහුගේ නොතේරුම්කම නැවත ප්‍රදර්ශනය කිරීමක්. විපක්ෂයේ අනෙක් අය ජාතික දේශපාලන වේදිකාවේ ප්‍රශ්න ගමේ වේදිකාවට ගෙන ගිහින්. ගමට මේ රජය යටතේ කැපී පෙනෙන යමක් සිදු වූ බව ඔවුන් අනියමින් පිළිගන්නවා. ඔවුන්ගේ තර්කය විපක්ෂය ශක්තිමත් කිරීමට ගමේ පාලනය ලබා දෙන ලෙසයි.ගමේ ජනතාවට මේ මොහොතේ අවශ්‍යව තිබෙන්නේ විපක්ෂය ශක්තිමත් වන කාරණාවට වඩා මේ රජය අරඹා තිබෙන ගම සංවර්ධනය කිරීමේ වැඩ පිළිවෙළ තවදුරටත් ඉදිරියට ගෙනයාමයි. නැති නම් ලැබී තිබෙන අනඟි අවස්ථාවෙන් ප්‍රයෝජනයක් ගැනීමටයි. විපක්ෂය මෙවර ගමේ ඡන්දයේ දී අතරමං වන්නේ ඔවුන්ගේ අරමුණට නම්‍යශීලී වීමට ගමේ ජනයා මේ මොහොතේ සූදානම් නොවීම නිසායි.මේ නිසා ගමේ සංවර්ධනය වත්මන් රජය ලවා තවදුරටත් ඉදිරියට ගෙන යනවා හැරෙන්නට වෙන සටන් පාඨයකට මේ මොහොතේ ඉඩක් නැහැ.මේ ගමනේදී මනාප පොරය ගැන ද ගැමි ජනතාව එතරම් උනන්දුවන බවක් දකින්නට ලැබෙන්නේ නැහැ. ඔවුන්ට ප්‍රධාන වන්නේ මූලික වශයෙන් වත්මන් රජය හා ජනාධිපති මහින්ද රාජපක්‍ෂ මහතාගේ නායකත්වයෙන් ඇති පාලනයයි. එම පාලනය යටතේ ගම ඉදිරියට ගෙන යාම සඳහා තෝරා ගත යුත්තේ කවුරුන්දැයි ඔවුන් හඳුනා ගෙන සිටිනවා.හොරු කවුද අවංකවම ගමට වැඩ කළ අය කවුද නිවැරදිව හඳුනා ගැනීමට ගමේ ජනයාට අපහසුවක් නැහැ. අවශ්‍ය නම්, නම් තෝරා ගැනීම සඳහා ද ඡන්ද ලැයිස්තුවේ ඉඩකඩ තිබෙනවා. දක්ෂ, නවක, තරුණ අපේක්ෂකයන් ද සිටිනවා.මේ නිසා අවශ්‍ය නම් හොරකමකට මැරකමට හා භීෂණයට පිළිතුරු සැපයීමටත් මැතිවරණයේ දී ගමේ ජනතාව සූදානම් බවයි පෙනෙන්නේ.හෙට දිනයේ ගමේ සංවර්ධනයට සුදුසු නායකයන් ප්‍රාදේශීය මට්ටමින් තෝරා ගෙන මෙතෙක් දුර පැමිණි සංවර්ධන ගමන වේගවත් කිරීමේ නව ආරම්භයකට අද මුල පිරෙන බව පෙනෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>17</day>
    </date>
    <link>http://www.dinamina.lk/2011/03/17/_art.asp?fn=f1103172</link>
    <topic>මගේ සමීපතමයා මහා සාගරයයි</topic>
    <author>සදා ලාලිත් රණසිංහ</author>
    <content>සුනාමි ව්‍යසනයේ දී රුහුණු විශ්වවිද්‍යාලයේ පරිගණක අංශය, රජයට සුනාමි ආපදාවත් පිළිබඳ තොරතුරු කඩිනමින් ලබා දීමේ මධ්‍යස්ථානයක් බවට පත්වීම හේතුවෙන් ඛ්ව්ව් , ඕඕඛ් වැනි ජාත්‍යන්තර මාධ්‍යවල පමණක් නොව විදේශීය මැති ඇමැතිවරුන් සහ තානාපතිවරුන්ගේ පවා ඉමහත් පැසසුමට ලක් වූයේ ඔහු එහි උපකුලපතිවරයාව සිටි අවදියේ දී ය.සුනාමි ව්‍යාපෘතියේ අධ්‍යක්ෂවරයා ලෙස වසර එක හමාරක් පමණ කැනඩාවේ සේවය කිරීමටද ඔහුට අවස්ථාවක් ලැබෙන්නේ සුනාමි ව්‍යසන තොරතුරු ලබාදීමේ ප්‍රවණතාව සහ ඒ කාර්යයේ දී ඔහු දැක් වූ ප්‍රතිභාව නිසාවෙනි. රංජිත් සේනාරත්න නම් වන ඔහු ජාතික ධීවර හා නාවික ඉංජිනේරු ආයතනයේ සභාපතිවරයා ය. සාගර විශ්වවිද්‍යාලයට ගෝලීය නායකත්වයක් ලබා දීම ඔහුගේ ප්‍රධාන අපේක්ෂාවක් වී තිබේ.* සාහිත්‍යධරයන් විද්වතුන් බොහෝ දෙනෙක් ඉපදෙන්නෙ බෙන්තර ගඟෙන් එහා දකුණේ කියල මතයක් තිබෙනවා. ඔබත් ඉන් එක් අයෙක් හැටියට අර්ථ ගන්වන්න මං කැමැතියිම්.. ඒක ඔබගේ කැමැත්තක්,* නමුත් මෙහෙමත් කතාවක් තිබෙනවා. බෙන්තර ගඟෙන් එහා ඉදලා ඇස් ඇරිච්ච පූස් පැටියෙක් වත් ගෙනෙන්න එපා කියලත්.ඔව්.. අපි බෙන්තර ගඟේ මෙහා දකුණේ ඉඳගෙන, කොළඹ පැත්තෙ ඉන්න අයට එහෙම කියනවා.* ඔබ අදහස් ප්‍රකාශ කරන්නේ හරිම රසවත් විදියට. ඉතින් කියන්න ඔබේ නම.මම රංජිත් සේනාරත්න, බොහොම සරල නමක්.* ඔව්, එතකොට ඔබේ ගම ?මෙහෙමයි.. මගේ අම්මා දික්වැල්ලෙ. මගේ තාත්තා මාතර නමුත් මං ඉපදුණේ ගාල්ලෙ. අපි පුංචිම කාලේ හැදුණේ වැඩුණේ දික්වැල්ලේ.* ඔබේ උපන් දිනය1954 ජූලි 21* ඔබට අවුරුදු 54 සපිරෙන 2008 ජූලි 21 වැනිදා බොහොම මහගු උපන්දින තෑග්ගක් ලැබුණා ගරු ජනාධිපතිතුමාගෙන් නේ ද ?.. හරි අපි ඒ ගැන පසුව කතා කරමු. දැන් කියන්න ඔබේ මවුපියන් වෘත්තිකයන් ද ?.මගේ අම්මා ගුරුවරියක්. දික්වැල්ල විජිත, මාතර පඹුරන ශාරිපුත්‍ර සහ මාතර රාහුල යන විදුහල්වල ඉගැන්නුවා තාත්තත් මුලදී ගුරුවරයෙක්. නමුත් පසුව සමුපකාර පරික්ෂකවරයෙක් හැටියට සේවය කළා.* සහෝදරයන් දෙදෙනෙක් අතර ඉන්න අතරමැදියා ඔබ.ඔව්. අපේ පවුලේ සහෝදරියන් නැහැ. පිරිමි තුන් දෙනා විතරයි ඉන්නේ. අයියා මම සහ මල්ලී.* ගමේ සොඳුරු මතක චිත්‍රවලට ඔබ තවමත් ආදරය කරනවාඅනේ ඔව්. ඒව කවදාකවත් මගේ හිතේ බොඳ වෙලා යන චිත්‍ර නෙමේ. හැමදාමත් මං ඒවට ආදරෙයි. අපි හිටියේ දික්වැල්ලෙ පිහිඹිය ගමේ. අපේ ගෙදර තිබුණේ මූදු වෙරළට ආසන්නව. ඉස්සර අපේ විනෝදාංශයක් තමයි මූදෙ යන බෝට්ටු ගණන් කරන එක. බෝට්ටු ගහගෙන යනව කුණාටු කාලෙ එනවටවත් අපි කැමැති නෑ. අපේ ගෙදර තමයි ධීවරයන්ගේ හබල්, දැල් බෝයාවල් ඔක්කොම තියෙන්නේ.දැලි පොතු සිප්පි කටු අපි එකතු කෙළේ තරගෙට. අද වගේම එදත් මහ මුහුද මගේ ජිවිතයේ කිට්ටුම මිත්‍රයා.* එතකොට ඔබ ඉගෙන ගත්තේ..මං ඉස්සෙල්ලාම ගියේ, දික්වැල්ලේ මෙතෝදිස්ත විදුහලට. සද්ද බද්ද නැති නිහඬ පරිසරයක් තියෙන මිශ්‍ර පාසලක් ඒක. හත් වැනි වසරෙ ඉදල මං ගියේ මාතර රාහුල මහා විද්‍යාලයට ඒ පරිසරය වෙනස්. හරිම ඝෝෂාකාරීයි. ගමෙන් නගරයෙත් වෙනස මං වටහා ගත්තෙ ඒ ආකාරයට.* කොහොම ද ඔබේ පාසල් ජිවිතය ? දඟකාර වැඩවලට ඔබේ නමක් ඇදිල තිබුණ ද ?අපොයි නෑ.. මං රාහුලට යන කාලෙ අම්ම ඉගැන්නුවෙත් රාහුලේ. ඒ නිසා දඟ වැඩ කරන්න බය වුණා. හැබැයි ස්කෝලේ දී නොකරන දඟ වැඩ අපි කරන්නේ ගෙදර දී. අයියයි මල්ලියි මායි එකතු වෙලා.* අම්ම කොහොම ද ඔය දඟකාර පුත්‍රයින් මෙච්චල් කර ගත්තෙ ?අම්මට අපේ තියෙන එකම වදය තමයි, අපි ඉස්කෝලේ යන්න උදෙන්ම නැගිටින්නෙ නැති එක. මොකද දන්නවද අම්ම ඒකට කෙරුවේ.. ? අපි තුන්දෙනාම ආප්ප කන්න හරිම ආසයි. අම්මත් මොකද කරන්නෙ උදෙන්ම නැගිටලා ආප්ප හදනවා. අපි තුන් දෙනාම උදේ පාන්දරින් ම නැගිටිනවා ආප්ප කන්න.* ඔබ පාසලේ කැපී පෙනෙන ශිෂ්‍යයෙක්කැපී පෙනෙන ශිෂ්‍යයන් අතර මගේ නමත් ලැයිස්තු ගත වුණා. ගුරුවරුන්ගේ හිත් දිනාගෙන හිටියා. ක්‍රීඩාවලටත් සහභාගි වුණා. ඉහළින්ම නැති වුණත් හැමදේම සිදු වුණේ මධ්‍යස්ථව. මගේ අයියාත් මල්ලීත් ක්‍රීඩාවලින් නම් ජාතික තලයටම ගියා.* ඇයි ඔබ වෛද්‍යවරයෙක් හෝ ඉංජිනේරුවරයෙක් නොවුණේ .. ?ඔබ කියන විදිහට හැම කෙනෙක්ම වෛද්‍යවරයෙක් හෝ ඉංජිනේරුවෙක් වුණොත්, ලෝකයේ තිබෙන අනිකුත් ඉහළ රැකියාවන් කරන්න කවුරුද ඉතුරු වෙන්නේ .. ?මෙහෙමයි වෛද්‍ය අංශය තෝරා ගන්න මට බැරි වුණේ, මට සාමාන්‍ය පෙළට තිබෙන්නේ සම්මාන තුනක් නිසා. උසස් පෙළ සමත්ව තිබුණෙ වැඩ හතරයි දෙකයි විදියට. මං කෘෂි අංශය තෝරා ගත්තෙ ඒ නිසයි. නමුත් ඒ අංශයෙන් මං ඉහළටම ගියා.* ඔබේ විශ්වවිද්‍යාලය ...පේරාදෙණිය විශ්වවිද්‍යාලය. නමුත් අපි මුල් අවුරුද්ද හිටියෙ මහ ඉලුප්පල්ලමේ.විශ්වවිද්‍යාලයට තේරිච්ච වෙලාවෙ අපිට අරගෙන එන්න කියල ලැබුණු ලැයිස්තුවෙ තිබුණෙ, බයිසිකලයක් ගේන්න, පිටගැස්මට ඉන්ජෙක්ෂන් ගහගෙන එන්න, කොට කලිසම් අරගෙන එන්න කියල ඔය විදිහට. මං බැලුව මොකක්ද මේ වැඩේ කියල. යනකන් ඉවසිල්ලක් තිබුණේ නෑ.* මොනව ද මතක සටහන්මහවැලි කලාපයේ අපි සයිකල්වලින් ගියේ’ මහ ඉලුප්පල්ලමේ පුංචි කඳු බෑවුමක තමයි පර්යේෂණ ආයතනය තියෙන්නේ. යනකොට බෑවුම එනකොට කන්ද, පොළොව කොටලා, වැඩ කරලා මහන්සිවෙලා මදිවට අපිට සිද්ද වුණා ගෑනු ළමයින්වත් බයිසිකලේ අරගෙන එන්න.* එහෙනනං ඉතින් මහඉලුප්පල්ලම ජීවිතේ දුෂ්කර වුණත් සුන්දර නැහැයි කියල නං කියන්න බැහැ නේද ?නෑ... නෑ. .. හරිම සුන්දරයි. මතක දෙහෙත ගෑනු ළමයෙක් බයිසිකලේක නග්ගවගෙන කඳු ගොඩැල්ලක පැදගෙන එන එක අසුන්දරයි කියල කව් ද කියන්නෙ ? සති අන්තය එනකන් අපි බලාගෙන ඉන්නෙ.* ඇයි ගමේ යන්න ද .. ?මොන ගමේ යෑමක් ද ? ගෑනු ළමයි පිරිමි ළමයි අපි කවුරුත්, දිග කලිසම් ඇඳගෙන, ඉඳිකොළ තොප්පි දමාගෙන බයිසිකල් 50ක් 60ක් විතර පේළියට යනව පාර දිගේ. යෝධ ඇළ කණ්ඩිය පැත්තෙ.ෆාම් එක නිසා කිරි බිත්තර එළවළු පලතුරුවලින් අඩුවක් තිබුණෙත් නැහැ. හවසට කට්ටිය එකතු වෙලා සිංදු කියනවා. ක්‍රිකට් ගහනවා. හරිම විනෝදෙන් සැහැල්ලුවෙන් ගත වුණ මහඉලුප්පලම අවුරුද්දක ජීවිතේ. වියළි කලාපයේ ප්‍රායෝගික දැනුම අපිට ලැබුණේ මහ ඉලුප්පල්ලමෙන්.* ඊට පස්සේ ?ඊට පස්සේ දෙවැනි වසරේ පේරාදෙණි ෆැකල්ටි එකට ආවා. එහිදී හාන ඒවා, ට්‍රැක්ටර් පුහුණුව, ට්‍රැක්ටර් ගැලවීම සවි කිරීම, ස්පේ‍්‍ර කිරිම, බෝග වගාව, කප්පාදු කිරීම් ඔය ආදී දහසක් දේවල් ඉගෙන ගන්නට ලැබීමෙන් අපේ කෘෂි දැනුම පරිපූර්ණ වුණා.* විශ්වවිද්‍යාලය පෙරළි කාරයෙක් ද ?අපොයි නැහැ. මං කෘෂිකර්ම පීඨ සංගමයේ සාමාජිකයෙක්. අපි හිටියෙ මාකස් ශාලාවෙ. ‘සාදුකින් පෙළෙනවුන් – දැන් ඉතින් නැගිටියව්’ කිය කියා පෙළපාලි යනවා කෑ ගහ ගහා පෙරළි කරන්න නෙමේ. විනෝදෙට.* දේශපාලනයත් තිබුණා ද ?නෑ, කිසිම දේශපාලනයක් අපට තිබුණේ නැහැ.* මහඉලුප්පල්ලමේ තිබුණේ බයිසිකල් පැදීමේ සුන්දර මතකය නැද්ද පේරාදෙණියටත් එවැනි මතකයක්.ම්.. ඇයි නැත්තෙ සදාතනික මතකයක් තියෙනවා.මට මතකයි 74 දී වගේ, රත්නසීලී කියල ගෑනු ළමයෙක් රාමනාදන් ශාලාවෙන් බිමට වැටුණා. නවක වදය නිසා. ඊට පස්සේ භූ ගර්භ විද්‍යා මහාචාර්ය විතානගේ මහත්මයා නවක ශිෂ්‍ය ශිෂ්‍යාවන් ඇතුල්කර ගන්න සති කිහිපයකට කලින් එයාලට පරිසරය හුරු කරවීමේ අරමුණින් අලුත් අයට කැන්ටිම, ක්‍රීඩාගාරය, පුස්තකාලය ආදී තැන් ගැන හඳුන්වා දීමක් කළා. මමත් එතකොට ශිෂ්‍ය සංගමයේ හිටියේ. අපේ මේ අලුත් වැඩපිළිවෙළ නිසා නවක ශිෂ්‍ය ශිෂ්‍යාවන් විශ්වවිද්‍යාලයට අධ්‍යාපනය හදාරන්න එද්දී හොඳ අවබෝධයක් තිබුණ විශ්වවිද්‍යාලය ගැන සහ පරිසරය ගැන.* මොකක්ද එතකොට සදාතනික මතකයක් ගැන කිව්වේ ?ආ.. ඒ නුවර ගෑනු ළමෙක් ගැන. ඒ ළමයත් අර නවක ශිෂ්‍ය ශිෂ්‍යාවන් ගොඩේ හිටිය කෙනෙක්. තමරා රත්නායක කියල. එයා කලා අංශයේ ශිෂ්‍යාවක්. කලා කාරයො කැමැති වුණේ නැහැ, එයාලගෙ කලා කාරියක් කෘෂිකාරයෙක් එක්ක ආදර සබඳතා ගොඩනඟා ගන්නවට. එයාලා කිව්වේ, “ගමේ කජු ගමේ වවුලන්ට” කියල.* විශ්වවිද්‍යාලයක් තුළ තිබිය හැකි දුර්ලභ සිදුවීමකුත් තිබෙනවා නේ ද ඔබේ ජීවිතයට සම්බන්ධ ?ඔව්, අයියයි මායි මල්ලියි අපි තුන්දෙනාම එකම කාල සීමාවක් තුළ, එකම විශ්වවිද්‍යාලයක ඉගෙනුම හැදෑරීම. අයිය ඉංජිනියරීන් කළා. මං ඇග්රි, මල්ලි මෙඩිසින්. මගේ අවසාන වසරෙදි තමයි මල්ලි කැම්පස් ආවේ. අපි තුන්දෙනාම හිටියේ පේරාදෙණි විශ්වවිද්‍යාලයේ.* එතකොට ඔබේ මුල්ම පත්වීමපශ්චාත් උපාධියත් පේරාදෙණියෙන්ම කළාට පස්සේ 1981 දී රුහුණු විශ්වවිද්‍යාලයේ කථිකාචාර්යවරයෙක් හැටියට කෘෂිකර්ම පීඨයේ පත්වීමක් ලැබුණා මට.* 1982 සහ 1983 වසරක් ඔබේ ජීවිතය වර්ණවත් වුණු වසරවල් හැටියට ඔබ සඳහන් කළා ඇයි ඒ..මගේ විවාහය සිදු වුණේ 1982 දී.* ඒ කවුරු සමඟ ද ?ඇයි... ගමේ කජු.. තමරා රත්නායක සමඟ. 1982 ඔක්තෝබර් මාසයේදී ආචාර්ය උපාධිය හැදෑරීමට ඕස්ට්‍රේලියාවේ වියානා විශ්වවිද්‍යාලයට මට ශිෂ්‍යත්වයක් ලැබුණා. 1983 පෙබරවාරි මාසයේ දී මට තවත් ශිෂ්‍යත්වයක් ලැබුණා. එක පිටම ශිෂ්‍යත්ව දෙකයි.* දෙවැනි ශිෂ්‍යත්වය ලැබුණේ මොන රටට ද ?රටකට නෙමේ. රටක් වටින ශිෂ්‍යත්වයක්. අවුරුදු එක හමාරකට පස්සේ ලංකාවට ආවම තමයි ඒ වටිනා ශිෂ්‍යත්වය මගේ ඇස ගැටුණේ. මුල්වරට.* ම්.. මොකක්ද ඒ.. ?ඔව්.. මගේ පළමු බබා. තමරාට බබා ලැබෙන්න ඉදිද්දී තමයි මට ශිෂ්‍යත්වය සඳහා වියනාවලට යෑමට සිදු වුණේ.* තාත්ත කෙනෙක් හැටියට කොහොම ද ඔබ හිත හදා ගත්තේආචාර්යය උපාධියත්, මගේ ජීවිතේ කොටසක් වැනි මගේ දරුවාත්, මගේ සිරුරේ දෙපැත්ත හා සමානයි. නමුත් පසුව මට හිතුණා අවස්ථාවේ හැටියට වියානා ගමන අත්හරිනව කියල. ඒත් තමරා තමයි කිවුවේ එයාගෙ ගෙදර හැමෝම ඉන්න නිසා බය වෙන්න ඕන නෑ කියල මට වියානා ගිහින් ශිෂ්‍යත්වය හදාරන්න කිව්ව. ඒ වචන ටික මගේ හදවතේ අදත් දෝංකාර දෙනවා.* වියානා විශ්වවිද්‍යාලයට ගිහින්...මං ඉගෙන ගත්තෙ වියානාවල කෘෂිකර්ම විශ්වවිද්‍යාලයේ. නමුත් පර්යේෂණ කෙරුවේ ජාත්‍යන්තර පරමාණු ශක්ති අධිකාරියේ. ඉතාම නවීන අන්දමේ පහසුකම් තිබුණා. මගේ පර්යේෂණවලදී න්‍යෂ්ටික ක්‍රම තමයි යෙදුවේ.* ඔබ උගත් දේවල්වලින් අපේ මව්බිමට කළ හැකි විශාල සේවය ගැන ඔබට කිසියම් උදාර හැඟීමක් ඇති වෙන්න ඇති.ඇත්තටම ඒක අතික්‍රාන්ත සතුටක්. ආචාර්යය උපාධියත් ලබා ගත්තට පස්සෙ මට නැවත රුහුණු විශ්වවිද්‍යාලයට පත්වීම ලැබුණා. මං ලංකාවට ආවේ ලොකු බලාපොරොත්තු ඇතිව. මගේ අධ්‍යයන අංශය බෝග විද්‍යාව.* ඔබට ඒ සඳහා සුපිරි විද්‍යාගාරයක් ලැබෙන්න ඇති.ඔව් මට විද්‍යාගාරයකුත් ලැබුණා. එහි තිබුණේ අලවංගු, උදළු, විල්බැරෝ, යූරියා, ට්‍රැක්ටර් ආදියෙන් පිරුණු ගබඩාවක් මිසක් විද්‍යාගාරයක් නෙමේ. ජාත්‍යන්තර පරමාණු ශක්ති අධිකාරියේ නවීන තාක්ෂණික මෙවලම් සමඟ වැඩ කරපු මට මේවා දැක්කම කලකිරීමක් ඇතිවුණා.උඩ තට්ටුවක ඉදල පහළටම රූටල බිමට වැටිච්ච විදියෙ දුකක් ඒක.* අභියෝග ජයගත යුතුයි කියන අධිෂ්ඨානයක් ඇතිවුණේ නැද්ද ?මොකද නැත්තෙ ? ඒ අධිෂ්ඨානයයි මං අද මෙතැනට අරගෙන ඇවිත් තියෙන්නෙ. අපට පුහුණුව ලබාදීමේ එක අරමුණක් තමයි අභියෝගවලට මුහුණ දීලා. ඒ තිබෙන ගැටලු ජය ගන්න එක. අපි අපේ රටේ, එක වසර සිට 12 වසර දක්වා ඉගෙන ගෙන විශ්වවිද්‍යාලයීය අධ්‍යාපනය දක්වාම අවුරුදු 16ක් ඉගෙන ගත්තෙ ජනතාවගෙ මුදල්වලින්. ඒ මුදල්වල ණය ගෙවන්න නම්, ජනතාවට සේවය කිරීමයි කෘතගුණ සැලකීම සඳහා අපට කරන්නට තියෙන්නෙ.* මොකක් ද ඔබ තෝරාගත්තු පියවරඅමෙරිකාවේ තිබෙනවා ඉහළම විද්‍යාත්මක ආයතනයක්. ඒකෙ ජාත්‍යන්තර පර්යේෂණ සඳහා වෙනම අංශයක් තිබෙනවා. ඕධඵබඪඤ කියල. මං ඒකට වෙනම ඉල්ලුම් පත්‍රයක් යොමු කළා. එයාලා මගේ ඉල්ලුම් පත්‍රය ගැන විශාල වශයෙන් සාකච්චාවට භාජනය කරලා තිබුණා. ඒ ආයතනයේ අධ්‍යක්ෂ කෙනෙක් ලංකාවට ආව මං මුණ ගැසෙන්න.මයිකල් ග්රේ කියන අධ්‍යක්ෂවරයා ලංකාවෙ, දික්වැල්ල විලේජ් කියන ස්ථානයට ඇවිත් මාව මුණ ගැහිලා, මං ආධාර ඉල්ලූ අවශ්‍යතාව ගැන සෑහීමකට පත් වෙලා අන්තිමේ දී ඒ ආයතනය තීරණය කළා මට ඩොලර් ලක්ෂයක ආධාර මුලක් දෙන්න. විද්‍යාගාරය සඳහා මට අවශ්‍ය උපකරණ පොත් පත් ආදී සියලු දේම එයාලා සැපයූවා.කෝටි ගණනක් වටින උපකරණ ගෙනැවිත් විද්‍යාගාරය ඉතාම ක්‍රමවත්ව දියුණු කළා.* ශ්‍රී ලාංකිකයෙක් වශයෙන් ඔබේ සේවය ජාත්‍යන්තර පිළිගැනීමකට ලක් වුණා.ජර්මනිය, ජපානය, නෝර්වේ, ස්වීඩන්, ඕස්ට්‍රේලියාව ආදී රටවල් විසි පහක පමණ ජාත්‍යන්තර සම්බන්ධතාව තිබනෙව මං එක්ක. පර්යේෂණ, දේශන සහ සම්මන්ත්‍රණ ආදී දේවල්වලට මම බොහෝ විට ඒ ඒ රටවලට යනවා. ශ්‍රී ලාංකිකයෙක් වශයෙන් මට කරන්න පුළුවන්ව තිබෙන එම සේවාව ගැන මට තියෙන්නෙ නිහතමානී සතුටක්.* ඔබ පීඨාධිපති පදවිය ලැබුවෙ මොන වසරෙ ද ?1992 දී* ඔබ රුහුණු විශ්වවිද්‍යාලයේ උප කුලපති ලෙසත් කටයුතු කළා..”ඔව් 2001 දී පත්වීම් ලැබුණේ. අවුරුදු 6ක් ඒ තනතුරේ හිටියා.* 2008 ජූලි 21 වැනිදා ජනාධිපතිතුමා ඔබට උපන්දින තිළිණයක් දුන් බව දන්නවා. ඒ තිළිණය ඔබට ලැබී දැන් අවුරුදු තුනක් ඉක්ම ගොසින්. කමක් නෑ. ඒ සතුට මේ ලියවිල්ලෙනුත් භුක්ති විඳීමු.සාගර විශ්වවිද්‍යාලයේ සභාපති තනතුර තමා ඒ උපන්දින තෑග්ග. ජනාධිපතිතුමා දන්නෙ නෑ ජූලි 21 මගේ උපන් දිනය කියලා. ඒක අහඹු සිදුවීමක්.* ඔබ මුලදී ප්‍රකාශ කළා සාගරය ඔබේ මිත්‍රයෙක් කියලඔව්, ඒ තරමට සමීපයි. අපේ රටේ සෞභාග්‍යය රදා පවතින්නේ සාගරය මත. අපේ රට වගේ අටගුණයක් විශාල සාගර සම්පතක් අපට තිබෙනවා. තවත් විදියකට අර්ථ දක්වනව නම් 12% යි ජලයෙන් උඩ තිබෙන්නේ 88%ක් තියෙන්නෙ ජලයෙන් යට. මේ මුහුද අපට සම්පත් ආකරයක්. අපට තිබෙන්නේ ඒ සම්පත් සොයා යෑමේ ගවේෂණයක්.* සාගර විශ්වවිද්‍යාලය කීවාම තවම ප්‍රජාව අතරට ඒ නම ගිහින් තිබෙනවා ද කියන ගැටලු මතු වෙනවාමෙහෙමයි. අපේ රටේ විශ්විද්‍යාල තිබෙනවා දහසක්. නමුත් සාගර විශ්වවිද්‍යාල තිබෙන්නේ එකයි. අපෙන් කෙරෙන්නේ නිහඬ සේවයක්. නමුත් ප්‍රතිඵල විශාලයි. විෂය පථය හරිම පුළුල්. අපි ලබල දෙන්නෙ වෘත්තිය පුහුණු පාඨමාලා.* සාගර විශ්වවිද්‍යාලයට තිළිණයක් ලැබුණු බව පසුගියදා කතා බහට ලක්වුණා.ඔව්, හම්බන්තොට, කලමැටියාව ප්‍රදේශයෙන් අක්කර පනහක ඉඩමක් ලැබුණා. ඉදිරියට සාගර විශ්වවිද්‍යාලයේ කටයුතු වඩාත් පුළුල් අන්දමට සිදු වෙනවා.* මොකක් ද ඔබේ ඉලක්කය ?ජනාධිපතිතුමාගේ ලොකු අභිප්‍රායක් තිබෙනවා මේ ක්‍රියාදාමය ට්තධඡධත ඹ්ඥචඤඥප කෙනෙක් කරන්නට ඔව්, අපි එතැනට යනවා.සාගර විශ්වවිද්‍යාලයෙන් රටට හඳුන්වා දුන් නාවික ඉංජිනේරුවන් ජගත් නායකයන් බවට පත්වන දිනය වැඩි ඈතක නෑ. මේ අත ළඟ.* ඔබේ කාර්යය බහුලත්වයෙන් මිදෙන්න අවශ්‍ය වුණාම, හිතෙන්නෙ නැද්ද සිංදුවක් දෙකක් කියන්න, නාට්‍යයක් හෝ චිත්‍රපටයක් බලන්න යන්න ..සිංදුවලට නං මම ආසයි. අහන්නත් ආසයි කියන්නත් ආසයි. මං හිතන්නෙ මට ඒක පුරුදු පුහුණු වුණේ මගේ තාත්තාගෙන් ඉස්සර තාත්තා හරිම කැමැතියි නාරද දිසාසේකර “පිපී පිපී රේණු නටන” කියන සිංදුවට.* ඔබ අද උස් මහත් වුණු දරුවන් තුන් දෙනෙකුගේ තාත්තෙක්. ඔබේ ගමන් මාර්ගයේම යන දරුවන් ගැන ඔබට ආඩම්බර ඇති.නැත්තං..මං කැමැතියි පිළිවෙළින් ඔවුන්ව හඳුනා ගන්න.මගේ ලොකු පුතා ඉන්දික, පෞද්ගලික අංශයේ රැකියාවක් කරනවා. දෙවැනි පුතා විදුර පේරාදෙණි විශ්වවිද්‍යාලයේ ඉගෙන ගන්නවා. ජීව තාමරසී සුජාතා විදුහලේ සිසුවියක්.* කොහොම ද ඔබේ ජීවිතයට හීන තියෙනව ද ? පාට පාට හීන හැබැයි ඔබ දෙන පිළිතුර මේකයි කියල මං අනුමාන කරනවා. එකම හීනය නිල් පාට මහා සාගරය පමණයි කියන එක නේ ද ?ඔබ හරි හරියටම හරි අද මගේ හීනය ඒක තමයි. සාගර විශ්වවිද්‍යාලයට ජාත්‍යන්තර ප්‍රසිද්ධිය ලබල දීල. මේ අවකාශය පුරාම සාගර විශ්වවිද්‍යාලය ගැන ලියන්න පුළුවන් නම් ඒකයි මගේ අද හීනය.* මේ රැකියාවෙන් ඔබ තෘප්තිමත් ද ?මට හිතෙන්නෙ මගේ මේ කාර්යය භාරය ක්‍රීඩාවක් කරන හා සමානව. මේක රැකියාවක් නෙමේ. මම මෙයින් මහත් ආශ්වාදනීය සතුªටක් ලබනවා.* මීට වඩා ඉහළ තනතුරක් ලැබුණොත් මේ තනතුර අත්හැර යනවා ද ?මේක නොනිමි මෙහෙවරක්.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n1103181</link>
    <topic>ගමේ සංවර්ධනය තීන්දු කළපළාත් පාලන මැතිවරණයක්</topic>
    <author>ලුණම සමූහ සනත් ගමගේ</author>
    <content>පළාත් පාලන මැතිවරණය ආණ්ඩු පෙරළන මැතිවරණයක් නොව ගමේ සංවර්ධනය තීන්දු කෙරෙන මැතිවරණයක් බව ජනාධිපති මහින්ද රාජපක්ෂ මහතා පැවැසීය.ජනාධිපතිවරයා මෙසේ ප්‍රකාශ කෙළේ පළාත් පාලන ඡන්ද විමසීම වෙනුවෙන් මැදමුලන ඩී. ඒ. රාජපක්ෂ මහා විද්‍යාලයේදී ඊයේ (17) ඡන්දය ප්‍රකාශය කිරීමෙන් අනතුරුවය. එක්සත් ජනතා නිදහස් සන්ධානය මේ ඡන්ද විමසීමෙන් විශිෂ්ට ජයග්‍රහණයක් ලබන බවත් ජනාධිපතිතුමා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n1103182</link>
    <topic>සාමකාමී මැතිවරණයක්</topic>
    <author>අනුර පේ‍්‍රමලාල්</author>
    <content>මෙවර පළාත් පාලන මැතිවරණය ඉතා සාමකාමී අයුරින් පැවැත්වුණු බව ජාතික මැතිවරණ නිරීක්ෂණ මධ්‍යස්ථානය ප්‍රකාශ කරයි.මේ සම්බන්ධයෙන් ‘දිනමිණ’ට කරුණු දැක්වූ ජාතික මැතිවරණ නිරීක්ෂණ මධ්‍යස්ථානයේ ජාතික සංවිධායක නීතිඥ රසාංග හරිශ්චන්ද්‍ර මහතා ඡන්ද දායකයින් 50% ඉක්මවා ඡන්දය භාවිත කර ඇතැයි පැවැසීය.අරලගන්විලදී ඡන්දය දිනට පෙර දින (16) සිදුවූ බෝම්බ ගැසීම හා ඡන්දය පැවැත්වීම නිමවෙනවාත් සමඟම හබරාදූවේ දික්කුඹුර මංසන්ධියේදී හමුදා භටයකු යතුරුපැදියක ගමන් ගත් අයකුට වෙඩි තැබීම සිදුවීම හැරුණුවිට කිසිදු සිදුවීමක් මැතිවරණයට බලපෑම් එල්ලවිය හැකි සිදුවීම් නොවන බව ඒ මහතා අවධාරණය කළේය.මැතිවරණ කොමසාරිස්වරයා අවසර ලබාදුන් නිරීක්ෂණ සංවිධාන මාධ්‍ය වෙත යම් යම් දේ ප්‍රකාශ කළත් ඒ අයගේ නිරීක්ෂකයින් බොහෝ ඡන්ද පොළවල දකින්නට සිටියේ නැතැයි හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n1103183</link>
    <topic>ප්‍රචණ්ඩ ක්‍රියා අවම මට්ටමක</topic>
    <author>ඉන්දික පොල්කොටුව</author>
    <content>පෙර මැතිවරණවලට සාපේක්‍ෂව මෙවර පළාත් පාලන මැතිවරණයේදී පූර්ව මැතිවරණ ප්‍රචණ්ඩ ක්‍රියා හා මැතිවරණ දින ප්‍රචණ්ඩ ක්‍රියා ඉතාමත් අවම මට්ටමක පැවති බව මැතිවරණ බාර ජ්‍යෙෂ්ඨ පොලිස්පති ගාමිණි නවරත්න මහතා පැවසීය. වාර්තා වූ සුළු සිද්ධි පිළිබඳව පොලිසිය අපක්‍ෂපාතීව පරීක්‍ෂණ ක්‍රියාත්මක කරන බවත් නවරත්න මහතා කීය.ඒ අතර යම් යම් කණ්ඩායම් පෞද්ගලික න්‍යාය පත්‍රවල සිට ක්‍රියාකරමින් මැතිවරණ ප්‍රචණ්ඩත්වයක් ඇති බවට මවාපෑමට හා ව්‍යාජ ප්‍රචාර ගෙන යාමට උත්සාහ කරන බවද, එවැනි කණ්ඩායම් හි ප්‍රචාරයන්ට හසුනොවන ලෙස ද ජ්‍යෙෂ්ඨ නියෝජ්‍ය පොලිස්පතිවරයා ජනතාවගෙන් ඉල්ලා සිටියේය. ඒ අයට නීතිය දැඩි ලෙස ක්‍රියාත්මක කරන බව ද නවරත්න මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n1103184</link>
    <topic>සා/පෙළ නැවත සමීක්ෂණඑන 5දාට පෙර</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (සාමාන්‍ය පෙළ) විභාගයේ ප්‍රතිඵල නැවත සමීක්ෂණ ඉල්ලුම්පත් අප්‍රේල් 05 වැනිදාට පෙර එවිය යුතු බව විභාග දෙපාර්තමේන්තුව කියයි.නියමිත පරිදි ඇගයීමට භාජනය නොවූ පිළිතුරු ඇත්නම් ඒවා ඇගයීම සහ සිදුවිය හැකි ගණිතමය දෝෂ නිවැරැදි කිරීම ප්‍රතිඵල නැවත සමීක්ෂණයේ දී සිදු කැරෙන බව විභාග කොමසාරිස් ජනරාල් අනුර එදිරිසිංහ මහතා පවසයි.එක් විෂයයක් නැවත සමීක්ෂණය සඳහා රුපියල් එකසිය පනහක් අය කරන බවත්, නිවැරැදි තොරතුරු ඇතුළත් කොට ඉල්ලුම්පත් එවිය යුතු බවත් කොමසාරිස් ජනරාල්වරයා විදුහල්පතීන්ට දන්වා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n1103185</link>
    <topic>ඡන්දය දා පින්නවලඅලුත් අලි උපතක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේ “මැණිකා” කෙණර තම තුන්වැනි පැටවා ඊයේ (17) අලුයම බිහිකළාය. අලුයම 1.27ට පමණ උපත ලද මේ පැටවා අලි අනාථාගාරයේ උපත ලැබූ 59 වැනි පැටවායි.වර්ෂ 1975 පින්නවල අලි අනාථාගාරයට ගෙන එන ලද “කොමලි” නමැති කෙණෙර අලුත උපන් අලි බබාගේ මිත්තනියයි. “කොමලි” 1989. 08. 14 දින “මැණිකා” බිහිකළාය. “මැණිකා” මීට පෙර 2001. 06. 23 දින “මිගාර” නමැති අලි පැටවා ද 2005. 01. 03 දින “මිහිරි” නමැති අලි පැටවා ද බිහිකළාය.අලුත උපන් අලි පැටවාද සමඟ පින්නවල අලි අනාථාගාරයේ අලි ඇතුන් සංඛ්‍යාව අනූ එකකි. මාස නවයක කාලයක් තුළ පින්නවල අලි අනාථාගාරයේදී අලි පැටව් නවදෙනෙක් උපන්නාහ. හබරණ දුම්රිය මාර්ගයේදී අනතුරට ලක්ව පින්නවල අලි අනාථාගාරයට ගෙන එනු ලැබූ, දැනට සුවය ලබමින් සිටින අලි පැටවාද සමඟින් අලි පැටවුන් දසදෙනෙකුට නම් තැබීමට නියමිත බව ජාතික සත්වෝද්‍යානයේ අධ්‍යක්‍ෂ භාෂ්වර සේනාංක ගුණරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n1103186</link>
    <topic>ජපානයේ සිට පැමිණෙන්නන්ටනොමිලේ විකිරණ පරීක්ෂණ</topic>
    <author>ප්‍රාර්ථනා වීරසිංහ</author>
    <content>ජපානයේ සිට ශ්‍රී ලංකාවට පැමිණෙන සියලු දෙනාට විකිරණ පරීක්ෂාවක් කර ගැනීමේ පහසුකම් පරමාණුක ශක්ති අධිකාරිය මගින් සලසා ඇත.වැල්ලම්පිටියේ පිහිටි පරමාණුක ශක්ති අධිකාරියේදී නොමිලේ එම පරීක්ෂාව සිදුකර ගත හැකි බව, අධිකාරියේ සභාපති මහාචාර්ය ඩබ්ලිව්. අබේවික්‍රම මහතා ඊයේ (17) පැවැසීය.දුරකථන අංක 0112547332 ඇමතීමෙන් මේ පිළිබඳ වැඩිදුර තොරතුරු ලබාගත හැකිය. එම දුරකථන සේවාව පැය විසිහතර පුරාම ක්‍රියාත්මක වේ. කටුනායක ජාත්‍යන්තර ගුවන්තොටුපළට පැමිණෙන මගීන් දැනුවත් කිරීමට සිිවිල් ගුවන් සේවා අධිකාරිය විශේෂ නිවේදනයක් දැනටමත් නිකුත් කරන බවත්, ඊට අමතරව ඊයේ (17) වනවිට මගීන්ගේ දැනගැනීම පිණිස තොරතුරු ප්‍රදර්ශන පුවරු සවි කළ බවත් මහාචාර්යවරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n1103187</link>
    <topic>අණ නොතකා ගිය යතුරුපැදියට හමුදාවෙන් වෙඩි</topic>
    <author/>
    <content>අහංගම දික්කුඹුර මංසන්ධියේදී ඊයේ (17) සවස ආරක්ෂක අංශවල අණ නොතකා ගමන් කළ යතුරුපැදියකට වෙඩි තැබීමෙන් එක් අයෙකු මියගොස් තවත් අයෙකු බරපතළ තුවාල ලබා කරාපිටිය මහරෝහලට ඇතුළත් කර තිබේ.මේ සිද්ධියෙන් මියගොස් ඇත්තේ අහංගම පැලැස්ස පදිංචිව සිටි ප්‍රභාත් ජයතිලක (22) නැමැති යුද හමුදා ඉංජිනේරු බළකායේ සෙබලෙකි.තුවාල ලබා රෝහල්ගත කර ඇත්තේ කේ. ටී. නාලක (24) නමැති ගොලු තරුණයෙකි. හමුදා අණ නොතකා ගමන් කිරීම නිසා වෙඩි තැබීමට සිදුවී ඇති බව පොලිසිය පවසයි.මේ සිද්ධියෙන් ප්‍රකෝපයට පත්වූ ගම්වාසීන් පොලිස් වාහනයක් ගිනි තබා සම්පුර්ණයෙන් විනාශ කර ඇත.දකුණු පළාත භාර නියෝජ්‍ය පොලිස්පති කිංස්ලි ඒකනායක මහතාගේ උපදෙස් පරිදි අහංගම පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n1103188</link>
    <topic>පාර්ලිමේන්තු මන්ත්‍රී රුවන් රණතුංගට මැර ප්‍රහාරයක්</topic>
    <author>විජයානි එදිරිසිංහ සහ අනුර ප්‍රේමලාල්</author>
    <content>ගම්පහ දිස්ත්‍රික්ක පාර්ලිමේන්තු මන්ත්‍රී රුවන් රණතුංග මහතාට එජාප අපේක්ෂකයකු ඇතුළු පිරිසක් ඊයේ (17) එල්ල කළ මැර ප්‍රහාරයෙන් මන්ත්‍රීවරයාගේ රියැදුරු තුවාල ලබා ඇත.මේ සම්බන්ධයෙන් “දිනමිණ” සිදුකළ විමසුමකදී පිළිතුරු දුන් බස්නාහිර මහ ඇමැති ප්‍රසන්න රණතුංග මහතා ගම්පහ දොරණගොඩ ඡන්ද පොළේ සිටි රුවන් රණතුංග මහතාගේ ඥාතීන් හා හිතවතුන් පිරිසකට එක්සත් ජාතික පක්ෂයේ අපේක්ෂකයකු ඇතුළු පනහක පමණ පිරිසක් පැමිණ ප්‍රහාරයක් එල්ල කිරීමට යන බවට ලැබූ ආරංචියට ඒ ස්ථානයට ගිය රුවන් රණතුංග මන්ත්‍රීවරයාට එජාප මැර පිරිසෙන් අයකු පිහියකින් ඇන තිබේ.එහිදී රුවන් රණතුංග මහතා ඒ පිහි ප්‍රහාරයෙන් බේරීමට ගිය ඒ මහතාගේ රියදුරාට පිිහි පහර වැදී තුවාල සිදු වී ඇතැයි මහ ඇමැතිවරයා වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n1103189</link>
    <topic>විශේෂ අවධානය යොමුවිය යුතු දරුවන්ට උගන්වන ගුරුවරුනට වැඩමුළුවක් හෙට</topic>
    <author/>
    <content>විශේෂ අවධානය යොමු විය යුතු දරුවන්ට ඉගැන්වීම පිළිබඳ කැලිෆෝනියා ජාත්‍යන්තර ගුරුවර ගුරුවරියන් පුහුණු කිරීමේ ආයතනය විසින් වැඩමුළුවක් හෙට 19 වැනිදා පැවැත්වීමට කටයුතු යොදා ඇත.කොල්ලුපිටියේ බිෂොප් විද්‍යාලීය ශ්‍රවණාගාරයේ දී පෙරවරු 10.30ට ඇරඹෙන මෙම වැඩසටහන මෙහෙයවනු ලබන්නේ කැලණිය විශ්වවිද්‍යාලයේ උපාධිය ලබා අමෙරිකාවේ දී විශේෂ අධ්‍යාපනය පිළිබඳ පශ්චාත් උපාධිය ලත් දැනට කැලණිය විශ්වවිද්‍යාලයේ බාහිර කථිකාචාර්යවරියක සේ සේවය කරන ගයෝෂි රොඩ්රිගු මහත්මිය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031810</link>
    <topic>ෆුකුෂිමා පිපිරීම මෙරටට බලපායිද පරීක්ෂණවල ප්‍රතිඵල ලබන සිකුරාදා</topic>
    <author>ප්‍රාර්ථනා වීරසිංහ</author>
    <content>ජපානයේ ෆුකුෂිමා ඩායිච් න්‍යාෂ්ටික බලාගාරයේ පසුගිය දිනවල සිදුවූ පිපිරීම්වලින් ශ්‍රී ලංකාවට බලපෑමක් ඇද්දැයි සොයාබැලීමට පරමාණු ශක්ති අධිකාරිය ආරම්භ කළ පරීක්ෂණවල ප්‍රතිඵල ලබන සිකුරාදා (25) නිකුත් කෙරෙන බව, එහි සභාපති මහාචාර්ය ඩබ්ලිව්. අබේවික්‍රම මහතා පවසයි.මේ පරීක්ෂණ කටයුතු ඊයේ සහ පෙරේදා (16, 17) දිනවල, වැල්ලම්පිටිය පරමාණු ශක්ති අධිකාරී පරිශ්‍රය, ගාල්ල, පේරාදෙණිය විශ්වවිද්‍යාලය සහ මාතර දී ආරම්භ කළ බවද මහාචාර්යවරයා ‘දිනමිණ’ ට අදහස් දක්වමින් ඊයේ (17) ප්‍රකාශ කළේය.න්‍යෂ්ටික බලාගාරයේ විකිරණ ආසියානු කලාපයට පැතිරීම පිළිබඳ සොයාබැලීම සඳහා ආසියානු රටවල් ඒකාබද්ධ කර ගැනීමේ යෝජනාවක් පසුගියදා ශ්‍රී ලංකාව විසින් ඉදිරිපත් කොට තිබේ. ඒ සඳහා දැනට ඉන්දියාව, මැලේසියාව, වියට්නාමය රටවල් කැමැත්ත පළ කර ඇති බවත් හෙතෙම පැවැසීය. ජාත්‍යන්තර පරමාණු බලශක්ති ඒකකය විසින් ඊයේ (17) වන විට නිකුත් කළ තොරතුරු අනුව ෆුකුෂිමා ඩායිච් න්‍යෂ්ටික බලාගාරයේ යුනිට් 5 කොටසේ ජලය අඩුවීමක් සිදුවී ඇති බැවින් ජෙනරේටර් බලයෙන් යුනිට් 6 කොටසේ ජලය සිසිල් කිරීමට පියවර ගෙන ඇතැයි ද හෙතෙම කීය.එම බලාගාරවලට කිලෝ මීටර් 20 ක් දුරක සිටින ජනතාව ඉවත් කර තිබේ. කිලෝමීටර් 20 ත් 30 ත් අතර දුරින් සිටින ජනතාවට නිවෙස්වලින් පිට නොවන ලෙසට ජපාන රජය දැනුම් දී ඇති අතර ජනතාවට අයඩීන් පෙති ලබාදී ඇති බැවින් නිවේදනයක් නිකුත් කළහොත් ඒවා භාවිත කිරීමේ පහසුකම් ද ලබා දී තිබෙන බව මහාචාර්යවරයා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031811</link>
    <topic>බදුල්ල භාරති දෙමළ විදුහලේ සිසුන් දෙදෙනෙකු ආගිය අතක් නැහැ</topic>
    <author>මහියංගණ සමූහ බදුල්ල දිසා සමූහ</author>
    <content>බදුල්ල භාරති දෙමළ විදුහලේ ඉගෙනුම ලැබූ සිසුන් දෙදෙනෙකු පසුගිය 14 දින (2011. 03. 14) සිට අතුරුදහන් වී ඇති බව බදුල්ල පොලිසියෙන් වාර්තා වෙයි. විද්‍යාලයේ ඉගෙනුම ලැබූ පද්මනාදන් රජීවන් (13) සහ විද්‍යාපති මෙන්මදිරාජා (16) යන ළමුන් දෙදෙනා මෙසේ අතුරුදහන් වී සිටිති.බදුල්ල තෙල්බැද්ද වතුයායේ පහළ කොටසේ පදිංචිකරුවන් වූ මොවුන් දෙදෙනා පසුගිය 14 දින පාසල් යන බව පවසා නිවෙස්වලින් පිටවී ඇතැත් මෙතෙක් යළි පැමිණ නැති බව මවුපියෝ පවසති. මෙම සිද්ධිය පිළිබඳව බදුල්ල පොලිසිය පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031812</link>
    <topic>ලෝක උරුම ලැයිස්තුවෙන්මහනුවර ඉවත්කරන අවදානමක්</topic>
    <author>අසේල කුරුළුවංශ</author>
    <content>පුරාවිද්‍යා ආඥාපනත උල්ලංඝනය කරමින් මහනුවර ලෝක උරුම නගරයේ පෞරාණික වටිනාකමින් යුත් ස්මාරක ඇතැම් පුද්ගලයින් හිතුමතේ වෙනස් කිරීම නිසා ලෝක උරුම ලැයිස්තුවෙන් මහනුවර නගරය ඉවත් කිරීමේ අවදානමක් ඇතිව තිබේ.මේ වනවිට මහනුවර නගරයේ ඇති ලෝක උරුම ස්මාරක ලෙස නම් කළ ගොඩනැගිලි අතරින් 30% ක් පමණම ඒවාහි හිමිකරුවන් ව්‍යාපාරික අරමුණු වෙනුවෙන් වෙනස් කර තිබෙන බව දැනගන්නට ඇත.පුරාවිද්‍යා ආඥාපනතට අනුව වසර සියයකට වඩා පැරණි ගොඩනැගිලි ස්මාරක බවට පත්වන අතර ඒවා වෙනස් කිරීම, විනාශ කිරීම හෝ හිතුමතේ විකෘති කිරීම දඬුවම් ලැබිය හැකි වරදකි.මෙවැනි සිද්ධීන් සම්බන්ධයෙන් මහනුවර නගරයේ පදිංචිකරුවන් කිහිප දෙනෙකුට පුරාවිද්‍යා ආඥාපනතට අනුව නඩු පවරා තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031813</link>
    <topic>මැණික් ගඟේ අඳුර නිසාබැතිමතුන්ට අපහසුතා</topic>
    <author>කතරගම විශේෂ</author>
    <content>කතරගම පුදබිමට පැමිණෙන බැතිමතුන් ගෙන් බොහෝ දෙනෙක් මැණික් ගඟින් නා පිරිසිදු වී කිරිවෙහෙර රාජමහා විහාරය හා කතරගම මහා දේවාලයේ පුද පූජාවන්ට සහභාගි වීම පුරුදු වී ඇත.කතරගම පැමිණෙන බැතිමතුන්ට උදේ දවල් රාත්‍රී අලුයම් කාලයේ කියා විශේෂත්වයක් නැත. රාත්‍රී කාලයේ මැණික් ගඟින් දිය නාන බැතිමතුන්ට නාන තොටුපලවල් සඳහා විදුලි ආලෝකය ලබාදෙනවා නම් අපහසුවකින් තොරව දිය නෑම කර ගැනීමට පිළිවන් බව බැතිමතුන් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031814</link>
    <topic>අහසට වෙඩි තබා බිය ගන්වාලක්‍ෂ ගණනක මුදල් කොල්ල කාලා</topic>
    <author>බණ්ඩාරගම සමූහ - විමල් එස්. ජයසිංහ අළුබෝමුල්ල සමූහ</author>
    <content>යතුරු පැදියෙන් ආ අවිගත් පුද්ගලයන් දෙදෙනෙක් හොරණ කුඩා උඩුවේදි අහසට වෙඩි තබා රටබීමහල් හිමි ව්‍යාපාරිකයකු හා එහි සිටි පිරිස බිය ගන්වා රුපියල් ලක්‍ෂ ගණනාවක මුදල් කොල්ලකා පලාගොස් ඇතැයි හොරණ පොලිසිය කියයි. මුදල් කොල්ලකෑමෙන් අනතුරුව කොල්ලකරුවන් මිරිස් කුඩු ප්‍රහාරයක් ඔවුන් වෙත එල්ල කර ඇති බවද පොලිසිය කියයි.පෙරේදා (16) රාත්‍රි ව්‍යාපාරිකයා මත්පැන් හල වසා තවත් තිදෙනකු සමග කැබ් රථයෙන් නිවසට යන ගමනේදී සිය මුණුබුරාට කිරි පැකැට්ටුවක් දීම සඳහා කුඩා උඩුව පුතුගේ නිවස ඉදිරිපිට කැබ් රථය නතර කිරීමත් සමග ඒ අසලට යතුරු පැදියකින් පැමිණි කළුපාට හැදගත් දෙදෙනකු මුදල් ඉල්ලා තර්ජනය කර අහසට වෙඩි තබා මෙම මුදල් අඩංගු බෑග් දෙක පැහැරගෙන ගොස් ඇති බව පොලිසිය කියයි.පැමිණි කොල්ලකරුවන් මුදල් බෑග් දෙක ලබා දුන් පුද්ගලයාට හැර අනෙක් තිදෙනා වෙත මිරිස් කුඩු ප්‍රහාරය එල්ල කර ඇති බව පොලිසිය කියයි. කොල්ලකෑ මුදල් ප්‍රමාණය කොතෙක් දැයි මෙතෙක් අනාවරණය වී නැත. පානදුර කොට්ඨාස භාර පොලිස් අධිකාරි එඩ්මන්ඩ් මහින්ද -සහකාර පොලිස් අධිකාරි ( අපරාධ ) රංජිත් සිල්වා - හොරණ සහකාර පොලිස් අධිකාරි සමන් රත්නායක මහත්වරුන්ගේ අධික්‍ෂණය යටතේ හොරණ මූලස්ථාන ප්‍රධාන පොලිස් පරීක්‍ෂක ගුණසේන ගීකියනගේ මහත්වරු පරීකෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031815</link>
    <topic>පොලිස් හැඳුනුම්පතක් පෙන්වාකප්පම් ගත් අයෙක් අත්අඩංගුවට</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>පාලිස් හැඳුනුම්පත පෙන්වා නුගේගොඩ නගරයේ වෙළඳසල්වලින් කප්පම් මුදල් ලබාගනිමින් සිටි වැඩ තහනමට ලක්වූ හිටපු උප පොලිස් පරීක්‍ෂකවරයකු අත්අඩංගුවට ගත් බව මිරිහාන මූලස්ථාන පොලිසිය කියයි.මිරිහාන පොලිසියේ පොලිස් නිලධාරියකු බව හඟවමින් පොලිස් හැඳුනුම්පතක් පෙන්වා පුද්ගලයකු කප්පම් මුදල් ඉල්ලන බවට මිරිහාන මූලස්ථාන ප්‍රධාන පොලිස් පරීක්‍ෂක සෙනරත් අධිකාරි එගොඩවෙල මහතාට ලද තොරතුරකට අනුව සැකකාර හිටපු උප පොලිස් පරීක්‍ෂකවරයා අත්අඩංගුවට ගත් බව පොලිසිය කියයි.අත්අඩංගුවට ගත් සැකකරු එම අවස්ථාව වන විට වෙළෙඳසැල් තුනකින් රුපියල් දෙදහ, පන්දහස ආදී වශයෙන් කප්පම් ඉල්ලා ඒවා ලබාගැනීමට පැමිණෙන වේලාව ද වෙළඳසැල් හිමියන්ට දන්වා ඇති බව පොලිස් පරීක්‍ෂණවලදී හෙළිවී ඇත.සැකකරු සොරකම් කිහිපයක් සම්බන්ධයෙන් වැඩ තහනමට ලක්ව නිට්ටඹුව හා බෙලිඅත්ත අධිකරණවල නඩු විභාග වන බව පොලිසිය කියයි.සැකකාර හිටපු උප පොලිස් පරීක්‍ෂකවරයා, පොලිස් ක්ෂේත්‍ර බලකා මූලස්ථානයට අනුයුක්තව සේවය කළ අයෙක් වන අතර දෙහිවල ප්‍රදේශයේ පදිංචි වයස අවුරුදු 37 පුද්ගලයෙකි.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධීක්‍ෂණය යටතේ මිරිහාන මූලස්ථාන ප්‍රධාන පොලිස් පරීක්‍ෂක සෙනරත් අධිකාරි එගොඩවෙල මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031816</link>
    <topic>ජපානයේ වෙසෙන ශ්‍රී ලාංකිකයන් ගැනතොරතුරු දැනගන්න මේ අංකවලට කතා කරන්න</topic>
    <author>මහින්ද අලුත්ගෙදර</author>
    <content>ජපානයේ වෙසෙන ශි‍්‍ර ලාංකිකයන් සම්බන්ධයෙන් තවදුරටත් විමසිල්ලෙන් සිටින බව ශ්‍රී ලංකා විදේශ කටයතු අමාත්‍යාංශය පවසයි.ජපානයේ ටෝකියෝ හා ඵ් අවට ප්‍රදේශ කිහිපයක භූ කම්පනයක් හා සුනාමි ව්‍යසනයක් ඇති වුවද එරට වෙසෙන ශි‍්‍ර ලාංකිකයන්ට කිසිදු අනතුරක් ෙමි දක්වා වාර්තා නොවන බවද ඵම අමාත්‍යාංශයේ ප්‍රකාශකයෙක් “දිනමිණ” ට පැවැසීය.මේ හේතුව නිසා යළි මෙරටට පැමිණීමේ බලාපොරොත්තුවෙන් සිටින ශ්‍රී ලාංකිකයන් කඩිනමින් ගෙන්වා ගැනීම සදහා විශේෂ ගුවන් යානාවක් යෙදවීමටත්, ශ්‍රී ලංකාව හා ජපානය අතර සිදු කෙරෙන ගුවන් ගමන් වාර වැඩි කිරීමටත් පියවර ගෙන තිබෙන බව හෙතෙම සඳහන් කළේය.මීට අමතරව ජපානයේ වෙසෙන ශ්‍රී ලාංකිකයන් සම්බන්ධයෙන් මෙරට සිටින ඔවුන්ගේ ඥාතීන් වෙත අවශ්‍ය තොරතුරු දැන ගැනීම සඳහා විදේශ කටයුතු අමාත්‍යාංශය තුළ විශේෂ තොරතුරු ඒකකයක් ද ස්ථාපිත කර ඇත.ඒ සදහා මේ වන විටත් දුරකථන ඇමතුම් විශාල ප්‍රමාණයක් ලැබී තිබෙන බවද එම ප්‍රකාශකයා කීවේය.ජනාධිපති මහින්ද රාජපක්ෂ මහතාගේ උපදෙස් මත ක්‍රියාත්මක වූ විදේශ කටයුතු අමාත්‍යාංශය ජපානයේ ශ්‍රී ලංකා තානාපති කාර්යාලය සමග එක්ව මේ වැඩපිළිවෙළ ක්‍රියාත්මක කළ බවද හෙතෙම පෙන්වා දුන්නේය.කෙසේ වුවද ජපානයේ වෙසෙන ශ්‍රී ලාංකිකයන් පිළිබඳව තවදුරටත් තොරතුරු දැනගැනීමට අවශ්‍ය නම් ඒ සමිබන්ධයෙන් පැය 24 පුරාම ක්‍රියාත්මක 0114-719593, 0115-743362, 0772267929 දුරකථන අංක ඇමතීමෙන් ලබා ගත හැකි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031817</link>
    <topic>හොරණ - කොට්ටාව නව දුම්රිය මඟක්</topic>
    <author>ශිලා උඩුවර</author>
    <content>හොරණ හා කොට්ටාව අතර නව දුම්රිය මාර්ගයක් ඉදිකිරීමට යයි.මේ සඳහා මොරටුව විශ්වවිද්‍යාලයේ මහාචාර්යවරුන්, ප්‍රවාහන අමාත්‍යාංශයේ හා දුම්රිය බලධාරීන්ගෙන් සමන්විත කමිටුවක් මගින් දැනට මේ පිළිබඳව ශාක්‍යතා අධ්‍යයනයක් කරගෙන යන බව දුම්රිය අධ්‍යක්‍ෂ ( මෙහෙයුම් ) විජය සමරසිංහ මහතා පැවැසීය.මෙය අධිවේගි මාර්ගයක් ලෙස සකසන අතර, මරදාන දක්වාම දීර්ඝ කරන බව ඒ මහතා කීය.කැලණිවැලි මාර්ගයේ මරදාන සිට අවිස්සාවේල්ල දක්වා යාමට පැය 3කට ආසන්න කාලයක් ගතවන අතර නව මාර්ගය ඔස්සේ ගමන පැයකින් පමණ යාමට හැකිවෙයි.ප්‍රවාහන ඇමැති කුමාර වෙල්ගම මහතාගේ උපදෙස් පරිදි මෙය ඉදි කෙරේ.මාර්ගය ඉදිකිරීමේදී සියලු වංගු ඉවත් කර වේගයෙන් යාහැකි ලෙසට සකස් කරන බවද සමරසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031818</link>
    <topic>ජෝර්දානයේදී මියගිය තරුණියගේමරණය සැක යැයි පියාගෙන් පැමිණිල්ලක්</topic>
    <author>මතුගම සංචාරක</author>
    <content>ජෝර්දානයේ ගෘහ සේවයේ යෙදී සිටියදී හදිසියේ මියගොස් ලංකාවට මළසිරුර ගෙන ආ මතුගම යටදොළවත්තේ විසිහැවිරිදි ශිරන්ති සුගුමාරන් මෙනවියගේ මරණය පිළිබඳව පැනයක් පවතින නිසා විධිමත් පරීක්ෂණයක් ආරම්භ කරන ලෙස ඇගේ පියාවන සුබ්‍රමනියම් සුගුමාරන් මතුගම පොලිසියට පැමිණිලි කොට ඇත.මෙයට සති දෙකකට පෙර මියගිය හිරන්තිගේ මළසිරුර 14 දින විදේශ සේවා නියුක්ති කාර්යාංශය හා විදේශ සේවා කටයුතු අමාත්‍යාංශයෙන් ගෙනවිත් දුන්නේය.සුබ්‍රමනියම් මහතා කර ඇති පැමිණිල්ලේ සඳහන් වන්නේ මියයාමට දින දෙකකට කලින් ඇය දුරකථනයෙන් කතා කර පවසා ඇත්තේ සිටින නිවසේ හරිම කරදරය පහර දෙනවා මට මොනවා කරාවිද දන්නේ නැහැ. වහාම ලංකාවට ආපසු කැඳවීමට කටයුතු කරන ලෙසයි. මේ කරුණු අනුව පහරදීමකින් මියගිය බවට සැකයක් පවතින බවයි.මතුගම පොලිසිය මේ පිළිබඳව විදේශ සේවා නියුක්ති කාර්යාංශයට හා විදේශ කටයුතු අමාත්‍යංශයට දැනුම් දී ඇත. මළසිරුර දිවයිනට රැගෙන ආ පසු මීගමුව රෝහලේ පශ්චාත් මරණ පරීක්ෂණයක්ද පැවැත්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031819</link>
    <topic>දැරියක අපහරණය කළැයි සැක තිදෙනෙක් රිමාන්ඩ්</topic>
    <author>මානෙල් පුෂ්ප කුමාරි සිරිසේන රාජපක්‍ෂ</author>
    <content>බාලවයස්කාර දැරියක් අපහරණය කිරීම සම්බන්ධයෙන් එයට අදාළ සැකකරුවන් තිදෙනකු පෙරේදා (16) දින බොරැල්ල පොලීසිය මඟින් අත්අඩංගුවට ගෙන කොළඹ අතිරේක මහේස්ත්‍රාත් අධිකරණයට ඉදිරිපත් කිරීමෙන් අනතුරුව අතිරේක මහේස්ත්‍රාත් ප්‍රහර්ෂා රණසිංහ මහත්මිය ලබන 15 වැනිදා තෙක් ඔවුහු රක්‍ෂිත බන්ධනාගාරගත කරන ලෙස නියෝග කළාය.ව විදේශ රැකියාවක නිරත වී සිටියදී මෙම දැරිය පැමිණිලිකාරියගේ මිත්තනිය සහ ලොකු අම්මාගේ රැකවරණය යටතේ පාසල් ගොස් ඇත.පැමිණිලිකාරිය දැනට මාසයකට පමණ පෙර නිවස අසල ආපනශාලාවක් පවත්වාගෙන යන එක් සැකකරුවකු සමඟ ප්‍රේම සබඳතාවක් ඇති කරගෙන තිබේ. දිනක් සැකකරු පැමිණිලිකාරියට දුරකතන ඇමතුම් ලබාදිමෙන් පසු ඇය රාත්‍රියේ නිවසින් පිටතට පැමිණ තිබේ. ඒ අවස්ථාවේදී මෙම දැරිය සැකකරුවන් විසින් අපහරණය කර ඇත.ඇන්ටන් සේනානායක, රසික එස්. බමුණුහේන්දර යන නීතිඥ මහත්වරු මේ සම්බන්ධයෙන් පෙනී සිටි අතර, නැවත කැඳවීම ලබන 15 දිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=n11031820</link>
    <topic>නිවාඩු නොදමා ප්‍රා: සභාවටතරග කර වැඩ වරද්දාගෙන</topic>
    <author>හොරණ විශේෂ – එච්. ඩී. වී. විජයනාථ</author>
    <content>හොරණ ප්‍රාදේශීය සභාවේ සේවකයන් නවදෙනකු සේවයෙන් පහකර තවත් තිදෙනකුට ස්ථාන මාරුවීම් ලබාදී ඇත.එම සේවකයින් ආයතනය දැනුවත් නොකර නිවාඩු නොලබා මෙවර හොරණ ප්‍රාදේශීය සභාවේ ඡන්දයට ඉදිරිපත්වීම හේතුවෙන් මෙම තීරණය ගනු ලැබුවේ එම ප්‍රාදේශීය සභාවේ පරිපාලන නිලධාරී නිශාන්ති ජයසිංහ මහත්මිය විසිනි.ප්‍රාදේශීය සභාවට ස්වාධීන කණ්ඩායමකින් ඉදිරිපත්ව ඇති අපේක්ෂකයින් 29 දෙනාගෙන් 12 දෙනකුම ප්‍රාදේශීය සභාවේ සේවකයන් බව තහවුරු වී ඇත.ඉන් නව දෙනකු අනියම් සේවකයන් වන අතර ඉතිරි තිදෙනා ස්ථිර සේවකයෝ වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r1103188</link>
    <topic>නකල්ස් කඳුවැටියට යනඑකම මාර්ගයත් අබලන්</topic>
    <author>පන්විල සමූහ ටී. ජයවර්ධන</author>
    <content>පන්විල කඳුකරයේ පිහිටි නකල්ස් දවටගල මහා මාර්ගය ඉතාම අබලන් තත්ත්වයකට පත්වී තිබීම නිසා ප්‍රදේශවාසිහු දුෂ්කරතා රැසකට මුහුණ පා සිටිති.බඹරැල්ල නකල්ස් ජනපදය, දවටගල හා ගඟමුල්ල ආදී වතු ආශි‍්‍රත ගම්මාන රැසකට යාමට ඇති එකම මාර්ගය මෙය වේ.පන්විල කඳුකරය හරහා නකල්ස් සංචාරයට යන එන දෙස් විදෙස් සංචාරකයන්ට නකල්ස් වනයට පිවිසීමට ඇත්තේද මෙම මාර්ගය බැවින් එය මෙසේ අබලන් වීමෙන් සංචාරකයන්ට ද බලවත් දුෂ්කරතාවලට මුහුණපෑමට සිදුවී ඇත.පන්විල ප්‍රාදේශීය ලේකම් කොට්ඨාසයට අයත් ඉහළ කඳුකරයේ බඹරැල්ල මංසන්ධියේ සිට කිලෝ මීටර් පහක් පමණ ඉහළ නකල්ස් වන සීමාව දක්වා ඇති මෙම මාර්ගය හරහා කුඩා පාලම් පහක් ඇත.ඒවා අබලන්ව ඇති අතර ඇතැම් ඒවා සම්පූර්ණයෙන්ම කැඩීගොස් ඇති බැවින් ප්‍රදේශවාසීන් කොට දමා ගමන් පහසුව සළසාගෙන තිබේ.නකල්ස් කඳුකරයේ හුදකලා වී ඇති ජනපදවලට පිටස්තර සම්බන්ධතාවයක් පැවැත්වීමට ඇති එකම මාර්ගය ද මෙසේ අබලන් වී ඇත.දවටගල ගනේෂ් පෙරුමාල් මහතා:- මෙම කඳුකරය කලින් නකල්ස් වත්තට අයත්ව තිබී පසුව එය එහි වැඩ කළ කම්කරුවන් වන අපට අක්කර 3/4 බැගින් බෙදල දුන්න. ඒ දවස්වල මේ මාර්ගය ඉතාම හොඳට තිබුණා. ඒත් 1994න් පස්සෙ මාර්ගය කිසිම නඩත්තුවක් කර නැහැ.එස්. විජය බංඩා මහතා:- සංචාරකයන් යන්නේ එන්නෙත් මේ මාර්ගයේ. ඒත් දැන් වාහන යන්න බැහැ. ලස්සන ප්‍රදේශයක් වුනත් මාර්ග අපහසුතාවය නිසා මෙහි පදිංචිකරුවන් මෙන්ම සංචාරයට එන අයත් බලවත් කරදරවලට ලක්වෙනවා.සචිත්නාදන් මහතා:- අබලන් මාර්ගයේ ගමන් අපහසු නිසා ලෙඩ්ඩු පවා අපි කිලෝමීටර් පහක් හයක් අඩි පාරවල් දිගේ ඔසවාගෙන යනවා. බොහෝදෙනා බඩුමුට්ටු ගේන්නේත් දලු ගෝනි ගෙනියන්නේ කිලෝමීටර් ගණනක් ඔසවා ගෙනයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r1103181</link>
    <topic>හම්බන්තොට කර්මාන්ත - සංචාරක හෝටල් ව්‍යාපෘතිවලින් දසදහසකට රැකියා අවස්ථා</topic>
    <author>එස්.පී.එඩ්වින් බෙලිඅත්ත සමූහ</author>
    <content>හම්බන්තොට දිස්ත්‍රික්කයේ ඉදිකෙරෙන කර්මාන්තශාලා විස්සක් සහ තරු පන්ති සංචාරක හෝටල් පහකින් තරුණ තරුණියන් පන්දහසත් දසදහසත් අතර පිරිසකට රැකියා අවස්ථා හිමිවන බව හම්බන්තොට දිස්ත්‍රික් පාර්ලිමේන්තු මන්ත්‍රී සහ තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතා අවධාරණය කරයි.තංගල්ල කාල්ටන් ශ්‍රවණාගාරයේ දී පසුගියදා පැවැති තරුණ නායකත්ව වැඩමුළුවේ විශේෂ ආරාධිතයකු ලෙස සහභාගිවෙමින් නාමල් රාජපක්ෂ මහතා මේ බව සඳහන් කෙළේය.මෙරට සංචාරක ව්‍යාපාරය ශීඝ්‍ර දියුණුවකට පත්වෙමින් පවතින බවත් කී රාජපක්ෂ මහතා එතුළින් සෘජු රැකියා අවස්ථා සැලසෙන බවද පෙන්වා දුන්නේය.සංවර්ධන ව්‍යාපාර තුළින්ද රැකියා නිර්මාණය කරන්න පුළුවන්. තාක්ෂණ දැනුම, වෘත්තීය පුහුණුව තරුණ පිරිස්වලට ලබා දීමට රජයක් වශයෙන් පියවර ගන්නවා. රැකියා ආයෝජනය වැඩි කරන්න ඕනෑ. තරුණ නායකත්ව වැඩපිළිවෙළ ලබන මැයි මාසයේ සිට ආරම්භ කරන බවද නාමල් රාජපක්ෂ මහතා මෙහිදී පැවැසීය.ක්‍රීඩා සංවර්ධන අමාත්‍ය , මහින්දානන්ද අලුත්ගමගේ මහතා ද කතා කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r1103182</link>
    <topic>එජනිස ආධාරකරුවකුටකුට්ටිගල දී ප්‍රහාරයක්</topic>
    <author>ඇඹිලිපිටිය විශේෂ - සිරිල් ජයවීර</author>
    <content>කුට්ටිගල පොලිස් වසමේ ඌරුපැලැස්ස අළුත්වාඩිය කඩේ අසලදී 17 ඊයේ උදෑසන 5.10 ට පමණ තියුණු ආයුධයකින් පහර කෑමට ලක්වූ තැනැත්තෙක් ඇඹිලිපිටිය මූලික රෝහලට ඇතුළත් කර ඇත.ප්‍රතිකාර ලබන තැනැත්තා ඇඹිලිපිටිය ප්‍රාදේශීය සභාවට තරග කරන පොදුජන එක්සත් පෙරමුණේ අපේක්ෂකයෙකුගේ ප්‍රබල ආධාරකරුවෙකු වන එච්. කේ. සුමනදාස නොහොත් (ධර්මේ) යන අය වන අතර ඔහු ඌරුපැලැස්ස ඩී.15 ඇළ ප්‍රදේශයේ පදිංචි කරුවෙකි.මාහු තවත් පිරිසක් සමඟ සිටිද්දී ජීප් හා කැබ් රථයකින් පැමිණි පිරිසක් උඩට වෙඩි තබා පහරදී පළාගොස් ඇත.සිද්ධිය පිළිබඳව කුට්ටිගල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r1103183</link>
    <topic>සීගිරිය කඳවුරේ ටේලරයක් සොරාගෙනපාට වෙනස් කර විකුණන්න හදලා</topic>
    <author>ඉන්දික පොල්කොටුව</author>
    <content>සීගිරිය ගුවන් හමුදා කඳවුරට අයත් ට්‍රැක්ටරයක ටේලරයක් සොරාගෙන ගොස් එහි හැඩය හා පැහැය වෙනස් කර ව්‍යාජ ලේඛණ සකසා වෙනත් ට්‍රැක්ටරයකට සවි කර එය අළෙවිය සඳහා සූදානම් කර තිබූ සංවිධානාත්මක කල්ලියක දෙදෙනෙකු අදාළ ටේලරය සමඟ සීගිරියේ පොලිසිය අත්අඩංගුවට ගෙන තිබේ.අත්අඩංගුවට ගැණුනු එක් සැකකරුවකු ගුවන් හමුදා සිවිල් අංශයේ රියැදුරෙකු බැව් පොලිසිය පවසයි.සීගිරිය ගුවන් හමුදා කඳවුරට අයත් ගල් කඩන වැඩපළක තිබී මෙම ටේලරය සොරාගෙන ඇති අතර එය රුපියල් ලක්ෂ තුනක් පමණ වටිනා බැව් පොලිස් පරීක්ෂණ වලින් ආනාවරණය වේ.දිගම්පතන ප්‍රදේශයේ අදාළ ටේලරය රහසිගතව සඟවා තබා තිබිය දී සොයා ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r1103184</link>
    <topic>නිදි යහනේ සිටි කාන්තාවකගේගෙළ බැදි මාලය සොරාගෙන</topic>
    <author>දකුණු පළාත් සංචාරක</author>
    <content>අම්බලන්ගොඩ - ඇල්පිටිය පාරේ නිවෙසකට ඇතුළුවූ සොරුන් පිරිසක් එහි තිබූ රුපියල් 110000 ක් වටිනා මුදල් හා රන් අබරණ සොරකම් කර ගෙන ගොස් ඇත.වසේ අයිතිකරුවන් නින්දට ගිය පසු අලුයම තුනට පමණ නිවස අයිතිකරුගේ බිරිඳගේ ගෙලේ තිබූ මාලය කිසිවෙකු කඩා ගන්නා බව දැනී ඇය නැගිට සිය සැමියාට ඒ බව දන්වා ඇත.එවිට නිවසේ විදුලි පහන් දල්වා බලන විට උඩු මහලේ සිට පහත මාලයට පිවිසීමට ඇති තාවකාලික දොර කඩා ගෙන ඇතුළුවු සොරුන් එහි අල්මාරියේ තිබූ මුදල් සහ රන් අබරණද කාන්තාවගේ බෙල්ලේ තිබූ මාලය ද කඩා ගෙන පළා ගොස් ඇතැයි පොලීසියට කළ පැමිණිල්ලේ සඳහන් වේ.අම්බලන්ගොඩ පොලීසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r1103185</link>
    <topic>ගලේවෙල පට්ටිවෙල ප්‍රදේශයේ දීවෙඩි තැබීමකින් තරුණයකුට තුවාල</topic>
    <author>දේවහුව සමූහ – ඇම්. ඩී. මහින්ද</author>
    <content>ගලේවෙල පොලිස් බල ප්‍රදේශයේ පට්ටිවෙල ගම්මානයේ පෙරේදා (16) රාත්‍රි සිදුවූ වෙඩි තැබීමකින් තුවාල ලත් 26 හැවිරිදි තරුණයෙක් ගලේවෙල රෝහලට ඇතුළත් කිරීමෙන් පසු කුරුණෑගල රෝහල වෙත පිටත් කර යවා ඇත. එම ස්ථානයේදීම තුවාල ලත් තරුණයාගේ වැඩිමහල් සහෝදරියක් හා අසල්වැසි කාන්තාවක් තුවක්කු බඳෙන් පහර කෑමට ලක්ව ගලේවෙල රෝහල වෙත ඇතුළත් කර සිටිති.වෙඩි තැබීම සිදුකළ පුද්ගලයකු හා ඔහුගේ මිතුරෙක්ද පොලිස් අත්අඩංගුවට පත්ව සිටී.වේවැල්වත්තේ පි‍්‍රයන්ත විජේතිලක යන අය කුරුණෑගල රෝහලේ පතිකාර ලබයි. වේවැල්වත්තගේ චන්ද්‍රා රණසිංහ හා චන්ද්‍රලතා ජයලත් යන අය ගලේවෙල රෝහලේ ප්‍රතිකාර ලබති.අත්අඩංගුවට පත් සේරප්පෙරුම ආරච්චිලාගේ ප්‍රේමදස හා නාගොඩගහ ගෙදර ලීනස් විජේරත්න යන සැකකරුවන් බ්‍රහස්පතින්දා දඹුල්ල මහේස්ත්‍රාත් අධිකරණය වෙත ඉදිරිපත් කිරීමට නියමිත විය. ගලේවෙල පොලිස් ස්ථානාධිපති මහේෂ් පෙරේරා මහතා පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r1103186</link>
    <topic>ගලහිටිය මහමෙවුනා විහාරයේනිධන් හොරු යළි රිමාන්ඩ්</topic>
    <author>මතුගම සංචාරක</author>
    <content>බදුරලිය ගලහිටිය මහමෙවුනා විහාරස්ථානයේ ගල්පර්වතයක කැනීම් කොට නිධානයක් ගැනීමට කටයුතු කළ සැකකරුවන් සිව්දෙනා මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත (16) ඉදිරිපත් කළ පසු මෙම මාර්තු 25 තෙක් යළි රිමාන්ඩ් භාරයේ තැබීමට නියෝග කළේය.අලුබෝමුල්ල පෝරුවදන්ඩ, පානදුර ප්‍රදේශවල පදිංචි මෙම සැකකරුවන් සිව්දෙනා යාගහෝම සඳහා ගෙන ආ ද්‍රව්‍ය, ත්‍රිරෝදරථය සමඟ පොලිසිය අත්අඩංගුවට ගෙන ඇත.නීතිඥ තනුජා ගල්පාය මහත්මිය සැකකරුවන් වෙනුවෙන් පෙනී සිටියාය.බදුරලිය පොලිස් ස්ථානාධිපති දමිත් ජයතිලක, පොලිස් සැරයන් සුමනවීර යන මහත්වරු අධිකරණයට කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r1103187</link>
    <topic>රූමස්සල කන්දේ දෙබොක්කාවකතරුණියකගේ මළ සිරුරක්</topic>
    <author>ගාල්ල දිසා සමූහ</author>
    <content>ගාල්ලේ රූමස්සල කඳු බෑවුමේ ගල් දෙබොක්කාවක් මැද්දේ සිරවී තිබූ තරුණියකගේ මළසිරුරක් හබරාදුව පොලිසිය විසින් ඊයේ (17) සොයාගනු ලැබිණ.රූමස්සල සාම චෛත්‍ය අසල මුහුදේ ගල් අතරේ හිරවී තිබූ මෙම තරුණියගේ මළසිරුර ප්‍රදේශවාසීන් විසින් දැක පොලිසිය දැනුවත් කිරීමෙන් පසු මෙය හෙළි වී ඇති අතර ඊයේ සවස් වන විට කරාපිටිය රෝහල් මෘතශරීරාගාරයට ගෙන යාමට කටයුතු යොදා තිබිණ. මෙම මරණය මිනීමැරුමක් ද සිය දිවි නසාගැනීමක්ද යන්න තීරණය කර ගැනීමට පශ්චාත් අධිකරණ වෛද්‍ය පරීක්ෂණයකින් පසුව තීරණයකට එළඹිය හැකි බව හබරාදුව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r1103189</link>
    <topic>රු.ලක්ෂ 48ක් වැයකැර ඉදිකළමීගොඩ නව පුස්තකාලයවිවෘත කළදා පටන් වහලා</topic>
    <author>හෝමාගම සංචාරක – මංජුල හිරිපිටිය</author>
    <content>රුපියල් ලක්ෂ හතළිස් අටක මුදලක් වැයකරමින් ඉදිකළ හෝමාගම ප්‍රාදේශීය සභාවට අයත් මීගොඩ නව පුස්තකාල ගොඩනැගිල්ල කාලයක සිට වසා දමා ඇතැයි මීගොඩ ජනතාව පවසති.හෝමාගම ප්‍රාදේශීය සභාවේ පොදු අරමුදලින් රුපියල් ලක්ෂ තිහක මුදලක් සහ විමධ්‍යගත අරමුදල් යටතේ රුපියල් ලක්ෂ දහ අටක මුදලක් වැයකර නව පුස්තකාල ගොඩනැගිල්ල ඉදිකර තිබේ.හෝමාගම ප්‍රාදේශීය සභාවේ හිටපු මන්ත්‍රී ඉන්දික කෝරළගේ මහතා, මීගොඩ නව පුස්තකාල ගොඩනැගිල්ල විවෘත කළ දින සිට වසරක පමණ කාලයක පටන් වසා තැබීම පිළිබඳව මීගොඩ සහ ඒ අවට ප්‍රදේශවල පාසල් සිසුන්ගේ හා පාඨකයින්ගේ දැඩි විරෝධය ඇති වී තිබෙනවා. දැනට පවතින මීගොඩ තරුණ පුස්තකාලය පවත්වාගෙන යනු ලබන්නේ මීගොඩ ආර්ථික මධ්‍යස්ථානයේ අසල පිහිටි බස් නැවතුම්පොළේ වෙළෙඳසල් ගොඩනැගිල්ලක. මෙහි ඉතා කුඩා අවම පහසුකම් මධ්‍යයේ පවත්වාගෙන යනවා.රජයේ මුදල් රුපියල් ලක්ෂ හතලිස් අටක මුදලක් වැයකැර පුස්තකාල ගොඩනැගිල්ල ඉදිකර ඇතත් ජල පහසුකම් ලබාදීමට නොහැකි වූ නිසා වසරක පමණ කාලයක සිට වසා දමා තිබෙනවා.පුස්තකාල භූමිය වටා ඇති ආරක්ෂිත යකඩ වැට තැනින් තැන කැඩී ගොස් භූමිය රථවාහන ගාල් කර තබන සහ විවිධ පුද්ගලයන් නිකරුනේ කාලය ගතකරන ස්ථානයක් බවට පත්වී තිබෙනවා.ගයාන් අකලංක, මීගොඩ පැරණි පුස්තකාලය පිහිටා ඇත්තේ මීගොඩ ආර්ථික මධ්‍යස්ථානයේ බස් නැවතුම්පොළ අසලයි. පුස්තකාලයට පිටුපස ඇත්තේ මීගොඩ දුම්රිය ස්ථානයයි.පැරැණි පුස්තකාලයේ තිබූ විවිධ දුෂ්කරතා හේතුවෙන් නව පුස්තකාල ගොඩනැගිල්ලක් ඉදිකර විවෘත කළත් එදා සිට වසරක් ගත වී ඇතත් එය පරිහරණය නොකර වසා දමලා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r11031810</link>
    <topic>කඩුගන්නාවේ පැරැණි අම්බලමේවහලය මුක්කු මත</topic>
    <author>අලුත්නුවර සමූහ ටිකිරි බණ්ඩාර</author>
    <content>කොළඹ මහනුවර මාර්ගයට යාබද පහළ කඩුගන්නාව ඓතිහාසික අම්බලම පිළිබඳව “දිනමිණ” පුවත්පත මගින් අඩුපාඩු පෙන්වාදීමෙන් පසු ශ්‍රී ලංකා සංචාරක මණ්ඩලය මගින් රුපියල් ලක්ෂ ගාණක් වැයකර අලුත්වැඩියා කරන ලදී.නමුත් මාස කීපයකට ඉහත දී අම්බලමේ ලොරියක් හැප්පීමෙන් කණුවක් කැඩී වහලයටද අලාභ හානි සිදුවී ඇත.එයට පුරාවිද්‍යා දෙපාර්තමේන්තුව මගින් තාවකාලික පිළියමක් යොදා ඇත. ලී කණු සිටුවා කළ පිළියම අවදානම් තත්ත්වයක පවතී.ලී කණු දිරා ඇතැයි යන බිය නිසා දෙස්, විදෙස්, සංචාරකයෝ අම්බලමට ගොඩනොවෙති.මෙම අම්බලම සහ අබලන් වී ඇති නාමපුවරුව සාදා සංරක්ෂණය කිරීමට වගකිව යුතු අංශවල බලධාරින්ගේ අවධානය යොමුවිය යුතු බව ප්‍රදේශවාසීන් මෙන්ම දෙස් විදෙස් සංචාරකයෝද පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=r11031811</link>
    <topic>වන්දි ගන්න ඉදිරිපත් වූව්‍යාජ රියැදුරු අසු වෙයි</topic>
    <author>අතුරුගිරිය විශේෂ – වික්‍රම සමරසිංහ</author>
    <content>ත්‍රිරෝද රථයක් අනතුරට පත්වීම වෙනුවෙන් රක්ෂණ වන්දි ලබාගැනීමට අතුරුගිරිය පොලිසිය නොමග යවමින් ඉදිරිපත් වූ ව්‍යාජ රියැදුරු අත්අඩංගුවට ගැනීමට අතුරුගිරිය පොලිසියට හැකි විය.පසුගිය දිනක පොලිස් හදිසි ඇමතුම් ඒකකයට ලද ඇමතුමකින් පිට්ටුගල කනත්ත පාරේ ගොනාමල හන්දිය අසල රිය අනතුරක් සිදු විය. වහා ක්‍රියාත්මක වූ අතුරුගිරිය පොලිසියේ නිලධාරින් එම ස්ථානයට ගොස් විමසීමේදී තාප්පයක ගැටුණු ත්‍රිරෝද රථය එහි තිබී සොයාගෙන ඇති අතර දකුණු අත වෙලුම් පටි වලින් ඔතා ගත් අයෙක් එහි රියදුරු යැයි පවසමින් පොලිසියට ඉදිරිපත් වී ඇත.සිද්ධිය ගැන සැක සිතූ පොලිසිය ඔහුත් එම රථයත් පොලිසියට රැගෙන විත් වැඩිදුර පරීක්ෂණ සඳහා අතේ වූ වෙළුම් පටි ඉවත් කර බලා තිබේ. අතේ තුවාලයක් ද නොවූ හෙයින් මොහු සැබෑ රියැදුරු නොවූ බව හෙළිකරගත් පොලිසිය බොරු ප්‍රකාශ කිරීම නිසා පොලිසිය නොමග යැවීමේ චෝදනා මත ඔහු කඩුවෙල මහේස්ත්‍රාත් අධිකරණයට ඉදිරිපත් කර ඇත. නඩුව කැඳවු අවස්ථාවේ තමා එහි රියදුරු නොවන බවත් සුදු මල්ලි යන අය එහි රියැදුරු බවත් ඔහු තුවාල ලබා කොළඹ හදිසි අනතුරු වාට්ටුවේ ප්‍රතිකාර ලබන බව පවසා තිබේ.උසාවියට සැබෑ රියදුරු ඉදිරිපත් වීමෙන් පසුව ව්‍යාජ රියැදුරුට ශරීර සහ රු. 7000 /- ක මුදල් ඇප ලබාදී ඇති අතර එදින ඉදිරිපත් වූ සැබෑ රියැදුරු රක්ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=s1103181</link>
    <topic>ශ්‍රී ලංකාව අද අභිමානය රැක ගැනීමේ සටනක</topic>
    <author/>
    <content>ශ්‍රී ලංකාව හා නවසීලන්තය අතර ක්‍රිකට් ලෝක කුසලාන තරගාවලියේ තීරණාත්මක තරගයක් අද මුම්බායි හී වැන්කෙඩේ ඡාත්‍යන්තර ක්‍රීඩාංගණයේදී පැවැත්වේ.දිවා රාත්‍රී තරගයක් වන මෙය ශ්‍රී ලංකා පිලේ අභිමානය රැක ගැනීමේ සටනක් බවට පත්ව ඇත.ලෝක එක්දින ක්‍රිකට් වර්ගීකරණයේ සිවුවැනි ස්ථානයේ සිටින ශ්‍රී ලංකාව එහි හත්වැනි ස්ථානයේ සිටින නවසීලන්තයට එරෙහිව සිය දක්ෂතා ප්‍රදර්ශනය කරන ආකාරය බොහෝ දෙනාගේ විශේෂ අවධානයට ලක්ව ඇත.මේ තරගාවලියේ ඒ කාණ්ඩයේ දෙවැනි හෝ තුන්වැනි තැනට පත්වන කණ්ඩායම තීරණය කෙරෙන අද තරගයට නවසීලන්ත ක්‍රිකට් නායක ඩැනියෙල් විටෝරි හා වේග පන්දු යවන ක්‍රීඩක කයිල් මිල්ස් ආබාධ තත්ත්වයන් මත සහභාගී නොවේ.මිල්ස් වෙනුවට ඩැරල් ටෆී දැන් ඉන්දියාවට පැමිණ ඇත. එහෙත් ඔහුගේ සහභාගිත්වය තවමත් ස්ථීර කොට නැත. නවසීලන්ත පිලට අලුතින් කැඳවූ ටෆීට ක්‍රීඩා කළ හැක්කේ මිල්ස් සම්පූර්ණයෙන් තරගාවලියෙන් ඉවත් කළ යුතුද යන්න වෛද්‍යවරු තීරණය කළහොත් පමණි. එවිට අයි.සී.සී ය අලුතින් කැඳවූ ටෆීට ක්‍රීඩා කිරීමට අවසරය ලබා දෙනු ඇත.ශ්‍රී ලංකා කණ්ඩායමේ වෙනස්කම් 2ක් අද තරගයේ දී සිදුකරන බව ශ්‍රී ලංකා ක්‍රිකට් නායක කුමාර සංගක්කාර පැවැසීය. එම ක්‍රීඩකයන් කවුරුන්ද යන්න සංගක්කාර ප්‍රකාශ නොකළද මෙතෙක් ක්‍රීඩා නොකළ ක්‍රීඩකයන්ට අවස්ථාවක් ලබාදෙන බවට ඉඟියක් ලබා දුණි.“මේ තරගයෙන් පසුව අපට එළැඹෙන්නේ තරගාවලියේ ඉන්නවාද? මළාද කියා සටනක්.ඒ ඉරණම කුමක්ද කියා තෝරා ගන්න අපේ ක්‍රීඩකයන් දැන් සිටම ලැහැස්ති විය යුතුයි. අද තරගයෙන් අපේ නොනවතින ඡයග්‍රාහී ගමන ආරම්භ කරනවා” යැයි සංගක්කාර අධිෂ්ඨානශීලිව පැවැසීය.“අද තරගයේදී කාසියේ වාසිය එතරම්ම තීරණාත්මක නැහැ.මුලින් පහර දුන්නත් දෙවනුව පහර දුන්නත් මේ තණතිල්ලේ ලොකු වෙනසක් නැත්තේ රාත්‍රී කාලයේ පිනිබර ගතිය අවම නිසයි. අපේ ක්‍රීඩා ලෝලීන් ඉදිරියේ ක්‍රීඩා කිරීමට නොහැකි වීම පාඩුවක්. නමුත් විශාල නරඹන්නන් නැති තරගයකදී පීඩනයකින් තොරව අපට ක්‍රීඩා කල හැකිවීම වෙනත් පැත්තකින් වාසියක්” සංගක්කාර සිනහ මුසු මුහුණින් පැවැසීය.මුම්බායි හී දැන් පවතින අධික රස්නය කණ්ඩායම් දෙකටම එක හා සමානව බලපාන බව සංගක්කාරගේ අදහස විය.ඊයේ මාධ්‍ය හමුවේ අදහස් දැක්වූ නවසීලන්ත නායක රෝස් ටේලර් අද තරගයට තම ඡ්‍යෙෂ්ඨ ක්‍රීඩකයන් දෙදෙනාගේ සහභාගීත්වය අහිමි වීම ගැටලුවක් නොවන බවට ප්‍රකාශ කරමින් අදහස් දැක්විය. විටෝරි හා මිල්ස් සහභාගී නොවීමෙන් තවත් ක්‍රීඩකයන් දෙදෙනකුට දස්කම් දැක්වීමේ ඵ අවස්ථාව උදාවන බව හෙතෙම පැවැසීය.“විටෝරි හා මිල්ස් දෙදෙනාම අපට වැදගත් වන්නේ අර්ධ අවසන් පූර්ව වටයේදී. විටෝරි සුවය ලබමින් සිටිනවා.මේ තරගයට යොදා ගැනීමෙන් අවශ්‍ය වේලාවට ඔවුන් අහිමිවී යා හැකියි.” ටේලර් පැවැසීය.අද තරගයට එක්වන සංගක්කාර එක්දින ලකුණු 9000ට තවත් ලකුණු 49ක් පසුපසින් සිටින අතර මහේල ඡයවර්ධන ලකුණු 9000ට ලකුණු 16ක් පසුපසින් සිටී.එමෙන්ම නවසීලන්තයේ ඡේකොබ් ඕරාම් ලෝක කුසලාන තරගවලදී නවසීලන්තය වෙනුවෙන් වැඩිම කඩුලු ලාභියා වීමේ අපේක්ෂාවෙන් පසුවේ. ක්‍රිස් හැරිස් කඩුල් 32ක් ලබා පිහිටුවා ඇති වාර්තාව බිදහෙලීමට ඕරාම්ට තවත් ඇත්තේ කඩුලු 2ක් පමණි. ශ්‍රී ලංකාව හා නවසීලන්තය අතර මෙතෙක් එක්දින තරග 72ක් පවත්වා ඇති අතර ශි‍්‍ර ලංකාව තරග 32ක් හා නවසීලන්තය තරග 35ක් ඡය ගෙන ඇති අතර තරගයක් සමවී තරග 4ක් විසදුමකින් තොරව නිමා විය.ශ්‍රී ලංකාව - කුමාර සංගක්කාර (නායක), ටී.එම්.ඩිල්ෂාන්,උපුල් තරංග,මහේල ඡයවර්ධන, තිලාන් සමරවීර,ඇන්ඡලෝ මැතිව්ස්,තිසර පෙරේරා,චාමර සිල්වා,අඡන්ත මෙන්ඩිස්,මුත්තයියා මුරලිදරන්,ලසිත් මාලිංග,නුවන් කුලසේකර,චාමර කපුගෙදර,රංගන හේරත්,දිල්හාර ප්‍රනාන්දුනවසීලන්තය - රෝස් ටේලර් (නායක),මාර්ටින් ගුප්තිල්,බ්‍රෙන්ඩන් මැක්කලම්,ඡෙසී රයිඩර්,නේදන් මැක්කලම්,කේන් විලියම්සන්,ස්කොට් ස්ටයිරීස්,ඡේකොබ් ඕරාම්, ඡේම්ස් ෆ්රෑන්ක්ලීන්, ටිම් සවුතී, හමීස් බෙනට්,ලූක් වුඩ්කොක්, ඡෙමී හවු..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=s1103182</link>
    <topic>වසර 55කට පසුව මුම්බායි නගරයට ඉහළම උෂ්ණත්වයක්</topic>
    <author>පි‍්‍රන්ස් ගුණසේකර මුම්බායි සිට.</author>
    <content>ශ්‍රී ලංකා-නවසීලන්ත තරගය පැවැත්වෙන වැන්කෙඩේ ක්‍රීඩාංගණය අවට උෂ්ණත්වය සෙල්සියස් අංශක 41.6 දක්වා ඉහළ ගොස් ඇත.ඉදිරි පැය 48 තුල මේ තත්ත්වය තවදුරටත් වැඩි වනු ඇතැයි කාලගුණ බළධාරීහූ ප්‍රකාශ කරති. මේ හේතුවෙන් අද තරගයේදී ක්‍රීඩකයන්ට අධික වෙහෙසකර තත්ත්වයකට මුහුණදීමට සිදුවනු ඇත. මෙය මුම්බායි නගරයට වසර 55කට පසුව උදාවූ ඉහළම උෂ්ණත්වය ලෙස ද වාර්තාවේ.මෙයට පෙර 1956දී සෙල්සියස් අංශක 41.7 දක්වා ඉහළ උෂ්ණත්වයක් වාර්තාවී තිබුණි. හදිසියේම මෙවැනි උෂ්ණත්වයක් ඉහළ යෑම පසුගියදා ඡපානයේ ඇතිවූ සුනාමි තත්ත්වය හේතුවෙන් යැයි මුම්බායි නගර වැසියන් තුල පැතිර යන කටකතාවේ සත්‍යයක් නොමැති බවත් දිවා කාලයේ හිරු දෙස කෙළින්ම නොබලන ලෙසත් මුම්බායි කාලගුණ දෙපාර්තමේන්තුව නිවේදනය කලේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=s1103187</link>
    <topic>එංගලන්තයට ලකුණු 18ක විශිෂ්ට ජයක්</topic>
    <author/>
    <content>ලෝක කුසලාන ක්‍රිකට් තරගාවලියේ ඊයේ (17) චෙන්නායිහි එම්. ඒ. චිදම්බරම් ක්‍රීඩාංගණයේදී නිමාවට පත්වූ බටහිර ඉන්දීය කොදෙව් දූපත් හා එංගලන්තය අතර තරගයේ ලකුණු 18 ක තියුණු ජයක් එංගලන්ත පිලට හිමිවිය.එංගලන්ත පිලට අතිශය තීරණාත්මක තරගයක් වූ මේ තරගය ඔවුනගේ අර්ධ අවසන් පූර්ව වටයට පිවිසීමේ අවස්ථාව තීරණය කළ තරගය විය. මේ අනුව ‘බී’ කාණ්ඩයෙන් බංග්ලාදේශ පිලට තරගාවලියෙන්ම ඉවත්වීමට සිදුවිය.පිළිතුරු ඉනිම ක්‍රීඩා කළ බටහිර ඉන්දීය කොදෙව් ක්‍රීඩකයන් ලකුණු 244ක ඉලක්කයක් හඹා ගියද ඕවර 44.4 කදී සියලුදෙනා දැවී රැස්කරගනු ලැබුවේ ලකුණු 225 කි.ජයග්‍රහණය අභියසට පැමිණි කොදෙව් ක්‍රීඩකයන්ට දැඩි පීඩනයක් එල්ල කරමින් එංගලන්ත ක්‍රීඩකයන් ජයග්‍රහණය උදුරාගනු ලැබීය.කොදෙව් පිල වෙනුවෙන් ඇන්ඩි රසෙල් දක්ෂ ලෙස තුන් ඉරියව්වෙන් කැපී පෙණුනි. ඔහු ලකුණු 49 ක්ද රැස් කළේය. පන්දු යැවිමේදී ද ලකුණු 49කට කඩුලු 4ක් ද දවාගනු ලැබීය. ක්‍රිස් ගේල් 43, ඩැරන් සමී 41 ක්, රම්නරේෂ් සර්වාන් 31 ක් ලෙස ලකුණු රැස් කළහ. පන්දු යැවීමේදී ග්‍රීමි ස්වාන් ලකුණු 36 කට කඩුලු 3 ක්ද, රවි බොපාරා ලකුණු 22 කට කඩුලු 2 ක්ද බිඳ හෙලූහ.කාසියේ වාසිය දිනූ එංගලන්ත පිල පළමුව පන්දුවට පහර දුන් අතර ඕවර 48.4ක දී සියලුදෙනා දැවී ලකුණු 243ක් රැස් කරන ලදී.එංගලන්ත ඉනිමේ දී ජොනතන් ටොට් 47ක්, ලූක් රයිට් 44ක්, ඇන්ඩෲ ස්ට්‍රාටස් 31ක්, ඉයන් බෙල් 27ක්, මාට් ප්‍රයර් 21ක්, ටිම් බ්‍රෙස්නන් (නොදැවී) 20ක් ලෙස ලකුණු පුවරුව ශක්තිමත් කළහ.පන්දු යැවීමේ දී ඇන්ඩි රසල් ලකුණු 49කට කඩුලු 4ක් ද, දේවේන්ද්‍ර බිෂෝ ලකුණු 34කට කඩුලු 3ක් ද, කෙමර් රෝච් ලකුණු 34කට කඩුලු 2ක් ද දවා ගත්හ.තරගයේ වීරයා සම්මානය ජේම්ස් ට්‍රෙඩ්වෙල්ට හිමිවිය.එංගලන්ත පිල සියලුදෙනා දැවී (ඕවර 48.4) 243ජොනතන් ටොට් 47, ලූක් රයිට් 44, ඇන්ඩෲ ස්ට්‍රාටස් 31, ඉයන් බෙල් 27, මාට් ප්‍රයර් 21, ටිම් බ්‍රෙස්නන් (නොදැවී) 20 (ඇන්ඩි රසල් 49/4, දේවේන්ද්‍ර බිෂෝ 34/3, කෙමර් රෝච් 34/2)බටහිර ඉන්දීය කොදෙව් පිල සියලුදෙනා දැවී (ඕවර 44.4) 225ඇන්ඩි රසෙල් 49, ක්‍රිස් ගේල් 43, ඩැරන් සමී 41 රම්නරේෂ් සර්වාන් 31 (ජේම්ස් ට්‍රෙඩ්වේල් 48/4, රවි බොපාරා 22/2, ග්‍රීමි ස්වාන් 36/3).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=s1103183</link>
    <topic>අක්තාර් පිටියෙන් සමු ගනී</topic>
    <author/>
    <content>ක්‍රිකට් පිටියේදී දීප්තිමත් පන්දු යවන්නකු ලෙස ක්‍රීඩාලෝලීන්ගේ නොමඳ ගෞරවයට පාත්‍ර වූ සහ පිටියෙන් පිටතදී අප්‍රමාණ වූ මතභේදාත්මක සිදුවීම්වලට සම්බන්ධ වීමෙන් කීර්ති නාමය පළුදු කර ගත්තා වූ වේග පන්දු යවන්නකු වන පකිස්තානයේ ෂොයිබ් අක්තාර් ලෝක කුසලාන තරගමාලාවෙන් පසුව ජාත්‍යන්තර ක්‍රිකට් පිටියෙන් සමුගැනීමට තීරණය කර තිබේ.”ඔව්, ලෝක කුසලාන තරගමාලාවෙන් පසුව මම ජාත්‍යන්තර ක්‍රිකට් පිටියෙන් සමුගන්නවා” 35 හැවිරිදි අක්තාර් ඒ. එෆ්. පී. පුවත් සේවයට පැවැසීය. ”මම මේ තීරණය එළැඹුණේ සෑහෙන දුරට හිතල බලලයි.මෙවර ලෝක කුසලාන තරගමාලාවේ පකිස්තානය සහභාගි වන අවසන් තරඟය මගේ ජාත්‍යන්තර ක්‍රිකට් දිවියේ අවසන් තරගය වේවි. ඒ තරගය අප්‍රේල් 2 වැනිදා පැවැත්වෙන ලෝක කුසලාන තරගමාලාවේ අවසන් මහා තරගය වේවි කියලා මම බලාපොරොත්තු වෙනවා” අක්තාර් වැඩිදුරටත් ප්‍රකාශ කළේය.පල්ලේකැලේ ක්‍රීඩාංගණයේදී නවසීලන්තයට ලකුණු 110 කින් පරාජය වීමෙන් අනතුරුව ඔහු මේ තීරණයට එළැඹී ඇත. ඒ තරගයේදී අක්තාර් විසින් යවනු ලැබූ ඕවර 9 දී නවසීලන්ත පිතිකරුවන් ලකුණු 70 ක් ලබා ගත්හ. අනතුරුව සිම්බාබ්වේ පිල සමඟ පැවැති තරගයෙන් අක්තාර් විවේක ගන්වා තිබිණි.ඕස්ට්‍රේලියාව සමඟ හෙට (19) පැවැත්වෙන තරගය සඳහා ද අක්තාර්ගේ සහභාගි වීම අවිනිශ්චිතය.1997 වසරේදී ජාත්‍යන්තර පිටියට පිවිසි අක්තාර් ටෙස්ට් තරග 46 කදී කඩුලු 178 ක් බිඳහෙලා ඇත. එක්දින තරග 163 කදී කඩුලු 247 ක් සහ විස්සයි/20 තරග 15 කදී කඩුලු 19 ක් දවාලීමට ද ඔහු සමත් විය.”රාවල්පින්ඩ් එක්ස්ප්‍රස්” නමින් ජාත්‍යන්තර ක්‍රිකට් පිටියේ ප්‍රකටව සිටින අක්තාර් 2003 ලෝක කුසලාන තරගමාලාවේදී තරගයකදී පැයට සැතපුම් 100 ක වේගයෙන් පන්දුවක් යවා වාර්තා පොතට ඇතුළත් විය.පිටියේදී සුපිරි ක්‍රීඩකයකු වූවද අක්තාර්ගේ චරිතය පිටියෙන් පිටතදී නම් හැලහැප්පීම් ගණනාවකට භාජනය විය.විනය විරෝධී ක්‍රියා, මත්ද්‍රව්‍ය භාවිතය මෙන් ම පකිස්තානු ක්‍රිකට් පාලක මණ්ඩලය ප්‍රසිද්ධියේ විවේචනය කිරීමේ හේතුවෙන් පාකිස්තානු ජනතාවගේ කෝපයට පාත්‍ර වීමට ද ඔහුට සිදුවිය. එමෙන්ම විවිධ ආබාධයන්ට ලක්වීමේ හේතුවෙන් ඔහු දැඩි මානසික පසුබෑමකට ද ලක්වී සිටියේය.2006 වසරේදී සිය කණ්ඩායම් සගයකු වන මොහොමඩ් ආසිෆ් සමඟ මත්ද්‍රව්‍ය භාවිතා කිරීමේ වරදට හසුවීමෙන් වසරක තරග තහනමක් අත්කර ගත් අක්තාර්ට 2007 වසරේ දකුණු අපි‍්‍රකාවේ පැවැති විස්සයි/20 ලෝක කුසලාන තරගාවලියට දින 2 කට පෙර ආසිෆ්ට පිත්තෙන් පහරදීමේ හේතුවෙන් ජාත්‍යන්තර එක්දින තරග 13 ක තහනමක් සහ අති විශාල දඩ මුදලකට යටත් වීමට ද සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=s1103184</link>
    <topic>ආරාධිත පිරිමි වොලිබෝල්තරගාවලිය හෙට බියගමදී</topic>
    <author>මහානාම විතානගේ මල්වාන සමූහ</author>
    <content>ආපදා කළමනාකරණ නියෝජ්‍ය ඇමැති ඩුලිප් විජේසේකර අභියෝග සූරතා කුසලානය සඳහා සීමාසහිත බියගම වෙළෙඳ සංගමය මෙහෙයවන ආරාධිත පිරිමි වොලිබෝල් තරගාවලියේ මූලික වටයේ තරග හෙට (19) පෙරවරු 9.00ට බියගම කනිටු විදුහල් ක්‍රීඩා පිටියේදී පැවැත්වේ.මේ ආරාධිත වොලිබෝල් තරගාවලියට ශ්‍රී ලංකා වරාය අධිකාරිය,ශ්‍රී ලංකා ගුවන් හමුදාව, ශ්‍රී ලංකා නාවික හමුදාව ශ්‍රී ලංකා යුද හමුදාව, ශ්‍රී ලංකා පොලිසිය, ජාතික තරුණ සේවා සභාව හා රදාවාන ගෝල්ඩන් බර්ඩ්ස් යන කණ්ඩායම් සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=s1103185</link>
    <topic>ඩොනල්ඩ් මුණසිංහ ජාතික බොක්සිං විනිසුරුවන්ගේ සංගමයේ සභාපති ධුරයට</topic>
    <author/>
    <content>කොළඹ තර්ස්ටන් විදුහලේ හිටපු බොක්සිං කී‍්‍රඩකයකු වූද, පසුව එහිම බොක්සිං පුහුණුකරු වූද කෘතහස්ත බොක්සිං පරිපාලකයෙකු වූද ඩොනල්ඩ් මුණසිංහ මහතා යළිත් වරක් බොක්සිං තීරක හා විනිසුරුවන්ගේ සංගමයේ සභාපති ධුරයට නිතරගයෙන් පත්විය. එම සංගමයේ වාර්ෂික මහා සභා රැස්වීම පසුගියදා පැරණි තුරඟ තරග පිටියේ පිහිටි ශ්‍රී ලංකා ආධුනික බොක්සිං සංගමයේ මූලස්ථානයේ දී පැවැත්වින.ඔහු 2004 සිට 2008 දක්වාත් 2010 වසරේත් සභාපති ධුරය දරා ඇත.දැනට සිටින සියලු ක්‍රියාකාරී බොක්සිං තීරකවරුන් හා විනිසුරුවන් පුහුණුකරු වන ඒ මහතා දැනට කොළඹ 5, ඩික්මන්ඩ් පාරේ පිහිටි බීවර් (Belvoir) ජාත්‍යන්තර පාසලේ විදුහල්පතිවරයා ද වේ.නිතරගයෙන් පත්වූ සෙසු නිලධාරි මඬුල්ල - උප සභාපති - හර්බට් ඇඹුල්දෙනිය මයා, ලේකම් - ගෘප් කැප්ටන් (විශ්‍රාමික) නිශාන්ත ධර්මදාස මයා, උප ලේකම්වරු - තිස්ස චන්ද්‍රදාස මයා සහ රොබට් වෙලින්ටන් මයා, භාණ්ඩාගාරික - ඕබ්රි පීරිස් මයා, ගිණුම් පරීක්ෂක - පි‍්‍රයන්ත මාලවී මයා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=s1103186</link>
    <topic>පිළියන්දල මැදි විදුහල - හොරණ තක්ෂිලා ‘සල්පිටි - රයිගම් හටන’ අද සහ හෙට</topic>
    <author/>
    <content>දිවයිනේ ආරම්භක මධ්‍ය විද්‍යාල 2ක් වන පිළියන්දල මධ්‍ය විද්‍යාලය හා හොරණ තක්ෂිලා මධ්‍ය විද්‍යාලය අතර වාර්ෂිකව පැවැත්වෙන මහා ක්‍රිකට් තරගය “සල්පිටි - රයිගම් හටන” අද (18) සහ හෙට (19) දෙදින හොරණ තක්ෂිලා මධ්‍ය විද්‍යාලයීය ක්‍රීඩාංගණයේදී පැවැත්වේ.2000 වසරේදී ඇරඹුණු සල්පිටි රයිගම් හටන මෙවර පැවැත්වෙන්නේ 11 වැනි වතාවටය. සල්පිටි රයිගම් හටන මෙතෙක් පැවැති තරග 11 න් තුනක්ම පිළියන්දල මධ්‍ය විද්‍යාලය ජයග්‍රහණය කර තිබිම විශේෂ සිදුවීමකි.සෙසු තරග ජය පරාජයෙන් තොරව නිමාවට පත් විය.සල්පිටි රයිගම හටනට සමගාමීව පාසල් දෙකෙහි ශිෂ්‍ය නායකයන් හා ගුරු මණ්ඩලය අතර ද තරග පැවැත්විණි. පිළියන්දල මධ්‍ය විද්‍යාලයීය වත්මන් විදුහල්පති ඩබ්. එම්. එල්. විජේසිංහ හා තක්ෂිලා මධ්‍ය විද්‍යාලයේ වත්මන් විදුහල්පති එච්. කේ. ඒ. අබේපාල මහත්වරුන් ගේ උපදෙස් මත විද්‍යාල දෙකෙහි ආදි ශිෂ්‍ය සංගම් සල්පිටි රයිගම් සටන සංවිධානය කරයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=f1103181</link>
    <topic>ලංකා විදුලිබල මණ්ඩලයේ නාස්තිය අඩු වුණාලාභය වැඩි වුණා</topic>
    <author>සාකච්ඡා කළේ උදිත ගුණවර්ධන ඡායාරූප දුෂ්මන්ත මායාදුන්න</author>
    <content>ලංකා විදුලි බල මණ්ඩලය ලාභ ලබන ආයතනයක් බවට පත් කළේ කෙසේද. විදුලිබල මණ්ඩලය දියුණු කිරීම සඳහා වූ ඉදිරි සැලැසුම් මොනවාද සහ තවත් කාලීන සමාජීය හා දේශපාලන කරුණු පිළිබඳව ඇමැති පාඨලී චම්පික රණවක මහතා සමඟ සිදුකළ සංවාදයකි මේ.* ඛනිජතෙල් බහුල ආසියානු හා අප්‍රිකානු ප්‍රදේශවල ඇතිවී ඇති දේශපාලන වියවුල් සහගත තත්ත්වයත් ශ්‍රී ලංකාවේ දේශපාලන වාතාවරණයත් සමාන කිරීමට ඇතැම් පාර්ශව උත්සාහ කරනවා. මේ පිළිබඳව ඔබේ මතය මොනවගේද ?ඔබ ඇසූ විදියටම මේ තත්වයට මූලික වෙලා තිබෙන්නේත් ඛනිජතෙල් පිළිබඳව වූ බටහිර ජාතීන් තුළ වූ කෑදරකමයි. ඔවුන්ගේ එම ආශාවන්ට සමගාමී වන විදියටම තමයි එරට පාලන තන්ත්‍රයත් ඇතිවී තිබෙන්නේ. ඒ වගේම ඔබ සඳහන් කල කලාපය තුළ පිහිටි රටවල තරුණ ජනගහනය විශාලයි ප්‍රතිශතයක් විදිහට ගත්තොත් එය 60%ත් අධිකයි. වෙනත් විදිහකට කියතොත් ඒ රටවල ජන ගහණයෙන් 60% අවුරුදු තිස්පහට අඩු පිරිසයි. ඒ වගේම මොවුන්ගේ වයසටත් වඩා ඔවුන්ගේ රටවල ආණ්ඩුවල ආයුෂ කාලය වැඩියි. මේ තත්ත්වය තුළ ඒ රටවල තරුණයන්ට තිබෙන්නේ ඒකපාර්ශවීය දේශපාලන අත්දැකීමක් පමණයි. මේ තත්වයත් එම රටවල අර්බුදකාරී තත්ත්වයට ප්‍රබල ලෙස පිටුබලයක් සැපයුවා. මේ තත්ත්වය නිසා තමයි ඒ රටවල දේශපාලන අර්බුදයන් මේ තරම් උග්‍ර අතට පත් වුණේ.ඒ වගේම ප්‍රජාතන්ත්‍රවාදය පිළිබඳව වූ ගැටලුසහගත තත්ත්වයන්ද අර්බුදයන්ට ප්‍රබල ලෙස බලපෑවා.ඒත් ශ්‍රී ලංකාව තුළ තිබෙන්නේ එයට වඩා බොහෝ වෙනස් වාතාවරණයක් මෙරට තරුණ ජනගහණයට වඩා වැඩිහිටි ජනගහණය විශාලයි. ඒ වගේම අප හුරුවෙලා ඉන්නේ ප්‍රජාතන්ත්‍රවාදී ව්‍යුහයකටයි මෙරට බල හුවමාරු සිදු වුණේ ඉතාමත් ප්‍රජාතන්ත්‍රවාදී හා විනිවිදභාවයක් සහිතවයි. එපමණක් නොවෙයි මෙරට තිබෙන්නේ ප්‍රජාතන්ත්‍රවාදී වටපිටාවකුයි මහමැතිවරණ ජනාධිපතිවරණ මෙන්ම පළාත් සභා මැතිවරණත් නිසි කලට වෙලාවට සිදුවෙනවා.ඒ නිසා මෙරට තත්ත්වයන් හා ජාත්‍යන්තර ප්‍රවනතාවයන් සමාන කිරීමට උත්සාහ කිරීම සාධාරණීකරණය කරන්නට බැහැ.මැදපෙරදිග අර්බුදයට හේතු වුණේ ආර්ථික හා ප්‍රජාතන්ත්‍රවාදය නොමැති වීමේ හේතුසාධකයි. ඒත් අප රටතුළ ඒ විදිහේ වාතාවරණයක් ආර්ථික අර්බුදකාරී තත්ත්වයකුත් නැහැ. මෙතැනදී අප අමතක කරන තවත් දෙයක් තිබෙනවා. ග්‍රීසිය, අයිස්ලන්තය පමණක් නොවෙයි බටහිර රටවලත් ජනතාව අතර අසහනය උද්ගතවුණා. ජනතාව පාරට බැස්සා කියන කාරණය.* ග්‍රාමීය සංවර්ධනය හා රටේ ප්‍රධාන සංවර්ධන ව්‍යාපාරවලින් මහජනතාවට ප්‍රතිලාබ නොලැබී ගොස් ඇතැයි මතයක් විපක්ෂය විසින් උත්පාදනය කිරීමට උත්සාහ කරනවා. මේ ගැන ඔබේ අදහස මොන වගේද ?මේ මතය උත්පාදනය කිරීමට උත්සාහ කරන්නේ රටට හිතැති ආකල්ප ඇති අය නොවෙයි. දේශපාලන කුහකත්වය ඔලුවේ තියාගත්ත පුද්ගලයන් පමණයි. රටක් සංවර්ධනය වෙද්දි ගමක් සංවර්ධනය වෙද්දි එහි ප්‍රතිලාභ ආණ්ඩු පක්ෂයට හිතවත් අයට පමණක්ම නොවෙයි විපක්ෂය නියෝජනය කරන අයටත් ලැබෙනවා. ගමේ පාරක් හැදුවාම ඒ පාරේ ආණ්ඩුපාක්ෂිකයා පමණක් නොවෙයි විපක්ෂිකයාත් මේ පාරේ යනවා. වරායක් ඉදිවුණාම ගුවන්තොටුපොළක් ඉදිවුණාම එහි ප්‍රතිලාභය ලැබෙන්නේ ශ්‍රීලනිපයටවත්, හෙළ උරුමයටවත් නොවෙයි මුළු රටටමයි. ඒ නිසා අපට කිසිසේත්ම රටේ සංවර්ධනයෙන් මහජනතාවට ප්‍රතිලාභ ලැබෙන්නේ නැහැ කියන කාරණය කිසිසේත්ම පිළිගන්න බැහැ. රටේ සංවර්ධනයේ ප්‍රතිලාභ මුළු රටටමයි ලැබෙන්නේ. ඒ නිසා කිසිවකු කියන්නේ නම් රටේ සිදුවන සංවර්ධනයෙන් ප්‍රතිපලයක් නැහැ කියලා කියනවා නම් ඔහු රටේ යථාර්ථය හඳුනා නොගත් පුද්ගලයෙක්.* ආණ්ඩුව දිවිනැගුම නමින් ඇතිකර ඇති ගෙවතු දස ලක්ෂයේ වැඩපිළිවෙළ අසාර්ථක හා මවාපෑම් සහිත වැඩපිළිවෙළක් බවට විපක්ෂය චෝදනා එල්ල කරනවා. ඔබට මේ පිළිබඳව ඇත්තේ මොනවිදිහේ මතයක් ද?යුද්ධය සාර්ථකව සිදු කරගෙන යද්දී මේ අය මේ විදිහට චෝදනා එල්ල කළා. අලිමංකඩට අපේ හමුදා යද්දී කීවා ඒ යන්නේ පාමංකඩ අලිමංකඩ නොවෙයි කියලා. කිලිනොච්චියට යද්දි කීවා මැදවච්චි යන්නේ කිලිනොච්චි යන්නේ නැහැ කියලා. මේ විදිහේ කුහක පිළිවෙතක් තමයි ඒ අය අනුගමනය කළේ. අද රට කෘෂි ආර්ථිකය පැත්තෙන් ඉහළට ඔසවා තැබීමේ වැඩපිළිවෙළක් තමයි ගෙවතු වගා වැඩපිළිවෙල විදිහට හඳුන්වාදී තිබෙන්නේ. මේ වැඩපිළිවෙළට රාජ්‍ය අනුග්‍රහය හා දායකත්වය ලබාදීම නිසා ජනතාව අතර උන්නදුවක් ඇති වෙනවා. වගාවත් පිළිබඳව ඒ නිසා තමයි දිවි නැඟුම වැනි ගෙවතු වගා වැඩපිළිවෙළක් ප්‍රචලිත කිරීමට ආණ්ඩුව කටයුතු කර තිබෙන්නේ.මේ වැඩපිළිවෙළ නිසා උනන්දුවන අය තව තවත් ගෙවතු වගාවන් කෙරේ උන්නදුවක් ඇති කර ගන්න එක වලක්වන්න බැහැ. ඒ නිසා මෙය ප්‍රවර්ධන වැඩපිලිවෙළක් ලෙස හඳුන්වා දුන්නත් එහි වැරැද්දක් නැහැ. මෙමගින් ජනතාව තුළ වගාවන් පිළිබඳව උනන්දුවක් හා ආශාවක් ඇති වෙනවා.අනෙක ගහක් කොළක් සිටුවීමට උනන්දු කරද්දී ඒ දේ වැරැදියි කියලා එය අපහාසයට උපහාසයට ලක් කිරීමට කිසි වෙකු උත්සාහ කරනවා නම් එය ඉතාමත් වැරැදි සහගත දෙක් විදිහට තමයි හඳුන්වා දීමට පුලුවන් කම ලැබෙන්නේ. මා කියන්නේ නැහැ සියල්ලටම විපක්ෂය පක්ෂ විය යුතුයි කියලා. ඒත් එහි ප්‍රමිතියක් සහ විධික්‍රමයක් තිබිය යුතුයි.* පසුගිය පළාත් පාලන මැතිවරණ ව්‍යාපාරය මන්දගාමී තත්ත්වයකයි තිබුණේ. ඡන්දය ප්‍රකාශ කිරීමත් මන්දගාමීවයි සිදු වුණේ. මේ ගැන අදහස් දක්වන ඇතැමුන් කියන්නේ රටේ දේශපාලන ක්‍රමයට විරුද්ධව නිහඩ විරෝධයක් පළකිරීම මේ තුළින් සිදු වුණා කියලා මේ මතය කෙතරම් දුරට යතාර්තවාදී ද?රජයට හී දේශපාලන ක්‍රමයට විරෝධයක් පළ කිරීමක් මේ තුළින් වුණේ නැහැ. දිගින් දිගටම ප්‍රධාන මැතිවරණ තිබිලා ඉන්පසු තමයි මෙම පළාත් පාලන මැතිවරණය එළඹුණේ. ඒ නිසා තමයි අපට මැතිවරණ ව්‍යාපාරය තුළ මන්දගාමී ස්වරූපයක් ඇති බවට අදහසක් ආවේ. ඒත් පළාත් පාලන මැතිවරණය වැනි මැතිවරණයක තත්ත්වය තමයි මෙය.මෙහිදී ආණ්ඩු පාක්ෂිකයා හිතනවා කොහොමත් අපි දිනනවානේ ඒ නිසා එතරම් වෙහෙස විය යුතු නැති බව ඒත් එක්කම විපක්ෂයට හිතවත් කෙනා හිතෙනවා මෙම මැතිවරණය තීරණාත්මක නැහැ. ඒ නිසා වෙහෙස වී කටයුතු කරන්න ඕනෑ නැහැ කියලා මෙතැනින් තමයි මෙවැනි ඡන්දයක මන්දගාමී ස්වරූපය ඇතිවෙන්නේ. ඒ හැර ඔබ සඳහන් කළ විදිහේ දේශපාලන ක්‍රමය ගැන හෝ ආණ්ඩුව ගැන කළකිරීමක් නිසා නොවෙයි.* විදුලිය බල මණ්ඩලය කියූ පමණින් බොහෝ අය සිතුවේ මෙය පාඩු ලබන සුදු අලියෙක් බවයි. ඒත් අද වන විට විදුලිබල මණ්ඩලය ලාභ ලබන ත්ත්තවයකට පත්ව තිබෙනවා. මේ තත්ත්වය ගැන වැඩිදුර පැහැදිලි කිරීමක් කළ හැකිද ?අවුරුදු දහයක් පුරා ලංකා විදුලිබල මණ්ඩලය පාඩුලබන ආයතනයක් විදිහට මහජනතාවටත් රටේ ආර්ථිකයටත් විශාල බරක් වෙලා තිබුණේ. 2010 දී තමයි ලංකා විදුලිබල මණ්ඩලය පාඩු නොලබන ආයතනයක් බවට පත් කිරීමට පුලුවන් කම ලැබුණේ. එහිදී සියලු වියදම් පියවූ පසු රුපියල් මිලියන 5.062ක ලාභයක් ඉපැයීමට පුලුවන් වෙලා තිබෙනවා. මෙය රාජ්‍ය ආයතනයක් විදිහට සලකද්දි විශාල ජයග්‍රහණයක් විදිහට හඳුන්වන්න පුලුවන්. භාණ්ඩාගාරයට බරක්ව තිබූ ආයතනයක් මේ විදිහේ ස්ථාවර තත්ත්වයකට පත්වීම පවා විශේෂ අවස්ථාවක් විදිහට හඳුන්වන්න පුළුවන්. වසර දෙදහසේ සිට දෙදහස් නවය දක්වා රුපියල් 116.956 ක පාඩුවක් ලැබුවා. ඒ තත්ත්වය යහපත් අතට පරිවර්තනය කිරීමට අවස්ථාව ලැබුණේ 2010 වර්ෂය තුළදියි.* එම ලාභය උපයා ගැනීමට මොන විදිහේ වැඩපිළිවෙළක්ද ඇති කළේ ?අප මෙහිදී මූලිකව දස වැදෑරුම් වැඩපිළිවෙළක් ආරම්භ කළා. ඒත් මේ වැඩපිළිවෙලේදී විදුලි පාරිභෝගිකයාට කිසිදු අමතර බරක් පැටවුණේ නැහැ. මෙහිදී අප සිදුකළ මූලික දේ වුණේ නාස්තිය හා සොරකම අඩු කිරීමයි. එයින් ලංවීමට රුපියල් මිලියන 2000 පමණ වියදමක් යන තාප විදුලිය ජනනය නතර කර ගැනීමට පුළුවන් වුණා. ඒ වගේම ජල විදුලියේ උපරිම ප්‍රතිපල ලබා ගැනීමටත් පුලුවන් වුණා. ඒ නිසා අමතර බලශක්ති උත්පාදනය වැය වූ මුදල් ප්‍රමාණය අඩු වුණා.ඇත්තෙන්ම එයින් පමණක් අපට ලාභයක් ඉපැයීමට පුලුවන් කියලා සිතෙනවානම් එය වැරැදියි. මෙහිදී පිරිස් කළමණාකරණය ගැනත් අප විශේෂ අවධානයක් යොමුකළා. එහිදී අප නව ක්‍රමවේදයන් අත්හදා බැලුවා. මේ සියල්ල එකට එක්වීම නිසා තමයි ලංකා විදුලිබල මණ්ඩලය ජනතාවට බරක් නොවූ ආයතනයක් බවට පත් වුණේ.* පුත්තලම ප්‍රදේශය තුළ ලබන සතියේදී අලුත් විදුලි බලාගාරයක් විවෘත වෙනවා මෙමගින් ජාතික විදුලිබල පද්ධතියට මොන විදිහේ දායකත්වයක්ද ලැබෙන්නේ.අප ජලවිදුලිය ගැන පමණක් විශ්වාසය තැබූ යුගයක් තිබුණා. ඒත් අද වෙද්දි අපට ඒ විදියට ජල විදුලිය ගැන පමණක් විශ්වාසය තබා කටයුතු කරන්න බැහැ. 1990 දශකයේ සිටම තමයි මේ තත්ත්වය විකල්පයක් සෙවිය යුතු බවට කථිකාවක් ඇතිවී තිබුණේ. ඒ අනුව ගල් අඟුරු බලාගාරයක් ඉදිවිය යුතු බවට මතයක් ඇතිවී තිබුණා වගේම ඒ ගැන මූලික සැලැසුම්ද ක්‍රියාත්මක වුණා. ඒත් දිගින් දිගටම මේ ගල් අඟුරු බලාගාර ක්‍රමවේදය ගැන විරෝධය පළවුණා. ඒ නිසා රටේ තැනෙන් තැනට මේ බලාගාරය සඳහා වූ සැලැසුම් මාරු වුණා. මෙවැනි දෙයක් තමයි සිදු වුණේ එහි ප්‍රතිඵලය වුණේ ගල් අඟුරු බලාගාර සංකල්පය පසුපසට යාමයි.අවසානයේදී මහින්ද රාජපක්ෂ ජනාධිපතිතුමා බලයට පත් වූ පසුව තමයි ගල්අඟුරු බලාගාරය පුත්තලමේ පිහිට විය යුතු බවට තීරණය වුණේ.මේ බලාගාරය විවෘත වූ පසු ජාතික විදුලිබල පද්ධතියට මෙගා වොට් තුන්සියයක් එකතු වෙනවා. ඒ වගේම මේ බලාගාරය පැය විසිහතරෙ පුරා ක්‍රියාත්මක බලාගාරයක් ඉදිවෙත්දි මෙහි ධාරිතාවය තවදුරටත් වැඩි කිරීමටයි අපේ ඉංජිනේරුවරු සැලැසුම් කර තිබෙන්නේ. අද තත්ත්වය අනුව සියලු වියදම් එකතු වූ පසු මේ බලාගාරයෙන් විදුලිය ඒකකයක් රුපියල් දාහතරකට මිලදී ගත්න පුලුවන්. මේ බලාගාරය තුළින් විදුලිබල මණ්ඩලයට වගේම ජනතාවටත් විශාල ප්‍රතිලාභයක් ලබා ගැනීමට පුළුවන් කම තිබෙනවා.මේ දෙයින් පමණක් අප නවතින්නේ නැහැ. තවත් බලශක්ති ප්‍රභවයන් උපයෝගී කර ගනිමින් විදුලිය සැපයුම් කළ හැකි මාර්ගද අප ඇති කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=f1103182</link>
    <topic/>
    <author>සටහන නදීකා දිල්හානි ජයවර්ධන</author>
    <content>මෙම රංගන ශිල්පියා පුංචි තිරයේ විවිධ වූ චරිත රාශියකට තම රංගන හැකියාවෙන් උපරිම දායකත්වය ලබා දී ඇත. එසේම හේ ටෙලි නාට්‍ය නිෂ්පදකයකු ද වේ. මොහු අන් කවරෙකුවත් නොව චන්ද්‍රසේන වලිමුනි නම් රංගන ශිල්පියා ය. අද වන විට ඔහු කලාවේ මේ ගමන යන්නේ තනිව නොවීම අපේ සාකච්ඡාවට මූලාරම්භය සපයයි. තමාගේ සෙවණැල්ල බඳු භාර්යාව චන්ද්‍රකාන්ති හා දියණිය නුවනි වලිමුනි ඔහු ගේ අඩි පාරේ ගොස් මේ වනවිට කලා ලොවට පිවිස ඇත. මේ තිදෙනාම සමඟ අපේ කතා බහ අද දිග හැරෙන්නේ ඔහුගේ අලුත්ම ටෙලි නාට්‍ය ‘පින්න හරි සැරයි’ ප්‍රස්තුත කර ගෙනය.වසර විස්සකට අධික කාලයක් කලා ලොවේ සැරි සැරු චන්ද්‍රසේන වලිමුනි මේ ආකාරයට කතාවට මුල පුරයි.“කලා ක්ෂේත්‍රයට පැමිණ වසර විස්සකට අධික යි. ඒ කාලය තුළ ටෙලි නාට්‍ය චරිත විසි පහකට පමණ සම්බන්ධවීමට හැකියාව ලැබුණා. ජයන්ත චන්ද්‍රසිරි, දයාරත්න රටගෙදර වැනි ප්‍රවීණ අධ්‍යක්ෂවරුන් යටතේ මම රංගනයෙහි යෙදී තිබෙනවා. ටෙලි නාට්‍ය නිෂ්පාදනයට සම්බන්ධ වුණේ එම අත්දැකීම් හරහා යි. බිරිඳ චන්ද්‍රකාන්ති වලිමුනි මගේ කලා කටයුතු සඳහා ඉමහත් උනන්දුවක් දැක් වුවා. ඒ අනුව ඇය ‘යළි හිරු නැගෙන තුරු’ නමින් ප්‍රථමයෙන් ටෙලි නාට්‍යයක් නිෂ්පාදනය කළා. නමුත් එය අලෙවියේ දී නොයෙක් ගැටලු පැන නැගුණා. මුලදී මම ටෙලි නාට්‍ය නිෂ්පාදන කටයුතුවලට යොමු නොවුණේත් අලෙවියේ දී ඇති වන මේ ගැටලු නිසාම යි.කොහොම වුණත් එය අමතක කරලා නැවතත් දෙවෙනි ටෙලි නාට්‍යයේ නිෂ්පාදන කටයුතුවලට ඇය මුල පිරුවා. එම ටෙලි නාට්‍ය තමා මේ දිනවලට ජාතික රූපවාහිනියේ විකාශනය වන ‘පින්න හරි සැරයි’ ටෙලි නාට්‍යය. මෙහි මම යි මගේ දුව නුවනියි දෙන්න ම රඟපෑමත් විශේෂ යි. මේ ටෙලි නාට්‍යයේ කතාව දිග හැරෙන්නේ කලාකරුවන් පිළිබඳව. විශේෂයෙන් කලාව මුදලට විකුණන අද වැනි යුගයක මුදල් ගැන කිසිදු තැකීමක් නොකර තමන්ගේ වෘත්තිය රැකගෙන ඉදිරියට යන ආකාරය මෙයින් විස්තර කෙරෙනවා.කලාව වෙනුවෙන් යමක් කළ යුතුය යන හැඟීම මගේ හිතේ හැම වෙලාවක ම තිබුණා. එනිසාම යි පළමු ටෙලි නාට්‍ය නිෂ්පාදනයෙන් නොනැවතී දෙවෙනි ටෙලි නාට්‍ය නිෂ්පාදනයට අත ගැසුවේ.කොතරම් ගැටලු ඇති වුවත් දෙවෙනි නිෂ්පාදනයෙන් ද නොනැවතී ඉදිරියට යාමට බලාපොරොත්තු වෙනවා.”සාර්ථක නිර්මාණයක් බිහි කිරීමට ඒ පිටුපස දැවැන්ත ශක්තියක් තිබීම අත්‍යවශ්‍ය යි. එම ශක්තිය චන්ද්‍රසේනයන් පිටුපස තිබුණි. ඒ ඇදේ බිරිඳ යි. ඇයගෙනුත් මේ ආ දුෂ්කර ගමන පිළිබඳ යමක් දැන ගැනීම වැදගත් ය.“මම පාසල් යන කාලෙ නාට්‍ය කරලා තිබුණා. නමුත් පාසල් කාලය අවසන් වනවත් සමඟ ම එම දක්ෂතාවයන්ට මදකට විරාමය තැබුවා. චන්ද්‍රසේන වලිමුනි කියන මගේ මහත්තයා කලා ක්ෂේත්‍රයට සම්බන්ධ කෙනෙක් නිසා මදකට විරාමය තැබූ කලාවට මම නැවත අවතීර්ණ වුණා.එවගේම පසු කාලීනව මගේ මහත්තය යි දුවයි දෙන්නම රඟපානවා දැක්ක ම මට දැනුණ සතුට අපරිමිත යි.  ඒ එක්ක ම මට අදහසක් ආවා අපිම යමක් කළොත් හොඳයි කියලා.ඒ අනුව මගේ මහත්තයා ගේ උදව් උපකාර ඇතිව මම ‘යළි හිරු නැගෙන තුරු’ නමින් පළමු වතාවට ටෙලි නාට්‍යයක් නිෂ්පාදනය කළා. ඒත් එම ටෙලි නාට්‍ය අලෙවි කර ගැනීමට නොහැකි ව වසර පහක් දුක් වින්දා. අපි සල්ලි තියෙන මිනිස්සු නෙමේ.කොහොම හරි සල්ලි ටිකක් හොයාගෙන අපේ තියන ආශාව නිසා යමක් කරනවා. එයට සාධාරණයක් ඉටු නොවන විට මානසිකව විශාල ලෙස අපි ඇද වැටෙනවා.ඒත් කලාවට තිබෙන ආශාව නිසා ම ඒ බිඳ වැටීම අමතක කරලා නැවත යමක් කිරීමට පටන් ගන්නවා. ඒ ආකාරයට ‘පින්න හරි සැරයි’ නම් ටෙලි නාට්‍ය නිෂ්පාදනය කළා. මේ ටෙලි නාට්‍යයත් කරලා අනුමැතිය ලැබිලත් අවුරුදු දෙකක් පෝලිමේ හිටියා විකාශනය කර ගන්න බැරුව. ඒ වසර දෙක තුළ ගොඩක් ගොඩක් හැල හැප්පීමවලට මුහුණ දුන්නා. අවසානයේ ජනාධිපති මහින්ද රාජපක්ෂ මැතිතුමාට සහ ශිරන්ති රාජපක්ෂ මැතිණියට මම මේ ගැන ලිඛිතව දැනුම් දුන්නා. පසුව එතුමන්ලාගේ උදව් ඇතිව දෙවනි නිෂ්පාදනය වන ‘පින්න හරි සැරයි’ ටෙලි නාට්‍ය විකාශනය කර ගන්න ලැබුණා.මේ දිනවල ජාතික රූපවාහිනියේ එය විකාශනය වනවා. තවත් වැදගත් දෙයක් තමා මෙම ටෙලි නාට්‍යයේ මගේ මහත්තයයි මගේ දුවයි දෙන්නම රඟපානවා. මම වගේ පොඩි කලාකාරිනියකට ජනාධිපතිතුමා අත දීම සැබවින් ම අගය කරනවා.ඉදිරියේ දී තුන්වෙනි ටෙලි නාට්‍යයත් නිෂ්පාදනය කිරීමට බලාපෙරොත්තු වෙනවා. කාගෙන් වුවත් කමක් නැහැ හොඳ කතාවක් ලැබුණොත් ඒ ගැන සළකා බලනවා. මගේ පළමු සහ දෙවන යන ටෙලි නාට්‍ය දෙකම අධ්‍යක්ෂණය කළේ ගිහාන් රෝහණ. තුන්වන ටෙලි නාට්‍යයත් ඔහුගේ ම අධ්‍යක්ෂණයෙන් සිදු කිරීමට බලාපොරොත්තු වෙනවා.දෙමාපියන්ගේ අඩි පාරේ යමින් ජීවිතය සාර්ථක කර ගැනීමට යම් දරුවෙකු උත්සාහ කරයි ද එම උත්සාහය සැබවින් ම සාර්ථක වේ. නුවනි වලිමුනි නම් ඇය ද එසේම ය. නිළියක වීමට අපේක්ෂා නොකළත් කුඩා කල සිටම තම ඇස ගැටුණු දෑ ඇගේ අනාගතය තීරණය කරන්නට බලපෑම් කළා විය හැකි ය. මේ ඇයගේ තොරතුරු බිඳක්.‘මුලින්ම මට නිළියක වීමට ආසාවක් තිබුණෙ නෑ. එකම ආශාව වුණේ ඉංජිනේරුවරියක් වීම යි.ඒත් අම්මාගේ කැමැත්ත, ආශාව නිසා තමා මම රඟපෑමට ආවේ. රඟපාන්න යන්න බෑ කියලා අඬපු දවසුත් තිබුණා. ඒ වෙලාවට බැනුම් අහලා තමා රඟපාන්න ගියේ.  ඒත් දැන් ඉතින් ආශාවෙන් රඟපානවා. මේ වෙන කොට ටෙලි නාට්‍ය දහයක පහළොවක පමණ රඟපා තිබෙනවා.අම්මාගේ නිෂ්පාදනයක් වූ ‘පින්න හරි සැරයි’ කියන ටෙලි නාට්‍යයේ මම යි තාත්තයි දෙන්නම රඟපානවා. මෙහි පිටපත ගෙදරට ගෙනත් දීලා මං කැමති චරිතයක් තෝරා ගන්න කිව්වා. මුල ඉඳලම මේ නාට්‍යයේ ප්‍රධාන චරිතයක් මම කරන්නෙ නෑ කියන මතයේ හිටියා. ඒ අනුව ගැමි චරිතයක් මම තෝරා ගත්තා. මුල ඉදලම මම ගැමි චරිතයක් කරන්න ආශාවෙන් හිටියා. ගැමි චරිතයක් ඒ වගේම ධෛර්යයවන්ත ගැහැනියක් යන අංශ දෙක තුළම ඉදලා මේ චරිතයට පණ පෙව්වා.මීට අමතර ව ‘සාගරය සේ මං ආදරෙයි’ සහ ‘සිහින සිතුවම්’ යන මේ දිනවල විකාශනය වන ටෙලි නාට්‍ය දෙකටත් මම රංගනයෙන් දායක වී තිබෙනවා.තාත්තා නිසා තමා මට කලාවට අඩිය තියන්න ලැබුණෙ. තාත්තා පාර කපලා දුන්නා. අම්මා වාහනය අරගෙන ගියා වගේ වැඩක් තමා වුණේ.දම්වැලක පුරුක් එකට එක්වූ විට එහි තිබෙන ශක්තිමත් බව බිදීමට අසීරු ය. එකම ක්ෂේත්‍රයක් තුළ ඉදිරියට යන කුටුම්භයක ද තිබෙන ශක්තිය එසේම ය. තම තමන් ලබා ගන්නා අත්දැකීම් හා ගුරුහරුකම් තම ඉදිරි ගමනට ශක්තියක් කර ගනිමින් ක්ෂේත්‍රයේ ද උන්නතිය වෙනුවෙන් ක්‍රියා කිරීම සැබවින් ම අගය කළ යුතු ය. චන්ද්‍රසේන වලිමුනි නම් කුඩා කුටුම්භය ද කලා ක්ෂේත්‍රයේ උන්නතිය වෙනුවෙන් තම හැකියාවන් ඉදිරියට රැගෙන යන බව අතිශයෝක්තියක් නොවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=f1103183</link>
    <topic/>
    <author>ධම්මික සෙනෙවිරත්න</author>
    <content>මාර්තු 11 වැනිදා ජපානයේ ඇති වූ ප්‍රබල භූමිකම්පාව සහ සුනාමි තත්ත්වයෙන් පසු ෆුකුෂිමා හි න්‍යෂ්ටික බලාගාරයේ සිදුවන පිපිරීම් නිසා බියකරු වාතාවරණයක් නිර්මාණය වී තිබේ. බලාගාරයේ 4 වන ප්‍රතික්‍රියකය තුළද පිපිරීම් ඇතිවීමත් සමඟ ප්‍රදේශය අවට විකිරණශීලීතාව ඉහළ නඟිමින් ඇති බව වාර්තා විය. එම ප්‍රතික්‍රියක සිසිල්කිරීම සඳහා හෙලිකොප්ටර් මඟින් ජලය යෙදීමේ ප්‍රයත්නයද එමඟින් ව්‍යර්ථ කෙරිණි. මුලින් පුපුරාගිය 3 වන ප්‍රතික්‍රියකයේ වහලය දෙසින් දුම් පිටවෙමින් තිබීම නිසා එය හැකිතාක් සිසිල්කිරීම ප්‍රමුඛ අවශ්‍යතාවක් සේ සැලකිණි. හේතුව, එම ප්‍රතික්‍රියකය සඳහා ඉන්ධන වශයෙන් ප්ලුටෝනියම් ද භාවිත කිරීමයි.යම් හෙයකින් ප්ලූටෝනියම් මිනිස් සිරුරට ඇතුළුවුවහොත් ඇතිවන බලපෑම් බෙහෙවින් අහිතකරය. 4 වන ප්‍රතික්‍රියකය ආශ්‍රිතව ද පිපිරීම් ඇතිවීමත් සමඟ බලාගාරයේ සෙසු ප්‍රතික්‍රියක දෙක (5 , 6) ගැන ද සැක ඇති විය. ඒවාද පුපුරායාමට ඇති අවදානම ගැන අවධානය යොමුව තිබේ.දැනටමත් ෆුකුෂිමා බලාගාරය අවට ප්‍රදේශවල ජනයාට නිවෙස් තුළටම වී සිටින ලෙසට උපදෙස් දී ඇති අතර ජනතාව එම ප්‍රදේශයෙන් ඉවත්කිරීමද සිදුවෙමින් ඇත. ජපාන බලධාරීන් ප්‍රකාශ කරන්නේ දැනට පවත්නා විකිරණශීලතා මට්ටම මිනිසුන්ට ක්ෂණික අනතුරුදායක බලපෑමක් ඇතිකරන්නට තරම් ප්‍රබල නොවන බවයි. එබැවින් ප්‍රදේශයෙන් ඈත්ව සිටීම හානිදායී බලපෑම් අවම කර ගැනීම සඳහා ඉවහල් වන බව ඔවුහු පෙන්වා දෙති. එසේ වුවද ඇතැම් න්‍යෂ්ටික විද්‍යාඥයන්ට අනුව සෙමෙන් නමුත් බියකරු වාතාවරණයක් නිර්මාණය වෙමින් ඇත.මේ ත්ත්වය පිළිබඳ ජපාන අගමැති තඔතෝ කන් මෙන්ම ජපානයේ අකහිතෝ අධිරාජ්‍යයාද ජනතාවගේ අවධානයට යොමුකර තිබේ. “මෙම දුෂ්කර අවස්ථාවේදී ජපාන ජාතිකයන් එකිනෙකාට සහයෝගය දක්වමින් ඊට මුහුණ දෙනු ඇතැයි තම හද පත්ලෙන්ම අපේක්ෂා කරන බව අකිහිතෝ අධිරාජ්‍යයා පවසා තිබිණි. වායුගෝලයේ විකිරණශීලී මට්ටම ඉහළ නැඟීම පිළිබඳ බිය පළවීම නිසා ටෝකියෝ හි ගුවන් ගමන් ද අඩපනව තිබේ. බලාගාරය ආශ්‍රිත පිපිරීම් වැළැක්වීම සඳහා සේවකයන් යෙදීම ද ගැටලුකාරීත්වයක් නිර්මාණය කළේය. විකිරණ මට්ටම ඉහළ නැගීම නිසා වරින්වර ඔවුන් ඉන් ඉවත්කර ගැණින. බලාගාරයේ තත්ත්වය පාලනය කිරීම සඳහා ජපානය අමෙරිකාවෙන්ද උපකාර ඉල්ලා ඇත.විශේෂයෙන් ජපානය අවට රටවල් ද ඇතුළුව සෙසු ලෝකයා තුළද මෙම න්‍යෂ්ටික ආපදාව නිසා තමන්ට සිදුවිය හැකි හානි පිළිබඳ බිය පළවී තිබේ. අන්තර් ජාතික පරමාණුක බලශක්ති අධිකාරියේ (IAEA) අධ්‍යක්ෂ ජනරාල් සුකියා අවසේ පවසන පරිදි එවැනි අනතුරුදායක තත්වයක් පිළිබඳ පැවසීමට තවමත් ඉක්මන් වැඩියි. තවදුරටත් තොරතුරු රැස්කරන බවද ඒ සඳහා යම් කාලයක් අවශ්‍ය බවද ඔහුගේ අදහසයි. කෙසේවුවද ඇතැම් විශේෂඥයන්ගේ අදහස පවතින අනතුරුදායක තත්ත්වය ගැන නිසි තොරතුරු ජපානයෙන් නොලැබෙන බවයි. මෙම ආපදාව න්‍යෂ්ටික අනතුරු පිළිබඳ ශ්‍රේණිගත කිරීම්වලට අනුව හයවන පරිමාණයේ එකක් බව ප්‍රංශයේ න්‍යෂ්ටික ආරක්ෂණ අධිකාරිය සඳහන් කර ඇත.ජපානයේ Kyodo පුවත් සේවය වාර්තාකළ පරිදි ටෝකියෝ, ඉබ්රාකි වැනි ප්‍රදේශවල ද සාමාන්‍ය මට්ටමට වඩා ඉහළ විකිරණශීලී තත්වයක් වායුගෝලයෙන් වාර්තා විය. එහෙත් තවමත් තත්ත්වය බියකරු නැතිබවද ඉන් පැවසිණි. ටෝකියෝ අගනුවර මිලියන 13 ක පමණ ජනගහනයක් සිටී. මෙම ආපදා තත්වයත් සමඟ බොහෝ නගරවැසියන් නිවෙස් තුළටම සීමාවී ආරක්ෂාකාරීව පසුවන අතර වෙනදා අතිශයින් කාර්යබහුල වූ නගරය නිද්‍රාශීලී ස්වභාවයක් ගෙන ඇත. මහමාර්ග පාළුවට ගොසිනි. ඒවායේ රථවාහන දක්නට ලැබෙන්නේ ද අඩු වශයෙනි. කාර්යාල - සාප්පු ආදිය ද තවමත් වසාදමා ඇති අතර ප්‍රසිද්ධ නිවාඩු දිනයක ස්වරූපය නගරයෙන් පළවෙමින් තිබේ. හිම පතනයක් සහිත අධික සීතල නිසා පීඩාවට පත්ව සිටින ජනයාට දැඩි අසීරුතා ඇතිවී ඇත. ලක්ෂ සංඛ්‍යාත උන්හිටිතැන් අහිමිව සහ ආහාර, ජලය, විදුලිය, ආදී මූලික අවශ්‍යතා සපයාගැනීමට නොහැකිව පසුවන තත්ත්වයක මේ අසීරුතා මඟින් තත්ත්වය තවදුරටත් සංකීර්ණ අතට හැරේ.ඇතැම් දෙනා න්‍යෂ්ටික බලාගාරයේ පිපිරීම් පිළිබඳ රජයට සහ ටෝකියෝ විදුලිබල සමාගමට චෝදනා කරන්නට පටන්ගෙන තිබේ. මේ පිළිබඳ ප්‍රමාණවත් තොරතුරු ලබා නොදෙන බව ඔවුන්ගේ අදහස. 1945 හිරෝෂිමා සහ නාගසාකි බියකරු අත්දැකීම් වලින් පසු විකිරණශීලතාව පිළිබඳ මාතෘකාව ජපාන ජනයා අතර අතිශයින් සංවේදීකාරණයකි. ප්‍රධාන භූ කම්පනයට පසු කම්පන සිය ගණනක් වාර්තාවීම නිසා න්‍යෂ්ටික බලාගාර ආශ්‍රිත අනතුරුදායක තත්ත්වය තවත් වර්ධනය වීමේ අවදානම බැහැර කළ නොහැකිය.භූමිකම්පාව සහ සුනාමිය නිසා අහිමි වූ ජීවිත සංඛ්‍යාව පිළිබඳ තවමත් නිශ්චිත සංඛ්‍යා දත්ත අනාවරණ වී නැත. රජයේ මූලාශ්‍ර වලට අනුව එම සංඛ්‍යාව 10,000 ඉක්මවයි. එහෙත් ඇතැම් ගම් හා නගර මුළුමනින් විනාශ වී තිබිය දී සහ තවමත් දසදහස් සංඛ්‍යාත පිරිසක් අතුරුදහන්ව සිටියදී මේ සංඛ්‍යාව මීට වඩා බෙහෙවින් ඉහළයා හැකිබව පෙනෙන්නට තිබීම. වඩාත්ම ඛේදනීය කාරණයයි.මෙම විනාශය නිසා ජපාන ආර්ථිකයට ඇතිවූ බලපෑම පිළිබඳ ගණනය කිරීම් තරමක් පසෙකින් තැබුවද එය දකින අයෙකුට ඉන් ඇතිකළ බලපෑම කොපමණදැයි වටහා ගැනීම අසීරු නැත. මේ සතියේ මුල් දින දෙක තුළ පමණක් ජපාන කොටස් වෙළඳපොළේ විශාල පසුබෑමක් දැකිය හැකි විණි. ජපානයට භෞතික වශයෙන් සිදුව ඇති හානිය යෙන් ට්‍රිලියන 10 – 16 පමණ විය හැකි බව දැනට ගණන් බලා තිබේ. 1995 දී සිදුවූ කෝබේ භූමිකම්පාවෙන් ඇතිවූ ආර්ථික හානිය මෙන් දෙගුණයකට ආසන්න ආර්ථික හානියක් මාර්තු 11 භූ®මිකම්පාව නිසා ඇතිවනු ඇත යන්න ආර්ථික විශ්ලේෂකයන්ගේ අදහසයි. ශීඝ්‍රයෙන් වර්ධනය වූ කාර්මික බලවතකුද වන ජපානයේ ඇතිවූ මේ දරුණු විනාශය ලෝක ආර්ථිකයට ද යම් බලපෑමක් ඇති කරයි. විශේෂයෙන්ම තාක්ෂණික මෙන්ම මෝටර් රථ නිෂ්පාදන අංශයන්හි ඉන් ඇති කෙරෙන බලපෑම විශාලය.ජපානය යනු ලොව තුන්වන ආර්ථික බලවතාද වේ. මේ සියල්ලට අමතරව ජපානය යනු දෙවන ලෝක යුද්ධයේ විනාශයෙන් පසු ධෛර්යයෙන් නැඟී සිටි සුන්දරත්වයෙන්ද අනූන රාජ්‍යයකි. ජපානය ඒ සුන්දරත්වය ගොඩනඟාගත්තේ විශාල ආයාසයකිනි. භූ®මිකම්ාපව - සුනාමිය සහ න්‍යෂ්ටික පිපිරීම් නිසාද ඊට ඇතිවී ඇති බලපෑමද ඛේදජනකය.චර්නොබිල් ඛේදවාචකයෙන් පසු ලෝකයේ ඇතිවූ දරුණුම න්‍යෂ්ටික ඛෙදවාචකය වන මෙයින් පසු ලෝක ජාතීන් න්‍යෂ්ටික බලශක්තිය පිළිබඳ අලුත් සාකච්ඡාවකට යොමුවීමට ඉඩ තිබේ. දැනටමත් සමහර රටවල ජනයාගෙන් එම රජයන්ට මේ පිළිබඳ පීඩනයක් එල්ලවන්නට පටන්ගෙන ඇත. ලොව සෙසු න්‍යෂ්ටික බලවතුන්ට ආදර්ශයක් වෙමින් වෙනිසියුවෙලාව තම න්‍යෂ්ටික වැඩපිළිවෙළ තාවකාලිකව නතරකරන බව ජනාධිපති හියුගෝ චාවෙස් ප්‍රකාශ කර තිබේ. ෆොසිල ඉන්ධන සඳහා විකල්පයක් ලෙස භාවිතයට එක් වූ න්‍යෂ්ටික බලශක්තිය ද එහි අනර්ථකාරී බලපෑම් මතු කරමින් ඇති පසුබිමද ලෝක බලශක්ති අර්බුදය තවත් සංකීර්ණ වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>18</day>
    </date>
    <link>http://www.dinamina.lk/2011/03/18/_art.asp?fn=f1103184</link>
    <topic>අපේ කාලේ ‘ක්වීන්ස්ලාගේ’ අලුත්ම සෙල්ලම</topic>
    <author/>
    <content>චෙස්ක්‍රීඩාව පාසල් පද්ධතියෙන් උපන්ගෙයිම මිහිදන් කරන්න අපේ අමනෝඥ බලධාරීන් මෑතකදී ගත් අත්තනෝමතික තීන්දුවක් හෙළි කරන්නයි අද “අකුණ” සූදානම් වෙන්නේ.2011 වසරේ ලෝක ශූර පාසල් චෙස් තරගාවලිය පෝලන්තයේදී සංවිධාන කිරීම චෙස් ක්‍රීඩා ලෝලී සැමගේ අවධානය යොමුවූ කරුණක්. අප්‍රේල් 29 වැනි දින ආරම්භ වෙන මෙය අවසන් වෙන්නේ මැයි 09 වැනිදායි.ලෝකයේ සෑම රටකම පාසල් චෙස් ක්‍රීඩකයන් කඩිමුඩියේ තේරීම් තරග පවත්වමින් මේ සඳහා පාසල් දරුවන් ඉදිරිපත් කිරීමට ලහි ලහියේ කටයුතු කළේ මෙය පාසල් චෙස් ක්‍රීඩකයන්ගේ මෞලිමංගල්‍ය හා සමාන වූ නිසයි.ලෝකයේ සෑම රටකටම, තරගකරුවන් නම් කිරීම සඳහා අවසන් දිනය ලෙස 2011 මාර්තු 15 වෙනි දිනය නම් කර තිබුණා. එය අන්තර්ජාලය හරහා දෙසැම්බර් 15 වැනි දින ප්‍රසිද්ධ කරලයි තිබුණේ.මේ තරගාවලියට අනෙක් රටවල් වගේම අපේ රටේ චෙස් බලධාරීනුත් පාසල් දරුවන් යැවීමට කටයුතු කළා. අපි එහි වරදක් දකින්නේ නැහැ. එහෙත් මේ තරගාවලියට තරගකරුවන් යැවීම සඳහා යොදා ගත් තෝරාගැනීමේ පටිපාටිය නම් වෙනත් කිසිදු රටක නොකරන ආකාරයේ අරුම පුදුම ක්‍රමයක්. මේ අරුම පුදුම තේරීම සැබවින්ම ඇදහිය යුතු ක්‍රමයක් කිවහොත් නම් වඩාත් නිවැරැදියි.හුඹස් කටක්‍රීඩකයකු තෝරා ගැනීමේදී තේරීම් තරග පැවැත්වීම සාමාන්‍යයෙන් සිදුවන පොදු ක්‍රියාවලියයි. එහෙත් මේ අපූරු තේරීම් කමිටුව දරුවන් තෝරා ගත්තේ ඒ ක්‍රමය හුඹස් කටට දමා නව ක්‍රමයක් චෙස් ඉතිහාසයට හඳුන්වා දෙමින්. එනම් උප්පැන්න සහතිකයට මුල් තැන ලබාදීමේ නව ක්‍රමවේදය ක්‍රියාවට නැංවීමෙන් තරගාවලියට ක්‍රීඩකයින් තෝරා ගැනීමයි.උදාහරණයක් ලෙස ගත් විට පසුගිය වසරේ වයස 07න් පහළ කණ්ඩායමේ හොඳම ක්‍රීඩකයාගේ උප්පැන්න සහතිකය බලා ඔහු වයස 09න් පහළ කණ්ඩායමට ඇතුළත් කිරීම මේ නව ක්‍රමවේදයයි. මේ අනුව ඔහුට වයස අවුරුදු 08 ලබා තිබීම මෙලෙස වයස 09න් පහළ කණ්ඩායමට නම් කිරීමට හේතු වුණා. එහෙත් අපට පසුගිය වසරේ හොඳම ක්‍රීඩකයා මේ වසරේද හොඳම ක්‍රීඩකයා වන බවට උපකල්පනය කළ හැකිද ?ප්‍රශ්නය එයයි. අපට නම් එය වැටහිණි.  බලධාරීන්ට නම් ඒ ගැන අවබෝධයක් තිබේ දැයි යන්න සැක සහිතය.බුද්ධිය හා හැකියාව දිනෙන් දින වසරින් වසර වෙනස්වන දෙයකි. අද සිටින ශූරයා හෙට පැරැදිය හැකිය. ඒ වෙනුවට නව ශූරයකු බිහිවීම ක්‍රීඩාවේ ස්වභාවයයි. මෙය සෑම ක්‍රීඩාවකටම පොදු වූ ලක්ෂණයකි. තේරීම් තරග තිබෙන්නේ මෙන්න මේ කියන හේතුව නිසයි. එහෙත් මේ බලධාරීන් හඳුන්වා දුන් නව ක්‍රමවේදයට අනුව තේරීම් තරග තවදුරටත් අනවශ්‍යය.ඒ අනුව පෝලන්ත තරගාවලිය සඳහා තේරීම් තරග පැැත්වීම නවතා දැමිණි. මේ අරුම පුදුම ක්‍රමය හඳුන්වාදී තිබෙන්නේද දරුවන්ගේ දැනුම පෑදීමට සිටිනා ගුරුවරුන් වීමද මහා ඛේදවාචකයකි.තේරීම් කමිටුවකොළඹ රාජකීය විදුහලේ වත්මන් විදුහල්පති උපාලි ගුණසේකර මහතා 2010 වසරේ පාසල් චෙස් සංගමයේ සභාපතිවරයා ලෙස කටයුතු කළේය. නිර්මලා ඊරියගොල්ල මහත්මිය එහි ලේකම් වශයෙන්ද, ජනක හෙට්ටිආරච්චි මහතා තරගාවලි ලේකම්වරයා වශයෙන්ද කටයුතු කළහ.මේ කියන නිලධාරින් සතුව සෑම දිස්ත්‍රික්කයම ඒ ඒ වයස් කාණ්ඩවල හොඳම පාසල් චෙස් ක්‍රීඩක ක්‍රීඩිකාවන්ගේ (මෙරිට්) නම් 21 ක් ඇතුළත් නාම ලේඛනයක්ද තිබිණි. එහෙත් මේ අරුම පුදුම තෝරා ගැනිමේ පටිපාටියට අනුව වයස 7න් පහළ හොඳම ක්‍රීඩකයා 09 න් පහළ කණ්ඩායමට ඇතුළත් කෙරිණි. මන්ද ඔහු හොඳම ක්‍රීඩකයකු හේතුවෙනි. වයස ගැටලුවක් නැත. ඔහු හොඳම ක්‍රීඩකයා වී ඇත.එනිසා මෙවරද ඔහු හොඳම ක්‍රීඩකයා වනු නොඅනුමානය. ඒ මේ තේරීම් කමිටුවේ නිගමනය වන්නට ඇත.ඒ අනුව 09න් පහළ සිටි අත්දැකීම්වලින් පරිපූර්ණ ජ්‍යෙෂ්ඨ ක්‍රීඩකයාට අත්වන ඉරණම කුමක්ද ? ඔහු පැත්තක සිටියදී කනිෂ්ඨ ක්‍රීඩකයකු ඔහුගේ තැනගෙන ක්‍රියා කර ජයග්‍රහණයක් ලබා ගත හැකිවේද ? ප්‍රශ්න රැසකි. තේරීම් තරග පවත්වා සුදුස්සාම තෝරා ගන්නේ මේ නිසාවෙනි. එහෙත් සිදුව ඇත්තේ කුමක්ද ?චෙස් ක්‍රීඩාව ආරම්භ වන්නේ වයස අවුරුදු 07න් පහළ කාණ්ඩයේ පටන්ය. 7න් පහළ ක්‍රීඩකයාට ඇත්තේ වසර 1 1/2 කාලයක තරග දැනුමකි. එහෙත් 9න් පහළ ක්‍රීඩා කළ ජ්‍යෙෂ්ඨ සිසුවාට මීට වඩා තරග අත්දැකීමක් තිබීම සාමාන්‍යයෙන් සිදුවන්නකි.දිමුතු ඕෂදීමෙහි හාස්‍යජනක සිදුවීම වන්නේ සර්වබලධාරී තේරීම් කමිටුවේ නිලධාරී උතුමාණන්ගේ මේ අරුම පුදුම තෝරා ගැනීමේ පටිපාටියට අනුව 2008 වසරේ සමස්ත ලංකා පාසල් චෙස් ශූරතාව දිනාගත් දැනට ආසියානු තරගාවලි සටහනේ ශ්‍රේණිගත කිරීම්වලට අනුව ශ්‍රී ලංකා පාසල් ක්‍රීඩකයන් අතරින් ඉදිරියෙන්ම සිටින දිමුතු ඕෂදී මිරිස්සගේ සිසුවාද විසිවී යාමයි. මේ සර්වබලධාරී තේරීම් කමිටු සාමාජිකයන්ගේ තේරීම් අනුව දක්ෂතාවලින් පරිපූර්ණ වූ තරගකරුවන් රැසක් විසිවී ගොස් තිබේ. පෝලන්ත තරගාවලියට ශ්‍රීලංකාව නියෝජනය කරන කණ්ඩායම සැබවින්ම සුදුසුම කණ්ඩායමද ?ශ්‍රී ලංකා චෙස් ක්‍රීඩාවේ මිනීවල කපන්න අත්තනෝමතික බලධාරීන්ට ඉඩ සලසාදී ඇස්කන් වසාගෙන සිටිය යුතුද ? ප්‍රශ්න රැසකි.මේ පිළිබඳ පාසල් චෙස් ජාතික ශූර ඕෂදීගේ පියා අප හා අදහස් දැක්වූයේ මේ අයුරෙනි.පෝලන්තයේ පැවැත්වෙන ලෝක පාසල් චෙස් තරගාවලිය පිළිබඳ අන්තර් ජාලයේ තොරතුරු නිකුත් කළේ 2010 දෙසැම්බර් 15 වැනිදායි.අන්තර්ජාලයේ තරග කාලසටහන ප්‍රචාරය කළාට පස්සේ මා පෞද්ගලිකව තරගාවලි ලේකම් ජනක හෙට්ටිආරච්චි මහතාට කතා කරලා ඇහුවා කවදාද තේරීම් තරග තියෙන්නේ කියලා.එයට ඔහුගෙන් කිසිදු ප්‍රතිචාරයක් ලැබුණේ නම් නෑ. 2011 වසරේ පෙබරවාරි 01 වැනිදා අපිට ලියුමක් එවලා තිබුණා පෙබරවාරි 08 වැනිදා කොළඹ රාජකීය විදුහලට එන්න කියලා. එදාට අපි ගියාම එම නිලධාරීන් අපිට කිව්වේ මේ තරගාවලියට සහභාගිවන අයගෙ නම් යැවීමේ අවසන් දිනය පෙබරවාරි 10 වැනිදා කියලයි (අවසන් දිනය මාර්තු 15 බව අන්තර්ජාලයේ පැහැදිලිව සටහන් කර තිබිණි) ඒක නිසා වයස 7න් පහළ හොඳම ක්‍රීඩකයා වයස 9න් පහළ තරගය සඳහා යොමු කිරිමට පියවර ගන්නා බව එතුමා අපට කිව්වා. ඒ විදියටම අනිත් වයස් කාණ්ඩවලටත් තෝරන බව පැවසුවා. මම ඊට විරුද්ධ වුණා. එහෙත් ඔවුන් ඇහුවේ නෑ.ලේකම්තුමියඊට පසුව සංගමයේ ලේකම් වන නිර්මලා ඊරියගොල්ල මහත්මියට මම දුරකථනයෙන් කතා කළා.“අපිට ඕන විදියට තමයි ළමයි තෝරා ගන්නේ. අපේ තීරණය වෙනස් වෙන්නේ නෑ. වෙනස් කරන්නත් බෑ. පුළුවන්නම් ඕනම පත්තරේකට ඕනම චැනල් එකකට කියලා ඔයාගෙ පුතා යවා ගන්න. ඔයා කාට කතා කළත් අපේ තීරණේ වෙනස් කරන්නේ නෑ. අපි තෝරාගත් ළමයි ටික අපි යවනවා” මේ ඇගෙන් ඔහුට ලැබුණු පිළිතුරයි.තවදුරටත් සිද්ධිය පිළිබඳ අදහස් දක්වමින් මිරිස්සගේ මහතා මෙසේද කීවේය.පාසල් චෙස් සංගමයේ සභාපති ඇතුළු නිලධාරීන්ට අපි ලිපි මගින් හා ෆැක්ස් මගින් මීට විරුද්ධව ලිපි යැව්වා. එහෙත් ඔවුන් ඊට ප්‍රතිචාර දැක්වූයේ නම් නැහැ. මොකද මොවුන් පෙබරවාරි 10 වැනිදාට කලිනුයි මේ ක්‍රීඩකයන්ගේ නම් ලයිස්තුව හැදුවේ. ඒකට හේතුව මේ නිලධාරී මණ්ඩලයේ කාලය පෙබරවාරි 26 වැනිදායින් අවසන් වීමයි.2011 වසර සඳහා දැන් අලුත් නිල මඩුල්ලක් පත්වෙලා තිබෙනවා.ඊට පස්සේ අධ්‍යාපන අමාත්‍යාංශයේ වැඩ බලන ක්‍රීඩා අධ්‍යක්ෂ නිහාල් ප්‍රනාන්දු මහතාට මේ බව ලිඛිතව මා දැනුම් දුන්නා. නිහාල් ප්‍රනාන්දු මහතා මට දුරකථනයෙන් කතා කරලා මේ තෝරා ගැනීම පිළිබඳව ප්‍රශ්නයක් තිබෙන බවත්, ඉදිරි තෝරා ගැනීම්වලදී තේරීම් තරග පවත්වන බවත් කිව්වා. ඒ නිසා මා ඉදිරිපත් කර තිබෙන විරෝධතා ලිපිය ඉල්ලා අස්කර ගන්නා ලෙසටත් ඒ මහතා ඒ වේලාවේදී මට කිව්වා. මම ඒ ලිපිය ඉල්ලා අස් කර ගන්නේ නැති බව ඒ මහතාට පැවසුවා. මම ඔවුන්ට පැහැදිලි කළේ මගේ ළමයා අරගෙන යන්න කියලා නෙවෙයි. තේරීම් තරගයක් තියලා ශ්‍රී ලංකාව නියෝජනය කරන්න හොඳම ක්‍රීඩකයන් පිරිසක් රැගෙන යන්න කියලා මා එහිදී ඔහුට කිව්වා.අත්තනෝමතික ක්‍රියා කලාපයපසුගිය 09 වෙනිදා මම නැවත වැඩබලන ක්‍රීඩා අධ්‍යක්ෂ නිහාල් ප්‍රනාන්දු මහතාට කතා කළා. එතුමා කිව්වා ක්‍රීඩකයන්ගේ නම් ලැයිස්තුවට අනුමැතිය ගන්න අධ්‍යාපන ලේකම්තුමාට ඉදිරිපත් කළා කියලා. ඊට පස්සේ මම ඇහුවා කණ්ඩායම භාරව යන්නේ කවුද කියලා. එතුමා කිව්වා ජනක හෙට්ටිආරච්චි මහතා කියලා. ඒ කියන්නේ වැරැදි කරපු අයටම කණ්ඩායම භාරදීලා තියෙනවා. මම අර ළමයින්ට වරදක් කියන්නේ නැහැ. වැරැදි නිලධාරින් ඔවුන්ගේ අත්තනෝමතික ක්‍රියා හේතුවෙන් ශ්‍රී ලංකාවට ලැබෙන්න තිබුණ ජයග්‍රහණයක් නැතිවී යාමට බොහෝ විට ඉඩ තිබෙනවා.අපි මේ ලිපිය සකසන මොහොතේ අධ්‍යාපන ලේකම්තුමා විසින් පෝලන්තයේ පැවැත්වෙන ලෝක පාසල් චෙස් තරගාවලිය සඳහා සූදානම් කර තිබෙන නම් ලැයිස්තුවට අනුමැතිය ලබාදී තිබෙන්නට පුළුවන.එහෙත් කිව යුතු කරුණක් තිබේ. ජනපති මහින්ද රාජපක්ෂ මහතා සිය දෙවැනි නිල කාලය භාරගන්නා අවස්ථාවේදී මේ රටේ ක්‍රීඩක ක්‍රීඩිකාවන් ජාත්‍යන්තර තලයට ගෙන යන බව කීවේය. ක්‍රීඩාවට ප්‍රමුඛ තැනක් ලබාදෙන බව කීවේය. නිරෝගිමත් ජනතාවක් බිහි කිරීමට ක්‍රීඩාවේ ඇති වැදගත්කම “මහින්ද චින්තන ඉදිරි චක්ම” තුළින් සඳහන් කළේය. ජනාධිපතිවරයාගේ ඒ සංකල්පය යථාර්ථයක් බවට පත් කිරීමට නම් ඉහළ නිලධාරියාගේ සිට පහළම නිලධාරියා දක්වා එක අරමුණකින් වැඩකළ යුතුව ඇත. එහෙත් සිදුවී ඇත්තේ කුමක්ද ?අනුමැතියක්‍රීඩා අධ්‍යක්ෂවරයා මේ නාම ලේඛනයට අනුමැතිය ලබාදීම තුළින් අනෙක් ක්‍රීඩාවන්ටද තේරීම් තරග නොපවත්වා කණ්ඩායම් නම් කිරීමට පූර්වාදර්ශයක් ලබා දෙන බව අපේ හැඟීමයි. තෝරා ගැනීමේ ක්‍රමවේදයක් භාවිත නොකිරීමෙන් අසරණ වී තිබෙන්නේ දිමුතු ඕෂදී දරුවා පමණක් නොවෙයි.වෛද්‍ය එම්. කේ. ගුණවර්ධන මහත්මියගේ දුවත්, පුතාත් මේ තේරීම් ක්‍රමය නිසා පැත්තකට විසිවී ගොස් තිබේ. ඇගේ දුව පසුගිය වසරේ ආසියානු තරගාවලියට ඉදිරිපත් වූ ශ්‍රී ලංකා පාසල් චෙස් ශූරිය පැරදවීමට තරම් හැකියාවෙන් පරිපූර්ණ වූ දැරියකි. එසේ ම මුදිත ආරියවංශ මහතාගේ පුතුවන ඉසුරු ආරියවංශ ද පසුගිය ආසියානු චෙස් තරගාවලියට ශ්‍රී ලංකාව නියෝජනය කළ පාසල් චෙස් ශූරයෙකි.එහෙත් ඔහු ද මේ අරුම පුදුම තේරීම් ක්‍රමවේදය යටතේ විසි වී ගොස් හමාරය. මීට අමතරව තවත් සුපිරි චෙස් ක්‍රීඩකයන් රැසකටම අත් වී ඇත්තේ මේ ශෝචනීය ඉරණමයි.‘මහින්ද චින්තන ඉදිරි දැක්ම’ පවා පොතක අකුරුවලට පමණක් සීමා කිරීමට කටයුතු කරන මෙවැනි නිලධාරින් නිසා ක්‍රීඩාවේ උන්නතියට සිදුවන බලපෑම කොතරම්දැයි අමුතුවෙන් කිවයුතු නොවේ.මේ සිදුවීම ද එයට එක් නිදසුනක් පමණි. ටයි කෝට් දමා පුටුවල විරාජමාන වී සිටින මෙවැනි ‘උතුම්’ නිලධාරින් නිසා නැඟී එන ක්‍රීඩකයකු උපන්ගෙයිම මරා දැමීම පමණක් නොව මුලුමහත් ක්‍රීඩාවම සුසානගත කිරීම කොතරම් බරපතළ දැයි කීමට තවත් අටුවාටිකා ටිප්පනි ද අවශ්‍ය නැත.වගකීමඅපට කළ හැක්කේ වරද පෙන්වාදීම පමණි. ඒ සඳහා කඩිනම් ක්‍රියාමාර්ගයක් ගැනීම බලධාරින් සතු වගකීමකි. එහෙත් ඒ සඳහා ද මේ වන විට කාලයක් නොමැත. ගියදේ ගැන ලත වී පලක් නැත. දැන් කළ යුත්තේ මෙවැනි ක්‍රියාවක් මින් ඉදිරියට වීම වැළැක්වීමට කටයුතු කිරීමයි.පාසල් චෙස් ක්‍රීඩාව මල්වඩමක බහා මිහිදන් කිරීමට කිසිදු බලධාරියෙකුට නොහැකි වනසේ කඩිනම් ක්‍රමවේදයක් සැකසිය යුතුය. විදෙස් සංචාර පතා හෝ වෙනත් ඕනෑ එපාකම් පිරිමසා ගැනීමට හෝ තවත් කාගේ හෝ මනදොළ පිනවීමට හෝ චෙස් ක්‍රීඩාව බිළිදෙන්න ‘ටයි කෝට්’ පැළඳි උතුමන්ට ඉඩදී බලා සිටිය යුතුද? එසේත් නැතිනම් ක්‍රීඩාවට ආදරේ ඇති සැවොම එක්ව පෙළගැසී නැගී සිටිය යුතු ද? තීරණය ඔබ අතේය.මේ දේ හෙට ඔබේ පුතුට ද වීමට බැරි නැත. අවදියෙන් සිටින්න. .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n1103192</link>
    <topic>රට ගොඩනැංවීමේ වැඩපිළිවෙළට ඇතිජනතා කැමැත්ත හා විශ්වාසය පැහැදිලියි</topic>
    <author/>
    <content>මහින්ද චින්තන ප්‍රතිපත්තියට අනුව “සපිරි ගමක් - සුපිරි රටක්” තේමාව යටතේ ක්‍රියාත්මක කළ රට ගොඩනැංනීමේ වැඩපිළිවෙළ කෙරෙහි මෙරට පොදු ජනතාවගේ විශ්වාසය සහ කැමැත්ත මේ විශිෂ්ට ජනවරම තුළින් තව දුරටත් තහවුරු වී ඇතැයි ජනාධිපති මහින්ද රාජපක්‍ෂ මහතා කියා සිටියි.පළාත් පාලන මැතිවරණයෙන් එක්සත් ජනතා නිදහස් සන්ධානය ලැබූ අති විශිෂ්ට ජයග්‍රහණය පිළිබඳව සිය ස්තූතිය පළ කරමින් නිකුත් කළ නිවේදනය මඟින් ජනාධිපතිතුමා එසේ කියා සිටියි.එහි මෙසේ ද සඳහන් වේ.මෙවර පළාත් පාලන මැතිවරණයෙන් එක්සත් ජනතා නිදහස් සන්ධානයට අතිවිශිෂ්ට ජයග්‍රහණයක් ලබා දුන් සියලුම ශ්‍රී ලාංකික ජනතාවට මාගේ ස්තූතියත්, ගෞරවයත් පිරිනමමි.මෙතෙක් සියලු ක්‍රියාදාමයන් හිදී ජනතාව අප කෙරෙහි තැබූ විශ්වාසය ඉටු කළා සේම මෙම කාර්යයේදී ද ජනතා අපේක්‍ෂාවන් ඉටු කිරීමට කැප වන බව මේ ජයග්‍රාහී මොහොතේදී සිහිපත් කර සිටිමි.2005 වසරේ සිට මහින්ද චින්තන ක්‍රියාන්විතය පිළිබඳ විශ්වාසය තැබූ සියලු ජනතාවටත්, මේ පළාත් පාලන මැතිවරණය සාර්ථක කර ගැනීමට ඉදිරිපත් වූ සියලු දේශපාලන පක්ෂ සහ සියලුම අපේක්‍ෂකයන්ටත්, නිදහස් හා සාමකාමී මැතිවරණයක් පැවැත්වීමට කැපවූ මැතිවරණ කොමසාරිස්වරයා සහ මැතිවරණ කොමසාරිස් දෙපාර්තමේන්තුවේ කාර්ය මණ්ඩලයටත්, සියලු රජයේ නිලධාරීන්ටත්, පොලිසිය, ත්‍රිවිධ හමුදාව ඇතුළු සියලු ආරක්‍ෂක අංශ වෙත මාගේ ස්තුතිය පළ කර සිටිමි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n1103193</link>
    <topic>ගම නංවන්න දුන්ප්‍රබල ජනවරමක්</topic>
    <author>නුවන් කොඩිකාර</author>
    <content>පළාත් පාලන මැතිවරණයෙන් එක්සත් ජනතා නිදහස් සන්ධානය ලැබූ ජයග්‍රහණය ගම සංවර්ධනය කිරීම සඳහා ලබා දුන් ප්‍රබල ජන වරමක් බව අගමැති දි. මු. ජයරත්න මහතා පැවැසීය.මැතිවරණය පැවැති පළාත් පාලන ආයතන 234 න් ආයතන 205 ක බලය හිමි කර දෙමින් ජනතාව රජය කෙරෙහි තැබූ විශ්වාසය තව තවත් තහවුරු කර ඇති බව ද හෙතෙම “දිනමිණ” ට පැවැසීය.එක්සත් ජාතික පක්ෂය යටතේ පැවැති පළාත් පාලන ආයතන රැසක බලය සන්ධානයට ලබා දීම ගැන ස්තූතිය පුද කරන බව ද අගමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n1103194</link>
    <topic>ජනපතිගමන් මඟටජනතා අනුමැතිය යළිත් හිමි වුණා</topic>
    <author/>
    <content>සංවර්ධන ක්‍රියාවලියේදී පටු දේශපාලන මතවාදවල සිරව සිටීම රටේ අනාගතයට අහිතකර බව විරුද්ධ මතධාරීන් මේ මැතිවරණය මගින්වත් තේරුම් ගත යුතු යැයි ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා පැවැසීය.ජනාධිපති මහින්ද රාජපක්‍ෂ මහතාගේ දැක්ම මත රජය විසින් ක්‍රියාත්මක කරන ලද සංවර්ධන ක්‍රියාදාමය ශ්‍රී ලාංකේය ජනතාව යළිත් වරක් පිළිගෙන තිබෙන බව පැවැසූ ඇමැතිවරයා මෙතෙක් විචරුද්ධ මත දැරූ පිරිස් දේශපාලන එදිරිවාදිකම් අමතක කර නැගී සිටිය යුතු බවට පණිවිඩය මේ මැතිවරණය මගින් දී ඇතැයි සඳහන් කෙළේය.ඇමැතිවරයා මෙසේ පැවැසුවේ පළාත් පාලන ඡන්ද විමසීමේදී එක්සත් ජනතා නිදහස් සන්ධානය ලද විශිෂ්ට ජයග්‍රහණය පිළිබඳ අදහස් දක්වමිනි.සන්ධානයේ ජයග්‍රහණය වෙනුවෙන් ඡන්දය භාවිත කළ සහ මැතිවරණ ව්‍යාපාරය සාර්ථක කර ගැනීමට දායක වූ සියලු දෙනාටත් ස්තුතිය පළ කරන ඇමැතිවරයා, ප්‍රජාතන්ත්‍රවාදය ගරු කරන පක්ෂයක් වශයෙන් විරුද්ධ මතධාරීන්ට ද ස්තුතිය පළ කරන බව කීවේය.පළාත් පාලන මැතිවරණය තුළින් තෝරා ගැනුණු නියෝජිතයන් සමඟ එක්ව රට ගොඩනැඟීමට අදිටන් කතර ගත යුතු බව පැවසූ ඇමැතිවරයා ජයග්‍රහණයෙන් උද්දාම නොවී සිය වගකීම් ඉටු කිරිමට කටයුතු කළ යුතු බවත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n1103195</link>
    <topic>රජය වටා ජනතා පෙළගැස්මඡන්දයෙන් මනාව ඔප්පු වුණා</topic>
    <author>මහින්ද අලුත්ගෙදර</author>
    <content>දේශපාලනික වශයෙන් ප්‍රතිපත්තිමය දර්ශනයක් ඉදිරිපත් කර ඇති වර්තමාන රජය වටා මේ රටේ අති බහුතරයක් පෙළ ගැසී සිටින බවට මෙවර පළාත් පාලන මැතිවරණයෙන් ද පෙනී යන බව කොළඹ විශ්ව විද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයනාංශයේ ජ්‍යෙෂ්ඨ කථිකාචාර්ය ධම්ම දිසානායක මහතා අවධාරණය කරයි. ජාතික ආකෘතියක් යටතේ පවුල හා ගම පිළිබඳ විශේෂ අවධානයක් යොමු කරමින් රජය කටයුතු කර තිබෙන බවද හෙතෙම සඳහන් කරයි.“දිනමිණ” ට විශේෂ ප්‍රකාශයක් කරමින් මේ බව සඳහන් කළ ධම්ම දිසානායක මහතා වැඩිදුරටත් මෙසේ ද සඳහන් කළේය.පසුගිය 2006 වර්ෂයේ පැවැති පළාත් පාලන මැතිවරණය හා සැසඳීමේදී එක්සත් ජනතා නිදහස් සන්ධානය වැඩි ප්‍රතිශතයක් වාර්තා කර තිබෙනවා. ප්‍රධාන වශයෙන් මෙහිදී කරුණු කිහිපයක් වැදගත් වෙනවා. ඇතැමුන් තම දේශපාලන සටන් පාඨය හැටියට බඩුමිල ගැන කතා කළා.හොරකම, රැවටිල්ල හා වංචාව ආදිය පිළිබඳව ජනතා විමුක්ති පෙරමුණ කතා කළා. එහෙත් රජයේ ප්‍රතිපත්තිය ලෙස ඉදිරිපත් කළේ සපිරි ගමක්- සුපිරි රටක් යන්නයි. එය රජයේ ප්‍රතිපත්තිමය දේශපාලන දර්ශනය වී තිබෙනවා. ජනතාව මේ රජය වටා එක්ව සිටින්නේ ඒ නිසයි.රජයේ සේවකයා රජයට විරුද්ධව තම ඡන්දය දෙයි කියා බොහෝ පිරිසක් විශ්වාස කළා. තැපැල් ඡන්ද දායකයන්ද රජය කෙරෙහි විශාල විශ්වාසයක් තබා තිබෙනවා. ජනාධිපති මහින්ද රාජපක්ෂ මහතා සහ මේ රටේ සංවර්ධන ක්‍රියාදාමය සමඟ මේ රටේ ජනතාව එක්ව සිටින්නේ ඒ නිසයි.එක්සත් ජාතික පක්ෂය උත්සාහ කළේ ආණ්ඩුව පරාජය කරන්නයි. ඒ නිසාම මහ මැතිවරණයකදී මෙන් රජය ආරක්ෂා කිරීමට විශාල පිරිසක් ඡන්දය දුන්නා. අද වන විට එක්සත් ජාතික පක්ෂයේ අර්බුදයක් තිබෙනවා. අද ඒ පක්ෂයේ නායකයා ලෙස හුවා දක්වන්නේ සජිත් ප්‍රේමදාස මහතායි.එහෙත් ඔහුට මේ රටේ රැල්ලක් ඇති කරන්න බැහැ.එජාපය අද බරපතළ අර්බුදයකට පත්ව තිබෙනවා. ජනතා විමුක්ති පෙරමුණද එසේමයි. ඕනෑම රජයකට ශක්තිමත් විපක්ෂයක් අවශ්‍යයි. රාජය ආරම්භ කළ ගෘහ ආර්ථික ඒකක දසලක්ෂයේ වැඩපිළිවෙළද මේ රටේ ජනතාව ආදරයෙන් වැළඳ ගත්තා. ඉදිරියේදී මේ රජයට ලොකු වගකීමක් පැවරෙනවා. ජනතාවට අවශ්‍ය කරන ආකාරයේ සංවර්ධනයක් සඳහා පියමන් කරන පළාත් පාලන නියෝජිතයන් පිරිසක් නිර්මාණය කළයුතු වෙනවා යැයි කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n1103197</link>
    <topic>අකුසලින් දුරුවෙමු</topic>
    <author>ලේල්වල සමිත හිමි</author>
    <content>යථා’ පි පුප්ඵ රාසිම්හා කයිරා මාලාගුණෙ බහූ ඒවං ජාතෙන මච්චේන කත්තබ්බං කුසලං බහුං (ධම්මපදය, පුප්ඵවග්ගය)සැදැහැවත්නිඅද මැදින් පුර පසළොස්වක පොහෝ දිනය යි. බුදුරජාණන් වහන්සේ බුද්ධත්වයෙන් පසු ප්‍රථම වරට උපන් ගම් ප්‍රදේශය වූ කිඹුල්වත්පුර නුවරට වැඩම කළේ අදවන් පොහෝ දිනෙක යි. සුද්ධෝදන මහරජතුමාට බුද්ධත්වය ලැබූ ස්වකීය පුතණුවන් වූ බුදුරජාණන් වහන්සේ දැකබලා ගැනීමට මහත් ආශාවක් ඇතිවිය. එබැවින් ඒ සඳහා ආරාධනා කිරීමට ඇමැතිවරයෙකු සමඟ දහසක පිරිවර රජගහ නුවරට පිටත්කොට යැවී ය. එහි ගිය එම පිරිස බුදුරදුන් හමුවේ ධර්මය අසා පැවිදි වූ නමුත් ආපසු කිඹුල්වතට නොපැමිණිය හ. පෙර කී ආරාධනය ද අමතක කළ හ. මේ නිසා නැවතත් එවැනි ම වූ පිරිසක් කිඹුල්වතට පිටත්කොට හැරී ය. එම පිරිස ද පෙර සේම බණ අසා පැවිදි වූ නමුත් පෙර කී ආරාධනය අමක කළ හ.මෙසේ වරින්වර දූත පිරිස් පිටත්කොට යවා එහි ප්‍රධාන අරමුණ ඉටු නොවූ හෙයින් නව වැනි වතාවට කාළුදායි ඇමැති ප්‍රමුඛ දහසක පිරිවර පළමුව යන කරුණ ඉටු කරවන ලෙස පොරොන්දු කරවා එහි පිටත්කොට හැරී ය. ගාථා 60 කින් යුත් අපූර්ව මාර්ග වර්ණනයක් ද ඉදිරිපත් කරමින් ඔවුහු බුදුරදුන්ට කිඹුල්වතට වැඩමවන මෙන් ආරාධනා කළහ. යොදුන් 60 ක් දුරගෙවා විසි දහසක් භික්ෂූන් වහන්සේලා ද සමඟ වැඩම කළ එම කිඹුල්වත්පුර චරිකාව නිසා විශාල පිරිසකට ධර්මාවබෝධය ලැබීමේ භාග්‍යය උදාවුණි.අද වන් පොහෝ දිනෙක අප තරයේ සිත් හි තබාගත යුතු වන්නේ අකුසලින් දුරුව කුසලය කෙරෙහි වඩ වඩාත් නැඹුරු විය යුතු බවයි.අප සාංසාරික ජීවිතය අඳුරෙන් ආලෝකය කරා ගෙන යාමට උපකාරවත් වන්නේ බුදුරජාණන් වහන්සේ දේශනා කළ නිර්මල වූ ශ්‍රී සද්ධර්මය යි.ධම්ම පදයේ පුප්ඵ වග්ගයෙහි යථාපි පුප්ඵ රාසිම්හා.... යනාදී ගාථාවෙන් ඉගැන්වෙන පරිදි මල් මාලා නිපදවන දක්ෂ මල්මාලාකරුවකු මලින් මල එකට අමුණා මල් මාලාවක් නිර්මාණය කරන්නාක් මෙන් අප ද කුසල් නැමැති මල් මාලාවට දිනෙන් දින අලුතෙන් මලක් ඇමිණිය යුතු ය. කුසල් නැමැති මල් මාලාව මලින් පිරී තිබෙන විට සසර සැරිසරනා දුක්ඛිත ගමන පිළිබඳ කිසිදු බියක් ඇති කරගත යුතු නොවේ. එබැවින් අකුසලෙන් දුරු වී කුසලෙන් සරු වී අප ඉතා අපහසුවෙන් ලබාගත් මෙම උතුම් වූ මිනිසත්බවෙන් උපරිම ඵල නෙලා ගැනීමට මැදින් පුන් පොහෝදා අග අධිෂ්ඨාන කර ගනිමු.තෙවරුවන් සරණයි.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n1103196</link>
    <topic>පස් දරු පියාතම වැඩිමල් දියණිය දූෂ්‍ය කරලා</topic>
    <author>අලව්ව විශේෂ - ඒ. කිර්තිසිංහ</author>
    <content>පහළොස් හැවිරිදි තම වැඩිමහල් දියණිය දූෂ්‍ය කළ පස්දරු පියකු අලව්ව පොලිසිය මගින් අත්අඩංගුවට ගෙන ඇත.අතවරයට ලක්වුණු තරුණිය රෝහල්ගත කිරීමෙන් අනතුරුව ඇය දූෂ්‍ය වී ඇතැයි වෛද්‍ය වාර්තාවලින් හෙළිවී ඇතැයි පොලිසිය කියයි. මේ අනුව ඇගේ පියා වරකාපොළ මහේස්ත්‍රාත් අධිකරණය වෙත ඉදිරිපත් කරන ලදුව මෙම 24 තෙක් රිමාන්ඩ් භාරයේ තබන ලෙස නියෝග කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n1103198</link>
    <topic>එජාපයට ඡන්දය දෙන්නැයි බල කොටකාන්තාවන් දෙදෙනකුට පහර දීලා</topic>
    <author>චන්ද්‍රිකා පෙරේරා</author>
    <content>එක්සත් ජාතික පක්ෂයට ඡන්දය ලබාදෙන්නැයි බලකරමින් කාන්තාවන් දෙදෙනකුට පහර දුන් බව කියන බේරුවල ප්‍රාදේශීය සභාවේ එ.ජා.ප. අපේක්ෂක එම්. මොහොමඩ් නමැත්තා හා ඔහුගේ සහායකයන් අත්අඩංගුවට ගැනීමට පොලිසිය විශේෂ කණ්ඩායමක් යොදවා තිබේ.සැකකරු බේරුවල ප්‍රාදේශීය සභාවේ හිටපු සභාපති බවද පොලිසිය සඳහන් කරයි.බෙරුවල සාෆියා ප්‍රදේශයේදී ඉකුත්දා (16) සවස මේ ප්‍රහාරය එල්ල වී ඇත. පහරකෑමට ලක්වූ කාන්තාවන් දෙදෙනා මේ වන විට ප්‍රතිකාර සඳහා නාගොඩ රෝහලට ඇතුළත් කර ඇතැයි නියෝජ්‍ය පොලිස්පති ගාමිණී නවරත්න මහතා පැවසීය.සැකකාර එජාප අපේක්ෂකයා ඇතුළු පහළොස් දෙනෙකුට වැඩි පිරිසක් නිවසකට බලහත්කාරයෙන් ඇතුල් වී මේ පහරදීම සිදුකර තිබේ. සිද්ධිය සම්බන්ධයෙන් එදිනම පුද්ගලයන් නව දෙනකු අත්අඩංගුවට ගත් බව පොලිසිය පවසයි.ප්‍රධාන සැකාකර එ.ජා.ප. අපේක්ෂකයා ඇතුළු හය දෙනකු මේ වන විට ප්‍රදේශය අතහැර ගොස් සැඟවී සිටින බවත් ඔවුන් අත්අඩංගුවට ගැනීම සඳහා කණ්ඩායමක් යොදවා සිටින බවත් පොලිසිය වැඩිදුරටත් සඳහන් කරයි. බේරුවල පොලිසිය හා තවත් විශේෂ කණ්ඩායමක් මේ පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n1103199</link>
    <topic>ආරච්චිකට්ටුවේ එජනිස අපේක්ෂකයකුගේනිවසට ප්‍රහාරයක්</topic>
    <author>ප්‍රසාද් පූර්ණමාල් පුත්තලම දිසා සමූහ</author>
    <content>ආරච්චිකට්ටුව කොට්ටපිටිය ග්‍රාමයේ එ.ජ.නි.ස. අපේක්ෂකයකුගේ නිවසට හා තවත් නිවාස කීපයකට හා වාහන කිහිපයකට පෙරේදා (17) රාත්‍රී කිසියම් කණ්ඩායමක් විසින් පහර දී ඇත.මේ ප්‍රහාරයන් සඳහා පන්සියයකට ආසන්න පිරිසක් පැමිණ ඇති අතර තත්ත්වය පාලනය කිරීමට පොලිසියට පැය දෙකක පමණ කාලයක් ගතවී ඇත.සිද්ධිය වාර්තා වූ වහාම අවට පොලිස් ස්ථානවලින් පොලිස් නිලධාරීන් කැඳවා අහසට වෙඩි තබා පිරිස පලවා හැර ඇත.මේ සිදුවීම්වලින් පසු ආරච්චිකට්ටුව බල ප්‍රදේශයේ කොට්ටපිටිය කරුකපගේ යන ග්‍රාමයන් සඳහා විශේෂ පොලිස් ආරක්ෂාවක් යොදවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n11031910</link>
    <topic>පිහිනුම් තටාකයේ මියගිය වරුණගේ මරණය ගැනතීන්දුව 23දා</topic>
    <author>කටුගස්තොට සමූහ – ගාමිණි චන්ද්‍රසේන</author>
    <content>පසුගියදා කටුගස්තොට ශාන්ත අන්තෝනි විදුහල් පිහිනුම් තටාකයේ ගිලී මියගිය පොල්ගොල්ල සෙලින්කෝ සසෙක්ස් ජාත්‍යන්තර පාසලේ වරුණ ප්‍රදීප් සංදීප් (8) සිසුවාගේ මරණය පිළිබඳ තීන්දුවක් මහනුවර ප්‍රධාන මහේස්ත්‍රාත් කරල්ලියද්ද මහතා විසින් 23දා ප්‍රකාශ කිරීමට නියමිතව ඇත.මෙම මරණය සිදුවූ ආකාරය පිළිබඳව විවිධ සැක මතු වී ඇති අතර ඒ පිළිබඳ ඇසින් දුටු සාක්කි විභාගයකින් පසුව තීරණයක් දීමට මහේස්ත්‍රාත් අධිකරණයට යොමු කර ඇතැයි කටුගස්තොට පොලිසිය පවසයි.මෙම මරණය පිළිබඳ හදිසි මරණ පරීක්‍ෂණය පැවැත් වූ මහනුවර අධිකරණ වෛද්‍ය විශේෂඥ ඒ. ඒ. සෙනවිරත්න මහතා මරණය සිදුවීමට හේතුව ලෙස දියේ ගිලී හුස්ම හිරවීම බව සඳහන් කර ඇත.මෙම සිසුවා දියට වැටුණේ කෙසේද යන්නත් මරණ පරික්‍ෂණ වාර්තාවත් සලකා බලා 23දාට තීරණයක් දෙනු ඇතැයි අපේක්‍ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n11031911</link>
    <topic>එජාපය හා ජවිපෙඅනාගතයක් නැති පක්‍ෂ බවට පත් වුණා</topic>
    <author>කටුගස්තොට සමූහ – ගාමිණී චන්ද්‍රසේන</author>
    <content>පළාත් පාලන මැතිවරණයෙන් එක්සත් ජනතා නිදහස් සන්ධානය ලැබූ අතිවිශිෂ්ට ජයග්‍රහණය හමුවේ එක්සත් ජාතික පක්‍ෂය හා ජනතා විමුක්ති පෙරමුණ මෙරට කිසිම අනාගතයක් නැති දියාරු දේශ පාලන සංවිධාන දෙකක් බවට පත්ව ඇතැයිද අඩුතරමින් මරණාධාර සමිතියකවත් නායකත්වය දැරීමට ඔවුන් නුසුදුසු බව ජනතාව ඔප්පුකර ඇතැයි ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම මහතා පවසයි. පළාත් පාලන මැතිවරණ ජයග්‍රහණය පිළිබඳව “දිනමිණ” හා ඊයේ (18 දා) මහනුවරදී සාකච්ඡාවක යෙදෙමින් ඇමැතිවරයා එසේ පැවැසීය.මේ පිළිබඳව ඇමැති අමුණුගම මහතා මෙසේද පැවැසීය.පළාත් පාලන මැතිවරණයේදී විපක්‍ෂය යොදාගත් පොල් මිල පතෝල මිල වැනි සටන් පාඨ පුස්සක් වී ඇති බව පෙනෙනවා. ඒ අතර අපි පෙන්නාදීපු ලංකාව නමැති වාහනයට ශක්තිමත් හතරවැනි ටයරයත් දී දියුණුවේ ඉදිරියට යාමට අවශ්‍ය ශක්තිය ජනාධිපතිතුමාට ජනතාව ලබා දී තිබෙනවා.කෙසේ වුවත් දැන් ඇත්තේ ශක්තිමත් රජයක් නිසා ජනාධිපතිතුමාගේ ශ්‍රී ලංකාව ආසියාවේ ආශ්චර්යමත් රටක් බවට පත්කිරීමේ අරමුණට ඉදිරි වසර හය තුළ ළඟා වෙන්න පුළුවන්. ඒ සඳහා ගමට වැඩ කළ හැකි දක්‍ෂ කණ්ඩායමක් සමඟ දක්‍ෂ සභාපතිවරු පිරිසක් ඉදිරියේදී පත් කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n11031912</link>
    <topic>තෙල්දෙණියේ ඡන්ද කොට්ඨාස 19න්මකිසිම ප්‍රචණ්ඩ ක්‍රියාවක් වාර්තාවී නෑ</topic>
    <author/>
    <content>පෙරේදා පැවැති පළාත් පාලන මැතිවරණයේදී, තෙල්දෙණියේ කොට්ඨාස 19 න්ම කිසිදු අන්තරාය සිදුවීමක් වාර්තා නොවූ, ඉතා සාමකාමිවූත් නිදහස් ඡන්දයක් පැවැති බැව්, තෙල්දෙණිය මූලස්ථාන ප්‍රධාන පොලිස් පරීක්ෂක ඩබ්. ඩී. සී. ධර්මරත්න මහතා “දිනමිණට” පැවැසීය.තෙල්දෙණියේ ලියාපදංචි සම්පූර්ණ ඡන්ද සංඛ්‍යාවවූ, ඡන්ද 21,183 න්, ඊයේ දින මධ්‍යහ්න 12 වත්දි, 9248 ක ඡන්ද ප්‍රකාශිත වූ බැව්ද, එය සම්පූර්ණ ඡන්ද සංඛ්‍යාවෙන් 45.4% ක ප්‍රතිශතයක් වූ බැව්ද, මූ. ප්‍ර. පො. පරීක්ෂක, ධර්මරත්න මහතා වැඩිදුරටත් ප්‍රකාශ කොට සිටියේය.ඊයේ දින ප. ව. 4.00 වෙනවිට තෙල්දෙණියේ ප්‍රකාශිතවූ සම්පූර්ණ ඡන්ද සංඛ්‍යාව 13,113 ක් වූ අතර එය තෙල්දෙණියේ සමස්ත ප්‍රකාශිත ඡන්ද ප්‍රතිශතය ලෙස 60.46% ක පරිද්දෙන් වාර්තා ගතවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n11031913</link>
    <topic>සැමියා සමඟ බහින්බස් වීබිරිය-දරුවත් සමඟ කෝච්චියට පැනලා</topic>
    <author>ආර්. සෝමසිරි</author>
    <content>සිය සැමියා සමඟ බහින්බස් වූ එක්දරු මවක් සිය සිඟිත්තා ද තුරුළු කරගෙන වනවාසල දී ශීඝ්‍රගාමී දුම්රියකට පැන මියයාමේ සිද්ධියෙන් කොළඹ නාගරික හදිසි මරණ පරීක්ෂණ උසාවියෙන් අනාවරණය විය.මෙසේ මියගොස් ඇත්තේ දොඹගස්දෙනිය මාතලේ පදිංචිව සිටි මල්ලිකාරච්චිගේ සුදානි දිල්රුක්ෂි පෙරේරා 24 සහ ඇගේ දරුවා වන ෂෙනාල් මිහිසර ජිනදාස (අවු. 1 1/2) නැමැති සිඟිත්තාය.කැලණිය වනවාසල දී 11 දින දුම්රියේ හැපුනු දිල්රුක්ෂි පෙරේරා එම ස්ථානයේ දීම මියගොස් ඇති අතර දරුවා කොළඹ ළමා රෝහලේ දී ඊයේ 18 මියගොස් තිබේ. මේ පිළිබඳ හදිසි මරණ පරීක්ෂණය කොළඹ නාගරික හදිසි මරණ පරීක්ෂක එඩ්වඩ් අහංගම මහතා විසින් 18 වන දින පවත්වන ලදී.වෛද්‍ය වාර්තා සහ සාක්ෂි සැලකිල්ලට ගත් හදිසි මරණ පරීක්ෂකවරයා අනතුරට සම්බන්ධ දුම්රියේ රියදුරු පැමිණ නොසිටිය බැවින් වැඩිදුර විභාගය 2011.3.25 දිනට කල්තැබීය.කිරිබත්ගොඩ පොලීසියේ පොලිස් සැරයන් ගුණවර්ධන හා මරදාන පොලීසියේ පො. සැ. ලාල් පතිරණ යන නිලධාරීහු සාක්ෂි මෙහෙයවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n11031914</link>
    <topic>‘ඇසි දිසි විනිස’ තෙවැනි වැඩමුළුව අද</topic>
    <author/>
    <content>“ඇසි දිසි විනිස” ජනමාධ්‍ය පුහුණු වැඩමුළු මාලාවේ තෙවැන්න බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී අද (19) පැවැත්වේ.මෙය ජනමාධ්‍ය ආයතනවල සේවයේ නියුතු රාජ්‍ය හා පෞද්ගලික අංශයේ ජනමාධ්‍යවේදීන් 125 ක් පමණ මීට සහභාගි වෙති.ජනමාධ්‍ය හා ප්‍රවෘත්ති අමාත්‍යාංශය සහ රජයේ ප්‍රවෘත්ති දෙපාර්තමේන්තුව එක්ව සංවිධානය කරන මේ වැඩමුළුවේ දී ජනමාධ්‍යවේදීන් සතු කාර්යභාරය, ජනමාධ්‍යවේදී ආචාර ධර්ම, ජනමාධ්‍යයේ භාෂා භාවිතය හා ප්‍රවාත්තීන් හි විශ්වසනීයත්වය ආදිය සම්බන්ධයෙන් අදහස් හුවමාරු කර ගැනීමට නියමිතය.මේ අවස්ථාව සඳහා වැඩ බලන ජනමාධ්‍ය හා ප්‍රවෘත්ති ඇමැති අනුර පි‍්‍රයදර්ශන යාපා මහතා ඇතුළු පිරිසක් සහභාගි වීමට නියමිත අතර කොළඹින් බැහැරට ද මේ වැඩමුළුව රැගෙන යාමට ජනමාධ්‍ය හා ප්‍රවෘත්ති අමාත්‍යාංශය බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=n11031915</link>
    <topic>මනාප නිසි අයුරින් ගණන් කර නෑඅපේක්ෂකයෙක් විරෝධය පායි</topic>
    <author>නිමල් රාජපක්ෂ, රක්ෂණ ශ්‍රීයන්ත</author>
    <content>මනාප ඡන්ද නිසියාකාර ගණන් කර නැතැයි පවසමින් ඡන්ද අපේක්ෂකයෙකු පස්දුන්රට විද්‍යාපිඨ විද්‍යාලයේ වහලය මතට ඊයේ (18) සවස හයට පමණ නැග ඇතැයි පොලිසිය පවසයි.අදාළ අපේක්ෂකයා මනාප ගණන් කිරීමෙන් පසු පරාද වී ඇතැයි ද වාර්තාවේ. එසේ ගණන් කළ ඡන්ද වැරැදි බවත් තමන් පරාද වී නොමැති බවත් නැවත ඡන්දය ගණන් කළ යුතු බවත් පවසමින් පස්දුන්රට විද්‍යා පීඨයේ ඡන්ද ගණන් කිරීමේ මධ්‍යස්ථානයේ වහලය මතට නැග තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r11031912</link>
    <topic>බේරුවල වෙරළ ක්‍රීඩාංගණය වල් බිහිවෙලා: බලධාරීන්ගේ අවධානය ඕනෑ</topic>
    <author>කටුකුරුන්ද සමූහ කපිල කුලසිංහ</author>
    <content>බේරුවල නගර සභාව මගින් පාලනය වූ බේරුවල නගරයේ වෙරළ ක්‍රීඩාංගණය වල්වැදී විනාශ වෙමින් පවතී. මෑත කාලයකදී ක්‍රීඩාංගණයේ කිසිදු සංවර්ධනයක් සිදුනොවීම නිසා මෙම තත්ත්වය උද්ගතවී ඇතැයි ක්‍රීඩකයෝ පවසති.ක්‍රීඩාංගණයේ ඇති අලංකාර කුටි සියල්ලම විනාශවී ගොසිනි. ඇතැම් කුටි යාචකයන්ගේ නිවෙස් බවටද පත්ව ඇත.එසේම විවිධ අපචාර ක්‍රියා එහි සිදුවන බවත් ප්‍රදේශවාසීහු පවසති. බේරුවල නගරයේ පවත්වනු ලබන සියලු උත්සව හා මහජන රැලි සඳහා යොදාගන්නා මෙම ක්‍රීඩාංගණය නිසි අයුරින් සංවර්ධනය කොට නඩත්තු කිරීම කළ යුතු බවත්, ඊට නගර සභාවේ අවධානය යොමු නොවූ බවත් ප්‍රදේශවාසීහු මේ පිළිබඳව මීට පෙරද මාධ්‍ය මගින් බලධාරීන්ගේ අවධානයට යොමුකොට ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r1103191</link>
    <topic>සියඹලාවල-ලෙනගල පාරේ අතලව පාලම කැඩිලා</topic>
    <author>යටියන්තොට සමූහ කුමාරසිංහ ගුණදාස</author>
    <content>අඟුරුවැල්ල හරහා සියඹලාවල ලෙනගල පාරේ අතලව ඇළ හරහා පාලම වසර පහකට පමණ පෙර කැඩීයාම නිසා ගම් වැසියන් විසින් පස් දමා සකස් කර ගත්තද රජයෙන් කීප විටක් පරීක්ෂා කර ගෙන ගියත් පාලම සෑදි නොමැත. මේ හේතුවෙන් මෙහි ධාවනය කළ බස් රථ දෙකද ධාවනය නොකෙරේ. මේ ගැන අදහස් දක්වන,ඩී. ඩබ්. කුමාර ජයතුංග - මම ත්‍රිරෝද රථ රියැදුරෙක්. මෙතනින් යාම හරිම භයානකයි. කිලෝමීටර අටක් විතර රවුමක් එන්න වෙනවා. මේ පාලම වාගේම සියඹලාවල සිට අතලව පෙතන්ගොඩට පාර අබලන් අපට යා නොහැකි තත්ත්වයක තිබෙන්නේ.සී. ඇම්. ඩෙනියල් සිරිවර්ධන - ආබාධිත රණවිරුවකු වන මම මේ පාලම ගැන වගකිවයුත්තන්ට දැනුම් දුන්නා. ඇවිල්ලා බලලා යනවා එච්චරයි. දැන් අවුරුදු ගානක් ගත වෙනවා අපට හරිම කරදරයක් පාරත් එහෙමයි පාලමක් නෑ.ඩබ්. ආර්. ගාමිණි දිසානායක - මං මේ අසල වෙළඳ සැලක් පවත්වාගෙන යනවා. පාර කැඩිලා පාලම කැඩිලා බඩු ගෙන එන වාහනයට වැඩි කුලියක් ගෙවන්න සිදු වෙනවා.එත කොට මගේ කඩේ බඩු මිලත් වැඩි වෙනවා. අපේ රබර් ඔට්ටපාලු දළු ගෙනයන්න වාහනය එන්නේ නැහැ. වැඩිදුරක් පයින් ගෙනියන්න සිදුවනවා.මේ පාරේ ගිය බස් දෙකත් නතර කරලා පාසල් ළමයින්ට කරදරයකට මූණපාන්න වෙලා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r1103192</link>
    <topic>අම්පාර ප්‍රධාන ජලාශ 8කතොරතුරු පරිගණකයට</topic>
    <author>දිගාමඩුල්ල සංචාරක</author>
    <content>මිරිදිය ධීවර කර්මාන්තය කරන ප්‍රධාන ජලාස 8 ක කටයුතු මේ වන විට පරිගණක ගත කර ඇත.අම්පාර සහ ඉගිනියාගල ජලාසවල මෙන්ම නාමල්ඔය, පල්ලත්ඔය, අම්බලන්ඔය, එක්ගල්ඔය, නවගිරියාව, මාදුරුඔය ජලාසවල කටයුතු ද පරිගණක ගත කර ඇත.මේ ජලාසවලින් අල්ලා ගන්නා හැම මාළු කූරියකුගේ සිටම අල්ලාගත් සියලු මාලු කිලෝ ගණන් හිලව් ධීවර සමිතිවලට ලැබෙන ආදායම් විස්තර සියල්ලම මේ අනුව පරිගණක ගත වන බවද ධීවර සමිති නිලධාරින් පවසති.මේ පරිගණක ක්‍රියාකාරවීම සඳහා සාමාජික දූ දරුවන්ගෙන් කිහිප දෙනෙක් තෝරාගෙන පුහුණුවීම් ලබාදී ඇත.ධීවර හා ජලජීවී අමාත්‍යාංශය විසින් මේ පහසුකම් සලසා දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r1103193</link>
    <topic>කුරුවිට බෙල්ලන් ඇළ අඳුරේ</topic>
    <author>කුරුවිට සමූහ</author>
    <content>කුරුවිට ඕවිටිගම ග්‍රාම නිලධාරී වසමට අයත් බෙල්ලන්ඇළ මාර්ගයේ නිවාස 25 ට පමණ විදුලිය නැති බව ප්‍රදේශවාසීහු පවසති. පාසල් දරුවන්ට තවමත් කුප්පි ලාම්පු එළියෙන් පාඩම් කිරීමට සිදුවී තිබෙන බවත් ඉන් බොහෝ අනතුරු සිදුවී තිබෙන බවත් පවසන ගම්වැසියෝ මේ ගම්මානයට විදුලිය ලබාදීමට කටයුතු කරන ලෙස ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r1103194</link>
    <topic>ඇතිමලේ ජලයේ මළකඩ කිවුල් රස නිසා බොන්න බැරිලු</topic>
    <author>සියඹලාන්ඩුව විශේෂ ගුණපාල ලියනගේ</author>
    <content>ඇතිමලේ මහවැවෙන් සැපයුණු වාරි ජලය ගොවිජනතාව වී වගාවට යොදා ගත්තද පානීය ජල සැපයුම ඔවුන් විසින් ලබා ගන්නේ ළිං වලිනි.ජල සම්පාදන ව්‍යාපෘතිය ප්‍රජා සහභාගීත්වයෙන් නළ ළිඳකින් ජලය පොම්ප කර ඇතිමලේ නගරයේ ජල ටැංකියේ ගබඩා කර ජනතාවට බෙදා හැරීමට කටයුතු කැරිණි.ඒ සඳහා ජල සම්පාදන ව්‍යාපෘතියෙන් රුපියල් 3393225 /- ක් වැය කරන විට ඇතිමලේ පවුල් 202 ක ජනතාව රුපියල් 842403 /- ක් වැය කර රුපියල් 4240626 /- වටිනාකමක් ඇති ජල සම්පාදනයක් ගොඩනැගීය. ගැඹුරු නළ ළිඳකින් නගරයේ ජල ටැංකි පිරවුණි. ගැඹුරු ජලය කිවුල් ගතිය නිසා වැඩිකල් නොයාම ජනතාව ජලය ප්‍රතික්ෂේප කළහ. මළකඩ බැඳී මෝටරය අක්‍රීය විය.ඇතිමලේ රෝහලේ වෛද්‍යවරයා පැවසුවේ මේ ජලය රෝහල් වැසිකිළි සඳහා පමණක් යොදා ගන්නා ලෙසය.මේ වන විට මාස කීපයකම සිට මේ ජල සැපයුම ඇන හිට ඇත.ජල මෝටරය අක්‍රීයවීම එයට හේතුවයි. නැවත ප්‍රතිලාභීන්ගෙන් මුදල් එකතු කර මෝටරය අලුත්වැඩියා කළද නැවත නැවතත් අක්‍රියවන්නේ ජලයේ ඇති කිවුල් ගතිය නිසා මෝටරය අක්‍රීයවීමය. පිරිසුදු කළද දින කිහිපයකින් නැවත මළ බැඳී අක්‍රීය වෙයි.ආර්. ඇම්. ගුණසේකර මහතා - භූගත ජලයේ මළ කඩ හා කිවුල දැඩි ලෙස තිබුණා. අද සිය ගණනක් ජනතාව ගෙදරට ජලකරාමයක් සවි කර තබා ගමේ වළළිං සොයා යනවා. ගෙදර අයට බීමට පමණක් ජලය ගෙන ඒමට.ඒ. ඩී. පේමිස් මහතා -රුපියල් ලක්ෂ 42 ක් වැය කර ජනපදයේ සිය ගණනකට පානීය ජලය ලබාදීමට කටයුතු කර ඇතද එහි ජලය බීමට තබා ගෙදර දොර භාවිතයටද සුදුසු නැත. ජනපදය මැද ඉහළ ජල ටැංකියක් ස්ථාපිත වුවද එහි ජලය අපිරිසුදුය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r1103195</link>
    <topic>වගාවන් හානිවූ තංගල්ලේ ගොවීන්ට වන්දි</topic>
    <author>රන්න සමූහ බන්දුල සේනානායක</author>
    <content>පසුගිය මහ කන්නයේ එළවුළු වගා කළ තංගල්ල ගොවින්ගේ වගාවන් වෛරස් රෝගයකින් හා අධික වර්ෂාවෙන් විනාශ වී ඇත. රන්න කහඳමෝදර, වැලිආර, වාඩිගල, නෙටොල්පිටිය, වාඩියගොඩ, කොවිචියාය, විගමුව, තලුන්න යන ගොවි ගම්මාන වල ගොවීන් 200 කගේ පමණ වගාවන් මෙසේ හානියට පත් විය.කරිවිල, පතෝල, වැටකොළු, වැනි වගාවන් මෙසේ මුළුමනින්ම විනාශ වී ගිය අතර ගොවීන් බැංකු වලින් ලබා ගත් ණය ගෙවා ගැනීමට නොහැකිව මහත් අසීරුතාවයට පත්ව සිටිති.මේ සම්බන්ධ සොයා බලා කෘෂි නිලධාරින්ගෙන් කෘෂි උපදේශකවරුන්ගෙන් කරුණු විමසා බැලූ ආපදාකළමනාකරණ ඇමැති මහින්ද අමරවීර මහතා මේ ගොවීන්ට වන්දි වශයෙන් රු. එක්කෝටි දොළොස් ලක්ෂයක මුදලක් වෙන් කරදී ඇත.මේ සඳහා එළවලු බීජ නිෂ්පාදන සමාගම් වලින්ද රුපියල් ලක්ෂ 35 ක් ලැබී ඇත.ප්‍රාදේශීය ලේකම් කාර්යාලය හරහා ගොවීන්ට මේ වන්දි මුදල් ලබා දීමට මේ දිනවල පියවර ගනිමින් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r1103196</link>
    <topic>බිබිලේ ගෙවතු වගා 4000 ක් ඇරැඹේ</topic>
    <author>ඌව පළාත් සමූහ මාපා බණ්ඩාර</author>
    <content>ආර්ථික සංවර්ධන අමාත්‍යාංශය ක්‍රියාත්මක කරන ගෘහ ආර්ථික ඒකක දස ලක්ෂයේ වැඩසටහන යටතේ බිබිල ගෙවතු 4000 ක් ආරම්භ කිරීමට නියමිත බව ප්‍රාදේශීය ලේකම් ගුණදාස සමරසිංහ මහතා පැවසීය.රුපියල් ලක්ෂ 400 ක මුදලක් වැය කරමින් ග්‍රාම සේවා වසමක පවුලකට රුපියල් 10000 බැගින් ගෙවතු 100 ක් ආරම්භ කරන අතර වසම් හතළිහ සඳහා ගෙවතු 4000 ක් ආරම්භ වීමට නියමිතය.නිවසක ආරම්භ කරන ගෙවත්තේ එළවුළු, සත්ව පාලනය, මත්ස්‍ය ව්‍යාපාරය සහ කුඩා කර්මාන්තයක් වැනි ඕනෑම ව්‍යාපාරික කටයුත්තක් ආරම්භ කිරීමට අවස්ථාව ලැබේ.ප්‍රාදේශීය ලේකම්වරයා ගේ උපදෙස් මත ග්‍රාම නිලධාරී සමෘද්ධි සංවර්ධන නිලධාරී සහ කෘෂිකර්ම නිලධාරී වසම් මට්ටමින් ගෙවතු වගාව ආරම්භ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r1103197</link>
    <topic>සියඹලාණ්ඩුව විජයපුර පවුල් 227කට පානීය ජලය  </topic>
    <author>ඌව වෙල්ලස්ස සමූහ වජිර උමගිලිය සියඹලාණ්ඩුව විශේෂ ගුණපාල ලියනගේ මඩුල්ල සමූහ චන්දන අත්තනායක</author>
    <content>සියඹලාණ්ඩුව ප්‍රාදේශීය ලේකම් කොට්ඨාසයේ විජයපුර පවුල් 227 කට ජලය ලබාදීමට සී / ස විජයපුර ගැමිදිරිය සමාගම සමත්වී ඇත.මුළු ප්‍රතිලාභීන් 946 ක් සඳහා පැය 24 පුරාම ජලය නළ මගින් බෙදා දෙනු ලබන අතර මේ සඳහා ආර්ථික සංවර්ධන අමාත්‍යාංශය මගින් රුපියල් 26,38187 ක් සහ ඌව පළාත් සභාව රුපියල් 206437 වැය කර ඇත. ආර්ථික සංවර්ධන ඇමැති බැසිල් රාජපක්ෂ මහතා විසින් මෙය ජනතා අයිතියට පත් කැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r1103198</link>
    <topic>කුරුණෑගල පොල් මිල ඉහළ යෑමෙන්කොහු කර්මාන්තයට බාධා</topic>
    <author>කුරුණෑගල දිස්ත්‍රික් සංචාරක ගුණරත්න ලියන ආරච්චි</author>
    <content>පොල් මිල ඉහල යෑමත් සමග, පොල් ලෙල්ලේද මිල ඉහල යෑම නිසා කොහු හා පාපිසි කර්මාන්තය ද කඩා වැටීමට ලක්ව ඇත.කුªªරුණෑගල දිස්ත්‍රික්කයේ පොල් කොහු කර්මාන්තයෙන් ජීවත් වන පවුල් 15,000 ක පමණ පිරිස මේ නිසා ඉතා අසීරු තත්ත්වයකට පත්ව සිටිති. පොල් ලෙල්ලක් මේ දිනවල රුපියල් 6 - 7 ක් මිලකට අලෙවි වේ. පසුගිය දිනවල පොල් ලෙල්ලක මිල 2.50 - 3.00 අතර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r1103199</link>
    <topic>අලුත්ගමට නව බස්රථ නැවතුම්පළක්  </topic>
    <author/>
    <content>‘අලුත්ගම නවෝදය’ යටතේ රුපියල් මිලියන 350 ක වියදමින් අලුත්ගම බස්රථ නැවතුම්පළ සංකීර්ණය, වෙළෙඳ සංකීර්ණය හා ශ්‍රවණාගාරය ඉදිකිරීමට පියවර ගැනේ.රුපියල් මිලියන 60 ක වියදමින් ඉදිවූ මෙහි පළමුවැනි අදියර ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා අතින් පසුගියදා විවෘත වුණි. බස්නාහිර පළාත් ප්‍රවාහන අමාත්‍ය හා එක්ව මේ ව්‍යාපෘතිය ක්‍රියාවට නංවනු ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r11031910</link>
    <topic>කුරුණෑගල සහිරා විද්‍යාලයේප්‍රාථමික අංශයට ගුරුවරයෙක් නෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල සහිරා විද්‍යාලයේ දැනට පවතින අඩුපාඩු සපුරා දී එය ප්‍රාථමික විද්‍යාලයක් හෝ පිරිමි විද්‍යාලයක් නොකරන මෙන් පාසල් සංවර්ධන සමිතිය වයඹ ප්‍රධාන ඇමැති අතුල විජේසිංහ මහතාගෙන් ලිඛිතව ඉල්ලීමක් කර ඇතැයි එහි ලේකම් එම්.එස්.එම්.ඉක්බාල් ෂෙරීප් මහතා පැවැසීය.1959 කුරුණෑගල මුස්ලිම් ජනතාව විසින් ආරම්භ කරන ලද මේ විදුහල 1961 වර්ෂයේ රජයට පවරා ගනු ලැබිණි.පළමු වසරේ සිට 13 වසර දක්වා පන්ති පැවැත්වෙන මෙහි ගුරු මණ්ඩලයේ විසි දෙනකු සිටිති.ඉගෙන ගන්නා සිසු දරුවන් සංඛ්‍යාවද 360ක් පමණ වේ. ගුරුවරුන් සිටියද විෂයන් කිහිපයකට ගුරු හිඟයක් ද තිබේ.ප්‍රාථමික අංශය සඳහා වසර 10ක පමණ කාලයක සිට ගුරුවරයකු නොමැති නිසා, මවුපියන්ගේ මැදිහත් වීමෙන් ස්වේච්ඡා ගුරුවරයකු පත්කරගෙන තිබේ.විදුහලේ දැනට පවතින මේ අඩුපාඩු නිසා මේ වසර සඳහා ඇතුළත් කර ඇත්තේ සිසු දරුවන් 6 දෙනෙක් පමණි. තවද සිසුන් විශාල පිරිසක් අස්වී වෙනත් පාසල්වලට ඇතුළත් වී තිබේ.මේ තත්ත්වය දිගටම පැවැතුනහොත් විදුහල පහළ මට්ටමකට වැටෙන්න ඉඩ ඇති හෙයින් අඩුපාඩු සපුරා දෙනමෙන් මේ ඉල්ලීම කර ඇති බව පාසල් සංවර්ධන කමිටුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=r11031911</link>
    <topic>ගොකරැල්ල පොලීසියෙන් ලක්ෂ 84ක දඩ ආදායමක්</topic>
    <author>වයඹ පළාත් සමූහ ආරියරත්න රණවැල්ල</author>
    <content>ගොකරැල්ල පොලිස් බල ප්‍රදේශයේ නීති විරෝධී කටයුතුවල යෙදී සිටීම සම්බන්ධයෙන්, 2010 වසරහිදී, ගොකරැල්ල පොලීසිය මගින් අත්අඩංගුවට ගන්නා ලද සැකකරුවන්ට හා සැකකාරියන්ට විරුද්ධව අධිකරණය හමුවෙහි පවරන ලද නඩු 1646 කින්, දඩ වශයෙන් රුපියල් අසූහතරලක්ෂ දෙදාස් දෙසිය පනහක මුදලක්, රජයට අයවී තිබේ.මේ දඩමුදල අයවී ඇත්තේ, නීතිවිරෝධී මත්පැන් විකිණීම හා ළඟ තබාගැනීම සම්බන්ධ නඩු 775ක් ගෝඩා සහ නීති විරෝධී මත්පැන් පෙරන උපකරණ ළඟ තබාගැනීම සම්බන්ධ නඩු 13 ක් ගංජා ළඟ තබා ගැනීම සම්බන්ධ නඩු 138ක් , ප්‍රසිද්ධ ස්ථානවල දුම්බීම සම්බන්ධ නඩු 243 ක් වෙරිමතින් අශෝභන ලෙස හැසිරීම සම්බන්ධ නඩු 116ක් සහ, වෙනත් චෝදනා සම්බන්ධ නඩු 242 කින් මේ දඩ මුදල අයකරගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=s1103191</link>
    <topic>දෙනුවර සටන 25-26මාතර උයන්වත්ත පිටියේදී</topic>
    <author>පි‍්‍රයාන් ද සිල්වා - මාතර ක්‍රීඩා ඒ. ඩබ්. ගුණවර්ධන මාතර මධ්‍යම හා මාතර විශේෂ ජයා වික්‍රම සුරේන්ද්‍ර</author>
    <content>මාතර රාහුල විද්‍යාලයත්, ගාල්ල සාන්ත ඇලෝසියස් විද්‍යාලයත් අතර අටවන වරට පැවැත්වෙන දෙනුවර සටන නම්පට බැඳුණු ක්‍රිකට් තරගය මේ මස 25 සහ 26 දෙදිනයන්හි මාතර උයන්වත්ත පිටියේදී පැවැත්වේ.මේ විදුහල් අතර මහ ගැටුම ආරම්භ කොට වසර අටක් පමණක් වුවත් ගාල්ල සාන්ත ඇලෝසියස් විදුහල 1916 දී එෆ්. ඊ. අලස්ගේ නායකත්වයෙන් ක්‍රිකට් පිටියට අවතීර්ණ වූහ. රාහුල විදුහල ද ඊබ්‍රහම් පෙරේරාගේ නායකත්වයෙන් යුත් කණ්ඩායමක් 1933 වසරේදී තරගයනට ඉදිරිපත් කළහ. 2004 වසරේදී පැවැති පළමු දෙනුවර ගැටුමට ඇලෝසියස් පිලට නායකත්වය දුන්නේ හර්ෂ එරංග පතිරණයි. රාහුල විදුහල දැනට ශ්‍රී ලංකා ක්‍රිකට් කණ්ඩායමේ සාමාජිකයකු වන සුරාජ් රන්දීව් මොහොමඩ් විසින් මෙහෙයවන ලදී.  මේ තරගය ජය පරාජයෙන් තොරව අවසන් වුවත් පළමු ඉනිමේදී රාහුල විදුහල වැඩි දස්කම් පෙන්වූහ.පසුගිය තරග හතෙන් හයක්ම ජය පරාජයෙන් තොරව කෙළවර විණි. ඉන් හතරක පළමු ඉනිමේ ජය ඇලෝසියස් විදුහලටත්, දෙකක රාහුල විදුහලටත් හිමි විය. දිනිදු ජයතිලකගේ නායකත්වයෙන් 2008 වසරේදී ඇලෝසියස් පිල ජය පැන් පානය කළහ. මෙම තරගයේ ඇලෝසියස් දෙවන ඉනිමේ දිනිදු වාර්තා කළ ලකුණු 127 තරගාවලියේ එක් ක්‍රීඩකයෙකු ඉනිමකදී වාර්තා කළ වැඩිම ලකුණු සංඛ්‍යාවයි. 2004 මංගල තරගයේදී පියල් චතුරංග ලකුණු 54 ට දවාගත් කඩුලු හය ඉනිමක ක්‍රීඩකයකු ලබා ගත් වැඩිම කඩුලු සංඛ්‍යාව වේ.ඇලෝසියස් විදුහලෙන් බිහිවූ සංජීව වීරකෝන් සහ රාහුලයේ ප්‍රමෝද්‍ය වික්‍රමසිංහ සහ සුරාජ් රන්දීව් ජාතික කණ්ඩායම නියෝජනය කළ ක්‍රීඩකයෝ වෙති.මේ වසරේ පාසල් ක්‍රිකට් සංගමය මෙහෙයවූ වයස 19 පහළ දෙවන කොටසේ තරග වැදුණු රාහුල විදුහල හොරණ තක්‍ෂිලා මහ විදුහල සහ මහනුවර විද්‍යාර්ථ විදුහල සමඟ තරග පූර්ණ ලෙස ජයග්‍රහණය කළහ. වයඹ රාජකීය විද්‍යාලය, කැලණිය ශ්‍රී ධර්මාලෝක විදුහල සහ කොළඹ කේරි විදුහල සමඟ තරගයන්හි පළමු ඉනිමේ ජයග්‍රහණ ද, පානදුර ශ්‍රී සුමංගල විදුහල සමඟ තරගය ජය පරාජයෙන් තොරව ද වත්තල ශාන්ත අන්තෝනි විදුහලට පළමු ඉනිමේ පරාජයක් ද ලදහ.මහනුවර සාන්ත සිල්වෙස්තර විදුහල, මහනුවර ධර්මරාජ විදුහල, අම්බලන්ගොඩ ශ්‍රී දේවානන්ද විදුහල සහ මාතර ශාන්ත තෝමස් විදුහල සමඟ පැවති මිත්‍ර තරග ජය පරාජයෙන් තොරව කෙළවර විය.මෙවර රාහුල විද්‍යාලයට නායකත්වය දෙන්නේ සිව්වන වසරේ ක්‍රීඩක ප්‍රසාදික ගමගේයි. මෙවර තරගාවලියේ ලකුණු 500 සීමාවට ළඟාවන ඔහු අර්ධ ශතක තුනක් වාර්තා කර ඇත. කඩුලු 33 කට මෙවර තරගාවලියේ හිමිකම් කියා ඇති දකුණත් පිට දඟ පන්දු යවන රුසිරු උයනහේවා උප නායකයායි. ගිය වසරේ නායකත්වය දැරූ දක්‍ෂ තුන් ඉරියව් ක්‍රීඩක ප්‍රසන්න ඒකනායක කණ්ඩායමට ශක්තියකි.ඔහු ශතක දෙකක් සහ අර්ධ ශතක හතරක් සමඟ ලකුණු 600 සීමාව පසුකර ඇත. දකුණතින් පිට දඟ පන්දු යවමින් කඩුලු 41 ක් ද, දවාගෙන ඇත. නදුන් තරංග රාහුලය වෙනුවෙන් ශතකයක් සමඟ ලකුණු 400 කට වැඩිය මෙම තරගාවලියේදී සටහන් කොට ඇත. ඔහු ද කඩුලු 21 දවාගෙන ඇත. පියුශාන් කුලතුංග සහ හර්ෂ රාජපක්‍ෂ දක්‍ෂ පිතිකරුවන් වන රාහුල පිලේ ළාබාල ක්‍රීඩයෝ දෙදෙනෙකි. මාතර ශාන්ත තෝමස් විදුහලේ හිටපු පුහුණුකරු චරිත් පල්ලියගේ මෙවර රාහුල විදුහලේ පුහුණුකරු ලෙස ක්‍රියා කරයි. 1981 වසරේ රාහුල විදුහල් කණ්ඩායම මෙහෙයවූ ඉඳුනිල් ලියනගේ පසුගිය වසර දහයේම ක්‍රිකට් ක්‍රීඩාව භාර ආචාර්ය ලෙස කටයුතු කරමින් විදුහලටත්, ක්‍රිකට් ක්‍රීඩාවටත් අනගි මෙහෙවරක් ඉටු කොට ඇත. ඔහු පළපුරුදු පුහුණුකරුවෙකු මෙන්ම විනිශ්චයකරුවෙකි.සාන්ත ඇලෝසියස් විදුහල පාසල් ක්‍රිකට් සංගමය මෙහෙයවූ වයස 19 පහළ ක්‍රිකට් තරගාවලියේ පළමු පෙළේ ‘බී’ කාණ්ඩයේ තරග වදිමින් මොරටුව සාන්ත සෙබස්තියන් විදුහලටත්, කඳාන ද මැසනොද් විදුහලටත්, කොළඹ රාජකීය විදුහලටත්, කොටහේන ශාන්ත බෙනඩික්ට් විදුහලටත් පූර්ණ ලෙස පරාජය වූහ. කොළඹ ඉසිපතන විදුහල සහ මොරටු විදුහල අතර තරග පළමු ඉනිමේ දී පරාජය වූහ. කළුතර සිරිකුරුස විදුහල සහ කොළඹ සාන්ත පීතර විදුහල සමඟ තරග ජය පරාජයෙන් තොර විය.මෙවර දෙනුවර සටනට ඇලෝසියස් පිලට නායකත්වය දෙන්නේ තුන් ඉරියව් ක්‍රීඩක මාලන් මධුසංකයි. ඩී. වයි. ජයසේකර උප නායකයායි. ඔහු දක්‍ෂ පිතිකරුවෙකි. සන්තුශ වීරරත්න ඇලෝසියස් පිල වෙනුවෙන් මෙවර තරගාවලියේ ලකුණු අතර හිටි ක්‍රීඩකයෙකි. දක්‍ෂ පන්දු යවන්නෙකු ද වෙයි. පී. එච්. ටී. මධුශාන් ද දක්‍ෂ තුන් ඉරියව් ක්‍රීඩකයෙකි.තරගාවලියේ දී දස්කම් පෑමට නොහැකි වුවත් අටවන දෙනුවර සටනේදී රාහුල විදුහලට හොඳ අභියෝගයක් වන බව නායක මාලන් මධුසංක මාතර ලලිත හෝටලයේදී 14 වනදා පැවැති මාධ්‍ය හමුවේදී පැවසීය.මෙවරත් තරගාවලියට අනුග්‍රාහක දායකත්වය සපයන්නේ ඩයලොග් ඇක්සියා සමාගමයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=s1103192</link>
    <topic>අයර්ලන්තයට කඩුලු 6ක ජයක්</topic>
    <author/>
    <content>අයර්ලන්තය හමුවේ දැවැන්ත ලකුණු 307ක ඉලක්කයක් තිබුණද ඕවර 47.4කදී කඩුලු 4ක් පමණක් දැවී ඊයේ (18) කල්කටාහි ඊඩ්න් ගාර්ඩන් ක්‍රීඩාංගණයේදී නෙදර්ලන්තය පරදවා කඩුලු 6ක ජයක් ලබා ගැනීමට අයර්ලන්ත කණ්ඩායම සමත්විය.පෝල් ස්ටර්ලිංගේ දක්ෂ පිතිහරඹය අයර්ලන්ත පිලට ජයග්‍රාහී මාවත උදාවීමට හේතු විය. පන්දු 72කට මුහුණ දී හතරේ පහර 14ක් හා හයේ පහර 2ක් සමග අගනා ලකුණු 101ක් රැස් කළ ස්ටර්ලිං පන්දු යැවීමේදී ද ලකුණු 51කට කඩුලු 2ක් ලබා ගත් අතර තරගයේ වීරයා සම්මානයෙන්ද පිදුම් ලැබීම ද විශේෂයකි. විලියම් පෝටර්ෆීල්ඩ් ලකුණු 68ක් ද, නෙල් ඕ බ්‍රියෝන් නොදැවි ලකුණු 57ක් රැස් කළහ.පන්දු යැවීමේදී ටොම් කූපර් ලකුණු 31කට කඩුලු 2ක් බිද හෙලීය. කාසියේ වාසිය දිනූ අයර්ලන්තයේ ආරාධනයෙන් පළමුව පන්දුවට පහර දුන් නෙදර්ලන්තය ඕවර 50 තුළදී සියලු දෙනා දැවී ලකුණු 306ක් රැස්කළේය. නෙදර්ලන්ත පිල ප්‍රබල තත්ත්වයකට ගෙන ඒමට රයන් ටෙන් ඩොස්චාටේ ගේ දක්ෂ පිතිහරඹය හේතු විය. හතරේ පහර 13ක් හා හයේ පහර 1ක් සමග අගනා ලකුණු 106ක් රැස් තළ ඩොස්චාටේට පීටර් බොරේන් ද අනගි සහායක් ලබා දුනි. බොරේන් හතරේ පහර 10ක් සමග ලකුණු 84ක් රැස් කළේය.වෙස්ලි බරාසි 44ක්, ඇට්සෙ බූමන් 26ක් ලෙස ලකුණු රැස් කළහ. පන්දු යැවීමේදී ජෝන් මූනි ලකුණු 59කට කඩුලු 2ක් ද බිඳ හෙලීය.නෙදර්ලන්තය සියලු දෙනා දැවී (ඕවර 50) 306රයන් ටෙන් ඩොස්චාටේ 106, පීටර් බොරේන් 84, වෙස්ලි බරාසි 44, ඇට්සෙ බූමන් 26 (ජෝන් මූනි 59/2, පෝල් ස්ටර්ලිං 51/2)අයර්ලන්තය කඩුලු 4ක් දැවී (ඕවර 47.4) 307පෝල් ස්ටර්ලිං 101, විලියම් පෝටර් ෆීල්ඩ් 68, නේල් ඕ බ්‍රියොන් (නොදැවී) 57 (ටොම් කූපර් 31/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=s1103193</link>
    <topic>එංගලන්ත ඉදිරි ගමන තවමත් අවිනිශ්චිතයි</topic>
    <author/>
    <content>එංගලන්තය පෙරේදා බටහිර ඉන්දීය කොදෙව් දූපත් පිලට එරෙහිව ලකුණු 18ක තියුණු ජයක් වාර්තා කළ ද ලෝක කුසලාන තරගාවලියේ අර්ධ අවසන් පූර්ව වටයේ එංගලන්තයේ ස්ථානය තවමත් අවිනිශ්චිතය.බංග්ලාදේශය අද දකුණු අප්‍රිකාව පරාජය කළහොත්, එංගලන්තය අර්ධ අවසන් පූර්ව වටයට පිවිසීමට නම් හෙට (20) ඉන්දියාව හා බටහිර කොදෙව් පිල අතර පැවැත්වෙන තරගාවලියේ මූලික වටයේ අවසාන තරගය ඉන්දියාව ජය ගත යුතු ම වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=s1103194</link>
    <topic>ලන්ඩන් ඔලිම්පික් උළෙලේප්‍රවේශපත් අලෙවිය ඇරැඹේ</topic>
    <author/>
    <content>2012 ලන්ඩන් ඔලිම්පික් උළෙල සඳහා ප්‍රවේශපත්‍ර නිකුත් කිරීම පසුගියදා ලන්ඩනයේදී ආරම්භ විය.ලන්ඩන් ඔලිම්පික් උළෙල සඳහා මිලියන 6.6ක ප්‍රවේශපත්‍ර සංඛ්‍යාවක් අලෙවි කෙරෙන අතර අන්තර්ජාලය මගින් එවන අයදුම්පත්‍ර සඳහා ද මූලිකත්වය ලබාදෙන බවට සංවිධායකයෝ පොරොන්දු වූහ.පළමුව අයදුම් කරන්නන්ට පළමුව ප්‍රවේශ පත්‍ර ලබාදීමේ කිසිදු ක්‍රියාමාර්ගයක් ගෙන නොමැති බැවින් ක්‍රීඩා ලෝලීන්ට රිසි සේ නිදහසේ ප්‍රවේශ පත්‍ර සඳහා අයදුම් කළ හැකි බව ලන්ඩන් 2012 තරග කමිටුවේ සභාපති සෙබස්තියන් කෝ ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=s1103195</link>
    <topic>බණ්ඩාර - දිල්ශානි වයඹ මලල ක්‍රීඩා සූරතා දිනති</topic>
    <author>කටුපොත විශේෂ බී. ඒ. එන්. එස්. කුමාර</author>
    <content>වයඹ පළාත් ක්‍රීඩා අමාත්‍යාංශය මෙහෙයවීමෙන් බමුණාකොටුව ප්‍රාදේශීය ලේකම් කොට්ඨාසයේ ක්‍රීඩා සමාජ අතර බමුණාකොටුව ඉසිපතන මහා විද්‍යාලයීය ක්‍රීඩාංගණයේ දී පැවැත්වුණු ජවන හා පිටිය මලල ක්‍රීඩා තරගාවලියේදී දක්ෂතම ක්‍රීඩකයා ලෙස බමුණාකොටුව ඉසිපතන ක්‍රීඩා සමාජයේ ඩබ්. එම්. අයි. සී. බණ්ඩාරට හිමිවූ අතර දක්‍ෂතම ක්‍රිඩිකාව ලෙස ඊතණවත්ත ශක්ති ක්‍රීඩා සමාජයේ ජී. එච්. ශානිකා දිල්ශානි සූරතා දිනා ගත්තාය.බමුණාකොටුව ප්‍රාදේශීය ලේකම් ආරියරත්න බාලසූරිය මහතාගේ උපදෙස් මත ක්‍රීඩා තරගය බමුණාකොටුව ක්‍රීඩා නිලධාරි බන්දුල කරුණාතිලක මහතා විසින් සංවිධානය කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=s1103196</link>
    <topic>රාජ්‍ය සේවා සැහැල්ලු පන්දු සූරතාව ලේක් හවුස් පිලට  </topic>
    <author/>
    <content>නාවික හමුදා සිවිල් එකමුතු ක්‍රීඩා සමාජය විසින් සංවිධානය කරනු ලැබූ රාජ්‍ය සේවා සය සාමාජික සැහැල්ලු පන්දු ක්‍රිකට් තරගමාලාවේ සූරතාව දිනා ගැනීමට ලේක් හවුස් ක්‍රීඩා සමාජය සමත් විය.දිවයිනේ ප්‍රබල කණ්ඩායම් 49 ක් තරග වැදුනු මේ තරගාවලියේ අවසන් මහා තරගයේදී යුද හමුදා පිල ලකුණු 36 කින් පරාජය කිරීමට ලේක් හවුස් පිල සමත් විය. පළමුව පන්දුවට පහර දුන් ලේක් හවුස් පිල ලකුණු 43 ක් රැස් කළ අතර යුද හමුදාවට රැස් කරගත හැකිවූවේ සියලු දෙනා දැවී ලකුණු 7 ක් පමණි. මේ තරගමාලාව පසුගියදා රීඩ් මාවතේ නගර සභා පිටියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=s1103197</link>
    <topic>තරුණ සේවා නෙට්බෝල් කණ්ඩායමට ක්‍රීඩක ක්‍රීඩිකාවෝ බඳවා ගනිති</topic>
    <author>මහරගම විශේෂ</author>
    <content>ජාතික තරුණ සේවා සභාවේ මහරගම මධ්‍යස්ථාන ක්‍රීඩා සමාජයේ නෙට්බෝල් ඒකකයට වයස 15-29 වයස් කොට්ඨාසයට අයත් ක්‍රීඩක ක්‍රීඩිකාවන් බඳවා ගැනේ. ජාතික නෙට්බෝල් කේෂ්ත්‍රයට පිවිසීමට මෙය කදිම අවස්ථාවකි.ප්‍රවීණ දෙස් විදෙස් පුහුණුකරුවන් හා පුහුණුකාරියන් මගින් පුහුණුව ලබාදීමට නියමිත මේ සඳහා උස අඩි 5යි අඟල් 9කට වැඩි ක්‍රීඩක ක්‍රීඩිකාවන්ට එය විශේෂ සුදුසුකමක වනු ඇත.අයදුම්පත් සහකාර අධ්‍යක්ෂ (ක්‍රීඩා), මහරගම මධ්‍යස්ථාන ක්‍රීඩා සමාජය, ජාතික තරුණ සේවා සභාව, 65, හයිලෙවල් පාර, මහරගම යන ලිපිනයට මාර්තු 30 දාට පෙර එවිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=s1103198</link>
    <topic>සමස්ත ලංකා පාසල් වුෂූබාලක සූරතාව වේල්ස් කුමර විදුහලට</topic>
    <author/>
    <content>සමස්ත ලංකා පාසල් වුෂු තරඟාවලියේදී රන් පදක්කම් 12 ක් දිනා ගත් මොරටුව වේල්ස් කුමර විද්‍යාලීය කණ්ඩායම බාලක අංශයේ සමස්ත සූරතාවය ජය ගත්තේය.රන් පදක්කම් 05 ක් දිනා ගනිමින් කොළඹ ආනන්ද විද්‍යාලීය කණ්ඩායම එම අංශයේ අනු සූරයන් බවට පත් විය.බාලිකා අංශයේ සූරතාවය කොළඹ විශාකා විද්‍යාලයටත් අනු සූරතාවය කොළඹ මියුසියස් විද්‍යාලයටත් හිමි විය.මිශ්‍ර අංශයේ ප්‍රථම ස්ථානය පිළියන්දල මධ්‍ය මහා විද්‍යාලීය කණ්ඩායමටත්, එහි දෙවන ස්ථානය ගොතටුව ගිගල්ස් ජාත්‍යන්තර පාසලටත් හිමි විය.පසුගියදා සුගතදාස ගෘහස්ත ක්‍රීඩාංගණයේදී පැවැති මේ සූරතාවලියේදී වේල්ස් කුමර විද්‍යාලය වෙනුවෙන් පැතුම් පූර්ණ, ජිනිත රන්මල්, සඳරු එරංජන, රගිත විමුක්ති, රංගික හසරංග, සමීීර මධුවන්ත සහ විරාජ් දේනුක රන් පදක්කම් දිනා ගත්හ.රන් පදක්කම් 02 ක් දිනාගත් ලාබාලතම ක්‍රීඩක පැතුම් පූර්ණ වයස 1 3 න් පහළ දක්ෂතම ක්‍රීඩකයා ලෙසත්, රන් පදක්කම් 02 ක් හා 01 රිදී පදක්කමක් දිනා ගනිමින් සඳරු එරංජන 15 න් පහළ දක්ෂතම ක්‍රීඩකයා ලෙසත් රන් පදක්කම් 03 ක් දිනා ගනිමින් විරාජ් දේනුක වයස 17 න් පහළ දක්ෂතම ක්‍රීඩකයා ලෙසත් තේරී පත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=f1103191</link>
    <topic>සන්ධානයේ විශිෂ්ට ජයග්‍රහණයරජයේ ගමන් මඟ අනුමත කළා</topic>
    <author>සාකච්ඡා කෙළේ උදිත ගුණවර්ධන</author>
    <content>පළාත් පාලන ආයතන 234 කට නියෝජිතයන් තෝරා පත් කර ගැනීමේ ඡන්ද විමසීමෙන් ආයතන 205 ක විශිෂ්ට ජයග්‍රහණයක් ලබාගැනීමට ආණ්ඩුවට හැකි විය. මේ ජයග්‍රහණය පිළිබඳවත්, ආණ්ඩුවේ ඉදිරි සංවර්ධන වැඩපිළිවෙළ පිළිබඳවත් ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා සමඟ කළ සාකච්ඡාවකි.* පළාත් පාලන මැතිවරණයෙන් එක්සත් ජනතා නිදහස් සන්ධානය බහුතර ජයග්‍රහණයක් ලබාගෙන තිබෙනවා. මේ ජයග්‍රහණය ගැන විග්‍රහයක් කළ හැකිද?ආණ්ඩුව ගමටත්, ගමේ ජනතාවටත් විශාල සේවයක් සිදුකළා. ඒ නිසා තමයි ආණ්ඩුවට මේ තරම් බහුතර ඡන්ද ප්‍රමාණයකින් ජය ගැනීමට පුළුවන්කම ලැබුණේ. ජනතාව ඇත්ත මොකක්ද, බොරුව මොකක්ද කියලා යුක්තිය මොකක්ද කියලා හොඳින් තේරුම් ගත්තා. ඒ නිසා තමයි නිදහස් සන්ධානයට මේ තරම් ජයග්‍රහණයක් ලබාගැනීමට පුළුවන්කම ලැබී තිබෙන්නේ. මහජනතාවට මේ මොහොතේදී අවශ්‍ය කර තිබෙන්නේ ආණ්ඩුව පෙරැළීම හෝ දේශපාලනයේ වෙනසක් සිදුකිරීම නොවෙයි ගමට, නගරයට අවශ්‍ය සේවය සංවර්ධනය සිදුකළ හැකි පිරිසකට ඒ සඳහා දේශපාලන බලයක් ඇති පිරිසකට බලය ලබා දීමයි. ඔවුන්ගේ එම අවශ්‍යතාව හා කැමැත්ත තේරුම් ගැනීමයි සිදුකළ යුත්තේ. එසේ නොවුන නිසා තමයි මේ තරම් පසුබෑමකට එජාපය හා ජවිපෙ මුහුණ දුන්නේ. ඒ නිසා ඔවුන් දැන්වත් තේරුම් ගන්න ඕනෑ රටේ මහජන කැමැත්ත, මහජනතාවගේ බලාපොරොත්තුව මොකක්ද කියලා.* මේ ජයග්‍රහණයෙන් පසු ආණ්ඩුව ඉදිරියේදී ගම් මට්ටමට සහ ප්‍රාදේශීය මට්ටමට මොන විදිහේ කාර්ය භාරයක් ද සිදුකිරීමට සැලසුම් කර තිබෙන්නේ?දැන් මැතිවරණය අවසානයි. ඒ නිසා අපි දැන් භේද අතහැර රට වෙනුවෙන් එකතු විය යුතුයි. රට වෙනුවෙන් වැඩ කළ යුතුයි. ඒ සඳහා වූ හොඳම මොහොත තමයි මේ උදා වී තිබෙන්නේ. අප මැතිවරණ ව්‍යාපාරය තුළ ඉල්ලා සිටියේ සංවර්ධනය සඳහා සහ යටිතල පහසුකම් සඳහා වූ වැඩපිළිවෙළ සඳහා අවශ්‍ය බලය ශක්තිය හා මහජන වරම ලබා දෙන්න කියලා. ඒ අනුව අපට ඒ මහජන වරම ලැබුණා. දැන් අපි මෙතැන් සිට එම සංවර්ධන සංග්‍රාමයට අවශ්‍ය මූලික පියවර ගත යුතුයි.පසුගිය අවුරුදු හතර තුළ ගමට විශාල වැඩ ප්‍රමාණයක් සිදුකළා. හිතලුවක් විදිහට කියන දෙයක් නොවෙයි, ගම් රටවලට මෙතරම් සංවර්ධනයක් සිදුකළ යුගයක් තිබුණේ නැති තරම්. අප මේ ජයග්‍රහණය සමඟ අලුත් ජවයකින් මේ සංවර්ධනය සඳහා වූ ගමන ආරම්භ කළ යුතුයි. එයට හොඳ පිටුවහලක් හා ශක්තියක් මේ ප්‍රතිඵලය මගින් ලැබුණ බව මට විශ්වාසයි.දැන් අප ඒ වගකීම් හඳුනාගෙන ඒ අනුව කටයුතු කළ යුතුයි.අපට ලැබුණ අලුත් ජනවරම අනුව නව ජවයකින් ගම, රට නැංවිය යුතුයි. ඒ සඳහා අපට ලැබුණ ජයග්‍රහණය ඉදිරියට ගෙන යාම තමයි සිදුකළ යුත්තේ. පාරවල් තැනීම පමණක් නොවෙයි, සමාජීය හා ආර්ථික සංවර්ධනය සඳහාත් අවශ්‍ය වැඩපිළිවෙළ සකස් කර ගත යුතුයි. එයටත් මෙහෙයුම් ආයතනයක් විදිහට පළාත් පාලන ආයතනය යොදාගන්න පුළුවන්.ඇත්තෙන්ම ගමේ සංවර්ධනය සඳහා මූලික කාර්ය ඉටුකරනු ලබන්නේ ප්‍රාදේශීය සභාව නැතිනම් නගර සභාව. මේ ආයතනවල බහුතරයක් එක්සත් ජනතා නිදහස් සන්ධානයට ලැබීම නිසා රජයේ සංවර්ධන මෙහෙයුම සාර්ථක කර ගැනීමට පුළුවන්කම ලැබී තිබෙනවා. දැන් සිදුකළ යුත්තේ තවදුරටත් සාකච්ඡා කිරීම නොවෙයි වැඩ කිරීමයි.* මෙවර මැතිවරණයේදී ඡන්දය ප්‍රකාශ කිරීමේ ප්‍රතිශතය පහළ ගොස් තිබෙනවා. මේ තත්ත්වයට හේතු වූයේ කුමක්ද?ඒ පිළිබඳ සොයා බලද්දී, විමසා බලද්දී එක් දෙයක් පමණයි සලකා බලන්න වෙන්නේ. ජනාධිපතිවරණයකදී නැතිනම් මහ මැතිවරණයකදී තරම් පළාත් පාලන මැතිවරණයකදී ඡන්දය ප්‍රකාශ වෙන්නේ නැහැ. එය සාමාන්‍ය තත්ත්වයක් විදිහටයි සැලකීමට පුළුවන්කම ලැබෙන්නේ.පසුගිය පළාත් පාලන මැතිවරණවලදී ඡන්දය පාවිච්චි කිරීමේ ප්‍රතිශතය කොහොමද කියා නිරීක්‍ෂණය කළ යුතුයි. 2006 දී 2002 දී තිබූ මෑත කාලීන ප්‍රතිඵල සලකා බැලුවත් අපට පෙනී යන්නේ ඡන්දය ප්‍රකාශ කිරීමේ ප්‍රතිශතය විශාල අගයක් ගත්තේ නැහැ. ඒ නිසා මෙවර මැතිවරණයේදී ප්‍රකාශිත ප්‍රතිශතය අඩුවීම විශේෂ ලක්‍ෂණයක් ලෙස හඳුන්වා දීම සුදුසු දෙයක් විදිහට මා නම් දකින්නේ නැහැ.සමහර විට කොළඹ හෝ දුර බැහැර ප්‍රදේශවල රාජකාරි කටයුතුවලට ගිය අය මෙවැනි ප්‍රාදේශීය මැතිවරණයකදී ඡන්දය ප්‍රකාශ කිරීම සඳහාම ගමට එන්නේ නැහැ. එයින් අපට ජනමතය විග්‍රහ කරන්නට හෝ ඔවුන්ගේ දේශපාලනය සලකා බැලීමටවත් ක්‍රමයක් නැහැ. ඒත් ප්‍රධාන මැතිවරණයකදී මේ තත්ත්වය බලපාන්නේ නැහැ. එදාට ඔවුන් ඡන්දපොළට ඇවිත් තමන්ගේ දේශපාලන තීරණය ප්‍රකාශ කරාවි.* මේ මැතිවරණය පිළිබඳ විපක්‍ෂය නඟන චෝදනාවක් බවට පත්ව තිබෙන්නේ මැතිවරණ කාලය තුළ අනවශ්‍ය බලපෑම් හා රාජ්‍ය සම්පත් මැතිවරණ ව්‍යාපාරය සඳහා නිදහස් සන්ධානය යෙදවූ බවයි මේ ගැන ඔබේ අදහස මොන වගේද?මේ චෝදනාවලට පදනමක් නැහැ. ඕනෑම කෙනෙකුට හේතු සාධක පෙන්වලා තමන්ගේ අඩුපාඩු වසාගැනීමට උත්සාහ කරනවා විය යුතුයි. එහෙම නැතිව මෙතැන වෙනත් දෙයක් නැහැ. ඕනෑම මැතිවරණයකදී ආණ්ඩු පක්‍ෂය තරග කරද්දී සුළු සුළු දේවල් වෙන්න පුළුවන්. විපක්‍ෂය වුණත් සියයට සියයක් මැතිවරණ නීතිරීති ආරක්‍ෂා කළා කියලා මා නම් සිතන්නේ නැහැ. මෙරට ඇති දේශපාලන ක්‍රමය තුළ මෙවැනි සුළු සුළු දේවල් සිදුවෙනවා. සිදු නොවනවා නම් තමයි පුදුමය වන්නේ. ඒත් මෙවැනි දේවල්වලින් සමස්ත ඡන්ද ප්‍රතිඵලයට බලපෑමක් වෙන්නේ නැහැ. මෙවර ඡන්දයත් සමස්තයක් විදිහට ගත්තහම ඉතාමත් සාධාරණ මැතිවරණයක් විදිහටයි හඳුනා ගැනීමට පුළුවන්කම ලැබී තිබෙන්නේ.ඒත් මැතිවරණ සාධාරණත්වය ගැන කතා කරන එජාපයත්, ජවිපෙත් එදා මැතිවරණවලදී කටයුතු කළ ආකාරය තවමත් ජනතාවට අමතක වෙලා නැහැ. එජාප එදා ඡන්ද කළ විදිහ මැතිවරණ ප්‍රචණ්ඩත්වය පැතිරූ ආකාරය අප හොඳින් දන්නවා. ජනාධිපති මහින්ද රාජපක්‍ෂ මහතාගේ ආණ්ඩු කාලය තුළ එවැනි අශෝභන හා ප්‍රජාතන්ත්‍රවාදයට විරුද්ධ දේවල් කිසිවක් සිදුවුණේ නැහැ. මේ ආණ්ඩුව ඉතාමත් හොඳින් ප්‍රජාතන්ත්‍රවාදයට අනුකූල වන විදිහට කටයුතු කරන ආණ්ඩුවක්.* ගෙවතු දසලක්‍ෂයක් වගා කිරීමේ වැඩපිළිවෙළක් “දිවි නැඟුම” නමින් රජය ආරම්භ කර තිබෙනවා. ඒත් මේ ගැන විපක්‍ෂය දක්වන්නේ වෙනස් වූ ප්‍රතිචාරයක්. ඔවුන් කියන්නේ මෙය හුදු ප්‍රචාරක ව්‍යාපෘතියක් පමණයි මෙයින් ජනතාවට ලැබෙන වාසියක් නැහැ කියලා?වැඩක් ආරම්භ කළ විගස එහි අසාර්ථකත්වය පිළිබඳ කතා කරන්නේ කොහොමද? තාම මේ ව්‍යාපෘතිය ආරම්භ කළා විතරයි. එහෙම තියෙද්දි කොහොමද කියන්නේ මේ ව්‍යාපෘතිය අසාර්ථකයි මුදල් නාස්තියක් කියලා.ගෙවතු වගාව ඉතාමත් හොඳ දෙයක්, ප්‍රතිඵලදායක දෙයක් විදිහට තමයි අර්ථ ගන්වන්න පුළුවන්කම තිබෙන්නේ. එදා අපේ සෑම ගෙදරකම වගේ ගෙවතු වගාව ඉතාමත් හොඳින් තිබුණා. මෙය ප්‍රචලිත වූ කටයුත්තක් විදිහට තමයි එදා තිබුණේ. ඒත් කාලයත් සමඟ මේ පුරුද්ද අපගේ සමාජය තුළින් ගිහිලී ගියා. දිවි නැඟුම වැනි වැඩපිළිවෙළ නිසා එම පුරුද්ද යළිත් මතු කර ගැනීමට පුළුවන් වෙලා තිබෙනවා. විපක්‍ෂයේ කාර්ය භාරය තවමත් ඔවුන් තේරුම් ගෙන නැහැ. ඒ නිසා තමයි හොඳ දේට වගේම නරක දේටත් විරුද්ධ වෙන්නේ. විපක්‍ෂයක් වුණහම නිතරම කටයුතු කළ යුත්තේ වගකීම් සහගතවයි. ඒත් ශ්‍රී ලංකාවේ විපක්‍ෂයේ තිබෙන්නේ මෙවැනි වගකිවයුතු හැසිරීම් රටාවක් නොවෙයි.* විපක්‍ෂය නඟන තවත් තර්කයක් වී ඇත්තේ නිල කාලය සම්පූර්ණ වීමට පෙර ආණ්ඩුව පෙරළා දමන බවයි. ඔවුන්ගේ මේ බලාපොරොත්තුව යථාර්ථයක් විදිහට දකින්නට පුළුවන්ද?ඕනෑම කෙනෙකුට ඕනෑම විදිහක බලාපොරොත්තුවක් තබාගන්න පුළුවන්. එහි වරදක් නැහැ. ඒත් මේ ආණ්ඩුව 2016, 2017 පමණ වනතුරු පෙරළා දමන්න පුළුවන්කමක් නැහැ. ජනාධිපතිවරණය සහ මහ මැතිවරණය පැවැත්වීමට නියමිතව ඇත්තේ එම කාලසීමාවන්වලදීයි.ඒත් විපක්‍ෂය අද සිටින විදිහ බලපුවාම තවත් කාලයක් ගතවනතුරු ජනාධිපතිතුමාට අභියෝග කළ හැකි නායකයෙක් බිහිවෙතැයි සිතීමට පවා අපහසුයි. ඒ නිසා විපක්‍ෂය දකින සිහින බලාපොරොත්තු ඉටුවෙතැයි අපට නම් සිතන්න බැහැ.* ඉඩම් හා ඉඩම් සංවර්ධන අමාත්‍යාංශයේ ව්‍යාපෘතියක් වන බිම් සවිය වැඩපිළිවෙළෙහි වර්තමාන තත්ත්වය ගැන පැහැදිලි කිරීමක් කළ හැකිද?කවුරුන් මොන විදිහට කීවත් අද පවා සමාජය තුළ ප්‍රබල ගැටලුවක් බවට පත්වෙලා තිබෙන්නේ ඉඩම් ප්‍රශ්න සහ ඉඩම් ආරවුල්. මේ ආරවුල් නිසා ඇතිවූ ප්‍රශ්න සහ ගැටලු අධිකරණය දක්වා ගිය අවස්ථා විශාල ප්‍රමාණයක් තිබෙනවා. බිම් සවිය වැනි වැඩපිළිවෙළකින් සිදුවන්නේ පැරැණි ඉඩම් නැවත මිණුම්ගත කිරීමයි. එහි කටයුතු මේ වෙද්දී සිදුවෙමින් තිබෙන්නේ. ප්‍රාදේශීය ලේකම් කොට්ඨාස මට්ටමින් තමයි මේ කටයුතු සිදුවන්නේ. දැනටමත් ප්‍රාදේශීය ලේකම් කොට්ඨාස කිහිපයක මේ කටයුතු නිමා වී තිබෙනවා. කොහොමත් අපගේ සැලැසුම වී තිබෙන්නේ මේ වැඩපිළිවෙළ ඉක්මන්ව සාර්ථකව නිමා කිරීමටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=f1103192</link>
    <topic>විපක්‍ෂයේ රැවටිලවලට ජනතාව පිළිතුරු දී තිබෙනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>පළාත් පාලන මැතිවරණයෙන් එක්සත් ජනතා නිදහස් සන්ධානයට විශිෂ්ට ජයක් අත් වී තිබේ. මේ ප්‍රතිඵලය හා ඒ මඟින් ජනතාව ලබා දී ඇති පණිවිඩ පිළිබඳ කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය නවරත්න රඹුක්වැල්ල සමඟ කළ සාකච්ඡාවකි.* ගංවතුර, එළවළු මිල, පොල් මිල වැනි කාරණා මත සටන් පාඨ නිර්මාණය කළ විපක්‍ෂය මේ මැතිවරණයේදී ඔවුන්ට වාසිදායක තත්ත්වයක් ඇතැයි පෙන්නුම් කරන්න හැදුවා. ඔබ මේ කාරණා ගැනත්, මේ ප්‍රතිඵලය දෙසත් බලන්නේ කුමන විදිහකට ද?විපක්‍ෂයට වාසිදායක තත්ත්වයක් තිබුණද කියන එක ගැන අපි බලන්න ඕන යථාර්ථවාදීවයි. එවැනි තත්ත්වයක් තියෙනවාය කියන පිළිබිඹුව ඇතිකළේ විපක්‍ෂයමයි. මේ පළාත් පාලන මැතිවරණයේදී ඔවුන් බඩු මිල පිළිබඳ කාරණය මත රැඳුණා. පොල් මිල, එළවළු මිල ගැන තමයි කතා කළේ. මිනිසුන්ට අමාරුකම් දැනෙන බව පෙනෙන්න තිබුණා. ඒක ඔවුන්ගේ කතාබහෙන් පවා පෙනුණා. හැබැයි, තිස් අවුරුදු යුද්ධයකට පසු ඊළඟ වසර කිහිපය ඉතා අමාරුයි කියන කාරණය ඔවුන් තේරුම් ගෙන තිබෙනවා. වෙන රටක නම් මේ කාලය ඉතාමත්ම අමාරුයි. අනෙක යුද්ධය තිබියදී වුණත් මේ රජය ජනතාව ගැනවත්, රටේ සංවර්ධනය ගැනවත් අමතක කළේ නෑ.බඩු මිල ඉහළ යාමට බලපෑ කාරණා දෙස බලන විට පෙනෙන්නේ රජයට පාලනය කිරීමට අපහසු කාරණා ද ඊට බලපෑ බවයි.උදාහරණයක් හැටියට පොල් මිල ඉහළ යාම ගැන ගත්තොත් පොල් හිඟ කාලයක් තියෙනවා, අපි ඒකට කියන්නේ හනස්වලු කාලය කියලා. මේ කාලෙට පොල් ගණන්. හැබැයි නැවත එය යථා තත්ත්වයට එනවා. නමුත් පොල්, ඉතිහාසයේත් දේශපාන සටන් පාඨ බවට පත්කරගෙන තිබුණා.එළවළු මිල ගත්තොත්, ලෝක මට්ටමිනුත් ආහාර අර්බුදයක් මතු වුණා. දේශගුණික කාරණාත්, විශේෂයෙන් ගංවතුර තත්ත්වය ඊට විශාල ලෙස බලපෑවා. ඇතැම් ආහාර ද්‍රව්‍ය මිල ගණන් ඉහළ යාම පිළිබඳ යථා තත්ත්වය මෙය වුණත් විපක්‍ෂය මේවායින් වාසි ගන්න බැලුවා. තමන්ගේ ප්‍රතිරූපය ගොඩනඟා ගන්න හැදුවා.තව තවත් අර්බුද මවන්නත් වෑයම් කළා. හැබැයි ඒ දේශපාලනයට ජනතාව ඉතාමත් බුද්ධිමත් ලෙස ප්‍රතිචාර දක්වා තිබෙනවා.ආණ්ඩුව පාලනය කළ යුතු කාරණාත් මේ මිල ඉහළ යාම සම්බන්ධයෙන් තියෙනවා. අතරමැදි මාෆියාව පාලනය කළ යුතුයි. මිල ඉහළ යාමට අතරමැදි මාෆියාවත් හේතුවක්.මේ මැතිවරණ ප්‍රතිඵලය මගින් පැහැදිලිව පෙනෙන්නෙ විපක්‍ෂයේ සහ පොදු ජනයාගේ මානසිකත්වය ආකාර දෙකක් බවයි. ඒ දෙක මුළුමනින් වෙනස්. මොන තරම් සැක සංකා මැවීමට විපක්‍ෂය වෑයම් කළත් ජනතාව සිටින්නේ කා සමඟද කියන එක මේ ප්‍රතිඵලයෙනුත් පෙනෙනවා.* මේ මැතිවරණයේදී විපක්‍ෂය ලැබූ බරපතළ පරාජය දෙස දේශපාලන විද්‍යාත්මක දෘෂ්ටි කෝණයකින් ඔබ බලන්නේ කොහොමද?එක්සත් ජනතා නිදහස් සන්ධානය මේ මැතිවරණයෙන් ඉතා විශිෂ්ට ජයක් ලැබුවා. මේ ජයග්‍රහණය තුළ අපේ ඡන්ද පදනම සම්බන්ධයෙන් අදාළ වන ගුණයන් කිහිපයක් ම පිළිබිඹු වෙනවා. එය හරයාත්මකව විග්‍රහ කරනවා නම් අපේ රටේ ඉතා දියුණු ප්‍රජාතන්ත්‍රවාදී සමාජයක් ඇති වී තිබෙන බව මේ ප්‍රතිඵලයෙන් පෙනෙනවා. ජන මානසිකත්වය ඉහළයි. නිදහසින් පසු මේ රටේ ජන සමාජයේ වර්ධනය උපරිම තලයකට ළඟා වී ඇති බව ඉතාමත් පැහැදිලියි. රැවටිලිකාරී උසිගැන්වීම්වලින් ඒ ජන ඒකාබද්ධය බිඳීමට අසීරු බව මෙයින් පෙනෙනවා. රටේ ජනයා දියුණුයි.කවර දුෂ්කරතා මතුවුණත් පවතින දේශපාලන ස්ථාවරත්වය බිඳ දැමිය යුතු නැති බවත්, එය තවදුරටත් වර්ධනය කළ යුතු බවත්, ඔවුන් කල්පනා කළා. ඒ මගින් ඉදිරියේදී මුහුණපෑමට සිදුවන දුෂ්කරතා අඩු වන බවත්, ඔවුන් තේරුම් ගත්තා.මේ නිසා මා දකින්නේ මහජනතාව එජාපයේ සහ ජවිපෙ ඉතාමත් බොළඳ, රැවටිලිකාරී උසිගැන්වීම්වලට බොහෝ ඉදිරිගාමී ස්ථාවරයක සිටිමින් ප්‍රතිචාර දක්වා ඇති බවයි. තමන්ගේ පැත්තෙන් විශාල දියුණුවක් ඇතිකර ගන්න මේ නිසා විපක්‍ෂයට සිදුවෙනවා. දියුණු සමාජයකට අමතන්න තරම් මේ විපක්‍ෂය දියුණු නෑ. ඒ නිසා දියුණු සමාජයකට ගැළපෙන පරිදි නව ක්‍රමවේදයන් කරා යාමට ඔවුන්ට සිදුවෙනවා.* ජනසමාජයේ ඇති වී ඇති මේ දියුණුව ආණ්ඩුවට බලපාන්නේ මොන විධියට ද?දෙයාකාරයකින් බලපානවා. එක් අතකින් එය ආණ්ඩුවට අභියෝගයක්. අනෙක් අතින් පහසුවක්. ඒක අභියෝගයක් වෙන්නෙ දියුණු ජන සමාජයක් සමඟ ගනුදෙනු කිරීමට නම් එය දියුණු ආණ්ඩුවක් ලෙසම පැවතිය යුතු නිසා. පහසුව තමයි, විපක්‍ෂයේ රැවටිලිකාරී මැවීම්වලට හසුනොවන ජනසමාජයක් ගොඩනැඟී තිබීම.ඒ නිසා මම ආණ්ඩුවට යෝජනා කරන්නේ විපක්‍ෂයට ප්‍රතිචාර දැක්වීමට යොමු නොවී ඔවුන්ට ඔවුන්ගේ පැත්තෙන් නැති දේවල් සොයාගන්න ඉඩ දීලා මේ දියුණුව ඉදිරියට ගෙන යාම සඳහා වෙහෙස වන ලෙසයි. එය අපහසු දෙයක් නෙවෙයි. ආලවට්ටම්වලින් තොරව කතා කළොත් අද මහින්ද රාජපක්‍ෂ ජනාධිපතිවරයා නිදහසින් පසු ඉතිහාසයේ කිසිදු නායකයකු පළ නොකළ තරම් නායකත්ව ගුණාංග ප්‍රකට කරමින් සිටිනවා.එතුමා සහ රටේ ජනතාව අතර ඉතා ළෙන්ගතු ආදරණීය බැඳීමක් ගොඩනැඟී තියෙනවා. එය දිනෙන් දින වර්ධනය වන බැඳීමක්. එය සෙලවීමට නොහැකියි. මේ බැඳීම තවදුරටත් ඉදිරියටත් ගෙන යා යුතුයි.නමුත්, ආණ්ඩු පක්‍ෂයේම බිම් මට්ටමේ නියෝජිතයන් බහුතරයක් මේ කාරණය මේ විධියට තේරුම් ගන්නවාද කියන එක ප්‍රශ්නයක්. තමන් මොන මොන සෙල්ලම් දැම්මත් මේ ආණ්ඩුව සහ ජනතාව අතර දැන් ඉතා දියුණු සම්බන්ධයක් ගොඩනැඟී ඇති බව ඔවුන් තේරුම් ගත යුතුයි. ඒ ඒකාබද්ධය රටේ දියුණුවට විශාලම රුකුලක් බව වටහාගෙන ඔවුන් නොපමාව වැඩ කළ යුතුයි.* මේ මැතිවරණයේදී ඡන්දය දීමට ජනතාවට උනන්දුවක් නැතැයි මත පළවුණා. සාමාන්‍යයෙන් පළාත් පාලන මැතිවරණයකදී ඡන්දය දෙන ප්‍රතිශතය අඩුවීම සාමාන්‍ය දෙයක්. ඒත්, මේ මැතිවරණයේදී සාපේක්‍ෂව සතුටුදායක ප්‍රතිශතයක් ඡන්ද ප්‍රකාශ වුණා...?මේ මැතිවරණයේදී ජන සහභාගිත්වය අඩු වෙයි කියලා පුරෝකථනයන් කෙරී තිබුණා. සාමාන්‍යයෙන් ජනාධිපතිවරණයක, මහා මැතිවරණයක වගේ පළාත් සභා - ප්‍රාදේශීය සභා මැතිවරණවල ඡන්දය දීමට විශාල මහජන උනන්දුවක් ඇතිවන්නේ නෑ. ඒත් මේ මැතිවරණයේදී එවැනි පහත වැටීමක් ඇතිවුණේ නෑ. අනෙක, මේ ජනසහභාගිත්වය මන්දගාමී වීමට හේතුවක් ලෙස නිතර නිතර මැතිවරණ පැවැත්වීමේ ප්‍රජාතන්ත්‍රවාදී ලක්‍ෂණයත් දැක්විය හැකියි. දිගින් දිගටම ආසන්න කාලයේ මැතිවරණ තිබුණා. එවිට ජනතාව තුළ විශාල උනන්දුවක් ඇතිවන්නේ නෑ. විශේෂයෙන් ප්‍රාදේශීය සභා වැනි මැතිවරණයකදී එය පෙනෙනවා. යුරෝපයේ නම් මහ මැතිවරණවලදී පවා ඡන්දය ප්‍රකාශ කරන ප්‍රතිශතය මීටත් බොහෝ අඩුයි.අනෙක මේ කාරණයෙනුත් විපක්‍ෂයට ගත යුත්තක් නෑ. මැතිවරණය මන්දගාමී කියල විපක්‍ෂය කියනවා නම් එවැනි මැතිවරණයකිනුත් ආණ්ඩුව විශිෂ්ට ජයක් ලබා තිබෙනවා. මේ මැතිවරණය ඉතිහාසයේ සාමකාමීම මැතිවරණයක්. එවැනි පසුබිමක විපක්‍ෂයට ඉඩක් දිය යුතු යැයි ජනතාව මඳ වශයෙන් හෝ පෙන්නුම් කර නෑ.* මේ මැතිවරණයේදී එජාපය දෙසින් සජිත් ප්‍රේමදාස මහතා මතුකිරීමේ වුවමනාවක් දකින්න තිබුණා. නමුත් මේ ප්‍රතිඵලයෙන් පෙනෙන්නේ ඒ ප්‍රවණතාවත් පරාජය වී අනෙක් අතට වික්‍රමසිංහ මහතා ද තවත් අර්බුදයකට ගොස් ඇති බව ද?එජාපයේ නායකත්ව අර්බුදය පසුගිය කාලයේ හොඳටම පෙනුණා. හැබැයි රනිල් වික්‍රමසිංහ මහතා මෙන් ම සජිත් ප්‍රේමදාස මහතා ද ජනතාවගෙන් ප්‍රතික්‍ෂේප වෙලා. මේ නායක අර්බුද ජනතාවට වැදගත් නැති බව මෙයින් පෙනෙනවා. අනෙක සජිත් ප්‍රේමදාස මහතා කියමින් සිටියේ යළි ප්‍රේමදාස යුගයක් එන බවයි. ඒකම අවාසිදායකයි. ඒ කාලයේ වුණ දේවල් එජාපයත්, ජවිපෙත්, රටේ ජනතාවත් හොඳට දන්නවා. ප්‍රේමදාස යුගයේ පරමාදර්ශය ලෙස මතුවුණේම භීෂණයයි. යළි එයට ඉඩ දෙන්නට ජනතාව සූදානම් නෑ. වික්‍රමසිංහ මහත්තයා දේශපාලනය කරන්නෙ මෙහෙ නෙවෙයි, යුරෝපයේ. ජාතික සංවර්ධනය ගැන කිසිම හැඟීමක් එජාපයට නෑ වගේම ඊට වුවමනාවකුත් නෑ. 19 වෙනි සියවසේ ඇරැඹුණු එජාපය නම් ධනේශ්වර, අධිරාජ්‍ය ගැති, විජාතික, සංවර්ධනයට මෙන් ම සංස්කෘතියටද එරෙහි පක්‍ෂය දැන් වළපල්ලට ගිහින්. ඊට යළි නැගිටීමක් නෑ.* මේ ප්‍රතිඵලයෙනුත් පෙනෙන්නේ ජවිපෙ ද විශාල පරිහානියකට ගමන් කර ඇති බවයි. ඔබ එය විග්‍රහ කරන්නෙ කොහොමද?ජවිපෙ අනන්‍යතාවයේ මූලික ලක්‍ෂණ වුණේ තරුණ ආකර්ෂණය හා විප්ලවකාරී බවයි. අද ජවිපෙට තරුණ ආකර්ෂණයක් නෑ. ඔවුන් විප්ලවය කියල සිතුවේ මිනීමරු ත්‍රස්තවාදයයි. එල්. ටී. ටී. ඊ. යයි ඒකයි අතර ඒ හැටි වෙනසක් නෑ. ඒ විප්ලවකාරී බවත් සමාජය ප්‍රතික්‍ෂේප කරලා. ජවිපෙ – එජාප දෙකටම අදාළ මහා පොදු සාධකය ලෙස මම දකින්නෙ අමානුෂික ලෙස මිනිස් ඝාතන කිරීම. 87’ – 89’ කාලයේ මේ දෙකම ඒ බව පෙන්නුම් කළා. ඡන්ද කාලයේදී මම ජවිපෙ පෙළපාළියක් දැක්කා. පෙළපාළියක් කිව්වට විශාල පිරිසක් සිටියේ නෑ. ඒ සිටි පිරිස හොඳින් නිරීක්‍ෂණය කළාම මම දුටුවේ ඒ වැඩිම පිරිස මැදිවියේ අය බවයි. තරුණයෝ නෑ. තවමත් ජවිපෙ ඉතුරුවෙලා ඉන්න මේ වයස්ගත පිරිසත් එක්ක ජවිපෙත් වයසට යනවා. ප්‍රගතිශීලී සන්ධානගත දේශපාලනයකින් තොර, අධි තක්සේරුවට බර ජවිපෙ තේරුම් ගත යුත්තේ මේ මැතිවරණයට ඔවුන් ගොඩනැඟූ® සටන් පාඨය වන රැවටිල්ලට නිමාවක් කියන එක අදාළ වන්නේ ඔවුන්ටම බවයි.*ලැබූ ජයග්‍රහණයත් සමඟ අලුතෙන් පත්වන පළාත් පාලන ආයතනවල මූලික වගකීම විය යුත්තේ කුමක් ද?බිම් මට්ටමේ මූලික අවශ්‍යතාවන් සපුරාලන අතර ජනාධිපතිවරයාගේ ගම හදා රට හදන වැඩපිළිවෙළ ඔවුන් ඉදිරියට ගෙන යා යුතුයි. ගම මූලික කර ගත් කෘෂිකාර්මික සංවර්ධනය, රැකියා සම්පාදනය ආදිය මෙහිදී අදාළයි. විපක්‍ෂය ජනතාව ප්‍රතික්‍ෂේප කර තිබියදී විපක්‍ෂයේ හා ඇතැම් මාධ්‍ය ගොඩනඟන මතවාදවලට පිළිතුරු දීමට ආණ්ඩුව කාලය වැය කළ යුතු නෑ. මධ්‍යම ආණ්ඩුව - පළාත් සභා - ප්‍රාදේශීය සභා - නගර සභා - මහ නගර සභා ආදී මේ සියල්ල ගම හදා – රට හදන වැඩපිළිවෙළ වේගවත්ව පෙරට ගෙන යා යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>19</day>
    </date>
    <link>http://www.dinamina.lk/2011/03/19/_art.asp?fn=f1103193</link>
    <topic>සත්‍යයට ගරු කළ ජනමතය</topic>
    <author>ජයසිරි මුණසිංහ</author>
    <content>එක්සත් ජනතා නිදහස් සන්ධානයට පළාත් පාලන මැතිවරණයෙන් අති විශිෂ්ට විජයග්‍රහණයක් අත්පත් කර දීමට මෙරට ලක්‍ෂ සංඛ්‍යාත බුද්ධිමත්, ජාතිමාමක ජනතාව පෙරේදා (17) පියවර ගත්හ. අප රටේ පළාත් පාලන ආයතන 301 ක් තිබේ. මින් මහ නගර සභා තුනක්, නගර සභා තිහක් සහ ප්‍රාදේශීය සභා දෙසිය එකක් එකතුව ආයතන දෙසිය තිස්හතරක පුංචි ඡන්දය පැවැත්විණි.මැතිවරණයට නාමයෝජනා කැඳවීමෙන් පසු විධිමත්ව ඒවා ඉදිරිපත් නොවීම හේතුවෙන් පළාත් පාලන ආයතන 65 කත්, බිම්බෝම්බ ඉවත් කිරීමේ කටයුතු මෙතෙක් අවසන් නොවීම නිසා නැවැත පදිංචි කිරීම් අවසන් නොවූ පළාත් පාලන ආයතන දෙකකත් සම්පූර්ණයෙන් ම ආයතන 67 ක ඡන්දය කල් තබන ලදී. යාපනයේ මුළු ආයතන 16 හිම සහ කිළිනොච්චිය දිස්ත්‍රික්කයේ ආයතන තුනෙහිම ඡන්දය කල් තැබීම සිදුවිය.ප්‍රචාරක කටයුතුබදුල්ල දිස්ත්‍රික්කයේ කිසිම පළාත් පාලන ආයතනයක ඡන්දය කල් නොදැමීම විශේෂ සිදුවීම විය.අපි දැන් ඒ පිළිබඳ කතිකා නොකොට, මෙවර පුංචි ඡන්ද ප්‍රතිඵලයෙන් රටේ ජනතාව ලොවට කියාපෑ පණිවුඩය කුමක්දැයි විමසා බලමු.මෙවර මැතිවරණයේ පූර්ව ප්‍රචාරක කටයුතුවල නිරත එක්සත් ජනතා නිදහස් සන්ධානය මහා විශාල ජන රැලිවලට නොගොස් දිස්ත්‍රික් මට්ටමින් ජනාධිපති මහින්ද රාජපක්‍ෂ මහතාගේ ප්‍රධානත්වයෙන් දිස්ත්‍රික් සමුළු සංවිධානය කළහ. එක්සත් ජාතික පක්‍ෂය එහි නායක හා විපක්‍ෂනායක රනිල් වික්‍රමසිංහ මහතා, පාර්ලිමේන්තු මන්ත්‍රීවරුන් වන පක්‍ෂයේ නිලතල දරන කරු ජයසූරිය, තිස්ස අත්තනායක හා සජිත් ප්‍රේමදාස යන මහත්වරුන්ගේ බෙදී ගිය ප්‍රචාරක ව්‍යාපාරයක් දියත් කළහ.ජනතා විමුක්ති පෙරමුණ හුදෙකලා ප්‍රචාරක ව්‍යාපාරයක් දියත් කළේ ප්‍රතිඵල නිකුත් වීමටත් පෙර පරාජය භාරගත් පරිද්දෙනි. කෙසේ නමුත්! ජනාධිපතිවරයා, මේ සමුළු අමතා රටේ ජනතාවගෙන් එක් ඉල්ලීමක් කෙළේය. ඒ නම්, මහින්ද චින්තන වැඩපිළිවෙළ යටතේ රටේ සිදුකරගෙන යන දැවැන්ත සංවර්ධන වැඩපිළිවෙළ වඩාත් සාර්ථක කර ගැනීමට, ගමේ පාලන බලය ද තම කණ්ඩායමට ලබා දෙන ලෙසය. ඒ ඉල්ලීම මේ රටේ අති මහත් ජනතාව ඉටු කළේ ඡන්දය පැවැති පළාත් පාලන ආයතන 234 න් 205 කම බලය සන්ධානයට විශිෂ්ට ලෙස ලබා දෙමිනි.මෙවර පැවැති පුංචි ඡන්දය ඉතා ලඝු කොට සැලකුව ද, එහි ප්‍රතිඵලය දෙස අන් කවරදාටවත් වඩා ජාත්‍යන්තර ප්‍රජාව බලා සිටියහ. මහින්ද රාජපක්‍ෂ මහතාගේ අභීත හා උදාර නායකත්වය යටතේ තිස් වසරක මහා විනාශකාරී ත්‍රස්තවාදය මෙරටින් පරාජයට පත්කොට හමාරය. දැන් උදා වී තිබෙනුයේ වඩාත් ජවසම්පන්නව අප රට සංවර්ධනය කිරීමේ කාලයයි.ජාත්‍යන්තර ප්‍රජාවකොටි ත්‍රස්තවාදය රණබිමේදී පරාජයට පත් කිරීම සිහිනයකැයි රජයට පමණක් නොව, වසර 2005 ට පෙර මෙරට ජනතාවගේ සිත්වලට ද කාවැද්ද වූ ජාත්‍යන්තර ප්‍රජාව මේ ඡන්ද ප්‍රතිඵලය දෙස උනන්දුවෙන් බලා සිටි එකම හේතුවක් තිබුණි. ඒ වත්මන් ආණ්ඩුව හා ජනාධිපතිවරයා ජනතාවගෙන් ඈත්වී ඇතැයි යන පණිවුඩයක් මෙවර ප්‍රතිඵල හරහා ඔවුන් බලාපොරොත්තු වූ බැවිනි.මෙවන් ප්‍රතිඵලයක් බලාපොරොත්තු වූ ජගත් ප්‍රජාවගේ හැසිරීම් හොඳින් අවබෝධ කර ගත් ජනාධිපතිවරයා හා ආණ්ඩුව තම ප්‍රචාරක ව්‍යාපාරය තුළදී මහජනතාවගෙන් එක් ඉල්ලීමක් කෙළේය. එනම් එදිනෙදා භාණ්ඩයක මිල ඉහළ යෑම හෝ එළවළුවක, පලතුරක මිල වැඩිවීමට වඩා බුද්ධිමත්ව සිතා රටට, ජනතාවට ඵලදායි තීරණයක් ඡන්දයේ ප්‍රතිඵල හරහා ලබා දෙන ලෙසය.මානව හිමිකම් කඩවීම්, යුද අපරාධ පරීක්‍ෂණ, ප්‍රජාතන්ත්‍රවාදය අනතුරේ වැනි ජාත්‍යන්තරයේ විමර්ශනවලට ආණ්ඩුවට ලක්වීමට සිදුවනුයේ ජනතා මතය ඉන් ඉවත් වුවහොත් පමණි. ඒ අනුව ආණ්ඩුව හැකි තරම් මේ අනතුරු පිළිබඳව ජනතාව දැනුවත් කළේය.ආණ්ඩුවේ මේ අනතුරු ඇඟවීම මනාව තේරුම් ගත් මෙරට බුද්ධිමත් ඡන්දදායකයා පොල් ගෙඩියේ මිලට, මිරිස් කරලේ මිලට තම ඡන්දය පවා නොදීමට ක්‍රියා කිරීම එක අතකින් මෙරට නූපන් පරපුරේ පවා ජයග්‍රහණයක් උදෙසා ඔවුන් කළ කැපකිරීමකි.ජනාධිපතිවරයාගේ නායකත්වයෙන් මේ වන විට ශ්‍රී ලංකාව ආසියාවේ ආශ්චර්යමත් රට බවට පත්වීමේ පෙර නිමිති පහළ වී හමාරය.නාවික, ගුවන්, බලශක්ති, වානිජ හා දැනුම යන පංච කේන්ද්‍රීය අංශ ඔස්සේ අප රට නොබියව ලොව දියුණු රටවල් හා කරට කර සිට ගැනීමට හැකි තත්ත්වයක් නිර්මාණය වෙමින් පවතී.  මෙවන් ජනතා සුබසෙත සැලැසෙන සුබවාදී ගමනක් ඇරඹී රටේ ඉදිරි ගමන ආපස්සට හැරවීමට හෝ කකුලෙන් ඇදීමට හෝ අපි සූදානම් නැතැයි මහජනතාව හඬගා ප්‍රකාශ කිරීමක් මැතිවරණ ප්‍රතිඵලයෙන් සිදුකොට තිබේ.එපමණක් නොව, මෙරට දියුණු රටක් බවට පත්කිරීමේදී පෙනෙන තෙක් මානයේ ඒ සඳහා නායකත්වය ලබා දීමට හැකි එකම නායකයා අතිගරු ජනාධිපතිතුමා බව මහජනතාව මේ මැතිවරණ ප්‍රතිඵලයෙන් රටට, ලොවට පෙන්වා දී තිබේ.එතුමා ගැන ඉතා ඉහළින් විශ්වාස තබා තිබෙන බව ද මහජනතාව ප්‍රකාශ කොට ඇත.වසර 2005 දී 1,80,786ක වැඩි ඡන්ද ප්‍රමාණයක් ලබා ගනිමින් (ප්‍රතිශතය 50.29%) මෙරට පස්වැනි විධායක ජනාධිපතිවරයා බවට තේරී පත් වූ මහින්ද රාජපක්‍ෂ මහතා දෙවැනි ජනවරම හිමිකර ගනුයේ වැඩි ඡන්ද 18,42,749 (ප්‍රතිශතය 57.88%) කිනි. ඒ එතුමා ජනතාව හමුවේ කියන දේ කරන – කරන දේ කියන නායකයෙකු බව ප්‍රායෝගිකව ඔප්පු කර තිබෙන බැවිනි. එවන් නායකයෙකුගේ සෙවණ හා කැපකිරීම් මත මිස අප රටට අන් සරණක් නැතැයි ජනතාව මේ ප්‍රතිඵලය හරහා කියා තිබේ.විපක්‍ෂයේ බිඳවැටීමඅති දැවැන්ත සංවර්ධන ව්‍යාපෘති ගණනාවක් රටේ මේ වන විට ක්‍රියාත්මකය. ජනතාව ඒවා පිළිබඳව හොඳ අවබෝධයකින් සිටිති. ඊට අමතරව ඒවායේ යහ ප්‍රතිඵල අත්විඳිති.එවන් කාලවකවානුවක ගමේ, නගරයේ සංවර්ධන වැඩ සිදුකොට ගත හැකි එකම දැක්ම හා වැඩපිළිවෙළ සහිත ආණ්ඩු බලය ලබාදිය හැකි ප්‍රායෝගික විසඳුම් සොයන කණ්ඩායම බවට බුලත් කොළයෙන් ඉදිරිපත් වූ පිරිස මහජනතාව විසින් පිළිගෙන ඇත. මෙලෙස ඉතා ඉහළ ජනතා පිළිගැනීමක් ලද සන්ධානයේ පිරිස ඉහළට එසවෙද්දී එක්සත් ජාතික පක්‍ෂයේ සහ ජනතා විමුක්ති පෙරමුණේ විශාල සෝදාපාළුවක්, බිඳවැටීමක් මේ ප්‍රතිඵල මගින් විද්‍යමාන කරවයි.එක්සත් ජාතික පක්‍ෂය ප්‍රමුඛ විපක්‍ෂය මේ මැතිවරණය ආණ්ඩුව ගෙදර යවන මැතිවරණයක් කර ගන්නා ලෙස මහජනතාවගෙන් කළ ඉල්ලීම එක හෙළා ප්‍රතික්‍ෂේප කළ ජනතාව, ඒ වෙනුවට ආණ්ඩුවෙන් වැඩ ගැනීමට තමන් සූදානම් බව මේ ප්‍රතිඵල මගින් විපක්‍ෂයට කියා දී තිබේ.ජනතා විමුක්ති පෙරමුණ පහදා දීමට වෙරදරන රැවටිල්ලට නිමාවක්; ඇත්තටම රැවටිල්ල කරන්නේ කවුරුන්දැයි හොඳින් හඳුනන ජනතාව එකදු ප්‍රාදේශීය සභාවකවත් බලය ඔවුන්ට නොපැවැරීමෙන් කියා දී තිබේ.ගමේ විශ්වාසයසමස්තයක් ලෙස ගත් කල අපට ඉතාම පහසුවෙන් මේ මැතිවරණයෙන් එක්සත් ජාතික පක්‍ෂයේ ඡන්ද පදනම කෑළි කෑළිවලට බෙදී වෙන්වී ගිය බව කිව හැකිය.ජනතා විමුක්ති පෙරමුණ කෙරෙහි නගරයේ කෙසේවත් නොමැති, යම් තරමකින් හෝ ගමේ පැවැති විශ්වාසය බිඳ වැටී ඔවුන් ජනතාව තදින්ම ප්‍රතික්‍ෂේප කරන දේශපාලන කණ්ඩායමක් බව මේ ප්‍රතිඵල කියා දෙන කරුණකි.පළාත් පාලන ආයතන මැතිවරණයේ බලය තම කණ්ඩායමට ලබා දී රට දියුණු කරන වැඩපිළිවෙළ දිනවන්නැයි ජනාධිපතිතුමා ප්‍රමුඛ කණ්ඩායම කළ ඉල්ලීම මහජනතාව පිළිගෙන ඇත. එමනිසා අද සිට සන්ධානයේ පිරිසගේ උර මත අති විශාල වගකීම් සමුදායක් පැටැවේ.මෙවර මැතිවරණ ප්‍රචාරක සමයේ අන් කවරදාටවත් වඩා එකම කණ්ඩායමේ අපේක්‍ෂක අපේක්‍ෂිකාවන් අතර මත ගැටුම්, ගැටුම් පැවැතුණි. ඒවා සියල්ල නිර්මාණය වී තිබෙනුයේ, මේ රට පවතින මැතිවරණ ක්‍රමයේ ඇති අඩුලුහුඬුකම් නිසා බව කියා අපට ඉවත බලා සිටිය නොහැක. රටේ මහජනතාව මෙරට දේශපාලන අධිකාරියෙන් බලාපොරොත්තු වනුයේ බෙදී වෙන් වී, ගැටුම් ඇතිකර ගන්නා තැනට රට මෙහෙයවීම නොවේ. සාමය, සහෝදරත්වය මතින් සෞභාග්‍යමත්, සමෘද්ධිමත් දේශයක් ගොඩනඟා ගැනීම ජනතාවගේ බලාපොරොත්තුවයි.ජනතා පැතුමමේ ජනතා බලාපොරොත්තු ඉටුකිරීමට මැතිවරණ වේදිකාවේ කී සියලු වැඩපිළිවෙළ පෙරදාටත් වඩා වැඩි වේගයකින්, කැපවීමෙන්, වගකීමෙන් ඉටුකිරීම ජයග්‍රහණය ලද සන්ධානයේ මහජන නියෝජිතයින්ගේ එකම වගකීම වේ. යුතුකම වේ.ආණ්ඩුව ගත වූ අවුරුදු හයක කාලසීමාවේ ක්‍රියාත්මක කළ ජාතික සවිය, ගම නැඟුම, මඟ නැඟුම වැනි මෙරට ගම් දනව් දියුණු කිරීමේ සාර්ථක වැඩපිළිවෙළවල ශක්තිය පළාත් පාලන ආයතනවල මහජන නියෝජිතයෝ වූහ. එවන් තරම් වගකීම් සමුදායක් ඉටු කළ මෙවර ජනතා සේවයට පත්වූවෝ, වෙනදාටත් වඩා නිර්මාණශීලීව, අලුත් අලුත් අදහස් හා යෝජනා අනුව ජනතා ගැටලුවලට විසඳුම් ලබා දීමට මහන්සි වී වැඩ කළ යුතුය. එසේ වැඩ කරන මහජන නියෝජිතයෝ අප හට ඉදිරි වසර හතර තුළ හමුවෙත්වා! මෙරට හුදී ජනතාවගේ පැතුමය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n1103211</link>
    <topic>වියදම කෝටි 4653යි විදුලි ඒකකයක් රු.9යි</topic>
    <author>සුභාෂිනි සේනානායක</author>
    <content>ශ්‍රී ලංකාවේ ඉදිකළ ප්‍රථම ගල් අඟුරු බලාගාරය නොරොච්චෝලේදී හෙට (22) ජනාධිපති මහින්ද රාජපක්ෂ මහතා අතින් විවෘත කෙරේ.රුපියල් කෝටි 4653 ක වියදමින් ඉදිකළ මේ බලාගාරය ලක්විජය බලාගාරය ලෙස නම්කර තිබේ.මෙමගින් රුපියල් 9 කට විදුලිබල ඒකකයක් නිපදවීමට හැකිවේ. මේ බලාගාරය සඳහා වැය වූ මුළු වියදම මාස 26 ක කාලයක් තුළ උපයාගත හැකි බව විදුලිබල අමාත්‍ය පාඨලි චම්පික රණවක මහතා ප්‍රකාශ කළේය. මේ බලාගාරයේ ප්‍රථම අදියර මගින් මෙගාවොට් 300 ක විදුලි ධාරිතාවයක් උත්පාදනය කෙරෙන අතර අක්කර 242 ක භූමිභාගයක විදුලි බලාගාරය ඉදිකෙරේ.මහින්ද චින්තනයට අනුව ඉදිකළ මේ ගල් අඟුරු බලාගාරයේ දෙවන හා තෙවන අදියර ඉදිකිරීම් සඳහා රුපියල් කෝටි 910 ක් වැය කෙරේ. මේ සඳහා චීන රජය ආධාර ලබාදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n1103212</link>
    <topic>ජාත්‍යන්තර බොදු සමුළුව පල්ලේකැලේදී මුළු දෙයි</topic>
    <author>ජයසිරි මුණසිංහ සහ අසේල කුරුළුවංශ මහනුවර සිට</author>
    <content>මුළුමහත් විශ්වයටම ශාන්තිය උදා කරනු පිණිස ගෞතම බුදුරජාණන් වහන්සේ විසින් දේශනා කළ දහසක් වූ ධර්මස්ඛන්ධය මෙනෙහි කිරීමේ ජාත්‍යන්තර බෞද්ධ මහා සම්මේලනය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඓතිහාසික කන්ද උඩරට පල්ලේකැලේ පුරවරයේ දී ඊයේ (20) උදේ උත්සවශ්‍රීයෙන් ආරම්භ කැරිණි.මහනුවර, පල්ලේකැලේ පිහිටි ජාත්‍යන්තර බෞද්ධාගමික අධ්‍යාපන මධ්‍යස්ථාන ශ්‍රවණාගාරයේ ඉතා විචිත්‍ර ලෙස මේ සම්මේලනය මුළුදුනි. මේ දිනවල රටපුරා සෑම තැනම 2600 වැනි සම්බුද්ධත්ව ජයන්තිය සැමරීමේ ජාතික වැඩපිළිවෙළ පැවැත්වේ. එයට සමගාමීව ඉතා සුවිශේෂී අවස්ථාවක් සනිටුහන් කරමින් මේ සම්මේලනය ඓතිහාසික කන්දඋඩරට පැවැත්වීම අගය කළ යුතු කටයුත්තක්ම විය.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති මේ මහා සම්මේලනයට තෛ‍්‍රනිකායික මහා නායක ස්වාමීන්ද්‍රයාණන් වහන්සේලාගේ ආශිර්වාද, සුබපැතුම් එක් කොට වැඩමකළ මහා සංඝරත්නය, සතර පේරුවේ උපාසක උපාසිකා දහන් නියෝජනය කරමින් පැමිණ ගිහි බුද්ධිමත්හු විශාල පිරිසක් සිටියහ. ඊට අමතරව කාම්බෝජය, ඉන්දුනීසියාව, මියන්මාරය, නේපාලය, තායිලන්තය, වියට්නාමය සහ ඉන්දියාව නියෝජනය කරමින් සැදැහැවත් බෞද්ධ ගිහි පැවිදි විද්වත්හු මීට එක්ව සිටියහ. විදේශ කටයුතු අමාත්‍යාංශය, ඉන්දියානු සංස්කෘතික සහයෝගිතා කවුන්සිලය, පේරාදෙණිය විශ්වවිද්‍යාලය හා පල්ලේකැලේ බෞද්ධාගමික අධ්‍යාපනික ජාත්‍යන්තර මධ්‍යස්ථානය එකට එක්ව මෙය සංවිධානය කොට තිබුණි. ශ්‍රී ලංකා රජය සහ ඉන්දියානු රජය අතර මෙන්ම දෙරටේ රාජ්‍ය නායකයින් අතර පවතින දිගුකාලීන වුත්, මිත්‍රශීලී වූත්, සමීප සබඳතාවයේ එක් ඵලයක් ලෙස මේ දෙදින සම්මේලනය මෙරටේ පැවත්වීම හැඳින්විය හැකිය. මේ සඳහා බැතිබර දායකත්වය මුළුමනින්ම භාරත දේශය දරා තිබීම සුවිශේෂී කරුණකි.සම්මේලනය ආරම්භ කිරීමට ජනාධිපති මහින්ද රාජපක්ෂ මහතා ඊයේ උදෑසන පැමිණි මොහොතේ උඩරට සාම්ප්‍රදායික නැටුම්, ගැයුම්, සහිත අලංකාර නර්තන රැඟුම් මධ්‍යයේ පිළිගැනුණි. රතු පලස මතින් ශ්‍රවණාගාරයට සම්භාවනීය අමුත්තන් කැඳවාගෙන ආහ. අනතුරුව චිරාගත සම්ප්‍රදායානුකූලව පොල්තෙල් පහන් සිල දල්වා දෙදින සම්මේලනය ආරම්භ කෙරිණි. සියම් මහානිකායේ මල්වතු පාර්ශ්වයේ අනුනායක නියංගොඩ ශ්‍රී විජිත සිරි හිමියෝ පිරිස පංචශීලයෙහි පිහිටුවූහ. බුද්ධශාසන සහ ආගමික කටයුතු අමාත්‍යාංශයේ ලේකම් කැෂියන් හේරත් මහතා මේ අනගිභවනීය සම්මේලනයට සපැමිණි සැමදෙනා පිළිගත්තේ, හදපිරි බැතියෙනි.අනතුරුව මෙරට සිටින ඉන්දියානු මහ කොමසාරිස්වරයා අශෝක් කේ. කාන්ත් මහතා සම්මේලනය අමතා ඉතා සාරගර්භ දෙසුමක් පැවැත්වූවේය. ඉන්දියානු සංස්කෘති සහයෝගිතා කවුන්සිලයේ අධ්‍යක්ෂ ජනරාල් සුරේෂ් ඒ. ගෝවෙල් මහතා ද කථා කෙළේය.ශ්‍රී ලංකා රජයේ විදේශ කටයුතු ඇමැති මහාචාර්ය ජී.එල්. පීරිස් මහතා ඉන්පසු සම්මේලනය අමතා බුදු දහමේ අගය පහදා දුන්නේය. පල්ලේකැලේ ජාත්‍යන්තර බෞද්ධාගමික වැඩසටහන මධ්‍යස්ථානයේ දර්ශනීය ශ්‍රවණාගාර ශාලාවේ සදානුස්මරණීය ලෙස සනිටුහන් වන තවත් එක් සිදුවීමක් අනතුරුව සිදුවිණි. ඒ මෙම මධ්‍යස්ථානය විසින් අද පටන් මාසිකව නිකුත් කරන බෞද්ධ දැනුම බෙදාහරින ග්‍රන්ථය එළිදැක්වීමය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n1103213</link>
    <topic>ලේක්හවුස් ශාඛා කාර්යාලයක් රත්නපුරේ</topic>
    <author>සුභාෂිනී සේනානායක</author>
    <content>සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) නව ශාඛා කාර්යාලයක් අද (21) උදේ 9.29 ට යෙදෙන සුභ මොහොතින් රත්නපුරේදී ආරම්භ කෙරේ.රත්නපුර, පල්ලිය පාර අංක 28 1/1, දරන ලිපිනයේ ආරම්භ කෙරෙන නව ශාඛා කාර්යාලය මගින් සබරගමුව පළාත් ජනතාවට දැන්වීම් භාරදීමට හැකිවෙයි. දිනමිණ පොත්හලක්ද මෙහි ස්ථාපිත කෙරේ.රත්නපුර ශාඛා කාර්යාලයට නව කර්තෘ මණ්ඩලයක්ද අනුයුක්ත කෙරෙන අතර කොළඹ පත්තර මහගෙදරට පැමිණ සිදුකර ගන්නා සියලුම සේවාවන් මෙමගින් ලැබෙන අතර එම ප්‍රදේශයේ ජනතාවට උපරිම සේවාවක් ලබාදීම අරමුණ බව අලෙවි හා ශාඛා කාර්යාල ප්‍රධානී සුනිල් සෙන්දනායක මහතා දිනමිණට කීය.රත්නපුර ශාඛා කාර්යාලයෙන් දැන්වීම් පිළිබඳ වැඩි විස්තර 0452230730 දුරකථන අංකයෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n1103214</link>
    <topic>පැරණි සහල් වර්ග එතෙර යැවීමට පියවර</topic>
    <author>නුවන් කොඩිකාර</author>
    <content>දේශීය පැරණි සහල් වර්ග අපනයනය කිරීමට රජය තීරණය කර තිබේ.මේ අනුව හීනටි, සුවදැල්, පච්චපේරුමාල් ඇතුළු ගුණාත්මක හා වටිනාකමින්යුත් සහල් වර්ග රැසක් අපනයනය කිරීමට කටයුතු යොදා ඇති බව කෘෂිකර්ම ඇමැති මහින්ද යාපා අබේවර්ධන මහතා “දිනමිණට” පැවසීය.පැරණි සහල් නිපදවන්නන් දිරිමත් කර ඉහළ මිලකට එය මිලදී ගෙන අපනයනය කරන බවද ඒ මහතා කීවේය. මේ වනවිටත් පෞද්ගලික ආයතන කිහිපයක් දේශීය සහල් වර්ග රැසක් පිටරට යවන බවද අබේවර්ධන මහතා සඳහන් කළේය. නව ප්‍රභේදවලට වඩා පැරණි ප්‍රභේදවලට මූලිකත්වය ලබාදීමට කටයුතු යොදා ඇති බව අමාත්‍යංශ ලේකම් කේ. ඊ. කරුණාතිලක මහතා පැවසීය.දේශීය සහල්වලට විදේශයන්හි විශාල ඉල්ලුමක් පවතින බවත්, ඒ අනුව මෙම තීරණයට එළඹි බවද කරුණාතිලක මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n1103215</link>
    <topic>කච්චතිවු දෙව් මැදුරේ වාර්ෂික මංගල්‍යය මහ ඉහළින්</topic>
    <author>නිවන්ති තිලකරත්න</author>
    <content>යාපනය කච්චතිව් දූපතේ ශාන්ත අන්තෝනි දෙව්මැදුරේ වාර්ෂික මංගල්‍ය උළෙලේ ඊයේ (20 දා) උත්කර්ෂවත් ලෙස පැවැත්විණි.ඉන්දු - ශ්‍රී ලංකා ධීවරයන්ගේ පොදු පූජා භූමියක් ලෙස මේ දේවස්ථානය සැළකෙන අතර මෙවර මංගල්‍යය සඳහා ඉන්දියානු හා ශ්‍රී ලාංකික බැතිමත්හු 4000ක් පමණ සහභාගි වූහ.කතෝලික සභාවේ (යාපනයේ) ජස්ටින් ඥානප්‍රගාසම් පිය තුමාගේ ප්‍රධානත්වයෙන් පැවැත්වුණු මේ දේව මංගල්‍යය සඳහා කච්චතිවු දෙව් මැදුරේ නිර්මාතෘ ඉන්දියාවේ ශිව ගංගෙයිහි මරෙයි මාවතම් පල්ලිමේ අමල් රාජ් සහ රාමේෂ්වරම් මරෙයි මාවතම් පල්ලියේ ප්‍රධානී මයිකල් රාජ් යන පියතුමන්ලා සහභාගි වූහ.කන්කසන්තුරේ සිට නාවික සැතපුම් 45 ක් (කිලෝමීටර් 82 ක්) දුරින් කච්චතිව් දූපත පිහිටා ඇත.ඉන්දියාවට අයිතිව තිබූ මේ දූපත 1974 දී ශ්‍රී ලංකාවට බාරදෙනු ලැබීය.මෙම මංගල්‍යයට සහභාගි වීමට බැතිමතුන්ට අවශ්‍ය ප්‍රවාහන පහසුකම් ඇතුළු අනෙකුත් පහසුකම් ශ්‍රී ලංකා නාවික හමුදාව විසින් සැපයීය.උතුරු නාවික ආඥාපති රියර් අද්මිරාල් තුසිත් වීරසේකර, යාපනය ආඥාපති මේජර් ජනරාල් මහින්ද හතුරුසිංහ මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n1103217</link>
    <topic>ආරක්ෂාව ගැන සොයන්න කණ්ඩායමක් බහරේනයට</topic>
    <author>මහින්ද අලුත්ගෙදර</author>
    <content>බහරේනයේ වෙසෙන ශ්‍රී ලාංකිකයන්ගේ ආරක්ෂාව පිළිබඳ සොයා බැලීම සඳහා විශේෂ නියෝජිත කණ්ඩායමක් බහරේනය බලා පිටත්ව ගිය බව ශ්‍රී ලංකා විදේශ සේවා නියුක්ති කාර්යාංශය පවසයි.බහරේනයේ උද්ගත වී තිබෙන අර්බුදකාරී තත්ත්වය හේතුවෙන් එරට වෙසෙන ශ්‍රී ලාංකිකයන් පිළිබඳ සොයා බැලීම සඳහා කුවේටයේ ජබ්‍රියා නුවර පිහිටි ශ්‍රී ලංකා තානාපති කාර්යාලයේ නියෝජිත පිරිසක් මෙලෙස බහරේනය බලා පිටත්ව ගොස් තිබෙන බව ශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ඨ නිලධාරියෙක් “දිනමිණ”ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n1103216</link>
    <topic>තෙල් සංස්ථාවේ යකඩ එළියට ගෙනැවිත් මාට්ටු</topic>
    <author>චන්ද්‍රිකා පෙරේරා සහ බණ්ඩාරගම සමූහ</author>
    <content>ශ්‍රී ලංකා ඛනිජ තෙල් නීතිගත සංස්ථාවෙන් යකඩ කිලෝ ග්‍රෑම් 280 ක් සොරකම්කර ත්‍රිරෝද රථයකින් ප්‍රවාහනය කරමින් සිටි එම සංස්ථාවේ සේවකයෙක් පෙරේදා (19) වැල්ලම්පිටිය පොලිසිය මගින් අත්අඩංගුවට ගෙන තිබේ.අත්අඩංගුවට ගත් සැකකරු පොල්කටු පිරවූ ගෝනියක මේ යකඩ තොගය බහා පොල්කටු රැගෙන යන මුවාවෙන් ඛනිජ තෙල් සංස්ථා භූමියෙන් පිටතට රැගෙන යාමට උත්සාහ කර ඇති බව පොලිසිය පවසයි. මේ අනුව ත්‍රිරෝද රථයක යකඩ හා පොල්කටු පිර වූ ගෝනිය පටවාගෙන සංස්ථාවේ ගේට්ටුවෙන් පිටතට ගමන් කිරීමට උත්සාහ කිරීමේදී එහි ආරක්ෂකයින් පොලිසියට දැනුම් දී ඇත.මෙසේ අත්අඩංගුවට ගත් සැකකරු පොලිස් ප්‍රශ්න කිරීමේදී පවසා ඇත්තේ එම සංස්ථාවෙන් අබලි ද්‍රව්‍ය ලෙස පිටතට දමන යකඩ මීට පෙරද තමා රැගෙන ගිය බවත් එය නීතිවිරෝධී බව දැන නොසිටි බවත්ය.නුගේගොඩ පොලිස් අධිකාරි දේශබන්දු තෙන්නකෝන් මහතාගේ උපදෙස් මත වැල්ලම්පිටිය පොලිස් ස්ථානාධිපති ප්‍රධාන පොලිස් පරීක්ෂක එස්. ඒ. ආර්. සමරනායක මහතාගේ මෙහෙයවීමෙන් උප පොලිස් පරීක්ෂක මහින්ද සැරයන් 51910 අබේසිරි ඇතුළු නිලධාරිහු සිද්ධිය පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n1103218</link>
    <topic> ශ්‍රී ලංකා - නවසීලන්ත ක්‍රිකට් තරගයට රු: කෝටියක් ඔට්ටු ඇල්ලූ 4ක් දැලේ</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ නවසීලන්තය අතර පැවති ක්‍රිකට් තරඟය සඳහා ඔට්ටු ඇල්ලීමේ ජාවාරමක නිරතව සිටි පුද්ගලයන් සිවු දෙනකු ඉන්දීය පොලිසිය මඟින් අත්අඩංගුවට ගෙන ඇත.මුම්බායි වැන්කඩේ ක්‍රීඩාංගනයේ දී මෙම තරඟය පැවති අතර එහිදී ඉන්දීය රුපියල් කෝටියක මුදලක් ඔට්ටු වශයෙන් අල්ලා තිබෙන බවට මූලික පරීක්ෂණවලදී අනාවරණය කරගෙන තිබේ.පොලිසියට ලද තොරතුරක් අනුව මේ පිරිස අත්අඩංගුවට ගෙන තිබෙන අතර ඉන්දියාවේ චෙන්නායිහි පිහිටි ඔට්ටු ඇල්ලීමේ මධ්‍යස්ථානයකදී මෙලෙස අත්අඩංගුවට ගත් බව තානාපති ආරංචි මාර්ග සඳහන් කරයි.අත්අඩංගුවට ගත් මේ පුද්ගලයන් සිවු දෙනා සම්බන්ධයෙන් තවදුරටත් පරීක්ෂණ ක්‍රියාත්මක කරන බව තානාපති ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n1103219</link>
    <topic>ඉන්ධන අරන් විකුණන කල්ලියේ තිදෙනෙක් ඉන්ධන සමඟම අල්ලා ගනී</topic>
    <author>චන්ද්‍රිකා පෙරේරාවිජයානි එදිරිසිංහ රක්ෂණ ශ්‍රියන්ත සහ බණ්ඩාරගම සමූහ</author>
    <content>ලංගම බස් රථ, යුද හමුදා වාහන හා වෙනත් ආයතනවල රථවලින් ඉන්ධන ලබාගෙන විකුණු කල්ලියක තිදෙනෙකු සමඟ විකිණීමට සූදානම් කළ ඉන්ධන තොගයක් හා ලොරි රථයක් නුගේගොඩ හදිසි ඇමතුම් අංශය මගින් පෙරේදා (19) අලුයම අත්අඩංගුවට ගෙන තිබේ. බස් රථ හා වෙනත් ආයතනවල රථ රියැදුරන් විසින් ඉන්ධන විකිණීමේ ජාවාරම කලක සිට සිදුකළ බවට අත්අඩංගුවට ගත් සැකකරුවන්ගෙන් ප්‍රශ්න කිරීමේදී හෙළි වූ බව නුගේගොඩ පොලිස් අධිකාරි දේශබන්දු තෙන්නකෝන් මහතා පැවැසීය.අත්අඩංගුවට ගත් සැකකරුවන් අතුරුගිරිය ප්‍රදේශයේ පදිංචි අය වෙති. චෛනා හාබර් සමාගමට අයත් එල්. එච්. 1625 ටාටා වර්ගයේ ලොරියකින් එහි රියදුරා ඩීසල් ලීටර් 85 ක් ඇද අතුරුගිරියේ නිවාස දෙකකට ලබාදෙන අවස්ථාවේ පොලිසිය විසින් වටලා අත්අඩංගුවට ගැනීම සිදුකර තිබේ. එම රථ රියදුරා හා ඩීසල් තොගය මිලදී ගත් නිවෙස් හිමියන් දෙදෙනා සහ ඩීසල් ලබාගත් ලොරි රථය පොලිසිය මගින් අත්අඩංගුවට ගෙන ඇත.මේ ප්‍රදේශයේ ගල්කොරියක රැකියා කරන පුද්ගලයන් විසින් ගල්කොරියේ අවශ්‍යතා සඳහා මෙසේ හොරට විකුණන ඉන්ධන ලබාගෙන තිබෙන බවට හෙළිව ඇත.මේ අනුව ලංගම බස් රථ රියදුරන් හා යුද හමුදා රථවලින් ඉන්ධන ඇද මොවුන්ට විකුණන බව අත්අඩංගුවට පත්වූවන් හෙළිකර තිබේ. ඉන්ධන ලබාගන්නා රථවල රියදුරන් ලෙස අතුරුගිරිය හා අවට ප්‍රදේශයේ පුද්ගලයන් කටයුතු කරන බවත් ඔවුන් මේ අයුරින් ඉන්ධන විකිණීමේ ජාවාරමට එක්වී සිටින බවත් පොලිසිය පවසයි.ඉන්ධන විකුණමින් සිටියදී අත්අඩංගුවට ගත් ලොරි රථ රියදුරා මීට මාස හයකට පෙර රථය හිමි ආයතනයේ සේවයට ගොස් තිබෙන අතර ඔහු මාස පහක සිට ඉන් ලබා ගන්නා ඉන්ධන විකිණීමේ ජාවාරම සිදුකර තිබෙන බව සැකකරු පොලිසියට ප්‍රකාශ කර තිබේ. නුගේගොඩ පොලිස් අධිකාරි දේශබන්ධු තෙන්නකෝන් මහතාට ලැබුණු තොරතුරක් මත නුගේගොඩ හදිසි ඇමතුම් අංශයේ ස්ථානාධිපති පොලිස් පරීක්ෂක භාතිය ජයසිංහ මහතාගේ මෙහෙයවීමෙන් පොලිස් කොස්තාපල්වරුන් වන 76429 දිසානායක, 704430 චන්දන, 68944 ලෝරන්ස්, 68972 ප්‍රනාන්දු, 69151 දසනායක, 82637 දිනේෂ්, 81730 ආරියරත්න හා රියදුරු 85408 උපුල් නිලධාරිහූ මේ වැටලීම සිදුකර තිබේ. සිද්ධිය පිළිබඳ වැඩිදුර පරීක්ෂණ පැවැත්වීම සඳහා සැකකරුවන් හෝමාගම පොලිසියට බාරදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n11032110</link>
    <topic>රබර් ෂීට් සොරකමේ ගිය දෙදෙනෙක් කොටුවෙලා</topic>
    <author>බණ්ඩාරගම සමූහ විමල් එස්. ජයසිංහ</author>
    <content>කාලයක් තිස්සේ සංවිධානාත්මක ලෙස බුලත්සිංහල ප්‍රදේශයේ රබර් ෂීට් ගබඩා කඩා රුපියල් ලක්ෂ ගණනක රබර් ෂීට් සොරකමේ යෙදුණු තිදෙනෙකුගෙන් යුත් කල්ලියේ දෙදෙනෙක් ත්‍රිරෝද රථයකින් ගමන් කරමින් සිටියදී ඈගල්ඔය මාර්ග බාධකයේදී අත්අඩංගුවට ගත් බව බුලත්සිංහල පොලිසිය කියයි.ත්‍රිරෝද රථය තුල තිබී රුපියල් දස දහසක් වටිනා රබර් ෂීට් හා ගබඩා කැඩීමට උපයෝගී කරගත් යකඩ උල් කිහිපයක් පොලිසිය බාරයට ගෙන ඇත.බුලත්සිංහල පොලිසියේ ස්ථානාධිපති ප්‍රධාන පොලිස් පරීක්ෂක ඩී. ඩී. ගුණරත්න මහතාගේ උපදෙස් මත ඈගල්ඔය හංදියේ මාර්ග බාධක යොදා සැක කටයුතු වාහන පරීක්ෂාවේ යෙදී සිටියදී ත්‍රිරෝද රථය නවතා පරීක්ෂා කිරීමට සූදානම් වෙද්දී එහි සිටි පුද්ගලයකු පලාගිය බව පොලිසිය කියයි. සැකකරුවන් කැලණිය ප්‍රදේශයේ සිට පැමිණ හොරණ ප්‍රදේශයේ ත්‍රිරෝද රථ රියදුරකුගේ සහාය ඇතිව කාලයක් තිස්සේ මෙම රබර් ෂීට් ගබඩාවලින් සොරකම් කළ බව ප්‍රශ්න කිරීමේදී හෙළි වී යැයි පොලිසිය කියයි.දැනට මාස කිහිපයකට පෙර පාදුක්ක ප්‍රදේශයේ රබර් ෂීට් ගබඩාවක් කැඩීමට ගොස් ප්‍රදේශවාසීන් සැකකරුවන් අල්ලා ගැනීමට සූදානම් වෙද්දී එම ස්ථානයට ගිය ත්‍රිරෝද රථය හා යතුරු පැදිය දමා පලාගිය කණ්ඩායම මොවුන් බව පොලිසිය කියයි.බුලත්සිංහල පොලිසියේ ස්ථානාධිපති ප්‍රධාන පොලිස් පරීක්ෂක ඩී. ඩී. ගුණරත්න මහතාගේ උපදෙස් මත පොලිස් සැරයන් (40500) වීරවංශ, පොලිස් කොස්තාපල් 77858, 81952, 66242 මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=n11032111</link>
    <topic>21වැනි උපන්දිනය දා වැල්ලවත්තේදී දුම්රියට බිලි</topic>
    <author>බණ්ඩාරගම බිමල් ශාමන් ජයසිංහ</author>
    <content>සිය 21 වන උපන් දිනයදා පෙම්වතා සමඟ වැල්ලවත්ත දුම්රිය මාර්ගයෙහි අත් අල්ලාගෙන ගමන්කළ තරුණියක් දුම්රියේ ගැටීමෙන් එම ස්ථානයේම මියගොස් තරුණයා බරපතළ තුවාල ලබා කළුබෝවිල රෝහලට ඇතුළත් කළ බව වැල්ලවත්ත පොලිසිය කියයි.මෙසේ අවාසනාවන්ත ලෙස මියගොස් ඇත්තේ මීගොඩ විවිධ සේවා සමූපකාර සමිතියේ ලිපිකාරිනියක ලෙස සේවය කළ මීගොඩ නාවලමුල්ල පදිංචි රාධිකා සංකලනි (21) නමැති තරුණියකි.තුවාල ලබා රෝහල්ගතකර ඇත්තේ ජයවර්ධනපුර සරසවියේ දෙවැනි වසරේ සිසුවකු වන කැලණිය පදිංචි 23 හැවිරිදි තරුණයෙකි.පෙරේදා (19) පෙරවරුවේ මොවුන් දෙදෙනා වැල්ලවත්තේ මුහුදු වෙරළේදී හමුවීමෙන් අනතුරුව දුම්රිය මාර්ගයෙහි කථාබස් කරමින් පැමිණෙමින් සිටියදී පානදුර සිට මරදාන බලා ධාවනය වූ දුම්රියේ හැපී ඇත. මියගිය තරුණියගේ මරණ පරීක්‍ෂණය ඊයේ (20) කළුබෝවිල දී සිදු කිරීමට නියමිතව තිබිණි.වැල්ලවත්ත පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=r1103211</link>
    <topic> මත්තේගොඩ නිවාස සංකීර්ණයේ දෙමහල් ප්‍රජා ශාලා ගොඩනැඟිල්ල ඵලක් නොගෙන අතහැරලා</topic>
    <author>පොල්ගස්ඕවිට සමූහ – එස්. පන්නිල</author>
    <content>මත්තේගොඩ නිවාස සංකීර්ණයට අයත් මෙම දෙමහල් ප්‍රජාශාලා ගොඩනැගිල්ල ප්‍රයෝජනයක් නොගෙන අත්හැර දමා ඇත.නිවාස සංකීර්ණයේ පරිපාලනය හෝමාගම ප්‍රාදේශීය සභාවට පවරා දීමෙන් පසුව මෙම ගොඩනැගිල්ලේ ශ්‍රී ලංකා රතු කුරුස සමාජයේ සේවා ස්ථානයක් පිහිටවනු ලැබීය. නමුත් එය ඉවත් කර වසර පහක් පමණ ගත වී ඇත. කහතුඩුව පොලිස් ස්ථානයට අනුබද්ධව පොලිස් මුරපොළක් පිහිටුවීමට කටයුතු යෙදිණ.එහෙත් පොලිසිය සඳහා ඉඩමක් වෙන්කර ඇති බව හෙළිවීමෙන් පසුව එම අදහසද ඉවත් විය.බල්ලන්ට සහ සලෙළුන්ට වෙන් වී ඇති රුපියල් ලක්‍ෂ ගණනක් වටිනා මෙම ගොඩනැගිල්ල අත්හැර දමා තිබීම බලවත් අපරාධයක් බව මහජනතාව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=r1103212</link>
    <topic> කොල්ලකල්ලියක 2ක් ගිනි අවි – උණ්ඩ සමඟ අතුරුගිරියේදී අත්අඩංගුවට</topic>
    <author>අතුරුගිරිය විශේෂ – වික්‍රම සමරසිංහ</author>
    <content>මංකොල්ලකෑම් ඇතුළු විවිධ අපරාධවලට සම්බන්ධ පුද්ගලයන් දෙදෙනෙක් අතුරුගිරිය පොලිසිය විසින් අත්අඩංගුවට ගැනීමෙන් අනතුරුව මංකොල්ලකෑම්වලට සම්බන්ධව යොදා ගත් කාර් රථයක්, ත්‍රීවීලර් රථයක්, රිවෝල්වරයක්, මෙරට නිෂ්පාදිත ගල්කටස් වර්ගයේ පිස්තෝලයක්, මිලිමීටර් 9 වර්ගයේ උණ්ඩ හයක්, එස්. ජී. නො. 4 වර්ගයේ උණ්ඩයක් සොයා ගැනීමට හැකි වී තිබේ.කාර් රථයකින් පැමිණ අතුරුගිරියේ ඇලුමිනියම් වෙළෙඳසලකින් රුපියල් 60,000 ක් ද, හබරකඩ පෞද්ගලික සාත්තු නිවාසයක සේවිකාවකගේ රුපියල් පන්ලක්‍ෂයකට අධික රන් ආභරණ සහ මුදල් ද මංකොල්ලකා තිබුණි. මේ පිළිබඳ පරීක්‍ෂණ පැවැත්වූ පොලිසියට මෙම සැකකරුවන් අත්අඩංගුවට ගැනීමට හැකි වී තිබේ.මේ අය මෙවැනි අපරාධ සම්බන්ධව රක්ෂිත බන්ධනාගාරයේ වසර හයක් ගතකර ඇප මත නිදහස්ව සිටියදී මෙකී මංකොල්ලකෑම් සිදුකර ඇත. මෙම මංකොල්ලකරුවන් භාවිත කළ වාහනය කඩවත ප්‍රදේශයෙන් කුලී පදනම මත ලබාගෙන ඇත. අත්අඩංගුවට පත්ව ඇති එක් සැකකරුවෙක් අකුරුමුල්ල දෙල්ගොඩ පදිංචි අයෙක් වන අතර ප්‍රධාන සැකකරු බටවල, පාදුක්ක ප්‍රදේශයේය. ඔහු නාවික හමුදාවේ සිටි අයෙකි.වුන් මංකොල්ලකෑ රත්තරන් චේන් හතරක් සහ පෙන්ඩන්ට් එකක් ද සොයාගැනීමට හැකි වී තිබේ.නුගේගොඩ ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් මත අතුරුගිරිය පොලිස් ස්ථානාධිපති කපිල සේනානායක, අපරාධ අංශ ස්ථානාධිපති පොලිස් පරීක්‍ෂක පුෂ්පකුමාර, පොලිස් පරීක්‍ෂක ආර්. ඩබ්. විතාන, සැරයන් පියල් (56750), ඉන්ද්‍රජිත් (56993), ගමගේ (40943), රංගන (40951), නිරෝෂන් (89357), දිලීප (84179) යන නිලධාරීන් විසින් වැඩිදුර පරීක්‍ෂණ කටයුතු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=r1103213</link>
    <topic>හොරණ ශිෂ්‍යත්ව සමතුන්ට ජනපති අරමුදලින් ශිෂ්‍යත්ව</topic>
    <author>බුලත්සිංහල විශේෂ – මිල්ටන් ධර්මසිංහ හොරණ විශේෂ</author>
    <content>හොරණ අධ්‍යාපන කලාපයේ බුලත්සිංහල, හොරණ බණ්ඩාරගම යන අධ්‍යාපන කොට්ඨාසවල පාසල්වලින් 2008 වර්ෂයේ අ.පො.ස. (සා.පෙළ) විභාගය විශිෂ්ඨ අන්දමින් සමත් වූ ශිෂ්‍ය ශිෂ්‍යාවන් සිය දෙනෙකුට ජනාධිපති අරමුදලින් ශිෂ්‍යත්ව පිරිනැමීමේ උත්සවයක් හොරණ ශ්‍රීපාලි රංග ශාලාවේදී පැවැත්විණි.හොරණ කලාප අධ්‍යාපන කාර්යාලයේ සංවර්ධන අංශය මගින් සංවිධානය කළ මෙම උත්සවයේ විශේෂ අමුත්තා ලෙස යහපාලන හා යටිතල පහසුකම් සංවර්ධන ජ්‍යෙෂ්ඨ අමාත්‍ය රත්නසිරි වික්‍රමනායක මහතාගේ ප්‍රධානත්වයෙන් සහ කළුතර දිස්ත්‍රික් මන්ත්‍රී විධුර වික්‍රමනායක මහතාගේ ප්‍රධානත්වයෙන් පැවැත්විණි.මෙම උත්සවයේදී ජනාධිපති ශිෂ්‍යත්ව ලබා ගනු ලැබූ සිසුන් සියලුදෙනා වෙත ජනාධිපති මහින්ද රාජපක්ෂ මැතිතුමා සුබ පැතුම් පණිවිඩයක්ද එවා තිබුණි.යහපාලන හා යටිතල පහසුකම් පිළිබඳ ජ්‍යෙෂ්ඨ අමාත්‍ය රත්නසිරි වික්‍රමනායක මහතා සිසුන් අමතා කතා කරමින් විද්‍යාව හා තාක්ෂණ දියුණුව වත්මන් යුගයට හා රටට ගැලපෙන පරිදි උපයෝගී කරගත යුතු බවත් රටේ පවත්නා බෞද්ධ සංස්කෘතින් හා උසස් ගති පැවතුම් හා ගුණධර්මවලට හානි නොවන පරිදි තාක්ෂණය යොදා ගත යුතු බවත් රට ජාතිය ගැන තැකීමෙන් යුතුව රටට ආදරයෙන් කටයුතු කළ යුතු බවත් සඳහන් කළේය.කළුතර දිස්ත්‍රික් මන්ත්‍රී විදුර වික්‍රමනායක මහතා කතා කරමින් නූතන ළමා පරපුරට සිය ළමා කාලය අහිමිකර දී ඇතැයිද ඔවුන් තුළ ආදරය කරුණාව, මෛත්‍රිය වෙනුවට සාධාරණය, යුක්තිය, අනුකම්පාසහගත හැඟීම් නොමැති පිරිසක් බවට පත්වෙමින් සිටින බව දකින්නට ඇතැයි කීය.මෙම උත්සවය අමතා හොරණ කලාප අධ්‍යාපන අධ්‍යක්ෂිකා පද්මිණි විජේසිංහ මහත්මිය සහ සහකාර අධ්‍යාපන අධ්‍යක්ෂ රංජිත් පේ‍්‍රමසිරි මහතාද කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=r1103214</link>
    <topic>වත්තල ප්‍රදේශයේ මාර්ග සංවර්ධනයට රුපියල් බිලියන 400 ක්</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>ආර්ථික හා සංවර්ධන ඇමැති බැසිල් රාජපක්ෂ මහතාගේ උපදෙස් මත බස්නාහිර පළාත් සංවර්ධන නිවාස හා ඉදිකිරීම් ධීවර සංචාරක ඇමැති නිමල් ලන්සා මහතාගේ අධීක්ෂණයෙන් වත්තල ප්‍රාදේශීය ලේකම් කොට්ඨාසයේ සංවර්ධන ව්‍යාපෘති රැසක් ක්‍රියාත්මක කර ඇත.මෙම සංවර්ධන ව්‍යාපෘති පිළිබඳ මාධ්‍ය දැනුම්වත් කිරීමේ වැඩපිළිවෙළක් වත්තල අල්විස් ටවුුමේ නිමල් ලාන්සා ඇමතිවරයාගේ කාර්යාලයේදී පැවැත්විණි.ඇමැති නිමල් ලාන්සා මහතා මෙසේ කීය.සංවර්ධන කටයුතු රැසක් ඉතා සුළු කාලයකින් අපි ආරම්භ කළා. ආර්ථික සංවර්ධන ඇමැතිවරයාගේ උපදෙස් මත පළාත් මාර්ග සංවර්ධන අධිකාරිය මගින් මෙතෙක් සංවර්ධනය නොවූ මාර්ග කි. මී. 35 ක දුර ප්‍රමාණයක් කොන්ක්‍රීට් කිරීමත්, කාපට් දැමීමටත් දැන් කටයුතු කෙරී ගෙන යනවා.මේ සඳහා දැනටමත් බිලියන 400 ක් වෙන්කර ඇති අතර මෙම ව්‍යාපෘතිය යටතේ සංවර්ධනය නොවූ මාර්ග ගණනාවක වැඩ දැන් අවසන් කර තිබෙනවා.මින් ඉදිරියට ගංවතුර ප්‍රශ්න ජනතාවට ඇති නොවන්නට කළු ඇළ, පැරැණි ඕලන්ද ඇළ, හැමිල්ටන් ඇළ හා තවත් අතුරු ඇළ මාර්ග පිළිසකර කිරීම දැන් කෙරීගෙන යනවා.මාර්ග කි. මි. 20 ක් දැන් කොන්ක්‍රීට් කිරීමටත්, කාපට් කිරීම අවසන් කර ඇති අතර පළාත් මාර්ග සංවර්ධන අධිකාරිය ඇළකන්ද හැඳල පාර, ඇළකන්ද පාර, පන්සල පාර, හැඳල හුණුපිටිය පාර බිලියන 500 ක ප්‍රතිපාදනයකින් අවසන් කරන බවද ඔහු පැවසීය. ගෙවන බදුවලට සරිලන පරිදි අප ජනතාවට සේවය කරනවා. මේ අනුව වැසිකිළි නොමැති පවුල් 2400 කට වැසිකිළි පද්ධති ඉදිකිරීම, විදුලිය-ජලය නැති නිවාස සොයා බලා එම කටයුතු සම්පූර්ණ කිරීම, නිවාස දසලක්ෂයක් ඉදිකිරීමේ ජාතික වැඩපිළිවෙළ යටතේ සෑම ග්‍රාම සේවා කොට්ඨාසයකටම නිවාස සියයක් ඉදිකිරීම, ගෙවතු වගාව යටතේ කෘෂිකර්මයට අත හිත දීමට එළවළු, පළතුරු, මල්වගාවන් හා සෑම දිළිඳු පවුලකටම කිරි එළදෙනකු බැගින් ලබාදීමේ වැඩපිළිවෙළක් ක්‍රියාත්මක කරගෙන යනවා.උස්වැටකෙයියාව ප්‍රදේශය සංචාරකයන්ට හොඳ තෝතැන්නක් බව අපට හැඟී යන නිසා සංචාරක ව්‍යාපාරය මේ ප්‍රදේශයේ දියුණු කිරීමේ වැඩපිළිවෙළක් දැනටමත් ක්‍රියාවට නගා තිබෙනවා.වත්තලට දෙමළ පාසලක් ලබාදීමට කටයුතු කරනවා. එමෙන්ම ප්‍රදේශයේ ජනතාවට තම තමන්ගේ ආගමික කටයුතු කරගෙන යාමට පල්ලි - පන්සල් - කෝවිල් හා දහම් පාසල් වැඩි දියුණු කරන්න තීරණය කරගෙන තිබෙනවා.එමෙන්ම දික්ඕවිට ධීවර වරායට අමතරව සුළුපන්න ධීරවයන්ට ධීවර තොටුපොළවල් සකස් කරල දැල් ආම්පන්න ලබා දෙනවා. පොඩි බෝට්ටුවලට සැටලයිට් ලබාදීමටත්, මිරිදිය ධීවර කර්මාන්තය නඟාසිටුවීම සඳහා මත්ස්‍ය පැටව් ලබාදීමේ ව්‍යාපෘතියක්ද ආරම්භ කරනවා.වත්තල ජනතාව සුඛිත මුදිත කර ප්‍රශ්නවලින් තොර තවත් ඉදිරියට ඉතාමත් ප්‍රසංසනීය වැඩපිළිවෙළක නිරත වෙන බැව් ඇමැතිවරයා මාධ්‍යවේදීන් හට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=r1103215</link>
    <topic>“දෙමළ බස ඉගෙන ගනිමු” ග්‍රන්ථය දොරට වඩී</topic>
    <author>කැස්බෑව සංචාරක ධර්මසිරි සුරවීර</author>
    <content>අප දෙමළ බස ඉගෙන නොගැනීමෙන් විශාල ප්‍රශ්න හා ගැටලු රාශියකට මුහුණ දී තිබෙනවා. එනිසා අප රටේ ජීවත්වන දෙමළ සහෝදර ජනතාව සමග අපි ජීවත්වන විට ඒ සුළු ජාතික ජනතාව කථා කරන භාෂාව අප දැනගත යුතුයි.එනිසා අපට දෙමළ බස නිවැරැදිව ඉගෙන ගැනීමට දෙමළ බස ඉගෙන ගනිමු නැමැති අධ්‍යාපනික ග්‍රන්ථය මනා පිටුවහලක් බව කොළඹ ආනන්ද විද්‍යාලයේ විශ්‍රාමික ධර්මාචාර්ය පිළියන්දල සුවාරපොල උද්‍යෝගිපුර ශ්‍රී විජයාරාමාධිපති වේපතඉර හේමාලෝක හිමියෝ පැවසූහ.ඒ හිමියෝ එසේ පැවසුවේ කොළඹ ආනන්ද විද්‍යාලයේ විශ්‍රාමලත් දෙමළ භාෂා ගුරු උපදේශක එච්. බී. අලුත්ගෙදර මහතා විසින් රචිත දෙමළ බස ඉගෙන ගනිමු නැමැති අධ්‍යාපනික ග්‍රන්ථය දොරට වැඩීමේ උත්සවයේදීය.ඒ හිමියෝ මෙසේද කීය.අපේ සිංහල ජාතිය වසර දහස් ගණනක් ද්‍රවිඩ ජාතිය සමග මේ රටේ ජීවත් වී තිබෙනවා. නමුත් අප රටේ ද්‍රවිඩ භික්ෂූන් වහන්සේලා වැඩ වෙසෙන කිසිදු ද්‍රවිඩ පන්සලක් නැහැ. නමුත් ජාත්‍යන්තරව විවිධ රටවල අපේ සිංහල බෞද්ධ භික්ෂූන් වහන්සේලා බුදු දහම ප්‍රචාරය කරනවා. අප රටේ ප්‍රචාරය කළ යුතු උතුරු නැගෙනහිර ප්‍රදේශවලට එම දහම් පණිවුඩය ලබාදී නැහැ. අපි එම දහම් පණිවුඩය එම ප්‍රදේශවලට ලබාදෙමු.දෙමළ බස ඉගෙන ගෙන උතුරු නැගෙනහිරට බුදු දහම ගෙන යන්න කියා මේ රටේ පුංචි හාමුදුරුවරුන්ගෙන් මා ඉල්ලා සිටිනවා. ඒ සඳහා අද මේ එළි දැක්වූ දෙමළ බස ඉගෙන ගනිමු නැමැති ග්‍රන්ථය මනා පිටිවහලක්.ප්‍රවීණ ග්‍රන්ථ කර්තෘ සිරි තිලකසිරි මහතාමෙම දෙමළ බස ඉගෙන ගනිමු නැමැති ග්‍රන්ථය දොරට වඩින මේ අවස්ථාවට ගිහි පැවිදි විශාල පිරිසක් සහභාගිවී සිටිනු දැකීම සතුටට කරුණක්.අද මේ එළිදැක්වූ දෙමළ බස ඉගෙන ගනිමු ග්‍රන්ථය මෙතැන නතර නොකර මෙය පොත් පෙළක් වශයෙන් ඉදිරියටත් ලියා එළිදක්වන්න කියා මම අලුත්ගෙදර මහතාට ආරාධනය කරනවා.මේ මහතා අත්දැකීම් සම්භාරයක් උපයෝගී කරගෙන රචනා කරන ලද මෙම වටිනා ග්‍රන්ථය සෑම දෙමාපියෙකු විසින්ම තම දරුවන්ට ලබාදිය යුතුයි.ග්‍රන්ථ කර්තෘ ප්‍රවීණ ඉංග්‍රීසි ගුරු උපදේශක අමරසිරි ගනේවත්ත කොළඹ ආනන්ද විද්‍යාලයේ ආචාර්ය දුමින්ද ජයසුන්දර දෙමළ බස ඉගෙන ගනිමු ග්‍රන්ථයෙහි කර්තෘ එච්. බී. අලුත්ගෙදර යන මහත්වරුන් ඇතුළු කිහිප දෙනකු මෙහිදී අදහස් දැක්වූහ.මානව හිතවාදි අනිල් ප්‍රියරත්න මහතා උත්සවයේ කටයුතු මෙහෙය වූ අතර බටකැත්තර සුමනාරාමාධිපති පොල්හේනේ විමල නාහිමි ප්‍රමුඛ මහා සංඝරත්නය සහ කැස්බෑව නගර සභාවේ හිටපු සභාපති ලෙනාඩ් කරුණාරත්න හිටපු මන්ත්‍රී ටෙනිල් රත්නසිරි යන මහත්වරුන් ඇතුළු විශාල පිරිසක් මෙම උත්සවයට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=r1103216</link>
    <topic>රන් මිල වැඩියි: ඉල්ලුම අඩුයි</topic>
    <author>වලස්ගල සමූහ – ලක්‍ෂමන් කුමාරසිංහ</author>
    <content>බෙලිඅත්ත ප්‍රාදේශීය ලේකම් කොට්ඨාසයට අයත් පුවක්දණ්ඩාව දෙවන විස්කම්පුර පාරම්පරික රන් කර්මාන්තයේ යෙදෙන්නන්ට සිය කර්මාන්තය කරගෙන යාමට නොහැකි තත්ත්වයක් උදා වී ඇත.රත්රන් මිල අධික වීම, අලෙවි කිරීමේ අපහසුතා, මැෂින් මගින් නිෂ්පාදිත රන් භාණ්ඩ වෙළෙඳ පොළට පැමිණීම වැනි ගැටලු නිසා ඔවුන් විවිධ දුෂ්කරතාවලට මුහුණ දෙන බව පවසති.පාරම්පරික රන් කරුවකු වන ඩඩ්ලි වීරසිරි මහතා මෙසේ කීය.රත්රන්වල මිල වැඩි නිසා ස්වර්ණාභරණවල මිලත් වැඩියි. ඒ නිසා ඉල්ලුම අඩුයි. අපේ ආදායම පහළ බැහැලා. මේ කර්මාන්තයෙන් අද කාලෙ ජීවත් වෙන්න අමාරුයි. සමහරු වෙනත් කර්මාන්තවලට යොමු වෙලා. අලුත් පරම්පරාව නම් මේ සඳහා යොමු වෙන්නේ ම නැහැ. තව කාලයක් යනකොට පාරම්පරික ස්වර්ණාභරණ නිෂ්පාදනය අඩාල වෙයි. රන් භාණ්ඩ නිෂ්පාදනය හා අලෙවිය සඳහා අද හෙටම රාජ්‍ය මැදිහත්වීමක් සිදු වුනොත් හොඳයි කියලයි මට හිතෙන්නේ.චමින්ද රොහාන් මහතා - අපේ ගමේ රත්රන් වැඩ කරන පවුල් 20ක් පමණ හිටියා. ඒත් දැන් සමහරු වෙනත් රැකියාවලට යොමු වෙලා. මේ කර්මාන්තයෙන් අද කාලෙ ජීවත් වෙන්න අමාරුයි. අපි රන් භාණ්ඩ නිෂ්පාදනය කරන්නේ පාරම්පරික ක්‍රමවලට අතින්. වැඩිපුරම හදන්නේ කරමාල. ඒත් මැෂින්වලින් හදන කරමාල වෙළඳපළට ඇවිල්ලා. ඒවායේ මිල තරමක් අඩුයි. ඒ වුණාට නිමාව හොඳ මදි. කැඩුනොත් හදන්න අමාරුයි.දිනිත් චින්තක මහතා - අපි සියලුම වර්ගයේ රන් භාණ්ඩ නිෂ්පාදනය කරනවා. මේ කාලෙ ස්වර්ණාභරණවලට ඉල්ලුම අඩුයි. රත්රන් මිල ඉහළ යාම එක හේතුවක්.කොළඹ, මාතර වගේ නගරවල සාප්පුවලට තමයි අපි බඩු දාන්නේ. එවෙලේ සල්ලි ලැබෙන්නේ නැහැ. ටික කාලයක් බලාගෙන ඉන්න වෙනවා. ඒක අපිට පාඩුයි. සල්ලි ලැබුණම තමයි නැවත රත්රන් මිලදී ගන්න පුළුවන් වෙන්නේ.මංගල උත්සවයකට බඩු හදවාගන්න එන්නේ කලාතුරකින්. ඒ හිතවත්ම කෙනෙක් තමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=s1103211</link>
    <topic>පාකිස්තානය ඉතිහාසය නැවත ලියයි</topic>
    <author>වර්නන් ගුණසේකර</author>
    <content>ලෝක කුසලාන තරග බිමේ පිට පිට තරග 34කින් ම ජයග්‍රහණය කර සිටි ලෝක සූර ඔස්ට්‍රේලියාවේ අපරාජිත ගමන ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පෙරේදා අවසන් කළ පාකිස්තානය ඕවර 9ක් ඉතිරිව තිබියදී කඩුලු 4කින් ඔස්ට්‍රේලියාව පරදවා 2011 ලෝක කුසලාන තරගාවලියේ මූලික වටය අවසානයේ ‘ඒ’ කොටසේ ඉහළ ට ම පිවිසියේය. ඔස්ට්‍රේලියානු පිලේ මේ පරාජය ඉතිහාසය නැවත සිදුවීමක් විය. ලෝක කුසලාන තරගයකදී මීට පෙර ඔස්ට්‍රේලියාව අවසන් වතාවට පරාජය වී තිබුනේද පාකිස්තානය ට ය. ඒ, 1999 තරගාවලියේදීය.මෙවර තරගාවලියේ අපරාජිතව සිටි එක ම කණ්ඩායම ලෙසින් පෙරේදා තරග බිමට පිවිස කාසියේ වාසිය දිනා ගෙන පළමුව පන්දුවට පහර දුන් ඔස්ට්‍රේලියාව ඕවර 46.4කදී ලකුණු 176කට දැවී ගියේය. මෙය, 1992න් පසුව ලෝක කුසලාන තරගයකදී ඔස්ට්‍රේලියාව වෙතින් වාර්තා වූ අඩු ම මුළු ලකුණු සංඛ්‍යාව විය. පාකිස්තානය ඕවර 41කදී කඩුලු 6ක් පමණක් දැවී ලකුණු 178ක් ලබා ගනිමින් තරගය ජය ගත්තේය. ඔස්ට්‍රේලියාව මේ තරගයෙන් පරාජය වූවද ඊට පෙර ඔවුන් තමන්ගේ සුපිරි වේග පන්දු යවන්නා වන බ්‍රෙට් ලී මාර්ගයෙන් ප්‍රබල සටනක් දියත් කළහ. සුවිශේෂී දස්කම් ප්‍රදර්ශනය කළ ලී ඕවර 8ක් පමණක් යවමින් ලකුණු 28කට කඩුලු 4ක් ලබා ගැනීම ට සමත් විය. එහෙත් ඔහුගේ මේ දස්කම් තරගය ජය ගැනීම ට තරම් ප්‍රමාණවත් නොවීය.ඔස්ට්‍රේලියා කණ්ඩායමේ පළමු කඩුල්ල මුළු ලකුණු 12දී බිඳ හෙලීම ට පාකිස්තානය සමත් විය. තරගයේ 5 වැනි ඕවරයේ තෙවැනි පන්දුවේදී එම කඩුල්ල බිඳ හෙලුවේ උමාර් ග ªල් ය. ඔහුගේ පන්දුව කෙළින් ම පිට ඉන්නේ වැදීමෙන් ෂේන් වොට්සන් (9) මුලින් ම දැවී ගියේය. වොට්සන් දැවී යාමෙන් පසුව නායක රිකී පොන්ටිං පිටිය ට පිවිස බ්‍රැඩ් හැඩින් හා එක්වූ අතර මේ දෙදෙන පන්දුවට පහර දුන්නේ ඉතාමත් පරෙස්සමෙනි. පාකිස්තාන වේග හා දඟ පන්දු ප්‍රහාර හමුවේ ඔවුනට ලකුණු රැස් කිරීමට හැකිවූයේ ඕවරයකට 3–4ක් ලෙසිණි.මේ පිතිකරුවන් දෙදෙන ඕවර 14.1ක් ඇතුළත ලකුණු 63ක් දෙවැනි කඩුල්ලට එක් කරමින් සිටියදී 19 වැනි ඕවරයේදී පොන්ටිං ලකුණු 19කට දැවී ගියේය. මොහමඩ් හෆීස්ගේ පිට දඟ පන්දුවකට පොන්ටිංගේ පිත්තේ අග දැවටී ආ උඩ පන්දුව කඩුලු රකින කමරන් අක්මාල් රැක ගත් අතර එය දැවී යාමක් නොවන බව පිටියේ තරග විනිසුරු තීරණය කළද පාකිස්තානුවන් එම තීරණයට අභියෝග කර සිටියහ. ඔවුන්ගේ එම අභියෝගය සාර්ථක වෙමින් පොන්ටිං දැවී ගිය බව ‘රෙෆරල්’ ක්‍රමයෙන් තීරණය විය.ඊට ඕවර 5කට පසුව බ්‍රැඩ් හැඩින් දැවී ගියේය. ඔහු දැවී ගියේද පොන්ටිං දැවී ගිය ආකාරය ට ම ය. වෙනසකට තිබුණේ මෙවර පන්දු යවන්නා, වමතින් මඳ වේග පන්දු යවන වහබ් රියාස් වීමය. පන්දු 80කට මුහුණ දුන් හැඩින් හතරේ පහර 3ක් හා ඔස්ට්‍රේලියානු ඉනිමේ එක ම හයේ පහරද සමග ලකුණු 42ක් රැස් කළේය. ඕවර 25ක් අවසානයේ ඔස්ට්‍රේලියා ඉනිම කඩුලු 3කට මුළු ලකුණු 93ක් විය. සිවුවැනි කඩුල්ල වෙනුවෙන් එක්වූ මයිකල් ක්ලාක් හා කැමරන් වයිට් පන්දු 21කින් ලකුණු 27ක් රැස් කරමින් සිටියදී වයිට් දුවද්දී දැවී යාමකට හසුවිය. මොහමඩ් හෆීස්ගේ පන්දුවකට පහරක් එල්ල කරමින් ක්ලාක් දිව යද්දී ‘ෂෝට් බැක්වර්ඩ් ස්කුවෙයාර්’හි සිට මිස්බා-උල්-හක් පන්දුව රැගෙන කඩුලු රකින්නාට ලබා දීමෙන් වයිට් (8) දැවී ගියේය. ඒ අනුව 31 වැනි ඕවරයේදී ඔස්ට්‍රේලියා සිවුවැනි කඩුල්ල මුළු ලකුණු 117දී බිඳ වැටිණි.එම මුළු ලකුණු ප්‍රමාණයට තවත් ලකුණු 17ක් එක්වන විට 35 වැනි ඕවරයේදී ඔස්ට්‍රේලියානුවන්ට ඔවුන්ගේ 5 වැනි කඩුල්ල අහිමි විය.ඊයේ ප්‍රථම වතාවට 35 වැනි ඕවරයේදී පන්දු යැවීම සඳහා කැඳවනු ලැබූ අබ්දුල් රසාක්ගේ සිවුවැනි මද වේග පන්දුව මයිකල් ක්ලාක්ගේ පිත්ත පරදවා ‘බේල්ස්’ එකක් පමණක් ගලවා දමමින් යාමත් සමග ක්ලාක්ගේ පන්දු 48ක ඉනිම අවසන් විය. ඔහු හතරේ පහර 2ක් සමග ලකුණු 34ක් ලබා ගත්තේය. දක්ෂ පන්දු යැවීමක නිරත වුනු අබ්දුල් රසාක් ඕවර 4ක් පමණක් යවමින් ලකුණු 8කට කඩුලු 2ක් ලබා ගත්තේය. උමාර් ගුල් ද හොඳින් පන්දු යවමින් ලකුණු 30කට කඩුලු 3ක් ලබා ගත්තේය. අංක 7 පිතිකරු ස්ටීවන් ස්මිත් පන්දු 32කින් ලකුණු 25ක් ලබා ගත්තේය.ලකුණු 177ක ජයග්‍රාහී ඉලක්කය හඹා යෑමේදී මොහමඩ් හෆීස් (5) මුලින් ම දැවී ගියේය. තෙවැනි ඕවරයේදී බ්‍රෙට් ලීගේ පන්දුවකට ඔහු අතට ම උඩ පන්දුවක් දෙමින් හෆීස් දැවී ගියේ මුළු ලකුණු 12දී ය. ඉන්පසුව, කමරන් අක්මාල් හා අසාඩ් ෂෆීක් දෙවැනි කඩුල්ල සඳහා ඕවර 6කින් ලකුණු 33ක් රැස් කරමින් සිටියදී බ්‍රෙට් ලීගේ පන්දුවකට කඩුල්ල මුවා කිරීමේ වරද ට හසුව කමරන් දැවී ගියේය.පිටියේ තරග විනිසුරු දුන් එම තීරණයට එරෙහිව පාකිස්තානය අභියෝග කළද ‘රෙෆරල්’ තීරණය ද එය ම විය.ඕවර 5ක සිය පළමු පන්දු ප්‍රහාරයේදී ලකුණු 16කට කඩුලු 2ක් ලබා ගෙන සිටි බ්‍රෙට් ලී දෙවැනි පන්දු ප්‍රහාරය සඳහා 23 වැනි ඕවරයේ යළි කැඳවනු ලැබූ අවස්ථාවේදී ඔහු පිට පිට පන්දු 2කින් පාකිස්තාන කඩුලු 2ක් ලබා ගැනීමට සමත් විය. යූනුස් ඛාන් හා මිස්බා-උල්-හක් (0) ලීගේ සිවුවැනි හා පස්වැනි පන්දුවලට කඩුලු රකින බ්‍රැඩ් හැගින් වෙත උඩ පන්දු ලබා දෙමින් මුළු ලකුණු 98දී දැවී ගියහ.යූනුස් ඛාන් පළමුව දැවී යාමට පෙර පන්දු 42කින් ලකුණු 31ක් වාර්තා කළ අතර ඊට හතරේ පහර 4ක් ඇතුළත් විය. ඔහු සහ ෂෆීක් තෙවැනි කඩුල්ල සඳහා ඕවර 14ක් ඇතුළත ලකුණු 53ක අගනා සබඳතාවක් ගොඩනැගූහ. අසාඩ් ෂෆීක් හා උමාර් අක්මාල් (තරගයේ වීරයා) පාකිස්තාන ඉනිම යළි ගොඩනගමින් 5 වැනි කඩුල්ල වෙනුවෙන් ඕවර 9.1කදී ලකුණු 41ක් එක් කරමින් සිටියදී මිචල් ජොන්සන්ගේ පන්දුවකට පළමු ‘ස්ලිප්’හි ෂේන් වොට්සන් අතට උඩ පන්දුවක් දෙමින් ෂෆීක් දැවී ගියේය. පන්දු 81කට මුහුණ දුන් ඔහු හතරේ පහර 5ක් සමග ලකුණු 46ක් වාර්තා කිරීමට සමත් විය. නායක ෂහිඩ් අෆ්රිඩි පිට දඟ පන්දු යවන ජේසන් ක්‍රිජ්සාගේ පන්දුවකට ‘ලෝන්ග් ඕන්’හි පන්දු රකිමින් සිටි ලී අතට උඩ පන්දුවක් දෙමින් ලකුණු 2කට දැවී ගියේය. උමාර් අක්මාල් හතරේ පහර 4ක් සහ හයේ පහරක් සමග පන්දු 59කින් නොදැවී ලකුණු 44ක් රැස් කළේය. ක්‍රිජ්සා ට එරෙහිව අබ්දුල් රසාක්ගේ පිට පිට හතරේ පහර 2කින් පාකිස්තාන ජයග්‍රහණය තහවුරු විය.ඕස්ට්‍රේලියාව - 176 (ඕවර 46.4) බ්‍රැඩ් හැඩින් 42, මයිකල් ක්ලාක් 34, ස්ටීවන් ස්මිත් 25 (උමර් ගුල් 30 / 3, අබ්දුල් රසාක් 8 / 2)පකිස්තානය – 178 / 6 (ඕවර 41) උමර් අක්මල් නොදැවී 44, අසාඩ් ශාෆීක් 46, යුනිස් ඛාන් 31, කමරන් අක්මාල් 23 (බ්‍රෙට් ලී 28 / 4).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=s1103212</link>
    <topic>දකුණු අපි‍්‍රකාව ලකුණු 206කින් ජය ගනී</topic>
    <author/>
    <content>දකුණු අපි‍්‍රකාව හමුවේ ලකුණු 206ක අන්ත පරාජයක් ලැබූ බංග්ලාදේශය ලෝක කුසලාන තරගමාලාවේ අර්ධ අවසන් වටයට සුදුසුකම් නොලබා තරගාවලියෙන් ඉවතට විසිවිය.මීර්පූර් හී ෂෙරේ බංග්ලා ක්‍රීඩාංගණයේ දී පැවැති මේ තරගයේ පළමුව පන්දුවට පහරදුන් දකුණු අප්‍රිකාව ඕවර 50 අවසානයේ කඩුලු 8කට ලකුණු 284ක් රැස් කෙළේ ය.තුන් ඉරියව් ක්‍රීඩක ජැක් කලීස් ලකුණු 69ක් ලබා ගත් අතර පැෆ් ඩු ප්ලෙසිස් ලකුණු 52ක් වාර්තා කෙළේ ය. රොබින් පිටර්සන් නොදැවී ලකුණු 22ක් වාර්තා කෙළේ ය. නායක ග්‍රෙහැම් ස්මිත් රැස් කළ ලකුණු සංඛ්‍යාව 45ක්. හෂීම් අම්ලා ලකුණු 51ක් ලබා ගත්තේ ය. සාර්ථක පන්දු යැවිමක නිරතවූ රුබෙල් හොසේන් ලකුණු 56 කට කඩුලු 3ක් දවාලූ අතර නායක ශකීබ් අල් හසන් ලකුණු 46කට කඩුලු 2ක් දවාලීය.ලකුණු 285ක ඉලක්කයක් හඹා ගිය බංග්ලාදේශයට රැස් කරගත හැකි වූයේ සියලු දෙනා දැවී ලකුණු 78ක් පමණි.ක්‍රීඩාංගණයේ රැස් වූ 25,000කට අධික බංග්ලාදේශ ක්‍රීඩා ලෝලීන්ගේ බලාපොරොත්තු බිඳ දැමූ දකුණු අප්‍රිකාවේ රොබින් පීටර්සන් හා ලොන්වාබෝ සොට්සොබේ බංග්ලාදේශ ඉනීමේ කඩුලු 7ක් දෙදෙනා අතර බෙදා ගනිමින් ලකුණු 206ක දැවැන්ත ජයක් සිය පිලට ලබා දුන්හ.නායක ශකීබ් අල් හසන් හැරෙන්නට බංග්ලාදේශ පිලේ කිසිදු පිතිකරුවකුට ලකුණු 10 සීමාවට ළඟා වීමට අවස්ථාව ලැබුණේ නැත. ශකිබ් ලකුණු 30ක් රැස් කෙළේ ය.පන්දු යැවීමේ දී පීටර්සන් ලකුණු 12කට කඩුලු 4ක් හා සොට්සොබේ ලකුණු 14කට කඩුලු 3ක් දවාලීය.තරගයෙන් අනතුරුව ප්‍රකාශයක් කළ බංග්ලාදේශ ක්‍රිකට් නායක ශකීබ් අර්ධ අවසන් පූර්ව වටයට සුදුසුකම් ලබා ගැනීමට අසමත්වීම පිළිබඳව බංග්ලාදේශ ක්‍රීඩා ලෝලීන්ගෙන් සමාව ඇයැද සිටියේ ය.දකුණු අප්‍රිකාව 284 / 8 (ඕවර 50)ජැක් කලීස් 69, පැෆ් ඩු ප්ලෙසිස් 52, හෂීම් අමිලා 51, ග්‍රෙහැම් ස්මිත් 45, රොබින් පීටර්සන් නොදැවී 22 (රුබෙල් හොසේන් 56/ 3, ශකීබ් අල් හසන් 46 / 2)බංග්ලාදේශය 78 (ඕවර 28)ශකීබ් අල් හසන් 30 (රොබින් පීටර්සන් 12 / 4, ලොන්වාබෝ සොට්සෝබෝ 14 / 3).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=s1103213</link>
    <topic>ශ්‍රී ලංකාවට ලකුණු 112ක දැවැන්ත ජයක්</topic>
    <author>ප්‍රින්ස් ගුණසේකර මුම්බායි සිට</author>
    <content>ලොව විශිෂ්ටතම දඟ පන්දු යවන්නා තමා බව යළි යළිත් සිහිපත් කරමින් පන්දු යැවූ මුත්තයියා මුරලිදරන් “ කළු තොප්පිකරුවන් (ඕතචජඬ ඛ්චන) හෙවත් නවසීලන්ත ක්‍රීඩකයෝ අසරණ භාවයට පත් කරමින් ශ්‍රී ලංකාවට ලකුණු 112ක ජයග්‍රහණයකට මංපෙත් විවර කළේය. තරගයේ වීරයා සම්මානය දිනාගත් ශ්‍රී ලංකා නායක කුමාර සංගක්කාර ශතකයක් වාර්තා කරමින් මේ තරගයේ පෙරගමන්කරුවා විය.ශ්‍රී ලංකාවෙ ඕවර් 50 කදී ලකුණු 265 ක් ලබාගත් අතර නවසීලන්ත පිල ඕවර 35 ක දී සියලු දෙනා ලකුණු 153කට දැවී ගියහ. මුම්බායි වැන්කෙඩේ ක්‍රීඩාංගණයේදී ඊයේ ශ්‍රී ලංකාවේ ලැබූ මේ ජයග්‍රහණයත් සමග ක්‍රිකට් ලෝක කුසලාන තරගාවලියේ ‘ ඒ ‘ කාණ්ඩයේ ශ්‍රී ලංකාව හා ඔස්ට්‍රේලියාව ලකුණු 9 බැගින් ලබා පෙරමුණේ පසුවෙති. ඔස්ට්‍රේලියාව හා පාකිස්තානය අතර අද තරගයේ ප්‍රතිඵලය අනුව ශ්‍රී ලංකාව ‘ඒ’ කාණ්ඩයේ පළමු හෝ දෙවැනි තැන ලැබීම තීරණය වේ.කෙසේ වුවද ශ්‍රී ලංකාවත් නවසීලන්තයත් අර්ධ අවසන් පූර්ව වටයට සුදුසුකම් ලබා ඇත. ඊයේ තරඟය නැරඹීමට 20073ක ප්‍රේක්‍ෂක පිරිසක් පැමිණ සිටීමද විශේෂත්වයකි.මුරලිගේ අවසන් ලෝක කුසලාන තරගාවලිය ද අවසන් එක්දින තරගමාලවද වන මෙය ඔහුට අපූර්ව මතක සටහනක් වනු ඇත. අජන්ත මෙන්ඩිස් හා ටී. එම්. ඩිල්ෂාන් තර්ජනාත්මක පන්දු යැවීමක නිරත වෙමින් නවසීලන්ත කඩුලු 3ක් දවාලූහ. වේගපන්දු යවන්නන්ට සහයක් නොදැක්වූ තණතිල්ලේ මාලිංග, කුලසේකර හා මැතිව්ස් කඩුල්ල බැගින් බිද හෙලූහ. නවසීලන්ත ආරම්භක පිතිකරුවන් දෙදෙනාගේ සම්බන්ධතාව ලකුණු 29 දී බිඳ වැටුණු අතර ලකුණු 33 ක් වෙද්දී දෙවැනි කඩුල්ලද අහිමිවිය. අනතුරුව රයිඩර් හා ටේලර් තෙවැනි කඩුල්ලට ලකුණු 49ක් එක් කරද්දී රයිඩර් ලකුණු 19 කට දැවී ගියේය.එය මේ ඉනිමේ හොඳම සම්බන්ධතාව ලෙස සටහන් විය. කේන් විලියම්සන් නායක රෝස්ටේලර් සමග එක් වූ අතර ෂලියම්සන් ලකුණු 5කට දැවී ගියේය. හයේ පහරක් හා හතරේ පහර 3 ක් සමග නවසීලන්ත බලාපොරොත්තු අතර සිටි ටේලර්ගේ විකට්ටුව මුරලි ලබාගත් පසුව තරගය ශ්‍රී ලංකාවේ ජයග්‍රහණයේ මාවතට යොමුවිය. ටේලර් ලකුණු 33කට දැවී ගියේය. ෆ්‍රෑන්ක්ලීන් ලකුණු 20ක් හා ඕරාම් නොදැවී ලකුණු 20ක් ලබාගත් අතර අනෙක් පිතිකරුවන් තණතිල්ලේ අන්දමන්ද වී දැවී ගියහ. නවසීලන්ත ඉනීමේ පිතිකරුවන් 5කටම ලකුණු 10 සීමාව ඉක්මවීමට ශ්‍රී ලංකා පන්දු යවන්නෝ අවස්ථාව නොදුන්හ.සංගක්කාරගේ නායකත්වයේ ඉනිම ඊයේ දිනයේ කැපී පෙනුණි. සංගක්කාර ලෝක කුසලාන තරග ඉතිහාසයේ පළමු ශතකයද තම එක්දින දිවියෙහි 11වැනි ශතකයද වාර්තා කළේය.ඔහුගේ ලකුණු 111 ට හතරේ පහර 11 ක්ද, හයේ පහර 2ක්ද ඇතුලත් විය. වසර 3කට ආසන්න කාලයක් ඉනිම් 64කට පසුව ලබාගත් ඔහුගේ එක්දින ශතකය ශ්‍රී ලංකා පිලට ශක්තියක් ගෙන දුන්නේය.සංගක්කාර මෙයට පෙර එක්දින ශතකයක් ලබා ගත්තේ 2008 ජුනි මාසයේ කරච්චි හී සිම්බාබ්වේ පිලට එරෙහිවය.සංගක්කාර ඊයේ දිනයේ එක්දින ක්‍රිකට් දිවියෙහි ලකුණු 9000 පසු කිරීමද කැපී පෙනුණි.ඔහු එක්දින ලකුණු 9000 සමාජයට එක්වූ ශි‍්‍ර ලංකාවේ සිවුවැනි පිතිකරුවා ලෙස වාර්තා පොතට එක්විය. මෙයට පෙර මේ දක්ෂතාව දක්වා තිබුණේ සනත් ජයසුරිය, අරවින්ද ද සිල්වා හා මහේල ජයවර්ධන පමණි. සංගක්කාර ලකුණු 9000 පසු කළ ලොව 14 වැනි පිතිකරුවාද විය. කාසියේ වාසිය දිනාගත් සංගක්කාර මුලින් පන්දුවට පහරදීමට තීරණය කළද එහි වැඩි වාසියක් අත්කර දීමට ආරම්භක පිතිකරැවන් දෙදෙනා අසමත් වූහ. උපුල් තරංග ලකුණු 3කට දුවද්දී දැවී ගිය අතර ඩිල්ෂාන් ද ලකුණු 3කට දැවී ගියේය. ආරම්භක පිතිකරුවන් දෙදෙනාම ලකුණු 19ක් වෙද්දී කී‍්‍රඩාගාරයට යැවීමට නවසීලන්ත ක්‍රීඩකයෝ සමත් වූහ.අනතුරැව තණතිල්ලට පැමිණි සංගක්කාර හා මහේල කණ්ඩායමේ ලකුණු තත්ත්වය වැඩි කිරීමට මුල සිටම පරිස්සම් වූහ. එහි ප්‍රතිඵලය වූයේ නායක - උප නායක යුගලයේ 3 වැනි කඩුලු සම්බන්ධතාව ලකුණු 144ක් වීමය. මහේල ලකුණු 66 ක් පන්දු 90 කදී ලබා ගත්තේ හතරේ පහර 6ක් ද සමගිනි. මෙය ඔහුගේ 56වැනි අර්ධ ශතකය වූ අතර ලෝක කුසලාන තරගවලදී ලබාගත් 6 වැනි එකද විය. ඔහුගේ ඉනිමේ ලකුණු 31 දී උඩ පන්දුවක් රැකගත් බවට හා ලකුණු 51 දී ස්ටම්ප් කිරීමක් පිළිබද නවසීලන්තයෙන් ප්‍රබල ඉල්ලීම් ඉදිරිපත් වුවද තෙවැනි විනිසුරු එවා ප්‍රතික්ෂේප කළේය.වේගවත් ප්‍රහාරයක නිරතවූ මැතිව්ස් පන්දු 35කදී හතරේ පහර 4ක්ද සමග ලකුණු 41ක් ලබා ගත්තේය. ශ්‍රී ලංකා ඉනිමේ අවසන් කඩුලු 6ක් ලකුණු 50කට බිද වැටුණි.ශ්‍රී ලංකා ප්‍රහාර ඉවසාගත නොහැකිවූ නවසීලන්ත නායක රෝස් ටේලර් පන්දු යවන්නන් 8 ක්ම යොදා ගත්තේය.ශ්‍රී ලංකා ඉනිමේ ලකුණු 50 පන්දු 73 කදී 100 පන්දු 151 කදී 150 පන්දු 210කදී 200 පන්දු 242 කදී හා 250 පන්දු 296 කදී වාර්තා විය.ශ්‍රී ලංකාව - 265/9 (ඕවර 50) කුමාර සංගක්කාර 111, මහේල ජයවර්ධන 66, ඇන්ජලෝ මැතිව්ස් නොදැවී 41, (ටිම් සවුති 63/3, නේදන් මැක්කලම් 48/2)නවසීලන්තය – 153 (ඕවර 35) රොස්ටේලර් 33, ජෙකොබ් ඕරාම් නොදැවී 20, ජේම්ස් ෆ්‍රැන්ක්ලීන් 20 (මුත්තයියා මුරලිදරන් 25/4, අජන්ත මෙන්ඩිස් 24/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=s1103214</link>
    <topic>ත්‍රිත්ව විදුහල ලකුණු 2කින් දිනුම්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර අස්ගිරිය ජාත්‍යන්තර ක්‍රීඩා පිටියේදී පැවති මහනුවර ත්‍රිත්ව සාන්ත අන්තෝනි 30 වැනි වාර්ෂික සිමිත ඕවර් තරගයේදී ත්‍රිත්ව විදුහලට ලකුණු 2 ක තියුණු ජයක් ලබා සර් රිචඩ් අළුවිහාරේ අනුස්මරණ කුසලාන හිමිකර ගත්තේය. මෙම තරග ජය සමග තරග 14 බැගින් දිනා ගැනීමට විදුහල් දෙක මෙතෙක් සමත්වී ඇත.තරග දෙකක් තීරණ නොමැතිව අවසන් වී ඇත. මෙම තරගයේ අවසන් ඕවරයේදී තරගය දිනා ගැනීමට ලකුණු 11 ක් සාන්ත අන්තෝනි විදුහලට අවශ්‍ය විය. එම ඕවරයේ හතරේ පහරවල් දෙකක් ලබා තිබුණු අතර අවසන් පන්දුවේදී ලකුණු 3 ක් තරග ජය සඳහා අවශ්‍යව තිබුණි. එම අවසන් පන්දුවේදී අවසන් කඩුල්ල ලබා ත්‍රිත්ව පිල ජය හිමිකර ගත්තේය.ත්‍රිත්ව විදුහල-230 (ඕවර් 46.5)නිරෝෂන් දික්වැල්ල 56, අකිල ජයසුන්දර 41, රොන්. චන්ද්‍රගුප්ත 31, (එස්. රාජගුරු 44 / 02, එච්. වික්‍රමසේකර 34 / 2)සාන්ත අන්තෝනි විදුහල-228 (ඕවර් 50 කදී) හිරාන් වික්‍රමසේකර 43, කනිශ්ක රණරාජ් 25, සරංග රාජගුරු 70, යොහාන් වුඩ්ස් 30 (තිස්ස සංජීව බණ්ඩාර 25 / 2, ආමිල් අනාස් 35 / 3).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=s1103215</link>
    <topic>අමිල පෙරේරා පානදුර පිලට ජය ගෙනේ</topic>
    <author>ෆවුස් මොහොමඩ්</author>
    <content>පානදුර ක්‍රීඩා සමාජයේ අමිල පෙරේරාගේ විශිෂ්ට පන්දු යැවීමේ හේතුවෙන් අන්තර් සමාජ පි‍්‍රමියර් ලීග් තරගමාලාවේ ‘බී’ කොටසේ තරගයකින් සිංහ පිල ඉනිමකින් හා ලකුනු 5 කින් පරාජය කිරීමට පානදුර ක්‍රීඩා සමාජය ඊයේ (20) සමත්විය.සිංහ පිලේ පළමු ඉනිමේදී ලකුණු 43 කට කඩුලු 8ක් දවාලූ අමිල දෙවැනි ඉනිමේදී ලකුණු 55 කට කඩුලු 4ක් බිඳ දැමුවේය.පානදුර පළමු ඉනිම – 411/9 (ඉනිම අත්හිටුවන විට)කාමන් මාපටුන 112, මලිත් චතුරංග 94, තරිඳු පෙරේරා 55, අමිල පෙරේරා නොදැවී 52 (සම්පත් පෙරේරා 85/3, සමීර විතානගේ 149/3)සිංහ පිල පළමු ඉනිම – 210 තිළිණ රාජකරුණා 78, (අමිල පෙරේරා 43/8) සහ දෙවැනි ඉනිම - 196 - නාලක කලුආරච්චි 55, තිළිණ රාජකරුණා 49 (අමිල පෙරේරා 55/4, කාමන් මාපටුන 45/3, නිලන්ත කුරේ 58/3)බ්ලූම්ෆීල්ඩ් පිලටලකුණු 143ක ජයක්බ්ලූම්ෆීල්ඩ් හා ලන්කන් පිල අතර බ්ලූම්ෆීල්ඩ් පිටියේ පැවැති ‘ඒ’ කොටසේ තරගයෙන් ලකුණු 143ක ජයක් හිමිකර ගැනීමට බ්ලූම්ෆීල්ඩ් පිල සමත් විය.බ්ලූම්ෆීල්ඩ් පළමු ඉනිම - 388 - ප්‍රසන්න ජයවර්ධන නොදැවී 135, චින්තක ජයසිංහ 70, නදීර නාවෙල 58 (රොෂාන් ඉලේපෙරුම 83/4, සමන් ජීවන්ත 82/3) සහ දෙවැනි ඉනිම – 217/6 (ඉනිම අත්හිටුවන විට) ඩිල්ෂාන් මුණවීර 73 (විමුක්ති පෙරේරා 31/3)ලන්කන් පිල පළමු ඉනිම - 256 - දමිත හුණුකුඹුර 84, සමන් ජීවන්ත 74, (තරංග ලක්‍ෂිත 65/7, සුරාජ් රන්දීව් 78/3) සහ දෙවැනි ඉනිම – 206 සමන් ජීවන්ත 58 (සුරාජ් රන්දීව් 65/5)සීදූවට කඩුලු 3ක ජයක්තර්ස්ටන් පිටියේදී අන්තෝනියන්ස් පිල සමඟ ‘බී’ කොටසෙන් තරග වැදුනු සීදූව රද්දොලුගම පිල කඩුලු 3ක ජයක් වාර්තා කිරීමට සමත්විය.අන්තෝනියන් පළමු ඉනිම - 125 - නිලූෂාන් නෝනිස් 42 (පුබුදු රණවීර 39/4) සහ දෙවැනි ඉනිම – 297) - ගයාන් ද සිල්වා 68 (රනිල් ධම්මික 102/5)සීදූව පළමු ඉනිම - 224 - යසස් තිලකරත්න 68 (චතුර රන්දුනු 89/7) සහ දෙවැනි ඉනිම – 199/7 ඩිල්ෂාන් අරවින්ද 52, රනිල් ධම්මික 47 (චතුර රන්දුනු 90/5).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=s1103216</link>
    <topic>ආබාධිත ක්‍රීඩකයන්ගේ වොලිබෝල් අවසන් තරගය අද</topic>
    <author>මහරගම විශේෂවේහැල්ලේ පියතිලක</author>
    <content>ශ්‍රී ලංකා ආබාධිත වූවන් සඳහා වූ වොලිබෝල් සම්මේලනය මෙහෙයවූ ඇමති එස්. එම්. චන්ද්‍රසේන අභියෝගතා සූරතා කුසලාන ආබාධිත ක්‍රීඩකයින්ගේ ජාතික වොලිබෝල් සූරතාවලිය 2011 අවසන් මහා තරගය අද (21) පස්වරු 2ට මහරගම ජාතික තරුණසේවා ගෘහස්ථ ක්‍රීඩාංගණයේදී පැවැත්වේ.තරගාවලිය සඳහා හමුදා රෙජිමේන්තුවල ආබාධිත රණවිරු කණ්ඩායම් 10ක් සහභාගිවූ අතර අවසන් මහා තරගය සඳහා ශ්‍රී ලංකා පාබල හමුදා රෙජිමේන්තුව සහ ගජබා රෙජිමේන්තුව සුදුසුකම් ලැබූහ. අමාත්‍ය එස්. එම්. චන්ද්‍රසේන මහතාගේ ඇරයුම අනුව ජයසංකේත ප්‍රදානෝත්සවයට ක්‍රීඩා ඇමති මහින්දානන්ද අලුත්ගමගේ, තරුණ කටයුතු ඇමති ඩලස් අලහප්පෙරුම සහ පාර්ලිමේන්තු මන්ත්‍රී නාමල් රාජපක්‍ෂ යන මහත්වරු එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=s1103217</link>
    <topic>සිම්බාබ්වේ පිලට ජය</topic>
    <author/>
    <content>ලෝක කුසලාන තරගමාලාවේ අර්ධ අවසන් පූර්ව වටයෙන් ඉවතට විසිවී සිටින කෙන්යාව හා සිම්බාබ්වේ පිල අතර ඉන්දියාවේ කල්කටා නුවර ඊඩ්න් ගාඩ්න් පිටියේ ඊයේ (20) පැවැති තරගයෙන් ලකුණු 161ක ජයක් අත්කර ගැනීමට සිම්බාබ්වේ පිල සමත්විය.පළමුව පන්දුවට පහරදුන් සිම්බාබ්වේ පිල ඕවර 50 අවසානයේදී කඩුලු 6කට ලකුණු 308ක් රැස් කළේය. ක්‍රෙග් අර්වින් ලකුණු 66ක් ද, වුසිමුසි සිබන්ඩා ලකුණු 61ක් ද, ටටෙන්ඩා තායිබු ලකුණු 53ක් ද ලබා ගනිමින් සිම්බාබ්වේ පිලට විශාල ඉනිමක් ගොඩ නැගීමට දායකත්වය ලබා දුන්හ.පිළිතුරු ඉනිම ක්‍රීඩා කළ කෙන්යාවට ලබාගත හැකිවූයේ සියලුදෙනා දැවී ලකුණු 141ක් පමණි. නෙහ්මිහා ඔඩියම්බෝ නොදැවී ලකුණු 44ක් ලබා ගත්තේය.පන්දු යැවීමේදී ප්‍රයිස්, ලෑම්බ් හා ක්‍රීමර් කඩුලු 2 බැගින් දවාලූහ.සිම්බාබ්වේ – 308/6 (ඕවර 50) ක්‍රෙග් අර්වින් 66, වුසිමුසි සිබන්ඩා 61, ටටෙන්ඩා තයිබු 53, එල්ටන් චිගම්බුරා 38 (ඔටියානෝ 61/2)කෙන්යාව - 147 (ඕවර 36)නෙහ්මිහා ඔඩියම්බෝ නොදැවී 44, රාකේජ පටේල් 24 (රෙ ප්‍රයිස් හා 20/2, ග්‍රෙග් ලෑම්බ් 21/2, ගී‍්‍රම් ක්‍රීමර් 28/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=f1103211</link>
    <topic>ජනපති වෙනුවෙන් ලද ජනවරමක්</topic>
    <author/>
    <content>අනාගතයේ පැවැත්වෙන මැතිවරණවලට මං සළකුණක් වන නිසා මේ මැතිවරණ ප්‍රතිඵලයට නියම වටිනාකමක් ලැබෙනවා.ජනාධිපතිතුමා නීති ප්‍රකාරව දෙවන ධූර කාලය සඳහා දිව්රුම් දුන් අවස්ථාවේ පටන් වර්ෂ 4 ක කාලසීමාවකට පසු තුන්වෙනි වතාවටත් එම ධුරය සඳහා ඉදිරිපත්වීමේ අවස්ථාව ව්‍යවස්ථාවෙන් සැලසී තිබෙනවා. ජනාධිපතිතුමා දෙවන වර බලයට පත්වුණේ, ඉකුත් ජනාධිපතිවරණයේදී විශාල වැඩි ඡන්ද සංඛ්‍යාවක් ලබාගනිමිනුයි. ඉකුත් මහ මැතිවරණයේ ඡන්ද සංඛ්‍යාව ඊට අඩු වුණත් එමඟින් 2/3 බලයක් නිර්මාණය වුණා. ඊට වසරකට පසු පැවැති මේ පළාත් පාලන මැතිවරණයේදී රජයට අඩු වූයේ සියයට 5 ක පමණ සුළු ඡන්ද ප්‍රතිශතයක් පමණයි. එජාපයට සියයට 4 ක වර්ධනයක් තිබුණත් එය දැවැන්ත පරාජයක් ලැබුවා. එම පසුබිම තුළ රජයට ඡන්ද අඩුවී ඇතැයි කියමින් විපක්ෂයට සතුටු වෙන්න බෑ. අනෙක එම අඩුවීම ඉතා සුළු පරතරයක් වගේම මෙය පළාත් පාලන මැතිවරණයක්.නමුත්, යම්හෙයකින් මේ පරතරය මීට වඩා පුළුල් වී නම් වැදගත් පාර්ශ්වකරුවන් තිදෙනෙකුට ඉන් පණිවිඩයක් යැවෙනවා. මේ පාර්ශ්වකරුවන් තිදෙනා නම් රජයේ සේවකයා, පාර්ලිමේන්තු මන්ත්‍රීවරයා සහ මාධ්‍යයි. රජය තවමත් ඉතා බලවත් තත්ත්වයක සිටින බව මේ ප්‍රතිඵලය මගිනුත් ඔවුන් තේරුම් ගන්නවා. ඒ නිසා රජයේ සේවකයා තවදුරටත් රජය සමඟම සිටීමට කැමැත්තක් දක්වන අතර ඔවුන් රජය වෙනස්වීමක් අපේක්ෂා කරන්නේ නෑ. පාර්ලිමේන්තු මන්ත්‍රීන්ද මෙය ශක්තිමත් ආණ්ඩුවක් බව තේරුම් ගන්නා අතර පිල් මාරු සඳහා පෙළඹෙන්නේ නෑ. එය ස්ථාවර රජයක් සඳහා හේතුවෙනවා. මේ ප්‍රතිඵලය නිවැරැදිව කියවන මාධ්‍ය රජය පෙරළීමට අවස්ථාවක් නොලැබෙන හෙයින් රජය දැඩිව විවේචනය කිරීමෙන් වළකිනවා.ඒ අනුව මෙම ප්‍රතිඵලයත් සමඟ වැදගත් පාර්ශ්වකරුවන් තිදෙනෙකුට මහින්ද රාජපක්ෂ ජනාධිපතිතුමා සමඟ තවදුරටත් සිටීම පිළිබඳ හොඳ සහතිකයක් ලැබෙනවා. එය ඉදිරි මැතිවරණ සම්බන්ධයෙන් ඉතාමත් වැදගත් කාරණයක්.ජනතාව ලබාදුන් මේ තීරණය මෙරට තිබෙන ඇතැම් තානාපති කාර්යාලවලට වඩාත් බලපානවා. මෑත වකවානුවේදී ඔවුන් රාජ්‍ය නොවන සංවිධානවලට විශාල ලෙස මුදල් යෙදවූවා. එමඟින් අපේක්ෂා කළේ මේ රජයට එරෙහි ඔත්තු සේවා කාර්යයක් මෙන්ම රජයට දරුණු ලෙස පහර ගැසීමයි. මේ විදේශීය තානාපති අංශ රජය අසරණ කිරීම සඳහා යම් යම් බලපෑම් ඇති කළා. යුද අපරාධ චෝදනා ගෙනාවා. මානව හිමිකම් ගැන, ප්‍රජාතන්ත්‍රවාදය ගැන නොයෙක් චෝදනා කළා.නමුත්, ජනතාව තමන් සිිටින්නේ ජනාධිපතිතුමාත් රජයත් සමඟ බව මේ ප්‍රතිඵලය මඟින් මනාව පිළිබිඹු කර තිබෙනවා. ඒ පණිවිඩය මේ තානාපති අංශවලට ලැබීමෙන් රාජ්‍ය නොවන සංවිධාන මුදල් හා බලය තරකර ගැනීම සඳහා ගන්නා ක්‍රියාමාර්ග ගැන නිවැරැදි තේරුම් ගැනීමක් ලබා ගැනීමටත් ඔවුන්ට හැකි වෙනවා.මේ මැතිවරණයේදී මා දැක්ක විශේෂ කාරණයක් තමයි මෙම කරුණ. ජීවන වියදම ආදී කාරණා නිසා රජයට ඇති ජනප්‍රියත්වයට පසුගිය කාලයේ යම් බලපෑමක් ඇතිවුණත් ජනාධිපතිතුමා කෙරෙහි ඇති ජනතා විශ්වාසය, බැඳීම තවදුරටත් ශක්තිමත් බව මෙයින් පෙනෙනවා. යුද්ධය සාර්ථකව අවසන් කර රටට සාමය දිනාදී සාමාන්‍ය ජනතාවට රටේ බිය සැකයකින් තොරව නිදහසේ ජීවත්වීමට හැකි වාතාවරණය උදාකරදීම සම්බන්ධයෙන් ජනතාව එතුමාට කෘතගුණ දැක්වූවා. රජය කෙරෙහිද එම ආකල්පය ජනතාව තුළ තිබෙනවා. රජයේ සේවක වැටුප් මෙවර අපේක්ෂා කළ පරිදි වැඩි නොවුණත්, බඩු මිල ඉහළ යාමත්, රජයේ ඇතැම් අකාර්යක්ෂමතා තිබුණත් තමන්ට නිදහස් රටක් දිනාදීම ගැන ඇති ගෞරවය, කෘතවේදීත්වය ජනතාව අමතක නොකරන බව ඉතාමත් පැහැදිලියි. මීට අමතරව ගම සංවර්ධනය කිරීම සඳහා මේ රජය විශාල වැඩකොටසක් කළා, කරමිනුත් සිටිනවා. ග්‍රාමීය මාර්ග පහසුකම්, ජලය විදුලිය ආදී සෑම පහසුකමක්ම ගමට ලැබුණා. එය ජනතාව තේරුම් ගන්නවා. විශේෂයෙන් අපේ රටේ ග්‍රාමීය ජනතාව විශාල ලෙස මේ රජයට සහාය දැක්වීමට මේකත් ප්‍රබල හේතුවක්. අනෙක් අතට එජාපයට යම් පදනමක් ඇත්නම් ඒ නාගරික ප්‍රදේශවලයි. ජීවන වියදම වැනි ප්‍රශ්නවල වැඩි බලපෑම ඇත්තේ නාගරික ප්‍රදේශවලට වීම ඊට හේතුවක්.මේ ප්‍රතිඵලයෙන් විපක්ෂයට විශාල අයහපතක් ඇතිවුණා. එයින් වැඩිම බලපෑම ඇතිවුණේ රනිල් වික්‍රමසිංහ මහතාට සහ සජිත් පේ‍්‍රමදාස මහතාටයි. සජිත් පේ‍්‍රමදාසට තංගල්ල සුළු නගර සභාවත් දිනාගන්න බැරිවුණා. එහෙම නම් ඔහු කොහොමද අවම වශයෙන් හම්බන්තොට දිස්ත්‍රික්කයවන් දිනන්නේ? එජාප නව නායකයා ලෙස මතුකළ සජිත්ගේ අසාර්ථකත්වය මේ මැතිවරණයෙන් මැනගන්න පුළුවන්.රනිල් ලැබූ පරාජය දෙවැන්නයි. මේ වනවිට බොහෝ වාර ගණනක් ඔහුට එජාපය ජයග්‍රහණය කරා ගෙනයාමට නොහැකි වී තිබෙනවා. එජාපයේ ප්‍රධානම දුර්වලකම තමයි ඔවුන් රටත් – ජාතියත් වෙනුවෙන් පෙනී සිටිනවා වෙනුවට විදේශීය බලවේග වෙනුවෙන් පෙනී සිටීම. මේක අපේ රටේ ජනතාව අවබෝධ කරගෙන තිබෙනවා. ජනතාවට අවශ්‍ය තමන් සහ රට වෙනුවෙන් පෙනී සිටින නායකයෙක්. දැන් ඒ නායකත්වය මේ රටට ලැබී තිබෙනවා.මේ මැතිවරණයේදී නියම ජයග්‍රහණය ලබා ඇත්තේ ජනාධිපතිතුමා බව මගේ හැඟීමයි. තමන්ට කවර ප්‍රශ්න තිබුණත්, පීඩා ඇතිවුණත්, ජනාධිපතිතුමා පෙනී සිටින්නේ, රටත්, ජාතියත් වෙනුවෙන් බව ජනතාව තේරුම්ගෙනයි ඉන්නේ.ඔව්, රජයටත් අභියෝගයක්. දූෂණ අකාර්යක්ෂමතා පාලනය කිරීම, ප්‍රජාතන්ත්‍ර විරෝධී ක්‍රියාවන්ට ඉඩ නොතැබීම, දිළිදු ජනයාට සහන සැලසෙන පරිදි ජීවන වියදම අවම කිරීම ආදී කාරණා සම්බන්ධයෙන් රජයට වගකීමක් පැවරෙනවා. එය ජනතාව වෙනුවෙන් සපුරාලීමට රජයට සිදුවෙනවා. එසේ නැතිව රජය කෙරෙහි ඇති ජනප්‍රියත්වය වැරැදියට තේරුම් ගැනීමෙන් රජය වැළකිය යුතුයි. මේ ප්‍රතිඵලය නිවැරැදිව අර්ථ නිරූපණය කරගනිමින් ඉදිරියට යන තරමට රජය කෙරෙහි ඇති ජනප්‍රසාදය තවදුරටත් රැඳී තියෙයි. ලැබී ඇති ප්‍රතිඵලයෙන් සැබෑ වාසියක් ලබාගත හැක්කේත් එවිටයි.එජාපයේ තේමාව ජනතාව සම්පූර්ණයෙන්ම ප්‍රතික්ෂේප කර තිබෙනවා. ඔවුන් ගෙන ගියේ රටේ යහපත වෙනුවෙන් කැපවූ වැඩපිළිවෙළක් නෙවෙයි. ඔවුන් පෙනී සිටින්නේ විජාතික බලවේග වෙනුවෙන්. මෙය ජනතාව තේරුම් ගත්තා. රටට ද්‍රෝහිවන විපක්ෂයේ කටයුතු නිසා ඔවුන්ට කිසිමදාක බලයට එන්න බැහැ. මක්නිසා ද අප ඡන්ද දායකයන් බුද්ධිමත් දේශපාලන අවබෝධය ඇති අය නිසා.මගේ විශ්වාසය නම් ජනතාව මේ බලය ලබාදුන්නේ අපේක්ෂකයන්ට වත් පක්ෂවලටවත් නොවෙයි. ජනාධිපතිතුමාට බවයි. එතුමා ගැන ඇති විශ්වාසය ඔවුන් තහවුරු කළා. ඔහුට කෘතගුණභාවය දැක්වූවා. මේ දේ අලුතින් පත්වන මේ සභිකයන් තේරුම් ගත යුතුයි. රට ගොඩනඟා මධ්‍යම රජයේ වැඩපිළිවෙළ ශක්තිමත් කරමින් ජනතාවගේ මඟ පෙන්වීම අනුව ඔවුන් වැඩකළයුතුයි. මේ ආයතන වෙන්ව යායුතුයි කියලා මා විශ්වාස කරන්නේ නැහැ. 13 වෙනි සංශෝධනයේ ආකාරයේ බලය බෙදාදීමක් නොව මධ්‍යම රජය හරහා රටේ සිදුවන සංවර්ධන කාර්යයන්ට උරදී ගම නඟා සිටුවීම ඔස්සේ රට ගොඩනැගීමට දායකවීම පළාත් පාලන ආයතනවල ප්‍රධාන වගකීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=f1103212</link>
    <topic/>
    <author>නදීෂාණී ප්‍රියංගිකා</author>
    <content>යුග යුගාන්තර දේශපාලන වංශ කතාවෙහි පාලන තන්ත්‍රය විධිමත් සහ ජනතා සුබසාධනය ගුණාත්මකව ඉහළ නැංවීමත්, ගමත් පාලන තන්ත්‍රයත් අතර මනා මහජන සබඳතාවයක් ගොඩනැංවීමත් මුඛ්‍ය පරමාර්ථය කරගනිමින්, පැවති ගම්සභා ක්‍රමවේදය වෙනුවට ප්‍රාදේශීය සභා ක්‍රමවේදය ස්ථාපිත වන්නේ නව ප්‍රබෝධයකට මුලපුරමිනි.“පරිපාලන හා සංවර්ධන කටයුතුවලට අදාළව තීරණ ගැනීමේ ක්‍රියාවලියෙහි ජනතාවට පළාත් මට්ටමින් ඵලදායී ලෙස සහභභාගී වීම සඳහා වැඩි අවස්ථා සලසාදීමේ අරමුණ ඇතිව, ප්‍රාදේශීය සභා පිහිටුවීම සඳහා ද එම සභාවල බලතල, කාර්යයන් සහ කර්තව්‍යයන් නිශ්චය කිරීම සඳහා ද ඊට සම්බන්ධ හෝ අනුශාංගික සියලු කරුණු සඳහා විධි විධාන සැලස්වීම උදෙසා ද එකී ක්‍රමවේදය පාලන තන්ත්‍රයට එක් වන්නේ 1987 අංක 15 දරන ප්‍රාදේශීය සභා ස්ථාපිත කිරීමේ පනත ප්‍රකාරවය.2011 වසරේ, පළාත්පාලන ආයතන 235ක් සඳහා වූ මහජන නියෝජිතයින් තෝරාපත්කර ගැනීමේ පුංචි ඡන්දයක් දැන් අවසන් ය. ගමේ සංවර්ධනය වෙනුවෙන්, පොදු ජන හඬ වෙනුවෙන් පෙනී සිටිය හැකි නායකත්වයක් ඔවුහු තෝරාපත්කර ගත්හ.ඉන් ඉක්බිති මේ එළැඹ ඇත්තේ ගම සංවර්ධනය කිරීමේ තවත් නැවුම් ප්‍රවේශයකි. එහිදී මහජන නියෝජිතයින්ගේ කාර්යභාරය සුළුපටු නොවේ. ඒ මන්ද යත් ජනතා අවශ්‍යතා මනාව වටහාගත හැකි, ගමට නවෝදයක් ගෙන ආ හැකි ප්‍රබලතම පළාත් පාලන ඒකකයෙහි නියෝජිතයෝ ඔවුහු වන බැවිනි. ආසියාවේ ආශ්චර්ය කරා ගමන්කරන මාවතක දී ගමට නායකත්වය දෙන්නට, නිර්මාණශීලී අදහසින් නව ඉසව් සොයා යන්නට, ගම සංවර්ධනය කරන්නට සුවිසල් මෙහෙවරක යෝධ පියවරක් තබන්නට මේ මහජන නියෝජිතයින්ට ශක්තිමත් දෑතක් දිගුවී තිබේ.ගමක යහ පාලනය ගැන කතා කරන්නට, දූෂණය නාස්තිය පිටු දකිමින් “මේ මගේ රට” යන හැඟීමෙන් කටයුතු කරමින් ජනතාවගේ නිදහස තහවුරු කරන්නට පෙරමුණ ගත හැකි මිත්‍රශීලී නායකත්වය ද ඔවුනට හිමිය. ජය – පැරදුම කා හටත් හිමිය. එහෙත් ගමේ සංවර්ධනය නම් සියල්ලන්ටම පොදුය. එය මනාව අවබෝධ කරගත යුතුය.ප්‍රාදේශීය සභා පනතින් ඇති බලතල ප්‍රකාරව ඔවුන් පෙනීසිටිය යුත්තේ බල ප්‍රදේශයේ ජනතාවට යහ සාධනය ළඟා කිරීමටත්, මහජන උපයෝගීතා සේවාවන් තුළින් ප්‍රජා සුඛ විහරණයත්, සුබසාධනයත්, සියලු පහසුකම් ආරක්ෂාකරමින් ඒවා ප්‍රවර්ධනය කිරීමත් උදෙසාය. ඊට අදාළ සියලු කාර්යයන් හී යෙදෙමින්, ඒවා පාලනය කරමින් තිරසාර සංවර්ධනය ළඟ කරවීම එහි පැතුම විය යුතුය.පසුගිය කාලසීමාව තුළ පළාත් ප්‍රතිපාදන, ප්‍රාදේශීය සභා අරමුදල් හරහා ද ගමතුළ යටිතල පහසුකම් සංවර්ධනයක් ගම තුළ ද සිදුවිණි. නමුදු ප්‍රතිශතයක් වශයෙන් 100%ක්ම ගමේ දුෂ්කර මාර්ග සංවර්ධනය වී යැයි අපට කිව නොහැකිය. ඒ තවමත් බොරළු මතින් සහ මඩ වළවල් මතින් යා යුතු මාර්ග පවතින හෙයිනි.සමහර ප්‍රදේශයන් හී සනීපාරක්ෂක පහසුකම් මට්ටමට අවමයෙන් පවතී. තවත් තැනක කුණු කසල ප්‍රශ්නයට ස්ථිරසාර විසඳුමක් සොයමින් සිටියි. ස්වභාවික ආපදාවන්ට නිරතුරු ලක්වන ප්‍රදේශවල සංවර්ධනය සමහර තැනක යළිඳු පළමු පියවරේ සිට අරඹන්නට සිදුව තිබේ. ඒ සුබ සාධන සහ යටිතල පහසුකම් අංශයේය.නැණවත් දරුපිරිසක් ජාතියට දායාද කරන පළමු පියවරෙහි හිමිකම ඇත්තේ ද ප්‍රාදේශීය සභාවටය. ඒ පූර්ව ළමාවිය සංවර්ධන මධ්‍යස්ථාන ඔවුන්ගේ පාලන ක්‍රමවේදයට අන්තර්ගත වන නිසාවෙනි. ඒවා සංවර්ධනය කරන්නට, ක්‍රියාශීලී හා ක්‍රීඩාශීලී දරු පිරිසක් නිර්මාණය කරන්නට වගකීමක් පළාත් පාලන ඒකකයට හිමි ව තිබේ.මසැසින් නොව මනසින් පිරිපුන් ජීවනාලියක් බිහිකරන්නට අවැසි එක් පදනමක් සපයන පුස්තකාල පද්ධතිය පාලනය වන්නේ ද මේ පුංචි පාලන ඒකකය හරහා ය. එබැවින් කියවීමට රුචිකත්වයක් දක්වන,විශ්ලේෂණයෙහි සහ ගවේෂණයෙහි යෙදෙන්නට රුචි, දැනුමින් පෝෂිත පිරිසක් බිහිකරන්නට පදනම ශක්තිමත්ව සැපයීම ද එතුළින් සිදුවිය යුත්තකි.පුංචි ඡන්දය ළං වන විට යකඩ කටින් ඇසෙන්නේත්, මුද්‍රණ පත්‍රිකා තුළ අන්තර්ගත වන්නේ ලේඛනගත වූ අඩුපාඩුකම්ය. නැතහොත් වෙනස්වන ලෝකය සමඟ ගම ගතයුතු මාවතට යෝජිත සැලසුම්ය. ඒවා ක්‍රියාත්මක කරන්නට ඡන්ද අපේක්ෂකයන් බලය ඉල්ලති. තාප්ප පුරා පෝස්ටර් මත සපිරි සිනහවෙන් සුපිරි මිනිසුන් දෑත ඔසවා ඉල්ලන්නේ ජනතා මනාපයයි. ඒ ගම හදන්නට ය.පළාත් පාලන ආයතනයට තේරී පත්වන මහජන නියෝජිතයන් එක් අතකට නියෝජනය කළ යුත්තේ ස්වෙච්ඡා භූ®මිකාවකි. ඒ මන්ද යත් ගමේ සංවර්ධනය වෙනුවෙන් පෙරට එන ඔවුන්ගේ ම පැතුම මහජන සුබසෙත වන හෙයිනි. අනෙක් අතට රුපියල් පන්දහසක දීමනාවකට ගමක් වෙනුවෙන්, ජාතිය පිළිබඳ හැඟීමෙන් දේශපාලන පොර පිටියට ඔවුහු අවතීර්ණ වීමද ඒ පදනමට සාක්ෂිය.නමුත් , විධිමත් අයුරින් පළාත් පාලන ආයතනයකින් ඉටුවිය යුතු කාර්යභාරය ඉටුවනවාද? මදක් සිතන්න. දැන් පළාත් පාලන ක්‍රමවේදය ආරම්භ වී දශක දෙකක් ඉක්මවා ගොසිනි. එනමුත් වරින් වර බලයට පත් වූ මහජන නියෝජිතයින් ජනතා අපේක්ෂා කෙතරම් දුරට ඉටුකළාද.?ඡන්ද දායකයින් මහජන නියෝජිතයින් තෝරාපත් කරන්නට මනාප ත්‍රිත්වයක් ලබාදෙන්නේ පොදු සුබසෙත තකා ය. පුංචි ඡන්දයක් වෙනුවෙන් රජය ලක්ෂ ගණනක් වියදම්කරයි. සියල්ලෙහි අවසාන ඵලය විය යුත්තේ දිනෙන් දින ජනතාවගේ ජීවන තත්ත්වයේ ගුණාත්මක වෙනසක් සහ ප්‍රදේශයේ සංවර්ධනය වේගවත් කරමින් නොනිමි ගමනකට මුල පිරීමක් ය.පළාත් පාලන ආයතනයක ආකල්ප සංවර්ධනයට ද හිමිවිය යුත්තේ පුමුඛස්ථානයකි. ඒ ‘මම” යන හැඟීම වෙනුවට මේ මගේ ගම, මේ මගේ රට, ඒ වෙනුවෙන් මා යමක් කළ යුතුයි යන ධනාත්මක ආකල්ප ඔවුන් තුළ ගොඩනැගිය යුතුය. ජනතාවගේ දුක, වේදනාව, අවශ්‍යතා, අඩුපාඩුකම් ගමෙන් බිහිවන නායකත්වයට මනාව වැටහේ ඒ නිසාවෙන් ගමට නවෝදයක්, සංවර්ධනයේ අරුණලු කිරණ ගෙන ආ හැක්කේ ද ඔවුන්ට ය.වාර්ෂිකව රජය මගින් පළාත් පාලන ආයතනයක ප්‍රතිපාදන ලබාදෙන්නේ ද පෙරදාට වඩා සංවර්ධනයක් කරන්නටය. ප්‍රාදේශීය සභාවේ මහජන නියෝජිතයන් හෙවත් සභිකයන් අතර ඒ මුදල බෙදී යන්නේ එක් ඉසව්වකට නොව සංවර්ධනය බල ප්‍රදේශයේ පැතිර විය යුතු හෙයිනි. පාරක් කොන්ක්‍රීට් කළ පමණින්, ප්‍රජා ශාලාවක් ඉදිකළ පමණින් හෝ ගොඩනැගිල්ලක් හුණු ගා පිරියම් කිරීමෙන් ඒ සංවර්ධනය සීමාකළ යුතු ද?ආසියාවේ ආශ්චර්ය කරා යෝධ ගමනකට මුල පුරාසිටින මේ මොහොතේදී, පත් වූ නව මහජන නියෝජිතයින්ට වෙනදාට වඩා සුවිශේෂී කාර්යභාරයක් හිමිය. දැන් තිස්වසරක ත්‍රස්තවාදයද නිමාවට පත්ව තිබේ. ඒ නිසා පැවති අසහනය දුරුවී ඇත. මහින්ද චින්තන යථාර්ථයක් බවට පත්කරමින් ගම නැ¼ගුම හා මඟ නැඟුම ව්‍යාපෘති හරහා සුවිසල් වෙනසකට සංවර්ධන දිශාවකට රට ගමන් කරමින් සිටියි. නගරයට පමණක් එදා සීමා වූ බොහෝ දෑ අද ඒ හරහා ගමටද හිමිව තිබේ. උතුරු වසන්තය, නැඟෙනහිර නවෝදය, සබරගමු අරුණාලෝකය වැනි ව්‍යාපෘති තුළින් සුවිසල් නොනිමි ගමනකට රාජ්‍ය නායකත්වය මිත්‍රශීලී දෑත් දිගු කර තිබේ. මධ්‍යම ආණ්ඩුවද ප්‍රාදේශීය ඒකක සංවර්ධයට සුවිශේෂී අත්වැලක් වී තිබෙද්දී, ලෝකයේම අවධානය සහ ආධාර අපට හිමිවී තිබේ.ඒ නිසාවෙන් ජනතා සුබසෙත නංවන්නට ලැබෙන රාජ්‍ය අංශයේ දායකත්වය සුළුපටු නොවේ. පුද්ගලයෙකුගේ උපතේ හෙවත් මාතෘ සායනයේ සිට මරණය හෙවත් සුසාන භූ®මිය දක්වා ඔහුට හෝ ඇයට පොදු පහසුකම් සළසාලන්නට ප්‍රාදේශීය සභාවකට නෛතික බලයක් හිමිවී තිබේ. ජනතා ගැටලු මනාව හඳුනාගත් නායකත්වයේ දර්ශනය ඔවුන්ට මඟ පෙන්වයි.ගමක සෞඛ්‍ය, යටිතල පහසුකම්, අධ්‍යාපන, සංස්කෘතික, ආගමික, චින්තනමය, සංවර්ධනාත්මක වෙනසක් ඇති කරන්නට ප්‍රාදේශීය සභා නව නියෝජිතයන්ට මනා දැක්මක් තිබිය යුතුය. අද ට වඩා හෙට දවස සුබදායී වන්නා සේ ජනතාවට ලබැඳී, කාර්යක්ෂම සේවාවක් ලබාදෙන්නට ඔවුන් පෙරමුණ ගත යුතුය.ඡන්ද කාලයේදී ජනතා අවශ්‍යතා ඉටු කරන්නට ලබාදුන් පොරොන්දු ඉටුකරන තෙක් ජනතාව මෙවරත් බලා සිටින්නේ තමා දුන් මනාපයේ වටිනාකම කෙතෙක්දැයි මනින්නට ය. වාණිජ කරණයට ලක් වූ සමාජයක් තුළ ස්වකීය පෞද්ගලික අරමුණු ඉටුකරන්නට නොව පොදු මහජන සුබසෙත තකා පක්ෂ, පාට භේදයකින් තොරව එක්වන්නට සුදුසුම කාලය දැන් එළඹ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=f1103213</link>
    <topic/>
    <author/>
    <content>බුදුරජාණන් වහන්සේ බුද්ධත්වයට පත්වී වසර 2600ක් සම්පූර්ණ වන්නේ 2011 වසරේ වෙසක් පුන් පොහෝදාටයි. ඒ අනුව බුදු සමයේත් බුද්ධ ශාසනයේත් වෙසක් පුන් පොහොයත් ඉතාම වැදගත් කඩඉමක් සන්ධිස්ථානයක්.බුදුරජාණන් වහන්සේ බුද්ධත්වයට පත්වෙලා සියලු සත්වයෝ දුකෙන් මුදා ගන්නට දෙසූ සත්‍ය දහම තවමත් මේ සමාජයේ පවතිනවා. අන්න ඒ හේතුව නිසයි සම්බුද්ධත්ව ජයන්තිය අපට සුවිශේෂී වන්නේ.බුදු සමයට සම කළ හැකි දහමක් තවම ලොව පහළ වී නැහැ. මෙහි පවතින්නේ යථාර්ථය හා හේතුඵල දහමයි. වෙනත් ආගම්වල යථාර්ථය හා හේතුඵල දහම හෙවත් පටිච්චසමුප්පාද ධර්මය නැහැ. සියලු සත්ත්වයාට සසරින් එතෙර වන්නට දෙසූ දහම අපේ ජීවිතයට නිරන්තරයෙන්ම උකහා ගත යුතුයි. එවිටයි අපට සැනසිල්ලක් උදාවෙන්නේ.පිළිවෙත් කියන්නේ ප්‍රතිපත්ති. ප්‍රතිපත්තිවල නොපිහිටා බුදුසමයේ යථාර්ථය තේරුම් ගන්න බැහැ. බොහෝ බෞද්ධයන් ප්‍රතිපත්තිවලට මූලිකත්වයක් නොදී ආමිසයට ප්‍රමුඛතාව දෙනවා. ප්‍රතිපත්ති බැහැරකොට ආමිසයට ප්‍රමුඛතාව දීම මත සසර කෙටිකර ගන්න බැහැ.කිසියම් පුද්ගලයෙක් පන්සිල් නැත්නම් පංචශීල ප්‍රතිපත්තියම නිසියාකාරව පුරනවා නම් ඒ ජීවිතය ඉතාම යහපත්. බොරු කීමෙන්, කාමයේ වරදවා හැසිරීමෙන්, සත්ත්ව ඝාතනයෙන්, මත්පැන් පානයෙන්, සොරකම් කිරීමෙන් ආදියෙන් යමෙක් වැළකී සිටින්නේ නම් එතැන ප්‍රතිපත්ති රැකීමකුයි සිදුවන්නේ. එම පුද්ගලයාගේ සසර කෙටියි.මස් මාංශ අනුභව නොකර සිටීම ප්‍රතිපත්ති රැකීමක්. අන් අයගේ මස්වලින් අපට ජීවත්වෙන්න අවශ්‍ය නැහැ. සිතාමතා හෝ දැනගෙන හෝ සැකයට තුඩුදුන් හෝ සත්ත්වයකු ඝාතනය කොට ඒ මාංශ අනුභව කිරීම බුදුරජාණන් වහන්සේ ප්‍රතික්ෂේප කළා. අන් සතුන්ගේ මාංශ වලින් බැහැරව එළවළු පලතුරු පලා වර්ග බඳු ආහාර ගන්නා පුද්ගලයාට ලෙඩ රෝග අඩුයි. හිමාල අඩවියේ වෙසෙන මුනිවරු බහුල වශයෙන් භාවිතා කරන්නේ කොළ වර්ග හා පලතුරු. ඒ අයගේ ජීවිත සංවේදියි. එමෙන්ම ප්‍රසන්නයි. නිරෝගීව දිගු කාලයක් ජීවත් වෙනවා.ඇත්ත වශයෙන්ම ප්‍රඥාව නැතිව ප්‍රතිපත්ති රකින්න බැහැ. අද සමාජයේ මිනිසුන් අතර වියවුල් හටගෙන තිබෙන්නේ ප්‍රඥාව නැති නිසයි. බුදුරජාණන් වහන්සේ ආර්ය අෂ්ඨාංගික මාර්ගයේ දී යහපත් දැක්ම වශයෙන් ගෙනහැර පෑවේ චතුරාර්ය සත්‍ය ධර්මය පිළිබඳ අවබෝධය, දුක, දුක ඇතිවීම, දුක නැතිකිරීම, දුක නැතිකිරීමේ මාර්ගය පිළිබඳ හොඳ අවබෝධයක් යහපත් දැක්මක් පුද්ගලයාට තිබිය යුතුයි. අපි මේ දුක් ගොඩකනෙ වෙලී පැටලී සිටින්නේ. මේ දුකෙන් මිදෙන්නට ප්‍රඥාව අතිශයින්ම අවශ්‍යයි. බුද්ධ ධර්මය තේරුම් ගන්නට ප්‍රඥාව අවශ්‍යයි. ප්‍රඥාව නැතිනම් එම දහම අවබෝධ කරගන්න බැහැ. පුද්ගලයාට ප්‍රතිපත්ති රකින්න මුල්වන්නේ ප්‍රඥාව.ඇත්ත වශයෙන්ම සහනයක් ලැබෙනවා. එහෙත් එය තාවකාලික සහනයක්. සදාකාලික සහනයක් නම් නොවේ. බෝධියට ගොස් පැන් ඉසීම, බෝධිය වටා යාම, දාගැබට නමස්කාර කිරීම, බුදුරුවට වැඳීම, උදේ හවස පන්සල් යාම මගින් කරන්නේ ප්‍රතිපත්ති පිරීමක් නොවේ. තාවකාලික සහනයක් ජීවිතයට ලබාගැනීම පමණයි මේ මඟින් සිදුවෙන්නේ.පොහෝදාට සිල් අරගෙන ගෙදර බඩුමුට්ටු ගැන මිල මුදල් ගැන සිත සිතා සිටින්නේ නම් එතැන සීලයක් නැහැ. තෘෂ්ණාව තුනී කිරීමක් ඇති වෙන්නේ නැහැ. මෙතැනින් මතුවුණේ දෙබිඩි චරිතයක්. “උඩින් ඔපේ යටින් හපේ” කීවාසේ මෝස්තරයක් පමණයි මතුවූයේ. එමෙන්ම මායාවක් පමණයි ගෙනහැර පෑවේ.මෙහිදී මා එක දෙයක් කියන්න ඕනෑ. අටුවාචාරීන් වහන්සේ සීල - සමාධි – ප්‍රඥා වශයෙන් ආර්ය අෂ්ඨාංගික මාර්ගය කොටස් තුනකට බෙදා දක්වනවා.එහෙත් බුදුරජාණන් වහන්සේ මූලිකත්වය දුන්නේ ප්‍රඥාවට. ඒ අනුව මගේ අදහස අනුව ප්‍රඥා - සීල - සමාධි යනුවෙන් මෙය නිවැරැදි විය යුතුයි. පුද්ගලයෙක් කෙරෙහි සීලයක් ඇතිවන්න ප්‍රඥාව තිබිය යුතුයි. ප්‍රඥාව නැතිනම් සීලයක් ඇතිවෙන්නේ කොහොමදප්‍රතිපත්ති පිරීම දුෂ්කර කාර්යයක් නොවේ. මෙයට මූලික වෙන්නේ සිත. සිත එකඟකර ගැනීමෙන් ප්‍රතිපත්ති පුරන්නට පුළුවන්. මූලික වශයෙන් ජීවිතය කියන්නේ කුමක් ද යන්න තේරුම්ගත යුතුයි. මිනිසත්බවක් ලබන්නේ ඉතාම අමාරුවෙන්. ඉතා අමාරුවෙන් ලබාගන්නා මේ මිනිසත්බවෙන් උපරිම ඵල නෙළා ගත යුතුයි. උපරිම ඵල නෙළා ගන්නවාය කියන්නේ ජීවිතය ප්‍රතිපත්ති මත හැඩගස්සවා ගැනීමයි.යමෙක් උපන්නා නම් මැරෙනවා. යමක් ඇති වූවා නම් නැතිවෙනවා. මෙයත් බුදුරජාණන් වහන්සේ දෙසූ ධර්මතාව. මෙලොව සදාකාලික කියල දෙයක් නැහැ. තමන් හොඳීන් යහතින් ජීවත් වූවා නම් ඒ දෙය තමයි මරණයත් සමඟ අරන් යන්නේ. පුද්ගලයා ප්‍රතිපත්තිගරුකව යහතින් ජීවත්වූවා නම් ඉදිරි භවය ගැන අපට ගැටලුවක් අර්බුදයක් ප්‍රශ්නයක් මතුවෙන්නේ නැහැ. තමන් කළ හොඳ අර්ථ දක්වන්නේ තමා පසුපස එන සෙවණැල්ලටයි. එමෙන්ම තමා සිදු කළ නරක පසුපස එන්නේ ගොනා පසුපස ගැළ එන්නා සේය.අද සමාජය බුදු සමය අනුව ගමන් ගත්තත් එහි යථාර්ථය මැනවින් පසක් කොට ගෙන නැහැ. එසේ පසක්කොට ගත්තා නම් සමාජයේ මෙතරම් නරක වැඩ අපරාධ සිදුවෙන්නේ නැහැ. භව තණ්හා – විභව තණ්හා - කාම තණ්හා යන ත්‍රිකයේ පැටලී සිටින පුද්ගලයාට මේ භවයෙන් කිසිම සහනයක් ලැබෙන්නේ නැහැ.ආත්මයට ආශාවෙන් දිවි ගෙවන තැනැත්තාට සංසාරය ඉතා දීර්ඝයි. එමෙන්ම යම් යම් දේවලට ඇති ආශාව එමෙන්ම කාම තෘෂ්ණාව කම් සැප විඳින්නට දක්වන ඇල්ම පුද්ගලයාගේ ජීවිතය තවදුරටත් අඳුරට රැගෙන යනවා. ආලෝකයට පිවිසීමට තිබිය යුතු වුවද අඳුරේම ඇලෙන්නේ නම් පුද්ගලයා ජීවිතය යථාවාදී තථාකාරී අයුරින් තේරුම් අරගෙන නැහැ.ප්‍රතිපත්ති පුරන්න පැවිදි විය යුතුමය කියා න්‍යායක් නැහැ. ගිහි ජීවිතයේ සිට ප්‍රතිපත්ති පුරා සෝවාන් වූ සකෘදාගාමී වූ අනාගාමී වූ අය කොතරම් සිටිනවා ද? බුදුරදුන් දවස කොතරම් ප්‍රමාණයක් ගිහි ජීවිතයේ සිට ජීවිතයේ යථාර්ථය අවබෝධ කොටගෙන සෝවාන් වී තිබෙනවාද?විශාඛා මහෝපාසිකාව සෝවාන් වූයේ වයස අවුරුදු හතේදී. පසුව එයාගේ මිසදුටු මාමණ්ඩිය වූ මිගාර සිටුවරයාත් යහමගට ගත්තා සේම ප්‍රතිපත්තිවල පිහිටුවන්නට කටයුතු කළා. අන් අයගේ සැපතට සතුටුවිය යුතුයි. එම සැපත රුස්සන්නේ නැත්නම් එම පුද්ගලයා ප්‍රතිපත්ති පිරූ කෙනෙක් නොවෙයි. ආමිසයට පමණක් බර වූ පුද්ගලයෙක්. මිනිසුන් වැටෙන්නට ඉඩ දී ඉවත බලා ගැනීම නොවේ නියම මනුස්සකම කියන්නේ. වැටෙන්නට යන මිනිසා වැටෙන්නට ඉඩ නොදී කෙළින් කිරීමයි ප්‍රතිපත්ති මත පිහිටි පුද්ගලයාගේ පිළිවෙත; අරමුණ.අද සමාජයේ බොහෝදුරට සිදුවෙන්නේ වැටුණු මිනිසාව තවදුරටත් පාගා දැමීමයි. තමන් පමණයි නැගී සිටිය යුත්තේ යන අදහසින් සමාජයේ කොතරම් අය සිටිනවාද? ප්‍රතිපත්ති මත පමණක් ජීවත්වන පුද්ගලයාට එය විෂය වෙන්නේ නැහැ.තමන් වගේම අන් අයත් හොඳින් ජීවත්වෙන්න කැමතියි. පිළිවෙතින් පෙළගැසෙන්න කියන්නේ මෙයටයි. සමාජයේ සියලුම දෙනා පිළිවෙත් පුරනවා නම් අපට නිතරම දකින්නට ලැබෙන්නේ සාමකාමී, සංවේදී සන්සුන් සමාජ පරිසරයක්. වාග් සංවරය ජීවිතයට අනවරතයෙන්ම අවශ්‍ය දෙයක්. ප්‍රතිපත්ති පුරන පුද්ගලයා කිසිම දෙයකට සැලෙන්නේ නැහැ. ජීවිතයට එල්ලවන හැම බාධකයක්ම සතුටින් පිළිගන්නවා. ඒවාට මුහුණ නොදී ජීවිතයෙන් පලා යන්නට උත්සාහ ගත්තා නම් එතැනින් ඇතිවෙන්නේ පරාජයක්. පරාජයෙන් පසුබට වන්නත් එපා. ජය හා පරාජය ජීවිතයට උරුම වූ පොදු දෙයක්.අපට මෙන් නොව බුදුරජාණන් වහන්සේට කොතරම් බාධක පැමිණියාද? ඒ කිසිවකට උන්වහන්සේ සැලුණේ නැහැ. ඒවා මැඩගෙන ඉදිරියට ගිය නිසයි බුද්ධත්වයට පත්වූයේ. අසමසම පුද්ගලයෙක් බවට පත්වූයේ. බුදුරජාණන් වහන්සේ බුද්ධත්වයට පත් වී වසර 2600ක් පිරෙන්නට සැරසෙන මොහොතක ආමිස පූජාව බැහැරකොට ප්‍රතිපත්ති පූජාවට ප්‍රමුඛත්වය දුන්නොත් ජීවිතය ජයගන්නවා මෙන්ම සසරෙන් එතෙර වන්නට ද එය හේතු වෙනවා.අප ගැලී සිටින්නේ දුක් ගොඩක. බොහෝ අය සිතන්නේ සැපවත් ජීවිතයක් ගතකරනවාය කියායි. ලස්සන නිවසක, ලස්සන පරිසරයක, සියලුම සැප සම්පත්වලින් ද යාන වාහනවලින් ද පරිපූර්ණව දිවි ගෙවීම ඒ අය සිතන්නේ සැපවත් දිවියක් ගතකරනවාය කියායි. එහෙත් ඒ සැපත සදාකාලික නැත. තාවකාලික එකක්. ඒ සියලු සැප තිබුණත් මරණයට ඒ සියල්ල යටයි.සියලුම සැප සම්පත් දමා මරණයට ගොදුරු වේ. මේ යථාර්ථය අප තේරුම්ගෙන ජීවත්විය යුතුයි. මත්පැන් පානය නොකරන්නට පුද්ගලයා කෙරෙහි ප්‍රතිපත්තියක් ඇතිකර ගන්නවා නම් එම පුද්ගලයා කිසිම විටෙක කිසිම අවස්ථාවක කිසිවකුගේ බලපෑම්වලට යට නොවී මත්පැන් පාවිච්චි කරන්නේ නැහැ. මෙය ඉතාම හොඳ ප්‍රතිපත්තියක්. මෙයට දැඩි අධිෂ්ඨානයක් තිබිය යුතුයි.පුද්ගලයාට ප්‍රතිපත්ති පුරන්නත් දැඩි අධිෂ්ඨානයක් තිබිය යුතුයි. අන්න එතැනයි ජීවිතය ප්‍රභාවිත වූයේ. යථාර්ථය මතුවූයේ. එසේ නොමැතිව ආමිසයට පමණක් ඇබ්බැහි වී ප්‍රතිපත්ති යටපත් කළහොත් පුද්ගලයාගේ සසර තව තවත් දිගුවේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=f1103214</link>
    <topic/>
    <author/>
    <content>එදා ඉරිදාවක්.එයා Mr. Sundayඉඳගමු බලන්න සුදුසු තැනක.ඒ Mr. Sundayමම අසල වූ ගල් අසුන මත හිඳ ගතිමි.ඈ බොල..... ඔතන ද සුදුසු තැන?මම වහා හිට ගතිමි.එහෙනම් සුදුසු තැන කොතැනද? ම්...මම වහා බිම හිඳ ගතිමි.ආ... දැන් කියමු බලන්න මේකට උත්තරේ.කවුද මේ ලෝකේ බලවත්ම කෙනා?ම්... බලවත්ම කෙනා? අමෙරිකාවේ ජනාධිපති තමයි.මම දෙවරක් නොසිතුවෙමි.අමෙරිකා ජනාධිපති... මම උස් හඬින් උත්තර දුනිමි.ඈ බොල....... දැන් අමෙරිකාවේ ජනාධිපති කෝල් එකක් දීලා කිව්වොත් දණ ගහපිය කියලා.... දණ ගහනවාද?නෑ. ජ්‍යෙෂ්ඨ උත්තමයාණෙනි,ඈ බොල..... මම දණ ගහන්න කිව්වොත්... දණ ගහනවාද?ඔව් ජ්‍යෙෂ්ඨ උත්තමයාණෙනි.එහෙනම් කියාපිය බලන්න අමෙරිකාවේ ජනාධිපති ද බලවත්? මම ද බලවත්?ජ්‍යෙෂ්ඨ උත්තමයාණෙනි. ඔබ තුමා, තමයි මේ ලෝකේ බලවත්ම කෙනා.ආ.... ඒක මිසක්.Mr. Sunday එතැනින් ඉවත් ව ගියේ ය.තෝ පතිරාජ නේද? ඒ වෙනත් අයෙකි.ඔව්. ජ්‍යෙෂ්ඨ උත්තමයාණෙනි මම පතිරාජ.තොගේ අයියා නාලන්දේ big Match එක දවසේ මට සයිස් එකක් දැම්මා. ඒකේ පලිය මං තොගෙන් ගන්නවා. අද රෑ 11.00ට මං එනවා.අනේ! දෙයියනේ මෙහෙමත් වදයක්.මගේ ගත සිත වෙව්ලා යයි. මං කොහොමද මේවාට මුහුණ දෙන්නේ. මට මොන මොනවා කරන්න කියයි ද දන් නෑ.රාත්‍රි 11.00 කණිසම නාද විය.මගේ හෘද ස්පන්ධනය මටම ඇසෙයි.කාමරයේ දොරට කිසිවෙකු තලයි.ගැහෙන හදවතින් යුතුව මම දොර විවෘත කළෙමි.ඔහු කැන්ටිම වෙත මා රැගෙන ගියේ ය.මගේ දෙපා පැටලෙයි. වචන පිට නොවෙයි.අරුමයකි.බනිස් ගෙඩි දෙකකුත් කෙසෙල් ගෙඩි දෙකකුත් මේසය අසලට රැගෙන ආවේ ඔහුමය.යකෝ... උඹෙ අයියා මගෙ යාළුවෙක්. අපි දෙන්නා ඉගෙන ගත්තේ එකටමයි. උඹව රැග් එකෙන් බේරගන්නයි මම එහෙම කළේ.මේ 1970 දශකයේ මැද භාගයේ පේරාදෙණිය විශ්වවිද්‍යාලයේ හිල්ඩා ඔබේසේකර ශාලාව අසලදී සිදු වූ එක්තරා සිදුවීමකි. ඔහු පතිරාජ මුදියන්සේලාගේ ජයසුමන චන්ද්‍රවංශ පතිරාජ නම් වන්නේය. වර්ෂ 1956 අගෝස්තු මස 26 දා ඔහු උපන්නේ ය. මව විමලාවතී සත් කුමාර මැණිකේ නම් වූවාය. ඇය ගෘහනියකි. පියා ගුණතුංග අප්පුහාමි නම් වූයේ ය. ඔහු ඉඩම් හිමි වැවිලිකරුවෙකි. චන්ද්‍රවංශ දරුවා පවුලේ හය වැන්නා ලෙසින් උපත ලැබූ අතර මේ පවුලට දරුවන් 7 දෙනෙකි. සෝමරත්න, සෝමාවතී, දනරත්න, කුමාරසිංහ, පණ්ඩිතරත්න ඔහුගේ වැඩිමහල් සහෝදර සහෝදරියෝ වූහ. කල්‍යාණී බාලම නැගණිය වූවාය. ඔවුහු කුරුණෑගල දිස්ත්‍රික්කයේ කුලියාපිටිය යාකරවත්ත ග්‍රාමයේ පදිංචිව සිටියහ.අර්ථයේ පරිසමාප්තියෙන්ම යාකරවත්ත අතිශය සුන්දර ග්‍රාමයකි. විශාල පොල් වත්තක් මධ්‍යයේ ඔවුන්ගේ නිවස පිහිටියේ ය. මේ දරු කැළට දුව පැන ඇවිදීමටත්, කෙළි සෙල්ලමටත් ඕනෑ තරම් කාලයත්, පිරිසත්, භූමියත් පිහිටියේ ය. එපමණක් නොව ස්වභාවිකව පිහිටි පරිසරයේ ඉදිව ඇති වැව, කුඹුරු යාය, ගල්තලාව මත පිහිටි රජමහා විහාරය දරුවන්ගේ ළමා ලෝකය ඔප් නංවන්නට සමත් විය. කෙළි කවටකම් වගේම පුංචි පුංචි සණ්ඩු සරුවල්වලින් පිරී ගිය ළමා ලෝකය ඔවුන්ගේ ජීවිත ගොඩ නංවන්නට වක්‍රව බලපෑ සාධකයකි. අව්‍යාජ බව නිරහංකාර බව ගැමිකමත්, මිනිසත්කමත්, ඔවුහු උපතින් ම රැගෙන ආහ. මව දරුවන් හදා වඩා ගැනීමත්, ඔවුන්ට කෑම බීම සකසා දීමත් ප්‍රධාන කාර්යය කොට ගත්තා ය. පියා දරුවන්ට රැකවරණයත්, ආරක්ෂාවත්, ආහාර පාන නිෂ්පාදනය කිරීමේ කර්තව්‍යයටත් උර දුන්නේ ය. සරල බව, මිනිසත්කම දෝරේ ගැලූ පවුලේ මේ දරුවෝ ටිකෙන් ටික උස් මහත් වූයේ මේ සියලු දෑ ග්‍රහණය කොට ගනිමිනි.පුංචි චන්ද්‍රවංශ දරුවා පාසල් අධ්‍යාපනයට යොමු විය යුතු කාලය පැමිණියේ ය. බුලත් අතක් රැගෙන ඔහු මවත්, පියාත් සමඟ යාකරවත්ත ගමේ පාසලට පිය මනින්නේ එහෙයිනි. ඔහු අධ්‍යාපනයට මහත් ඇල්මක් දැක්වූවෙකි. අන් ළමුන් අභිබවා ඔහුගේ දක්ෂතා ඉස්මතු විය. ගල් ලෑල්ලත්, ගල්කූරත් රැගෙන පාසල් යන මේ දරුවෝ ලද හැකි සෑම අවස්ථාවක, කෙළි සෙල්ලම් කරති. චක්ගුඩු පැනීම, එල්ලේ ගැසීම සහ යාකරවත්ත වැව අසල සෙල්ලමට යෑම ඉන් ප්‍රධානය. දඟකාරකම් ද, කොලුකම් ද ඒ අතර නැතුවා නොවේ.‘මම දවසක් පැන්සලකින් ළමයෙකුගේ පිටට ඇන්නා. පැන්සලේ උල කැඩුණා. ඒක ළමයාගේ පිටේ ඇමිනිලා. ඒ ළමයයි අම්මයි තාත්තයි අපේ ගෙදරට ආවා. මම එදා නම් හොඳට බය වුණා.’6 වසරේ දී ඔහු ගමේ පාලසට ආයුබෝවන් කියමින් කුරුණෑගල මලියදේව විද්‍යාලයට ඇතුළත් වූයේ ය. තරගකාරී අධ්‍යාපන පරිසරයත්, දක්ෂ ගුරුවරුන්ගේ ඇසුරත් ලැබූ ඔහු ඉගෙනුමට දක්ෂ දරුවකු විය. ඔහු විද්‍යාව විෂයයට මහත් ඇල්මක් දැක්වූයේ ය. පාසල් නේවාසිකාගාර ජීවිතය ඔහුට පිළිවෙළ විනය සහ වේලාවට වැඩ කිරීම යනාදිය ඉගැන්වීය. පාසල් නිවාඩුව ලැබෙන තුරු ඔවුන් නොඉවසිල්ලෙන් පසුවන්නේ නිවස බලා පිටත්වීමටයි. සිය නැදෑ සහෝදරයන් ඇසුරේ උපරිමයෙන් කෙළි දෙලෙන් ගත කිරීමට මේ කාලය ඔහු යොදා ගත්තේ ය. ඒ විතරක් නෙවෙයි. සෑම වසරකම පොසොන් කාලෙට නැදෑ හිතවතුන් සම¼ඟින් යන අනුරාධපුරේ වන්දනා ගමන ද කිසිදා අමතක නොවන දෙයකි.විදුහල්පති දිසානායක මහතා පාසල් ගේට්ටුව අසල සැමදා රැදී සිටිමින් ළමුන්ගේ බාහිර පෙනුම, ඇඳුම පැළඳුම විපරම් කරන්නේ ය. පතිරාජ ශිෂ්‍යයා හොකී, ක්‍රිකට්, කැඩෙට් සහ ශිෂ්‍ය නායකයෙකු ද වූයේ ය.‘එක දවසක් 6 පංතියේ දී අපි පිදුරුතලාගල බපඪන එකක් ගියා. කණ්ඩායමෙන් අපි කිහිප දෙනෙක් අතරමං වුණා. උප නේවාසිකාගාර පාලකතුමත් ඒ අතර. ඒ කැලයේ කොටිත් ඉන්නවාලු. කොහොම හරි අපි රෑ වෙනකම්ම කැලේ අතරමං වෙලා හිටියේ. පස්සේ කැලේට දර හොයන්න ආ කට්ටියක් අපට පාර පෙන්නුවා. එදා නම් කවුරුත් හොඳටම බය වුණා. වර්ෂ 1972 පතිරාජ ශිෂ්‍යයා අ.පො.ස. සාමාන්‍ය පෙළ විභාගයට පෙනී සිටියේ ය. සාර්ථක ප්‍රතිඵල අත් කරගත් ඔහු වර්ෂ 1975 දී ජීව විද්‍යා අංශයෙන් උසස් පෙළ විභාගයට පෙනී සිටියේ ය.‘අපි ඒ/ඹ් විභාගයට පාඩම් කරන කාලේ දවසක් හරි හොර වැඩක් කළා. දැන් ඔක්කෝමලාම පාඩම් කරනවා. රෑ 10 විතර වෙනකම් අපිත් පාඩම් කළා. හිතට හරි වෙහෙසයි. අපි කිහිප දෙනෙක් කතිකා කර ගෙන රෑ කම්බි වැටෙන් වෙලට බැහැලා කෙටි පාරක් දිගේ ගිහින් ‘මොඩර්න්’ හෝල් එකෙන් චිත්‍රපටියක් බැලුවා. ආපහු ඇවිත් හොඳ ළමයි වගේ හිටියා.’වර්ෂ 1976 දී ඔහු පේරාදෙණිය විශ්වවිද්‍යාලයේ ජීව විද්‍යා අංශයට ඇතුළත් වූයේ ය.‘මම හරි බයෙන් විශ්වවිද්‍යාල භූමියට එදා ගියේ. අයියත් එක්ක. මොකද ඒ දවස්වල රැග් එක ටිකක් දරුණුවට තිබුණු කාලයක්’පතිරාජ තරුණ ශිෂ්‍යයාට විශ්වවිද්‍යාලය සතුට ගෙනාවේය. අපූරු හිත මිතුරු කැලක් හමු විය. එමෙන් ම බුද්ධිමත්, උගත්, ගුරු, මිතුරු, ඇසුරේ තම දැනුම තව දුරටත් පෝෂණය කර ගැනීමට අවස්ථාව ලැබුණි. ඔහු ජීව විද්‍යාවට, සත්ව විද්‍යාවට, මහත් ඇල්මක් දැක්වීය. වර්ෂ 1981 දී උපාධිය ලබා විශ්වවිද්‍යාලයෙන් සමු ගත්තේ ය.‘එයා මගේ බැල්කනි යාළුවාගේ වයිෆ් ගේ යාළුවෙක්. අපි හොඳ යාළුවෝ. යාළුවන්ගේ ඉල්ලීම පිට අපි දෙන්නා වඩාත් හොඳ යාළුවෝ වුණා. පස්සේ එයා මගේ පෙම්වතිය වුණා.’එවකට වෛද්‍ය ශිෂ්‍යාවකව සිටි රම්‍යා ගුණවර්ධන මෙනවිය ඔහුට හමු වූයේ එසේයි. වර්ෂ 1988 නොවැම්බර් මස 25 වැනිදා ඔවුහු අතිනත ගත්හ. එවකට සමාජයේ පැවැති භීෂණකාරී වාතාවරණය උත්සවයක් ගැනීමට තරම් සුදුසු නොවුණද ඔවුන්ගේ විවාහය චාමෙට සිදු කරන ලදී.1989 - දෙසැම්බර් මස 26 වැනිදා මේ පවුලට දියණියක් උපන්නේ ය. ඇය දසුනි යහනිකා පතිරාජය.වර්ෂ 1985 සිට ඔහු පශු සම්පත් හා ග්‍රාමීය කර්මාන්ත අමාත්‍යාංශය යටතේ වූ නාරාහේන්පිට මිල්කෝ සමාගම ඔහුගේ රැකියා ස්ථානය විය. කිරි ආහාර නිෂ්පාදනය ආශ්‍රිත උපදේශකවරයෙක් ලෙස ඔහු කටයුතු කළේය. වර්ෂ 1989 දී ඔහු පුද්ගලික සත්ත්ව සායනයක් ආරම්භ කළේය.වර්ෂ 1994 දී බිරිය හා දියණිය සම¼ඟ සිංගප්පූරුව බලා පිටත්ව ගියේ. බිරියගේ පශ්චාත් උපාධි පාඨමාලාව එහි වූ බැවිනි.මම ගොඩක් දේවල් ඉගෙන ගත්තේ සිංගප්පූරුවෙන්. කිසිම දෙයක් කරන්න නෑ, බෑ කියන මානසිකත්වය ඒ අයට නෑ. මට එහි දී සාමාන්‍ය මිනිහෙක් කිව්ව දෙයක් මතක් වෙනවා. එයා කිව්වා. අපට දැන් ඉඩ නෑ. අපට ඉහළට ගිහින් ඒත් ඉඩ නැති වූ දාට අපි පහළට (පොළොව යට) අතට යනවා කියලා. නිසි කළමනාකරණයත් විනයත් මං එයාලගෙන් දැක්කා.දිගු කලක් ඔවුහු එහි පදිංචිව සිටියහ. ඔහු සිංගප්පූරු ජාතික විශ්වවිද්‍යාලයේ පර්යේෂණ අංශයේ පර්යේෂකයෙකු වශයෙන් සේවය කළේය. එහිම තව දුරටත් හැදෑරීම් ද කළේය. කළල විද්‍යාව පිළිබඳ පශ්චාත් පුහුණු පාඨමාලාවක් හැදෑරීය. රුධිර ගත කොලොස්ටරෝල් අඩු කිරීමේ සංඝටක පරීක්ෂාවල නිරත වූයේ ය. තවද ශුක්‍ර අධි ශීතකරණ විද්‍යාව පිළිබඳ හැදෑරීය. ව්‍යාපාර කළමනාකරණය ද ඔහුගේ හැදෑරීම් අතරට එක් විය.තමා මෙතෙක් කල් කළ හැදෑරීම් හා පර්යේෂණයන්ගෙන් ප්‍රයෝජනයක් ගත හැකි අවස්ථාවක් උදා විය. ඒ වෛද්‍ය වී අරුනානන්ද රාජා ඇතුළු දෙස් විදෙස් වෛද්‍යවරුන් සමඟ එක්ව නළ දරු උපත් මෙරට දී සිදු කිරීමට උත්සාහ දැරීමය. ශ්‍රී ලංකාවේ දී එවැනි කර්තව්‍යයක් කිරීමේ අභියෝගයට ඔවුන් සාර්ථකව මුහුණ දුන්නේ ය. වර්ෂ 1998 දී ලංකාවේ ප්‍රථම නළ දරුවාට උපත ලබාදීමට මේ පර්යේෂණවලින් ඔවුන්ට හැකියාව ලැබුණි.පුතු උපන්නේ 1997 මැයි 31 දා ය. ඩෙවින් දුලංජිත් පතිරාජ ඔහුට තැබූ නමය.2005 වර්ෂයේ දී ඔහු ජාතික පශු සම්පත් මණ්ඩලයේ සභාපති වූයේ ය.2010 නොවැම්බර් මස දක්වාම පශු සම්පත් මණ්ඩලයේ සභාපතිව සිටි ඔහු එම තනතුරෙන් සමුගත්තේ ආර්ථික සංවර්ධන අමාත්‍යාංශයේ (උද්‍යාන) අධක්‍ෂ ජනරාල් වශයෙන් වැඩභාර ගැනීමත් සමඟිනි. එසේ ම 2010 නොවැම්බර් මස සිට වනජීවි සංරක්ෂණ දෙපාර්තමේන්තුවේ අධ්‍යක්ෂ ජනරාල් ද ඔහු ය.මානව විද්‍යාව පිළිබඳ බොහෝ හැදෑරීම් කළ ඔහු මිනිස් ජීවිතය පිළිබඳ දකින්නේ අපූරු දර්ශනයකි.‘නළ දරුවන් බිහි කිරීම පිළිබඳ පර්යේෂණවල මම බොහෝ කාලයක් නිරත වුණා. අපට තේරුම් ගිය එක දෙයක් තමයි විද්‍යාවෙන් උත්තර දෙන්න බැරි බොහෝ දේවල් බෞද්ධ දර්ශනයට කරන්න පුළුවන් බව. අපට ජීවියෙක් හදන්න පුළුවන් වුණාට එයාට ප්‍රාණය දෙන්න අපට බැහැ. ආත්මයක් ඒකට දෙන්න බැහැ. අපට ඒක විද්‍යාවෙන් පැහැදිලි කරන්න අමාරුයි. විද්‍යාවට කරන්න බැරි ගොඩක් දේවල් බෞද්ධ දර්ශනයට කරන්න පුළුවන්.’පරිසරයට, සතා සිවුපාවට මහත් ඇල්මක් දක්වන ඔහු මෙසේ ද පවසා සිටියි.‘සෞඛ්‍ය සම්පන්නව ජීවත් වෙන්න නම් හොඳ පරිසරයක් තියෙන්න ඕනෑ. රට කොතරම් දියුණු වුණත් හොඳ පාරිසරික වටාපිටාවක් නැත්නම් වැඩක් නැහැ. ලංකාවේ ඉතා හොඳ පරිසරයක් තියෙනවා. ගස් කොළන් වගේ ම සතුනුත් සුන්දරත්වයත් රැකෙන පරිදි ආරක්ෂා කර ගන්න පුළුවන් නම් ගොඩක් හොඳයි.’.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>21</day>
    </date>
    <link>http://www.dinamina.lk/2011/03/21/_art.asp?fn=f1103215</link>
    <topic>ගෘහ ආර්ථිකය සවිමත් කිරීම අපේ අපේක්ෂාවයි</topic>
    <author/>
    <content>ස්වශක්තිය, කැපවීම, එකමුතුව හා සහජීවනය අප රටේ ජන ජීවිතයේ ආවේණික ලක්ෂණයන්ය. දැනට එක්තරා දුරකට පිරිහෙමින් පවතින එම ලක්ෂණ “දිවිනැඟුම” වැඩසටහන මගින් ජන ජීවිතයට නැවත ආරෝපණය කළ යුතු අතර ඉහත පරමාදර්ශ සාධනීය කර ගැනීම පිණිස පුළුල් කාර්ය භාරයන් ඉටු කරනු ඇත.“ජීවනෝපාය සහ සමාජ සංවර්ධනය තුළින් 2016 වන විට සම්පත් පිරුණු සමෘද්ධිමත් ගම නිර්මාණය කරමි.” යන මහින්ද චින්තන ඉදිරි දැක්ම තුළින් නිරෝගී හා ආර්ථික වශයෙන් සවිබල ගැන්වූ සපිරි ගමක් නිර්මාණය කිරීම සඳහා රටේ දැනට පවත්නා ග්‍රාම නිලධාරී කොට්ඨාස 14036 ආවරණය කිරීම ආර්ථික සංවර්ධන අමාත්‍යාංශයෙන් ක්‍රියාත්මක කරන ‘දිවි නැඟුම’ වැඩසටහනෙහි ප්‍රධානතම අරමුණයි.ඩොලර් 2000ක් වන ඒකපුද්ගල ආදායම වසර 2016 වන විට ඩොලර් 4000 දක්වා දෙගුණයක් කර ගැනීමේ ඉලක්කයද සපුරා ගනිමින් ආර්ථික සංවර්ධන ක්‍රියාවලිය තුළින් ජාතික සංවර්ධනයටද පුළුල් දායකත්වයක් ලබාදීමට හැකිවනු ඇති බව අපේ අපේක්ෂාවයි.ඉදිරියේදී ඇතිවිය හැකි ලෝක ආහාර හිඟයට මුහුණපෑමට හැකිවන පරිදි සමාජයේ හැඩගැස්වීම්වලට අදාල උපායමාර්ග ආරෝපණය කර ගෙන ශ්‍රී ලංකාව ආසියාවේ ආශ්චර්යමත් දිවයින බවට පත්කිරීමේ මෙහෙවරට දායක කිරීම සඳහා පහත සඳහන් ප්‍රධාන අංශ යටතේ මෙය ක්‍රියාවට නැංවේ. කෘෂිකර්මාන්තය, පශුසම්පත් හා ධීවර කටයුතු, ගෘහාශි‍්‍රත කර්මාන්ත හා ව්‍යාපාර මේ සඳහා අවශ්‍ය මෙහෙයුම් බලය දිස්ත්‍රික් ලේකම්වරයාගේ ප්‍රධානත්වයෙන් ඉහත සඳහන් සියලුම අමාත්‍යාංශවල දිස්ත්‍රික් මට්ටමින් අදාල නිලධාරීන් වෙත පැවරේ.මෙමඟින් පවුලේ පෝෂණ මට්ටම නැංවීම, ජීවන වියදම අඩු කිරීම, ආරක්‍ෂාව සුරක්ෂිත කිරීම, අමතර ආදායම් මාර්ග හඳුන්වා දීම කෙරෙහි විශේෂ අවධානය යොමු වී ඇත.පාරිසරික, සෞඛ්‍ය හා ජීවනෝපාය සංවර්ධන වැඩපිළිවෙළ සඳහා ජනතාවට අවශ්‍ය තාක්ෂණික මෙන්ම අනෙකුත් හඳුනාගනු ලබන අවශ්‍යතා සපුරා ගැනීම සඳහා රජයේ විවිධ ආයතන මඟින් දැනටමත් ඉටුකරන සේවාවන් විධිමත් පරිදි ඒකාබද්ධ කර සෑම ගෘහ ආර්ථිකයකටම එම සේවාවන් සම්බන්ධ කිරීම සඳහා ග්‍රාමීය මට්ටමින් සිටින ග්‍රාම නිලධාරීන්, සමෘද්ධි සංවර්ධන නිලධාරීන්, කෘෂි පර්යේෂණ හා නිෂ්පාදන සහකාර නිලධාරීන්, පවුල් සෞඛ්‍ය සේවා නිලධාරීන් මෙම වැඩසටහන සඳහා සෘජුවම දායකත්වය ලබා දෙයි.අනෙකුත් ප්‍රදේශවලට ඒ ඒ ප්‍රදේශයේ භෞතික තත්ත්වයන් යටතේ පවරනු ලබන ගෘහ ඒකක සංඛ්‍යාව අනුව අවශ්‍ය කටයුතු ඉටු කෙරේ. එක් ග්‍රාම නිලධාරී වසමකට අවම වශයෙන් ගෘහ ආර්ථික ඒකක 100ක් තෝරාගත යුතු අතර ඒ සම්බන්ධයෙන් සැලසුම් කිරීම හා උපදෙස් ලබාගැනීම, භාණ්ඩ හා සේවා සඳහා ඇති ඉල්ලුම නිර්ණය කිරීම, අවශ්‍ය යෙදවුම් ලබාදීම, ක්ෂුද්‍ර මූල්‍ය පහසුකම් සංවිධානය කිරීම, තාක්ෂණික උපදෙස්, මඟපෙන්වීම්, ව්‍යවසායකත්ව හා වෙළෙඳපොළ පහසුකම් සලසාදීම සඳහා ගම්මානය තුළ ක්‍රියාත්මක කෙරෙන එම රාජ්‍ය වැඩසටහන්, ස්වෙච්ඡා සංවිධානවල දායකත්වයද මෙම වැඩසටහනට යොදාගත හැකිය.ප්‍රතිලාභී පවුල් වසම් මට්ටමින් හඳුනාගෙන අවශ්‍ය යෙදවුම් ලබාදී පවරා ඇති ගෘහ ආර්ථික ඒකක පිළිබඳව සමීප අධීක්ෂණයක් පවත්වා ගනිමින් අදාළ රාජ්‍ය හා අනෙකුත් ආයතන සමඟ අවශ්‍ය කටයුතු සම්බන්ධීකරණය කෙරේ. මෙම වැඩසටහන ඉදිරි වසරවලදී ද නොකඩවා ක්‍රියාත්මක කරන අතර සෑම වසරකටම වරක්, ප්‍රාදේශීය ලේකම් කොට්ඨාස, දිස්ත්‍රික් ලේකම් කොට්ඨාස ජාතික මට්ටමින් තරඟ පවත්වා වඩාත් ඵලදායි අන්දමින් ක්‍රියාත්මක වන ව්‍යාපෘති හඳුනාගෙන ඒවා මෙහෙයවන බිම් මට්ටමේ නිලධාරීන් තෝරා ඔවුනට ත්‍යාග ප්‍රදානය කිරීමට අපේක්ෂා කරන අතර මෙම වැඩසටහන පාසල් ළමුන් හා තරුණ තරුණියන් අතර ප්‍රචලිත කිරීමේ ක්‍රමවේදයක්ද ක්‍රියාත්මක කිරීමට යෝජිතයි.සෑම අමාත්‍යාංශයක්ම දෙපාර්තමේන්තුවක් හා ආයතනයක් ඉහළම ප්‍රමුඛත්වය දී මෙය ක්‍රියාත්මක කරනු ලබන අතර මෙහි ප්‍රගතිය මැනීම සඳහා ජාතික මට්ටමේ සිට ප්‍රාදේශීය මට්ටම දක්වා ජාතික මෙහෙයුම් බලකාය, දිස්ත්‍රික් මෙහෙයුම් බලකාය, ප්‍රාදේශීය මෙහෙයුම් බලකාය පත්කිරීමටද කටයුතු කරන අතර ගෙවතු හා ගෘහ අර්ථික ඒකක දශ ලක්ෂයේ වැඩසටහනට දායක වීමෙන් ඔබ ජාතික මෙහෙවරක පාර්ශව කරුවකු බවට නිත්‍ය වශයෙන්ම පත්වනු නොඅනුමානයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n1103221</link>
    <topic>ශ්‍රී ලංකා-ජපන් ගුවන් ගමන් අඛණ්ඩව</topic>
    <author>ධනුෂ්ක ගොඩකුඹුර</author>
    <content>ශ්‍රීලංකාවත් ජපානයත් අතර ගුවන් ගමන් සේවා බාධාවකින් තොරව අඛණ්ඩව පවත්වාගෙන යන ලෙස ජනාධිපති මහින්ද රාජපක්ෂ මහතා ගුවන් සේවා බලධාරීන්ට උපදෙස් දී තිබේ.මේ සඳහා අවශ්‍ය පියවර ගන්නා ලෙස ජනාධිපතිවරයා ශ්‍රී ලංකන් ගුවන් සේවයේ සභාපති නිශාන්ත වික්‍රමසිංහ මහතාට උපදෙස් දුන්නේය. සුනාමියෙන් ව්‍යසනයට පත් ජපානය අතර පැවැති ගුවන් ගමන් සේවා අතහැර දැමීමට බොහෝ රටවල් පියවර ගෙන තිබේ.එහෙත් ශ්‍රී ලංකාවේ සුහද මිතුරකු වන ජපානය විපතට පත් අවස්ථාවේ තනි නොකිරීමටත් කළ හැකි සියලු උපකාර කිරීමටත් ජනාධිපතිවරයා තීරණය කර ඇත. ඒ අනුව ජපානයත් ශ්‍රී ලංකාවත් අතර ගුවන් ගමන් සේවා කිසිදු බාධාවකින් තොරව විධිමත් අයුරින් පවත්වා ගෙන යාමට අවශ්‍ය පියවර ගන්නා ලෙස ජනාධිපතිවරයා වැඩිදුරටත් උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n1103222</link>
    <topic>ජපාන විකිරණ සුළඟ හරහා ශ්‍රී ලංකාවට පැමිණ නැහැ</topic>
    <author>අසේල කුරුළුවංශ</author>
    <content>ජපානයේ සිට කිසිදු විකිරණ ද්‍රව්‍යයක් වායුගෝලය හරහා මෙරටට පැමිණ නොමැති බව පේරාදෙණිය විශ්ව විද්‍යාලයේ භෞතික විද්‍යා අධ්‍යයන අංශය හා පරමාණු බලශක්ති අධිකාරිය ඒකාබද්ධව දිවයින පුරා සිදුකරන ලද පරීක්‍ෂණ මගින් තහවුරු වී ඇත.මේ හේතුවෙන් ජනතාව අනියත බියක් ඇතිකර නොගත යුතු බව පර්යේෂකයෝ පවසති. කොළඹ, මහනුවර, අනුරාධපුර, ගාල්ල, ත්‍රිකුණාමලය හා යාපනය නගර මූලික කර ගනිමින් මෙම පරීක්‍ෂණ සිදුකර තිබේ.පේරාදෙණිය විශ්වවිද්‍යාලයේ භෞතික විද්‍යා අධ්‍යයන අංශයේ (අංශ ප්‍රධානී ආචාර්ය නිමල් හෙට්ටිආරච්චි, ආචාර්ය රංජිත් විජේවර්ධන යන මහත්වරු ඇතුළු කණ්ඩායමක් වායුගෝලයේ විකිරණ පරීක්‍ෂාව දෛනිකව සිදුකරනු ලබති.ජපානයේ න්‍යෂ්ඨික බලාගාර මගින් නිකුත්වූ විකිරණ ද්‍රව්‍ය වායු ගෝලය හරහා මෙරටට පැමිණෙන්නේ නම් ඒ සඳහා සති කිහිපයක් ගතවන බවත් තෝරාගත් ප්‍රදේශවල දෛනිකව විකිරණ පරීක්ෂාවන් සිදුකරන බැවින් මෙරටට යම් විකිරණයක් ඇතුළුවූ සැනින් ඒ පිළිබඳ දැනගැනීමට හැකි බවද අදාළ පරීක්‍ෂණ කටයුතුවල නිරත ආචාර්යවරු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n1103223</link>
    <topic>ඩී. ඇස්. සේනානායක ගුණසමරු උළෙල අද</topic>
    <author/>
    <content>ශ්‍රීලංකාවේ ප්‍රථම අග්‍රාමාත්‍ය මහාමාන්‍ය ඩී. ඇස්. සේනානායක මහතාගේ 59 වැනි ගුණ සමරු උළෙල අද (22) පස්වරු 4.00 ට කොළඹ 07, නිදහස් චතුරශ්‍රයේ ඩී. ඇස්. සේනානායක පිළිරුව අභියසදී පැවැත්වේ.ශ්‍රී ලංකා අමරපුර මහා සංඝ සභාවේ සභාපති අග්ගමහා පණ්ඩිත කොටුගොඩ ධම්මාවාස අනුනායක ස්වාමීන්ද්‍රයන් වහන්සේගේ අනුශාසනාවෙන් ආරම්භ වන මේ උත්සවයට අග්‍රාමාත්‍ය දි. මු. ජයරත්න මහතාද එක්වීමට නියමිතය. කොළඹ මහා නගර සභාවේ විශේෂ කොමසාරිස් ඔමාර් කාමිල් මහතා සේනානායක පිළිරුවට මල් මාලා පැළඳවීම සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n1103224</link>
    <topic>‘ස්විස්’ මහ ඡන්දයට පළමුවරට ශ්‍රීලාංකිකයෙක්</topic>
    <author/>
    <content>ලබන මස 3 වැනි දින ස්විට්සර්ලන්තයේ මහ මැතිවරණය සඳහා එරට ප්‍රධානතම දේශපාලන පක්ෂයක් වූ ඕල්ටනේටිව් පක්ෂයෙන් ඩිකෝන් පළාතට ශ්‍රී ලාංකිකයෙක් තරග කරයි. ශ්‍රී ලාංකිකයකු ස්විස් පාර්ලිමේන්තු මැතිවරණයකට ඉදිරිපත් වන ප්‍රථම අවස්ථාව මෙයයි.ඔහු කොළඹ මරදානේ පදිංචිව සිටි කාමිල් ඉසදීන් ය. මරදාන ශාන්ත ජෝශප් විද්‍යාලයේ ඉගෙනුම ලබා ඇති ඉසදීන් මීට වසර 22කට පෙර දී උසස් අධ්‍යාපනය සඳහා ස්විට්සර්ලන්තයට ගොස් ඇත.එහි දී නිවාස හා දේපළ නීතිය පිළිබඳ උපාධිය ලබාගත් ඔහු දැනට එම අංශයේ උපදේශකවරයෙකු ලෙස කටයුතු කරයි. ස්විට්සර්ලන්තයේ ශ්‍රී ලංකා ක්‍රිකට් ක්‍රීඩා සමාජය පිහිටුවීමේ දී පුරෝගාමී මෙහෙවරක් ඉටුකොට ඇත්තේ ද ඉසදීන් බව එරට සිටින ශ්‍රී ලාංකිකයෝ පවසති.කොටි ක්‍රියාකාරකම් උත්සන්නව තිබූ අවධියේ දෙමළ ඩයස්පෝරාව ශ්‍රී ලංකාව පිළිබඳව ස්විට්සර්ලන්තයේ ගෙන ගිය අසත්‍ය ප්‍රචාර හමුවේ එරට දී ශ්‍රී ලංකාව වෙනුවෙන් අභීතව නැගී සිට ශ්‍රී ලංකාවේ සැබෑ තත්ත්වය එරට බලධාරින් හමුවේ කියා පාන්නට පෙරමුණ ගෙන ක්‍රියා කළවුන් අතර සිටි කාමිල් ඉසදීන් ට හිමිවන්නේ ප්‍රමුඛස්ථානයකි. වසර 15 ක පමණ කාලයක සිට ඕල්ටනේටිව් පක්ෂයේ ක්‍රියාකාරිකයකු ලෙස කටයුතු කොට ඇති කාමිල් දැනට එම පක්ෂයේ ඩිකෝන් පළාතේ වෘත්තීය සමිති නායකයා ලෙස ද කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n1103225</link>
    <topic>කොළඹ හෝටල් 100කටනගර සභාවෙන් නඩු</topic>
    <author>ජීවනී පතිරණ</author>
    <content>මාර්තු මස අවසන් වීමට ප්‍රථම කොළඹ නගරයේ හෝටල් හා ආපනශාලා සියයකට නඩු පැවැරීමට කොළඹ මහ නගර සභාවේ ජන සෞඛ්‍ය දෙපාර්තමේන්තුව පියවර ගෙන තිබේ.පසුගිය වසර පුරා පවරා ඇති නඩු 230කට සාපේක්ෂව මෙය බෙහෙවින්ම ඉහළ යාමක් බව එම දෙපාර්තමේන්තුව පෙන්වා දෙයි. අපිරිසුදු ලෙස ආහාර පිළියෙල කිරීම, ආහාර ද්‍රව්‍යවලට වෙනත් ද්‍රව්‍ය මිශ්‍ර කිරීම බාල වර්ගයේ ආහාර විකිණීම වැනි හේතූන් මත මෙලෙස නඩු පවරා තිබේ.මේ වසරේ දී රුපියල් ලක්ෂයකට ආසන්න දඩ මුදල් ප්‍රමාණයක් ගෙවීමට ද වෙළෙඳසල් හිමියන්ට නියම කර ඇති අතර පසුගිය වසරේ දී රු. 275000ක දඩ මුදල් නියම කිරීමට ද අධිකරණය පියවර ගත්තේ ය.හෝටල්, ආපනශාලා, සිල්ලර වෙළෙඳ සල්, වැනි ආයතනයන්ට එරෙහිව මෙලෙස නඩු පවරා ඇති අතර ඉදිරියටත් අඛණ්ඩව කොළඹ නගරය පුරා ආහාර වැටලීම් සිදුකිරීමට එම දෙපාර්තමේන්තුව පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n1103226</link>
    <topic>ශ්‍රී ලාංකික තරුණිය ලෙබනනයේ ගොඩනැඟිල්ලකින් වැටී මරුට</topic>
    <author/>
    <content>ලෙබනන්හි ගෘහ සේවයේ යෙදී සිටි ශ්‍රී ලාංකික කාන්තාවක එරට රැකියා ඒජන්සියන සිවුවන මහලින් වැටී මියගොස් ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.අදාළ රැකියා ඒජන්සියට පැමිණි ශ්‍රී ලාංකික කාන්තාවගේ මරණය සම්බන්ධයෙන් විශේෂ පරීක්ෂණයක් පවත්වන බවත් ඒ සම්බන්ධයෙන් වාර්තාවක් ඉල්ලා තිබෙන බවත් කාර්යාංශයේ අතිරේක සාමාන්‍යාධිකාරී එල්.කේ.රුහුණගේ මහතා “දිනමිණ” ට පැවැසීය.විසිනව හැවිරිදි ඇය පසුගිය ජනවාරි මාසයේ දී ගෘහ සේවය සඳහා ලෙබනනයට ගොස් ඇති අතර ගම්පහ ප්‍රදේශයේ පදිංචිකාරිය කි. ලෙබනනයේ බාබ්දාද්හිදී මිය ගිය මේ කාන්තාව සම්බන්ධයෙන් දැනටමත් විශේෂ පරීක්ෂණයක් ආරම්භ කර තිබෙන අතර පරීක්ෂණ අවසන් වූ වහාම ඇයගේ දේහය ශ්‍රී ලංකාවට රැගෙන ඒමට පියවර ගන්නා බවද ඒ මහතා වැඩිදුරටත් ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n1103227</link>
    <topic>මවුකිරි සිර වී තෙමස් වයසැති බිලිදා මිය යයි</topic>
    <author>සමන්ති වීරසේකර</author>
    <content>තෙමසක් වයසැති බිලිඳකු මවුකිරි සිරවීමෙන් මියගොස් තිබේ. මෙසේ මියගොස් ඇත්තේ, කඩුගන්නාව කඩවත්ගම පදිංචි කමල් ජයරත්න (26) සහ නදීකා දිල්රුක්ෂි (22)) යන අයගේ කුළුදුල් දියණියයි.නිරෝගීමත් දරුවකු බිහිකර දෙන ලෙසට භාර වී තිබූ භාර හාර ඔප්පු කිරීමට පෙරේදා (20දා) පෙරවරුවේ දළදා මාලිගාවටත්, ගැටඹේ විහාරයටත් ගොස් පැමිණි යුවළ රාත්‍රියේ දරුවා සමඟ නින්දට ගොස් ඇත. මව ඊයේ (21) අලුයම 2.00ට පමණ මවුකිරි පොවා බිලිඳා නිදිකරවා ඇති අතර යළි අලුයම 4ට කිරි පෙවීම සඳහා බිලිදා වඩා ගත් විට සිරුර සීතල වී ඇති බව දැනගෙන ඇතැයි පොලිස් පරීක්ෂණවලදී අනාවරණය වී තිබේ.කඩුගන්නාව රෝහලේ දිසා වෛද්‍ය නිලධාරීවරයා විසින් පශ්චාත් මරණ පරීක්ෂණය සිදුකොට ඇති අතර පේරාදෙණිය රෝහලේ හදිසි මරණ පරීක්ෂක උඩංගමුව මහතා කිරි සිරවීමෙන් සිදු වූ මරණයක් බවට නිගමනය කොට ඇත.කඩුගන්නාව පොලිසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n1103228</link>
    <topic>මට ලැබුණේ බෝසත් සැමියෙක්: ඔහු වැනිඅයකුට සිදුවූ මේ විපත දරා ගන්න බෑ</topic>
    <author>සිරි වාව්වගේ මාතර සංචාරක</author>
    <content>මාර්ග නීති නොසලකා හරිමින් රිය පැද වූ අවිනීත රියැදුරකු නිසා තරුණ එක්දරු පියකු මියගොස් තරුණ මවක් සිඟිති පුතකු සමඟ අසරණ වීමේ ශෝකජනක පුවතක් මාතර මානාවිට ග්‍රාමයෙන් අසන්නට ලැබිණි.කා අතරත් ජනප්‍රියව සිටි මේ තරුණ පියා අවශ්‍යතාවයන් සඳහා මාතර නගරයට සිය යතුරු පැදියෙන් පැමිණ කහ ඉර අසලින් මගීන්ට මාරුවීමට යතුරුපැදිය නතර කරගෙන සිටියදී ඔහු පසුපසින් පැමිණි ට්‍රක් රථයක් ඔහුගේ යතුරු පැදියේ ගැටීමෙන් මෙම අවාසනාවන්ත මරණය සිදු වී තිබේ.මෙසේ මිය ගියේ ලෙස්ටර් ජයන්ත නැමැති 38 හැවිරිදි විදුලි කාර්මිකයෙකි. මාතර ශාන්ත තෝමස් කුමර විදුහලින් අධ්‍යාපනය ලබා තමාගේම ව්‍යාපාරයක් ආරම්භ කළ ලෙස්ටර් ප්‍රදේශයේ කා අතරත් ඉතාම ජනප්‍රිය පුද්ගලයකු විය. ඔහුගේ නිහතමානී කමත්, අහිංසක කමත්, මනුෂ්‍ය කමත් ඉවසීමත් හැමදෙනාගෙම සිත් දිනා ගැනීමට හේතු විය.ඔහු මේ හදිසි අනතුරින් මියගිය පුවත සැලවීමෙන් මුළු මාතර පළාතේම ජනතාව එම නිවසට රොක් වී එය අදහාගත නොහැකිව ශෝකී බරිතව සිටියහ.ඔහුගේ අභාවයෙන් ශෝක වන්නන් අතර සොහොයුරු අරුණ අබේකෝන් මහතා මෙසේ කීවේ ය.සම්පූර්ණයෙන්ම මගේ සොයුරා අවිනීත රියැදුරෙකුගේ ගොදුරක් වුණා. මෙම රියැදුරු ජංගම දුරකථනයක් කනේ තබාගෙන කථාකරමින් රිය පදවාගෙන එද්දී, කහ ඉර සමීපයේ යතුරුපැදිය නවතාගෙන සිටි මගේ සොයුරාගේ යතුරු පැදියේ පිටුපස හප්පා මෙම අවාසනාවන්ත මරණය වුණා. ඔහු වාහනයේ තිරිංග පෑගීම වෙනුවට ඔහුට ට්‍රක්රථයේ ඇස්ලේටරය පෑගී වාහනය ඉදිරියට වේගයෙන් ඇදී ගොස් යතුරු පැදියේ පිටුපස වැදී තිබෙනවා.මෙවැනි මාර්ග නීති කඩකරන කිසිදු ඉවසීමක් නැති මඟමරුවන් නිසා අකාලයේ නැතිවන ජීවිත අපමණයි. අසරණ දරු පවුලක් අනාථ වුණා. නීතිය හරිහැටි ක්‍රියාත්මක කර මෙවැනි රියැදුරන්ගේ රිය පැදවීමේ බලපත්‍ර අවලංගු කරන ලෙස අප ඉල්ලා සිටිනවා. මියගිය ලෙස්ටර්ගේ තරුණ බිරිය වූ සුදර්මා චන්ද්‍රකාන්ති (32) මිය සිය සිඟිති පුතු උකුලේ හොවාගෙන ශෝකය දරාගත නොහැකිව හඬමින් සිටියාය. ඇය සිය පේ‍්‍රමණීය සැමියාගේ අභාවය ගැන මෙසේ කීවා ය.මට ලැබුණේ බුදු දහමට අනුව බෝසත් සැමියෙක්, මේ තරම් ගුණයහපත් සැමියන් ලොවේ ඉන්නව ද කියා කියන්න මම දන්නේ නැහැ. ඒ තරමට සැමියා නිවුණු කෙනෙක්. මගේ සැමියා මටත් සිඟිති පුතුටත් පවුලේ හැම දෙනාටමත් සැනසීම ගෙන දුන්නා. සැමියා ස්වයං රැකියාවක් ලෙස තවත් අයටත් රැකියා සපයමින් විදුලි කාර්මිකයකු ලෙස රැකියාව කළා. මේ සිඟිති පුතුට පුදුම ආදරයකින් හිටියේ.පුතා සමඟ වැඩි කාලයක් ගත කරන්න දහවලින් වැඩපළ වසා ගෙදර එනවා. සුධර්මා අපි පුතාට හොඳට උගන්වා වෛද්‍යවරයෙක් කරමු යි ඔහු නිතරම මට යෝජනා කළා.සැකකාර රියැදුරු මාතර පොලිසියෙන් අත්අඩංගුවට ගෙන අධිකරණය හමුවට ඉදිරිපත් කිරීමට නියමිතය. මෙම අනතුර පිළිබඳව මාතර මූලස්ථාන පොලිස් ස්ථානාධිපති පොලිස් පරීක්ෂක නිශාන්ත හේරත් මහතාගේ උපදෙස් පරිදි මාතර රථ වාහන අංශයේ ස්ථානාධිපති පොලිස් පරීක්ෂක සමරසිංහ මහතා පරීක්ෂණ පවත්වයි. හදිසි මරණ පරීක්ෂණය මාතර හදිසි මරණ පරීක්ෂක ලලිත් සිල්වා මහතා පවත්වා රිය අනතුරක් නිසා මරණය සිදු වී ඇති බවට නිගමනය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n1103229</link>
    <topic>මහා පරිමාණ ගණිකා නිවාසයක් වටලාතරුණියන් 4ක් අත්අඩංගුවට අරන්</topic>
    <author>ඉන්දික පොල්කොටුව</author>
    <content>නුවරඑළියට පැමිණෙන විදේශිය සංචාරකයන් ඉලක්ක කැර එම නගරයේ පවත්වාගෙන ගිය මහා පරිමාණ ගණිකා නිවාසයක් වැටලූ නුවරඑළිය විශේෂ කාර්යාංශය ගණිකා වෘත්තියේ යෙදුණු බවට සැක කරන රුමත් තරුණියන් සිවු දෙනෙකු ඇතුළු හය දෙනෙකු අත්අඩංගුවට ගෙන තිබේ.පොලිස් විශේෂ කාර්ය බළකායේ හිටපු ප්‍රධාන පොලිස් පරීක්‍ෂකවරයෙකු ලෙස ව්‍යාජ අයුරින් පෙනී සිටිමින් ඇතැම් පොලිස් නිලධාරීන්ද නොමග යවමින් කළුතර ප්‍රදේශයේ ව්‍යාපාරිකයකු ඉතා සූක්ෂම අයුරින් මෙම ගණිකා නිවාසය පවත්වාගෙන ගොස් ඇති බවට පොලිස් පරීක්‍ෂණ වලින් අනාවරණය වේ.ඇඹිලිපිටිය රත්නපුර හා කුරුණෑගල ප්‍රදේශවල රූමත් තරුණියන් සිවුදෙනෙකු හා එම ගණිකා නිවාසය පවත්වාගෙන ගිය බවට සැක පිට දෙදෙනෙකු මෙහිදී අත්අඩංගුවට ගෙන ඇත.නුවරඑළිය වසන්ත සමය ඉලක්ක කැර මෙයට ටික දිනකට පෙර මෙම තරුණියන් අදාල ස්ථානයට ගෙනවිත් ඇති බවත් විදේශිය ජාතිකයන් රටවල් අනුව තරුණියන් සඳහා අය කිරීම අදාළ ගණිකා නිවාසය මගින් සිදුකැර ඇති බවත් අනාවරණය වේ.නුවරඑළිය කොට්ඨාස භාර ජ්‍යෙෂ්ඨ පොලිස් අධිකාරි ගාමිණී මතුරට මහතාගේ මෙහෙයවීමෙන් නුවරඑළියේ විශේෂ කාර්යාංශයේ ස්ථානාධිපති පොලිස් පරීක්‍ෂක සුදත් ෆොන්සේකා පොලිස් පරීක්‍ෂක සී. හල්පාගොඩ පොලිස් සැරයන්වරුන් වන ඩී. ගුණසෝම , ආර්. සෝමකීර්ති , ගොඩකුඹුර, පොලිස් කොස්තාපල් දිලීප්, යන නිලධාරීහු මෙම වැටලීම කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n11032210</link>
    <topic>රාජකාරිය පැහැර හැර මිනිසුන් බියවද්දමින්මහනුවර යකා නැටූ කොස්තාපල් දැලේ</topic>
    <author>ඉන්දික පොල්කොටුව</author>
    <content>පොලිස්පතිවරයාට අයත් මහනුවර පිහිටි නිවසක ආරක්ෂක රාජකාරි සඳහා අනුයුක්ත කෙරුණු පොලිස් කොස්තාපල්වරයකු එහි රාජකාරි සඳහා වාර්තා නොකර බීමතින් මහනුවර නගරයේ සිට විවිධ පුද්ගලයන් බියගන්වා කප්පම් ගැනීමට උත්සාහ කළ බවට සැකපිට මධ්‍යම දිසා විශේෂ විමර්ශන ඒකකය මගින් අත්අඩංගුවට ගෙන තිබේ.මහනුවර මූලස්ථාන පොලිසිය මගින් අදාළ විශේෂ රාජකාරිය සඳහා අනුයුක්ත කෙරුණු නිලධාරියා එම රාජකාරිය සඳහා වාර්තා නොකර බීමතින් මෙලෙස කප්පම් ගැනීමට උත්සාහ කැර ඇති බවට තොරතුරු ලැබී ඇත.පොලිස් නිලධාරියකු බව පවසමින් සිවිල් ඇඳුමෙන් සැරසුණු අයකු බීමතින් නගරයේ සිට විවිධ පුද්ගලයන් බියගන්වා හැඳුනුම්පත් ආදිය පරීක්ෂා කරන බවට ලද තොරතුරක් මත පොලිස් නිලධාරීහු පිරිසක් මොහු අත්අඩංගුවට ගෙන ඇත. පොලිස් නිලධාරීන් ලෙස පෙනී සිටිමින් විවිධ පුද්ගලයන් බියගන්වා ඔවුන්ගෙන් කප්පම් මුදල් ලබාගන්නා පිරිස් පිළිබඳව මහනුවර පොලිසියට මෙයට පෙර තොරතුරු රැසක් ලැබී තිබිණි.අත්අඩංගුවට ගැනුණු නිලධාරියා ද මෙවැනි සිද්ධීන්වලට සම්බන්ධදැයි සොයා පොලිසිය පරීක්ෂණය ආරම්භ කැර ඇත.වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n11032211</link>
    <topic>වෑන් රිය පැදවූ සැකකාර රියැදුරා28 වැනිදා තෙක් යළිත් රිමාන්ඩ්</topic>
    <author>ගම්පහ සංචාරක නිමල් ජයසිංහ</author>
    <content>කොළඹ-නුවර පාරේ කොකිස්කඩේ හන්දියේදී මාර්තු 13 දින රාත්‍රී සිදු වූ යතුරුපැදිය වෑන්රියේ ගැටී තිදෙනෙකු මියයාමේ සිද්ධියේ වෑන්රථයේ රියදුරු වූ වසන්ත කුමාර හේරත් යන අය රිමාන්ඩ් භාරයේ සිට ඊයේ (21) දින ගම්පහ අධිකරණයට ඉදිරිපත් කර තිබුණි.පැමිණිල්ල ඉදිරිපත් කරමින් ගම්පහ පොලිසියේ රථවාහන අංශයේ පො.ප. පි‍්‍රයන්ත මහතා කරුණු දක්වමින් මෙම සිද්ධියෙන් පසු එම ප්‍රදේශයේ මහත් ජන උද්ඝෝෂණයක් සමඟ යම් යම් සාමයට බාධාවන සිද්ධීන් ද සිදු වූ බවත් සැකකරුට ඇප ලබාදීමෙන් ප්‍රශ්න තවත් ඇති විය හැකි බවද පැවැසීය. එසේම අදාළ වෑන් රථයේ අංකයේ සහ චැසි අංකයද ව්‍යාජ බවට හෙළි වී ඇති බැවින් ඒ පිළිබඳවද සොයා බලන බවය.සැකකරු වෙනුවෙන් පෙනී සිටි නීතිඥ මානෙල් කරුණානායක සහ නීතිඥ සමන්තා ඒකනායක මහත්මියන් ඉල්ලා සිටියේ සැකකරුට ඇප ලබා දෙන ලෙසය.විත්තියේ හා පැමිණිල්ලේ කරුණු සලකා බැලූ ගම්පහ අතිරේක මහේස්ත්‍රාත් ඉන්දික අත්තනායක මහතා සැකකරු තවදුරටත් මාර්තු 28 දින දක්වා රක්ෂිත රිමාන්ඩ් භාරයට පත්කරන බවත්, රස පරීක්ෂක වාර්තා කැඳවීමට නියෝග කරන අතර, සැකකාර රියදුරු බන්ධනාගාරවලින් අදාළ වෛද්‍ය පරීක්ෂණයට ඉදිරිපත් කරන ලෙසත් නියම කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=n11032212</link>
    <topic>පේරාදෙණිය මල්වත්ත නරඹමින්සිටි අතරේ වෑන් රථය පැහැරගෙන</topic>
    <author>ඉන්දික පොල්කොටුව</author>
    <content>නිට්ටඹුව ප්‍රදේශයේ ඇඟලුම් කම්හලක සේවක සේවිකාවන් පිරිසක් රැගෙන පැමිණි ඩොල්ෆින් වර්ගයේ වෑන්රථය පේරාදෙණිය උද්භිද උද්‍යානය අසල නවතා දමා තිබියදී කිසියම් පිරිසක් විසින් සොරාගෙන ගොස් ඇත.ඇඟලුම් සේවක සේවිකාවන් පිරිස් උද්භිද උද්‍යානය නැරඹීම සඳහා ගොස් සිටියදී වෑන් රථය සොරාගෙන ඇති බවට එහි රියැදුරු විසින් පේරාදෙණිය පොලිසියට පැමිණිලි කැර තිබේ. රුපියල් ලක්ෂ 17 ක් පමණ වටිනා වෑන් රථයක් මෙලෙස සොරාගැනීමට ලක්ව තිබේ. ඇඟලුම් සේවක සේවිකාවන් පිරිස් නිට්ටඹුව ප්‍රදේශයේ වෑන් රථයක් කුලී පදනම මත ගෙන ඇති අතර එහි සිටි පිරිස් මහනුවර ප්‍රදේශයට විනෝද චාරිකාවක් සඳහා ගෙනවිත් තිබේ.පොලිස් ස්ථානාධිපති ප්‍රධාන පොලිස් පරීක්ෂක ජාලිය හීන්කෙන්ද මහතාගේ මෙහෙයවීමෙන් මෙහි වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=r1103221</link>
    <topic>හොරණ ශිෂ්‍යත්ව සමතුන්ටජනපති අරමුදලින් ශිෂ්‍යත්ව</topic>
    <author>බුලත්සිංහල විශේෂ – මිල්ටන් ධර්මසිංහහොරණ විශේෂ</author>
    <content>හොරණ අධ්‍යාපන කලාපයේ බුලත්සිංහල, හොරණ බණ්ඩාරගම යන අධ්‍යාපන කොට්ඨාසවල පාසල්වලින් 2008 වර්ෂයේ අ.පො.ස. (සා.පෙළ) විභාගය විශිෂ්ඨ අන්දමින් සමත් වූ ශිෂ්‍ය ශිෂ්‍යාවන් සිය දෙනෙකුට ජනාධිපති අරමුදලින් ශිෂ්‍යත්ව පිරිනැමීමේ උත්සවයක් හොරණ ශ්‍රීපාලි රංග ශාලාවේදී පැවැත්විණි.හොරණ කලාප අධ්‍යාපන කාර්යාලයේ සංවර්ධන අංශය මගින් සංවිධානය කළ මෙම උත්සවයේ විශේෂ අමුත්තා ලෙස යහපාලන හා යටිතල පහසුකම් සංවර්ධන ජ්‍යෙෂ්ඨ අමාත්‍ය රත්නසිරි වික්‍රමනායක මහතාගේ ප්‍රධානත්වයෙන් සහ කළුතර දිස්ත්‍රික් මන්ත්‍රී විධුර වික්‍රමනායක මහතාගේ ප්‍රධානත්වයෙන් පැවැත්විණි.මෙම උත්සවයේදී ජනාධිපති ශිෂ්‍යත්ව ලබා ගනු ලැබූ සිසුන් සියලුදෙනා වෙත ජනාධිපති මහින්ද රාජපක්ෂ මැතිතුමා සුබ පැතුම් පණිවිඩයක්ද එවා තිබුණි.යහපාලන හා යටිතල පහසුකම් පිළිබඳ ජ්‍යෙෂ්ඨ අමාත්‍ය රත්නසිරි වික්‍රමනායක මහතා සිසුන් අමතා කතා කරමින් විද්‍යාව හා තාක්ෂණ දියුණුව වත්මන් යුගයට හා රටට ගැලපෙන පරිදි උපයෝගී කරගත යුතු බවත් රටේ පවත්නා බෞද්ධ සංස්කෘතින් හා උසස් ගති පැවතුම් හා ගුණධර්මවලට හානි නොවන පරිදි තාක්ෂණය යොදා ගත යුතු බවත් රට ජාතිය ගැන තැකීමෙන් යුතුව රටට ආදරයෙන් කටයුතු කළ යුතු බවත් සඳහන් කළේය.කළුතර දිස්ත්‍රික් මන්ත්‍රී විදුර වික්‍රමනායක මහතා කතා කරමින් නූතන ළමා පරපුරට සිය ළමා කාලය අහිමිකර දී ඇතැයිද ඔවුන් තුළ ආදරය කරුණාව, මෛත්‍රිය වෙනුවට සාධාරණය, යුක්තිය, අනුකම්පාසහගත හැඟීම් නොමැති පිරිසක් බවට පත්වෙමින් සිටින බව දකින්නට ඇතැයි කීය.මෙම උත්සවය අමතා හොරණ කලාප අධ්‍යාපන අධ්‍යක්ෂිකා පද්මිණි විජේසිංහ මහත්මිය සහ සහකාර අධ්‍යාපන අධ්‍යක්ෂ රංජිත් පේ‍්‍රමසිරි මහතාද කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=r1103222</link>
    <topic>කොල්ලකල්ලියක 2ක්ගිනි අවි – උණ්ඩ සමඟඅතුරුගිරියේදී අත්අඩංගුවට</topic>
    <author>අතුරුගිරිය විශේෂ – වික්‍රම සමරසිංහ</author>
    <content>මංකොල්ලකෑම් ඇතුළු විවිධ අපරාධවලට සම්බන්ධ පුද්ගලයන් දෙදෙනෙක් අතුරුගිරිය පොලිසිය විසින් අත්අඩංගුවට ගැනීමෙන් අනතුරුව මංකොල්ලකෑම්වලට සම්බන්ධව යොදා ගත් කාර් රථයක්, ත්‍රීවීලර් රථයක්, රිවෝල්වරයක්, මෙරට නිෂ්පාදිත ගල්කටස් වර්ගයේ පිස්තෝලයක්, මිලිමීටර් 9 වර්ගයේ උණ්ඩ හයක්, එස්. ජී. නො. 4 වර්ගයේ උණ්ඩයක් සොයා ගැනීමට හැකි වී තිබේ.කාර් රථයකින් පැමිණ අතුරුගිරියේ ඇලුමිනියම් වෙළෙඳසලකින් රුපියල් 60,000 ක් ද, හබරකඩ පෞද්ගලික සාත්තු නිවාසයක සේවිකාවකගේ රුපියල් පන්ලක්‍ෂයකට අධික රන් ආභරණ සහ මුදල් ද මංකොල්ලකා තිබුණි. මේ පිළිබඳ පරීක්‍ෂණ පැවැත්වූ පොලිසියට මෙම සැකකරුවන් අත්අඩංගුවට ගැනීමට හැකි වී තිබේ.මේ අය මෙවැනි අපරාධ සම්බන්ධව රක්ෂිත බන්ධනාගාරයේ වසර හයක් ගතකර ඇප මත නිදහස්ව සිටියදී මෙකී මංකොල්ලකෑම් සිදුකර ඇත.මෙම මංකොල්ලකරුවන් භාවිත කළ වාහනය කඩවත ප්‍රදේශයෙන් කුලී පදනම මත ලබාගෙන ඇත. අත්අඩංගුවට පත්ව ඇති එක් සැකකරුවෙක් අකුරුමුල්ල දෙල්ගොඩ පදිංචි අයෙක් වන අතර ප්‍රධාන සැකකරු බටවල, පාදුක්ක ප්‍රදේශයේය. ඔහු නාවික හමුදාවේ සිටි අයෙකි.වුන් මංකොල්ලකෑ රත්තරන් චේන් හතරක් සහ පෙන්ඩන්ට් එකක් ද සොයාගැනීමට හැකි වී තිබේ.නුගේගොඩ ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් මත අතුරුගිරිය පොලිස් ස්ථානාධිපති කපිල සේනානායක, අපරාධ අංශ ස්ථානාධිපති පොලිස් පරීක්‍ෂක පුෂ්පකුමාර, පොලිස් පරීක්‍ෂක ආර්. ඩබ්. විතාන, සැරයන් පියල් (56750), ඉන්ද්‍රජිත් (56993), ගමගේ (40943), රංගන (40951), නිරෝෂන් (89357), දිලීප (84179) යන නිලධාරීන් විසින් වැඩිදුර පරීක්‍ෂණ කටයුතු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=r1103223</link>
    <topic>රත්නපුර පොල් ඵලදාව සරුසාරයි :මිල ගණන් ළඟදීම පහළට</topic>
    <author>වැලිගෙපොල සමූහ කේ. එම්. ඒ. කේ. වීරසිංහ</author>
    <content>පොල් මිල තව කෙටි කාලයක් ඇතුළත පහත වැටෙනු ඇතැයි රත්නපුර දිස්ත්‍රික්කයේ පොල් වතු හිමියෝ පෙන්වා දෙති.පසුගිය කාලයේ පැවැති පොල් හිගය අඩුවී දැන් පොල් වගාවෙන් ලැබෙන අස්වැන්න වැඩි වෙමින් පවතියි. රත්නපුර දිස්ත්‍රික්කයේ පොල් වගා කෙරෙන ප්‍රදේශ වන ගොඩකවෙල, බලවින්න, කොස්නාතොට, පල්ලෙබැද්ද, ගලහිටිය, ඇල්පිටිය, රිදීවිට, යන ප්‍රදේශවල පොල් කැඩීම දැන් සිදුවේ.මේ ප්‍රදේශවල පොල් ගෙඩියක උපරිම මිල රු. 30 ත් 35 ත් අතර පවතියි.දැනට ඇතැම් ප්‍රදේශවල තාමත් රු. 65 ට 70 ට අලෙවි කෙරෙන පොල් ගෙඩියක මිල තව දින කීපයක් ඇතුළත අඩු වනු ඇත.අතරමැදි වෙළෙඳුන්ගේ කූ®ට වැඩපිළිවෙළ හමුවේ පොල් මිල මෙතරම් වැඩි වී ඇති බවත් තවදුරටත් පොල් හිගයක් මවා පාමින් අධික ලාබ ලැබීමේ වැඩපිළිවෙළක් ක්‍රියාත්මක බවටත් පොල්වගාකරුවෝ කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=r1103224</link>
    <topic>ඵලදායිතා සම්මානය දිනූ අම්පාර පන්නල්ගම විදුහලමැදවච්චියේ විදුහල්පතිවරුන්ගේ නිරීක්ෂණයට</topic>
    <author>මැදවච්චිය සමූහජයසූරිය දිසානායක</author>
    <content>මැදවච්චිය අධ්‍යාපන කොට්ඨාසයේ විදුහල්පතිවරුන්ට අම්පාර ප්‍රදේශයේ ඵලදායිතා සම්මාන දිනාගත් ආදර්ශවත් පාසලක් වන අම් / පන්නල්ගම පාසල නැරඹීමට අවස්ථාවක් පසුගියදා උදා විය.ප්ලෑන් ශ්‍රී ලංකා ආයතනයේ අනුග්‍රහය ඇතිව මේ කටයුතු සංවිධාන කරනු ලැබුයේ උතුරුමැද පළාත් අධ්‍යාපන දෙපාර්තමේන්තුව සහ කැබිතිගොල්ලෑව කලාප අධ්‍යාපන අධ්‍යක්ෂ ජී. එම්. හේමපාල ගුණවර්ධන මහතාගේ මැදිහත්වීමෙනි.මැදවච්චිය අධ්‍යාපන කොට්ඨාසයේ විදුහල්පතිවරු හා නියෝජ්‍ය විදුහල්පතිවරු මේ චාරිකාවට සහභාගී වූහ. නැගෙනහිර පළාතේ ඵලදායිතා සම්මාන තරගයේ ප්‍රථම ස්ථානය සහ ලංකාවෙන්ම දෙවන ස්ථානයත් ලබාගත් අම් / පන්නල්ගම විදුහලෙන් බොහෝ දේ ඉගෙන ගැනීමට මැදවච්චියෙන් ගිය විදුහල්පතිවරුනට අවස්ථාව ලැබිණි. පන්තිකාමර ක්‍රමවත්ව පවත්වාගෙන යාම, එස්. – 5 සංකල්පය ක්‍රියාත්මක කර ඇති අයුරු සහ ගුරුවරුන්ගෙන් උපරිම සහයෝගය ලබාගෙන අධ්‍යාපන මට්ටම ඉහළ නංවා ඇති අයුරු සහ මවුපිය සහයෝගය ලබාන්නා අයුරුද දැක බලා ගැනීමට අවස්ථාව සැලසිණි.මැදවච්චිය අධ්‍යාපන කොට්ඨාසයේ සිට චාරිකාවට එක්වූ විදුහල්පතිවරු සහ නියෝජ්‍ය විදුහල්පතිවරු ලබාගත් අත්දැකීම් තම පාසල් දියුණුවට යොදා ගන්නා බව ඔවුහු කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=s1103221</link>
    <topic>සංගක්කාරගෙන් වැඩිම ලකුණුමහේල උඩ පන්දු හයයි</topic>
    <author>ප්‍රින්ස් ගුණසේකර</author>
    <content>ක්‍රිකට් ලෝක කුසලාන තරගාවලියේ පළමු වටය නිමා වෙද්දී වැඩිම ලකුණු ලාභියා ලෙස කුමාර සංගක්කාර වැඩිම උඩපන්දු ලාභියා ලෙස මහේල ජයවර්ධන හා වැඩිම ලකුණු සම්බන්ධතාව ලෙස උපුල් තරංග ටී. එම්. ඩිල්ෂාන් ඉදිරියෙන් සිටිති.සංගක්කාර තරග 6කදී ශතකයක් හා අර්ථ ශතක 2ක් ද සමඟ ලකුණු 363ක් ලබා සිටී. ඔහුට පසු පසින් එංගලන්තයේ ජොනතන් ට්‍රොට් තරග 6 කදී ලකුණු 336ක් ලබා සිටී.සංගක්කාර ඉනිම 6කදී නොදැවී සිටි අවස්ථා ගණන 3ක් වන අතර ඉනිමක වැඩිම ලකුණු ප්‍රමාණය 111කි.ඔහු ලකුණු 363 ලබා ගත්තේ පන්දු 409කට මුහුණ දීමෙනි. හතරේ පහර 32ක් හා හයේ පහර 4ක් එයට ඇතුළත් විය. සංගක්කාර කඩුලු රකින්නකු ලෙස මේ වන විට ස්ටම්ප් කිරීම් 4ක් හා උඩපන්දු 6ක් රැකගෙන ඇත. කඩුලු රකින්නන් අතර ඔහු දෙවැනි තැනට පත් වුයේ ඕස්ට්‍රේලියාවේ බ්‍රැඩ් හැඩින් උඩ පන්දු 12ක් ලැබීම හේතුවෙනි.මහේල ජයවර්ධන මෙවර ලෝක කුසලාන තරගාවලියේ වැඩිම උඩ පන්දු ලාභියා බවට පත්ව ඇත. ඔහු ඉනිම 5කදී මේ දක්ෂතාව දැක්වීම හේතුවෙන් ඉදිරියෙන්ම සිටී.කොදෙව් ක්‍රීඩක කිරාන් පොලාඩ් උඩ පන්දු 6ක් අල්ලාගෙන තිබුණ ද තරග 6 දී වීම හේතුවෙන් මහේලට පසුපසින් සිටී.මෙවර තරගාවලියේ මෙතෙක් වාර්තා වූ හොඳම කඩුලු සම්බන්ධතාව ලෙස උපුල් තරංග, ටී. එම්. ඩිල්ෂාන් සිම්බාබ්වේ සමඟ තරගයේ දී පළමු කඩුල්ලට ලැබූ ලකුණු 282 සටහන්ව ඇත. එය මේ තරගාවලියේ ඕනෑම කඩුල්ලක් වෙනුවෙන් වාර්තා කළ හොඳම සම්බන්ධතාව ලෙස ද වාර්තා වී තිබේ. තරගාවලියේ වටිනාම ක්‍රීඩකයාට හිමි සම්මානය ටී. එම්. ඩිල්ෂාන් හා සහිඩ් අෆ්රිඩි අතර ප්‍රබල තරගයක් නිර්මාණය වී ඇත. අෆ්රිඩි පළමු තැන ලබා ඇති අතර ඩිල්ෂාන් ද සටන්කාමී ලෙස දෙවැනි තැන සිටී. මෙයට පෙර සනත් ජයසූරිය ලෝක කුසලාන තරගාවලියකදී වටිනාම ක්‍රීඩකයාට හිමි සම්මානය දිනා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=s1103222</link>
    <topic>සිම්බාබ්වේපැරදුණත් දිනුම්</topic>
    <author/>
    <content>ක්‍රිකට් ලෝක කුසලාන තරගාවලියේ පළමු වටයෙන්ම ඉවත්වූ සිම්බාබ්වේ පිලට මේ වසරේ සිට නැවත ටෙස්ට් තරගවලට එක්වීමේ අවස්ථාව උදාවී ඇත.වසර 2005 සිට සිම්බාබ්වේ ටෙස්ට් ක්‍රිකට් ක්‍රීඩාව තාවකාලිකව අත්හිටුවීමට ජාත්‍යන්තර ක්‍රිකට් කවුන්සිලය තීරණය කළේය.සිම්බාබ්වේහි පැවැති දේ්ශපාලන ගැටුම් හා අස්ථාවරභාවය හේතුවෙන් අයි. සී. සී. ය ටෙස්ට් ක්‍රීඩාව අත්හිටුවීමට හේතුව විය. එහෙත් එක්දින හා විස්සයි – 20 තරගවලට බාධාවක් නොවීය.ඒ අනුව ලබන අගෝස්තු මාසයේදී බංග්ලාදේශය සමග සැප්තැම්බර් මාසයේ පාකිස්තානය සමග ඔක්තෝබර් මාසයේ නවසීලන්තය සමග ටෙස්ට් තරගය බැගින් ක්‍රීඩා කිරීමට නියමිතය. සිම්බාබ්වේ අවසන් වරට ටෙස්ට් තරගාවලියකට සහභාගි වූයේ 2005 සැප්තැම්බර් මාසයේ ඉන්දියාවට එරෙහිවය. එහිදී සිම්බාබ්වේ පිලට තරග 2 – 0 ක පරාජයක් හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=s1103223</link>
    <topic>ෂකීබ් සමාව ඉල්ලයි</topic>
    <author/>
    <content>ලෝක කුසලාන තරගමාලාවේ අර්ධ අවසන් පූර්ව වටයට සුදුසුකම් ලැබීමට අසමත් වූ බංග්ලාදේශ කණ්ඩායමේ නායක ෂකීබ් අල් හසන් ඒ පිළිබඳව එරට ක්‍රීඩා ලෝලීන්ගෙන් සමාව අයැද සිටියේ ය.මූලික වටයේ අවසන් තරගයේදී දකුණු අපි‍්‍රකාව ලබා දුන් ලකුණු 285 ක ඉලක්කය හඹා ගිය බංග්ලාදේශයේ පිතිකරුවෝ ලකුණු 78 ක් තුළ දැවී යෑමෙන් පසුව එරට මාධ්‍ය මගින් ද බංග්ලාදේශ පිල දැඩි ලෙස විවේචනය කළේ ය. “ලොකු අවස්ථාවක් අපිට අහිමි වුණා. පසුගිය මාස 12 ඇතුළත අපි හොඳින් දස්කම් දැක්වූවා. මෙවර තරගමාලාවේ අර්ධ අවසන් පූර්ව වටයට පිවිසීමට අපිට හැකිවෙතැයි යන බලාපොරොත්තුව අපි හැම කෙනෙකුගේම සිත තුළ තිබුණා. “ නායක ෂකීබ් තරගයෙන් අනතුරුව ප්‍රකාශ කළේ ය.“තරග කීපයක් ජය ගත්තත් අපි සමස්ත තරගාවලිය පුරාම හොඳීන් ක්‍රීඩා කළේ නැහැ. අපේ ක්‍රීඩා ලෝලීන්ගේ බලාපොරොත්තු බිඳ වැටීම ගැන මම නායකයා වශයෙන් සමාව අයැද සිටිනවා. ඔහු වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=s1103224</link>
    <topic>ශ්‍රී ලංකාවේ නව ක්‍රීඩාංගණ තුනට ජාත්‍යන්තර පැසසුම්</topic>
    <author>ප්‍රින්ස් ගුණසේකර</author>
    <content>ක්‍රිකට් ලෝක කුසලාන තරගාවලිය වෙනුවෙන් ශ්‍රී ලංකාවේ ඉදිකළ ක්‍රීඩාංගණය පිළිබඳ හා ඒවායේ පහසුකම් ගැන විදෙස් මාධ්‍යවේදීහු ප්‍රශංසාව පළ කරති.මෙවර ක්‍රිකට් ලෝක කුසලාන තරගාවලිය පවත්වන ඉන්දියාව හා බංග්ලාදේශයට වඩා ශ්‍රී ලංකාවේ තත්ත්වය ඉතා ඉහළ බව ඔවුහු ප්‍රකාශ කරති.සූරියවැව මහින්ද රාජපක්ෂ ක්‍රීඩාංගණය, පල්ලේ කැලේ මුත්තයියා මුරලිදරන් ක්‍රීඩාගණය හා කොළඹ ආර්. ප්‍රේමදාස ක්‍රීඩාංගණය මෙවර ලෝක කුසලාන තරගාවලිය වෙනුවෙන්ම ඉදි කෙරුණි.මේ ක්‍රීඩාංගණ ඉදිවෙමින් පවතිද්දී ලෝක කුසලාන තරගාවලිය පැවැත්විය නොහැකි බවට විවිධ මත පළවෙමින් තිබුණි. එහෙත් අවසානයේ ආසියාවේ හොඳම ක්‍රිකට් ක්‍රීඩාංගණ තුනක් බවට ශ්‍රී ලංකාවේ ක්‍රීඩාංගණ පත්ව ඇත.ජාත්‍යන්තර ක්‍රිකට් කවුන්සිලයේ ලෝක කුසලාන තරග අධ්‍යක්ෂ ඩිරාජ් මල්හෝත්‍රා මහතා පසුගියදා ක්‍රීඩා ඇමැති මහින්දානන්ද අළුත්ගමගේ මහතා හමුවී ශ්‍රී ලංකාවේ ක්‍රීඩාංගණ හා පහසුකම් පිළිබඳව සිය සතුට පළ කළේය.මල්හෝත්‍රා මහතා ක්‍රීඩා ඇමැතිවරයාට පැවැසුවේ ලෝක කුසලාන තරග පවත්වන ක්‍රීඩාංගණ අතුරින් දැකුම්කළු හා පහසුකම් වලින් අංග සම්පූර්ණව ශ්‍රී ලංකාවේ කටයුතු සංවිධානය කිරීම ජගත් ක්‍රිකට් කවුන්සිලයේම ඇගැයීමට ලක්ව ඇති බවය.එයට අමතරව අයි.සී.සී. නියෝජිතයින් ශ්‍රී ලංකා ක්‍රිකට් පරිපාලනයට හා තරග සංවිධායක කමිටුවට ද විශේෂ ස්තුතියක් පුදකළ බව ශ්‍රී ලංකා ක්‍රිකට් අතුරු කමිටු සභාපති ඩී. එස් ද සිල්වා මහතා පැවැසීය. ලෝක කුසලාන තරගාවලිය සාර්ථක කරගැනීමට ජනාධිපති මහින්ද රාජපක්ෂ මහතාගේ මගපෙන්වීම ඉවහල් වූ බව ඒ මහතා පැවැසීය. “ක්‍රිකට් තරග හොදින් සංවිධානය ගැන අපට ජගත් නියෝජිතයන්ගෙන් විශේෂ ප්‍රසාදයක් ලැබෙනවා. විදෙස් මාධ්‍යවේදීන් ලැබෙන සත්කාර හා පහසුකම් පිළිබඳව සතුටට පත්ව සිටිනවා.මේ සියලු ගෞරව හිමි විය යුත්තේ ජනාධිපති මහින්ද රාජපක්ෂ මහතාටයි. ජනාධිපතිතුමා සෑම කරුණක් පිළිබඳවම සොයා බලා අපව දිරිමත් කළා. අඩුපාඩු පෙන්වා දුන්නා” යැයි සිල්වා මහතා පැවැසීය.වසරක් වැනි කෙටි කාලයක් තුළ ලෝක කුසලාන ක්‍රිකට් තරගවලට ක්‍රීඩාංගණ තුනක් ඉදිකිරීමට ශ්‍රී ලංකාවේ තරගාවලි අධ්‍යක්ෂ සුරාජ්් දන්දෙනිය මහතාගේ කැපවීමද සිල්වා මහතාගේ විශේෂ ඇගැයීමට ලක්විය.බංග්ලාදේශයේ පැවැති සමාරම්භක උළෙලට ගිය දහසකට අධික මාධ්‍යවේදීන්ට ක්‍රීඩාංගණය තුලට ඇතුළුවීමට විශාල වෙහෙසක් දැරීමට සිදුවිය. සැතපුම් භාගයක් පමණ පයින් ඇවිදගිය මාධ්‍යවේදීහු බංග්ලාදේශ තරග සංවිධායකයන්ට දෝෂාරෝපණය කළහ. එහිදී අන්තර්ජාල පහසුකම් හා අනෙකුත් සන්නිවේදන පහසුකම් අවම මට්ටමක තිබීමෙන් මාධ්‍යවේදීහු විවිධ දුෂ්කරතාවලට මුහුණ දුන්හ.පසුගියදා ශ්‍රී ලංකා – නවසීලන්ත අතර තරගය පැවැති මුම්බායි වැන්කෙඩේ ක්‍රීඩාංගණයේද මාධ්‍යවේදීන්ට නොයෙක් අපහසුතා විඳීමට සිදුවිය.ලෝක කුසලාන තරගාවලියේ අවසන් මහා තරගය පැවැත්වෙන්නේ ද මේ ක්‍රීඩාංගණයේ දීය. “අවසන් තරගයක් පවත්වන ක්‍රීඩාංගණයක මෙයට වඩා පහසුකම් තිබිය යුතුයි” මාධ්‍යවේදීහු ප්‍රශ්න කළහ. “ශ්‍රී ලංකාවේ ක්‍රීඩාංගණ මෙයට වඩා ඉහළයි” බොහෝ දෙනාගේ අදහස විය. ඉතා කුඩා ලකුණු පුවරුවක ඇති ක්‍රීඩකයන්ගේ විස්තර දැක ගැනීම නොහැකිවූ ක්‍රීඩා ලෝලීහු කෝපවි සිටියහ.වැන්කෙඩේ පිටියේ ලකුණු පුවරුව ශ්‍රී ලංකාවේ ලකුණු පුවරුවකින් හතරෙන් එකකි. මාධ්‍ය කුටියේ තබා තිබූ සාමාන්‍ය ප්ලාස්ටික් පුටුවල පැය ගණනක් රාජකාරි කටයුතුවල යෙදීම අපහසුතා ඇති කරවන්නක් විය. එය නිදහසේ පෑන හසුරුවන මාධ්‍යවේදීන්ට නොවිය යුත්තකි.මාධ්‍ය කුටියේ ඉදිරියේ වීදුරුව මත පිනිබිදු රැඳීමෙන් රාත්‍රිය උදාවෙත්ම තරගය දැකබලා ගැනීමට නොහකි විය. එහි ඇති රූපවාහිනියෙන් තරගය නැරඹීමට මාධ්‍යවේදින්ට සිදුවිය. ක්‍රීඩක විවේකාගාර ද ශ්‍රී ලංකාවේ ඇති ඒවාට වඩා බොහෝ කුඩාය. එබැවින් ක්‍රීඩකයන් ගේ මතකයද ශ්‍රී ලංකාවේ අති විශාල ක්‍රීඩාගාරවල පහසුකම් දක්වා අවධිවන්නට ඇත. ශ්‍රී ලංකා නවසීලන්ත තරගය පැවැති වැන්කඩේ ක්‍රීඩාංගණයට මාධ්‍යවේදීහු පැමිණියේ පෞද්ගලිකව ප්‍රවාහණ පහසුකම් සලසා ගැනීමෙනි.ශ්‍රී ලංකාවට පැමිණ සිටින විදෙස් මාධ්‍යවේදීන්ට මෙන්ම දේශීය මාධ්‍යවේදීන්ට ශ්‍රී ලංකා ක්‍රිකට් ආයතනයේ සිට ක්‍රීඩාංගණයට සුඛෝපභෝගී බස් රථ පහසුකම් සෑම තරගයකදීම ලැබුණු අතර ඉන්දියාවේ - බංග්ලාදේශයේදී එවැනි පහසුකම් සීමිත වීම කනගාටුවකි.ශ්‍රී ලංකාවේදි නිදහස් මනසකින් මාධ්‍ය කුටියට ගමන් ගන්නා මාධ්‍යවේදීන්ගෙන් සන්නිවේදන පහසුකම් පිළිබඳ කිසිදු චෝදනාවක් නැත.මුදල් අයකිරීමක් ද සිදුවූයේ නැත. අන්තර් ජාල සන්නිවේදන පහසුකම්” හොඳම වේගයකින්” ලබාදීමේ ගෞරවය ටෙලිකොම් මොබිටෙල් ආයතනවලට හිමිවිය යුතුය.ශ්‍රී ලංකාවේ අලුතින් ඉදිකළ ක්‍රීඩාංගණවලට අලුත්ම ප්‍රවේශ මාර්ග ඉදිකර ඇත. ක්‍රීඩාංගණවල සෑම අංශයකම යටිතල පහසුකම් සොයා බැලීමට වෙනම නිලධාරියෙකු පත්කොට ඇත. දැවැන්ත ලකුණු පුවරුවේ ලකුණු ලබා ගැනීමේ වේගය, ඩක්වර්ත් ලුවිස් ලකුණු තත්ත්වය ඕවරයෙන් ඕවරයට දැකිය හැක. එක් ලකුණු පුවරුවක් ක්‍රියාත්මක කිරීමට 20ක් පමණ සේවයේ යෙදී සිටිති. එවැනි දත්ත ඇතුලත් ලකුණු පුවරුවක් මෙවර ලෝක කුසලාන තරගාවලියේ වෙනත් රටක දක්නට නොමැත.ශ්‍රී ලංකාව මෙවැනි දැවැන්ත තරගාවලියක් උසස් ලෙස සංවිධානය කිරීම තුළින් ඕනෑම අභියෝගයක් භාර ගැනීමේ ඇති හැකියාව ඔප්පු කර තිබේ. එය 2018 හම්බන්තොට දී පැවැත්වෙන පොදු රාජ්‍ය මණ්ඩලීය ක්‍රීඩා උළෙල භාරගැනීමට හොඳම විශ්වාසයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=s1103225</link>
    <topic>ජාතික මල්ලවපොර හෙට සිට</topic>
    <author>ෆවුස් මොහොමඩ්</author>
    <content>ශ්‍රී ලංකා මල්ලවපොර සම්මේලනය සංවිධානය කරන ජාතික මල්ලවපොර සූරතා තරගාවලිය හෙට (23) සිට 26 දින දක්වා ශ්‍රී ලංකා ජූඩෝ සංගම් මූලස්ථානයේදී පැවැත්වේ.කිලෝග්‍රෑම් 50, 55, 62, 67, 76, 85, 96 සහ 96න් ඉහළ යන බර පංති යටතේ ක්‍රීඩකයන් 150කට අධික සංඛ්‍යාවක් තරග වැදීමට නියමිත මෙවර සූරතාවලිය, 2018 පොදුරාජ්‍ය මණ්ඩලීය ක්‍රීඩා උළෙල නියෝජනය කිරීම සඳහා ශ්‍රී ලංකා මල්ලවපොර සංචිතයක් ඇති කිරීම අරමුණු කරගෙන පවත්වන බව ශ්‍රී ලංකා මල්ලවපොර සම්මේලනයේ ලේකම් කපිතාන් ජේ. ටී. ආර්. මෙන්ඩිස් මහතා ‘දිනමිණ’ට පැවැසීය.ඉදිරියේදී පැවැත්වෙන පාසල් මල්ලවපොර තරගාවලියෙන් පසුව එම සංචිතයට පාසල් මට්ටමේ ක්‍රීඩකයන්ද ඇතුළත් කරමින් පුහුණුවීම් ආරම්භ කිරීමට පියවර ගන්නා බවද මෙන්ඩිස් මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=s1103226</link>
    <topic>විටාලි සෝලිස් බිම හෙළයි</topic>
    <author/>
    <content>කියුබාවේ ඔඩ්ලැනියර් සෝලිස් පළමු වටයේම බිම හෙලූ ලෝක බොක්සිං කවුන්සිලයේ හෙවිවෙට් කිරුළ රැකගැනීමට සමත් විය. 30 හැවිරිදි කියුබානු බොක්සිං සූරයාගේ හිසට දැඩි ප්‍රහාරයක් එල්ල කළ ක්ලිට්ස්චිකෝ තරගය මිනිත්තු 3කින් නිමාවට පත් කළේය. එය සෝලිස්ගේ තරග දිවියේ පළමු හා දරුණුතම පරාජය ද විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=s1103227</link>
    <topic>වර්ණපුර හා වාස් දස්කම් දක්වති</topic>
    <author>ෆවුස් මොහොමඩ්</author>
    <content>මලින්ද වර්ණපුරගේ විශිෂ්ට පිතිහරඹයත් චමින්ද වාස්ගේ සුපිරි පන්දු යැවීමත් හේතුවෙන් අන්තර් සමාජ ප්‍රිමියර් ලීග් ක්‍රිකට් තරගමාලාවේ “ඒ” කොටස යටතේ සී. සී. සී. පිල සමග ඊයේ (21) සී. සී. සී. පිටියේදී නිමාවට පත්වූ තුන්දින තරගයෙන් ලකුණු 301 ක දැවැන්ත ජයක් හිමි කර ගැනීමට කෝල්ට්ස් පිල සමත් විය.මලින්ද වර්ණපුර කෝල්ට්ස් පිලේ පළමු ඉනිමේදී ලකුණු 101 ක් රැස් කළ අතර දෙවැනි ඉනිමේදී ලකුණු 186 ක් ලබා ගැනීමට සමත් විය. සී. සී. සී. පළමු ඉනිමේදී ලකුණු 28 කට කඩුලු 7 ක් බිඳ දැමූ චමින්ද වාස් දෙවැනි ඉනිමේදී ලකුණු 8 කට කඩුලු 2 ක් දවාලීය.කෝල්ට්ස් පළමු ඉනිම – 173 මලින්ද වර්ණපුර 101, (ඩිලේෂ් ගුණරත්න 46 / 5, මලින්ත ගජනායක 27 / 3) සහ දෙවැනි ඉනිම – 404 / 4 – මලින්ද වර්ණපුර 186, කුෂාල් පෙරේරා 88, රොෂේන් සිල්වා නොදැවී 59 (සචිත් පතිරණ 81 / 2)සී. සී. සී. පළමු ඉනිම – 147 – නිසල් රන්දික 53, සචිත් පතිරණ 35 (චමින්ද වාස් 28 / 7, ඉෂාන් ජයරත්න 35 / 2) සහ දෙවැනි ඉනිම – 129 නිසල් රන්දික 82 (දිල්රුවන් පෙරේරා 24 / 3, චමින්ද වාස් 8 / 2, සජීව වීරකෝන් 26 / 2)මේ අතර මුවර්ස් පිල හා බී. ආර්. සී. පිල අතර පෙරේදා පැවති තරගයෙන් ලකුණු 202 ක ජයක් අත්කර ගැනීමට මුවර්ස් පිල සමත් විය.මුවර්ස් පළමු ඉනිම – 447 / 9 චතුරංග ද සිල්වා 150, ශාන්ත කලවිටිගොඩ 149 (ගිහාන් දිල්රුක් 91 / 3) සහ දෙවැනි ඉනිම – 135 / 6 – භාතිය පෙරේරා 72 (ගිහාන් දිල්රුක් 54 / 3)බී. ආර්. සී. පළමු ඉනිම – 154 - වෙරංග දිසානායක 50 (දිල්හාර ලොකුහෙට්ටිගේ 38 / 5, තරංග ප්‍රනාන්දු 55 / 4) සහ දෙවැනි ඉනිම – 226 - නුවන් ශිරෝමන් 45 (නුවන් ජී මදනායක 70 / 3)යුද හමුදාව හා නාවික හමුදාව අතර වැලිසර පැවැති තරගයෙන් ලකුණු 199 ක ජයක් අත්කර ගැනීමට යුද හමුදාව සමත් විය. මේ අනුව සහභාගි වූ තරග 5 ම ජයගෙන “බී” කොටසේ පෙරමුණේ පසුවීමට යුද හමුදාවට හැකි විය.යුද හමුදාව පළමු ඉනිම – 142 (දුලාංජන මෙන්ඩිස් 45 / 8) සහ දෙවැනි ඉනිම – 324 මංජුල ද සොයිසා 85, චානක සිල්වා 59 (දුලාංජන මෙන්ඩිස් 127 / 6)නාවික හමුදාව පළමු ඉනිම – 54 (නුවන් ලියනපතිරණ 39 / 6, එස්. ප්‍රසන්න 15 / 4) සහ දෙවැනි ඉනිම – 213 උදාර ජයසුන්දර 51 (එස්. ප්‍රසන්න 95 / 4).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=s1103228</link>
    <topic>ආරියදාස කුසලාන බැඩ්මින්ටන් 24දා සිට</topic>
    <author/>
    <content>ශ්‍රී ලංකා බැඩ්මින්ටන් සංගමය හා දකුණු පළාත් බැඩ්මින්ටන් සංගමය හා එක්ව සංවිධානය කරනු ලබන ආරියදාස කුසලාන බැඩ්මින්ටන් තරගාවලිය මාර්තු මස 24 සිට 27 දක්වා අම්බලන්ගොඩ ධර්මාශෝක විද්‍යාලීය ගෘහස්ථ ක්‍රීඩාගාරයේ දී පැවැත්වීමට සියලු කටයුතු සූදානම් කොට තිබේ.මෙම තරගාවලියට ශ්‍රී ලංකාවේ දක්ෂතම ක්‍රීඩක ක්‍රීඩිකාවන් සහභාගි වන තරග සඳහා අයදුම්පත් 130ක් පමණ ලැබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=s1103229</link>
    <topic>අගලවත්ත මලල ක්‍රීඩා අප්‍රේල් 9 දා</topic>
    <author>කළුතර තිනකරන් වාර්තාකරු</author>
    <content>අගලවත්ත ප්‍රාදේශීය ලේකම් කාර්යාලය මගින් පවත්වනු ලබන අන්තර් ක්‍රීඩා සමාජ මලල ක්‍රීඩා තරග අප්‍රේල් මස 09 වන දින අගලවත්ත මිහිඳු මධ්‍ය මහා විද්‍යාල ක්‍රීඩා පිටියේදී වැවිලි කර්මාන්ත අමාත්‍ය ගරු මහින්ද සමරසිංහ මැතිතුමාගේ ප්‍රධානත්වයෙන් හා බස්නාහිර පළාත් ක්‍රීඩා අමාත්‍ය උපාලි කොඩිකාර මහතාගේ සහභාගිත්වයෙන් පෙ.ව. 8.00 සිට පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=f1103221</link>
    <topic>ආණ්ඩුව පෙරළන මෙහෙයුමට මොකද වුණේ</topic>
    <author>සාකච්ඡා කළේ ධම්මික සෙනෙවිරත්න</author>
    <content>* මෙවර පළාත් පාලන මැතිවරණයේ ප්‍රතිඵලය ඔබ විග්‍රහ කරන්නේ මොන විදියටද ?පළාත් පාලන මැතිවරණ ප්‍රතිඵලය මඟින් අප රටේ දේශපාලනය සහ ජනතාවගේ දේශපාලන හැසිරීම පිළිබඳ පණිවිඩ කිහිපයක්ම ලබා දෙනවා. අනෙක් පැත්තෙන් මේ මැතිවරණයෙන් ප්‍රකාශ වෙන්නේ ඒ ඒ දේශපාලන පක්ෂ හා කණ්ඩායම් වල ඉරණම මොකක්ද කියන කාරණයත් ඒවාට සමාජයේ හිමිවිය යුතු ස්ථානයත් මොකක්ද කියන එකයි.සාමාන්‍යයෙන් ලෝකයේ ඕනෑම තැනක පළාත් පාලන මැතිවරණයක් පවත්වන්නේ ප්‍රාදේශීය සංවර්ධනය හා පරිපාලනයට අදාළවයි. ඊට අදාළව රටේ ජනයාගේ සහභාගිත්වය ලබා ගන්නා ක්‍රමවේදයක් ලෙස එය භාවිත වෙනවා. නමුත් එක්තරා අන්දමකට රටේ ජාතික දේශපාලන පක්ෂ පළාත් පාලන මැතිවරණ ක්‍රියාවලියට සම්බන්ධ වන නිසා එයට ජාතික මුහුණුවරක් ලැබීමත් සිදු වෙනවා. මේක අපේ රටේ පමණක් නොවෙයි ඉන්දියාව ගත්තත් දකින්න පුළුවන්. හැබැයි යුරෝපයේ මේ තත්ත්වය වෙනස්.මේ මැතිවරණයට අදාළව අපේ රටේ ජනතාව තුළ තිබූ උනන්දුව මුල් කාලයේදී අඩු මට්ටමක පවතින බව පෙනෙන්න තිබුණා. එක්තරා අන්දමකට මෙය වැදගත් හා තීරණාත්මක මැතිවරණයක් ලෙස ඔවුන් සැලකුවේ නෑ. ඒකට හේතු කිහිපයක් බලපෑවා. එකක් තමයි රටේ පළාත් පාලන ආයතනවල හා එම නියෝජිතයන්ගේ හැසිරීම ගැන ඇති කළකිරීම හා අප්‍රසාදය. පොදුවේ ගත්තාම ඒවා ගැන සහ නියෝජිතයන් ගැන ප්‍රශංසා මුඛයෙන් කතා කළේ අඩුවෙන්. විශේෂයෙන් ශ්‍රීලනිප ප්‍රමුඛ සන්ධානයට සහාය පළ කරන ජනතාව අතර ඒ ඇල්මැරුණු ස්වභාවය වඩාත් පැවතුණා.* හැබැයි විපක්ෂය පැත්තෙන් ගත්තාම එවැනි ඇල්මැරුණු ස්වභාවයක් දකින්න තිබුණෙ නෑඔව් එජාප හා ජවිපෙ මේ මැතිවරණය ඇල්මැරුණ ස්වභාවයෙන් බාර ගත්තේ නෑ. ඔවුන් එය ඉතාමත් තීරණාත්මක මැතිවරණයක් ලෙස ගත්තා. නමුත් මෙතැන පරස්පරයක් තිබෙනවා. එනම් විපක්ෂය මේ මැතිවරණය ඒ විදියට භාරගත්තේ පළාත් පාලන ආයතනවල කාර්යභාරයට අදාළ කාරණයක් නිසා නොවීමයි. නමුත් සන්ධානයට සම්බන්ධ ජන සමාජය එය පෙර කී විදියට බාරගත්තේ පළාත් පාලන ආයතනවලට අදාළ කාරණ නිසා. ඒ අතින් ඒක තේරුම් ගන්න පුළුවන්.එජාප සහ ජවිපෙ මේ මැතිවරණය යොදාගැනීමට තැත් කළේ ආණ්ඩුව පෙරළන පළමු පියවර හැටියටයි. නැත්නම් ඒ සඳහා වන උපායමාර්ගික ව්‍යාපෘතිවල පළමු පියවර හැටියට. ඒ නිසාම එජාපය මේ පළාත් පාලන මැතිවරණය ඇසුරු කර ගනිමින් තමන්ගේ නව නායකත්වය නොනිල වශයෙන් සමාජයට ගෙනාවා. එජාපය උත්සාහ කළේ තමන්ට මතු කළ හැකි හොඳම රැල්ල මේ මැතිවරණ ප්‍රතිඵලයෙන් පෙන්වන්න.එජාප අපේක්ෂකයෝ හැමෝම වගේ සජිත් ප්‍රේමදාස මහත්තයා එක්ක ඉන්න ඡායාරූප සහිත පෝස්ටර් ඇලෙව්වා. යළිත් ප්‍රේමදාස යුගයක් එන බව කියැවුණා. මේවායින් තම නව නායකත්වයේ ජනප්‍රියත්වය උරගා බලන මැතිවරණයක් බවට ඔවුන් මෙය පත් කර ගත්තා. එක්තරා අන්දමකට අනියමින් රනිල් වික්‍රමසිංහ විපක්ෂ නායකතුමා තමන්ට එරෙහි නව නායකත්වයේ පාක්ෂික පදනම නිශ්චය කර ගැනීමේ වුවමනාවක සිටියා.අනෙක් පැත්තෙන් ගත්තාම ජවිපෙ මේ ඡන්දය යොදා ගත්තෙත් ආණ්ඩුව පෙරළන වෙනස්කරන ව්‍යාපෘතියක් ලෙසයි. එතකොට එජාප හා ජවිපෙ කියන පක්ෂ දෙකම මේ මැතිවරණයේදී එකම අරමුණක හා උපායමාර්ගයක සිටියා කියන තර්කය ගොඩනගන්න පුළුවනි. නමුත් ඒක සිදුවිය යුත්තක් නෙවෙයි. කොහොම නමුත් මේ පක්ෂ දෙකේ මැදිහත්වීම නිසා මැතිවරණ ව්‍යාපාරය උණුසුම් වුණා.* විපක්ෂයේ එකී පොදු උපායමාර්ගය නැත්නම් අරමුණ ජනතාව ප්‍රතික්ෂේප කිරීමෙන් පෙනෙන්නේ මොකක්ද ?මම හිතන්නේ මේක තමයි මේ මැතිවරණයේදී මේ පක්ෂ දෙක කරගත්ත ලොකුම අත්වැරැද්ද. එනම් පළාත් පාලන මැතිවරණයකට නොතිබිය යුතු ජාතික වැදගත්කමක් ඊට ලබා දුන්නා. අනෙක පළාත් පාලන මැතිවරණයක අරමුණු ජාතික න්‍යායපත්‍රයක් තුළ යටපත් කළා. රජය පෙරළන සටන්පාඨ ඔස්සේ නිර්මාණය කළ උණුසුම නිසා නිසොල්මන්ව ඇල්මැරුණ ස්වභාවයකින් සිටි සන්ධාන සාමාජිකත්වය මේ මහා භිෂණයෙන් රට ගලවා ගැනීම සඳහා අවසන් සති 2 ක පමණ කාල සීමාව තුළ තීරණාත්මකව මැතිවරණ ක්‍රියාවලියට අවතීර්ණ වුණා. මීට අදාළ මූලික සන්දර්භය මෙසේ වුණත් මේ ප්‍රතිඵලයට බලපෑවේ එය පමණක් නෙවෙයි.2005 දී ගොඩනඟාගත් ජනතාවාදී සහ ලාංකිකවාදී ආණ්ඩුව පරෙස්සම් කර ගැනීමේ වුවමනාව අපේ ජන සමාජය තුළ කිඳාබැස තිබුණා. යම් යම් කාරණා ගැන නොපැහැදීමක් තිබුණත් ආණ්ඩුව බිඳ දැමීමට තරම් ඒ කාරණා ප්‍රබල වුණේ නෑ. මීට අමතරව 2005 පටන් මේ රජය ගෙන යන සංවර්ධන වැඩ පිළිවෙළත් මේ ප්‍රතිඵලයට බලපෑවා.විශේෂයෙන් ගම නැගුම, මග නැගුම, මධ්‍යම හා මහා පරිමාණ සංවර්ධන ව්‍යාපෘති, මෑත කාලීනව ආණ්ඩුව ඉතා ස්ථාවර ප්‍රතිපත්තියක් යටතේ දියත් කළ දිවි නැගුම ගෘහ ආර්ථික ඒකක දස ලක්ෂයේ වැඩසටහන යනාදී කාරණත්, “මහින්ද චින්තන ඉදිරි දැක්ම” වැඩපිළිවෙළ පියවරෙන් පියවර ඒවා ඔස්සේ සාර්ථකව ඉදිරියට ගනිමින් තිබීමත් මීට බලපෑවා. මේ රටේ අතුරුමාර්ග කි. මී. 32000 ක් පමණ සාදා නිම කෙරුණා. සංවර්ධන ව්‍යාපෘති 72000 ක් පමණ ක්‍රියාත්මක කෙරුණා. රටේ දරිද්‍රතාවය 14 % පමණ සිට 7 % දක්වා පහත වැටුණා. යුද්ධය අවසන් වූ පසු පමණක් නොවෙයසි යුද්ධය තිබියදීත් මේ වැඩපිළිවෙළ ක්‍රියාත්මක වුණා. යුද්ධය නිමාවූ පසු යුද්ධයට වියදම් කළාට වඩා වැඩි මුදලක් උතුරු නැගෙනහිර සංවර්ධනයට රජය වැය කරමින් තිබුණා. මේ කාරණාත් මේ මැතිවරණයේ ඡන්ද දායකයාගේ හැසිරීමට බලපෑවා.ඊළඟ කාරණය තමයි එල්. ටී. ටී. ඊ. ය පිළිබඳ ජාත්‍යන්තරව ඇතිවෙමින් තිබූ වර්ධනයන් මේ කාරණය විශාල වශයෙන් මධ්‍යම පාන්තික බුද්ධිමත් ජනතාවගේ ඡන්දය සන්ධානයට ලැබෙන්න බලපෑවා.විශේෂයෙන් ජාත්‍යන්තර බලවතුන්ගේ ආධාර ඇතිව ලොව විවිධ රටවල සිට පරජාතික රාජ්‍යයක් නිර්මාණය කිරීමට එල්. ටී. ටී. ඊ. ය ගන්නා ක්‍රියාමාර්ග පරාජය කරන්න නම් යළි ත්‍රස්තවාදයට ඉඩ නොදෙන්න නම් හොඳම නායකත්වය හා ආණ්ඩුව දැන් පවතින බව මේ ජනතාව ගැඹුරින් තේරුම් ගත්තා. මේ පසුබිම තුළ ඔවුන්ට මේ මැතිවරණය පෙනුණේ මහින්ද රාජපක්ෂ ජනාධිපතිවරයාට එරෙහි ප්‍රතිගාමී පසුගාමී කැරැල්ලක් ලෙසයි.පක්ෂ භේදයකින් තොරව රටේ සියලු ජනතාව වටහාගෙන ඇති කාරණයක් නම් අපේ රටේ රාජ්‍ය නායකත්වය කිසිදු රටකට නොදෙවෙනි සහ ජාතික අභිලාෂය වෙනුවෙන් නිවැරදි තීන්දු තීරණ ගන්නා නායකත්වයක් බවයි. මේ නිසාම ජනාධිපතිවරයාට සහ ඔහුගේ ආණ්ඩුවට එරෙහිව විපක්ෂය විසින් ප්‍රතිගාමී දේශපාලන කටයුත්තක් කිරීමට යාම වැළැක්වීමට මේ මැතිවරණයේදී ජනතාව පෙළ ගැසුණා.එසේ නම් මේ මැතිවරණ ප්‍රතිඵලය අපේ රටේ පළාත් පාලන හෝ එම නියෝජිතයන්ට ලැබුණු ඡන්දයක් නෙවෙයි. එය ජනාධිපතිවරයා සහ ඔහු නායකත්වය දෙන දේශපාලන ව්‍යාපාරය ලැබූ ජයක්.* මේ ප්‍රතිඵලය එජාපයට හා ජවිපෙ ට ඔවුන්ගේ දේශපාලන අනාගතයට අදාළව බලපාන්නේ මොන විදියටද ?මේ ප්‍රතිඵලයෙන් එජාපයට ශක්තිමත් ජාතික හෝ ප්‍රාදේශීය පදනමක් නැති බව සනාථ වුණා. ඔවුන්මතු කිරීමට වෑයම් කළ බඩු මිල, ආහාර මිල, පඩි වැඩි කිරීම ආදි සංවේදී කාරණා සරල දේවල් බවත් ඒවා නිසා හැඟීම්බර නොවන බුද්ධිමත් දේශපාලන පුරවැසියන් අපට සිටින බවත් ජනතාව දැනුම් දී තිබෙනවා. මේක ඉතා වැදගත් කාරණයක්.අනෙක එජාප නව නායකත්වය කිසිදු ජන පදනමක් නැති අපරිණත නායකත්වයක් ලෙස ජනතාව තක්සේරු කළා. විශේෂයෙන් එජාප දෛනික සටන්පාඨ වලට ඇහුම්කන් නොදී ප්‍රතිපත්තිමය දේශපාලන දර්ශනයක් මත පිහිටා ජනතාව ඡන්දය ප්‍රකාශ කළා.ජවිපෙ ට අදාළව ගත්තොත් ජවිපෙ, එජාප සමඟ සන්ධානගත වන තුරුම ශ්‍රීලනිප තරුණ තරුණියෝ ඔවුන්ගේ ජන පදනම තුළ සිටියා. ඒක 1977 ඉඳන් විශේෂයෙන් කැපී පෙනෙනවා. ශ්‍රීලනිප පවුල්වල තරුණ තරුණියෝ රැඩිකල් අදහස් ඇති අය ජවිපෙ ට නැඹුරුව සිටියා. ශ්‍රීලනිප ජවිපෙ එක ගෙදර අය. ජවිපෙ පදනම හැදුණේ එජාප පවුල්වලින් නෙවෙයි. නමුත් මේ මනෝභාවය මුළුමනින් බිඳ දමමින් ජවිපෙ තම සාමාජිකයන් ලක්ෂයක් පමණ ඝාතනය කළ එජාප සමඟ සන්ධානගත වුණා. ජනතාව ඊට ප්‍රතිචාර දක්වා තිබෙනවා. ජවිපෙ දේශපාලන අනාගතය තීරණය වෙන්නෙ ශ්‍රීලනිප ප්‍රමුඛ සන්ධානයක් තුළ මිසක් එජාපය සමඟ වන සන්ධානයක් තුළ නෙවෙයි.* මේ මැතිවරණයෙන් පසු ඉදිරි මැතිවරණවලදී වත් වත්මන් මැතිවරණ ක්‍රමය වෙනස් විය යුතු යැයි කියන කාරණයට ඔබ එකඟයිද ?පවතින මැතිවරරණ ක්‍රමයේ ඛේදනීය භාවය අපි බුක්ති විඳිමින් ඉන්නෙ. මනාප පොරය නිසා තම තමන්ගේ පක්ෂවල අයම ප්‍රචණ්ඩ ලෙස ගැටුම් ඇති කර ගන්නවා. මේ ක්‍රමය තවදුරටත් ඉදිරියට ගෙන යා යුතුද ?විශේෂයෙන් මේ ක්‍රමය යටතේ පැවැත්වෙන අවසාන ඡන්දය මෙය බවයි අපේ අදහස. ඉදිරි ඡන්ද කොට්ඨාස ක්‍රමයට තියෙයි. පළාත් පාලනය ගැන අවබෝධය දැනුම සහිත උපායික හැකියාවන් ඇති අය එම නායකත්වයන් සඳහා පත් කිරීමට මේ නිසා සන්ධානයේ නායක කාරකාදීන් පියවර ගනීවි කියල අපි විශ්වාස කරනවා. නැතිනම් ජාතික සංවර්ධන වැඩපිළිවෙළට ශක්තියක් වෙමින් ප්‍රාදේශීය හා ග්‍රාමීය සංවර්ධන ව්‍යාපෘති අපේක්ෂිත අන්දමට ඉදිරියට ගෙන යාමට හැකි වන්නේ නෑ. එහෙම වුණොත් මේ ලැබූ ජයග්‍රහණය ප්‍රාදේශීය වශයෙන් තේරුමක් නැති ජයග්‍රහණයක් වෙයි. එය ජාතික ජයග්‍රහණයක් වත් නිශේධනාත්මකව බලපානවා. ඒ නිසා මෙවර පළාත් පාලන ආයතන තුළ ග්‍රාමීය සහ ප්‍රාදේශීය සංවර්ධනය ගැන වුවමනාවත් අවබෝධයත් ඇති පළාත් පාලනය ගැන දැනුමක් ඇති අවංක වැඩකළ හැකි පිරිසක් නායකයන් ලෙස පත් විය යුතුයි. මේ ජයග්‍රහණය රටේ සහ ජාතියේ ජයග්‍රහණයක් වන්නේ එවිටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=f1103222</link>
    <topic>මයිසූර් පුරසුරලොව මාලිගය</topic>
    <author>සටහන සහ ඡායාරූප රුවන් තරස්වින්</author>
    <content>චාමුන්ඩි කන්ද පිහිටා ඇත්තේ දකුණු ඉන්දියාවේ කර්නාටක ප්‍රාන්තයේ මයිසූර් දිස්ත්‍රික්කයේ ය. දේවකතා අනුව බොහෝ අතීතයේ දී මේ චාමුන්ඩි කන්ද ‘මහීෂන් අසුරයා’ ගේ නිජ භූ®මිය විය. මහීෂන් අසුරයා මෙම කන්ද මුදුනේ සිට ඒ අවට ඇති ප්‍රදේශයන් තම අණසකට යටත්කර ගත්තේ ය. (මහීෂන් අසුරයා මහීෂා සුරමත්තිනි නමින් ද හඳුන්වති) මෙසේ මහීෂන් අසුරයා සතුකරගත් ප්‍රදේශය ‘මහීෂන් පුර’ වී පසුකාලීනව එය ‘මයිසූර්’ යනුවෙන් අද දක්වා ම භාවිත වේ.මහීෂන් අසුරයා ගේ තාඩන පීඩන මෙහි ජීවත් වූ වැසියන්ට මහත් කරදරකාරී විය. මෙය දැනගත් මහාදෙවි නොහොත් ශිව ඔහුගේ බිරිඳ පාර්වතී අමතා මේ මහීෂන් අසුරයා විනාශ කොට ජනතාවට සහනය ලබා දෙන ලෙස නියම කළේ ය. (ශිවගේ බිරිඳ පාර්වතී – උමා දේවිය නමින් ද හැඳින් වේ. ) පාර්වතීට කේන්ති ගිය විට ඇය දුර්ගා දේවිය (කාලි) ගේ රෞද්‍ර ස්වරූපයට පත් වේ. උමා මේ දුර්ගා නම් වූ රෞද්‍ර රූපය මවාගෙන චාමුන්ඩි කන්ද තරණය කොට මහිෂන් අසුරයා වෙත ගොස් ඔහු හා සටන් කොට අසුරයාව මරා දමා මයිසූර් ප්‍රදේශයේ වැසියන්ට ශාන්තිය ලබා දුන්නේ ය. මේ නිමිති කොට එහි වැසියෝ එදා සිට වාර්ශිකව නවරාත්‍රි පූජාව පවත්වා පාර්වතියට (දුර්ගා දේවියට) පුද සත්කාර පවත්වති.මේ චාමුන්ඩි කන්දේ දුර්ගා දේවී කෝවිලට (කාලි කෝවිල) මයිසූර් නගරයේ සිට දුර කිලෝමීටර් 13කි. කන්දේ උස අඩි 1,100 කි. මේ කෝවිල් භූමිය වෙත රථවාහන ගමන් කිරීම සඳහා අඩි 20ක් පමණ පළල් වංගු සහිත පාරක් කාපට් යොදා මනා ලෙස සකස් කොට ඇත. පයින් ගමන් ගන්නා බැතිමතුන් සඳහා පඩිපෙළක් සාදා ඇත.වත්මන් කෝවිල 17 වැනි සියවසේ දී මයිසූර්හි සිටි මහාරාජා කෙනෙකු විසින් සාදවන ලද්දකි. පූජා භාණ්ඩ, රාඛිනූල්, විසිතුරු භාණ්ඩ, කාන්තා වළලු, ඇඳුම්, ආහාර, පිළිම, ආදිය විකිණීමටත් උණු උණු වඩේ කා තේ බීමටත් මේ භූ®මියේ විශාල වශයෙන් වෙළෙඳසල් පිහිටා ඇත. කඳු මුදුනේ ඇති ‘මහීෂන් අසූර්’ ගේ පිළිමය මෙහි යන එන කාගේත් අවධානයට ලක්වන්නකි.මේ කෝවිල දැක බලා චාමුන්ඩි කන්දේ භාගයක් පමණ පහළට බැස එන ඔබට ‘නන්දි ගවයා’ වෙනුවෙන් සාදා ඇති දේවාලය ද නැරඹීමට හැකි ය. ‘නන්දි’ යනු ශිවගේ වාහනය වන ගවයාට දී ඇති නමයි. නන්දි ගවයා නදීශ්වරා, බසරීෂ්වරා, බසවා, බසවන්නා යන නම් රාශියකින් ද හඳුන්වති. මේ කෝවිල ගව රූපයකි. නිරාවරණව සාදා ඇති මේ ගව රූපයේ දිග අඩි 24 කි. උස අඩි 15කි. මේ නන්දි ගව රූපයට හින්දු භක්තිකයෝ පුද පූජා පවත්වති.මයිසූර් නගරය පිහිටා ඇති ඉන්දියාවේ කර්නාටක ප්‍රාන්තයේ අගනුවර බැංගලෝරයයි. බැංගලෝරයට ශ්‍රී ලංකාවේ සිට පැය 1 1/2ක ගුවන් කාලයකින් ළගා විය හැකි ය. බැංගලොරයේ සිට තවත් කි. මී. 140ක් පමණ ගෙවා මයිසූර් නගරයට පැමිණෙන ඔබට එහි නවාතැන් ගැනීමට තරු පන්තියේ හෝටල් ඕනෑ තරම් ඇත. ශ්‍රී ලංකාවේ ඇති සංචාරක සමාගමක් ම¼ඟින් හෝටල් කාමර කලින් වෙන්කරවා ගෙන යන්නේ නම් වඩාත් පහසුය.චාමුන්ඩි කන්දේ දුර්ගා කෝවිල නරඹා මයිසූර් නගරයට පැමිණි ඔබ යා යුතු වැදගත් ම ස්ථානයක් ඇත. ඒ ඉන්දියාවේ අභිමානයක් වූ සංස්කෘතික මෙන් ම පුරා විද්‍යාත්මක වටිනාකමක් ඇති ‘මයිසූර් මාලිගයයි. අතීතයේ දී මුළු දකුණු ඉන්දියාව ම පාලනය කළ මහාරාජා පරපුරේ මහාරාජාවරුන් ගේ වාසභවන වූයේ මේ මයිසූර් මාලිගයයි.මාලිගාව නැරඹීමට උදේ 10 සිට සවස 5 දක්වා ප්‍රවේශපත් නිකුත් කරයි. එය ඉන්දියානුවන්ට රු. 20 කි. විදේශිකයන්ට රුපියල් 200 කි. ප්‍රවේශපත් ලබා ගත් ඔබ පළමුවෙන් ම ඔබේ ජංගම දුරකථන කැමරා, වීඩියෝ කැමරා ගේට්ටුව අසල ඇති ස්ථානයට බාර දී රු. 5ක් ගෙවා කූපන් පතක් සහ තම භාණ්ඩ භාරගෙන තැන්පත් කළ සේප්පුවේ යතුර ලබා ගත යුතු ය. මාලිගය ඇතුළත ඡායාරූප ගැනීම, වීඩියෝ කිරීම, ජංගම දුරකථන පාවිච්චිය සපුරා තහනම් ය. මාලිගාව නරඹා ආපසු පැමිණි ඔබට මාලිගා භූමියේ ඇති තරම් ඡායාරූප ගත හැකිය.මාලිගා භූ®මිය අක්කර සිය ගණනක් විශාල ය. ප්‍රාකාරයකින් වට වී ඇති එයට ඇතුළු වීමට විශාල තොරන ගේට්ටු පහක් ඇත. අතීතයේ දී මහාරාජාවරුන්ට, බිසෝවරුන්ට, රාජකීය අසුන්ට, ඇතුන්ට, රාජකීය අමුත්තන්ට, රට වැසියන්ට ඇතුළුවීමට මේවා වෙන වෙන ම වෙන් කොට තිබුණි. මේ මාලිගාව සම්පූර්ණයෙන් නැරඹීමට පැය 4ක් පමණ ගත වේ.මේ ස්ථානයේ මුලින් තිබී ඇත්තේ ලීවලින් සාදන ලද මාලිගයකි. 1799 දී ක්‍රිෂ්ණ රාජා වඩිවෙල් ධ්ධ්ධ් රජු විසින් එය ගොඩනංවන ලදී. 1897 දී මේ ලී මාලිගය ගින්නෙන් සම්පූර්ණයෙන් ම විනාශ විය. ඉන් පසු 1897 දී එම මාලිගාව තිබූ ස්ථානයේ ම වර්තමානයේ අප දකින මාලිගය සැදීමට පටන් ගත්තේ ය.1912 දී එය සාදා නිම කරන ලදී. හින්දු, මුස්ලිම් රාජ්පූර් හා ගොතික් නිර්මාණවල කදිම සංකලනයකි මේ මාලිගය. බ්‍රිතාන්‍ය ගෘහ නිර්මාණ ශිල්පියකු වූ ‘හෙන්රි අර්වින්’ මෙම මයිසූර් මාලිගයේ සැලසුම්කරු ය.මෙය සාදා නිම කිරීමට එකල ඉන්දියානු රුපියල් ලක්ෂ 42ක් වැය විය. ප්‍රංශයෙන්, ඉතාලියෙන්, එංගලන්තයෙන්, බුරුමයෙන් ගෙන එන ලද කිරිගරුඩ පිඟන් ගඩොල්, වීදුරු, බුමුතුරුණු , ලී ආදියෙන් මේ මාලිගාව සමන්විත ය.මාලිගයේ වාසය කළ අවසන් මහාරාජා වූයේ ‘මහා රාජා ක්‍රිෂ්ණ රාජා වඩිවෙල්’ ය. මෙම රජ පරම්පරාව ක්‍රි.ව. 1399 සිට ක්‍රි.ව. 1947 දක්වා ඉන්දියාවේ බලසම්පන්න ම මහාරාජා පරම්පරාව විය.මයිසූර් මාලිගාව ඇතුළට පිවිසෙන ඔබ පළමුව නරඹන්නේ එහි ඇති විශාල ශාලාවකි. ශාලාවේ බිත්ති පුරා ම ඇත්තේ ඉන්දියාවේ ඉතිහාස කතා ය. මහා රාජාවරුන් ගේ ආලේඛ්‍ය චිත්‍ර, ඔවුන් ගමන්ගත් රාජකීය පෙරහර, රාජකීය ඇතුන්, අසුන්, බිසෝවරුන් ගේ රන් ආලේපිත දෝලාවල චිත්‍රය.එම ශාලාවේ මැද අහස උසට ගෝලාකාරව සාදා ඇති ප්‍රදේශයේ ප්‍රංශ ක්‍රමයට පාට කරන ලද වීදුරුවලින් කරන ලද නිර්මාණ විශ්මිත ය. එහි මැද එල්ලා ඇති විශාල වීදුරු පහන් පොකුර ආකර්ශණීය ය.මාලිගාවේ ඉහළ මාලයට පැමිණෙන ඔබට එහි ඇති රත්තරන් පාට ගෑ විශාල කුළුණු සහ කැටයම්වලින් අලංකෘත රාජකීය උත්සව ශාලාව නැරඹිය හැකි ය. මෙහි ඇති ජනෙල් ප්‍රංශයෙන් ගෙන්වන ලද පාට පාට කැටයම් වීදුරුවලින් සමන්විත ය. ඉන්පසු ඔබ පිවිසෙන්නේ තවත් විශාල ශාලාවකට ය. එය රාජකීය අමුත්තන් මහාරාජා හමුවන ශාලාවකි.මින් පසු ඔබට එම මහලේ ඇති තවත් ශාලාවල් කීපයක් ම නැරඹීමට හැකි ය. මේවා මහාරාජා ගේ නිදන කාමර, බිසෝවරුන් ගේ කාමර, ළමයින්ගේ කාමර, උත්සව ශාලා ආදියෙන් යුක්ත ය. සමහර ශාලාවල, කාමරවල ඇති උලුවහු ආදිය තේක්ක ලී කැටයමින් යුක්ත ය.තවත් ශාලාවල ඇති රිදියෙන් කල විශාල උළුවහු මෙන් ම විශාල රිදී දොරවල්වලින් ද යුක්ත ය. රිදී දොරවල් සියුම් කැටයමින් යුක්ත ය. මෙහි ඇති ගෘහභාණ්ඩ සාදා ඇත්තේ තේක්ක ලීයෙනි. එංගලන්තයෙන් ගෙන්වන ලද කණ්ණාඩි අදත් කිසිම පලුද්දක් පවා නොමැතිව පෙර තත්ත්වයෙන් ම පවතී.මාලිගයේ උඩ තට්ටුවේ ඇති ඉදිරි පසට විවෘතව ඇත්තේ රාජකීය නැටුම් ශාලාවයි. එහි කොටස් කීපයකින් යුක්තව ආසන පනවා ඇත. මෙහි බිසෝවරුන් සඳහා වෙනම ම ආසන පංතියක් වෙන්කර ඇත. ඒ අතර ම මහාරාජා හමුවීමට පැමිණෙන විදේශීය අමුත්තන් සඳහා ද රාජකීය උසස් නිලධාරීන් සඳහා ද මහාරාජා හමුවීමට පැමිණෙන මහජනතාව සඳහා ද ආසන පනවා ඇත.තෙල් සායමින් අඳින ලද මාලිගාවේ බිත්තිවල රාම – රාවණා, මහා භාරත කතාවල සිද්ධි සඳහන් විශාල චිත්‍ර ද දේව කථා ආශි‍්‍රත චිත්‍ර ද රාමු කර එල්ලා ඇත. හින්දු දේවකථාවල දැක්වෙන සියලු ම දෙවිවරුන් ගේ රූප ඒ අතර ඇත. එමෙන් ම සමහර ශාලාවල චිත්‍ර ශිල්පීන් විසින් තෙල් සායමින් අඳින ලද රාජකීයයන් ගේ රූප, පවුලේ රූප රාමු කර එල්ලා ප්‍රදර්ශනයට තබා ඇත.ප්‍රධාන මාලිගය නැරඹූ ඔබ ඉන් පසු ඉන් ඔබ්බට මීටර් 50ක් පමණ ගොස් මාලිගය පිටුපස ඇති තවත් කුඩා මාලිගයකට සම්ප්‍රාප්ත වනු ඇත. එහි ප්‍රදර්ශනයට තබා ඇත්තේ රාජකීයයන් පැළඳවූ ආභරණ, ඇඳුම්, පුටු, මේස, ඇඳන්, අල්මාරි ආදිය මෙන් ම රාජකීය දරුවන් නැල වූ තොටිලි, බිසෝවරුන් ගමන් ගිය දෝලා ආදියයි.මෙය මහාරාජාගේ බිසෝවරුන් වෙනුවෙන් භාවිත කරන ලද මාලිගයකි. මෙහි ශාලා කීපයක ඇත්තේ මහාරාජා පෙරහැරේ ගෙනයන ලද මුර ආයුධ, ලාම්පු, තුවක්කු, කඩු, තෝමර ආදියයි.මේ මාලිගයත් නැරඹූ ඔබට ඊළඟට නැරඹිය හැක්කේ රාජකීයයන් පුද පූජා පැවැත් වූ හින්දු කෝවිලයි.පැය ගණනාවක් ම මහාරාජා මාලිගය ඇතුළත නැරඹූ ඔබට ඉන් පසු එම මාලිගා භූමිය නැරඹිය හැකි ය. එහි තැන තැන ඇති ජගුවරයින් ගේ ජීවමාන ප්‍රමාණයේ ලෝහයෙන් සාදන ලද ප්‍රතිමා මාලිගය ආරක්ෂා කිරීමට බලා ඉන්නවා සේ පෙනේ. එම භූමියේ මනා ලෙස සකස්කොට ඇති මල් පාත්ති මාලිගාවට ගෙන එන්නේ සුන්දරත්වයකි. ඒ අතර ම මාලිගා භූමිය වටා ඇති විශාල දොරටු පහ සහ එහි භාවිත කර ඇති කැටයම් සිත් ගන්නා සුළු ය.ඔබ මයිසූර් මාලිගයේ සුන්දරත්වය ආලෝකයෙන් නැරඹීමට යන විට ඉරිදා දිනයක් තෝරා ගැනීම අතිශය වැදගත් ය. එදින මාලිගාවට නිවාඩු දිනයකි. එහෙත් එදින රාත්‍රිය යනු ඔබ නැරඹිය යුතු සුන්දර ම මොහොතයි. සවස 6.45 වන විට මාලිගා භූමියට ඔබට නොමිලේ ඇතුළු වීමට අවසර ඇත. හරියට ම රාත්‍රී 6.55 වන විට මුළු මාලිගා භූමියේ ම විදුලි ආලෝකය නිවා දමනු ලැබේ.හරියට ම රාත්‍රී 7 වන විට ඔබ, උඩටගත් හුස්ම පහතට නොහෙලා බලා සිටිනු ඇත. මොහොතකින් මුළු මාලිගාව ම විදුලි බුබුළු ලක්ෂ ගණනකින් ඒකාලෝක වෙයි. එම මොහොතේ ම එහි සිටින සියලු නරඹන්නෝ ප්‍රීතිඝෝෂා පවත්වති. ඔල්වරසන් නඟති.මුළු මහාරාජා මාලිගයත් එය වටකොට ඇති ප්‍රාකාරයත් එහි විශාල දොරටු පහත් විදුලි ආලෝකයෙන් ඒකාලෝක වූ විට මයිසූර් මාලිගය ම සුරපුරයක් බවට පරිවර්තනය වන්නාක් මෙනි.ඔබ නෙතින් ආලෝකය උරා බොන අතරම දෙසවන් සනහන ඉන්දීය සම්භාව්‍ය සංගීතය ඔබව සිහින ලොවකට ගෙනයනු ඇත. ඒ අතර ම මාලිගය ඉදිරිපිට එහාට මෙහාට ඇවිද යන අසුන්ගේ රූප ඔබට අතීතයේ මාලිගාවේ දසුන් මවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=f1103223</link>
    <topic>සොඳුරු වනස්පතිය සොයාකැටගිල්ලට</topic>
    <author>සටහන සහ ඡායාරූප කපිල කුලසිංහකටුකුරුන්ද සමූහ</author>
    <content>වනාන්තරය පිළිබඳ අත්දැකීම් ඇත්තෝ ඒ පිළිබඳව විස්තර කරන්නේ අතිශයෝක්තියෙන් යැයි අප අසා ඇත්තෙමු. ඒ අනෙකක් නිසා නොව තමා දුටු දේට සාධාරණය ඉටු කරවා ගැනීමටත් සෙසු අයට එහි යථා තත්ත්වය වඩාත් හොඳින් තහවුරු කර ගැනීමටත් යන කරුණු අපේක්‍ෂාවෙනි. එහි ප්‍රතිඵල ලෙස ඇතැම්හු යථා තත්ත්වය පිළිබඳ චිත්ත රූප මවා ගන්නා අතර ඇතැම්හු ඒවා හාස්‍යයට ලක් කරති. කෙසේ වුව ද පරිසරය, සොභා දහමට ඇලුම් කරන්නෝ ඉන් ලබන්නේ මහත් වූ ආශ්වාදයකි.ශ්‍රී ලංකාවේ රක්‍ෂිත වනාන්තර අතරේ කැටගිල්ල සදාහරිත වනය පිළිබඳ තොරතුරු සොයා යන්නට අප දිරිමත් කළේ ද පරිසරවේදියකු අප සිත් තුළ ඇති කළ චිත්ත රූප සමුදායකි. එබැවින් සොඳුරු වනස්පතිය සොයා යන්නට අප තීරණය කළෙමු.කොළඹ නුවර පාරේ වරකාපොළ නගරයට පැමිණි අප නගර මධ්‍යයෙන් දකුණු දෙසට ඇති ගලපිටමඩ ගම්මානය දෙසට හැරී කිලෝමීටර පහළොවක් පමණ ගමන් කළෙමු. ග්‍රාමීය ප්‍රදේශයක් හරහා වැටී ඇති මේ මාර්ගය ගසින් මලින් පිරී ගිය මනරම් පෙදෙසකි. අය ගමන් ගන්නා සොඳුරු වනස්පතිය කෙතරම් සිත් නිවාලනු ඇද්දැයි වටහා ගැනීමට මේ මාර්ගය අපට කදිම මං සළකුණක් විය. හරිත පැහැයෙන් වෙලා ගත් සොඳුරු ඉසව්ව පසුකොට කැටගිල්ල රක්‍ෂිතය කරා අපි පැමිණියෙමු.හෙක්ටයාර් 128.7 ක් පුරා විහිද ඇති කැටගිල්ල රක්‍ෂිතය වඩාත් ප්‍රසිද්ධ වී ඇත්තේ සල්ගල යන නමිනි. වරකාපොළ ප්‍රාදේශීය ලේකම් කොට්ඨාසයට අයත් වැල්කැල්ල, කැටගිල්ල රක්‍ෂිතය හෙවත් සල්ගල පහත රට සදාහරිත වනාන්තර අතර සුවිශේෂී ස්ථානයකි. රක්‍ෂිතයට ඇතුළු වන දොරටුවෙන් අප ගමන ඇරඹුවෙමු. පෙරදා රාත්‍රියේ ඇද හැළුනු වර්ෂාවත් සමඟ උද්දාමයට පත් ව සිටි කූඩැල්ලන් පිරිස අප පිළිගන්නට මෙන් හිස් ඔසවා අප දෙස බලන අයුරු අප දුටුවෙමු.නැවුම් බවින් අලුත් උදෑසනක හිරි තුරු මුදුන් සිප ගන්නා අයුරු දුටු අපට සියල්ල අමතක වී ගියා සේ ය. එසැණින් කූඩැල්ලකු, දෙන්නකු අප ඇඟට ගොඩ වුණ ද එය එතරම් දෙයක් නොවී ය. පරිසරවේදියා අප සිත් තුළ ඇති කළ සිතිවිලි සමුදාය වනය තුළ දී අපට පසක් වී ගියේ සොඳුරු පරිසරයට නිමේෂයෙන් නිමේෂයෙන් පිය මං කරන විට ය.කැටගිල්ල වනයේ පිහිටි ලෙන් සහිත ගල කලෙක ශිලා ගුහාව ලෙසත් පසුකාලීනව සල්ගල යන්න ව්‍යවහාර වන්නට ඇති බවටත් විශ්වාසයක් පවතී.ගල් ගුහා 18 කින් යුත් සල්ගල වළගම්බා රජුගේ ආරක්‍ෂිත ස්ථානයක් විය. පිප්පිලි ගිජ්ජකූඨ, ගන්ධ කුටි ආදි නම්වලින් මේ ගුහා නම් කර ඇති අතර ඇතැම් ගුහා අද සැඟව ගොසිනි. අතීතයේ භික්‍ෂු ආශ්‍රමයක් ලෙස පැවැති සල්ගල ධර්මගුප්ත නම් රහතන් වහන්සේ වැඩ සිටි ස්ථානය බව ද පැවැසේ.දුෂ්කර මග ගෙවමින් සල්ගල වන අරනේ සක්මන් කළ අප අඳුරු පරිසරයෙන් ආ බිහිසුණු නාදයකින් තිගැස්සුනෙමු. එය ඇඟ කිළිපොළා දමන මියුරු නාදයකි. අසල තිබූ නැඳුන් ගසේ සිටි කුරුල්ලෙකු ඉගිල යනු අප දුටුවෙමු. සත්ත්ව ලෝකයට අයත් කොටස තුළ අනවසර අපගේ පැමිණීමට විරෝධය එම හඬ තුළ ගැබ් වී තිබිණි.සියලු බාධක මැදින් සල්ගල කඳු මුදුනට ගොඩ වුනෙමු. අපත් සමඟ බැලුම්ගල ලෙස හඳුන්වන සල්ගල කඳු මුදුනට පැමිණි කූඩැල්ලන් පිරිස ද සොබාදහමේ අපූර්වත්වය දැක ගැනීමට තරම් පිංකර ඇතැයි අපට සිතුණි. මේ සුන්දර වන අරනේ තුරු හිස් මත මල් පිපි නෙක වර්ණයෙන බබළමින් තිබිණි. ඉඳ හිට හමන සුළං රැල්ලේ තාලයට තුරු හිස් දඟ කරන අයුරු මනරම් ය.වනයේ ඇති ගොඩපර, දියතාලිය, හල් නැඳුන්, මිල්ල වැනි රළු තුරු හිස් ද තාලයට රඟන්නේ කුඩා පැටවුන් නැටුම් නටනා සේ ය. දසතින් ඇසෙන කුරුලු ගී නාදය අප දෙසවන් මන මත් කළේ ය. බැලුම් ගල මුදුනින් මහ සයුරත් සමනළ කන්දත් මනාවට පෙනේ. එහෙත් මීදුම් සළු පැළැඳ සිටි තුරු හිස් මතින් එම දසුන් නැරඹීමට තරම් අප වාසනාවන්ත නොවුනි.දුර්ලභ ඖෂධ වර්ග, වර්ග තිහකට පමණ වූ දුර්ලභ සමනලුන් හා කුරුල්ලන් ද උරගයන් ද මේ වනය තුළ සිටිති. සල්ගල සිට ලෙනගල දක්වා උමං මාර්ගයක් තිබූ බවත් වළගම්බා රජු එහි ආරක්‍ෂිතව සිටි බවත් පැවසේ.සල්ගල වනයේ දී අපට හමුවූ ගහ කොළ සතා සීපාවා පමණක් නොව බවුන් වඩන යතිවරුන් ගෙන් ද සමුගත් අප සෞන්දර්යයේ මතක සටහන පමණක් සිත් තුළ රුවා ගෙන පෙළින් පෙළ ගල් පඩි ගනිමින් පහළට බසින්නට වීමු. ඒ තවත් අඳුරු වළාවක් අහස් ගැබ අත් පත් කර ගත් නිසාවෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=f1103224</link>
    <topic>දක්‍ෂ පිතිකරුවකු ලෙසපෙළහර පෑ රෝයි</topic>
    <author>චතුරිකා ගමගේ</author>
    <content>රිචඩ් ඩයස් සහ ජොයිස් යන මවුපියන්ට දාව උපන් ගැහැණු දරුවන් තිදෙනා සහ පිරිමි දරුවන් දෙදෙනා අතරින් රෝයි ඩයස් බාලම දරුවා විය. වත්තල ඔවුන්ගේ මුල් පදිංචිය වූ නිසා රෝයි ඩයස් මූලික අධ්‍යාපනය සඳහා ඇතුළත් වූයේ වත්තල ශාන්ත අන්තෝනි විද්‍යාලයටයි. නමුත් ඔහු එම පාසලේ අධ්‍යාපනය හැදෑරුවේ පළමු වසර පමණි. පසුව ඔහුගේ ශිල්ප ශාලිකාව වූයේ බම්බලපිටිය ශාන්ත පීතර විද්‍යාලයයි. එම තක්සලාව ඔහුගේ ජීවිතයට නව පන්නරයක් ලබා දුනි.අධ්‍යාපන කටයුතුවලට වඩා ක්‍රීඩාවට ඇළුම් කළ ඔහු ඒ දෙසට යොමු වූයේ රග්බි ක්‍රීඩාව හරහාය. පියා සහ ඔහුගේ ඥාති සහෝදරයෝ බොහෝ දෙනෙක් පාපන්දු ක්‍රීඩකයන් වූහ. ඒ නිසාම රෝයි ඩයස් තුළත් ක්‍රීඩාවට උපතින්ම ආ දක්‍ෂතා තිබුණ ද පියාගේ අඩි පාරේ යමින් පාපන්දු ක්‍රීඩාවට යොමුවීමට ඔහුට නොහැකි විය. ඔහු අධ්‍යාපනය ලැබූ ශාන්ත පීතර විදුහලේ පාපන්දු ක්‍රීඩාව නොතිබීම එයට ප්‍රධාන හේතුවයි. එවකට එම පාසලේ තිබුණේ ක්‍රිකට් සහ රග්බි ක්‍රීඩාවන් පමණි. එයින් ඔහු ප්‍රථමයෙන් තෝරා ගත්තේ රග්බි ක්‍රීඩාවයි.වයස අවුරුදු 15, 16 කාලයේදී රග්බි ක්‍රීඩාවට යොමු වූ ඔහු දොළහෙන් පහළ, දහසයෙන් පහළ සහ දහනවයෙන් පහළ යන වයස් කාණ්ඩ කිහිපය යටතේම ක්‍රීඩා කළේය. උපරිම දක්‍ෂතා පෙන්නූ රෝයි ඩයස්ට පාසලේ රග්බි කණ්ඩායමේ නායකයා වීමේ අවස්ථාව ද උදාවුණි. නමුත් තමන්ගේ පුතා රග්බි ක්‍රීඩා කරන බව මවුපියන් දැන සිටියේ නැත.සිය දක්‍ෂතාවය නිසාම රෝයි ඩයස්ට එය රහසක්ව පවත්වාගෙන යාමට නොහැකි විය. එවක රාජකීය විද්‍යාලයත් සමඟ පැවැති රග්බි තරගයකදී රාජකීය පිල පරදා ජයග්‍රහණය කිරීමට රෝයි ඩයස් ඬ;යීජනය කළ ශාන්ත පීතර විදුහල් කණ්ඩායමට හැකි විය. එම තරගය ඔහුගේ ජීවිතයේ අමතක නොවන සිදුවීමකි. එදින ඔවුන් ලැබූ ජයග්‍රහණය පුවත්පත්වල පළකෙරුණි.ඩේලි නිව්ස් පුවත්පතේ තිබූ ලිපියේ සිරස්තලයට ඔහුගේ නම ද ඇතුළත් වී තිබුණි. මෙතෙක් රෝයි සඟවාගෙන සිටි රහස හෙළිවූයේ එදිනය. සවස් යාමයේ පියා පුවත්පත බලා එහි රෝයිගේ නම තිබෙනු දැක ශාන්ත පීතර විදුහලේ තවත් රෝයි ඩයස් කෙනෙක් සිටිනවාදැයි විමසුවේය. එවිට තවදුරටත් ඔහුට පියාගෙන් එය සැඟවිය නොහැකි නිසා අම්මාට නොකියන පොරොන්දුව මත ඔහු පියාට සැබෑ තතු ප්‍රකාශ කළේය. එහෙත් එම රහස ද හෙළිවන්නට වැඩි කාලයක් ගත නොවුණි.දිනක් තරගයකට පෙර පුහුණුවීම්වල නිරතවෙමින් සිටියදී ඔහු හදිසි අනතුරකට මුහුණ පෑවේය. එදින මව ද ඔහු රග්බි ක්‍රීඩා කරන බව දැනගත්තාය. එම අනතුරින් මාස තුනක් පමණ ගතවනතුරු ඔහුට කිසිදු ක්‍රීඩාවකට යොමුවීමට නොහැකි විය. එම කෙටි විවේකයෙන් පසු බොහෝ දෙනාගේ ඉල්ලීම මත ඔහු රග්බි ක්‍රීඩාවට සමු දුන්නද ඔහුගේ ජීවිතයේ නව පරිච්ඡේදයක් ඇරඹෙන්නේ එතැන් සිටයි.රග්බි ක්‍රීඩාවට සමු දුන්නද ඔහු ක්‍රිකට් ක්‍රීඩාවේ නියැලෙමින් දක්‍ෂතා පෙන්නුම් කළේය. පාසල් අවධියේදීම ක්‍රිකට් ක්‍රීඩාවට යොමු වූ ඔහුට ක්‍රිකට් ක්‍රීඩාව හරහා ඉදිරියට ඒමට මූලික මඟපෙන්වීම ලබා දුන්නේ කාල් ඔබේසේකර මහතාය. ඒ වන විට ඔහු ශ්‍රී ලංකා ජාතික කණ්ඩායම නියෝජනය කරන දක්‍ෂ ක්‍රිකට් තරුවක්ව සිටියේය. එබැවින් ඔහුගේ ගුරුහරුකම් නිබඳව රෝයි ඩයස්ට ලැබුණි.රෝයි ඩයස්ගේ පියා සහ කාල් ඔබේසේකර මිතුරන් වු නිසා ඇතැම් දිනවල කාල් ඔබේසේකර ක්‍රීඩා කරන තරග නැරඹීමට යාමේ අවස්ථාව උදාවිය. මීට අමතරව කාල් ඔබේසේකර ක්‍රිකට් ක්‍රීඩාවට අදාළ පොත්පත් සඟරා ගෙනත් දෙමින් ක්‍රිකට් ක්‍රීඩාවට අදාළ පොත්පත් සඟරා ගෙනත් දෙමින් ක්‍රිකට් ක්‍රීඩාව ඉගෙන ගැනීමට රෝයි ඩයස්ට විශාල ලෙස උදව් උපකාර කළේය. එය රෝයිට විශාල ශක්තිය වූ අතරම ඔහු කාල් ඔබේසේකරගෙන් ඉගෙන ගත් දේ බොහෝය.පාසලේදී ක්‍රිකට් කණ්ඩායමේ නායකත්වය ලබාගැනීමට පවා රෝයිට හැකි වූයේ මේ මඟපෙන්වීම නිසාය. ක්‍රීඩා කටයුතු අතර අධ්‍යාපන කටයුතු ද කරගෙන ආ රෝයි උසස් පෙළ විභාගයට මුහුණ දුන්නේ විද්‍යා විෂය ධාරාවෙනි. එහෙත් එම ක්ෂේත්‍රය ඔහුට නොගැළපෙන බව වටහාගෙන පසුකාලීනව පාසලෙන් ඉවත් වී ඔහු ක්‍රිකට් ක්‍රීඩාවටම සම්පූර්ණ කාලයම යොමු කළේය.පාසලෙන් ඉවත් වී ඔහු කෝට්ස් ක්‍රීඩා කණ්ඩායමට සම්බන්ධ වුණි. ක්‍රිකට් ක්‍රීඩාවට යොමුවීම පිළිබඳ සිය පවුල තුළ විරුද්ධත්වයක් නොවීම ඔහුට විශාල පහසුවක් විය. පියා ඉඳහිට හෝ ක්‍රිකට් තරගයක් නැරඹුවද ඔහුගේ මව ඔහු ක්‍රීඩා කරන තරගයක් නරඹා නොතිබිණි. එබැවින් 1984 වසරේදී නවසීලන්තයත් සමඟ පැවැති ටෙස්ට් තරගයක් නැරඹීමට එස්. එස්. සී. ක්‍රීඩා පිටියට ඇය කැඳවාගෙන ආවේ රෝයිගේ බිරිය තරංගාය. එදින පැවති තරගයේදී රෝයි ශතකයක් ලබා ගත්තේය.ක්‍රිකට් ක්‍රීඩා කරන අතරතුරදීම ඔහු මහරාජා සංවිධානයට සම්බන්ධ වී රාජකාරි කළේය. මහරාජා සංවිධානයේ අධ්‍යක්‍ෂ රාජා මහේන්ද්‍ර මහතා ඔහුගේ රාජකාරී කටයුතු මෙන්ම ක්‍රීඩා කටයුතුවලට ද විශාල සහයෝගයක් ලබා දුන්නේය. එකල රෝයි ඩයස් ලකුණු රැස්කරන දක්‍ෂ ක්‍රීඩකයෙකු වුවත් ශ්‍රී ලංකා කණ්ඩායමට ඇතුළත් කර නොගන්නේ වැරදි ක්ලබ් එකක් නියෝජනය කරන නිසා බව රාජා මහේන්ද්‍ර මහතා රෝයිට පැවසුවේය. එයට ඇහුම්කන් දුන් රෝයි පසුව එස්. එස්. සී. ක්‍රීඩා කණ්ඩායමට සම්බන්ධ විය. රෝයි මහරාජා සංවිධානයේ වසර දහයක් පමණ සේවය කළේය.දුලිප් මෙන්ඩිස්, චරිත් සේනානායක, රුමේෂ් රත්නායක, අතුල විජේගුණවර්ධන, රොෂාන් ජුරම්පති යන ක්‍රීඩකයෝ ද ඔහුත් සමඟ එම සංවිධානයේම සේවය කළහ. ඔවුන් රාජකාරී කටයුතු කළේ උදෑසන 8 සිට සවස 2 දක්වා පමණි. ඉතිරි කාලය ඔවුන්ගේ පුහුණුවීම් සඳහා ඉඩ ලබා දී තිබුණි. දිනක් රාජකාරි කටයුතුවල නිරතවෙමින් සිටින විටදී රාජා මහේන්ද්‍ර මහතා ඔවුන්ව කාර්යාලයට කැඳවා කාර්යාලයේ තිබූ විශාල රූපවාහිනියෙන් කැසට් පටයක් දමා චිත්‍රපටයක් නැරඹීමට ඉඩකඩ සලසා දුන්නේය.ඒ වන විට ලංකාවට ඇවිත් නොතිබුණු රොකී ෆෝ නැමැති චිත්‍රපටිය නැරඹීමට ඔවුනට එහිදී අවස්ථාව උදාවුවත් එකවර සිදුවූ එම සිදුවීම ඔවුනට අදහාගත නොහැකි විය. චිත්‍රපටිය නිමවීමෙන් පසු එම චිත්‍රපටියෙන් ඔවුන් ලබා ගත් දෑ මොනවාදැයි රාජා මහේන්ද්‍ර මහතා විමසුවේය. බොක්සිං ක්‍රීඩකයෙකු එක් අවස්ථාවක තරගයේදී පසුබා නැවත හිත හදාගෙන තරගය ජයග්‍රහණය කරන සිද්ධියක් එම චිත්‍රපටියේ අන්තර්ගත විය. එම සිද්ධිය ආදර්ශයට ගනිමින් හොඳින් පුහුණුවීම් කර ඉදිරියට යාමට ඔහු රෝයි ඩයස් ඇතුළු පිරිසට උපදෙස් දුන්නේය. එය රෝයි ඩයස්ගේ ජීවිතයට ලැබුණු විශාල පූර්වාදර්ශයක් විය. පුහුණුවීම් කර දක්‍ෂ ක්‍රීඩකයෙකු ලෙස පෙරට ඒමට එදා රෝයි අදිටන් කර ගත්තේය.1982 වසරේ දී ශ්‍රී ලංකා ක්‍රිකට් කණ්ඩායමට ටෙස්ට් වරම් ලැබුණි. එංගලන්තයේ පැවති ප්‍රථම ටෙස්ට් ක්‍රිකට් තරගයට සහභාගි වීමේ භාග්‍ය රෝයි ඩයස්ට ද උදා විය. බන්දුල වර්ණපුර, අජිත් සිල්වා, කළුපෙරුම යන ක්‍රීඩකයන් ද රෝයි ඩයස් සමඟම ශ්‍රී ලංකා කණ්ඩායමට ඇතුළත් විය. 1982 වසරේදී ප්‍රථම ටෙස්ට් තරගයට සහභාගි වූ රෝයි ඩයස් 1983 වසරේදී කණ්ඩායමේ උපනායකයා ලෙස පත් කෙරුණි. ඔහු 1982 වසරේ සිට 1987 වසර දක්වා කණ්ඩායමේ උප නායකත්වය දරමින් ශ්‍රී ලංකා ක්‍රිකට් කණ්ඩායමේ ජයග්‍රහණය වෙනුවෙන් විශාල කාර්ය භාරයක් සිදුකළේය.එකල දක්‍ෂ පිතිකරුවෙකු මෙන්ම දක්‍ෂ පන්දු රකින්නෙකු ලෙස පෙළහර පෑ රෝයි එදා බොහෝ දෙනාගේ කතාබහට ලක්වූ ක්‍රීඩකයෙකු විය. ඔහු බොහෝ තරගවල ලකුණු අතර සිටි ක්‍රීඩකයෙක් වීම ඊට ප්‍රධාන ලෙස බලපෑවේය. එකල වසරකට පැවැත්වූයේ ක්‍රිකට් තරග කිහිපයක් පමණි. එදා අද මෙන් වසර පුරාම තරග නොපැවැත්විණි. පුහුණුකරුවන් කිහිප දෙනෙකු යටතේ පුරුදු පුහුණු වුවද අද තරම් දියුණු තාක්ෂණයක් සහ දක්‍ෂ පුහුණුකරුවන් එදා අවම විය.එමනිසා විවිධ දුෂ්කරතා, බාධක මධ්‍යයේ වුවත් ක්‍රීඩාවට ඇති උනන්දුව හා දක්‍ෂතාවය නිසාම රෝයි ඩයස් වැනි ක්‍රීඩකයන් එදා පෙරට ආවේය. එකල ක්‍රිකට් තරගවලට සහභාගි වූයේ මුදල් අපේක්‍ෂාවෙන් නොව සිය කැමැත්තෙන්මය. සුපිරි ක්‍රිකට් ක්‍රීඩකයෙකු ලෙස දෙස් විදෙස් හි දක්‍ෂතා පෙන්වූ රෝයි ඩයස් 1987 වසරේ පැවැති ලෝක කුසලාන ක්‍රිකට් තරගාවලියේන පසු ජාතික කණ්ඩායමෙන් ඉවත් විය.නමුත් 1989 වසරේදී නැවත කැඳවීමක් කර ඔහුට සාජාවල පැවති තරගාවලියකට සහභාගි වීමට අවස්ථාව උදා වූවද කොතැනක හෝ තිබූ අඩුපාඩුවක් හේතුවෙන් එම තරගාවලියේ ක්‍රීඩා කිරීමේ අවස්ථාව ඔහුගෙන් ගිලිහිණි.1984 වසරේ දී ඉන්දියාව සමඟ පැවැති ටෙස්ට් ක්‍රිකට් තරගය රෝයි ඩයස්ට තවත් අමතක නොවන තරගයකි. එම තරගයෙන් ඉන්දියා කණ්ඩායම පරදවා ශ්‍රී ලංකා කණ්ඩායම ජයග්‍රහණය කළ අතර, එම ජයග්‍රහණයෙන් පසු දින එවකට ජනාධිපති ලෙස සිටි ජේ. ආර්. ජයවර්ධන මහතා නිවාඩු දිනයක් ලෙස ප්‍රකාශ කළේය. රෝයි ඩයස් ශ්‍රී ලංකා ක්‍රිකට් කණ්ඩායමත් සමඟ රටවල් බොහෝ ගණනකට ගියේය. එහෙත් ක්‍රිකට් ක්‍රීඩාව තිබෙන රටවල් අතුරින් දකුණු අපි‍්‍රකාවට පමණක් යාමේ අවස්ථාව ඔහුට මඟහැරුණි.පසුගිය කාලය පුරා ඔහු විවිධ කණ්ඩායම් සමඟ තරගවලට සහභාගි වූ අතර ඔහුට වැඩිම අභියෝගයක් එල්ල වූයේ ඔස්ට්‍රේලියාවේ වේග පන්දු යවන්නන්ගෙනි. එහෙත් බොහෝ තරගවලදී ශතක මෙන්ම අර්ධ ශතක පවා ඔහු ලබා ගත්තේය. සාමාන්‍යයෙන් විදෙස් සංචාරයකදී විවිධ ස්ථාන නැරඹීමට යාමට අවස්ථාව උදා වුවත් රෝයි ඒවා මඟහැර සිටියේය. එක් වතාවක් සිම්බාබ්වේ රටට ගිය අවස්ථාවකදී එම රටවල සිටි ශ්‍රී ලාංකිකයන් වික්ටෝරියා දිය ඇල්ල නැරඹීමට ප්‍රවේශ පත් ලබා දුන් නිසා එය මඟහැර සිටින්නට ඔහුට නොහැකි විය. ඔහුට එදා වික්ටෝරියා දිය ඇල්ල නැරඹීමට යාමට සිදුවිය.1987 වසරේදී ක්‍රිකට් කණ්ඩායමෙන් ඉවත් වූ පසු රෝයි 1989 වසරේ පුහුණුකරුවෙකු ලෙස කටයුතු ආරම්භ කළේය. 1998 වසර සිට 1999 වසර දක්වා කාලය තුළ ඔහු ශ්‍රී ලංකාවේ ජාතික පුහුණුකරු ලෙස කටයුතු කළ අතර එවැනි තනතුරක් පළමු වරට ලබා ගත් ශ්‍රී ලාංකිකයා වන්නේ ද ඔහුය. ඔහු දැනටත් මෙරට ක්‍රිකට් පුහුණු පාසල් පවත්වාගෙන යමින් ක්‍රිකට් ච්2ඩාවට එන නවකයන් දක්‍ෂයන් බවට පත්කිරීමේ කාර්ය භාරයට උර දී සිටී.නේපාලයේ 19 පහළ පුහුණුකරු ලෙස කටයුතු කිරීමේ අවස්ථාව ද ඔහුට ලැබුණි. මාසයක පමණ කාලයක පුහුණුවීම් කටයුතු සඳහා සහභාගි වුවද ඔහු පසුකාලීනව වසර 10 ක පමණ කාලයක් නේපාලයේ 19 න් පහළ ක්‍රිකට් කණ්ඩායමේ පුහුණුකරු ලෙස කටයුතු කළේය. ඒ කාලය ඇතුළත නේපාල කණ්ඩායම ඉතාමත් ඉහළ තලයකට ගෙන ඒමට ඔහුට හැකි විය.ඔහුගේ කැපවීමේ ප්‍රතිඵලයක් ලෙස 2001 හා 2002 වසරවලදී 19 න් පහළ ලෝක කුසලාන තරගාවලිවලටද නේපාල කණ්ඩායම සහභාගි වී ජයග්‍රහණ අත්කර ගත්තේය. එම ජයග්‍රහණත් සමඟ නේපාලයේ 16 සහ 17 න් පහළ කණ්ඩායම් පුහුණු කිරීමේ වගකීම් ද ඔහුට පැවරිණි. දැනට නේපාල ජාතික කණ්ඩායමේ ක්‍රීඩා කරන බොහෝ ක්‍රීඩකයන් එදා ඔහු යටතේ පුහුණු වූ ක්‍රීඩකයන් වීම ද විශේෂත්වයකි.වසර ගණනාවක් පුරා ඔහු ලැබූ දැනුම සහ අත්දැකීම් තුළින් විදෙස් රටවල් මෙවැනි ප්‍රයෝජන ලබාගෙන ඇතත් ශ්‍රී ලාංකිකයන් මේ දක්‍ෂතාවලින් පිරිපුන් මිනිසාගෙන් ලබාගන්නා ප්‍රයෝජන ප්‍රමාණවත් නොවේ යැයි ඇතැම් විට හැඟේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>22</day>
    </date>
    <link>http://www.dinamina.lk/2011/03/22/_art.asp?fn=f1103225</link>
    <topic>මෙරට දේශපාලනයේ ප්‍රථම ස්ත්‍රී සළකුණ</topic>
    <author>අනුසාර</author>
    <content>ඇඩ්ලින් මොලමුරේ ප්‍රථමයෙන්ම දේශපාලනයට ප්‍රවේශයක් ලබාගන්නේ සිය පියාගේ මරණයෙන් පසු හිස් වන රුවන්වැල්ල ආසනය සඳහා තරග කිරීමෙනි. ජේ. එච්. මීදෙණිය ඇයගේ පියාය. ඔහු බ්‍රිතාන්‍ය පාලන කාලයේ විසූ අවසාන අදිකාරම් වූ රාජ්‍ය මන්ත්‍රණ සභාවේ ප්‍රථම මන්ත්‍රීවරයෙකුව සිටියේය. ඇඩ්ලින් මොලමුරේ, ජේ. එච්. මීදෙණිය මහතාගේ වැඩිමහලු දියණියයි.රදළ පවුලකට අයත්ව 1890 වසරේ සැප්තැම්බර් මස පළමුවැනිදා ඇයගේ උපත සිදුවේ. අගනුවර බිෂොප් විද්‍යාලයෙන් ඕ අධ්‍යාපනය හැදෑරුවාය. 1912 වසරේදී ඇඩ්ලින් මොලමුරේගේ විවාහය සිදු වේ. ඒ එවකට කෑගල්්ලේ අද්වකාත්වරයකු වූ ප්‍රැන්සිස් මොලමුරේ මහතා සමග ය. සිය දයාබර සැමියා දේශපාලනයට ඇදීයාමෙන් පසුව ඇය තුළද දේශපාලන උනන්දුවක් ඇති විය.1931 වසරේ පැවැති අතුරු මැතිවරණය සඳහා ඕ රුවන්වැල්ල ආසනයෙන් තරග කළාය. ඉන් ඇය ශ්‍රී ලංකාවේ ප්‍රථම මන්ත්‍රීවරිය ලෙස මැතිසබයට තේරී පත්වූවාය.ඕ රාජ්‍ය මන්ත්‍රණ සභාවේ කෘෂිකර්ම හා ඉඩම් අමාත්‍යාංශයේ විධායක කාරක සභාවේ සාමාජිකාවක ද විය.1936 වසරේදී ආචාර්ය ඇන්. ඇම්. පෙරේරා හා තරග කිරීමෙන් ඇඩ්ලින් මොලමුරේ ආර්යාව පරාජය ලැබුවාය. එකොළොස් වසරක් පමණ දේශපාලනයෙන් ඈත්ව කල් ගෙවූ ඇය යළිත් දේශපාලනයට ප්‍රවේශ වූවාය.එක්සත් ජාතික පක්‍ෂය පිහිටුවීමෙන් පසුව ඇය එහි සාමාජිකාවක වූවාය. ඇඩ්ලින් මොලමුරේ 1947 වසරේදී පිහිටවූ සෙනෙට් මන්ත්‍රී මණ්ඩලයට පත් විය. එතැන් සිට සෙනෙට් මන්ත්‍රීවරියක වීමේ අවස්ථාව ඇයට ලැබිණි.ඕ 1948 වසරේදී එක්සත් ජාතික පක්‍ෂයේ කාන්තා පෙරමුණේ ප්‍රථම සභාපතිවරිය විය. ඇය වසර හයක්ම එම තනතුර දැරීය. 1950 වසරේදී අන්තර් ජාතික කාන්තා සංවිධානයේ ශ්‍රී ලංකා ශාඛාවේ සභාපතිනිය වශයෙන් වසර හයක් සේවය කළාය.1950 වසරේදී බ්‍රිතාන්‍යයේ අලුත් නියෝජිත මන්ත්‍රී මණ්ඩලය, හයවැනි ජෝර්ජ් රජතුමා විසින් විවෘත කිරීමේ මහෝත්සවයට සහභාගි වූ එකම ශ්‍රී ලාංකේය කාන්තාව වන්නේ ඇඩ්ලින් මොලමුරේ ආර්යාවයි. 1953 වසරේදී පැවැති අන්තර් පාර්ලිමේන්තු සම්මේලනයට සහභාගි වූ ශ්‍රී ලාංකේය නියෝජිතයන් අතරට ඇයද එක්ව සිටියාය. එහිදී ඉන්දියානු පුරවැසි ගැටලුව සම්බන්ධයෙන් කතා කරමින් ඕ සැමගේ ගෞරවාදරයට පාත්‍ර වූවාය.1956 වසරේදී ඇඩ්ලින් මොලමුරේ සෙනෙට් මන්ත්‍රී මණ්ඩලයේ උප සභාපති තනතුරට පත් වූයේ ඒකච්ඡන්දයෙනි.ඇය දේශපාලන ජීවිතයෙන් සමුගැනීමෙන් පසු පොදු සමාජ සේවා කටයුතුවල නියැළෙමින් කාලය ගත කළාය. 1977 වසරේ ජූලි මස 27 වැනි දින ඇඩ්ලින් මොලමුරේ ආර්යාව අප අතරින් වෙන් වූවාය.ශ්‍රී ලාංකේය කාන්තා දේශපාලනයේ ඉදිරි ගමනේ පුරෝගාමී කාන්තාව ලෙසින් ඉතිහාසයේ රන්වන් අකුරින් ලියැවෙන්නේ ඇඩ්ලින් මොලමුරේ නාමයයි. ඒ ප්‍රථම මන්ත්‍රිනිය වශයෙන් මැතිසබය හෙබ වූ බැවිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032311</link>
    <topic>ජනපතිපාර්ලිමේන්තුවටපැමිණෙයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>මුදල් පනත් කිහිපයක් පිළිබඳ පාර්ලිමේන්තුවේ දී පැවැති විවාදයට සහභාගි වීම සඳහා ජනාධිපති මහින්ද රාජපක්ෂ මහතා ඊයේ (22) පාර්ලිමේන්තුවට පැමිණියේ ය.ජනාධිපතිතුමන් මුදල් ඇමැතිවරයා වශයෙන් පාර්ලිමේන්තුවේ දී ඊයේ පැවැති බදු (සංශෝධන) පනත් පිළිබඳ විවාදයට සහභාගි විය. විවාදය පැවැත්වෙමින් තිබියදී පාර්ලිමේන්තු සභා ගර්භයට පැමිණි ජනාධිපතිතුමන් ප. ව. 4.15 සිට 4.45 පමණ දක්වා කතා කෙළේ ය.ජනාධිපතිතුමන් සභා ගැබට පිවිසෙන අවස්ථාවේ මූලාසනයේ කතානායක චමල් රාජපක්ෂ මහතා රැඳී සිටි අතර ජනාධිපතිතුමන්ව පක්ෂ විපක්ෂ මැති ඇමැතිවරුන්ගේ උණුසුම් පිළිගැනීමට ලක් විය.විධායකය සහ ව්‍යවස්ථාදායකය අතර බැඳීම වඩාත් ශක්තිමත් කිරීම සඳහා තමන් පාර්ලිමේන්තු සභා ගර්භයට පැමිණි බව ජනාධිපතිතුමන් සිය කතාව ආරම්භ කරමින් ප්‍රකාශ කෙළේ ය. විවාදයට ගැනුණ මුදල් පනත පිළිබඳ මෙන්ම රටේ ආර්ථිකය පිළිබඳ ද රටට බලපාන කරුණු ගණනාවක් පිළිබඳ ද ජනාධිපතිතුමන් අදහස් දැක්වීය. ජපානයේ පසුගිය දා ඇති වූ භූමි කම්පාවෙන් එරටට සිදු වූ හානිය පිළිබඳවත් ජපානය සහ ශ්‍රී ලංකාව අතර පවතින සම්බන්ධතා පිළිබඳ ත් ජනාධිපති මහින්ද රාජපක්ෂ මහතා විශේෂයෙන් සිහිපත් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032310</link>
    <topic>ජන හදවත් සංවර්ධනය නොකරඅනාගත ඉලක්ක ජයගනු බැහැ</topic>
    <author>මහින්ද අලුත්ගෙදර</author>
    <content>අනාගත ඉලක්ක ජය ගැනීමේ ක්‍රියාදාමයේදී ජනතා හදවත් සංවර්ධනය නොකර රොබෝ මිනිසුන් බිහි කිරීම තම අපේක්ෂාව නොවන බව ජනාධිපති මහින්ද රාජපක්ෂ මහතා අවධාරණය කරයි.රට සංවර්ධනය කිරීමේදී ජනතා හදවත් සංවර්ධනය කිරීම අත්‍යවශ්‍ය බව පෙන්වා දෙන ජනාධිපතිවරයා සතා සිවුපාවුන්ට ආදරය කරන, වැඩිහිටියන්ට ගරු කරන ජන සමාජයක් නිර්මාණය කළ යුතු බවද කියා සිටී. හෙතෙම මේ බව සඳහන් කළේ රාජගිරිය, ඔබේසේකරපුර ගෝතමී උයනේ ඉදිකිරීමට යෝජිත ‘සදහම් සෙවණ’ විහාර සංකීර්ණය සඳහා මුල්ගල තැබීම නිමිත්තෙන් ඊයේ (22) පැවැති උත්සව සභාව අමතමිනි.සදහම් සෙවණ ධර්ම පුස්තකාලය විවෘත කිරීම හා ජාත්‍යන්තර භාෂා පුහුණු පාසල විවෘත කිරීම ද මීට සමගාමීව සිදු කෙරිණි.ඉදිකිරීමට යෝජිත විහාර සංකීර්ණය මහල් 3 කින් සමන් විත වන අතර ඒ සඳහා ඇස්තමේන්තු ගත මුදල රුපියල් මිලියන 380 කි. දේශන ශාලාවකින්, පුස්තකාලයකින්, කලාගාරයකින්, පර්යේෂණ අංශයකින්, යෝග මධ්‍යස්ථානයකින් සමන්විත වන මෙය චීන, ජපන්, ඉන්දීය, තායි හා කොරියන් ආශ්‍රම කිහිපයකින් ද සමන්විත වෙයි.රටට සාමය උදාවීමෙන් පසුව සංවර්ධනය කරා යන ගමනේදී ජනතා හදවත් සංවර්ධනය කිරීමකින් තොරව අනාගත පරපුර පිළිබඳව බලාපොරොත්තු තැබිය නොහැකි බවත් මේ සදහම් සෙවණ විහාරය සෑම ජන කොටසකටම සෙවණක් බවත් එහිදී ප්‍රකාශ කළ ජනාධිපතිවරයා මේ භූමිය නොයෙක් ව්‍යාපාර සඳහා ඉල්ලා සිටියද එහි වටිනාකම අවබෝධ කරගත් නිසාම මහා සංඝරත්නය වෙත පූජා කළ බවද කීවේ ය.බුදුන් වහන්සේ ධර්මය දේශනා කරන විට එය අනිවාර්්‍යය බවට සඳහන් කර නොමැති බව ප්‍රකාශ කළ ඒ මහතා යමක් අවබෝධ කරගෙන සමාජයේ යහපත් පුරවැසියන් වීමට මේ තුළින් ශක්තිය ලබාගත යුතු බවද අවධාරණය කළේ ය.පරිසර හා දේශගුණික විපර්යාස කෙරෙහි අවධානය යොමු කර ඒවා වෙනස් කර ගැනීම සම්බන්ධයෙන් සමස්ත ලෝකයම කටයුතු කළ යුතුව ඇතැයි පෙන්වා දුන් රාජපක්ෂ මහතා පරිසරයට ආදරය කරන ජන සමාජයක් ගොඩනැගීමට ගන්නා උත්සාහය සඳහා සහාය දිය යුතු බවද කීවේ ය.මේ ආයතනය අපේ රටට පමණක් නොව සමස්ත ලෝකයටම සදහම් සෙවණක් වේ යැයි සඳහන් කළ ඒ මහතා ඒ සඳහා සහාය ලබාදිය යුතු යැයි ද ප්‍රකාශ කළේ ය.මෙහිදී අනුශාසනාවක් කළ සදහම් සෙවණ ධර්මායතනයේ ප්‍රධාන අනුශාසක අතුරලියේ රතන හිමියන් ප්‍රකාශ කළේ අරමුණු රැසක් පෙරදැරිව ආරම්භ කළ සදහම් සෙවණ ධර්මායතනය හරහා ජන සමාජයටත් සම්බුද්ධ ශාසනයටත් විශාල මෙහෙවරක් ඉටුකරන බවයි.පතපොත කියවීමෙන් පමණක් ධර්මය අවබෝධ කරගත නොහැකි බව පෙන්වා දුන් උන්වහන්සේ එවැන්නක් සඳහා පර්යේෂණ තුළින් තමා විසින්ම විසඳුම් සොයා ගත යුතු බවද සඳහන් කළහ. මීට අමතරව මිනිසාගේ සිත නිවන ධර්ම පර්යේෂණයන් කිරීමට අවශ්‍ය පියවර ගන්නා බවද සඳහන් කළහ.දහස් හා සාමකාමී රටක ඉදිරියට පැමිණීමට හැකියාව ලැබුණේ ජනාධිපති මහින්ද රාජපක්ෂ මහතාගේ නායකත්වය හරහා ත්‍රස්තවාදය පරාජයට පත් කළ නිසා බවත් එහි සම්පූර්ණ ගෞරවය ඒ මහතාට හිමි වන බවත් ප්‍රකාශ කළහ.අමරපුර මහා සංඝ සභාවේ මහා නායක දවුල්දෙන ඥානිස්සර , මහනාහිමි, විදේශ කටයුතු ඇමැති මහාචාර්ය ජී.එල්.පීරිස් , විදුලි බල හා බලශක්ති ඇමැති පාඨලී චම්පික රණවක, බුද්ධ ශාසන නියෝජ්‍ය ඇමැති එම්.කේ.ඩී.එස්.ගුණවර්ධන , පාර්ලිමේන්තු මන්ත්‍රී තිලංග සුමතිපාල, රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ, අතිරේක ලේකම් ජයන්ත වික්‍රමරත්න, ශ්‍රී ලංකාවේ ඉන්දීය මහ කොමසාරිස් අශෝක් කේ.කාන්ත මහත්වරු ඇතුළු ගිහි පැවිදි විශාල පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n1103232</link>
    <topic>සොබා දහමට ආදරය කරනදරු පිරිසක් නිර්මාණය කරමු</topic>
    <author>අනුෂා ගුරුසිංහ</author>
    <content>විභාග ජය ගෙන රැකියාවක් සඳහා යොමු කිරීමේ රටාවෙන් බැහැරව ස්වභාව ධර්මයට අනුගතව එය ආරක්‍ෂා කර ගනිමින් සිය ජීවිතය සාර්ථක කර ගන්නා අධ්‍යාපන රටාවකට යා යුතු යයි අග්‍රාමාත්‍ය දි. මු. ජයරත්න මහතා පවසයි.ලෝක ජල දින සැමරුම් ජාතික උලෙළේ ප්‍රධාන ආරාධිතයා ලෙස සහභාගි වූ අග්‍රාමාත්‍යවරයා මේ අදහස් පළ කළේ ය. මේ උත්සවය බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්විණි. එම අවස්ථාවට ඊයේ උදේ විශාල දරු දැරියන් පිරිසක් සහභාගි වී සිටින අයුරු දුටු අගමැතිවරයා, වැඩිහිටියන්ට පමණක් දේශන පවත්වන ක්‍රමයෙන් ඉවත් වී දරුවන්ට විශාල දැනුම් සම්භාරයක් ලබා දීමට අවස්ථාවක් ලබා දිය යුතු යැයිද යෝජනා කළේය.එහිදී වැඩිදුරටත් අදහස් දැක්වූ ජයරත්න මහතා, ඉතිහාසයේ අපේ මුතුන් මිත්තන් ඉතා අර පරිස්සමෙන් ස්වභාවිකව ලැබෙන ජලය පරිභෝජනය කළ බව කීය.ගම්මානවල ජනතාව කඳු මුදුන් හි ජල උල්පත්, ජල මූලාශ්‍ර රැක ගත්තේ රාජ්‍ය තහනමක් මත නොවේ. ඔවු නොවුන් මත තිබූ අවබෝධය මත යි. ඔවුන් ජලය ගහ කොළ දේවත්වයෙන් සැලකූ බවද ජයරත්න මහතා කීය.ආදි කාලයේ පහලට ගලා ගිය ජලය හරස් කර වැව් අමුණු හැදුවා. ගොවිතැනට, පරිභෝජනයට අවශ්‍ය ජලය ලබා ගැනීමේ නිවැරදි දැනුම එදා ගැමියා සතු වුණා යයි ද අගමැතිවරයා කීය.නමුත් අද විද්‍යාවේ දියුණුවත් සමඟ ජලය අපිරිසිදු වීමේ ප්‍රවණතාව වැඩි වී තිබෙනවා. කර්මාන්ත ශාලාවලින් පිටවන විෂ වායු පිරිසිදු ජලයට එක් වීමේ විශාල ගැටලුව නිසා ජලය පිරිසිදු කර ගැනීමට විශාල ධනයක් වැය කිරීමට රජයට සිදු වෙනවා යයිද කීය.මිනිසා ගේ වැරදි ක්‍රියා නිසා ජලය අපිරිසිදු වීම අවම කර එය ආරක්‍ෂා කර ගෙන පරිභෝජනයට ගැනීමට අප අදිටන් කර ගත යුතු යයි පැවසූ අග්‍රාමාත්‍යවරයා, එම කටයුත්ත සාර්ථක කර ගැනීම රජයට තනිවම කළ නොහැකි බැවින් එහි දී සියලු ජනතාවගේ නොමඳ සහයෝගය, කැපවීම බලාපොරොත්තු වන බව ද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n1103233</link>
    <topic>සා. පෙළ මුල් තැනවිශාඛාවේ මධුරිට</topic>
    <author>රක්‍ෂණ ශි‍්‍රයන්ත</author>
    <content>මෙවර අධ්‍යයන පොදු සහතික පත්‍ර සාමාන්‍ය පෙළ විභාගයෙන් වැඩිම ලකුණු ලබාගැනීමට කොළඹ විශාඛා බාලිකා විද්‍යාලයේ විතානහේවගේ මධුරි යශෝධා විතානගේ ශිෂ්‍යාව සමත්වූවාය.පිළිවෙළින් දෙවන හා තෙවන ස්ථාන ලබාගත්තේ කුරුණෑගල මලියදේව පිරිමි විද්‍යාලයේ මොහොමදු රිසාන් මොහොමඩ් අතීෆ් සහ ඇහැලියගොඩ මධ්‍ය මහා විද්‍යාලයේ විතානගේ දෝන තත්සරණී අමායා මහාතන්තිලයි.පිළිවෙළින් වැඩිම ලකුණු ලබාගත් අනෙක් ශිෂ්‍ය ශිෂ්‍යාවන් වන්නේ කොළඹ ආනන්ද මහ විද්‍යාලයේ හෙට්ටි පතිරගේ දිලීප මධුෂාන් තිලකරත්න, ගාල්ල සවුත්ලන්ඩ් විද්‍යාලයේ එච්. කේ. කාවින්දි හන්සිකා, බණ්ඩාරවෙල ශාන්ත තෝමස් විද්‍යාලයේ එස්. එල්. සන්දීප, නුගේගොඩ අනුලා විද්‍යාලයේ තිලිණි කෞෂල්‍යා, ගාල්ල සවුත්ලන්ඩ් විද්‍යාලයේ එස්. එම්. උදාරි ජයමාලි ද සිල්වා, කොළඹ විශාඛා බාලිකා විද්‍යාලයේ ආර්. ඒ. තුෂානි කෞමදී, කොළඹ විශාඛා බාලිකා විද්‍යාලයේ ඩබ්ලිව්. මනීෂා පියුමාලි, මාතර සුජාතා බාලිකා මහ විද්‍යාලයේ හසිනි චින්තනී වීරසිංහ, කොළඹ රාජකීය විද්‍යාලයේ ඒ. එම්. ඩී. සමිත රංග උදන්ත, කොළඹ රාජකීය විද්‍යාලයේ කේ. එස්. සිතිජ චන්ද්‍රසිරි, මාතර රාහුල විද්‍යාලයේ ඩබ්ලිව්. එච්. නිපුන සුධාරක, කොළඹ විශාඛා බාලිකා විද්‍යාලයේ එම්. ඒ. ගයා කත්මිණී, කොළඹ විශාඛා බාලිකා විද්‍යාලයේ ජේ. ඩී. සෙව්වන්දී පවිත්‍රානී.ගාල්ල රිච්මන්ඩ් විද්‍යාලයේ කේ. එම්. ජී. ඩී. අදිත වීරසිරි ඩයස්, කැකුණගොල්ල මුස්ලිම් මධ්‍ය මහා විද්‍යාලයේ එම්. සලිහු මුහුම්මදු අර්ෂාඩ්, මාතර රාහුල විද්‍යාලයේ බී. කේ. ෂෙහාන් ඉෂංක, මාතර ශාන්ත තෝමස් බාලිකා මහ විද්‍යාලයේ කේ. ඩබ්ලිව්. සමීරා මධුවන්තී, මාතලේ ශ්‍රී සංඝමිත්තා බාලිකා මහ විද්‍යාලයේ එන්. ඩබ්ලිව්. වත්මි මින්දුලා.මෙවර අධ්‍යයන පොදු සහතික පත්‍ර සාමාන්‍ය පෙළ විභාගයේ වැඩිම ලකුණු ලබාගත් ශිෂ්‍ය ශිෂ්‍යාවන් අතර කොළඹින් පිට පළාත්වල දරුවන් ඉදිරියෙන් සිටින අතර, ශ්‍රී ලංකාවේ ප්‍රථම වතාවට 62%ක් උසස් පෙළ සඳහා සුදුසුකම් ලබන බව අධ්‍යාපන අමාත්‍ය බන්ධුල ගුණවර්ධන මහතා අවධාරණය කරයි.දිවයිනේ වැඩිම ලකුණු ලබාගත් ශිෂ්‍ය ශිෂ්‍යාවන් පිළිබඳව මාධ්‍යට අනාවරණය කිරීමට අධ්‍යාපන අමාත්‍යංශයේ පැවති විශේෂ මාධ්‍ය හමුවකදී අමාත්‍යවරයා ඊයේ (22) මේ බව පැවසීය.වැඩිදුරටත් අදහස් දැක්වූ අමාත්‍යවරයා මෙසේද පැවසීය.“පසුගිය කාල පරිච්ඡේදයේ අප අමාත්‍යංශය විසින් අධ්‍යාපනයේ ගුණාත්මක භාවය වැඩිකිරීමට ගත් විවිධ පියවර නිසා මෙසේ සමස්ත ප්‍රතිඵලවල ඉහළ යාමක් ඇතිවුණා. ග්‍රාමීය පාසල්වල අධ්‍යාපනය සාධනීය මට්ටමක් දක්වා ගෙනඒමට අප වැඩි උනන්දුවක් දැක්වූවා. එහි එක් පියවරක් ලෙස පසුගිය ප්‍රශ්නපත්‍ර පුනරීක්‍ෂණ වැඩසටහන් හා උත්තර පත්‍ර එම පාසල්වලට ලබාදීමත් දැක්විය හැකියි. අප මේ ආකාරයේ සම්මන්ත්‍රණ 1250ක් පමණ ග්‍රාමීය පාසල්වල පවත්වමින් එම දරුවන්ගේ අධ්‍යාපනය ඉහළ නැංවීමට කටයුතු කරා. මෙවර අපොස උසස් පෙළ විභාගයේදී ප්‍රතිඵල ඉහළ නැංවීමට අපි මේ වනවිටත් කටයුතු කරමින් පවතිනවා. එහි එක් පියවරක් ලෙස අප ග්‍රන්ථ ප්‍රකාශන දෙපාර්තමේන්තුව විභාග කොමසාරිස්වරයාගේ අවසරය සහිතව උසස්පෙළ විෂයයන් සියල්ලටම ප්‍රශ්ණෝත්තර පොත් මාලාවක් සිංහල හා දෙමළ භාෂාවන්ගෙන් අද දින ප්‍රකාශයට පත්කරනවා.එයට අමතරව දිවයිනේ පාසල්වල විභාග පුනරීක්ෂණ වැඩසටහන් ක්‍රියාත්මක කරමින් දරුවන්ගේ අධ්‍යාපනය ඉහළ නැංවීමට ක්‍රියාකරනවා. ඒ හරහා අපට උසස්පෙළ ශිෂ්‍යයන් විශාල සංඛ්‍යාවකට සරසවි වරම් හිමිකර දීමට හැකි වෙතැයි අප අපේක්‍ෂා කරනවා.වැඩි වශයෙන් ප්‍රතිලාභ ගලා ආයුතු පාසල්වල දරුවන් ඒවා අවබෝධ කොටගෙන මෙවර සාමාන්‍ය පෙළ විශිෂ්ට ප්‍රතිඵල පෙන්වීම තුළින් තම දෙමවුපියන්ටත්, පාසලටත්, ගුරුවරුන්ටත් තමන්ගේ පළාතටත් මහත් අභිමානයක් උදාකර දී තිබෙනවා. අප එම දරුවන්ට ආශිර්වාද කරනවා. ඔවුන්ගේ ජීවිත සර්වප්‍රකාරයෙන් සාර්ථක වීමට යැයි ද අමාත්‍යවරයා වැඩිදුරටත් පැවසීය.මෙම අවස්ථාවට අධ්‍යාපන අමාත්‍යංශයේ ලේකම් එච්. එම්. ගුණසේකර, විභාග කොමසාරිස් අනුර එදිරිසිංහ, අධ්‍යාපන ග්‍රන්ථ ප්‍රකාශන කොමසාරිස් ඩබ්ලිව්. එන්. ජේ. පුෂ්පකුමාර යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n1103234</link>
    <topic>එන්නත් කුප්පියේ පණුවෙක්</topic>
    <author>අනුරාධපුර සමූහ අශෝක සේනාරත්න</author>
    <content>හෘද රෝගීන්ට හා වකුගඩු රෝගීන්ට ලබාදෙන එන්නත් කුප්පියක පණුවෙක් වැනි දෙයක් තිබී හමුවී තිබේ.අනුරාධපුර ශික්ෂණ රෝහලෙන් සොයා ගත් මේ එන්නත අසාධ්‍ය තත්ත්වයේ හෘද රෝගීන්ට හා වකුගඩු රෝගීන් හට කැල්සියම් අඩුවූ විට ලබාදෙන්නක් බව වෛද්‍යවරු පවසති. රජයේ වෛද්‍ය සැපයුම් අංශය එන්නත් තොගය අනුරාධපුර ශික්ෂණ රෝහලට එවා ඇත. මේ එන්නත් ඉන්දියාවේ ස්ටාර් ඩක්ස් ඇන්ඩ් රිසච් ලැබෝටරි ලිමිටඩ් ආයතනයෙන් ආනයනය කෙරුනකි.මහි නිෂ්පාදන වසර ලෙස සඳහන්ව ඇත්තේ 2010 හය වැනි මාසයයි.එන්නත්වල කල්ඉකුත්වන දිනය ලෙස 2013 හත්වන මාසය සඳහන් කොට ඇත.අනුරාධපුර ශික්ෂණ රෝහලේ අධ්‍යක්ෂ වෛද්‍ය ඩබ්ලිව්. එම්. ටී. විජේකෝන් මහතාගෙන් අප කළ විමසුමකදී කියා සිටියේ බොහෝ කලාතුරකින් මෙවැනි දෑ සිදුවන බවයි. එන්නත් ලබා දීමට පෙර ඒවා නිසිලෙස පරීක්ෂාකර බලන ලෙස වෛද්‍යවරුන්ට හා හෙදියන්ට උපදෙස් ලබාදී ඇති බවත් පැහැය හා කිසියම් වෙනසක් ඇති දෑ ඉවත් කිරීමට නිලධාරීන් වගබලා ගන්නා බවද කීය.මේ එන්නත් කුප්පිය පිළිබඳව සෞඛ්‍ය අමාත්‍යාංශයට දැනුම් දෙන බවද හෙතම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032312</link>
    <topic>එන්නත ලබා දී විනාඩි 10න්මාස හතරේ ළදැරිය මරුට</topic>
    <author>ප්‍රසාද් පූර්ණමාල් සහ පුත්තලම සමූහ ඩබිලිව්. සී. බී. ප්‍රනාන්දු</author>
    <content>හලාවත සෞඛ්‍ය වෛද්‍ය නිලධාරි කාර්යාලයේ වෛද්‍යවරියක ලබා දුන් එන්නතකින් පසු මාස 4ක ළදැරියක මිය යාමේ සිද්ධියක් හලාවතින් වාර්තාවේ.මෙලෙස මිය ගොස් ඇත්තේ හලාවත වැලිහේන පදිංචිව සිටි නිෂෙලි අහිංසා ප්‍රනාන්දු නැමැති ළදැරියකි. පියා විසින් දැරියගේ පෙර වෛද්‍ය වාර්තා වෛද්‍යවරියට පෙන්වා එන්නත විදගෙන ඇති අතර විනාඩි දහයක කාලය ඇතුළත ළදැරිය මිය ගොස් ඇත.මෘත ශරීරය හලාවත රෝහල් මෘත ශරීරාගාරයේ තැන්පත් කර ඇති අතර අද (22) පශ්චාත් මරණ පරීක්ෂණය පැවැත්වීමට නියමිත ය. ඊයේ පස්වරුවේ මූලික මහේස්ත්‍රාත් පරීක්ෂණය පැවැත්විණි.හලාවත මූලස්ථාන පොලිසිය සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n1103235</link>
    <topic>කුරුඳුවත්තේ ගණිකා මඩමෙන් ඇල්ලූවිසිතුන් හැවිරිදිනිරූපිකාව රිමාන්ඩ්</topic>
    <author>සිරන්ජනි කුමාරි</author>
    <content>සම්බාහන මධ්‍යස්ථානයක් මුවාවෙන් කොළඹ කුරුඳුවත්ත ප්‍රදේශයේ සුපිරි තෙමහල් නිවෙසක පවත්වාගෙන ගිය ගණිකා නිවාසයේ දී අත්අඩංගුවට ගනු ලැබූ එහි හිමිකාරිය මේ මස 29 වැනි දින දක්වා රක්ෂිත බන්ධනාගාරගත කරන ලෙස මාලිගාකන්ද අතිරේක මහේස්ත්‍රාත් අයේෂා අබ්දීන් මහත්මිය නියම කළා ය. සැකකාරිය විසිතුන් හැවිරිදි නිරූපිකාවකි.එහිදී අත්අඩංගුවට ගනු ලැබූ සෙසු තරුණියන් සිවු දෙනා ලක්ෂ අටක ශරීර ඇප මත මුදා හැරිණි.  අධිකරණයෙන් ලබා ගත් සෝදිසි වරෙන්තුවක් මත මේ ස්ථානය උපාය දූතයෙකු ද ලවා විමර්ශනය කිරීමෙන් අනතුරුව සැකකාරියන් අත්අඩංගුවට ගෙන තිබේ.පොලිසිය විසින් යොදවනු ලැබූ උපාය දූතයා එම ස්ථානයට ගොස් රුපියල් 2000ක මුදලක් දී කාන්තාවක ලබාගෙන කාමරයකට ගොස් ලබා දුන් ඇමැතුමක් මත පොලිසිය වැටලීම සිදු කෙළේ ය.මේ ස්ථානයේ තිබී උපත් පාලන පෙති ද අත්අඩංගුවට ගත් බවත් මේ ගණිකා නිවාසය පවත්වාගෙන යාම පිටුපස තවත් පුද්ගලයන් දෙදෙනකු ඇති බවට තොරතුරු අනාවරණය වී ඇති බවටත් පොලිසිය අධිකරණය දැන්වීය.සැකකාරියන් අධිකරණ වෛද්‍යවරයා වෙත ඉදිරිපත් කොට සමාජ රෝග වාර්තා අධිකරණයට ඉදිරිපත් කරන ලෙසට මහේස්ත්‍රාත්වරිය පොලිසියට නියම කළා ය.කුරුඳුවත්ත පොලිසියේ සැරයන් (28187) මෙන්ඩිස් සමඟ කොස්තාපල් (60941) සිසිර යන නිලධාරීහු පැමිණිල්ල මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n1103236</link>
    <topic>ඕනෑම රටක භූමිකම්පා කල්තියා කිව හැකි ක්‍රමයක්</topic>
    <author>අසේල කුරුළුවංශ</author>
    <content>තාරකා විද්‍යා මූලධර්මයන්ට අනුව ග්‍රහලෝක පිහිටීම අධ්‍යයනය කර ලොව ඕනෑම රටක සිදුවිය හැකි භූ කම්පනයක් කල්තියා හඳුනාගැනීමේ ක්‍රමයක් පේරාදෙණිය විශ්වවිද්‍යාලයේ භූ විද්‍යා අංශය මගින් සොයාගෙන තිබේ.ගතවූ වසර සියයක කාලයේ ලොව පුරා සිදුවූ රිච්ටර් මාපක අගය හය ඉක්මවූ ප්‍රධාන භූකම්පන සියල්ල අධ්‍යයනය කිරීමෙන් අනතුරුව මෙම නව ක්‍රමය සොයාගෙන ඇත්තේ පේරාදෙණිය විශ්වවිද්‍යාලයේ භූ විද්‍යා අංශයේ මහාචාර්ය අතුල සේනාරත්න මහතා ඇතුළු කණ්ඩාමයකි.භූ කම්පනයක් සිදුවන සෑම අවස්ථාවකම අදාළ රටට ඉහළ අහසේ විශේෂ ග්‍රහ පිහිටීමක් පවතින බව පර්යේෂණ මගින් තහවුරු වූ බව මහාචාර්යවරයා පවසයි.පෙබරවාරි මස 22 දින නවසීලන්තයේ භූ කම්පනය පිළිබඳ ලබා ගත් දත්ත තහවුරු වීමෙන් පසු මාර්තු මස 04 චිලී රටේත්, මාර්තු මස 10 හා 19 දිනවල ජපානයේත් භූ කම්පන ඇතිවන බව ශ්‍රී ලංකා භූ විද්‍යා සංගමයට තමන් කල්තියා දැනුම් දුන් බව ද ඒ මහතා කීය.ග්‍රහලෝක පිහිටීමේ සිතියමක් අධ්‍යයනය කැර තාරකා හා භෞතික විද්‍යා මූලධර්මයන්ට අනුව ලොව ඕනෑම රටක ඉදිරියේදී ඇතිවිය හැකි භූ කම්පන පිළිබඳ නිවැරදි තොරතුරු නව ක්‍රමය යටතේ ලබාදිය හැකි බව ද මහාචාර්යවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n1103237</link>
    <topic>හදිසි අලුත්වැඩියාවක් මහව-කුරුණෑගලදුම්රිය දෙකක් නවතී</topic>
    <author>ශීලා උඩුවර</author>
    <content>ගනේවත්ත හා නාගොල්ලාගම අතර දුම්රිය මාර්ගයේ හදිසි අලුත්වැඩියා කටයුතු නිසා අද (23) සිට අප්‍රේල් මස 4 වැනිදා දක්වා මහව සිට කුරුණෑගල දක්වා ධාවනය වීමට නියමිත දුම්රිය දෙකක් ධාවනය නොකෙරේ.මේ අනුව පෙරවරු 8.50 ට කුරුණෑගල දුම්රිය ස්ථානයෙන් පිටත්වන අංක 4449 දරන දුම්රිය හා පෙරවරු 10.45 ට මහව දුම්රිය ස්ථානයෙන් පිටත්වන අංක 4653 දරන දුම්රිය ධාවනය නොවන බව දුම්රිය දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n1103238</link>
    <topic>අලුත උපන් බිලිඳාටමවුකිරි සමඟවස පොවන්න හදලා</topic>
    <author>පුත්තලම සමූහ ප්‍රසාද් පූර්ණමාල් හා මුන්නේෂ්වරම් සමූහ</author>
    <content>දින දෙකක් වයසැති බිලිදෙකුට මවුකිරි සමඟ වස පෙවීමට උත්සාහ ගත් බව කියන බිලිඳාගේ මව සහ අනියම් සැමියා හලාවත පොලිසියේ විශේෂ පොලිස් කණ්ඩායමක් විසින් පෙරේදා (21) සවස අත්අඩංගුවට ගෙන තිබේ.හලාවත දිස්ත්‍රික් රෝහලේ නොමේරූ ළදරු ඒකකයේ සිටි මේ බිලිඳාට මව විසින් රෝහල තුළදීම වස පෙවීමට උත්සාහ දරා ඇතැයි පොලිසිය පවසයි.මරණය වැළැකී ගොස් ඇත්තේ රෝහලේ හෙදියන්ගේ සුපරීක්ෂාකාරීභාවය හේතුවෙනි. බිලිඳාට කිරි පෙවීම ආරම්භයේදී කිරි වලින් දුගඳක් දැනී ඇති අතර හෙදියන් වහාම වෛද්‍යවරයාට ඒ බැව් දන්වා තිබේ.අවිවාහක යුවළකට දාව මේ බිලිඳා ඉපද ඇති අතර යුවළ බිංගිරිය ප්‍රදේශයේ පදිංචි කරුවෝය.මව බිලිඳා ලැබෙනතෙක් දෙමව්පියන් සමඟ වාසය කර ඇතත් තම දියණියට දරුවෙකු ලැබීමට සිටින බව ඔවුන් නොදැන සිට ඇත. මව 19 හැවිරිදිය.පියාගේ වයස අවුරුදු 21 කි. මේ දෙපළ දරුවා නැති කිරීමට උත්සාහ කර ඇත්තේද නිවසින් මේ කිසිවක් නොදන්නා නිසා බව මෙතෙක් කරන ලද පරීක්ෂණවලින් අනාවරණය වී ඇත. හලාවත මූලස්ථාන පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n1103239</link>
    <topic>කාලගුණ දිනය අද</topic>
    <author>ප්‍රාර්ථනා වීරසිංහ</author>
    <content>ලෝක කාලගුණ දිනය අදට (23) යෙදී තිබේ. “ඔබ සඳහා දේශගුණය” මැයෙන් මෙවර කාලගුණ දින සැමරුම් උත්සවය, ආපදා කළමනාකරණ ඇමැති මහින්ද අමරවීර මහතාගේ ප්‍රධානත්වයෙන් අද පෙරවරු 9.00ට කාලගුණ විද්‍යා දෙපාර්තමේන්තුවේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032313</link>
    <topic>බොරැල්ලට හෙරොයින් බෙදනසැකකරුවෙක් අත්අඩංගුවට</topic>
    <author>චන්ද්‍රිකා පෙරේරා</author>
    <content>බොරැල්ල ප්‍රදේශයේ හෙරොයින් සිල්ලරට විකුණන්නන් වෙත කුඩු බෙදා හරින්නා හෙරොයින් ග්‍රෑම් 310ක් සමඟ ඊයේ (22) කොළඹ දකුණ දූෂණ මර්දන අංශය මගින් අත්අඩංගුවට ගෙන තිබේ. ඔහුට ද කුඩු ලබාදෙන කෝටිපති ව්‍යාපාරිකයා පිළිබඳව ද සැකකරු තොරතුරු හෙළිකර තිබෙන අතර ව්‍යාපාරිකයා අත්අඩංගුවට ගැනීම සඳහා විශේෂ මෙහෙයුමක් අරඹා ඇතිබව පොලිසිය කියයි.කුඩු සමඟ අත්අඩංගුවට පත් වූ තැනැත්තා බොරැල්ල වනාත ප්‍රදේශයේ පදිංචි අයෙකි. සැකකරු රැඳවුම් නියෝග මත රඳවාගෙන තවදුරටත් ප්‍රශ්න කරන බව කොළඹ දූෂණ මර්දන අංශය සඳහන් කරයි. පොලිස් පරීක්ෂක අමිල ගෝවින්න මහතා ඇතුළු නිලධාරීහු මේ වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032314</link>
    <topic>පාරිභෝගිකයන් රවටා වාහන අලෙවි කළ 160කට නඩු</topic>
    <author>විජයානි එදිරිසිංහ</author>
    <content>වාහන මිල රුපියල් ලක්ෂ ගණනින් වැඩිකර පාරිභෝගිකයන් රවටා වාහන අලෙවි කරන ඉහළ පෙළේ සුපිරි වාහන අලෙවි සැල් එකසිය හැටකට එරෙහිව පාරිභෝගික අධිකාරිය නඩු පවරා තිබේ.වාහන අලෙවි සැල් හිමි ඇතැම් කූට ව්‍යාපාරිකයන් වාහනවල වටිනාකමට වඩා රුපියල් ලක්ෂ විස්සකින් වැඩි කර අලෙවි කරන බව සොයා ගෙන තිබෙන බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවැසීය.වැඩි ප්‍රමාණයක් කොළඹ සිටින එවැනි ව්‍යාපාරිකයන් පිටස්තර ප්‍රදේශවල සිට පැමිණෙන ගැනුම්කරුවන් ඔවුන්ගේ වංචනික ක්‍රියාවන්ට ඉලක්කය කර ගෙන තිබේ. වාහන මිල, පුද්ගලයා, ප්‍රදේශය යන තරාතිරම අනුව විවිධ මිල ගණන්වලට නියම කර ඇත. මෝටර් රථයක මීටරය වෙනස් කර අඩු දුර ප්‍රමාණයක් ධාවනය කර ඇති බව පෙන්වා ලක්ෂ ගණනකට අලෙවි කළ ව්‍යාපාරිකයෙකු ද නඩු පැවරුණු පිරිස අතර වේ. මීට අමතරව භාණ්ඩයේ මිල ප්‍රදර්ශනය නොකර විද්‍යුත් නාලිකා ඔස්සේ දැන්වීම් ප්‍රචාරය කළ ප්‍රසිද්ධ ව්‍යාපාරික ආයතන විසිපහකට එරෙහිව ද නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032315</link>
    <topic>හොරෙන් විදුලිය ලබාගත්මත්පැන් හලක් වටලයි</topic>
    <author>සුරන්ජිත් පෙරේරා</author>
    <content>විදුලි මීටරයේ මනුවේ කැරකුම් තැටිය වෙනස් කර වංචාවෙන් විදුලිය ලබාගත් ගල්කිස්ස ගාලුපාරේ මත්පැන් ආපනශාලාවයක් වැටලු ලංකා විදුලිබල මණ්ඩලයේ ප්‍රධාන කාර්යාලයේ විශේෂ විමර්ශන අංශයේ නිලධාරීන් විසින් එහි කළමනාකරු ඊයේ (22) දහවල් අත්අඩංගුවට ගෙන ඇත.වසරකට අධික කාලයක් මෙම විදුලි වංචාව සිදුකර ඇති බවත් රුපියල් ලක්ෂයකට අධික මුදලක් විදුලිබල මණ්ඩලයට වංචාකර ඇති බවත් විමර්ශන අංශයේ නිලධාරීහු පැවැසූහ.විශේෂ විමර්ශන අංශයේ ප්‍රධාන කළමනාකරු එල්. සේනාරත්න මහතාට ලැබුණු පැමිණිල්ලක් අනුව සිදුකළ විමර්ශනයේ දී මේ විදුලි වංචාව හෙළිකර ගැනීමට හැකි වූ බවත් සැකකාර කළමනාකාරවරයාව ගල්කිස්ස පොලිසියේ සහාය මත අත්අඩංගුවට ගෙන අධිකරණයට ඉදිරිපත් කිරීමට නියමිත බව ද විමර්ශන අංශයේ නිලධාරීහු පැවැසූහ.විදුලිබල මණ්ඩලයේ ප්‍රධාන කාර්යාලයේ විශේෂ විමර්ශන අංශයේ විමර්ශන නිලධාරි එස්. ඩබ්ලිව්. කේ. වීරසූරිය මහතා ඇතුළු විදුලි අධිකාරි ඒ. කුමානායක සහ ජගත් ප්‍රනාන්දු මහත්වරුන් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032316</link>
    <topic>අද සිට සතොස කුකුළු මස්කිලෝ එකක් රු 325ට විකුණයි</topic>
    <author>විජයානි එදිරිසිංහ</author>
    <content>කුකුළු මස් අද (23) සිට සතොස අලෙවි සැල්වලින් සිල්ලර මිල යටතේ රුපියල් තුන්සිය විසි පහටත් තොග මිල යටතේ රුපියල් තුන්සීයටත් අලෙවි කෙරේ.සතොස සියලුම වෙළෙඳ සැල්වලට කුකුළු මස් කිලෝ පන්දහසක් බෙදා හැර තිබේ. ඉදිරියට එන උත්සව සමය සඳහා කුකුළු මස් ටොන් විසි දහසක් ගබඩා කර ඇත.සමුපකාර දෙපාර්තමේන්තුව යටතේ එන බිංගිරිය සත්ව නිෂ්පාදන සමුපකාර සමිතිය සුළු ගොවීන් හරහා නිෂ්පාදනය කළ කුකුළු මස් මෙසේ සහන මිලට බෙදා හැරේ.එම නිෂ්පාදන බෙදා හැරීමේ සමාරම්භක උත්සවය ඊයේ (22) සමූපකාර දෙපාර්තමේන්තුවේදී ඇමැති ජොන්ස්ටන් ප්‍රනාන්දු මහතාගේ සහ සමුපකාර කොමසාරිස් කිත්සිරි මහතාගේ ප්‍රධානත්වයෙන් දෙපාර්තමේන්තුවේ දී සිදු කෙරිණි.සමූපකාර ක්ෂේත්‍රය හරහා කුකුළු මස් බිත්තර සහ වෙනත් නිෂ්පාදන දියුණු කර සුළු ගොවියා නැංවීම සඳහා ජනාධිපති මහින්ද රාජපක්ෂ මහතා සමුපකාර ව්‍යාපාරයට රුපියල් ලක්ෂ නව දහසක් ලබා දී ඇති බව ඇමැති ජොන්ස්ටන් ප්‍රනාන්දු මහතා පැවසීය. බිංගිරිය, පන්නල, මාවතගම, සහ කුලියාපිටිය යන සමූපකාර සමිති මගින් නිෂ්පාදිත කුකුළු මස් සහ බිත්තර ඉදිරියේදී රට පුරා බෙදා හැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032317</link>
    <topic>චෙක්පත් මඟින් වැටුප් ගෙවනවාට එරෙහිවදුම්රිය සේවක විරෝධතාව නවතී</topic>
    <author>නිමල් රාජපක්‍ෂ</author>
    <content>මාසික වැටුප චෙක්පත් මගින් ලබාදීමට විරුද්්ධව මාලිගාවත්ත දුම්රිය අංගනයේ සේවකයින් ඊයේ දහවල් දියත් කළ වැඩ වර්ජනය දුම්රිය නිලධාරීන් සමග පැවැති සාකච්ඡාවකින් පසු අත්හිටවු බව දුම්රිය සාමාන්‍යාධිකාරී ඒ. ජී. මහානාම මහතා පැවැසීය.2007 වසරේ සිට දුම්රිය සේවකයින්ගේ වේතනය බැංකුව වෙත හැරවීමේ ක්‍රියාපිළිවෙතක් තිබුණ ද එය මෙතෙක් ක්‍රියාවට නංවා නොතිබිණි.නමුත් මාර්තු මාසයේ වැටුප චෙක්පත් මගින් ගෙවීම සිදු කොට තිබේ. එසේ චෙක්පත් අදාළ අංශවල පෝමන්වරුන් බාර ගැනීමද ප්‍රතික්ෂේප කොට තිබිණි. දුම්රිය දෙපාර්තමේන්තුවේ නිලධාරීන් සමග ඊයේ දහවල් පැවැති සාකච්ඡාවකින් පසු මාසික වැටුප සුපුරුදු පරිදි මුදල් මගින් ගෙවීමට එකඟවීම නිසා වැඩ වර්ජනය අත්හිටුවා ඇතැයි ද මහානාම මහතා දිනමිණ ට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032318</link>
    <topic>අශෝකා ලංකාතිලකගේ යෝජනා 2ක්ඒකමතිකව සම්මත වේ</topic>
    <author>ජීවනී පතිරණ සහ වයිමන් හෙට්ටිආරච්චි</author>
    <content>බස්නාහිර පළාත් සභාවේ ආණ්ඩු පක්ෂ මන්ත්‍රී අශෝකා ලංකාතිලක මෙනවිය ඉදිරිපත් කළ යෝජනා දෙකක් ඊයේ (22) පැවති පළාත් සභා රැස්වීමේදී පක්ෂ විපක්ෂ බෙදීමකින් තොරව ඒකඡන්දයෙන් සභා සම්මත විය.නාට්‍ය කලාව දියුණු කිරීම සඳහා බස්නාහිර පළාත තුළ “සුදර්ශි” වැනි ස්ථාන කීපයක් ඇති කළ යුතු බවත්, විස ගල්වා බලෙන් ඉදවන පළතුරු නිෂ්පාදකයන්ට එසේ කිරීමට නොහැකි වන සේ නීතිරීති සම්පාදනය කිරීමත් මෙම යෝජනා වේ.නාට්‍ය කලාව දියුණු කළ යුතු යැයි ඉදිරිපත් කළ යෝජනාවට අදහස් දැක්වූ එක්සත් ජාතික පක්ෂ මන්ත්‍රී සිරිකමල් ෆිලීසියස් ද සිල්වා මහතා කියා සිටියේ මෙය ඵලදායි යෝජනාවක් බවත්, කලාකරුවන් විශාල පිරිසක් නියෝජනය කරන පළාත් සභාවක් ලෙස අප අනෙකුත් පළාත් සභාවලටද ආදර්ශයක් විය යුතු බවත්ය.අද වන විට ජනතාව ගෙවතු වගාවට පෙළඹී ඇති බව දක්නට ලැබෙන බැවින් ජනතා ඉල්ලීම් මත පැල බෙදාහැරීමේ ක්‍රමවේදයක් ඇතිකිරීම වඩා යෝග්‍ය යැයි මෙහිදී ඉදිරිපත් කළ දෙවැනි යෝජනාවට අදහස් දක්වමින් එක්සත් ජාතික පක්ෂ මන්ත්‍රී ශ්‍රීනාත් පෙරේරා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032319</link>
    <topic>අමානුෂික ලෙස නවකවදය දීමෙන් භික්ෂු විශ්වවිද්‍යාලය වසා දමයි</topic>
    <author>අනුරාධපුර මධ්‍යම විශේෂ</author>
    <content>නවක වදය ලබාදීම හේතුවෙන් අනුරාධපුර බුද්ධ ශ්‍රාවක භික්ෂු විශ්වවිද්‍යාලය දින නියමයක් නොමැතිව වසා දැමීමට එහි පාලනාධිකාරිය ඊයේ (22) කටයුතු කෙළේ ය.වදහිංසාවන් පැමිණවීම නිසා එම හිමිවරුන්ගේ ආරක්ෂාව උදෙසා විශ්වවිද්‍යාල අංශ ප්‍රධානීන් හා පාලනාධිකාරිය එක්ව මෙම තීරණය ගත් බව අනුරාධපුර බුද්ධ ශ්‍රාවක භික්ෂු විශ්වවිද්‍යාලයේ මහෝ්‍යාධයයන් වහන්සේ වන තුඹුල්ලේ සීලක්ඛන්ද නාහිමි පැවැසූහ.මෙසේ ශිෂ්‍ය භික්ෂූන්ට අමානුෂික වදහිංසා පැමිණවීම නිසා එක් ශිෂ්‍ය භික්ෂුවක් රෝහල් ගත කිරීමට සිදුවූ බවත් පලමුවන වසරේ හිමිවරුන් රැසක් ජ්‍යෙෂ්ඨ ශිෂ්‍ය හිමිවරුන් තමන්ට ලබාදෙන අමානුෂික වදහිංසා පිළිබඳව ලිඛිතව පැමිණිලිකර ඇති බව ද මහෝපාධයයන් වහන්සේ වැඩිදුරටත් කියා සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=n11032320</link>
    <topic>ලිබියා සිවිල් ජනතා ආරක්‍ෂාව කෙරෙහිශ්‍රී ලංකා රජය විමසිල්ලෙන්</topic>
    <author>මහින්ද අලුත්ගෙදර</author>
    <content>සෙසු අන්තර් ජාතික ප්‍රජාව මෙන්ම ශ්‍රී ලංකාව ද ලිබියාවේ සිවිල් ජනතාවගේ ආරක්ෂාව පිළිබඳ ගැටලුව කෙරෙහි විමසිල්ලෙන් පසුවන බව රජය අවධාරණය කරයි.සිවිල් ජනතාවගේ ආරක්ෂාව තහවුරු කිරීමේ දී පවත්නා වෙනස්කම් සාකච්ඡා මාර්ගයෙන් විසඳා ගැනීමේ මඟකට යොමු විය යුතු අතර, ලිබියාව සමඟ දිගු කලක් සබඳතා පවත්වන ශ්‍රී ලංකාව එවැනි සාමකාමී වාතාවරණයකට ඉක්මණින්ම යොමු වෙතැයි අපේක්ෂා කරන බව විදේශ කටයුතු අමාත්‍යාංශය සඳහන් කරයි.ප්‍රචණ්ඩකාරීත්වය හේතුවෙන් ජනතාවගේ තත්ත්වය පිරිහීමට ඉඩ දිය යුතු නැතැයි පවසන විදේශ කටයුතු අමාත්‍යාංශය සිවිල් ජනතාවගේ ආරක්ෂාව සහතික කරනු පිණිස ප්‍රචණ්ඩත්වයෙන් වැළකී සිටින ලෙස සියලු පාර්ශ්වයන්ගෙන් ඉල්ලීමක් කරයි.ලිබියාවේ පවතින ගැටුම්කාරී තත්ත්වය හේතුවෙන් එරට සිටි ශ්‍රී ලාංකිකයන් ගෙන් වැඩි පිරිසක් මේ වන විටත් මෙරටට ගෙන්වා ගෙන තිබෙන අතර කැමැත්තෙන් එරට රැඳී සිටින පිරිසගේ ද ආරක්ෂාව පිළිබඳ නිරන්තර අවධානයෙන් සිටින බවද විදේශ කටයුතු අමාත්‍යාංශයේ ප්‍රකාශකයෙක් පැවැසීය.ලිබියාවේ, ට්‍රිපොලි නුවර පිහිටි ශ්‍රී ලංකා තානාපති කාර්යාලය ද තාවකාලිකව වසා දැමීමට ශ්‍රී ලංකා රජය පියවර ගෙන තිබෙන අතර, එරට තත්ත්වය යහපත් වූ සැණින් යළි එම තානාපති කාර්යාලයේ කටයුතු ආරම්භ කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r1103231</link>
    <topic>දිස්ත්‍රික්ක 10ක නාය යෑම් අවම කරන්න දස ලක්ෂ 110ක වියදමින් ඒකාබද්ධ ව්‍යාපෘතියක්</topic>
    <author>ගම්පොළ සමූහ එස්. එන්. ගොඩමුන්න</author>
    <content>නාය යෑම් වලදී විශාල වශයෙන් හානි සිදුවන මධ්‍යම කඳුකරය සහ හඳුනාගත් දිස්ත්‍රික්ක 10 ක නාය යෑම් අවම කිරීම සඳහා අමෙරිකානු ඩොලර් දස ලක්ෂ 110 ක වියදමින් ඒකාබද්ධ ව්‍යාපෘතියක් ක්‍රියාත්මක කිරීම සඳහා රජය කටයුතු යොදා ඇතැයි මධ්‍යම පළාත් ප්‍රධාන ඇමැති සරත් ඒකනායක මහතා සඳහන් කරයි.  මෙම ව්‍යාපෘතිය අදියර තුනකින් ක්‍රියාත්මක කැරේ. මහනුවර, නුවරඑළිය, බදුල්ල හා මාතලේ දිස්ත්‍රික්ක සඳහා ඩොලර් මිලියන 50 ක වියදමින් පළමු අදියර ද දෙවැනි අදියර යටතේ ඩොලර් මිලියන 30ක වියදමින් රත්නපුර, කෑගල්ල හා කළුතර දිස්ත්‍රික්ක වලද ක්‍රියාත්මක කරන අතර ගාල්ල, මාතර, හම්බන්තොට දිස්ත්‍රික්කවල අමෙරිකන් ඩොලර් මිලියන 30ක වියදමින් තුන්වැනි අදියර ක්‍රියාත්මක කිරීමට සැලසුම් කොට තිබේ.මීට අදාළ කැබිනට් පත්‍රිකාව ආපදා කළමනාකරණ ඇමැති මහින්ද අමරවීර මහතා ඇමැති මණ්ඩලයට ඉදිරිපත් කිරීමෙන් පසු ඒ සඳහා අනුමැතිය ලැබී ඇති බවත් ශ්‍රී ලංකාවේ සිදුවන හදිසි ආපදා තත්ත්වයන් සැලකිල්ලට ගෙන රජය මෙම වැඩසටහන ඉතා කඩිනමින් ක්‍රියාත්මක කිරීමට සැලසුම් කොට ඇති බවත් ප්‍රධාන ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r1103232</link>
    <topic>දකුණේ එක් දින යාත්‍රාවලටපීඩන ලාම්පු බෙදා දෙයි</topic>
    <author>දකුණු පළාත් සංචාරක එස්. දීයගහගේ</author>
    <content>මසුන් මැරීමට මුහුදු යන දකුණු පළාතේ එක් දින ධීවර යාත්‍රාවලට රුපියල් ලක්ෂ පහළොවක් වැය කොට පීඩන ලාම්පු (පැට්‍රල් ලාම්පු) තොගයක් ලබාදීමට දකුණු පළාත් ධීවර අමාත්‍යාංශය තීරණය කර තිබේ.මෙම පීඩන ලාම්පු දල්වා ගෙන රාත්‍රි කාලයට එක්දින ධීවර යාත්‍රාවලින් මුහුදු යන විට එම පහනේ ආලෝකයට කුඩා මසුන් බහුල වශයෙන් යාත්‍රාව අසලට ඇදී එන විට එම මසුන් ආහාරයට ගැනීමට ලොකු මසුන් පැමිණෙන බවත් එවිට දැල් දමා එම ලොකු මසුන් අල්ලා ගැනීමට හැකි නිසා මෙම ලාම්පු ලබා දෙන බව පළාත් ධීවර අමාත්‍යාංශය පවසයි.ගාල්ල, මාතර සහ හම්බන්තොට දිසා තුනේ එක් දින යාත්‍රා හාර සියයකට මෙම පීඩන ලාම්පු ලබාදීමට පළාත් ධීවර අමාත්‍යාංශය කටයුතු කර ගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r1103233</link>
    <topic>පොලිස් නිලධාරින් දෙදෙනකුටනාඳුනන පිරිසක් පහර දීලා</topic>
    <author>සකුන්තලා ජයසිංහ එස්. එම්. සියාම්</author>
    <content>කැකිරාව පොලිසියේ නිලධාරින් දෙදෙනෙක් නාඳුනන පිරිසක් කළ පහර දීමකින් තුවාල ලබා කැකිරාව දිසා රෝහලට ඇතුළත් කර තිබේ.පෙරේදා (21) සවස කැකිරාව හිරිපිටියාගම හන්දියේදී මෙම පහරදීම සිදුවී ඇති අතර ත්‍රිරෝද රථ දෙකකින් පැමිණි පිරිසක් මෙම නිලධාරීන් දෙදෙනාට බැනවැදී පහරදී ඇත.පහරදීමට හේතුව මෙතෙක් අනාවරණය වී නොමැති අතර සිද්ධිය සම්බන්ධයෙන් එක් සැකකරුවෙක් මේ වන විට පොලිස් අත්අඩංගුවට පත්ව ඇති බැව් කැකිරාව පොලිස් ස්ථානාධිපති පොලිස් පරීක්ෂක කපිල අබේනායක මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r1103234</link>
    <topic>අනුරපුර ආහාර කම්හලකගින්නකින් දැඩි හානි</topic>
    <author>අනුරාධපුර – මධ්‍යම විශේෂ සහ අමිල ප්‍රභාත් වනසිංහ</author>
    <content>අනුරාධපුර මාතලේ හන්දිය සමගි පුර පාර ප්‍රදේශයේ දෙමහල් ගොඩනැඟිල්ලක පවත්වාගෙන ගිය බයිට් නිෂ්පාදන ආයතනයක කොටසකට ඊයේ (22) ඇතිවූ ගින්නකින් හානි සිදුවූ බව අනුරාධපුර මූලස්ථාන පොලිසිය කියයි.ඊයේ (22) උදෑසන පහට පමණ මෙම ගින්න හටගන්නට ඇති බවට පොලිසිය සැකකරන අතර ආයතනයේ සේවය කරමින් සිටි පුද්ගලයකු ගින්නක් හටගෙන ඇති බව දැක ඇත්තේ උදෑසන 6.15 ට පමණය.ගින්න දුටු සේවකයන් ගින්න නිවා දැමීමට උත්සාහ කළත් එය අසාර්ථකවී ඇත.පසුව මේ පිළිබඳව අනුරාධපුර මහ නගර සභාවේ ගිනි නිවන ඒකකයට දන්වා ඇත. ගිනි නිවන ඒකකය පැමිණ ගින්න නිවා දැමුවත් ආයතනයේ ගබඩා කර තිබූ භාණ්ඩ රැසක් විනාශ වී ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r1103235</link>
    <topic>මහජන සාමයට බාධා කළතිදෙනකු අත්අඩංගුවට</topic>
    <author>මාතලේ දිස්ත්‍රික් සමූහ – ඒ. ඒ. එල්. ඩයස්</author>
    <content>මහජන සාමයට බාධාවන අයුරින් නීති විරෝධී ලෙස රංචු ගැසීමේ චෝදනා මත කෝන්ගහවෙල පෙදෙසේ කාන්තාවක් ඇතුළු තිදෙනකු නාවුල පොලිසිය විසින් අත්අඩංගුවට ගෙන ඇත.අනතුරුව මොවුන් පෙරේදා (21) නාවුල මහේස්ත්‍රාත් රංගනි ගමගේ මෙනවිය වෙත ඉදිරිපත් කිරීමෙන් පසු රුපියල් එක්දහස් පන්සිය බැගින් මුදල් ඇප නියම කළ මහේස්ත්‍රාත්වරිය එයට අමතරව රුපියල් ලක්ෂයක් වටිනා ශරීර ඇප දෙක බැගින්ද නියම කළාය.පසුව නඩුව 2011. 04. 18 දිනට කල් තැබීය.නාවුල පොලිසිය විසින් මෙහි පැමිණිල්ල මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r1103236</link>
    <topic>රැකියා පියස ආයතනයවැසී යෑමේ අවදානමක</topic>
    <author>තිහගොඩ සමූහ – පී. පී. ජී. සුගතදාස</author>
    <content>ඵලදායිතා ප්‍රවර්ධන අමාත්‍යාංශය යටතේ පාලනය වන රැකියා පියස ආයතන මේ වන විට වැසී යාමේ තත්ත්වයට පත්වී තිබෙන බව සේවකයෝ පවසති.මෙම ආයතන දිවයිනේ දිස්ත්‍රික්ක මට්ටමින් ක්‍රියාත්මකය. එහි නිලධාරීන් ඇතුළු සේවක පිරිස් සඳහන් කරන පරිදි මාස 3 පමණ කාලයක සිට ඔවුන්ට හිමි වැටුප් ගෙවා නැත.ඔවුන්ගේ සේවක අර්ථ සාධක අරමුදලට සහ සේවක භාරකාර අරමුදලට මාසික වැටුප් වලින් දායක මුදල් අඩුකරගෙන ඇතත් එම මුදල් සේවක අර්ථ සාධක හා සේවක භාරකාර අරමුදල් වලට මේ දක්වා බැරකර නැති බවද ඔවුහු සඳහන් කරති.දැනට මාස කිහිපයක සිටම හිමි මාසික වැටුප් නොගෙවීම නිසා එම ආයතන වල බොහෝ සේවක පිරිස් සේවය සඳහා නොපැමිණෙන බවද ඔවුහු පවසති. එකී ආයතනවල දුරකථන ෆැක්ස් හා ඊමේල් පහසුකම් ද මේ වන විට කපා දමා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r1103237</link>
    <topic>පනාගොඩ – යටවර මාර්ගය අබලන්</topic>
    <author>හල්තොට සමූහ – විනීතා මානෙල් ගමගේ</author>
    <content>හොරණ – කළුතර ප්‍රධාන මාර්ගයේ පනාගොඩ – යටවර අතුරු මාර්ගය ඉතාම අබලන් තත්ත්වයට පත්ව ඇත.යටවර දෙසට මීටර් 500ක් පමණ දුරින් මාර්ගයේ මීටර් 100 ක් පමණ කොටසක් කලු ගඟට සේදී ගොස් දැනට වසර 7 කට ආසන්න කාලයක් ගත වුවද ඒ වෙනුවට තාවකාලිකව සකස් කර දුන් අතුරු මාර්ගය ද ගමන් කළ නොහැකි වන තරමට වළවල් සෑදී වැසි දිනවලට මඩ පිරී ඇත.“ඔබේ වටිනා මනාපය මෙතනින් වළට දමන්න” යනුවෙන් නාය ගිය ස්්ථානයේ පුවරුවක ප්‍රදර්ශනය කර ඇති අතර පසුගිය දිනවල ගමට පැමිණෙන ඡන්ද අපේක්‍ෂකයන්ගේ අවධානය පිණිස මේ පුවරු ප්‍රදර්ශනය කිරීමට කටයුතු කළ බව ගම්වැසියෝ පැවසූහ.ඩී. නන්දාවතී - පාර කැඩිල අවුරුදු 7 ක් 8 ක් වෙන්න ආවා. කවුරුවත් හදන්නේ නෑ. වැහි දවසට පාර පුරාම වතුර වළවල්. මඩ හින්ද ලිස්සල වැටෙනවා. ඉස්කෝලේ යන ළමයින් සපත්තු අතේ අරගෙන බස් පාර ළඟට ගිහිල්ලා බොන්න ගේන වතුර බෝතලේ හලාගෙන කකුල් හෝද ගන්නවා. හැමදාම මේ විදියට කරන්න බෑනේ. යටවර, දෙල්ගොඩ, බේගමුව වගෙ කි. මී. 10 ක විතර දුර ඉන්න මිනිස්සුත් යන්නේ මේ පාරෙන්.විල්සන් සිල්වා මහතා - පාර නාය ගිහිල්ලා කැඩුනට පස්සේ ඉංජිනේරු මහත්තයෙක් ගෙන්නල මීටර් 50ක් කැඩුණු තැන ඉඳල ඉහළටත් පහළටත් බැම්මක් මගින් ගං ඉවුර ශක්තිමත් කර පාර හදන්න තීරණය කළා. ඒ සඳහා ආපදා කළමනාකරණ අමාත්‍යංශයෙන් මුදල් කෝටියක ප්‍රතිපාදන ලබා දෙන බව කීවා. එහෙත් දේශපාලන අධිකාරියේ එක එක බලපෑම් මත අදත් මේ වැඩේ කෙරුනේ නෑ. තුන් හතර වතාවක් ඇවිත් මේ පාර මැන ගෙන ගියා. එච්චරයි.  .</content>
  </post></root>