<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=af1011142</link>
    <topic>කෙසඟවූ යෝධයා යළි යෝධයෙක් වෙයි</topic>
    <author>නිහාල් පී. අබේසිංහ</author>
    <content>ජලය ගලන්නේ පහළටය. එසේ වුවත් පහළ සිට ඉහළට ජලය ගලන මහ ඇළක් අපේ රටේ තිබෙන බව රජරට ගොවියෝ පවසති. වාරි ඉංජිනේරුවරුන් හා රජරට පැරැණි ගොවි ජනතාව පවසන පරිදි මේ ඇළ ඓතිහාසික රජරට යෝධ ඇළයි.ක්‍රි. ව. 459 - 477 අතර රජකළ ධාතුසේන රජතුමා ඉදිකළ මේ ඓතිහාසික යෝධ ඇළ මඟින් කලා වැව සිට තිසා වැව දක්වා සැතපුම් 54 ක් ඔස්සේ ජලය ගෙනයන්නේ පාරම්පරික ජල කළමනාකරණ ක්‍රම හා විධි අනුවය.කලා වැවේ ජලය යෝධ ඇළ ඔස්සේ තිසා වැව දක්වා ගලා යන්නේ ඒ අවට ජල පෝෂක ප්‍රදේශයට ද ඒ අවට ළිංවලට ද පසට ද අවශ්‍ය ජලය නොඅඩුව ලබා දෙමිනි.රජරට එප්පාවල ප්‍රදේශයේ වැඩ වසන මහමන්කඩවල පියරත්න හිමියෝ පවසන පරිදි යෝධ ඇළෙන් වතුර ගලන්නේ සෙමින් වංගු සහිතවයි. ඒ වංගුවල වක්කලම හා දියකලි තිබෙනවා. දියකලි 42 ක් තිබෙනවා. මේ දියකලි වලට වක්කලමවලට කලා වැවේ සොරොව් ඇරියාම වතුර පිරෙනවා. ඒ වතුර ගමේ වැව්වලට යනවා. ඒ වතුර යල කන්නයේදීම වගාවට ගන්න පුළුවන්. මේ විධියට බලන විට මේ වංගු සහිත බව නිසා තිසා වැව පැත්තට රොන්මඩ ගියේ නැහැ. අර වක්කලමේ, දියකලිවල රොන්මඩ රැඳුණා.ඒ සමඟම මේ වැවේ දියකලි 42 න් තවත් වැඩක් වුණා. ඒ ප්‍රදේශයේම ජලය භූගත ජලයෙන් පිරවීමයි. අදත් එප්පාවල ප්‍රදේශයේ දියකලිය නම් ස්ථානයක් තිබෙනවා. එතනදි වංගු ගතවී ඇළ මුල්ලේම දිය පිරි ඉතිරී යනවා. සැතපුමකට අගලක බැස්මක් මෙයට තිබෙන බව පැවසෙනවා. දියකලි සහ වක්කලම් නිසයි මෙහි ජලය තිසා වැවට ගමන් කරන්නේ.” මහමන්කඩවල පියරතන හිමියෝ පැවසූහ.එප්පාවල ගොවි සංවිධානයේ සභාපති ඒ. කේ. කේ. රත්නමලල මහතා පවසන පරිදි මේ යෝධ ඇළ අවට ජෛව විවිධත්වය ඉතා ඉහළය.“1980 විතර කාලේ මේකේ අවට හොඳ කැලයක් තිබුණා. යෝධ ඇළ කපලා තිබුණේ කන්දෙන් සිට එන වතුර ටික මේ ඇළට යන විධියට. ඒ අනුව කලා වැවෙන් එන වතුර විතරක් නෙමේ තවත් අමතර ජලය රැසක් මඟින් යෝධ ඇළ පෝෂණය කරනවා. යෝධ ඇළට තිබුණු වේල්ල හදලා තිබුණේ ගල් මුල් නැති හලලා ගත්තු අමුතුම පසකින්. ඉස්සර මේ යෝධ ඇළ දිගටම ගස් තිබුණා. ඒ නිසා වාෂ්පිකරණයෙන් මේ යෝධ ඇළේ ජලය නැතිවුණේ නැහැ. රජ කාලේ සිට මේ ගස් වවලා තිබුණා.මේ යෝධ ඇළ ආරම්භ කරන කලා වැවට වඩා උඩින් තමයි තිසා වැව තිබෙන්නේ. ඒක තමයි මේ යෝධ ඇළ නිර්මාණයේ විස්කම් දේ. එදා මේ යෝධ ඇළ අවට කුරුල්ලෝ, මුවෝ, ඌරෝ, මොනරු වගේ සතුන් හිටියා. පැත්තම අමුතු සීතලක් තිබුණා. රජරට මුළු වාරි පද්ධතියටම මේ යෝධ ඇළෙන් හොඳ පෝෂණයක් ලැබුණා.” රත්නමලල මහතා පැවසීය.කලා වැව සිට තිසා වැව දක්වා සැතපුම් 54 ක් දිගට යෝධ ඇළ නිර්මාණය කළේ ධාතුසේන රජතුමා විසිනි. මෙහි ප්‍රථම සැතපුම් දහහතේ දියබැස්ම සැතපුමකට අඟල් හයකි. යෝධ ඇළ අපූර්ව නිර්මාණයක් ලෙස සැලකෙන එක් හේතුවක් එයයි.ගැබිගත් එළිච්චියක් පෙරමුණෙන් ගමන් කරවා - ඇය පියවර තැබූ මඟ ඔස්සේ යෝධ ඇළ ඉදිරියට කපාගෙන යන ලදැයි ප්‍රදේශයේ ජනමතයක් ද පවතී. ධාතුසේන රජු රාජ්‍යයෙන් අත් මිදීමට වසර හතකට පෙර යෝධ ඇළ හදා අවසන් කළ බව මහාවංශයේ දැක්වේ. යෝධ ඇළ දෑලේ වර්ග සැතපුම් 180 ක් පුරා විහිදුනු කෙත් යායවල් ඉදිකොට වපසරිය අක්කර 114000 කට එල්ලංගා පද්ධති දොළහක් ඔස්සේ ගම්මාන වැව් 124 කට දියවර සැපයීමට එදා යෝධ ඇළ සමත්වූ බව ඉතිහාසයේ දැක්වෙයි.මහසෙන් රජු විසින් ඉදිකරන ලද මිණිපේ - ඇලහැර යෝධ ඇළ ප්‍රථම සියවසේ දී ඉදි වී තිබේ. යෝධ ඇළ සංකල්පයේ ආරම්භය මෙය විය හැකිය. අතීත වාරි පද්ධතිය අධ්‍යයනය කරන විට සිරුර පුරා රුධිර නාල පද්ධතිය පැතිරී ගොස් සිරුර ආරක්ෂා කරන්නාක් මෙන් “යෝධ ඇළ” නමින් හඳුන්වන ලද වාරි පද්ධතිය රජරට පුරාවට පැතිරී ගොස් රජරට සියලු ප්‍රදේශ සංවර්ධනය කර තිබේ. ජලය වැඩි ද්‍රෝණියේ සිට ජලය අඩු ද්‍රෝණියට ජලය ගෙන යාම - වැවකින් වැවකට ජලය ගෙන යාම - අතිරික්ත ජලය ගබඩා කිරීම සඳහා වැවකට ගෙන යාම - වැනි දියවර හුවමාරු අවශ්‍යතා - “යෝධ ඇළ” සංකල්පය මඟින් අතීතයේදී ඉටුකර ගෙන තිබේ. මෙය ස්වභාව ධර්මය විසින් ඉටුකර නොදුන් දෙයක් මිනිසා විසින් ජය ගැනීමක් ලෙස හඳුන්වා දිය හැකිය.වැවකින් වැවකට ජලය ගෙන ගිය අනෙක් යෝධ ඇළ වන්නේ කලා වැවේ සිට තිසා වැවට දියවර ගෙන ගිය යෝධ ඇළයි. ද්‍රෝණියේ වැඩි වතුර මුහුදට ගලා යා නොදී රජරට තුළම රඳවා ගැනීම යෝධ ඇළ සංකල්පයේ ප්‍රධාන අරමුණ වේ. රජරට පුරාවට වැව් හැදුවාක් මෙන් මෙම වැව් සහ ද්‍රෝණි ඒකාබද්ධ කරමින් යෝධ ඇළවල් ඉදිකිරීමට ද පෙර රජදරුවන් උනන්දු වී ඇති නමුත් අද වන විට මෙම යෝධ ඇළ වැඩි කොටසක් නටබුන් වී ගොස් ඇත.ධාතුසේන රජතුමන් යෝධ ඇළ ඉදිකිරීමෙන් වසර හත්සීයකට පමණ පසු පරාක්‍රමබාහු රජතුමා විසින් මෙම යෝධ ඇළ ප්‍රතිසංස්කරණය කරමින් පුළුල් කොට මෙයට “ජය ගංඟා” යයි නම් කරනු ලැබීය. යෝධ ඇළ හෙවත් ජය ගංඟාවේ බැම්ම හරියටම වෑබැම්මකට සමානය. මෙහි බැම්ම යොදා ඇත්තේ යටි පැත්තෙන් පමණි. උඩ පැත්ත සුළු බෑවුම් සහිත බිමකි. කලා වැව සිට තිසා වැව දක්වා පැවති මහකණුමුල්ල - මානෑව - කිරලෝගම - කිරිවැල් හීන්න - වැනි එල්ලංගා තිස් හතරක ජලය ගලා ආවේ මෙම යෝධ ඇළටයි. එල්ලංගා වල ජලය - වැසි ජලය - කලා වැවේ ජලය මේ සියල්ල යෝධ ඇළට එක්රැස් වූ විට එය නිතර වැවක් සේ වතුර පිරී පවතී. යෝධ ඇළෙන් පහළ පැවති කෙත්වතු වලට පමණක් නොව යෝධ ඇළෙන් ඉහළ පැවති කෙත්වතු හා එල්ලංගා වලට ද මෙයින් ජලය ලබා දී ඇත. මහකණුමුල්ල එල්ලංගාව ඔස්සේ අයියතා ගම - ඉහළ වැව - මරිකාරගම - පහළ වැව - ඉහළ අමනක්කට්ටුව යන වැව් වලට අතුරු යෝධ ඇළක් කපා දියවර ලබා දී ඇත. අද මෙය අභාවයට ගොස් ඇති නිසා ඉහත කී වැව් වලට ජලය ලැබෙන්නේ නැත. යෝධ ඇළ නිසා පරිසරය මැනවින් සංරක්ෂණය විය.ඓතිහාසික යෝධ ඇළ සංරක්ෂණ ව්‍යාපෘතිය පිළිබඳ විද්වත් සාකච්ඡාවට එක්වූ මහාචාර්ය එල්ලාවල මේධානන්ද, සබරගමුව විශ්ව විද්‍යාලයේ කුලපති මහාචාර්ය කුඹුරුගමුවේ වජිර, මහමංකඩවල පියරතන යන නාහිමිවරු සහ වාරිමාර්ග හා ජල කළමනාකරණ නියෝජ්‍ය ඇමැති එස්. එම්. චන්ද්‍රසේන, මහාචාර්ය මුදියන්සේ දිසානායක, වාරිමාර්ග අධ්‍යක්ෂ ජනරාල් ජී. පී. ඒ. ගොඩලියැද්ද යන මහත්වරු මෙහි සිටිති.වැව්වලට උඩතින් යෝධ ඇළ ගමන් කිරීම නිසා වැව්වලට රොන්මඩ ගලා ඒම වැළකී තිබිණ. වැව්වල වතුර පාලනය කරමින් වැඩි වතුර ඒම වළක්වා තිබිණ. මහකන්නයේදී වැසිවලින් යෝධ ඇළට එකතු වන ජලය - අවශ්‍ය වැව් කරා ගෙන ගොස් ජලය බෙදා දී ඇත. ඇළ වංගු තුළ පිහිටුවා ඇති දියකලි 48 ක් යෝධ ඇළ පුරාවට තිබිණ. අවුරුද්දේ හැමදාටම වනගත සතා සීපාවාගේ හා අලි ඇතුන්ගේ ජල අවශ්‍යතාවයන් මෙම “දියකලි” මඟින් සපුරා ගැනිණ.වැව් පිළිබඳ පර්යේෂණ රැසක් කළ එප්පාවල ආචාර්ය පී. බී, ධර්මසේන මහතා පවසන පරිදි කඩිනම් මහවැලිය මඟින් ජය ගඟක් අලුතෙන් ඉදිකිරීම නිසා පැරණි යෝධ ඇළේ කොටසක් එනම්, මහ ඉලුප්පල්ලම සිට බටුවත්ත දක්වා වූ කිලෝමීටර් 15 ක් පමණ දුරැති කොටස භාවිතයෙන් ඈත් කිරීම නිසා අභාවයට පත්විය. අලුත් ජය ගඟ ගමන් කිරීමේදී සමහර තැනක පැරණි යෝධ ඇළ මැදින් කපාගෙන ගොස් ඇත. එවැනි තැන්වල යෝධ ඇළක් නැති තරම්ය. සමහර තැන්වලදී අලුත් ජය ගඟ ගමන්කර ඇත්තේ පුරාතනයේ ඉදිකර තිබු වැවෙන් වැවටය.අලුත් ජය ගඟ සමහර තැනකදී එක එල්ලේම වේගයෙන් ගලා යයි. එවැනි තැන්වල ජය ගඟ අඩි පනහ - හැට තරම් ගැඹුරට කපා තිබේ. ජය ගඟ මෙසේ ගැඹුරට කැපීම නිසා අද වන විට ජය ගඟ දෑලේ පිහිටි බොහෝ ගම්මාන වේලී ගොස් ජල හිඟයකට මුහුණපා ඇත. ඇතැම් ගම්වලට පානීය ජලය ලබා ගැනීම පවා දුෂ්කර වී ඇත. මෙසේ වේගයෙන් ජය ගඟ ගලා යාම නිසා - එය සම්බන්ධ කර ඇති වැව් වඩාත් ඉක්මණින් රොන්මඩ වලින් පිරී යයි. දැනටමත් කිරි අමුණකොලේ වැව - කෝන් වැව - කිරලෝගම වැව යන වැව් අධික ලෙස රොන්මඩවලින් පිරී පවතී.යෝධ ඇළෙන් රටට හා ජනතාවට සිදුවූ මෙහෙවර බොහෝය.ධර්මසේන මහතා පවසන පරිදි යෝධ ඇළ ගලා ගිය ප්‍රදේශය පුරාවට භූගත ජලය උස් මට්ටමකින් පවත්වාගෙන යාමට හැකි විය. මේ නිසා යෝධ ඇළ ආශි‍්‍රතව සශ්‍රීක වැව් ගම්මාන රැසක් බිහිවිය. භූගත ජලයෙන් පෝෂණය වූ පාරිසරික පද්ධතියක් නිර්මාණය විය. වාපි ශිල්පයේ ඈදුතු වැව් පෝෂණය කිරීමට හැකිවිය. වාෂ්පීකරණය පාලනය කිරීම සඳහා ඇළ - දෑල ගහකොළ වලින් බරිත විය. වැසි කාලයේදී එකතු කරගන්නා ජලය නියං කාලයේදී වැව්වලට මුදා හැරීමට හැකි විය. ඇළ වංගුවල පිහිටි “දියකලි” සදාකාලික දිය උල්පත් විය. එදා යෝධ ඇළ යෝධයෙකු සේ රජරට මැද හිටගෙන ජනතාව හා ගම්බිම් පෝෂණය කරනු ලැබීය.වාරිමාර්ග හා ජල කළමනාකරණ නියෝජ්‍ය ඇමැති එස්. එම්. චන්ද්‍රසේනරජරැටියාගේ ජීවිතය රැකුණේ ජලය නිසාය. මේ නිසා ජලය දේවත්වයෙන් සැලකූහ. ජලය අතිපූජනීය වස්තුවක් ලෙස පිදූහ. ජලයට ගරු බුහුමන් දැක්වූහ. දැනට අම්පාර දිසාපති කාර්යාලයේ සුරක්ෂිතව තබා ඇති “කොන්ඩු පට්ටමාන්” සෙල් ලිපිය මෙයට හොඳම උදාහරණයකි. සිරිසඟබෝ රජුගේ සහ දිවිගොන් රැජිණියගේ පුත් දප්පුල රජු විසින් දසාණක් සහිත මෙම සෙල් ලිපිය සකස්කර ඇත. මෙයින් කියවෙන්නේ ජලය පරිහරණය කරන අන්දමයි. මෙහි තහංචි දහයක් පණවා ඇත. දියපත්තායම් තහංචිය, භූදිය තහංචිය, මඩකලු තහංචිය ආදි වශයෙන් තහංචි දහය හඳුන්වා ඇත. එයින් සනාථ වන්නේ මනා ජල කළමනාකරණයක් පැවති බවයි. යෝධ ඇළ ඉදිකර ඇත්තේ මේ තහංචි නොඉක්මවන අන්දමිනි.විශේෂයෙන් යෝධ ඇළේ පිටතට වතුර දෙන හැම හොරොව්වක්ම යොදා ඇත්තේ පතුලෙන් නොව පතුලට අඩි තුනක් පමණ ඉහළිනි. ඊට හේතු වී ඇත්තේ යෝධ ඇළ පතුලේ ජලයට ලවණ, ඛනිජ ආදිය මුහු වී තිබීමය. එවැනි ජලය පැළ ගොයමට හොඳ නැත. මේ නිසා හැකිතාක් උඩතින් අලුත් වතුර කුඹුරුවලට මුදා හැරීම සඳහා උඩතින් හොරොව්ව තබා ඇත. ජල කළමනාකරණය හා ජලයේ ගුණාගුණ පිළිබඳ මනා අවබෝධයකින් යෝධ ඇළ නිර්මාණය කර ඇති බව පෙනේ.මහමන්කඩවල පියරතන හිමියෝ පවසන පරිදි යෝධ වැව වනාහි ඉපැරැණි අභය වැව වගේම ලෝක උරුමයට පත්විය යුතු විශ්වකර්ම නිර්මාණයකි. නමුත් මහවැලියෙන් යෝධ ඇළ හරහා කිසිම සැලසුමක් නැතිව නව ජය ගඟ ඉදිකිරීම නිසා අද යෝධ ඇළ විනාශ මුඛයට පත්වී තිබෙනවා. යෝධ ඇළේ සමහර තැන්වල ගෙවල් 150ක් පමණ හදලා වැව් බැම්ම කපලා ගඩොල් හදලා. ඇළ මැද වගා ළිං කපලා. එක්තරා බැංකු ගොඩනැඟිල්ලක් හදලත් තිබෙන්නේ මේ යෝධ ඇළ බැම්ම උඩ. “යෝධ ඇළ ගම” කියල ගමක් පවා දැන් හැදිලා. යෝධ ඇළ වහාම ප්‍රතිසංස්කරණය කළ යුතුයි.” උන් වහන්සේ පැවසූහ.ජය ගඟ කැපීමත් යෝධ ඇළ අභාවයට යාමත් නිසා අද ජය ගඟේ ජලය නැති කාලෙට මුළු රජ රටම වියළියි. ඉස්සර යෝධ ඇළ අවට අඩි 10 ක් ළිඳක් කැපුවහම වතුර හම්බු වෙනවා. ඒත් දැන් නව ජය ගඟ අවට අඩි 30 - 40 ක් ළිං කැපුවත් වතුර හම්බු වෙන්නේ නැහැ.” රජරට ගොවි සංවිධාන නායකයෝ අප සමඟ පැවසූහ. අවුරුදු පන්දහසක් තරම් අතීතයට දිවයන අපේ දේශීය වාපි හා වාරි ශිල්පයේ මහිමය මූර්තිමත් කරන අද්විතීය නිර්මාණයක් වූ යෝධ ඇළේ ඉතිහාසය ධාතුසේන රජ සමය දක්වා දිවයයි. මෙය යෝධ ඇළක් නොව සැතපුම් 54 ක් දිග දික් වැවක් ලෙස හැඳින්විය හැකිය. දැනට විනාශ වෙමින් පවතින මේ යෝධ වැව සුරැකීමට අනුරාධපුර දිස්ත්‍රික් මන්ත්‍රී වාරිමාර්ග හා ජල කළමනාකරණ නියෝජ්‍ය ඇමැති එස්. එම්. චන්ද්‍රසේන මහතා, වාරිමාර්ග අමාත්‍යංශය යටතේ නව ව්‍යාපෘතියක් ක්‍රියාවට නංවන්නට සූදානමින් සිටී.කවදත් රජරටට උදව් දෙන මහින්ද රාජපක්ෂ ජනාධිපතිතුමාගේත් වාරිමාර්ග ඇමැති නිමල් සිරිපාල ද සිල්වා මහතාගේත් ආශිර්වාදය මත නොවැම්බර් 18 වැනිදාට යෙදී ඇති ජනාධිපතිතුමාගේ ජන්ම දිනය හා දෙවැනි පදවි ප්‍රාප්තිය වෙනුවෙන් නොවැම්බර් 16 වැනිදා මේ යෝධ ඇළ සංරක්ෂණ හා ප්‍රතිජීවන ව්‍යාපෘතිය ආරම්භ කිරීමට සැලසුම් කර ඇත.මේ යෝධ ඇළ සංරක්ෂණ ව්‍යාපෘතිය පිළිබඳව විද්වතුන්ගේ අදහස් ලබා ගැනීමේ වැඩමුළුවක් පසුගියදා කොළඹ වාරිමාර්ග අමාත්‍යංශයේදී පැවැත්විණි.එහිදී ව්‍යාපෘතියේ අරමුණ පැහැදිලි කළ වාරිමාර්ග හා ජල කළමනාකරණ නියෝජ්‍ය ඇමැති එස්. එම්. චන්ද්‍රසේන මහතා දන්වා සිටියේ ගරු ජනාධිපතිතුමාගේ දෙවන පදවි ප්‍රාප්තියට සමගාමීව මෙම ව්‍යාපෘතිය සාර්ථකව කළ යුතු බවයි. මේ සම්බන්ධයෙන් නිරීක්ෂණ චාරිකාවක් කළ බවත්, එහිදී හඳුනාගත් ගැටලු හා මෙය සංරක්ෂණ කිරීමේ වැදගත්කම හඳුනාගන්නා ලද බවත්ය.පැරණි යෝධ ඇළ පාරිසරික වශයෙන් හා ඉදිරි පරපුරට මෙය සංරක්ෂණය කර භාර කිරීම තම අරමුණ බව කීය. යෝධ ඇළේ සමහර ස්ථාන පුංචි දිය පාරකට සීමා වී ඇති අතර, බොහෝ තැන්වල නිවාස හා වැසිකිළි ඉදිකර ඇති බව දක්නට ලැබුණු බවත් අවධාරණය කරන ලදී. යෝධ ඇළේ බැම්මේ ඇති පස් වෙනත් ස්ථානයකින් ගෙනත් සකස් කර ඇති බව තහවුරු වන අතර, සමහර ස්ථානවල දියකඩිති පමණක් දක්නට ලැබුණු බවත්, ගංතිරියාගම, බටුවත්ත මාර්ගයේ පරණ යෝධ ඇළෙහි ජලය නොමැති බවත් පෙන්වා දෙන ලදී.මෙම ව්‍යාපෘතියේ වැදගත්කම පෙන්වා දෙමින් පාර්ලිමේන්තු මන්ත්‍රී පුරාවිද්‍යා චක්‍රවර්තී එල්ලාවල මේධානන්ද හිමිපාණන් පවසා සිටියේ මෙය ජාතික උරුමයක් කළ යුතු ස්ථානයක් බවත්, කඩිනම් මහවැලි ව්‍යාපාරය නිසා නැතිවී ගිය මෙම යෝධ ඇළ නැවත ඇති කළ යුතු බවත්ය.එළියදිවුල්වැවේ පිහිටි යෝධ ඇළේ පැරණි ගල් සොරොව්වක්යෝධ ඇළ ගමේ යෝධ ඇළ මත සාදා ඇති නිවෙසක්මෙම යෝධ ඇළෙන් තිසා වැවට ජලය ගෙන ගිය බවට පැහැදිලිව අනාවරණය වන බවත්, යෝධ ඇළ සුරැකීමට ගන්නා උත්සාහය අගය කරන බවත් පැවසූහ.කලා වැවේ ජලය යෝධ ඇළ මඟින් ගෙන ගොස් වැව් 110 ක් පමණ පෝෂණය කළ අතර, මෙම ජලය අවසානයේ මල්වතු ඔයට ද මුදාහැර ඇති බව ද පැහැදිලි බවද උන්වහන්සේ පැවසූහ.මෙහිදී අදහස් දැක්වූ සබරගමුව විශ්ව විද්‍යාලයේ කුලපති මහාචාර්ය කුඹුරුගමුවේ වජිර හිමිපාණන් පැවසුවේ මේ කටයුත්ත අනුව මේ යෝධ ඇළ සංරක්ෂණය කර ජාතික උරුමයක් කර ඉදිරි දරු පරපුරට රැක බලා ගැනීමට ප්‍රයෝජන ගැනීමට දායාද කිරීම මහින්ද රාජපක්ෂ ජනපතිගේ යුගයේ සිදුවන සුවිශේෂී යුග මෙහෙවරක් වන බවයි. එය රජරට ජනතාවට මහින්ද චින්තනය යටතේ ලැබෙන උතුම්ම දායාදයක් වනු ඇති බව ද උන්වහන්සේ පැවසූහ. මේ සම්බන්ධයෙන් අදහස් දැක්වූ වාරිමාර්ග අධ්‍යක්ෂ ජෙනරාල් ආචාර්ය ජී. ජී. ඒ. ගොඩලියැද්ද මහතා අදහස් දක්වමින් මෙම යෝධ ඇළේ පැති කන්ඩිවල ඇති පස් වර්ගය විශේෂත්වයක් ගන්නා බව පෙන්වා දෙන ලදී.ජය ගඟ දෙපස භූමිය වගාවන්ගෙන් සරුසාර කිරීම හා පශු සම්පත වැඩිදියුණු කිරීම සඳහා ධනාත්මක වශයෙන් මෙම ව්‍යාපෘතියේ වැඩ කටයුතුවලට වාරිමාර්ග දෙපාර්තමේන්තුවේ පූර්ණ සහාය දෙන බව ද ඔහු කීය.මෙහිදී මහාචාර්ය මැන්දිස් රෝහණදීර මහතා පවසා සිටියේ වාරිමාර්ග නියෝජ්‍ය අමාත්‍යතුමා විසින් ආරම්භ කරන ලද මෙම යෝධ ඇළ සංරක්ෂණය විශාල ජාතික මෙහෙවරක් බවත්, ධාතුසේන රජතුමා කලා වැව ජාතියට දායාද කළා සේ වත්මන් ජනාධිපති මහින්ද රාජපක්ෂ මැතිතුමාගේ පාලන කාලයේදී එතුමාගේ ආශිර්වාදය ඇතිව එතුමාගේ දෙවැනි පදවි ප්‍රාප්තිය වෙනුවෙන් මෙවැන්නක් කිරීමට අනුරාධපුර නිජබිම වූ නියෝජ්‍ය ඇමැතිතුමාට ද සැබෑ ඕනෑකමක් ඇතිවීම පුදුමයට කරුණක් නොවන බවය.තවද, යෝධ ඇළ පුරාතනයේ සැතපුම් 54 ක් දිගට ගලා ගියේ වංගු සහිත බවත්, එම ස්ථානවල එකතු වෙන රොන්මඩ ආසන්නයේ ඇති ඉඩම්වලින් සරුසාර අස්වැන්නක් ලබාදුන් බවත්, එහෙත් එම ගමන්මඟ කඩිනම් මහවැලි ව්‍යාපාරයෙන් වැනසී යාමත් සමඟම පරිසර හානිය හා මුඩු ඉඩම් ඇතිවූ බවත් කීය.මෙම ඇළ සංවර්ධනය කිරීම සඳහා අඟලේ සිතියම් උපකාරී කරගෙන වාරිමාර්ග ඉංජිනේරු සේවය උපරීම වශයෙන් ලබාගත යුතු බව ද මහාචාර්යතුමා පැවසීය.මහාචාර්ය සුමනපාල ගල්මංගොඩ මහතාගේ හා මහාචාර්ය මුදියන්සේ දිසානායක මහතාගේ අදහස වූයේ මේ සම්බන්ධයෙන් ඇළ දෙපස පදිංචි ගොවි ජනතාව දැනුම්වත් කිරීම පළමුවෙන්ම කළ යුතු බවත්, ඔවුන් සංස්කෘතික වශයෙන් ද සංවර්ධනය කළ යුතු බවය.අනුරාධපුර වාරිමාර්ග කලාප ඉංජිනේරු පලුගස්වැව මහතා විසින් පෙන්වා දෙන ලද්දේ ඉපලෝගම සිට බටුවත්ත දක්වා වූ කිලෝමීටර 35 ක ප්‍රමාණය පළමුවෙන් සංරක්ෂණය කළ යුතු බවයි.අනවසර පදිංචිකරුවන් ඔවුන්ට විකල්ප ඉඩම් දී පළමුවෙන් ඉවත් කළ යුතු අතර, ගඟ රක්ෂිත භූමි ප්‍රමාණය මැන වෙන්කර ගත යුතු බවත්, මෙම කාර්යයන් ඉටුකර ගැනීම සඳහා ශ්‍රී ලංකා මහවැලි අධිකාරියේ සහයෝගය උපරීම වශයෙන් ලබාගත යුතු බවත් ඔහු පෙන්වා දුන්නේය.මේ ඉපැරැණි රාජකීය යෝධ ඇළ ක්‍රි. ව. 459 - 477 පමණ කාලයේදී ධාතුසේන රජ විසින් සෑදීමෙන් පසුව එය වසර 700 කට පසු මහා පරාක්‍රමබාහු රජතුමා ප්‍රථම වරට සංරක්ෂණය කළේය. ඒ ක්‍රි. ව. 1200 දීය.මෙවර එය ප්‍රතිසංස්කරණය කරන්නේ ඊට වසර 810 කට පමණ පසුවය. ඒ මහින්ද රාජපක්ෂ ජනාධිපතිතුමාගේ පාලන කාලයේදීය. මෙවර යෝධ ඇළ ප්‍රතිසංස්කරණයට මුල පුරන්නේ අපේ ජනාධිපතිතුමාගේ උපන් දිනය හා දෙවැනි පදවි ප්‍රාප්තිය වෙනුවෙන් එතුමාගේ මඟ පෙන්වීම යටතේය.මෙවර කෙරෙන ඒ යෝධ ඇළ ප්‍රතිජීවන වැඩසටහන මුළු රජරටටම පමණක් නොව රජරටින් එන බත් බුදින රටේම ජනතාවට ඉසුරුබර සුබ අනාගතයක් පහළ වීමේ පෙර නිමිත්තක් සේම රටේ කෘෂිකාර්මික වාරි විද්‍යාත්මක මෙන්ම පුරා විද්‍යාත්මක සංවර්ධන කටයුත්තක් බව ද අවධාරණය කළ හැකිය.නිහාල් පී. අබේසිංහසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=af1011145</link>
    <topic>සේද මාවතෙන් මාගම්පුරට මුතු වැස්සක්</topic>
    <author>සකස් කෙළේ -සුභාෂිණි ජයරත්න</author>
    <content>හම්බන්තොටින් රාජ්‍ය මන්ත්‍රණ සභාව පළමුවෙන්ම නියෝජනය කළේ ඩී. එම්. රාජපක්ෂ මහතා යි. ඔහුගේ වියෝවින් පසු හම්බන්තොට ජනතා නියෝජිතයා වූයේ ඩී. ඒ. රාජපක්ෂ මහතා යි. එදා හම්බන්තොට ජනතාවගේ ලොකුම සිහිනය වූයේ ධීවර වරායකි. ඒ, ප්‍රදේශයේ ජනතාවගේ ධීවර අවශ්‍යතා සපුරා ලීමටය. දුර දක්නා නුවණකින් යුතු වූ ඩී. ඒ. රාජපක්ෂ මහතා ද හම්බන්තොටට වරායක ඇති අවශ්‍යතාව මෙන්ම වැදගත්කම ද කල්තිය හඳුනා ගත්තේ ය.ත්‍රිකුණාමලය හා ගාල්ල අතර වරායක් නොතිබුණි. දියුණු වන නැව් ගමනාගමනය නිසා හම්බන්තොට අසල මුහුද ද නැව්වලින් ගහන ප්‍රදේශයක් විය. හම්බන්තොට පිහිටා ඇත්තේ ද අන්තර්ජාතික නෞකා මාර්ගය පෙනෙන නොපෙනෙන මානයේ ය. මේ සියල්ලම ඔහුගේ නිරීක්ෂණයට හසුවිය. මේ නැව්වලට එළවළු, වතුර, තෙල් ආදිය ලබා දිය හැකි නම් එය කොතරම් අගේදැයි ඔහුට සිතුණි. නමුත් මේ වන විට ලංකාවේ සියලු වෙළෙඳ ඒකාධිකාරයන් කොළඹ වරාය හා නගරය කේන්ද්‍රගතව පැවතීම නිසා මේ අදහස ඉස්මතු නොවිණි.තත්ත්වය මෙසේ තිබියදී 1978 වර්ෂයේ කොළඹ වරාය එතෙක් ආ ගමන්මඟ වෙනස් කොට නවීකරණය වී බහාලූ වරායක් විය. වෙනදා කොළඹ වරාය වෙත නොපැමිණි නැව් විශාල ගණනක් දැන් කොළඹට එන්නට පටන් ගෙන ඇත.ශ්‍රී ලංකාව කෙමෙන් කෙමෙන් නාවුක කේන්ද්‍රස්ථානයක් බවට පත්විය. මේ වන විට ලොව පුරා ඇති වූ නව ලිබරල් ආර්ථික ප්‍රතිපත්තිය නිසා බොහෝ රටවල් ශීඝ්‍ර සංවර්ධනයකට මුල පිරී ය. මේ නිසා කොළඹ හා හම්බන්තොට නගරය පමණක් නොව හම්බන්තොට සිට කිලෝමීටර් 5 ක් 6 ක් දුරින් පිහිටි සමස්ත මුහුදු කලාපයම කාර්යක්ෂම හා සංකීර්ණ නෞකා මාර්ගයක් බවට පත්විය.මේ නිසා කොළඹ වරාය ජනතා අයිතියටත් වඩා අන්තර්ජාතික ප්‍රජාවගේ අයිතියට පැවරුවා සේ කෙදිනක හෝ හම්බන්තොටින් යම් දෙයක් ජාත්‍යන්තර ප්‍රජාවට දිය හැකි බව එදා නායකයන්ට කල්පනා විය.එදා හම්බන්තොට පෙනෙන නොපෙනෙන දුරක වූ නෞකා මාර්ගයේ යන එන නැව් මොවුනගේ අවධානයට ලක්විය. අපේ රට දෙස බලා, රටට නොපැමිණ ඔව්හු එහා මෙහා යාත්‍රා කරති. එදා ඔවුන්ට අපේ රටට ඒමට කිසිදු අවශ්‍යතාවක් නොවීය. නමුත් දිනකට එහා මෙහා යන සිය ගණන් නෞකා කවදා හෝ අපේ රටට අද්දවාගත හැකි මං ගැන එදා මහින්ද රාජපක්ෂ තරුණයා ද කල්පනා කරමින් සිටියේය.මහින්ද රාජපක්ෂ වත්මන් ජනාධිපතිතුමා 2001 වර්ෂයේ එවකට පොදුජන එක්සත් පෙරමුණු රජයේ වරාය විෂය භාර ඇමැතිවරයා ලෙස කෙටි කාලයකට පත්විය. වරාය සිහිනය යථාර්ථයක් වීමේ අරුණළු වැටෙන්නට පටන්ගත්තේ මෙතැන් සිටය.“අප රට යළිත් ආසියානු සේද මාවතේ මුතු ඇටය බවට පත් කරවන්නට මම අධිෂ්ඨාන කරගෙන සිටින්නෙමි. අප රටේ විශිෂ්ට භූගෝලීය පිහිටීම උපයෝගී කරගනිමින් බටහිර හා නැඟෙනහිර යා කෙරෙන නාවික, ගුවන්, වාණිජ හා වෙළෙඳ කේන්ද්‍රයක් ලෙස දියුණු කරන්නෙමි. හම්බන්තොට අංග සම්පූර්ණ වරායක් ලෙස දියුණු කරන්නෙමි.”එය මහින්ද චින්තන ප්‍රතිපත්තියෙන් රටේ අනාගත අභිවෘද්ධිය තකා ජනාධිපති ලෙස දිවුරුම් දීමෙන් අනතුරුව කරගම් ලේවා භූමියෙන් වරායක් මතුවන්නට විය. පුරාණ මාගම රාජධානිය අසුරු කරගෙන ගොඩබිම හාරා ඉදිවෙන වරායක් ලෙස ලෝවැසියන් විස්මයට පත්කරමින් මේ වරාය ලෝකයා හමුවට යන්නේ ‘මාගම්පුර වරාය’ ලෙසයි.මාගම්පුර වරාය තව නොබෝ දිනකින් එනම් මේ මස 18 වැනිදා සුබ මොහොතින් විවෘත වන්නේ ශ්‍රී ලංකා ප්‍රජාවටත් වඩා සමස්ත ලෝවැසි ප්‍රජාවට ද එහි ප්‍රතිලාභ අත්කර දෙමිනි. එදා හම්බන්තොට දෙස බලා මෙහි නෑවිත් එහා මෙහා ගිය නැව් හෙට දිනයේ මාගම්පුර වරාය වෙත ප්‍රවේශ වන්නේ සිය සේවා අවශ්‍යතා වෙනුවෙනි. මැද පෙරදිග හා අපි‍්‍රකානු කලාපයේ සිට පැමිණෙන නැව්වලට හා අග්නිදිග ආසියා හා ඕෂනියා කලාපයේ සිට ගමන් ගන්නා නැව්වලට සිය ගමන් වාරය අතරතුර දී සේවා පහසුකම් සලසාගත හැකි වනු ඇත. ඒ සඳහා සුදුසුම ස්ථානය වී තිබුණේ හම්බන්තොට වුවත් මෙතෙක් එයින් නිසි ප්‍රයෝජන ගෙන නොතිබිණ. හෙට දිනයේ මෙසේ මුහුදු මාර්ගයේ ගමන් ගන්නා නැව්වලට ජලය, ඖෂධ, ආහාර හා පලතුරු ලබා ගැනීමේ මෙන්ම ඉන්ධන හා කාර්ය මණ්ඩල හුවමාරු කරගැනීමෙන් රටට විශාල ධනයක් ලබා ගැනීමට හැකි වනු ඇත.තවත් අතකින් මෙතෙක් නොලැබුණු විදේශ විනිමයක් රටට ලබා දෙමින් දැවැන්ත අනාගත සංවර්ධනයකට ද හෙට දිනයේ මුල පුරනු ඇත.එමෙන්ම ඉන්දියානු අර්ධද්වීපයේ බටහිර හා නැඟෙනහිර අතර කෙරෙන භාණ්ඩ හුවමාරු මධ්‍යස්ථානයක් ලෙස ද හම්බන්තොට පහසුවෙන්ම භාවිත කළ හැකි වෙයි. පළමු අදියරේදී මෙසේ භාණ්ඩ නෞකා දෙකක් එකවර නැවැත්වීමේ පහසුකම් ලැබෙනු ඇත.සිංගප්පූරුව සිය රටේ සමස්ත ආර්ථිකයම රඳවා ඇත්තේ වරාය හා ගුවන් ක්ෂේත්‍රය මතය. නමුත් මෙතෙක් වරාය ක්ෂේත්‍රයෙන් ශ්‍රී ලංකා ආර්ථිකයට ලැබු දායකත්වය ඉතා අඩුය. අද දවසේ පවා වරාය ක්ෂේත්‍රයෙන් ශ්‍රී ලංකා ආර්ථිකයට ලැබෙන්නේ සියයට 10 ක දායකත්වයකි. නමුත් හෙට දිනයේ හම්බන්තොට වරාය ජාත්‍යන්තරයට විවර වීමත් සමඟම 2020 වන විට වරාය ක්ෂේත්‍රයෙන් රටේ ආර්ථිකයට සියයට 40 ක දායකත්වයක් ලබා දෙනු ඇත.චීනය හා ඉන්දියාව වටා ඒකරාශි වන අන්තර්ජාතික වෙළෙඳ ජාලයේ කේන්ද්‍රීය මධ්‍යස්ථානයක් ලෙස ශ්‍රී ලංකාව පත්වන විට නොබෝ දිනකින්ම හොංකොං, සිංගප්පූරු හා ඩුබායි වරායවල තත්ත්වය නිසැකයෙන්ම හම්බන්තොට වරායට ලැබෙනු ඇත.හම්බන්තොට වරාය වටා සුවිශාල ආයෝජක පිරිසක් ඒකරාශි වන ආයෝජන කලාපයක් බිහිවීමට ද නියමිතය. මේ කලාපය සිංගප්පූරු ඩුබායි වරායන් මෙන් බදු රහිත නිදහස් ආයෝජක කලාපයක් වෙයි. දැනටමත් ජාත්‍යන්තරයේ අවධානයට ලක්වූ මේ ප්‍රදේශයේ සිය ආයෝජනයන් කිරීමට විශාල පිරිසක් කැමැත්ත ප්‍රකාශ කර යෝජනා ඉදිරිපත් කර සිටිති. හම්බන්තොට වරායේ හෙක්ටයාර් 2000 ක පමණ භූමිය තුළ ලොව පුරා සිටින කර්මාන්ත කරුවන්ට විශේෂ බදු ක්‍රමයක් යටතේ ආයෝජන අවස්ථා ඇරැඹීමට ඉදිරියේ දී දොරටු විවෘත වෙයි.නව වරාය ආශි‍්‍රතව හෙට දිනයේ ගොඩනැඟෙන මේ ආයෝජන කලාපය හරහාත් වරාය තුළත් රැකියා මංපෙත් රැසක් විවර වනු ඇත. පළමු වසර තුළදී සෘජු හා වක්‍ර රැකියා 25000 ක්ද, ඉදිරි වසර තුළදී තවත් රැකියා 25000 ක්ද නිර්මාණය වනු ඇත. දෙවන අදියර අවසන් වන විට ඒ ප්‍රමාණය ලක්ෂ 2 දක්වා වැඩි වෙතැයි අපේක්ෂිතය.වරාය හරහා ගොඩනැඟෙන ආයෝජන කලාපය නිසා ඉදිරියේදී දකුණ මුල් කරගෙන නව ආර්ථික කලාපයක් ද මංපෙත් හා අධිවේගී මාර්ග ඉදිවී අන්තර්ජාතික ගුවන් තොටුපළ හා ඒකාබද්ධ වූ සමෘද්ධිමත් කලාපයක් ඒ ඔස්සේ නිර්මාණය වනු ඇත.හෙට දිනයේ ඉදිවෙන හම්බන්තොට වරාය සේවා රැසක් ඉටුකරදීමට සැදී පැහැදි සිටී. සාමාන්‍ය නැව් බඩු හෙවත් සම්ප්‍රදායික නැව් බඩු හුවමාරුව, රෝ රෝ පහසුකම්, නෞකා මෙහෙයවීමේ පහසුකම්, බන්කරින් පහසුකම් සැලසීම, නෞකා සඳහා එළවළු ඇතුළු ආහාර ද්‍රව්‍ය සැපයීම, වෛද්‍ය පහසුකම් සැපයීම, ජලය සැපයීම, නෞකා කාර්ය මණ්ඩල සැපයීම මෙන්ම හුවමාරුව, නෞකා ඉදිකිරීම් හා අලුත්වැඩියා සඳහා වියළි තටාංගණ පහසුකම් සැලසීම, බහාලූ මෙහෙයුම් පර්යන්ත ඇති කිරීම, ගල් අඟුරු බල උත්පාදන කටයුතු ආදිය ද මේ යටතේ සිදු කිරීමට අපේක්ෂිතය.මාගම්පුර වරායෙන් හෙට දිනයේ අපේ දේශයට පමණක් නොව මුළු ලෝකයටම නව අරුණැල්ලක් පායනු ඇත.මෙමඟින් නුදුරේදීම ශ්‍රී ලංකාව නාවුක ක්ෂේත්‍රයේ යෝධයකු බවට පත්වන ගමන් අභියෝගයන්ට ශක්තිමත්ව මුහුණ දීමට සමත් කලාපීය බලවතකු වීමේ සිහිනය ද සැබෑ කරගනු නොඅනුමානය.සකස් කෙළේ -සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=af1011143</link>
    <topic>ජනපති පදවි ප්‍රාප්තිය සමග පිබිදෙන සියනෑවේ වසන්ත සමය</topic>
    <author>ධර්මන් වික්‍රමරත්න</author>
    <content>ජනාධිපති පදවි ප්‍රාප්තිය වෙනුවෙන් ආර්ථික සංවර්ධන අමාත්‍යංශයේ මෙහෙයවීමෙන් ගම්පහ දිස්ත්‍රික්කයේ වැඩසටහන් 1194ක් ක්‍රියාත්මක කැරේ. එක ගමකට එක වැඩසටහනක් බෙදී යන ආකාරයෙන් ක්‍රියාවට නැංවෙන මේ ව්‍යාපෘති ගම්පහ දිස්ත්‍රික්කයේ දියුණුව ඇතිකිරීම හා ගම් මට්ටමින් සංවර්ධන කටයුතු වේගවත් කිරීම අරමුණු කොට ක්‍රියාවට නැංවෙන්නකි. මේ ඒ පිළිබඳව ලියැවුණු විශේෂාංගයකි.අරුණෝදයේ හිරු කිරණ දසත පැතිරෙමින් තිබේ. සීත සුළඟ හමායයි. හිමිදිරියේ උදාවූ හිරු දුටු පිනි කෙමෙන් වියැකී යයි. මීරිගම තලගම ගම්මානයට තවත් එක් සොඳුරු දිනක් උදාවී ඇත. ජනාධිපතිතුමාගේ පළමුවන ධූර කාලය නිම කිරීම සහ දෙවන ධූර කාලය ආරම්භ කිරීමට සමගාමීව ගම්පහ දිස්ත්‍රික්කයේ පැවැත්වෙන සිය දහස් ගණනක් සංවර්ධන වැඩසටහන්වල ප්‍රතිලාභියකු බවට පත්වීම එයට හේතුවය. ආර්ථික සංවර්ධන අමාත්‍ය බැසිල් රාජපක්ෂයන්ගේ මෙහෙයවීමෙන් ගම්පහ දිස්ත්‍රික්කයේ ‘එක ගමකට එක වැඩක්’ මැයින් හඳුන්වන මෙම වැඩසටහනට මෙවැනි ව්‍යාපෘති 1194ක් අයත්ය.තලගල, මීරිගම ප්‍රාදේශීය ලේකම් කොට්ඨාසයේ ඓතිහාසික වටිනාකමක් ඇති ගමකි. එහි පවුල් සංඛ්‍යාව 183කි. බහුතරය කෘෂිකර්මාන්තයෙන් යැපේ. රජයේ සේවකයින් ද නැතුවාම නොවේ. ගම්මානය ඉදිරිපිටින් රේල්පාරය. කොළඹ සිට වව්නියාවට යන යාල්දේවි සහ බදුල්ලට යන පොඩිමැණිකේ ශීඝ්‍රගාමී දුම්රිය ද දිවයන්නේ ඒ මතිනි. එපමණක් නොව මහනුවර – මාතලේ මන්දගාමී දුම්රිය ද එයට එක්වේ. සෑම විනාඩි 20කටම පමණ යන මෙම දුම්රිය ගමන් ගම්වැසියන්ට අරුමයක් නොවේ. එහෙත් කරුමය වූයේ දුම්රිය මඟද පාගමන් මඟද එකක් වීමය. වසර සිය ගණනක සිට මෙම ගම්දනව්වේ වැසියනට ඒ නිසාම අනපේක්ෂිත ලෙස ජීවිතවලින් වන්දි ගෙවීමට සිදුවිය. ඉකුත් වසර 10 තුළ පමණක් එසේ මියගිය සංඛ්‍යාව 31කි. ගිලිහී ගිය එම මිනිස් ජීවිතවල වැඩි කොටස්කරුවන් පාසල් ශිෂ්‍යයන්ය.කීනදෙනිය ප්‍රාථමික පාසල ද, මහ විදුහල ද, බලකඩ කනිෂ්ඨ විද්‍යාලය ද එයට නුදුරින් පිහිටා තිබීම ප්‍රධාන හේතුව විය. එම පාසල්වල ශිෂ්‍යයන් සියයකට අධික පිරිසක් තලගල ගම්මානයේ පදිංචිකරුවන් වූහ.බැසිල් රාජපක්ෂ අමාත්‍යවරයා මීගමුව ප්‍රදේශයේ ධිවර කාර්මිකයින්ගේ ප්‍රශ්න විසඳමින්නොවැම්බර් 05 වැනිදා තලගල ගමම මගුල් ගෙයක් සේය. තලගම කැබැල්ලවිට මාර්ගය විවෘත වූයේ එදිනය. ගම්වැසියන්ගේ මුහුණු මුව පියුම බලන රන් හසුන් මෙන් පිබිදී ඇත. බැසිල් රාජපක්ෂ අමාත්‍යතුමා වෙනුවෙන් තලගල ගම්මානයේ එම වැඩසටහන් ක්‍රියාවට නැඟුවේ බස්නාහිර පළාත් සභා මන්ත්‍රී කාමල් කුරුප්පුය.ලොක්කා මෙන්ම ඔහුගේ වැඩ ද කලාවට ය. වේලාවට ය. මෙම ඉදිකරන ලද නව මාර්ගය නිසා ජීවිත ආරක්ෂාව පමණක් නොව ගොවි නිෂ්පාදන ප්‍රවාහනය සඳහා පහසුකම් සැලසීමෙන් ගමේ ආර්ථික සංවර්ධනය ද ඇතිවන බව කීවේ ගම්වැසියකු වූ 47 හැවිරිදි කපිල අරුණශාන්තය. ඔහු කථා කළේ හදවතේ දැවෙන ශෝකය සඟවාගෙන නිම්හිම් නැති ප්‍රීතියෙනි. ඔහු කනගාටුවූයේ තම නිවුන් සොහොයුරා වූ ගාමිණී අරුණශාන්ත මෙයට දෙවසරකට පෙර මේ දුම්රිය මාර්ගයේදී මියයෑම ගැනය.එය අද ආරක්ෂිත මාර්ගයක් වීම ඔහුගේ සතුටට හේතුවිය. පොදු මාර්ගයේ ගමන් කළ විට කිලෝමීටර් 03ක් වූ දුර දුම්රිය මාර්ගය හරහා ගමන් කළ විට දුර කිලෝ මීටර් 01කි. ඉදිවූ නව මාර්ගයෙන් ගමන් කළ විට එය දැන් කිලෝ මීටර් එකහමාරකි. කාලය මෙන්ම ධනය ද ඉතිරිව ඇත. ගමේ කුඹුරු අක්කර 100කට අස්වැද්දීමට යන්ත්‍රෝපකරණ ගෙන ඒමට එය පහසුවකි. බවබෝග වෙළෙඳ පොළට ගෙන යෑමට නව මං විවරවී ඇතැයි කීවේ කෘෂි නිලධාරි සරත් විජේසිරිය. ගම්පහ දිස්ත්‍රික්කයේ ග්‍රාමසේවා වසම් 1177ක මෙවැනි යටිතල පහසුකම් සංවර්ධනය කිරීමේ වැඩසටහන් දැන් ක්‍රියාත්මකය. එය දින 25හේ කඩිනම් වැඩසටහනකි.ජනාධිපතිතුමාගේ පදවි ප්‍රාප්තිය වෙනුවෙන් ආර්ථික සංවර්ධන අමාත්‍ය බැසිල් රාජපක්ෂයන්ගේ මෙහෙයවීමෙන් සිදුවන ‘එක ගමකට එක වැඩක්’ මැයින් හඳුන්වන මෙම වැඩසටහන් යටතේ ක්‍රියාත්මක වන ව්‍යාපෘති 1194 සඳහා වැයවන මුදල රුපියල් දශලක්ෂ 1177කි.ගම්පහ, කොළඹ, දිස්ත්‍රික් යාකරමින් ඉදිකළ නව පාලම විවෘත කළ අවස්ථාව. බැසිල් රාජපක්ෂ, සුසිල් ප්‍රේම ජයන්ත හා විමල් වීරවංශ යන අමාත්‍යවරුන්ද මෙහි සිටිති.මෙයට ග්‍රාමීය පාරවල්, සුළු වාරිමාර්ග, ඇළ වේලි සකස් කිරීම, වැව් ප්‍රතිසංස්කරණය කිරීම, අමුණු සැකසීම ඇතුළු වැඩසටහන් ගණනාවක්ම ඇතුළත්ය. ගම්පහ දිනවමු වැඩසටහන යටතේ ඇරඹූ සුන්දර ගම්පහ, රන් අරුණ වැඩසටහන ආදී සංවර්ධන ව්‍යාපෘති ගණනාවක් ගම්පහ දිස්ත්‍රික්කය සංවර්ධනය කිරීමේ අරමුණෙන් බැසිල් රාජපක්ෂ අමාත්‍යතුමන්ගේ මෙහෙයවීමෙන් සාර්ථකව ක්‍රියාත්මක විය. ගම්පහ දිස්ත්‍රික්කයේ ආසන 13ක ක්‍රියාත්මක සංවර්ධන වැඩසටහන් හේතුවෙන් දැන් ගම් පිබිදෙමින් පවතී.බොහෝ ගම්වැසියෝ දුප්පත්ය. ඔවුන්ට හැකියාව තිබුණේ යම්තම් එදිනෙදා ජීවිතය ගැටගසා ගැනීමට පමණි. සංවර්ධනයේ අරුණළු තුළින් දැන් බොහෝ ගම්මානයන්හි ආර්ථික සංවර්ධනය ඇතිවෙමින් පවතී. එයට ප්‍රධාන හේතුව නව මංමාවත් ඉදිවීමය. ගැහැනු පිරිමි නව මාවතක පේළි සැදී දක්නට ලැබුණේ දිවුලපිටියේ හීරළුගෙදර ගම්මැද පාරේදීය. දිවුලපිටිය ප්‍රාදේශීය සභාවේ සභාපති දීප්ති නන්දරාජ කොස්තා ගම්වැසියන් සමඟ එක්ව ලහි ලහියේ වැඩය. පදවි ප්‍රාප්තියට ;පර සියලු ඉලක්කයන් දැනටමත් ඔහු ජයගෙන ඇත. වර්ග කිලෝ මීටර් 220කින් යුත් දිවුලපිටියේ පවුල් 35,000ක් වෙසෙති. පොලිස් බල ප්‍රදේශ 05කි.කොළඹ පැත්තේ ගෙවල් තැනීමට ගිය මේසන් බාස්ලා වඩු රාළලා දැන් ගමේ සිට වැඩය. අද ඔවුන්ට ඇත්තේ හොඳ ඉල්ලුමකි. මංමාවත් ඉදිවීමත් සමඟම නව සංක්‍රමිකයන් පැමිණ නිවාස ගොඩනැඟීම එයට හේතුවය.දොලහේන ඇන්ටනිගේ නිවෙස අසලින් යන කොන්ක්‍රීට් මාවතේ නව නිවෙසක් ඉදි කරමින් සිටියදී අපට හමුවූ 33 හැවිරිදි දෙදරු පියකු වූ පියන්ත මායාදුන්නේ කියා සිටියේ ගාල්ලේ බද්දේගම පදිංචි තමා බිරිද දිනුෂ්කා සහ 74 හැවිරිදි පියා පියදාස සමඟ ගම්පහට පැමිණියේ සංවර්ධනයේ නැවුම් බලාපොරොත්තු සමඟින් බවය. සංවර්ධනයේ ප්‍රතිලාභීන් වන මොවුහු ලාභ අපේක්ෂාවලින් තොරවූවෝය. ඔවුන්ට අවශ්‍ය යහපත්, සාමකාමී අතමිට සරු හෙට දවසකි.අත්තනගල්ල පිලංකඩ ග්‍රාමයේ සොහොන් පිටිය සහ ගම අතර පැති බැම්ම මාර්ගයේ බැම්ම ඉදිකරනුයේ විදුලි වේගයෙනි.ලක්ෂ 12ක් වැයවන එහි ප්‍රතිලාභීන් සංඛ්‍යාව පවුල් 350කි. 54 හැවිරිදි ප්‍රේමරත්න සහ දයාරත්න සොහොයුරන් එහිදී කියා සිටියේ ගම් දෙකක් දැන් යාවූ බවය. සොහොන් පිටියට යෑමට මෙතෙක් කිලෝමීටර් 02ක් ගියද දැන් යා යුත්තේ මීටර් 200ක් පමණි. බොවල්ගල සිට වාරණ පන්සලට එන අයට දැන් ගමනාන්තයෙන් කිලෝමීටර් 02ක දුර අඩුවේ.ඓතිහාසික වාරණ පන්සලේ පෙරහර දෙසැම්බර් 11 වැනිදා පැවැත්වෙන අතර එයට ප්‍රථම තිහාරිය, වරපලාන මාර්ගයේ වාරණ පාර පැතිබැමි බැඳ රුපියල් දශලක්ෂ 250ක් වැයකර ප්‍රතිසංස්කරණය කර නිමකිරීමට නියමිතය. අත්තනගල්ල ප්‍රාදේශීය සභාපති උපුල් මහේන්ද්‍ර කියා සිටියේ මෙය සිහිනයක් සැබෑවීමක් බවය.ගම්පහ මාර්ග ව්‍යාපෘතිය ආරම්භවූ අවස්ථාවේ. වසර 2000දී වාරණ පාර ප්‍රතිසංස්කරණයට තැබූ පැලවූ මුල්ගල අදට ද සිහිවටනයකි. 44 හැවිරිදි ව්‍යාපාරිකයකු වූ මජිඩ් සියාඩ් කියා සිටියේ පාරම්පරිකව ජීවත් වූ තමා ඇතුළු තිහාරියේ දහස් සංඛ්‍යාත මුස්ලිම් ජනයාට මෙවැනි සංවර්ධනයක් දක්නට ලැබීම ද වාසනාවක් බවය. නිට්ටඹුවට යන වාරණේ රුක්මලේ පාලම කඩාවැටුණේ 1985 දීය. අද එය දසලක්ෂ 07ක වියදමින් ප්‍රතිසංස්කරණය කරමින් පවතී.සත් හැවිරිදි ෂෙහාන් නාගසේන පාපැදියක් පදිමින් සිටියදී හමුවුයේ කහඹිලියාහේන මඩවලවත්ත පාරේදීය. එයද අද නවීකරණය කළ පාරකි. එහි ප්‍රතිලාභීන් සංඛ්‍යාව පවුල් 451කි. එහිදී අපට හමුවූ 61 හැවිරිදි ඩබ්ලිව්.පී.විල්ෆ‍්‍රඩ් සහ ඔහුගේ බිරිඳ විමලාවතී කියා සිටියේ වසර පහකට ප්‍රථම බුලත් වගාව අතහැරිය ද දැන් යළි එය ඇරඹූ බවය. අක්කර භාගයක් පමණ වන එම බුලත් කොටුව සශ්‍රීකය. බුලත් දහසක මිල රුපියල් දහසකි. මාර්ග පහසුකම් නිසා වෙළෙඳුන් රැසක් නිවසටම පැමිණෙන බව ද කියා සිටියේ අභිමානයෙනි.අත්හැර දමන ලද කුඹුර ද ඊළඟ කන්නයේදී වගාවට සූදානම් කරන බව ඔහු පැවැසීය. එයට හේතුව වල්බිහිවී තිබූ ඇළවල් ප්‍රතිසංස්කරණය කිරීමේ හේතුවෙන් දිය උල්පත් මතුව යළි ජලය ලැබෙන බවයි.ජනාධිපතිතුමාගේ් පදවි ප්‍රාප්තිය වෙනුවෙන් ආර්ථික සංවර්ධන අමාත්‍ය බැසිල් රාජපක්ෂයන්ගේ මෙහෙයවීමෙන් සිදුවන එක ගමකට එක වැඩක් වැඩසටහන ගම ප්‍රබෝධමත් කිරීමකි. සැඟවුණු සම්පත්වලට නව පණක් දීමකි. ජනතාව කෙරෙහි නොපෙනී, නොවැසී, නොදැනී, අක්‍රියව පවතින ශක්තිය ඒකරාශී කිරීමකි. එමෙන්ම එය ජාතික සංවර්ධනය ඵලදායී මාර්ගයක් කරා යොමු කිරීමට ප්‍රජාව සවිබල ගන්වන වැඩසටහනකි.ධර්මන් වික්‍රමරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=af1011144</link>
    <topic>දිගම ආහාර වීදියේ ලොව විශාලතම කිරිබත හැදෙන්නේ මෙහෙමයි</topic>
    <author>ප්‍රසන්න අධිකාරී</author>
    <content>අපේ රටේ ආහාර වීදිය මේ දිනවල සැකසෙමින් පවතිනවා, ඒ කොළඹ නිදහස් චතුරශ්‍ර භූමියේය. ජනාධිපති මහින්ද රාජපක්ෂ ජනාධිපතිතුමාගේ දෙවන පදවිප්‍රාප්තියට සමගාමීව රජයේ ප්‍රවෘත්ති දෙපාර්තමේන්තුව මඟින් “නිදහස” සුබ සංස්කෘතික පෙර දැක්ම නමින් ජාතික සංස්කෘතික මංගල්‍යයක් නොවැම්බර් 17 සිට 20 දක්වා පැවැත්වෙනවා. එහි ප්‍රධාන අංගයක් තමයි “අපේ ආහාර වීදිය.””අපේ ආහාර වීදිය” එලෙසින් හඳුන්වන්න විශේෂ හේතුවක් තියෙනවා. අපේ රටේ සැලකිය යුතු ජාතීන් හයක් සිටිනවා. ඒ සිංහල, දෙමළ, මුස්ලිම්, බර්ගර්, මැලේ සහ ආදිවාසීන් ය. ඔවුන් දීර්ඝ කාලයක් සහයෝගයෙන් ජීවත් වෙනවා. ඒ හැම ජාතියක්ම තමන්ගේ ආහාර සංස්කෘතිය රැකගන්න සමත්වී සිටිනවා. ලෝකයේ කිසිම රටක් ආදිවාසීන් ‘සබයට’ ගන්නේ නෑ. කොන් කරනවා.ඔවුන්ගේ කෑම බීම ආහාරයට ගන්න කැමැති නැහැ. නමුත් අපේ රටේ රාජ්‍ය නායකයන් ආදිවාසීන්ගේ (වැදි ජනතාවගේ) ආහාරවලට ප්‍රිය කරනවා. දේශීය දේ අගය කරන රාජ්‍ය නායකයෙක් අපට අද සිටිනවා.මේ වන විට බහුජාතික සමාගම් කිහිපයක් කෘත්‍රිම බීම ජාති, ආහාර වර්ගවලින් අපේ රට ගිලගෙන සිටිනවා. මේ තත්ත්වය රටේ ජනතාවගේ සෞඛ්‍යයට හොඳ නැහැ. අපේ ආහාර සංස්කෘතියට ගැලපෙන්නේ නැහැ. අන්න ඒ නිසා ලංකාවේ තරු පහේ හෝටල් 6ක් සහභාගී කර ගනිමින් ජාතීන් හයක ඔවුන්ට ආවේනික ආහාර වර්ග හඳුන්වා දීමට ආහාර වීදිය සැකසෙනවා. මෙහි උපදේශකත්වය සපයන්නේ ගල්කිස්ස මහ හෝටලයේ ප්‍රධාන සූපවේදී ආචාර්ය පබිලිස් සිල්වා මහතා යි. ඔහුගේ සහායට ප්‍රධාන හෝටල් හයක සූපවේදීන් එකතු වෙනවා.මේ ආහාර වීදියේ කිසිම කෘත්‍රිම බීමක් ඉදිරිපත් කරන්නේ නැහැ. පලතුරු යුෂ, එළවළු බීම, ආයුර්වේද බීම, ආහාරවලට අමතරව ඉදිරිපත් කරනවා. එතැනට ආවොත් ඔයාලටත් පුළුවන් එළවළු බීම බොන්න, ඒවාට ආවේණික සංස්කෘතිය ඉදිරිපත් කරනවා.ලෝකයේ හොඳ ම ආහාර ගණයට අපේ ආහාර පිළිගැනෙනවා. අපේ ආහාරවලට කෘත්‍රිම රසකාරක, කෘත්‍රිම වර්ණක, සත්ව කිරි, සත්ව ආහාර ඇතුළත් නැහැ. පසුකාලීනවයි ඒවා එකතු වුණේ. පැරණි සමාජයේ ආහාර වර්ගවලට මේ කිසිවක් ඇතුළත් නැහැ. අනික ඒ පැරැණි ආහාර හඳුන්වාදීම මේ ප්‍රදර්ශනයේදී සිදුවෙනවා. මේ සියලුම ආහාරවලට ප්‍රමිතියක් මෙහිදී හඳුන්වා දෙනවා.අපේ රටට ජාතික පුෂ්පයක් තිබෙනවා. ජාතික වෘක්ෂයක් තිබෙනවා. ජාතික සත්වයෙක් ඉන්නවා. මෙම වැඩසටහනේ දී ජාතික ආහාරයක් හඳුන්වා දෙනවා.එහි මූලිකත්වය ගෙන කටයුතු කරන්නේ ආචාර්ය පබිලිස් සිල්වා මහතායි. ජාතික කිරිබත හැදෙන්නේ මෙහෙමයි. සාමාන්‍යයෙන් කිරිබතක් කන විට සම්බෝලයක්, මස් හොද්දක්, මාළු හොද්දක් එකතු කරගන්නවා. මේ කිරිබත එහෙම එකක් නෙමෙයි.කැකුළු හාල් කිලෝ 1200ක්, කජු කිලෝ 300ක්, හකුරු කිලෝ 250ක්, වියළි මුද්දරප්පලම් කිලෝ 250ක්, එළඟිතෙල් කිලෝ 150ක්, මීපැණි කිලෝ 150ක්, ලුණු කිලෝ 24ක්, පොල් ගෙඩි 1500ක් සහ වතුර ලීටර් 3500ක් පමණ මෙම කිරිබත සෑදීමේදී අමුද්‍රව්‍ය ලෙස යොදා ගන්නවා.ඇත්තෙන්ම මෙය ලෝකයේ සැදෙන ලොකුම කිරිබත වෙනවාට කිසිම සැකයක් නැහැ. ඒ නිසා වෛද්‍ය ගීතාංජන මෙන්ඩිස් මහතාට, රජයේ ප්‍රවෘත්ති දෙපාර්තමේන්තුවෙන් ආරාධනා කර තිබෙනවා. මෙම කිරිබත සැදෙන විදිය පරීක්ෂා කර බලා ගිනස් පොතට ඇතුළත් කිරීම පිළිබඳ ව අවශ්‍ය සහයෝගය ලබා දෙන්න කියා.මේ ජාතික කිරිබත හදන්න අඩි 2 ය 2 ගෑස් ලිප් 120ක්, කිරිබත මිශ්‍ර කිරීමට විශාල පතු 120ක්, ලීටර් ජෝගු 120ක්, සහල් කිලෝ 15ක් දැමිය හැකි සාස්පාන් 360ක්, අත්වැසුම් 600ක් සහ මැනුම් කෝදු 120ක් දැනටමත් සැකසෙමින් පවතිනවා.එක් ගෑස් ලිපකට සූපවේදීන් තිදෙනකුත් ඔවුන් අධීක්ෂණය සඳහා සූපවේදීන් 15 දෙනකුත් ඒ සියලුම දෙනාට උපදෙස් දෙන්න ආචාර්ය පබිලිස් සිල්වා මහතාත් සිටිනවා.ශ්‍රීී ලංකාවේ ප්‍රවීණ සූපවේදීන් 376 දෙනකු බණ්ඩාරනායක සම්මන්ත්‍රණ ශාලාවේ සිට තට්ටු දෙකේ බස් රථවලින් නිදහස් චතුරශ්‍ර පරිශ්‍රයට ගෙන එනවා. පසුව ඔවුන් පෙළපාලියකින් කිරිබත සැකසෙන භූමියට පැමිණෙනවා. මේ සියල්ල 17දා එතැනට එන ඔබට දැක බලා ගන්න පුළුවන්. අනෙක් පිරිසට රූපවාහිනී තිර මතින් සජීවීව නැරැඹිය හැකියි.මේ කිරිබතේ අයිතිය රටට ලබාගන්න පේටන්ට් බලපත්‍රය එදිනම ලබාගන්න බලාපොරොත්තු වෙනවා. ඒ සඳහා මූලිකව කටයුතු කරන්නේ රජයේ ප්‍රවෘත්ති දෙපාර්තමේන්තුව සහ ආචාර්ය පබිලිස් සිල්වා මහතායි. මෙම ජාතික කිරිබත හදන විදිය, ඒ සඳහා අවශ්‍ය අවම ද්‍රව්‍ය පිළිබඳව ලියැවුණු පොත් පිංචක් එදිනට පැමිණෙන ජනතාවට බෙදාදීමට නියමිතයි.කිලෝ 7000කට වැඩි ප්‍රමාණයේ මෙම ජාතික කිරිබත 65000ක පිරිසකට ආහාරයට ගත හැකි යැයි පබිලිස් සිල්වා මහතා කියා සිටිනවා. ජාතික කිරිබත පිසෙන හැටි දැකගන්න, රස බලන්න, ඉගෙන ගන්න 17 දා සවස නිදහස් චතුරශ්‍රයට පැමිණෙන ලෙස රජයේ ප්‍රවෘත්ති දෙපාර්තමේන්තුව සියලු ජනතාවගෙන් ඉල්ලා සිටී.ප්‍රසන්න අධිකාරීරජයේ ප්‍රවෘත්ති දෙපාර්තමේන්තුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=af1011141</link>
    <topic>මලලසේකර වියතාණන් ලෝක බෞද්ධ මහා සම්මේලනයට මඟ පෑදූ සැටි</topic>
    <author>ලෝක බෞද්ධ මහා සම්මේලනයේ ශ්‍රී ලංකා මධ්‍යස්ථානයේ විධායක සභිකආචාර්ය මහින්ද පී.මලලසේකර</author>
    <content>නොවැම්බර් 14 සිට 17 වැනි දා දක්වා කොළඹ දී පැවැත්වෙන ලෝක බෞද්ධ මහා සම්මේලනයේ 25 වැනි මහා සමුළුව සහ 60 වැනි සංවත්සරය නිමිත්තෙනි.ම ජීවිතයේ දී සිතේ ඇතිකර ගන්නා ලද යහපත් ඇවතුම් පැවතුම් අනුව උදාර අදහස් ක්‍රියාවට නංවා සාර්ථක ප්‍රතිඵල ලබා ගැනීමට පුද්ගලයකු කටයුතු කරන්නේ නම් එය කිසි විටෙකත් නිරර්ථක නො වන්නේ ය. සුදුසු කාලය, වේලාව, අවස්ථාව අනුව සාර්ථක වන්නේ ම ය. මෙය එක් අතෙකින් බලන විට ජගත් න්‍යාය ධර්මයකි. ලෝකයට හිතසුව සලසනු පිණිස තබන සෑම පියවරක් පාසා ම සාර්ථකත්වයේ මල් ඵල ගැන්වෙන හෙයිනි.මේ සනාතන ධර්මය ඒ අයුරින් ම ඉටු වූ අවස්ථා පිළිබඳ තොරතුරු ලෝක ඉතිහාසයෙන් සොයා ගැනීම එතරම් දුෂ්කර කටයුත්තක් නො වේ. පුරාකෘත කුසල බලය ඇතිව සමාජ මෙහෙවරට පිවිසෙන්නන් ගේ කටයුතු සාර්ථක වන්නේ එලෙස ය.තමන් ලෝකය පිළිබඳ ව මනා ව දැනගත් දා සිට තම සිත් හි පැවැති ප්‍රාර්ථනා ඉටු කර ගන්නට මහාචාර්ය ගුණපාල පියසේන මලලසේකර මහත්මාණන් කටයුතු කර ඇත්තේත්, ඉන් සාර්ථක ප්‍රතිඵල ලබා ඇත්තේත් එම න්‍යාය ධර්මය අනුව බව ඒ පිළිබඳව විමර්ශන බුද්ධියෙන් යුතුව විමසා බලන්නකුට දක්නට ලැබෙන සත්‍යයකි. මලලසේකර තුමන් සිය ජීවිතයේ සිදු කළ උදාර මෙහෙවර වශයෙන් සඳහන් කර ඇත්තේ ලෝක බෞද්ධ මහා සම්මේලනය ආරම්භ කිරීමට ලැබුණු අවස්ථාවය.එය ම සුළුපටු මෙහෙවරක් නොවේ. ඈත අතීතය දෙස නෙත් යොමා බලන විට දඹදිව එක් සේසත් කළ ධර්මාශෝක මහාධිරාජයාණන්ට ද කළ නො හැකි වූ මෙහෙවරකි. මෑත අතීතයෙන් ගෙන බලන විට අපටත්, බෞද්ධාගමටත් මහ මෙහෙවරක් ඉටු කළ සෙන්පති හෙන්රි ස්ටීල් ඕල්කට්තුමාට වත් කළ නොහැකි වූ මෙහෙවරකි. එමතු ද නොවේ. දශක ගණනාවක සිට කරන ලද දේශනා හා දරන ලද ප්‍රාර්ථනා අනුව ලෝක බෞද්ධ ජගත් ප්‍රජාව එකට එක් කොට බෞද්ධ දර්ශනයේ ව්‍යාප්තිය හා ප්‍රගතිය උදෙසා කිසියම් සංවිධානයක් පිහිටුවිය යුතුª යැයි ශ්‍රීමත් අනගාරික ධර්මපාලතුමා විසින් ද අදහස් කරන ලද නමුදු, එතුමන්ට ද එම කටයුත්ත සිදුකිරීමට අවස්ථාවක් සැලසුනේ නැත.එයට ප්‍රධානතම හේතුව වූයේ එ සමයෙහි අදාළ බෞද්ධ රටවල් යුද කලිකලහයන්ට මැදිව සිටීමත්, ෂ;ශ්ෂයෙන් ම ඔවුන් හීනයාන, මහායාන වශයෙන් බරපතල ලෙස භේද භින්නව සිටීමත් නිසා ය. මෙවන් ඓතිහාසික වාතාවරණයක් යටතේ මෙසේ මහාචාර්ය මලලසේකර මහත්මාණන්ට තම ප්‍රාර්ථනා මනා ලෙස ඉටු කර ගැනීමට අවස්ථාව සැලසීම ද එක්තරා අන්දමක සුරංගනා කතාවක් කියැවෙනවා වාගේ රසවත් හරබර තොරතුරුවලින් ගහන වූ එකකි.බෞද්ධ ප්‍රගතියවර්ෂ 1919 දෙසැම්බර් 20 වැනි දින සමස්ත ලංකා බෞද්ධ සමිති සම්මේලනය නමින් බිහි වී, පසු කලකදී ‘සමස්ත ලංකා බෞද්ධ මහා සම්මේලනය’ බවට පත්වූ බෞද්ධ සංවිධානයේ සභාපති ධූරයට මහාචාර්ය මලලසේකර මහත්මා තෝරාගනු ලැබුවේ වර්ෂ 1939 දෙසැම්බර් 25 වැනි දින කුරුණෑගල මලියදේව විද්‍යාලයේ පැවැති 21 වැනි සම්මේලන වාරයේ දී ය. එතෙක් කල් තුළ සම්මේලනයේ පැවැති මන්දගාමී බවින් මිදී සාර්ථක ඉදිරි ගමනකට මඟ පෑදේවා යනු මලලසේකර මහත්මාණන් සභාපති වීමෙන් පසුව සභාව ඇමතූ කුරුණෑගල බෞද්ධ ප්‍රධානියකු පැවසුවේ මලලසේකර තුමන් මෙතෙක් කල් සිදුකර ඇති කටයුතුවල සාර්ථකත්වය ද මෙනෙහි කරමිනි.මේ වන විට ගිය ගිය තැන දී තම සේවයෙන් සුවිසල් මෙහෙවරක් ඉටු කොට ඇති මලලසේකරයන් මෙසේ බෞද්ධ මහා සම්මේලනයේ සභාපති ධූරයට පත්වන විට සිටියේ එතුමන්ගේ ම වචනයෙන් කිවහොත් භද්‍රයෞවන අවධිය වූ හතළිස් වැනි වියේ ය. මෙතෙක් කල් තමනට ලැබුණු බුද්ධිමය ගෞරවයේ ප්‍රතිචාරය විශේෂයෙන් ම තම රටේත් ලෝකයේත් බෞද්ධයන් ගේ ප්‍රගතිය පිණිස යොදවන්නෙමැ යි එතුමන් එවේලේ සිතාගත්තාට සැකයක් නම් නැත්තේ ම ය.රට පුරා බෞද්ධ සමිති සමාගම් ප්‍රතිසංවිධානය කිරීමේ වැඩ පිළිවෙළකට එතුමෝ මුල පිරූහ. මලලසේකරයන් වැනි කුශාග්‍ර බුද්ධිමතකු තමන්ට ඉදිරිමඟ පෙන්වීමෙහි යෙදී සිටින බව පෙනුණු විට ලංකාව පුරාම ගිහි නායකයන් මෙන් ම පැවිදි හිමිපාණන් ද ප්‍රබෝධයෙන් යුතු ව නැඟී සිට බෞද්ධාගමේ ප්‍රගතිය උදෙසා තම මෙහෙවර ඉටු කරන්නට මුල් වූහ.මෙසේ වසරින් වසර දශකයක් ම ඉක්ම ගිය ද ‘සමස්ත ලංකා බෞද්ධ මහා සම්මේලනයේ සභාපති පදවිය මලලසේකරතුමන්ගෙන් ඉවත් කොට වෙනත් අන් අයකුට පවරන්නට කිසිවකු උත්සාහ කළේ නැත. ඒ එතුමන් ගේ් උපරිම සේවයත්, කුශාග්‍ර බුද්ධියත් බෞද්ධ ජනතාවට මහා ශක්තියක් බවට පත්වී තිබීම ගැන කවුරු කවුරුත් දැන සිටි හෙයිනි. එහෙයින්ම ඒ සෑම වාරයකදීම මලලසේකර මහාචාර්යතුමන් සභාපති ධූරයට පත්වූයේ නිතරගයෙනි.තමන්ගේ සභාපතිත්වයෙන් ‘සමස්ත ලංකා බෞද්ධ මහා සම්මේලනය’ මඟින් ලෝක බෞද්ධයන් ද එකට එකමුතු කිරීමේ අදහස් ක්‍රියාවෙහි යෙදවිය යුතු යැයි යෝජනාවක් මලලසේකර මහාචාර්යතුමන් විසින් ඉදිරිපත් කරන ලද්දේ වර්ෂ 1947 දී පැවැති විසි අටවැනි සංවත්සර රැස්වීමෙහි දී ය. ඒ අනුව වර්ෂ 1949 ජූනි මාසයේ දී හවායි විශ්වවිද්‍යාලයේ පැවැති ලෝක දර්ශනවාදීන් ගේ මහා සම්මේලනයේ දී විශේෂ දේශනයක් පැවැත්වීමට මලලසේකර මහත්මාණන්ට ඉඩ ලද අවස්ථාවේ දී එතුමෝ මෙසේ ලෝක බෞද්ධයන් එකට එක්වීමේ වැදගත්කම පැහැදිලි කර දුන්හ.එහි දී එම අදහස බෞද්ධ පිරිස ගේ පමණක් ද නොව, බුද්ධියට ගරු කරන විශාල පිරිසක ගේ ගෞරවයටත් සැලකිල්ලටත් ලක් විය. එහෙයින් මතු දිනෙක තමන් එවන් කටයුත්තකට සැලසුම් සම්පාදනය කරන බවට එතුමන් කියා සිටි විට එහි සිටි හැමෝම පාහේ එයට සහාය දෙන බව පළ කළහ.සිද්ධස්ථානමේ ගමනේදී ම මලලසේකර මහත්මා සියම් රටේ බෞද්ධ සිද්ධස්ථාන වැඳ පුදා ගැනීම සඳහා එන්නැයි ’සමස්ත ලංකා බෞද්ධ මහා සම්මේලනයේ සභාපතිතුමා’, වශයෙන් කරන ලද ආරාධනයක් ද ලැබී තිබිණි. එමනිසා එම සම්මේලනයෙන් පසුව එතුමෝ සියම් රට බලා පිටත්වූහ. සියම් රටේ බෞද්ධ නායකයෝ එතුමා මහ ඉහළින් පිළිගෙන තම ප්‍රධාන පෙළේ සිද්ධස්ථාන වන්දනාමාන කරවීමෙන් අනතුරුව තමන් ද මහ ඉහළින් ම සලකන සච්චබද්ධ පර්වතය මුදුණේ පිහිටුවා ඇති බුදුන් වහන්සේගේ ශ්‍රී පාදය වන්දනාමාන කරන්නට එක්කරගෙන ගියෝය.මෙය ද අපේ ශ්‍රීපාද කඳු මුදුන මෙන් තරමක දුෂ්කරතා මධ්‍යයේ යා යුතු ගමනක් විය. මේ වේලේ දහවල් දොළහ වූ බැවින් හිරු මුදුන් ව පැවතිණි. මලලසේකර මහාචාර්යතුමෝ මහත් භක්තියෙන් යුතුව ශ්‍රී පාදය වැඳපුදා ගත්හ. එම අවස්ථාවේ දී වූයේ මහත් වූ ආශ්චර්යයකි. මෙතෙක් වේලා කර්කශ හිරුරැසින් යුතුව තිබුණේ වී නමුදු මෙවිට හිරු මඬලක් වී සෞම්‍ය රැස් විහිදුවන්නට පටන් ගති.හිරු මඬල වීම යනු අහසේ හිරුට වටේ විශාල ප්‍රමාණයක වට රවුමක් සෑදී එහි වටේ කෙළවරින් රැස් වළල්ලක් සෑදී එයින් ආලෝකය විහිදුවමින් බැබලීමය. එයින් විහිදුණේ සෞම්‍ය රැස් දහරාවක් පමණකි. එහෙයින් එදෙස ඕනෑම කෙනකුට පියවි ඇසින් බලා සිටිය හැකි විය. මෙම ආශ්චර්යවත් සිද්ධිය දුටු සියම් බෞද්ධයෝ ඔවුන් ගේ භාෂාවෙන් ‘සාධු’ හඬ නඟන්නට වූහ.වඩාත් සතුටට පත්වූ මලලසේකර තුමන් මෙහිදී කළේ බෞද්ධාගමික හැඟුමින් ඔවුන්ගේ සිත් විනිවිද යන අන්දමේ කතාවකි. එහි එක් තැනකදී:”මගේ අදහසක් තිබෙනවා ඉතා ඉක්මනින් ලෝක බෞද්ධයන් එකට එකතු කරලා ලෝක බෞද්ධ සංවිධානයක් ඇති කරන්නට. දැන් මෙහෙම ලංකාවෙන් පැමිණි බෞද්ධයකු සියමේ ශ්‍රී පාදය වැඳීම ගැන සියම් දෙවිවරුන් මෙහෙම සතුටුවෙලා ආශ්චර්යයක් දැක්වූවා නම් ලෝකයේ ම බෞද්ධයන් එකට එකමුතුවක් වුණොත් ලෝකයේම දෙවියන් කොතෙක් සතුටු වෙත්ද? ඉතින් මම එහෙම වැඩක් කරනකොට මේ පින්වතුන් ඒකට සහයෝගයක් දෙනවාද?” යනුවෙන් කියා අසා සිටියහ.මුළු සභා ගැබෙන්ම පැතිර ගියේ එකම එක හඬකි. ‘අපි හැමෝම එහෙම දෙයකට සහයෝගය දෙනවා’ යනුවෙන් එයින් කියැවිණි. මෙහිදී මහාචාර්ය මලලසේකර තුමන් සියමේ සච්චබද්ධ පර්වත මුදුණේ ශ්‍රීපාදය පිහිටුවීම පිළිබඳව වැඩි දුර තොරතුරු සොයා බැලූහ. ‘වසර දෙසීයයකට පසුව‘ යැයි ඔවුන්ගෙන් කියැවුණු තොරතුරු ද එතුමනට මෙහිදී හරිහැටි දැනගන්නට ලැබිණ.මේ මහා සිද්ධස්ථානය දැන් හැඳින්වෙන්නේ, වට්ප්‍රා බුද්ධබාත් මහා විහාරය නමිනි. සියමේ (දැන් තායිලන්තය) බැංකොක් නගරයෙන් සැතපුම් 160ක් උතුරෙන් පිහිටි සර්බුරි ප්‍රදේශයෙහි මෙම විහාරස්ථානය පිහිටුවා තිබේ. ශතවර්ෂ දෙක හමාරක් පමණ කාලයක් තිස්සේ එය සියම් මෙන් ම විදේශීය වන්දනා කරුවන්ගේ ද ගෞරවයටත් සැලකිල්ලටත් ලක්වෙමින් පවතී.සමස්ත ලංකා බෞද්ධ මහා සම්මේලනයේ සභාපති වශයෙන් මහාචාර්ය මලලසේකර තුමන්ගේ අස්සන ඇතිව ලිපි ලෝකයේ බෞද්ධ රටවල ප්‍රධානීන් වෙත නිකුත් කෙරිණ. මේ අනුව බලාපොරොත්තු වූයේ රටවල් දහයක දොළහක පමණ නියෝජිතයන් තිහක් හෝ හතළිහක් හෝ පැමිණෙතැයි කියා ය. එහෙත් එම රටවල් විසි නමයකම නියෝජිතයන් පැමිණෙන බවට ලැබුණු ප්‍රතිචාර සංවිධායකයන් ගේ් ඉමහත් ධෛර්යයට ද හේතු විය. අන්තිමේ දී රැස්වීම පැවැත්වෙන දිනට පෙර ලෝක නියෝජිතයන් එකසිය විසි නව දෙනකු කලින්ම දිවයිනට පැමිණ සිටියහ.ආශ්චර්යය1950 මැයි මස 25 වැනිදා අගනුවර සිට රිය පෙරහරකින් නියෝජිත පිරිස මහනුවර දක්වා කැඳවාගෙන යාමටත් පසුවදා මඟුල් මඩුවේදී ‘ලෝක බෞද්ධ සංවිධානය’ ආරම්භ කිරීමටත්, ඉන්පසුව නියෝජිතයන් වෙනුවෙන් සුවිශේෂ දළදා ප්‍රදර්ශනයක් පැවැත්වීමටත් කටයුතුª සම්පාදනය කර තිබුණි. තමන් පිළිගැනීම උදෙසා අගනුවර මෙන්ම මහනුවර බලා යන ගමන් මාර්ගයෙහි ද බෞද්ධ කොඩි හා සැරසිලි, තොරණ ආදිය ඉදිකර ගෞරව දක්වා තිබෙනු දැක ලෝක නියෝජිතයෝ මවිතයට ද පත්වූහ.එසේ පැමිණි ලෝක බෞද්ධ නියෝජිතයන් මලලසේකර මහත්මා ඇතුළු ප්‍රධානීන් හමුවී මෙවන් කටයුත්තක් සංවිධානය කිරීම පිළිබඳව තම තමන්ගේ සතුට ද ප්‍රකාශ කළ බවද සමහරුන් ප්‍රශස්ත යෝජනා පවා ඉදිරිපත් කළ බවද පසුව වාර්තා කෙරිණ.උත්සාහය1950 මැයි 25 වැනිදා මහනුවරට කැඳවන ලද නියෝජිතයන් මඟුල් මඩුවෙහි රැස්වී ඓතිහාසික ලෝක බෞද්ධ සම්මේලනය පිහිටුවීමේ උත්සවය ආරම්භ කෙරුණේ පසුවදා මැයි 26 වැනිදා මල්වතු අස්ගිරි මහ නාහිමියන් ගේ ප්‍රධානත්වයෙනි.ලෝක බෞද්ධ මහා සම්මේලනය ඇරැඹීමේ යෝජනාව ඉදිරිපත් කරන ලද්දේ දළදා මාලිගාවේ දියවඩන නිලමේ සී.බී.නුගවෙල මහත්මා විසිනි. එම යෝජනාව මෙහි පැමිණ සිටි ලෝක බෞද්ධ නියෝජිතයන්ගේ සිත් සසල කරවන අන්දමේ එකක් විය. යෝජනාව ස්ථිර කරන ලද්දේ ඉන්දියානු ජනරජයේ අධිකරණ අමාත්‍ය බී.ආර්.අම්බෙඩ්කාර් මහත්මා විසිනි. විද්‍යොදය පරිවේණාධිපති පූජ්‍ය බද්දේගම පියරතන නා හිමියන් පාළි භාෂාවෙන් දේශනයක් පැවැත්වීමෙන් අනතුරුව මහාචාර්ය මලලසේකර මහත්මා මෙවන් ලෝක බෞද්ධ සම්මේලනයක් ඇරැඹීමෙන් බෞද්ධ දර්ශනයේ ව්‍යාප්තිය උදෙසා මතුවට ලොවට ප්‍රයෝජනවත් විය හැකි කාර්යභාරයන් රාශියක් ඇති බවට කරුණු හෙළිකර කියා සිටි වේලේ ලෝක නියෝජිතයන් සියල්ලන්ම පාහේ ඒවාට සිය අනුමැතිය ලබා දෙන බව පළකර සිටිනු දක්නට ලැබිණ.ගෞරවයඅගනුවර දී ලෝක බෞද්ධ නායකයන් හමුවීමේ ප්‍රධාන උත්සවය තුරඟ තරග පිටියේ දී ඇරඹුණේ අග්‍රාමාත්‍ය ඩී.ඇස්.සේනානායක මැතිතුමා ගේ ප්‍රධානත්වයෙනි. එවකට රජයේ අමාත්‍ය මණ්ඩලයේ සභානායක ව සිටි ඇස්.ඩබ්ලිව්.ආර්.ඩී.බණ්ඩාරනායක ඇමැතිතුමන් එහිදී ලෝක බෞද්ධයන් පිළිගැනීමේදී කරන ලද කතාවෙන් සිංහල බෞද්ධයන් වශයෙන් අපේ ගෞරවය ද සෑහෙන තරමකට ම රැකුණු බව වැඩි දෙනකු ගෙන් පළ කෙරිණි. මෙසේ ඓතිහාසිකව කෙරුණු කටයුත්ත නිසා ලෝකයේ දස අත බෞද්ධ ධර්මයේ ආශිර්වාදය පතුරුවන්නට හැකිවූ වග පසු කලෙක මලලසේකර මහාචාර්යතුමන් පළ කළහ.’රජයක කිසිම සහයෝගයක් නොමැතිව මෙවන් භාරදූර කටයුත්තක් කළේ කෙසේද? යනුවෙන් ඉන් පසුව සමහරු විමසූ විට මලලසේකර මහත්මා කියා සිටියේ මෙසේය:”මම අහලා තිබෙනවා කිරි කොච්චර තිබුණත් මිදෙන්නේ නැහැ මුහුන් ලැබෙනකන් කියලා. අන්න ඒ වගේ යම් දෙයක් ගැන හෝ කටයුත්තක් ගැන යමෙක් මුල් වී නියමාකාරයෙන් කටයුතු කරන්නට අවස්ථාවක් එළඹෙයි ද එවන් අවස්ථාවලදී පුද්ගලයා ගැන නොබලා ලොකු පොඩිකම් ගැන නොබලා එම කටයුත්තේ වැදගත්කම සලකා එහි සාර්ථකත්වය දකින්නට කවුරුත් පෙළ ගැහෙන්නට පුළුවන්. මේ මහා පුණ්‍යකර්මය සිදු කෙරුණෙත් එම සනාතන නියාමය අනුව අප කටයුතු කළ නිසයි. එය අකුරටම හරි ගියා”ලෝක බෞද්ධයන් ගේ පමණක් නොව අපේ රටේ ප්‍රධාන පෙළේ බෞද්ධ නායකයන් ගේ ද ඇස් ඇරෙන්නට මේ ‘සමස්ත ලෝක බෞද්ධ මහා සම්මේලනය’ සමත් විය. එහෙත් මෙහි මූලස්ථානය අපේ ලංකාවේ ම පවත්වා ගෙන යන්නට සුදුසු ඉඩමක් හෝ ගොඩනැඟිලි ඉදි කරන්නට ‘සිංහල බෞද්ධ දානපතියන්’ ධනය නොයෙදූ හෙයින් එය සියමේ (තායිලන්තයේ) බැංකොක් නුවර පිහිටුවන්නට සිදු විය. එම නගරවරය මධ්‍යයේ සුවිසල් ගොඩනැඟිල්ලක ලෝක බෞද්ධ අභිමානය විදහා දක්වමින් පවත්වාගෙන යන මෙම සම්මේලනයේ, ලෝකය පුරා විසිරී ඇති බෞද්ධ සංවිධාන 164ක් සාමාජිකත්වය දරයි. එය බෞද්ධයන් වශයෙන් අපට අභිමානයට හේතුවක් ද වෙයි.ලෝක බෞද්ධ මහා සම්මේලනයේ ශ්‍රී ලංකා මධ්‍යස්ථානයේ විධායක සභිකආචාර්ය මහින්ද පී.මලලසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=af1011146</link>
    <topic>මේ නායකත්වය බිහි වූයේ ඉතිහාසයේ අවශ්‍යතාවක් නිසා ය</topic>
    <author>සකස් කෙළේ - ඉසවි</author>
    <content>බෞද්ධාලෝක මාවතේ ධර්මායතනාධිපති ඇල්ලේ ගුණවංශ හිමිබටහිර බලවේග, අධිරාජ්‍යවාදි බලවේගයන් විසින් රටේ ගෙල සිරකරගෙන සිටිය අවස්ථාවක මේ රටට විශ්වාසවන්ත නායකයකුගේ අවශ්‍යතාව මතු වී තිබුණා. එකී අවශ්‍යතා ඉටු කරමින් මහින්ද රාජපක්ෂ මැතිතුමා මෙරට ජනාධිපති පදවියට පත් වුණේ. එතුමා කවදත් පොදු ජනතාව සමඟ වගේම මේ රටේ භික්ෂුන් වහන්සේලා සමඟත් සහයෝගීව කටයුතු කළ කෙනෙක්. ගමේ ඉපදිලා, වෙල් ඉපනැල්ලේ සුවඳ විඳිමින් අපේකම මුසුව හැදුණු කෙනෙක් ලෙස මහින්ද රාජපක්ෂ ජනාධිපතිතුමා හඳුන්වන්නට පුළුවන්. ගෙවී ගිය කාලයේ මෙරට සිටි නායකයන් සමඟ සසඳන විට මහින්ද රාජපක්ෂ ජනාධිපතිතුමා කියන්නේ යුගයේ අවශ්‍යතාව මත බිහිවූ නායකයෙක්.වර්තමානයේ රටේ බොහෝ සංවර්ධන ව්‍යාපෘති ක්‍රියාත්මක වෙනවා. මේවා පිළිබඳව පසු විපරම් අත්‍යවශ්‍යයි. ඒ නිසා බලාපොරොත්තු වන ඉලක්ක කරා ළඟාවීමේ ගැටලු මතු වෙනවා. මේ පසු විපරම කළ යුත්තේ අමාත්‍යංශ මඟින්. එම අමාත්‍යංශ මඟින් ඒ කාර්යය හරියාකාරව කටයුතු සිදු නොවීමේදී ඒ ගැන සොයා බලන්නට සිදු වන්නෙත්, ඒවාට වගකිවයුතු වන්නෙත් ජනාධිපතිතුමාටයි. අපට අද අවශ්‍ය රටට වගකීම් ඉටුකරන මැති ඇමැති මණ්ඩලයක්. ජනාධිපතිතුමාට අවශ්‍ය හොඳ අනුගාමිකයන් පිරිසක්.මේ රට නැංවීමට අවස්ථා දෙකක් උපයෝගී කැරගත යුතුව තිබුණා. එකක් සුනාමි ව්‍යසනය. අනෙක ලෙයින්, කඳුළින් ජීවිත පූජාවෙන් කොටි ත්‍රස්තවාදියාගෙන් රට බේරාගත් අභීත අවස්ථාව. නමුත් ඒ අවස්ථා දෙක ගැනම හරි අවබෝධයක් ලබා ගත්තා ද යන්න ප්‍රශ්නයක්.මේ දෙවැනි පදවි ප්‍රාප්තිය සිදුවන මොහොතේ රටේ ජනතාව විශ්වාසය තැබුවේ ජනාධිපතිතුමා කෙරෙහි මිස වෙනත් අය කෙරෙහි නොවෙයි. යම් දුර්වලකම් තිබුණා නම් ඒවා නිවැරැදි කර ගැනීමටත්, රටේ ජනතාවට වඩා යහපත් සේවයක් ඉටුකිරීමටත් අපේ ජනාධිපතිතුමාට දැන් අවස්ථාව ලැබී තිබෙනවා. එමෙන්ම රටට ඉතා වටිනා ඉදිරි පරපුරක් බිහි කිරීමටත් උත්සාහ දැරිය යුතුයි. රටේ කර්මාන්ත බිහිකිරීමට හා ජාතික ආර්ථිකයක් ගොඩනැඟීමට අවශ්‍ය යුගයක් තමයි මේ එළැඹි තිබෙන්නේ. ආශ්චර්යමත් රටක් වගේම අධිෂ්ඨාන පූර්ව රටක් ගොඩනැඟීමටත් ජනාධිපතිතුමාගේ කැපවීම වැදගත්.මේ ආ ගමන්මඟ දෙස ආපසු හැරි බැලීමේදී රටක නායකයෝ පහළ වන්නේ ස්වභාව ධර්මය සහ ජනතාවගේ අපේක්ෂාවන් මත බව කිව හැකියි. අද අපට ලැබී තියෙන්නේ අපි අපේක්ෂා කළ නායකයෙක්. තිස් වසරක යුද්ධය නිමා කරමින්, රට ශක්තිමත් කරමින් එතුමා සුබ අනාගතයක් කරා රට ගෙන යන ගමනට හැමවිටම අපේ හෘදයාංගම ආශිර්වාදය ලබා දෙනවා.සකස් කෙළේ - ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av1011141</link>
    <topic>සාමයත් සමෘද්ධියත් තියෙන තැන සාහිත්‍ය කලාවේ ස්වර්ණමය යුගයයි</topic>
    <author/>
    <content>සාමයත් සමෘද්ධියත් තියෙන තැන සාහිත්‍ය කලාවේ ස්වර්ණමය යුගයයිමම අද මෙතනට ආවේ ඒ වීරයින්ට ගෞරව කරන්න. සාහිත්‍යකරණයේ යෙදෙන උදවිය වීරවරයින් හැටියට සලකන්න ඒ වගේම ඒ අයට රාජ්‍ය ගෞරවය පිරිනමන්න ඕන කියන දැඩි විශ්වාසයක අපි ඉන්නවා. අපේ ඇමැතිවරයා එය දැඩි සේ විශ්වාස කරනවා.රජය එය විශ්වාස කරනවා. ඒ නිසා රජයේ කාර්යය විය යුත්තේ මේ ජන සමාජයේ හදවත මනස වඩා සුසංවේදී දෙයක් බවට පත් කරන සාහිත්‍යයට මැදිහත් වීම නොවෙයි අනුග්‍රහය දක්වන එක. සමෘද්ධිය තියෙන තැන සාහිත්‍ය කලාවේ ස්වර්ණමය යුගය එළඹෙන බවයි විශ්වාස කරන්නේ. එම නිසා ජන සමාජයේ හද ගැස්ම හඳුනන සාහිත්‍ය කරුවාටත් ලොකු වගකීමක් තියෙනවා. මාතෘ භූමියේ සමගිය වෙනුවෙන් ඔබට මෙහෙවරක් කරන්න ඉතිහාසය පවරා තිබෙනවා. මේ මොහොතේ එය තේරුම් ගත යුතු යැයි මම විශ්වාස කරනවා. සාහිත්‍යකරුවා දේශපාලනයට පාර පෙන්වන්නෙක් විය යුතුයි. හමුදා සෙබළාට මාර්ගය පෙන්වන්නෙක් විය යුතුයි. සියලු පුරවැසියන් වුවමනාවන් වෙනුවෙන් පෙළගැස්වීමේ කටයුත්ත වෙනුවෙන් ප්‍රදීපාගාරයක්ව කටයුතු කරන්න ඕන කියලා මම විශ්වාස කරනවා.සංස්කෘතික ඇමැතිතුමා ඉල්ලීමක් කළා ඊළඟ සාහිත්‍ය උත්සවය කිලිනොච්චියේ පවත්වන්න. අපි මේ කාර්ය භාරයක් හැකි ඉක්මනින් අවසන් කරලා මේ රටේ සියලු පුරවැසියන්ට, යාපනයේ වේවා, කිලිනොච්චියේ වේවා, හම්බන්තොට වේවා සියලු ජනතාවට එකට අත්වැල් බැඳගෙන ජීවත් වෙන්න පුළුවන් සමාජයක් රට තුළ බිහි කරන්න කටයුතු කරනවා.ඒ කාර්ය භාරය ඉටුකරන්න පුළුවන්කම ලැබෙයි කියන විශ්වාසය අප තුළ තියෙනවා.(2008 සාහිත්‍ය සම්මාන උළෙලේදී ජනාධිපතිතුමා කළ කතාවෙන් කොටසක්)විවිධ ආගම් සහ ජාතින් අතර ඇති ඇනකොටා ගැනීම් නැවැත්වීමට නිර්මාණකරුවාගේ නිර්මාණවලට ශක්තිය තිබෙනවා. සිංහල දෙමළ මුස්ලිම් ආදී භේද නැති පුරවැසියන් බිහි කළ හැක්කේ කලාකරුවාටයි.(2003 ජාතික සාහිත්‍ය උළෙලේදී එවක අගමැතිව සිටිමින් ජනාධිපතිතුමා කළ කතාවෙන් කොටසක්)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av1011142</link>
    <topic>නිදහස 2010 ප්‍රදර්ශනය සහ සංස්කෘතිත කලාපය</topic>
    <author>ගාමිණී සුසන්ත</author>
    <content>නිදහස 2010 ප්‍රදර්ශනය සහ සංස්කෘතිත කලාපය17 - 20 නිදහස් චතුරශ්‍ර පරිශ්‍රයේ දීජනාධිපති මහින්ද රාජපක්ෂ මැතිතුමාගේ දෙවැනි පදවිප්‍රාප්තිය නිමිත්තෙන් පැවැත්වෙන උත්සව මාලාවට සමගාමීව ‘නිදහස’ නමින් දැවැන්ත ප්‍රදර්ශනයක් සංවිධානය කිරීමට රජයේ ප්‍රවෘත්ති දෙපාර්තමේන්තුව මේ වන විට කටයුතු සංවිධානය කොට ඇත. එය සංවිධානය කෙරෙන්නේ කොළඹ 07, නිදහස් චතුරශ්‍ර පරිශ්‍රයේ ප්‍රදර්ශන කුටි ගණනාවකින් සමන්විත සංස්කෘතික කලාපයක් ලෙසය.මෙම ප්‍රදර්ශනයේ සමාරම්භක නිල උත්සවය 17 වන දින පස්වරු 4.00ට පැවැත්වීමට නියමිත අතර 20 වැනිදා දක්වා දිනපතා සවස 2.00 සිට රාත්‍රි 10.00 වන තෙක් මෙම ප්‍රදර්ශනය මහජනතාවට විවෘතව ඇත. මෙම ප්‍රදර්ශනය පාසල් දරු දැරියන්ට මෙන්ම ඕනෑම වයස් මට්ටමක අයකුට නරඹා රසවිඳ ජීවිතයට යමක් එක්කර ගත හැකි ප්‍රදර්ශනයකි. ‘නිදහස’ ප්‍රදර්ශනය සමස්ත ජනතාවටම අපූර්වතම අත්දැකීමක් වනු නොඅනුමානය.විවිධත්වයෙන් යුතු සාහිත්‍යමය කලාත්මක සංස්කෘතිකමය සහ නිර්මාණාත්මක ප්‍රදර්ශන කලාප 10ක් පමණ ‘නිදහස’ ප්‍රදර්ශනයට අයත්වේ. මෙහි තිබෙන ‘කාචයක පුරාණය’ නම් ප්‍රදර්ශන කුටියෙන් රටේ සංවර්ධන අවධි විස්තර කෙරෙන ඡායාරූප, ලාංකේය දේශපාලනයේ මතක සටහන් තැබූ දේශපාලනඥයින් ගේ සහ ප්‍රභූ පුද්ගලයින්ගේ ඉතා දුර්ලභ ඡායාරූප රාශියක් නැරඹීමේ අවස්ථාව උදාවනු ඇත. නිදහස ප්‍රදර්ශන කලාපයේ තිබෙන ‘සවිධි ආහාර උරුමය’ නම් ප්‍රදර්ශන කුටියෙන් අපගේ ආහාර සංස්කෘතිය පිළිබඳව අවබෝධයක් නරඹන්නන්ට ලබාගත හැකි වනු ඇත. ආචාර්ය පබිලිස් සිල්වා මහතා ප්‍රමුඛ දිවයිනේ තරුපහේ සූපවේදීන් ගණනාවක් මේ සඳහා දායකවීමට නියමිතය. සිංහල දෙමළ මුස්ලිම් බර්ගර් මැලේ සහ ආදිවාසී ජනයාට අනන්‍ය වූ ආහාර පිළියෙල කරන ආකාරය සජීවී ලෙස දැකගැනීමේ අවස්ථාව මෙහිදී නරඹන්නන් හට ලැබෙනු ඇත.’සෞන්දර්ය කලාපය’ මෙහි ඇති විශේෂ අංගයකි. සොකරි, රූකඩ, කෝළම්, ජහුටා, කිරිකොරහ, විරිඳු ගායනා, කවිකොළ යන සම්ප්‍රදායික කලා අංගවලින් මෙම කලාපය අලංකාරවත් වනු ඇත. ත්‍රිවිධ හමුදා සහ පොලිස් සංස්කෘතික කණ්ඩායම් සහ තූර්යවාදක කණ්ඩායම් මෙම සෞන්දර්ය කලාපය විචිත්‍රවත් කිරීමට නියමිතය.පාසල් දරුවන්ගේ සහභාගිත්වයෙන් පැවැත්වෙන තූර්යවාදක සංදර්ශන සහ තරග මෙහි තවත් විශේෂ අංගයකි. ‘යොවුන් බෙහෙරි නද කලාපය’ ඒ සඳහා වෙන්කර ඇත. එහිදී පාසල් නර්තන ශිල්පීන් 300කගේ පමණ සහභාගිත්වයෙන් උඩරට, පහතරට, සබරගමු සම්ප්‍රදායන්ට අයත් නර්තන ඉදිරිපත් කෙරෙන අතර බෙරවාදන ශිල්පීන් 225 දෙනකු සහභාගිවන සංදර්ශනයක් ද පැවැත්වීමට නියමිතය.මොරටුව විශ්වවිද්‍යාලය මඟින් ඉදිරිපත් කිරීමට නියමිත ‘හැඩකාර මෝස්තර කලාපය’ ඔබට අපූර්ව අත්දැකීමක් ලබා දෙනු නියතය. ලාංකේය ඇඳුම් මෝස්තර කලාවේ ඉතිහාසය මෙන්ම අනාගත ලෝකයට ඔබින මෝස්තර නිර්මාණයන් ද මෙහිදී ප්‍රදර්ශනය කෙරේ.දේශීය වෛද්‍ය සංගමය ඉදිරිපත් කිරීමට නියමිත ‘ආශ්චර්යවත් වෙදකම සහ ඖෂධ පාන කලාපය’ මඟින් දේශීය වෛදකමට ආවේණික රෝග නිවාරණ ක්‍රම සහ ප්‍රතිකර්ම විධි පිළිබඳව මහජනතාවට දැනුමක් ලබා දෙනු ඇත.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av1011143</link>
    <topic>මාගේ දේශය අවදි කළා වූ පියාණෙනි!</topic>
    <author/>
    <content>මාගේ දේශය අවදි කළා වූ පියාණෙනි!ආචාර්ය පණ්ඩිත් අමරදේවජනාධිපතිතුමා තමයි මේ නිදහස අපිට ලබල දුන්නෙ. අපි හරි ආදරෙත් ඒ නිසා. මට එතුමා ගැන කියන්න තියෙන්නෙ මෙන්න මේ ටික.බියෙන් තොරව - හිස කෙළින් තබාගෙන සිටිනට හැකි කොහෙදෝ... එහෙව් දේශයේ ස්වර්ග රාජ්‍යයට මාගේ දේශය අවදි කළා වූ... පියාණනි, ඔබට මාගේ හද පිරි ආශිර්වාදය අපේ පැතුමයි මේ යළි ඉටුවෙන්නෙත්එතුමා නිසා අපේ රට ලෝකයේ ආශ්චර්යාත්මක රට වෙනවාමහාචාර්ය සනත් නන්දසිරිඑතුමාගේ මේ පත්වීම මම සලකන්නෙ අපේ රටේ සෞභාග්‍යයට සදාචාරයට, උන්නතියට බලපාන ආශිර්වාදයක් විදියට. එතුමාට චිරාත් කාලයක් මේ රටට සේවය කරන්න පුළුවන්.අපිට මේ සංවර්ධන කටයුතු දකිද්දී හිතාගන්න පුළුවන් තව නුදුරු කාලයකින් ලෝකයේ ආශ්චර්යවත් ම රට අපේ රට වන බව.එතුමාට ඒ දේ කරන්න පුළුවන්. මං හදවතින් ම මේ පත්වීමට ආශිර්වාද කරන්නෙ ඒ නිසා.එතුමා කලාකරුවන් වෙනුවෙන්විවෘත මනසකින් ක්‍රියා කරනවාශි‍්‍රයානි අමරසේනනැවත වතාවක් ජනාධිපති පදවි ප්‍රාප්තිය ලබන ගරු ජනාධිපතිතුමන්ට මගේ ශුභාශිංසනය ප්‍රථමයෙන්ම මම පිළිගන්වන්න ඕන.විශේෂයෙන් එතුමා කලාව වෙනුවෙන්, කලාකරුවන් වෙනුවෙන් සැමවිටම විවෘත වුණු මනසකින් ක්‍රියා කරන පුද්ගලයෙක් වීම අපට සතුටට කරුණක්.සිනමා, ටෙලි නාට්‍ය කලාවේ උන්නතිය වෙනුවෙන් පිහිටවු ටෙලි සිනමා ගම්මානය මෙන්ම බදු සහන අඩු කිරීම වැනි කලාව වෙනුවෙන් කරපු මෙහෙවර අනභිභවනීයි.ඉදිරියටත් කලාව වෙනුවෙන් මෙවැනි සත් කාර්යයන් කරන්නට එතුමාට ශක්තිය, ධෛර්යය ප්‍රාර්ථනා කරනවා.අපේ රටට පහළ වූසම්පතක්  විජය නන්දසිරිමේ ජනාධිපතිතුමා අපේ රටට පහළ වූ සම්පතක්. ඒ වගේ අභීත, ශ්‍රේෂ්ඨ නායකයෙක් මං කවදාවත් දැකල නැහැ.අනික එතුමා, කලාකරුවන්ගේ දුක හඳුනන නායකයෙක්. මේ රටේ කලාකරුවන් වෙනුවෙන් මෙතෙක් කළ සේවය අති විශිෂ්ටයි.මේ පදවි ප්‍රාප්තියත් සමඟ ඒ සියලු කටයුතු තව තවත් සාර්ථකව කරගෙන යන්න ලැබේවා! කියලයි මං එතුමා වෙනුවෙන් පතන්නෙ.මේක අපේ රට නවයුගයක් කරා යන මොහොතක් නිසා එතුමාගේ නැවත පත්වීම මේ රටට අත්‍යාවශ්‍ය දෙයක් විදිහටයි මම දකින්නෙ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av1011144</link>
    <topic>මෙවැනි නායකයකු ගේ යුගයක</topic>
    <author>ඉඳුනිල් වීරරත්න</author>
    <content>මෙවැනි නායකයකු ගේ යුගයකමාලිනී ෆොන්සේකාඇය අපේ රටේ අසහාය නිළි රැජනයි. ‘පුංචි බබා’ චිත්‍රපටයෙන් රංගන චාරිකාව අරඹා දශක ගණනාවක් පුරාවට රිදී තිරයත් පුංචි තිරයත් එක ලෙස ආලෝකවත් කරමින් ජාත්‍යන්තර සම්මානයෙන් පවා පිදුම් ලබා ලක් මාතාවට ගෞරවය ගෙන දුන් එකම කලාකාරිනියයි.එදා මෙදා තුර රංගනයෙන් පෑ අතිවිශිෂ්ට ප්‍රතිභාව නිසාම උත්තරීතර පාර්ලිමේන්තු මන්ත්‍රී ධූරයකින් පිදුම් ලැබූ මාලිනී ෆොන්සේකා කලාකාරිනිය ගරු මහින්ද රාජපක්ෂ ජනපතිතුමාගේ දෙවැනි පදවිප්‍රාප්තිය පිළිබඳව මෙසේ අදහස් දක්වන්නීය.“මම කලාවට සම්බන්ධ වුණේ මේ රට හරිම නිදහස්ව තිබුණු 70 දශකයේ. අපි එදා ත්‍රස්තවාදය කියන වචනයවත් දැනගෙන හිටියෙ නෑ. ඉන් පස්සේ අපි ක්‍රමයෙන් මේ ත්‍රස්තවාදය ඇති වෙනවා අත්දැක්කා. ටිකෙන් ටික මුළු රටම වෙලා ගන්නවාත් අත් දැක්කා.ඊට පස්සෙ ඒ බිහිසුණු ත්‍රස්තවාදය නිසා රටේ හැම ක්ෂෙත්‍රයක් ම කඩා වැටෙනවා දැක්කා. කලා ලෝකයට තමයි ඉස්සෙල්ලා ම මෙයින් බලපෑම් ආවේ. මේ නිසා අපේ රටේ සිනමා කර්මාන්තයම අඩාල වුණා. ඉන්පස්සෙ රූපවාහිනිය හඳුන්වා දීමත් එක්ක දේශීය කලාවට විවිධ බලපෑම් එල්ල වුණා. රටට ඔරොත්තු නොදෙන දේවල් බොහොමයක් ඒ මගින් ජනතාවට අතරට ගියා.80 දශකය වනවිට සිනමාව කොතරම් කඩා වැටුණා ද කියනව නම් චිත්‍රපටයක් නිෂ්පාදනය කරනවා කියන්නේ දුවන කෝච්චියට බෙල්ල තියනවා වගේ වැඩක් කියන තත්ත්වයක් තිබුණෙ. ඒත් මගේ ඇඟේ තිබුණෙ කලාව පමණයි. සිනමාවට අත්වෙලා තියෙන, තත්ත්වය දිහා නිහඬව බලා ඉන්න බැරි නිසා මම ‘සසර චේතනා’ චිත්‍රපටය කළා. ජනතාව එය ආදරයෙන් වැලඳ ගත්තා. එයින් පෙනුණේ මේ රටේ ජනතාවට මොන තරම් ප්‍රශ්න තිබුණත් සිනමාවට කලාවට ඇති ඇල්ම නැති කරන්න බෑ කියන එක.දැන් රටේ තත්ත්වය දිහා බලන විට දැනෙන්නේ පුදුම වෙනසක්. යුද්ධය නෑ. භීෂණය නෑ. රට වේගයෙන් සංවර්ධනය වෙනවා. මෙය අපේ කලා ක්ෂේත්‍රයටත් දැනෙනවා. විශේෂයෙන් සිනමා ක්ෂේත්‍රයේ අලුත් පිබිදීමක් ඇතිවෙලා. රටේ ජනතාවට, කලාකරුවන්ට වාසනාවන්ත කාලයක් උදාවෙලා.අපි ආපසු හැරිලා ඇහුවොත් මේ වාසනාව ලැබුණෙ කොහොමද? මේ වාසනාව ගෙනත් දුන්නෙ කවුද? නිදහසේ හුස්ම ගන්න රටක් බේරා දුන්නෙ කවුද කියල එතුමා ත්‍රස්තවාදයට යට නොවී විවිධ ජාත්‍යන්තර බලවේගවලට හිස නවන්නෙ නැතිව මේ රට බේරාගන්න නායකත්වය දුන්නු හැටි ඇස් දෙකින් දැක්කා. ඉතින් මම හිතන්නෙ මගේ රටේ නිදහස ලබා දුන්නු මේ වගේ නායකයකු පහළ වුණු කාලයක ඉන්න ලැබුණු එක මගේ වාසනාවක්. පුරවැසියන්ගේත් වාසනාවක්.ඔබගේ දේශපාලන ආගමනය සිදුවන්නේත් මේ කරුණු නිසා ද?අතීතයේ දේශපාලනය පිළිබඳව මගේ හැඟීමක් තිබුණෙ නෑ. ඒත් පසු කාලයේ අපේ කලාවට යමක් කරන්න ඕන කියන දේ මගේ හිතට තිබුණා.ඒ මං හිතූ විදියේ වැඩපිළිවෙළක් ජනාධිපතිතුමා ළඟ තියෙන බව මට වැටහුණා. ඒ නිසා මගේ දායකත්වයත් ලබාදීල අපේ රටේ සිනමාව ඇතුළු කලාව වෙනුවෙන් තවත් කළ යුතු තවත් යමක් කිරීමට තමයි මම පාර්ලිමේන්තුවට ආවෙ.එහෙම නොවුණා නම් කවදා හරි දවසක ආපසු හැරිලා බලද්දී හිතේවි ඇයි මං දේශපාලනයට නාවේ කියලා. ඒ නිසා මේ පියවර ගත්ත එක ගැන මට ගොඩක් සතුටුයි. ඒ වගේ ම මේ වගේ නායකයකුගේ වැඩ පිළිවෙළ ගැන කෙනෙක් දෙසැරයක් හිතන්න ඕන නෑ.එතුමා දේශපාලනඥයකු වීමට පෙර කලාකරුවෙක්.මම ළඟදී තර්ස්ටන් විද්‍යාලයට ගියා. ඒ වෙලාවෙ තමයි දැනගත්තෙ ජනාධිපතිතුමා කලාවට සම්බන්ධ වෙලා තියෙන්නෙ එතුමා පාසලේ අධ්‍යාපනය ලබන කාලයෙදි. ඒ වගේ ම මා නිවැරැදි නම් විශ්ව විද්‍යාල කාලයේදීත් එතුමා නාට්‍යවල රඟපාල තියෙනවා.දේශපාලනයට ආවට පස්සෙ සිනමා සක්විති ගාමිණී ෆොන්සේකා මහතා ‘නොමියෙන මිනිසුන්’ චිත්‍රපටයේ රඟපෑවා. රන්ජන් සිල්වා ගේ ආරාධනයෙන් ‘උදාගිර’ ටෙලිනාට්‍යයක රඟපෑවා. මේ වගේ එතුමා නිර්මාණ කිහිපයකම දායක වුණු නළුවෙක් ලෙසත් හැඳින්වූවාට වරදක් නැහැ. මේ නිසා ම කලා ලෝකයේ සිදුවන දේ ගැන කලාකරුවන් ගැන හැම දෙයක් ම එතුමා දන්නවා.කලාකරුවන් නිර්මාණයකට දායක වෙන හැටි, තේ එකේ ඉඳල කෑම බීම ගන්න හැටි ඉඳල නිර්මාණයක නිෂ්පාදන කටයුතු සියල්ල ම ගැන එතුමාට හොඳ අවබෝධයක් තිබෙනවා.ටෙලිනාට්‍යයක් හැදෙන හැටි දන්නවා වාගේ ම ඒවා විකාශය වීමේ දී චැනල් වල සිද්ධ වෙන දේ පවා එතුමා දන්නවා. අනෙක් සුවිශේෂ ම කාරණය තමයි එතුමා ටෙලිනාට්‍යයක දෙබස් ගැන පවා සැලකිලිමත් වෙන කෙනෙක්. උදාහරණයක් කිව්වොත් එක්තරා නාලිකාවක ටෙලිනාට්‍යයක අක්කයි නංගියි දෙන්නෙක් ආදරය ගැන කතා කරන කොටසක් ගිහින්. මේ දෙබස් ජනාධිපතිතුමාට ඇහිලා. එතුමා වහාම රූපවාහිනී ආයතන ප්‍රධානීන් කැඳවලා මේ වගේ දර්ශන ගැන සැලකිලිමත් වෙන්න කියලා අවවාද කළා.එතුමා කලාකරුවන් සමීපව ඇසුරු කරන කෙනෙක්.එතුමා කලාකරුවන් සමඟ ඇති ඇසුර පුදුම සහගතයි. මට මතකයි අපේ රටේ සිටි සමහර නායකයින් කලාකරුවන් දකින්නෙ මේස පුටු දකිනවා වගේ. කිසිම හැඟීමක් නෑ. ඒත් මහින්ද රාජපක්ෂ ජනාධිපතිතුමා ඕනැම කලාකරුවකු හඳුනනවා. ප්‍රවීණ ආධුනික කියලා භේදයක් නෑ. අද ඊයෙ විකාශය වුණු ටෙලිනාට්‍යයක රඟපෑව කෙනෙක් වුණත් එතුමාට නම මතකයි.මේ වගේ කලාකරුවකුට නම කියල කතා කරන්න තරම් සංවේදී කෙනෙක් අපේ නායකයා වීම, කලාකරුවන් ලෙස අපට ආඩම්බරයක්.ඔබ සම්මානයට පාත්‍ර වුණු අවස්ථාව ගැන සිහිපත් කළොත්.මට ගෝවේ සම්මානය ලැබුණු වෙලාවේදී ඉස්සෙල්ලාම කතා කරල මට සුබ පැතුවේ එතුමා. ඊට පස්සෙ රවීන්ද්‍ර රන්දෙණියට කතා කරල ගිහින් අවශ්‍ය කටයුතු කරන්න කියලා තිබුණා. රූපවාහිනී නාලිකාවලට කතා කරල ගෲප් එකක් එව්වා ගෝවට.ලංකාවට ආවහම ජනාධිපති ලේකම් කාර්යාලයට ගෙන්වල උපරිම ගෞරවයක් ලබාදුන්න. මට එතුමා ගෞරවය දුන්න නිසා කියනවා නෙමෙයි. එතුමා ඒ ලබාදුන්නේ මුළු රටේම ගෞරවය.ඇත්තටම මට ජනාධිපතිතුමාගේ අගය වඩාත් වැඩියෙන් දැනුණේ ඉන්දියාවේ ඉන්න විටයි. ත්‍රස්තවාදින් බොම්බේට බෝම්බ ගහල අපට ඒ උත්සවය හොඳට කරගන්න බැරි වුණා. මුළු ලෝකයටම හිසරදයක් වෙලා තියෙන මේ ත්‍රස්තවාදය අපේ රටෙන් මුළුමනින් ම තුරන් කළ ජනාධිපතිතුමා ගේ දෙවැනි පදවි ප්‍රාප්තියෙන් පස්සෙ අපේ රටේ සංවර්ධනයේ විශාල පෙරළියක් වේවි. අපේ රට ලෝකයේ දියුණුම රටක්වේවි. ඒ කියන්නේ අපේ රටේ සිනමාව ඇතුළු සමස්ත කලාවටම හොඳ කලක් යාවි. එතුමාට දීර්ඝායුෂ.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av1011145</link>
    <topic>කලාකරුවන්ගේ උපන් දිනවලදී සුබ පතන එකම රාජ්‍ය නායකයා</topic>
    <author>ගාමිණී සුසන්ත</author>
    <content>කලාකරුවන්ගේ උපන් දිනවලදී සුබ පතන එකම රාජ්‍ය නායකයාජනාධිපති නිල ඡායාරූප ශිල්පී සුදත් සිල්වාරටක රාජ්‍ය නායකයකුගේ නිල ඡායාරූප ශිල්පියා සැමවිටම එම රාජ්‍ය නායකයාගේ සමීපයේ සිටින පුද්ගලයෙකි. රාජ්‍ය නායකයාගේ සිතුම් පැතුම්, හැඟීම් ඉතා හොඳින් අවබෝධ කරගත් අයෙකි. ජනාධිපති මහින්ද රාජපක්ෂ මැතිතුමාගේ නිල ඡායාරූප ශිල්පියා මෙන් ම ජනාධිපති මාධ්‍ය ඒකකයේ අධ්‍යක්ෂවරයා ද වන්නේ සුදත් සිල්වා ය. සුදත් ජනාධිපතිතුමාගේ සිතුම් පැතුම් හොඳින් හඳුනන අයෙකි. මහින්ද රාජපක්ෂ නම් ජනාධිපතිතුමා තුළ ජීවත් වන කලාකරුවා, රසවතා මෙන් ම කලාකරුවන්ට සමීප හිතවතා පිළිබඳව අපි සුදත් සිල්වා ගෙන් විමසා සිටියෙමු.“ජනාධිපති මහින්ද රාජපක්ෂ මැතිතුමා කලාවට ළැදි, කලාකරුවන්ට ආදරය කරන කලාකාමී හදවතක් තිබෙන ජනාධිපතිවරයෙක්. පසුගිය වසර හයක කාලයේදී එතුමාගේ නිල ඡායාරූප ශිල්පියා ලෙස කටයුතු කළ මට ඒ බව හොඳින් වැටහුණා. විශේෂයෙන් ම වයෝවෘද්ධ කලාකරුවන් ගේ තොරතුරු සොයා බලමින් ඔවුන්ට අවශ්‍ය උපකාර කිරීම ජනාධිපතිතුමාගේ විශේෂ ලක්ෂණයක්. රටක සිටින ප්‍රවීණ කලාකරුවන්ගේ උපන් දිනයේදී උදෑසනින් ම දුරකථනයෙන් අමතා සුබපතන ලොව සිටින එකම රාජ්‍ය නායකයා අපේ ජනාධිපතිතුමා බවයි මගේ හැඟීම.එමෙන් ම කිසියම් කලාකරුවකු මිය ගිය විට අවසන් කටයුතු සඳහා උපකාර කරමින්, හැකි නම් අවමඟුලට ද සහභාගි වෙමින්, එසේ නොහැකි නම් දුරකථනයෙන් හෝ තම ශෝකය පළ කරමින් කලාකරුවන්ගේ පවුලේ අය සමඟ ශෝකය බෙදා ගන්න ජනාධිපතිතුමා ඉදිරිපත් වෙනවා.විදෙස් රටක සිටියත් තම යුතුකම ඉටු කිරීමට ජනාධිපතිතුමා අමතක කරන්නේ නෑ. කලාකරුවන්ට ජනාධිපතිතුමා දක්වන මිත්‍රශීලිත්වය එතුමාගේ හදවතින් ම ඇතිවන දෙයක්. එය මවාගත් දෙයක් වත් රඟපෑමක්වත් නෙමෙයි. ප්‍රවීණ කලාකරුවකු දුටුවිට සැමවිට ම ජනාධිපතිතුමා එම කලාකරුවා ළඟට ගොස් කතා කරනවා. කලාකරුවා තමා ළඟට එන තෙක් ජනාධිපතිතුමා සිටින්නේ නෑ. කලාකරුවාගේ දෑතින් අල්ලාගෙන එසේ නැතිනම් වැළඳ ගෙන තම මිත්‍රශීලිත්වය පෙන්නුම් කරන්නටත් ජනාධිපතිතුමා අමතක කරන්නේ නෑ.“කලාව ජනාධිපතිතුමා තුළ නිසඟයෙන් ම තිබෙන දෙයක්. ඒ නිසයි එතුමා කුඩා කල පටන් ම කලා කටයුතුවලට සම්බන්ධ වී සිටින්නේ. එතුමා මන්ත්‍රීවරයෙක්, ඇමැතිවරයෙක් වී සිටි කාලවල චිත්‍රපට, ටෙලිනාට්‍ය කීපයකටම රංගනයෙන් දායක වුණා. ‘නොමියෙන මිනිසුන්’ චිත්‍රපටය, ‘උදාගිර’ ටෙලිනාට්‍ය ඒ අතරින් කීපයක්.“කලාකරුවන්ට සුවිශේෂ ළෙන්ගතුකමක් දැක්වූවත් කලාකරුවන්ට පමණක් එම ළෙන්ගතු කම සීමා නොකර සියලුම රට වැසියන් කෙරෙහි එම හැඟීම දක්වන ව බව ජනාධිපතිතුමා සමීපයේ සිටින පුද්ගලයෙක් ලෙස මට හොඳින් අවබෝධ වෙනවා.“ජනාධිපතිතුමා විසින් කලාකරුවන් වෙත තම මිත්‍රශීලිත්වය පළ කළ අවස්ථා ගණනාවක්ම දැක ගැනීමේ අවස්ථාව මට ලැබී තිබෙනවා. ප්‍රවීණ සිනමාකරු ආචාර්ය ලෙස්ටර් ජේම්ස් පීරිස් මහතාගේ උපන් දින දවසකදී ලෙස්ටර් මහතාගේ නිවෙසට ම ගොස් සුබ පැතීමට තරම් ජනාධිපතිතුමා නිහතමානී වුණා. ඒ වගේ ම තවත් අවස්ථාවක ලෙස්ටර් ජේම්ස් පීරිස් මහතා අරලියගහ මන්දිරයට කැඳවා සුවදුක් විමසා කේක් කවා සංග්‍රහ කළ අයුරුත් මට මතකයි. ආචාර්ය පණ්ඩිත් අමරදේවයන් හමුවීමට ජනාධිපතිතුමා හදිසියේ ම නිවෙසට ගිය අවස්ථාවත් ඉතාම හැඟීම් දනවන අවස්ථාවක්.ඒ අමරදේවයන්ගේ උපන් දිනය යෙදී තිබුණු දිනයක්. එදා අමරදේවයන් සිටියේ තරමක් අසනීපයෙන්. අමරදේවයන් ගේ නිවෙසට ගිය ජනාධිපතිතුමා අමරදේවයන්ට සුබ පැතුවේ ඉතාම ආදරයෙන් වැළඳ ගනිමින්. අමරදේවයන්ට හිඳ ගැනීමට සැලැස්වූ ජනාධිපතිතුමා අමරදේවයන් සමඟ කතා බස් කළේ හිටගෙන. එදා අමරදේවයන්ට කේක් කෑල්ලක් කැවීමටත් ජනාධිපතිතුමා අමතක කළේ නෑ. ජනාධිපතිතුමා අමරදේවයන්ගේ නිවෙසින් පිටත් වුණේ බොහෝ වේලාවක් සතුටු සාමීචියේ යෙදී මෙන් පසුවයි.මෑතදී ජෝ අබේවික්‍රම කලාකරුවා ජනාධිපතිතුමාට හමුවූ අවස්ථාව ඉතාම සංවේදී අවස්ථාවක් වුණා. එහිදී ඉතාම මිත්‍රශීලීව ජෝව පිළිගත් ජනාධිපතිතුමා ජෝ ළඟටම වෙලා බොහෝ වේලාවක් සිටියා. ජෝ අබේවික්‍රම කලාකරුවාගේ දෑස් පෙනීම දුර්වල නිසා ජෝට කෑම කවන්නත් ජනාධිපතිතුමා පෙලඹුණා. ඒක ඉතාම හැඟීම්බර මොහොතක්.ආචාර්ය ප්‍රේමසිරි කේමදාසයන්ගේ උපන් දිනය දවසක ජනාධිපතිතුමා කේමදාසයන්ව අරලියගහ මැදුරට කැඳවාගෙන ආව. එදා බොහෝ වේලාවක් කේමදාසයන් සමඟ ගත කිරීමට ජනාධිපතිතුමා මැළි වුණේ නෑ. කලාකරුවෙක් රෝගාතුර වූ විට ඇතැම් විට පවුලේ අයකුටත් කලින් ම කතා කරමින් ජනාධිපතිතුමා. ඒ වනවිට කලාකරුවා රෝහල්ගත වී සිටී නම්, එම කලාකරුවාට අවශ්‍ය සියලුම පහසුකම් සපයන ලෙස රෝහල් බලධාරීන්ට උපදෙස් දීමට ජනාධිපතිතුමා මැළිවන්නේ නෑ.ඉතා ම මෑතදී ප්‍රවීණ රංගන ශිල්පී විජය නන්දසිරි රෝගාතුර වුණා. ඒ අවස්ථාවේදී විජයට කතා කර ඔහුගේ සුවදුක් විමසා සිටීමෙන් පමණක් ජනාධිපතිතුමා නැවතුණේ නෑ. එතුමා තම පෞද්ගලික වෛද්‍යවරයා වන ඒලියන්ත වයිට් මහතාට කතා කොට “විජය කියන්නෙ අපිට සිටින හොඳ කලාකරුවෙක් ඔහුගේ හාස්‍ය රංගනයෙන් රටම සැනසෙනවා. ඒ නිසා එයාගෙ අසනීපය ගැන සොයා බලන්න” යැයි ප්‍රකාශ කොට තිබෙනවා.“මීට වසර කීපයකට පෙර රූකාන්ත ගුණතිලකගේ නිවෙසට කිසියම් පිරිසක් අලාභ හානි කළා. එවකට ජනාධිපතිතුමා ඇමැතිවරයෙක්. එදා රූකාන්තට දුරකථනයෙන් කතා කරල “මොනවද කෙරෙන්න ඕන” කියල අහපු මුල් ම කීපදෙනාගෙන් කෙනෙක් තමයි ජනාධිපතිතුමා. ඒකට කෘත ගුණ දක්වන්නයි පසුගිය ජනාධිපතිවරණයේදී ජනාධිපතිතුමා වෙනුවෙන් රූකාන්ත ගීතයක් ගායනා කළේ.”“අපේ ජනාධිපතිතුමා හොඳ කලා කාමියෙක්; රසිකයෙක්. ඒ බව මට තේරුම් ගිය අවස්ථා ගණනාවක්ම තිබෙනවා. ප්‍රවීණ ගායක එච්.ආර්. ජෝතිපාල අනුස්මරණය කිරීමට පසුගියදා මිය ගිය සංඝදාස මහත්තය සෑම අවුරුද්දකම “ජෝති රාත්‍රිය සංවිධානය කරනවා. එහිදී ජෝති ගැයූ ගීත ප්‍රවීණ ගායක ගායිකාවන් ගායනා කරනවා. මේ අවුරුද්දෙ පැවැත්වුණු ‘ජෝති රාත්‍රිය’ ප්‍රසංගය ඊට දින කීපයකට පසුව රූපවාහිනියෙන් විකාශය වුණා. ජනාධිපතිතුමා ඒ රූපවාහිනි වැඩසටහන පටන් ගැන්මේ සිට අවසානය වන තෙක් ම ඉතාම ආශාවෙන් නැරඹුවා. ඒ වගේ ම පැරැණි චිත්‍රපට රූපවාහිනියෙන් විකාශය වනවිට ඉඩක් ලදොත් නැරඹීමට ජනාධිපතිතුමා සැමවිටම උත්සාහ කරනවා. විදෙස් රටවල සංචාරය කරන විට ගුවන් යානයේදී චිත්‍රපටයක් නැරඹීමයි ජනාධිපතිතුමාගේ විනෝදාංශය. අමරදේව, ජෝතිපාල, නන්දා මාලිනී, සුනිල් එදිරිසිංහ, සනත් නන්දසිරි, අපේ ජනාධිපතිතුමා කැමතිම ගායක ගායිකාවන්. එවැනි කලාකාමී පුද්ගලයකුගේ සිත තුළ තමයි මනුස්සකම ආදරය තිබෙන්නේ.“කිසිම කලාකරුවකුගේ ගැටලුවකදී එම කලාකරුවාගේ දේශපාලනය කුමක්දැයි සෙවීමට ජනාධිපතිතුමා උත්සාහ ගන්නේ නෑ. එතුමා බලන්නේ කෙසේ හෝ එම කලාකරුවාට උදව් කිරීමටයි. මේ ගතිගුණ නිසයි පසුගිය ජනාධිපතිවරණයේදී රටේ සියලුම කලාකරුවන් ජනාධිපතිතුමා වටා එකතු වුණේ. මට නම් හිතෙන්නේ ජනාධිපතිතුමාට විරුද්ධ කලාකරුවකු මේ රටේ නොමැති බවයි. ප්‍රවීණ කලා කරුවකු දුටු විට අපේ ජනාධිපතිතුමාට එතුමා ජනාධිපතිවරයා බව අමතක වී අර කලාකරුවාගේ රසිකයකු ලෙසයි හැසිරෙන්නේ. ඒකයි කලාකරුවන් ජනාධිපතිතුමාට මෙතරම් ආදරේ.”ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av1011146</link>
    <topic>නිදහසින් පසු මෙරට පහළ වූ පරිපූර්ණ රාජ්‍ය නායකයා</topic>
    <author>හේමාලි විජේරත්න</author>
    <content>නිදහසින් පසු මෙරට පහළ වූ පරිපූර්ණ රාජ්‍ය නායකයාරවීන්ද්‍ර රන්දෙනියඅතිගරු ජනාධිපතිතුමා මගේ මතයේ හැටියට නිදහසින් පසු ලංකාවේ පහළ වූ පරිපූර්ණ රාජ්‍ය නායකයා. ඒක එතුමාගේ දේශපාලන න්‍යායයෙන්ම පමණක් ඔප්පු කරපු දෙයක් නොවේ. නායකයෙක් සතු ගුණාංග තුළ මහා අර්ථයක් ගැබ්වෙලා තිබෙනවා. ඇත්තටම ඒක හරිම සංකීර්ණ දෙයක්. ඒ තුළ දැක්මක් තියෙන්න ඕන. තමන් දරන ප්‍රතිපත්තිය පිළිබඳ විශ්වාසයක් තිබෙන්න ඕන.ඒ මාර්ගයේ නොසැලී යන්න පුළුවන් අධිෂ්ඨානයක් තිබෙන්න ඕන. රටක නායකයෙක් වුණාම තමන්ගේ මාතෘ භූමියට, අපේකමට ගෞරවයක් තිබෙන්න ඕන. එතුමා ජනතාව කෙරෙහි දක්වන ළෙන්ගතු බව කිසිසේත්ම දේශපාලනය වෙනුවෙන් කරන මවා ගත් දෙයක් නොවන බව ඕනම කෙනෙකුට තේරෙනවා. මේ සියල්ල එකම තැනක කැටිවෙන්නේ හරිම කලාතුරකින්. එතුමාගේ පළවැනි නිල කාලය අවසන් වෙන මේ මොහොතේ මේ රට දිහා බැලුවම, රට කිසියම් වූ විප්ලවීය වෙනසකට එතුමා භාජනය කර තිබෙන බව පැහැදිලි වෙනවා.මේ විප්ලවීය වෙනස යුද්ධය නිමා කිරීම නිසා පමණක් ඇති වූවක් නොවේ. ජනාධිපතිතුමා ලබාගත් විශිෂ්ටතම ජයග්‍රහණය යුද ජයග්‍රහණය තමයි. නමුත් එය පමණක් නොවෙයි. අපේ ආර්ථිකය අතින් බැලුවත්, සංවර්ධනය ගැන බැලුවත් මේ සේරම ඉක්මවා යන තව දෙයක් තිබෙනවා. අපේ රටේ මිනිසුන් තුළ දැන් ඇතිවෙලා තිබෙනවා අපේ කම, ජාතිකත්වය අපේ දේවල් ගැන ආඩම්බර වෙන්න පුළුවන්කම අපේ චාරිත්‍ර - වාරිත්‍ර පිළිබඳ ආකල්පමය වෙනසක් ඇති කරන්න පුළුවන් වෙලා තිබෙනවා.ඒ නිසා ඇත්තටම ජනාධිපතිතුමා ගැන කරන කතාවක් එක් මාතෘකාවකට සීමා කරල කතා කරන්න අමාරුයි. අද එතුමාගේ ප්‍රතිරූපය සමස්ත දේශය පුරාම පැතිර යන මහා දැවැන්ත වෘක්ෂයක හෙවණකට මුළු රටම ආව වගේ ගතියක් තමයි තිබෙන්නේ.මගේ විෂය සිනමාව වුණත් එතුමා පිළිබඳ කතා කරත්දි සිනමාව වැනි මාතෘකාවක් තුළ කතා කරලා පමණක් එතුමාව විග්‍රහ කරන්න බැහැ. ඒ තරම් විශාල දැවැන්ත ප්‍රතිරූපයක්. එතුමාගේ සියලු ක්‍රියාවලියන් තුළ, මට මතක් වෙන්නේ අපේ පැරණි රජදරුවන්ගේ තිබුණු වීරත්වය, ප්‍රොඪත්වය සහ රට වෙනුවෙන්ම කැපවුණු ගතිය යළි අපට පහළ වෙලා නේද කියන හැඟීමත් ඇතිවෙනවා.සිනමාව ගැන, කලාව ගැන කතා කළත් නිදහසින් පසු යුගයේ තමන්ගේ වුවමනාවෙන්, ස්ව කැමැත්තෙන් කලාව වෙනුවෙන් එතුමා කරන මෙහෙය මීට ප්‍රථම කිසිදු දේශපාලන නායකත්වයකින් මම දැකලා නෑ. එහෙම කියන්න අවසරය ලබා ගන්නේ 1977 කාලයේ ඉඳලම දේශීය සිනමාවට අදාල සිද්ධීන් පිළිබඳ මේ රටේ හිටපු දැවැන්ත රාජ්‍ය නායකත්වයන් සමඟ සමීපව කටයුතු කළා. අපිට බොහෝ කොට ඉන්න වුණේ මේ අයගේ විරුද්ධ පැතිවල. ඒ කාලයේ සිනමාව ගැන යම්කිසි ඇල්මකින්, ආදරයකින් හිටියේ එකම රාජ්‍ය නායකයයි.ඒ ආර්. ප්‍රේමදාස. පසුකලෙක හිටපු නායිකාවකගෙන් අපි සිනමාව නඟා හිටවන්න උදව් ඉල්ලුවා. ඒ මොහොතේ වඳින්න ගිය දේවාලේ හිසේ කඩා වැටුණා වගේ ඒ උදව්ව නැවතුණේ චිත්‍රපට බෙදා හැරීම පෞද්ගලිකකරණය කරලයි. ඒ තමයි අපි ලබපු ප්‍රතිඵලය. මෙවැනි අත්දැකීම් ලබපු පරිසරයක හිටපු අපි ජනාධිපතිතුමා ජනාධිපතිධුරයේ වැඩ බාරගත් සැනින් අපි එතුමාව මුණ ගැසෙනතුරු හිටියේ නෑ. වහාම සියළුම කලාකරුවන් එතුමා කැඳෙව්වා. අපෙන් විමසා සිටියා අදහස් දක්වන්න කියලා. කරන්න අවශ්‍ය දේ කියන්න කිව්වා. මීට ප්‍රථම මෙවැනි දේ සිද්ධවෙලා නෑ. සමහර අවස්ථාවල අපි අපේ ප්‍රශ්න ගැන කතා කරන්න රාජ්‍ය නායකත්වය මුණ ගැසෙන්න මාස 6 – 7 බලාගෙන හිටියා. ඒ නිසා මේ වෙනස අපිට තදින්ම දැනුණා.සිනමාව සහ අනෙකුත් කලාවන් කෙරෙහිත් ඒවා වඩා වර්ධනය කිරීම පිණිස එතුමාගේ සිත තුළ අව්‍යාජව නැගෙන කැමැත්තක් තිබෙනවා කියලා අපිට දැනෙනවා. ඒ තුළ අපි බොහෝ දේ ලබා ගත්තා. පළවැනි සාකච්ඡාවෙන් විතරක් නැවැත්තුවේ නෑ. මාස තුනකට වතාවක්වත් අපි මුණ ගැසෙනවා. සාකච්ඡා කරනවා. ඒ සංවාදය නිරන්තරව කර්මාන්තයට සම්බන්ධ අය සමඟ කරමින් පවතිනවා. එහි ප්‍රතිඵලයක් ලෙස, එතුමාගේම යෝජනාවක් අනුව මිලියන 35 දක්වා චිත්‍රපටයක් ආයෝජනය කරන මුදල ආදායම් බද්දෙන් අඩුකිරීම් සඳහා සුදුසුකම් ලබන ආයෝජනයක් සඳහා සම්මත කරගත්තා.ඒ වගේම ආනයනය කරන සියලුම සිනමා උපකරණ සඳහා තීරු බදු සහ අනෙකුත් සියලුම ගාස්තුවලින් නිදහස් කර දුන්නා. ඊට පස්සේ ඒ සහන දෙනගමන් චිත්‍රපට කර්මාන්තයේ ප්‍රදර්ශන අංශයට බදු සහන ලබා දුන්නා. ඒ විතරක් නොවේ සිනමාකරුවන්ගේ ජීවිතේ තිබෙන ප්‍රශ්න සඳහාත් එතුමා සමීපව කටයුතු කරන්න කැපවෙනවා. වෙලාවකට මට හිතෙනවා මේ දීල තිබෙන සහන වලින් සිනමාකරුවන් නිසි ප්‍රයෝජනය ගත්තද කියලත්.ජනාධිපතිතුමාගේ මේ මැදිහත් වීම අපට වඩාත්ම දැනෙන්න හේතු තිබෙනවා. සිනමාව කියන එක යම්කිසි පසුබෑමක තිබුණේ. 1970 – 77 කාලයේ සිනමාව ශක්තිමත් ආරක්‍ෂිත කර්මාන්තයක් විදියට තිබුණා. නමුත් ඉන්පසු විවෘත ආර්ථිකයත් එක්ක අපේ කර්මාන්තය ලෝකයට අනාවරණය වුණා.එතැනදි අපට ශක්තියක් තිබුණද අපේ කර්මාන්තය ලෝකයට ඔසවා තබන්නට? ඒ ශක්තිය නැති වුණා කියලා මා කියන්නේ නෑ. නමුත් ඊට පස්සෙ ජාතිවාදි කලබල ඇති වෙනවා. ඒ කලබල වලින් වැඩිපුරම හානි වෙන්නේ අපේ සිනමා කර්මාන්තයට. සිනමා ශාලා ගිනි තිබ්බා. චිත්‍රාගාර දෙක ගිනි තිබ්බා. එතකොට කර්මාන්තය පැත්තෙන් බැලුවම රටේ ඇති වුණේ ගෙදරින් එළියට බැහැල විනෝද වෙන්න පුළුවන් කාලයක් නොවෙයි. ඊට විකල්ප වශයෙන් අපේ සිනමා ශිල්පීන් ඊට මුහුණ දුන්න විදිය හරිද? කොටින්ම කර්මාන්තය තුළින්වත් හඬක් නැඟුණේ නෑ මේ විනාශ වෙච්ච චිත්‍රපට ශාලා නැවත ගොඩනඟන්න, චිත්‍රාගාර නැවත ගොඩනඟන්න කියලා. එහෙම අපි වැටිලා ඉන්න කොට ජනාධිපතිතුමා රාජ්‍ය නායකත්වය බාර ගන්න ගමන්ම මේ සඳහා යොමු වුණා.එක්තරා කාලයක පිට රටින් ගෙන්වපු විදේශීය ටෙලි නාට්‍ය නිසා අපේ දේශීය කර්මාන්තයට දැඩි පහරක් එල්ල වුණු අවස්ථාවක් එළඹුණා. ඒ මොහොතේ කර්මාන්තය ඇතුළතින්ම විශාල හඬක් ආවා මේකට විරුද්ධව. මේ හඬට කන් දුන්න ජනාධිපතිතුමා මේ විදේශීය නාට්‍ය මෙරටට ගෙන්වීම තහනම් නොකර දූරදර්ශීව කල්පනා කර ඒවා සීමා කිරීම සඳහා විශාල බද්දක් පැනවූවා. අද අපට කියන්න සන්තෝෂයි ඒ පැනවූ බදු මුදල්වලිනුත් අපේ කර්මාන්තයට සෙතක් සලසන්න එතුමා ක්‍රියාත්මක වී තිබෙනවා. එහි අනගි ප්‍රතිඵලය තමයි රන්මිහිතැන්න ටෙලි සිනමා ගම්මානය. එය එතුමාගේම සංකල්පයක්. අපට හිතාගන්න බෑ දහසකුත් එකක් වැඩ කටයුතු මෙන්ම යුද්ධය කරන ගමන් අපේ කර්මාන්තය ගැන මේ තරම් උනන්දුවකින් කටයුතු කරන්නේ කොහොමද කියලා.රන්මිහිතැන්න ජාතියට ප්‍රදානය කළේ අර අය කරපු බදු මුදලින් මිලියන 600 ක් වියදම් කරලා. මෙතෙක් මෙරට බිහිවූ කිසිම නායකයෙක් මෙවැනි දෙයක් සිනමාව වෙනුවෙන් දායාද කරලා නෑ. මේ කටයුත්ත කරත්දි එතුමා සමඟ ඉතාම කිට්ටුවෙන් සම්බන්ධීකරණය කටයුතු කළා.ඒ අවස්ථාවේදී එතුමා නිතර කියපු දෙයක් තමයි, මම මෙය නිම කරන්නේ අපේ රටේ මේ කර්මාන්තයේ නියුතු අයට වෘත්තිය ගෞරවය තියාගෙන, හොඳ ප්‍රමිතීන් අනුව, අභිමානයෙන් යුතුව තමන්ගේ රැකියාව කරන්න පසුබිමක් හදන්නයි. මේ වෙනුවෙන් ලෝකයේ නවීනතම තාක්ෂණය ඇතුළු හොඳම දේ අපේ අයට ලබාදෙන්න කියලයි එතුමා කිව්වේ.සිනමා කර්මාන්තය ගැන අව්‍යාජව මේ තරම් එතුමා කැප වෙන්නේ එතුමාත් අපේ කර්මාන්තයේම කෙනෙක් නිසා වන්නට ඇති. සහෝදර ශිල්පියෙක්ය කියලා කියන්න පුළුවන් තරමට එතුමා අපේ කර්මාන්තයත් එක්ක සම්බන්ධව සිටියා. විශේෂයෙන් ‘නොමියෙන මිනිසුන්’ වැනි විශිෂ්ට ගණයේ චිත්‍රපටයක එතුමා රඟපෑවා. ඒ නිසා එතුමා අපේම කෙනෙක් විදියට අපි දිහා බැලුවා. මේ එතුමාගේ නායකත්වයේ එක පැතිකඩක් පමණයි.එතුමා සත්‍යවාදියි. කියන දේ කරන්න කැපවෙන නායකත්වයක්.ඒ කැපවීම තුළින් අපේ රටේ කිසිම කෙනෙකුට කවදාවත් යථාර්ථයක් බවට පත්වෙයි කියා හිතන්න බැරි යුද්ධයෙන් මේ රට නිදහස් කරලා දුන්නා.මේ පොළොවට තිබුණ ආදරය, භක්තිය නිසා නිදහස්, නිවහල් ඒකීය රාජ්‍යයක උරුමය රටේ සියලු ජන කොටස් වෙත එතුමා ලබා දුන්නා. මව්බිමට ආදරය කරන, අපේකමට ආදරය කරන, ලෝකයේ කිසිදු නායකත්වයක් ලබා නොගත් ජයග්‍රහණ අත්පත් කරගත්, මෙවැනි අභීත නායකයෙක් අපේ රටේ ජනාධිපති ලෙස, මේ රටේ ජනතාව පිළිගන්නේ අතිමහත් ගෞරවයකින් භක්තියකින්.මෙවැනි ගෞරවනීය පිළිගැනීමක්, අභිමානයක්, පෞරුෂයක් වෙනත් කිසිදු නායකයෙක් තුළින් අපට දකින්නට නෑ. ජනතාවට ආදරය කරන ජනතාවාදී මේ නායකයා මම හඳුන්වන්නේ ‘සෙනෙහසේ පියා’ වශයෙනුයි. සමස්ත ශ්‍රී ලංකාවාසි ජනතාවට ඔහු මේ පතුරුවන්නේ සෙනෙහසයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av1011147</link>
    <topic>ඒ දූරදර්ශි නායකත්වයට අපි සදා ණයගැතියි</topic>
    <author>ඉනෝකා පෙරේරා බණ්ඩාර</author>
    <content>ඒ දූරදර්ශි නායකත්වයට අපි සදා ණයගැතියිගීතා කුමාරසිංහනිළියක් හැටියට වඩා මං ජනාධිපතිතුමා දිහා බලන්නේ දේශපාලනඥවරියක් විදියට. මොකද කලාව ගැන කතා කරන්න මාලිනි අක්කල, රවි අයියල වගේ ප්‍රවීණයන් ඉන්නවා. එතුමව බලයට පත් කරන්න හැම වේදිකාවම කතා කළ කෙනෙක් විදියට මට වැදගත් වෙන්නෙ දේශපාලනික වශයෙන් එතුමව දකින ආකාරයයි.70,000 කට අධික ජනතාවක් ඉන්න බෙන්තර - ඇල්පිටිය ආසනයෙ ප්‍රධාන සංවිධායකවරිය ලෙස එතුමා මා පත් කළේ ලොකු විශ්වාසයකින්. ඒ හින්දා මගේ කර පිට විශාල වගකීමක් තියෙනවා. ඒක මේ රටේ සංවර්ධන ක්‍රියාවලියත් එක්කම සමගාමී වන දෙයක්. අද මං සතියේ දවස් 4 ක්ම ගත කරන්නේ මගේ ආසනයේ. කවදාවත් දේශපාලනයක් කරන්න හිතකවත් නොතිබුණු මං දේශපාලනයට ආවෙ එතුමා නිසා. එතුමාගේ ජයග්‍රහණය වෙනුවෙන් හැම වේදිකාවකටම බය නැතුව මං නැංගෙත් ඒ නිසා. එතුමා නැති කාලෙක මං මේ දේශපාලනය අත් හරිනවා.අපේ රට දරුණුම ත්‍රස්තවාදයකින් පීඩා විඳිද්දි, සමහරු මේ ත්‍රස්තවාදය මැඬලන්න බැහැයි කියද්දි එතුමා ඒ දේ කළා. ඒ දූරදර්ශී නායකත්වයට අපි සදා ණයගැතියි. අද අපි මේ නිදහස් - නිවහල් බව විඳින්නේ එතුමා නිසා. අපේ රට ආසියාවේ විශිෂ්ටම රට කරන්න එතුමා ගන්න වෑයම එදත් අපි පිළිගත්තා. අදත් පිළිගන්නවා. හෙටත් එහෙමමයි.ලෝකයේ සෙසු රටවල් අපේ ජනාධිපතිතුමාගෙන් උපදෙස් ගන්න තරමට අපේ රට පිළිගැනීමකට ලක් වුණේ එතුමා නිසා.රටේ ඉදිරි සංවර්ධනය සිදුවන්නේ දැන් අධි වේගයෙන්. ව්‍යාපාරික ප්‍රජාව හරිම ප්‍රබෝධවත්. රටේ ආර්ථිකය ගැන එතුමා ගත් හැම තීරණයක්ම ඉතාම නිවැරැදි ඒවා. යුද්ධයක් නිමා වූ සැණින් මේ තරම් වේගවත් සංවර්ධනයක් සිදුවන්නෙත් ඒ නිසාමයි.අනික එතුමාගේ අවධානය ඈත ගම් දනව් කෙරෙහි යොමු වෙලා. බොහොම ඉක්මනින් ඒ සංවර්ධන කටයුතුත් සිදු වේවි. මේ දකුණු පළාත හොඳම උදාහරණය. අද හම්බන්තොටට එක් වී ඇති වටිනාකම බලන්න. දෙගිඩියාවෙන් හිටපු යුගය එතුමා නිමා කළා. අපිට දැන් ඉදිරිය පැහැදිලියි.රටක් දියුණු කිරීම ඔය කියන තරම් ලේසි දෙයක් නෙවෙයි. රටේ හැම අංශයක් කෙරෙහිම මේ සංවර්ධනය පැතිරෙන්න ඕනෙ. එතුමා සුදුස්සාව සුදුසු තැනට පත් කරල තියෙන්නෙත් ඒ නිසා. අද මං 100% ක් මගේ කාලය ශ්‍රමය වැය කරල තියෙන්නෙ මගේ ආසනේ සංවර්ධන කටයුතු වෙනුවෙන්. එතුමා මේ පළාත වෙනුවෙන් මිලියන 700 ක් වෙන් කළා. කල්ප කාලාන්තරයක් වතුර ටිකක් හරියට නැතිව දුක් විඳපු මේ ආසනයෙ ජනතාවට සුවිසල් පානීය ජල ව්‍යාපෘතියක්, පාලම් 7 ක් සහ පාසල් ඉදිකිරීම් සංවර්ධනය කිරීම් වැනි විශාල වැඩ කොටසක් දැන් ක්‍රියාත්මක වෙනවා.දකුණේ ඉදිවන මං මාවත් ටික ඇවිත් බලන්න ඕනේ. ඒවා දැක්කමයි ඇඟට දැනෙන්නෙ මේ සංවර්ධනය රටට කොයි තරම් ප්‍රබෝධයක් ගේනවද කියල. සංවර්ධනය නැතිනම් මොන කලාවක්වත් රැඳෙන්නෑ.රටක් දියුණු වෙනව කියන්නේ ඒ රටේ කලාවත් දියුණු වෙනව කියන එක. එතුමා කලාවට හිතැති කෙනෙක් බව අමුතුවෙන් කියන්න ඕනෙ නැහැ.එතුමගෙ තියෙන අනන්‍යතාව තමයි, සරල කෙනෙක් වීම සහ ජනතාවට සමීප නායකයෙක් වීම. ඒ චරිත ස්වභාවය නිසා එතුමා මහ පොළොවෙ පය ගහල ජීවත්වෙනව මිස උඩින් යන්න හිතන්නෑ.කොයි ආගමක වුණත් කොයි ජාතියක වුණත් මිනිස්සු කී දාහක් එතුමට ආදරේ කරනවද... ගෞරව කරනවද... එවැනි කෙනෙක් වෙන්න ලේසි නැහැ. අපේ පහුගිය නායකයන්ට වැරැදුණෙත් ජනතාවට සමීප නොවුණු හින්දා.‘කරන වැඩේ හරියට කරන්න. බැරි වැඩ බාර ගන්න එපා...’ එතුමා දෙන අවවාදය කාටත් ආදර්ශවත්. අද අපි ඉන්දියාවටත් වඩා ඉදිරියෙන් ඉන්නෙ එතුමගෙ මේ දූරදර්ශී නායකත්වය නිසා.ඉතින් ආසියාවේ ආශ්චර්යයවත්ම රට වෙන්න අපිට තව වැඩි කලක් යන්නෑ. එතකොට මේ රටේ කලාවත් හොඳ තැනක තියේවී. මොකද කලාවට මේ තරම් හිතැති එතුමා කලාව අතැර දමන්නෙ නැති නිසා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av1011148</link>
    <topic>කලාකරුවන්ට මෙතරම් සේවයක් කළ</topic>
    <author/>
    <content>කලාකරුවන්ට මෙතරම් සේවයක් කළලක්‍ෂ්මන් හුලුගල්ල”පසුගිය කාලවල කලාවට සම්බන්ධ පුද්ගලයන් රට පාලනය කළත් කලා ක්ෂේත්‍රයට කිසියම් හෝ මෙහෙයක් සිදු වුණාද කියන එක ප්‍රශ්නයක්. 2005 වසරේ වත්මන් ජනාධිපතිතුමා බලයට පත්වීමෙන් පසුව රට තුළ අමුතුම තාලේ වැඩසටහනක් ක්‍රියාත්මක වුණා. එතුමා මූලිකත්වය දුන්නේ රට වෙළාගෙන තිබුණු යුද්ධය අවසන් කරන්න. යුද්ධය සඳහා සිත මෙහෙයවන ගමන්ම රටේ දියුණුව, සංවර්ධනය ගැනත් පූර්ණ අවධානය යොමු කළා. ඒ සමඟම එතුමා කලා ක්ෂේත්‍රය වෙනුවෙන් විශාල වැඩ කොටසක් කළා.එකක් තමයි “රන්මිහිතැන්න” ටෙලි සිනමා ගම්මානය. එය එතුමාගේ සංකල්පයක් මත ඉදිවූවක්. රන්මිහිතැන්න ටෙලිනාට්‍ය සහ සිනමා කර්මාන්තය වෙනුවෙන් කළ ඉතා ඵලදායී ආයෝජනයක්. එතුමා සිනමාවට කළ තවත් සේවයක් තමයි, සිනමා තාක්ෂණික උපකරණ සඳහා පනවා තිබූ ආනයන බදු ඉවත් කිරීම. එවැනි බදු මුදල් කපා හැරීමක් කළේ රටේ සංවර්ධනයට සහ යුද්ධය සඳහා ගිය වියදම් පියවීමට විශාල මුදලක් අවශ්‍ය අවස්ථාවක.එමෙන්ම යම් යම් රූපවාහිනී නාලිකාවලින් විකාශය කළ සිංහල හඬ කැවූ විදේශීය රූපවාහිනි නිර්මාණ සඳහා බද්දක් පැනවීමට ගත් තීරණය ලංකාවේ ටෙලිනාට්‍ය ක්ෂේත්‍රයට කළ උදාර මෙහෙවරක් ලෙසයි මම දකින්නේ. එම තීරණය නිසා ලංකාවේ ටෙලිනාට්‍ය නිෂ්පාදනය ඉහළ ගියා. එම නිර්මාණවලට දායක වන ශිල්පීන්ට හොඳ ආදායමක් ලැබෙන්න පටන් ගත්තා.2005 වසරේදී තමාව බලයට පත්කිරීමට ක්‍රියා කළ කලාකරුවන්ට පමණක් නොවේ ජනාධිපතිතුමා සැලකුවේ. සෑම දෙනාටම සමානව සලකනවා. 2010 ජනාධිපතිවරණයේදී රටේ අති බහුතරයක් කලාකරුවන් ජනාධිපතිතුමා වටා රොක්වුණා.අපේ නිළි රැජින මාලිනි ෆොන්සේකා මහත්මිය ජාතික ලැයිස්තු මන්ත්‍රිවරියක ලෙස පත්කිරීම සමස්ත සිනමා කර්මාන්තයටම කළ ගෞරවයක් ලෙසයි මම දකින්නේ. කලාවට සහ කලාකරුවන්ට මෙතරම් සේවයක් කළ ජනාධිපතිවරයකු අප රටේ ජනාධිපතිවරුන් අතර නොමැති බවයි මගේ හැඟීම.”දේශපාලන ඉතිහාසයේස්වර්ණමය මුද්‍රාව ජනපතිතුමයිප්‍රේම් දිසානායකඉතිහාසයේ තීරණාත්මක අවධියකට අපි අද එළැඹ සිටිනවා. බියෙන් සැකෙන් තොරව ජීවත් විය හැකි යුක්තිගරුක සමාජයක් හා දේශයට හිතැති, ජනතාවට හිතැති, අකුටිල කැපවීමකින් යුත් අවංක නායකත්වයක් පිළිබඳව කාලාන්තරයක් තිස්සේ පැවැති හිඩැස අදින් දෙවසරකට පෙර පරිපූර්ණත්වයට පත්වීම ජාතියේ වාසනාවක්.බංකොලොත් දේශපාලන සතුරන්ගේ නින්දා, අපහාස, උපහාස, අවලාද, නොසරුප් වදන් මැද ඉන්ද්‍රඛීලයක් සේ නොසැලෙමින්; මිනීමරු අධම් ම්ලේච්ඡ ත්‍රස්තවාදයට එරෙහිව අභීතව, අදීනව පෙරමුණ ගනිමින්; ගිනි ගත් දේශය යහපත් දේශයක් බවට පත් කිරීමේ ඓතිහාසික කාර්යභාරය උදෙසා ඇප කැප වෙමින්; මවුබිමේ ස්ථාවරත්වය සහතික කරන ඓතිහාසික යුගයක් උදා කළ සේනාධිනායක අතිගරු ජනාධිපති මහින්ද රාජපක්ෂ මැතිතුමන්ගේ දෙවැනි පදවි ප්‍රාප්තික කාලය තුළ ශ්‍රී ලංකාවේ දෙවැනි නිදහස් සටනේ අභිමානවත් විජයග්‍රහණය සනිටුහන් වීම මෙරට දේශපාලන ඉතිහාසයේ සදානුස්මරණීය ස්වර්ණමය සිහිවටනයක් බැව් අවිවාදිතයි.යුද්ධයෙන් ධර්මවිජයට ද, වෛරයෙන් මෛත්‍රියට ද, අසත්‍යයෙන් සත්‍යයට ද, අන්ධකාරයෙන් ආලෝකයට ද, දරිද්‍රතාවයෙන් සශ්‍රීකත්වයට ද ශ්‍රී ලංකාව රැගෙන යන්නට වරම් ලද, යුක්තියේ හා සත්‍යයේ නියමුවාණන්ට ඒ විජයග්‍රහණය කරා ළං වෙන්නට කළ යුතු මහඟු මෙහෙවරක් තිබෙනවා. ජනාධිපති මහින්ද රාජපක්ෂයන් විසින් උදා කර දෙන ලද ජයග්‍රහණය රැක ගැනීමේත් එය මානුෂීය සංවර්ධනයක් කරා ඉලක්ක ගත කිරීමේත් භාරදූර කර්තව්‍යයට සමාජ ක්‍රියාකාරීන් හැටියට ඇප කැප වී උරදීම, මේ රටේ උගතුන්, බුද්ධමතුන් හා විද්වතුන්ගේ ප්‍රධාන යුතුකමක් හා වගකීමක්ව පවතිනවා.මේ සඳහා එකාවන්ව පෙළ ගැසී, එක හැඟීමෙන් වෙළී මේ මවුබිම සාමාජාර්ථික හා දේශපාලනික වශයෙන් නිවහල් දේශයක් බවට පත් කිරීමේ උදාරතර කර්තව්‍යය උදෙසා සන්ධාන ගත වීමේ ඓතිහාසික වැදගත්කම ජනපති දෙවැනි පදවි ප්‍රාප්තියේ දී, මේ රටට ඇල්මක්, ආදරයක් ඇති හැම පුරවැසියකුගේම හිතටත් හදවතටත් කාන්දුවීම සමාජ අවශ්‍යතාවයක්ව පවතින බව කිව යුතුමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av1011149</link>
    <topic>ජනාධිපතිතුමා සංවේදී, නිර්මාණශීලී සහ නම්‍යශීලී නායකයෙක්</topic>
    <author>ඉදුනිල් වීරරත්න</author>
    <content>ජනාධිපතිතුමා සංවේදී, නිර්මාණශීලී සහ නම්‍යශීලී නායකයෙක්ජීවන් කුමාරතුංග  මහින්ද රාජපක්ෂ ජනාධිපති තුමා මේ රටේ පළමු පුරවැසියා හැටියට කලාකරුවන් සමඟ තිබෙන සම්බන්ධතා පළමුවෙන්ම අපි අගය කළ යුතුය. මොකද මේ සම්බන්ධතාවය තමයි අපේ කලා කරුවන්ගේ ප්‍රශ්නවලට, කලා ක්ෂේත්‍රයේ ප්‍රශ්න වලට විසඳුම් ලබා ගන්නට තිබෙන අවස්ථාව බවට පත්වෙලා තිබෙන්නේ.සිනමාව, වේදිකාව, ටෙලිනාට්‍ය ඇතුළු සමස්ත කලා ක්ෂේත්‍රයේ හැම දෙයක්ම එතුමා දන්නවා. ඒ ඒ ක්ෂේත්‍රවල ඉන්න කලාකරුවන් පෞද්ගලිකව හඳුනනවා. ඔවුන් සමඟ බොහොම සුහදශීලීව කටයුතු කරනවා. මේ නිසා තමයි මේ වන විටත් අපේ සිනමා කර්මාන්තයට, ටෙලිනාට්‍ය කර්මාන්තයට කිසියම් දියුණුවක් ලැබී තිබෙන්නේ.”දශක තුනකට වැඩි කාලයක් පුරා පැවැති යුද්ධයක් මැද මේ රටේ කලාවේ වැටීමක් සිදුවුණා. මේ තරම් ඉක්මනට එයින් මිදෙන්නට හැකිවීමත් භාග්‍යයක්.“ඇත්තෙන්ම අපි රටක් හැටියට ඉතාමත් අසීරු අසරණ තත්ත්වයක හිටියෙ. මේ අසීරු අවධියේ රටේ සාමාන්‍ය ජන ජීවිතය අඩාල වුණා. ආර්ථිකය කඩා වැටුණා. මිනිස්සුන්ට මරණ බයෙන් ජීවත් වෙන්න සිද්ධ වෙලා තිබුණා. ඒ වගේ කාලයක සමස්ත කලාවම කඩා වැටුණා. සිනමා ශාලාවලට මිනිස්සු ආවෙ නෑ. සංගීත සංදර්ශන එහෙම පිටින්ම නැවතුණා. එහෙත් ජනාධිපති තුමා ඒ යුද්ධය අවසන් කළා. යුද්ධය පවතිද්දීම එතුමා රටේ දියුණුව ගැන සිතුවා. ඒ සඳහා සංවර්ධන යෝජනා ක්‍රම දියත් කළා. මෙහි වැදගත්ම දේ තමයි එතුමා කලාවේ දියුණුව වෙනුවෙනුත් කටයුතු කිරීම.යුද්ධය නිම කරල රට දිනවන ඉලක්කයට යන ගමනේදී ඉදිරියේදී දැවැන්ත සංවර්ධනයක් සිදු වේවි.එහිදී කලාව වෙනුවෙන් තවත් බොහෝ දේ එතුමා අතින් ඉටුවෙලා සිනමාව ඇතුළු සමස්ත කලාවේ සුබදායි දියුණුවක් සිදු කරන්නට කටයුතු කරාවි යන විශ්වාසය තබන්නට පුළුවන් නායකයෙක් ලෙස අපට සතුටු විය හැකියි.”මේ වන විටත් දැවැන්ත වැඩ කොටසක් ඉටුකරලා තිබෙනවා. එහි යෝධ පියවරක් ලෙස රන්මිහිතැන්න හඳුන්වන්න පුළුවන්. තව ඉදිරියේදී එහි සිනමා ශාලා සහ චිත්‍රාගාරයක් ඉඳිවිය යුතුයි. එවිට එය අංග සම්පූර්ණයි. සිනමා කර්මාන්තයේ දියුණුවට හොඳ පියවරක්.රටේ ආර්ථිකය දියුණු වන විට බැංකු ණයවල පොලී අනුපාතය අඩු වුණා. සිනමා ක්ෂේත්‍රයේ දියුණුවට මෙය හරිම වැදගත්. අලුතින් සිනමා ශාලා ඉදිවන්න, සිනමා ශාලා වැඩි දියුණු කරන්න, අලුත් නිර්මාණ බිහි කරන්න, ආයෝජනය කරන්න මේ සහන පොළීණය ක්‍රමය යටතේ බොහෝ දෙනෙක් පෙලඹේවි. මෙය කලාවේ ඉදිරි දියුණුවට හොඳ පෙරනිමිත්තක්.ජනාධිපතිතුමා ගැන කතා කිරීමේදී එතුමා සහ කලාව වෙන් වෙන්ව කතා කරන්න බෑ.“සැබැවින්ම එතුමා හොඳ කලාකාමී හදවතක් ඇති මනුෂ්‍යයෙක්. විනෝදයට හෝ වේවා චිත්‍රපටයක, ටෙලිනාට්‍ය කිහිපයක රඟපාලා තිබෙන කෙනෙක්. ඒ නිසා එතුමා කලා ක්ෂේත්‍රය ගැනත් එහි තිබෙන අඩුපාඩු දුර්වලතා හොඳ නරක මේ හැම දෙයක්ම ප්‍රායෝගිකවම දන්නවා. එතුමා තුළ ඒ විශේෂ ගුණාංගය තිබෙනවා.එහෙම කලාකාමී හදවතක් තියෙන කෙනෙක් තමයි රටේ නායකයා බවට පත්වෙලා ඉන්නෙ. ඒ කියන්නෙ එතුමා සංවේදී, නිර්මාණශීලී සහ නම්‍යශීලී නායකයෙක්. මෙය කලාවට පමණක් නොවෙයි හැම පැත්තෙන්ම හොඳයි රටට.පෞද්ගලිකවම මම කලාකරුවකු හැටියට එතුමා දකින්නෙ හරිම දුර්ලභ කලාකරුවෙක් ලෙසයි. අතීතයේ අපි එතුමා සමඟ ඇසුරු කරද්දී එතුමාට කතා කළේ ‘මහින්ද අයියෙ’ කියලයි. දැන් එතුමා අපේ නායකයා. රටේ නායකයා.ඒත් එතුමාට සහෝදරත්වයෙන් කටයුතු කළ ඒ අතීතය අමතක නෑ. බොහොම සුහදශීලීව එදා වගේම කටයුතු කරනවා. එහෙම නායකයකු යටතේ සිටීමට ලැබීම අපේ වාසනාවක්.අනිත් විශේෂ කාරණය තමයි එතුමාට අතීතය හොඳින් මතක තිබීම. මෙය මම දකින්නේ නායකත්වයේ අතිවිශිෂ්ට ලක්ෂණයක් හැටියටයි. බොහෝ දෙනකුට වෙන්නේ නායකත්වයට පත්වුණාම අතීතය අමතක වීමයි.තමන් ඇසුරු කළ අය අමතක කිරීමයි. ඔවුන්ට එල්ල වන ප්‍රබල චෝදනාවක් වැඩක් කරගන්න ඕන වුණාම එය කරවාගෙන ඉන්පසු අමතක කර දමනවා කියලයි. කෙනෙක් අවශ්‍ය වෙන්නේ වැඩය කරගන්න විතරයි කියලයි.ඒත්, මෙතුමා තුළ ඇති ලක්ෂණයක් තමයි අතීතයේ සියලු දේ ගැන, සියලු දෙනා ගැන හොඳින් මතක හිටීම.එතුමා දන්නවා තමන් අතින් කෙරිලා තියෙන්නේ මොනවද, කෙරෙන්න ඕන මොනවද කියලා. එය බොහොම හොඳින් මතක තිබෙන නායකයෙක් ලෙස අපේ රටේ කලාකරුවාට, කලාවට ඉතා පැහැදිලි සුබ අනාගතයක් ඉදිරියේදී ඇති වේවි. එය කලාකරුවන් ලෙස අපටත් ආඩම්බරයක්. මේ නිසා ගරු ජනාධිපතිතුමාගේ දෙවැනි ධුර කාලයේදී අපේ රටේ කලාවේ, සිනමා කර්මාන්තයේ දැවැන්ත සංවර්ධනයක්, දැවැන්ත පෙරළියක් සිදු වේවි. මේ නිසා එතුමාට හදවතින්ම සුබ පතනවා.ඉදුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111410</link>
    <topic>කලාකරුවන්ගේ දුක් සැප කුමන්දා අසන නිරිදෝ වෙන කොයින්දා</topic>
    <author>සුනිල් මිහිදුකුල</author>
    <content>කලාකරුවන්ගේ දුක් සැප කුමන්දා අසන නිරිදෝ වෙන කොයින්දාආචාර්ය ලෙස්ටර් ජේම්ස් පීරිස්ට උපහාර දක්වමින්මහින්ද රාජපක්ෂ ජනාධිපතිතුමා දේශපාලනඥයකු නොවූයේ නම් නිසැක වශයෙන්ම එතුමා කලාකරුවකු වීමට ඉඩ තිබුණේ යැයි මට සිතේ.මට එසේ සිතෙන්නේ එතුමා සතුව ප්‍රතිභාව පමණක් නොව අතිශයින්ම සංවේදී වූ (අනුන්ගේ දුකේදී උණුවන) හදවතක් ද තිබෙන හෙයිනි. ප්‍රතිභාව කොපමණ වෙතත් සංවේදී හදවත් නැති අනුන් ගැන කිසිදා නොසිතන කලාකරුවන් ද අප අතර නොවෙසන්නේ යැයි කිව හැකිද?ඊර්ශ්‍යාවත් කුහකකමත් ඇත්තේ ඔවුන්ටය. සම්මාන බලු පොරයට වැටී හත්පොළේ ගාගන්නේ ඔවුන්ය.’නරි බෑනා’ නාට්‍යයට සම්බන්ධ වෙයිමහින්ද රාජපක්ෂ ජනාධිපතිතුමාගේ චරිතාපදාන කෘති කියවා ගෙන යනවිට එතුමා තර්ස්ටන් විදුහලේ ඉගෙනුම ලබමින් සිටි අවදියේ සුප්‍රකට නාට්‍යවේදී දයානන්ද ගුණවර්ධනගේ ‘නරිබෑනා’ නාට්‍යයට සම්බන්ධ වූ ආකාරය ගැන අපට විස්තර දැනගන්ට ලැබේ. (දයානන්ද එකල එම විදුහලේ ආචාර්යවරයෙක්ව සිටියේය.) මවගේ විරුද්ධත්වය නොවන්ට ‘නරිබෑනා’ නාට්‍යයේ ගමදුව ගේ චරිතය නිරූපණය කරන්නේ ජනාධිපතිතුමාය. තර්ස්ටන් විදුහල පිරිමි පාසලක් බැවින් සියලු චරිත රඟපෑමට නියමිත වූයේ ශිෂ්‍යයන්ටය. එහෙත් එතුමාගේ මව ඊට විරෝධය පෑවාය.”පුතා පිරිමි චරිතයක් මිස ගැහැනු චරිත රඟපාන්ට යන්න එපා.”මවගේ ඉල්ලීම මත ජනාධිපතිතුමා ඒ චරිතය රඟපෑවේ නැත. ‘නරිබෑනා’ නාට්‍යයේ නිෂ්පාදන පසුබිමේ සිටින්නේ ද ජනාධිපතිතුමාය. තර්ස්ටන් විදුහලෙන් නාට්‍යයක් නිෂ්පාදනය කරමු යන්න එතුමාගේ යෝජනාවකි.’නරිබෑනා’ නාට්‍යය මුලින්ම රඟ දැක්වුණේ 1960 දීය. ඒ තර්ස්ටන් විද්‍යාල රංග පීඨයේ නිෂ්පාදනයක් වශයෙනි. සංගීතය සැපයුවේ එම විදුහලේම ආචාර්යවරයකු වූ සංගීතවේදී ලයනල් අල්ගමය. තර්ස්ටන් විද්‍යාලයීය ශිෂ්‍යයකු වූ යු. ආරියවිමල් ගායනයට සහාය වූයේය. ‘නරිබෑනා’ දෙවැනි නිෂ්පාදනය ආධුනික නාට්‍ය සංගමයේ මූලිකත්වයෙන් සිදුවූ අතර ඒ අවස්ථාවේ ගමදුවගේ චරිතය ශි‍්‍රයානී වීරකෝන් නම් වූ නවක නිළිය රඟපෑවාය. ඇය පසුකලෙක ජනපි‍්‍රය වූයේ ශි‍්‍රයානි අමරසේන නමිනි.ගොඩගේ පොත් ප්‍රකාශකයකු කළේ ජනාධිපතිතුමාජනාධිපතිතුමා විද්‍යෝදය විශ්ව විද්‍යාල පුස්තකාලයේ සහකාර පුස්තකාලාධිපති වශයෙන් සේවය කරන අවදියේ පොත් බැඳීම ජීවිකාව කරගත් අයකු හඳුනාගන්ට ලැබිණි. දිනක් ජනාධිපතිතුමා පොතක අත්පිටපතක් මේ පොත් බඳින්නාට දුන්නේය.”මේ පොත ගහපං. මේ පොත ගැහුවම උඹ පොත් ප්‍රකාශකයෙක්.”පොත් බඳින්නා ඊට අදිමදි කළත් ජනාධිපතිතුමා කී දෙයට විරුද්ධ විය නොහැකි බැවින් පොතේ අත්පිටපත අතට ගත්තේය. පොතේ කතුවරයා ලයනල් සරත්ය. පොතේ නම ‘මම හිතුවෙ නැහැ මට මෙහෙම වෙයි කියලා’ ය.පොත් බඳින්නා ඒ පොත පළකිරීමත් සමඟම පොත් ප්‍රකාශකයකු බවට පත්වූ අතර ඔහු අදත් කියා සිටින්නේ තමාට මෙහෙම දෙයක් වෙතැයි නොසිතූ බවය. ඔහු අදත් ජනාධිපතිතුමාට කෘතඥතා පූර්වක වෙයි. මා මේ කියන්නේ සිරිසුමන ගොඩගේ මහතා ගැනය.1970 මහ මැතිවරණයට ඉදිරිපත් වූ විට ජනාධිපතිතුමාට කලාකරුවන් විශේෂයෙන් සිනමා ක්ෂේත්‍රයේ නළුනිළියන් ප්‍රමුඛ ශිල්පීන් රාශියක් හඳුනා ගැනීමේ භාග්‍යය ලැබිණි. එවක පැවති සිනමා ඒකාධිකාරයට එරෙහිව කර්මාන්තය ජනසතු කළ යුතු බවට උද්ඝෝෂණය කළ සිනමා ශිල්පීහු දේශපාලන වේදිකාවට ද ගොඩවූහ. ඒ එකම වේදිකාවේ නළුනිළියනුත් ජනාධිපතිතුමාත් කතා පැවැත්වූහ.ජනාධිපතිතුමාගේ මවගේ අවමඟුල් උළෙලේදී විජය කතාවක් පවත්වයිජනාධිපතිතුමාගේ මව අභාවප්‍රාප්ත වූයේ එතුමා බන්ධනාගාරගතව සිටියදීය. අවමඟුල් උළෙලේදී මානව හිතවාදි කලාකරු විජය කුමාරතුංග ද කතාවක් කළේය. ඔහු මෙසේ කියා සිටියේය.”මේ ඩී.ඒ. රාජපක්ෂ මැතිනිය දරුවෝ නව දෙනෙක් මේ ලෝකට බිහි කළා. ඒත් එතුමිය තමන්ගේ දරුවන් එකාට එකා කා කොටා ගන්න සැලැස්සුවේ නැහැ. සහෝදර සහෝදරියන්ට එක මවකගෙ දරුවෝ හැටියට එකට ජීවත්වන හැටි එතුමිය කියා දුන්නා. ඒ මන්ත්‍රි දරුවාට එක විදියකටත් අනෙක් දරුවාට තව විදියකටත් එතුමිය සැලකුවෙ නැහැ. අපේ සහෝදර මහින්ද රාජපක්ෂගේ මෑණියන්ගේ ජීවිතය අනෙක් වලව්වල බොහෝ දෙනෙකුගේ ජීවිතවලට ආදර්ශයක්.”ව්‍යාංගාර්ථයෙන් පිරුණු විජයගේ එම කතාවෙන් විවේචනය වූයේ කුමන වලව්කාරයන්ද යන්න ඒ අවස්ථාවේ අවමඟුල් උත්සවයට සහභාගිවූ කාටත් මැනවින් වැටහී තිබිණි. වඩාත්ම වැටහී තිබුණේ ඊළඟ කතාව පැවැත්වීමට නියමිතව සිටි අනුර බණ්ඩාරනායක මහතාටය. ඔහු තම කතාවෙන් විජයට ප්‍රති ප්‍රහාරයක් එල්ල කළේ මෙපරිද්දෙනි.”රාජපක්ෂ මාතාව හරි වාසනාවන්තයි. එතුමිය පුත්තු වගේම දූවරු තුන්දෙනෙක් මේ ලෝකෙට බිහිකළා. ඒ දූවරුන්ගේ ස්වාමි පුරුෂයෝ කවදාවත් සහෝදර සහෝදරියෝ අතර බේද ඇති කළේ නැහැ. ඊට එතුමිය ඉඩ දුන්නේ නැහැ. ඒ අතින් එතුමිය අපි කාටත් ආදර්ශයක්.”’නොමියෙන මිනිසුන්’ චිත්‍රපටයේ බ්‍රිගේඩියර් චරිතය රඟයිජනාධිපතිතුමා රඟපා ඇත්තේ එකම එක චිත්‍රපටයක පමණි. ඒ ගාමිණි ෆොන්සේකා අධ්‍යක්ෂණය කළ ‘නොමියෙන මිනිසුන්’ සිනමාපටයේය. ඒ හැරුණුකොට එතුමා ටෙලි නාට්‍ය දෙකකද රඟපෑවේය. මහින්ද රාජපක්ෂ රංගවේදියා ගැන මාහැඟි විස්තරයක් දක්ෂ විශේෂාංග ලේඛක මහින්ද ඉලේපෙරුම ලියූ ‘කුරහන් සාටකයේ කතාව‘ පොතේ එයි. පහත දැක්වෙන්නේ එයින් උපුටාගත් ඡේද කීපයකි. (මේ අතිරේකයේ එන දමිත් ෆොන්සේකාගේ සාකච්ඡාවද කියවන්න.)”මම කැමතියි ඔබතුමාව මගේ අලුත්ම චිත්‍රපටයේ රඟපාන්න සම්බන්ධ කරගන්න. ඔබතුමා මේකට බැහැයි කියන්න නම් එපා.”ගාමිණී ෆොන්සේකා මහින්ද රාජපක්ෂගෙන් ඉල්ලා සිටියේය.”ඔබ ඉන්නෙ ජෙනරල්ට. මම ඉන්නෙ ඔබතුමා යටතෙ සේවය කරන හමුදා නිලධාරියකුට. මගේ පුතා මා යටතෙ ඉන්න හමුදා නිලධාරියකුට රඟපානවා.”ගාමිණී ෆොන්සේකා මහින්ද රාජපක්ෂට තම චිත්‍රපටය ගැන විස්තර කළේය.”අපේ තාත්තා ‘නොමියෙන මිනිස්සු’ චිත්‍රපටයෙ රඟපාන්න සුදුසු හමුදා ජෙනරල් පෙනුම තියෙන කෙනෙක් කාලයක් තිස්සෙ හෙව්වා. හමුදා කඳවුරු කීපයකටම ගිහින් සොයා බැලුවත් ඒ චරිතෙට ගැළපෙන කෙනෙක් තාත්තාට හොයාගන්න බැරිවුණා. හොඳ පෞරුෂයක් තියෙන නිලධාරීන් හිටියත් ඒ අයට කලා කටයුතුවල යෙදිලා පුරුද්දක් තිබුණෙ නෑ. කලා කටයුතු ගැන දන්න නිලධාරීන්ට ජෙනරල් කෙනෙකුට ගැළපෙන පෙනුම තිබුණේ නෑ. ඒ දෙකම තියෙන කෙනෙක් විදියට තාත්තා දැක්කෙ මහින්ද රාජපක්ෂවයි.”’නොමියෙන මිනිස්සු’ චිත්‍රපටයේ රඟපෑ ගාමිණී ෆොන්සේකාගේ පුත් දමිත් ෆොන්සේකා තාත්තා මහින්ද චිත්‍රපටයට තෝරා ගත් සැටි විස්තර කළේය.චිත්‍රපටයේ රූගත කිරීම් තිබුණේ දියතලාව හමුදා කඳවුරේ සටන් පුහුණුවන පිටියේය. මහින්ද රාජපක්ෂවත් චිත්‍රපටයේ රඟපාන සෙසු නළු නිළියන්වත් වෙස් ගැන්වූයේ හමුදා කඳවුරේ පිහිටි නිල නිවාසයකය.”වේශ නිරූපණ ශිල්පියා හමුදා ජෙනරල් ඇඳුම මහින්ද රාජපක්ෂට අන්දවලා වෙස් ගැන්වූවා. ඉන් පස්සෙ හමුදා කඳවුර මැද්දෙන් ෂූටිං කරන තැනට එක්කරගෙන ගියා. මහින්දව දැක්කාම පුහුණු වෙමින් හිටපු හමුදා සෙබළු සැබෑ ජෙනරල් කෙනෙක් කියලා හිතලා සැලියුට් කරන්න ගත්තා.”ගාමිණී ෆොන්සේකා අතීතය මෙනෙහි කරමින් වතාවක් කීවේය.ජෙනරාල් ඇඳුමින් සැරසී හමුදා සෙබළුන්ගේ ආචාර මැද රූගත කරන තැනට යන මහින්දට මතක් වූයේ තම සහෝදර ගෝඨාභය රාජපක්ෂවය. ඒ වන විට ගෝඨාභය රාජපක්ෂ යුද හමුදාවේ කර්නල්වරයෙකි. මහින්ද හමුදා කඳවුරේ සිට ගෝඨාභය රාජපක්ෂට දුරකතන ඇමතුමක් ගත්තේය.’ගෝඨා, ඔහේ හමුදාවට බැඳිලා අවුරුදු විස්සක් තිස්සෙ කරන්න බැරිවුණු දේ මට එක දවසෙන් කරන්න ඇහැක් වුණා.සහෝදරයාට මහින්ද කියන දේ එක්වරම වැටහුණේ නැත.”අයියා මොකක්ද ඔය කියන්නෙ?””ගෝඨා, මම දැන් ජෙනරාල් මහින්ද රාජපක්ෂ, තේරුණැයි?”මහින්ද රාජපක්ෂ තම සහෝදරයාට දුරකතනයෙන් කියා මහ හඩින් සිනාසුණේය.”වෙන නළුවො එක්ක රඟපානවට වඩා මටත්, තාත්තටත් මහින්ද රාජපක්ෂ එක්ක රඟපාන එක හරිම පහසු දෙයක් වුණා. මොකද එතුමා බොහොම සැහැල්ලුවෙන් තමයි හැසිරුණේ.”සිනමා සක්විති ගාමිණී ෆොන්සේකාගෙන් නළු වරම් ලද මහින්ද රාජපක්ෂට ටෙලි නාට්‍යයක රඟපෑමටත් ආරාධනාවක් ලැබුණි. ඒ ජයන්ත සිල්වා අධ්‍යක්ෂණය කළ “උදාගිර” ටෙලි නාට්‍යයටය. “උදාගිරේ” ලැබුණේ මන්ත්‍රීවරයෙකුගේ චරිතයය. මහින්දත් සමඟ එකට විපක්ෂයේ අසුන් ගෙන සිටි ධර්මසිරි සේනානායක මන්ත්‍රීවරයා එහි තවත් නළුවකු වූයේය. ඒ වන විට මහින්දලා විපක්ෂ මන්ත්‍රීවරුන්ව ගෙවන දහවන අවුරුද්ද විය.”හැමදාම මන්ත්‍රී වෙලා ඉන්න ඇහැකියැ. අපිට දෙන්නකො චිත්‍රපටයෙන්වත් ඇමැතිකමක්.”මහින්ද සිනාසෙමින් කළ යෝජනාවේ ප්‍රතිඵල ටෙලි නාට්‍යය විකාශනය වන විට ලැබී තිබිණ. ‘උදාගිර’ විකාශනය වන විට මහින්ද කම්කරු ඇමැතිවරයාය.කම්කරු අමාත්‍ය ධුරය වෙනස් වී මහින්දට ටික කලකින්ම ධීවර අමාත්‍ය ධුරය ලැබිණ. පොදු පෙරමුණේ ආණ්ඩුවේ අර්බුද මතුව තිබූ එකල බොහෝ මැති ඇමැතිවරු සිටියේ වැඩක් නැති ගාණටය.දේශපාලන වැඩ කටයුතුවලින් ගත සිත පීඩාවට පත්වූ විට ඉන් මොහොතකට හේ මිදී කලා කටයුතු වෙත දිවගොස් මඳ සහනයක් ලබා ගැනීමට මහින්ද පුරුදුව සිටියේය.මේ කලකිරීමට පත්ව සිටි අවධියේ දිනක් ටෙලි නාට්‍ය අධ්‍යක්ෂ සැම්සන් කුමාරගේ පාර්ලිමේන්තුවේදී මහින්ද හමුවීමට ආවේය.”දුර පළාතකට ගිහිල්ලා කලා වැඩකට අත තියන්න ඇහැකි නම් හොඳයි.”ඒ වන විට සැම්සන් කුමාරගේ අධ්‍යක්ෂවරයා “බැද්දේ සෙනෙහස” නම් වූ නවකතාව ටෙලි නාට්‍යයකට නැගීමට සූදානම්ව සිටියේය. එහි එන ගම් ප්‍රධානියකු වන ගමරාලගේ අදීන චරිතය ගොඩනැගීමට ගිරුවාපත්තුවේ උපන් මේ අමාත්‍යවරයා කදිමට ගැළපෙන බව සැම්සන්ගේ විශ්වාසය විය.”ඔබතුමාට හොඳටම ගැළපෙන චරිතයක් තියෙනවා. හැබැයි කරත්තෙ යන්න ඕනෑ. සෙරෙප්පු නැතිව පයින්න යන්න ඕනෑ. දුක් විඳින්න ඕනෑ.””මම ගිරුවාපත්තුවෙ උපන් මිනිහෙක් බං. මට ඔය ඕනෑ එකක් ඇහැකි.”අමාත්‍යවරයාගේ ඉදිරිපත් වීම සැම්සන්ට මහත් සතුටක් විය. ‘බැද්දේ සෙනෙහස’ රූගත කිරීම් තිබුණේ දඹුල්ලේ ඈත දුෂ්කර ගම්මානයකය.නිල රථයෙන් පැමිණි ධීවර අමාත්‍යවරයා, පට සරමක් ඇඳ, මේස් බැනියමකින් සැරසී කොණ්ඩය බැඳ කරත්තයට නැගුණේය. දැන් ගමරාල කරත්තයේ නැගී හේනක් කරා යයි.1940 දශකයේ බිංගොඩ නම් වූ කැලෑවෙන් වට වූ ගම්මානයේ ප්‍රධානියා වූ ගමරාල ගමේ ජනතාවගේ සුබ සිද්ධිය උදෙසා කැපව සාධාරණව තම සේවය ඉටු කරමින් ජීවත් වෙයි. ඔහුට ගම්මු දක්වන්නේ මහත් ගෞරවයකි.මෙහි ප්‍රධාන චරිතය වූ බණ්ඩා ඔහුට කුඩා කල සිට නම නියම කර තිබූ තම මාමාගේ දියණිය විවාහ කර ගැනීමට අකැමැති වෙයි. ඔහු බණ්ඩරී නම් වූ වෙනත් ගමක තරුණියක් සමග සබඳතාවක් ගොඩනඟා ගනී. එම ගමේ සිරිත් අනුව එය විශාල වරදක් කොට සලකන අතර ගම්මු මෙය ගමරාලට පැමිණිලි කරති. මෙය විභාග කොට බලන ගමරාල ආදරයෙන් බැඳුණු දෙදෙනෙක් වෙන් කිරීම පාපයක් කොට සලකා එම විවාහය අනුමත කරනු ලබයි. ‘බැද්දේ සෙනෙහස’මේ අතර රටේ මහත්තයා ගමට පැමිණ තමා ගමේ නවතින දින සඳහා සෑම දිනකම එක් තරුණිය බැගින් තමා වෙත එවන ලෙස ගමරාලට හා ආරච්චි මහතාට දන්වයි. ඔහු පළමු දිනම ඉල්ලා සිටින්නේ බණ්ඩාගේ පෙම්වතිය වන බණ්ඩරී නම් තරුණියයි. ඉහළ තනතුරක් බලාපොරොත්තුවෙන් සිටින ආරච්චි මහතා මෙයට එක පයින්ම කැමැති වේ. එහෙත් ගමරාල එයට තදින්ම විරුද්ධ වේ. ගමේ තරුණියගේ පැත්ත ගන්නා ගමරාල තම තනතුර ගැන හෝ නොසිතා බණ්ඩා සහ බණ්ඩරී හොර රහසේ කැලයට පිටමං කර රටේ මහත්තයාගෙන් ඔවුන් බේරා ගනී.”ආ හිටු හිටු කදිරා ඔහොම හිටු...”අමාත්‍යංශයේ සිට ආ ධීවර අමාත්‍යවරයා නියම ගමරාල කෙනකු සේ ගොනා අවනත කරගෙන කරත්තයෙන් බැස හේනට යයි.”අඩා, බණ්ඩා පුතා මා මෙහාට ගෑටෙව්වෙ තා හදි ගැහෙන්ට හිතාගෙන.”අමාත්‍යවරයා දැන් නියමම ගමරාල කෙනෙකි. “බැද්දේ සෙනෙහසේ” මහින්දට රඟපාන්නට තිබුණේ අපූරු චරිතයකි.”මේක අපේ තාත්තා කරපු වැඩේ වාගෙනෙ.”ගමරාලගේ චරිතය රඟපා හමාර කර කොළඹ එන අතරතුර මහින්ද රාජපක්ෂ කීවේය.”තාත්තට විතරක් නෙවෙයි, ඔබතුමාටත් ඒ චරිතෙ ගැළපෙනවා.”ටෙලි නාට්‍ය කණ්ඩායම මහින්දට කියනු ඇසිණ.ජනාධිපතිතුමා පසුගිය අවුරුදු පහ තුළ කලාවට කළ මෙහෙවර උත්කෘෂ්ඨය. සිනමා කර්මාන්තයට බදු සහන ලබාදීම, ටෙලි නාට්‍ය කර්මාන්තයේ අර්බුදයට මැදිහත්ව ඊට පිළියම් යෙදීම, ‘රන්මිහිතැන්න’ ටෙලි සිනමා ගම්මානය පිහිටුවීම යනාදි වශයෙන් ඒවා එකිනෙක ගොනු කළ හැකිය.පක්ෂ පාට භේද නොතකා කලාකරුවන් ළබැඳිව ඇසුරු කරන අපේ රටේ එකම ජනනායකයා එතුමාය. කලාකරුවන්ගේ උපන්දිනයකදි ඔවුන්ට දුරකථනයෙන් කතාකොට සුබපතන එකම ජන නායකයා එතුමාය. කලාකරුවන්ගේ ලෙඩ දුක් අවස්ථාවන්හි රෝහලට පැමිණ හෝ දුරකථනයෙන් හෝ ඔවුන්ගේ දුක සැප අසා ඔවුන් සුවපත් කිරීම සඳහා කළයුතු දෑ විමසන එකම ජන නායකයා එතුමාය. කලාකරුවකුගේ ප්‍රණාම උළෙලක්, පොත් දොරට වැඩුමක්, නාට්‍යයක මංගල දර්ශනයක් වේද එම කලාකරුවන් දිරිගැන්වීම උදෙසා පූර්ව දැනුම්දීමකින් තොරව ඊට සහභාගි වන එකම ජන නායකයා එතුමාය.උපන්දිනයට සුබ පැතීමට අමරදේවයන්ගේ ගෙදරට එයිආචාර්ය පණ්ඩිත් අමරදේවයන්ගේ උපන් දිනයදා ජනාධිපතිතුමා මහරගම පතිරගොඩ පිහිටි ඔහුගේ නිවෙසට පැමිණ අමරදේවයන්ට සුබ පැතුවේය.”මගේ ආයුෂත් අරන් ඔබතුමා ජීවත් වෙන්න ඕනැ.”ජනාධිපතිතුමා අමරදේවයන්ට හෘදයාංගමව කීවේය.ජනාධිපතිතුමාගේ සම්ප්‍රාප්තිය ගැන ආචාර්ය පණ්ඩිත් අමරදේවයෝ පසු අවස්ථාවක මෙසේ කියා සිටියහ.”මගේ ජීවිතයේ මෙතෙක් පැවති උපන්දිනවලින් මේ තරම් පුදුම වුණු, මේ තරම් සතුටුවුණු උපන්දිනයක් තවත් නැහැ.”ජනාධිපතිතුමා ගැන හොඳම විග්‍රහය ජැක්සන්ගෙන්මහින්ද රාජපක්ෂ ජනාධිපතිතුමාගේ දේශපාලනය අළලා මෙතෙක් හොඳම විග්‍රහය කර ඇත්තේ අර්ථ ශාස්ත්‍රඥයකුවත් සමාජ විද්‍යාඥයකුවත් නොව කලාකරුවෙකි. හේ ජැක්සන් ඇන්තනිය.ජනාධිපතිතුමා ජන මූල නායකයකු බව ජැක්සන් කියා සිටියේය.ජන මූල නායකයකුගේ වීරත්වය හටගන්නේ ඔහු තමන්ගේ රටේ චින්තනය, තමන්ගේ රටේ දේශීය සම්පත් භාවිතයට ගැනීමෙන් යැයි කියන ජැක්සන් කිසියම් රටක් මුහුණ පා තිබූ ව්‍යසනයකින් ඒ රට බේරාගත් නායකයකුට ජන මූල නායකයකු යැයි කිව හැකි බව කියයි.ඒ අරුතින් වී.අයි. ලෙනින්, චීනයේ මා ඕ සේතුං, ඉන්දියාවේ මහත්මා ගාන්ධි මෙන්ම ශ්‍රී නේරු ද ජන මූල නායකයන් ලෙස හඳුන්වා දිය හැකි බවද ජැක්සන් කියයි. එබඳු අර්ථ සම්පන්න විවරණයක් කලාකරුවකු වෙතින් සිදුවීම කලාවට සම්බන්ධ අප අගය කළ යුත්තකි.දේශපාලන පක්ෂ භේදයකින් තොරව මේ රටේ සියලු කලාකරුවන් ජනාධිපතිතුමාගේ දෙවැනි පදවි ප්‍රාප්තියේදී එතුමාණන්ට හද පිරි භක්තියකින් ශුභාශිංසනය කරනු නොඅනුමානය.ආයුබෝ වේවා මහ රජාණෙනි!සුනිල් මිහිදුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111412</link>
    <topic>අනාගත නායකත්වය ළමා වියේදීම ප්‍රකට කළා</topic>
    <author/>
    <content>අනාගත නායකත්වය ළමා වියේදීම ප්‍රකට කළාදෙනගම සිරිවර්ධන  “ජනාධිපතිතුමා වගේ නායකයෙක් බිහිවුණේ නිකම්ම නෙමෙයි. එතුමා අහසින් කඩා වැටුණු නායකයෙක් නෙමෙයි. එතුමාගේ කුඩා කාලයේ අත්දැකීම් දිහා බලද්දි අපිට පෙනෙනවා එතුමා ඒ කාලයේත් නායකත්වය දැරු අයුරු. ඒ ගමේදී, පාසලේදී. එතුමාගේ පියා ඩී. ඒ. රාජපක්ෂ මහත්තයා ගමේ ගොවියන්, ගොපල්ලන් ආශ්‍රය කරද්දි එතුමා ඔවුන්ගේ දරුවන් ආශ්‍රය කරමින් ඔවුන්ට නායකත්වය දුන්නා. පාසලේදීත් එහෙමයි. එතුමගේ පියා එතුමව කුඩා කාලයේ ඉඳන් අනාගත නායකත්වයක් සඳහා පරිසරය සකස් කරනවා.මහින්ද රාජපක්ෂ ජනාධිපතිතුමාගේ චරිතාපදාන සටහන් රැගත් ඉතා වැදගත් පොත් තුනක් මම කියවා ඇත්තෙමි. ඉන් පොත් දෙකක් සිංහලෙන් ද අනිත් පොත ඉංගි‍්‍රසියෙන් ද පළව ඇත. සිංහලෙන් පළව ඇති පොත් දෙක වන්නේ මහින්ද ඉලේපෙරුමගේ ‘කුරහන් සාටකයේ කතාව‘ සහ දෙනගම සිරිවර්ධනගේ ‘දුප්පත් දරුවන්ගේ මිතුරා’ ය. (ඉංගී‍්‍රසි බසින් පළව ඇති පොත මුතු පද්මකුමාරගේ ‘මහින්ද’ ය.)මෙයින් දෙනගම සිරිවර්ධන ලියු ‘දුප්පත් දරුවන්ගේ මිතුරා’ පොත සුවිශේෂ වන්නේ එයට ජනාධිපතිතුමා ගේ ළමා හා යොවුන් වියේ කතා ඇතුළත් වීමයි. උපතේ සිට ළාබාල මන්ත්‍රීවරයකු ලෙස පාර්ලිමේන්තුවට තේරී පත්වීම දක්වා වූ එතුමාගේ ළමා හා යොවුන් වියේ ආදර්ශවත් අත්දැකීම් 41 ක් මේ ග්‍රන්ථයට ඇතුළත්ය.දෙනගම චරිත කතා ලිවීමේ සුවිශද ප්‍රතිභාවක් දක්වන්නෙකි. ආචාර්ය ඊ. ඩබ්ලිව්. අදිකාරම්, මහාචාර්ය සේනක බිබිලේ, මහාචාර්ය ඔස්මන් ජයරත්න වැනි චරිතාපදාන ඒ බව පසක් කරවයි. එහෙත් මේ ග්‍රන්ථය ඒ සියල්ලට වඩා ප්‍රමුඛ වන්නේ එය රාජ්‍ය නායකයකුගේ චරිත කතාවක් වීමය.එතුමා එසේ මෙසේ රාජ්‍ය නායකයකු ද නොවේ. ජැක්සන් ඇන්තනි කලාකරුවාගේ නිවැරැදි විග්‍රහයට අනුව එතුමා ජනමූල නායකයෙකි. එතුමා ජනමූල නායකයකු වන්නේ කවර අරුතින් ද යන්න මෙහි එන ජැක්සන් ඇන්තනිගේ ලිපියෙන් විවරණය වෙයි.ජනාධිපතිතුමාගේ ජීවන සටහන් ලිවීමට දෙනගම තරම් සුදුස්සකු තවත් නැතැයි මම සිතමි. ඒ මන්දයත්; ඔහු එතුමාගේ ගම් පළාතේ අයකු වීමත් එතුමා ළඟින් ඇසුරු කළ අයකු වීමත්ය.දෙනගම මීට ඉහත ‘එක්තරා දාමරිකයකුගේ කතාවක්’ නම්වූ පොත ලිවීමේදී ජනාධිපතිතුමා ද ඊට සානුබල දක්වා ඇත. ‘එක්තරා දාමරිකයකුගේ කතාවක්’ පොතෙන් කියැවෙන්නේ දකුණේ විසු ප්‍රකට දාමරිකයකු වූ උක්කුවාගේ කතාවයි. මේ කතාව ලිවීමට කරුණු සොයා යෑමේදී දෙනගම සමග ජනාධිපතිතුමා ද එක්ව ඇත. ගෙයින් ගෙට ගොස් කඩල කමින් කහට තේ බොමින් එතුමා සමග යෙදුණු ඒ ගමන්වල අත්දැකීම් දෙනගම මා හා කියා ඇත.මෙවර ‘දුප්පත් දරුවන්ගේ මිතුරා’ කෘතිය ලිවීමේදී ද දෙනගම මැදමුලන ගමේ ගෙයින් ගෙට ගොස් වැඩිහිටියන්ගෙන් ද, ජනාධිපතිතුමා ඇසුරු කළ සමකාලීනයන්ගෙන් ද තොරතුරු විමසුවේය. එහිදී අවුරුදු එකසිය හතරක වයසේ වැඩිහිටියකු ද තමාට හමුවූ බව දෙනගම කියයි.ජනාධිපතිතුමාගේ සහෝදර සහෝදරියන්, එතුමාගේ පාසල් මිතුරන් සමග ද තමා සම්මුඛ සාකච්ඡා කොට තොරතුරු රැස් කළ බව දෙනගම තවදුරටත් කියයි.මෙබඳු පොතක් ලිවීමෙන් තමා මුදුන්පත් කරගැනීමට තැත් දැරූ අරමුණ කුමක්දැයි මම දෙනගමගෙන් විමසිමි.“ජනාධිපතිතුමා වගේ නායකයෙක් බිහිවුණේ නිකම්ම නෙමෙයි. එතුමා අහසින් කඩා වැටුණු නායකයෙක් නෙමෙයි. එතුමාගේ කුඩා කාලයේ අත්දැකීම් දිහා බලද්දි අපිට පෙනෙනවා එතුමා ඒ කාලයේත් නායකත්වය දැරු අයුරු. ඒ ගමේදී, පාසලේදී.එතුමාගේ පියා ඩී. ඒ. රාජපක්ෂ මහත්තයා ගමේ ගොවියන්, ගොපල්ලන් ආශ්‍රය කරද්දි එතුමා ඔවුන්ගේ දරුවන් ආශ්‍රය කරමින් ඔවුන්ට නායකත්වය දුන්නා. පාසලේදීත් එහෙමයි.එතුමගේ පියා එතුමව කුඩා කාලයේ ඉඳන් අනාගත නායකත්වයක් සඳහා පරිසරය සකස් කරනවා.එතුමගේ පියා ගොවියන්ගේ ප්‍රශ්න, ධීවරයන්ගේ ප්‍රශ්න කෙරෙහි එතුමාගේ අවධානය යොමු කළා.ඒ පෘථුල අත්දැකීම් සම්භාරය ඔස්සේ තමයි අනාගත රාජ්‍ය නායකත්වය බිහි වන්නේ. ඒක නිකම්ම නායකත්වයක් නෙමෙයි. වචනයේ පරිසමාප්ත අර්ථයෙන්ම පොදු ජනතාවගේ නායකත්වයක්. ඒකයි විශේෂත්වය. මේ පොතෙන් මට කියන්න ඕනැ කළේ ඒ ටික.”දෙනගමගේ පොතේ එක් තැනක කියැවෙන ආකාරයට වරක් ඩී. ඒ. රාජපක්ෂ මහතා 1952 පැවැති ශ්‍රී ලංකා නිදහස් පක්ෂ සම්මේලනයට කුඩා මහින්ද හා චමල් රැගෙන යයි. එහිදී එස්. ඩබ්ලිව්. ආර්. ඩී. බණ්ඩාරනායක මහතා කියා ඇති දේ ඉතා වැදගත්ය.“අර ඈත රුහුණේ ඉඳලා, වීරකැටියේ ඉඳලා තමන්ගේ පුතාලා දෙන්නයි අයියගේ පුතයි ඩී. ඒ. රාජපක්ෂ මන්ත්‍රීතුමා මේ සම්මේලනය පෙන්වන්න එක්ක ඇවිත් තියෙනවා.ඒක හරිම වැදගත්. අපි කරන්නේ මොනවද කියලා අපේ ඊළඟ පරම්පරාව දැනගන්න ඕන. ඔවුන්ට ආදර්ශයක් වෙන විදියට අපි හැසිරෙන්න ඕන. වැඩ කරන්න ඕන. රටේ නායකත්වයට ගැළපෙන විදියට ඊළඟ පරම්පරාව හදන්න අපේ ඩී. ඒ. හිතලා තියෙනව. මේක අපි කාටත් ආදර්ශයක්. අපේ අනිත් අය තමන්ගේ දරුවන් එක්කගෙන ඇවිත් නැහැ. බලන්න ඉතින් මමත් මගේ ළමයි එක්ක ගෙන ඇවිත් නැහැනේ.”දෙනගමගේ මේ පොත කියැවීමේදී අනාගත නායකත්වය පමණක් නොව අයුක්තියට අසාධාරණයට එරෙහි වීම, නිර්භීතකම, පටු ජාතිභේද ඉක්මවූ මානව හිතවාදී ගුණය වැනි ලක්ෂණ ජනාධිපතිතුමා සතුව පවත්නා අයුරු අපට විද්‍යමාන වන්නේය.‘දුප්පත් දරුවන්ගේ මිතුරා’ දැන් දෙමළ බසින් ද පරිවර්තනය වෙමින් පවතී. එය දෙමළ බසට නඟන්නේ දක්ෂ පරිවර්තකයකු වන මඩුළුගිරියේ විජේරත්නයන්ය.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111411</link>
    <topic>අනාගත නායකත්වය ළමා වියේදීම ප්‍රකට කළා</topic>
    <author/>
    <content>අනාගත නායකත්වය ළමා වියේදීම ප්‍රකට කළාආනන්ද අබේනායකදෙවැනි පදවි ප්‍රාප්තියට සම්ප්‍රාප්ත වන ගරු ජනාධිපතිතුමාට මගේ උණුසුම් සුබපැතුම් ප්‍රථමයෙන් පිරිනමන්න ඕන.විශේෂයෙන්ම එතුමා කලාකරුවන්ගේ සුබ සිද්ධිය පිළිබඳ ඉතා වගකීමෙන් කටයුතු කරන කෙනෙක් බව මා ඉතා හොඳින් දන්නවා.ටෙලි සිනමා ගම්මානයේ අධ්‍යක්ෂ මණ්ඩලය නියෝජනය කරන සාමාජිකයෙක් හැටියටත්, වර්තමාන ටෙලි නිර්මාණවේදීන්ගේ සංගමයේ සභාපතිවරයා හැටියටත් එතුමා කලාවට කරන මෙහෙය පිළිබඳ සැබෑ ඇගයීමක් අපි කළ යුතුයි.විශේෂයෙන් ටෙලි සිනමා ගම්මානය එතුමාගේ සංකල්පයක් වශයෙන් දැයට තිළිණ වීම.එයින්ම තේරෙනවා එතුමා කලාවට සහ කලාකරුවන්ට සුවිශේෂි සැලකිල්ලක් දක්වනවා කියා.ග්‍රේෂන් ආනන්දමගේ පියා පොලීසියේ සේවය කළේ. මට වයස අවුරුදු 7 ක් 8 ක් විතර කාලයේ පියාට තංගල්ලට මාරුවක් ලැබීම නිසා අපිටත් එහි පදිංචියට යන්නට වෙනවා. මම මහින්ද මහත්තයව පළමුවෙන්ම දැක්කෙ මගේ ඒ කුඩා කාලයේ. මගේ සීයා (මවගේ පියා) මේජර් ඩාලි ජයවර්ධන අමදෝරු මහින්ද මහත්තයගෙ පියා ඩී.ඒ. රාජපක්‍ෂ මැතිතුමා සමඟ ළඟින් ඇසුරු කළා. මේ නිසා මටත් මහින්ද මහත්තයව හඳුනාගන්න ලැබුණා. ඒ කාලයේ ඉඳලම එතුමාගේ හිතේ රට ගැන ලොකු හැඟීමක් තිබුණා. මට තේරුණා එතුමා විශේෂ කෙනෙක් කියලා. පසුකාලීනව එතුමා කොළඹට ඉගෙන ගන්න එනවා.ඒත් අපේ දැන හැඳුනුම්කම් ඈත් වුණේ නෑ. ඒ කාලයේදී එතුමා මගේ ගීත ගැයීමේ හැකියාව අගය කළා. ඉන්පස්සෙ එතුමා මන්ත්‍රීවරයෙක් වෙනවා. ඇමැතිවරයෙක් වෙනවා. අගමැති වෙනවා. ජනාධිපති වෙනවා. ඒත් එතුමාට මාව වත්, ඒ අතීතය වත් කලාකරුවන්වත් අමතක වෙන්නෙ නෑ. ඒ විශිෂ්ට නායකයකුගේ ලක්‍ෂණයක්. මට මතකයි එතුමා ධීවර ඇමැතිවෙලා ඉන්න කාලෙ තංගල්ල හන්දියේ රැස්වීමක් තිබුණා. එදා තිස්දාහක් විතර සෙනඟ රැස්වෙලා හිටියා.මම එදා වේදිකාවේදී ස්ථිර වචනයක් කිව්වා. ඒ තමයි මේ රට බේර ගන්න ඉන්න එකම නායකයා මහින්ද මහත්තයා විතරයි කියලා. මම එහෙම කිව්වෙ එදා මෙදා තුර මම දේශපාලන නායකයිනුත් දැකල තිබෙනවා.ඒත් මෙවැනි නායකයෙක් දැකල නොතිබුණු නිසා. එතුමාට එතරම් පැහැදිලි චරිතයක් තිබෙන්නේ. එදා මම එලෙස කතා කළ ඒ මහින්ද මහත්තයා අද මේ රටේ දැවැන්ත ප්‍රතිරූපය බවට පත්වෙලා. මේ රටේ ගැළවුම්කරුවා බවට පත්වෙලා.බණ්ඩාර ඇහැලියගොඩරටක පැවතිය යුත්තේ සාමය සහ සංවර්ධනය කියන කාරණා දෙකයි. එහෙත් පසුගිය කාල වකවානුව පුරා මේ දෙකම අපට අහිමිව තිබුණා. සාමය නොපැවතීමෙන් මේ රටේ සියලු සංවර්ධන කටයුතු (පුද්ගල සහ ආර්ථික) ඇණහිට තිබුණා.අතිගරු ජනාධිපති මහින්ද රාජපක්ෂ මැතිතුමා බලයට පැමිණීමත් සමඟම අප තුළ තිබුණු දීර්ඝ කාලීන බලාපොරොත්තු මල්පල ගැන්වුණා. ඒ එතුමා එඩිතරව යුද්ධයට මුහුණ දී මේ රටේ තිරසර සාමය ස්ථාපිත කිරීම නිසයි.ඉන් අනතුරුව මේ රට පුරා මෙතෙක් නොවූ විරූ සංවර්ධන කටයුතු ආරම්භ කෙරුණා. දැන් පේදුරුතුඩුවේ සිට දෙවුන්දර තුඩුව දක්වා මේ රටේ සෑම තැනකම සංවර්ධනයේ නව අරුණලු දක්නට ලැබෙනවා.කලාකරුවන් හැටියට අපට නිදහසේ අපේ කලා කටයුතු කරගෙන යන්න පුළුවන් වාතාවරණයක් පහළවීම අපේ රටේ සමස්ත කලා ක්‍ෂේත්‍රයේම දියුණුවක් ඇතිවන බවට සුබ පෙර නිමිත්තක්. අපි සතුටු සිතින් යුතුව ජනාධිපතිතුමාගේ දෙවැනි පදවිප්‍රාප්තියට ආශිර්වාද කරමින් සුබ පැතුම් ගෙන එනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111413</link>
    <topic>අනාගත ලෝක නායකත්ව ලැයිස්තුවේ ජනමූල නායක පෞරුෂය</topic>
    <author>උපාලි සමරසිංහ</author>
    <content>අනාගත ලෝක නායකත්ව ලැයිස්තුවේ ජනමූල නායක පෞරුෂයජැක්සන් ඇන්තනීමානව ජානය ලොව පහළ වන්නටත් පෙර සිට ම නාකත්වය කරළියට පැමිණ තිබුණි. සත්ත්ව සන්තතිය රෑන බිහිකරගත් දා නායකත්වය පහළ වී ඇත. නායකත්වය යනු උත්තම පෞරුෂය යි. මානව නායකත්වයට ඡන්ද ක්‍රමයක් නැත. පරම්පරා උරුමයට වඩා නායකත්වය කෙරෙහි බලපෑවේ පෞරුෂයේ උරුමය යි. නායකත්වය යනු සමාජයක නාභිය යි; කේන්ද්‍රය යි. සකලවිධ සමාජ ධාරා නායකත්වයේ නාභිය වෙත කේන්ද්‍රගත වී සිටී.ජන ප්‍රජාවක් තම නායකත්වය තෝරා ගන්නේ විශ්වසනීයත්වය, පාරදෘශ්‍යභාවය සහ සංවේදීතාව යන උත්තම කාරණා පෙරදැරිව ය. සර්වජන ඡන්ද බලය රහස්‍ය භාවිතාවක් බවට පත් වී ඇත්තේ ඒ තුළ ප්‍රජාතන්ත්‍ර විරෝධී ක්‍රියා සිදුවීමට ඇති හැකියාව බල රහිත කිරීමට යි. ඡන්ද ක්‍රමයක ඇති ද්විපාර්ශ්වීය විරෝධාකල්ප ප්‍රවර්ධන විසින් එහි ඇති මානවීය ගුණ අහුරා දමයි. එහෙත් විශ්වසනීයත්වය, පාරදෘශ්‍යභාවය සහ සංවේදීතාව සහිත මානව නායකත්වයක් තෝරාගැනීම නමැති ඡන්ද ක්‍රමය ඉදිරිපිට පෙනී සිටි සෑම දුර්ලභ අවස්ථාවකදී ම ප්‍රජාතන්ත්‍රීය ජයග්‍රහණය ජනමූල නායකත්වයක් බිහිකොට ඇත.මහින්ද රාජපක්ෂ යනු වර්තමාන ලෝක නායකයින් අතර ඇති දුර්ලභ ජනමූල නායකයෙකි. හෙතෙම බිහි වන්නෙ පරම්පරා උරුමය නමැති වැඩවසම් ක්‍රමවේදය හරහා නොවේ. මානව සම්භවයේ වඩාත් ජයග්‍රාහී අවධිය ගෝත්‍රික අවධිය යැයි සමාජවාදීහු විශ්වාස කරති. වැඩවසම් සමාජය යනු ගෝත්‍රික යුගයේ තිබූ ස්වභාව මානව වාදය වෙනුවට අභිනවයෙන් සකස් කර ගන්නා ලද “කෙටුම්පත් මානව වාදයේ” සම්භාව්‍ය යුගය යයි. මිනිසා ඉදිරියට තැබූ හැම පියවරක් ම ආපස්සට තැබූ පියවරක් ද වන්නේ ය යැයි සමාජවාදයේ ලියා ඇත්තේ මේ නිසාවෙනි.වැඩවසම් සමාජය පරිහානියට ලක් වන්නේ නායකත්ව තේරීමේ තිබූ පරම්පරා උරුමය නමැති සමාජ දුබලතාව නිසා ය. ආසියාව ධනේශ්වර සමාජයට අනාවෘත වුණ ද ඇයට වැඩවසම් නායකත්ව තේරීමෙන් මිදී ගත නො හැකි වූවා ය. ශ්‍රී ලංකාව ද පරම්පරා උරුමය නමැති වැඩවසම් චාරිත්‍රයේ ඉතිහාසය පසු කළා ය. ඩොමීනියන් ප්‍රජාතන්ත්‍රවාදය අප බ්‍රිතාන්‍යයෙන් ආයාත කොට ගත්ත ද නායකත්ව තේරීමේ ජනමූල සිද්ධාන්තය අපට මඟහැරී ගොස් තිබුණි. ජනතාව “අපේ නායකයෙක්” ඉල්ලා සිටිය ද ඩොමීනියන් සර්වජන ඡන්දය විසින් ඔවුන්ට ලබා දෙවුණේ “උන්ගේ නායකයෙකි”.”අපේ නායකයා” යනු කවුරුන්ද? ඔහු සුදුසුකම් තුනකින් පරිපූර්ණ වී සිටිය යුතුය.1. විශ්වසනීයත්වය2. පාරදෘශ්‍යභාවය3. සංවේදීතාවවිශ්වසනීයත්වය ඡන්ද පොරොන්දුවක් ඉටුකළ පමණින් තහවුරු නොවේ. ඒ සඳහා දීර්ඝ කාලීන පාරදෘශ්‍ය කාල වකවානුවක් අවශ්‍ය යි. ජනමූල නායකයින් හතු පිපෙන්නේ නැත. ජනමූල නායකයින් රූස්ස ගස්වල මොටෙයි පැටවුන් ද නොවෙයි. තාත්තාගේ පුතා හෝ ස්වාමියාගේ බිරිඳ හෝ ජනමූල නායකත්වයකට මූලික සුදුසුකම නො වන්නේ ය. පාරදෘශ්‍ය විශ්වසනීයත්වයකින් යුතු සංවේදීභාවය විසින් ජනමූල නායකත්වයක් බිහි කරයි.මහින්ද රාජපක්ෂගේ දේශපාලන ඉතිහාසය, ප්‍රාග් ඓතිහාසික, පූර්ව ඓතිහාසික, ඓතිහාසික සහ නූතන අවධිය වශයෙන් පහසුවෙන් බෙදා විග්‍රහ කළ හැකි වේ.රුහුණු මාගම් පුරයේ ගිරුවාපත්තු ඉතිහාසය වනාහී මහින්ද රාජපක්ෂගේ ප්‍රාග් ඓතිහාසික යුගය යි. ඩී.එම්.රාජපක්ෂ සහ ඩී.ඒ.රාජපක්ෂලාගේ දේශජ දේශපාලනය එහි පූර්ව ඓතිහාසික කාල පරිච්ඡේදය යි. 1970 බෙලිඅත්ත මන්ත්‍රීවරයා ලෙස දේශපාලනයට පිවිසි තැන සිට 2005 ජනාධිපතිත්වයට තේරී පත්වන තුරු අවධිය ඓතිහාසික අවධිය වන අතර ලාංකේය සමාජ දේශපාලනයේ හැරවුම් ලක්ෂය වූ 2005 වර්ෂයේ සිට යුද ජයග්‍රහණ හරහා මේ ගෙවී යන්නේ එහි නූතන අවධිය යි.විශාල පොතක පරිච්ඡේද සේ විග්‍රහ කළ හැකි රාජපක්ෂ ඉතිහාසය වනාහී ජනමූල නායකයෙකුගේ විශ්වාසනීයත්වයේ පාරදෘශ්‍ය කාල පරිච්ඡේදය යි. පාරදෘශ්‍ය භාවය යනු විනිවිද භාවය යි. විශ්වසනීයත්වයට එක ම හේතුව වන්නේ නායකත්වයේ පාරදෘශ්‍යය යැයි සිද්ධාන්තගත වන්නේ ඒ නිසා ය.වසර 40ක විනිවිද භාවය යනු දශක හතරක විශ්වසනීයත්වය යි. මේ මුළු කාල පරිච්ඡේදය පුරා ම ජනප්‍රජාවක නායකත්වයේ සංවේදීතා මහින්ද රාජපක්ෂ නම් පෞරුෂය තුළ කේන්ද්‍රගත වන්නට විය. නායකත්වයේ පෞරුෂය වනාහී සංවේදී ආකර්ෂණයකි. පරම්පරා උරුමයේ නායකයාට ඇත්තේ ආචීර්ණ කල්පික පාක්ෂික භාවයකි.ඡන්ද ප්‍රවර්ධනයේ ආකෘතික නායකයාට ඇත්තේ නිල එකඟතාවකි. මේ කෘත්‍රිම නායකත්ව විශේෂ දෙකට ම වඩා ජනමූල නායකයා මානවීය ගුණ සම්භවයකින් ජනතාව ආලෝලනය කරයි. එය ‘ලොක්කා’ සහ ‘නායකයා’ අතර ඇති සරල විසම්බන්ධ උදාහරණයෙන් ද තේරුම් කර දිය හැකි ය.ඩොමීනියන් නිදහසින් පසු ලංකාවේ බිහි වූ ‘දේශීය’ නායකත්වය වනාහී සුදු පරිපාලනය විසින් හිතාමතා සැලසුම් කොට සකස් කරන ලද ලාංකේය කොම්ප්‍රදෝරු ධනපති පන්තියේ සාමාජිකයින්ගෙන් බිහි වූ නායකත්වය යි. එය පොදු ජන නායකත්වයක් සඳහා සම්පූර්ණ විය යුතු මූලික කොන්දේසි තුන ම සාක්ෂාත් කර ගැනීමට නො හැකි විය. එහෙයින් ‘අපේ නායකයා’ යන විරුදාව ඡන්ද පෝස්ටරයකින් එහාට ගියේ නැත.සියයට හැත්තෑපහක කෘෂි ජනතාවක් වෙසෙන රටක ‘අපේ නායකයාට’ හොඳින් නියර බැඳිය හැකි විය යුතුය. තවමත් හඳුනාගෙන නැති “ආසියාතික නිෂ්පාදන රටාවේ” සිතුවිලි පරම්පරාව ජාන ගතවන්නේ වී බිස්සේ පමණි. මැදමුලන වෙල් ඉපනැල්ලේ සංවේදීතාව දශක හතරක පාරදෘශ්‍ය විශ්වසනීයත්වය හා මිශ්‍ර වූ කළ හෙතෙම ජනතා පුත්‍රයෙකු ලෙස ජනශ්‍රැතික කලාපයේ විරාජමාන වී සිටී.මේ ජනවරමට ව්‍යවස්ථාගත වාර ගණනක් නැත. ජනමූල නායකත්වය සදාතනික නායකයෙකි. මීට පෙර ජනමූල වරප්‍රසාදය දිනාගත් ලෝක නායකයන් වූ මහත්මා ගාන්ධි, මාඕ සේතුං, නෙල්සන් මැන්ඩෙලා, පිදෙල් ක්‍රස්තෝ සහ වී.අයි.ලෙනින් බඳු නායකයෝ තවමත් ඒ ඒ රටවල ජනවරම සහිත සදාතනික නායකයින් වී වැජඹෙති. මහින්ද රාජපක්ෂගේ නායකත්වයට ද නිල වාර රපෝර්තුවක් නැත. එතුමා රටේ සදාතනික ජනාධිපතිත්වයට තේරී පත් වී සිටී.ජනමූල නායකයාට තරගයක් නැත. ඔහුට දෙ වැන්නෙක්, තෙ වැන්නෙක් හෝ සිව් වැන්නෙක් නැත. මේ නායකත්වය ආගමක් තරම් ම භාව සම්පන්න වන්නේ ය. එහෙයිනි ජනමූල නායකත්වය අනුහස් සහිත යැයි සමාජ විද්‍යාවේ සිද්ධාන්ත ගත වී ඇත්තේ. Charismatic Authority යන සමාජ විද්‍යාත්මක ඉගැන්වීමට දිය හැකි හොඳම සිංහල තේරුම් කිරීම වනාහී “අනුහස් සහිත නායකත්වය” විය යුතුය. එහෙයින් මහින්ද රාජපක්ෂ නම් ජනමූල ලෝක නායකයාගේ පෞරුෂය අනුහස් සහිත ය. හේ සකලජන පරමාධිපත්‍යය තුළ සංවේදී නායකත්ව ප්‍රතිරූපයක් පෝෂණය කරමින් සිටී.අනාගත ලෝක නායකත්ව ලැයිස්තුවේ දුර්ලභ ජනමූල නායක පෞරුෂය වර්තමාන ශ්‍රී ලංකාවෙන් පහළ වී ඇති බවට අනාගත වාක්‍ය රචනා කිරීම වනාහී නිර්පාක්ෂික පුරවැසි අයිතිවාසිකමකි.උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111414</link>
    <topic>‘නොමියෙන මිනිසුන්’ ට එතුමා උපරිම රංගන දායකත්වයක් එක් කළා</topic>
    <author>හේමාලි විජේරත්න</author>
    <content>‘නොමියෙන මිනිසුන්’ ට එතුමා උපරිම රංගන දායකත්වයක් එක් කළාදමිත් ෆොන්සේකාවර්තමාන ජනාධිපති මහින්ද රාජපක්ෂ මැතිතුමන් ඉස් ඉස්සරම චිත්‍රපට රංගනයකට එක්වූයේ ගාමිණි ෆොන්සේකා අධ්‍යක්ෂණය කළ ‘නොමියෙන මිනිසුන්’ චිත්‍රපටයෙනි, එතුමා සමඟ එම චිත්‍රපටයේ රඟපෑ ගාමිණී ෆොන්සේකා ගේ පුත් දමිත් ෆොන්සේකා පසුගිය දිනක අප හා එක්වූයේ ගරු ජනාධිපතිතුමන් ‘නොමියෙන මිනිසුන්’ චිත්‍රපටයේ රඟපාන යුගයේ අතීත මතක එක්කරන්නට ය.අපේ තාත්තා ‘නොමියෙන මිනිසුන්’ චිත්‍රපටය අධ්‍යක්ෂණය කළේ නියෝජ්‍ය කතානායකවරයා වශයෙන් පාර්ලිමේන්තුවේ ඉන්න අවදියේම යි. තාත්තා පාර්ලිමේන්තුවේ නියෝජ්‍ය කතානායක ආසනයේ ඉන්න ගමන් පක්ෂ විපක්ෂ මන්ත්‍රීවරුන් පිළිබඳ ඉතාම නිවැරදි තක්සේරුවකින් කටයුතු කළා. නියෝජ්‍ය කතානායකවරයා වුණත් අවුරුදු ගණනාවක් කළ සිනමාව, රංගනය ඔහුගෙන් ඈත් කරන්න පුළුවන් වුණේ නෑ. මේ නිසා ම තාත්තා පාර්ලිමේන්තුවේ ඉඳගෙනත් සිනමාවට උචිත චරිත හෙව්වා. එහෙම සොයාගත්ත කෙනෙක් තමයි මහින්ද රාජපක්ෂ මැතිතුමා.තාත්තා නියෝජ්‍ය කතානායක ධූරය බාරගත්තේ චිත්‍රපට කරන්නත් අවස්ථාව දිය යුතුයි කියන පොරොන්දුව පිට. ‘නොමියෙන මිනිසුන්’ කරන්නට අවස්ථාව ලැබුණාම ඒ චිත්‍රපටය සඳහා නළුවන් කිහිප දෙනෙකුම තාත්තට ඕන කළා. එදා නියෝජ්‍ය කතානායක ආසනයේ ඉඳගෙන නිරීක්ෂණය කරපු සමහර මන්ත්‍රීන් ගෙන් තාත්තා නළුවන්ව දැක්කා.එදා විපක්ෂයේ හිටපු ප්‍රතාපවත් දේහ ලක්ෂණ තිබුණු ඍජු කයක්, උඩු රැවුලක් තිබුණු මහින්ද රාජපක්ෂ මන්ත්‍රීතුමාගෙනුත් තාත්තා හොඳ නළුවෙක් දැක තිබුණා. ඒ අනුව තමයි එතුමාට ‘නොමියෙන මිනිසුන්’ චිත්‍රපටයේ රඟපාන්න තාත්තා ආරාධනා කළේ.මේ චිත්‍රපටය සඳහා එතුමා විතරක් නොවෙයි එවකට පාර්ලිමේන්තුව නියෝජනය කළ ධර්මසිරි සේනානායක මැතිතුමා සහ තවත් දෙමළ මන්ත්‍රීවරයෙක් තෝරා ගත්තා. ඒ දෙමළ මන්ත්‍රීතුමාගේ නම දැන් මට මතක නෑ. ‘නොමියෙන මිනිසුන්’ චිත්‍රපටයේ මගේ තාත්තා විදියට රඟපෑවේ ධර්මසිරි සේනානායක මන්ත්‍රීතුමා.මහින්ද රාජපක්ෂ මැතිතුමා රඟපෑවේ බ්‍රිගේඩියර් වරයෙකුගේ චරිතය. ඔහු හමුදා ඇඳුම ඇඳල ඉන්නකොට බොහෝ දෙනෙක් හිතුවේ ඇත්තම බ්‍රිගේඩියර් වරයෙක් කියලයි. ඒ තරම් පෞරුෂයක් ඒ ඇඳුම ඇන්දම ඔහුගෙන් ප්‍රකට වුණා. ඒ කාලේ එතුමාගේ සහෝදරයා ගෝඨාභය රාජපක්ෂ මහතා ඇත්තම බ්‍රිගේඩියර්වරයෙක්.තාත්තා මහින්ද රාජපක්ෂ මැතිතුමාගේ තිබුණු ඒ පෞරුෂය දැකලම තමයි ඔහුව ඒ චරිතයට තෝරා ගෙන තිබෙන්නේ. මට මතකයි එතුමා ‘නොමියෙන මිනිසුන්’ බලල කිව්වා, ‘ගාමිණී කියපු නිසා ආවා. අපට ඉතින් ඔය ගැන අත්දැකීමක් නෑනේ. කොහොම වුණත් වැඩේ හොඳයි නේද කියලා.මේ දර්ශන වැඩි හරියක් රූපගත කළේ දියතලාවෙ. එතුමාට රඟපාන්න තිබුණේ බොහොම කෙටි දර්ශනයක් වුණත් ඒක දැවැන්ත දර්ශන තලයක්. යුද හමුදා සොල්දාදුවන් 1200 ක් විතර සම්බන්ධ කරගෙන කරපු දර්ශනයක්. මහින්ද රාජපක්ෂ මැතිතුමාට රඟපාන්න තිබුණේ මගේ තාත්තා එක්ක. අප බලාගෙන හිටියා එතුමා බොහොම ඉවසිලිවන්තව ඒ කටයුත්තේ නියැලෙන ආකාරය.දර්ශන තල සූදානම් කරන තුරු අතරමඟ සිදුවන රස්තියාදුවීම් එතුමා වැනි පාර්ලිමේන්තු මන්ත්‍රීවරයෙකුට හුරු පුරුදු දේවල් නොවෙයි. ඒ වුණාට ඒ හැම දෙයක් ම ඔහු බොහොම ඉවසිල්ලෙන් දරා ගත්තා. ඒ වගේ ම තමයි අධ්‍යක්ෂවරයා කියපු ආකාරයට ඔහුගෙන් ලැබිය යුතු රංගන දායකත්වය ඔහු උපරිමයෙන්ම නිර්මාණයට තිළිණ කළා.ඊට පස්සෙ කාලෙක එතුමාටත් මටත් ‘උදාගිර’ කියන ටෙලිනාට්‍යයේදී එකට රඟපාන්න ලැබුණා. දර්ශන දෙකක අපි දෙන්නට රඟපාන්න සිද්ධ වුණත් එතුමා සමඟ සමීප ඇසුරක් ගොඩනඟා ගන්නට හැකි වුණා. ඒ ආශ්‍රයෙදි තමයි මා හඳුනා ගත්තේ ඔහු කොතරම් සරල පුද්ගලයෙක් ද කියා. අද වන විට ඔහු මේ රටේ ජනාධිපති ධූරය හොබවනවා. තාත්තගේ අනුස්මරණ උත්සවය වෙනුවෙන් පසුගිය කාලයේ මා අම්මාත් සමඟ ඔහු මුණ ගැසීමට ගියා.මේ රටේ ජනාධිපති වුණත් එදා ඔහුගෙන් මම දුටු සරල පුද්ගලයා තාමත් ඉන්නව කියලා මට දැනුණා. ඒත් එක්කම තවමත් ඔහු ළඟ රංගනයේ සමහර ලක්ෂණ තිබෙනවා කියලත් මට හිතුණා. විටෙක බැරෑරුම් ප්‍රශ්නෙක ඔළුව බර කරගෙන ඉන්නවා වගේ ම ක්ෂණයකින් එතැනින් වෙනස් වෙලා ආදරණීය හිනාවකින් මුව සරසා ගන්නත් එතුමාට පුළුවන්. මට හිතෙනවා ඒවා එතුමාගේ ජීවිතයට රංගනය නිසා එකතු වුණු දේවල් කියලා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111415</link>
    <topic>තේජාන්විත රැස් වළල්ලෙන් අපිට ආලෝකය දුන්නා</topic>
    <author/>
    <content>තේජාන්විත රැස් වළල්ලෙන් අපිට ආලෝකය දුන්නාඩග්ලස් සිරිවර්ධනඑතුමා පත්වෙලා අවුරුදු 5 ක් ඇතුළත ශත වර්ෂයකට නිම කරන්න බැරි තරම් වැඩ කොටසක් කළා. රන්මිහිතැන්නම හොඳ උදාහරණයක්. මේවා සිහින වෙලා විතරයි තිබුණෙ. ලබන අවුරුද්දෙ ටවර් හෝල් එකට අවුරුදු 100 පිරෙනවා. එතුමා අතින් මේ ටිකට සිදුවුණේ අසාමාන්‍ය සංවර්ධනයක්.මගේ මේ ජීවිත කාලය ඇතුළත රාජ්‍ය නායකයෙකුගෙන් අරලියගහ මැදුරට කැඳවල ආදර සංග්‍රහ, සම්මාන අපි ලබල තිබුණෙ නැහැ. නමුත් එතුමා අපිට ඒ සියල්ල ලබාදුන්නා.ජනාධිපතිතුමෙකුගෙ තේජාන්විත රැස් වළල්ලෙන් එතුමා කලාකරුවන්ට ආලෝකය දුන්නා. ඒ ආලෝකයෙන් තමයි අපි බැබළෙන්නෙ.අනික එතුමා ලෝකයේ ගරුත්වයට පාත්‍ර වෙච්චි නායකයෙක්. රටක් හැටියට ඒක අපිට ආඩම්බර වෙන්න පුළුවන් කාරණයක්.හරි නම් එතුමා මේ රෙටි යාව ජීව ජනාධිපතිවරයා විය යුතුයි. මම ජීවත්වෙලා ඉන්න කල් එතුමාට ජනාධිපතිකමේ ඉන්න ලැබෙන්න කියලයි මම හදවතින් ම පතන්නෙ.සුදත් රෝහණකලාකරුවො සමාජයේ පෙර ගමන්කරුවෝ. ඒ අයට නිදහස් නිවහල් බවක් තිබිය යුතුයි. මහින්ද චින්තන වැඩපිළිවෙළ යටතේ ඒ දේ දැන් අපිට ලැබිල තියෙනවා. රටක් දියුණු වෙන්න ඒ රටේ මිනිසුන්ගෙ ප්‍රඥාව හික්මීම, රස වින්දනය හරි වැදගත්. රන්මිහිතැන්න හොඳ තෝතැන්නක්. අවර ගණයේ නිර්මාණවලට බදු පැනවීමත් ඒ වගේ. මේ වෙනුවෙන් හොඳ මාධ්‍ය ප්‍රතිපත්තියක් ඇති කිරීම එතුමා ගත් දූරදර්ශී ක්‍රියාවක්. කලාවට මේ දේවල් කරන අතරේ රටේ සංවර්ධනයත් සිදු කරන්නෙ ඊට දෙවැනි නොවෙන්න.අද අපි නිදහස් - නිවහල් මිනිස්සු. හෙට දවස සුබවාදීව දකින්න, නව නිර්මාණ බිහි කරන්න අවශ්‍ය තරම් මානසික නිදහස දැන් අපිට තියෙනවා.රටට ආදරේ නොකරපු පැත්තකට වෙලා හිටපු අය පවා දැන් එතුමා එක්ක අත්වැල් බැඳගෙන මේ කටයුත්තට දායක වෙලා. පක්ෂ භේදයකින් තොරව බැලුවොත් මේ සත්‍යය අපට වැටහෙනවා.මේ සමාජය හරි තැනකට ගේන්න, මත් ද්‍රව්‍ය මේ රටින් තුරන් කරන්න. දරන මේ වෑයමට අපි ස්තුති වන්ත විය යුතුයි.ඉතින් මේ දෙවැනි පදවි ප්‍රාප්තිය රටට සෞභාග්‍යය උදාකරන කාල පරිච්ඡේදයක් වන බව නම් නිසැකයි.ජයසේකර අපෝන්සුමේක අපේ ජයග්‍රහණයක්. කලාව වෙනුවෙන් අපි මාර මානසික පීඩාවක් වින්දා. අපි දැන් රට පුරා යනවා.එතුමා අපිව ගොඩදාලා. ඒක කියන්නෙ අවංකවම. හුඟක් අය රට අතැරල ගියා.දැන් දේශාභිමානයෙන්මයි මං නාට්‍ය කරන්නෙ.‘භාෂා’ නාට්‍යය අරන් රට වටේ යන්නෙත් ඒ පණිවුඩේ දෙන්න.මේක සිදුවිය යුතු ම දෙයක්. අපිට රට පුරා බය නැතුව යන්න ලැබෙයි ද එතුමා මේ නිදහස අපිට ලබා නොදුන්නා නම්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111416</link>
    <topic>ජනාධිපතිතුමා සංවේදී කලාකරුවෙක්</topic>
    <author>ඉනෝකා පෙරේරා බණ්ඩාර</author>
    <content>ජනාධිපතිතුමා සංවේදී කලාකරුවෙක්රෝහණ වීරසිංහඇමං දකින ජනාධිපතිතුමා බොහොම සංවේදී කලාකරුවෙක්.මොකද ඔවැනි සංවේදි බවක් නායකයෙකුට පිහිටන්නේ කලාතුරකින්. බොහොම දේශපාලකයො එදා කලාකරුවන්ට උදව්වක් කළා නම් කළේ ප්‍රතිලාභ බලාපොරොත්තුවෙන්. නමුත් මේ ජනාධිපතිතුමා එහෙම නැහැ. වැඩියෙන් උදව් කළේ පිහිට වුණේ සතුරාට. සතුරු පිලේ හිටපු අයට. ඒකෙදි කලාකරුවන් කියල විශේෂයක් කළේ නැහැ. හැම කෙනාටම එක වගේ සැලකුවා.2005 දි එතුමා පත් කළොත් රට අනාථ වෙනව කියූ ඇතැම් කලාකරුවන්ට පවා උදව් කළා.බොහෝ නායකයන් කළේ තමන්ට විරුද්ධ වූ කලාකරුවන්ගෙ කොණ්ඩ කපපු එක. ගෙවල් ගිනි තියපු එක. මූදු පතුලට යන්න සලස්වපු එක. ඒ අයට පවා මේ ජනාධිපතිතුමා මුදල් හදල්වලින් උදව් කළා. ඉතිහාසයෙ කිසිම නායකයෙක් එහෙම කරල නැහැ.එතුමා කලාවට කළ මෙහෙය බලද්දි වැඩිපුරම සෙත සැලසුවේ සිනමාවට.සිනමා ශාලා හිමිකරුවන්ට සහ සිනමා උපකරණ ආනයන ක්‍ෂේත්‍රයවලටත් බදු සහන ලබා දුන්නා. චිත්‍රපට නිෂ්පාදකයන්ට කෝටි ගණනින් ආදායම් බදුවලින් නිදහස් කළා. දළ සේයා පට ගෙන්වන්නන්ටත් ඒ වගේ.සිනමාවට ඇති හිතැති බව කොයි තරම් කිව්වොත් ‘අබා’ නිෂ්පාදකයන්ට අනුග්‍රහකÀවය හොයල දෙන්න එතුමා පෞද්ගලිකවම මැදිහත් වුණා. බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව හැරුණුවිට අපිට කිසිම තැනක් නැහැ සුපිරි කලා උත්සවයක් පවත්වන්න සුදුසු තැනක්.ඒ අඩුව පිරිමහන්නයි එතුමා සුවිසල් නෘත්‍යාගාරයක් ඉදිකරන්න ගත්තෙ. මෝමෑඩ්ස් ක්‍රීඩා පිටිය දැන් ලහි ලහියෙ ඒ නෘත්‍යාගාරය ඉදිවෙන්නෙ චීන රටේ ආධාර ඇතිවයි. චීන රටින් අපිට මේ තෑග්ග ලැබෙන්නෙ ජනාධිපතිතුමා නිසා.සියලුම විද්‍යුත් නාලිකාවලින් ප්‍රචාරය වන ගීතවලට බුද්ධිමය දේපළ නීතිය යටතේ ඒ ගායක – ගායිකාවන්ට කර්තෘභාගය ලබා දෙන්නට එතුමා කැබිනට් පත්‍රිකාවක් පවා සකස් කළා. ළඟදිම මේ නීත්‍යානුකූලභාවය යටතේ කලාකරුවන්ට සිය ගීත නිර්මාණවල කර්තෘභාගය ලැබේවි.රන්මිණිතැන්න සිනමා ගම්මානය තමයි අනෙක් සුවිශාලම ව්‍යාපෘතිය.අද ජාත්‍යන්තර සිනමාකරුවො මෙහි එනවා රන්මිහිතැන්න හොයාගෙන. මොකද ඔවුන්ට අපේ රටේ බොහෝ ඉසව් රන්මිහිතැන්නෙදි නිර්මාණය කරගත හැකි නිසා. මේ වෙනකොට දේශීය නිර්මාණකරුවො මෙහි ටෙලි නාට්‍ය හදවා. වෙළෙඳ දැන්වීම් නිර්මාණය කරනවා.මිනිස්සු පවුල් පිටින් මේ සිනමා ගම්මානය නරඹන්න යනවා. ඒකෙන් හොඳ ආදායමක් ලැබෙනවා. ඒ ආදායම යෙදවෙන්නෙ මේ ටෙලි ගම්මානයෙ දියුණුවටමයි. එතුමා කොයිතරම් දූරදර්ශීද කියනව නම්, රන්මිහිතැන්න බාර දීලා තියෙන්නෙ නාවික හමුදාවට. ඒ පරිපාලනය හරිම විනිවිදයි. ඒ තරම් හොඳට පරිපාලනය සිදු වෙන්නෙත් ඒ නිසා.අනික; කලාකරුවන්ගේ ප්‍රශ්නවලදීත් එතුමා මැදිහත් වෙන්නෙ බොහොම උනÁදුවෙන්. පහුගිය රජයන් යටතේ හිංසාවට පත් වෙච්චි බොහෝ අයට සානුකම්පිතව උදව් කළා. කලාකරුවන් වෙනුවෙන් නව නිවාස යෝජනා ක්‍රමයක් ඇතිකිරීම යෝජනා කළෙත් එතුමා. මහල් නිවාස යෝජනා ක්‍රමයකින් ක්‍රියාත්මක වන මේ වැඩසටහන නාගරික සංවර්ධන අධිකාරියේත් උදව් ඇතිවයි ක්‍රියාත්මක වෙන්නෙ.ඇත්තටම එතුමා හොඳ කලාකාරයෙක්. හිටපු ගමන් හිතුවක්කාරි විදිහට චිත්‍රපට, සංගීතය විඳින්න එතුමා කඩා වදිනවා. මගේ ෂෝ එකටත් ආවෙ එහෙම.එතුමා සමහර චිත්‍රපටි බලන්නත් ගියා එහෙම හිතුවක්කාරි විදියට. අරලිය ගහ මන්දිරයෙ පුංචි තියටර් එකක් හදාගෙන සිනමා කෘති රසවිඳින්නත් දැන් එතුමා කාලෙ වෙන්කරගෙන.මේ සියල්ල එතුමා සිනමාවට – කලාවට දක්වන ඇල්ම, උනÁදුව නිසා නෙවෙයි නම් වෙන මොනවටද...”ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111417</link>
    <topic>කලාව සහ කලාකරුවා අවබෝධ කරගත් නායකයා</topic>
    <author/>
    <content>කලාව සහ කලාකරුවා අවබෝධ කරගත් නායකයාජී. ආර්. පෙරේරාමෑත කාලයේ ආව දේශපාලඥයන් අතරින් කලාව සහ කලාකරුවා කියන්නේ කවුද කියන එක බාහිර උපදේශයකින් තොරව අවබෝධ කරගත්ත දේශපාලනඥයකු හැටියටයි මහින්ද රාජපක්ෂ ජනාධිපතිතුමාව මම දකින්නේ. මේ වෙලාවේ කලාකරුවන්ට ආදරය කරපු පේ‍්‍රමදාස ජනාධිපතිතුමාත් මම මතක් කරන්න ඕන.ඒ වගේම එතුමා කලාවට වගේම කලාකරුවන්ගේ ගැටලු අවබෝධ කරගත්ත ජන නායකයෙක්. මහින්ද රාජපක්ෂ ජනාධිපතිතුමා කලා නිර්මාණවලට පවා සක්‍රීයව දායක වුණ නායකයෙක්.විශේෂයෙන්ම ජනාධිපතිතුමාට කලාකරුවන් රොඳ බැඳලා වැඩ කළේ එතුමාගේ කලාකරුවන්ට වගේම කලාවට තිබුණ හිතෛෂි භාවය තේරුම් ගත් නිසයි.කලාකරුවන් වුණ අපි පවා එතුමා වටා පෙළ ගැසුණේ කිසිදු පෞද්ගලික ලාභ ප්‍රයෝජන බලාපොරොත්තුවෙන් නෙමෙයි. එතුමාගේ කලාකාමී හදවත අපි හඳුනාගත් නිසයි.අද වෙන කොට කලාව වෙනුවෙන් මහින්ද රාජපක්ෂ ජනාධිපතිතුමා කළ මෙහෙය ඉතා විශාලයි. ඉතිං කලාකරුවකු විදිහට රාජපක්ෂ ජනාධිපතිතුමාගේ දෙවැනි පදවි ප්‍රාප්තියට අපි හදවතින්ම සුබ පතනවා.දෙවි කෙනෙක් වෙන්න වුණත්මේ පින ඇතිසංජය ලීලාරත්නපසුගිය කාල සීමාව තුළ මම චිත්‍රපටයක් අධ්‍යක්ෂණය කිරීමේ කාර්යය වෙනුවෙන් වැඩි කලක් ගත කළේ යාපනය අර්ධද්වීපයේයි. එහි ජීවත්වන අවුරුදු 30 ට මෙහා තරුණ තරුණියන් කිසි දිනක චිත්‍රපටයක් රූගත කරනවා දැකලා නෑ.චිත්‍රපට කැමරාවක් දැකලා නෑ. නළු නිළියන් සජීවීව දැකලා නෑ. ජනාධිපතිතුමා මේ මානුෂික මෙහෙයුම (මම නම් ඒකට කියන්නේ මෙහෙවර කියලා) කරල උතුරු නැඟෙනහිර දිනා නිදහස ලබා දුන් නිසයි අද උතුරේ මේ පිරිසට මෙවැනි අත්දැකීමක් හෝ විඳින්න අවස්ථාව ලැබුණේ.හැම දෙනාම අලුත් චින්තනයකින් ලෝකෙ දිහා බලනවා. මේ හැම දෙයක්ම අපේ රටේ ජනතාවට උදා කරලා දුන්නේ වර්තමාන ජනාධිපතිතුමා. එතුමාට ඒ පිනම ඇති ජනපති කෙනෙක් වෙන්න නොවෙයි දෙවි කෙනෙක් වෙන්න. කලාකරුවෙක් වශයෙන් රටේ ජනතාවට මේ ලබා දුන් නිදහස වෙනුවෙන් දහස්වාරයක් කෘතඥවෙන්න ඕන මේ මොහොතේ.එතුමා අපටකේසර සිංහයෙක්අනුෂා දමයන්තිමට මතක් වෙන්නේ මහින්ද රාජපක්ෂ ජනාධිපතිතුමාගේ රංගන දිවිය. එතුමා රඟපාලා තියෙනවා වගේම ඒ දායකත්වය නිසාම කලාවටත් කලාකරුවන්ටත් සමීපයි.අද වෙන කොට සියයට අනූ පහක් විතර කලාකරුවන් ජනාධිපතිතුමා වටා පෙළ ගැසී ඉන්නෙත් එතුමා කලාවට ආදරය කරන නායකයෙක් නිසයි. මම නම් හිතන්නේ කලාකරුවන් පිළිබඳ හිතන එකම ජනනායකයා මහින්ද රාජපක්ෂ ජනාධිපතිතුමායි.පසුගිය මැතිවරණයේදී මගේ වයසේ රංගන ශිල්පින් අතර ප්‍රබලවම එතුමාගේ ජයග්‍රහණය වෙනුවෙන් මම ක්‍රියාකාරීව කටයුතු කළා.මේ එතුමාගේ දෙවැනි පදවි ප්‍රාප්තිය වෙනුවෙන් විතරක් නෙමෙයි හැමදාමත් එතුමා වටා කලාකරුවන් වන අපි රැඳී ඉන්නවා කියන එක කියන්න ඕන.ඔහු සැබෑම නායකයෙක් කියන එක ලෝකයාටම දැන් ඔප්පු කරලා ඉවරයි. ඇත්තටම එතුමා අපට සිංහයෙක් නෙමෙයි කේසර සිංහයෙක් වගේ කියලයි මට හිතෙන්නේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111418</link>
    <topic>රන්මිහිතැන්න මාස හයට ආදායම මිලියන 6යි</topic>
    <author>සු. මි.</author>
    <content>රන්මිහිතැන්න මාස හයට ආදායම මිලියන 6යි‘මහින්ද රාජපක්ෂ ජාතික ටෙලි සිනමා උද්‍යානය’ විවෘත කළදාමෙරට චිත්‍රපට හා ටෙලි නාට්‍ය කර්මාන්තයට රන් තිළිණයක් වූ ‘මහින්ද රාජපක්ෂ ජාතික ටෙලි සිනමා උද්‍යානය’ විවෘත කරනු ලැබුවේ පසුගිය මාර්තු මස 30 වැනි දිනය. එතැන් සිට පසුගිය සැප්තැම්බර් 30 වැනි දින දක්වා වූ මාස හයක කාලයේදී මේ ටෙලි සිනමා උද්‍යානයෙන් මිලියන 6 ක ආදායමක් උපයා ඇතැයි එම උද්‍යානයේ ජනාධිපති සම්බන්ධිකාරක ලේකම් නීල් වීරතුංග මහතා ප්‍රකාශ කර සිටී.විදේශීය චිත්‍රපට හා ටෙලි නාට්‍ය සඳහා පැන වූ බදුවලින් දේශීය චිත්‍රපට හා ටෙලි නාට්‍ය කර්මාන්තය නඟා සිටුවන බව මහින්ද රාජපක්ෂ ජනාධිපතිතුමා තම පළමු අයවැයේදී ප්‍රකාශ කළේය. රන්මිහිතැන්න ටෙලි සිනමා උද්‍යානය එතුමාගේ සංකල්පයක් මත ගොඩනඟන ලද්දකි.රන්මිහිතැන්න මහින්ද රාජපක්ෂ ජාතික ටෙලි සිනමා උද්‍යානය විවෘත වූදා පණිවුඩයක් නිකුත් කළ ජනාධිපතිතුමා මෙසේ කියා තිබිණි. “ආසියාවේ ආශ්චර්ය වන්නට අප යන ප්‍රබෝධවත් ගමනේ කලාකරුවා යනු එමඟට එළිය දෙන ප්‍රදීපස්තම්භයකි.මෙම ජාතික ව්‍යායාමය සඳහා මවිසින් තනිව තීරණ ගනු ලැබූයේත් රජයට බරක් නොවන සේ සුවිශේෂීව මූල්‍ය ප්‍රතිපාදන ඇති කළේත් අලුත් ශ්‍රී ලංකාවක් ගොඩනංවන්නට අපේ රටේ කලාකරුවන් පුද දුන් අයෝමය ශක්තිය පිළිබඳ පූර්ණ අවබෝධයක් මා තුළ ඇති බැවිනි.මෙම ටෙලි සිනමා උද්‍යානයේ අවසන් අදියර වන විට චිත්‍රපටයක පරිසමාප්ත නිර්මාණය විදේශ රටකට ගොස් සපුරාගෙන ඒමේ වත්මන් ක්‍රමවේදයෙන් මිදී රන්මිහිතැන්නෙහිදීම උදාකර ගැනීමට හැකි වේවා යන්න මගේ එකම අපේක්ෂාවයි.”ගෙවුණු මාස හයේදී ටෙලි නාට්‍ය දෙකක, වෙළෙඳ දැන්වීම් කීපයක හා ගීත දෘශ්‍යගත කිරීම් (විෂුවල්) කීපයක නිෂ්පාදන කටයුතු රන්මිහිතැන්න ටෙලි සිනමා උද්‍යානයේදී සිදු කෙරිණි. ටෙලි නාට්‍ය දෙක වන්නේ සුදත් රෝහණගේ ‘ස්වයංජාත’ හා මහේන්ද්‍ර පෙරේරා ගේ’ඉඹ්ඉ හිස් තැනක්’ ය.මේ දිනවල එහි ‘මුවන්පැලැස්ස’ ටෙලි නාට්‍යයේ නිෂ්පාදන කටයුතු සිදු කෙරේ. ලබන ජනවාරියේදී ජර්මන් චිත්‍රපටයක රූපගත කිරීම් මෙහි සිදුවීමට නියමිත බව නීල් වීරතුංග මහතා පවසයි.දැනට නිම වී ඇත්තේ ‘රන්මිහිතැන්න’ ටෙලි සිනමා උද්‍යානයේ පළමු අදියර පමණි. මෙහි සම්පූර්ණ අක්කර ප්‍රමාණය 235 කි. ඉන් අක්කර 40 ක් ආවරණය වී ඇත්තේ ස්වභාවික වැවකිනි. චිත්‍රාගාරය සඳහා අක්කර 16 ක් වෙන්වී ඇත.මෙහි එකවර සිය දෙනකුට පමණ නවාතැන් පහසුකම් සහිතය. බුෆේ ක්‍රමයට ආහාර ඇණවුම් කළ හැකිය. උදේ දවල් හා රාත්‍රි යනාදි වශයෙන් තුන් වේලටම අය කරන්නේ රුපියල් 350 ක මුදලක් පමණි.රන්මිහිතැන්නේ දර්ශන පසුතල රැසක් ඉදි ඇත. කොළඹ, මහනුවර හා ගාල්ල යන නගරවල ආකෘති ඒ අතර වෙයි.කොළඹ කොටුව, පැරණි කාර්ගිල්ස්, මිලර්ස් ගොඩනැගිල්ල, කොම්පඤ්ඤවීදිය නිපොන් හෝටලය, කොළඹ මහ රෝහල, පැරණි මහ තැපැල් හල, අලුත්කඩේ පැරණි උසාවිය, මහනුවර ක්වින්ස් හෝටලය, ගාලු කොටුව ඇතුළත, ගාල්ලේ පැරණි වෙළෙඳ සල, මාතර ඕලන්ද වෙළෙඳසල් සංකීර්ණය මෙහිලා දක්නට ලැබේ.ඒ හැරුණු කොට පැරණි ගම් ප්‍රධානින්ගේ නිවාස, පැල්පත්, අම්බලම, කෝපි කඩේ, කම්මල, කඩමණ්ඩිය, රන්මිහිතැන්නේ ඉදිකර ඇත. කුඹුරු, කැලෑ, අඩි පාරවල්, කරත්ත පාරවල් වැනි සම්ප්‍රදායික ගැමි වටාපිටාව මෙහි දක්නට ලැබේ.‘රන්මිහිතැන්න’ දෙවැනි අදියරට ශබ්දාගාරයක් හා නාන තටාකයක් ඉදි වන බව නීල් වීරතුංග මහතා ප්‍රකාශ කර සිටී.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111419</link>
    <topic>හත්වැනි මහින්ද කෙනෙක් බිහිවේවා</topic>
    <author/>
    <content>හත්වැනි මහින්ද කෙනෙක් බිහිවේවාමහාචාර්ය සුනිල් ආරියරත්නඅපේ රටේ මේ වෙද්දී මිනිස්සු දෙකෝටියකට ආසන්න ප්‍රමාණයක් ජීවත් වෙනවා. ඒ සියලු දෙනා වෙන් වෙන්ව හඳුනා ගැනීම සඳහා ඔවුන්ට වෙන් වූ සංඥා නාමද දෙකෝටියක් තිබෙනවා. මේ සියලු සංඥා නාම අතුරින් මේ වෙද්දී වැඩියෙන්ම කතාබහට ලක්වෙන, කීර්ති ප්‍රශංසා ලබන, වැඩියෙන්ම පතුරු හරින, වැඩිපුරම මඩ කන, සංඥා නාමය වෙන්නේ “මහින්ද රාජපක්‍ෂ” කියන නාමය. ඒ නිසා මහින්ද ඉලේපෙරුම මහතා මේ විවරණය කරලා තිබෙන ජීවිත කතාව ලෙහෙසි පහසු පුද්ගලයකුගේ ජීවිත කතාවක් නොවෙයි.ජනාධිපති හෝ අගමැති ධුරයට පත්වීමට එන මාර්ගය ලෙහෙසි පහසු මාවතක් නොවෙයි. මහින්ද රාජපක්‍ෂ මහතා අගමැතිවරයා වීම දක්වා පැමිණ ඒ වංකගිරි දුෂ්කර මාර්ගය ඉතා රසවත්ව, සරලව විවරණය කිරීමට මහින්ද ඉලේපෙරුම සමත් වෙලා තියෙනවා.අගමැතිවරයාගේ ජීවිතයේ විවිධ සංධිස්ථානවලින් සකස් කරගත් සිද්ධි දාම මේ කෘතිය තුළ අඩංගුව පවතිනවා. අගමැතිවරයා තුළ ජීවත් වෙන්නේ කොයිතරම් ධෛර්යවන්ත මිනිසෙක් ද කියන කාරණය පිළිබඳවත් මෙහිදී මනාව පැහැදිලි වෙනවා. ඔහුට මහන්සියකින් තොරව ලැබුණෙ පරම්පරාවෙන් ලැබුණු දේශපාලන උරුමයත්, කුරහන් සාටකයත් විතරයි.ඒ ඇරුණම මේ වන තෙක් ඔහුට ලැබුණ සියලු දේ ඔහු ධෛර්යයෙන් ලබාගත් දේවල්. මේ කෘතිය තුළින් විවරණය කර තිබෙන දේත් එක්ක බලන විට පැහැදිලි වෙන කාරණය තමයි, මහින්ද රාජපක්‍ෂ මහතා මේ වන තෙක් යමක් ලබා ගත්තා නොව දිනාගත්තා කියන කාරණයයි.එක් පැත්තකින් බලද්දී දේශපාලනය කියන්නේ මාරාන්තික ක්‍රීඩාවක්. ඒ මාරාන්තික කී‍්‍රඩාවේ නියැලීමට කෙනකුට අසීමාන්තික ශක්තියක් තිබිය යුතුයි. තමන්ගෙ හැටවනි උපන් දිනය සැමරීමට ඉඩ නොදෙනට බවට එල්.ටී.ටී.ඊ. ය තර්ජනය කරද්දී ඒ ඉදිරියේ නොසැලී තමන්ගේ ගමන යෑමට තරම් ඔහුට තිබෙන ශක්තිය දිහා බැලුවාම ඒ මාරාන්තික ක්‍රීඩාවේ යෙදීමට ඔහුට ශක්තිය තිබෙන බව අපට පැහැදිලියි. අද වෙද්දී මහින්ද රාජපක්‍ෂ මහතාගේ විරුද්ධ පාක්‍ෂිකයන් ඔහුගෙන් අහන්නේ “මහින්ද මෙච්චර කල් මොනවද කළේ...” කියන ප්‍රශ්නය. මහින්ද රාජපක්‍ෂ මහතාගෙන් අහන මේ ප්‍රශ්නයට මහින්ද ඉලේපෙරුම කතුවරයා මේ කෘතියෙන් කදිම පිළිතුරක් ලබා දී තිබෙන බවත් පැහැදිලි වෙනවා.මේ කෘතිය කිය වූ කෙනකුට ඇතිවන ගැටලුව වෙන්නේ “මහින්ද මොනවද කළේ” කියලා නොවෙයි, “මහින්ද රාජපක්‍ෂ මහතා මේ වන තෙක් මොනවද නොකළේ...” යන කාරණයයි.ක්‍රි.ව. 8 වැනි සියවසේ ඉඳලා අද වෙනකම් කාලයේදී අපේ රට මහින්දලා හය දෙනෙක් පාලනය කර තිබෙනවා. ඔවුන් සියලු දෙනා ශ්‍රේෂ්ඨ රජවරුමයි කියලා මම කියන්නේ නැහැ. නමුත් අපේ රට ආර්ථික, සාමාජික, සංස්කෘතික, ආගමික වශයෙන් ශක්තිමත් කළ හැකි හත්වැනි මහින්ද කෙනෙකු මේ මහින්ද රාජපක්‍ෂ මහතා කෙරෙන් බිහිවේවා කියන දේ තමයි අද අප කාගේත් ප්‍රාර්ථනය.(මහින්ද ඉලේපෙරුම ලියූ ’කුරහන් සාටකයේ කතාව‘ ග්‍රන්ථය දොරට වැඩීමේ උළෙලේදී මහාචාර්ය සුනිල් ආරියරත්න කළ කතාවෙන් කොටසක්.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111421</link>
    <topic>ඍජුවම කලාවට සම්බන්ධ වූ එකම ජනාධිපතිතුමා</topic>
    <author/>
    <content>ඍජුවම කලාවට සම්බන්ධ වූ එකම ජනාධිපතිතුමාජාතික රූපවාහිනී සංස්ථාවේ සභාපති සරත් කෝන්ගහගේ”අපේ ජනාධිපතිතුමාට කලාව සහ කලාකරුවන් සමඟ තියෙන්නෙ බොහෝ අතීතයට දිවයන සම්බන්ධතාවයක්. හැත්තෑව දශකයේ පටන් මාලිනී ෆොන්සේකා වැනි කලා ශිල්පීන් ජනාධිපතිතුමා ඉතාම ළඟින් ඇසුරු කළා.පසු කලෙක ගාමිණි ෆොන්සේකා මහතා ජනාධිපතිතුමාට සමීප වුණා. ගාමිණී – මහින්ද එකතුව ඉතා රමණීය සුසංයෝගයක් වුණා. “නොමියෙන මිනිසුන්” ජනාධිපතිතුමා රංගනයෙන් දායක වුණු අපූරු චිත්‍රපටයක්.මෙලෙස ඍජු ලෙසම කලාවට සම්බන්ධ වූ තවත් ජනාධිපතිවරයෙක් අපේ රටේ සිටියේ නෑ. මෙම හේතුවයි කලාවට සහ කලාකරුවන්ට මෙතරම් සමීප වීමට ජනාධිපතිතුමාට බලපෑ හේතුව ලෙස මම දකින්නේ. එහි ප්‍රතිඵල ලෙසයි “රන්මිහිතැන්න” සිනමා ගම්මානය වැනි සිනමා කර්මාන්තයට අවශ්‍ය දැවැන්ත ආයෝජන සිදුවුණේ.”2005 වසරේ ජනාධිපතිතුමා බලයට පත්වන විට රටපුරා තිබුණු සිනමාශාලා බොහොමයක් වැසිලයි තිබුණේ. ඒ තත්ත්වය යුද්ධය ජයග්‍රහණයත් සමගම වෙනස් වුණා. දැන් දැන් වැසී තිබූ සිනමාශාලා නැවත විවෘත කොට චිත්‍රපට ප්‍රදර්ශනය පටන්ගෙන තිබෙනවා. ”සිනමා ක්ෂේත්‍රයේ වගේම රූපවාහිනී මාධ්‍ය වෙනුවෙනුත් ජනාධිපතිතුමා ගනුලැබූ යම් යම් පියවර එම මාධ්‍යයේ සහ රූපවාහිනී නිර්මාණ කටයුතුවල නිරතවී සිටින ශිල්පීන්ගේ දියුණුවට හේතු වුණා.විදෙස් රටවලින් ගෙන්වන ටෙලිනාට්‍යවලට බදු පැනවීම ඒ අතරින් ප්‍රධානයි. එහි ප්‍රතිඵලය වුණේ අපේ නිර්මාණකරුවන් අතින් අපේ රට තුළදී වැඩි වැඩියෙන් ටෙලිනාට්‍ය බිහිවීමයි.”ගුවන්විදුලි සංස්ථාවේ සභාපති හඩ්සන් සමරසිංහඕනෑම කලාකරුවෙකුට දැන් පිහිටට කෙනෙක් ඉන්නව; ඒ ජනාධිපතිතුමා. රටේ ඉන්න කලාකරුවන් බලා කියාගෙන ඔවුන්ගේ සුවදුක් සොයා බලන කෙනෙක් බවට දැන් ජනාධිපතිතුමා පත්වී අවසන්. කලාකරුවන් විශාල පිරිසක් තමන්ගේ ගැටලු, ප්‍රශ්න සඳහන් කරල ලියපු ලියුම් මට ගෙනත් දෙනව ජනාධිපතිතුමාට දෙන්න කියල.මම ඒ ලියුම් සේරම ජනාධිපතිතුමාට ගිහිං දෙනව. ඒ හැම ගැටලුවකටම සාර්ථකව විසඳුමක් ලබා දෙන්න ජනාධිපතිතුමා ක්‍රියා කරනවා.””මීට අවුරුදු කීපයකට පෙර මම වැඩ කළේ රනිල් වික්‍රමසිංහ මහත්තයගෙ අයියට අයත් ගුවන් විදුලි සේවයේ. ඒ කාලෙ මට තිබුණා බරපතළ හෘද රෝගයක්. මම දන්නෙ නැහැ මගෙ අසනීපය ගැන ජනාධිපතිතුමා කොහොම දැනගත්තද කියල. එතුමා මට දුරකථනයෙන් කතා කරල කිව්වා, “හඩ්සන් අදම ඉස්පිරිතාලෙට යන්න. අසනීපය හොඳ කරගන්න අවශ්‍ය සියලුම වියදම් මම දෙන්නම් කියල. මාව බලෙන් වගේ රෝහලට යැව්වෙ ජනාධිපතිතුමා. එහිදී මම හෘද සැත්කමකට මුහුණ දුන්නා. සියලුම විය පැහැදම් ජනාධිපතිතුමාගෙන්. මම හුස්ම ගන්න සෑම අවස්ථාවකම මට ජනාධිපතිතුමාව මතක් වෙනවා. ඒකට හේතුව මම අද හුස්ම අරගෙන ජීවත් වන්නේ ජනාධිපතිතුමා නිසා වීමයි. එතුමා ඒ උපකාරය මට කළේ කිසිම බලාපොරොත්තුවකින් නෙමෙයි. ඒකයි වැදගත්කම. කලාකරුවනුත් පුංචි දරුවනුත් හොඳින් හඳුනන රාජ්‍ය නායකයෙක් අපට සිටියා නම් ඒ අපේ වත්මන් ජනපතිතුමයි.”ජාතික චිත්‍රපට සංස්ථාවේ සභාපති කුමාර් අබේසිංහ”අපේ ජනාධිපතිතුමා පුදුමාකාර විදියට සිනමාවට ආදරය කරන කෙනෙක්. ඒකට හේතුව තමයි, අපේ සිනමා කර්මාන්තය සහ සිනමාකරුවන් පිළිබඳව එතුමාට ඇති හසළ දැනුම.එතුමාට ඒ දැනුම ලැබුණේ සිනමා ක්‍ෂේත්‍රයේ යම් පමණකට නිරතව සිටි නිසයි. අපේ රටේ සිනමා ක්ෂේත්‍රය යළි පිබිදී දියුණු වනවා දකින්නට, හොඳ සිනමා නිර්මාණ බිහිවෙනවා දකින්නට මහින්ද රාජපක්ෂ ජනාධිපතිතුමා තුළ විශේෂ කැමැත්තක් තිබෙනවා. එනිසයි සිනමා ක්ෂේත්‍රයට අවශ්‍ය උපකරණ ආනයනයට තිබුණු බදු ඉවත් කළේ. එවැනි බදු සහන අපේ සිනමා ක්ෂේත්‍රයට ඉතිහාසයේ කවර කලෙකවත් ලැබී නෑ.සිනමා කර්මාන්තයට පමණක් නෙමෙයි සිනමා ශිල්පීන්ටත් අපේ ජනාධිපතිතුමා හරිම ආදරෙයි. ඔවුන්ගේ ප්‍රශ්නවලට ඇහුම්කන්දෙන, ඔවුන් සමඟ සුහදව කතාබස් කරන ජනාධිපතිතුමා ඔවුන්ට සලකන්නේ පක්ෂ භේදයකින් තොරවයි. එතුමා පුදුම විදියේ කලාකාමී හදවතක් තිබෙන නායකයෙක්. එතුමා දුන් බදු සහන උපයෝගී කරගෙන සිනමා ක්ෂේත්‍රයේ යම් දියුණුවක් ලබන්න හැකි වී ඇති බවයි මගේ විශ්වාසය. මේ වන විට චිත්‍රපට නිෂ්පාදනයට මෙන්ම අලුත් සිනමා ශාලා ඇති කිරීමටත් මුදල් ආයෝජනය කිරීමට විශාල පිරිසක් ඉදිරිපත් වී සිටිනවා. එය ඉතා හොඳ ප්‍රවණතාවයක්.සිනමා ශිල්පීන්ගේ දුකකදී කරදරයකදී පිහිටට එන මෙවන් රාජ්‍ය නායකයකු අපට මීට පෙර නොසිටි බවයි මගේ හැඟීම.ස්වාධීන රූපවාහිනියේ සභාපති රොස්මන්ඩ් සේනාරත්න”කලා ක්ෂේත්‍රයේ හෝ වෙනත් මොනයම් ක්ෂේත්‍රයක හෝ වේවා කටයුතු හොඳින් සිදුවීමට රටක නිදහස සහ සාමය ස්ථාපිත වී තිබීම අත්‍යවශ්‍යයි. රටක සාමය නොතිබුණොත් එතැන කලා නිර්මාණ බිහිවන්නේ නෑ. යුද්ධයක් පවතින රටක කලාකරුවන්ට සිදුවන්නේ පළමුව තම ජීවිත ආරක්ෂාව ගැන හිතන්න. තම දරුවන්ගේ, පවුලේ උදවියගේ ආරක්ෂාව පිළිබඳව සැලකිලිමත් වෙන්න.පසුගිය කාලයේ ඇතැම් දිනවල තම දරුවා පාසලට යවනවාද නැතිද කියා දෙවරක් සිතීමට බොහෝ රටවැසියන්ට මෙන්ම කලාකරුවන්ට ද සිදුවුණා. එවැනි මානසික පීඩනයක සිටින කලාකරුවකු අතින් නිර්මාණ බිහිවන්නේ කොහොමද? යුද්ධය ජයග්‍රහණය මඟින් එම මානසික පීඩනය ඉවත් කිරීමයි ජනාධිපතිතුමා කලාකරුවන් වෙනුවෙන් කළ විශාලතම මෙහෙය ලෙස මම දකින්නේ.”යුද්ධය අවසන් වී සාමය උදාවීමත් සමඟම මේ රටේ වාණිජ කටයුතු පුළුල් වුණා; ආර්ථිකය පුළුල් වුණා. එහි ප්‍රතිඵලය වුණේ එම වාණිජ ආයතන ප්‍රචාරණය සඳහා වැඩි මුදලක් වෙන් කිරීමයි. එය රූපවාහිනී ආයතනවල දියුණුවට විශාල රුකුලක් වී තිබෙනවා. රූපවාහිනියට වැඩි වැඩියෙන් වෙළෙඳ දැන්වීම් නිර්මාණය කරන විට ඒවාට සහභාගී වන ශිල්පීන්ගේ ආර්ථිකයද හොඳ වෙනවා.වැඩියෙන් වෙළෙඳ දැන්වීම් ලැබෙනවිට හොඳ නිර්මාණ ප්‍රේක්ෂකයින්ට ලබාදීමට එම නාලිකාවලට හැකියාව ලැබෙනවා. මේ අයුරින් රූපවාහිනී මාධ්‍යයේ දියුණුවට ජනාධිපතිතුමා ගත් යම් යම් පියවර ඍජුවම හේතු වී ඇති බව පෙනී යනවා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>14</day>
    </date>
    <link>http://www.silumina.lk/2010/11/14/_art.asp?fn=av10111422</link>
    <topic>හින්දි සිනමා තරු පිරිවරා</topic>
    <author/>
    <content>හින්දි සිනමා තරු පිරිවරාජනාධිපතිතුමා අමිතාබ් භච්චන් හා ජැකොලයින් ෆර්ඩිනැන්ඩස් සමගජනාධිපතිතුමා අනිල් කපූර් සහ ජැකොලයින් ෆර්ඩිනැන්ඩස් සමගජනාධිපතිතුමා ශාරුක් ඛාන් සමඟආශා බෝන්ස්ලේ ජනාධිපතිතුමා හමුවූ මොහොතේඅනුපම් කේර් සමඟ ජනාධිපතිතුමාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa1011211</link>
    <topic>මහින්ද චින්තන ඉදිරි දැක්මෙන් ශ්‍රී ලංකාව ලෝකයේ ශ්‍රේෂ්ඨ රටක් කරනවා</topic>
    <author>කේ. සී .ජේ රත්නායක / සුනිල් දයා අල්විස්</author>
    <content>කැරලි මර්දනයට වඩා දුප්පත්කම මර්දනය කිරීම ශ්‍රේෂ්ඨයිසැරසිල්ලට වඩා ජනතාවගේ සැනසිල්ල වටිනවාදෙවැනි පදවි ප්‍රාප්ති මහෝත්සවයේදී ජනපති කියයිකේ. සී .ජේ රත්නායක / සුනිල් දයා අල්විස්මහින්ද චින්තන ඉදිරි දැක්මෙන් ශ්‍රී ලංකාව ලෝකයේ ශ්‍රේෂ්ඨ ස්ථානයකට ඔසවා තබන බව මහින්ද රාජපක්ෂ ජනාධිපතිතුමා ජාතිය හමුවේ ප්‍රතිඥා දෙයි. ජනපති දෙවැනි පදවි ප්‍රාප්ති දිවුරුම් දීමේ මහෝත්සවයේදී ජාතිය අමතමින් එතුමා එසේ ප්‍රතිඥා දුන්නේ ය.2005 වසරේදී මහින්ද චින්තන වැඩපිළිවෙළ ඉදිරිපත් කොට රට නිදහස් කැරගෙන ඒකීය ශ්‍රී ලංකාවක් බිහිකළ බවත් අද සිට මහින්ද චින්තන ඉදිරි දැක්ම ක්‍රියාත්මක කරමින් ශ්‍රී ලංකාව ලෝකයේ ශ්‍රේෂ්ඨ ස්ථානයකට ඔසවා තබන බවත් අද රට බාර ගන්නේ ඒ සඳහා වූ බලාපොරොත්තුව, ශක්තිය, ධෛර්යය ඇතිව බවත් ජනාධිපතිතුමා තවදුරටත් පැවසීය. 2005 දී තිබුණටත් වඩා කිහිප ගුණයක ශක්තියක්, එදාට වඩා දෙගුණයක ධෛර්යයක් සහ ආත්ම විශ්වාසයක් අද පවතින බවත් ජනාධිපතිතුමා සඳහන් කෙළේය.කැරලි මර්දනයට වඩා දුප්පත්කම මර්දනය කිරීම ශ්‍රේෂ්ඨ බවත් සැරසිල්ලට වඩා ජනතාවගේ සැනසිල්ල තමා අගය කරන බවත් කී ජනාධිපතිතුමා දැවැන්ත සංවර්ධන ව්‍යාපෘති ක්‍රියාත්මකවීමේදී ශ්‍රී ලංකාවේ පෙනුම සපුරා වෙනස් වෙන බවත් යෝධ බලාගාර නිසා 2012 වනවිට රටේ සෑම නිවසකටම විදුලිය ලබා දී කළුවර යුගය අවසාන කළ හැකි බවත් එතුමා කීය.නාවික, ගුවන්, බලශක්ති ඇතුළු පංච මහා කේන්ද්‍රීය රටක පහසුකම් සහිත පරිසරයක ජීවත් වෙන ආදරය, රැකවරණය, සෙනෙහස සහිතව දරුවන් ගොඩ නැ¼ගූ විට ජාති, ආගම්, කුල බේද පමණක් නොව දේශපාලන වෛරය අතු ගා දැමිය හැකි බවත් ජනාධිපතිතුමා පෙන්වා දුන්නේ ය.ශ්‍රී ලංකාව දියුණු රටක කුඩා කළ අනුරුවක් නොවන බවත් ඕනෑම මතයක් ඉවසීමට, පරිණත තීන්දු ගැනීමට අවශ්‍ය ඓතිහාසිකව ගොඩනැඟුණු මහා ප්‍රඥාවක් අප ජාතිය සතු බවත් ජනාධිපතිතුමා සඳහන් කෙළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa101121_1</link>
    <topic>ජනාධිපතිතුමා ශ්‍රී දළදා සමිඳු සහ ජයසිරි මහා බෝධීන් වහන්සේ වැඳ පුදා ගනී</topic>
    <author>අසේල කුරුළුවංශ, තෙන්නකෝන් කුලසේකර, කිත්සිරි වනසිංහ</author>
    <content>අසේල කුරුළුවංශ, තෙන්නකෝන් කුලසේකර, කිත්සිරි වනසිංහජනාධිපති ධූරයේ දෙවැනි වරටත් දිවුරුම් දුන් මහින්ද රාජපක්ෂ ජනාධිපතිතුමා ඉන් අනතුරුව මහනුවර ශ්‍රී දළදා මැදුරට ගොස් දළදා සමිඳු වැඳ පුදාගත් අතර මල්වතු හා අස්ගිරි මහා නායක හිමිවරු බැහැ දැක උන්වහන්සේ ගේ ආශිර්වාදය ද ලබා ගත්තේ ය. ශ්‍රී දළදා මාලිගයේ දෛනික පුද පූජා සඳහා ජනාධිපතිතුමන් රන් බන්දේසියක් ද පූජා කළේ ය.මේ අතර ඊයේ (20) අනුරාධපුර ජයසිරි මහා බෝ සමිඳු වැඳ පුදා ගත් ජනාධිපතිතුමා මහ සඟරුවනේ ආශිර්වාදය ලබාගත්තේ ය.අනුරාධපුරයට පැමිණි ජනාධිපතිතුමා මුලින් ම ජනාධිපති දෙවන ධූර කාලයේ සංවර්ධන සංග්‍රාමය අරඹමින් ගම් 14,300 ක ක්‍රියාත්මක ග්‍රාමීය සංවර්ධන ව්‍යාපෘතියේ සමාරම්භය සනිටුහන් කරමින් පෙරවරු 9.15 ට යෙදුණු සුබ නැකතින් අනුරාධපුර ජනාධිපති මන්දිරයේ දී සඳුන් පැලයක් රෝපණය කෙළේ ය. අනතුරුව අටමස්ථානාධිපති පූජ්‍ය පල්ලේගම සිරිනිවාස නාහිමියන් බැහැ දැක ඉදිරි කටයුතු වෙනුවෙන් ආශිර්වාද ලබාගත්තේ ය.පසුව මහින්ද රාජපක්ෂ ජනාධිපතිතුමා අනුරාධපුරය ඓතිහාසික ජය ශ්‍රී මහා බෝ සමිඳුන් වැඳ පුදා ගනිමින් ආශිර්වාද ලබා ගත්තේ ය.රුවන්වැලිසෑය වැඳ පුදා ගැනීමට පැමිණි ජනාධිපතිතුමා එහිදී දුටුගැමුණු පිළිරුවට හා විහාරමහාදේවි පිළිරුව වෙත පුෂ්පෝපහාරයක් ද සිදු කෙළේ ය.මේ අවස්ථාවට ජනාධිපති ආර්යා ශිරන්ති වික්‍රමසිංහ රාජපක්ෂ මැතිණිය, උතුරු මැද පළාත් ප්‍රධාන අමාත්‍ය බර්ටි ප්‍රේමලාල් දිසානායක, අමාත්‍ය තිස්ස කරල්ලියද්ද, නියෝජ්‍ය අමාත්‍යවරුන් වන මර්වින් සිල්වා, එස්.එම්. චන්ද්‍රසේන, දුමින්ද දිසානායක, ජනාධිපති කාර්ය මණ්ඩල ප්‍රධානී ගාමිණී සෙනරත්, සජින් වාස් ගුණවර්ධන, මහා භාරකාරතුමා යන මහත්වරුන් ඇතුළු පිරිසක් ද සහභාගි වී සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa1011213</link>
    <topic>ජනපති ගමන් මඟ ආදර්ශ සම්පන්නයි</topic>
    <author>අසේල කුරුළුවංශ</author>
    <content>මහ සඟරුවන පවසතිඅසේල කුරුළුවංශමෙරට ජනතාවගේ හද ගැස්ම නිවැරැදිව හඳුනා ගත් ජනාධිපතිතුමාගේ මහින්ද රාජපක්ෂ දේශපාලන ගමන් මඟ අතිශයින්ම ආදර්ශ සම්පන්න වූවක් බව අස්ගිරි මහානායක අතිපූජ්‍ය උඩුගම ශ්‍රී බුද්ධරක්ඛිත මහනාහිමියෝ ප්‍රමුඛ මහා සංඝරත්නය පවසති.ජන නායකයකු ලෙස එතුමන් පියවරින් පියවර ආ ගමන් මඟ ලාංකීය ඉතිහාසයේ සුවිශේෂි පරිච්ඡේදයක් ලෙස සනිටුහන් වනු ඇතැයි ද උන්වහන්සේ අවධාරණය කරති.තිස් වසරක් රට වෙලාගත් ත්‍රස්තවාදය මුලිනුපුටා දැමීමේදී එතුමා පළ කළ කෘතහස්ත භාවයත්, රාජ්‍යතාන්ත්‍රික භාවයත්, දෙස් විදෙස් සැමගේ ප්‍රශංසාවට හා ඇගැයීමට ලක්වූ බව ද මහා සංඝරත්නය පෙන්වා දෙති.සියම් මහ නිකායේ අස්ගිරි පාර්ශවයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහා නාහිමි, එම පාර්ශවයේ අනුනායක පූජ්‍ය ගලගම ශ්‍රී අත්ථදස්සි, මල්වතු පාර්ශවයේ අනුනායක ආචාර්ය නියංගොඩ ශ්‍රී විජිතසිරි නාහිමිවරු වැඩිදුරටත් පවසා සිටින්නේ මහින්ද රාජපක්ෂ ජනපතිතුමන් තුළින් එඩිතර නායකත්වයත්, නොපසුබස්නා ධෛර්යත්, ස්වදේශානුරාගයත්, ආගමික හැදියාවත්, අවංක කැපවීමත් යනාදි ගුණ නිරතුරුව ඉස්මතු වන බවයි.පසුගිය කාලය පුරාවට විවිධ අභියෝගයන්ට මුහුණ දී ලද පරිණතභාවය තුළින් සමස්ත ශ්‍රී ලංකාවාසීන්ටම සතුටින් විසිය හැකි සමෘද්ධිමත් දේශයක් ගොඩනැඟීමට දෙවන පදවි ප්‍රාප්තියට එළඹෙන මෙම මොහොතේ ජනපතිතුමන්ට හැකියාව ඇති බවත් ඒ සඳහා මහා සංඝරත්නයේ ආශිර්වාදය නිරතුරුව හිමිවන බවත් නාහිමිවරු පවසති.ජාතීන් අතර සුහදතාව බිඳී යමින් තිබූ අවස්ථාවක ජනපති ධුරයට පත් මහින්ද රාජපක්ෂ මහතා ජාති, ආගම්, පක්ෂ බේදයෙන් තොරව කටයුතු කර සියලු දෙනා ශ්‍රී ලාංකීය ජාතියක් ලෙස එක් ධජයක් යටතට ගෙන ආ බවත් එම ශක්තියෙන් ඉදිරියේදී ශ්‍රී ලංකාව ආසියාවේ ආශ්චර්ය බවට පත්වනු නොඅනුමාන බව ද උන්වහන්සේලා පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa1011214</link>
    <topic>ජනපති දෙවැනි පදවි ප්‍රාප්තිය අභිමානවත්ව...</topic>
    <author/>
    <content>මහ සඟරුවන සෙත් පිරිත් සජ්ඣායනා කරති ජනපති මහජනතාව අතරට විදෙස් රාජ්‍ය නායකයන්ගෙන් උණුසුම් සුබ පැතුම් වර්ණවත් සංස්කෘතික දැක්මක් ත්‍රිවිධ හමුදා උත්තමාචාර රට පුරා සර්ව ආගමික ආශිර්වාද පූජා සහ ප්‍රීති උත්සවමහින්ද රාජපක්ෂ ජනාධිපතිතුමා ජනාධිපති ධුරයේ දෙවැනි පදවි ප්‍රාප්තියේ දිවුරුම් දීම පසුගිය සිකුරාදා (19) පෙරවරු 10.16 යෙදී තිබුණ සුබ මොහොතින් අගවිනිසුරු අශෝක ද සිල්වා මහතා ඉදිරියේදී සිදුවිය. ජනාධිපති ලේකම් කාර්යාලය ඉදිරිපිට අලංකාර පීඨිකාවකදී පැවැති අභිමානවත් උත්සවයකදී මේ දිවුරුම් දීම සිදුවිය. පසුගිය ජනවාරි මාසයේ පැවැති ජනාධිපතිවරණයේදී වැඩි ඡන්ද 18 ලක්ෂයක් ලබාගෙන අති විශිෂ්ට ජයග්‍රහණයක් ලබා ගැනීමට මහින්ද රාජපක්ෂ ජනාධිපතිතුමා සමත්විය.මෙම දිවුරුම් දීමේ අවස්ථාවට මහින්ද රාජපක්ෂ ජනාධිපතිතුමා ගාලු මුවදොර ජනාධිපති ලේකම් කාර්යාලය ඉදිරිපිට පියගැට පෙළ අබිියස විශේෂයෙන් තැනූ පීඨිකාව වෙත සම්ප්‍රාප්ත වූයේ ජනාධිපති ආර්යා ශිරන්ති රාජපක්ෂ මැතිනිය සහ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ, යෝෂිත රාජපක්ෂ සහ, රෝහිත රාජපක්ෂ පුතුන් තිදෙනා ද සමඟය.අස්ගිරි පාර්ශවයේ මහනායක උඩුගම ශ්‍රී බුද්ධරක්ඛිත මාහිමිපාණන් විසින් පිරිස පන්සිල්හි පිහිටුවනු ලැබීය.ත්‍රිවිධ හමුදා මාණ්ඩලික ප්‍රධානී හා ගුවන් හමුදාපති එයාර් චීෆ් මාෂල් රොෂාන් ගුණතිලක, හමුදාපති ලුතිනන් ජෙනරාල් ජගත් ජයසූරිය, නාවුක හමුදාපති වයිස් අද්මිරාල් තිසර සමරසිංහ යන මහත්වරු සමඟ හමුදා උත්තමාචාර පිළිගැනීමට ඒ වෙනුවෙන් ඉදිවූ විශේෂ පීඨිකාවට පිවිසි මහින්ද රාජපක්ෂ ජනාධිපතිතුමා හමුදා උත්තමාචාරය එහි සිට පිළිගත්තේය.එතුමාට ගෞරව පිණිස ආචාර වෙඩි මුර 21 ක්ද පිරිනැමිණ.ජනාධිපතිතුමාගේ මෙම දිවුරුම්දීමේ අවස්ථාවට සහභාගි වීමට පැමිණි සිටි අගමැතිතුමා ප්‍රධාන මැති ඇමැතිවරු, ආණ්ඩුකාරවරු, පළාත් සභා මහ ඇමැතිවරු හා පළාත් සභා ඇමැතිවරු ඇතුළු ප්‍රාදේශීය සභා මන්ත්‍රීවරු ද ආරාධිත අමුත්තන් වශයෙන් සහභාගි වූ විශේෂ සම්භාවනීය පිරිස ද ඔවුන් අත තිබූ ජාතික කොඩිය වනමින් එතුමන්ට සුබ පැතුහ. පැමිණි සිටි මහජනතාව ද මේ අවස්ථාවේ දී අත් පොළසන් දෙමින් තම ප්‍රසාදය පළ කළහ.පැමිණ සිටි මහ සංඝයා වහන්සේ දිවුරුම් දීමේ අවස්ථාවෙන් පසු ජනාධිපතිතුමාට ආශිර්වාදය පතමින් සෙත් පිරිත් සජ්ඣායනා ද සිදු කළා.බාලිකාවෝ පිරිසක් ද ජයමංගල ගාථා ගායනා කරමින් ආශිර්වාදය පැතූහ.විශේෂ අමුත්තන් වශයෙන් මාලදිවයින ජනාධිපතිතුමා ද භූතානයේ අගමැතිතුමා සහ එම මැතිනිය ද විදේශ නියෝජිතයන් ද තානාපතිවරු හා තවත් විශේෂ රාජ්‍ය අමුත්තන් ද සහභාගි වී සිටියහ.මෙම උත්සවය බෙර වාදන සමඟ බාලිකාවන් පිරිසක් විසින් ඉදිරිපත් කළ සංදර්ශන සමඟ ඉදිරිපත් වූ සංස්කෘතික අංගයන් ද අලංකාරවත් විය.ජනාධිපතිතුමා උත්සව අවසානයේ අගමැති හා මැති ඇමැතිවරු පිරිස අතරට ගොස් ඔවුන්ට ආචාර කොට කතා බහ කිරීමට ද අමතක නොකළහ.එතුමා උත්සව භූමියෙන් සමුගෙන යද්දී පැමිණ සිටි ජනතාව අතරට ද ගොස් ඔවුන්ට ද ආචාර කළ අතර ඔවුන් ද පෙරළා ජනාධිපතිතුමාට ජයඝෝෂා නගමින් සුබ පැතුම් පළ කළහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa101121_2</link>
    <topic>ජනපතිට සෙත්පතා රටපුරා පිරිත්</topic>
    <author>රමණී සුබසිංහ</author>
    <content>රමණී සුබසිංහමහින්ද රාජපක්ෂ ජනාධිපතිතුමා ගේ ජන්ම දිනය හා දෙවැනි පදවි ප්‍රාප්තිය නිමිත්තෙන් අද (21) ප්‍රධාන නගර යා කෙරෙන පිරිත් සජ්ඣායන රථ පෙරහරක් පැවැත්වේ.මෙය සිදු කැරෙන්නේ අගමැති දි.මු.ජයරත්න මහතාගේ උපදෙස් පරිදිය. ප්‍රධාන නගර යා කරමින් මෙවැනි පිරිත් සජ්ඣායන රථ පෙරහරක් පැවැත්වෙන්නේ මෑත ඉතිහාසයේ ප්‍රථම වතාවටය.අද පෙරවරු 8.00ට කොළඹ, මහනුවර, ගාල්ල, අනුරාධපුරය, හම්බන්තොට, රත්නපුර, පුත්තලම, කුරුණෑගල, අම්පාර, මොණරාගල, බදුල්ල, ත්‍රිකුණාමලය යන නගර හරහා මේ පිරිත් සජ්ඣායන රථ පෙරහර ගමන් කරනු ඇත.තෛ‍්‍රනිකායික මහා සංඝරත්නයේ ආශිර්වාද මධ්‍යයේ සිදු කෙරෙන මේ මහා පිරිත් සජ්ඣායනය සඳහා ප්‍රාදේශීය වශයෙන් ද මහා සඟරුවන සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa101121_3</link>
    <topic>එළිසබෙත් මහ රැජන ඇතුළු ලෝක නායක නායිකාවන්ගෙන් උණුසුම් සුබ පැතුම්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාමහින්ද රාජපක්ෂ ජනාධිපතිතුමා සිය දෙවැනි ධූර කාලයේ වැඩ ආරම්භ කිරීමත් සමඟ ම ලෝකයේ රටවල් රැසක රාජ්‍ය නායකයෝ එතුමාට උණුසුම් සුබ පැතුම් පළ කොට ඇත. බ්‍රිතාන්‍යයේ එළිසබෙත් මහ රැජන විශේෂ සුබ පැතුම් පණිවිඩයක් එවමින් ප්‍රකාශ කර තිබුණේ දෙවැනි වරටත් ජනාධිපති ධූරයේ දිවුරුම් දුන් මහින්ද රාජපක්ෂ ජනාධිපතිතුමාට උණුසුම් සුබ පැතුම් පළ කරන අතර සාමයෙන් හා සමෘද්ධියෙන් පිරි ශ්‍රී ලංකාවක් සඳහා සුබ ප්‍රාර්ථනා කරන බවයි.මේ අතර පෙරේදා සුබ නැකතින් සිය දෙවන ධූර කාලය සඳහා දිවුරුම් දුන් මහින්ද රාජපක්ෂ ජනාධිපති තුමාට සුබ පැතීම සඳහා විදේශ නායකයෝ හා විදේශ නියෝජිතයෝ රැසක් ම ජනාධිපති මැදුරට පැමිණියහ. මාලදිවයින් ජනාධිපති මොහමඩ් නසීඩ්, භූතාන අගමැති ලියෝන් චෙන් ජිග්මි තින්ලි හා එම මැතිනිය ඒ අතරින් ප්‍රධාන තැනක් ගත්හ.ඔවුහු මහින්ද රාජපක්ෂ ජනාධිපතිතුමා දිවුරුම් දීමේ උත්සවයට සහභාගි වීමට ශ්‍රී ලංකාවට පැමිණ සිටිති. මේ අතර පෙරේරා සවසම ජනාධිපති මැදුරට ගොස් සුබ පැතූ අය අතර එක්සත් රාජධානියේ හා පාකිස්තානයේ රාජ්‍ය නායකයන් ගේ නියෝජිතවරු ද වූහ. ඉන්දීය විදේශ රාජ්‍ය ඇමැති ප්‍රිතීත් තවුර් හා පකිස්තාන සෙනෙට් සභාවේ සභාපති ෆරුන් හමීඩ් නයින් ද සුබ පතන්නන් අතරට එක්ව සිටියහ. මේ හැර බොහෝ රටවල රාජ්‍ය නායකයෝ ජනාධිපති තුමාට දුරකතන මඟින් හා ෆැක්ස් පණිවුඩ මගින් සුබ පැතුම් එවූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa1011212</link>
    <topic>මැල්කම් රංජිත් කාදිනල්තුමා අද අබිසෙස් ලබති</topic>
    <author>සාගරිකා දිසානායක</author>
    <content>සාගරිකා දිසානායකනොවැම්බර් මාසයේ විසි වැනිදාට යෙදෙන ක්‍රිස්තුස් වහන්සේගේ මංගල්‍යයට පෙර දින පවත්වනු ලැබූ විශේෂ අභිෂේක මෙහෙයේදී, ලෝකයේ විවිධ රටවලින් තෝරා ගනු ලැබූ සභා රාජගුරුතුමන්ලා විසි හතර දෙනකු කාදිනල් ධූරයට පත් කිරීමේ මහා අභිෂේක මංගල්‍යය දාසය වැනි බෙනඩික් ශුද්ධෝත්තම පාප් වහන්සේ විසින් වතිකානුවේ ශාන්ත පේදුරු බැසිලිකා දේවස්ථානයේදී සිදු කරනු ලැබීය.ශ්‍රී ලංකාව විශ්ව සම්භාවනාවට පත් කරමින් එම උසස් කාදිනල්වරයාට තේරුණු එකම ආසියාතිකයා වශයෙන් මැල්කම් රංජිත් අගරදගුරුතුමා පාප් වහන්සේ අතින් අභිසෙස් ලැබීය.අද (21) ඉරු දින පාප් වහන්සේ සමඟ පවත්වනු ලබන ක්‍රිස්තුරාජයන්ගේ මංගල්‍යය දිව්‍ය පූජා යාගයේදී මැල්කම් රන්ජිත් කාදිනල් තුමා ශුද්ධෝත්තම දහසය වැනි බෙනඩික්ට් පාප් වහන්සේ අතින් ගන්නා මුද්ද පේදුරුතුමන්ගේ අනුප්‍රාප්තිකයකු වූ ශුද්ධෝත්තම පියාණන් සමඟ තමන් තුළ ඇති බැඳීම සංකේතවත් කරයි.ශ්‍රී ලංකාවේ දෙවැනි පුත් රුවන වශයෙන් මැල්කම් රන්ජිත් අගරදගුරු හිමිපාණන් සභාවේ මෙම අභිමානනීය කාදිනල් පදවියට ඔසවනු ලැබීමෙන් ශ්‍රී ලංකාව ලෝකයේ අතිමහත් ගෞරවයට පාත්‍ර වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa1011215</link>
    <topic>මහා සංවර්ධන යෝජනා ක්‍රම 25 කට රුපියල් කෝටි 65000 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහපසුගිය වසර පහ ඇතුළත මහින්ද චින්තනය යටතේ මෙරට ක්‍රියාත්මක කර ඇති යෝධ සංවර්ධන යෝජනා ක්‍රම 25 ක් සඳහා රුපියල් කෝටි 65000 ක් පමණ රජය වැය කරන බව මුදල් හා ක්‍රම සම්පාදන අමාත්‍යංශයේ සංඛ්‍යා ලේඛන පෙන්නුම් කරයි.රටේ හැමටම විවිධ අයුරින් මේ ව්‍යාපෘති මඟින් ප්‍රතිලාභ ලැබෙන බවත් මෙතරම් මුදලක් වැය කර මෙතරම් ඉක්මනින් රට සංවර්ධනය කළ යුගයක් අපේ රටේ ඉතිහාසයේ නැති බවත් ආර්ථික විශ්ලේෂකයෝ පවසති.නොරොච්චොලේ ගල් අඟුරු විදුලි බලාගාරය, ඉහළ කොත්මලේ ජල විදුලි බලාගාරය, කෙරවලපිටිය චක්‍රිය විදුලි බලාගාරය, හම්බන්තොට ජාත්‍යන්තර ගුවන් තොටුපළ, මොරගහකන්ද බහු කාර්ය යෝජනා ක්‍රමය, වෙහෙරගල වාරි ව්‍යාපෘතිය, කැකිරිඕබඩ වාරි ව්‍යාපෘතිය, දැදුරුඔය ජලාශ ව්‍යාපෘතිය, රඹුක්කං ඔය වාරි ව්‍යාපෘතිය, යාන් ඔය වාරි ව්‍යාපෘතිය, වේලිඔය වාරි ව්‍යාපෘතිය, වැමැඩිල්ල වාරි ව්‍යාපෘතිය, උමා ඔය ව්‍යාපෘතිය, හම්බන්තොට නව උද්භිද උද්‍යානය, ගම නැගුම, 18 වංගුව පාර ඉදිකිරීම, අන්තර් පළාත් මාර්ග සංවර්ධනය, දකුණු අධිවේගී මාර්ගය, කටුනායක - කොළඹ අධිවේගි මාර්ගය, පැරැණි යෝධ ඇළ සංවර්ධනය ඒ මහා පරිමාණ ව්‍යාපෘති අතර ප්‍රමුඛත්වය ගනී.ඒ සමඟම රජය වසරකට රාජ්‍ය සේවක වැටුප් හා විශ්‍රාම වැටුප් සඳහා රුපියල් කෝටි 40000 ක්ද සුබසාධන කටයුතු සඳහා වාර්ෂිකව රුපියල් කෝටි 10000 පමණ ද වැය කරන බව ද මුදල් හා ක්‍රම සම්පාදන අමාත්‍යාංශය පෙන්වා දෙයි.රජය රජයේ සේවක වැටුප් හා දීමනා වෙනුවෙන් වාර්ෂිකව රුපියල් කෝටි 30000 වැය කරන බවත් විශ්‍රාම වැටුප් වලට රුපියල් කෝටි 10000 ක් වැය කරන බවත් මුදල් අමාත්‍යංශයේ ඉහළ නිලධාරියෙක් සිළුමිණට කීහ.පොහොර සහනාධාරය සඳහා රජය වාර්ෂිකව රුපියල් කෝටි 3200 ක් වැය කරනු ලැබේ. සමෘද්ධි සහනාධාර, ආබාධිත රණවිරු සහන, රජයේ රෝහල් සඳහා නොමිලේ ඖෂධ ලබාදීම ඇතුළු සුබසාධන කටයුතු වෙනුවෙන් රජය වාර්ෂිකව රුපියල් කෝටි 4500 ක් වැය කරන බව ද මුදල් හා ක්‍රම සම්පාදන අමාත්‍යංශය පෙන්වා දෙයි.ඒ සමඟම පාසල් පොත් නිල ඇඳුම් හා ශිෂ්‍යත්ව සහන වාර ප්‍රවේශ පත්‍ර වෙනුවෙන් අපේ දරු පරපුරේ සුබසාධනය වෙනුවෙන් රජය වාර්ෂිකව වැය කරන මුදල රුපියල් කෝටි 850 කි. දුම්රිය සේවය ශ්‍රී ලංගම තැපැල් ආදි සුබසාධන කටයුතු සඳහා ද රජය වාර්ෂිකව රුපියල් කෝටි 900 ක් වැය කරනු ලබන බව ද මුදල් අමාත්‍යංශ සංඛ්‍යා ලේඛන පෙන්නුම් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa1011216</link>
    <topic>‘දැයට සෙවණ’ වැඩ සටහනට පැළ ලක්ෂ 33 ක් සිටුවති</topic>
    <author>නිහාල් පී. අබේසිංහ</author>
    <content>ඉලක්කය තෙගුණ වෙයිනිහාල් පී. අබේසිංහ‘දැයට සෙවණ’ ජනාධිපති උත්තමාචාර රුක් රෝපණ වැඩ සටහන යටතේ දීප ව්‍යාප්තව උතුරු නැඟෙනහිර පළාත් ද ඇතුළුව පැළ ලක්ෂ 33 ක් පමණ සිටුවූ බව ද ඒ අනුව ඉලක්කය තෙගුණ වී ඇති බව ද පරිසර අමාත්‍යංශයේ අතිරේක ලේකම් ඩබ්ලිව්. එම්. විජේසූරිය මහතා සිළුමිණට කීය.පාරිසරික ඇමැති අනුර පි‍්‍රයදර්ශන යාපා මහතාගේ මෙහෙයවීම මත ක්‍රියාත්මක මේ වැඩ සටහන ජනාධිපති ලේකම් කාර්යාලය, පරිසර අමාත්‍යංශය, රටේ සියලුම පළාත් සභා, ප්‍රාදේශීය සභා, රාජ්‍ය ආයතන සංවිධානය කර තිබිණි.මේ යටතේ මධ්‍යම පළාත් සභාව පැළ ලක්ෂ 10 කට ආසන්න ප්‍රමාණයක් සිටුවූ බව එහි මධ්‍යම පළාත් ප්‍රධාන ඇමැති සරත් ඒකනායක මහතා පැවසීය. උතුරු මැද පළාතේ සිටුවූ පැළ ගණන දස ලක්ෂය ඉක්මවන බව මහ ඇමැති බර්ටි පේ‍්‍රමලාල් දිසානායක පවසයි.යාපනයේ පැළ 50000 ක්ද, මුලතිව්වල පැළ 188472 ක්ද, කිලිනොච්චියේ පැළ 50000 ක්ද සිටුවා තිබේ. මඩකලපුවේ පැළ 185000 ක්, ත්‍රිකුණාමලයේ පැළ 45000 ද අම්පාරේ පැළ ලක්ෂයක් ද සිටුවා ඇතැයි පරිසර අමාත්‍යංශයේ සම්බන්ධීකරණ ලේකම් කරුණාරත්න පින්නවල මහතා කියයි.මෙම සිටවූ පැළ රැක බලා ගැනීම, පසු විපරම සඳහා පාසල් දරුවන්ට වෘක්ෂ වර්ධන වාර්තා සටහන් පොත් ලබා දී ඇති බවත්, සිටවූ පැළ නිසි පරිදි වර්ධනය කිරීම අධීක්ෂණයට වැඩ පිළිවෙළක් සකසා ඇති බව ද පින්නවල මහතා පවසයි.මෙලෙස සිටවූ පැළ ඉදිරි දශක දෙක ඇතුළත වර්ධනය වූ විට අපේ පරිසරයට එක් දිනකදී අඩුම වශයෙන් අලුතින් ඔක්සිජන් ලීටර් දස ලක්ෂ 21000 ක්ද ලැබෙනු ඇතැයි මධ්‍යම පරිසර අධිකාරිය පවසයි. ඊට අමතරව මේ පැළ ලක්ෂ 33 වර්ධනය වූ විට වාර්ෂිකව වායු ගෝලයේ ඇති කාබන් ඩයොක්සයිඩ් හා විෂ වායු මෙට්‍රික් ටොන් ලක්ෂ 2 ක් මේ ගස් මඟින් උරාගන්නා බවත් මධ්‍යම පරිසර අධිකාරියේ පරිසර විද්‍යාඥයෝ පවසති. ඊට අමතරව මේ පැළ ලක්ෂ 33 දශක දෙකක් පමණ හොඳින් වර්ධනය වුවහොත් එමඟින් වාර්ෂිකව අප අවට වාතයේ ඇති ක්ෂුද්‍ර විෂ අංශු කිලෝ ලක්ෂ 425 ක් පමණ ඉවත් කරන බව ද පරිසර විද්‍යාඥයෝ පෙන්වා දෙති. ඒ අනුව මේ දැයට සෙවණ රුක් රෝපණ වැඩ පිළිවෙළ මෙරට සාර්ථකම රුක් රෝපණ වැඩ සටහන බවට ද පත්වී ඇතැයි පරිසරවේදීහු පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa1011217</link>
    <topic>මඩපාත ධම්මසාර හිමියන්ගේ බෞද්ධ ගීත එකතුව ‘විමුක්තියේ’ එළි දකී</topic>
    <author>රමණි සුබසිංහ</author>
    <content>රමණි සුබසිංහශාස්ත්‍රවේදී මඩපාත ධම්මසාර හිමියන් විසින් රචිත බෞද්ධ ගීත එකතුව ‘විමුක්තියේ’ සංයුක්ත තැටිය 20 වැනිදා බණ්ඩාරනායක අනුස්මරණ සම්මන්ත්‍රණ ශාලා පරිශ්‍රයේදී එළි දැක්වීමට නියමිතව තිබිණි.රෝහණ වීරසිංහ, ජගත් වික්‍රමසිංහ, සනත් නන්දසිරි, නිරෝෂා විරාජිනි ඇතුළු ප්‍රවීණ ගායක ගායිකාවන් ගැයූ ගී ඇතුළත් මෙම සංයුක්ත තැටිය එළිදැක්වීමේ අවස්ථාව සඳහා කලා ශිල්පීන් ඇතුළු විශාල පිරිසක් සහභාගි වීමට නියමිතව තිබිණි.මඩපාත ධම්මසාර හිමියන් විසින් 2003 වසරේ දී ‘සරරු’ නමින් ශබ්දාගාරයක් ආරම්භ කර ගීත රචකයන්, ගායක ගායිකාවන් ඇතුළු විශාල පිරිසක් දායක කර ගනිමින් එළිදැක්වූ ‘බුද්ධාභිවන්දන ගීතාංජලී’ සංයුක්ත තැටි හතර රසිකයන් අතර වඩාත් ජනපි‍්‍රය විය. 1987 වසරේ ජාතික කලා භවනේ දී පැවැත්වූ ‘සත්‍යයේ රේඛා’ චිත්‍ර ප්‍රදර්ශනයෙන් චිත්‍ර ශිල්පි හිමිනමක ලෙස ද සිය දස්කම් පෙන්වූහ. 1989 වසරේ ජපානයේ ‘පුකුඕකා’ නගරයේ ආර්ට් මියුසියම්හි පවත්වන ලද චිත්‍ර ප්‍රදර්ශනයේ දී දක්ෂතම ආසියා චිත්‍ර ශිල්පීන් සත් දෙනා අතරට ද උන්වහන්සේ පත්වූහ. ධම්මසාර හිමි 1990 වසරේ දී ‘ජෝර්ජ් කීට්’ පදනමෙන් චිත්‍ර හා මූර්ති ශිල්පි හිමිනමක් ලෙස ද බුහුමන් ලැබූහ.රත්මලාන පරම ධම්ම චේතිය පිරිවෙන් විහාරස්ථානයේ වත්මන් විහාරාධිපති සහ පරිවේණාධිපති ලෙස කටයුතු කරන මඩපාත ධම්මසාර හිමි 2000 වසරේ සිට මේ දක්වා ශ්‍රී කල්‍යාණී සාමගී‍්‍ර මහා සංඝ සභාවේ සහය ලේඛකාධිකාරී ධුරය ද හොබවනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa101121_4</link>
    <topic>ආචාර්ය මර්වින් සිල්වා ට ඇමැතිකමක් ලබාදෙන්නැයි ඉල්ලීමක්</topic>
    <author/>
    <content>මහින්ද රාජපක්ෂ ජනාධිපතිතුමා අනුරාධපුර ජය ශ්‍රී මහා බෝධීන් වහන්සේ වැඳ පුදා ආශිර්වාදය ලබා ගැනීමට ඊයේ එහි ගිය අවස්ථාවේ දී උතුරු මධ්‍යම දිසාවේ ප්‍රධාන අධිකරණ සංඝනායක ලංකාරාමාධිකාරී රැළපනාවේ ධම්මජෝති හිමියන් ජනාධිපතිතුමා ගෙන් ඉල්ලා සිටියේ, මහාමාර්ග නියෝජ්‍ය ඇමැති ආචාර්ය මර්වින් සිල්වා මහතාට ඇමැති පදවියක් ලබාදෙන ලෙස ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aa1011218</link>
    <topic>උතුරු නැඟෙනහිරට රුපියල් ලක්ෂ 980 ක්</topic>
    <author>සාගරිකා දිසානායක</author>
    <content>සාගරිකා දිසානායකඋතුරු නැඟෙනහිර ප්‍රතිසංවිධාන කටයුතු සඳහා ජපන් රජය පසුගියදා ශ්‍රී ලංකාවට රුපියල් ලක්ෂ 980 ක් පරිත්‍යාග කෙළේය. මෙම මුදලින් යුද්ධයෙන් පීඩා විඳි ජනතාවගේ කඩිනම් සංවර්ධන අවශ්‍යතා සපුරාලීම සිදු කෙරෙනු ඇත.එහි මුල් ව්‍යාපෘතිය යටතේ උතුරු නැඟෙනහිර ජනතාව සඳහා දිගුකාලීන ආහාර සුරක්ෂිතතාව තහවුරු කැරෙයි. ජපන් රජය හා ශ්‍රී ලංකා රජය අතර මෙම මුදල් පරිත්‍යාගය පිළිබඳ අවබෝධතා ගිවිසුම පසුගියදා කොළඹ ජපන් තානාපති කාර්යාලයේදී ජාතික හා අන්තර්ජාතික රාජ්‍ය නොවන සංවිධාන ලේකම් කාර්යාලයේ අධ්‍යක්ෂ ලක්ෂ්මන් හුලුගල්ල මහතාගේ සහභාගිත්වයෙන් සිදු කැරිණි.ජපන් රජය වෙනුවෙන් ශ්‍රී ලංකාවේ ජපන් තානාපති කුනියෝ තකහාෂි මහතා සහ සර්වෝදය වෙනුවෙන් එහි විධායක අධ්‍යක්ෂ සමන් අල්ගොඩ, සේවා ලංකා පදනම වෙනුවෙන් එහි සභාපති හර්ෂ කුමාර නවරත්න සහ හෙලෝ සංවිධානය වෙනුවෙන් එහි වැඩසටහන් කළමනාකරු ඇඩම් ජාසින්ස්කි යන මහත්වරුන් අතර මෙම අවබෝධතා ගිවිසුමට අස්සන් තැබීම සිදු කැරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ab1011217</link>
    <topic>මාතෘ භූමියට ආදරය කරන ශ්‍රේෂ්ඨ ශ්‍රී ලාංකිකයකු වන්න</topic>
    <author/>
    <content>පදවිප්‍රාප්ති උළෙලේ දී ජනපති කියයිජනාධිපතිතුමා පැවැත්වූ සම්පූර්ණ කතාව මෙසේය.ඔබ දැන් දෙපා තබා සිටින්නේ මීට පස් වසරකට පෙර අද වාගේ දවසක මා වෙත භාර දුන් දේශයට වඩා ශ්‍රේෂ්ඨත්වයට පමුණුවනු ලැබූ මාතෘ භූමිය මත බව ඔබ හොඳින් දන්නවා. රටේ පුරවැසියන් භාර දුන් වගකීම ඉතා හොඳින් ඉටු කරලා, භාර දුන්නාට වඩා හොඳ රටක් ගොඩනඟලා, පුරවැසියන් ඇමතීමට ලැබීම තරම් නිහතමානී සතුටක් නායකයකුට තවත් නෑ.මට මතකයි මීට වසර පහකට කලින් 2005 නොවැම්බර් 19 වැනිදා මේ ස්ථානයේදී මම රට භාර ගත්තා. ඒ වෙනකොට මේ රට දෙකඩ වෙමින් තිබුණේ. අපි අහස, පොළොව ගිගිරුවත් නොසැලෙන මිනිස්සු වාගේ දිවා රෑ නොබලා මහා බලවේගවලට මුහුණ දෙමින් ඒත් ඉවසීමෙන්, කැපවීමෙන් වැඩ කළා.එයින් පස්සේ තවත් 19 වැනිදා දිනක ගිය අවුරුද්දේ මැයි 19 වැනිදා අපි ත්‍රස්තවාදයට එරෙහි ලෝක විජයග්‍රහණයක් ලබාගෙන රට එක්සේසත් කළා. යළිත් මේ නොවැම්බර් 19 වැනිදා මා රට බාර ගත්තේ මාගේ මාතෘ භූමිය ලෝකයේ ශ්‍රේෂ්ඨ ස්ථානයකට ඔසවා තැබීමේ බලාපොරොත්තුව, ශක්තිය, ධෛර්යය ඇතිව බව මම තමුන්නාන්සේලාට කියන්න ඕනෑ.”මහින්ද චින්තන” ඉදිරි දැක්මෙන් මේ රට ලෝකයේ ශ්‍රේෂ්ඨ ස්ථානයකට ඔසවා තබනවා...2005 මහින්ද චින්තනය ඉදිරිපත් කරලා ඒ මඟ ඔස්සේ ගිහින් මේ රට නිදහස් කරගෙන ඒකීය ශ්‍රී ලංකාවක් බිහිකළා. අද ඉඳන් අපි මහින්ද චින්තනයේ ඉදිරි දැක්ම ක්‍රියාත්මක කරලා මේ රට ලෝකයේ ශ්‍රේෂ්ඨ ස්ථානයකට ඔසවා තබනවා. 2005 අපට තිබුණ ධෛර්යය වාගේ කිහිප ගුණයක ධෛර්යයක් එදා තිබුණ ශක්තිය වාගේ කිහිප ගුණයක ශක්තියක්, ආත්ම විශ්වාසයක් ඇතිවයි අපි රට බාර ගන්නේ.අපි වැඩිදෙනා දකුණේ විනාශකාරී කැරලි දෙකකුත් වසර තිහක් පුරා උතුරේ බෙදුම්වාදී ව්‍යාපාරයත් ජීවිත කාලය පුරා දැකපු අය. මේ බෙදුම්වාදය වාගේම කැරලිවලින් මාගේ මාතෘ භූමිය ලෝක සිතියමේ පහළට ඇද වැටෙන ආකාරය අපි දැක්කා.ඒ නිසා තවත් වසර විස්සකින් තිහකින් නැවත වතාවක් මේ රටේ ලේ වැගිරීමක් ඇතිවීමට තියෙන ඉඩ සපුරා අසුරා දැමීම ලෝකයේ ශ්‍රේෂ්ඨ ජාතියක් වශයෙන් නැඟී සිටින්නට යන අප කළ යුතු පළමු කාර්යය බව අපි වටහා ගන්න ඕනෑ. ඒ සඳහා පළමුව අපි මාතෘ භූ®මියේ ජාතික සමඟියත්, සාමයත් දීර්ඝ කාලීනව පවත්වා ගෙන යන්න ඕනෑ. කැරලි මර්දනයට වඩා දුප්පත්කම මර්දනය ශ්‍රේෂ්ඨයි.ඒ නිසා මේ රටේ ජනතාවගෙන් සියයට අසූවකටත් වඩා ජීවත්වෙන ගම්මාන දහසය දහසම නංවන්න අපි 2005 දීම මහින්ද චින්තනයෙන් තීරණය කළා.දැන් කොළඹින් පිට නගරවල, ගම්වල තිබුණ අඳුරු ගරා වැටුණු පෙනුම වෙනුවට නව ආලෝකයක් තිබෙන බව ඔබගේ හදවතට දැනෙනවා ඇති.වරාය පහක් හැදෙන කොට ඒ අවට ගම් පළාත් අනිවාර්යයෙන් ඉතා උසස් දියුණු ආර්ථික කලාප බවට පත්වෙනවා. ඒ අධිරාජ්‍යවාදීන්ගේ් කාලයේ ඉඳලම නොසලකා හැරපු ගම් පළාත් දියුණු කරලා නව කර්මාන්තවලට, මහා ව්‍යාපාර, නව රැකියා අවස්ථාවලට, ජාතියේ දොරටු විවෘත වන බව මා කියන්න ඕනෑ.රට වෙනුවෙන් වැඩ කළ යුතු කාලයක්මේ දැවැන්ත සංවර්ධන කාර්යය ඉදිරියට යනකොට මේ රටේ තවත් විශාල නගර කිහිපයක් ගොඩනැඟෙනවා. එවිට ලංකාවේ පෙනුම සපුරා වෙනස්වන බව මා කියන්න ඕනෑ.අපි ගොඩනඟා ගෙන යන යෝධ විදුලි බලාගාර නිසා 2012 වර්ෂය වෙනකොට මේ රටේ සෑම පවුලකටම විදුලිය ලැබෙනවා ඇති.ඒ නිසා ත්‍රස්තවාදයෙන් මුදා ගත් රට 2012 අවසන් වෙන කොට කළුවරෙන් මුදා ගත් රටක් බවට පත් වෙනවා. ඒ විතරක් නොවෙයි අපේ විදුලියෙන් මේ රටේ කර්මාන්ත දහස් ගණන් පණ ලබන හඬ ඔබට වැඩිකල් නොගොසින් අසන්නට ලැබේවි.”එක දිය බිඳක් මුහුදට යා නොදී වැඩට ගන්න” කියලා පෙර මහ රජවරු දුන් උපදෙස පිළිපදිනවා වාගේම අපත් මේ රටේ තිබෙන මහා ජලාශ සියල්ලම දැන් සංවර්ධනයට යොදාගෙන තිබෙනවා. එක ජලාශයක් නිකරුණේ නොතබා වැඩ ගන්න ඕනෑ. මේ ප්‍රදේශ නිසා අටු කොටු පිරවෙනවා වාගේම ගමට පානීය ජලය ලැබෙනවා. අපේ ආහාරයෙන් කුස පිරෙන කොට හිත නිදහසින් පිරෙනවා.අනාගත පරපුර තාක්ෂණික ලෝකයකටඉදිරියේ තිබෙන්නේ අපි හැමෝටම බොහෝ සෙයින් රට වෙනුවෙන් වැඩ කිරීමට සිදු වන කාලයක්. අපේ රටේ සියලු රැකියා වඩා ඵලදායි විදිහට වඩා ආදායම් උපයන්න පුළුවන් ආකාරයට ගෞරවයක් ගෙන දෙන තත්ත්වයට පත් කිරීමයි අපේ බලාපොරොත්තුව. අපේ ශ්‍රමය කුලී වැඩ හෝ වහල් ශ්‍රමය නොවෙයි, එය ශ්‍රම සම්පතක් බවට පත් කරගන්න ඕනැ. ශ්‍රම ඵලදායීතාවයෙන් යුතු පුහුණු ශ්‍රම බලකායකට තමයි අපේ මවුබිම ආසියාවේ ආශ්චර්ය බවට පත් කරන්න පුළුවන් වෙන්නේ.අපිට අපේ තරුණ පරපුර ගැන විශාල බලාපොරොත්තුවක් තිබෙනවා. අපේ තරුණයෝ ත්‍රිවිධ හමුදාවට බැඳිලා ලොව විශ්මයට පත් කරන විජයග්‍රහණයක් ගෙන ආ ආකාරය අප සදා කල්හිම මතක තබා ගන්නවා.ඒ වෙනුවෙන් ජීවිතය පරිත්‍යාග කරලා මේ පොළවේ සැතපෙන අසමසම රණවිරුවන් මෙනෙහි කරන අතරෙම මාගේ ආදරණීය දූ දරුවන්ගේ ශක්තිය ගැන මා දැඩි විශ්වාස තබනවා. අපේ අනාගත පරපුර භාෂා තුනක් ඉගෙන ගන්න පරපුරක් බවට පත් කරන්න පරිගණක සාක්ෂරතාවය ඉදිරි කාලයේ සියයට හැත්තෑ පහකින් වැඩි කර අනාගත පරපුර නවීන තාක්ෂණික ලෝකයට කැඳවාගෙන යන්නයි අපේ බලාපොරොත්තුව.ලෝකයේ විද්‍යා තාක්ෂණ දැනුම ඥානය වැඩිදියුණු කිරීමේ කාර්යයේ ඉදිරියෙන්ම ශ්‍රී ලාංකික තරුණයින්ගේ නම තියෙන්න ඕනැ.අපි මේ රට දැනුමේ කේන්ද්‍රය බවට පත් කරන කොට, අපේ පරපුරට ඒ ජයග්‍රහණ ලබා ගන්න පුළුවන්.අපට ඕනෑ පැය තුන හතරක දී ඒ කෙළවරේ සිට මේ කෙළවරට යා හැකි රටක්. ජනතාවගේ අතට හොඳ ආදායමක් ලැබෙන යුගයක්. ජීවත් වීමට හොඳ රටවල් අතරේ ඉදිරියෙන්ම තිබෙන රටක් අපිට ඕනෑ.නාවික, ගුවන්, බලශක්ති ඇතුළු පංච මහා කේන්ද්‍රි රටක, පහසුකම් තියෙන පරිසරයක ජීවත් වෙන, ආදරය, රැකවරණය, සෙනෙහස සහිතව අපේ දරුවන් ගොඩ නැඟූ විට ජාතිවාදය, කුලබේදය, ආගම්බේදය පමණක් නොව දේශපාලන වෛරයත් අතුගා දමන්න අපට පුළුවන්. ඒ නිසා සංවර්ධනය කියන්නේ ශ්‍රේෂ්ඨ මානුෂික ගුණාංග වලින් ඈත් වෙලා ගහ කොළ, සතා සිව්පාවා අහිමි කර ගෙන කොන්ක්‍රීට් තට්ටුවක් මත තනි වෙන එකට නොවෙයි. අපි දියුණුව කරා යා යුත්තේ අප ජාතීන් වෙත පවතින්නා වූ ශ්‍රේෂ්ඨ මානුෂික ගුණාංග රැක ගෙනයි. අපි අපේ ගහ කොළ සතා සිව්පාවාට පවා අපි ඇති කර ගන්නා සංවර්ධනයේ දියුණුවේ ඵල ලබා දෙන්න ඕනෑ.මතක තබා ගන්න! අපි දියුණු රටක කුඩා කළ අනුරුවක් නොවෙයි. අපි ශ්‍රී ලංකාව. ඕනෑම මතයක් ඉවසන්නටත්, පරිනත තීන්දු ගන්නටත් උවමනා ඓතිහාසිකව ගොඩ නැඟුණ ප්‍රඥාවක් අප ජාතිය සතුයි. අපේ රටේ ගැටලු තේරුම් ගන්න ඒවා විසඳගන්න අවශ්‍ය දැක්ම අපට තියෙනවා.එළැඹුණු සිහියෙන් යුතුවයි අපි අපේ රටේ ප්‍රශ්න දෙස බලන්නේ. අපේ රටේ යථාර්ථයට අනුවයි අපි විසඳුම් සොයන්නේ. ත්‍රස්තවාදීන් බලාපොරොත්තු වූ දේ ජනතාව බලාපොරොත්තු නොවූ බව අපි දන්නවා. ඉතිහාසයේ කිසිම දවසක උතුරු නැඟෙනහිරට නොකළ වැඩ කොටසක් අපි උතුරේ වගේම නැඟෙනහිරත් කර තිබෙනවා. මේ උතුරේත්, නැඟෙනහිරත් සිද්ධ වෙන සෑම සංවර්ධන ක්‍රියාවලියක්ම ත්‍රස්තවාදයට තිබෙන යෝධ මාවතක් වසා දමනවා. මේ දුප්පත් කම, නැති කිරීම යටිතල පහසුකම් සැපයීම දේශපාලන විසඳුමේ දැවැන්ත කොටසක් බව මම විශ්වාස කරනවා. දැන් උතුරේ ජනතාව ජනාධිපතිවරණයේ දී ඡන්දය නිදහසේ පාවිච්චි කර තිබෙනවා. මහ මැතිවරණයේ දී තමන්ගේ නියෝජිතයින් තෝරාගෙන තිබෙනවා. ඉදිරියේ දී පළාත් සභා සහ පළාත් පාලන ආයතනවලට තමන්ගේ නියෝජිතයින් තෝරා ගැනීමට ඔවුන්ට අවස්ථාව ලබා දෙනවා. මේවායින් ජනතාව අතටම බලය ලබා දෙන්න අපි බලාපොරොත්තු වෙනවා.මේ සංවර්ධන යුගයයි...අපේ විදේශ ප්‍රතිපත්තිය නොබැඳි ප්‍රතිපත්තිය. අපිට සතුරු රාජ්‍යය හෝ සතුරු පිල් නෑ. අපි පසුගිය යුගයේ ජාතික ආරක්ෂාව වෙනුවෙන් රටවල් රාශියක් සමඟ එකඟත්වයෙන් සුහදව කටයුතු කළා. දැන් එළඹ තිබෙන්නේ සංවර්ධන යුගය. ඒ සඳහා අපට සහාය දෙන රාජ්‍යයන් වෙත අපේ මිත්‍රත්වයේ හස්තය දිගු කරනවා.සාමය නැති තැන සංවර්ධනයවත් සංවර්ධනය නැති තැන සාමයවත් නෑ. ඒ නිසා ජාතික ආරක්ෂාව වෙනුවෙන් රාජ්‍යයන් සමඟ පැවැත් වූ සබඳතා ශක්තිමත් කර ගන්න අතරේ නව සබඳතා ඇති කර ගැනීමටත් අපි කටයුතු කරනවා.යමක් දුෂ්කර වූ පමණින් අත්හැරීම අපේ සිරිත නොවෙයි. රට නිදහස් කර ගැනීමේදී පමණක් නොවෙයි, වර්තමානයේ මේ සමාජය ගලවා ගත නොහැකියි කියලා ඇතැමුන් විශ්වාස කරන ගැටලු නිරාකරණයේ දී අපි ඒ වෙනුවෙන් දැඩි තීරණ ගන්න පසුබට වෙන්නේ නෑ.අපට ඕනෑ පාතාලයක් නැති, නීති විරෝධී ජාවාරම්, කප්පම්, අනවසර ගිනි අවි වාගේම මත් ද්‍රව්‍යයෙන් තොර රටක්. දූෂණයෙන් අකාර්යක්ෂම තාවයෙන් තොර රටක්.ජනාධිපතිවරණයේ වගේම මහ මැතිවරණයේ දී මේ රටේ සෑම පළාතකින්ම අති විශාල බහුතර ජනවරමක් අපට ලැබුණා. සමානුපාතික ක්‍රමය යටතේ ලොව කිසිදු රටකට ලබා ගත නොහැකි ජනවරමක් මේ රටේ ජනතාව අප වෙත ලබා දුන්නා.පක්ෂ භේදයෙන් තොරව අප හා එක්වන්න...මේ ජයග්‍රහණයෙන් මතුවන අනාගත විජයග්‍රහණයේ යෝධ කොටස්කරුවකු බවට මේ රටේ සෑම කෙනකුම පත් වෙනවා දකින්න ඕනෑ නිසා දේශපාලන පක්ෂ භේදයෙන් තොරව අප හා එක් වන්නැයි මා ඉල්ලා සිටිනවා.දෙවතාවක් මේ රටේ ඉහළම තනතුරට ඔබ මා ඔසවා තැබුවා. ඔබට මා ඔසවා තබන්න තවත් තැනක් නෑ. මටත් මගේ මාතෘ භූමියේ මීට වඩා ඉහළට යා හැකි තවත් තැනක් නෑ. තියෙන්නේ එක තැනයි. මා විශ්‍රාම ගිය දිනක මාගේ ගෙදර වන මැදමුලනයි. එහෙම ගියදාට මේ රටේ පුරවැසියකු මා හමු වී “ඔබ රටට ඔබේ යුතුකම ඉටු කළා” කියා කීවොත්, එයයි, මට තියෙන තෘප්තිය. සැරසිල්ලට වඩා ජනතාවගේ සැනසිල්ල, සතුට මට වටිනවා.ආදරණීය දුවේ! පුතේ!මම කිසිම දවසක මගේ මාතෘ භූමියට පුංචි රට කියලා කිව්වේ නෑ. මා උපන්න රටට “පුංචි ශ්‍රී ලංකාව“ හෝ “පුංචි කොදෙව්ව කියලා කිව්වේ නෑ. වසර දහස් ගණනක ශ්‍රේෂ්ඨ ඉතිහාසයක් තියෙන, කලා වැව, රුවන්වැලි මහා සෑය, සීගිරිය, යෝධ ඇළ, ලෝවාමහා පාය ඉදිකළ, බුදුරජාණන් වහන්සේ තුන් වතාවක් වැඩම කළ වසර තුන් හාරසීයයක් ලෝකයේ බලවත්ව අධිරාජ්‍යවාදීන්ට එරෙහිව සටන් කරලා නිදහස රැක ගත්ත, ලෝකයේ දරුණුම ප්‍රබලම ත්‍රස්තවාදීන් පරදවපු, ප්‍රධාන ආගම් හතරක් අදහන ජනතාවක් වෙසෙන ලොව ලොකුම වරායක් ඇතුළු වරායන් පහක් එකවර ඉදිවෙන, ගුවන් තොටුපළ, අධිවේගී මාර්ග, මහා මාර්ග, දුම්රිය මාර්ග, මහා විදුලි බලාගාර, නව නගර, අන්තර්ජාතික ක්‍රීඩාංගණ ඉදිවෙන මේ රට පුංචියි කියන්න කාටද පුළුවන්. ඔබත් ඔබ උපන් මේ ශ්‍රේෂ්ඨ රටට ගැළපෙන විදිහට සිත කය, වචනය ශ්‍රේෂ්ඨයකු ලෙස හසුරුවා ගෙන මාතෘ භූමියට ආදරය කරන ශ්‍රේෂ්ඨ ශ්‍රී ලාංකිකයකු වන්න.උත්සාහයෙන් නැඟී සිටින නිවැරැදි දේ කරන පුද්ගලයාගේ කීර්තිය වර්ධනය වෙන බවයි බුදු හාමුදුරුවෝ දේශනා කළේ. අපගේ මාතෘ භූමිය ගොඩනැඟීමට එක්වන ඔබ සැම ඒ බුදු වදන සිහියේ තබා ගන්නා ලෙස මා ඉල්ලා සිටිනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ab1011219</link>
    <topic>මේ ආශ්චර්යයේ සම්ප්‍රාප්තියයි</topic>
    <author>ඡායාරූප - සුදත් සිල්වා</author>
    <content>මුහුද ගොළු වී තිබුණේ නැහැ. පෙණ බුබුළු නංවමින් සයුරු රළ රිද්මයානුකූ®ල රංගනයක යෙදුණා. අහස බලා සිටියා අභිමානවත් දේශය මතට ආසිරි වැසි පොද මුදවා හරින්න.ඉතිහාසයක් වෙනස් කළ අද්විතීය නායකයා දෙවැනි වරටත් අපේ දේශයේ භාරකරුවා බවට පත්වෙන සුබ මොහොත උදාවෙලා.අභිමානවත් පසුතලය... ඉර පායලා තිබුණා. මහින්ද රාජපක්ෂ මැතිතුමා හිරු සේ පායා විත්හාත් පස පරිසරයම ජවසම්පන්න කළා.පුංචි සුරංගනාවියන් බඳු යුවතියන් ගේ ජයමංගල ගාථා හඬ පැතිර ගියා. පිරිත් සජ්ඣායනයේආශිර්වාදාත්මක රිද්මය පැතිර යන්නට වුණා.ඒ පසුබිම් රාවය මැද අතිගරු ජනාධිපති මහින්ද රාජපක්ෂ මැතිතුමා දෙවැනි පදවි ප්‍රාප්තිය ලැබුවා... මිනිසුන් වෙනුවෙන් බිහි වූ මිනිසා ආශ්චර්යමත් දේශයක් ගොඩ නඟන්නට ප්‍රතිඥා දුන්නා.සයුරු තෙර සිට සුර දූතිකාවන් පෙළක් වෙරළ තීරයෙන් ගොඩට විත් විශේෂ පීඨිකාව අභියස අති රමණීය රංගනයක යෙදුණා.සන්තුෂ්ඨියේ ප්‍රභාශ්වර අහස පුරා නොව දනන් මුව මුව මතුවෙන්නට වුණා.ජනාධිපති මහින්ද රාජපක්ෂ මැතිඳුන්ගේ අභිමානවත් හඬ ගාලු මුවදොර සත් සමුදුර අභියසින් සිට අහසට සමස්ත දේශය පුරා ම දෝංකාර දෙන්නට වුණා.අනුරාධපුර ජය ශ්‍රී මහා බෝධීන් වහන්සේ වන්දනා මාන කර ආශිර්වාදය ලබා ගැනීමට මහින්ද රාජපක්ෂ ජනාධිපතිතුමා ඊයේ පෙරවරුවේ එහි ගියේ ය. එතුමා සමඟ ජනාධිපති ආර්යා ශිරන්ති රාජපක්ෂ මැතිනිය, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ සහ උප ලුතිනන් යෝෂිත රාජපක්ෂ මහත්වරු ද මැති ඇමැතිවරු පිරිසක් ද සහභාගි වූහ. අනුරාධපුර අටමස්ථානාධිපති පල්ලේගම සිරිනිවාස හිමියන් ප්‍රමුඛ මහා සංඝරත්නය එතුමාට සෙත් පිරිත් සජ්ඣායනා කර ආශිර්වාද කළ අවස්ථාව.අස්ගිරි පාර්ශ්වයේ මහානායකඋඩුගම ශ්‍රී බුද්ධ රක්ඛිත මහා නාහිමියෝ ජනාධිපතිතුමාට ආශිර්වාදය පළ කරති.මල්වතු පාර්ශ්වයේ මහා නායක තිබ්බොටුවාවේ ශ්‍රී සුමංගල මහ නාහිමියෝ මහින්ද රාජපක්ෂ ජනාධිපතිතුමාට පිරිත් නූල් පළදවා ආශිර්වාද කරති.උත්සවයට සහභාගිවූ මහා සංඝරත්නය ඇතුළු අන්‍ය ආගමික පූජකතුමන්ලාගෙන් කොටසක්.පාර්ලිමේන්තු මන්ත්‍රීවරුන් වන එල්ලාවල මේධානන්ද, අතුරලියේ රතන හිමිවරු ඇතුළු මැති ඇමැතිවරු.අගමැතිතුමා කතානායකතුමා ජනාධිපති ආර්යා ශිරන්ති රාජපක්ෂ මැතිනිය දරු තිදෙනා සහ මැති ඇමැතිවරුන්ගෙන් පිරිසක්.ආර්ථික සංවර්ධන ඇමැති බැසිල් රාජපක්ෂ. ආරක්ෂක ලේකම් ගෝඨාභය රාජපක්ෂ, ඌව මහ ඇමැති ශෂින්ද්‍ර රාජපක්ෂ මහත්වරු ඇතුළු සම්භාවනීය පිරිස.මාලදිවයින ජනාධිපතිතුමා මහින්ද රාජපක්ෂ ජනාධිපතිතුමාට සුබ පතයි.භූතානයේ අගමැතිවරයාගෙන් ජනාධිපතිතුමාට සුබ පැතුම්. අගමැති දි.මු. ජයරත්න මහතාද භූතාන අගමැති ආර්යාවද මෙහි සිටිති.බෙරවාදන ශිල්පීන් තම සංදර්ශනය ඉදිරිපත් කළ අවස්ථාවදිවුරුම්දීමෙන් පසු ජනාධිපතිතුමා සිය රථයෙන් ගමන් ගනිද්දී දෙපස රැඳී සිටි මහජනතාව එතුමාට උණුසුම් සුබ පැතුම් පළ කළ මොහොත.ටොරින්ටන් චතුරශ්‍රයේ පැවැති ජාතික සංස්කෘතික මංගල්‍යයේ දිගම ආහාර වීදිය මඟින් ලොව විශාලතම කිරිබත පිසීම ද සිදුවිය. එම අවස්ථාවට සහභාගි වූ මහින්ද රාජපක්ෂ ජනාධිපතිතුමා කිරිබතේ රස බැළූ අවස්ථාව. ඇමැති කෙහෙළිය රඔුක්වැල්ල මහතාද මේ අවස්ථාවට සහභාගි විය. ගල්කිස්ස මහ හෝටලයේ ප්‍රධාන සූපවේදී ආචාර්ය පබ්ලිස් සිල්වා මහතා ද මෙහි සිටී.ඡායාරූප - සුදත් සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ab1011218</link>
    <topic>ලංකාවට උචිත කෘෂි ආර්ථිකයක් බව පෙන්වාදුන් ඩී.ඒ. රාජපක්ෂ</topic>
    <author/>
    <content>රුහුණු විශ්ව විද්‍යාලයයේ ආර්ථික විද්‍යා මහාචාර්ය පියසිරි විතානගේ‘රුහුණේ සිංහයා’ පිළිබඳව වැඩිහිටියන් කියන රසවත් කතා ආසාවෙන් ඇසිය හැක. ඒ වගේම ඔහුගේ සොහොයුරු ඩී.ඒ. රාජපක්ෂ මහතා ගැන කතා කරන්නේ ද මහත් ආඩම්බරයෙනි. එතුමාගේ පුත් ජනාධිපති මහින්ද රාජපක්ෂ මැතිතුමා 2009 වර්ෂයේ මැයි මාසයේ කොටි ත්‍රස්තවාදය සම්පූර්ණයෙන් පරාජය කොට ශ්‍රී ලංකාව එක් සේසත් කිරීමෙන් පසුව රාජපක්ෂ පරපුර පිළිබඳව තව දුරටත් කතා කිරීම කාලෝචිතය.රුහුණු ගිරුවාපත්තුව, මාගම් පත්තුව ඇතුළු සමස්ත රුහුණු ජනතාව අධිරාජ්‍ය ගැති රදල, මුහන්දිරම්, ඉඩම් හිමි ගම්භාර ධනපති පන්තියේ ග්‍රහණයෙන් මුදවා ගැනීමේ සටනට නායකත්වය දුන්නේ රුහුණේ් සිංහයා නමින් විරුදාවලි ලැබූ ඩී.එම්. රාජපක්ෂ මහතා ය. 1936 දෙවැනි රාජ්‍ය මන්ත්‍රණ සභාවේ හම්බන්තොට මන්ත්‍රීවරයා වූයේ ඔහුය. ඩී.එම්. රාජපක්ෂ මැතිතුමා ගෙන ගිය ජන හිතකාමී සටනේ පතාක යෝධයකු වූයේ ඔහුගේ සොහොයුරු ඩී.ඒ. රාජපක්ෂ මැතිඳුන්ය. ඩී.එම්. රාජපක්ෂයන්ගේ හදිසි වියෝවෙන් හිස් වූ හම්බන්තොට මන්ත්‍රී ධුරය සඳහා ඩී.ඒ. රාජපක්ෂ මැතිතුමාට ඉදිරිපත් වීමට සිදු වූයේ පොදු ජනතාවගෙන් ලද බලවත් ඇවිටිල්ල නිසාය. මෙම ඉල්ලීමට පිටු පෑමට ඩී.ඒ. රාජපක්ෂ මැතිඳුන්ට ඉඩක් ලැබුණේ නැත.පොදු ජනතාව විසින් නාම යෝජනා පත්‍රය කුඹුරේ සිටි ඩී.ඒ. රාජපක්ෂ මැතිතුමා වෙත ගෙන ආ බවත්, වක්කඩකින් අත සෝදා ගෙන කුඹුරේ දීම නාම යෝජනාවට අස්සන් කළ බවත් සමකාලීනයන්ගේ මතක සටහන්වල සනිටුහන් වී තිබේ. ඩී.ඒ. රාජපක්ෂ මැතිතුමා සංවේදී නායකයෙකු වූ බව එම සිද්ධියෙන් ම සනාථ වේ. 1945 දී දෙවන රාජ්‍ය මන්ත්‍රණ සභාවට එතුමා තේරී පත් වූයේ නිතරගයෙනි.එතැන් සිට ජාතික මෙහෙවරකට කැප වූ ඩී.ඒ. රාජපක්ෂ මැතිතුමා ගොවි, කම්කරු, ධීවර ජනතාවගේ නිදහස හා පොදු සුබ සිද්ධිය උදෙසා අනුපමේය සේවයක් කර ඇති බව නොරහසකි. පාර්ලිමේන්තු කාරක සභාවේ සභාපතිවරයෙකු, නියෝජ්‍ය කථානායකවරයකු හා උප ඇමැතිවරයෙකු වූ ඩී.ඒ. රාජපක්ෂ මැතිතුමා හැමවිටම කුඹුරු වලට යාමට ද, ගොවීන් සහ ගැමි ජනතාව ඇසුරු කිරීමට ද පුරුදුව සිටි නිහතමානි නායකයකු ලෙස ජන හදවත් තුළ සදාතනික වී ඇත.දශක දෙකක්එබැවින් දශක දෙකක් පුරා මහජන නියෝජිතයෙකු වශයෙන් එතුමාගෙන් සිදු වූ ආර්ථික, සාමාජයීය හා සංස්කෘතික සේවාව ඇගයීම සරල කාර්යයක් නොවේ. ඩී.ඒ. රාජපක්ෂ මැතිතුමා දේශීය ආර්ථික ප්‍රතිපත්තියක පිහිටා කටයුතු කළ අයෙකි.1947 පැවති ප්‍රථම පාර්ලිමේන්තු මැතිවරණයේදී බෙලිඅත්ත ආසනය සඳහා එක්සත් ජාතික පක්ෂයෙන් ඩී.ඒ. රාජපක්ෂ මහතා සහ එම පක්ෂයෙන් ම ඩී.පී. අතපත්තු මහතා ඉදිරිපත් වූ අතර එහිදී වැඩි ඡන්ද 8022 ක් ලබමින් ඩී.ඒ. රාජපක්ෂ මැතිතුමා විශිෂ්ට ජයක් ලබා ගත්තේය. පාක්ෂිකයන්ගේ වැඩි මනාපය එතුමාට හිමි විය. එහෙත් ඩී.ඒ. රාජපක්ෂ මැතිතුමා එක්සත් ජාතික පක්ෂ රජයේ ආර්ථික පිළිවෙතට කැමැත්තක් දැක්වූයේ නැත. බටහිරට ගැති ප්‍රතිපත්තිය එතුමාට නොරිස්සුවේය.1951 දී එස්.ඩබ්ලිව්.ආර්.ඩී. බණ්ඩාරනායක මහතා සමඟ එක්සත් ජාතික පක්ෂ ආණ්ඩුවෙන් ඉවත්ව ගියේ ද රුහුණේ සංවර්ධනයට එක්සත් ජාතික පක්ෂ රජයෙන් පිළිසරණක් නොවූ නිසාය. 1953 දී එක්සත් ජාතික පක්ෂ රජයේ ආර්ථික පිළිවෙතට එරෙහිව පොදු ජනතාව දැක්වූ හර්තාල් ව්‍යාපාරයට එස්.ඩබ්ලිව්.ආර්.ඩී. බණ්ඩාරනායක මහතාගේ ප්‍රධානත්වයෙන් යුත් ශ්‍රී ලංකා නිදහස් පක්ෂය මෙහෙය වූයේ ද ඩී.ඒ. රාජපක්ෂ මැතිතුමාය. අධිරාජ්‍යවාදී ඉඩම් හිමි පන්තිය හා වාණිජ කොටස් නියෝජනය කළ සුළු පෙළන්තියකට හිතකර වූ ආර්ථික ප්‍රතිපත්තියට ඩී.ඒ. රාජපක්ෂ මැතිතුමා හැමවිටම එරෙහිව ක්‍රියා කළේය.එතුමාට අවශ්‍ය වූයේ සමාජයේ පීඩනයට පත් වූ ගොවි, කම්කරු හා ධීවර ජනතාව ඉන් මුදවා ගැනීමට හිතකර වූ ආර්ථික ප්‍රතිපත්තියකි. එහෙත් ඩී.ඒ. රාජපක්ෂයන් හුදු මාක්ස්වාදියෙකු නොවීය. හුදු ලිබරල්වාදියෙකු ද නොවීය. ඔහුගේ අභිප්‍රාය වූයේ මුදලි මුහන්දිරම් හා ගම්භාරයින්ගේ ග්‍රහණයට නතුව සිටි ජනතාව එම ග්‍රහණයෙන් මුදවා ගැනීමට යෝග්‍ය වූ දේශපාලන හා ආර්ථික පෙරළියක් ඇති කිරීමය. 1956 දී ඇති වූ ආණ්ඩු පෙරළි ඩී.ඒ. රාජපක්ෂයන් ගේ මේ අභිප්‍රාය ඉටු කරමින් ශ්‍රී ලංකාවේ ආර්ථික පරිවර්තනයකට මුල පිරීය. 1956 දී මහජන එක්සත් පෙරමුණේ ජයග්‍රහණයෙන් පසු ශ්‍රී ලංකාවේ ආර්ථික ප්‍රතිපත්තියේ විශාල පෙරළියක් ඇති විය.දේශීය ආර්ථික ප්‍රතිපත්තියක්1956 මහජන එක්සත් පෙරමුණු රජයේ ඉඩම් හා වාරි මාර්ග ඇමැතිවරයා ලෙස කටයුතු කළ ඩී.ඒ. රාජපක්ෂ මැතිතුමා ජනතාවාදී ආර්ථික ප්‍රතිපත්ති හඳුන්වා දීමටත් පුරෝගාමී විය. දේශීය ආර්ථික ප්‍රතිපත්තියක අවශ්‍යතාව දුටු එතුමා එම ප්‍රතිපත්ති හඳුන්වා දීමටත් ඒවා ක්‍රියාවට නැංවීමටත් කැප වී කටයුතු කළේය. ශ්‍රී ලංකා ආර්ථිකය රඳා පවතින්නේ කෘෂිකර්මාන්තය මත බව ඔහු තරයේ විශ්වාස කෙළේය. සහල් ආනයන වෙනුවෙන් වැය කරන විදේශ විනිමය ඉතිරි කරගත යුතු බවත් මඩ ගොවිතැනින් හා ගොඩ ගොවිතැනින් අපගේ ආහාර අවශ්‍යතාවයන් සපුරාගත යුතු බවත් අවධාරණය කළ ඩී.ඒ. රාජපක්ෂ මැතිඳුන් කෘෂිකර්මාන්තය දියුණු කිරීම තුළින් කාර්මිකකරණයට අවශ්‍ය අමුද්‍රව්‍ය හා මූලධනය උපයා ගත හැකි බව ප්‍රකාශ කළේ හරිත විප්ලවය ඇරඹීමටත් පෙරාතුවය.කුඹුරු පනතතම ඇඳුමෙහි කොටසක් කරගත් කුරහන් පැහැති සාටකයෙන් සංකේතවත් කරන්නේ දේශීයත්වයට හා දේශීය කෘෂිකර්මාන්තයට රාජපක්ෂ මැතිතුමා තුළ පැවති ලැදියාවයි. බණ්ඩාරනායක රජයේ ඉඩම් හා ඉඩම් සංවර්ධන පාර්ලිමේන්තු ලේකම් තනතුරට පත්වීමත් සමඟම කෘෂිකර්මාන්තය මත පදනම් වූ දේශීය ආර්ථික ප්‍රතිපත්තිය ක්‍රියාත්මක කිරීමට ඩී.ඒ. රාජපක්ෂ මැතිඳුන් යුහුසුළු විය. මෙම කාර්යය එතුමා හම්බන්තොට දිස්ත්‍රික්කයෙන් ම ආරම්භ කළේය.ඩී.ඒ. රාජපක්ෂයන් වලව් පෙළැන්තියට අයත් වුවත් අහිංසක ගොවි ජනතාව එම පන්තියේ ග්‍රහණයට නතු කර ගෙන සිටීම ඔහුට නොරිස්සුවේය. මෙම පීඩිතයන්ගේ ශ්‍රමය සූරා කෑමේ පාරම්පරික ගති ලක්ෂණය සමාජයෙන් තුරන් කිරීමට එතුමා වෙර දැරීය. කෘෂිකර්මය හා ගොවි ගැටලු පිළිබඳ ඩී.ඒ. රාජපක්ෂයන්ට පැවතියේ හසළ දැනුමකි. එනිසා ම බණ්ඩාරනායක රජයේ කෘෂිකාර්මික ප්‍රතිපත්තිය සකස් කිරීමේ කාර්යය පවරා තිබුණේ ද ඩී.ඒ. රාජපක්ෂ මැතිතුමාට ය. ජාතික ආර්ථික අවශ්‍යතාවන්ට අනුකූලව දේශීය ආර්ථික ප්‍රතිපත්තියක් සකස් කිරීමේ අවශ්‍යතාව හඳුනා ගත් ඩී.ඒ. රාජපක්ෂ මැතිතුමා දේශීය කෘෂිකර්මාන්තය නඟා සිටුවීම සඳහා සැලසුම් කිහිපයක් ඉදිරිපත් කළේය. ඒවා අතර වැදගත් යෝජනා කිහිපයක් පහත සඳහන් වේ.1. ගොවියන්ට පහසුකම් ලබා දී ඔවුන් ධෛර්යමත් කොට වී නිෂ්පාදනය වැඩි කිරීම, වී බුසලකින් බුසල් 100 කට වැඩියෙන් අස්වැන්නක් ලබා ගන්නා ගොවීන්ට රන් පවුමක් පරිත්‍යාග කිරීම.2. එක් මන්ත්‍රී කොට්ඨාසයකින් තරුණයින් දහසක් බඳවා ගෙන සාම හමුදාවක් පිහිටුවීම සහ රට තුළ කෘෂිකර්මය දියුණු කිරිම එම හමුදාවේ කාර්ය භාරය කිරීම.3. රජයේ රැකියාවක් ලබා දෙන විට ගොවි පවුල්වල අයට ප්‍රමුඛත්වය ලබා දීම, ගොවි බිම්වල වැඩ කිරීමෙන් පසු පෙ.ව. 10.00 ට කාර්යාලයට යාමට ඔවුන්ට අවස්ථාව ලබාදීම.4. ගමේ ගොවි ජනතාව සමඟ නගරයේ කම්කරු ජනතාව ද සම්බන්ධ වන ආකාරයේ දේශපාලන පාසලක් පිහිටුවා දේශපාලන මූලධර්ම හා රටේ සංස්කෘතිය ගැඹුරින් අවබෝධ කිරීමට අවශ්‍ය පරිසරය ඒ තුළින් ලබා දීම.5. සාරධර්ම රකින, මුදල් පසුපස හඹා නොයන, පරාර්ථකාමී, නිවැරැදි පරිත්‍යාගශීලී දේශපාලඥයින් බිහිවන ආකාරයෙන් නායකත්ව පුහුණුවක් ලබාදීම. 1955 ශ්‍රී ලංකා නිදහස් පක්ෂ සම්මේලනයට ඉදිරිපත් කළ මෙම ප්‍රගතිශීලි යෝජනා මාලාව සහ කෘෂිකාර්මික සැලසුම් ක්‍රියාත්මක කිරීමට එරෙහිව පක්ෂයේම දක්ෂිණාංශක කොටස් ක්‍රියා කළේය. එයින් පසුබට නොවූ ඩී.ඒ. රාජපක්ෂ මැතිදුන් කුඹුරු පනත ගෙන ඒමට කෘෂිකර්ම ඇමතිවරයා වූ පිලිප් ගුණවර්ධන මහතාට දැඩි ලෙස බලපෑම් කෙළේය. පිලිප් ගුණවර්ධන මහතා දැඩි මතධාරී සමාජවාදියෙකු වුව ද ඔහුටත් වඩා හොඳින් ගැමි ගොවි ජනතාවගේ හදවත් තුළ ජීවත් වූයේ ඩී.ඒ. රාජපක්ෂ මැතිතුමා බව අවබෝධ කරගෙන තිබුණි.රුහුණේ වාරිමාර්ගපනහ දශකයේ හම්බන්තොට දිස්ත්‍රික්කයේ අතිමහත් බහුතරයක් වූ ගොවි ජනතාවගේ සමාජ ආර්ථික තත්ත්වය අතිශයින් කර්කශ එකක් විය. ඔවුන්ගේ ජීවනෝපාය වූයේ මඩ ගොවිතැන, හේන් ගොවිතැන හා ගව පාලනයයි. වාරි පහසුකම් ප්‍රමාණවත් නොවූ බැවින් දෙකන්නයම වගා කළ නොහැකි විය. ඔවුහු අහස් ජලය පිළිබඳ බලාපොරොත්තු තැබූහ. ගොවිතැන දියුණු කොට ඔවුන්ගේ ජීවන තත්ත්වය ඉහළට ගෙන ඒමට නම් වාරි කාර්මාන්තය ද වැඩි දියුණු කළ යුතු බව ඩී.ඒ. රාජපක්ෂ මැතිතුමා අවබෝධ කරගෙන තිබුණි. රුහුණේ වාරි මාර්ග සංවර්ධනය සඳහා සැලසුම් රැසක් එතුමා සතුව තිබුණි.බණ්ඩාරනායක රජයේ ඉඩම් හා කෘෂිකර්ම උප ඇමැතිවරයා වූ ඩී.ඒ. රාජපක්ෂ මැතිතුමා 1957 ඔක්තෝබර් 07 වැනි දින චන්ද්‍රිකා වැව ව්‍යාපාරය ආරම්භ කෙළේ ය.චන්ද්‍රිකා වැවට අතිරේකව තවත් වාරි මාර්ග යෝජනා ක්‍රම රැසක නිර්මාතෘවරයා වූයේ ද ඩී.ඒ. රාජපක්ෂ මැතිතුමා ය. ඒ අතර මුරුතවෙල බඳගිරිය, කිරම ඔය අඹකොළ වැව, උඩ කිරිවිල වැව, තංගලු වෙල්යාය සංවර්ධන ව්‍යාපෘතිය එතුමා ගේ වාරි මාර්ග ව්‍යාපෘති අතුරින් කිහිපයකි. ඊට අතිරේකව දිස්ත්‍රික්කය තුළ නටබුන් වූ ග්‍රාමීය වැව් 168 ක් පිළිසකර කර ඇති බව ද මූලාශ්‍ර වල කියවේ.ඉඩම් ප්‍රතිපත්තියක්මෙම බහුකාර්ය සංවර්ධන යෝජනා ක්‍රම සමඟ නව ජනාවාස රාශියක් ඇති කෙරුණි. උඩවලව, කොළඹගෙආර, ඇඹිලිපිටිය නව නගරය, බැරගම මෙම ජලාශ ව්‍යාපෘති යටතේ බිහි වූ ජනාවාසයි. මෙම ජලාශ ව්‍යාපෘති නිම කිරීම නිසා හම්බන්තොට දිස්ත්‍රික්කයේ පමණක් දෙකන්නයේ වගා කරමින් ජීවත්වන ගොවි පවුල් සංඛ්‍යාව පනස් දහසකට ආසන්න විය. දේශීය ආර්ථික ප්‍රතිපත්තියක අවශ්‍යතාව දුටු ඩී.ඒ. රාජපක්ෂ මැතිතුමා පොදු ජන හිතකාමී ඉඩම් ප්‍රතිපත්තියක් ද ක්‍රියාත්මක කර තිබේ. ඒ අතර ගොවි ජනපද ව්‍යාපාර යටතේ ඉඩම් ලබාදීම, ගම් පුළුල් කිරීම යටතේ ඉඩම් ලබාදීම, හේන් ගොවියාට රජයේ ඉඩම් ලබාදීම ආදී වශයෙන් තමන්ට ම උරුම වූ ඉඩම් කැබැල්ලක් ලබා දීමෙන් ඉඩම් ප්‍රශ්නයට විසඳුම් සපයා තිබේ.තවද දේශීය ආහාර භෝග සංවර්ධනය කිරීම සඳහා ව්‍යාපෘතීන් රාශියක් ආරම්භ කිරීමේ අවශ්‍යතාව හඳුනාගත් ඩී.ඒ. රාජපක්ෂ මැතිතුමා බහු භෝග වගාවන්ට කෘෂිකර්මාන්තය යොමු කළේය. ඒ යටතේ වැට මායිම් වල කොස්, දෙල්, සිටුවීම, යටි වගාවන් ලෙස කෙසෙල්, ගම්මිරිස් වගා කරවීමට ගැමියන් දිරි ගැන්වීය. ගොවිතැන් කළ නොහැකි මුඩු ඉඩම් වලට ගැලපෙන භෝග හඳුන්වා දුන් අතර පැඟිරි වගාව ඒ අතර මුල් තැනක් ගෙන තිබුණි.යැපුම් කෘෂිකර්මාන්තය නවීකරණය කිරීමත් එමගින් කාර්මිකකරණයට අවශ්‍ය අමුද්‍රව්‍ය සපයා දීමේ හැකියාවත් ඩී.ඒ. රාජපක්ෂ මහතා කෘෂිකර්ම උප ඇමැතිවරයා වශයෙන් 1957 දී පාර්ලිමේන්තුවට ඉදිරිපත් කළා පමණක් නොව ඇඹිලිපිටියේ කඩදාසි කර්මාන්ත ශාලාව ආරම්භ කිරීමෙන් ඒ බව සනාථ ද කළේ ය. එසේ ම ප්‍රදේශයේ ජනතාවගේ ආදායම් මට්ටම ඉහළට ගෙන ඒම සඳහා කපු වගාව හා උක් වගාව හඳුන්වා දුන්නේය.කිරි ගම්මානදේශීය කිරි ගම්මාන සංකල්පයේ නිර්මාතෘවරයා වූයේ ද ඩී.ඒ. රාජපක්ෂ මැතිතුමා ය. දේශීය කිරි නිෂ්පාදනය දියුණු කිරීමේ වැදගත්කම එතුමා අවධාරණය කළේ ය. ගොවි නිෂ්පාදන සාධාරණ මිලකට අලෙවි කර ගැනීම සඳහා විවිධ සේවා සමුපකාර වැනි ආයතනික ව්‍යුහයන් ස්ථාපනය කිරීමේ ගෞරවය ද එතුමාට හිමිවේ. ගොවි ප්‍රජාව ගැන පමණක් නොව ධීවර ප්‍රජාවගේ අභිවෘද්ධිය සඳහා ද ඩී.ඒ. රාජපක්ෂ මැතිතුමා දායක වූ බව තංගල්ල ධීවර වරාය ඇති කිරීම, කුඩාවැල්ල හා මාවැල්ල ධීවර ජනතාවට බෝට්ටු අංගන තනාදීම මගින් තහවුරු වේ.දැව සඳහා වනාන්තර වගාව ද ඩී.ඒ. රාජපක්ෂ මැතිතුමාගේ සංකල්පයකි. හම්බන්තොට දිස්ත්‍රිකයේ අක්කර දස දහස් ගණනින් තේක්ක වගාව අදත් ව්‍යාප්තව පවතින්නේ මෙතුමාගේ එම සංකල්පයේ ප්‍රතිඵලයක් වශයෙනි. ඩී.ඒ. රාජපක්ෂ මැතිතුමා පරිසර සංරක්ෂණය පිළිබඳ උනන්දුවක් දැක්වූ පරිසර හිතකාමියෙකි. පරිසරයට හානියක් නොවන ආකාරයෙන් සම්පත් පරිහරණය කළ යුතු බවත්, ඒවායේ උරුමය අනාගත පරපුරට අහිමි නොකළ යුතු බවත් එතුමා අවධාරණය කළේ ය.දේශීය කෘෂි කර්මාන්තය1948 නිදහස ලබා ගැනීමෙන් පසුව ශ්‍රී ලංකාවේ ක්‍රියාත්මක වූ සංවර්ධන උපාය මාර්ගයන් පිළිබඳව කරනු ලබන පසු විපරමකදී පැහැදිලි වනුයේ නිර්බාධවාදී ආර්ථික ප්‍රතිපත්ති අනුගමනය කිරීමෙන් හෝ වෙළෙඳ පොළ බලවේගවලට නිදහසේ ක්‍රියාත්මක වීමට ඉඩ හරින ආර්ථික ප්‍රතිපත්තිවලින් හෝ විපුල ප්‍රයෝජනයක් ලැබී නොමැති බවයි. අප රටට අවශ්‍ය වනුයේ ජාතික ආර්ථික ප්‍රතිපත්තියකට අනුකූ®ලව සැකසුණු දේශීය ආර්ථික ප්‍රතිපත්ති හා අනුයාත කළ හැකි නිර්බාධිකරණ ප්‍රතිපත්තියකි. පුරා විසි වසරක් තුළ දේශීය කෘෂිකර්මාන්තයේ උන්නතිය උදෙසා ඇප කැප වී ක්‍රියා කළ ඩී.ඒ. රාජපක්ෂ මැතිතුමා එවන් ආර්ථික ප්‍රතිපත්තියක අවශ්‍යතාව අවබෝධ කරගත් බුද්ධිමතකු බව එතුමාගේ දේශපාලනික හා ආර්ථික යුග මෙහෙවර ඇගයීමේ දී පැහැදිලි වේ.දේශීය කෘෂිකර්මය දියුණු කිරීමෙන් හා කෘෂිපාදක කර්මාන්ත බිහි කිරීමෙන් අප රට ආර්ථිකය සංවර්ධනය කළ යුතුය යන ප්‍රායෝගික දර්ශනය ඩී.ඒ. රාජපක්ෂ මැතිතුමා සතුව තිබුණි. එම දර්ශනය සම්පූර්ණයෙන් ම ක්‍රියාත්මක කිරීමට එතුමාට නොහැකි විය. එබැවින් ඩී.ඒ. රාජපක්ෂ මැතිතුමාට කළ හැකි සැබෑ උපහාරය වන්නේ එතුමා හඳුනාගත් ජාතික ආර්ථික අවශ්‍යතාවන්ට අනුකූ®ලව සැකසුණු දේශීය ආර්ථික ප්‍රතිපත්තිය වර්තමානයට ගැලපෙන සේ නව මුහුණුවරකින් ඉදිරියට ගෙන යාමයි. මහින්ද චින්තනය හා 2006 - 2016 දස අවුරුදු දැක්ම සංවර්ධන ප්‍රතිපත්ති රාමුව සහ මහින්ද චින්තනය ඉදිරි දැක්ම ක්‍රියාත්මක කිරීමෙන් එම කාර්යය නොපිරිහෙලා ඉටුවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ab1011212</link>
    <topic>උඩුගං බලා පිහිනන අයෝමය දේශපාලනඥයා</topic>
    <author>සාකච්ඡාවකින් සකස් කළේ ධර්මන් වික්‍රමරත්න</author>
    <content>මතක පොතේ 41 වසරක පිටු අතරින් ...–ආචාර්ය විලී ගමගේසරසවි කොමිසමේ බලධාරීන් සැපත්වන තුරු සියල්ලෝම බලා සිටියහ. ඔවුන් පිළිගැනීමට සියල්ල සූදානම් ය. ස්ථානය ගංගොඩවිල විද්‍යොදය සරසවියයි. වත්මනේ එය ශ්‍රී ජයවර්ධනපුර විශ්වවිද්‍යාලය වේ. දිනය 1969 නොවැම්බර් 11 වැනිදාය. අහස වලාකුළුවලින් තොරය. අලුත් වටවැස්සෙන් ලියලා ඇති තණපත් තැනින් තැන මතුව ඇත. තැනක උස් හඬකි. තැනක නියෝගයකි. මේ සෑම තැනකම යෞවනත්වය ගැබ්විය. සටන්කාමිත්වය මෝදු වෙමින් තිබිණි. එය සොඳුරු හඬින් පිබිදුණු තරුණ ලොවක් සේය.මෙයට හේතුවූයේ සරසවි ශිෂ්‍යයන්ගේ ක්‍රියාකලාපය පිළිබඳ සොයාබැලීමට රජයෙන් පත්කළ කොමිසමේ සාමාජිකයින් සාක්ෂි විභාගයට සරසවියට පැමිණීමය. විල්මට් ඒ.පෙරේරා සූරීන් ද එහි සාමාජිකයකු විය. මෙය සරසවි පාලනයට ඇඟිලි ගැසීමක් යැයි සිසු මතය විය. එබැවින් එයට එරෙහි වන්නට අපි තීරණය කළෙමු. මම හාත්පස සිසාරා බැලුවෙමි. එකල ද පරිසරයට පෙම්බැඳි මට තල්තුරිතයා ද, කළු පොල්කිච්චෙක් ද අහස්කුසෙන් දැකගන්නට ලැබිණි. උකුසු කුලයට අයත් වන කුරළුගොයා සහ බ්‍රාහ්මණ උකුස්සන් ගංගොඩවිල සරසවියට ආගන්තුකයන් නොවීය. සංක්‍රමණික කුරුල්ලන් වූ ඉන්දියාවෙන් පැමිණෙන සුදුරෙදි හොරා, දුඹුරුමාරාවා, වනහැලපෙන්දා සහ නිල් කුරුමිණි කුරුල්ලන් ද නොවැම්බරය ඇරැඹි හෙයින් පැමිණෙමින් සිටිති. සරසවියේ ඉහළ මාලයක කොන්ක්‍රීට් මුල්ලක කිරලෙකු විසින් දමන ලද බිත්තර කිහිපයක් ද දින කිහිපයකට පෙර දක්නට ලැබිණි.සරසවි පුස්තකාලයෙන් ආ ගමනශිෂ්‍ය කමිටුව වහ වහා තීරණයක් ගනු ලැබීය. කොමිසමේ සාමාජිකයින් පැමිණෙන වාහනය අවුරමින් මහමඟ කෙනෙකු නිදාගත යුතුය. ඒ සඳහා මම ඉදිරිපත් වීමි. ජ’පුර සරසවිය කඩි ගුලක් සේය. එය එකම ගාලගෝට්ටියකි. කමිටු සාමාජිකයෝ යළි හැරී ගියහ. කොමිසමේ සාක්ෂි කටයුතු ලත් තැනම ලොප් විය. බිම වැතිර සිටීමෙන් මම සුළු තුවාලවලට ලක්වී සිටියෙමි. ශිෂ්‍ය ක්‍රියාකාරිකයින්ගේ කර උඩින් මා ගෙන ගියේ ජිම් එකටය. එයට හේතුව අවශ්‍ය ඖෂධ ලබාගැනීමට එහි පහසුකම් තිබීමය. සිසුන් සිය ගණනක් දෙබෑ කරගෙන එහි පැමිණි තරුණයෙක් මට ප්‍රතිකාර කරන්නට ඉදිරිපත් විය. එපමණක් නොව ආගිය තොරතුරු ද විමසීය. ඔහු එවකට විද්‍යොදය සරසවියේ සහකාර පුස්තකාලයාධිපතිවරයාය. ඔහු නමින් පර්සි මහේන්ද්‍ර රාජපක්ෂයන්ය. මා ඔහු දුටු ප්‍රථම අවස්ථාව ද එය විය. අපි කෙටි කලෙකින් මිතුරෝ බවට පත්වූයෙමු.අකුරැස්ස මලිදූව උපන් මා සරසවියට පැමිණියේ ශාස්ත්‍රවේදී උපාධිය හැදෑරීමටය. එවකට 19 හැවිරිදිය. විලියම් විජේසිංහ ගමගේ වූ මවෙත 1969 දෙසැම්බර් මස ලිපියක් ලැබිණි. එහි සඳහන් වූයේ ශිෂ්‍යභාවය අහෝසි කළ බවය. එය දඬුවමකි. සරසවියට තාවකාලිකව ආයුබෝවන් කීවේ එලෙසිනි. එකල මා දිරිමත් කළේත් මට අයෝමය පන්නරයක් ලබාදුන්නේත් එම සහකාර පුස්තකාලයාධිපතිවරයාය. මම වඩ වඩාත් ඔහුට ළෙන්ගතු වීමි. ඔහුගේ ගමන් සගයෙක් බවට පත්වූයේ නිරායාසයෙනි. අනතුරුව ඔහු සමඟ දේශපාලන කටයුතුවල පූර්ණකාලීනව යෙදුණෙමි. වසර 1970 මැයි 27 වැනිදා මහාමැතිවරණය පැවැත්වෙන බව ප්‍රකාශයට පත්කළේ මේ අතරතුරය.බණ්ඩාරනායක මැතිනිය මැතිවරණයට බෙලිඅත්තෙන් තරග කරන්න යැයි රාජපක්ෂ පවුලට ඇරැයුම් කළාය. පවුලේ කතිකාවකින් පසු ඒ සඳහා තෝරාගත්තේ වත්මන් ජනාධිපතිතුමාය. හදිසියේම තරග කිරීමට සිදුවූ ජනාධිපතිතුමාට කද බැඳගෙන සහායවීමට අපි තීරණය කළෙමු. අපේ නඩේ එදා සිටි කිහිප දෙනෙක් තවමත් අමතක නොවේ. වෛද්‍යතිලක, මහින්ද විජේසේකර, ඒ.වීරරත්න, ගුණරත්න වීරකෝන්, වීරසිංහ, සිංහ අබේගුණවර්ධන, සී.ජේ.රත්නායක, පර්සි සූරියපටබැඳි, මර්වින් සිල්වා, ජිමි සමරවීර, හෙන්රි සහ ජස්ටින් දිසානායක සහ මිල්ටන් විතාරණ ඇතුළු කිහිප දෙනෙක් ද ඒ අතර වූහ. තංගල්ලේ වාසල වලව්ව අපේ මූලස්ථානය විය. එය මහාචාර්ය ඈපාසිහයන්ගේ බිරිඳට අයත් නිවෙසකි. එයට අමතරව බෙලිඅත්ත පොරපළේ මුදලාලිගේ නිවස ද අපේ නවාතැනක් විය. මැදමුලන සම්බන්ධීකරණයට යොදාගත්ත ද එය අයත් වූයේ මුල්ගිරිගල අසුනටය.බෙලිඅත්තේ සහායජනාධිපතිතුමාට 1970 දී බෙලිඅත්තෙන් ලැබුණේ පුදුමාකාර සහයෝගයකි. එය සම කළ හැක්කේ 2009 ජනාධිපතිවරණයට පමණි. විශේෂයෙන්ම එතුමා තරුණයකු වීමත් පියාගේ නොකැලැල් දේශපාලන දිවියත් එයට හේතුවය. සියයට 80ක්ම පමණ තැබුවේ කුඩා රැස්වීම්ය. සෑම රැස්වීමකටම 250ක පමණ පිරිසක් එක්වූහ. වැඩිහිටියන් එතුමා ඇමතුවේ මහින්ද මහත්තයා නමිනි. තරුණ අයට අයියා හෝ මල්ලී විය. සෑම රැස්වීමකම මේසය උඩ තිබුණේ අලියා ඔරේන්ජ් බාර්ලි බෝතල් සහ බැප්ටිස්ගේ රන් කුකුළා ලකුණ දරන කේක් ගෙඩි කිහිපයක් පමණි. රැස්වීම ආරම්භයට පෙරම එතුමා සංවිධායකවරුන් සමඟ ඒවා රසවිඳියි.පක්ෂයට තිබුණ ලොකුම හයිය වූයේ කේ.ඩී.හින්නි මහත්තයාය. නේරු හින්නි මහත්තයා, අම්බල ලියන මහත්තයා, සෙනරත් රාලහාමි, පුවක්දණ්ඩාවේ පුංචි මහත්තයා, කුඩාවැල්ලේ මුතුමාල මුදලාලි, සිරිසේන මුදලාලි, තංගල්ලේ අප්පුසිංඤෝ රාලහාමි සහ කිහිප දෙනෙකුගෙන්ම ලැබුණු සහාය ඉමහත්ය. ඩී.වී.පවුලේ සැවොම සහ කාල්ටන්හි වික්‍රමසූරිය පවුලේ වෛද්‍යවරුන් වන සේන, තිස්ස සහ සුනිල් ලබාදුන්නේ ද අයෝමය ශක්තියකි. 70වේ බලඇණියේ සිටි අපේ නඩේ කිහිපදෙනෙක්ම අද අප අතර නැත. පසුකලෙක ඒ කණ්ඩායමෙන් ඇමැතිවරයෙක් ද, නියෝජ්‍ය අමාත්‍යවරු දෙදෙනෙක් ද බිහිවිය. රාජ්‍ය සම්පත් සහ ව්‍යවසාය සංවර්ධන අමාත්‍යංශයේ වර්තමාන ලේකම්වරයා වන මම ද ඒ නඩයේ අයෙකි. ප්‍රතිවාදී අපේක්ෂකයා වූයේ රංජිත් අතපත්තුය. ඔහු වෛද්‍යවරයෙකි.දූරදර්ශී නායකයාරංජිත්ගේ පියා හිටපු රාජ්‍ය උප අමාත්‍යවරයෙකි. හෙතෙම නාකුළුගමුවේ වෙද පරපුරකට අයත්ය. මැතිවරණයේදී ජනාධිපතිතුමාගේ 5 ශ්‍රී 2549 මිට්සුබිසි ජීප් රථයේ රථාචාර්ය වූයේ වාසල පුංචි මහත්තයාය. මගේ මතකයට අනුව පෙට්‍රල් ගැලුමක මිල රුපියල් 2යි ශත 12කි. මුළු මැතිවරණයට මුදලින් වියදම් වූයේ රුපියල් 9,168කි. සෙසු සියල්ලම ගිරුවාපත්තුවේ ගැමියන්ගේ උදව්වෙනි. උපකාරයෙනි. චමල් කථානායකතුමා සහ බැසිල් අමාත්‍යතුමා යන සොහොයුරන් ජනාධිපතිතුමා ගේ සියලු විජයග්‍රහණයන් පිටුපස සිටි අයෝමය අදිසි හස්තයන්ය.ජනාධිපතිතුමා දූරදර්ශී නායකයෙකි. එමෙන්ම නිර්භීතව ඕනෑම අභියෝගයකට මුහුණ දෙන්නෙකි. කෘතවේදීත්වය පිළිබඳව හොඳම කැටපතක් වන්නේ ද එතුමා වැනි මිනිසුන්ය. එහෙත් තිබූ ලොකුම ප්‍රශ්නය වූයේ සැම දෙයකටම නිර්භීතකම හේතුවෙන් එතුමා අත පෙවීමය. ගැමිවහර අනුව එය හැඳින්වූයේ අශ්ව කටේ අත දැමීමක් ලෙසය.70වේ දී බෙලිඅත්ත ටවුමේ පැවැති එ.ජා.ප. රැස්වීමක් නැරඹීමට ඔහුට උවමනා විය. එ.ජා.ප. ආධාරකරුවෝ එතුමාගේ ජීප් රථය වටකර එය ඔන්චිල්ලාවක් මෙන් පද්දා පෙරළීමට තැත් කළෝය. ජීප් රියේ නිරතුරුව කුසගින්න නිවාගැනීමට සැමන් ටින් සහ පාන් ගෙඩි කිහිපයක් විය. අපගේ කෝකටත් තෛලය වූයේ ද එයය. සැමන් ටින් දෙකක කවරය ඉවත් කළ මහින්ද එය අතට ගත්තේය. බෝම්බ ගහනවා යැයි හඬනැඟූ ප්‍රතිවාදී පාක්ෂිකයෝ රැස්වීම නතර කොට හිස් ලූලූ අත දිවූහ. බෙලිඅත්ත ජයගැනීමට අසීරු ආසනයකි. එය සමකල හැක්කේ දෙහිවල-ගල්කිස්ස වැනි අසුනකට පමණි.ප්‍රතිඵල නිකුත් විය. වැඩි ඡන්ද 6,626ක සංඛ්‍යාවකින් එතුමා ජය ගෙන තිබිණි. ජයග්‍රහණයේ සතුට තෙදිනක් පමණ භුක්ති වින්ද ද කිසිදු ගැටුමක් වාර්තා නොවීය. වසර 1977 මැතිවරණයට හම්බන්තොට ආසන හතරක් අයත් විය. ශ්‍රීලනිප ආසන හතරම පරාජයට පත්විය. ඉක්බිතිව ශ්‍රීලනිප පාක්ෂිකයින්ට අඩන්තේට්ටම් කිරීමට ප්‍රතිපාක්ෂිකයෝ සැලසුම් කළහ. ජීප් රථයේ නැ¼ගුණු එතුමා එම ස්ථානවලට ගොස් පාක්ෂිකයන්ට රැකවරණය සැලසූ අන්දම තවමත් මතකයෙන් බැහැර නොවේ. එතුමාගේ නිර්භීතභාවය ද රාජපක්ෂ පවුලට ගිරුවාවේ ජනතාවගේ ලෙන්ගතුකම ද පාක්ෂිකයින්ගේ රැකවරණයට හේතු විය.ඇත්ත ඇති සැටියෙන් කිවහොත් 1984 දී මුල්ගිරිගල අතුරු මැතිවරණයෙන් ජය ගත්තේ චමල් රාජපක්ෂයන් ය. එහෙත් සියල්ල උඩු යටිකුරු වී තිබුණි. පසුව මහින්ද ජනාධිපතිතුමා ඝාතනය කිරීමට තැත්කිරීමේදී එම වෙඩිල්ල වෙනත් අයකුට වැරැදීමකින් වැදී තිබුණි. ඒ සඳහා එතුමා වරදකරුවෙකු කිරීමට රජය වලි කෑවේය. නීතිඥ තිවංක වික්‍රමසිංහයන් මඟින් උසාවියට ඉදිරිපත් විය. අභූත චෝදනාවකට හිරබත් කෑමට සිදුවූයේ එහෙයිනි. ඒ නිසාම රෝගී වූ දන්දිනා සමරසිංහ දිසානායක මාතාව මෙලවින් සමුගනු ලැබුවාය. සිය මවගේ මරණයට මහින්ද ආවේ විශේෂ අවසරයක් පිටය. අපරාධකාරයකු ලෙස හංවඩු ගැසූ එතුමා ඇප පිට නිදහස් කළේ මහානාම තිලකරත්න විනිසුරුතුමාය.වසර 1983 අතුරු මැතිවරණයෙන් පසු එතුමා යළි මැතිවරණයකට ඉදිරිපත් වූයේ 1989 දීය. ඒ.වීරරත්න, එම්.කේ.රංජිත්, ධර්මන් වික්‍රමරත්න, පද්මසිරි රාජපක්ෂ, එම්.පී.චන්ද්‍රපාල, කීර්ති සහ ජස්ටින් දිසානායක ඇතුළු කිහිපදෙනක්ම එහි නියමුවෝ වූහ. එම මැතිවරණ සටනේ මහින්ද ජනාධිපතිතුමාට පමණක් නොව චමල් කථානායකතුමාට ද විශිෂ්ට ජයක් ලැබුණි. විශේෂයෙන් එජාප සහ ජවිපෙ ධවල භීෂණයට මුහුණදීමට ද එහිදී සිදුවිය. ආධාරකරුවෝ ගණනාවක්ම බරපතළ අනතුරුවලට ලක්වූහ.ජයග්‍රහනයපසුව මානව හිමිකම් සුරැකීමේ සිට පාද යාත්‍රා උද්ඝෝෂණ දක්වා පෙරළිකාර මඟකට ඔහු යොමුවිණි. මාළුවාට පිහිනන්නට ඉගැන්විය යුතු නැත. සියලු ව්‍යසන ගැඹුරු පත්ලෙහි සඟවාගෙන රැලි නඟන මුහුද සේ ඔහු අයෝමය ශක්තියකින් හෙබිය. එහි ප්‍රතිඵලයක් ලෙස 17 වසරක එජාප පාලනය අවසන් කර ශ්‍රීලනිපයට 1994 යළි රජයක් පිහිටුවීමට ද ඔහුගේ ජවසම්පන්න බලයට හැකියාවක් ලැබුණි. එදා සිට අද දක්වා සෙසු කරුණු කාරණා ගැන මෙනෙහි කළ යුතු නැතැයි සිතේ. මන්ද මෑත ඉතිහාසය ගැන බොහෝ දෙනා හොඳාකාරව දන්නා බැවිනි.ගිරුවා පත්තුවෙන් බිහිවූ එතුමා නිර්ව්‍යාජ ගැමියෙකි. පෙරළිකාර දේශපාලන චරිතයකි.වර්තමානයේ මුළු මහත් ශ්‍රී ලාංකීය ජාතියේ භාරකරුවාය. මහින්ද රාජපක්ෂ ජනපති පුටුව දක්වා ගමන් කළ මේ දිගු ගමන මෙරට දේශපාලන ඉතිහාසයේ සුවිශේෂි කඩඉමකි. ඇතැම් පක්ෂවල යටිබිම්ගත දේශපාලන ව්‍යාපෘතීන් සුන්නද්දූලි කිරීමට ජනාධිපතිතුමා සමත් විය.ජාතික සම්පත් ප්‍රයෝජනයට ගෙන සංවර්ධනය සිදුවිය යුතු බවට ජනාධිපතිතුමා තරයේම විශ්වාස කළේය.එතුමා කිසිදා පදවි තානාන්තර පසුපස හඹා ගියේ ද නැත. ජනතාවට සේවය කිරීමෙන් අසමසම තෘප්තිය ලැබීය. සැමවිටම ජීවිතය පිළිබඳ තිබුණේ තෘප්තිමත් හැඟීමකි. වරෙක අවදානම් සහගතය. එහෙත් සුන්දරය.නිල්ලෙන් පිරුණු රටක් ගොඩනැඟීම ජනාධිපතිතුමාගේ අරමුණ විය. නිදහස් නිවහල් සමාජයක් එතුමා නිරතුරුවම ප්‍රාර්ථනා කළේය. එතුමා මනුස්සකමින් පිරුණු ගුණයහපත් මිනිසෙකි. උඩුගම් බලා පිහිනන උතුම් මිනිසෙකි.ග්‍රාමීය ජීවනෝපායට නව මං පෙත් එළිපෙහෙළි කළේය.ජනාධිපතිතුමා රට මෙහෙයවන මඟ, ප්‍රතිගාමිත්වයට සහ මවුබිමට ආදරය නොකරන්නන්ට රුචි නොවන බව සැබෑවය. එහෙත් පොදු මහ ජනතාවට ජනාධිපතිතුමා ගේ මහඟු මෙහෙවර සතුටකි.සාකච්ඡාවකින් සකස් කළේ ධර්මන් වික්‍රමරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ab1011214</link>
    <topic>ජන හදවත් අවදි කෙළේ ඔබයි!</topic>
    <author/>
    <content>ශ්‍රී ලංකා අග්‍රාමාත්‍ය දි.මු. ජයරත්න1960 දශකයේ දී නීති ශිෂ්‍යයකු වූ එක්තරා තරුණයකු, සමඟි පෙරමුණු රජයේ ළාබාලම මන්ත්‍රීවරයා ලෙසින් පළමු පාර්ලිමේන්තුවේ දී මට මුණ ගැසිණි.එවක ඔහුගේ වයස අවුරුදු 23 ක් පමණ වන්නට ඇතැයි මම සිතමි.1970 සමඟි පෙරමුණු රජයේ පළමු පාර්ලිමේන්තු සැසි වාරයේ පළමු කතාව කළ මේ ළාබාල මන්ත්‍රීවරයා සිය කථාව කළ සමස්ත කාලය තුළ ම පාර්ලිමේන්තුවේ පක්ෂ විපක්ෂ කෘතහස්ත දේශපාලනඥයන් සියල්ලන් ම එක් මොහොතකට විශ්මයට පත් කළ බව මගේ විශ්වාසය ය.මහින්ද රාජපක්ෂ නම් යුග පුරුෂයා, පරිණත දේශපාලනඥයකු පමණක් නොව, පරමාදර්ශී දේශපාලන නායකයකු ද වන බවට වන පළමු පහන්සිල දැල්වූයේත් එදා ය.කෘතහස්ත දේශපාලනඥයකු වූ ඩී.ඒ. රාජපක්ෂ මැතිඳුන්ගේ දේශපාලන ගමන් මඟ ද, අතික්‍රමණය කරමින්, ජනතා හිතසුව පිණිස ම කැපවන, උදාර ජනනායකයකුගේ ගති ලක්ෂණ ඔහු එදා ප්‍රකට කෙළේ ය.සියලු අභියෝග හමුවේ නොසැලෙන අධිෂ්ඨාන ශක්තියකින් හා උට්ඨාන වීර්යයකින් යුතු තරුණ රාජපක්ෂයන්ගේ දේශපාලන හැකියාවන් උරගා බැලීමේ තීරණාත්මක වටපිටාවක් නිර්මාණය වූයේ 1977 වර්ෂයේ දි සමඟි පෙරමුණු රජයේ පරාජය ද සමඟ ය.ජනතා වේදිකාව තුළ නිල් කමිස කාරයින්ගේ හදවත් තුළ මහින්ද මන්ත්‍රීවරයා ජීවමාන වන්නට පටන් ගත්තේ එදා සිට ය.ජයවර්ධන පාලන සමයේ දී ශ්‍රී ලංකා නිදහස් පක්ෂ පාක්ෂිකයින්ට විඳීන්නට සිදුවූ අනේක විධ, හිරිහැර, දුක් කම්කටොළු හමුවේ ඔවුන් සමඟ එක පෙළට සිටගත් දේශපාලන චරිතයක් වී නම් ඒ මහින්ද රාජපක්ෂයන්ම මිස අන් කිසිවකු නොවේ.පෞද්ගලික සුඛවිහරණය හෝ බාල ප්‍රසිද්ධිය අපේක්ෂාවෙන් ජනතාවාදී දේශපාලනඥයන් සේ පෙනී සිටින බහුතරයක් අතර, ඔහු සැබෑ ලෙස ම තැළී, පෑගෙන පොඩි මිනිසාගේ පන්තිය නියෝජනය කෙළේ ය. අද මෙන් ජනමාධ්‍යයේ ප්‍රසාරණයක් නොවූ එකල ද ගම් නියම්ගම් සිසාරා, සියලු පොඩි මිනිසුන්ගේ හදවත් තුළ ඔහු ජීවමාන වූයේ ය.ජයවර්ධන යුගයේ දී තරම් ජනතා නියෝජිතයින්ගේ පවා මානව හිමිකම් උල්ලංඝණය වූ කාලයක් උදා වී යැයි මම නොසිතමි.එකල ශ්‍රී ලංකා නිදහස් පක්ෂ මන්ත්‍රීවරුන්ගේ අයිතිවාසිකම් කප්පාදුවට ලක් කළේ බුරුතු පිටිනි.ඒ සඳහා කැමති, හේතු නිර්මාණය කිරීමේ හැකියාව ද, පාලක එ.ජා.ප. ය සතු විය.එවිට කප්පාදුවට ලක්වූ තම සහෝදර ජනතා නියෝජිතයින් ගේ මානව අයිතීන් ආරක්ෂා කර ගැනීම වෙනුවෙන් තනිව අරගල කළ එකම පුද්ගලයකු අප අතර විය. හේ, මහින්ද රාජපක්ෂ පමණි. ඔහු මේ සියලු තත්ත්වයන් ජාත්‍යන්තරයට ගෙන ගියේ ය.ජිනීවාහි මානව හිමිකම් කොමිසමට මේ සියලු අසාධාරණයන් පැමිණිලි කළේ ය.ඒ හැකියාව තිබුණේ තරුණ මහින්දටම පමණි. පාලක පන්තියේ අසාධාරණයට එරෙහිව ඔහු තැබූ ඒ පළමු පියවර ඔස්සේ ලක්ෂ සංඛ්‍යාත ජනතාවක් ඔහු වටා ඒකරාශි විය.එක්සත් ජාතික පක්ෂයේ අත්තනෝමතික පාලනයට එරෙහිව මහා ජනමතයක් රටේ නිර්මාණය විය.ලෝකයාට සත්‍යය හෙළිදරව් කරමින්, ජනතාවගේ අසාමාන්‍ය නිහඬත්වයට හඬක් දෙමින් ඒ මහා ජනමතය අයුක්තියට එරෙහි ‘පාද චාරිකාවක්’ බවට පරිවර්තනය කරන්නේ ද මේ අසහාය පුරුෂයාමය.කොළඹ සිට කතරගමටත්, කොළඹ සිට රත්නපුරයටත් මහින්ද රාජපක්ෂයන් මෙහෙයවූ පාද චාරිකා, ශ්‍රී නිදහස් පක්ෂ ඉතිහාසයේ පමණක් නොව දේශපාලන යුග පුරුෂයින්ගේ නාමාවලියේ ද රන් අකුරින් සටහන් තැබෙන සුවිශේෂි සන්ධිස්ථානයකි.1993 වර්ෂයේ සූරියවැව සිද්ධියේ දී ශ්‍රී ලංකා නිදහස් පක්ෂය වෙනුවෙන් ලේ, දහදිය, කඳුළු හළා සිරගත වූ මා වෙනුවෙන්, මගේ අයිතිවාසිකම් වෙනුවෙන්, පෙනී සිටි නීතිඥවරයා ද අන් කිසිවකු නොව මේ උදාර ජනනායක මහින්ද රාජපක්ෂයන් ම බව මා පවසන්නේ එක්තරා ආඩම්බරයකිනි.තමන් වෙනුවෙන්, අනුන් වෙනුවෙන් මෙන් ම දන්නෝ ද, නොදන්නෝ ද වෙනුවෙන්, ඔහුගේ කැපවීම එක සමාන ය.තනි පුද්ගලයකු වශයෙන් මෙන් ම, දේශපාලනඥයකු වශයෙන් ද ඉවසීමේ ගුණය ප්‍රඥාවන්ත ලෙස පරිහරණය කළ පුද්ගලයින් අපට හමුවන්නේ ඉතාමත් කලාතුරකිනි. ඒ කලාතුරකින් හමුවන දුර්ලභ ගණයේ දේශපාලනඥයින් අතුරෙන් ප්‍රමුඛස්ථානය මහින්ද රාජපක්ෂයන්ට හිමිවන බවට කිසිවකුටත් විවාදයක් තිබිය නොහැකි ය.කිසිවක් බලහත්කාරයෙන් අත්පත්කර ගැනීමේ ක්‍රමය වෙනුවට අහිංසාවාදීව සියල්ල ජයගැනීමේ ගුණය ඔහු අපට ද කියා දුන්නේ ය.සිය ක්ෂේත්‍රයේ මෙන් ම අනෙකුත් වෘත්තිකයන් අතර ද කවදත් හිත හොඳ දේශපාලනඥයකු වීමේ භාග්‍යයත්, මාධ්‍ය තුළ ‘මහින්ද අයියා’ යන ආදරබර යෙදුමත් එදා ඔහුට අපූරුවට ගැලපුණේ එබැවිනි.මහින්ද රාජපක්ෂයන්ගේ ප්‍රථම ජනාධිපති ජනරැළිය ගම්පොළ නගරයේ පැවැත්වීමට එතුමන් තීරණය කළ හේතුව මා අදටත් නොදන්නා නමුත්, එදින මගේත්, ගම්පොළ ආදරණීය ජනතාවගේත් උණුසුම් ආශිර්වාදයෙන් ඇරැඹි ඒ නායකත්වයේ ගමන් මඟ චිරාත් කාලයක් රටේත්, ජනතාවගේත්, අභිවෘද්ධිය වෙනුවෙන් පෙරටම ගමන් කරන බව සහතික වශයෙන් ම කිව හැකි ය.කිවයුතු යමක් කිව යුතු මොහොතේ ම ඍජුව ප්‍රකාශ කරන නොසැළෙන ගුණයෙන් යුතු දේශපාලනඥයන් පිළිබඳ ලෝක ආදර්ශයන් පවා අල්ප යුගයක, මහින්ද රාජපක්ෂ යනු ඒ සියලු ශ්‍රේෂ්ඨ ගුණාංගයන්ගේ මනා පිළිබිඹුවක් බවට, ලෝකයාට ම ප්‍රත්‍යක්ෂ කළ මොහොත ලෙස 2009 වර්ෂයේ මැයි 18 දා සඳහන් කළ හැකි ය.ඒ ලෝකයේ සියලු මහා බලසම්පන්න රටවල් පවා, තුවක්කුවෙන් පරාජය කළ නොහැකි යැයි කී වේළුපිල්ලේ ප්‍රභාකරන් සහ ඔහුගේ අනුගාමිකයින් ස්ථිර ලෙස ම තුවක්කුවෙන් පරාජය කොට දෙමළ ජනතාව ප්‍රමුඛ සමස්ත ශ්‍රී ලාංකික ජාතියේ නිදහස, වචනයේ පරිසමාප්ත අර්ථයෙන් ම තහවුරු කරවීම නිසා ය.එය කළ හැකි කිසිදු ජනනායකයකු එතෙක් මෙතෙක් ශ්‍රී ලංකාවේ බිහිනොවූවා සේම මතුවට ද බිහි නොවන බව මම ඉඳුරාම පවසමි.එබැවින්, මහින්ද රාජපක්ෂ නම්, මේ ශ්‍රේෂ්ඨ යුග පුරුෂයාණන් ගේ 65 වන ජන්ම දිනයටත්, දෙවන ජනපති පදවිප්‍රාප්ති මංගල්‍යයටත්, මගේ ආදරණීය ආශිර්වාදය පිරිනමන්නේ රටේ අග්‍රාමාත්‍යවරයා හෝ දෙවන පුරවැසියාය යන අභිමානික හැඟීමට වඩා, එවන් ගෞරවණීය ජනනායකයකුගේ සෙවණ ලබන, රටක සාමාන්‍ය පුරවැසියකු වීමේ භාග්‍යය උදාකරගත් සංවේදී මනුෂ්‍යයකු ලෙසින් බව නිහතමානීව සටහන් කරමි.මහින්ද රාජපක්ෂ නම් ජාතියේ නියමුවාණනි,ඔබේ නායකත්වය චිරාත් කාලයක් මේ ශ්‍රී ලංකා මවු භූමියට ලැබේවා!ඔබට නිදුක් නිරෝගී සුබ උපන් දිනයක් වේවා! දීර්ඝායු වේවා!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ab1011211</link>
    <topic>විපක්ෂයේ බොරු බේගල් ජනතාව ප්‍රතික්ෂේප කරනවා</topic>
    <author>සංවාද සටහන චන්දන බණ්ඩාර</author>
    <content>ආර්ථික සංවර්ධන නියෝජ්‍ය ඇමැතිරංජිත් සියඹලාපිටිය* ආර්ථික සංවර්ධන අමාත්‍යංශය පුළුල් ක්ෂේත්‍රයක විසිරුණු අමාත්‍යංශයක්. මින් රටේ සංවර්ධනයට සිදුවී තිබෙන මෙහෙය කෙබඳුද?“විශේෂයෙන්ම මීට පෙර අපේ රටේ සංවර්ධනයට අදාළ ආයතන සහ දෙපාර්තමේන්තු විවිධ අමාත්‍යංශ යටතේ තිබුණේ. නමුත් ප්‍රථම වතාවට රටේ ආර්ථිකයට සෘජුවම සම්බන්ධ වෙන ආයතන එකම අමාත්‍යංශයක් යටතට ගැනීමට ජනාධිපතිතුමා ගත් නිවැරැදි තීරණයක්. සංචාරක, වනජීවී, පරිසර සමෘද්ධි සහ ග්‍රාමීය යටිතල සංවර්ධනයට අදාළ ආයතන අද වෙන විට එකට එක්ව කටයුතු කරනවා. මේ නිසා රටේ සංවර්ධනයට අදාළ තීන්දු තීරණ එකම තැනක සිට ගැනීමට හැකිවී තිබෙනවා. රටේ ආර්ථිකයට සම්බන්ධ ආයතන එකට එක්ව කටයුතු කිරීම රටේ සංවර්ධනයට හොඳ අඩිතාලමක්. ඒ නිසා මේ අමාත්‍යංශය රටේ සංවර්ධනයට සෘජුවම දායක වී සිටිනවා.”* අපේ රටේ ආර්ථිකයේ සංවර්ධනයක් දක්නට නැති බවට විපක්ෂය රජයට චෝදනා නඟනවා?”අපේ රටේ විපක්ෂය සාම්ප්‍රදායික විපක්ෂයක්. ඔවුන් රජයේ කිසිදු වැඩපිළිවෙළක් අගය කරන්නේ නැහැ. රටට හොඳක් කලත් විපක්ෂය කියන්නේ එය හොඳ නැහැ කියලා. රජය රටට අයහපතක් කරනවා නම් එය විවේචනය කළාට කමක් නැහැ. නමුත් මේ රජය රටට කළ එක අයහපත් වැඩක් කියන්න පුළුවන්ද? ඒක ජනතාව දන්නවා. මේ වන විට ආර්ථික වර්ධන වේගය සියයට 7 මට්ටමේ පවතිනවා. අපේ රටේ ආර්ථික වර්ධනයේ වේගවත් බවට ;හාඳම සහතිකය පසුගියදා සිංගප්පූරු උප අගමැතිවරයා ලබාදී තිබුණා. ඒ සිංගප්පූරුවේ සමුළුවකදී ආසියාවේ වේගවත්ම ආර්ථික වර්ධන වේගය හිමි රට චීනය බවත් ආසියාවේ වේගවත්ම දෙවැනි ආර්ථික වර්ධන වේගය හිමි රට ශ්‍රී ලංකාව බවත් හෙතෙම කියා තිබුණා. ඒ නිසා අපේ රටේ ආර්ථිකය ගැන විපක්ෂය කියන බොරු බේගල් ජනතාව පිළිගන්නේ නැති බව අප විශ්වාස කරනවා.* ඉදිරි අයවැයේදී සමෘද්ධිලාභීන්ට ලැබෙන ප්‍රතිලාභ මොනවාද?”ඇත්තටම ඉදිරි අයවැයේදී එක් එක් අංශවලට ලැබෙන සහන ගැන කතා කිරීමට කාලයක් නෙමෙයි මේ. ප්‍රධාන වශයෙන් ම රටේ ආරක්ෂාව, රටේ සංවර්ධනය සහ රටේ අඩු ආදායම්ලාභීන්ට සහන ලබාදීමට රජය වෙනදා මෙන් ඉදිරි අයවැයේදී කටයුතු කරනවා. මේ වන විට ලෝක ආර්ථික අර්බුදය නිමා වී තිබෙනවා. ඒ නිසා ඉදිරි අයවැය මඟින් ජනතාවට සහන ලැබේවි. 2005 වසරේදී ජනාධිපතිතුමා බලයට පත් වෙන විට සමෘද්ධිලාභීන්ට ලබාදුන් සහනාධාර ප්‍රමාණය මේ වෙන විට දෙගුණයකින් පමණ වැඩිවී තිබෙනවා. ඒ නිසා රටේ සමස්ත ජනතාවට යහපතක් සිදු වෙන අයවැයක් රජය විසින් ඉදිරිපත් කරනවා.* ඉදිරි අයවැයේදී අති විශාල වැටුප් වැඩිවීම් ලබා දෙන ලෙස විපක්ෂය මේ වෙන විට රජයට බලපෑම් කරමින් සිටිනවා?ඇත්තටම එ.ජා.ප.යට මේ රටේ රාජ්‍ය සේවකයන් ගැන කතා කිරීමට අයිතියක් නැහැ. එ.ජා.ප.ය මේ රටේ රාජ්‍ය සේවකයන් හිසරදයක් ලෙසයි සැලකුවේ. 2003 වසරේදී එ.ජා.ප. රජය ගෙන ආ අංක 16 චක්‍රලේඛයෙන් රාජ්‍ය සේවකයන් බඳවා ගැනීම අත්සිටුවනු ලැබුවා. ඒ වගේම අන්තර්ජාතික මූල්‍ය අරමුදලට පොරොන්දු වුණා රාජ්‍ය සේවකයන්ගේ පඩි වැඩි නොකරන බවට. රාජ්‍ය සේවකයන් ලක්ෂ දෙකක් ස්වේච්ඡාවෙන් විශ්‍රාම ගැන්වීමට එ.ජා.ප.ය අන්තර්ජාතික මූල්‍ය අරමුදලට පොරොන්දු වුණා.අපේ රජය 2004 වසරට වඩා මේ වන විට රාජ්‍ය සේවක වැටුප් සියයට 70 කින් වැඩි කර තිබෙනවා. ඊට අමතරව නිවාඩු, ණය පහසුකම්, පුහුණුවීම් ආදිය ලබාදීමට කටයුතු යොදා තිබෙනවා. එ.ජා.ප.ය අහිමි කළ විශ්‍රාම වැටුප මහින්ද රාජපක්ෂ ජනාධිපතිතුමා විසින් රාජ්‍ය සේවකයන්ට යළිත් ලබා දෙනු ලැබුවා. ඒ වගේම ජනාධිපතිතුමා බලයට පත්වෙන විට සිටි ලක්ෂ 8ක් 9ක්වූ රාජ්‍ය සේවකයන් ප්‍රමාණය ලක්ෂ 12ක් පමණ දක්වා වැඩිකර තිබෙනවා. ඒ නිසා ඉදිරි අයවැයෙන් රාජ්‍ය සේවකයන්ට සාධාරණයක් ඉෂ්ට වේවි.”* ඉදිරි අයවැයෙන් රුපියල් දසදහසක වැටුප් වැඩිවීමක් ඇතැම් වෘත්තීය සමිති ඉල්ලා සිටිනවා?රාජ්‍ය සේවකයන් සඳහා රුපියල් දසදහසකින් වැටුප් වැඩි කිරීමට නම් සෑම පුරවැසියෙකුගෙන්ම රුපියල් 600ක බදු මුදලක් අය කර ගැනීමට රජයට සිදුවෙනවා. එවැනි බදු බරක් සාමාන්‍ය ජනතාව මත පැටවීමට රජයට හැකියාවක් නැහැ. ඒ නිසා රුපියල් 10,000 වැටුප් වැඩි කිරීම කියන ප්‍රායෝගික නොවන අසාධාරණ ඉල්ලීම් ඉදිරිපත් කිරීම වගකිවයුතු විපක්ෂයක් නොකළ යුතු දෙයක්.* මේ වෙන විට සංචාරක ව්‍යාපාරයේ වර්ධනයේ ස්වභාවය කෙබඳුද?”විශේෂයෙන්ම සංචාරක කර්මාන්තයේ විශාල වර්ධනයක් පෙන්නුම් කරන්නේ ශ්‍රී ලංකාවේ. 2009 වසරට සාපේක්ෂව මේ වසරේ සංචාරකයන්ගේ් පැමිණීම මේ වෙන විට සියයට 50කින් වැඩිවී තිබෙනවා. ඉදිරි වසර කීපයේදී ශ්‍රී ලංකාව සංචාරක කර්මාන්තයේ වැඩිම ප්‍රතිලාභ ලබන රට බවට පත්වේවි කියා අප විශ්වාස කරනවා.* මතට තිත කියමින් බලයට පැමිණි රජය සූදුව නීතිගත කිරීම සාධාරණ නැහැ නේද?”මේ වෙන විට විපක්ෂය රටට ලබා දෙන්නෙත් ඔය වගේ මතයක්. ඉතාම වැරැදි මතයක් විපක්ෂය රටට ලබා දෙන්නේ. මේ රටේ සූදුව නීතිගත කළේ 1988 දී එ.ජා.ප. රජයයි. කැසිනෝ වැනි සූදු සංචාරකයන්ට අවශ්‍ය දෙයක්. අපේ රජය බදු මඟින් සූදුව පාලනය කැර තිබෙනවා. 2001 වසරේදී එ.ජා.ප. රජය බලයට පත්වීමට පෙර රුපියල් ලක්ෂ 250ක්ව තිබූ කැසිනෝ බද්ද 2001 දී එ.ජා.ප.ය බලයට පත්වූ පසුව ලක්ෂ 120ට අඩු කරනු ලැබුවා.ඉන් අනතුරුව එ.ජා.ප. රජය කැසිනෝ වෙනුවට රෙජිනෝ නැමැති සූදුවක් හඳුන්වා දුන්නා. කැසිනෝ රෙජිනෝ සූදු දෙකම එක හා සමානයි. නම පමණයි වෙනස්. රෙජිනෝ සුදු බදු මුදල රුපියල් ලක්ෂ 5ට අඩු කරනු ලැබුවා. එ.ජා.ප.ය ඒ ආකාරයටයි සූදුවට සහාය ලබාදුන්නේ. නමුත් යළි 2004 දි බලයට පත්වූ විගස අපේ රජය කැසිනෝ බදු මුදල රුපියල් ලක්ෂ 500 බවට පත් කළා. නව සූදු පනත මඟින් සූදු ක්‍රීඩාවන් එක කලාපයකට ගෙන එනවා. එමඟින් රටේ සූදුව පැතිරීම වෙනුවට සූදුව පාලනය වීමක් සිදුවෙන්නේ.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ab1011213</link>
    <topic>‘වැඩියෙන් වැඩ කරමු අයිතීන් දිනාගමු’ අපේ වෘත්තීය සමිති තේමාවයි</topic>
    <author>සටහන කේ.සී.ජේ. රත්නායක</author>
    <content>ශ්‍රී ලංකා වරාය අධිකාරියේ ශ්‍රීලනිප ශාඛා ලේකම් ක්‍රියාකාරී අධ්‍යක්‍ෂ ප්‍රසන්න කලුතරගේ”දියව්–කරව්” යන වචන වැඩ වර්ජන හා උද්ඝෝෂණ මෙහෙයවන වෘත්තීය සමිති නායකයන් ගේ මුවට හුරු පුරුදු වචනය. එහෙත් අද උදා වී තිබෙන්නේ “කරමු - හදමු” යන උද්යෝග පාඨ මත අනාගතය කරා යන ගමනක් බවත්, මෙරට වෘත්තීය සමිති සාම්ප්‍රදායක රාමුවෙන් පිට පැන මේ නව ආකල්පය අනුව හැඩ ගැසිය යුතු බවත් ශ්‍රී ලංකා වරාය අධිකාරියේ ශ්‍රීලනිප ශාඛා ලේකම් හා වරාය අධිකාරියේ ක්‍රියාකාරී අධ්‍යක්‍ෂ ප්‍රසන්න කලුතර ගේ මහතා පවසයි.”මහජන මුදලින් යැපෙන සමහර රාජ්‍ය ආයතන රටට බරක්. වරාය මේ රටේ හදවතයි. අපි කල්පනා කළා ආයතනයත් රැකගෙන අපේ අයිතින් දිනා ගන්න අලුත් ක්‍රමෝපායකට මාරුවෙන්න. ඒ අනුව “වැඩියෙන් වැඩ කරමු. අයිතීන් දිනාගමු” කියන තේමාව මත අපි කාලයක් ක්‍රියාත්මක වුණා. ලෝක ආර්ථික අර්බුදය මතු වුණු වෙලාවේ අපේ වරායටත් ඒ පීඩනය දැනුණා. මේ වෙලාවේ අපි ඉල්ලීම් පැත්තක දාලා සහයෝගයෙන් වැඩ කළ නිසා ආයතනය රැකුණා.””ලෝක ආර්ථික අර්බුදයෙන් මුලින්ම ගොඩ ආව වරාය බවට පත්වුණේ, ආයතනයට රුපියල් මිලියන 700 ක් ඉතිරි කර දීලයි. වරායේ සේවක සංඛ්‍යාව 13,800 ක් විතර වෙනවා.ඉන් 8000 ක් විතර අපේ සාමාජිකයෝ. වරායේ ප්‍රබලම වෘත්තිය සමිතිය හැටියට අපි කල්පනා කළා සේවකයන්ගේ හා රටේ සුබ සාධනයට දායක වෙන්න.””කැබිතිගොල්ලෑවේ ක්ලේමෝ බෝම්බ පිපිරෙන්න ගත්තම ඉදිරි ආරක්ෂක වළල්ලට ගිහින් රණවිරුවන්ට සහාය දීලා අපේ සාමාජිකයෝ බංකර් හැදුවා. වසරින් වසර වරායේ පරණ යකඩ ගොඩ ගැහෙනවා. මේ යකඩ අරගෙන අපි දුෂ්කර ගම් පළාත්වල පාලම් 24 ක් හැදුවා. ඒ ගැන අපි නිහතමානීව සතුටු වෙනවා.”ශ්‍රී ලංකා වරාය අධිකාරියේ ක්‍රියාකාරී අධ්‍යක්ෂ ප්‍රසන්න කලුතර ගේ මහතා පවසන පරිදි ශ්‍රීලනිප වරාය ශාඛාවේ සාමාජිකයන්ගේ මුදලින් මේ වන විට දිළිඳු ජන කොටස් සඳහා නිවාස තනා දීමේ ව්‍යාපෘතියක් ද ක්‍රියාත්මක වෙමින් තිබේ.”අපි දැනට ගෙවල් 17 ක් හදලා ඉවරයි. චමල් රාජපක්‍ෂ ඇමැතිතුමා වරාය බාර ඇමැති හැටියට කටයුතු කළ කාලයේ අපට එතුමාගෙන් හොඳ සහයෝගයක් ලැබුණා. අපි නිවාස ව්‍යාපෘතිය ආරම්භ කළේ හම්බන්තොට දිස්ත්‍රික්කයෙනි. අපි ඒක නම් කළේ “රතුපස යුග මෙහෙවර” කියලයි. රුපියල් 58,60,000 ක මුදලක් වෙන් කරලා ඒ නිවාස මුළුමනින්ම ගොඩ නැඟුවා. පවුල් 17 කට සෙවණ දෙන්න ලැබීම ගැන අපේ සමිතියේ හැම සාමාජිකයෙකුටම සතුටක්, ආඩම්බරයක් තියෙනවා. මේ නිවාස ව්‍යාපෘතිය හා පාලම් තැනීමේ කටයුතු තවත් ඉදිරියට ගෙන යනවා. මීට අමතරව ක්‍රීඩා ක්‍ෂේත්‍රයේ සුබ සාධන කටයුතු ගණනාවක් සිදු කළා. ආයතනයේ දරුවන්ගේ අධ්‍යාපන කටයුතු වෙනුවෙන් නොමිලේ අධ්‍යාපනික සම්මන්ත්‍රණ පැවැත්වීමත් කෙරෙනවා. මොනරාගලදී 500 කට ක්‍රීඩා කඳවුරක් පැවැත්වූවා. හම්බන්තොට දිස්ත්‍රික්කයේ 1500 කට ක්‍රීඩා පුහුණුව ලබා දීලා ක්‍රීඩා භාණ්ඩත් නොමිලේ බෙදා දුන්නා.””වැඩවර්ජන වගේ කතන්දර, වරායෙන් ලෝකයට ඇහෙන්න ගත්තම ශ්‍රී ලංකාවට විරුද්ධ බලවේග ඒවා එක දෙක කරලා ප්‍රචාරය කරනවා.මෙයින් රටේ හැමෝගෙම බඩට වැදෙනවා. අපි රට ගැන හිතලයි වැඩ කරන්නේ. ආයතනය ලාබ ලැබුවොත් අපේ පඩිපත වගේම අයිතීන් රැකෙනවා. වැඩ නොකර පඩිය හා අයිතීන් විතරක් ඉල්ලුවොත් රටට මොකද වෙන්නේ?””රටේ සංවර්ධනය ගැන නොහිතන රට ගැන ආදරයක් නැති වෘත්තීය සමිති රටට බරක්. ඔවුන් කරන්නේ රට අවුල් කිරීම මිස රටට වැඩදායක යමක් කිරීම නෙවෙයි.” ප්‍රසන්න කලුතරගේ මහතා තවදුරටත් පවසන පරිදි වෘත්තීය සමිති ලෝකයේ අනෙක් රටවල පවතින වෘත්තීය සමිති ව්‍යාපාරයන් හා නව නව තාක්‍ෂණය පිළිබඳ අවබෝධයෙන් යුක්ත විය යුතුය.”අපිට තවමත් තියෙන්නේ මුට්ටි කාසි වෘත්තීය සමිති ව්‍යාපාරයක්. හැබැයි අද ඒ යුගය හමාරයි. ශ්‍රී ලංකා නිදහස් සේවක සංගමයත්, වරාය ශ්‍රීලනිප ශාඛාවත් අලුත් ආදර්ශයක් දුන්නා වැඩ කරලා අයිතීන් දිනාගමු කියලා.ඒ වැඩපිළිවෙළ පටන් ගන්නකොට නොයෙක් බාධක ආවා. නමුත් අපි කතාන්දරවලට හා අභියෝගවලට බය නැතුව දිගටම ක්‍රියාත්මක වුණා. වෘත්තීය සමිතියක් හැටියට අපි අපේ අයිතීන් දිනා ගැනීම අනිවාර්යයි. ඒ අතරම ආයතනය රැක ගන්නේ නැත්නම් අයිතින් දිනා ගන්නේ කාගෙන්ද? සාමාජිකයන්ගේ මුදල් එකතු කරලා මුට්ටි කාසි ව්‍යාපාරයක් කරනවා වෙනුවට අපි ඒ මුදල් තවත් අසරණ මිනිසුන් ගේ සුබ සාධනයට යෙදුවා. මේ ආදර්ශය රටේ තවත් තැන්වල ක්‍රියාත්මක වෙනවා දකින්න අපි කැමතියි.””2004 සිට මේ දක්වා අපි වෘත්තීය සමිතියක් හැටියට රුපියල් කෝටි 5 1/2 කට ආසන්න මුදලක් සුබසාධන කටයුතුවලට වැය කළා. නිවාස, පාලම් හැදුවා. පොත්, රෝද පුටු, ක්‍රීඩා භාණ්ඩ වගේ උපකරණ නොමිලේ බෙදා දුන්නා. ඊට අමතරව ජාතික උත්සවවලදී පෙරමුණට ඇවිත් වැඩ කරන්න තරම් අපි සමගිය හා ශක්තිය ගොඩනඟා ගත්තා.””පාලනාධිකාරියට හැමදේම කරන්න පුළුවන් කියලා හිතන්න හොඳ නෑ. සුළු ප්‍රශ්න සමහරවිට පිඟානක් නැතිකම නිසා පවා ලොකු ප්‍රශ්න ඇති වෙන්න පුළුවන්. නමුත් ඒ සුළු ප්‍රශ්න ගොඩින් බේරාගන්න අපි මැදිහත් වෙන්න ඕනෙ. පිඟාන් නැහැ කියලා අකුරට වැඩ කරන්න ගත්තොත් රටේ ආර්ථිකයට මොකද වෙන්නේ. ඇත්තටම සාම්ප්‍රදායක ඉල්ලීම් සටන් පාඨ මානසිකත්වයෙන් මිදුණොත් නිර්මාණාත්මකව වැඩ කළොත් රැකියාව ආත්ම තෘප්තියක් බවටත්, සේවය ජාතික යුතුකමක් බවටත් පඩි පතෙන් ඉතිරි කරන සුළු මුදල (මාසයකට රුපියල් 20 යි) මේ රටේ තවත් අසරණ හා උදවු ලැබිය යුතු මිනිස්සුන්ට යහපතක් කරන්න යොදා ගන්න පුළුවන් බව අපි වටහා ගත්තා.””වැඩියෙන් වැඩ කරමු - අයිතින් දිනා ගමු” හැබැයි මේ සංකල්පය රටේ තවත් ආයතනවල හා සෑම ක්‍ෂේත්‍රයකම පැතිර යන්නේ නම් එය රටේම වාසනාවකි. අද බංකොළොත් දේශපාලන ව්‍යාපාරයක යෙදෙන පරාභවයට පත් එක්තරා දේශපාලන පක්‍ෂයක් විසින් නැවත වෘත්තීය සමිති ක්‍ෂේත්‍රයේ දුවමින් පනිමින් ඊනියා අයිතීන් ගැන කියමින් වැටුප් වැඩිවීමක් ගැන හඬ නඟයි. වැටුප් වැඩි කිරීම කළ හැකි කලට ඒ දේ කරන බව වත්මන් රජය හැම විටම ඔප්පු කර තිබේ. රුපියල් 10,000 කින් වැටුප් වැඩි කරන බවට සරත් ෆොන්සේකා කී මහා බොරුව මෙරට කිසිවෙක් පිළිගත්තේ නැත. ශ්‍රී ලංකාවේ වෘත්තීය සිමිති ව්‍යාපාරයේ හා වැඩ කරන ජනතාවගේ එකම ඉල්ලීමක් වත් දිනා දීමට ජ.වි.පෙ වැනි විනාශකාරී පක්‍ෂයකට කිසිදා හැකි වී නැත.අද මෙරට කම්කරු ජනතාව භුක්ති විඳින සියලුම අයිතීන් දිනා ගන්නේ ශ්‍රීලනිපය හා එක්වූ පැරණි වාමාංශික ව්‍යාපාරයයි. එජාපය හැම විටම කෙළේ කම්කරු පංතියේ ගෙල මිරිකීමය. ජ.වි.පෙ ඊට උඩ ගෙඩි දුන්නේය. ඔවුන් ඉතිහාසය පුරාම කෙළේ තියෙන ටිකත් නැති කරන වලිප්පු රෝගයෙන් දැඟලීමය. අඩුම තරමින් ජ.වි.පෙ වෘත්තීය සමිති මාසිකව රුපියල් කෝටි ගණනක් මුදල් ලබා ගෙන ඒවා තම නායකයන්ගේ පරිහරණයට යොදා ගන්නවා විනා දිළිඳු ජනතාවට පොතක් පෑනක්වත් ලබාදී නැත. එවැනි වාතාවරණයකදී වරායේ ශ්‍රීලනිප ශාඛාව අද ගෙනයන වැඩියෙන් වැඩ කරමු - අයිතීන් දිනාගමු වැඩපිළිවෙළ කදිම පිළිතුරකි.සටහන කේ.සී.ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=af1011211</link>
    <topic>මාගම් පුරය ලෝක සිතියමට රැගෙන ගිය මහින්ද රාජපක්ෂ වරාය</topic>
    <author>හම්බන්තොට සංචාරයකින් පසු සුභාෂිණි ජයරත්න ඡායාරූප – විමල් කරුණාතිලක</author>
    <content>අපේ රට එදා සිටම ප්‍රසිද්ධ වූයේ ඉන්දියන් සාගරයේ මුතු ඇටය කියලා. මේ ඉන්දියන් සාගරයේ මුතු ඇටය බලන්න විතරක් නොවෙයි මෙහි සශ්‍රීකත්වයේ ප්‍රයෝජන ලබාගන්න ඉතිහාසයේ ඉඳන්ම විවිධ ජාතීන් ලංකාවට ආවා. මේ මුතු ඇටයට නව ජීවයක් ඇතිකරන්න බුදුදහමත් හේතුවුණා. මේ හැම අවස්ථාවකම මේ එන පිරිස ගෞරවනීය ආකාරයෙන් පිළිගත්තේ රටේ රජතුමා.මේ ඉතිහාසය මතකයට නැඟුණේ එවන් සිදුවීමක් දැක ගැනීමේ වාසනාවක් ලැබුණු නිසා. මේ ආශ්චර්යයේ ස්වර්ණ ද්වාරය විවර වූ අවස්ථාවේ මුල්ම පිරිස පිළිගත්තෙත් අපේ වර්තමාන ජනාධිපතිතුමා. ඒ මාගම්පුර මහින්ද රාජපක්ෂ වරායෙන්.මේ තුන්කල් දක්නා නායකත්වය යටතේ උදාවී තිබෙන්නේ අපේ රට ආසියාවේ ආශ්චර්යය කරා ගමන් කරන යුගයක්. හැමෝගේම නෙත් විවර වෙලා තියෙන්නේ අපේ රට දෙසටයි, සංවර්ධන ඉලක්ක කරා අපේ රට යොමුවන ආකාරය පිළිබඳවයි. හම්බන්තොට දෙස පමණක් නොවෙයි අපේ රට දෙස සමස්ත ලෝකයාත් බලාගෙන හිටියේ ආශ්චර්යයේ ස්වර්ණ ද්වාරය විවර වන තුරු නොඉවසිල්ලෙන්.අතීතයෙත් හම්බන්තොට වරාය වලට ප්‍රසිද්ධයි. ‘හම්බ’ කියන ඉන්දීය මුස්ලිම් ජාතියක් හම්බන්තොටින් මෙරටට ගොඩබැහැලා තියෙන්නේ ‘හම්බන්’ කියන මුහුදු යාත්‍රාවලින් කියලා අපි ඉගෙනගෙන තියෙනවා. කැලණිතිස්ස රජ්ජුරුවෝ මුහුද ගොඩ ගැලූ වෙලාවේ තමන්ගේ දූ කුමරිය රන්සැළක බහා මුහුදේ පාකර යැවූ විට එය තෝලක කියන විහාරයක් ළඟට පාවී ගිහින් තියෙනවා. ‘මහින්ද රාජපක්‍ෂ වරාය’ ට පැමිණි අභිමංගල ජෙට් ලයිනර් නෞකාව.මේ තෝලක හෙවත් තොටලූ මාගම වෙරළෙහි පැවැති නැව් තොටුපළක් කියලා ඉතිහාසයේත් සඳහන් වෙනවා.හම්බන්තොට එහෙමත් නැත්නම් මාගම්පුරය ඉතිහාසයට එක්වන්නේ මේ ආකාරයටයි.අපේ රටේ අතීතය හැමදාම සැරසුණේ නැව්වලින්, වරායවලින්. නිල් දියෙන් තෙත්වුණ මේ පුංචි රටට දැන් අලුත් වරායක් එක්වෙලා. මහින්ද රාජපක්ෂ වරාය නිසා මාගම්පුරවරයට සේන්දු වන්නේ අනාගත ආශ්චර්යයේ දියවරයි.මහින්ද රාජපක්ෂ වරායට පසුගියදා අමුත්තෙක් සේන්දු වුණා. එදා මේ කරගම්ලේවාය දිහා බලමින් එහා මෙහා යාත්‍රා කළ දහස් ගණනක් යාත්‍රාවන්ට දොරටු විවර වෙන්න වුණා. වරායට ඇතුළු වන්න ප්‍රවේශ පත්‍ර දුන්නා කීවොත් එය හරියටම හරි. මේ අමුත්තා වරායට මුලින්ම සේන්දු වූ අභිමංගල යාත්‍රාවයි.මහින්ද රාජපක්‍ෂ ජනාධිපතිතුමා මංගල යාත්‍රාව වරායට ප්‍රවේශ වන අයුරු දුරදක්නයකින් නරඹමින්. මේ අවස්ථාවට ජනාධිපති ආර්යා ශිරන්ති රාජපක්‍ෂ මැතිනිය, වරාය අධිකාරියේ සභාපති ආචාර්ය පි‍්‍රයත් බී. වික්‍රම මහතා ඇතුළු සම්භාවනීය අමුත්තෝ් රැසක් සහභාගි වූහ.අපේ රටේ රාජ්‍ය නායකයාගේ විධානයෙන් වරායේ දොරටු විවර වෙලා මුලින්ම වරාය තටාකයට සේන්දු වුණේ සෙත් පිරිත් සජ්ඣායනා මැද ජෙට් ලයිනර් නෞකාවයි.පෙරවරු 10.45ට යෙදුණු සුබ නැකතින් මහා සංඝයා වහන්සේලා 350 නමක් රැගත් නෞකාව වරායට සේන්දු වුණේ හැමෝගේම ප්‍රීති ඝෝෂා මැද දෙනෙතට සතුටු කඳුළු නංවමින්.මුහුදු සැතපුම් 90ක් දුර ගෙවමින් ගාලු වරායේ සිට පැමිණි ජෙට්ලයිනර් නෞකාව ටිකෙන් ටික වරායට ඇදෙන්න වූයේ ඉතිහාසයේ තවත් රන් පිටුවක් පෙරළමින්. මේ සදානානුස්මරණීය ඓතිහාසික සිහිවටනය යථාර්ථයක් බවට පත් කරමින් තවත් යාත්‍රා දෙකක් වරායට සේන්දු වුණා.හැමෝම පුදුමයෙන් පුදුමයට පත් කරමින් ජෙට් ලයිනර් නෞකාව සේන්දු වීමෙන් අනතුරුව නව වරායට සේන්දු වුණේ සේරුවිල නෞකාවයි. සේරුවිල නැව තවත් ඓතිහාසික සිදුවීමක් සනිටුහන් කළා.ක්‍රි.ව. 1410 දි නිමැවූ ත්‍රිභාෂා සෙල්ලිපියෙන් දෙවිනුවර දෙවොලේ තැන්පත් කළ පූජා භාණ්ඩ ගැන කියැවුණා. නැවතත් එහෙම දෙයක් සිදුවුණා.මේ සේරුවිල නැවෙන් ගෙනාවේ අපේ අතීතයේ සමෘද්ධියේ ස්වර්ණමය සිහිවටන. හෙට මාගම්පුර වරායට සේන්දු වෙන්නේ අපේ රටේ සමෘද්ධියේ දායාද. සේරුවිල නැවෙන්ද ගෙනාවේ බුදුපිළිම සහ පූජා භාණ්ඩ.එදා දඹකොළ පටුනෙන් සඟමිත් තෙරණිය ලංකාවට ගෙනාවෙත් ශ්‍රී මහා බෝධියේ දක්ෂිණ ශාඛාව. උතුම් දිනයක අපේ ආගම අමතක නොකළ ශ්‍රේෂ්ඨ ජාතියක්, අපේ සිංහල ජනතාව. මේ පළමු භාණ්ඩ තොගය ගොඩ බෑවේත් පෙරවරු 11.57 යෙදුනු නැකතකට.සේරුවිල නැවෙන් ගෙනා භාණ්ඩ උත්සවාකාරයෙන් අපේ ජනාධිපතිතුමා බාර ගනිද්දි තවත් නැවක් ටිකෙන් ටික වරායට සේන්දු වුණා.සේරුවිල නෞකාවෙන් ගෙනා භාණ්ඩ බෑමට ජනාධිපතිතුමා කොඩියක් වනා සංඥා කරයි.ඒක අලංකාර රුවල් නැවක්. වරාය අධිකාරයෙන් තමයි හංසයාගේ වෙස් ගත් මේ රුවල් නැව නිර්මාණය කර තිබුණේ. අපේ අතීතයේ සිදුවීම් එකිනෙකට මේ ඓතිහාසික අවස්ථාවේ ඈඳී තිබුණා.එදා කරදියවරේදි කරගං ලේවා භූමියට නව පණක් එක්වූ හැටි අපිට තාමත් මතකයි. එදා මල් වැස්සත් සමඟ හම්බන්තොට වරායට පිරෙන්න වුණේ සමෘද්ධියේ දියවර කියලයි හැමෝම කිව්වේ. ඒ දේ එහෙමම සිදුවුණා. කරදියවරෙන් හම්බන්තොට ගැලුවේ සමෘද්ධියේ දියවරයි. එදත් අදත් විතරක් නොවෙයි හෙටටත් නව අවුරුදු දස දහස් ගණනකටත් ගලන්නේ මේ සමෘද්ධියේ දියවරයි.හැමෝම බලන් ඉන්නේ අපේ රට ආසියාවේ ආශ්චර්ය කරා යනතුරාය. මට මතකයි එය අපේ ජනාධිපතිතුමා ප්‍රතිපත්ති ප්‍රකාශයේ තැබූ සටහනක්.“අප රට යළිත් ආසියානු සේද මාවතේ මුතු ඇටය බවට පත් කරවන්නට මම අධිෂ්ඨාන කරගෙන සිටින්නෙමි. අපේ රටේ එහි විශිෂ්ට භූගෝලීය පිහිටීම උපයෝගි කර ගනිමින් බටහිර හා නැඟෙනහිර යා කෙරෙන නාවික, ගුවන්, වාණිජ හා වෙළෙඳ කේන්ද්‍රයක් ලෙස දියුණු කරන්නෙමි. හම්බන්තොට අංග සම්පූර්ණ අතරමැදි වරායක් ලෙස නිර්මාණය කරන්නෙමි”.එතුමාගේ මේ සිහිනය යථාර්ථයක් වුණා. කොයි තරම් බාහිර අභ්‍යන්තර බලවේග එරෙහිව ආවත් එතුමා ඒවාත් මැඬගෙන ඉදිරියට ගියා. එදා ශ්‍රේෂ්ඨ රජකුගේ ගුණාංග එතුමා ඊටත් වැඩියෙන් පෙන්නුම් කළා.හෙට අපේ රට ආසියාවේ ආශ්චර්යය කරා ළඟාවේවි.ඒ සඳහා වූ එක් ස්වර්ණ ද්වාරයක් දැනටමත් විවර වී අවසන්.කරගං ලේවායක් මතින් ඉදිවූ මහින්ද රාජපක්‍ෂ වරාය දැනටමත් ලංකා සිතියමේ පමණක් නොව ලෝක සිතියමේ ද සටහන් තබා අවසන්.එය වසර සිය දහස් ගණනාවකට පසු ලෝක ගෝලයේ තැබූ ශ්‍රේෂ්ඨ සලකුණක් වේවි.හම්බන්තොට සංචාරයකින් පසු සුභාෂිණි ජයරත්න ඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=af1011214</link>
    <topic>විද්වතුන්, ව්‍යාපාරිකයන්, තරුණයන් එක් කළ ලෝක බොදු මහ සමුළුව</topic>
    <author>රමණී සුබසිංහ ඡායාරූපය - සරත් වීරසිංහ</author>
    <content>සම්බුද්ධ ශාසනයේ චිරස්ථිතිය උදෙසා සිදුකළ උදාර මෙහෙවර වෙනුවෙන් මහින්ද රාජපක්ෂ ජනාධිපතිතුමාට ලෝක බෞද්ධ මහා සම්මේලනය මඟින් තිළිණ කළ ගෞරව සම්මානය එම සම්මේලනයේ මහ ලේකම් පැලොෆ් තියාරි මහතා විසින් පිරිනමනු ලැබු අයුරු.දහස් ගණනක ගේ ජීවිත බිලිගත්, මිනිස් හදවත් වේදනාවෙන් දවාලු කුරිරු යුද්ධය නිමා විය. දේශයේ සිව් දෙසින් සාමයේ හඬ රැව් පිළිරැව් නැගුණි. රටේ සංවර්ධනය ඇරැඹුණි. උතුරු නැගෙනහිරට ද දකුණේ පහසුකම් ගලා එමින් තිබේ. යුද්ධය ජයගත් දේශයේ, සංවර්ධනය ජය ගන්නට ද රටේ නායකත්වය ශක්තිමත් පදනමක් වී තිබේ.අන්‍යයන් සමඟ සහයෝගයෙන්, සමඟිව කටයුතු කිරීම සෑම ආගමකම ඒකායන පරමාර්ථයයි. සමගිය සාමය ඇගයු, ශ්‍රේෂ්ඨ ශාස්තෘවරයකු වන බුදුරජාණන් වහන්සේ සම්මා සම්බුදු පදවිය ලැබ වසර 2600 ක් උදා වන්නේ ලබන වසරේ දී ය. වසර 25 ට පසුව ලෝක බෞද්ධ මහ සම්මේලනය ශ්‍රී ලංකාවේ පැවැත්වූයේ ද සම්බුද්ධත්ව ජයන්තිය සඳහා රටම පිළිවෙතින් පෙළගැසෙන මොහොතක ය. රටට සාමය උදාවූ යුගයකය. බුද්ධ ශාසනයේ උන්නතිය හා ලෝක සාමය උදා කිරීම වෙනුවෙන් වැදගත් තීරණ රැසකට එළඹීමට මෙවර ලෝක බෞද්ධ මහ සම්මේලනයට හැකි විය.ජනාධිපතිතුමාට සම්මානයක්ලෝක බෞද්ධ මහ සමුළුව නොවැම්බර් මස 13 දා සිට සිව් දිනක් කොළඹ සිනමන් ග්‍රෑන්ඩ් හෝටලයේ දී පැවැත්වූ අතර එහි සමාප්ති උලෙළ සහ ලෝක බෞද්ධ මහ සම්මේලනයේ 60 වන සංවත්සරය අති උත්කර්ෂවත් ලෙස පසුගිය 16 දා කොළඹ සුගතදාස ගෘහස්ථ ක්‍රීඩාංගනයේ දී පවත්වන ලදී. එහි සුවිශේෂත්වය වූයේ සම්බුද්ධ ශාසනයේ චිරස්ථිතිය සහ උන්නතිය සඳහා කළ උත්තරීතර මෙහෙවර වෙනුවෙන්, හා ශ්‍රී ලංකාවේ සාමය උදා කිරීම සඳහා කළ උදාර කැප කිරීම වෙනුවෙන් ශ්‍රී ලංකා ජනාධිපති මහින්ද රාජපක්ෂ මැතිතුමා ලෝක බෞද්ධ මහ සම්මේලනයෙන් රන් සම්මානයෙන් පිදුම් ලැබීමය. එය ලෝක බෞද්ධ මහ සම්මේලනය මඟින් පිරිනමනු ලබන උසස්ම ගෞරව සම්මානයයි.ලෝක බෞද්ධ මහා සම්මේලනයේ මහ ලේකම් ‘පැලොෆ් තියාරි’ මහතා විසින් මෙම සම්මානය ජනාධිපතිතුමා වෙත පිළිගන්වනු ලැබීය. මෙහි දී ලෝක බෞද්ධ මහා සම්මේලනයේ සභාපති පෑන් වන්නම්ත්ති තුමා ගේ පණිවුඩය සභාවට ඉදිරිපත් කරමින් එම සම්මේලනයේ මහ ලේකම් පැලොෆ් තියාරි මහතා පැවසුවේ ශ්‍රී ලංකා ජනාධිපති මහින්ද රාජපක්ෂ මැතිතුමා වසර 30 ට අධික කාලයක් පුරා රටේ පැවැති ත්‍රස්ත අර්බුදය නිමා කර රටට සාමය උදා කිරීම අගය කරන බවයි.රටේ සාමය, බුද්ධ ශාසනයේ දියුණුව පිණිස ද හේතු වන බව පැවැසු ඒ මහතා, බුද්ධ ශාසනයේ උන්නතිය වෙනුවෙන් හා එහි පුනර්ජීවනය වෙනුවෙන් සිදුකරන ලද සුවිශේෂී මෙහෙවර වෙනුවෙන් මහින්ද රාජපක්ෂ ජනාධිපතිතුමාට විශේෂ ගෞරව සම්මානයක් පුද කිරීමට ලෝක බෞද්ධ මහා සම්මේලනය තීරණය කළ බව පැවසීය.මෙම අවස්ථාවට සහභාගි වූ චීන බෞද්ධ සංගමයේ උප සභාපති සුයි ජැංග් හිමියෝ, මෙවර පැවැත්වූ ලෝක බෞද්ධ මහ සම්මේලනය ඓතිහාසික වන බවත් එය ඉතා සාර්ථක වූ බවත් පැවසූහ. සම්මේලනයේ ඉදිරි ගමනට වැදගත් වන තීරණ රැසක් ගැනීමට හැකි වූ අතර ලෝක බෞද්ධ මහා සම්මේලනය මේ වන විට ලොව බලවත් සංවිධානයක් බවට පත්ව ඇති බව ද පැවසූහ.සමස්ත ලංකා බෞද්ධ මහ සම්මේලනයේ සභාපති ජගත් සුමතිපාල මහතා ගේ මෙහෙයවීමෙන් එහි කෘත්‍යාධිකාරී මණ්ඩලය විසින් මෙම උත්සවය අභිමානවත් ලෙස සංවිධානය කර තිබුණි.මෙම සමුළුව සඳහා මහා නායක ස්වාමීන් වහන්සේ ඇතුළු මහා සංඝරත්නය, රටවල් 41 ක බෞද්ධ සංවිධාන 164 ක නියෝජිතයන්, මැති ඇමැතිවරුන් ඇතුළු විශාල පිරිසක් සහභාගි වී සිටියහ.‘බුදු දහම ඇසුරින් සංහිඳියාව‘ යන්න තේමා කරගත් මෙවර ලෝක බෞද්ධ මහ සමුළුව පසුගිය 13 දා ඇරැඹුණත් එය නිල වශයෙන් ආරම්භ වූයේ පසුගිය 14 දා අගමැති දි. මු. ජයරත්න මහතා ගේ ප්‍රධානත්වයෙනි. එහි දී සමුළුව අමතමින් අග්‍රාමාත්‍යවරයා ප්‍රකාශ කළේ රටවල් අතර අන්‍යොන්‍ය සුහදතාවය ශක්තිමත් කිරීම සඳහා ලෝක බෞද්ධ සම්මේලනය සුවිශාල කාර්යභාරයක් ඉටුකර ඇති බවත්, ජගත් සාමය උදා කිරීම උදෙසා ඊට තවත් වගකීම් රැසක් පැවරී ඇති බවත්ය.සාමයට හඬක්අන් කවරදාටත් වඩා වත්මන් ලෝකයේ බෞද්ධ පිබිදීමක් ඇති බව පෙන්වා දුන් අග්‍රාමාත්‍යවරයා ජගත් සාමය සඳහා හඬක් නැඟිය හැකි ශක්තිමත් ම පදනම ලෝක බෞද්ධ සම්මේලනය බව ද පැවසීය. දියුණු ජාතියක් ලෙස ඉදිරියට පැමිණීමට බෞද්ධ දර්ශනය මහත් ශක්තියක් වූ බවත් වසර 2500 ක ඉතිහාසයක් තුළ සියලු බාධක හා අභියෝගයන්ට මුහුණ දෙමින් සම්බුදු සසුන ආරක්ෂා කරගැනීමට ශ්‍රී ලංකාවට හැකිවූ බවත් පැවසීය.ලෝක බෞද්ධ මහ සම්මේලනයේ 60 වන සංවත්සරය හා 25 වන සමුළුව වෙනුවෙන් සමරු මුද්දරයක් හා මුල් දින කවරයක් නිකුත් කිරීමට ද මෙහිදී කටයුතු කෙරිණි. ශ්‍රී ලංකා රාමඤ්ඤ මහා නිකායේ මහ නායක වේවැල්දෙනියේ මේධාලංකාර මහ නායක හිමියන් ඇතුළු මහා සංඝරත්නය, සමස්ත ලංකා බෞද්ධ මහා සම්මේලනයේ සභාපති ජගත් සුමතිපාල, චීනයේ ආගමික කටයුතු ඇමැති චෑං සුසෑන්, බන්දුල ගුණවර්ධන ඇතුළු මැති ඇමැතිවරුන් ප්‍රධාන දෙස් විදෙස් අමුත්තන් රැසක් මේ සඳහා සහභාගි වූහ. මෙහිදී තරුණ හමුවක් සහ ලෝක බෞද්ධ ව්‍යාපාරික හමුවක් ද පැවැත්විණි. ලොව ප්‍රථම වරට පැවැති මෙම බෞද්ධ ව්‍යාපාරික හමුවේ දී, බුදු දහමේ ඉගැන්වීම් ව්‍යාපාරික සාර්ථකත්වය සඳහා මැනවින් උපයෝගී කරගත හැකි බව ඕස්ට්‍රේලියාවේ වැඩ වෙසෙන ලොව ප්‍රකට ධර්ම දේශක අජාන් බ්‍රහ්මවංශ හිමියෝ පැවසූහ. මේ වන විට ලොව ව්‍යාපාරික ක්ෂේත්‍රයේ සාර්ථකත්වයට පැමිණ සිටින ව්‍යාපාරිකයින් රැසක් බුදු දහමේ එන ඉගැන්වීම් වෙත සිය අවධානය යොමු කර ඇති අතර බෞද්ධ දර්ශනයේ වැදගත්කම නවීන ලෝකයට ඉතා වැදගත් වන බව බොහෝ දෙනා අවබෝධ කරගෙන සිටින බව ද අජාන් බ්‍රහ්මවංශ හිමියෝ පැවසූහ.මෙම බොදු ව්‍යාපාරික හමුව පැවැත්වූයේ සමස්ත ලංකා බෞද්ධ මහා සම්මේලනයේ සභාපති ජගත් සුමතිපාල මහතා ගේ අදහසකට අනුවය. බෞද්ධ ව්‍යාපාරික හමුව සංවිධානාත්මකව ඉදිරියට ගෙන යමින් ලෝකයේ ආර්ථික විෂමතාවයන් ාවිසඳා ගැනීමටත්, සමාජ සංවර්ධනය උදෙසා සේවය කිරීමට බෞද්ධ ව්‍යාපාරිකයින් මෙහෙය වීමටත් අපේක්ෂා කරන බව මෙහි දී ප්‍රකාශයට පත් විය.ලොව විවිධ රටවල වෙසෙන සියලුම බෞද්ධ ව්‍යාපාරිකයන්ට මෙම ලෝක බෞද්ධ ව්‍යාපාරික හමුව පොදු වේදිකාවක් බවට පත්කොට ස්වකීය ව්‍යාපාර මෙහෙය වීමට ඉඩ සැලසීමට ද මෙහිදී තීරණය විය.ආර්ථික සංවර්ධන අමාත්‍ය බැසිල් රාජපක්ෂ, විදේශ කටයුතු අමාත්‍ය ජී. එල්. පීරිස්, ලෝක බෞද්ධ මහා සම්මේලනයේ මහ ලේකම් පැලොෆ් තියාරි යන සම්භාවනීය දෙස් විදෙස් අමුත්තන් රැසක් මේ සඳහා සහභාගි වූහ. අද්‍යතන ලෝකයේ අර්බුදකාරී ආර්ථික, දේශපාලනික හා සමාජයීය ප්‍රතිවිරෝධයන්, විෂමතාවයන් බුදු දහමේ ආශිර්වාදයෙන් මානුෂිකව විසඳා ගත හැකි බව ලෝක බෞද්ධ සම්මේලනයේ අදහසයි. විශේෂයෙන් බුදුරජාණන් වහන්සේ දේශනා කොට වදාළ කරුණාව, මෛත්‍රිය, සමානතාවය ආදි ගුණ ධර්ම මත පිහිටා අර්බුදකාරී තත්ත්වයන්ට මුහුණ දී සිටින සියලුම ජාතීන් ගේ ප්‍රශ්න විසඳා ගන්නා ලෙස ලෝක බෞද්ධ මහා සම්මේලනය ලෝක ප්‍රජාවගෙන් ඉල්ලා සිටී.ලොව විවිධ රාජ්‍යයන් හි සිදුවන්නා වූ ස්වාභාවික ආපදාවන් පිළිබඳ තම අවධානය යොමු වී ඇති අතර එවන් ආපදාවන්ට මුහුණ දෙන්නා වූ සියලුම රාජ්‍යයන්හි ජනතාවට භේදයකින් තොරව මානුෂීය සේවාවන් සැපයීම සඳහා ලෝක බෞද්ධ මහා සම්මේලනය සැලසුම් සහගතව ක්‍රියා කරන බව ද ප්‍රකාශ කර සිටී. ඉදිරි කාලයේ දී මහාද්වීප මට්ටමින් ඒකාබද්ධ වැඩ සටහන් ඇති කොට විවිධ රටවල පවත්නා වූ අර්බුදකාරී තත්ත්වයන් විමර්ශනය කිරීමට ද තීරණය කොට තිබේ.අනු කමිටු 9 ක්ජාත්‍යන්තර භික්ෂු සම්බන්ධතා වැඩි දියුණු කොට සාමාන්‍ය ජනතාවට නායකත්වය ලබාදීම, බෞද්ධාගම ආශි‍්‍රත විවිධ රටවල ඇති ඓතිහාසික තොරතුරු එක් රැස් කිරීම, බුදු දහම පිළිබඳ ඒ ඒ රටවල මව් භාෂාවන්ගෙන් පොත් පත් ප්‍රකාශ කිරීම ආදී වැඩ කටයුතු රැසක් ඉදිරියේ දී ලෝක බෞද්ධ සම්මේලනය මඟින් ක්‍රියාත්මක කිරීමට නියමිතය.අධ්‍යාපන කමිටුව, මානුෂිය කමිටුව, ධර්ම දූත සේවාව ඇතුළු අනු කමිටු 09 ක් පත්කොට 2012 නොවැම්බර් මාසය වන විට බුදු දහම ඇසුරින් ප්‍රායෝගික වැඩ සටහන් රැසක් ක්‍රියාත්මක කිරීමට ද සැලසුම් කර තිබේ.ලෝක බෞද්ධ මහා සම්මේලනය ආරම්භ වූයේ මීට හැට වසරකට පෙර 1950 වසරේ මැයි මස 26 වැනිදා මහනුවර ශ්‍රී දළදා මාළිගාවේදී මල්වතු අස්ගිරි මහ නාහිමියන් ගේ ප්‍රධානත්වයෙනි. ඒ 1947 වසරේ දී පැවැති සමස්ත ලංකා බෞද්ධ මහා සම්මේලනයේ දී එහි සභාපති මහාචාර්ය මලලසේකර මහතා විසින් කළ යෝජනාවකට අනුවය. එදා පටන් අද දක්වා ලෝකවාසී බෞද්ධ ජනතාව ගේ සුවිශේෂී අවධානය දිනා ගනිමින් බෞද්ධාගමේ පුනර්ජීවනය සඳහා විශාල කාර්යභාරයක් ඉටු කිරීමට ලෝක බෞද්ධ මහා සම්මේලනය සමත් වී තිබේ. ලෝකය පුරා විසිරී ඇති බෞද්ධ සංවිධාන 164 ක් දැනට මෙහි සාමාජිකත්වය දරන අතර බෞද්ධ ජනතාවට අභිමානයක් වෙමින් බෞද්ධ දර්ශනයේ චිරස්ථිතිය උදෙසා තවත් සුවිශාල සේවයක් ඉටු කිරීමට කැප වී සිටී.රමණී සුබසිංහ ඡායාරූපය - සරත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=af1011212</link>
    <topic>තල් කොළ පැදුරේ සුවබර නින්දක්</topic>
    <author>සටහන සහ ඡායාරූප බණ්ඩාර විපුලසේන(වවුනියාව මධ්‍යම විශේෂ)</author>
    <content>වන්නි ආඥාපති මේජර් ජනරාල් කමල් ගුණරත්න මහතා මඩු අධ්‍යාපන කලාපයේ පාසල්වලට උපකරණ පිරිනමයි.තල් කොළ පැදුරට බර දී කුප්පි ලාම්පු එළියෙන් පාඩම් කිරීමට ඉටා ගත්ත ද හාත්පසින් ඇසුණු වෙඩි හඬ ඒ හැම බලාපොරොත්තුවක් ම සුන්කර දැමීය. එවන් රුදුරු හඬින් බියපත් වන අම්මා ලාම්පුව නිවා දමා අපව ගේ තුළට රැගෙන ගොස් තුරුළු කර අපව අස්වැසුවාය.උපන් දා සිට පසුගිය වසර දක්වාම වන්නියේ කොටි ග්‍රහණයට නතුව සිටි වැසියන්ගේ කල දවස ගෙවී ගියේ මේ ආකාරයෙනි. කුසට අහරක්, ඇසට නින්දක්, සිතට සහනයක් ඔවුන්ට නිසි අයුරින් ලැබුණේ නැත.වන්නි ආඥාපති මේජර් ජනරාල් කමල් ගුණරත්න මහතා ඉලුප්පකඩවෙයි විදුහලට පැමිණි අවස්ථාවසෙනෙහස ලැබිය යුතු වයසේ උන් මේ දරුවන්ගේ සිත් තුළ දයාව, කරුණාව, මෛත්‍රිය ජනිත වුණේ ඉතා අඩුවෙනි. තරහ, වෛරය, පළිගැනීම වැනි නපුරු චේතනාවන් ඔවුන්ගේ සිත් තුළට කාන්දු වූයේ ඇසූ දුටු පරිසරයෙනි. මේ කුරිරු බිය නිසා උපන් තැති ගැන්ම ළපටි හදවත්වලට ඔරොත්තු දුන්නේ නැත. මේ නිසා සුන්දර බලාපොරොත්තු පේන තෙක් මානයක නැතිව ඔවුන් වෙතින් පළා ගොස් තිබිණි.ඒ මීට වසර එකහමාරකට පෙරය. අද ඒ සිත් සතන් සිනා පිරි මුවින් කියා සිටින්නේ අනාගතය ගැන බලාපොරොත්තු සියල්ල තමන් ඉදිරියේ එකිනෙක ඉටු වෙමින් පවතින අයුරුය. සාමයත් සමඟ ලද නිදහසෙන් පසු ඔවුන්ගේ ජීවිත ආරම්භ කිරීමට තනිව නොහැකි බව රාජ්‍ය නායකයා වටහා ගෙන තිබීම ඔවුන්ගේ වාසනාව විය. එහි ප්‍රතිඵල අද ඔවුන්ගේ ඉදිරි ගමන සුඛිත මුදිත කිරීමට අත්වැල් සපයයි.සහන ගම්මානවලින් නැවත පදිංචි වූ මන්නාරම ඉලුප්පකඩවෙයි ගම්මානයේ විදුහලට අප ගොඩ වැදුණේ එහි අනාගත දරු පරපුර වෙනුවෙන් ඉටු වූ උතුම් ක්‍රියාවක් ගැන ඔබට කියාපෑමටය. “ළමා මානසික සංවර්ධන මධ්‍යස්ථානයක්” මෙම විදුහලේ ඉදිකර ළමා අයිතියට පත්කිරීමට පැමිණ සිටියේ, වන්නි ආඥාපති හා උතුරු ප්‍රදේශයේ නැවත පදිංචි කිරීමේ නිසි බලධාරී මේජර් ජනරාල් කමල් ගුණරත්න මහතායි.ඉලුප්පකඩවෙයි විදුහල්පති වී. කෝකිලරාජාආචාරිනී එස්. රිසානාඋසස් පෙළ පන්තියේ මේරි ක්‍රිස්මිනාඑස්. රොබිනාඑන්. ජේසුදාසන්ඉලුප්පකඩවෙයි විදුහලසමාජ සේවිකාවක වන මනෝරි උනම්බුවේ මහත්මිය විසින් ඇක්ෂන් ඇන්ඩ් කෙයාර් ට්‍රස්ක් (ACTION AND CARE TRUSK) ආයතනයේ අනුග්‍රහය ඇතිව ආරක්ෂක හමුදාවන්ගේ සහයෝගයෙන් මේ වන විට උතුරේ මෙවැනි ළමා මානසික සංවර්ධන මධ්‍යස්ථාන 07 ක් ඉදිකර ඇත.අධ්‍යාපන කටයුතුවල නියැළීමට නම් දරුවන්ගේ මානසික පසුබිම යහපත් විය යුතු බව මනෝරි මහත්මිය තරයේ විශ්වාස කළාය. යුද්ධයේ බිහිසුණු අත්දැකීම්වලට මැදිවී සිටි දරුවන්ට ඔවුන්ගේ ළමා ලෝකයේ සැරි සැරීමට අවස්ථාව සලසා දිය යුතු බවත් ඒ තුළින් උසස් මානසික තත්ත්වයක් ඇති ගුණගරුක ළමා පරපුරක් බිහි කිරීම කාගේත් වගකීමක් බවත් ඇය පවසා සිටියාය.එදින පැවැති උත්සවයේදී පිරිස ඇමතූ ඉලුප්පකඩවෙයි විදුහලේ විදුහල්පති ටී. කෝකිලරාජා මහතා මෙසේ කීය.“සාමයෙන් පසු 2010 ජනවාරි මාසයේ තමයි මේ පාසල නැවත ආරම්භ කළේ. මෙහි කිසිම පහසුකමක් තිබුණේ නැහැ. ඒත් මාස කීපයකින් සියලු පහසුකම් ලැබුණා. මේ පාසලේ දැන් ශිෂ්‍යයන් 450 ක් පමණ ඉගෙනුම ලබනවා. ගුරුවරුන් 17 දෙනෙක් ඉන්නවා. උසස් පෙළ දක්වා සියලු පංති පැවැත්වෙනවා. දරුවන් මුලින් පාසලට ආවේ චකිතයකින්, ඔවුන් ඉගෙනීමට උනන්දු වුණේ නැහැ. ඒත් දැන් හරිම උනන්දුවෙන් කටයුතු කරනවා. ආරක්ෂක හමුදාවන් මෙම පාසල් පවත්වාගෙන යන්න පුදුමාකාර සහයෝගයක් දෙනවා.”පාසලේ ගුරුවරියක වන එස්. රිසානා මෙසේ කීවාය.“අපි කිසි දිනක මෙවැනි නිදහසක් බලාපොරොත්තු වුණේ නැහැ. අපේ ජීවිතේ හොඳම කාලය ගෙවිල ගියේ යුද්ධයත් එක්ක. ඒ ගැන මතක් වෙන විටත්බය හිතෙනවා. අපට දැන් සුන්දර අනාගතයක් තියෙනවා. දැන් සියලු දෙනාම ඉතා සතුටින් ජීවත් වෙනවා. රජයෙන් සියලු පහසුකම් ලබා දෙනවා. ඊට අමතරව විවිධ සමාජ සේවා ආයතන අප වෙනුවෙන් දරුවන් වෙනුවෙන් විශාල සේවයක් කරනවා. යුද හමුදාවත් නාවික හමුදාවත් සිංහල ජනතාවත් අපට තමන්ගේ පවුලේ අය මෙන් දැන් ළෙන්ගතුයි. එය අපට පුදුම සහනයක් වී තිබෙනවා.”උසස් පෙළ සිසුවියක වන මේරි ක්‍රිස්මිනා ද මෙහිදී අදහස් දැක්වූවාය.“අපි මේ ගම් බිම් දාලා පුදුමාතලන්වලට ගියා. දවස් ගාණක් අපි හරියට දුක් වින්දා. හමුදාව අප බේරා ගෙන කරපු උදව් ගැන පුදුම හිතුණා. නැවත අපිට පාසල් යන්න ලැබීම සතුටක්. දැන් කිසිම කරදරයක් නැතිව ඉගෙන ගන්න පුළුවන්. අපිට පාසලට අවශ්‍ය වැසිකිළි හා ක්‍රීඩා පිටිය හදා ගැනීමයි. පුස්තකාලයට පොත් ලබා දුන්නොත් ඒ ඇති. ලබන අවුරුද්දේ විභාගයට දැන් නිදහසේ සූදානම් වෙනවා.”සාමාන්‍ය පෙළ හදාරන එස්. රොබිනා සිසුවිය ද මෙසේ කීවාය. “අප මෙවර සාමාන්‍ය පෙළ විභාගයට පෙනී සිටිනවා අපට පාසලෙන් උගන්වන විෂයන්ට අමතරව ‘තාරුණ්‍යයට හෙටක්’ වැඩ සටහන යටතේ සම්මන්ත්‍රණ පැවැත්වුවා. ඒ තුළින් හොඳ රුකුලක් විභාගයට ලැබුණා. අපට පාසල් යන්න එන්න බස් යොදවා තිබෙනවා. ඒ ගැන හරිම සතුටුයි. ඉස්සර අපි හැතැප්ම හතරක් පහක් පයින්ම එනවා.”සාමාන්‍ය පෙළ හදාරන එස්. ජෙයසුදන් සිසුවා තම අදහස පළ කළේ ;මසේය. “ඉස්සර ගෙදර ඉන්නත් බයයි. පාසලේ ඉන්නත් බයයි කොයි වෙලේ කොටි අරගෙන යයි ද කියා බියෙන් හැංගිලා තමයි හිටියේ. දැන් ඒ කරදර නැහැ. හරිම සතුටුයි. අපිට හොඳ අනාගතයක් හදා දුන් ජනාධිපතිතුමාට හමුදාවේ මහත්වරුන්ට ස්තුති කරනවා.අද දකුණේ දරුවන්ට ඇති සියලු සම්පත් භුක්ති විඳීමට උතුරේ දරුවන්ට ද අවස්ථාව සැලසී ඇත. ආරක්ෂක හමුදා ඔවුන්ගේ ළඟම හිතවතුන් බවට පත්වී සිටීම මේ වැසියන්ගේ රැකවරණයටත් ඔවුන්ගේ අනාගත සුබ සිහින සැබෑ කර ගැනීමටත් හේතු පාදක වී තිබේ.සටහන සහ ඡායාරූප බණ්ඩාර විපුලසේන(වවුනියාව මධ්‍යම විශේෂ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=af1011215</link>
    <topic>අපේ සංස්කෘතියට ගැළපෙන ආකාරයට රූපවාහිනී නාළිකා සහ එෆ්.එම්.සේවා සකසනවා</topic>
    <author>සුභාෂිණි ජයරත්න අරුණි මුතුමලි ඡායා - දුෂ්මන්ත මායාදුන්නෙ</author>
    <content>ජාතික උරුමයන් හා සංස්කෘතික කටයුතු ඇමැතිනී පවිත්‍රා වන්නිආරච්චිකේ.වී.එන්.රෝහණ ඇල්පිටියපසුගිය කාලයේ අමාත්‍යවරුන් විසින් කරගෙන ආ වැඩසටහන් සියල්ලම අපි පවත්වාගෙන යනවා. ඒ වගේම අපි හැම අවස්ථාවකම බලන්නේ රටේ ආර්ථික සංවර්ධනයට අපේ අමාත්‍යංශයෙන් ලබා දෙන්න පුළුවන් දායකත්වය ගැනයි. උදාහරණයක් ලෙස ගත්තොත් අපේ සංචාරක කර්මාන්තය පැතිරිලා තියෙන්නේ සීගිරිය, අනුරාධපුරය, නුවර වගේ පළාත් කිහිපයක් සම්බන්ධ කරගෙනයි. අපේ රටේ පුරා විද්‍යාත්මක ස්ථාන තියෙනවා 250,000ක් පමණ. ඒ ස්ථාන හා ස්මාරකවල වටිනාකම ජාතියට මතුකර අලුත් සංචාරක සිතියමක් නිර්මාණය කරන්න අපි මේ වෙනකොට කටයුතු කරගෙන යනවා.විශේෂයෙන් අනුරාධපුරයේ මහමෙවුනා උයනට සම්බන්ධ මං පෙත්, පරිසරය අලුතින් පෙර තිබූ පරිදිම සකස් කර ගහකොළ වලින් පිරි රමණීය පෙදෙසක් බවට පත් කරන්න මේ වන විට කටයුතු යොදා තිබෙනවා. නැඟෙනහිර පිහිටි දීඝවාපිය, අනුරාධපුර වගේම විශාල රාජධානියක්. එය ගොඩනැඟීමට ලංකා බැංකුවත් සමඟ කටයුතු කරනවා. ඒ වගේම කුරුණෑගල පිහිටි දඹදෙනිය, යාපහුව ආදී රාජධානි නැවත ගොඩනැඟීම වයඹ චතුරශ්‍රය නමැති ව්‍යාපෘතියෙන් සිදු කෙරෙනවා. මේ නිසා අපේ අමාත්‍යංශ දෙපාර්තමේන්තු මඟින් විශාල වශයෙන් රටේ ආර්ථිකය නගාසිටුවන්න හේතු වන ආකාරයෙන් කටයුතු කරනවා.සමරසේන කළුගම්පිටිය මැදගමකලාභූෂණ සම්මාන උළෙල මේ වසරේ තවම පවත්වා නැහැ. මේ රටේ කලාව, සාහිත්‍යය වෙනුවෙන් සේවය කළ පිරිසට ගෞරවණීය ලෙස රාජ්‍යතාන්ත්‍රික ලෙස අපි සම්මාන පුද කරනවා. එය ඉතාම නිවැරැදිව සිදු කෙරෙනවා.නාත්තන්ඩිය ඒ.පී.පෙරේරාලෝකය දියුණු වන විට අපි ඒ දියුණුවත් සමඟ ඉදිරියට යායුතු වෙනවා. දුරකතන භාවිතය නැතිකරන්න හෝ තහංචි පනවන්න අපිට බැහැ. එය කරන්නත් අපේ බලාපොරොත්තුවක් නැහැ. පොල් කඩන තැනැත්තන් පවා අද දුරකතන භාවිත කරනවා. නවීන තාක්ෂණයත් සමඟ අපිට ඉදිරියට යන්න සිදුවෙනවා. නමුත් ජංගම දුරකතන භාවිත කරන අය නිසි අයුරින් කරන්න දැනගන්න ඕනා.ජයරත්න උඳුගොඩ කඩුවෙලඅපේ රටේ කෞතුකාගාර නරඹන සංස්කෘතිය හරිම අඩුයි. අපි කොළඹ කෞතුකාගාරය මේ වන විට එච්.එස්.බී.සී. බැංකුවත් සමඟ එකතුව අලංකාර කෞතුකාගාරයක් බවට පත් කර තියෙනවා. නොයෙකුත් ස්ථාන එනම් මහමෙවුනාව, පොලොන්නරුව වගේ ස්ථානවල ආකර්ශණය වැඩි කරන්නත් අපි කටයුතු කරගෙන යනවා. විශේෂයෙන්ම අපි තේරුම් ගත යුතු දෙයක් තියෙනවා. අපේ ජනාධිපතිතුමා අපේ සංස්කෘතිය තුළින් උපන් නායකයෙක්. එතුමාගේ මඟපෙන්වීම යටතේ තමයි ගමන් කරන්නේ.කිසි දවසක සංස්කෘතිකමය වශයෙන් හානිගෙන දෙන කිසිම කටයුත්තක් පටිගත කිරීමට අපි ඉඩ දෙන්නෙ නැහැ. විශේෂයෙන්ම පුරාවිද්‍යාත්මක ස්ථානවලට පැමිණෙන විදේශීය සංචාරකයින් සඳහා අවශ්‍ය මූලික පහසුකම් පවා අපි දැනට ඉදිකරමින් යනවා. මේ ස්ථාන ඉතාම අලංකාර, පිරිසිදු ස්ථාන බවට පත්කරන්නත් අපි බලාපොරොත්තු වෙනවා. ඒ වගේම සනීපාරක්ෂක කටයුතුවලට මුල්තැන දී පහසුකම් සලසන්නත් කටයුතු යොදා තිබෙනවා.රෝෂිණී ප්‍රනාන්දු කළුතරඅපි තවම ශිෂ්‍යයන් සඳහා පැවැත්වූ තරගවල තෑගි ප්‍රදානයන් සිදුකළේ නැහැ. මේ වසරේදී එය කරන්න බලාපොරොත්තු වෙනවා. රාජ්‍ය සාහිත්‍ය සම්මාන උළෙල කියන්නේ මේ රටේ ප්‍රවීණ සාහිත්‍යවේදීන්ට සම්මාන ප්‍රදානය කරන උළෙල. එය අපි ජනාධිපති මන්දිරයේදී ජනාධිපතිතුමාගේ ප්‍රධානත්වයෙන් විශිෂ්ට අන්දමින් පැවැත්වූවා. ශිෂ්‍යයන්ගේ උත්සවයත් ඒ වගේම අපි මේ වසරේ තියන්න බලාපොරොත්තු වෙනවා.විශ්‍රාමික විදුහල්පති එන්. ටී. හියුබට් ඕපනායකඔබේ අදහසට බොහොම ස්තුතියි. අපි මේ වැඩ සටහන නැවතත් ඉදිරියේදී ක්‍රියාත්මක කරන්න බලාපොරොත්තු වෙනවා.ජී. පී. දයාරත්න - පාණදුරඅද අමාත්‍යංශය හා දෙපාර්තමේන්තුව කියලා දෙකක් නැහැ. අමාත්‍යංශයේ අතිරේක ලේකම්වරයෙක් තමයි දැනට සංස්කෘතික දෙපාර්තමේන්තුවේත් වැඩ බලන්නේ. ඒ නිසා මේ දෙකම එකයි. මම වැඩ බාරගත් පසු මේ වගේ සිදුවීම් සිදුවන්න ඉඩ තියා නැහැ, ඉදිරියට සිදුවන්න ඉඩ දෙන්නෙත් නැහැ.වසන්ත කුමාර - ඇහැලියගොඩනාට්‍ය අනු මණ්ඩලයේ ඉන්නේ ප්‍රවීණ නාට්‍යකරුවන් පමණයි. හොඳම නාට්‍යවේදින්ගෙන් එය සමන්විතයි. ශි‍්‍රයන්ත මෙන්ඩිස් මහතා තමයි එහි සභාපතිත්වය දරන්නේ. ඒ වගේම සාහිත්‍ය අනු මණ්ඩලයේ ඉන්නේ ප්‍රවීණ සාහිත්‍යධරයන්, පොත් සම්බන්ධයෙන් ඉන්නා සාහිත්‍යධරයන් තමයි සාහිත්‍ය අනු මණ්ඩලයට පත්වෙලා ඉන්නේ. ඒ නිසා මම අමාත්‍යවරයා ලෙස පත්වූ පසු පත්කළ සෑම අනු මණ්ඩලයක්ම ඒ ක්ෂේත්‍රවල ඉන්න ප්‍රවීණයන්ගෙන් සකස් වෙලා තියෙන බව මට විශ්වාසයෙන් කියන්න පුළුවන්.අජිත් වීරක්කොඩි - රාජගිරියකිසිම එකක් අකර්මන්‍ය වෙලා නැහැ. සංස්කෘතික අමාත්‍යංශය කියන්නේ හැමෝම ලියන පොත් මුද්‍රණය කරලා දෙන තැනක් නොවේ. නමුත් රටට අවශ්‍ය කලා කෘති මුද්‍රණය කර දීමට අවශ්‍ය උපදෙස් ලබා දී තියෙනවා.සමන් පෙරේරා - කටුගම්පොලඅමාත්‍යංශයක ලේකම්වරයෙක් පත් කරන්නේ ජනාධිපතිතුමායි. ඒ නිසා අමාත්‍යංශයක් ගැන දැනුම ඇති රාජකාරි කරගෙන යාමට සුදුසු පුද්ගලයන් තමයි ලේකම්වරයකු ලෙස පත්වීම ලබන්නේ.රෝහණ ආරියරත්න - ගල්ගමුවකලායතන ප්‍රමිතිකරණය කිරීම කෙසේ වෙතත් අපි මේ කලායතන සියල්ලම සමඟ වැඩමුළු පවත්වන්න තීරණය කළා. ලංකාවේ පාරම්පරික කලාකරුවන් සමඟයි එය කරන්නේ. මේ අයගේ තාක්ෂණික දැනුම, ආලෝකකරණය, පහසුකම්, අවශ්‍ය උපකරණ මෙන්ම ප්‍රසාංගිකව ඉදිරිපත් කිරීම ආදිය සම්බන්ධයෙන් වැඩමුළු පවත්වන්න අපි තීරණය කර තිබෙනවා.පද්මිණී වීරමුණි - කැලණියඅපේ රට රාජකාරියත් එක්ක සංගීතය බද්ධ වූ එකම රට. පැල් රකින අය පැල්කවි කිව්වා. ඔරු පදින අය පාරු කවි කිව්වා. කුඹුරු කරන අය ගොයම් කවි කිව්වා. වෘත්තියත් එක්ක අපි සංගීතය මිශ්‍ර කරගත් ජාතියක්. අපි පසුගියදා විවෘත කළා ජනශ්‍රැති පුස්තකාලයක්. වීඩියෝ දර්ශන හා ශ්‍රව්‍ය දෘෂ්‍ය පටිගත කිරීම් මඟින් ලංකාවේ තියන සියලුම ජනශ්‍රැති එකතු කර ඉදිරි පරම්පරාවට අපි මේ සංස්කෘතිය ආරක්ෂා කර දෙනවා. ගිය මාසයේ අපි මේ කාර්යය අවසන් කළා. මෙය ඉදිකර තියෙන්නේ කලා භවනේ.දීපිකා ද සිල්වා - අම්බලන්ගොඩලංකාවේ සම්මාන ලැබෙන කෘති සඳහා පවතින අඩුපාඩු බලලා අවශ්‍ය දේවල් දෙන්න පුළුවන්. නමුත් හැම පොතකටම අපිට ඒවගේ සල්ලි දෙන්න ක්‍රමයක් නැහැ. අපි මෙහෙම දෙයක් කරනවා. පසුගිය වසරේ මුද්‍රණය කළ එක් අයකුගේ පොත් 3 ක් අරගෙන එය සමීක්‍ෂණ මණ්ඩලයකට දමනවා. පසුව මේ සමීක්‍ෂණ මණ්ඩලයෙන් තෝරාගත් පොත් කිහිපයට එක් අයකුට රුපියල් 5000 ක උපරිමයකට යටත්ව පොත් මිලදී ගන්නවා. ඔබ ඔය කියන නිලධාරින්ගේ අඩුපාඩුවක් තිබේ නම් ඒ පිළිබඳව සොයා බලා ඔවුන් දැනුම්වත් කරන්නම්.ගාමිණි සතරසිංහ - බොරැල්ලඅපේ නාට්‍ය පිටපත් රැඟුම් පාලක මණ්ඩලයකට ඉදිරිපත් කර අනුමැතිය ගත යුතුයි. නමුත් රූපවාහිනියට එහෙම තහනමක් දාලා නැහැ. සියලුම රූපවාහිනි නාළිකා සමඟ මම සාකච්ඡා කර තියෙනවා. ඉදිරියටත් සාකච්ඡා කරමින් යනවා. අපේ හර පද්ධතිවලට සරිලන ආකාරයට වැඩසටහන් ඉදිරිපත් කිරීමට ඔවුන් එකඟ කරගෙන තමයි ඉදිරියට යායුතු වන්නේ. ඉන්දියාව වගේ රටවල්වල පවා රූපවාහිනියට තහංචි පනවා නැහැ. අපි නරඹන දේ සම්බන්ධයෙන් යම් පාලනයක් කළ යුතුයි.එන්.ඒ. කුමාරි අල්විස් - මහරගමඅපි බස් රථ රියදුරන්ගෙන් හා ඒවා අයිති බලධාරින්ගෙන් ඉල්ලා සිටිනවා හැමෝගේම නිදහස රැකෙන පරිදි කටයුතු කරන්න කියා. මිනිසුන් කැමති අකමැති දේ ගැන දන්නේ නැතිනම් ඒ බස් රථය අප්‍රසාදයට පත්වෙනවා. ඒ නිසා නිදහසට ගරු කර මේ කටයුත්ත කළ යුතුයි. එෆ්.එම්. නාලිකාවල තත්ත්වයත් රූපවාහිනියේ තත්ත්වයමයි.අපේ මිනිස්සු කැමැතියි අපේ හර පද්ධතින්ට ගරු කරන ඒවාට.පසුගියදා ජනාධිපතිතුමාට ජනතාව කැමැත්ත පළ කළේ ජනාධිපතිතුමා මේවා ගැන අවබෝධය ඇති නායකයෙක් නිසා. මෙය අපේ එෆ්.එම්. නාලිකා තේරුම් නොගැනීම ප්‍රශ්නයක්. ඉදිරියේදී මිනිසුන්ට හොඳ වැඩසටහන් ඉදිරිපත් කිරීම ගැන අපි මේ නාලිකා සමඟ සාකච්ඡා කරමින් ඉන්නේ.සිරිල් අමරතුංග - වරකාපොලඅපේ අමාත්‍යංශයට අයිති නොවුණත් ජාතික ශිල්ප සභාව වගේ් ඒවා මේවාට උදව් කරනවා. ජනකලා කේන්ද්‍රය හරහා මෙවැනි අයට උදව් කරන්න කටයුතු කරනවා.එල්.පී. පෙරේරා - බණ්ඩාරගමඅපි හොඳ පරිවර්තන කෘතිවලට ජාතික මට්ටමේ සම්මාන දෙන්නේ ඒවාට හොඳ තැනක් දිය යුතු නිසයි. අපට බැහැ කිසි කෙනකුට පොතක් පරිවර්තනය කරන්න එපා කියන්න. ඒත් හොඳ කෘති එළි දැක්වුනාම පාඨකයන් ඒවාට ඉබේම ඇදී යනවා.දමයන්ති ගමගේ - හෝමාගමදැනටමත් ඒ සඳහා අවශ්‍ය මූලික පියවර අරගෙන තියෙනවා. අලුත් වැඩසටහන් දැනටමත් ක්‍රියාත්මක කරනවා.සංස්කෘතික මධ්‍යස්ථානවල සිටින දරුවන්ට වැඩිම ප්‍රයෝජන ලැබෙන ආකාරයට අනු මණ්ඩල හරහා විශාල සේවයක් සැලසීමට දැනටමත් කටයුතු යොදමින් තියෙනවා.ඉන්දිකා සමන්මලී – කුරුණෑගලකයිරෝවල නාට්‍ය උළෙලට ගිය වසරේ අපි ඇරියේ හොඳ රාජ්‍ය සම්මාන ලැබූ නාට්‍යයයි. අපි දැනටමත් යවන්නේ ඒ වගේ හොඳ සම්මාන ලාභි නාට්‍යයයි.රාජ්‍ය මට්ටමින් රටවල්වලට යවන කෘතිවල ප්‍රමිතියක් තිබෙනවා. ඒ නිසා අපි තානාපති කාර්යාල පවා දැනුවත් කර තිබෙන්නේ සංස්කෘතික අමාත්‍යංශයේ දැනුම්වත් කිරීමක් සහිතව එවැනි විදේශගත කිරීම් කරන්න කියලා.සුභාෂිණි ජයරත්න අරුණි මුතුමලි ඡායා - දුෂ්මන්ත මායාදුන්නෙකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=af10112111</link>
    <topic>නව සුබ යුගයක පැතුම ඔබයි</topic>
    <author>සුනිල් සරත් පෙරේරා ක්වේට් හි සිට</author>
    <content> ජයසිරි මහ බෝ සමිඳුන්ඔබ රැක ගන්නයිසිරි දළදා සමිඳු බෙළෙන්දිරිය වැඩෙන්නයි ජයතු ජයතුසව්සිරි විඳ විඳ සැරදෙන්නයිඔබේ අතින් මගෙසිරිලක් රට සරුවෙන්නයිමේ බිම යළි සතුරකු හටනැඟිටින්නට ඉඩ නොදීදික් විජයෙන් සක්හඬ පිඹවික්මන පා ඔබ හිඳීඅත්කර දුනි නිදහසසිරිලක් දන හට නව යුගේමවුබිම පවතින තුරු ඔබනාමය තුඩ තුඩ රැඳේපරසතුරන් අවුලාලුගිනි මැලයෙන් රට මුදාඑකමුතු මිතු දම තිරකරනව යුගයක් කළ උදාමාවිල්ආරුව මුදවාසටනින් සටනට වැදීමුහුදෙන් එතෙරට තෙද පාකිතුගොස යයි රළ නැඟීසුනිල් සරත් පෙරේරා ක්වේට් හි සිටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=as1011211</link>
    <topic>බුලත් කහටින් චිත්‍ර අඳිද්දීඅම්මා මගෙ ගමනක මුල දැක්කා</topic>
    <author>සටහන</author>
    <content>බුලත් කහටින් චිත්‍ර අඳිද්දීඅම්මා මගෙ ගමනක මුල දැක්කා- ජ්‍යෙෂ්ඨ පුවත්පත් කර්තෘ මෙරිල් පෙරේරාමෙරිල් පෙරේරා යනු අපේ කාලයේ පත්තරකාරයෙකි. මා එසේ කියන්නේ සැබෑ නිර්මාණ ශිල්පියකු නම් ඔහු කෙරෙහි නිර්මාණශීලිත්වය වගේම සම්ප්‍රදායට එරෙහි එහි අක් මුල් නොසිඳා පවත්වන කිසියම් හිතුවක්කාරකමක් ද තිබිය යුතු ය යන්න හෙතෙම තදින් විශ්වාස කරන්නෙකු බැවිනි. පත්තරකාරයකු මතු නොව චිත්‍ර ශිල්පියකු පිටු සැකසුම් ශිල්පියකු ලෙස ඔහුට හිමි නම ඉතා ප්‍රබලය.මා මේ දැන් සිටින පාණදුර වලපල වෙල් යායක අසබඩ පිහිටි මේ සොඳුරු නිවෙස සම්පූර්ණයෙන්ම සැලසුම් කරන ලද්දේ ද එහි වර්ණ ගන්වන ලද්දේ ද මෙරිල්මය. ඔහුගේ මෑණියන්ගේ නිවෙසේත් සහෝදර සහෝදරියන්ගේ නිවෙස්වලත් ඔහුගේ නිවසේත් තැනින් තැන ඔහු විසින් විටින් විට අඳින ලද චිත්‍ර රූප මට සෝබාමත්ව පෙනිණ. එමතු ද නොව ලංකාවේ අංක එකේ “ලේ අවුට් කාරයා” පිටු සැකැසුම් ශිල්පියා මෙරිල් බව අවිවාදිතය. ලාංකේය දේශපාලන ඉතිහාසයේ සුවිශේෂ වෙනසක් ඇති වූ විධායක ජනපති ක්‍රමය ස්ථාපිත කැර පළමුවැනි විධායක ජනාධිපති වශයෙන් ජේ. ආර්. ජයවර්ධන මහතා දිවුරුම් දෙන විට මෙරිල් පත්තරේ කොළම් අටම පිටුවක් පුරාම ඒ ඡායාරූපය සඳහා යොදා ගත්තේය.ශ්‍රී මහා බෝධිය ළඟ අහිංසක උවැසියන් ඝාතනය වූ වේලාවෙත් එහෙමය. අරන්තලා භික්ෂුන් 33 දෙනාගේ ඝාතනය අවස්ථාවේ හෙතෙම පත්තරේ මුල් පිටුව හා අවසන් පිටුව ආවරණය කරමින් කොළම් දහසයක පින්තූරයක් දැම්මේය. මහා ගංවතුර, සුනාමි අවස්ථාව වැනි සුවිශේෂ අවස්ථාවලදිත් ඔහු “ලේ අවුට්” විප්ලව කළේය. එවන් වූ මෙරිල් දිනපතා දිවයින පත්තරේ ප්‍රධාන කර්තෘවරයාව සිට දීර්ඝ නිවාඩුවකින් පසු නැවතත් උපාලි පුවත්පත් ආයතනයේ කර්තෘ මණ්ඩල උපදේශකවරයා ලෙස පූර්ණකාලීන සේවයට පැමිණ සිටී.මෙරිල් පෙරේරා තමා දිවි මඟ එළිය කළ ඒ දයාබර මෑණියන් ගැන මෙසේ මතක එකතු කරයි.මගෙ අම්මා ගුණසේකර විදාන මේස්ත්‍රිගේ ඊනිඩ් මර්ලින් පෙරේරා. විවාහයට පෙර නම ප්‍රනාන්දු. තාත්තා වතු පාලකවරයෙක්. කේ. එච්. පෙරේරා. අපේ පවුලේ දරුවන් 7 දෙනයි. පිරිමි 5 යි. ගැහැනු දෙකයි. වැඩිමලා මමයි. අම්මගෙන් කිරි ටික බොන තුරු විතරයි මට මුල්ම අවදියේ ඇගේ සුන්දර උණුසුම ලැබුණේ. තාත්තා වත්තෙන් වත්තට රැකියාව සඳහා මාරු වෙනකොට අම්මටත් තාත්තා සමඟ ඒ ඒ තැන්වල යන්ඩ සිද්ධ වුණා.අම්මා ඇත්තටම තාත්තගෙ ගුරුවරිය. ජීවිතය පිළිබඳව. ලෝකය පිළිබඳව සෙනෙහස පිළිබඳව මේ දෙන්නා නිතරම ලියුම් හුවමාරු කැරගත්තා. පුංචිම කාලෙ මාව බලා ගන්ඩ අම්මා වලපල මහගෙදර නැවතී හිටියත් තාත්තගෙ වත්තට අනිවාර්යයෙන්ම සතිපතාම ලිපි දෙක තුනක්වත් එතුමිය ලියනවා. අම්මා තාත්තා ළඟට ගියාට පස්සෙ මාව බලාගත්තෙ අම්මම්මා. (අම්මගේ අම්මා) ඒ වගේ ම දයාව කරුණාව උතුරන මවක්.ඒත් එක්කම පර්ලි පුංචි අම්මා අපි ඇයට මම්මා කියලයි කතා කළේ. පාණදුරයේ මහානාම විදුහලට මාව ඇතුළත් කළේ යම්තම් අවුරුදු 3 පිරුණා විතරයි. නිවාඩු ලැබුණු විගස අම්මා අපේ ගේ දොරකඩට ඇවිත් මාව අරගෙන නැවත වත්තට යනවා. මට බාල දරුවන් ද සිටින නිසා ඇයට ඉස්පාසුවක් ලැබුණු මොහොතකදි මාවත් තුරුලේ හොවාගන්න ඇය අමතක කළේ නෑ. හලාවත වීරපොකුණ රත්නපුර වතුවල තාත්තා වැඩ කරද්දී එක්ක ගියා මතකයි. අද මත්තගොඩ නිවාස සංකීර්ණය හදලා තියෙන තැන ඉස්සර තිබුණෙ විශාල පොල් වත්තක්.ඕකෙ හැම බිම් අඟලක් නෑර මං දුව පැන ඇවිදලා තියෙනවා. ඒ අම්මත් එක්ක වතුවලට ගිය ගමන්වලදි. පාසලේදිත් මං සෞන්දර්යාත්මක පැත්තට නැඹුරු ළමයෙක්. අවු. 13 දි මං සාමාන්‍ය පෙළ උසස් ලෙසින් සමත් වුණා. 5 ශිෂ්‍යත්වයට වයස මදි නිසා තියාගන්ඩ බැරිව අම්මා දුක්වුණා මතකයි. දෙවැනි ශ්‍රේණියේදී හතරවැනි ශ්‍රේණියෙදි මං ඩබල් ප්‍රමෝෂන් පවා ලබාගෙන තියෙනවා.ඊළඟට මං ඇතුළත් වුණේ පාණදුරයේ සුමංගල විද්‍යාලයයට. එහිදී සමස්ත ලංකා චිත්‍ර තරගවලින් පළමුවැනි ස්ථානය ලබා ගත්තා. අම්මා නිතරම අනෙත් දරුවන් ද කැටුව මාවත් බලන්ඩ එන නිසාත්, අනෙත් දරුවන්ගේ පාසල් ප්‍රශ්න නිසාත් තාත්තා අන්තිමේදි අප සියලු දෙනා මහ ගෙදර නවත්වා තනියම වත්තේ රස්සාවට ගියා. මෙහිදී තමයි ඉතාම අනුවේදනීය සිද්ධිය වෙන්නෙ. තාත්තා එවන පඩියෙන් පිරිමහ ගන්නා අම්මා අප සියලු දෙනාගේ කුදුමහත් කටයුතු කරනවා.අම්මාත් දරුවන් සියලු දෙනාත් තාත්තට ලිපි ලියනවා. එතුමාත් එහෙමයි. අප සියලු දෙනාට වෙන වෙනම ලිපි එවනවා. මේකේ පුදුමය එදා අප එහෙම ලියපු ඒ ලිපි සියල්ලම එකතු කරලා පරිස්සමට තියාගත්ත තාත්තා කෙනෙක් මා දැක නෑ. කවරදා හෝ ඒ ලිපි සියල්ල එකතු කරලා පොතක් ගහලා එළියට දාන්න මං හිතාගෙන ඉන්නවා.ඒ තරමට දුක කඳුළ, හදගැස්ම, කැපවීම, වේදනාව, කරුණාව, ළෙන්ගතුකම, ඉවසීම මාහැඟි ජීවිත උපහැරණ මේ ලිපිවල තාත්තා ලියා තිබුණා. අපේ අම්මාත් පොඩි දරුවා උකුලේ තියාගෙන හරි කාලය හොයාගෙන අම්මම ලීවා. එක ලිපියක ගැහැනු ළමයින් දෙන්නගෙ ඇඳුම පවා දැන් හේදිලා අඳුරු වෙලා වගේ අදහසක් අම්මා ලියා තිබුණා.ඒකෙන් පෙනෙන්නෙ අපේ දරිද්‍රතාව. කොච්චර අමාරුකම් තිබ්බත් තුන්වේල බඩකට පිරෙන්න අම්මා කන්න දුන්නා. මට මතකයි ගුණසිල් මල්ලිට මං දවසක් ගහලා පොතක් ඉරලා අම්මා මේකට මට දුන් දඬුවම. මං ඉතිරි කළ කැටයකින් සත පනහක් මල්ලිට දඩ වශයෙන් ගෙවන්නැයි අම්මා කීවා. ඒක මල්ලි තාත්තටත් ලියලා යවපු ලිපියක් මට හමුවුණා.මගෙ අම්මා අපෙන් බලාපොරොත්තු වුණු පළමුවෙනි දේ තමයි විනයගරුක බව. ඒත් ඇළක බැහැලා තිත්ත පැටව් අල්ලන්න කුඹුරු රබර් කෑලි දිගේ දුවන්න රඹුටන් ගස්වල එල්ලිලා වවුලන් වගේ රඹුටන් කඩන්න මං නොගියා නොවේ. ඒවා අපේ ජීවිතවලට අවශ්‍ය දේ බව අම්මා දැන හිටියා. අපේ ගෙදර උදව්වට කලින් කලට බණ්ඩා හා විල්බට් කියලා දෙන්නෙක් හිටියා. මේ අය එක්ක තමයි මං ඉස්කෝලෙ ඇරිලා ඇවිත් ක්‍රිකට් ගහන්නෙත්.“අපේ අම්මා මාව ආදරයෙන් තුරුල් කරගෙන ඔළුව අත ගගා සුරතල් කරපු කාලයක් නම් මට මතක නැහැ. ඒ කියන්නේ මගේ සුරතල්ම ළමා විය ගෙවී ගියේ අම්මා ළඟ නොවන නිසා. මම කලින් කිව් පරිදි මගේ සුරතල් ළමා අවදිය, ඒ කියන්නේ අවුරුදු තුන හතර පහ හය හත අටේ සිට අවුරුදු 14 පමණ දක්වා ගෙවී ගියේ අම්මාගේ උණුසුමින් තොරව අම්මම්මා, අම්මාගේ නංගී, මම්මා සහ අම්මාගේ අයියා වූ මාමා ළඟ නිසා.”“ඒ කාලේ මං අම්මා ළඟට යන්න සිද්ධ වුණේ සමහර පාසල් නිවාඩු කාලවලදී විතරයි කියලත් ඔබට කීවනේ. ඒත් සමහර පාසල් නිවාඩු කාලවලදී ඒ අවස්ථාවත් අහිමි වුණා. එහෙම නිවාඩුවකට ගියත් මට ඇත්තටම හිතුණා, මට වඩා මගේ නංගිලා මල්ලිලා හය දෙනා අම්මාට වඩාත් සමීප බව. ඇයි? මම අම්මත් එක්ක වැඩිය කාලය ගත කරලා නැති නිසා. ඒත් අම්මා මට දැක්වූ ආදරයේත් අනිත් හය දෙනාට දැක්වූ ආදරයේත් වෙනසක් මට මතක නැහැ. ඇයට අපි සියලු දෙනාම ඇගෙ කුසින් වැදු දරු මල්ලන් විතරයි. ඒක තමයි නියම අම්මාකම.”“මගේ හොඳ විනෝදාංශයක් තමයි මා දන්නා හඳුනන ඇති - හැකි අයට වඩා, මා නන්නාඳුනන නැති බැරි අයට උදව් කිරීම. මම හම්බ කළ සල්ලිවලින් ඒ වගේ අති විශාල මුදලක් එවැනි මිනිසුන් වෙනුවෙන් වැය කරලා තිබෙනවා. කන්න බොන්න පමණක් නෙවි, ඇඳුම් පැළඳුම් බේත් හේත් පවා, මා නන්නාඳුනන අයට අරගෙන දී තියෙනවා. ඒ පුරුදු මට අම්මාගේ ආභාසයෙන් ලැබුණු දේවල්. මගේ අම්මාත් එහෙම කෙනෙක්.නමුත් ඇගේ ධර්මය දකුණතින් දෙන දේ වම් අත නොදැන ගත යුතු බවයි. දැන් වුණත් මම අපේ ගෙදරට ආපු කෙනකුට ඒ වෙලාවේ දීමට සුදුසු දෙයක් නැත්නම් කුස්සියේ උයා තිබෙන පරිප්පු හොද්දෙන් ටිකක් හෝ ඇස්ට්‍රා මාජරින් කප් එකකට දමා දෙනවා. ඒක මට සතුටක්. මම එහෙම කාට හරි දුන්නා කියා අම්මාට ඛ්ව්වාම, අම්මා මටත් වඩා සතුටක් ලබනවා. මට හොඳට උයන්නත් පුළුවන්. ඒකත් අම්මගෙන් ලබාගත් ලුණු ඇඹුල් රසය ජීවිතයට කාන්දු වුණු නිසයි.”“කළ ගුණ සලකන්න” - “දුන් දේ සුවඳයි - කෑ දේ ගඳයි...” ඕවා තමයි අපේ අම්මාගේ “රුවන් වැකි” වුණේ. ආගන්තුක සත්කාරය මම ඉගෙන ගත්තෙත් අපේ අම්මගෙන් තමයි.”“අපේ අම්මා මා පුංචි කාලේ සුරතල් කළ බවක් මට මතක නැතැයි මං කීවත්, මට මතකයි මං තරුණ වියට තා තැබු පසුව අම්මා මා සුරතල් කළ අවස්ථා. මං කොච්චර ලොකු වුණත් අම්මට තාමත් මං පුංචි ළදරුවෙක්.“ලේක්හවුස් එකේ රස්සාවට අවුරුදු දහ අටේදී මම ගියාට පසුව (මේවා පුංචි ළමයි ආදර්ශයට ගන්න නම් එපා) මං යාළුවෝ කට්ටියත් එක්ක “ටික ටික සෙට් වෙලා” මධුවිත ටිකකින් විතර විනෝදයක් ලබන්නට පුරුදු වුණා. ඒත් මං ඒක කළේ අම්මාට අහු වෙන්නේ නැති විදියට... සීමාවට - ගණනකට - මිම්මකට. මෙහෙම ගිහින් එක දවසක් මට ටිකක් පදම වැඩිවුණා. මං ගෙදර ඇවිත් කලිසම් ෂර්ට් පිටින්ම ඇඳේ වැටුණා.”“ටික වේලාවකදී මට දැනුණා අපේ අම්මා දෙහි බෑයක් ගෙනෙල්ලා මගේ ඔළුවේ අතුල්ලනවා. ඒත් එක්කම මට දෙහි ඉස්ම මිරිකා බොන්න දුන්නත් මතකයි. ඒකයි මං කිව්වෙ තරුණ කාලේදි මාව “හුරතල් කළා” කියලා. ඊට පස්සේ තමයි මට දෙහි කැපුවේ. හැබැයි! මේ දෙහි කැපීම කට්ටඩියකු ඇප නූලක් දමන විට කපන දෙහි කැපීමට වෙනස්.”“ඉස්සර අපි කොහේ ගියත් රෑ අට - නවය වෙන විට ගෙදරට එන්න ඕනැ. ඒ කාලේ අපේ ගෙවල්වලට ලයිට් තිබුණේ නැහැ. අපේ වලපල ගමේ පාරෙත් ලයිට් නැහැ. මට තිබුණා බයිසිකලයක්. ඒ බයික් එකටත් ලයිට් එකක් නැහැ.”“මම ඒ බයික් එකෙන් තමයි වැඩ ඇරිලා හවසට ගෙදර ඇවිත් ඊට පස්සේ රවුම් ගහන්න යන්නේ. මං ඒ රවුම ගිහින් ගෙදර එන්න ටිකක් වැඩිපුර රෑ වුණෝතින් අපේ අම්මා ගේ ඉස්සරහ පිට පඩිය උඩ වාඩි වෙලා මං එනකල් මග බලාගෙන ඉන්නවා. මං මේ බව දන්නා නිසා ඒ රෑ ජාමේ මං ගෙදර එනකොට ගෙදරට ඇසෙන දුරක ඉඳන්ම බයිසිකලේ බෙල් එක දිගටම ට්‍රීං ට්‍රීං ට්‍රීං කියා ගහගෙනයි එන්නේ. ඒ තමයි මම අම්මාට දෙන “සිග්නල් එක” - මම මේ ළඟම එනවා කියා. එහෙම ඇවිත් මං ගෙවත්තට එන විට අම්මා හැමදාම කියන්නේ “යන්තන් ඇති” කියලා. මං පන්සල් පොත් කියෙව්වෙ ගේ ඉදිරිපිට සද්ධර්මෝදය පිරිවෙනේ. අම්මා මේවාට නම් පුදුම කැමැත්තක්. මහාචාර්ය ජී. එල්. පීරිස් මාත් සමඟ එකට ඒ පන්සලේ පොත් කියෙව්වා.”“ඒ කාලයේ මගේ හොඳම යාළුවෝ තමයි, සනත් වීරසිංහ, කුඩා බණ්ඩා හේරත් (දැන් නුවරඑළියේ) ලක්ෂ්මන් මලලසේකර වගේ කට්ටිය. අපේ අම්මා එතරම් සමාජ ආශ්‍රයට ගියේ නැති කාන්තාවක් වුණාට මේ යාළුවෝ කට්ටියත් එක්ක අම්මා හොඳින්ම මිතුරු වෙලා හිටියා.ඒ ගොල්ලන් අපේ ගෙදර ආවාම අම්මා ඒ කට්ටියත් එක්ක හොඳට කතා කරමින් ඔවුන්ට සංග්‍රහ කළා මට මතකයි. අපේ අම්මාට තේරුණා ඒ කට්ටිය හොඳ වැදගත් කොල්ලෝ කට්ටියක් බව. කල්‍යාණ මිත්‍ර ආශ්‍රය අම්මා අගය කළා. ඇය වැළැක්වූයේ පාප මිත්‍රයන් විතරයි.”“මට දැන් තවත් එකක් මතක් වුණා අපේ අම්මගේ සත්ත්ව කරුණාව ගැන. දවසක් මම පුංචි කාලේ අපේ ගෙවල් ළඟ යකඩ කම්මලක් තිබුණා. ඒ කම්මලේ හිටියා මගේ යාළුවෙක් ගාමිණි කියලා. ගාමිණී හරිම සුදුයි. දවසක් ඒ ගාමිණී මට කිව්වා ‘මගේ ළඟ පුංචි හා පැටව් දෙන්නෙක් ඉනන්වා. උන් දෙන්නත් මං වගේම හරි සුදුයි. ඔයා එකෙක් අරන් යන්න’ කියලා.මට ඉතින් ආසවේ බෑ. මං පුංචි ගෝනියක දාගෙන ඒ හා පැටියා ගෙදර ගෙනාවා. ගෙදර ගෙනත් අම්මාටත් මේ ගැන කියලා මං ගියා හා පැටියා දාන්න, කූඩුවක් ගේන්න. මම එනකොට හා පැටියා දාලා තිබුණු ගෝනිය විතරයි තිබුණේ. හා පැටියා නැහැ. මම හිතුවා ඌ පැනලා ගිහින් කියලා. මම බොහොම දුකින් ඒ ගැන අම්මට කිව්වා. අම්මා එතකොට මට කිව්වේ මෙහෙමයි.”“සත්තුන් කූඩුවල හිර කරලා හදන්න පව් පුතේ. ඒක නිසා මම ගිහින් ඒ හා පැටියාව අන්න ගාමිණීටම දුන්නා.” කියලා. මම මුකුත් කිව්වේ නැහැ.දුප්පත් මිනිසුන්ට යමක් දෙන්න හිතුණාම අම්මා ඒක අපෙන් අහන්නෙත් නැතුවම දුන් අවස්ථා තියෙනවා. මගෙ අලුත්ම සරම් කමිස අම්මා දුගියන්ට දුන්නා. පුතේ, උඹට ඕනැතරම් තියෙනවා. අනෙක උඹට අඩුනම් ගන්ඩ පුළුවන්. ඒ මිනිස්සුන්ට බෑ.” අම්මා ඒ වෙලාවට මට කීවෙ එහෙමයි.1965 දිනක වාර්තාකරු හැටියට මා ලේක්හවුසියට සම්බන්ධ වුණා. එදා තමයි අම්මා වැඩියෙන්ම සතුටු වුණේ. මා දිවයින පත්තරේ කර්තෘකමට එනකොට අම්මා කෙතරම් සතුටු වන්නට ඇත්ද? අපේ අම්මා හරිම උපේක්ෂා සහගතයි. සතුටෙදි උදම් වුණේවත් දුකේදි හැඬුවේවත් නෑ.අද මගේ අම්මට අවුරුදු 90 ක්. මං අම්මගෙ අත් ගුණේ හරහා උයන්න පුරුදු වුණේ ඇගේ අල තෙල් බැදුම තරම් සුන්දර රසවත් කෑමක් තවත් මා කාලා නෑ. මං පස්සෙ කාලෙක චිත්‍රපටි විචාරකයෙක් වුණත් පොඩි කාලේ තාත්තයි අම්මයි විතරයි රාත්‍රි ෂෝ එක බලන්නෙ. අපට තහනම්. දවල්ට පැමිණි ෂෝ එක බලන්න යන්න සමහර විට අම්මත් සල්ලි දෙනවා. අම්මා සෞන්දර්ය පැත්තට නැඹුරුවක් නැතිවා නොවේ.දරුවන් තනන එක ඔවුන් හොඳ පුරවැසියන් කරන එක බලවත් නිසා ඇය වැඩිමනත් ඒවා ගැන උනන්දු වුණේ නෑ. 1963 - 64 කාලේ මං “නරිබෑනා” නාට්‍යය බලන්න ටිකට් 2 ක් අරගෙන ආවා. නරිබෑනා එකේ සින්දුවලට අම්මා ආසයි. ඒක දන්නා නිසා ගෙනාව ටිකට්පතින් වුණත් ඇය මා සමඟ වුණත් නාට්‍ය බලන්න ආවේ තාත්තාට වත්තට දැනුම් දීලා අවසර අරගෙනයි. ඇය ජිවිත කාලේම බලපු එකම නාට්‍ය ‘නරිබෑනා’ විතරයි. අවු. 18 දි මං රස්සාවට ගියා. තාත්තා හිටියෙ වත්තක වැඩ කරමින්.මට රස්සාවට යන්න සිද්ධ වෙන කොට අම්මා ගර්භාෂයෙ අසනීපයට ඉස්පිරිතාලෙ නැවතිලා හිටියෙ. මං ගිහින් අම්මෙ හෙට මට රස්සාවට යන්ඩ වෙලා තියෙනවා කිව්වම අම්මගෙ ඇස්වලට කඳුළු පිරුණා. තාත්තත් ගෙදර නැති වෙලාවෙ පොඩි එකෙක් හැටියට පවුලෙ වගකීම බාර ගන්ඩ යන ගමනක් හැටියට හිතිලා අම්මා ඇඬුවම මටත් හොඳටම ඇඬුණා. අම්මා කොච්චර සංවේදී වුණත් සමහර තැන්වලදී හරිම දැඩියි.මං රුසියාවේ ගිහින් හිටපු කාලෙ හෝටලයක වැඩ කළ වේටර කෙල්ලක් සමඟ තද ආශ්‍රයක් තිබුණා. අම්මා ඒ ගැන දන්නේ නෑ. මෙහෙදිත් ජා කෙල්ලො දෙන්නෙක් එක්කම සම්බන්ධකම් තිබුණා. තරුණ ගැටවර කාලෙ සම්බන්ධකම් වුණත් අම්මා මේවාට තරමක් හරහට හිටියා. අපේ පවුලේ ඇවැස්ස නෑනා කෙනෙක් සමඟ මගේ දැඩි සම්බන්ධකමක් ඇතිවුණා. ඇය කසාද බඳින්න මා කල්පනා කළා. අම්මා මේකට විරුද්ධ වුණා. මං කීවා මේක කරන්ඩ නොදුන්නොත් මං ආයිත් බඳින්නෙ නෑ කියලා. ඒත් අම්මා කැමැති වුණේ නෑ.අද අම්මා මා අවිවාහකව සිටින බව කල්පනා වුණාම දුක් වෙනවා. ඒත් මා අවිවාහකව හිටියෙ මගෙ රත්තරන් අම්මා රිදවන්න නොවේ.අපි මෙහෙම කතා බස් කරමින් සිටින විට මෙරිල්ගේ මවට එක පාරටම ආයිත් වරක් අතීත සිද්ධීන් මතක් වෙන්න පටන් ගත්තා. ඒවා සිහි කරමින් ඇය කටහඬ අවදි කළේ මෙහෙමයි.“අපේ ලොකු පුතා (මෙරිල්) පුංචි කාලේ ඉඳලාම චිත්‍ර ඇඳීමට දක්ෂ බවක් පෙන්නුම් කළා. ඒ කාලේ අපේ ගෙවල්වලට ලයිට් නැහැ. ලාම්පු එළියෙන් තමයි රෑට වැඩ කළේ. ලාම්පු එළියට, ගෙදර අයගේ සෙවණැලි හරි ලොකුවට බිත්තිවලට වැටෙනවා. මෙයා පැන්සලක් හරි පාට කූරක් හරි අරගෙන ගිහින්, ඒ බිත්තියේ වැටිලා තියෙන කාගේ හරි මුහුණේ හෙවණැල්ල වටේ ඉරකින් අඳිනවා. පස්සෙන්දා උදේට එළිය වැටිලා බැලුවාම කාගේ හරි මුහුණේ වටේ ඉර (අවුට් ලයින් එක) ඒ බිත්තියේ ලස්සනට තියෙනවා.”“අවුරුදු කාලෙට ගෙවල්වල බිත්තිවල සුදු හුණු ගාන සිරිතක් තියෙනවානේ. ඉතින් බාස් උන්නැහේලා ඇවිත් ගෙදර හුණු ගාලා යනවා. මෙයා ඒවා දිහා ආසාවෙන් බලා ඉන්නවා. එතකොට මෙයා හරිම පුංචියි. ඊට පස්සේ මෙයා කරන වැඩේ, ගෙදර තියෙන කොස්සක් අරගෙන ඒ කොස්ස බුලත් කෙළ ගහන පඩික්කමට දාලා, ඒ කොස්සේ ගෑවෙන බුලත් කෙළ අරගෙන බිත්තිවල අතුල්ලනවා.”“ඊට පස්සෙ ලොකු වුණාමත් මෙයා චිත්‍ර අඳින්න හුඟාක් කාලය ගත කරනවා. ඒත් මං කියනවා, චිත්‍ර ඇඳලා විතරක්ම හරියන්නේ නැහැ කියලා.”“මට මේ වෙලාවේ තවත් ලස්සන කතාවක් මතක් වෙනවා.”මෙරිල්ගේ මව මාත් එක්ක ආයිත් කියන්නට පටන් ගත්තා.“දවසක් මං ගියා මෙයාව බලන්න, අපේ අයියලාගේ ගෙදරට. මෙරිල් ඒ කාලේ නැවතිලා හිටියේ අපේ අයියලාගේ ගෙදර. ඒ වෙලාවේ අපේ අයියා, ඒ කියන්නේ මෙයාගේ මාමා, මෙයාට කිව්වා කවියක් කියන්න කියලා.”“මෙයා එක පාරටම මෙහෙම කිව්වා.“මා වැනි බිළින්දාවර වර ළඟට කැන්දාදුක් සැප කුමන්දාඅසන මාමලාවෙන කොයින්දා” කියලා.“අපි කිට්ටියම ඒ වෙලාවේ හරියට සතුටු වෙලා හිනාවුණා. මෙයා එහෙම කවියක් කිව්වේ කවුරුවත්ම මෙයාට උගන්නලා නෙවි. ඒකයි ඒකෙ තිබෙන වැදගත්කම.”“චිත්‍ර ඇඳලා පමණක් මදි” යැයි මෙරිල්ගේ මව එදා කීවත්, මෙරිල් අද සිය කලාත්මක හැකියාවන් තුළින් දිගු ගමනක් ගොස් ඇති බව සමහරවිට මෙරිල්ගේ මව අද හුඟාක් වියපත් නිසා, ඇයට නොතේරෙනවා වන්නට පුළුවන් යැයි මට සිතේ.මෙරිල් ගැන මා එසේ සඳහනක් කළේ පත්තර පිටු සැලසුම් කිරීමේ කලාව පිළිබඳව අද ශ්‍රී ලංකාවේ සිටින මාධ්‍යවේදීන් අතර විශිෂ්ටතම තැන මෙරිල් ලබා සිටිනා නිසයි.සටහනඋපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=as1011212</link>
    <topic>මංජේශ්වරී</topic>
    <author/>
    <content>මංජේශ්වරීචාමික සෙනෙවිරත්න නාවිකයකු ලෙස නාවික හමුදාවට බැඳෙන්නට පෙර තිලකා නම් තරුණියක සමඟ ප්‍රේම සම්බන්ධතාවක් ඇතිකරගෙන සිටියේය. ත්‍රිකුණාමල කඳවුරේ සිටි අවදියේ ඔහු ඇයට ලිපි ලීවේ තම සහෝදරයාගේ මාර්‍ගයෙනි.කෙසේ හෝ මේ සම්බන්ධතාව දෙදරා යන්නේ ඔහුටත් හොරෙනි. හේතු කිසිවක් ඔහු නොදනී. අවුරුද්දක පුහුණුවෙන් පසු අවුරුදු හතරක පුහුණුවක් සඳහා චාමික ඉන්දියාවට යවයි. ඔහුගේ හොඳම මිතුරා වූ උදය කුමාරද ඔහු සමඟ යයි. ඉන්දියාවට ගිය පසුවත් ඔහු තිලකා ගැන සිතයි. එහෙත් ටික කලකට පසු ඔහුට ඉන්දියානු තරුණියක ඇස ගැසෙයි.  අද එතැන් සිට...මංජේශ්වරී හමුවීම සම්බන්ධයෙන් ඇති වූ ප්‍රශ්නය මගේ සිතට වදදෙන්නට විය. සකුන්තලා දේවි ගේ හෝ රාමචන්ද්‍රන්ගේ විරුද්ධත්වයක් පෙනෙන්නට නැතත් නවරත්නම් කෙබඳු පුද්ගලයෙක් දැයි අපි නොදන්නෙමු. ඒ එසේ වුව ද නවරත්නම් මුණ නොගැසීම වඩා හොඳ යැයි මට සිතිණ.අපි දින දෙකකට පසු හැන්දෑව එළඹෙන මොහොතේ චින්තාගේ නිවසට ගොඩ වැදුණෙමු.“මේ මංජේශ්වරී ගෙදර යන්න කලින් මෙහාට කැන්දන් එන්න බැරිද?”මා විසින් කළ යුතුව තිබූ ආරාධනාව උදයකුමාරගේ මුවින් පිටවිය.“ඒ මොකද?”“ගෙදර ගියොත් ආයෙ මෙහාට එන්න දෙන එකක් නැහැ.”“ඒකත් ඇත්ත.”චින්තා පාර අයිනට ගියා ය. මඟ බලා සිටියේ හොරගල් අහුලන්නාක් මෙනි. මංජේශ්වරී එන පෙරමඟ බලා සිටීමට සකුන්තලා දේවිය ද පාරට පැමිණෙතැයි මා තුළ බියක් ඇති විය. එහෙත් එවැන්නක් සිදු නොවීය. ඇයට හවස් වනවිට මුළුතැන්ගෙයි වැඩ බොහෝ ය.පැය භාගයකට පමණ පසු මංජේශ්වරී පැමිණියා ය. චින්තා නිවසට යෑමට නොදී ඈ තම නිවස දෙසට හරවා ගත්තා ය. මගේ සිත අඳුනක් ගෑවාක් මෙන් සීතල විය. මංජේශ්වරී පැමිණියේ මුව පුරා සිනාසෙමිනි. බියක් හෝ චකිතයක් ඈ තුළ පෙනෙන්නට නොවීය.“මොකද මේ දෙන්න හදිස්සියෙ.”මංජේශ්වරී ඇසුවේ පුරුදු සිනහව තුළිණි.“ඇයි අපට එන්න හොඳ නැද්ද?”උදය කුමාර ඇසුවේ ය. ඒ වනවිට මංජේශ්වරී චින්තාගේ ඇනෙක්සිය තුළට පැමිණ සිටියා ය.“ඇයි චින්ත කළුවරේ. ලයිට් එක දාන්නකො.”මංජේශ්වරී කීවේ චින්තාට විදුලි පහන දැල්වීමට ද අමතකව ගිය බව සිහිපත් කරමිනි. අප තිදෙනාම සිටියේ කළුවරත් සමඟ කිසියම් චකිතයකිනි. එහෙත් මංජේශ්වරී තුළ එවැන්නක් පෙනෙන්නට නොවීය.“මොකද මේ තුන්දෙනාම බයවෙලා.”විදුලි පහන් එළියෙන් අපේ මුහුණු දුටු ඈ ඇසුවා ය.“හරියට මළ මිනිස්සු වගේ”මට ගොගොල්ගේ නවකතාව සිහිපත් විය.“දන්නවද අපේ ගෙදරට කැලෑ පත්තරයක් එවලා. මෙහේට නෙවෙයි. තාත්තට. තාත්ත ඒකත් අරන් මෙහේ ආවනෙ බයවෙලා.දිගටම කතා කළේ මංජේශ්වරීය. අප තිදෙනාම නිහඬ ය. අනතුරුව ඈ අත් බෑගය ඇර ලියුමක් අතට ගත්තා ය.“හැබැයි ජරා ලියුමක්. කැලෑ පත්තරයක් කියල මං කිව්වෙ ඒකයි. මගේ නම කැත කරල. මට තර්ජනය කරල. කියවන්න ඕනිද?”“අපි ආවෙත් ඔය ගැන අහන්න තමයි”මම ලියමන අතට ගනිමින් කීවෙමි. එහෙත් ලියමන කියවිය නොහැක. ලියා තිබුණේ හින්දි බසිනි.“ලියුම කියවන්න දුන්නට කොහොමද කියවන්නෙ භාෂාව දන්නෙ නැතුව.”මංජේශ්වරී ආපසු ලියමන අතට ගත්තා ය.“ක්‍රිෂ්ණදේවගෙ අත්අකුරු. මට වෙන්න ඕන සේරම වෙලාලු. ආයෙ මිනිහෙක් එක්ක යන්න බැහැයිලු. ලංකාවෙ නාවික සෙබළෙක්ලු මේකට වගකියන්න ඕනි.”මංජේශ්වරී ලියමන තැනින් තැනින් කියවාගෙන යද්දී මට හීන්දාඩිය දැම්මේ ය. උදයකුමාර සිටියේ පරලවූවාක් මෙනි.“ඕකව හම ගහන්නයි වටින්නෙ.”උදය කුමාර කෑගැසුවේය.“උදය ඔයා දන්නෙ නැහැනෙ හරියටම සිද්ධවුණු දේ.”මම සිත සන්සුන් කරගැනීමට උත්සාහ කළෙමි.එදා සිදුවුණුදේ දන්නේ ගෙදර අය හැරුණු විට මා පමණි.ක්‍රිෂ්ණදේව තම පෙම්වතියගේ නිවසට පැමිණ අමුත්තකු ඉදිරියේ බාල්දුවූ අන්දමත් ඒ නිසා ඔහු පළිගැනීමේ චේතනාවෙන් පෙළෙන අන්දමත් මට මැවී පෙනිණ.“මිනිහ අපි දෙන්නටම තර්ජනය කරල තියෙනවා.”මංජේශ්වරී ලිපිය නමා යළි අත් බෑගයේ දමා ගනිමින් පැවසුවා ය.“ඉතින් ඔයා බය ද?” මම ඇසුවෙමි.“මිනිහ ඕනම ජරා වැඩක් කරන්න පුළුවන් මිනිහෙක්. ඉතින් තාත්තල බයවෙන එක සාධාරණයි.”“මිනිහ මංජුට කැම්පස් එකේදි හමුවෙයි නේද? ප්‍රශ්නයක් ඇති වෙයිද?”“කියන්න බෑ. ඒත් මිනිහ රඟපාන්න යන හින්ද මීට පස්සෙ කැම්පස් එන එකක් නැහැ.”ක්‍රිෂ්ණදේව විශ්ව විද්‍යාලයට නොපැමිණෙතැයි මංජේශ්වරී සිතා සිටියද ඔහු කිහිප වරක් ම විශ්වවිද්‍යාලයට පැමිණ තිබුණා. ඒ දේශනවලට සහභාගි සමට හෝ මංජේශ්වරී බැහැ දැකීමට නොවේ. තමන්ට චිත්‍රපට නිෂ්පාදකයකු ඉදිරියේ කළ අපහාසය නිසා ඇතිවූ වෛරය පිරිමැසීම ඔහුගේ එකම අරමුණ විය.මංජේශ්වරී තනිව හමුවී ඇයට තර්ජනය කිරීම ඔහුගේ එක් අරමුණක් විය. එහෙත් මිතුරන් ඉදිරියේ එය කළ නොහැක්කකි. අනික් අතට දේශන නිමාවූ වහාම මංජේශ්වරී විශ්වවිද්‍යාල භූමියෙන් පිටව ගියා ය. වරක් ඔහු විශ්ව විද්‍යාලය තුළ කැලෑ පත්තරයක් අලවමින් සිටියදී විශ්ව විද්‍යාල ආරක්ෂක නිලධාරින්ගේ අතටම අසු වී තිබුණි. ඒ අනුව ඔහුට විශ්ව විද්‍යාලයට පැමිණීම වසර දෙකකට තහනම් විය. එහෙත් එය කිසිසේත් ඔහුට බල නොපෑවේ ය. ඒ මේ වනවිටත් ඔහු විශ්ව විද්‍යාල ජීවිතයෙන් සමුගෙන තිබූ බැවිනි. එහෙත් සියල්ල බලපෑවේ මංජේශ්වරීට ය. කැලෑ පත්‍රය නිසා විශ්ව විද්‍යාලය තුළ මහත් ආන්දෝලනයක් ඇතිව තිබුණි.කැලෑ පත්‍රය කිසිවකු නොදුටුව ද ඒ ගැන විවිධ මාතෘකා ඔස්සේ කතා බහ ඇතිවිය. ක්‍රිෂ්ණදේවගේ අතිජාත මිතුරන් කිහිපදෙනෙක් ම මෙහි සිටි බැවින් ඔවුහු මේ සිද්ධියට පොහොර දැමූහ.හදිසියේ දිනක් චින්තා නාවික හමුදා පුහුණු ආයතනයට පැමිණ මේ සියල්ල සඳහන් කළ ලියමනක් ආරක්ෂක කපොල්ලට දී ගොස් තිබුණි.තමාට ඇති වූ ලජ්ජාවත් අපහාසයත් නිසා මංජේශ්වරී ටික දවසකට ගෙදර යන බව චින්තා පවසා තිබුණි. කැලෑ පත්‍රය හා තර්ජන ගැන කෙටියෙන් සඳහන් කර තිබූ අතර තමන් මේ ලියමන රැගෙන එන්නේ මංජේශ්වරී ගේ බලවත් උවමනාව නිසා බව ද චින්තා ලියමනේ පහළින් සඳහන් කර තිබුණි.මංජේශ්වරීගේ නික්මයෑම මට දැනුණේ සදාකාලික වෙන්වීමක් ලෙසිනි. මංජේශ්වරී යළි කැඳවීමට කුමක් කළ යුතු ද? ඇගේ දෙමාපියන්ගේ නිවසට අපට යා නොහැක. රාමචන්ද්‍රන් හා සකුන්තලා මෙන් නොව මංජේශ්වරීගේ දෙමාපියන් මා ගැන සැකයක් ඇති කර ගතහොත් ක්‍රිෂ්ණදේවගේ ප්‍රකාශ සියල්ල සැබෑවක් බවට පත්වෙයි.“කල්පනා කර කර ඉඳල හරියන්නෙ නැහැ චාමික. අපි චින්තලගෙ ගෙදර පැත්තෙ ගිහින් විස්තර දැනගෙන රාමචන්ද්‍රන්වත් හමුවෙලා වැඩි විස්තර දැනගෙන එමු. හැබැයි පවුලෙ උදවියට කරන්න පුළුවන් දේවල් අපට කරන්න බැහැ. මතක තියාගනින් අපි විදේශිකයො.”උදයකුමාර පැවසුයේ චෝදනාත්මක ස්වරයෙනි.අපි එදිනම හවස චින්තාගේ නිවස බලා ගියෙමු. චින්තා සිටියේ ද දැඩි වේදනාවකිනි.“අපි කොයි එකටත් ගිහින් මංජේශ්වරීගෙ බාප්පගෙන් අහමු. ඔය දෙන්න ගැන ඒ අයගෙ තරහක් නැහැනෙ. අනික මංජේශ්වරී ගියාට ඔය දෙන්න මොනව කරන්නද?”අපි යනවිට රාමචන්ද්‍රන් මිදුලේ සක්මන් කරමින් සිටියේ ය. අප දුටු ඔහුගේ මුවට සිනාවක් නැගිණ.“මේ ළමයි බයවෙන්න එපා. මංජේශ්වරී ආපහු එනවා.”ඔහු දිග කතාවක් කෙටියෙන් කියන්නට පටන්ගත්තේ ය.“මංජේශ්වරීට ගෙදරින් වත් මෙහෙන්වත් කිසිම බලපෑමක් නැහැ. ඒත් කෙල්ල හිටියෙ හරිම වේදනාවෙන්. මේ වගේ චෝදනාවක් ආවහම ගෑනු ළමයකුට ඇතිවන වේදනාව මේ ළමයින්ටත් හිතා ගන්න පුළුවන්නෙ.”රාජචන්ද්‍රන් කී අන්දමට ක්‍රිෂ්ණදේවගේ අතිජාත මිත්‍රයන් කිහිප දෙනකු හැරුණු විට විශ්ව විද්‍යාලය තුළ තිබූ ශිෂ්‍ය සංගම් හා අනෙකුත් සියලු දෙනා ම සිටියේ ඔහු ගැන දැඩි කලකිරීමකිනි. ඔහුගේ චරිත සොබාවය බොහෝ දෙනාගේ ගැරහුමට ලක් විය. ඒ නිසා ම ගැහැනු ළමයකුට අපහාස මුඛයෙන් ඔහු කළ මේ ක්‍රියාව ශිෂ්‍ය සංගම් නියෝජිතයන් විසින් ඉහළ තැන්වලට දැනුම් දෙනු ලැබීය.මංජේශ්වරී ඇතුළත් වූ නිබන්ධන කණ්ඩායම බාරව උන් මහාචාර්ය සිවපති මේ ගැන දැන ගන්නට ලැබීමෙන් පසු ඒ ගැන ඉක්මන් ක්‍රියා මාර්ගයක් ගැනීමට තීරණය කර තිබුණි. විශේෂයෙන් ම දක්ෂ විනීත ශිෂ්‍යාවක වශයෙන් මංජේශ්වරී ගැන ඔහු තුළ තිබූ පැහැදීම මෙයට හේතු විය. ක්‍රිෂ්ණදේව ද සිටියේ ඔහුගේ් කණ්ඩායමේම ය. ශිෂ්‍යයකු වශයෙන් වැඩ අතපසු කරන ක්‍රිෂ්ණදේව ගැන මහාචාර්ය වරයා ද සිටියේ දැඩි කලකිරීමකිනි. මේ නිසා මහාචාර්යවරයා ඇය ඔහුගේ කණ්ඩායමේ දක්ෂතම ශිෂ්‍යාවක් වූ බැවින් වහාම දේශනවලට වාර්තා කරන මෙන් දන්වා කාර්යාලීය මට්ටමෙන් ඇයට ලිපියක් යැව්වේ ය. ලිපිය ලැබුණේ රාමචන්ද්‍රන්ගේ නිවසට ය. රාමචන්ද්‍රන් වහා ගොස් මංජේශ්වරී කැටුව ආවේ ය. මහාචාර්යවරයාගේ දැඩි ඉල්ලීම මත මංජේශ්වරීට යළි දේශනවලට සහභාගි වීමට සිදුවිය.“මේ රස්තියාදුකාර නළුවන් ගේ විකාර නිසා මේ ළමයගෙ අධ්‍යාපනය කඩාකප්පල් වෙන්න ඉඩ තියන්න බැහැ. මහාචාර්යවරයා ඒ බව රාමචන්ද්‍රන් සමඟ පවසා තිබුණේ ඇයට විශ්ව විද්‍යාල නේවාසිකාගාර පහසුකම් ද, ලබාදීමට පොරොන්දු වෙමිනි.කෙසේ වුව ද මංජේශ්වරී තම නිවසින් පිටව යෑම ගැන දුකට පත් රාමචන්ද්‍රන් යුවළ ඇගේ අධ්‍යාපන කටයුතු කඩාකප්පල් නොවීම ගැන සතුටට පත්විය.“දැන් මංජේශ්වරී මුණ ගැහෙන එක තමයි ප්‍රශ්නෙ. මට ඉක්මනටම තීරණයක් ගන්න වෙනවා”මම එක් හැන්දෑවක උදයකුමාර සමඟ පැවසුවෙමි.“තීරණ ගන්න එක කල්දාපන්. ඒත් මංජේශ්වරී මුණගැහෙන එක ප්‍රශ්නයක් වෙන්නෙ කොහොමද මෝඩයො විශ්ව විද්‍යාල නේවාසිකාගාරවල අමුත්තෝ හමුවන්න ඕන තරම් නිදහස තියෙන්නෙ. උඹ දැකල නැද්ද අපේ රටේ විශ්ව විද්‍යාලවල කොල්ලො කෙල්ලො අත් පටලවගෙන ඇවිදින හැටි. උන් ඔය කාලෙදි ආදරේ උපරිම සුව විඳිනව. ඒත් හුඟ දෙනෙකුගෙ ආදර සම්බන්ධතා විශ්ව විද්‍යාලෙට පමණයි සීමාවෙන්නෙ. පිටවෙන කොට කෙල්ලො අත අරිනවා. බැඳල හොඳට පවුල් කන උදවියත් ඉන්නවා.”උදයකුමාරගේ කතාවෙන් මගේ ඇස් ඇරුණාක් මෙන් විය.“වෙලාව තමයි හොයා ගන්න වෙන්නෙ”“උඹට පිස්සු මංජේශ්වරීලගෙ ගෙදරට එන්නත් උඹට වෙලාව හොයාගන්න වුණා ද? අපිට හිතුණා. අපි ආව. හැබැයි පුතෝ දැන් නම් ගෙදරදි හමුවන එක බොරු. රාමචන්ද්‍රන්ල සකුන්තලාල ඉන්නෙ බොහොම බයෙන්”“විශ්ව විද්‍යාලෙට හුඟක් දුරද දන්නෙ නෑ”“ඒක හොයාගන්න වෙනව. ඒත් වැඩි දුරක් වෙන්න බැහැ. මංජේශ්වරී මෙහේ නැවතිල විශ්ව විද්‍යාලෙට ගියේ ළඟ හින්දනෙ.”සියල්ල යහපත් ලෙස සිදුවිය. අප සොයාගත් තොරතුරු අනුව, විශ්වවිද්‍යාල නේවාසිකාගාරය පිහිටා තිබුණේ වැඩි ඈතක නොවේ.“උඹේ තනියට මටත් එන්න වෙයි නේද? උදයකුමාර ඇසුවේය. මගෙන් පිළිතුරක් නොවීය.“උඹේ තනියට එන්න මටත් කැම්පස් කෙල්ලක් යාළුකර ගන්න තමයි වෙන්නෙ”උදයකුමාර කීවේ බරපතළ ලෙස වචන ශබ්ද කරමිනි. මට එක් වරම හිනා ගියේ ය.“මොකද උඹ හිනාවෙන්නෙ”“එතකොට චින්තට මොකද වෙන්නෙ”මම කටට ආවාට මෙන් ඇසුවෙමි.“මිනිහෝ චින්ත බැඳපු ගෑනියෙක්. ඒත් මං ඒ ගෑනිට ආදරෙයි. මට ඉන්දියන් කෙල්ලො නැතුවට කමක් නෑ.”උදයකුමාර වචන විසි කළේ තරහ ආවේගයෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=as1011213</link>
    <topic>ගුරුසේවයේ රසකතා</topic>
    <author>සීලානි කරුණාරත්න</author>
    <content>ගුරුසේවයේ රසකතාතමාගේ නව නිවස ඉඳිකළ ගොඩනැගිලි කාර්මිකයාට දුරකථනයෙන් ඇමතූ කාන්තාවක්, ඇයගේ නිවසට මඳක් ඈතින් දුම්රිය ගමන් කරන විට ඇති වන දෙදරීම් නිසා එම නිවස සෙලවීමට භාජනය වන බවට පැමිණිලි කළාය.”ඒක වෙන්න බැහැ.” යැයි පිළිතුරු දුන් කාර්මිකයා “මට ඒක පරීක්‍ෂා කර බලන්න එන්නම්.” යැයි කීවේය.ඔහු එම නිවසට පැමිණි පසු “කෝච්චියක් යනකම් ඉන්න.” යැයි පැවසූ ඇය “කෝච්චියක් යන කොට මාව ඇඳෙන් වීසි වෙන තරමට ගේ හෙල්ලෙනවා. හොඳයි, ඒක ඇත්තද කියලා බලන්න එතකං ඔය ඇඳේ හාන්සි වෙලා ඉන්න.” යැයි කීවාය.ඔහු ඇය වෙත උපහාසාත්මක බැල්මක් හෙළා එම අභියෝගය බාර ගනිමින් ඇඳේ හාන්සි වූ විගසම එම කාන්තාවගේ ස්වාමි පුරුෂයා නිවසට ඇතුළු විය. තම බිරියගේ ඇඳ මත හාන්සි වී සිටි තැනැත්තා දුටු ඔහු පුදුමයට පත් වී “ඔබ මගේ බිරියගේ ඇඳ උඩ මොකද කරන්නේ?” යැයි ඇසුවේය.බියට පත් වූ ගොඩනැගිලි කාර්මිකයා “ඔබ විශ්වාස කරනවාද? මම කෝච්චියක් එනකම් ඉන්නවා.” යැයි වෙව්ලමින් පිළිතුරු දුන්නේය.මිල වැඩි වෙලාඑක් අන්ධ පුද්ගලයෙක් දුම්රිය ස්ථානයක් අසල ගිනි පෙට්ටි වෙළඳාමේ යෙදී සිටියේය. මගියෙක් ඔහු ළඟට පැමිණ රු. 2 කාසියක් බන්දේසියට දමා ගිනි පෙට්ටියක් මිල දී නොගෙන යන්නට ගියේය.ඊළඟ දිනයේදී එය එලෙසම සිදු විය. දිනපතාම මගියා රු. 2 කාසියක් බන්දේසියට වීසි කළ මුත් කිසි දිනක ගිනි පෙට්ටියක් ගත්තේ නැත. අවුරුදු පහක් තිස්සේ මේ අන්දමට මේ ක්‍රියාව සිදු විය.ඉන්පසු එක් දිනක් අන්ධ මිනිසා මගියාගෙන් මෙසේ ඇසුවේය. “පසුගිය අවුරුදු පහේදී සෑම දාම මගේ බන්දේසියට රුපියල් දෙකක් වීසි කර ගිනි පෙට්ටියක් රැගෙන නොගිය තැනැත්තා ඔබ ද?””ඔව්. ඒ මම තමයි.” මගියා පිළිතුරු දුනි.”ආ! එහෙමද?” ඇසූ අන්ධ මිනිසා “අද ඉඳන් ගිනි පෙට්ටිවල මිල වැඩි වෙලා.” යැයි කීවේය.මුගටියාලී පෙට්ටියක් ඔසවාගෙන වෙරි මතින් පාර දිගේ යන මිනිසෙකු දුටු තැනැත්තෙක්, ඔහු නවතා මෙසේ ප්‍රශ්න කළේය.”ඔය පෙට්ටියේ තියෙන්නේ මොනවා ද?””මුගටියෙක්.””ඒ මොකට ද?””මම ටිකක් බිව්වාම මට හැම පැත්තෙන්ම නයි පේනවා. ඉතින් මට බය හිතෙනවා. මේ මුගටියා ගෙනි යන්නේ උන් මරවන්නයි.””ඒත්, ඒ නයි ඇත්ත එවුන් නෙවෙයිනේ. උන් ඔයා හිතෙන් මවා ගත්ත සත්තු නේ.””මේ මුගටියාත් ඒ වගේ හිතින් මවා ගත් එකෙක් තමයි.”සීලානි කරුණාරත්නවිශ්‍රාමලත් මහාධිකරණ විනිසුරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=as1011215</link>
    <topic>විපරීත බුද්ධි</topic>
    <author>ටී.එච්. සරත් මහනුවර</author>
    <content>විපරීත බුද්ධිරැවුල් සර් මහඔය ස්කෝලෙට ඇවිත් දැන් කාලයක් ගතවෙලා. රැවුල් සර් ට ඒ නම වැටුනේ නිකම්ම නොවෙයි. මුහුණ පුරාම රැවුල වවා තිබුන නිසා. රැවුල වවන්නේ ඇයි කියලා නම් කවුරුත් දන්නේ නෑ, ඒත් ඒකට යම් හේතුවක් නැති වෙන්නත් බෑ. මොකද ජීවිතේ දිහා රැවුල් සර් බලන්නේ එක්තරා කෝණයකින් බව කාට වුණත් පහසුවෙන් තේරුම් යනවා. ඊයේ පෙරේදා රැවුල් සර් මුණ ගැහුණු වෙලාවක මම නිකමට වගේ ඇහුවා ඇයි සර් රැවුල වවන්නේ කියලා. ලැබුණු උත්තරේ නම් අපූරුයි,”මගේ රැවුල ගැන නේද ප්‍රශ්නේ?” හරි.. මම බුද්ධිකට උත්තර දෙන්නම්..”රැවුල කියන්නේ පිරිමියෙකුට ලැබුන දායාදයක්.. වටිනා ආභරණයක්, ඒක කපල විසිකරන්න හොඳ නෑ. ලෝකේ හිටපු මහා දාර්ශනිකයෝ හැම කෙනෙක් ම වගේ් රැවුල වවපු අය. පෙරළිකාරයෙක් නම් රැවුල් කාරයෙක් ම තමා. ඉස්සර රජ කාලේ මුහුණ පුරා රැවුල වැවුවේ රාජ පාක්ෂික භාවය පෙන්වන්න. හැබැයි පස්සෙ කාලක ඒක අනික් පැත්තට ගියා. ඒ කියන්නේ රැවුල වවන්නේ රාජ්‍ය විරෝධීන් බවට පත්වුනා. කොහොම වුනත් මම රැවුල වවන්න පටන් ගත්තේ විශ්ව විද්‍යාලෙ හිටපු කාලෙ ඉඳලා. ඒ කියන්නේ හරියටම කිව්වොත් මීට අවුරුදු තිහකට ඉස්සර වෙලා.”මොහොතක් කල්පනා කළ රැවුල් සර් ආයෙමත් මෙහෙම කිව්වා...”මම විශ්ව විද්‍යාලයෙන් ගෙනාපු දේ වලින් අද ඉතිරි වෙලා තියෙන්නෙත් රැවුල විතරක්ම තමා...”රැවුල් සර් ආයෙමත් දිග කල්පනාවකට වැටුණා. මෙතෙක් වෙලා දීප්තිමත්ව දැල්වුණු ඇස් දෙක මලානික වෙන්න පටන් ගත්තා. ක්‍ර‍්‍රමයෙන් මුහුණ පුරා පැතිර ගිය ඒ මළානික බව දෙතොල සුදුමැලි බවට පත්කළා. නළලෙ රැළි එක දෙක වැටෙන්න ගත්තා. නොතේරුණ බසකින් ලියැවුණු මහා දිග කතාවක් ඒ මුහුණේ ලියැවෙන්න පටන් ගත්තා කියලයි මට හිතුණේ.”ම්හ්”... කියලා දිග සුසුමක් හෙළූ රැවුල් සර්ගේ මුහුණ පුරාම පැතිරිලා තිබුණේ් මහා ශෝකී බවක්. ඒක හරියට වහින්න ඔන්න මෙන්න කියලා අහසෙන් පොළවට බරවෙන කළුපාට වැහි වළාවක් වගේ කියලා මට හිතුණේ.”සර්... මොනවද? කල්පනා කරන්නේ” මම සර් ගේ දැහැන බින්දා..”නෑ... මගේ හිත අතීතෙට ගියා.. මම ජීවිතේ ගැන හීන මවපු කෙනෙක් නම් නොවෙයි. ඒත් හැම පිරිමියෙකුට ම අනාගතේ ගැන තියෙන බලාපොරොත්තු මටත් නොතිබුණා කිව්වොත් ඒක බොරුවක් වෙනවා. පාසල් යන කාලේ මගේ හිතේ තිබුණේ් ගුරුවරයෙක් වෙන්න. ඒ බලාපොරොත්තුව නම් ඉටුවුණා. ඒත් මම අද පශ්චාත්තාප වෙනවා ඒක ඉටුවීම ගැන. මගේ තාත්තට අවශ්‍ය වුණේ මගේ අයියා වගේම මමත් වතු පාලකයෙක් කරවන්න.ඒ නිසා වෙන්න ඇති මම සාමාන්‍ය පෙළ සමත් වූ ගමන් චාලි මවුන්ට් වත්තේ පුහුණුවට යවන්න තීරණය කළේ. ඒත් ඒකට මම කොහෙත්ම කැමති වුණේ නෑ. හැබැයි අකමැති වෙන්න විශේෂ හේතුවක් තිබුණෙත් නෑ. නමුත් මම හිතුවෙ ඇයි අපි ඔක්කොම එක විදියේ රැකියා කරන්නේ කියලා. අනික මම හිතන්නේ ඒ රැකියාව හරිම පටු සීමාවක කොටුවුණු එකක් කියලා. නිදහසේ තමන්ගේ අදහස් වලට විසිරිලා යන්න සීමා මායිම් බිඳ දමන්න ඒ රැකියාවේ ඉඩක් නෑ කියලා මම අදත් හිතන්නේ. නමුත් එදා තාත්තා හුඟක් උත්සාහ කළා මගේ හිත ඒ පැත්තට යොමු කරන්න.ම්හ්... ඒ දවස මට කවදාවත් අමතක කරන්න බෑ...”මද්දුම පුතා හෙට උදේ ඔපිස් එකට යන්න. මම මිස්ටර් ජමල්දීන් ට කිව්වා ඔයා ගැන. එයා හොඳට වැඩ උගන්වයි ඔයාට.”මගේ මුහුණ ඇඹුල් වෙනවා දැකපු තාත්තා ආයෙත් කටහඬ අවදි කලේ ටිකක් විධානාත්මක ස්වරයකින්.”මම කියන්නේ ඔයාගේ හොඳට... දැන්ම පටන් ගත්තොත් ඉස්සරහට යන්න ඔයාට ඕනෑ තරම් කල් තියෙනවා. පස්සේ කනගාටු වෙන්න එපා.”තාත්තා ගේ ඒ වචන මගේ හිතට කේ්න්තියක් ගෙන ආවා කිව්වොත් නිවැරැදියි. මම රැකියාවක් කරන්න තරම් සුදුස්සෙක් නම් ඒකට එරෙහි වීමටත් මම සුදුස්සෙක් නේද කියලා මට හිතුණා. ජීවිතේ පළමු වතාවට මම තාත්තාට එරෙහිව සටනට බැස්සා.”මට බෑ. මම කැමති නෑ ඔය රස්සාවට... ළිං මැඬියෙක් වෙන්න මම කැමති නෑ.””හරි... හරි. එතකොට මමයි අයියයි දෙන්නා තමා ළිං මැඬියෝ?”තාත්තාගේ ප්‍රශ්නෙට මට උත්තර නැතිව ගියා. තාත්තට තදින්ම කේන්ති ආවා කියලා මට හිතුනේ. මම හිතා මතා කියූ කතාවක් නොවුණත් මගේ කතාව වැරැදි බව මට තේරුම් ගියා.ටික වේලාවක් නිශ්ශබ්දව හිටපු තාත්තා ආයෙමත් කටහඬ අවදි කළා.”කවදා හරි තේරෙයි. එදාට මම නෑ.”තාත්තට එරෙහිව මම කියූ වචන පාරා වළල්ලක් වුණා කියලා මට හිතුනේ. එදාට පසු කවදාවත් ඒ ගැන තාත්තා ආයෙත් කතා කළේ නෑ. මම උසස් පෙළ හදාරන්න ආයෙත් පාසල් ගියා. උසස් පෙළ ඉතා ඉහළින් සමත් වෙලා විශ්ව විද්‍යාලයට ඇතුළුවෙන්න වරම් ලැබුවා.මම විශ්ව විද්‍යාලයේ අවුරුදු හතරක් ඉගෙන ගත්තා, ප්‍රථම උපාධිය සමත් වුනේ පන්ති සාමාර්ථයක් සහිතව. ඊට පස්සේ අධ්‍යාපන ඩිප්ලෝමාවක් සම්මාන සාමාර්ථයක් සහිතව සමත් වුණා.ඊළඟට පශ්චාත් උපාධියක් ලබා ගත්තා. මට දැන් හිතෙන්නේ මේවා සියල්ලම කඩදාසි ගොඩවල් පමණයි කියලා. මොකද?... මේවායේ කිසිම වැදගත් කමක්, මම මේ කරන රැකියාවේ කවුරුත් දකින්නේ නැති නිසා.දැන්... දැන් රැවුල් සර් ගේ මුහුණ වෙනස් වෙන බව මට පෙනුණා. මෙපමණ වෙලාවක් මළානික වෙලා තිබූ ඇස් දෙක රතුපාට වෙන්න ගත්තා. දිළිසෙන්න පටන් ගත්තා. හරියට රත්පැහැ ජිල් බෝලයක් වගේ කියලයි මට හිතුනේ...’බුද්ධික’ අහගෙන ද? ඉන්නේ.. රැවුල් සර් ගේ තියුණු ස්වරයට මම තිගැස්සුණා.’හොඳින් අහගන්න.. වැදගත්ම මෙන්න මේ ටිකයි...” රැවුල් සර් කිව්වා.මම ගියා ... බුද්ධික මේ රැකියාවට අදාළ සම්මුඛ පරීක්ෂණයකට.”ඉතින්... සර්.. මොකද වුනේ.. මම කතාව අහගන්න නො ඉවසිල්ලෙන් කිව්වා. ඒ සම්මුඛ පරීක්ෂණයේ තිබුණේ ඊට අදාළ අමාත්‍යංශයේ. මහ විශාල තට්ටු ගොඩනැගිල්ලක. පහත මාලයේ පිරිලා තිබුණේ පාට පාට තඩි වාහන වලින්. ඒවායේ නැවුම් සුවඳක් නැහැයට නොදැනුණා නොවේ. මට හිතුණේ මේ වාහනවලින් ආව අයත් වාහන වගේම නැවුම් අදහස් ඇති දැනුමෙන් දිළිසෙන අය වෙන්නැති කියලා.මගේ නම කියවුණාම මම ඇතුළට ගියා. හතර දෙනෙක් මේසය වටේ වාඩිවෙලා හිටියා. ඒ තැන සිටි කිසිවෙකුගේ දෑස් මගේ දෑස ට එක එල්ලේ ගැටුණේ නෑ, හැම කෙනෙක් ම හිටියේ බිමට බරවුණු මුහුණු වලින්.”සුබ උදෑසනක් වේවා!” කියා මම කිව්වත් කාගෙවත් ප්‍රතිචාරයක් ඒකට ලැබුණේ නෑ.. මගේ සහතික ඒ මේ අතට පෙරළලා මගෙන් අපූරු ප්‍රශ්නයක් ඇහුවා.”කෝ... ඔයාගේ සා.පෙළ... සහතිකේ?”’මෙතැන උපාධි, පශ්චාත් උපාධි සහතික තියෙනවා..’”අපිට ඒවා වැඩක් නෑ”... එහෙම කිව්වෙත් මුහුණ ඇඹුල් කරගෙන..””සා.පෙළ.. ඉංගිරිසි විෂය සමත් නම් අපි ලකුණත් දෙනවා...” එක් කෙනෙක් කිව්වා.”මම පශ්චාත් උපාධියට ඉංගිරිසි වෙනම විෂයක් විදියට හදාරා තියෙනවා...” මම කිව්වා.”ඒක වැඩක් නෑ...””මෙතැන ඉංගී‍්‍රසි විෂයට අදාළව වෙනම සහතිකයක් තියෙනවා... මම නැවත කිව්වා.” නමුත් ඒකට කවුරුත් උත්තරයක් දුන්නේ නෑ...බුද්ධික දන්නවද මම කළේ මොකක්ද කියලා?මගේ සහතික ටික එකතු කර ගෙන මම එතැනින් නැගිටලා ආවා.එහෙම කියපු රැවුල් සර් දිග සුසුමක් හෙළුවා.බුද්ධික... මගේ තාත්තා කිව්වා වගේ, බුද්ධික මේක තේරුම් ගන්න කොට මම නෑ... බුද්ධික...ඊට පස්සේ මගේ මූණ දිහා එක එල්ලේ බලා සිටි රැවුල් සර් මහා හයියෙන් හිනා වෙන්න පටන්ගත්තා. ඒ හිනාවේ තිබුණේ මහා උපහාසයක්. ඒ හිනාව තවමත් දෝංකාර දෙනවා කියලා මට හිතෙන්නේ.. ඒ හඬ නිකම්ම හිස් අවකාශයට මිදිලා ගියේ නෑ. තවමත් ගුවන් තලයේ තැන තැන රැව් පිළිරැව් දෙනවා කියලා මට හිතෙන්නේ...ටී.එච්. සරත් මහනුවරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=as1011217</link>
    <topic>ආදරය සෙනෙහස ලබන දරුවා ත්‍යාගශීලීය කාරුණිකය</topic>
    <author>රමණී සුබසිංහ ඡායාරූපයදුෂ්මන්ත මායාදුන්න</author>
    <content>ආදරය සෙනෙහස ලබන දරුවා ත්‍යාගශීලීය කාරුණිකයදෙකටන නාමළුව පුරාණ විහාරාධිකාරීශාස්ත්‍රපති වෙන්නවත්තේ රතනජෝති හිමිසම්බුද්ධ දේශනාවේ ‘දරුවන්’ වර්ග තුනක් පිළිබඳ සඳහන් වේ. අතිජාත, අනුජාත සහ අවජාත දරුවන් වශයෙනි.‘අතිජාත’ දරුවන් මවුපියන්ට වඩා ගුණවත් ය. සිල්වත් ය. සාර ධර්ම සුරකින ඥානවන්තයන් ය. මවුපියන් හා සමානව ගුණධර්මයන් හි පිහිටන දරුවන් ‘අනුජාත’ දරුවන් ය. මවුපියන් ගුණ ගරුක වුවද, සීලයේ පිහිටියේ වුවද කිසිදු ගුණ ධර්මයක නොපිහිටි දරුවන් අවජාත දරුවන් ය. සමාජය අපේක්ෂා කරන්නේ අතිජාත සහ අනුජාත දරුවන් ය.අවජාත දරුවන් සමාජයෙන් නිතැතින් ම ප්‍රතික්ෂේප වේ. වැරැදිකරුවන් ලෙස සම්මතයට ලක් වුණත්, අපහාසයට ලක් වුණත් එසේ දඬුවම් ලැබිය යුතු වන්නේ මේ දරුවන් නොවේ. ඒ දරුවන් හැදු වැඩු මවුපියන් ය. හොඳ නරක, ගුණ ධර්ම, හරි වැරැදි පෙන්වා නොදුන් වැඩිහිටියන් ය.2600 ශ්‍රී සම්බුද්ධත්ව ජයන්තිය උදෙසා අපි පිළිවෙතින් පෙළ ගැසෙමු. එවැනි අවස්ථාවක අප ගේ දරු පරපුර පිළිබඳ වැඩි වගකීමක් යොමු කළ යුතු වේ. ඔවුන් මේ රටේ අනාගතය වන බැවිනි.මවුපියන් විසින්, වගකිව යුතු වැඩිහිටියන් විසින් තම දරුවන්ට ගුණධර්ම පුහුණු නොකළේ නම්, සිල්වත් නොකළේ නම් ඔවුන් සමාජ ගත වන්නේ හොඳ නරක තෝරා බේරා ගත නොහැකි, අනුන් ගැන තබා තමන් ගැනවත් සිතන්නට නොහැකි පිරිසක් ලෙසට ය.දරුවන් නිසි මඟ යවන්නට නම් වැඩිහිටියන් ආදර්ශය දිය යුතු ය. මවු කුසේ පටන් බිහිවී වයස අවුරුදු පහක් ගතවන තුරු මවුපියන්ගෙන් ලැබෙන, ආදරය සෙනෙහස නිසා ළමයා පෞරුෂයෙන් යුතු පරිණත පුද්ගලයෙක් වන බව සමාජ හා මානව විද්‍යාඥයන් ගේ අදහසයි.මාග්‍රට් මීඩ් නම් වූ සමාජ විද්‍යාඥවරිය වරක් මුන්ඩුගුමාර් සහ ඇරපේස් නම් වූ ගෝත්‍රික සමාජ දෙක පිළිබඳව පර්යේෂණයක නිරත වූවාය. එක් ගෝත්‍රයක දරුවන්ගෙන් ඇයට නොයෙකුත් හිරිහැර සිදුවුණි.ඇය ගේ ගමන්මලු ඇද දැමීම, අතින් පයින් පහර දීම ආදි නොයෙකුත් හිංසාවන්ට ලක්වන්නට ඇයට සිදුවුණි. අනෙක් ගෝත්‍රික සමාජයේ දරුවන් ඇයට වඩාත් සුහදශීලී විය. මාග්‍රට් මීඩ් මේ වෙනසට කරුණු විමසීය. ඇය හිංසා පීඩාවට ලක්වූයේ කුඩා කල මව්පිය සෙනෙහස, ආදරය, කරුණාව අහිමි වූ දරුවන්ගෙනි. ආගන්තුක සත්කාර කළ දරුවන් මවුපියන් ගේ ආදරය හා සැලකිල්ල නොඅඩුව ලැබූ පිරිස් ය.අද සමහර මවුපියන් තම දරුවන් ගේ අවශ්‍යතා හඳුනා ගත්තේ නැත. හඳුනා ගැනීමට උනන්දු වන්නේ ද නැත. බිලිදාට කළ හැකි එක ම කාර්යය හැඬීම ය. ඔහු තමන් ගේ අපහසුතා, අවශ්‍යතා සියල්ල ප්‍රකාශ කරන්නේ හැඬිමෙනි. මව ගේ උණුසුම අවැසි වී හඬා වැටෙන බිලිදාට ඒ මොහොතේ සෙනෙහස ලබා දෙන්නට නොහැකි වූයේ නම් දරුවා ඉච්ඡාභංගත්වයට පත් වේ.පසු කාලීනව පසුගාමී අදහස් ඇතිවන්නේ, තරහව, කඩා කප්පල් චේතනාව ඇති වන්නේ එවැනි දරුවන්ට ය. ආදරය සෙනෙහස ලබන දරුවා, පිළිගැනීමට ලක්වන දරුවා ත්‍යාගශීලී ය. සමාජයට කාරුණික ය. අන්‍යයන් ගේ දුක හඳුනනවා සේ ම අන්‍යයන් ගේ නිදහස ද අගයන්නේ ය. දරුවා ගේ අවශ්‍යතා තේරුම් ගෙන ඉටු කරනවා මෙන් ම මව සහ පියා දරුවන්ට මුල් ගුරුවරුන් විය යුතුය.යනුවෙන් බුදුරජාණන් වහන්සේ දේශනා කොට වදාළේ එයයි.අවශ්‍ය ප්‍රමාණයට පමණක් ආහාර ගැනීම, කෑම බීම අපතේ නොහැරීම, ආහාර ගැනීමේ දී අනුගමනය කළ යුතු සිරිත් විරිත්, ඇඳුම් පැළඳුම් තෝරා ගත යුතු ආකාරය, පාරේ යන එන අයුරු, නෑදෑයින් සහ හිතවතුන් සමඟ කටයුතු කරන ආකාරය ආදී මේ සියලු කටයුතු පිළිවෙළකට හා නිවැරැදිව ඉටුකරන ආකාරය පිළිබඳ දරුවාට හොඳ අවබෝධයක් ලබා දිය යුතුය.මේ සමහරු මවුවරුන් තම දරුවන් පිළිබඳ පවසන ආකාරයි. ආපසු හැරී බැලුවා නම්, තමන් ගෙදර දොරේ හැසිරෙන ආකාරය පිළිබඳ විමසා බැලුවා නම් දරුවා මේ චර්යාවන්ට හුරු වුණේ තමන් ගේ ම ක්‍රියා පිළිවෙත නිසා බව ඔබට ම වැටහෙනු ඇත.මේ නිසා අම්මා සහ තාත්තා පළමුව නිවැරැදි නිගමනයකට එළඹිය යුතුය. “අපගේ දරුවන් නිසි මඟට ගන්න නම් අප දෙදෙනා ගුණ ධර්ම මත පිහිටිය යුතුයි” යන ඒකමතික තීරණයට එළඹිය යුතු ය. එය ද ප්‍රමාණවත් නොවේ. ඒ තීරණය එපරිද්දෙන් ම ක්‍රියාත්මක කිරීමට කැප විය යුතු වේ. කවර ගැටලුවක දී හෝ දරුවන්ට ඇසෙන සේ අඬ දබර නොවීම වැදගත් ය. පියා කිසි විටෙකත් දරුවන් ඉදිරියේ මවට දොස් නොනැඟිය යුතු ය. ඇය ගේ වැරැදි, අඩුපාඩු නොපෙන්විය යුතුය. මව ද එසේමය.කාන්තාවට එසේත් නැතිනම් මවට ගෘහයේ විශාල වගකීමක් හිමි වේ. වත්මන් සමාජ වාතාවරණය අනුව ඇය ඉතා කාර්ය බහුලය. ගේදොර පිරිසිදු කිරීම, ඉවුම් පිහුම් ආදි වූ විශාල වැඩ කොටසක් ඇයට තනිවම කරන්නට සිදු වී තිබේ. මේ සියලු වැඩ කටයුතු අතරම සමහර කාන්තාවන් රැකියාවන්හි ද නිරත වේ. අප ජීවත් විය යුතු වන්නේ සෑම අවස්ථාවකම අප සමඟ වෙසෙන අනෙක් පුද්ගලයා ගේ පහසුව සැලසෙන ලෙසට ය.තම භාර්යාව ගේ වැඩ කටයුතුවලට යම් සහයෝගයක් ලබා දෙන්නට ස්වාමි පුරුෂයා උනන්දු වෙනවා නම් නිතැතින් ම ඒ නිවසට සාමය උදා වේ. දහසකුත් වැඩ අතර කාර්යබහුල වන කාන්තාව දිවි ගෙවන්නේ පීඩනයෙනි. වෙහෙසකර බවිනි. නොරිස්සුම් ස්වභාවයෙනි. එවැනි ගෘහයක ගැටුම් ඇති වීමට ඉඩ වැඩිය. මේ නිසා සහයෝගයෙන් වැඩ බෙදා ගන්නට පවුලේ සාමාජිකයින් උනන්දු විය යුතුය. ගෙදර කාගෙත් ආදරය ගෞරවය හිමි තාත්තා ඒ නිවැරැදි මඟ ගමන් කරනවා නම් දරුවන් ද ඒ මඟ යන්නට මැලිවන්නේ නැත. ගේ දොර අස්පස් කරන්නට, තමන් ගේ රෙදිපිළි තමන් ම පවිත්‍ර කරගන්නට දරුවන් ද පෙළඹෙනු ඇත.දරුවන්ට ආදර්ශමත් මවුපියන් තම දුක සැප බෙදා හදා ගන්නේ ය. එකිනෙකාට ගෞරවාදර කරන්නේ ය. අද දවසේ මැදි වයසේ පසුවන බොහෝ දෙනා තම මව, පියා ගැන පවසන්නේ මෙසේ ය. “අපේ අම්මා තාත්තා රණ්ඩු වෙනවා, අඬ දබර කරගන්නවා කවදාවත් දැකලා නෑ. අම්ම කෑම ටික කන්නේ කීයට හරි තාත්තා ගෙදර ආවට පස්සේ. තාත්ත ගේ බත් පතෙන් අම්මටත් බත් කටක් වරදින්නේ නෑ.” එදා පැවැති මේ සමගි සම්පන්න පවුල් සංස්ථාව දරුවන්ට මොන තරම් සහනශීලී වන්නට ඇති ද?දරුවා ගුණ ගරුක පුද්ගලයකු කළ යුතු වන්නේ කුඩා වියේදීමය. පාඨමාලා සම්මන්ත්‍රණ පවත්වා දරුවන්ට ගුණ ධර්ම පුහුණු කළ නොහැකි ය. ඒ සඳහා මවුපියන් ගේ උපකාරය හා ආභාසය තිබිය යුතුමය. මවක් දරුවෙක් කුස පිළිසිඳ ගත් දා පටන් ම ආගමික කටයුතු වෙත නැඹුරු විය යුතු ය. විහාරයට ගොස් මල් පහන් පූජා කරන්නට, බෝධි පූජාමය පිංකම්වලට සහභාගි වන්නට, බණ දහම් ශ්‍රවණය කරන්නට ඇය හුරු පුරුදු විය යුතුය. බණ දහම් අසන කියවන ඇය ගේ, සිතිවිලි ධාර්මික වේ. කුස හොත් දරුවාට ද එය යහපත් බලපෑමක් ඇති කරයි. පොත පත කියවන්න, බණ දහම් ශ්‍රවණය කරන්න, කාලය නෑ, ඉඩ හසර නෑ, යන්න මේ සඳහා පිළිතුර නොවේ.තම දරුවා ගේ අනාගතය ගැන හිතන, කාලය නිසි ලෙස සැලසුම් කරගන්නට දන්නා කාන්තාවට වේලාව ඉතිරි කර ගැනීම ගැටලුවක් වන්නේ නැත. දරුවා උපත ලද දිනයේම මව සහ පියා ඒකමතික තීරණයකට එළඹිය යුතුය. අපි අප ගේ දරුවා යහමඟ යැවිය යුතුයි. දරුවා යහමඟ යවන්නට නම් අප දෙදෙනා හරි මඟ යා යුතුයි යන නිගමනයයි. එය ක්‍රියාත්මක කිරීමට ද මව් පිය දෙදෙනා කැප විය යුතුයි. එසේ නොමැතිව, තම දරුවා වැරැදි මඟ ගිය කල ඔහු ඇසුරු කරන අයට හෝ සමාජයට දෝෂාරෝපණ කිරීමෙන් පලක් නැත. සමහර මවුපියන්ට තම දරුවා ඉතා විශ්වාසය. ‘මගේ දරුවා නම් කවදාවත් වරදක් කරන්නේ නෑ’ යන සිතිවිලි පවත්නේය.දරුවා පිළිබඳ වූ අධික විශ්වාසයම දරුවා විපතට පමුණුවන බව අප වටහා ගත යුතුය. දරුවන් විශ්වාස නොකළ යුතු යැයි මින් අදහස් වන්නේ නැත. දරුවන් කෙරෙහි අධික විශ්වාසයෙන් ඔවුන් ගැන විපරම් නොකර සිටීමෙන් ඇතැම් දරුවන් ශෝචනීය ඉරණමකට ගොදුරු වූ අවස්ථා බොහෝය. විශේෂයෙන් තරුණ දරුවන් තමන් අසන දකින දේ අත්හදා බලන්නට යාම සාමාන්‍ය ස්වභාවයකි. ඔවුන් ගැන විපරමින් සිටිය යුතු වන්නේ ඒ නිසා ය. දරුවන් වයසින් වැඩෙත්ම සමහර මවුපියන් ඔවුන් ගෙන් දුරස් වේ. ආදරය සෙනෙහස අපමණ වූවත් දරුවාට එය නොදැනේ. දරුවන් වරදට පෙළඹීමේ පළමු පියවර තබන්නේ එතැනිනි. වැඩිවියට පත් දූවරුන් මෙන් ම පුතුන් ද තමන්ට වඩාත් සමීප කර ගන්නට, මවුපියන් උනන්දු විය යුතුය. අම්මට තාත්තට වඩාත් සමීප වූ දරුවා තමන් ගේ සියලු අදහස් ඔවුන් සමඟ බෙදා හදා ගන්නට මැලි වන්නේ නැත.සියලු කටයුතු මවුපියන් ගේ ආශිර්වාදය ඇතිව ඉටු කරන්නට ද අමතක කරන්නේ නැත. ගුණ ධර්ම ඇතිව හැදෙන්නේ එවැනි දරුවන් ය. ‘සාලිකේදාර’ ජාතකයේ බෝසත් ගිරවා ගේ කතාව අප ගේ ජීවිතයට මහඟු ආදර්ශයකි. කුස පුරවා ගන්නට කුඹුරට එන මේ ගිරවා ආපසු යන ගමනේ දී තවත් වී කරල් ටිකක් ගෙන යන්නට අමතක කරන්නේ නැත. දිනක් කුඹුර හිමි ගොවියා අතට පත්වන ගිරවා තමන් මේ වී කරල් ගෙන යන්නේ ණයට දීමටත්, පින් දහම් කරන්නටත් බව පවසයි. ගොවියාට මෙය ගැටලුවකි. ණයට දෙනවා යන්නෙන් අදහස් කළේ කුමක් දැයි ගිරවාගෙන් විමසන්නේය.“මගේ ගිරා සමාජයේ පුංචි දරුවන් බොහෝය. සමහර පැටවුන් ගේ මවුපියන් මිය ගොසිනි. අද දවසේ මේ පැටවුන් බිලිඳුයි. මම ශක්තිමත්. ඒ දරුවන් බලා ගැනීම මාගේ යුතුකමයි. හෙට මම වයෝවෘද්ධ වෙමි. මේ දරුවන් තරුණය. ශක්තිමත්ය. ගතින් දුබල මා රැක බලාගන්නට සිදුවන්නේ ඔවුන්ට ය. ‘ණය’ දීම නම් එයයි. අද මම ශක්තිමත් තරුණ ගිරවෙක් වී සිටින්නේ මාගේ වැඩිහිටියන් හොඳින් කවා පොවා නිසි මඟ කියා දී රැක බලා ගත් නිසයි. වියපත් වූ මගේ මවුපියන් බලා ගැනීම, ප්‍රජාවේ ඉන්න වයෝවෘද්ධයන් බලා ගැනීම, මාගේ යුතුකමයි. මාගේ පරලොව ගමනට පින නැමැති නාධනය එයයි.”මේ ගිරවා වී කරල් රැගෙන යෑමට හේතු වූ කරුණු විස්තර කළ ආකාරයයි.දරු සම්පත අප ගේ අනාගතයයි. මවුපියන් අප ගේ ජීවිතයයි. දරුවන් කවා පොවා පෝෂණය කරන අතර ම ගුණ ධර්මයන්ගෙන් පෝෂණය කරන්නට ද අප කැප විය යුතුය. තම දරුවන් ද සහභාගි කරවා ගනිමින් තම වියපත් මවුපියන් පෝෂණය කරන්නට, නහවා පිරිසිදු කරන්නට කටයුතු කළ යුතුය. අසරණයන් හට පිහිට වන ආකාරය අවවාදයෙන් නොව ආදර්ශයෙන් පෙන්විය යුතුය.“පුතේ! බුදු හාමුදුරුවෝත් අසරණයන්ට පිහිට වුණා. කුෂ්ඨ රෝගයක් සැදී මුළු සිරුරම වන වූ පූථිගත්ථ තිස්ස තෙරුන් බුදුරජාණන් වහන්සේගේම ශ්‍රී දෑතින් සෝදා පිරිසුදු කළා. අපිත් අසරණයන්ට පිහිට වෙන්න ඕනෑ.”අසරණයකුට පිහිට වන මොහොතේ ඔබ ගේ කුඩා දරුවාට බුද්ධ චරිතය ඇසුරින් බණ කතා කියා දෙමින් ඒ කටයුත්තේ නිරත විය හැකිය. ඒ සඳහා දරුවා ගේ උදව් උපකාර ද ලබා ගත හැකිය. යහපත් චර්යාවන් ලෙස මේ ගුණ ධර්ම දරුවා ගේ මනසේ ස්ථාපිත වන්නේ එවිට ය.රමණී සුබසිංහ ඡායාරූපයදුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=as1011218</link>
    <topic>ආබාධිත රණ විරුවාට ගමේ තරුණයන්ගෙන් නව නිවසක්</topic>
    <author>නිහාල් පී. අබේසිංහ සේයාරූ - සුදම් ගුණසිංහ</author>
    <content>ආබාධිත රණ විරුවාට ගමේ තරුණයන්ගෙන් නව නිවසක්වසර 30 ක් රටම වෙලා ගත් යුද්ධය අවසන්ය. ජයග්‍රහණය අප සතුව තිබේ. එසේ වුවත් මේ සුවිශාල ජයග්‍රහණය සඳහා දිවි පරදුවට තබා සටන් කොට ඉන් ආබාධිත වූ රණ විරුවෝ අති විශාල සංඛ්‍යාවක් තවමත් රෝහල්වල නිවෙස්වල සිටිති.අන්ත අසරණ බවට පත්වූ ඒ සමහර රණ විරුවන්ට ඇත්තේ ඉතා දුප්පත් පවුල් පදනමකි. සමහරුන්ට ඉන්නට නිවාස නැත. සමහරුන්ට නිවසක් ඉදි කිරීමට ඉඩමක්වත් නැත.ගෙට ගෙවදීමට පෙර ආගමික චාරිත්‍රවලට මුල්තැනමහින්ද රාජපක්ෂ ජනාධිපතිතුමාගේ නිවැරැදි හා අභීත නායකත්වය යටතේ රණවිරුවන් ලබා දුන් යුද විජයග්‍රහණයේ ප්‍රතිඵල නිසා අද තම ජන ජීවිත නිදහසේ ගෙවන ජනතාව මේ ආබාධිත රණ විරුවන් වෙනුවෙන් ද යුතුකම් ඉටු කළ යුතුය. මේ ඒ යුතුකම ඉටුකළ අවස්ථාවකි.පොල්ගස්ඕවිට සියඹලාගොඩ පදිංචි 11 ගජබා රෙජිමේන්තුවේ සාමාන්‍ය සෙබළ එච්. පී. ඩී. සෝමරත්න මහතා ද මෙවැනි දුප්පත් පවුලකට අයත් දරු පවුලක් නඩත්තු කරන ඉඩකඩම්, නිවාස හිමිකම් නැතිව සිටි ආබාධිත සෙබළෙකි.“මම මගේ පඩියෙන් ඉතුරු කරලා ගෙයක් හදන්න උත්සාහ කළත් ඒක බැරිවුණා. ණය ගන්න උගස් තියන්න ඉඩමක්වත් මට නැහැ. අපි හරිම දුකෙන් මේ පුංචි ගෙයි හිටියේ.”කිලිනොච්චියේ යුධ බිමේදී බට්ටෙකුට අහුවෙලා මගේ කකුලෙන් කෑල්ලක් ගියා. තවත් තැන් තුවාල වුණා. මේ නිසා මම ටික කලක් එකතැන් වුණා.පවුල තවත් ප්‍රශ්නවලට ලක්වුණා. දැන්නම් හොඳයි. ඒත් කකුලෙ කෑල්ලක් නැහැ. අත්වාරු නැතිව ඇවිදින්න බැහැ.” රණවිරු සෙබළ සෝමරත්න පැවසුවේ අතීතය ස්මරණය කරමිනි.නව නිවස හා ඒ ඉදිරිපිට සිටින රණවිරු සෝමරත්න බිරිය චාන්දනී රේණුකා සහ දරුවෝ තිදෙනාමේ රණවිරුවා දැන් පාණදුර ඉංජිනේරු සේවා රෙජිමේන්තුවට අනුයුක්තව සිටී. ඔහු අත්වාරු මඟින් දිනපතා රාජකාරියට යන්නේ පොල්ගස්ඕවිට සියඹලාගොඩ අතුරු මාර්ගයක සිටය.දිනපතා අත්වාරුවල ආධාරයෙන් ;ස්වයට යන මේ රණවිරුවා දකින විට ගමේ අයගේ පපුව හඬා වැටුණහ. විශේෂයෙන් පොල්ගස්ඕවිට සියඹලාගොඩ තරුණ කැල බැලුවේ ඉතා සානුකම්පිතවය.පිටරට සිටින තම මිතුරන්ගේ ද ප්‍රදේශයේ ව්‍යාපාරිකයන් ගේ ද ආධාරය ඇතිව මේ සෙබළාට නව නිවසක් ඉදිකර දිය යුතු බව තරුණ කැල තීරණය කළහ. මේ සඳහා ගම්වාසී ප්‍රදේශවාසී පරිත්‍යාගශීලි බොහෝ දෙනා උපකාර කළහ.“අපි අපේ පඩි සල්ලි පවා මේකට දැම්මා සියඹලාගොඩ ප්‍රදේශයේ ස්වේච්ඡා සංවිධාන අපිට උදව් කළා ව්‍යාපාරිකයන් අපට උදව් කළා, කොහොම හරි මේ ලක්ෂ 15 ක් වටිනා නව නිවස වැඩ සියල්ල අවසන් කර මාස 3 - 4 න් ඉවර කරන්න පුළුවන් වුණා. අද ඒක අපි රණවිරුවාට බාර දෙනවා. ඒ පිළිබඳව සියලු පරිත්‍යාගශීලීන්ට අපි ස්තුති කරනවා” සියඹලාගොඩ තරුණ කැලේ සාමාජිකයෝ පිරිසක් අප සමඟ පැවසූහ.පසුගියදා මෙම නව නිවස රණවිරුවාට බාර දීමේ උලෙළ චාම් ලෙස පොල්ගස්ඕවිටදී පැවැත්විණි. එහිදී අනුශාසනාවක් කළ වෑතර සුධර්මාධිකාරී කුඩා රත්මලේ සෝමසිරි හිමිපාණන් පැවසුවේ වසර 30 ක් මෙරට තිබු යුද්ධය අවසන් කර මාස 16 ක් ගිය මේ කාලයේ සමහරුන්ට මෙරට යුද්ධයක් තිබුණා දැයි මතකයක් වත් නැති බවයි.”සියඹලාගොඩ දකුණ ග්‍රාම නිලධාරී චන්ද්‍රසිරි කේ. ලියනගේ මහතා මේ පිළිබඳව පැවසුවේ ඉතා වැදගත් දෙයකි. “මේ තරුණයන්ගේ කටයුත්ත ඉතා වැදගත්. ගමට ආඩම්බරයක්. අපිත් රජයේ නිලධාරීන් ලෙස පුළුවන් විධියට උදව් කළා.හෝමාගම ප්‍රාදේශීය ලේකම් කාර්යාලය වෙනුවෙන්ම මම මේ කටයුත්ත අගය කරනවා” ඔහු කීය. මෙම අවස්ථාවට යුද හමුදාව වෙනුවෙන් පාණදුර ඉංජිනේරු සේවා රෙජිමේන්තුවේ රෙජිමේන්තු සැරයන් ආර්. එම්. සෙනෙවිරත්න රත්නායක මහතා ඇතුළු පිරිසක් ද සහභාගි වී සිටියහ.“අපි ආබාධිත රණවිරුවන්ට උපරීම ලෙස උදව් කරනවා. නමුත් සේරටම ගෙවල් හදලා දෙන්න අපට අමාරුයි.ඒ අතර මෙවැනි ගම්වල තරුණ පිරිස් එකතු වෙලා ගෙයක් හදලා දීම ලොකු කර්තව්‍යයක්. අපි හමුදාව වෙනුවෙන් මෙයට උදව් කළ හැමටම ස්තුතිය පිරි නමනවා.” සැරයන් සෙනෙවිරත්න මහතා කීය.හෝමාගම ප්‍රාදේශීය සභාවේ සභාපති රංග අබේසිංහ මහතාත් ප්‍රාදේශීය සභා මන්ත්‍රී බන්දුල රන්ජිත් ඉලේපෙරුම මහතාත් පැවසුවේ රණවිරුවන් අමතක නොකර ගමේ තරුණයන් ප්‍රදේශවාසීන්ගේ ආධාරය ඇතිව කළ මේ සත්ක්‍රියාව මුළු හෝමාගම ප්‍රාදේශීය සභා බල ප්‍රදේශයටම ආදර්ශයක් බවයි.“මේ වගේ නිවසක් රණවිරුවකුට දීමට තරම් තරුණයන් මේ සියඹලාගොඩ සිටීම ගමේ සැමටම සතුටු විය යුතු කරුණක්. මේක තනිකරම බුදු දහම අනුව කළ කටයුත්තක්.” බුදුසරණ පත්‍රයේ හිටපු කර්තෘ පේ‍්‍රමසිරි අබේසිංහ මහතා පැවසීය.“මම කවදාවත් හිතුවෙ නැහැ මේ වගේ ගෙයක් අපිට ලැබෙයි කියලා. ගමේ තරුණයන්ට මම ස්තුති වන්ත වෙනවා. මමත් අපේ දරුවෝ තුන්දෙනාත් බිරිඳ චාන්දනී රේණුකාත් ජීවිතේ තියෙනකම් මේ තරුණ පිරිසට ණයගැතියි. උදව් කළ සේරටම ස්තුතියි. සෝමරත්න රණවිරුවා පැවසුවේ ඉතා හැඟීම්බරවය.නව නිවසේ යතුරු රණවිරුවාට බාර දීම කුඩා රත්මලේ සෝමසිරි හිමියන් අතින් සිදුවූ අතර පිරිත් සජ්ඣායනාවක් මධ්‍යයේ රණවිරුවාත් ඔහුත් පවුලේ පිරිසත් තම නිවසට ඇතුළු වූයේ තමන්ට රටක් රාජ්‍යයක් ලැබුණු ලෙස සතුටකින් යුක්තවය.නව නිවසේ කාමර 3 කි. නාන කාමරයකි. විසිත්ත කාමරයකි. කුස්සියකි. පවුලටම මනාව ඉඩකඩ තිබේ.නිහාල් පී. අබේසිංහ සේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av1011211</link>
    <topic>වයසට-පෙනුමට ගැළපේ නම් පෙම්වතියගේ චරිතය රඟපානවා</topic>
    <author>ගාමිණී සුසන්ත</author>
    <content>වයසට-පෙනුමට ගැළපේ නම් පෙම්වතියගේ චරිතය රඟපානවාරුවන්ති මංගලා‘කුෂී’, ‘පබා’ ටෙලිනාට්‍යයේ ප්‍රධාන චරිතයක් නොවුණත් ඒ චරිතය ප්‍රේක්ෂකයින් අතර මෙතරම් ජනප්‍රිය වුණේ පිටපතේ එම චරිතය ලියවිලා තිබුණු ආකාරය නිසා කියලයි මම හිතන්නේ. පිටරට ඉන්න රසිකයන් මට කෝල් කරලත් කතාකරන්නෙ කුෂී කියල. මඟතොටේදී කවුරු හරි හමුවුණත් මට කතාකරන්නෙ ‘කුෂී’ කියල. කුෂීගේ චරිතය නිසාම මට විදෙස් රටවල් කීපයකම සංචාරය කරන්නත් අවස්ථාව ලැබුණා.අද ‘රසඳුන’ සතුටු සාමීචියට එක්වන්නී යොවුන් නිළි රුවන්ති මංගලා ය. රුවන්ති රංගන ක්ෂේත්‍රයට පිවිසියේ සුමිත්‍රා පීරිස් අධ්‍යක්ෂණය කළ ‘ගැහැනු ළමයි’ ටෙලිනාට්‍යයෙනි. මේ වන විට ඇය සිනමාවේ සහ ටෙලි නාට්‍ය කීපයකම දක්ෂ රංගනයක් ඉදිරිපත් කොට ඇත. ‘සමනලුන්ට වෙඩි තියන්න’ ටෙලි නාට්‍යයේ ඇය ඉදිරිපත් කළ රංගනය වෙනුවෙන් හොඳම සහාය නිළියට හිමි සම්මානය ඇයට හිමිවිය. මෑතදී ස්වාධීන රූපවාහිනියෙන් විකාශය වූ ‘පබා’ ටෙලිනාට්‍යයේ රුවන්ති ඉදිරිපත් කළ කුෂීගේ චරිතය ප්‍රේක්ෂකයින් ඉතා ආදරයෙන් වැලඳගත් චරිතයකි.කොහොමද අලුත් තොරතුරු?හොඳින් ඉන්නව. දරුවන් දෙදෙනාගේ සහ සැමියාගේ (නාමල් උඩුගම) වැඩ කටයුතුවලට මුල්තැන දෙනව. ඒ වගේම මේ දිනවල ’නිල්දිය දහර’ ටෙලි නාට්‍යයේ රූපගත කිරීම්වලටත් සහභාගිවෙනවා.’පබා’ ටෙලි නාට්‍යයේ කුෂීගේ චරිතයට ලැබුණු ප්‍රතිචාර ඉහළයි නේද?ඇත්තෙන්ම ඔව්. මටම අදහාගන්න බැරි තරමට ‘කුෂී’ට ප්‍රතිචාර ලැබුණා. ඒ චරිතය රඟපෑමට පෙර බොහෝවිට මට රඟපාන්න ලැබුණේ අහිංසක චරිත. කුෂී වෙලාවකට අහිංසකයි. වෙලාවකට නපුරුයි. ‘කුෂී’, ‘පබා’ ටෙලිනාට්‍යයේ ප්‍රධාන චරිතයක් නොවුණත් ඒ චරිතය ප්‍රේක්ෂකයින් අතර මෙතරම් ජනප්‍රිය වුණේ පිටපතේ එම චරිතය ලියවිලා තිබුණු ආකාරය නිසා කියලයි මම හිතන්නේ.පිටරට ඉන්න රසිකයන් මට කෝල් කරලත් කතාකරන්නෙ කුෂී කියල. මඟතොටේදී කවුරු හරි හමුවුණත් මට කතාකරන්නෙ ‘කුෂී’ කියල. කුෂීගේ චරිතය නිසාම මට විදෙස් රටවල් කීපයකම සංචාරය කරන්නත් අවස්ථාව ලැබුණා. ඕස්ට්‍රේලියාව, මැලේසියාව ඒ අතරින් කීපයක්. ඒ රටවල්වල සංචාරය කරන විට මාව දන්නා ගොඩක් දෙනෙක් මාව හැඳින්වූවේ ‘කුෂී’ කියල. ඒක මට හරි සතුටක් වුණා.ඔබගේ කලා කටයුතුවලට සැමියාගෙන් ලැබෙන සහයෝගය කොහොමද?මගෙ කලා කටයුතුවලට විශාල සහායක් නාමල්ගෙන් ලැබෙනව කියන්න අමාරුයි. එයාගෙ වැඩවලට නම් මම සහයෝගය දක්වනවා. ‘පබා’ ටෙලි නාට්‍යය දිගටම බැලුවත් මම රඟපාන වෙනත් ටෙලිනාට්‍ය නම් නාමල් බලල නෑ. ඒ නිසා මගෙ රංගනයන් ගැන නාමල් වැඩි විවේචනයක් කරන්නේ නෑ.දරුවන් ඔබ රඟපානවට කැමැතිද?මම රඟපානවට මගෙ දුවයි පුතයි දෙන්නම හරිම කැමැතියි. ‘පබා’ විකාශය වෙන කාලෙ දුවගෙයි පුතාගෙයි පාසල් යාළුවො කියනවලු “ඔයාලගෙ අම්ම පබාට බැන්න නේද?” කියල. ඉතින් ඒව ඇවිත් මාත් එක්ක මගෙ දරුවො කියනව. මම රඟපාන ටෙලිනාට්‍ය දුවයි පුතයි නරඹන්නෙ හරිම කැමැත්තෙන්.ඔබ රඟපෑ චරිත අතරින් වඩාත්ම කැමැතිම චරිතය?මම ඉදිරිපත් කළ සෑම රංගනයකටම මම කැමැතියි. ඒ වුණාට බෙනට් රත්නායකගේ ටෙලිනාට්‍යයක ඉදිරිපත් කළ ට්‍රිලීෂියා නමැති චරිතය මට කවදාවත්ම අමතක වෙන්නේ නෑ. ඒ ටෙලි නාට්‍යය විකාශය වෙලා ගොඩක් කල් ගියත් ඒ චරිතය ගැන බොහෝදෙනෙක් අදත් මගෙන් කතාකරල අහනවා.චිත්‍රපට රංගනයෙන් ඈත්වෙලාද?ඇත්තටම නෑ. ටෙලි නාට්‍යවලට ආරාධනා ලැබුණාට පසුගිය කාලෙ චිත්‍රපට සඳහා ආරාධනයක් ලැබුණේ නෑ. එක් චිත්‍රපටයකට ආරාධනාවක් ලැබුණා. ඒත් ඒ චිත්‍රපටය කෙරෙන්නෙ නෑ වාගෙ.ඔබේ දරුවන් කලාවට යොමු වෙනවට කැමැතිද?මගෙ දුවට අවුරුදු 11යි. එයා දැහැමි. පුතාට අවුරුදු 09යි. එයා රෝහිත. මේ වන විටත් ඒ දෙන්න කලා හැකියාවන් පෙන්නල තියෙනව. තාත්තා ගායකයෙක්. අම්ම නිළියක් වුණාම එහෙම වෙන්න ඕනනෙ. පාසලේ උත්සවවලදි ඒ දෙන්න ගීත ගායනා කරනව. අපි වැඩියෙන්ම ළමයින්ව උනන්දු කරවන්නෙ ඉගෙනගන්න. උසස් පෙළට පෙනී සිටියායින් පසුව එයාලට පුළුවනි එයාල කැමැති දෙයක් තෝරාගන්න. අපි දෙන්නම කැමැතියි අපේ දරුවො දෙන්න කලාවට යොමු වෙනවට.පෙම්වතියගේ චරිතය තවමත් ඔබට කරන්න පුළුවනිද?පුළුවනි. හැබැයි අවුරුදු 18ක පෙම්වතියකගේ චරිතයක් නෙමෙයි. මගෙ වයසට පෙනුමට ගැළපෙන ආකාරයට පෙම්වතියගේ චරිතය කරන්න පුළුවනි. අවුරුදු හතළිහක අයටත් පෙම් කරන්න පුළුවන්නෙ. මට ගැළපෙන පෙම්වතියගෙ චරිතයක් ලැබුණොත් මම ඒක කරනව.ඔබේ ශරීරයේ හැඩයට සහ පෙනුම හොඳින් පවත්වාගෙන යන්න විශේෂ ක්‍රමයක් අනුගමනය කරනවාද?විශේෂ ක්‍රමයක් නෑ. ඒත් මම කන කෑම පිළිබඳව විශේෂ අවධානයක් යොමු කරනව. මහත්වීම පාලනය කරගන්නව. ඉඩ ලැබෙන පරිදි ව්‍යායාම කරනව. ඒ; නිරෝගීකම අපට අවශ්‍යම නිසා. මගෙ සැමියගෙයි දරු දෙන්නගෙයි වැඩ කටයුතු හොඳින් කරන්න මම නිරෝගීව ඉන්න එපායැ. ඒ වගේම මම තවම රඟපානවා. ඒකටත් ශරීරයේ පෙනුම හොඳින් තිබීම අවශ්‍යයි. ඒ නිසා මට මගෙ නිරෝගීකම සහ ශරීරයේ පෙනුම ගැන ගොඩක් උනන්දු වෙනවා.ගාමිණී සුසන්තඡායාරූපය – රන්දික අහංගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av1011212</link>
    <topic>පියුමයි පොකුණයි</topic>
    <author>හේමාලි විජේරත්න</author>
    <content>පියුමයි පොකුණයිලාංකේය ගී කෙතේ ගී පද රචනයෙන් විශිෂ්ට සලකුණක් තැබූ ගී පද රචකයකුගේ නිවෙසකටයි අද අපි ගොඩවැදුණේ. ගී පද රචකයකු පමණක් නොව ප්‍රවීණ පුවත්පත්කලාවේදියෙක් වශයෙන් දශක ගණනාවක අත්දැකීම් සැපිරූ ඔහු ආචාර්ය අජන්තා රණසිංහය. අජන්තා - සරෝජිනි කැදැල්ල පිහිටා තිබෙන්නේ බැද්දගාන වාසනා මාවතේය.දූ දරුවන් හදා වඩා ලොකු මහත් කර ඔවුන් ද මේ වන විට වෙනත් කැදලි කරා පියඹා ගොස් සිටින නිසාවෙන් මේ වන විට අජන්තාත් - සරෝජිනිත් මේ නිවෙසේ සාමාජිකයන්ය. එහෙත් දිනපතාම දහවල් කාලයට අජන්තාගේ මිණිපිරිය පාසල ඇරී මේ නිවෙසට පැමිණෙන නිසාත් ඔවුන් දෙදෙනාගේ දියණිය සහ බෑණාත් දිනකට වරක් මේ නිවෙසට පැමිණෙන නිසාත් නිවෙස කළ එළි වෙයි.මේ නිවෙසේ දවස ආරම්භ වන්නේ පාන්දර 4.30ටය.”මම හැමදාම පාන්දර 4.30ට අවදි වෙනවා. පැය භාගයක් විතර ඇඳේ ඉඳගෙනම මම කල්පනා කරනවා අද දවසේ මොනවද මට කරන්න තිබෙන වැඩ කටයුතු කියලා. පහ වෙනකොට මම ඇෙඳන් නැගිටිනවා. ඊට පස්සෙ තමයි කිසියම් වූ නිර්මාණාත්මක දේ මගේ අතින් සිද්ධ වෙන්නේ. පහයි තිහ වෙනකොට සරෝජි මට තේ එක ගෙනත් දෙනවා. උදේ අටයි තිහ වෙනකොට කාර්යාලයට යන්න මම ගෙදරින් පිටත්වෙනවා.අජන්තා මේ වන විටත් ගුවන් විදුලි සංස්ථා සිංහල අංශයට සම්බන්ධව උපදේශකවරයකු වශයෙන් සේවය කරනවා.අජන්තා - සරෝජි කැදැල්ලේ පරිපාලනමය කටයුතු සියල්ල හිමිවෙන්නේ සරෝජිනීට. අජන්තා කියන්නේ ඒ පිළිබඳ දැනීමක් තමන්ට කවදාවත් නැති බවයි.”මට ලැබෙන හැම මුදලක්ම මම සරෝජි අතට ගෙනත් දෙනවා. මුදල් කළමනාකරණය පුංචි කාලේ ඉඳන්ම මට පුරුදු දෙයක් නොවේ. ඉස්කෝලෙ යන කාලේ මට දෙන පොකට් මනි එකත් එකපාරින්ම මම තලගුලියි, බුල්ටොයි කාලා ඉවර කරනවා. කිසිම ඉතුරු කිරීමක් නෑ. ඒ හින්දා ඒ කළමනාකරණය අපේ ගෙදර කරන්නේ සරෝජි. මට අවශ්‍ය මුදල් මම ආයෙත් සරෝජිගෙන් ඉල්ල ගන්නවා.’අජන්තා හම්බ කරන සියල්ලම මට ගෙනත් දෙනවා. ඒක කළමනාකරණය කරන එකත් ලේසි වැඩක් නොවෙයි. මාර්කට් යන්න ඕන. ලයිට් බිල්, වතුර බිල්, ටෙලිෆෝන් බිල් ඔක්කොම ගෙවන්න ඕන. ඒ වගේම තමයි අජන්තගේ වියදමට කියලා දෙන සල්ලි මොනවහරි දේකට ආපහු ඉල්ලුවොත් එහෙම මොන විදියකින්වත් ඒක නම් දෙන්නේ නෑ.’ සරෝජිනි කියනවා.අජන්තා - සරෝජි යුවළට ඉන්නේ දියණියක් හා පුතෙක්. මේ දෙන්නම දැන් විවාහකයි. දියණිය සාරංගට හමුවුණු බෑණා ප්‍රියන්තත් හරියටම පවුලෙම කෙනෙක් වගේ කියලයි ඔවුන් කිව්වේ. දියණියගේ දුව ජයනි චාතුර්යා මිණිපිරී තමයි අජන්තාගේත් - සරෝජිනිගේත් සුරතලිය බවට පත්වෙලා ඉන්නේ. මේ පවුල වෙනම පදිංචි වෙලා හිටියත් දවසට සැරයක් මහ ගෙදරට ඇවිත් යන එක පුරුද්දක් වෙලා.අජන්තා - සරෝජි ගේ පුත් දේවලෝචන ඉරෝෂිණී සමඟ විවාහ වී මේ නිවසේම පදිංචිව සිටි නමුත් රැකියාවේ මාරුවක් නිසාවෙන් පසුගිය දිනක ඔවුන් පාණදුරේ ප්‍රදේශයේ පදිංචියට ගිහින්.සරෝජිනිගේ උදව්වට මේ නිවෙසේ සිටින විමලා දැන් අවුරුදු නවයක් තිස්සේම ඔවුන් සමඟ සිටියි. අජන්තා වැඩියෙන් කෑමට ප්‍රිය කරන ගමේ කෑම වර්ග තමයි මේ නිවෙසේ නිතර දෙවේලේ හැදෙන්නේ.අජන්තා - සරෝජිනි හා විවාහ වී මේ ගත කරනුයේ 46 වැනි අවුරුද්දය. අජන්තා සමඟ මෙච්චර කල් ජීවත් වූවාට නොබෙල් ත්‍යාගය තමාට දිය යුතු යැයි කීවේ සරෝජිනීය.’මම විවාහ වෙනකොට මට අවුරුදු 21යි. ඒ වෙනකොට ජීවිතේ බොහෝ දේවල් ගැන මට අත්දැකීම් තිබුණේ නෑ. මගේ ජීවිතේ බොහෝ දේ මම ඉගෙන ගත්තේ මගේ මහත්තයාගෙන්. සරෝජිනී කියන්නේ සැමියා ගැන උපන් අප්‍රමාණ භක්තියකින්,, ගෞරවයකින් කියලා මට හිතුණා.’අපි විවාහ වෙලා ඉස්සරලම පදිංචියට ගියේ පුංචි කුලී ගෙදරකට. ඒ කාලේ අජන්තාගේ පඩිය රු. 225යි. ඒකෙන් 150 ක්ම අපි කුලී ගෙදරට දෙන්න ඕන. ඒත් අපි කොහොමහරි අර පරිස්සමින් ජීවත්වුණා. ඒ ඉතුරු කරන පාඩමත් මම ඉගෙන ගත්තේ අජන්තගෙන්. මට මතකයි අපි විවාහ වෙලා ඉස්සරලම මාකට් ගිය දවස. මම පුංචි කාලේ ඉඳන් හැදුණු වැඩුණ පරිසරයේ අගහිඟකම ගැන මම එච්චර දැනගෙන හිටියේ නෑ. ඒ හින්දා ඉතුරු කරන්න ඕන කියන හැඟීමක් මට තිබුණේ නෑ.ඉස්සරලම මාකට් ගිහින් බඩු අරගත්තම රුපියල් තුනක් මගේ අතේ ඉතිරි වුණා. ඒ රුපියල් තුනටත් මම මොනවද ගත්තා. ගෙදර ආවාම අජන්තා ඇහුවා බඩු ගෙනාවද. මම ඔව් කියලා කිව්වා. හොඳයි දැන් ඔයා කීයක් ඉතුරු කරගෙන ආවද කියලා ඇහුවා. මම කිව්වා ඔක්කොම ඉවරයි කියලා. එදා මට අජන්තා කිව්වා එහෙම බෑ සරෝජිනී ඔයා පුරුදුවෙන්න රුපියලක් හරි ඉතුරු කරන්න කියලා. ඒ වගේම තමයි මම පුංචිකාලේ ඉඳන්ම පුරුදුවෙලා හිටියේ ඉංග්‍රීසි පත පොත කියවන්න.සිංහල සාහිත්‍ය පැත්තට, සිංහල භාෂාව ගැන උනන්දුවෙන්න උත්තේජනය මට ලැබුණේ අජන්තාගෙන්. අජන්තා මට සුපසන් නිවෙසක් තිළිණ කළා. ඒ විතරක් නොවෙයි මේ ලෝකේ ගැහැනියකට ලබන්න තිබෙන ඉහළම පදවිය වන මව් පදවිය මගේ හිස මත පලඳවමින් ආදරණීය දරුවන් දෙදෙනෙක් තිළිණ කළා. අනිත් පැත්තෙන් මේ රටේ කොතැනකට ගියත් මම අජන්තා රණසිංහගේ බිරිඳ කීවම කවුරුත් ගෞරවයෙන් සලකනවා. මගේ වැඩේ ඉක්මනට කරල දෙනවා.එහෙම බලනකොට මගේ සැමියා මට ආලෝකයක් ආභරණයක්. අජන්තා වගේ සැමියෙක් ලබන්න මම වාසනා වන්තයි. නොයෙක් කාලවල්වල අපට දුෂ්කරතා, අපහසුතා, දුක් වේදනා ආවා තමයි. නමුත් ඒ හැම දෙයක්ම විඳ දරාගෙන ජීවිතේට මුහුණ දුන්නා.පුරා වසර 46ක් තමන් සමඟ එකට දුක් සැප වැළඳූ සිය බිරිඳ කෙරෙහි අජන්තාගේ හිතේ ඇත්තේත් ගෞරවනීය ආදරයක් කියලා මට හිතුණා.”පුංචි කාලේ ඉඳන්ම මම තනියම හැදුණු, තනිකම වැඩියෙන් දැනුණු දරුවෙක්. මගේ අම්මා තාත්තා දෙන්නම රැකියාව කරපු නිසා බොහෝ විට ඒ සෙනෙහස අඩුවෙන් තමයි වින්දෙ. ඒ හින්ද මට ඕන වුණේ මාව හොඳින් බලා කියාගන්න රැකියාවට නොයන බිරිඳක්. මගේ දරුවන් බලා කියාගෙන මම එනකොට නිවෙසේ ඉන්න බිරියක්.සරෝජිනී ඒක මට ඉතාම ඉහළින් ලබාදුන්නා. මගේ පවුල් ජීවිතේ ක්‍රමානුකූලව බරක් නොවී කළමනාකරණය කරගන්න පුළුවන් වුණා. සරෝජිනීට ප්‍රේම කරන කාලේ මගේ පළවැනි ඉල්ලීම වුණේ රැකියාවකට යන්න බෑ කියන එකයි. සරෝජිනී ඒ ඉල්ලීමට එකඟ වුණා. ඒකට කැමැති නොවුණා නම් මම සරෝජිනී බඳින්නේ නෑ. සරෝජි ඉතාම ක්‍රමවත්ව අපේ පවුල කළමනාකරණය කළා.දරුවන්ගේ ඉගෙනීම් කටයුතු ගැන මගේ වැඩ කටයුතු ගැන උනන්දුවෙන් හොයලා බැලුවා. අපේ දරුවෝ අද හොඳ රැකියාවල් කරගෙන යහපත් පවුල් ජීවිතයක් ගෙවන්නේ ඒ හින්දයි. මගේ නිර්මාණ ජීවිතේ මේ තරම් සාර්ථක වෙන්න වුණත් සරෝජිගෙන් ලැබුණ ඒ නිදහස හේතුවක් වුණා. අපි දෙන්නට දෙන්න ලොකු ශක්තියක් ඇතිව මේ තරම් කාලයක් එකට ජීවත් වුණේ.පුංචි කාලේ ඉඳන්ම මම ආසයි පිළිවෙළට ජීවත්වෙන්න. නිවෙස පිළිවෙළට තිබෙනවට. ඒ ඔක්කොම සරෝජිනි අතින් ඉටුවුණා. අපි ගොඩනැඟුණේ උත්සාහයෙන්, මහන්සියෙන්. මේ නිවෙස පුරාම මට ඇහෙන්නේ සින්දු. ඒ කියන්නේ සින්දු ලියලා හම්බ කරපු සල්ලිවලින් තමයි බොහෝ දුරට මේ නිවෙස ගොඩනැඟුවේ.”අජන්තටත්, සරෝජිනීටත් පවුලේ හිතවත්තු රාශියක් වෙති. මේ හැම දෙනාම එකිනෙකාට උදව් පදව් කර ගනිමින් ළබැඳි යාළු මිත්‍රකම් පවත්වමින් ජීවත්වෙති. මේ අතර සනත් – මල්කාන්ති, බුද්ධි කීර්තිසේන – රන්සිරි, දයාරත්න – අමරා ඇතුළු තවත් බොහෝ පිරිසක් වෙති. දෙදෙනාම ආගම දහමට බෙහෙවින් ළැදිය. අජන්තා උදේ හවස නිවෙසේ බුදුන්ට පහන පත්තු කරන අතර සරෝජිනී සායි දහම හා සායි බබා කෙරෙහි ද දැඩි භක්තියක් හා විශ්වාසයකින් කටයුතු කරයි.හේමාලි විජේරත්නඡායාරූපය – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av1011213</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳ’මේ මනුස්සයා පුදුම වේගෙකින් පන්නා ගෙන ඇවිත් එයාගෙ ජීප් එක මගෙ කාරෙකේ හැප්පුවා රාලහාමි.’රිය අනතුරක් සිදු වූ තැනට පැමිණි පොලිස් නිලධාරියාට මෝටර් රථය පැදවූ තැනැත්තා පැමිණිලි කළේය.’ඇයි තමා ඔය තරම් වේගයෙන් ජීප් එක එලෙව්වේ?’පොලිස් නිලධාරියා ඇසීය.’ඉස්සරහින් ගිය කාරෙක පහු කරන්න.’ ජීප් රථයේ හිමිකරු තම බිරිඳ දෙස බලමින් කීවේය.’ඒ මොනවටද?’ පොලිස් නිලධාරියා ඇසුවේ පුදුම වෙමිනි.’මගෙ නෝනට ඕනැ කළා, ඉස්සරහ කාරෙකේ නෝනගෙ සාරි මෝස්තරේ බලාගන්ඩ.’ ඔහු පිළිතුරු දුන්නේ හිස කසමිනි.දිනක් කාර්යාලය වැසූ පසු මංජුල තම නිවෙසට ගියේ තම කාර්යාලයීය මිතුරු චÁද්‍රසේන ද කැටිවය. දෙදෙනා ගේට්ටුව හැර වත්ත ඇතුළු වත්ම බල්ලෙක් බුරාගෙන ආවේය.’බල්ලා කයිද?’ බියපත් වූ චන්‍ද්‍රසේන ඇසුවේ අඩියක් ආපස්සට තබමිනි.’මටත් බලාගන්ඩ ඕනැ ඒකම තමයි. මම මූව ගෙනාවේ ඊයෙ.’ මංජුල කීවේය.’මගේ කන් ඇහීම කොයි තරම් දුර්වල වෙලාද කියනවා නං මම කහින සද්දෙවත් මට ඇහෙන්නෙ නෑ ඩොක්ටර්.’හේමපාල ඇන්ටි, වෛද්‍යවරයා තම කන පරීක්‍ෂා කිරීමෙන් අනතුරුව පැවසීය.’හොඳයි, මේ පෙති ටික දවසට දෙක ගණනේ උදේ හවස පාවිච්චි කරන්න.’ වෛද්‍යවරයා කීවේ තරමක උච්ච ස්වරයකිනි.’මේවා පාවිච්චි කරන කොට කන් ඇහෙන්න පටන් ගනියිද ඩොක්ටර්?’ හේමපාල ඇන්ටි ඇසුවේ බලාපොරොත්තු වලින් දෑස් පුරවා ගෙනය.’නෑ.. නෑ... හොඳට හයියෙන් කහින්ඩ පුළුවන් වෙයි’ වෛද්‍යවරයා කීවේය.පොත් ගුල්ලකු වූ හේරත් ගේ ලියන කාමරයට ඇතුළු වූ බුද්ධි දුටුවේ වහලේ යට ලීයක බැඳී ලණුවකින් එල්ලා ඇති පොතකි.’තමුසෙට පිස්සුද හේරත්? මොකද මේ නවකතා පොතක් වහලේ එල්ලලා තියෙන්නෙ?’ බුද්ධි ඇසීය.’නෑ බුද්ධි මම ඔය ටික කරන්න කලින් නොසෑහෙන්න විපරං කළා. ඒත් මට මේ නවකතාව ලිව්ව එකා හොයා ගන්ඩ බැරිවුණා.’ හේරත් කීවේ කෝපයෙනි.’මට මේ බාල්දියට අඩියක් පාස්සලා දෙන්ඩ පුළුවන් ද? කාමරයට හිස පෙවූ වසන්තා සර්වාලයක් වැනි දිග ඇඳුමක් හැද, කෙස් වවා සිටි තැනැත්තා දෙස විපරමෙන් බලා ඇසීය.’ඔහේට වැරදීමක් වෙලා තියෙන්නෙ. මේක මේ සංගීත පන්තියක්.’ ඔහු වසන්තාට කීවේ නොපහන් ස්වරයකිනි.’හැබෑද, කවුද දන්නෙ? දුරට ඇහුණු සද්දෙ හැටියට මං හිතුවේ බෙලෙක් වැඩ පොළක් කියල.’ වසන්තා කීවේ බාල්දිය නැවතත් අතට ගනිමිනි.’මං ඔයාට CD එකක් ගන්ඩ කියල දීපු සල්ලි අරන් බාර් එකට රිංගුවා නේද? මට ආරංචියි බාර් එකේදි අන්තිමට වමනෙත් දැම්මා කියල.’ දයා තම සැමියා ගෙදරට පය තැබූ වහාම කඩා පැන්නාය.’රෙකෝඩ් බාර් එකට නොගොහින් CD ගන්නෙ කොහොමද හලෝ?’ ප්‍රේමරත්න කිසිදු වෙනසක් නොපෙන්වා කීවේ අතකින් කොන්ඩය පිටුපසට පීරමිනි.’හොඳයි එතකොට වමනෙ කළේ?’’ආ, ඒ අර CD එකේ තිබුණු අලුත් සින්දුවක් අහලනෙ’ ප්‍රේමරත්න ඇඟට පතට නොදැනී පිළිතුරු දුන්නේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av1011214</link>
    <topic>පන්හිඳ රැඳි සියුමැලි දෑත්</topic>
    <author>හේමාලි විජේරත්න</author>
    <content>පන්හිඳ රැඳි සියුමැලි දෑත්ස්වර්ණලතා කිරිවත්තුඩුවසාහිත්‍ය ලෝකයට තවත් අපූරු නිර්මාණ රැසක් තිළිණ කළ කාන්තාවක් පසුගිය දිනක අපට හමු වූවාය. කාන්තාවක වශයෙන් ජීවිතේ එදානෙදා තමන්ට මුහුණ දෙන්නට සිදුවන ගැටලු රාශිය මධ්‍යයේම රැකියාවක ද නියුතු වෙමින්, දූ දරුවන් හදමින්, ගෘහණියක වශයෙන් ගෙදර දොර යුතුකම් ද ඉටුකරමින්, තම දයාබර සැමියාට හොඳ බිරියක්ව, දරුවන්ට ආදරණීය මවක්ව ලේඛන දිවියට ද පෙම් බැඳී ඈ ස්වර්ණලතා කිරිවත්තුඩුවය.මේ නම බොහෝ විට අපේ පාඨක සිත් සතන්වලට සමීප වනුයේ පුවත්පත් රැසක් සඳහා වරින් වර ඈ විසින් රචනා කරන ලද නවකතා සමූහය නිසාවෙන් හා ප්‍රකාශයට පත් කරන ලද පොත්පත් නිසාය.ස්වර්ණලතා කිරිවත්තුඩුව වශයෙන් පාඨකයින් හමුවීමට ප්‍රථම ඇය ස්වර්ණලතා බුලේගොඩය. ඒ ඇයට ඇගේ පිය පාර්ශ්වයෙන් උරුම වූ නාමයයි. කොළඹ දේවි බාලිකා විද්‍යාලයෙන් සිප් සතර හැදෑරූ ඇය එකල පටන්ම ලේඛනයට දැඩි ආශක්ත බවක් දැක්වූවාය. නිවෙසට රැගෙන එන පුංචි පත්තර කෑල්ල හෝ කඩිමුඩියේ කියවීම ඇගේ සිරිත විය. අතට අහුවන හැමදේම කියවීමෙන් ලිවීමට ඇති උනන්දුව තව තවත් ඈ තුළ වැඩෙන්නට හේතුවක් වෙන්නට ඇත.එකල පළවූ බොහෝ පුවත්පත් සඳහා පුංචි පුංචි කවි කෙටිකතා ලියන්නට ද ඈ තුළ කැමැත්තක් විය.ස්වර්ණලතා බුලේගොඩ ස්වර්ණලතා කිරිවත්තුඩුව වූයේ ඈ ප්‍රවීණ පුවත්පත් කලාවේදියකු වූ චන්ද්‍රසේන කිරිවත්තුඩුව සමඟ විවාහ වීමෙන් පසුවය.ස්වර්ණලතා චන්ද්‍රසේන හමුවද පාසල් යන අවදියේම සිදුවූවකි.පාසල් වියේ ප්‍රේමය ඵල දරමින් ඔවුන් විවාහ වූයේ ස්වර්ණලතාගේ අධ්‍යාපන කටයුතු අවසන් වීමෙන් පසුවය. පත්තර කන්තෝරුවක වැඩ කරන ලේඛනයට ආදරය කරන ස්වාමියකු ලැබීම සැබැවින්ම ඇගේ ලේඛන දිවිය වඩවා ගන්නට ද ආලෝකයක් වන්නට ඇති.”ඉස්කෝලෙ යන කාලෙදි ලිව්වට ඊට පස්සෙ ලියන්න ඒ තරම් පෙළඹීමක් මට තිබුණේ නෑ. ඊට පස්සෙ මම විවාහ වෙනවා. මගේ ලොකු පුතා ලැබුණටත් පස්සෙ තමයි මට රැකියාවක් ලැබෙන්නේ.ඒ කාලයේ මගේ වැඩි අවධානය යොමු වුණේ ගෙදරදොර වැඩට, දරුවන්ගේ වැඩට සහ රැකියාවේ වැඩවලටයි. මගේ පළමුවැනි පත්වීම ලැබෙන්නේ මීතොටමුල්ල ශ්‍රී රාහුල විද්‍යාලයට ප්‍රාථමික ශ්‍රේණි ගුරුවරියක් විදියට. ගුරුවරියක් විදියට කාලයක් සේවය කරත්දි තමයි මම ලියන්න ගන්නේ.ස්වර්ණලතා කිරිවත්තුඩුවගේ පළමු ග්‍රන්ථය වූයේ ‘තිලකසිරි’ ය. පළමු ග්‍රන්ථයම බොහෝදෙනාගේ අවධානයට යොමු කරමින් එය ඇයට වාසනාව කැන්දුවේය.’තිලකසිරි’ ග්‍රන්ථයට ඒ නම දාන්න හේතු වුණේ ඒ කාලේ මගේ පන්තියේ හිටියා තිලකසිරි කියලා ළමයෙක්.ඒ ළමයා හින්දා තමයි ඒ නම පාව්චිච් කළේ. ස්වර්ණලතා දැන් ජීවත්වන නිවෙසට නම දමා ඇත්තේත් ‘තිලක’ යනුවෙනි. ‘තිලකසිරි’ ග්‍රන්ථයෙන් ලැබුණු මුදල් වලින්ලු ඒ නිවෙසේ බොහෝ වැඩ කටයුතු නිම වුණේ. ඒ නිසාම ඔවුන් මේ නිවෙස ‘තිලක’ කියලා නම් කරලා. ‘තිලකසිරි’ ග්‍රන්ථයට ස්වර්ණලතාට එවකට යෞවන සම්මානය ද හිමි වුණේය.’ඇත්තටම කිව්වොත් මම ජීවත්වුණේ බොහෝම පටු සමාජයක. ඒ නිසා මේ සමාජයේ මහා ලොකු අත්දැකීම් ලබන්න මට අවස්ථාව ලැබුණේ නෑ.මගේ බොහෝ කතා ගෙතුණේ මගේ පාසල හා ඒ දූ දරුවන්ගෙන් ලැබුණු අත්දැකීම්, පාසලට යන අතරතුර ලැබුණු අත්දැකීම් ඇසුරින්. ප්‍රාථමික පාසල් ගුරුවරියක් විදියට පුංචි දරුවොත් එක්ක මම ගෙව්වේ සුන්දර කාලයක්. ඒ දරුවෝ හරිම අවංකයි. අව්‍යාජයි. ගෙදර සිද්ධවෙන හැම සිද්ධියක්ම ඇවිත් ගුරුවරියත් එක්ක කියනවා. මේ ඇසුරින් මම ගොඩාක් අත්දැකීම් ලබාගත්තා.තිලකසිරි ගෙන් පසු ඇය අතින් ‘තාරක සහ යහළුවෝ’, ‘ඉහට වහළක්’ වැනි යොවුන් නවකතා රචනා වෙනවා. ඉන්පසු ඇය අතින් ලියැවුණේ ‘ඉසුරු සොයා’ නවකතාව.අපි අතීතයට ගියොත් ‘ඉසුරු සොයා’ ටෙලි නාට්‍යය ඔබට හොඳින් මතක ඇති. ස්වර්ණලතාගේ ‘ඉසුරු සොයා’ නවකතාවෙන් ටෙලිනාට්‍යයට තිර පිටපත සැකසුවේ ඇගේ සැමියා චන්ද්‍රසේන කිරිවත්තුඩුව.ඉන්පසු ඈ අතින් රචනා වනුයේ ‘හිරු අවරට යා නොමදී’ නවකතාවයි. එයද ප්‍රවීණ ටෙලිනාට්‍ය හා චිත්‍රපට අධ්‍යක්ෂ සුදත් රෝහණ අතින් ‘ස්වර්ණ තිසරාවි’ නමින් ටෙලිනාට්‍යයට නැඟුණේය.”මේ ඔක්කොම මගේ අතින් රචනා වුණේ ගුරුවරියක් විදියට මගේ වෘත්තිය ජීවිතයත් ගත කරමින් දරුවන් දෙදෙනකුත් හදා වඩා ගනිමින්. දරුවෝ බලා කියා ගන්න නම් මගේ අම්මලා, නංගිලා මට ලොකු සහයෝගයක් දුන්නා. ගෙදර ජීවිතේට මගේ සැමියාගෙන් ලැබුණේ ලොකු සහයෝගයක්. ඒ කාලේ එයත් පුවත්පත් කලාවේදියෙක් විදියට කාර්ය බහුලයි.ඒ වුණාට මම ලියන දේවල් ගැන ඔහු නිතරම උනන්දු වුණා. ඒවා කියවල බලල අඩුපාඩුත් හදලා දුන්නා.ඒ වගේම තමයි මම ලියනවා නම් ඒකට කවදාවත් බාධා කළේ නෑ. මම ලියන වෙලාවට එයා උයන වෙලාවලුත් තිබුණා. එයාගේ සහයෝගය නොතිබුණා නම් මට මේ තරම් දුර එන්න නොහැකිවෙන්න තිබුණා.ස්වර්ණලතා අතින් විවිධ පුවත්පත්වලට ‘ඉරණම්කාරි’, ‘අපූර්ව කුලවමියකගේ සිහිනය’, ‘පිය සෙනෙහස’, ‘මල් මකරන්දය’ වැනි නවකතා රැසක් රචනා වී තිබුණත් ඒ එකක්වත් මේ වනතුරු ග්‍රන්ථයක් වශයෙන් ප්‍රකාශයට පත්වී නොමැත. ඇය අතින් අන්තිමට රචනා වූයේ 2000 වර්ෂයේදී පිට වූ ‘සුසංයෝගය’ නවකතාවයි.’තිසර කුමාරයා’ කියලා යොවුන් ග්‍රන්ථයක් මම රචනා කළා. ඒක ග්‍රන්ථ සංවර්ධන මණ්ඩලයෙන් හොඳ පොතක් විදියට නම් කරලත් තිබුණා. ගොඩගේ මහත්තයා ඒ පොතට මට සල්ලිත් දුන්නා. ඒ වුණාට පොත පිටවුණේ නෑ. ඇත්තටම මේ කාලයේ මට ලියන්න තරම් විවේකයක් නෑ.ඒකට හේතුව මගේ දෙවැනි පුතාට නිවුන් දූලා දෙන්නෙක් ඉන්නවා. ඒ දෙන්නා බලා ගන්නේ මම. ඒ දෙන්නගේ වැඩ කටයුතු ඉවර වෙන කොට දවස ගෙවිලා ඉවරයි.ඉස්සර ඉඳන්ම මට රෑට ලියලා පුරුද්දක් තිබුණේ නෑ. වැඩියෙන් මම ලිව්වේ ඉස්කෝලේ නිවාඩු කාලෙට. එතකොට උදේට මහත්තයා වැඩට යනවා දරුවෝ ඉස්කෝලෙ යනවා. මම විතරයි තනියම ගෙදර. හරිම නිදහසේ ලියන්න පුළුවන්කම තිබුණා.ඒ කාලේ මට රෑට ලියන්න පුරුදු නැතිවුණේ පහුවදා පාන්දරින්ම ඇහැරෙන්න ඕන නිසා වේලාසන නිදාගත්තා.2006 වසරේදී මම ගුරු වෘත්තියෙන් විශ්‍රාම ගත්තා.ආයෙත් මට ආසාවක් තිබෙනවා යොවුන් නවකතාවක් ලියන්න. ඉස්සරහට හිතලා බලන්න ඕන.ස්වර්ණලතාගේ වැඩිමල් පුත් සංකල්ප දැන් විවාහ වී ජීවත්වනුයේ අප්‍රිකාවේය. දෙවැනි පුත් පංකජ විවාහ වී ඔවුන් සමඟම වාසය කරයි. නෙතුපුලි, නෙතුලි මිණිපිරියන් දෙදෙනාත් සමඟ ගෙවන ජීවිතේත් සුන්දරයි කියලයි ඇය කිව්වේ.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av1011215</link>
    <topic>අපේ එකම නිර්ණායකය කෘතියේ නිර්මාණශීලීභාවයයි</topic>
    <author>ඉනෝකා පෙරේරා බණ්ඩාර</author>
    <content>අපේ එකම නිර්ණායකය කෘතියේ නිර්මාණශීලීභාවයයිසිග්නිස් ජාතික අධ්‍යක්ෂබෙනඩික්ට් ජෝශප් ගරු පියනම’සිග්නිස්’ (ඕ.සී.අයි. – උන්ඩා) ශ්‍රී ලංකා සංවිධානය ඉදිරිපත් කරන 34 වැනි සිග්නිස් උත්තමාචාර උළෙල මේ 26 වැනිදා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පස්වරු 6.00ට පැවැත්වෙන්නේ අති උත්කර්ෂවත් අයුරින්.ඒ පිළිබඳ ජාතික කතෝලික ජනසන්නිවේදන අධ්‍යක්ෂ, සිග්නිස් ජාතික අධ්‍යක්ෂ සභාපති බෙනඩික්ට් ජෝශප් ගරු පියතුමන් හා කළ සාකච්ඡාවක් මේ.සිග්නිස් (ඕ.සී.අයි.සී.) සංවිධානයේ සභාපතිවරයා ලෙස දෙවැනි වතාවටත් ඔබ වහන්සේ පත්වුණා...ඔව්. ඒක සතුටක්. මොකද; කතෝලික සිනමා පර්ෂදය වැඩ කරන්නෙ නිරන්තර සන්නිවේදන ක්‍ෂේත්‍රයත් එක්ක. එහෙම වැඩකරද්දි පියතුමකු හැටියට ඒ ක්‍ෂේත්‍ර සමඟ බද්ධවෙලාම වැඩකරන්න බැරි බව ඇත්ත.නමුත් ඒ සන්නිවේදන ක්‍ෂේත්‍රයේ පිරිපුන් අත්දැකීම් ඇත්තවුන්ගේ, බුද්ධිමතුන්ගේ ඇසුර, සුහදතාව අපිටත් හරි වැදගත්. 1982 – 1992 දක්වා දස වසර තුළදී මං එවකට සභාපතිවරයා ලෙස මේ බද්ධවීම් මුසු අත්දැකීම් විඳ තිබෙනවා.යමක් පිළිබඳ නිසි ඇගැයීමක් දිය හැකි බුද්ධිමතුන්, ප්‍රවීණයන්ගෙන් හෙබි ජූරි සභිකයන් හා වැඩ කිරීම අපිටත් සතුටක්. ඒ දැන හැඳුනුම්කම් යළි අලුත්වුණා කියල හිතෙනව මේ නව පත්වීම නිසා.වෙනත් වසරවලට වඩා මෙවර උළෙලේ විශේෂත්වයක් තිබෙනවාද...ගියවර පැවැත්වූ උළෙල වගේම මෙවරත් අවුරුදු දෙකක නිර්මාණ එකවර ඇගැයෙනවා. කලින් හිටපු පියතුමා නැවැත්වූ තැනිනුයි අපි පටන් ගන්නෙ. මෙවැනි උළෙලක් උත්කර්ෂවත් කිරීමේදී අනුග්‍රාහක භවතුන් සොයාගැනීම, මූල්‍යමය ප්‍රශ්න විසඳා ගැනීම වැනි ගැටලු රැසක් අපි හමුවේ නැෙඟනවා. ඒ කරුණුත් සැලකිල්ලට ගෙන අත්‍යාවශ්‍ය දේ පමණක් බොහොම ඉහළින් ගාම්භීරව කරන්නයි අපේ බලාපොරොත්තුව.මේ රටේ සිනමා උළෙලවල් පවත්වන්නේ ගිහි සංවිධාන. නමුත් කතෝලික පූජකයන්ට පමණක් ඇයි මේ උනන්දුව, සම්මාන උළෙලක් වෙනුවෙන්.කතෝලික සිනමා පර්ෂදය, සිග්නිස් උත්තමාචාර උළෙල මේ පවත්වන්නෙ 34 වැනි වතාවට. 34 වසරක් මේ සිනමා උළෙල පැවැත්වූයේ නිකම් නෙවෙයි.කිතුනුවන් හැටියට අපගේ අවධානය යොමු වෙන්නෙ සදාතනික ජීවිතයට සහ ආත්මය කෙරෙහි පමණක් නෙවෙයි. පූර්ණ මිනිසා කියන දේයි අපේ අරමුණ. ලෞකික ජීවිතයෙදිත් පූර්ණ මිනිසකු බිහිකිරීමයි අපේ වගකීම. ඒ වෙනුවෙන් ජීවිතය හා යාවෙන, බැඳෙන අත්දැකීම් කෙරෙහි සැලකිලිමත් වීමට අපිට සිදුවෙනවා.ලෞකික ජීවිතයෙන් ඈත්වෙලා සදාතනික ජීවිතය හොයනවට වඩා මේ මහ පොළොවෙ දෙපා දරාගෙන සිටියදීමයි එය කළ යුත්තේ. තම කාර්යයන් සඵල කරගැනීමෙන් පුද්ගලයා විතරක් නෙවෙයි හොඳ මානසිකත්වයක් ඇති සමාජයකුත් ගොඩනැඟෙනවා. ඉතින්, කතෝලික පූජකයන් ප්‍රමුඛව ඇති මේ සංවිධානයෙන් අප මෙතෙක් ඉටුකොට ඇති මෙහෙය ගැන ඇත්තටම සතුටු වෙන්න පුළුවන්.කතෝලික පූජකතුමෙක් වරින් වර නැඟිටිමින් සම්මාන ලාභීන් වේදිකාවට කැඳවාගෙන යාම මේ උළෙලේ පහුගිය කාලවල අපි දුටුවා. මෙය පූජකතුමකුට තරම් නොවන දෙයක් බවයි හුඟ දෙනෙක් කියන්නෙ...ඇත්ත. නළු නිළියන් ඇසුර ගැනත් මට යම් යම් දේ අහන්න ලැබෙනවා. නමුත් මේ උළෙල සංවිධානය කරන්නෙ අපි. ඔවුන්ට ආරාධනා කරන්නෙ අපි. මනුෂ්‍යයකුට හොඳ මානසිකත්වයක් ගොඩනංවන්න, කලාවෙන් යම් සේවයක් කරන කලාකරුවන්ට උපහාර පුදන මොහොතක අපි ඔවුන් ගැනයි හිතන්නෙ. අපේ නිහතමානිකම, බැහැපත්කම නිසයි අපි එසේ කලාකරුවන්ට ගරු කරන්නෙ. ජේසුතුමන් තමන්ගේ ගෝලයන්ගේ පා සෝදන්න තරම් බැහැපත් වුණා. නමුත් හුඟ දෙනෙක් මේ ගැන කතාකරන නිසා ඉදිරියේදී මේ තත්ත්වයේ යම් වෙනසක් වේවි.සම්මාන උළෙලේ මෙවර නියෝජන ගැනත් ඔබවහන්සේ යමක් කීවා...2008 - 2009 අවුරුදු දෙකේ චිත්‍රපට 34 ක් සහ ඒ අවුරුදු දෙකේ ප්‍රාසාංගික ටෙලි නාට්‍ය 26 ක් තමයි මෙවර සම්මාන උළෙලේ තරග වදින්නේ.විශේෂ ප්‍රණාම සම්මාන කිසිවක් මෙවර උළෙලේ නැහැ.විනිශ්චය මණ්ඩල පත්කිරීමේ නිර්ණායක ගැනත් දැනගන්න කැමැතියි...සංවිධානයක් හැටියට අපේ ප්‍රතිපත්ති මාලාවක් තියෙනවා. සිනමා සහ රූපවාහිනී ක්‍ෂේත්‍රයේ අත්දැකීම් බහුල ප්‍රවීණයන් පිරිසක් අතින් තමයි මේ විනිශ්චය ලැබෙන්නෙ. අනික අපේ අන්තර්ජාතික මවු ආයතනයේ මූලික අනුදැනුම හා අධීක්ෂණය මතයි මේ දේවල් සිදුවෙන්නෙ. මොකද මේ සඳහා මවු ආයතනයෙනුත් මුදල් ලැබෙන නිසා.සම්මානවල ගුණාත්මකභාවය ගැන ඔබවහන්සේට යම් සහතිකයක් දෙන්නට පුළුවන් නම්...ආරම්භයේ පටන්ම ඕ.සී.අයි.සී උත්තමාචාර සම්මාන උළෙලේ දී පිරිනැමෙන සම්මාන හඳුන්වා දුන්නේ ‘නිර්මාණාත්මක’ හෝ ‘නිර්මාණශීලී’ ලෙසින්. කිසිම වෙලාවක ‘හොඳම’ යන විශ්ලේෂණයක් අපි භාවිතා කළේ නැහැ. හැමවිටම සම්මානයක් පිරිනැමෙන්නේ කිසියම් සිනමා හෝ ටෙලි නිර්මාණයක හෝ ශිල්පීය කාර්යයක හෝ නිර්මාණාත්මක ගුණය සැලකිල්ලට ගෙනයි.නිර්මාණශීලී බවින් උසස් බව විනා වෙන නිර්ණායකයක් ජූරි සභාව පදනම කොට ගන්නෙ නැහැ. විෂයීය වැදගත්කම, අධ්‍යක්ෂණයෙහි තත්ත්වය, සමාජ, ආධ්‍යාත්මික හා මානව වටිනාකම් කෙරෙහි ප්‍රේක්ෂකයන් යොමු කිරීමේ ශක්තිය සලකා බැලීමෙන් බව අපේ ජූරි ප්‍රඥප්තියෙත් සඳහන් වෙන්නෙ ඒ නිසා.සිග්නිස් සංවිධානය අද සම්මාන උළෙලකට පමණක් සීමා වෙලා...ඒ ගැන නම් අපිටත් තියෙන්නෙ කනගාටුවක්. සිනමා සම්මන්ත්‍රණ, දේශන, වැඩමුළු, ප්‍රදර්ශන පවත්වමින් අංකුර සිනමාකරුවන් බිහිකිරීමේ ලොකු ව්‍යායාමයක් අප සංවිධානයේ තිබුණා. එකල අප කළ ‘සිනෙසිත්’ සඟරාව විශ්වවිද්‍යාල ශිෂ්‍යයින්ට කියවීමට අනිවාර්ය කරල තිබුණා. එතරම් ප්‍රශස්ත මට්ටමකිනුයි ඒ සඟරාව කරගෙන ගියේ. අතහැරුණු හුඟක් දේ ඉදිරියේදී යළි ගොඩනඟන්න අපි වෑයම් කරනවා.ඕ.සී.අයි.සී. නම කටට හුරු වුණත් දැන් මේ සම්මාන උළෙල හඳුන්වන්නේ ’සිග්නිස්’ නමින්. මේ රටේ ප්‍රධාන සම්මාන උළෙල අතර සිග්නිස් උළෙලත් අති විශේෂයි. අපි තමයි සම්මානයක් පිරිනැමීමේදී හේතු පාඨ ඉදිරිපත් කිරීම මේ රටට හඳුන්වල දුන්නෙ. හුදෙක් රංගනයන්ගෙන් පිරුණු විචිත්‍රවත් උත්සවයක් පැවැත්වීම නෙවෙයි, මේ උළෙලට තේමාවක් – අරමුණක් තියෙනවා. සිග්නිස් හැමදාමත් ගම්භීර උළෙලක් වෙන්නෙ ඒ නිසා. මෙය කිසිවිටෙකත් දේශපාලනයෙන් වැසී ගිය සම්මාන උළෙලක් නොවෙන්න අපි වගබලා ගත්තා.ඒ හින්දම ආරාධිත අමුත්තන් වෙනස් වෙනව ඇති...ඔව්. සිනමාවට, වේදිකාවට, ටෙලිනාට්‍ය, රූපවාහිනි කලාවට, ශිෂ්‍ය ප්‍රජාවට අතිශය මහඟු සේවයක් කළ ඩී.බී.නිහාල්සිංහයන් තමයි මෙවර සිග්නිස් උත්තමාචාර උළෙලෙ ප්‍රධාන අමුත්තා. ඊට අමතරව වතිකානු අපොස්තලික තානාපති ගරු ජෝසෆ් ස්පිටේරි අගරදගුරුතුමා විශේෂ අමුත්තෙක් හැටියට සහභාගී වෙනවා.ඉනෝකා පෙරේරා බණ්ඩාරඡායාරූපය – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av1011216</link>
    <topic>හද පුදසුන</topic>
    <author>යමුනා මාලිනී පෙරේරා</author>
    <content>හද පුදසුනඔබ ළඟ සුරැකිව තිබුණු සමරු පොත ඔබට මතකද? තරු ඇලවූ, මල් පෙති ඇලවූ චිත්‍රවලින් හැඩගැන්වූ පාට පාට පිටු ඇති සමරුපොත. ඒ ඔබේ ජීවිත වසන්තයේ ආරම්භක අවදිය නොවේද? කෝකිලයන් විසින් හඬවන ලද යෞවනයේ සංඥාවාදනය ඔස්සේ ඔබේ සිත ආස්වාදයට පත්වුණේ නැත්ද? කෙසේ වුවත් ‘සැමරුම්’ යනු ජීවිතයේ ඉතිරිවන ශේෂයන්ය. මක්නිසාද යත්; ‘මතකය’ යනු චිතකයක දවා හළු කරවන්නට නොහැකි දෙයක් නිසාය.මේ සියලුම මතක හා සැමරුම් මිනිසුන්ටම පොදු දෙයකි. මතක ඇසුරින් සිත සිතා දුක්වන්නේ ද සතුටුවන්නේ ද මිනිසාය. නෙතට කඳුළක් සේම සිතට සුවයක් දෙවන යමක් ඔබේ ජීවිත මතක පොතේ ඇති බව දනිමි.ඉදින් කවියෝ ද මේ සැමරුම් – මතක - සිහිවටන ප්‍රස්තුත කරගෙන නානාප්‍රකාර නිර්මාණ පෙළගස්වන්නාහ.සිහිවටනය සේ කුමක් ලියන්නද ඔබේ සුවඳ රැඳි සමරු පොතේ සිතුවිලි දහසක් සිතක උපන්නද කුමක් ලියන්නද සමරු පොතේදේදුනු පාටැති පිටුවෙන් පිටුවට ආසිරි රේඛා සුහද පැතුම් ඔබේ නුවන් මට කී දේ රහසින් ලියා තියන්නද මියුරු සරින්ඈත දිහාවක ආදර වෙරළේ අප හමුවූයෙමු අරුණෝදේ එවන් අපේ පෙම් කතන්දරේ මම ලියා තියන්නද සමරු පොතේ  පද : ධර්ම ශ්‍රී වික්‍රමසිංහසංගීතය : ආචාර්ය වික්ටර් රත්නායකගායනය : අබේවර්ධන බාලසූරියඔබේ සමරු පොත දිගුකරගෙන ඔබ බලාහිඳියි. එහි කුමක් ලියන්නදැයි මට නම් හිතාගන්නවත් බැරිය. ඒ තරමට සිතුවිලි දහස් ගණන් සුවහස් ගණනින් සිත තුළ නැඟ එයි. එය පද කිහිපයකට ගොනුකරන්නට කොහෙත්ම බැරිය. ඇරත් සියලුම මතක එක පටුනකට කොහොම ගේන්නද? දේදුනු පාටැති ඔබේ සමරු පොතේ පිටුවෙන් පිටුව හැඩවී ඇත්තේ ඔබට සුබ පැතුම්ය.නමුත් ලියාගන්නට බැරි කිසියම් දෙයක් මසිතේ තිබෙනවාය. ඔබේ දෑස මගේ දෑස්වලට කියූ ඒ රහස... හදවතේ නිදන්ගත වූ ඒ රහස කෙසේ නම් වදන්ගත කරන්නද? ආදරය නම් වූ වෙරළ සමීපයේදී අපි එදා හමුවූයෙමු. ඒ අරුණෝදය අපේ ජීවිතවල අරුණෝදයයි. නොහොත් යෞවනත්වයයි. අපේ ප්‍රේම පුරාවෘත්තය ඇරැඹුණේ ඒ කාලයේදීය. ඒ කතන්දරය වදන් දෙක තුනකින් එහි ලියා තබන්නට හැකි වේදැයි මම නොදන්නෙමි.මේ ගීතය නිර්මාණය වුණේ හැත්තෑව දශකයේ අගභාගයේදීය. ගීය ගැයූ අබේවර්ධන බාලසූරිය සංගීතවේදියා අද අපට සැමරුමක් තබා වෙන්ව ගොසින්ය. සංගීතවේදී ආචාර්ය වික්ටර් රත්නායකයන්ගේ තත්සර මුසුවුණේ ප්‍රවීණ නිවේදකයකු සේම ගීත රචකයකු වන ධර්ම ශ්‍රී වික්‍රමසිංහයන්ගේ පදවැලක් හා සමඟින් ය.ප්‍රසංග වේදිකාව ජයගත් නිවේදකයෝ අතිශය දුර්ලභයහ. එයිනුත් මුල්ම යුගයේ ප්‍රසංග වේදිකාව ජයගත් විශිෂ්ට ගණයේ නිවේදකයෙකි උක්ත පදරචකයාණන්.”මේ ගීය ලියැවුණේ 70 දශකයේ අග භාගයේදී. ප්‍රසංග වේදිකාවේදී අප ලබන අත්දැකීමක් තමා මේ සොඳුරු යුවතියන්ගේ සමරු පොත්. ඉතින් එවන් අවස්ථා පරිකල්පනයට හසුකැර ගනිමිනුයි මේ ගීය ලියැවුණේ. අබේ මගේ කිට්ටුවර මිත්‍රයෙක්. ඔහු තමා මගේ විවාහ මංගල්‍යයේ දෙවැනි මනාලයා වුණෙත්. ඉතින් ඒ සොඳුරු මිතුරු දම ඔස්සේ මේ ගීය ඔහුට යොමුවුණා. මම වැඩිපුර ගීත ලියාපු කෙනෙක් නෙමෙයි. ගීත 20ක් විතර තමයි ලිව්වේ. එසේ සීමාවුණේ එවකට නිවේදකයන්ගේ ගීත රචනා කිරීම සම්බන්ධයෙන් තහංචියක් පැනවූ නිසයි. කෙසේ වෙතත් මේ ගීය එවකට ඉතා ජනප්‍රිය වුණා. වික්ටර් රත්නායකයන්ගේ මියුරු සංගීතයත් පදවැල තවත් හැඩ කළා..”අබේවර්ධනයන්ගේ පිය බිරිඳ නිරංජලා කීවේ ධර්ම ශ්‍රී, අබේවර්ධනයන්ට යොමු කළ පළමු ගී දෙක වන මෙම ගීතයත් ‘නදීශානි’ ගීතයත් ඔහු බොහෝ ප්‍රියකළ ගී දෙකක් බවයි.ඉතින්.. අප හැමදෙනාම සතුව බොහෝ සැමරුම් තිබෙයි. හැත්තෑව දශකයේ අගදී ලියැවුණු මේ ගීයේ සරල සුගම වාංමාලාව සමඟ හදබැඳගන්නා මියුරු සංගීතයට අබේවර්ධන බාලසූරියගේ ගැඹුරු හඬ ඒ සැමරුම් පණගන්වනවා විය හැකියි.සමරු පොත්වල පිටුවෙන් පිටුව පෙරැළිලා යයි.ජීවිතයත් හරියට සමරු පොතක් වගේය. ඇතැම් කෙනෙක් රෝස පිටුවක් තෝරා එහි නිල් පාටින් යමක් ලියා තැබූ බව ඔබට හොඳට මතකය. අරුණෝද යෞවනයේ දී ඒවා බොළඳ වැඩ හෝ බොළඳ කතාවල් යැයි කවදාවත්ම සිතුණේ නැත. නමුත් ඔබ අද නම් ඒවා බොළඳ වැඩ යැයි සිතනවා විය හැකිය.සාජහාන් මහාරාජයා තම ආදරණීය බිරිය සිහිවන්නට අග්‍රා නගරයේ ටාජ්මහල් නම් විශාල මන්දිරය ඉදිකළේය. ඉතින් සමරු පොතක තැබූ දුප්පත් අහිංසක සමරු සටහනක් ඒ සටහන තැබූ අයට ටජ්මහලකටත් වඩා වටිනවා වන්නට බැරි නැත.යමුනා මාලිනී පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av1011218</link>
    <topic>මරණය අද්දර නිහඬ ප්‍රේමය ගුසාරිෂ්</topic>
    <author>කුමාර සිරිවර්ධන</author>
    <content>මරණය අද්දර නිහඬ ප්‍රේමය ගුසාරිෂ්’දේව්දාස්’, ‘බ්ලැක්’ හා ‘සාවරියා’ වැනි චිත්‍රපට නිර්මාණය කළ සම්මානනීය හින්දි චිත්‍රපට අධ්‍යක්ෂවරයකු වන සංජේ ලීලා බන්සාලි ගේ නවතම සිනමා නිර්මාණය පසුගිය 19 දා සිට ලොව පුරා ප්‍රදර්ශනය වෙමින් තිබේ. ’ගුසාරිෂ්’ යනුවෙන් නම්වී ඇති මෙහි රිතික් රෝෂන් සහ ඓශ්වර්යා රායි ප්‍රධාන චරිත රඟති. ‘ගුසාරිෂ්’ යන්නෙහි සිංහල අර්ථය ‘ඉල්ලීම’යි.මෙහි රිතික් රොෂාන් රඟපාන්නේ අති දක්ෂ මැජික් ශිල්පියකු ලෙසිනි. ඉන්දියාවේ ගෝව ප්‍රදේශයේ ජීවත්වන ඊතන් මස්කරෙන්හාස් නමැති මෙම ඉන්ද්‍රජාලම්කරුවාගේ මුළු ජීවිතයම රෝද පුටුවකට සීමාවන්නේ ඔහු පෙන්වීමට ගිය එක් ඉන්ද්‍රජාලයක් වැරදී යාමෙන් සිදුවූ අනතුරෙනි. ජීවිතය රෝද පුටුවට සීමා වුවත් ඊතන්ගේ චිත්ත ධෛර්යය වඩ වඩාත් ශක්තිමත් වෙයි. ඔහු ‘රේඩියෝ සින්දගී’ යන නමින් හැඳින්වෙන එෆ්.එම්. ගුවන්විදුලි නාළිකාවක වැඩසටහන් ඉදිරිපත් කරන්නකු හා නිවේදකයකු ලෙස සාර්ථකව කටයුතු කරයි. සතුටින් සොම්නසින් යුතුව ශ්‍රාවකයන් හා පිළිසඳරේ යෙදෙමින් වැඩසටහන් ඉදිරිපත් කරන ඔහු ගේ කටහඬ අසන කිසිවකු ඔහුගේ ජීවිතය රෝද පුටුවට සිමා වී ඇති බවක් අදහන්නේ නැත.සොෆියා ඩි සෞසා (ඓශ්වර්යා රායි) ඔහුගේ හෙදියයි. ඊතන් ගේ රෝද පුටුවට සීමා වී ගත කළ වසර දාහතරක ජීවිතයෙන් වසර දොළහක්ම ඔහුගේ සෙවණැල්ල හා සමානව ඔහු අසලින් සිටිමින් ඔහුට සාත්තු සප්පායම් කළේ සොෆියාය. ඊතන්ගේ ජීවිතය සොෆියා වෙත කේන්ද්‍ර වී ඇති අතර දෙදෙනා අතර ගොඩනැඟී පවතින්නේ ඉතා නිහඬ ප්‍රේමයකි.කෙසේ වෙතත් තමන් මුහුණ පෑ අනතුරේ 14 වැනි සංවත්සරය දින ඊතන් තීරණය කරන්නේ සියල්ලක අවසානය තම අතට ගන්නටය. ඔහු අධිකරණයට ඇපෑලක් ඉදිරිපත් කොට ඉල්ලා සිටින්නේ තව දුරටත් රෝද පුටුවට සීමාවී ජීවත්වනු වෙනුවට වෛද්‍යවරුන්ගේ සහාය ඇතිව වේදනාකාරී ජීවිතයෙන් සමුගන්නටය. මියෙන්නටය.ඊතන්ගේ මෙම තීරණයත් සමඟ හෙදිය සොෆියාගේ ජීවිතය හා ආදරය උඩු යටිකුරු වෙයි. ඊතන්ගේ නීතිඥයා දේවියානි දත්තා පමණක් නොව ඔහුගේ මව ඉසබෙල් බස්කරෙන්හාස් පවා ඊතන්ගේ තීරණයට සහයෝගය දෙද්දී ඔමාර් සිද්දික් නමැති තරුණයකු ඊතන්ගේ ජීවිතයට ළංවෙයි. ඔමාර් ගේ එකම අරමුණ වන්නේ මේ කීර්තිමත් ඉන්ද්‍රජාලකරුවා මියෙන්නට පෙර ඔහු සතු ඉන්ද්‍රජාල පිළිබඳ දැනුම සම්පූර්ණයෙන්ම ලබා ගැනීමය.ඊතන්ගේ ඉරණම කෙබඳු වනු ඇත්ද? අධිකරණය ඔහුට කැමැත්තෙන් මිය යාමට අවසර දුනහොත් සොෆියාගේ නිහඬ ආදරය සදාකාලික කඳුළකට පෙරළෙන්නේ නොවේද? ඔමාර්ට ඉන්ද්‍රජාලම් සියල්ල පිළිබඳ දැනුම ගුරු මුෂ්ටියකින් තොරව ඊතන් ලබා දෙනු ඇත්ද? සමාජයේ ආචාරධර්ම, කෲරභාවය, කාරුණිකත්වය හා ප්‍රේමය ආදිය ඔස්සේ ඇදී යන ‘ගුසාරිෂ්’ ඇත්තෙන්ම ප්‍රේක්ෂකයන්ගේ නෙත් කඳුළෙන් තෙත් කරවන අපූරු අන්දරයකි.රිතික් රෝෂන් ඊතන් ගේ චරිතය රඟපෑමට පෙර රෝද පුටුවට ජීවිතය සීමා වූ අයෙකුගේ අත්දැකීම් ලබාගන්නට එවැනි රෝගීන් විසිදෙනකු පමණ ඇසුරු කළ බව පැවසේ. සංජේ ලීලා බන්සාලි සිනමා නිර්මාණකරුවකු ලෙස ඓශ්වර්යා රායි හා කටයුතු කිරීමට දක්වන දැඩි කැමැත්ත බොලිවුඩයේ ප්‍රකට කාරණයකි. සොෆියා චරිතයට ඓශ් තෝරාගැනීමට සංජේ මුල පටන්ම තීරණය කරගෙන සිට තිබේ.ඊතන්ගේ චරිතයට ගැළපෙන නළුවා කවුරුන්ද යන්න කලක් තිස්සේ බන්සාලිගේ සිතට වද දුන් ගැටලුවක් වූයේය. එහෙත් ‘ඩූම් –2’ සහ ‘ජෝදා – අක්බාර්’ චිත්‍රපට දෙක නැරඹීමෙන් අනතුරුව බන්සාලි තීරණය කර ඇත්තේ ඓශ්ට මෙන්ම ඊතන්ගේ චරිතයට ද ගැළපෙන නළුවා රිතික් රෝෂන් බවය.එසේ වූවත් බන්සාලි සැලසුම් කළ දිනයන්හි රූගත කිරීම් ආරම්භ කළ නොහැකි වූයේ රිතික් ‘කයිට්ස්’ චිත්‍රපටයේත් ඓශ්වර්යා ‘රාවන්’ චිත්‍රපටයේත් රූගත කිරීම්වලට සහභාගි වෙමින් සිටි නිසාවෙනි. අවසානයේ ‘ගුසාරිෂ්’ රූගත කිරීම් ඇරැඹී තිබෙන්නේ 2009 වසරේ ජූලි 29දාය.’ගුසාරිෂ්’ හි ප්‍රචාරක පටය පිළිබඳ ගැටලුවක් පැන නැඟී ඇත්තේ එහි ඓශ් දුම්පානය කරන දර්ශනයක් අඩංගු වූ නිසාවෙනි. ඉන්දියාවේ චිත්‍රපටවල දුම්පානය කරන දර්ශන ඇතුළත් කිරීම නීතියෙන් තහනම් නැතත් හෙදියක දුම්පානය කරනු ප්‍රචාරක පටයට ඇතුළත් වීම නුසුදුසු බව වැඩි දෙනාගේ මතය වී තිබේ. පසුව එම දර්ශනය ඉවත් කොට ප්‍රචාරක පටය නැවත සකසා තිබේ.ඇත්තෙන්ම චිත්‍රපටයේ ඓශ් දුම්පානය කරන දර්ශනයක් ඇතුළත්ව නැත. එහි දැක්වෙන්නේ ඊතන් සතුටු කරන්නට හෙදිය සොෆියා තමාට නුහුරු නුපුරුදු වූ දුම්පානය කිරීමට උත්සාහ දරමින් අසීරුතාවට පත්වීමය.මේ වන විට හින්දුස්තාන් ටෛම්ස්, හින්දි ෆිල්ම් නිව්ස් ඇතුළු පුවත්පත් කිහිපයක ‘ගුසාරිෂ්’ පිළිබඳ පළවූ විචාරයන්ගෙන් නම් චිත්‍රපටය ඉහළම පැසසුම් ලබා තිබේ. විචාරක පැසසුම් ලැබූව ද ප්‍රේක්ෂකයන් සංජේ ලීලා බන්සාලි ගේ නවතම චිත්‍රපටයට කෙසේ ප්‍රතිචාර දක්වාවිද යන්න පිළිබඳ දැන්ම අනාවැකි පළකිරීමට අපහසුය.සංජේ සමඟ එක්ව භවානි අයියර් තිර රචනය කොට ඇති ‘ගුසාරිෂ්’ හි ෂර්ෆාස් පටෙල්, ෆෆිසා අලි, ආදිත්‍ය රෝයි කපූර්, ඇතුළු නළු නිළියන් රැසක් රඟන අතර විශේෂිතම කාරණය වන්නේ මෙහි සංගීත අධ්‍යක්ෂණය ද සංජේ අතින්ම සිදුවීමය.කුමාර සිරිවර්ධනස්වාධීන ජනසන්නිවේදකයන්ගේ සංවිධානය ඉදිරිපත් කළ ස්වර්ණ ලංකා සම්මාන උළෙල පසුගියදා කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්විණි.එහිදී රටේ සංවර්ධනය උදෙසා ඉමහත් කැපවීමකින් කටයුතු කළ මාධ්‍ය ප්‍රවීණයන් කීප දෙනකුට සම්මාන පිළිගැන්විණි. උළෙලේ ප්‍රධාන අමුත්තා වූ කතානායක චමල් රාජපක්ෂ මහතා අතින් ප්‍රවීණ මාධ්‍යවේදී, ලේක්හවුස් ආයතනයේ කර්තෘ මණ්ඩල අධ්‍යක්ෂ, මාධ්‍ය ශිරෝමනි සීලරත්න සෙනරත් මහතා, ප්‍රවීණ නිවේදක ආරියසිරි විතානගේ මහතා හා ප්‍රවීණ නිවේදිකා දුලක්ෂි පෙරේරා මහත්මිය සම්මාන ලැබු අයුරු. සීලරත්න සෙනරත් මහතා අදාළ සම්මානය ලැබුවේ දශක තුනක කාල පරිච්ඡේදය තුළ ජනමාධ්‍යයට කළ මෙහෙවර හා දෙමළ භාෂා ප්‍රවීණතාව වෙනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av1011219</link>
    <topic>සාමය වෙනුවෙන් ලොව පවතින එකම ගස</topic>
    <author>විමල් එස්.හෙට්ටිආරච්චි</author>
    <content>සාමය වෙනුවෙන් ලොව පවතින එකම ගසසාමය හේතුකොටගෙන විවිධ වූ ක්‍රියාකාරකම් අප සමාජය එදා මෙදා තුර ඉටුකර ඇත. අද ද ඒ දේ එලෙසම සිදුකෙරේ. ඕනෑම සමාජයක පැවැත්මට එය ඉතා අවැසි බවට විවාදයක් නැත. එහෙත් සාමයෙන් ගොඩනැඟෙන්නා වූ සහජීවනය පිළිබඳව ගැඹුරින් සිතන පතන අය අප සමාජයේ විරලය. ඒ සඳහා ඕනෑ තරම් නිදසුන් අප ඉදිරියේ දිස්වේ. එවැනි සමාජයකට හඬ නඟා කියන උදාරතර වූ සංකේතයකිනුවරඑළියේ සාම ගස.කෙටි නිවාඩුවකදී මෙන්ම අප්‍රේල් වසන්ත සමයේදී නුවරඑළියට එන සංචාරකයින් ලක්ෂ ගණනකි. එහෙත් ලෝකයට සාමය ප්‍රාර්ථනා කරන මේ අපූරු ලෙස අහසට විහිද ගිය ගස ගැන අවබෝධයක් ඇත්තේ කීයෙන් කී දෙනකුට ද යන්න පැනයකි. අද මේ කතිකාවත ඒ සඳහාය.දිනය 1919 ජූලි 19 වන දිනය. නුවරඑළියට ආවේණික නිරිත දිග මෝසම් සුළං හුරුපුරුදු ලෙස නගරය හරහා වරින් වර හමා ගියේ අවට පරිසරයට බාධා එල්ල කරමිනි.දැඩි සීතලට ඔරොත්තු දෙන උණුසුම් කබායක් ඇඟලාගත් ඉංග්‍රීසි ජාතික කාන්තාවක් අලුයම තම නිවෙසේ සිට නුවරඑළිය වික්ටෝරියා උද්‍යානයට සේන්දු වූවාය. උද්‍යානයේ පුංචි පුස්තකාලයට පෙනෙන මානයේදී මේ ඉංග්‍රීසි ජාතික කාන්තාව පුංචි සයිප්‍රස් පැළයක් රෝපණය කළේ දැඩි අදිටනකිනි. ඒ සමස්ත ලෝකයට සාමය ප්‍රාර්ථනා කරමින්ය.ගසට අදාළව ඉදිකළ පුවරුවනුවරඑළිය වික්ටෝරියා උද්‍යානය පුරා විහිද ගිය ආලෝකයක් ගෙන දෙමින් අදද අභිමානයෙන් වැජඹෙන අවුරුදු 91 ක් වූ මේ සයිප්‍රස් ගස සාමය වෙනුවෙන් ලෝකයේම පවතින එකම ගස බවට සැක නැත. ලෝකයේ සාම සංකේතයක් ලෙස පවතින මේ සයිප්‍රස් ගස ගැන එදාට වඩා කතාබහ කළ යුතු කාලයකි මේ.1919 ජූලි 19 වන දින එවකට නුවරඑළිය සහකාර ආණ්ඩුවේ ඒජන්තවරයා ලෙස කටයුතු කළ එම්. වෙඩර්බන් මහතාගේ ආදරණීය බිරිඳ වූ එම්. එම්. වෙඩබන් ආර්යාව මේ ගස රෝපණය කළ කාන්තාව වේ.ඇයට මේ සයිප්‍රස් ගස රෝපණය කිරීමට හේතු වූ කාරණාව ඉතා සංවේදීය. එය ලෝකයේ ප්‍රකට සිද්ධියකි. විසි වන ශතවර්ෂයේ ආරම්භයේදීම ලෝකය දෙපිලකට බෙදී සටන් කරන්නට වූහ. එහි උපරිම ඵලය ලෙස මුළු ලෝකයටම අමතක නොවන අයුරින් අපට පළමු ලෝක යුද්ධය උරුම විය. 1914 අගෝස්තු මස ඇරඹූ දෙපිල බෙදුණු යුද්ධය 1918 නොවැම්බර් 11 වන දින දක්වා පුරා වසර හතරක කාලයක් ක්‍රියාත්මක වූයේ සමස්ත ලෝකවාසී ජනතාවම අකර්මණ්‍ය කරමිනි.මුළු ලෝකයටම ගෙන දුන් ව්‍යසනය ලෝකයේ කාන්තාවන්ට දැනෙන්නට විය. යුද්ධයෙන් පීඩා විඳි මව්වරුන්ගේ කඳුළුවල උණුහුම බිරින්දෑවරුන්ගේ කඳුළුවල සීතල මුළු ලෝකයටම දැනෙන්නට ඇත. ඒ යුද්ධයෙන් මිය ගියේ අබ්බගාත වූයේ අතුරුදන් වූයේ ඔවුන්ගේ ස්වාමිපුරුෂයන් සහෝදරයින් හා පුතුන් නිසාය.එහෙත් පළමු ලෝක යුද්ධය තාවකාලිකව වුවද නතර වූයේ 1918 නොවැම්බර් 11 වැනි දිනය. යුද්ධය ළඟා කරගත් සියලුම පාර්ශවකරුවන්ගේ එකඟතාව මත ඇමරිකානු ජනාධිපති වුඩ්රෝ විල්සන් මහතා විසින් යෝජනා කර ලද සුළු ජාතීන්ට සැලකීම, නිරායුද කිරීම, රහස් සම්මුති අවලංගු කිරීම යන මූලධර්ම උඩ සැකසූ කොන්දේසි 14ක එකඟතාව මතය.ඒ ලද අස්වැසිල්ල මත ලෝකයට සිදු වූ අවැඩ මෙතෙකැයි කිව නොහැකිය. එහෙත් අවුරුදු හතරක කුරිරු යුද්ධයේ ප්‍රතිවිපාක (ලෝක ඉතිහාසයේ සිහිවටන) නමින් ඉන්දියානු ශ්‍රේෂ්ඨ ජනනායකයකු වූ ජවහර්ලාල් නේරුතුමා ලියූ කෘතියේ සටහන් කොට ඇත්තේ මේ අයුරිනි.මියගිය (දන්නා) භටයන් එක්කෝටියයි. මිය ගිය බවට විශ්වාස කර භටයන් තිස් ලක්ෂයයි. මියගිය මහජනයා එක්කෝටි තිස්ලක්ෂයයි. තුවාල ලැබූ දෙකෝටියයි. සිරකරුවන් තිස් ලක්ෂයයි. යුද්ධයෙන් අනාථ වූවන් අනූ ලක්ෂයයි. යුද්ධයෙන් වැන්දඹු වූවන් පනස් ලක්ෂයයි. යුද්ධයෙන් පැන ආ අය එක්කෝටියයි. මියගිය හා තුවාල ලැබූවන් හාරකෝටි හැටලක්ෂයයි.ඒ සමඟම යුද්ධයට ගිය වියදම් ඇමරිකානු ගණන් අනුව මිත්‍ර පාක්ෂිකයන්ගේ වියදම පවුම් කෝටි හාරදහස් අනූනව ලක්ෂ අසූහයකි. ජර්මන් පාක්ෂික වැය පවුම් කෝටි එක්දහස් පන්සිය දොළහයි ලක්ෂ විසිතුනකි.පුරා වසර තිහක කාලයක් ශ්‍රී ලංකාවේ මව්වරු, බිරින්දෑවරු, දූවරු, සොහොයුරියන් ලැබූ පීඩාව අපි හොඳට අත්වින්දෙමු. යුද්ධය නිමා කොට අද අපි ලබන අස්වැසිල්ල කොතෙක්දැයි කිවහැකිදැයි සේම පළමු ලෝක යුද්ධයට මැදි වූ ප්‍රධාන පාර්ශවකරුවනගේ රටවැසියන් ද ලද ඇසිල්ල කෙසේ විය හැකිද, ඒ දෙස කම්පනයෙන් යුතුව බැලූ ඉංග්‍රීසි ජාතික එම්.එම්.වෙබඩන් ආර්යාව ලෝකයට සාමය ප්‍රාර්ථනා කරමින් කළ ආයාචනය මහා රූස්ස ගසක් ලෙස අද ද ලෝකයට වලංගුය.පිදුරුතලාගල පාමුල ඉංග්‍රීසින් ගොඩනැංවූ පුංචි නගරයේ පිහිටි මේ සයිප්‍රස් ගස නිරතුරුවම අපට කියා දෙන පාඩමක් වේ.මහා භාරතයේ ප්‍රථම අගමැති ජවහර්ලාල් නේරුතුමා ලියූ ‘ලෝක ඉතිහාස සිහිවටන’ කෘතියේ එක්තැනක මෙසේ සටහන් කොට ඇත. එනම් තිසාමය හදිසියෙන් අහසින් කඩා වැටෙන දෙයක් නොවේ. එය ලබා ගත හැක්කේ අරගලයට හේතු වූ මුල්බැස ගත් මූලික හේතු සමථයකට පත්කර ගැනීමෙනි.”විමල් එස්.හෙට්ටිආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av10112110</link>
    <topic>සකුරා මල් පිපෙන නුවර එළිය මල් වත්ත</topic>
    <author>සුනිල් මිහිඳුකුල</author>
    <content>සකුරා මල් පිපෙන නුවර එළිය මල් වත්තමාසිටින්නේ කඳු තුනකින් වට වූ සුන්දර තැනකය. එක් පැත්තකින් පිදුරුතලාගල කන්ද පෙනේ. අනිත් පැත්තෙන් පෙනෙන්නේ කිකිළියමාන කන්දය. සින්ගල් ට්‍රී කන්ද තවත් පැත්තකින් දිස්වෙයි. මා මේ සිටින්නේ නුවරඑළිය නගර මධ්‍යයේ පිහිටි වික්ටෝරියා උද්‍යානයේය. අහස පැහැබරය. එක වලාකුළක්වත් දක්නා නොලැබේ. දින තුනකින් වැසිනොවට බව උද්‍යාන භාරකරු හෙට්ටිආරච්චිගේ විජේරත්න මහතා කියයි.”අදත් පෑව්වොත් හෙට සමහරවිට මල්තුහින දකින්න පුළුවන් වේවි.”උද්‍යාන පාලක හෙට්ටිආරච්චිගේ විජේරත්නඋද්‍යාන භාර සහකරු ලාල් සිල්වා”මල්තුහින? ඒ මොනවද?”මම විපිළිසර වෙමි.”නුවරඑළියට හිටපු ගමන් හිම, අයිස් වැටෙනවා. ඒකට තමයි මල්තුහින කියන්නේ. මෙහෙම දවස් දෙකක් තුනක් පෑවුවාම තමයි එහෙම වෙන්නේ.”මේ මොහොතේ නුවරඑළියත් කොළඹත් අතර වෙනසක් නොදැනෙන තරම් වුව හමන සුළඟත් සමඟම ගතට දැනෙන ශීතල ඒ හැඟීම් මා වළක්වාලයි.වසන්ත සමයේ පමණක් නොව ඕනෑම දිනක නුවරඑළිය මල්වත්තට යන්නකුට එහි මල්වල අඩුවක් නම් නොමැති බව පෙනෙනු ඇත.මම රෝස උයන වෙත ගියෙමි. එහි විවිධාකාර රෝසමල් දක්නා ලැබේ.නුවරඑළිය මල්වත්තේ මල් පැළ දෙආකාරය. එකක් එළිමහනේ වැවෙන මල් පැළය. අනික ගෘහස්ථ මල් පැළය. බහුලව ඇත්තේ එළිමහනේ වැවෙන මල්ය. මැඩෝනා, ලිලීස්, අගපැන්තාස්, ස්නැප් ඩ්‍රැගන්, ඩේසි, කානේෂන්, ඩේලියා, ගෝල්ඩන්, මෝනිං ග්ලෝරි (මෙය ග්‍රැමෆෝන් මල යැයි ද කියයි) මල් වත්ත පුරා සුවඳ හමයි.අහම්බෙන් මෙන් මට කෝපි ගසක් ඇස ගැටිණි.”නුවරඑළියේ කොහෙද කෝපි?””ඔව් මේ කෝපි තමයි.”විජේරත්න මහතා මගේ සැකය දුරුකරයි.මට වික්ටෝරියා උද්‍යානයේ ඉතිහාසය සොයා බැලීමට සිත්වෙයි. ඒ ගැන වඩාත් හොඳීන් දන්නා පුද්ගලයා ඔස්ටින් මහතා බව දැනගන්ට ලැබිණි. ඔහු මීට ඉහත මේ උද්‍යානයේ භාරකරුව සිටි නිලධාරියාය. දැන් ඔහු සිටින්නේ කොහේද? ලැබුණු හෝඩුවාවකට අනුව මම ඔහු සොයා හාවා එළියට ගියෙමි. මගේ වාසනාවට ඔහු නිවෙසේ රැඳී සිටියේය. ඔස්ටින් විජේතුංග මහතා 1971 – 78 යුගයේ මෙහි උද්‍යාන භා නිලධාරියාය.”වික්ටෝරියා පාක් එක පටන්ගත්තේ 1888 දී. ඒ වික්ටෝරියා මහ රැජනගේ මෞලි මංගල්‍යයට යැයි කීවත් ඒ පිළිබඳ පරස්පරතා තිබෙනවා. කොහොම වුණත් විලියම් කොක් මහතා තමයි මෙහි නිර්මාතෘවරයා. ඔහු ඊට ඉහත හක්ගල උද්භීද උද්‍යාන භාරකරු වශයෙනුත් කටයුතු කළා.විශ්‍රාම ගැනීමෙන් පසු ඔහුගේ පුත් ජේ.කේ. කොක් මහතා මෙහි පරිපාලනය භාරගත්තා.ඔස්ටින් මහතා කියයි.”1954 රේදී එලිසබෙත් රැජන මේ පාක්එකට ආවා. ඇවිල්ලා ගහකුත් හිටෙව්වා. ඒ ගහ නුවරඑළියේ බස් නැවතුම් පළ ඉදිකරද්දි කපලා දැම්මා.”ඔස්ටින් මහතා එසේ කියන්නේ කම්පාබරවය.”වික්ටෝරියා පාක් එකට කලින් නුවරඑළියේ තිබුණේ වුඩ්ලන්ඩ් පාක් එක. දැන් ඒක හඳුන්වන්නේ ගැල්වේස් ලෑන්ඩ් නමින්. ඒක දැන් ජාතික උද්‍යානයක්.”සින්ගල් ට්‍රී කන්දේ වියලුණු දියඇල්ලක් මට පෙනේ. එය නමක් නැති දිය ඇල්ලක් විය යුතුය.”මේ ගහ මොකද්ද කියලා දන්නවද?”උද්‍යාන භාරකාර හෙට්ටිආරච්චි මහතා මගෙන් විමසයි.ජීවිතේට දැක නොමැති ගහක් පෙන්වා ඔහු මා අමාරුවේ දමපු හැටි. මම ‘නැහැයි’ කීමි.මේ සකුරා මල් ගහක්.ඔහු එසේ කියද්දි මට දැනුණු විස්මය ඔහු වටහා ගත්තා සේය. සකුරා මල් පිපෙන්නේ ජපානයේ නොවේද?”සකුරා මල් ගස් දෙකක් මේ පාක් එකේ තියෙනවා. සැප්තැම්බර් – ඔක්තෝබර්වල තමයි මේකේ මල් පිපෙන්නේ.”එක් තැනක පැළ තවාන් කරනු පෙනේ. තවත් තැනක පැළ බද්ධ කිරීමකි. ලබන අප්‍රේල් වසන්තය වෙනුවෙන් මේ පැළ සිටවන බව කංකාරි කේ.ඒ. චන්ද්‍රකුමාර කියයි. මල්වත්තේ ඉතා පැරැණි ගස් කීපයක්ම දක්නා ලැබේ. මෙහි ඇති ඕක් හා චෙරි ගස් දෙක පැරැණිම ගස් බව විජේරත්න මහතාගේ මතයයි.එසේම ඖෂධීය වටිනාකමකින් යුතු මදනකාම, ලොත්සුඹුල් වැනි ගස් ද මෙහි ඇත. මදනකාම ගසේ මල් හා බීජ වාජීකරණ ඖෂධ සඳහා භාවිතා වන අතර මුල් හා පොතු ආයුර්වේද ඖෂධ ලෙස ගැනේ.මේ පැරණි ගස් උද්භීද විද්‍යාව පිළිබඳ දැනුමකින් යුතු මණ්ඩලයක් මඟින් පාලනය විය යුතු බව ඔස්ටින් මහතා මා හා කියා සිටියා මතකය. මහරත්මල (අශෝක) නුවරඑළිය ප්‍රදේශයේ ජාතික පුෂ්පය ලෙස සැලකෙන්නෙකි. වරක් හෝර්ටන් තැන්නට ගිය අවස්ථාවක මහරත්මල් දුටු අයුරු මට සිහිපත් වෙයි. මහරත්මල ගින්නට ඔරොත්තු දෙන ශාඛයක් බව විජේරත්න මහතා කියයි. රාවණා රජු සීතා පැහැරගෙන ආ සංසිද්ධියේදී රාවණ හනුමන්තාගේ වලිගයට ගිනි තැබූ විට හනුමන්තා සියල්ල දවා අළුකරමින් පැන ගියත් නොපිළිස්සුණු එකම ගස මහරත්මල් ගස යැයි පිළිගැන්මක් පවතී.ඊළඟට මා ගියේ ගිරි උද්‍යානය (රොක් ගාර්ඩ්න්) වෙතය. මල්වත්තේ පොකුණු පහක් පමණ දක්නා ලැබේ. ඉන් මීන උයන නම් ස්ථානයේ ඇති පොකුණේ උල්පතින් මුළු නුවරඑළියටම ජලය සැපයිය හැකි බව විජේරත්න මහතාගේ අදහසයි.මල්වත්තේ වංගගිරියක් තිබෙන බව ඔස්ටින් මහතා මා හා කියා සිටියත් මට එය සොයාගැන්මට උගහට විය. ඒ ගැන දන්නා වෙනත් කෙනෙක් ද මට මුණ නොගැසිණි.”ඉස්සර වර්ෂාපතනය මැන්නේ පාක් එකේ තිබුණ යන්ත්‍රයකින්. ඒ වාර්තාව තමයි පත්තරවල පළවුණේ.”ඒ ඔස්ටින් මහතා කියූ තවත් කරුණකි. ළමා උද්‍යානය ළමා ළපටින්ගෙන් පිරී පවතී. එහි ළමයින්ට රිසි සේ සෙල්ලම් කළ හැකිය. මම මල්වත්ත පුරාම ඇවිද්දෙමි. මෙය අක්කර 24 ක ප්‍රමාණයෙන් යුක්තය.මේ මල් ගස් ඔක්කෝටම පොහොර හුඟක් යනවා ඇතිනේ?මම විමසීමි.”අපි කොම්පෝස්ට් පොහොර මෙහෙම හදා ගන්නවා.”විජේරත්න මහතා කොම්පෝස්ට් පොහොර හදන ස්ථානය කරා මා කැටුව ගියේය.රටට සාමය උදාවීමත් සමඟම දීර්ඝ සති අන්තයක නුවරඑළියට පැමිණෙන සංචාරකයන්ගේ සංඛ්‍යාව ක්‍රමක්‍රමයෙන් වැඩිවෙමින් පවතී. එසේ පැමිණෙන හැම අයකුම වික්ටෝරියා උද්‍යානයට විත් එහි සුන්දරත්වය විඳීමට අමතක නොකරයි.”දැන් උතුරු නැඟෙනහිරෙනුත් සෑහෙන සංචාරකයන් පිරිසක් එනවා.”විජේරත්න මහතා කියයි.මගේ උණුසුම් කබා සාක්කුවෙන් අපූරු සුවඳක් හමනු දැනේ. විජේරත්න මහතා මීට දෙහෝරාවකට පෙර මදනකාම ගසෙන් පොහොට්ටුවක් ගෙන දෙඅත්ලේ තබා පිරිමැද මගේ සාක්කුවට දැමුවා මට මතකය. ඒ හමන්නේ මදනකාම මල් සුවඳය. ඒ මල් සුවඳ ඔස්සේ කලකට ඉහත මා ඇසුරු කළ එක්තරා යුවතියක මගේ සිහියට ආයේය. ඒ සමඟම වාගේ මට මතක්වූයේ බුද්ධි අයියා (බුද්ධදාස ගලප්පත්ති) ඔහුගේ ‘කැටපත් පවුර’ කාව්‍ය සංග්‍රහයට ලියූ හයිකු ශෛලියේ කවියකි.ඔබේ හිතත් හරියටනුවරඑළියෙවැස්ස වගෙයි...සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av10112111</link>
    <topic>72 හැවිරිදි ජේන් ෆොන්ඩා ලස්සන වීමේ රහස හෙළිකරයි</topic>
    <author>සේමාලි කැල්ලපත</author>
    <content>72 හැවිරිදි ජේන් ෆොන්ඩා ලස්සන වීමේ රහස හෙළිකරයිඇකඩමි සම්මාන දෙකක් දිනා ගත් ඇය පස්වරක් ඔස්කාර් සම්මානය සඳහා නාම යෝජනා ලැබුවා ය. ඇය දිනාගත් ගෝල්ඩන් ග්ලෝබ් සම්මාන ගණන 6 කි.වෘත්තීය ජීවිතයෙන් අති සාර්ථක වුව ද ජේන් ගේ පෞද්ගලික ජීවිතය ඕපාදූපවලින් පිරි සහ මත භේදයට ලක්වූවක් විය. ජේන් ෆොන්ඩා ගේ පළමු සැමියා රොජර් වාඩිම් ය. සුප්‍රකට චිත්‍රපට අධ්‍යක්ෂවරයකු වූ වාඩිම් මුලදී විවාහ වී සිටියේ සුප්‍රකට හොලිවුඩ් නිළි බ්‍රිජට් බාඩෝ සමඟ ය. ඒ විවාහයෙන් ජේන් දරුවකු ලැබුවා ය.මේ අවදියේ දී වාඩිම් අධ්‍යක්ෂණය කළ විද්‍යා ප්‍රබන්ධ චිත්‍රපටයක් වූ බාබරෙල්ලා (1968) හි චරිතයත් සමඟ ජේන් කාමුක චරිත රඟපෑම සඳහා ප්‍රසිද්ධ වූවා ය.එම චරිතය දැඩි මත භේදයකට හා වාද විවාදවලට ද ලක්විය.වාඩිම් හා වූ විවාහය අවසන් වී ටික කලකින් ජේන් ඇමෙරිකානු දේශපාලන ක්‍රියාකාරිකයකු වූ ටොම් භේඩ්න් සමඟ විවාහ විය. ඒ විවාහයෙන් ද ඈ දරුවකු ලැබුවා ය. ඇගේ තෙවැනි සැමියා වූයේ ටෙඩ් ය.ඇමෙරිකාවේ ලොස් ඇන්ජලීස් නුවර වෝර්නර් බ්‍රදර්ස් රංග ශාලාව අතුරු සිදුරු නැතිව පිරී ගොසිනි. පසුගිය ඔක්තෝබරයේ එහි පැවැති ඇමෙරිකානු පාරිසරික මාධ්‍ය සංගමයේ 20 වැනි සම්මාන ප්‍රධාන උත්සවයට සහභාගි වූ විශේෂ අමුත්තියකි. ඇය තවමත් එදා සිටි රූබර නිළියම ය. දුටුවන් ආකර්ශණය කරගනිමින් ඇය නඟනා සිනාව මනහර ය. වයස අවුරුදු 72 ක් වුවද ඇය තවමත් යෞවනියක මෙනි.60 - 70 දශකයේ ලෝක සිනමා තාරකාවක ලෙස නම් දරා සිටි ඇය ජේන් ෆොන්ඩාය. පාරිසරික මාධ්‍ය සම්මාන උළෙල ජේන් සහ තවත් අයකුට සුවිශේෂ විය. අනෙකා වූයේ එදින ජීවිතයටම එක්වරක් පිදෙන සම්මානයෙන් පිදුම් ලැබූ ටෙඩ් ටර්නර් ය.ටෙඩ් එදා සම්මාන ලැබූයේ ජේන් අතිනි. මෙහි විශේෂත්වය වූයේ ටෙඩ් ජේන් ගේ දික්කසාද සැමියා වීම ය. 1991 දී විවාහ වූ ඔවුහු 2001 දී දික්කසාද වූහ. දෙදෙනාම සම්මාන උළෙලට සහභාගි වූයේ සිය වත්මන් සහකරු සහ සහකාරිය සමඟ ය. ටෙඩ් ගේ ද වයස අවුරුදු 72 කි.1937 දී නිව්යෝර්ක් නුවර උපත ලද ජේන් සිමෝන් ෆොන්ඩා ගේ පියා ඇමෙරිකානු අසහාය නළු හෙන්රි ෆොන්ඩා ය. මව සමාජ සේවිකාවකි. මව සිය දිවි නසාගත්තේ ජේන් 12 හැවිරිදි වියේදී ය. වයස අවුරුදු 15 දී නැවුම් ඉගෙනීමට ගිය ජේන් ප්‍රථමයෙන් සිනමාවට පිවිසියේ සිය පියා සමඟ රඟපෑමට එක්වීමෙනි. පාසල් අධ්‍යාපනය හමාර කළ ජේන් ප්‍රංශයට ගියේ දෙවසරක කලා පුහුණුවකට ය.යළි උපන් රටට ආ ඇගේ සිත සිනමාවට ඇදී ගියේ එකල සුප්‍රසිද්ධ නළුවකු අධ්‍යක්ෂවරයකු හා රංගන ගුරුවරයකු වූ ලී ස්ටැස්බර්ග් හමුවීමත් සමඟ ය. ස්ටැබ්බර්ග් රංගන ස්ටුඩියෝ වෙන් රංගනය හැදෑරූ ජේන් ගේ කුසලතා අගය කළ ස්ටැස්බර්ග් ඇය සිනමාවට යොමු කළේ ය.“මගේ පියා හැරුණු කොට ප්‍රථම වරට මගේ දක්ෂතා අගය කළේ ස්ටැස්බර්ග්. මගේ ජීවිතය වෙනස් වූයේ එතැනින්. ඇඳට වෙලා රංගනය ගැන හීන මවමින් රංගනය සිතමින් ඇඳෙන් නැඟිටීමට මා පටන් ගත්තේ ඉන්පසුයි” ජේන් ෆොන්ඩා පවසයි.1950 ගණන්වලදී වේදිකාවේ රඟපාමින් ජේන් 1960 වෙද්දී සිනමාවට පිවිසියා ය. ඉන්පසු ඈ වසරකට චිත්‍රපට දෙක බැගින් රඟපෑවා ය. 1960 දී ඇය රඟපෑ වෙසඟනකගේ චරිතය වෙනුවෙන් ජේන් නැඟී එන නිළිය සඳහා වන ගෝල්ඩන් ග්ලෝබ් සම්මානය දිනා ගත්තා ය.එකල ඇය හැඳීන්වූයේ අනෙකුත් නවක නිළියන් අතරින් වඩාත් පියකරු නිළිය ලෙස ය. ඔවුහු ඇය දෙවියන් දුන් තිළිණයක් ලෙස හැඳින්වූහ. ඉන්පසු දිගින් දිගටම චිත්‍රපටවල රඟපෑ ජේන් වයස අවුරුදු 28 වෙද්දී ජනප්‍රිය තරුවක් බවට පත්වූවා ය.ඇකඩමි සම්මාන දෙකක් දිනා ගත් ඇය පස්වරක් ඔස්කාර් සම්මානය සඳහා නාම යෝජනා ලැබුවා ය. ඇය දිනාගත් ගෝල්ඩන් ග්ලෝබ් සම්මාන ගණන 6 කි. වෘත්තීය ජීවිතයෙන් අති සාර්ථක වුව ද ජේන් ගේ පෞද්ගලික ජීවිතය ඕපාදූපවලින් පිරි සහ මත භේදයට ලක්වූවක් විය.ජේන් ෆොන්ඩා ගේ පළමු සැමියා රොජර් වාඩිම් ය. සුප්‍රකට චිත්‍රපට අධ්‍යක්ෂවරයකු වූ වාඩිම් මුලදී විවාහ වී සිටියේ සුප්‍රකට හොලිවුඩ් නිළි බ්‍රිජට් බාඩෝ සමඟ ය. ඒ විවාහයෙන් ජේන් දරුවකු ලැබුවා ය.මේ අවදියේ දී වාඩිම් අධ්‍යක්ෂණය කළ විද්‍යා ප්‍රබන්ධ චිත්‍රපටයක් වූ බාබරෙල්ලා (1968) හි චරිතයත් සමඟ ජේන් කාමුක චරිත රඟපෑම සඳහා ප්‍රසිද්ධ වූවා ය. එම චරිතය දැඩි මත භේදයකට හා වාද විවාදවලට ද ලක්විය. වාඩිම් හා වූ විවාහය අවසන් වී ටික කලකින් ජේන් ඇමෙරිකානු දේශපාලන ක්‍රියාකාරිකයකු වූ ටොම් භේඩ්න් සමඟ විවාහ විය. ඒ විවාහයෙන් ද ඈ දරුවකු ලැබුවා ය. ඇගේ තෙවැනි සැමියා වූයේ ටෙඩ් ය.ජේන් පසුකලෙක දී තමාගේ ම චිත්‍රපට නිෂ්පාදන සමාගමක් ආරම්භ කළා ය. මේ අවදියේ දී විශේෂ ප්‍රකාශයක් කරමින් ඇය පැවසුවේ තමා මින්පසු රඟපාන්නේ වැදගත් කරුණු හා තේමා රැගත් චිත්‍රපටවල පමණක් බවයි. ඇය ඒ වචනය අකුරට ම ඉටු කරමින් චරිත කීපයක් ම ප්‍රතික්ෂේප කළා ය. 1979 දී ඇය මතක හිටින තවත් චිත්‍රපටයක රඟපෑවා ය. න්‍යෂ්ටික බලාගාර අනතුර හා සම්බන්ධ තේමාවක් රැගත් ඒ චිත්‍රපටයේ ඇගේ රඟපෑම වෙනුවෙන් ජේන් ඉමහත් ප්‍රශංසා ලැබුවා ය.2005 දී ජේන් සිනමාවෙන් සමුගන්නා බව ප්‍රකාශ කළා ය. දශක තුනක් ම සිනමාවෙන් ඈත්ව සිටි ජේන් 2009 දී යළි රඟපෑමට එක්වූවා ය. නිළියකට අමතරව මෝස්තර නිරූපිකාවක ද වන ජේන් මූලික මිනිස් අයිතිවාසිකම් වෙනුවෙන් හඬ නඟන්නීය.යුධ විරෝධී මතයක පිහිටා ජේන් වරක් වියට්නාම යුද්ධයට විරෝධය පළකරමින් හැනෝයි නුවර සංචාරයකට එක්වූවා ය. එහිදී ඇය කළ ප්‍රකාශ දැඩි මතභේදයකට ලක්විය. ඒ සංචාරය නිසා ඇය කලක් ‘හැනෝයි ජේන්’ ලෙස ද ප්‍රසිද්ධ වූවා ය.ඕලන්ද සම්භවයකින් යුතු ජේන් 2001 දී ක්‍රිස්තියානි දහම වැළඳ ගත්තාය. ටෙඩ් ඇගෙන් දික්කසාද වූයේ ද මේ හේතුව නිසා ය. දැඩි පරිසර ක්‍රියාකාරිනියක ද වන ජේන් ශාරීරික යෝග්‍යතා පුහුණු පාසලක් ද පවත්වාගෙන යයි.ටෙඩ් මෙවර ජේන් අතින් සම්මාන ලැබුවේ ඔහු ද පරිසර ක්‍රියාකාරිකයකු නිසා ය. එදා සම්මාන උලෙළට සහභාගි වූ ටෙඩ් හා ජේන් ද ඔවුන්ගේ සහකරුවෝ ද ඉතා සුහදව කතා බස් කරමින් සමූහ ඡායාරූපයකට ද පෙනී සිටින්නට අමතක නොකළහ.ජේන් සහ ටෙඩ් දික්කසාද වීමට හේතුව ද හෙළි වූයේ මින් පසුව ය. ජේන් ක්‍රිස්තියානි ආගම වැළඳ ගැනීම නිසා ඔවුන් අතර මතභේද ඇති විය. දිනක් ටෙඩ් ඔවුන් එක්ව වාසය කළ මොනිටානා ගොවිපොළට යද්දී දුටුවේ ජේන් ඇගේ සියලු බඩු මුට්ටු රැගෙන ඉන් පිටව ගොස් ඇති බව ය. ඒ වේදනාවට ඔහු නිවෙසේ බිම වාඩි වී වැළපුණු බව පසුව හෙළි විය.මේ සුපිරි හොලිවුඩ් නිළිය තවමත් තරුණ පෙනුමෙන් සිටීමේ රහස මෑතදී කරගත් ප්ලාස්ටික් සැත්කමක් බව ඇය පසුගියදා මාධ්‍ය හමුවේ ප්‍රකාශ කළා ය.“මේ අවුරුද්දේ මුල මං ඇස්, නිකට හා බෙල්ල අවට ප්ලාස්ටික් සැත්කමක් කරගත්තා. එය මං අමාරුවෙන් ගත් තීරණයක්. වයසට යෑම ගැන මං ලියන පොත නිසා මේ ගැන නොකියා සිටීමට මට නොහැකි වුණා.” පසුගිය සැප්තැම්බරයේ ඇය පැවසුවා ය.එපමණක් නොව ඉතා මෑතකදී ඇය සිය මව ගැන තවත් රහසක් හෙළි කළා ය. ඒ සිය මව ගැන ය.“මගේ මව කුඩා කල සිය දිවි නසාගත්තේ ඇය කුඩා කල ලිංගික අතවරයකට ලක්වීම නිසා වූ සිත් තැවුලෙන්. ඇගේ වෛද්‍ය වාර්තාවලින් මා ඒ බව දැනගත්තා. ඒ සිද්ධිය මගේ මවගේ ජීවිතය වෙනස් කළා” ෆොන්ඩා පැවසුවා ය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av10112112</link>
    <topic>“ගැහැනියකුගෙ හිතට ඔය වගේ සැකයක් ආවාම හරිම භයානකයි"</topic>
    <author/>
    <content>“ගැහැනියකුගෙ හිතට ඔය වගේ සැකයක් ආවාම හරිම භයානකයි"ලියන්නේ නිව්ටන් ගුණසේකර අඳින්නේ හර්ෂ ගුණවර්ධනමෙතෙක් කතාවඩග්ලස් දැරණියගල නම් ධනවත් ව්‍යාපාරිකයාගේ පළමු විවාහයේ එකම දියණිය සුරූපී තිසරුය. ඇය ප්‍රේමයෙන් වෙලී සිටින්නේ තරුණ කඩවසම් පුවත්පත් කලාවේදියකු වන සඳුන් කළුපහන සමඟය. ඩග්ලස්ගේ දෙවැනි කසාදයේ බිරිය සේරා උඩඟු ගති පැවතුම් ඇති උඩරට කාන්තාවකි. ඇය හැමවිටම උත්සාහ කරන්නේ තිසරුව තම අණසක යටතේ තබා ගන්නටය. එයට තිසරු විරුද්ධ වීම නිසා දෙදෙනා අතර නිතරම මත ගැටුම් ඇතිවේ. මේ අතර සමාජයට හොඳ මුහුණක් පෙන්වා සිටින ඩග්ලස් නොයෙකුත් සමාජ විරෝධී ක්‍රියාවලද නිරතවෙයි. ඔහු චිත්‍රපටයක් නිෂ්පාදනය කරන්නට ඉදිරිපත් වන අතර එහි රඟපෑමට තෝරාගත් නිළියක් සමඟ හෙතෙම අනියම් සම්බන්ධතාවයක් ද පවත්වාගෙන යන්නේ බිරියට හොර රහසිනි.සඳුන්ගේ නෑනණ්ඩිය වන රූමත් අපර්ණා චිත්‍රපට නිළියක් වීමේ සිහින දකිමින් සිටින අතර සඳුන්ගේ උදව්වෙන් ඩග්ලස් දැරණියගලගේ චිත්‍රපටයට සම්බන්ධ වෙයි. මේ සිදුවීම් පෙළ මෙසේ ගලා යද්දී තිසරු ගැන මතු බලාපොරොත්තුවෙන් පසුවෙන ඇගේ ඇවැස්ස මස්සිනා වන නීතිඥ හෙක්ටර් කෑරගල බැරිස්ටර් විභාගයෙන් සමත් වී එංගලන්තයේ සිට ලංකාවට පැමිණේ. ඔහු තිසරුගේ ප්‍රේමය අපේක්‍ෂා කරතත්, තිසරු ඊට අනුකූලත්වය නොදක්වන්නේ ඇය සඳුන්ට මුළු හදින්ම ආදරය කරන නිසාය.අද එතැන් සිට... “මොකද මල්ලි මෙයා කියන්නෙ?””තිසරු ලෝ කරන්න කැමැති නැහැයි කියන්නෙ අක්කෙ... කව්ද දන්නෙ නැහැ මේ අදහස් මෙයාගෙ ඔළුවට දාලා තියෙන්නෙ...?” දොඩම් යුෂ උගුරක් බොමින් හෙක්ටර් දෙබැම රැලි කළේය.”මෙයා අපි කියන කිසිම දේකට ගරු සරුවක් නැහැ මල්ලි. ඩගී තමයි හුරතල් කරලා මෙයාව නරක් කරලා තියෙන්නෙ.” සැප පහසු සෝපාවට බර වෙමින් සේරා කීවේ මුහුණ කළු කරගෙනය.”කව්රුවත් මාව නරක් කරලා නැහැ... මං කරන්නෙ මට හරියි කියලා හිතෙන දේ.. එච්චරයි...””තිසරු ඕකට කලබල වෙන්න ඕනෙ නැහැ... අක්කා කිව්වෙ වරදක් නෙවෙයිනෙ.. දැන් ඉතින් හොඳ ළමයා වාගෙ කූල් ඩවුන් වෙන්නකො..””මෙයා හරිම හිතුවක්කාරයි.. ඒකයි මට තරහ මල්ලි..””හරි.. හරි.. අපි දැන් ඔය කතාව නතර කරමුකො... අක්කෙ..”සංවාදය උණුසුම් අතට හැරෙනු දුටු හෙක්ටර් කටහඬ බාල කරමින් කීවේය.මෙතැනින් ඉවත් වීමට සිතුණත් තිසරු ඒ සිතුවිල්ල මැඩගෙන ඔවුන් අතරම රැඳී සිටියාය.”මෙන්න මං අක්කාටයි... තිසරුටයි ප්‍රසන්ට්ස් වගයක් ගෙනාවා.. බලන්න හොඳද කියලා.. ටීපෝව මත තිබූ බ්‍රීෆ් කේසය විවෘත කරමින් හෙක්ටර් දෑස් අගින් තිසරු දෙස බැලුවේය. ඔහු විසින් එළියට ගත්තේ ලස්සන මුතු පටක් හා රන්වන් පෙන්ඩනයකි.”පෙන්ඩන් එක තිසරුට.. මේ මුතු මාලෙ අක්කට..””මල්ලි මොනවට මේවට මේ හැටි වියදම් කළාද?””ඒක මගෙ සන්තෝසෙනෙ අක්කෙ.. තිසරු මොකද ෆ‍්‍රසන්ට් එක ගැන කියන්නෙ? හිතට ඇල්ලුවද?””මං නම් හෙක්ටර් අය්යගෙන් තෑගි බලාපොරොත්තු වුණේම නැහැ.. ඒත් ප්‍රසන්ට් එකට ගොඩක් තෑන්ක්ස්..””මල්ලි එහෙනම් ඇඳුම් මාරු කරලා වොෂ් එකක් ගන්නකො. අන්න ඉස්සරහ රූම් එක ලෑස්ති කරලයි තියෙන්නෙ..”හෙක්ටර් කාමරයට ගියේ සියුම් සතුටක් හද තුළ රඳවාගෙනය. ඒ වනවිටත් තිසරු ඔහුගේ හද පූජාසනය මත විරාජමානව රැඳී සිටියේය.********දින දෙකක් වැල්ලවත්තේ විවේකිව ගත කළ හෙක්ටර්, හඟුරන්කෙත පිහිටි මහගෙදර බලා පිටත්වූයේ නැවත කොළඹට එන බවට ඩග්ලස්ට පොරොන්දු වෙමිනි.”හෙක්ටර් අම්මගෙ දුක සැප බලලා ඉක්මනට ආපහු එන්න බලන්න. මේ වෙලාවෙ ඔයා අපි ළඟ ඉන්න එක මට ලොකු හය්යක්..””මං දවස් තුන හතරකින් කොළඹ එනවා ඩගී අය්යෙ.. මට වාහනයකුත් ලීසිං එකට ගන්න ඕනෑ..””ඒක මං කරලා දෙන්නම්... මේ පික්චර් එකේ වැඩ ඉවර වුණ ගමන් පළාත් සභා ඉලෙක්ෂන් එකටත් ලෑස්තිවෙන්න තියෙනවා..””අය්යා ඡන්දෙ ඉල්ලන විත්තිය මං දැනගෙන හිටියෙ නැහැනෙ..””අද කාලෙ බිස්නස් කරලම ඔළුව උස්සන්න බැහැ මල්ලි.. දේශපාලන බලයත් අපි ළඟට ගන්න ඕනැ.. නැද්ද මං අහන්නෙ?””ඒක නම් සහතික ඇත්ත.. ඩගී අය්යෙ...””මං මේ තව කාරණයක් ඔයාට කියන්න හිටියේ.. සේරාට දැන් ටික දවසක ඉඳලා මාව රුස්සන්නෙ නැහැ... එයාට මාව සැකයි. මේ හිටපු දවස් දෙකට මල්ලිටත් මගෙ හිතේ තේරෙන්න ඇති?””අය්යා ඔය ෆිල්ම් එකට අත ගැහුවට පස්සෙ නේද ඔය ප්‍රශ්නෙ මතු වුණේ? අක්කා මාත් එක්ක වහෙන් හොරෝ භාෂාවෙන් විස්තර ටිකක් කිව්වා..””කුසුම්රානි කියලා හැඩකාර නිළියක් අපේ ෆිල්ම් එකේ රඟපානවා.. මං ඒ ගෑනිත් එක්ක යාළුයි කියලා සේරාට සැකයි... මගෙ එහෙම නරක සම්බන්ධයක් නැහැ හෙක්ටර්...””ගැහැනියකුගෙ හිතට ඔයවගේ සැකයක් ආවාම හරිම භයානකයි අය්යෙ. ඕකට තමා ‘සෙක්ස් ජෙලසි’ කියන්නෙ. ඕවට හිත අවුල් කරගෙන බැහැ..”හෙක්ටර් ඔහුගේ හිත සන්සුන් කරන අටියෙන් කීවේය.”අනේ මන්දා.. වෙලාවකට මට මේ ගෙදර දාලා යන්නත් හිතෙනවා.. දුවත් දැන් මේ ගැන දන්නවා.. ඒ ළමයා ඉදිරිපිටත් මේ ගෑනි මට ආඩපාලි කියනවා..””මං ගමේ ගිහින් ඇවිත් නිවාඩු පාඩුවෙ අක්කත් එක්ක ඔය ගැන කතා කරන්නම්කො ඩගී අය්යෙ.. මට පුළුවන් වෙයි අක්කගෙ හිත හදන්න.”ඔහුගේ ඒ වචන ටික ඩග්ලස්ගෙ හිත පතුලට කිඳා බැස්සේ සැනසුම් සුවයක් ගෙන දෙමිනි.*******එදින උදේ ‘ගිනිසළුව‘ චිත්‍රපටයේ රූගත කිරීම් සිදු කළේ බියගම පිහිටි සුවිසල් සංචාරක හෝටලයකය. මුල්ම දර්ශනය සඳහා පෙනී සිටීමට නියමිතව සිටියේ අපර්ණා සහ මැදිවියේ පසුවූ නළුවෙකුටය. වේශ නිරූපණයට පෙර රූගත කරන දර්ශනය ගැන ඔවුන්ට චිත්‍රපට අධ්‍යක්‍ෂ වංශනාථ කෙටි විස්තරයක් කළේය.”මේ බෙඩ් සීන් එක ඔය දෙන්න හරි ලස්සනට කරන්න ඕනැ.. තේරුණා නේද? මට අවශ්‍ය හැඟීම්.. ඒ කියන්නෙ මුහුණින් මතුකරන ෆීලින්ග්ස් ... ඕ.කේ..””මට තේරුණා බොස්...” මැදිවියේ නළුවා හොරැහින් අපර්ණා දෙස බලමින් කට කොනකින් සිනාසුණේය.”ඔයා ගමේ පන්සලේ ලොකුම දායකයා... යහමින් සල්ලිබාගෙ තියෙනවා. හැබැයි ටිකක් සල්ලාලකමට බරයි... ඔයා මේ ළමයව ඒ කියන්නෙ අපර්ණව රවට්ටගෙන ටුවරිස්ට් හෝටලේක කාමරයකට ගෙනි යනවා.. අපි දැන් ෂූට් කරන්න යන්නෙ ඒ සීන් එකයි.. අපෝන්සු මේක ඔය දෙන්නා නියමෙට කරන්න ඕනැ. ඕ.කේ..””හරි.. බොස්. මං තිතට වැඩේ කරන්නම්කො..””අපර්ණා දන්නවනෙ ඔයා කරන චරිතය මොකක්ද කියලා.. ගමේ හැදුන වැඩුන ටිකක් විසේ ඇති දඟකාර කෙල්ලකුගෙ චරිතයක්... ඔයාට රස්සාවක් අරන් දෙනවා කියලා රවට්ටගෙනයි මෙයා ඔයාව හොටෙල් එකට අරගෙන යන්නෙ.. බෙනට් මහත්තයා කියන මේ මනුස්සයගෙ හිත යට තියෙන්නෙ වෙන ආශාවක්.. මිනිහා බලන්නෙ අන්න ඒ ආශාව ඉෂ්ට කරගන්න..”අපර්ණාගේ හිත ගිනි ගත්තේ එකවරමය. තමන්ට දුන් තිර පිටපතේ මෙවැනි දර්ශනයක් නොතිබුණු බව ඇයට හොඳටෝම විශ්වාසය. ඇගේ මුහුණේ ඇතිවූ තිගැස්ම දුටු වංශනාථගේ මුවඟට සිහින් සිනාවක් නැඟුණේය.”මොකද අපර්ණා බයවෙලා වගේ..?””පිටපතේ මේ වගේ සීන් එකක් තිබුණෙ නැහැනෙ සර්..”ඇය බිඳුණු හඩින් පිළිතුරු දුන්නාය.”ඔව්.. ඇත්ත.. තිබුණෙ නැහැ තමයි.. ඒත් පස්සෙ මේ වගේ සීන් එකක් ඇතුළත් කරන්න මට අවශ්‍ය වුණා. චිත්‍රපටි ලෝකේ මේ වගේ දේවල් අනන්තවත් සිද්ධ වෙනවා ළමයො.”අපර්ණාට ඇඬුම් යන්නට ආවත් ඇය අමාරුවෙන් හිත තද කරගෙන සිටියාය. මේ මොහොතේ අධ්‍යක්‍ෂවරයාගේ අණසකට යටත්වීම හැරුණකොට තමන්ට කරන්නට වෙන දෙයක් නැති බව ඇයට හැඟීගොස් තිබිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av10112113</link>
    <topic>හදවතක වේදනා</topic>
    <author>වසන්ත ජයසිංහ ආරච්චිගේ</author>
    <content>හදවතක වේදනාසමහරවිට ඔබ දැකලා ඇති මුණ ගැසිලත් ඇති මේ ලෝකේ සමහර මිනිසුන් ජීවත් වෙන්නේ හරියට මැරෙන්නේ නෑ වගේ. නමුත් ඒක එහෙම නෙවෙයි කියලා වැටහෙන්නේ අපි ඔබ අදහන ඕනැම ආගමකින් දර්ශනයකින් තේරුම් ගන්නා විටයි. මැරෙන්නෙනෑ වගේ හිටියට සමහරුන් ජීවත් වෙන්නෙම මැරුණා වගෙයි. ඒවා ඉතිං අපිට වෙනස් කරන්න පුළුවන් දේවල් නෙමෙයි. ඒත් ජීවිතේට කොයි මොහොතක මොන ඉරණමකට මුහුණදෙන්න වෙයිද කියලා කවුද දන්නේ. අන්න එදාට තමයි අපි හැමෝටම ජීවත් වෙනවා කියලා තේරෙන්නේ.ඔව් අපිට මේ තීරුව ඔස්සේ බොහෝ සද්ගුණවත් මිනිසුන් සීමා මායිම් නැතුව මුණගැසී තියෙනවා. ඒ වගේම මිනිස් වෙසින් ඉන්න රාක්ෂයිනුත් ඕන තරම් දැක තියෙනවා. හැබැයි ජීවිතේ තේරුම් ගත්ත කෙනකුට තවත් මිනිසකු තේරුම් ගන්න එක ඒ තරම් අමාරු දෙයක් නෙමෙයි. කෙනෙක් අසරණ වුණාම ඒ අසරණකමට දෑත දිගු කරන්න පුළුවන්නම් අන්න ඒ තමයි සැබෑම මිනිසුන්. ‘හදවතක වේදනා’ තීරුව එවැනි අසරණ මිනිසුන් වෙනුවෙන් අපි වෙන් කළෙත් අන්න ඒ නිසයි. අද මේ කතාවත් අපි ඔබ ඉදිරියේ කියන්නේ ඔබේ සරණ මේ පවුලටත් යොමු වේවි කියන විශ්වාසයෙන්.අයි. ඩී. සෝමලතා වික්‍රමසිංහ පසුගිය දිනෙක අප හොයාගෙන ආවේ හදවතේ තුරුළු කරගත් වේදනාවන් ගොන්නකුත් එක්කයි. ඒත් මේ කතාවේ සමහර තැන් අපට වාරණය කරන්න සිද්ධ වෙන්නේ හේමලතාගේ දියණිය තවමත් පාසල් යන වයසේ පසුවන නිසයි. එය සදාචාරාත්මක අයිතියක් කියලත් අපි ඔබට කියනවා.‘අපි පදිංචි වෙලා ඉන්නේ රද්දොළුව සීදුවේ. අද අපේ මුළු පවුලම ඉන්නේ ගොඩක් අසරණ වෙලා. මට ඉන්නේ දුවයි පුතයි විතරයි. ඒත් මේ දරුවෝ දෙන්නත් එක්ක අද අපි පවුලම ලෙඩ වෙලා මහත්තයෝ. දුව උපන්දා ඉඳලම එයා නිරෝගීව හිටියේ. ඒත් එයා වැඩෙන කොටයි අපිට අඳුන ගන්න පුළුවන් වුණේ දුවගේ වෙනස්කම් තියෙනවා කියලා. එයාගේ වම් පියයුර පිහිටලා තියෙන්නේ අත යටින්. ක්‍රමයෙන් වැඩෙන විට ඒක එයාට ලොකු අපහසුතාවයක් නිසා කොළඹ මහ රෝහලේදී දුවව පරීක්ෂා කරලා බලලා කිව්වේ සැත්කමකින් දුවගේ මේ තත්ත්වය යථා තත්ත්වයට ගන්න පුළුවන් කියලා. දුලීප් පෙරේරා වෛද්‍ය තුමන් හරහායි මේ සියලු පරීක්ෂණ සිදු කෙරුණේ. දැන් දුවට වයස අවුරුදු 16 යි.”සෝමලතාගේ එකම දියණියට මෙවැනි අනපේක්ෂිත සිදුවීමකට මුහුණ දෙන්න සිදුවුණා වගේම ඇය මෙවර අපොස සාමාන්‍ය පෙළ විභාගයටත් පෙනී ඉන්න දක්ෂ දියණියක් බව ඔබට කියන්න ඕන. ඒත් දැන් ඇති එකම ගැටලුව මේ සැත්කම මේ වසරේ දෙසැම්බර් මාසයේදී සිදු කරන්නට වෛද්‍යවරුන් දින නියම කිරීමයි. ඒත් ඒ සඳහා රුපියල් පනස්දහසක මුදලක් මේ අසරණ අම්මටයි තාත්තටයි හොයාගන්නම වෙනවා.“මේ සැත්කමට කලින් රුපියල් පනස්දහසක් හොයාගන්න ඕන. සමහරවිට ඉන්දියාවේ අරන් යන්න සිද්ධ වුණොත් තවත් මුදල් හොයාගන්න කියලා කිව්වා. එක ඔපරේෂන් එකක් නෙමෙයි ඔපරේෂන් දෙකක් තියෙනවා කියලා අපිට දැනුම් දීලා තියෙනවා. අපි මේ මුදල හොයාගන්න ජනාධිපති අරමුදලට දැනුම් දීලා තිබුණත් එයින් කිසිම සරණක් ලැබුණේ නැහැ.” ඒත් අපි මොන දුක විඳලා හරි මහත්තයෝ මේ මුදල හොයාගන්න ඕන.”මේ සෝමලතාගේ පවුලේ කතාවේ එක පැත්තක්. ගෙදරට එන කරදර ප්‍රශ්න කෙළවරක් නැති තැන ඇයගේ එකම පුතා මාලින්ද මධුසංඛ සියල්ලන්ගෙම බර කරට ගන්න හිතුවා. ඒ නිසයි මාලින්ද රැකියාවක් හොයාගෙන යන්නේ. ඒත් ඒ වෙනකොට මාලින්ද සාමාන්‍ය පෙළ විභාගයටත් පෙනී ඉඳලා.“පුතාට තේරුණා අපි ජීවත්වෙන්න ගොඩක් දුක් විඳිනවා කියලා. ඒ නිසයි පුතා ජොබ් එකක් හොයාගන්න මහන්සි ගන්නේ. පස්සේ නිදහස් වෙළෙඳ කලාපයේ රැකියාවක් පුතාට ලැබුණා. ඒ විදෙස් සමාගමක් වන කයිකාවා ආයතනය. එතැන වැඩ කරන අතරේදී පුතාගේ අත මැෂින් එකට අහුවුණා. ඒ අනතුරින් වම් අතේ ඇඟිලි හතරක් පුතාට නැතුව ගියා. එතැනින් පස්සේ පුතාට වැඩක් පලක් කරගන්නවත් බැහැ මහත්තයෝ.”“ඔය අනතුරින් පස්සේ පුතා මාස එකහමාරක් හිටියේ කොළඹ මහ රෝහලේ හතරේ වාට්ටුවේ. එහෙම හිටියා වුණත් මේ වෙනකම් කිසිම වන්දියක් පුතාට ලැබුණේ නැහැ. ඇත්තම කිව්වොත් මගෙ කනකර බඩු පවා උගස් කරලා මට පුතා සනීප කරගන්න සිද්ධ වුණේ. දැන් මේ වෙනකොටත් ධම්මික දිසානායක වෛද්‍යතුමන් කියන්නේ ඉන්දියාවේදී පුතාට ඇඟිලි සැත්කමක් කරන්න පුළුවන්. ඒත් රුපියල් ලක්ෂ හයක් හොයාගන්න කියලයි. ඒත් මේ තත්ත්වය උඩ අපි කොහෙන් කියලා ඒ වගේ මුදලක් හොයාගන්නද?”“දැන් එයාව රස්සාවකට ගන්නේ නැහැ කවුරුත්. ගෙදරට වෙලා ඉන්නේ. ස්වයං රැකියාවක් පටන් ගන්නවත් අපට පුළුවන්කමක් නැහැ. කවුරුහරි ඉන්නවානම් පුතාට සැත්කම කරන්න හරි නැත්නම් ස්වයං රැකියාවකට හරි උදව්වක් කරනවානම් ඒක අපට කරන ලොකු උදව්වක්.”මාලින්ද මේ වෙනකොට වයස අවුරුදු 19 ක යෞවනයෙක්. ඒත් නොසිතු මොහොතක සිදුවුණ මේ අනතුරින් අද මාලින්දගේ ජීවිතයම එක්තැන් වෙලා. මේ නිසාම අද සෝමලතාගේ දරුවන් දෙදෙනාම නොසිතු විදිහට අසරණ වෙලා.“අද අපි මේ පවුල ගොඩගන්න ගොඩක් දුක් විඳිනවා. මම වැඩ කරන්නේ ගාමන්ට් එකක. ඒත් දැන් අවුරුදු ගාණක් තිස්සේ ඇදුම රෝගයෙන් මමත් ගොඩක් දුක් විඳිනවා. අද මේ පාන්දරම වැඩ කටයුතු ඉවර කරලා ලේක්හවුස් එක හොයාගෙන ආවේ අපි මේක පත්තරේ හරි දාමු කියලා හිතපු නිසා. මගේ මහත්තයා කරන්නේ කුඩා රැකියාවක්. එයා හොයන මුදලින් තමයි අපි හැමදේම කරගන්නේ. ඒත් එයත් දියවැඩියා රෝගයෙන් ගොඩක් පීඩා විඳිනවා.”බලන්න මිනිස්සුන්ට ජීවිතේට ප්‍රශ්න එල්ලවෙන හැටි. ඒත් මොන දේ වුණත් දැන් මේ ජීවිත ඔවුන්ට ජීවත් කරන්නම වෙනවා. අද මේ අභියෝග හෙට දවසේ ඔබ අප කාටහරි වෙන්න පුළුවන්. අන්න එදාට සෝමලතාලා වගේම අපිත් ගොඩක් අසරණ වේවි. මේ වෙන කොටත් ඔවුන් ඉන්නේ කුලී නිවහනක.කුලිය ගෙවාගන්න වගේම තමන්ගේ ලෙඩ රෝග වෙනුවෙන් බෙහෙතක් හේතක් ගන්නත් මේ දරුවන් දෙදෙනාගේ ජීවිත රකින්නත් ඒ හැමදේම කරන්නේ මේ අම්මයි තාත්තයි හොයන සුළු මුදලෙන්. අද ඔවුන් ඉදිරියේ ඇති එකම අභියෝගය තමන්ගේ එකම දෝණි වෙනුවෙන් මේ දෙසැම්බර් මාසය වන විට රුපියල් පනස්දහසක මුදලක් වගේම පුතාගේ ඇඟිලි සැත්කමට මුදල් හොයාගන්න එකත් විතරයි.අපිට ලුණුයි බතුයි කාලා හරි ජීවත් වෙන්න පුළුවන්. ඒත් මේ දරුවෝ දුක් විඳිනවා බලන් ඉන්න අපිට බැහැ මහත්තයෝ. පුළුවන්නම් මට මගේ දරුවෝ සනීප කරගන්න උදව් වෙන්න.”ඔව් මේ ඉල්ලීම ඇරෙන්න මේ අම්මගෙයි තාත්තගෙයි වෙන බලාපොරොත්තුවක් දැනට නැති තරම්. අද ඔවුන් ඉන්නේ අන්ත අසරණකමේ අගාධයේ. අපි මේ කතාව ඔබ ඉදිරියේ කියන්නේ ගොඩක් විශ්වාසයෙන්. දවසක මේ පවුලේ ජීවිතවලට ආලෝකයක් ඔබට එක්කරන්න හැකිනම් ඒක මේ අසරණ පවුලට ඔබ කරන ලොකු පිනක්. එදාට මේ පුතත් දුවත් අම්මත් තාත්තත් දහස් වාරයක් ඔබට පින් දේවි.ලිපිනය - අංක 14 බී,රද්දොළුව, සීදුවදුරකථනය - 0725698039වසන්ත ජයසිංහ ආරච්චිගේගායකයෙක්, ගී පද රචකයෙක් මෙන්ම රංගන ශිල්පියකු ද වන තුසිත අල්විස් කලා හැකියාවන් උපතින්ම දායාද කරගත් අයෙකි. කොළඹ මහානාම විදුහලේ අධ්‍යාපනය ලබන අවධියේ පටන්ම තුසිත තම කලා කුසලතා මනාව පෙන්නුම් කළේය.පාසලේ කලා කටයුතුවලදී ඔහු නැතිවම බැරි අයකු විය. පාසල් අධ්‍යාපනය නිමකිරීමෙන් පසුව ප්‍රවීණ සංගීතඥයින් වන රෝහණ වීරසිංහ, ලක්ෂ්මන් විජේසේකර, ආනන්ද වීරසිරි වැන්නවුන් වෙතින් සංගීතය හදාරන අතරම මහේන්ද්‍ර පෙරේරා මෙහෙයවන රංගන පාසලෙන් රංගනය පිළිබඳව ද හැදෑරුවේ එම ක්‍ෂේත්‍ර පිළිබඳව න්‍යායික සහ ප්‍රායෝගික දැනුමක් ලබාගැනීමේ අරමුණෙනි.මේ වන විට මෙම යොවුන් ශිල්පියා චිත්‍රපට කීපයකටත්, ටෙලි නාට්‍ය ගණනාවකටත් රූපවාහිනී වෙළෙඳ දැන්වීම් කීපයකටත් දායක වී ඇත. ‘ඩබල් ගේම්’ තුසිත රංගනයෙන් දායක වූ ජනප්‍රිය චිත්‍රපටයකි. ‘මම නෙමෙයි මම’, ‘වසන්තය ඇවිල්ලා’, ‘හයවැනි පටුමඟ’, ‘නිලංජනා’, ‘මුතු කිරිල්ල’ී, ‘දෙගම්මැදියාව‘, ‘දේදුනු පාලම’ තුසිත රංගනයෙන් දායක වූ ටෙලිනාට්‍ය කීපයකි.ටෙලිනාට්‍ය ගණනාවකම සහාය අධ්‍යක්ෂවරයකු ලෙසද මේ වන විට තුසිත කටයුතු කර ඇත. නාලන් මෙන්ඩිස්ගේ ‘මම නොවෙයි මම’, ‘වසන්තය ඇවිල්ලා’, සුගත් සේනාරත්නගේ ‘නුඹ හීනයක් වගේ’ වැනි ටෙලිනාට්‍ය තුසිත සහාය අධ්‍යක්ෂණයෙන් දායක වූ නිර්මාණය විය.තුසිත අල්විස් තම මුල්ම ගීත එකතුව ‘කඳුලක පාවී’ නමින් දැන් රසික රසිකාවියන් වෙත ඉදිරිපත් කොට ඇත.මෙම සංයුක්ත තැටියට ගීත 14ක් ඇතුළත් වන අතර බන්දුල නානායක්කාරවසම්, නිලාර් එම්.කාසිම්, භවන්ත ප්‍රසාද්, සුරාජ් පනාගොඩ, සුසන්ත රණසිංහ වැනි ගීපද රචකයින්ගේ ගී ඇතුළත්ය.මහින්ද බණ්ඩාර, අශෝක පීරිස් වැනි සංගීත ශිල්පීන් එම ගී පද රචනා සංගීතවත් කර ඇත.ග්‍රැෆික් නිර්මාණකරණයේ ද නිපුණයකු වන තුසිත තම කුසලතාවඋපයෝගී කරගනිමින් හරවත් රසවත් නිර්මාණ තම ශ්‍රාවකයන් සහ ප්‍රේක්ෂකයන් වෙත දායාද කිරීමට වෙහෙසෙන්නෙකි.සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av10112114</link>
    <topic>පනස් හයෙන් පසු බිහිවූ විශිෂ්ටතම ඉංගී‍්‍රසි මාධ්‍යවේදියා අජිත් සමරනායක</topic>
    <author>සුනිල් මිහිඳුකුල</author>
    <content>පනස් හයෙන් පසු බිහිවූ විශිෂ්ටතම ඉංගී‍්‍රසි මාධ්‍යවේදියා අජිත් සමරනායකආචාර්ය ලෙස්ටර් ජේම්ස් පීරිස්මෙරට බිහිවූ විශිෂ්ටතම ඉංගී‍්‍රසි පුවත්පත් කලාවේදීන් ගැන සැලකිලිමත් වීමේදී ඔවුන් 1956 ට පෙර ඉංගී‍්‍රසි මාධ්‍යයෙන් අධ්‍යාපනය ලද විශේෂයෙන් ශාස්ත්‍රාලයීය මට්ටමෙන් ගත් කල්හී ලංකා විශ්ව විද්‍යාලයේ ඊ.එෆ්.සී. ලුඩෝවයික් ගේ ගුරුකුලයෙන් මතුවී ආ පරම්පරාවක් බව පෙනී යයි. රෙජී සිරිවර්ධන, ෆ්‍රෙඩ් ඩී. සිල්වා මෙන්ම මහාචාර්ය ඒ.ජේ. ගුණවර්ධන, මර්වින් ඩී. සිල්වා ද මගේ මේ කරුණ තහවුරු කරවන ඉංගී‍්‍රසි මාධ්‍යවේදීන් කීප දෙනෙකි.කුඩා වියේදී මගේ සිහිනය වූයේ ද සිනමාකරුවකු වීම නොව පුවත්පත් කලාවේදියකු වීමය. ඒ අභිලාෂයෙන් මම මගේ තරුණ අවදියේදී ලේක්හවුස් ආයතනයේ රැකියාවකට ඉල්ලුම් කළෙමි. ෆෙ‍්‍රඩ් ඩී. සිල්වා ද එලෙස ඉල්ලුම් කර තිබූ තවත් අයෙකි. අප දෙදෙනාම සම්මුඛ පරීක්ෂණයට භාජනය කරන ලද්දේ ලේක්හවුස් අධිපති ඩී.ආර්. විජයවර්ධනයන් විසිනි.සම්මුඛ පරීක්ෂණයෙන් සමත්වූයේ මා නොව ෆෙ‍්‍රඩ්ය. එය විජයවර්ධනයන් එදා ගත් නිවැරැදි තීන්දුවක් යැයි මම අද ද සිතමි. ඒ ෆෙ‍්‍රඩ් ඩී. සිල්වා යනු ශ්‍රී ලාංකේය පුවත්පත් කලා සම්ප්‍රදාය තුළ බිහිවූ අග්‍රගණ්‍ය පුවත්පත් කලාවේදියෙක් වූ බැවිනි.ඊට ටික කලකට පසු මමද වෘත්තිම පුවත්පත් කලාවේදියෙක් වූයෙමි. ඒ මගේ එංගලන්ත සංචාරයේ අහඹු ප්‍රතිඵලයක් වශයෙනි. මම ‘ටයිම්ස්’ පුවත්පත් ජාලයේ ලන්ඩන් කාර්යාලයේ සේවය කළෙමි.1956 ඇතිවූ භාෂා හා සංස්කෘතික විපරිණාමයේ එක් දුර්විපාකයක් වූයේ ඉංගී‍්‍රසි මාධ්‍යයෙන් කෘතහස්ත පූර්වක පුවත්පත් කලාවේදීන් බිහි නොවීමය. පනස් හයෙන් පසු බිහිවූ කිසියම් විශිෂ්ට වූ ඉංගී‍්‍රසි මාධ්‍යවේදියකු වෙත්ද ඒ අජිත් සමරනායක යනු මාගේ අවංක කල්පනාවයි. එසේ වන්නට ප්‍රධානම හේතුව ඔහු ඉංගි‍්‍රසි භාෂීය අධ්‍යාපනයේ කීර්තිමත් මහනුවර ත්‍රිත්ව විද්‍යාලයීය සිසුවකු වීම යැයි මම සිතමි.අජිත් මට මුලින් ම මුණ ගැසුණේ කවදා දැයි යන්න පිළිබඳ නිශ්චිත මතකයක් මට නොමැති වුවත් එක්තරා සිද්ධියක් නිසා ඔහු මගේ මතකයේ රැඳී තිබුණේය. ඒ සිද්ධිය නම් ‘බැද්දේගම’ චිත්‍රපටයට එල්ල වූ ප්‍රහාරාත්මක විචාර මාලාවයි. ‘බැද්දේගම’ මෙරට ඉංගී‍්‍රසි විචාරකයන්ගේ නිර්දය විවේචනයට හසුවූ චිත්‍රපටයක් විය. විශේෂයෙන් මර්වින් ඩී. සිල්වා සංස්කරණය කළ ‘ලංකා ගාඩියන්” සඟරාව විසින් ‘බැද්දේගම’ ට ආක්‍රමණශීලී ප්‍රහාරයක් එල්, කරන ලදී.අජිත් ද ‘ඩේලි නිවුස්’ පත්‍රයට ‘බැද්දේගම’ චිත්‍රපටය අළලා විචාරයක් ලීවේ ඉතාම නිර්දය ආකාරයටය. ඒ වනවිට මම අජිත් ගැන දැන සිටියෙමි. ඒ රෙජි සිරිවර්ධන කළ එක්තරා අනාවැකියක් හේතු කොටගෙනය. ඒ කවදා හෝ මේ රටේ විශිෂ්ටතම ඉංගී‍්‍රසි පුවත්පත් කලාවේදියා වන්නේ අජිත් බවට කළ අනාවැකියයි. මාත් කලක් වෘත්තිමය වශයෙන් පුවත්පත් කලාවේදියෙකුව සිටි නිසා මම කිසිදා මගේ චිත්‍රපටවලට අතිශයින්ම කර්කශ වූ ප්‍රහාර එල්ල කරන විචාරකයන් සමඟ වුව මතවාදී ගැටුමකට මැදිහත් නොවූයෙමි.එහෙත් ‘බැද්දේගම’ ට එල්ල වූ විවේචනවලට මම පිළිතුරක් ලීවෙමි. ඒ විචාරකයන් සියුම් පරිහාසයකට ලක් කෙරෙන්නා වූ සිරස්තලයක් ද සහිතවය. සිරස් තලය වූයේ ‘ක්‍රිටික්ස් ඉන් ද ජන්ගල්’ යන්නයි. අදාළ ලිපිය ‘ලංකා ගාඩියන්’ සඟරාවේ පළවූයේය.අජිත් යනු නිකම්ම නිකම් ඉංගී‍්‍රසි පුවත්පත් කලාවේදියෙක් නොවූයේය. ඔහුට දේශපාලනය මෙන් ම සාහිත්‍ය කලාදිය පිළිබඳ පෘථුල අවබෝධයක් තිබුණේය. බටහිර රටවල නම් ඒ ඒ විෂයයන්ට විශේෂඥ වූ පුවත්පත් කලාවේදීහු සිටිති. ඒ අනුව චිත්‍රපට විචාරකයෝ බැලේ හෝ චිත්‍ර ප්‍රදර්ශන ගැන හෝ විචාර නොලියති. ඒ එම මාධ්‍යයන්ට විශේෂඥ වූ විචාරකයන් සිටින බැවිනි.එහෙත් අපේ රටේ තත්ත්වය ඊට හාත්පසින්ම වෙනස්ය. අපේ රටේ පාර්ලිමේන්තු වාර්තාකරුවන් විචාර ලියන බව මම කලකට ඉහත චෝදනා කර සිටියෙමි. අජිත් ද ඔහු ගේ මාධ්‍ය ජීවිතය ආරම්භයේදී පාර්ලිමේන්තු වාර්තාකරුවකුව සිටි බව මා දැනගත්තේ පසු කලෙකය. එහෙත් අජිත් සාහිත්‍ය ගැන වුවත් සිනමාව ගැන වුණත් ලීවේ ඒ පිළිබඳව වූ විචක්ෂණ දැනුමකින් පරිපූර්ණවය.සිනමා විචාරකයකු වශයෙන් අජිත් වැඩි සැලකිල්ලක් දැක්වූයේ චිත්‍රපටයක සාහිත්‍යමය පක්ෂය කෙරෙහිය. විශේෂයෙන් එහි කතාව හා චරිත වෙතය. ඒ සිනමාවේ ශිල්පීය අංශ කෙරෙහි පරිඥානයක් ඔහුට නොතිබුණු බැවිනි.බොහෝ දෙනකුට නැති තමන්ටම අනන්‍ය වූ අතිශය රිද්මයානුකූල ලේඛන ශෛලියක් අජිත්ට තිබිණි. ඉංගී‍්‍රසි ලේඛකයකු වූ සමර් සෙට් මෝම් දක්ෂ ලේඛකයකුට තිබිය යුතු වැදගත් සාධක තුනක් ගැන අවධාරණය කර ඇත. එක සරල බවයි. දෙක පැහැදිලි බවයි. තුන්වැනි සාධකය සමර්සෙට් මෝම්ටවත් පිහිටා නොතිබුණකි. එනම් ගීතාත්මක බවය. මේ සාධක තුනම අජිත් පිහිටා තිබිණි.පෞද්ගලිකව ගත්විට අජිත් යනු මගේ පෞද්ගලික මිතුරෙකි. ඔහු අවම වශයෙන් මාසයකට දෙවතාවක් හෝ මා හමුවන්නට අප නිවෙසට පැමිණියේය. ඔහු මා සමඟ කතා බහ කළේ සාර්ගර්භ (සීරියස්) දේ පමණි. අල්ලාප සල්ලාපයට ඔහු තෝරා ගත්තේ මා බිරිඳ සුමිත්‍රාවය. අපි කිසිදා කතා නොකළ කිසියම් මාතෘකාවක් වී නම් ඒ දේශපාලනයයි. ඊට හේතුව දේශපාලනය මට අරුචි වූ හෙයිනි. අජිත් දේශපාලනමය වශයෙන් වාමවාදී බුද්ධිමතෙකි. මාගේ පුස්තකාලය පරිහරණය කළ සීමිත පුද්ගලයන් අතරින් අජිත් ද කෙනෙකි. ඔහු ගෙන ගිය පොත කුමක්ද, ආපසු ගෙන ආ පොත කුමක්දැයි මා කිසිදා විමසිලිමත් වී නැත.අජිත් වැනි හොඳ මිනිසුන්, කල්‍යාණ මිතුරන් එසේ අයාලේ මිය යන්නේ ඇයිද යන්න මට ගැටලුවකි. අසීමාන්තික ලෙස මධුවිතට ඇබ්බැහි නොවූයේ නම් ඔහු තවමත් අප අතරය. පි‍්‍රයයන්ගෙන් වෙන්වීමේ දුක මම සදා අත්විඳිමි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av10112115</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමීගමුවේ මහහුණුපිටියේ යොහාන් කුමාර් ද සිල්වාප්‍රශ්නය - ආචාර්ය පණ්ඩිත් අමරදේවයන් නමින් මාවතක් නම් කර තිබෙනවා ද?පිළිතුර - ඔව්. මීට අවුරුදු දෙකකට ඉහතදී මොරටුව මහ වීදිය (පරණ ගාලු පාර) අමරදේව මාවත යනුවෙන් නම් කළා.හල්කඳවිල සරත් කරුණාරත්නප්‍රශ්නය - පැරණි නිළි අයේෂා වීරකෝන් - ඉංගි‍්‍රසියෙන් ලලිත කලා ලිපි ලියන ග්වේන් හේරත් එක් අයකු ද?පිළිතුර - ඔව්.මාතලේ ධර්මා ඒකනායකප්‍රශ්නය - චිත්‍රපට නළු ශේන් ගුණරත්න වරක් අමුඩයක් ගසා ගෙන දේශපාලන රැස්වීමකට සහභාගි වූවා යැයි කියන්නේ ඇත්ත ද?පිළිතුර - ඔව්. ඔහු එසේ කළේ විජයානන්ද දහනායක මහතා උපහාසයට ලක්කිරීම සඳහායි.ගණේමුල්ලේ සාමකුමාරි ජයතුංගප්‍රශ්නය - ජනපි‍්‍රය ගායිකා උරේෂා රවිහාරිගේ ලිපිනය පළ කරන්න?පිළිතුර - 91/5, දුටුගැමුණු වීදිය, පාමංකඩ, කොළඹ 06.කපුගොඩ මාළිඳ සරත් රණසිංහප්‍රශ්නය - පැරණි චිත්‍රපට අතරින් ඔබ වඩාත් පි‍්‍රයකරන, දෙවරක් තුන්වරක් වුව නැරැඹීමට ආසා කරන චිත්‍රපට මොනවා ද?පිළිතුර - ‘මාතලන්’, ‘ගම්පෙරළිය’, ‘පරසතුමල්’, ‘ආත්ම පූජා’, ‘සූර චෞරයා’, ‘වැලිකතර’, ‘අහස් ගව්ව‘, ‘හාරලක්සේ’, ‘නිධානය’, ‘හතර දෙනාම සූරයෝ’, ‘තුෂාරා’ වගේ චිත්‍රපට සඳහන් කරන්න පුළුවන්.වේයන්ගොඩ තාරක මුදලිගේප්‍රශ්නය - ‘ඉරහඳ යට’ චිත්‍රපටයේ තිරුබාදේවිගේ චරිතය රඟපාන ටාෂා දර්ශනිගේ ලිපිනය සොයා දෙන්න.පිළිතුර - VADAPALANI SOUTH, SALI GRAMA, CHENNAI, INDIAමීගමුවේ යොහාන් කුමාර් ද සිල්වාප්‍රශ්නය - ඔබ පසුගියදා රෝහණ වීරසිංහ සංගීතවත් කළ අලුත් ජාතික ගීය ගැන අදහස් දක්වා තිබුණා. ඒ ගැන තවත් තොරතුරු ඇතුළත් විශේෂ ලිපියක් ‘රසඳුනේ’ පළ කරන්න පුළුවන් ද?පිළිතුර - පුළුවන්. රෝහණ වීරසිංහ සමඟ මේ ගැන ඉදිරි කලාපයකින් කතා කරන්න ඔබ වෙනුවෙන් අප බලාපොරොත්තු වෙනවා.කටුවාවල පේ‍්‍රම් ජයලත්ප්‍රශ්නය - ‘කැලෑහද’ චිත්‍රපටයේ නෙගටිව් පටයට ඉන්දියාවේදී මොකද වුණේ? ‘කැලෑහද’ නවකතාව යළි චිත්‍රපටගත කිරීමේ අයිතිය ඇත්තේ කාට ද?පිළිතුර - බී. ඒ. ඩබ්ලිව්. ජයමාන්න ගෙවිය යුතුව තිබු ආදායම් බදු පිළිබඳ ප්‍රශ්නයක් මත ඔහු සතු සියලු දේ ඉන්දීය පොලිසිය අත්අඩංගුවට ගත්තා. ඒ අතර ‘කැලෑහද’ චිත්‍රපටයත් තිබුණා. එය මදුරාසි පොලිසියක තවම ඇතැයි අප සිතනවා. ‘කැලෑහද’ නවකතාව චිත්‍රපටගත කිරීමේ අයිතිය තිබෙන්නේ මනුවර්ණ වික්‍රමසිංහ නමැත්තකුට බව පැවසෙනවා.හාරිස්පත්තුවේ ආර්. ජී. ධර්මසේනප්‍රශ්නය - ‘සීදේවි’ චිත්‍රපටයේ රඟපෑ ප්‍රධාන නිළිය කවුද?පිළිතුර - ජේ. සී. කේ. රූපාවතිමේ සතියේ පහත නම් සඳහන් අයත් ප්‍රශ්න එවා තිබුණා. බෙලිගල මනහර මහින්ද වෑකඩ, දෙහිවල ජයනාත් ඉන්ද්‍රජිත්, කැටපල සමන් ගාල්ලගේ, කුණ්ඩසාලේ දීපති නාමල් ගුණවර්ධන, ගම්පහ ප්‍රාදේශීය ලේකම් කාර්යාලයේ ආතර් ජයකොඩි, වාද්දුව පොතුපිටියේ අනුෂා එදිරිවීර,ඔබේ ප්‍රශ්න (තැපැල්පත්වල පමණක් ලියා) පහත ලිපිනයට යොමු කරන්න.‘සුමිගෙන් අහන්න’ ‘රසඳුන’ අතිරේකය, සිළුමිණ, ලේක්හවුස්, කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av10112117</link>
    <topic>එම්. එස්. සමරමින් බයිලා ගායකයන්ට උපහාර දක්වනවා</topic>
    <author/>
    <content>එම්. එස්. සමරමින් බයිලා ගායකයන්ට උපහාර දක්වනවාඇන්ටන් සමන්පි‍්‍රයඇන්ජලින් ගුණතිලකගේ ‘බංගලි වළලු ගෙනඑන්නයි පොරොන්දුව‘ සංගත තැටිය ඇසු බොහෝ රසිකයන් එහි එන ‘නෙළුම් මලේ පෙති කඩලා’ හා ‘සාගරයේ සඳක්’ යන ගී දෙක ඇන්ජලින් සමග ගායනා කළේ බයිලා චක්‍රවර්ති එම්. එස්. ප්‍රනාන්දු බව සිතුවාට සැක නැත. එහෙත් එම්. එස්. හඬින් ඒ ගී දෙක සාර්ථකව ගායනා කළේ තවත් ප්‍රකට බයිලා ගායකයකු වන ඇන්ටන් සමන්පි‍්‍රය ය. ඇන්ටන්, එම්. එස්. ගේ ගී හඬට වඩාත්ම සමීප ගී හඬක් ඇති ගායකයා ලෙස සංගීත ක්ෂේත්‍රයේ පිළිගැනීමකට ලක්ව ඇත. ඇන්ජලින් එදා එම්. එස්. සමග ගැයු ඉහත ගී දෙක ගැයීම සඳහා ඇන්ටන් තෝරාගත්තේ ද ඒ නිසා ය.ඇන්ටන් හැටේ දශකයේදී තම ඥාති සොහොයුරු ඇන්ටන් මිලාන් අමරතුංගගේ සංගීත කණ්ඩායමේ වැඩි වශයෙන් ගැයුවේ එම්. එස්. ප්‍රනාන්දුගේ බයිලා ගීතය. විශේෂයෙන් ‘මම ටැක්සිකාරයා’, ‘රස ආහාර කවලා’, ‘මෙ මාගේ කීම අහන්න’ වැනි ගීතය.1969 වසරේ නුවරඑළියේ පැවති සංගීත ප්‍රසංගයකදී ඇන්ටන්ට එම්. එස්. ප්‍රනාන්දු මුණ ගැසීමේ භාග්‍යය ලැබිණි. ඔහු එම්. එස්. ගී ගැයු වේදිකාවේ ‘මම ටැක්සිකාරයා’ ගීතය ගායනා කළේය. එය ඇසු එම්. එස්. ඇන්ටන්ට ප්‍රශංසා කළේය.“මල්ලිට හොඳ අනාගතයක් තියෙනවා. ඔය හැකියාව දිගටම අරන් යන්න.”එදා එම්. එස්. ඔහුට කීවේය. එතැන් සිට ඇන්ටන්, එම්. එස්. ගේ සුහද මිතුරෙක් වූයේය.“එම්. එස්. අයියා මට හුඟක් උදව් කළා. ඒත් එකම අභාග්‍යය ඔහුගේ තනුවකට මට බයිලා ගීතයක් නිර්මාණය කරගැනීමට නොහැකිවීම. එම්. එස්. අයියා මට සින්දු කීපයක්ම ලියලා තිබුණා. ඒත් ඔහු අකාලයේ අපෙන් වෙන් වුණා. ඒ ලියපු සින්දු ටික තවමත් ඔහුගේ ගෙදර ඇති.”1994 අපේ‍්‍රල් 9 වැනි දින එම්. එස්. ප්‍රනාන්දු මිය ගියේය. ඇන්ටන් ඊළඟ වසරේදී එම්. එස්. ප්‍රනාන්දු අනුස්මරණ සංගමය පිහිටුවා ගත්තේය. ඒ එම්. එස්. නාමය වාර්ෂිකව සමරන්ටය.“එම්. එස්. අයියා සමරමින් මම අවුරුද්දකට වතාවක් මොකක්හරි දානමය පින්කමක් කරනවා.”එම්. එස්. ට උපහාර පිළිගන්වමින්ඇන්ටන් මෑතදී ගුවන්විදුලියට සරල බයිලා ගී කීපයක් ගායනා කළේය. ඒ ‘පෙති ගිලිහී විසිරෙන්නට’ (රචනය හා තනුව - සිරිල් ජයවර්ධන), ‘දෝලාවෙන් අරන් යන්න’ (රචනය - අජන්තා රණසිංහ), ‘කඳු මුදුනින් සඳකැන්’ (රචනය - හේමසිරි හල්පිට, තනුව - වර්නන් පෙරේරා) ඉන් එක් ගීතයකට සහාය ගායනයෙන් එක්වූයේ ප්‍රවීණ ගායිකා ඉන්ද්‍රානි පෙරේරා ය.“ඉන්ද්‍රානි අක්කා තමන්ගේ ගායනය සඳහා මං දුන් සල්ලි ගත්තේ නැහැ. ඇය කිව්වේ සල්ලිවලට වඩා මට ඇන්ටන් මල්ලිගේ ගමන වටිනවා කියලයි.”ඇන්ටන් එම්. එස්. ප්‍රනාන්දු අනුස්මරණ සංගමයට අමතරව ‘සංස්කෘතික හා සුබසාධක පදනම’ නමින් කලා සංගමයක් ද පිහිටුවා ගෙන ඇත. එහි පරමාර්ථ කීපයකි. දේශීය කලාව රැක ගැනීම, අසරණ කලාකරුවන්ට පිහිටවීම, කලාකරුවන්ගේ සේවය අගයා උපහාර පැවැත්වීම ඉන් ප්‍රමුඛය. ඔහු 2002 වසරේදී මධ්‍යම පළාතේ කලාකරුවන් 16 දෙනකුට ප්‍රණාම පිළිගැන්වූයේය. රෝහණ වීරසිංහ, ජයලත් මනෝරත්න, මේබල් බ්ලයිත්, අමරසිරි කලංසූරිය, පියදාස වැලිකන්නගේ, ටෙරන්ස් රණසිංහ, මාලිනි රණසිංහ, එඩ්වින් පීරිස්, ජයසේකර අපෝන්සු, කඳපොළ කුමාරතුංග, කොත්මලේ කේ. ඒ. ඩී. එඩ්මන්ඩ්, දයාඇන්ජලින් ගුණතිලක සමඟ ගීයක් ගයමින්රාජපක්ෂ, නදීකා ගුණසේකර, ජයන්ත පීරිස්, සේනක විජේසිංහ, නලින් ප්‍රදීප උඩුවෙල එම 16 දෙනාය.ඇන්ටන්ගේ මීළඟ ප්‍රයත්නය එම්. එස්. ප්‍රනාන්දු සමරමින් බයිලා ගායකයන් උදෙසා උපහාර උළෙලක් සංවිධානය කිරීමය.“දැන් බලන්න බයිලා ගායක ඇන්ටන් ජෝන්ස් අද ලෙඩ ඇඳේ. ඔහුට පිහිට වෙන්න මොන සංගමයක්වත් නැහැ. ඔහුට උපහාර පුදන්න මොන සංගමයක්වත් නැහැ.” ඇන්ටන් කියා සිටී.ඇන්ටන් තම ගායන ජීවිතයේදී උදව් කළ ඇන්ටන් මිලාන් අමරතුංග, ඇන්ජලින් ගුණතිලක, රත්නසිරි මල්ලවආරච්චි, වෝල්ටර් ප්‍රනාන්දු, රෝයි මෙලෝනියස් , නුවරඑළියේ හිටපු නගරාධිපතිනිය නීතිඥ නලින් තිලක හේරත් මහත්මිය හා සී.බී.හේරත් මහතා යන අය කෘතඥතා පූර්වකව සඳහන් කරයි.ඇන්ටන් මේ දිනවල තමාගේ ගී ඇතුළත් සංගත තැටියක් නිකුත් කිරීමට සූදානම් වෙයි.එහි ගීත ලියා ඇත්තේ අජන්තා රණසිංහ, හේමසිරි හල්පිට, චන්ද්‍රදාස ප්‍රනාන්දු, වෝල්ටර් ප්‍රනාන්දු යන අයයි.අංක 52 ඒ, ‘මීඩියා විෂන්’ දිනපතා වෙළෙඳ පොළ සංකීර්ණය, නුවරඑළිය ඇන්ටන් සමන්පි‍්‍රයගේ ලිපිනයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av10112118</link>
    <topic>අභිමානයක ගැටුම ඇරැඹෙයි</topic>
    <author>ඉඳුනිල් වීරරත්න</author>
    <content>අභිමානයක ගැටුම ඇරැඹෙයිමේ සටහන තැබෙන දිනයේ සිට (12) ලෝක කුසලාන තරගාවලියට ඇත්තේ හරියටම දින සියයකි. එවැනි කාලයක පැවැත්වෙන තරගවලදී ලබාගන්නා පරිචය ජයග්‍රහණ තුළින් ලැබෙන උත්තේජන මෙන්ම පරාජය හමුවේ ලබන අත්දැකීම් ද ලෝක කුසලාන තරගාවලියේදී ක්‍රීඩකයින්ට අතිශයින් වැදගත් වෙයි.එවැනි පසුබිමක බටහිර ඉන්දීය කොදෙව් පිල ශ්‍රී ලංකාවේ සංචාරයකට පැමිණ සිටී. ටෙස්ට් තරග 3 ක්, එක්දින තරග 5 ක් සහ එක් විස්සයි විස්ස තරගයක් සමඟ මාස එකහමාරකට ආසන්න කාලයක් කොදෙව්වෝ අපේ රටේ රැඳී සිටිති. 1928 දී එංගලන්තයේ ලෝඩ්ස් පිටියේදී ටෙස්ට් තත්ත්වය ලැබූ ලොව 4 වැනි රට ලෙස ටෙස්ට් වරම් ලබාගත් බටහිර ඉන්දීය කොදෙව්වන් මේ දක්වා ටෙස්ට් තරග 462 ක් ක්‍රීඩා කර තිබේ. මෙහිදී ජයග්‍රහණ 152 (33.26%) පරාජ 152 (32.38%) ලබා තිබේ.ටෙස්ට් ක්‍රිකට් ක්‍රීඩාවේ එලෙස දිගු ඉතිහාසයකට හිමිකම් කියන කොදෙව්වන් අතරින් අති විශිෂ්ට ක්‍රීඩකයන් රැසක්ම බිහිවී තිබේ. ෆ්‍රෑන්ක් වොරල්, සර් ගාෆීල්ඩ් සෝබර්ස්, ක්ලයිව් ලොයිඩ්, විවියන් රිචඩ්, ඩෙස්මන් හෙන්ස්, රිචී රිචඩ්සන්, කර්ට්නි වොල්ෂ්, බ්‍රයන් ලාරා, කාල්හූපර් එවැන්නන් අතරින් කිහිප දෙනෙකි.අතීතයේ මෙම ක්‍රීඩකයින්ගේ නම් ඇසූ පමණින් ප්‍රතිවාදී ක්‍රීඩකයනට භීතියක් ගෙන දෙන තරමට ඔවුන්ගේ දස්කම් ප්‍රබල විය.තුන් ඉරියව් ක්‍රීඩක සර් ගාෆීල්ඩ් සෝබර්ස් 1958 පාකිස්තානයට එරෙහිව පළමු ශතකය ලබා ගත් අතර, සෑම ටෙස්ට් කණ්ඩායමකට එරෙහිව ශතක 26 ක් ලබා ගත්තේය. තරග 93 කට ක්‍රීඩා කරමින් ලකුණු 8032 ලබාගත් ඔහුගේ හොඳම ලකුණු ප්‍රමාණය 365 වේ.කිංස්ටන් පිටියේදී පාකිස්තානයට එරෙහිව නොදැවී ලකුණු 365 ලබා වසර 20 කට ප්‍රථම එංගලන්ත කණ්ඩායමේ ශ්‍රීමත් ලෙන් හටන් තබා තිබූ වාර්තාව බිඳ දැමුවේය. බ්‍රයන් ලාරා 1994 ලකුණු 375 ක් ලබා ගනිමින් මෙම වාර්තාව බිඳ දැමූ අතර, 2004 වසරේදී එංගලන්ත කණ්ඩායමට එරෙහිව නොදැවී ලකුණු 400 ක් ලබා ගනිමින් එම වාර්තාව යළිත් බිඳ දැමුවේය. ලාරා තරග 131 කදී ශතක 34 ක් අර්ධ ශතක 48 ක් සමඟින් ලකුණු 11953 රැස්කර තිබේ.ක්ලයිව් ලොයිඩ් තරග 110 කදී ලකුණු 7515 ක්ද, විවියන් රිචඩ් තරග 121 කදී ලකුණු 8540 රැස්කර තිබේ. හිටපු නායක මෙන්ම මෙවර කණ්ඩායමට ඇතුළත්ව සිටින ක්‍රිස්ගේල් තරග 85 කට සහභාගි වෙමින් ශතක 12 ක් අර්ධ ශතක 31 ක් සමඟින් ලකුණු 5848 ක් රැස්කරගෙන ඇති අතර වැඩිම ලකුණු වන්නේ 371 යි.කොදෙව්වන් ටෙස්ට් තත්ත්වය හිමිකරගෙන වසර අර්ධ ශතකයකට (54) පසු 1982 පෙබරවාරි මාසයේ පූර්ණ ටෙස්ට් තත්ත්වය හිමිකරගත් ශ්‍රී ලංකාව සෙසු දැවැන්ත රටවල් අභිබවමින් මේ වනවිට ලොව 3 වැනි ස්ථානය හිමි කරගෙන ප්‍රබල තත්ත්වයක පසුවෙයි.1982 පෙබරවාරි 17 – 21 දක්වා පී සරා ක්‍රීඩාංගණයේදී එංගලන්තයට එරෙහිව මංගල ටෙස්ට් තරගයට ක්‍රීඩා කළ ශ්‍රී ලාංකේය ක්‍රීඩකයන් අධිෂ්ඨානශීලීව සටන් කළ අතර, ජය පරාජයෙන් තොරව අවසන් කරගන්නට හැකියාව තිබූ එම තරගය අත්දැකීම් මඳ බව නිසා පරාජය විය.කෙසේ වෙතත් එදා එසේ ඇරැඹි ගමන් මඟේ මේ දක්වා ටෙස්ට් තරග 195 කට ක්‍රීඩා කර තරග 61 ක් ජයගෙන ඇති අතර තරග 70 ක් පරාජය වී තිබේ.බටහිර ඉන්දීය කොදෙව් දූපත් සහ ශ්‍රී ලංකාව අතර පළමු ටෙස්ට් තරගය පැවැත්වූයේ ශ්‍රී ලංකාවට පූර්ණ ටෙස්ට් තත්ත්වය හිමිවී වසර 11 කට පසුව එනම් 1993 වන අතර රිචී රිචඩ්සන්ගේ නායකත්වයෙන් යුත් එම කණ්ඩායම ශ්‍රී ලංකා කණ්ඩායම සමඟ තරග වැදුණේ ඔවුනගේ 50 වැනි ටෙස්ට් තරගය ලෙසිනි.දෙරට අතර ටෙස්ට් තරග මාලා 6 ක් මේ දක්වා පවත්වා ඇති අතර මෙයින් තරගමාලා 3 ක් ශ්‍රී ලංකාවේදී ද තුනක් කොදෙව් හිදී ද පවත්වා තිබේ. ශ්‍රී ලංකා කණ්ඩායම මෙහිදී ශ්‍රී ලංකාවේදී තරග 5 ක් ජයගෙන එක් තරගයක් ජය පැරදුමෙන් තොරව අවසන් කරගෙන තිබේ. කොදෙව් රටේදී පරාජයන් 3 ක්, ජය පැරදුමෙන් තොරව 2 ක් සමඟින් ජයග්‍රහණ ලබාගෙන ඇත්තේ එකක් පමණි.ලොව ටෙස්ට් ක්‍රීඩා කරන රටවල් 10 අතරින් කුඩාම රාජ්‍යය ශ්‍රී ලංකාව වුවත්, මේ වන විට ටෙස්ට් ලෝකයේ දැවැන්තයකු බවට පත්වී අවසන්. කණ්ඩායමක් රැස්කළ වැඩිම ලකුණු ගණන ලෝක වාර්තාවට හිමිකම් කියන්නේ ශ්‍රී ලංකාවයි. 1997 ඉන්දියාවට එරෙහිව කඩුලු 6 කට ලකුණු 952 ක් ලෙස එය සටහන් වෙයි. එසේම තුන්වැනි විකට්ටුව සඳහා වැඩිම ලකුණු සබඳතාවේ ලෝක වාර්තාවට හිමිකම් කියන්නේ ද ශ්‍රී ලංකාවයි. ඒ 2006 වසරේ දකුණු අපි‍්‍රකාවට එරෙහිව කුමා සංගක්කාර (287) මහේල ජයවර්ධන (374) සමඟ එක්ව රැස්කළ ලකුණු 624 යි.එසේම වැඩිම දවා ගැනීම් සංඛ්‍යාවකට හිමිකම් කියන්නේ කුමා සංගක්කාරයි. ඒ තරග 79 කදී දවා ගැනීම් 173 ක් ලෙසින්. එසේම වැඩිම උඩපන්දු සංඛ්‍යාව වූ තරග 101 කදී උඩපන්දු 142 වාර්තා වන්නේ මහේලගේ නමිනි.පන්දු යැවීම අතින් සියලුම වාර්තා ලියැවෙන්නේ මෙතෙක් ලොව පහළ වූ අතිවිශිෂ්ට දඟපන්දු යවන්නා වන අපේ මුරලිගේ නමිනි.ටෙස්ට් තරග 132 කදී කඩුලු 800 ක් තරගයකදී හොඳම පන්දු යැවීම ලකුණු 220 කට විකට් 16 ක් 1998 අගෝස්තු එංගලන්තයට එරෙහිව.විකට් 10 බැගින් අවස්ථා 20 ක්, විකට් 5 බැගින් අවස්ථා 62 ක් මුරලිගේ නමට ලියැවී තිබේ.කෙළින්ම කඩුල්ලේ වැදීමෙන් දවාගැනීම් 157 ක් වාර්තා කරමින් ලෝක වාර්තාවකට හිමිකම් කියන මුරලිලේ පන්දු වලට ස්ටම්ප් කිරීමෙන් විකට් 41 ක් දවා ගැනීමේ ලෝක වාර්තාවකට හිමිකම් කියයි.අවසන් වරට ටෙස්ට් තරගාවලියක් සඳහා කොදෙව් කණ්ඩායම ශ්‍රී ලංකා කණ්ඩායම 2008 වසරේ මුණගැසී ඇති අතර, එහි පළමු තරගය ශ්‍රී ලංකා කණ්ඩායම ලකුණු 121 කින් ජයගත්තේය. තරග 2 කින් සමන්විත මෙහි දෙවැනි තරගය කොදෙව්වෝ් කඩුලු 6 කින් ජය ගත්හ.එදා ටෙස්ට් ක්‍රිකට් පිටියේ අණසක පැතිරවූ කොදෙව් ක්‍රීඩකයින් අතරින් මේ වනවිට ක්‍රීඩා කරන්නේ ක්‍රිස්ගේල් පමණි. එහෙත් කොදෙව් කණ්ඩායමට ඉතාමත් සාර්ථකව මුහුණ දෙන්නට සමත් මහේල ජයවර්ධන, කුමා සංගක්කාර ඇතුළු පිතිකරු බලඇණිය මේ වන විට යහපත් මානසිකත්වයකින් යුතුව සිටිති.මහේල කොදෙව්වන්ට එරෙහිව තරග 9 කදී ඉනිම 15 ක් ක්‍රීඩා කර ලකුණු 629 ක් රැස්කරගෙන තිබේ. වැඩිම ලකුණු වන්නේ 136 කි.සංගක්කාර තරග 9 කදී ඉනිම 15 ක් ක්‍රීඩා කර ලකුණු 690 ක් රැස්කර ගෙන තිබේ. නොදැවී ලබාගත් ලකුණ 157 හොඳම ඉනිමයි.එදා කොදෙව්වන් පන්දුවෙන් මෙල්ල කළ චමින්ද වාස් තවමත් සංචිතයේ ඇතත්, ක්‍රීඩා කිරීමට අවස්ථාවක් නොලැබීම අවාසනාවකි. එසේම ලසිත් මාලිංගවද විවේක ගන්වා තිබේ. මුරලි ටෙස්ට් පිටියෙන් සමුගෙන අවසන්.එළඹෙන තරග 2 ජයගෙන තරගාවලියද ජයගෙන සුබවාදී ලෙස එක්දින තරග වෙත හැරෙන්නට ශ්‍රී ලංකා කණ්ඩායමට ශක්තිය ධෛර්යය.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=av10112119</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්අභිෂේක් භච්චන් සහ ඓශ්වර්යා රායි යුවළ කොයි වෙලාවකදි වුණත් සිටියේ හරිම සතුටෙන්, සැහැල්ලුවෙන්. ප්‍රසිද්ධ උත්සවයකට, චිත්‍රපට මංගල දර්ශනයකට, එහෙමත් නැත්නම් වෙනත් විශේෂ අවස්ථාවකට සහභාගී වුණත් දෙදෙනාගේ මුහුණුවලින් මතුවුණේ සතුටක් මිසක ඊට ප්‍රතිවිරුද්ධ හැඟුම් නම් නොවෙයි. ගෙදර දොරේදීත් ඒ සතුට නොඅඩුවම රැඳී තිබුණා. නමුත් මෑතකදී සිදුවූ එක්තරා අනපේක්ෂිත සිදුවීමක් හුඟ දෙනෙකුට තරමක කුකුසක් දැනුණා. ඒ තමයි දෙදෙනා අතර පුංචි පුංචි අමනාපකම් ද හිටි හැටියේ මතුවෙමින් ඇති බව.අභිෂේක් – ඓශ්වර්යා මෙතෙක් ගත කළ ‘මධුසමය’ දැන් වියැකී ගිහින්ද? ඒ සිදුවීම් දකින බොහෝ දෙනෙකු එලෙස විමසනවා. මීට දෙසතියකට පමණ පෙර සිදුවූ එක්තරා සිදුවීමක් නිසා මේ ප්‍රශ්නය මතුවුණා කියලයි කියන්නේ. මෙය සිදුවුණේ සිනමා සම්මාන උළෙලකදීයි.මේ සඳහා අභිෂේක්, ඓශ්වර්යා සමඟ සහභාගී වුණා.ඔවුන් දෙදෙනා අසුන් ගත් තැනට යාබදව සිටියේ ජනප්‍රිය නළුවෙකු වන කුනාල් කපූර්. මේ මොහොතේදී අභිෂේක්, ඓශ්වර්යා සමඟ කුමක්දෝ කතාබහක යෙදී සිටියා. එය සිනමාවට සම්බන්ධ කාරණයක් ගැන නම් නොවෙයි. පෞද්ගලික කතාවක්. කතාබහ විනාඩි තුන හතරක් තිස්සේ ඇදී ගියා.කාලවේලාව තවත් ටිකක් දිග්ගැසෙද්දී ඓශ්වර්යා ගේ කටහඬෙහි තීව්‍රතාවයත් එන්න එන්නම වැඩිවුණා. කුනාල්ට මේ දේවල් හොඳින් ඇසුණා. පෞද්ගලික කතාවලට කන්දීම නුසුදුසු නිසා කුනාල් හෙමින් සීරුවේ තමන් අසුන්ගෙන සිටි තැනින් ඉවත් වී වෙනත් තැනකට ගියා. මෙය දුටු අභිෂේක්ට තරමක ලැජ්ජාවක් ඇතිවුණා. ඔහු ඓශ්වර්යාට කියා සිටියේ හෙමින් කතාකරන්න කියලයි.ඒත් ඇය තම සැමියාගේ ඉල්ලීම ගැන තැකීමක් කළේ නැහැ. ඓශ්වර්යාගේ කතාව තවත් දිග් ගැසුණා. කටහඬ තවත් වැඩිවුණා. ඒ මොහොතේදී අභිෂේක්ට පුංචි කේන්තියක් ඇතිවුණා. ඔහු තරමක දැඩි ස්වරයකින් ඓශ්වර්යාට කියා සිටියේ කතාව නවත්වන ලෙසයි. එවරද ඓශ්වර්යා ‘යටත්’ වන බවක් පෙනුණේ නැහැ.ඇය අභිෂේක් සමඟ වාද විවාද කරන්නටත් පෙලඹුණා. වටපිට අයගේ දෙනෙත් දෙදෙනා වෙත යොමුවෙද්දී අභිෂේක් වහාම එහි රැඳී සිටි ආරක්ෂක නිලධාරියකුට කතාකළා.ආරක්ෂක නිලධාරියකු අභිෂේක් වෙත පැමිණියා. අභිෂේක් ඔහුට පැවසුවේ ඉක්මනින්ම ඓශ්වර්යාව එම ශාලාවෙහි තිබූ කාමරයකට රැගෙන යන ලෙසයි. ආරක්ෂක නිලධාරියා ඓශ්වර්යාට කතාකරද්දී තමයි ඇයගේ උණුසුම් කතාව නිමාවට පත්වුණේ. ඒ සමඟම දෙදෙනා අතර ඇවිලුණු වාදයට ද නැවතීමේ තිත තැබුණා.අභිෂේක් සහ ඓශ්වර්යාගේ පෞද්ගලික ජීවිතය පිළිබඳව යමක් දන්නා උදවිය පවසන්නේ මෙවැනි සිදුවීම් මේ දෙදෙනා අතර ඉඳහිට ඇතිවන බවයි. මෑතකදී ඉන්දියාවේ රූපවාහිනී චැනලයක සම්මුඛ සාකච්ඡාවකට සහභාගිවූ ඓශ්වර්යාගෙන් මේ සිදුවීම පිළිබඳව ප්‍රශ්න කෙරුණා. එහිදී ඇය සිනාමුසු මුහුණින් යුතුව කියා සිටියේ තමන් සහ අභිෂේක් යම් යම් කාරණාවලදී පරස්පර මත දැරුවත් ඒවා රණ්ඩු දබර දක්වා කිසිවිටෙකදී හෝ ඇදී නොගිය බවයි.අභි-අයිශ් යුවළට සෙනෙහස දක්වන බොහෝ දෙනා පවසන්නේ ඉදිරියේදී මෙවැනි මත ගැටුම් ප්‍රසිද්ධියේවත් නිවස තුළදීවත් සිදු නොවිය යුතුයි .ප්‍රවීණ බොලිවුඩ් සිනමාකරු සන්ජේ ලීලා භන්සාලි අධ්‍යක්ෂණය කළ ‘ගුසාරිෂ්’ චිත්‍රපටය පසුගිය 19 වැනි දා සිට ඉන්දියාව, ශ්‍රී ලංකාව ඇතුළු රටවල් කිහිපයකම තිරගත කිරීම ආරම්භ කෙරුණා. මේ චිත්‍රපටයේ ප්‍රධාන චරිත නිරූපණය කරන්නේ රිතික් රෝෂන් සහ ඓශ්වර්යා රායි. මේ චිත්‍රපටයේ සංගීතය අධ්‍යක්ෂණය කළේත් නිෂ්පාදනයට දායක වී ඇත්තේත් සන්ජේ ලීලා භන්සාලියි.’ගුසාරිෂ්’ චිත්‍රපටය තිරගත කරන්නට ආරම්භ කරනවාත් සමඟම එයට ලොකු ප්‍රශ්නයකට මුහුණ දෙන්නට සිදුවෙලා. ඒ, එම චිත්‍රපටයේ කතා තේමාව පිළිබඳවයි. චිත්‍රපටයේ පූර්ව ප්‍රචාරක පටයක් නැරඹූ බොහෝ දෙනෙකු නැගූ ප්‍රශ්නයක් නිසයි මේ වාතාවරණය මතුවී තිබෙන්නේ. ඔවුන් විමසා ඇත්තේ ‘ගුසාරිෂ්’ ස්පාඤ්ඤ චිත්‍රපටයක් වන ‘ද සී ඉන්සයිඩ්’ කතා තේමාව ඇසුරින් නිෂ්පාදනය කළ චිත්‍රපටයක් ද කියලයි. තවත් පිරිසක් කියා සිටින්නේ ක්‍රිස්ටෝපර් නෝලන් අධ්‍යක්ෂණය කළ ‘ද ප්‍රේස්ටීජ්’ නම් වූ ඉංග්‍රීසි චිත්‍රපටයේ ආභාසයත් මේ චිත්‍රපටයට ලැබී ඇති බවයි. මේ අතර ඉන්දියානු නවකතා රචකයකු වන දයානන්ද් රාජන් ද තවත් කතාවක් කියනවා. ඔහු කියා සිටින්නේ තමන් රචනා කළ මෙතෙක් ප්‍රකාශයට පත් නොකළ ‘සමර් ස්නෝ’ නම් වූ නවකතාව ‘ගුසාරිෂ්’ චිත්‍රපටයට පදනම් වී ඇති බවයි.දයානන්ද් රාජන් ඒ ප්‍රකාශය සිදුකර එයින් නැවතුණේ නැහැ. ඔහු නඩු මඟටත් යොමුවන්නට තීරණය කරලා. ඒ අනුව දැනටමත් ඔහු ‘ගුසාරිෂ්’ ට්ත්‍රපටයේ නිෂ්පාදකවරයාට ලිපියක් මඟින් දැනුම් දී තිබෙන්නේ ‘සමර් ස්නෝ’ කතාව චිත්‍රපටයට උපුටාගත් නිසා එයට අදාළ ගාස්තුව තමන්හට ලබා දෙන ලෙසයි.එසේ නොගෙවුවහොත් මෙම කාරණය උසාවිය හමුවට ගෙන යාමට තමන් පසුබට නොවන බව දයානන්ද් ප්‍රකාශ කරනවා.’ගුසාරිෂ්’ චිත්‍රපටයේ රිතික් රඟපාන්නේ අත් පා අප්‍රාණික වූ පුද්ගලයෙකුගේ චරිතයක්. මෙම චිත්‍රපටය වෙනත් කිසිදු ආකාරයක නිර්මාණයක් කොපි කර නැතැයි රිතික් පවසනවා. “මම රඟපාන්නේ ශාරීරික දුබලත්වයට පත්වී රෝද පුටුවකින් ගමන් කරන පුද්ගලයෙකුගේ චරිතයක්.මේ වගේ චරිත වෙනත් චිත්‍රපටවලත් නවකතාවලත් ඇති. ඉතින් ඒ වගේ චරිතයක් ‘ගුසාරිෂ්’ චිත්‍රපටයේත් තිබෙනවා කියලා ඒ චිත්‍රපටය කොපියක් වෙන්නෙ කොහොමද?” රිතික් හරි වැරදි කතා කළා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=am1011211</link>
    <topic>වපරය පිනක් නොවේ පවක්</topic>
    <author>සාකච්ඡා කෙළේ සාගරිකා දිසානායක ජයසිංහ</author>
    <content>වපරය පිනක් නොවේ පවක්කොළඹ රිජ්වේ ආර්යා ළමා රෝහලේ අක්ෂි ශල්‍ය විශේෂඥ පද්මා ඉරුගල් බණ්ඩාරඋපතේදීම දරුවන්ට ඇතිවන ඇස් රෝගයක් වන්නේ ඇසේ කඳුළු නාළයේ අවහිරතාව (Nesolacrimal duct Obstruction) යි. දරුවකු ඉපදී සති කිහිපයකින් මෙය හඳුනා ගත හැකි වුවත් බොහෝ විට දරුවාට එවැනි රෝග තත්ත්වයක් ඇතැයි මව්වරුන් හඳුනා ගන්නේ බොහෝ කල්ගත වූ පසුවය.එවැනි තත්ත්වයක් ඇති දරුවන් ගේ ඇස්වලට නිතරම කඳුළු එයි. ඇස්වල කඳුළු පිරී තිබේ. වරින්වර ඇස්වලින් කබ ගලයි. මේ තත්ත්වය උෂ්ණයට සිදුවන්නකැයි බොහෝ මවුවරු වරදවා වටහා ගනිති. උෂ්ණය නැති වූ විට මෙය ඇරී යාවි යැයි සිතති. එහෙත් මේ රෝග තත්ත්වය නොසලකා හැරිය යුත්තක් නොවේ. කබ හේතුවෙන් ඇස්වලට විෂබීජ ඇතුළු වී ඇස් ආසාදනයට ලක්වේ. කබ ගැලවීමට යාමෙන් ඇස් තුවාල වීමට ඉඩ තිබේ. කඳුළු නාළ අවහිරතාව ඇතැම් විට දවස් ගණනක් පමණක් පැවැතිය හැකිය. සමහරවිට වසර පහක් හයක් කාලයක් වුව තිබිය හැකිය.ඉපදුණු අලුත දරුවාගේ දෑසේ කඳුළු පිරී, නිතරම ඇසි පිහාටු තෙමී ඇත්නම්, හෝ ඇස් පිහාටු එකට ඇලී ඇත්නම් හෝ දවස පුරා කඳුළු බේරීම හෝ කබ ගැලීම සිදු වේ නම් අක්ෂි වෛද්‍යවරයකුගේ උපදෙස් පැතීම සුදුසුය. මේ තත්ත්වය කලක් තිබී ඉබේම නැතිවී යළි ඇතිවීමට ද පුළුවන.මෙම රෝගය ඉතා සරල පිළියමක් මඟින් සුවපත් කළ හැකිය. ඒ සඳහා ඇසේ කඳුළු නාළය වෛද්‍ය උපදෙස් අනුව පිරිමැදිය යුතුය. එසේ පිරිමැදීමෙන් සියයට 90 කට පමණ රෝගය සුවය ලැබේ.අලුත උපන් දරුවකුගේ නම් රෝගය හඳුනාගත් දා සිට මාස 7 - 8 ක් යනතුරු අඛණ්ඩව කඳුළු නාළය පිරිමැදීමෙන් සුවය ලබා ගත හැකිය. ඉන් පසු ද රෝගය සුව නොවුණේ නම් අක්ෂි ශල්‍ය වෛද්‍යවරයකු වෙත ගිය විට කඳුළු නාළය සුද්ධ කරනු ඇත.ළමයිනට ඇතිවන ග්ලූකෝමාවළමයින්ට ඇතිවන ග්ලූකෝමාව සංජානීය ග්ලූකෝමාව ලෙස හැඳින්වේ. ඇසේ පෝෂණය සඳහා අත්‍යවශ්‍ය වන අම්‍ය රසය (aqueous)  තරලය ඇස තුළ නිපදවී ඇස තුළටම වෑස්සෙන තරලයකි. එම ස්‍රාවය වෑස්සෙන ස්ථානයෙහි පිහිටා ඇති තුනී පෙනේරයක් බඳු දැල අවහිර වීමෙන් ඇසේ තරලයෙහි පීඩනය වැඩි වේ. එසේ පීඩනය වැඩි වීමෙන් ග්ලූකෝමාව හට ගනී.ඇසේ දෘෂ්ටි ස්නායුවට ඉන් හානි සිදු වේ. එවිට ඇස් අන්ධ භාවයට පත් විය හැකිය.ග්ලූකෝමාව බහුලව හටගන්නේ අවුරුදු හතළිහෙන් ඉහළ පුද්ගලයන්ටය. වයස වැඩි වෙන විට ග්ලූකෝමාව ඇති වීමට ඇති ඉඩකඩ ද වැඩිය.ග්ලූකෝමාව වර්ග දෙකකි.Open Angle Type ග්ලූකෝමා තත්ත්වයේදී රෝග ලක්ෂණ නැත. එවැනි තත්ත්වයක් හඳුනා ගත හැක්කේ ඇස් පරීක්ෂාවකින් පමණි. අවුරුදු හතළිහෙන් පසුව ඇස් පරීක්ෂාවක් කර ගැනීම ඉතා වැදගත් වන්නේ නොදැනුවත්වම එවැනි අක්ෂි ආබාධවලට ඇතැම් විට ඔබ ගොදුරු වෙමින් සිටිනවා විය හැකි බැවිනි.දෘෂ්ටිය පමණක් පරීක්ෂා කිරීමෙන් මෙවැනි රෝග තත්ත්වයක් හඳුනා ගත නොහැකිය. ග්ලූකෝමාවේදී පෙනීමෙහි විශාල වෙනසක් සිදු නොවේ. සිදුවන්නේ ඉතා සෙමෙන් පෙනීමේ පරාසය අඩු වී යාමයි. දෘෂ්ටි ස්නායුව මරණයට පත්වූ විට පෙනීම හොඳටම අඩු වී අන්ධ භාවයට පත් වේ.Closed Angle Type ග්ලූකෝමාව බහුලව හටගන්නේ ස්ත්‍රීන්ටය. එම රෝගයෙහි රෝග ලක්ෂණ හඳුනා ගත හැකිය. ඉසරදය, වමනය, ඇස් රතු වීම, පෙනීම අඩු වීම, ආලෝකය බැලීමට අපහසුව, හා දේදුණු වර්ණ පෙනීම මෙහි රෝග ලක්ෂණ වේ. මෙයට හේතුව ඇගේ කළු ඉංගිරියාව ඉදිමීමය. වයස 40 - 50 අතර කාන්තාවන්ට බහුලව ඇති වේ. දින ගණනාවක් නොසලකා හැරියොත් අන්ධ භාවයට පත්වීමට ඉඩ තිබේ.Open angle  ග්ලූකෝමා තත්ත්වය සහිත රෝගීන්ට ජීවිතාන්තය දක්වා ඖෂධ ලබා දිය යුතුය.නැතහොත් ශල්‍යකර්මයකට බඳුන් කළ යුතුය. එවැනි රෝගීන්ගේ ඇසේ පීඩනය අඩු කර අන්ධභාවය වළක්වාගෙන තිබෙන පෙනුම රැකගැනීමට පමණක් හැකිවේ. ශල්‍යකර්මයක් සිදු කළ හොත් ඖෂධ භාවිතයෙන් තොරව සිටීමට හැකිවේ.උපතින්ම ඇස්වල ඇතිවන පීඩනය හේතුවෙන් ළමයින්ට ද ග්ලූකෝමාව ඇතිවිය හැකිය. ඇසේ ඉදිරිපස අම්‍යරසය සහිත දියරය පෙරී යන දැල අවහිර වීමෙන් ඇසේ පීඩනය වැඩි වීමෙන් ග්ලූකෝමාව ඇති වේ.ඇස්වලින් කඳුළු ගැලීම, ඇස් නිතරම කඳුළින් පිරී තිබීම, දැකීමේ අපහසුව ආලෝකයට සංවේදී බව, කළු ඉංගිරියාව ලොකු වීම හා ක්‍රමයෙන් ඇස් විශාල වීම රෝග ලක්ෂණ වේ.ලංකාවේ ලේ ඥාති විවාහ බහුලය. එවැනි විවාහයකින් ඉපැදෙන ළමයින් අතර ග්ලුකෝමාව බහුලව දක්නට ලැබේ.කළු ඉංගිරියාව විශාලව පිහිටීම හා ඇස් ක්‍රමයෙන් විශාල වීම.ඇතැම් විට දරුවකුගේ එක් ඇසක් අනෙකට වඩා ලොකුවට පිහිටීමට ඉඩ තිබේ. උපන් ගමන් වුවත් මේ තත්ත්වය හඳුනා ගත හැකිය. කළු ඉංගිරියාව සුදු පාටින් පිහිටා උපදින අවස්ථා ද වේ. මේ තත්ත්වය ශල්‍ය කර්මයක් මඟින් ස්ථිරවම සුව කළ හැකිය. ළමයා කුඩා යැයි ශල්‍ය කර්මය සිදු කිරීමට බිය වීමෙන් සිදු වන්නේ අන්ධ භාවයට පත් වීමය. ළමයින්ට මේ තත්ත්වය ඇති වීමට ප්‍රධාන හේතුවක් වන්නේ ලේ ඥාති විවාහයි. ලංකාවේ සිංහල දෙමළ මුස්ලිම් යන ජාතීන් තුන අතරම ඥාතින් අතර විවාහ බහුලව සිදු වීම නිසා ඉහත රෝග තත්ත්වය ද බහුලව ඇති වනු දැකිය හැකිය. වපරය අපේ රටේ “පින් වපරය” යැයි වරදවා වටහාගන්නා පිරිසක් ද වෙති. එය වාසනාවන්ත තත්ත්වයක් නොව අසාමාන්‍ය පිහිටීමකි. මෙවැනි තත්ත්වයක් දරුවා ඇස් ඇර බලන විටම හඳුනා ගත හැකිය. මෙය අත්‍යවශ්‍යයෙන්ම පරීක්ෂාවට ලක් කළ යුතු තත්ත්වයකි. වපරය ඇති ඇසේ පෙනුම අඩු වීමට ඉඩ තිබේ. ඇතැම් විට උපතේදීම වපරය හේතුවෙන් පෙනීම අඩු වීමට ඉඩ තිබේ.වපරයක් සහිත දරුවකුගේ ඇස තුළ ඇතැම් විට පිළිකාවක් වැනි අසාධ්‍ය රෝග තත්ත්වයක් තිබීමට ඉඩ ඇත. එහෙයින් වපරය ඉතා ඉක්මනින්ම අක්ෂි රෝග විශේෂඥයකු වෙත පෙන්විය යුතු රෝග තත්ත්වයකි. වපරයක් ඇති දරුවා ඇස් දෙකක් ලෙස භාවිත කරයි. එක ඇහැකින් බලන්නට හුරු වීමෙන් ඇසේ ත්‍රිමාණ දෘෂ්ටියට හානි පමුණුවයි. ත්‍රිමාණ දෘෂ්ටිය යනු අප යම් කිසිවක් දකින විට එම වස්තුවෙහි නියම ප්‍රමාණය දැකීමය. එනම් එම වස්තුවේ හැඩය සහ එය පිහිටි දුර එකවර පෙනෙයි. ද්විමාන දෘෂ්ටියේදී වස්තුව දුටුවද එය පිහිටා ඇති දුර හරියටම තීරණය කිරීමට අපහසු වේ.වපරයක් සහිත දරුවන්ගේ ඇස් අනිවාර්යයෙන්ම පරීක්ෂා කළ යුතුය. බොහෝ විට උපැස් යුවළක් පැලඳීමෙන් වපරය නිවැරැදි කරගන්නට හැකි වේ. ඇතැම් විට ශල්‍යකර්මයක් මඟින් දෑස් කෙළින් කොට යථා තත්ත්වයට පත් කළ හැකි වේ. ව්‍යායාම මඟින් ද ඇතැමුන්ගේ ඇස්වල පෙනීම දියුණු කළ හැකිය. එහෙත් වපරය සුව කිරීමට ඖෂධ භාවිත නො කෙරේ.ඇස්වල රෝගයක් හෝ වෙනසක් දුටු සැණින් වෛද්‍ය උපදෙස් පැතීම වඩා සුදුසුය. ඇස්වල රෝග සඳහා අත් බේත් කිරීම හෝ යම් යම් දේ ඇස්වලට දැමීම ආබාධය තව තවත් උග්‍ර වී අන්ධභාවයට පත්විය හැකිය. දරුවාගේ ඇස් පිළිබඳ ඔබ සුපරීක්ෂාකාරී විය යුත්තේ ඇසේ වටිනාකම කුඩා දරුවන්ට ඒ තරමට නොවැටහෙන හෙයිනි.සාකච්ඡා කෙළේ සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=am1011212</link>
    <topic>මලබද්ධය දිගටම තිබුණොත් ඊළඟට අර්ශස්</topic>
    <author>සාකච්ඡා කළේ ගාමිණී සුසන්ත</author>
    <content>මලබද්ධය දිගටම තිබුණොත් ඊළඟට අර්ශස්විශේෂඥ ශල්‍ය වෛද්‍ය සී. කේ. පතිරණනිතර කෝපයට පත්වන පුද්ගලයකු දුටු විට “අර මනුස්සයට මූලග්ගින්න ද කොහෙ ද? ඒකනෙ ඔච්චර තරහ යන්නෙ. කොහිල ටිකක් උයල දුන්න නම් ඉවරයි” යනුවෙන් පවසනු ඔබත් අසා ඇති. මෙහිදී “මූලග්ගින්න” ලෙස හඳුන්වන්නේ “අර්ශස්” රෝගයයි.අර්ශස් රෝගය පිළිබඳව විමසා බැලීමේදී ඉහත සඳහන් ප්‍රකාශය සත්‍යයක් බව පෙනී යයි. මේ රෝගයෙන් පෙළෙන අයකුට වේදනාව නිසා නිතර තරහ යාමක් සිදුවිය හැකිය. එමෙන්ම එම ප්‍රකාශයේ දැක්වෙන පරිදි කොහිල වැනි තන්තු සහිත ආහාර නිතර ගැනීම අර්ශස් රෝගයෙන් මිදීමට එක් මඟකි.අර්ශස් මාරාන්තික රෝගයක් නොවූවද මෙය ඉතා කරදරකාරී මෙන්ම වේදනාකාරී රෝගයකි. ගුද මාර්ගය ආශි‍්‍රතව ඇතිවන ඕනෑම රෝගී තත්ත්වයක් අර්ශස් කියා හැඳින්වීමට බොහෝ දෙනා පුරුදුව සිටිති.ගුද මාර්ගයෙන් සියුම් වේදනාවක් ඇති වුවද, සුළු රුධිර වහනයක් සිදු වුවද වැසිකිළි යාමේ ප්‍රමාදයක් සිදු වූද ඇතැමුන් සිතන්නේ තමන්ට අර්ශස් රෝගය ඇති බවය. මෙය ඉතා වැරැදි මතයකි. ගුද මාර්ගය ආශි‍්‍රතව හටගන්නා රෝගාබාධ රාශියක් ඇත. ඇතැම් ඒවා භයානක රෝගයන් වන අතර ඇතැම් ඒවා සුළු රෝගාබාධයන්ය.අර්ශස් රෝගයෙන් පෙළෙන පුද්ගලයකු වෙතින් ප්‍රධාන රෝග ලක්ෂණ 3 ක් පෙන්නුම් කරයි. ගුද මාර්ගයේ ගෙඩියක් හෝ ගෙඩි කීපයක් ඇතිවීම, ගුද මාර්ගය අවටින් ඇතිවන අධික වේදනාව, රුධිරය වහනය වීම එම රෝග ලක්ෂණ තුනයි.අර්ශස් රෝගයේ රෝග ලක්ෂණ මේවා වන අතරම මෙම රෝග ලක්ෂණ පෙන්නුම් කරන තවත් රෝග ගණනාවක්ම ඇත. යමකුට අර්ශස් තිබේදැයි කියා සැක හැර දැනගැනීම සඳහා රෝග පරීක්ෂාවක් කළ යුතුමය. යමෙකුගේ අර්ශස් රෝග තත්ත්වය උග්‍ර නම්, ශල්‍ය වෛද්‍යවරයකු හමුවී ප්‍රතිකාර ගත යුතුය.ඉහතින් සඳහන් කළ මූලික රෝග ලක්ෂණවලට අමතරව ගුද මාර්ගයෙන් කිසියම් ශ්‍රාවයක් පිටවීම ද මේ රෝගයේ ලක්ෂණයකි. මේ ශ්‍රාවය යට ඇඳුම්වල තැවරීම නිසා රෝගීන් බොහෝ අපහසුතාවයට පත්වනු දැකගත හැකිය.නොඉවසිලිමත් බව, එදිනෙදා වැඩ කටයුතු කරගැනීමට ඇති අපහසුතාව, අසහනකාරී බව වැනි රෝග ලක්ෂණ ද මෙහිදී පෙන්නුම් කළ හැකිය.ගුද මාර්ගය ආශි‍්‍රතව ඇතිවන රෝග පිළිබඳව කතා කිරීමේදී වඩාත්ම වේදනාවක් සහ කෝපයක් ඇතිවන්නේ ෆිෂර් රෝගය ඇතිවූ විට බව පැහැදිලි වේ. ෆිෂර් ලෙස හැඳින්වෙන්නේ ගුද මාර්ගයේ පැළීමක් සහිතව තුවාලයක් ඇතිවීමය.ෆිෂර් රෝගය ඇති පුද්ගලයන් සිතන්නේ තමන්ට ඇත්තේ අර්ශස් රෝගය බවය. ගුද මාර්ගය වෙතින් ඉහත කී රෝග ලක්ෂණ පහළ වූ විට වෛද්‍යවරයකු වෙත යොමු විය යුත්තේ එබැවිනි.අර්ශස් රෝගය අවස්ථා හතරකට බෙදා දැක්විය හැකිය. මුල් අවස්ථාවේ රෝගියාට දැනෙන්නේ ගුද මාර්ගයෙන් මල සමඟ රුධිරය පිටවීමක් පමණි. රුධිරය පිටවන්නේ වැසිකිළියට ගොස් මලපහ කිරීමට උත්සාහ ගන්නා අවස්ථාවේදීය.රෝගය පවතින්නේ ආරම්භක අවස්ථාවේ නම් රුධිරය වැටෙන්නේ බිංදුව බිංදුවය. කල්ගත වී රෝගය වර්ධනය වූවන්ගේ රුධිරය විදීමක් පෙන්නුම් කෙරේ.පළමුවැනි අවස්ථාවේදී අර්ශස් රෝගයට අදාළ ගෙඩි පිහිටන්නේ ගුද මාර්ගය තුළය. අර්ශස් රෝගයේ දෙවැනි අදියරේදී ගුද මාර්ගයෙන් අර්ශස් ගෙඩි එළියට ඒමත්, රුධිරය වහනය වීමත් දැකිය හැකිය. මෙම අවස්ථාවේදී වැසිකිළි ගොස් අවසන් වීමෙන් පසුව එම ගෙඩි ගුද මාර්ග තුළට නැවත ගමන් කරයි.තෙවැනි අවස්ථාවේදී මල සමඟ රුධිරය පිටවන අතර පිටතට එන අර්ශස් ගෙඩි නැවත ගුද මාර්ගය ඇතුළට නොයයි. වැසිකිළි ගොස් අවසන් වූ පසු එම අර්ශස් ගෙඩි ඉබේ ගුද මාර්ගය තුළට නොගිය ද අතින් අල්ලා තල්ලු කර ඇතුළට යවා ගත හැකිය.අර්ශස් රෝගයේ හතරවැනි අවස්ථාව ඉතාම අසහනකාරී අවස්ථාවය. එහිදී රුධිරය වහනය වීමත් සමඟම එළියට එන අර්ශස් ගෙඩි අතින් තල්ලු කොට හෝ ගුද මාර්ගය තුළට නැවත යවා ගත නොහැකි වේ. මෙහිදී ඉතා තද වේදනාවක් ඇතිවේ.මෙම අවස්ථාවේදී හදිසි ශල්‍යකර්මයක් මඟින් එම ගෙඩි ඉවත් කිරීමට සිදුවේ. යමෙකුට අර්ශස් රෝගයේ පළමු අවස්ථාවේ ඇතිවන රෝග ලක්ෂණ මතුවී ඇත්නම් වෛද්‍යවරයකු හමුවී ප්‍රතිකාර ලබා ගැනීමෙන් උග්‍ර අවස්ථාවන් වෙත රෝගය වර්ධනය වීම වළක්වා ගත හැකිය.අර්ශස් රෝගය ඇතිවීමට බලපාන්නේ මේ මේ හේතු යැයි සෘජුවම කිව නොහැකිය. එහෙත් නිතර මල බද්ධය ඇතිවන උදවියට, මල පිට කිරීමට බොහෝ උත්සාහ කරමින් වැඩි වේලාවක් වැසිකිළියේ ගත කරන උදවියට අර්ශස් ඇතිවීමේ හැකියාව වැඩිය.ගුද මාර්ගයේ බිත්තියේ ඇතුළත ස්ථරය ඉතා සියුම්ය. එය පිහිටා ඇත්තේ ඉතා පහසුවෙන් ගුද මාර්ගය තුළ මල ගමන් කිරීමටය. එමෙන්ම මලපහ කිරීමට යම් උත්සාහයක් දැරීමේදී ගුද මාර්ගයෙන් වාතය පිටවීම වැළකීමටත් මේ ස්ථරය උපකාරී වේ.වැසිකිළියට ගොස් මලපහ කිරීමට අධික උත්සාහයක් ගන්නා විට මේ ස්ථරය ගෙඩි ලෙස පහළට එයි. අර්ශස් ගෙඩි ලෙස අප හඳුන්වන්නේ එම ගෙඩිය.යමෙකුට දින කීපයක පටන් ගුද මාර්ගයෙන් රුධිරය ගැලීමක් සිදුවී දින කීපයක් ඇතුළත එය වර්ධනය වුවහොත් ඒ පිළිබඳව ද විශේෂයෙන් සොයා බැලිය යුතුය. එයට හේතුව රෝගියාගේ ගුද මාර්ගයේ ඉහළ කොටසේ කිසියම් අර්බුදයක් ගෙඩියක් - ගැටිත්තක් වැනි ඇතිවීම විය හැකිය.දින කීපයක් එසේ රුධිර වහනය සිදු වුවහොත් වෛද්‍යවරයා විසින් Colonous Cophy නම් පරීක්ෂණය නියම කරනු ඇත. එමඟින් ගුද මාර්ගය තුළ කිසියම් ගැටිත්තක් හෝ ගෙඩියක් තිබේ දැයි සොයා බැලිය හැකිය.ඇතැමුන්ගේ මතය වන්නේ අර්ශස් නම් රෝගය පරම්පරාවෙන් පරම්පරාවට යන රෝගයක් බවය. වෛද්‍ය විද්‍යානුකූලව එය නිශ්චිතවම ප්‍රකාශ කළ නොහැකිය. එහෙත් මවට හෝ පියාට අර්ශස් රෝගය ඇත්නම් දරුවන්ට ද මෙම රෝගය හටගත් අවස්ථාවන් බොහොමයක් දැකගත හැකිය.අර්ශස් රෝගය හට ගැනීම සඳහා මලබද්ධය ප්‍රධාන හේතුවකි. මලබද්ධය ඇතිවූ විට වැසිකිළියට ගොස් මලපහ කිරීමට අධික උත්සාහයක් ගැනීමට සිදු වේ.එවිට පෙර කී ගුද මාර්ගයේ ඇතුළත බිත්තිය ගෙඩි ලෙස පහතට එයි. ගන්නා ආහාරවල තන්තුමය ස්වභාවය අඩුකම, නිසි පමණ ජලය පානය නොකිරීම, ගැස්ට්‍රයිටිස්, මානසික රෝග සඳහා දෙනු ලබන ඖෂධ දීර්ඝ කාලයක් ගැනීම ද මලබද්ධයට හේතු වන තවත් සාධකයන්ය.එමෙන්ම කෝපි පානය නිසා ද මලබද්ධය ඇතිවිය හැකිය. එම නිසා කෙඳි සහිත එළවළු වර්ග, පලා වර්ග ආදිය නිතර ආහාරයට ගැනීම පලතුරු වර්ග නිතර ආහාරයට ගැනීම හොඳින් ජලය පානය වැනි හොඳ පුරුදු මඟින් අර්ශස් රෝගයට ගොදුරු වීමෙන් වැළකී සිටිය හැකිය.අර්ශස් රෝගයට ප්‍රතිකාර කිරීමේදී වඩාත්ම වැදගත් වන්නේ ඔබට සෑදි ඇත්තේ අර්ශස්ම ද යන්න නිවැරැදිව හඳුනා ගැනීමය. නිවැරැදි ලෙස හඳුනා ගත් පසුව කරනු ලබන ප්‍රතිකාර ඉතාම සරලය.ඇතැමෙකුට ප්‍රතිකාර අවශ්‍ය නොවිය හැකිය. රෝගය පවතින්නේ මුල් අවස්ථාවේ නම්, කළ යුත්තේ ඉතාම සරල ප්‍රතිකාරයන්ය. එන්නත් කිරීම ඉන් එක් සරල ප්‍රතිකාරයකි. අර්ශස් ගෙඩි සඳහා රබර් පටි යෙදීම තවත් එක් සරල ප්‍රතිකාරයකි.මෙහිදී වෛද්‍යවරයා විසින් නිසි පරිදි අර්ශස් ගෙඩිය වටා රබර් පටියක් යෙදූ විට ටික දිනකින් එම අර්ශස් ගෙඩිය හැලී යයි. රෝගය පවතින්නේ ඉහතින් සඳහන් කළ තුන්වැනි සහ හතරවැනි අදියරේ නම්, සරල ප්‍රතිකාරවලින් සුවයක් ලබාගත නොහැකිය.ශල්‍යකර්මයක් මඟින් අර්ශස් ගෙඩි ඉවත් කළ යුතුය. මෙම ශල්‍යකර්මය ද ඉතා සරල එකකි. ශල්‍යකර්මය සිදුකර දින දෙකකින් පමණ රෝගියාට රෝහලෙන් පිට විය හැකිය. මෙහිදී මලබද්ධය නැවත ඇති නොවීමට ද ඖෂධ ලබා දෙනු ඇත.ශල්‍යකර්මයක් මඟින් කෙරෙන්නේ අර්ශස් ගෙඩි ඉවත් කිරීම පමණි. අර්ශස් ගෙඩි ඇතිවීමට මෙන්ම මලබද්ධය ඇතිවීමට හේතු වන සාධක ඉවත් කිරීමෙන් පමණි අර්ශස් රෝගයෙන් මිදිය හැක්කේ.අර්ශස් රෝගය ඇතිවීමට හේතු වන වැසිකිළි යාමේ රටාව සහ මලබද්ධය ඇතිවීමට හේතු වන ආහාර රටාව වෙනස් නොකළහොත් ශල්‍යකර්මයකින් අර්ශස් ගෙඩි ඉවත් කළ ද නැවත නැවත අර්ශස් ගෙඩි ඇතිවීමේ හැකියාව ඇත.සාකච්ඡා කළේ ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ay1011211</link>
    <topic>දිනන හෙටට දැයට සෙවණ</topic>
    <author>- නිහාල් පී. අබේසිංහ සේයාරූ - සුදත් සිල්වා, නීලක අබේරත්න, සුමනචන්ද්‍ර ආරියවංශ, කිත්සිරි වනසිංහ, සමන් ශ්‍රී වෙදගේ සහ රොෂාන් පිටිපන</author>
    <content>දිනන හෙටට දැයට සෙවණගසකින් කරන සමාජ ආර්ථික හා පරිසර සංරක්ෂණ කාර්ය මිල කළ නොහැකිය. මේ අනුව ගසක් වැවීම පැළයක් රෝපණය කිරීම රටේ සංවර්ධනයට ද විශාල පිටුබලයක් ලැබෙන කටයුත්තකි. පරිසරය සුරකින තිරසාර වැඩ පිළිවෙළකි.ඒ අනුව පරිසර අමාත්‍යංශය, ජනාධිපති කාර්යාලය රටේ සියලු පළාත් සභා හා එක්ව “දැයට සෙවණ” නම් ජනාධිපති උත්තමාචාර රුක් රෝපණ වැඩ සටහනක් රටපුරා දීප ව්‍යාප්තව ක්‍රියාත්මක කරන ලදී.තිස් වසරක් රට තුළ පැවැති යුද බිය සහමුලින්ම දුරු කර සියලු ජාතීන්ට සහ දේශපාලන පාක්ෂිකයන්ට සමගිය සිටිය හැකි සාමකාමී රටක් ගොඩනැඟීම වෙනුවෙන් ජනතාව විසින් මහින්ද රාජපක්ෂ ජනාධිපතිතුමා වෙත පිදෙන උත්තමාචාරයක් හා කළ ගුණ දැක්වීමක් ලෙස මෙන්ම එතුමාගේ දෙවැනි පදවි ප්‍රාප්තියට සුබ පතමින් මෙම වැඩ සටහන පසුගිය 15 වැනිදා දීප ව්‍යාප්තව අති සාර්ථක ලෙස පැවැත්විණි.ජනාධිපති මන්දිරයේ කිරිපලු පැළයක් රෝපණය කරමින් මහින්ද රාජපක්ෂ ජනාධිපති තුමා ආරම්භ කළ දැයට ‘සෙවණ’ රුක් රෝපණ වැඩ සටහන යටතේ රටපුරා පසුගිය 11 වැනිදා පෙරවරුවේ විනාඩි 11 ක් ඇතුළත පැළ ලක්ෂ 33 ක් පමණ සිටුවා ඇතැයි පරිසර අමාත්‍යංශයේ අතිරේක ලේකම් ඩබ්ලියු. එම්. විජේසූරිය මහතා පෙන්වා දෙයි. රටේ ජනතාව ජනාධිපති තුමා ගේ පදවි ප්‍රාප්තියට උත්තමාචාර දැක්වීමට හා පරිසරය සුරැකීමට සංවිධානගතව කටයුතු කර ඇති බවත් පරිසර ඇමැති අනුර පි‍්‍රයදර්ශන යාපා මහතා පෙන්වා දෙයි. මෙලෙස සාර්ථක රුක් රෝපණ වැඩ සටහනක් ශ්‍රී ලංකා ඉතිහාසයේ පමණක් නොව ලොව පාරිසරික ක්ෂේත්‍රයේ ඇතැයි සිතිය නොහැකිය. මේ අනුව පැළ ලක්ෂ 33 ක් විනාඩි 11 කදී සිටුවීම ගිනස් වාර්තාවක් තැබීමක් බව ශ්‍රී ලංකාවේ ගිනස් වාර්තා කමිටුවේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා ද පවසයි.මෙම වැඩ සටහනේ සාර්ථකත්වයට හේතු වූ ප්‍රධාන කරුණු කීපයක් විය. ඉන් ප්‍රධාන කරුණ එය මනාව සංවිධානය කිරීමයි. පරිසර අමාත්‍යංශය මඟින් ජනාධිපති ලේකම් කාර්යාලයේ සහාය ඇතිව මෙම වැඩ සටහන සංවිධානය කිරීමට හැම දිස්ත්‍රික්කයටම ‘දැයට සෙවණ’ සඳහා සම්බන්ධිකාරකවරයකු බැගින් පත්කරන ලදී.මේ සඳහා අවශ්‍ය පැළ ලක්ෂ තුන හමාරක් වන සංරක්ෂණ දෙපාර්තමේන්තුව ලබා දෙන ලදි. දැව සංස්ථාව පැළ ලක්ෂයක් දී ඇත. ඊට අමතරව ‘ටච් වුඩ්’ සමාගම සඳුන් පැළ ලක්ෂ 1.5 ක් සමඟ පැළ ලක්ෂ 2 ක් වැඩ සටහන ;වනුවෙන් ලබා දී තිබිණි. මීට අමතරව හරිත ව්‍යාපාරය පැළ 75000 ක් පමණ විවිධ ප්‍රදේශවල සිටුවා තිබේ.දැයට සෙවණ වැඩ සටහන සඳහා පොල් සංවර්ධන අධිකාරිය, කජු සංස්ථාව, කෘෂිකර්ම අමාත්‍යංශය, මහවැලි අධිකාරිය හා රාජ්‍ය නොවන සංවිධාන, හමුදා කඳවුරු හා පාසල් දරුවන් පැළ දහය ගණනින් ලබා දී තිබේ. පෙර පාසල් දරුවාගේ සිට අවුරුදු 80 - 90 පිරුණු ජ්‍යෙෂ්ඨ පුරවැසියන් පවා මෙම වැඩ සටහනට එක්වීමත්, පක්ෂ විපක්ෂ බේදයෙන් තොරව රටේ සියලු දෙනාම ක්‍රියාශීලීව මෙම වැඩ සටහනට උදව් දීමත් මේ වැඩ සටහනේ සාර්ථකත්වයට හේතු වූ බව පරිසර අමාත්‍යංශයේ සම්බන්ධීකරණ ලේකම් කරුණාරත්න පින්නවල මහතා ද පවසයි.දැයට සෙවණ රුක් රෝපණ වැඩ සටහනට එක්වෙමින් මහින්ද රාජපක්ෂ ජනාධිපතිතුමා මහා සංඝරත්නයේ සෙත් පිරිත් සජ්ඣායනා මධ්‍යයේ කොටුව ජනාධිපති මන්දිරයේදී පැළ යක් රෝපණය කිරීමට සූදානම් වූ අවස්ථාව. පරිසර ඇමැති අනුර ප්‍රියදර්ශන යාපා මහතා ද මෙහි සිටී. ජනාධිපති ආර්යා ශිරන්ති රාජපක්ෂ මැතිනිය ද උසස් අධ්‍යාපන ඇමැති එස්.බී.දිසානායක මහතා ද මෙම අවස්ථාවට එක්වූහ. දි.මු.ජයරත්න අග්‍රාමාත්‍යතුමා විසුම්පායේ දී අඹ පැළයක් රෝපණය කළ අවස්ථාව.සෞඛ්‍ය ඇමැති මෛත්‍රීපාල සිරිසේන මහතා පැළ සිටුවීමට එක්වූයේ කොළඹ රෝහල් භූමියේදීය.මධ්‍යම පළාත් සභා ඇමැති සරත් ඒකනායක සහ පාර්ලිමේන්තු මන්ත්‍රී නාමල් රාජපක්ෂ මහත්වරුන් කොටුව ජනාධිපති මන්දිරයේදී සඳුන් පැළයක් රෝපණය කළ අවස්ථාව.ජනමාධ්‍ය ඇමැති කෙහෙළිය රඹුක්වැල්ල මහතා ජාතික රූපවාහිනී පරිශ්‍රයේ දී පැළයක් රෝපණය කළ අවස්ථාව. ජාතික රූපවාහිනියේ සභාපති සරත් කෝන්ගහගේ මහතා ද ඊට එක්විය.ලේක්හවුස් ආයතනයේ සභාපති බන්දුල පද්මකුමාර මහතා ලේක්හවුස් ආයතනය ඉදිරිපිට පැළ රෝපණය කිරීමට එක්වෙමින්. ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතා ද මෙහි සිටී.උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා මේ පැළයක් රෝපණය කරන්නේ අනුරාධපුරයේ මහමෙවුනා උයනේදීය. කුලියාපිටියේ පැවැති රුක් රෝපණ වැඩසටහන් - නිහාල් පී. අබේසිංහ සේයාරූ - සුදත් සිල්වා, නීලක අබේරත්න, සුමනචන්ද්‍ර ආරියවංශ, කිත්සිරි වනසිංහ, සමන් ශ්‍රී වෙදගේ සහ රොෂාන් පිටිපනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ay1011212</link>
    <topic>යළි හිනැහෙන උතුරේ දොරටුව</topic>
    <author>උතුරේ සංචාරයකින් පසු තාරක වික්‍රමසේකර සේයාරූසුදම් ගුණසිංහ</author>
    <content>යළි හිනැහෙන උතුරේ දොරටුවදශක තුනකට ආසන්න කාලයක් උතුරේ යුද්ධයෙන් බැට කෑ ජනතාවට දැන් සංවර්ධනයේ අරුණලු වැටෙමින් තිබේ.යුද්ධයෙන් වැඩිපුරම බැට කෑවේ වවුනියාවේ ජනතාව යැයි කිවහොත් ඇතැමෙක් පුදුම වනු ඇත. එහෙත් එය අතිශයෝක්තියක් නොවේ.වවුනියාව යනු යුද්ධය පැවති සමයේ සාමාන්‍ය ජනතාවට දකුණේ සිට යා හැකි වූ අවසන් නගරයයි. වවුනියාව නගරාධිපති එස්. ඒ. ජී. නාදන්මේ නගරය කොටි පිස්තෝලකරුවන්ගෙන් පිරී තිබිණි. සිංහල, දෙමළ, මුස්ලිම් තුන් වර්ගයේම ජනතාව මේ නගරයේ සැරි සැරූහ. එහෙත් ඒ භීතියෙනි.කොයි මොහොතක හෝ එල්ටීටීඊය ක්‍රියාත්මක වෙයිදෝ ඔවුහු බිය වූහ. එම සටන්වලට මැදිව අසරණ වූවේ මේ ජනතාවයි.ඔවුනට වවුනියාවට ඇතුළුවීමටත් වවුනියාවෙන් පිටවීමටත් අවසරපතක් ලබාගත යුතු විය. දකුණෙන් යන සියලු ජනතාව ද එම අවසරපත ලබාගත යුතුවූ අතර නගරයෙන් පිටවන විට එම අවසර පත්‍රය යළි ලබා දිය යුතු විය.මේසා ගැටලු ගොඩකට මුහුණ දීමට ඔවුනට සිදුවිය. මේ ජනතාවට අත්‍යවශ්‍ය ද්‍රව්‍ය ලබා ගැනීමේදී පවා ගැටලු මතුවිය. දුම්රිය සේවය ද හිටිවනම අනුරාධපුරයට හෝ මැදවච්චියට සීමා විය.අතුරු ග්‍රාමීය මාර්ග ප්‍රතිසංස්කරණය කරමින්අවසන් සටන ඇරැඹීමට වසරකට පමණ පෙර සිට මේ ජනතාවට විශාල ගැටලු රැසක් මතු විය. ඒ සියලු ප්‍රවාහන සේවා මැදවච්චියට සීමා වීමෙනි.වවුනියා නගරවාසීන්ට වඩා මේ තත්ත්වයෙන් හුඟක් අසරණ වූයේ වවුනියාව නගරයෙන් මදක් ඈතට වන්නට සිටි ජනතාවයි.ඔවුන්ට නිරතුරුවම ගැටලුවලට මුහුණ පාන්නට සිදුවිය. එයින් උග්‍ර වුණේ ප්‍රවාහන ගැටලුවයි. ඔවුන්ගේ ප්‍රධාන වාහනය බයිසිකලය බවට පත් විය.උතුර මුදා ගැනීමෙන් පසු ‘අළුයට ගිනි පුපුරු’ තිබූ මේ නගරය අළු ගසා දමා නැඟිටිමින් සිටී.වවුනියාවට යළි හිරු රැස් වැටිණි. ඒ – 9 මාර්ගය පැය 24 ම විවෘත කිරීමත් සමඟම වවුනියා නගරය උතුරේ වඩාත් අවිවේකී නගරයක් බවට පත්විය.නගරයේ තිබූ ඉන්ධනහල් දෙක කිසිසේත්ම ප්‍රමාණවත් නොවීම නිසා නව ඉන්ධන හල් ඉදිකිරීම ඇරැඹිණි. නගරයේ පහසුකම් නැංවීමට ද පියවර ගන්නා ලදි. සියලු මාර්ග යථා තත්ත්වයට පත් කළ අතරම ග්‍රාමීය මාර්ගද අලුතින් ඉදිවිය.සියලු බොරලු පාරවල් තාර හෝ කොන්ක්‍රීට් දමා නව පණක් ලැබුවේය. මේ වනවිටත් වවුනියාවේ ග්‍රාමීය මාර්ග නවීකරණය වෙමින් පවතී.වැස්සට මඩ වගුරේ පීනු ජනතාව, වැසි දිනවල සුදු ඇඳුම් මඩ තවරාගෙන පාසල් ගිය සිසු සිසුවියෝ අද සිනාපිරි මුවින් මේ මාර්ගවල යති එති.වවුනියාව නගරයේ හා අවට ජනතාවට විශාල ගැටලුවකට තිබූ සම්මන්ත්‍රණ ශාලාවක් ද වවුනියාව චින්තාමනි විනයාගර් කෝවිල ඇසුරින් මේ වන විට ලබා දී ඇත.කෝවිල් භූමියේ පහතම මාලයේ සංස්කෘතික මධ්‍යස්ථානයක් ද ඉදිකර ඇත. වරකට 800 කට අධික පිරිසකට එකට රැස්විය හැකි සම්මන්ත්‍රණ උත්සව, නාට්‍ය දර්ශන ආදිය පැවැත්විය හැකි වේදිකාවකින් ද සමන්විතව මෙය ඉදිකර ඇත.වවුනියාවේ සංවර්ධනය ගැන අදහස් දක්වන වවුනියාව නගරාධිපති එස්.ඒ.ජී. නාදන් මහතා පවසන්නේ තම ජීවිත කාලයෙන් වැඩි කොටසක් ගත කළ වවුනියාවට හිරු පායා ඇත්තේ දැන් බවයි.අමාත්‍ය ගාමිණී ලොකුගේ වවුනියාව රැකියා පියස විවෘත කරමින්.සිංහල, දෙමළ, මුස්ලිම් සියලු ජාතීන් ඉන්න නගරයක් ලෙස වවුනියාව හඳුන්වන්න පුළුවන්. වවුනියාව සහෝදරත්වයේ නගරයක් විය යුතුයි. සියලු වර්ගවල ජනතාව මෙහි වෙළෙඳාම් කරනවා. ඔවුන් බොහොම සුහදවයි ඉන්නේ.ඒක හරිම වාසනාවන්තයි. අපිට ඕන සාමය. 1983 ඉපදිච්ච දරුවකුට අද අවුරුදු 27 ක් එයා එදා ඉඳලම දැක්කෙ යුද්ධය. අද අවුරුදු 30 - 32 ක් වයස් පසුවන අයත් දන්නෙ යුද්ධය විතරයි. මේ අයගේ යුද මානසිකත්වය දැන් බිඳිලා.සමඟිය, සහයෝගය වගේ ගුණාංග අද ඔවුන්ගේ සිත් තුළට ඇතුළු වෙලා. සාමකාමී නගරයක් බවට වවුනියාව පත්වුණා. සාමකාමී නගරයක ප්‍රධාන පුරවැසියා වෙන්න ලැබීම ගැන මට හරි සතුටුයි.“වෙනදට නගර ක්‍රීඩාංගණයේ ක්‍රීඩා උත්සවයක් පවත්වන්න බයයි. ධාවන තරගවලදී ශබ්ද පිට කරන්න බැහැ. අද තත්ත්වය ගැන අපට සතුට කියල නිම කරන්න බැහැ. අපි ජනාධිපතිතුමාගෙන් ඉල්ලන්නේ වවුනියාවේ ජල පහසුකම් ඇතුළු ඉතිරිව පවතින සියලු කටයුතු කඩිනමින් නිම කරන්න කියලයි.”වවුනියාවේ රාජ්‍ය අංශයට සම්බන්ධව සේවකයන්ට ඇතිවන ගැටලු නිරාකරණය කර ගැනීම පිණිස වවුනියාව කම්කරු කාර්යාලයට අනුබද්ධව මහජන සේවාවක් පසුගියදා පවත්වන ලදි. ඒ කම්කරු සබඳතා හා ඵලදායිතා ප්‍රවර්ධන අමාත්‍ය ගාමිණී ලොකුගේ හා එම නියෝජ්‍ය අමාත්‍ය ආචාර්ය ජගත් බාලසූරිය ඇමැතිවරුන්ගේ ප්‍රධානත්වයෙනි.විනයාගර් කෝවිලේ ඉදිකළ විශාලතම සම්මන්ත්‍රණ ශාලාව මිලියන 300 ක වියදමින් උතුරේ ජනතාවගේ රැකියා උත්පාදනයට ‘ජනතාව සවිබල ගැන්වීම මඟින් ආර්ථික සංවර්ධන ව්‍යාපෘතිය’ විවෘත කළ අවස්ථාව.එහිදී වසර 11 ක් නොවිසඳී පැවතුණු අර්ථ සාධක ගැටලුවක් ද ඇමැතිවරුන්ගේ අධීක්ෂණයට ලක්විය. එකම අංකයෙන් යුත් ජාතික හැඳුනුම්පත් ගැටලුවක් ද ඇමැතිවරුන්ගේ ඇසට ලක් විය.එපමණක් නොවේ අර්ථ සාධක ගැටලු, සේවා පාරිතෝෂික ගැටලු, ඇතුළු කම්කරු කාර්යාල හරහා කරගත යුතු වූ ගැටලු රාශියකට එහිදී පිළිතුරු ලැබිණි.එසේම වවුනියා කම්කරු කාර්යාලයට අනුබද්ධව රැකියා පියසක් ද විවෘත කරන ලදි. එම රැකියා පියස මඟින් රැකියා විරහිත තරුණ තරුණියන්ට රැකියා ලබා ගැනීමට මඟ පෙන්වනු ලැබේ. දෙස් විදෙස් රැකියා ඇබෑර්තු මෙහිදී දැනගත හැකි අතර තම සුදුසුකම් මත ඔවුනට සුදුසු රැකියා ඉල්ලුම් කළ හැකිය.මීට අමතරව වවුනියාවේ රැකියා විරහිත පනස් දෙනකුට රැකියා ප්‍රදානයක් ද ස්වයං රැකියා සඳහා කාන්තාවන් පනස් දෙනකුට අවශ්‍ය උපකරණ ද පසුගිය මසදී වවුනියාවේදී ප්‍රදානය කරන ලදී. ඒ ‘ශ්‍රම වාසනා’ අරමුදලේ අනුග්‍රහයෙනි.එමෙන්ම රැකියා විරහිත අයගේ සුබසාධනය පිණිස මිලියන 300 ක වියදමින් නව ව්‍යාපෘතියක් ද අරඹා ඇත. ජනතාව සවිබල ගැන්වීම මඟින් ආර්ථික සංවර්ධනය ව්‍යාපෘතිය මඟින් මේ කටයුතු අරඹා ඇත.අන්තර්ජාතික කම්කරු සංවිධානයේ දායකත්වය මේ සඳහා ලැබී ඇති අතර ඔස්ට්‍රියා රජය මේ කටයුතු මෙහෙයවයි. රැකියා විරහිත තරුණ තරුණියන්ට රැකියා බල ගැන්වීමේ ව්‍යාපෘතියක් ලෙසින් මෙය ක්‍රියාත්මක වේ.වසර 3 ක සංවර්ධන ව්‍යාපෘතියක් ලෙසින් ක්‍රියාත්මක මේ ව්‍යාපෘතියෙන් රැකියා විරහිත උතුරේ තරුණ තරුණියන්ට සැලසෙන සෙත සුළුපටු නොවේ.මේ අනුව සලකා බලන කල කවුරුන් කෙසේ කීවත් අපට පෙනී යන්නේ උතුර යළි හිනැහෙන බවකි. කුමන බාධා තිබුණත් එහි සංවර්ධනය බිඳ වැටී නැත.දිනෙන් දිනම සංවර්ධනය අඩියෙන් අඩිය ඉදිරියට ගමන් කරනු පෙනේ. අපේ රට එක් දේශයක් කිරීමට නම් වවුනියාව පමණක් නොව සෙසු සියලු නගරයන් ද මේ අයුරින් සංවර්ධනය කර සියලු ජාතීන්ට එක සේ දිවි ගෙවීමට මං පෙත් විවර කළ යුතුය.උතුරේ සංචාරයකින් පසු තාරක වික්‍රමසේකර සේයාරූසුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ay1011213</link>
    <topic>ලාෆ් ගෑස් හයිඩ්‍රො පවර් අධික ඉල්ලුමක්</topic>
    <author>තාරක වික්‍රමසේකර</author>
    <content>ලාෆ් ගෑස් හයිඩ්‍රො පවර් අධික ඉල්ලුමක්පසුගිය සති දෙකක පමණ කාලය තුළ කොළඹ කොටස් වෙළෙඳ පොළේ මන්දගාමී ස්වරූපයක් පෙන්නුම් කරන ලදී. මීට ප්‍රධාන හේතුව ලෙස දැක්විය හැක්කේ කොටස් වෙළෙඳ පොළට නව සමාගම් දෙකක කොටස් නිකුත් වීමයි. ‘ලාෆ් ගෑස්’ සහ ‘හයිඩ්‍රො පවර් ෆ්‍රී ලංකා’ සමාගමේ කොටස් නිකුතුව කොටස් හිමියන් අතර බෙහෙවින් ජනප්‍රියව ඇති බව පෙනේ. ලාෆ් සමාගමේ කොටස් නිකුතුව ඇරැඹි දිනයේදීම කොටස් නිකුතුව අවසන් කිරීමට සිදුවූයේ අධි ඉල්ලුම නිසා ය.ලාෆ් ගෑස් සමාගම ඡන්ද බලය සහිත කොටස් මිලියන 52 ක් වෙළෙඳ පොළට නිකුත් කෙළේ එකක් රුපියල් 23 ක් බැගින් වන පරිදි ය. එමෙන් ම මිලියන 75ක ඡන්ද බලය රහිත (ව්ඍ) කොටස් මිලියන 52 ක් නිකුත් කෙළේ රුපියල් 15 ක් බැගින් වූ කොටසක වෙළෙඳ අගයකිනි.එහෙත් පළමු දිනයේ දී ම විසි ගුණයක (20.2) අධි ඉල්ලුමක් ඇති විය. එනම් කොටස් මිලියන 75 ට මිලියන 1515 ක් දක්වා කොටස් ඉල්ලුමක් දැක්විණි. ඒ අනුව ඉල්ලුම් කර තිබූ ඡන්ද බලය සහිත කොටස්වල වටිනාකම මිලියන 34845 ක් හෙවත් කෝටි 3500 ක පමණ අගයකි.එසේ ම ලාෆ් ගෑස් ඡන්ද බලය රහිත කොටස් මිලියන 52 වෙනුවට 21.8 ගුණයක ඉල්ලුමක් තිබේ. ඒ අනුව ඉල්ලුම් කර තිබූ ඡන්ද බලය රහිත කොටස්වලට අදාළ මූල්‍ය වටිනාකම මිලියන 17004 කි.එසේම හයිඩ්‍රො පවර් ෆ‍්‍රී ලංකා සමාගමේ කොටස් මිලියන 35 ට විශාලතම අධි ඉල්ලුමක් ඇති වූ අතර එය 57 ගුණයක් දක්වා ඉහළ ගොස් තිබිණි. අපේක්ෂිත ආදායම වූ මිලියන 350 වෙනුවට කොටස හිමියන්ගෙන් මිලියන 19950 ක බැංකු අණකර සහ චෙක්පත් එම ආයතනය වෙත ලැබිණි. එය ද කෝටි 2000 කට ආසන්න මුදලකි. මෙය ඉතා වාර්තාගත කොටස් ඉල්ලුමක් වූ අතර මෑත භාගයේ වාර්තා වූ වැඩිම අධි ඉල්ලුමයි.ඒ අනුව ලාෆ් ගෑස් ලංකා සහ හයිඩ්‍රො පවර් ෆ‍්‍රී ලංකා සමාගම්වල ඡන්ද බලය රහිත කොටස් වලට සහ ලාෆ් ගෑස් නිකුත් කළ ඡන්ද බලය ගෙන කොටස්වලට ලැබුණ මූල්‍ය සම්පත් ඉල්ලුම මිලියන 71799 කි. මේ අනුව බලන කල මිලියන 71799 ක් හෙවත් කෝටි 7180 ක පමණ මුදලක් ප්‍රාථමික කොටස් මිලදී ගැනීම සඳහා වැය වී ඇති හෙයින් ද්විතියික කොටස් වෙළෙඳ පොළේ කොටස් මිල පහළ යාම අරුමයක් නොවේ.බොහෝ කොටස් හිමියන් තමා සතුව ඇති කොටස් අලෙවි කර ලාෆ් ගෑස් සහ හයිඩ්‍රො පවර් ෆ‍්‍රී ලංකා කොටස් මිලදී ගැනීම නිසා පොදු වශයෙන් ගත් කළ මෙසේ කොටස් මිල පහළ ගොස් ඇත.මිලියන 2855 ක් හෙවත් කෝටි 285.5 ක මුදලක් තම සමාගම්හි දියුණුවට සපයා ගැන්මට ලාෆ් ගෑස් සහ හයිඩ්‍රො පවර් ෆ‍්‍රී ලංකා ලංකා සමාගම සමත්ව ඇත. මෙහිදී අධික ඉල්ලුමට සරිලන පරිදි කොටස් නිකුත් කරන්නේ ඉල්ලුමට සරිලන පරිදි වන සැපයුම් කොටස් ප්‍රමාණය අනුව ය.කුමන හේතුවකටවත් නිකුත් කිරීමට ප්‍රසිද්ධ කළ කොටස් ප්‍රමාණය අබිබවා යන පරිදි කොටස් ප්‍රමාණයන් නිකුත් නොකෙරේ.එම සමාගම් දෙකෙහි කොටස් නිකුතුව දැන් අවසන්ව ඇති හෙයින් ඉදිරි සති දෙක තුළදී කොටස් වෙළෙඳ පොළ නව නැම්මකට පත්වනු ඇති බව වෙළෙඳ පොළ ආරංචි මාර්ග පවසයි. විශේෂයෙන් ම ජනාධිපතිතුමාගේ දෙවන පදවි ප්‍රාප්තියෙන් පසු කොටස් වෙළෙඳ පොළේ නව නැම්මක් ඇතිවන බව ද එම ආරංචි මාර්ග පවසයි. කෙසේ වුවත් තවමත් මොංගෝලියාව ලොව කොටස් වෙළෙඳ පොළ අතර මුල් තැනේ සිටින අතර අප දෙවන ස්ථානයේ ම ඇත. ලොව අනෙක් රටවල කොටස් වෙළෙඳ පොළ ද එතරම් පිඹිදීමක් දක්නට නැති අතර සාමාන්‍ය තත්ත්වයේ ගනුදෙනු මට්ටමක පවතී.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ay1011214</link>
    <topic>ථෙරවාද - මහායාන කලා ශිල්ප එක්කළ බුදුරුවගල</topic>
    <author>තාරක වික්‍රමසේකර</author>
    <content>ථෙරවාද - මහායාන කලා ශිල්ප එක්කළ බුදුරුවගලබුදුරජාණන් වහන්සේගේ මහා කරුණා ගුණය කළු ගලින් නිර්මාණය කිරීමට හෙළ කලාකරුවන් දක්වා ඇත්තේ විස්මිත දස්කමකි.මලසුන මත නිමවා ඇති අභය මුද්‍රාවෙන් යුත් බුදු පිළිමය.අවුකන, මාලිගාවිල වැනි ශෛලමය බුද්ධ ප්‍රතිමාවන්ගෙන් පෙන්නුම් කරන්නේ ඒ විස්මිත දස්කම්ය. හෙළ කලාකරුවන්ගේ මේ විස්මිත නිර්මාණයන්ගෙන් ජනතාවට එතරම් සමීප නොවූ ප්‍රචලිත නොවූ වන්දනීයත්වයට එතරම් භාජනය නොවූ පුදබිම් ද නැතිවාම නොවේ.අවුකන පිළිමය හා සමකාලීන ‘රැස් වෙහෙර’ ඉන් එක් ස්ථානයකි. වැල්ලවායට සමීපව පිහිටි බුදුරුවගල තවත් එවන් ස්ථානයකි.වැල්ලවායේ සිට තණමල්විල මාර්ගයේ ගමන් කරන්නකුට වැල්ලවායේ සිට කිලෝමීටර් 4 ක් පමණ ගොස් දකුණට හැරී තවත් කිලෝමීටර් 3 ක් පමණ දුර ගෙවා මෙම ස්ථානයට ළඟාවිය හැකිය. කලකට පෙර බුදුරුවගල ඓතිහාසික පුදබිමට ළඟාවීමට නිසියාකාර පාරක් තොටක් නොතිබූ නමුත් දැන් නම් වාහනයකින් පවා ඒ ස්ථානයට ළඟාවිය හැකිය.වන වදුලක සැඟව ඇති බුදුරුවගල පුදබිමට ළඟා වූ විට දැනෙන්නේ තමා අවට ලෝකයාගෙන් වෙන් වූ බවකි. තැන් තැන්වල හුදකලා වූ කඳු ශිඛරයක් හැරෙන්නට වෙනත් සැලකිය යුතු බාහිර යමක් එහිදී දැකගන්නට නොහැකිය. බුදුරුවගලට ළඟා වන විට ම දක්නට ඇත්තේ අලංකාර වැවකි. එය බුදුරුවගල වැවයි. බුදුරුවගල යනු තනි කළු ගල් තලාවක මතු පිටින් නෙළා ඇති බුද්ධ රූ සහ තවත් රූ දක්වන කදිම ස්ථානයකි. ශ්‍රී ලංකාවෙහි මේ අයුරින් නෙළූ බෝසත් පිළිම වෙනත් කිසිදු ස්ථානයකදී දැක ගත නොහැකි වීම විශේෂත්වයකි.බුදුරුවගල ගල් තලාව එකවර ඈතට පෙනෙන්නේ හොඬවැල අකුලාගෙන හිස නමා දණ ගසාගෙන සිටින ඇතකු මෙනි. බෙහෙවින්ම මහායාන බුදුදහම ඉස්මතු කර දැක්වීමට මෙම ස්ථානය ප්‍රයෝජනයට ගෙන ඇති බව බුදුරුවගල නිර්මාණ දෙස බැලූ විට පෙනී යයි. එමෙන්ම කලෙක මහායාන බුදු දහම යම් ප්‍රමාණයකින් හෝ මෙරට ස්ථාපිතව තිබූ බව මෙම පිළිමවලින් මනාව පැහැදිලි වේ. මෙරට මහායාන හා ථෙරවාද කලාවේ සම්මිශ්‍රණයක් දක්නට ලැබෙන එකම ස්ථානය බුදුරුවගල ලෙස සැලකේ. මෙහි ඉතා උසස් ලෙසින් නිර්මාණය කරන ලද පිළිම 7 ක් දැකගත හැකිය. මධ්‍යයේම ඇත්තේ අඩි 50 ක පමණ උසින් යුක්ත වූ බුදු පිළිමයකි. ‘බිය නොවන්න’ යැයි ලොවට කියාපාන අභය මුද්‍රාවෙන් එය නිරූපිතය. අනික් අතින් සිවුර දරා සිටින බවක් පෙන්නුම් කෙරේ. සිවුර සකස් කර ඇත්තේ බදාමයෙනි.සුදන කුමරුන් (වමේ සිට) අවලෝකිනේෂ්වර හා ආර්ය තාරා දේවියගේ පිළිරූමේ බුද්ධ ප්‍රතිමාව ගැන මත තුනක් පවතී. ඉන් පළමු මතය මෙය ගෞතම බුදුරජාණන් වහන්සේගේ ප්‍රතිමාවක් බවයි. මේ පිළිමය හා සමානකමක් දක්වන පිළිරුවක් බදුලු ප්‍රදේශයේ දෝව විහාරයේ ද දක්නට ඇත. අනෙක් මතය වන්නේ මෙය දීපංකර බුදුරජාණන් වහන්සේගේ ප්‍රතිමාවක් බවයි. එමෙන්ම මෙම බුදුරුව මහායාන දහමේ එන අමිතාභ බුදුරජාණන් වහන්සේගේ ප්‍රතිමාවක් යැයි ද කියැවේ. එසේ පැවසීමට හේතු වී ඇත්තේ වෙනත් කිසිම ස්ථානයක මහායාන හා ථෙරවාද ප්‍රතිමා මිශ්‍ර සංකලනයක් දක්නට නොලැබීමයි.මාලිගාවිල පිළිමය ආසන්නයේම දඹේගොඩ අවලෝකිතේශ්වර පිළිමය තිබුණ ද එය පිහිටා ඇත්තේ මේ ආකාරයට එකම ස්ථානයක නොවේ. බුදු රුවට වම්පසින් පිළිම 3 ක් සහ දකුණු පසින් පිළිම 3 ක් ද ඇත. එම පිළිම දෙස බැලූ විට පෙනී යන්නේ මහායානිකයන්ගේ ගෞරවාදරයට පාත්‍ර වූ අවලෝකිතේශ්වර බෝසතාණන්ට වැඩි සැලකිල්ලක් දක්වා ඇති බවය. එහෙයින් මෙම ප්‍රදේශය මහායාන දහම මුල් බැසගත් හෝ අවම වශයෙන් මහායාන දහම ගරු කළ ප්‍රදේශයක් බවට හෝ සැලකිය හැකිය.බුදු රුවට වම් පස සිට පිළිම සැලකු විට පළමුව හමුවන්නේ සුදන කුමරුය. එය ද බෝසත් රුවකි. සුදන කුමරුන් ලෙස මහායානිකයන් හඳුන්වන්නේ අවලෝකිතේශ්වර බෝසතාණන් සහ ආර්ය තාරා දේවියගේ පුත් කුමරුන්ය. දෙවනුව හමුවන්නේ අවලෝකිතේශ්වර බෝසත් ප්‍රතිමාවය. ඔහු අඳුන් දිවි සමක් හොවාගෙන සිටින ඉරියව්වක් පෙන්නුම් කරයි. එමෙන්ම මේ බෝසතාණන් තම දෑතින් මිනිසුන් ඉදිරියට කැඳවනු ලබන බවක් පෙන්නුම් කෙරේ. ඒ මිනිසුන්ගේ ආරක්ෂාවට බුදු හිමි වෙත යෑමට බව සැලකේ.මේ පිළිමයේ යටට දෝතියක් අන්දවා ඇති අතර උඩුකය නිරුවත්ය. බුදුරුවගල නෙළා ඇති පිළිම අතරින් වඩාත් ඕනෑකමකින් කැපවීමකින් මෙම පිළිමය නෙළා ඇති බව පෙනේ.සුදන කුමරු, ඔහුගේ පියා අවලෝකිතේශ්වර හා තෙවනුව දක්නට ඇත්තේ මෙරට පිළිම කලාවේ වෙනත් තැනක දක්නට නොමැති රුවකි.බුදු හිමියන්ගේ රුවට සමීපයෙන් කාන්තා රූප නෙළීමේ සම්ප්‍රදායක් අප රටේ දක්නට නැත. එහෙත් මේ තුන්වැනි රුපය කාන්තාවකගේය. ඇය අවලෝකිතේශ්වරගේ භාර්යාව යැයි සලකනු ලබන තාරා දේවියගේය.තාරා දේවියගේ රූපයෙහි පියයුරු පවා තනි කළුගලින් මනාව නිර්මාණය කිරීමට හෙළ කලාකරුවා උත්සාහ ගෙන ඇත. තාරා දේවියගේ උඩුකය නිරුවත්ය. ප්‍රතිමාවේ කෙස් වැටිය ඉහළට කර බැඳ ඇති ලෙස නෙළා ඇත. එහි උස අඩි 20 ක් පමණ වේ. වම් අත පහළට එල්ලා වැටෙන ලෙස නිමවා ඇති අතර එම අතින් නෙළුම් මලක් දරා සිටින බවක් පෙන්නුම් කෙරේ. මහායාන කලා සම්ප්‍රදායට අනුව මෙරට හමු වී ඇති පහසුවෙන් හඳුනා ගත හැකි හා සැලකිය යුතු තත්ත්වයෙන් යුතු එකම කාන්තා පිළිමය මෙය වේ. එසේම බුදු රුවකට ආසන්නයේ මෙම ස්ත්‍රී රූපය අඩ නිරුවතින් නිමවා තිබීම ද විශේෂත්වයකි. එකල ස්ත්‍රී රූපය අඩ නිරුවත්ව නිර්මාණය කිරීමේදී කලාකරුවා එතරම් සදාචාරයක් පිළිබඳ නොසිතන්නට ඇතැයි සිතේ. ඔහුට අවශ්‍ය වී තිබෙන්නට ඇත්තේ නිර්මාණයේ සියුම් බව පමණක් විය හැකිය.තාරා දේවියගේ පිළිමයට පසු අභය මුද්‍රාවෙන් යුත් හිටි පිළිමයයි. සුදන කුමරු, අවලෝකිතේශ්වර හා තාරා දේවියගේ පිළිරූ එක පෙළට නිමවා ඇතත් බුදුරජාණන් වහන්සේගේ පිළිරුව ඊට මදක් ඔබ්බෙන් විශාල ලෙසින් නිමවා ඇත. එම හිටි පිළිමය මලසුනක් මත නිමවා ඇත.මෙරට දක්නට ඇති, අවුකන, මාලිගාවිල හිටි පිළිම මෙන්ම සමාධි පිළිමය, පොළොන්නරුවේ පිළිමවල ද දක්නට ඇති බුදු හිමියන්ගේ දස බලධාරී ගුණය හෝ දෙතිස් මහා පුරුෂ ලක්ෂණ හෝ වෙනත් පෞඪත්වයක් මේ පිළිමයෙන් දක්වා නැත. හිසේ සිට පාදාන්තය දක්වා එකම ඉරියව්වකින් රේඛීය ලෙසින් පිළිමය නෙළීම නිසා එහි අලංකාරය සැඟව ගොසිනි.මේ බුදු පිළිමය බොහෝ දුරට ඇෆ්ගනිස්ථානයේ බාමියන් බුදු පිළිමවලට සමානය. එහි ස්වභාවය අනුව එය ක්‍රි. ව. 7 ත් 10 ත් අතර සියවස්වල පල්ලවයන්ගේ ආභාසයෙන් ඉදි කරන්නට ඇතැයි සැලකේ. මහායාන දහම මෙරටට ගලා ඒමෙන් පසු මෙරට කලා ශිල්පයන්ට කෙටි කලකට හෝ මහායාන දහම බලපෑවේය. එයින් බිහිවූ එක් ප්‍රතිඵලයක් ලෙසින් බුදුරුවගල නම් කළ හැකිය.හිටි පිළිමයේ වම් අත පැත්තට වන්නට පිහිටි පිළිම තුනම පුරුෂ පක්ෂයට අයත්ය. ඉන් පළමු වැන්න මහායාන බුදු දහමේ එන මංජු ශ්‍රී බෝසතාණන් ගේය. ඇතැම් අය මෙම පිළිමය සහම්පතී මහා බ්‍රහ්මයාගේ යැයි ද සලකති. හයවෙනුව දක්නට ඇත්තේ මෛත්‍රි බෝසත් පිළිමයයි. මෙම මෛත්‍රී බෝසත් පිළිමය නිර්මාණය කිරීමට ද කලාකරුවා දැඩි වෙහෙසක් ගෙන ඇති බව පෙනේ. සමභංග ඉරියව්වෙන් නිර්මිත මේ ප්‍රතිමාව යටිකය දෝතියකින් සරසා ඇත.අවසානයේ 7 වනුව ඇත්තේ වජ්‍රයක් දරා සිටින වජ්‍ර බෝසත් හෙවත් වජ්‍රපානිගේ පිළිරුවය. මේ සියලු බෝධිසත්ත්වරු මහායානික සංකල්පයෝ්ය. ථෙරවාද සංකල්පයේ දැක්වෙන්නේ එක් බුදුවරයකු වුවද මහායාන සංකල්පයේ බුදුවරු බොහෝ වෙති. මේ පිළිරූ ඉන් කිහිප දෙනකුගේ පමණි.අප පෙර කීවාක් මෙන් මහායානය මෙරට ආගමික දර්ශනයට ඇදහීමට රිංගා ගත් කාලයන්හි මෙවන් කලා නිර්මාණ බිහිවන්නට ඇත. ඒ මඟ ඔස්සේ ගොස් කුෂ්ඨරාජගල, දඹේගොඩ වැනි අවලෝකිතේශ්වර පිළිම නිම වී ඇත. ලක්වාසීන් මහායාන දහම පිළිගත් බවක් මෙරට ඉතිහාසයේ සඳහන් නොවුවත් මහසෙන් රජු කල මෙරට යම් වශයෙන් හෝ මහායාන දහම මුල් බැස ගන්නට ඇතැයි සැලකිය හැකිය.මෙරට නිකාය භේදය ඇතිවූ අවස්ථාවේ අභයගිරි භික්ෂුන් වහන්සේ විසින් මහායාන දහම පැතිර වීම පිණිස ථෙරවාදය විනාශ කිරීමට ප්‍රයත්න දැරූ බව සඳහන් වේ.ථෙරවාදි භික්ෂුන්ට දන් දීම පවා තහනම් කර දන් දුන් අයට දඩ නියම කරවන ලදි. ඒ රාජ අනුග්‍රහය මතය. මහසෙන් රජු ලවා මහා විහාරය බිමට සමතලා කරවන ලදි. එම භූමිය ධාන්‍ය වගාවට යෙදවූ බව ද කියැවේ. මේ නිසා මහායාන දහම අපේ ථෙරවාද බුදු දහම හා මිශ්‍ර වීම අරුමයක් නොවේ.මේ මිශ්‍ර සංයෝගය නිසා ථෙරවාද - මහායාන දෙකටම අයත් කලා කෘතීන් බිහිවිය. බුදුරුවගල ද එවැන්නකි.බුදුරුවගල අවටින් තවම ශිලා ලේඛනයක් සොයා ගෙන නැති හෙයින් මෙහි ඉතිහාසය හාරා ඇවිස්සීම තරමක් අසීරුය. මේ සම්බන්ධව පුරා විද්‍යා මහාචාර්ය කඹුරුපිටියේ වනරතන හිමි, මහාචාර්ය අභය ආර්යසිංහ, මහාචාර්ය නන්දසේන මුදියන්සේ යන අය මත පළ කර ඇතත් තවමත් ස්ථාවර අදහස් ලබා දී නැත.හවස 6 න් පසුබුදුරුවගල මාර්ගයේ ගමන් කිරීම අනතුරුදායකය. වල් අලින් ගැවසීම ඊට හේතුවයි. දිවා කාලයේ වුවද බුදුරුවගල අවට මුවන්, විශාල ගෝනුන්, මීමින්නන්, මුගටියන්, තලගොයින් මෙන්ම මෙරටට ආවේණික පක්ෂීන් ගණනාවක්ම දක්නට ඇත. එයින් බුදුරුවගල අභය භූමියක සිරි ගැන්වේ. මොනරුන්ගෙන් ද මේ ප්‍රදේශයේ අඩුවක් නැත.කෙසේ වුවත් බුදුරුවගල අලංකාරත්වය පවත්වා ගන්නවාට වඩා මේ පිළිම ආරක්ෂා කර ගැනීම බෙහෙවින් වැදගත් වේ. විවිධ කැණීම්වලදී මතුවුණු මැටි බඳුන් විවිධ ප්‍රමාණයේ ගඩොල් සිතුවම් කැටයම් සහිත විවිධ මැටි මෙවලම් රැසක්ම බුදුරුවගල වාසය කරන භික්ෂුන් විසින් ආරක්ෂා කර ඇත.බුදුරුවගල ගල් පර්වතයේ පිළිමවලට ඉහළින් තැන් තැන්වල කොටා ඇති හතරැස් කුහර වලින් පෙනී යන්නේ පිළිමවල ආරක්ෂාවට සිරස් ආවරණ තිබු බවකි. එහෙත් අද දිනෙන් දිනම මේ වටිනා පිළිම අපට අහිමි වන බවක් පෙනේ. බුදුරුවගල වන්දනාකරුවන්ගේ පමණක් නොව වගකිව යුත්තන්ගේ නෙතට පවා ගැටී ඇති බවක් නොපෙනේ. මේ ඉපැරැණි වටිනා පිළිම අනාගත පරපුරට ද දැක බලා ගැන්මට ඉඩ සැලැස්විය යුතුය. කාලයාගේ ඇවෑමෙන් විවිධ උපද්‍රවවලට ලක් ව ජරාජීර්ණ වී දිරාපත් වීමට ලක්ව ඇති මේ අපටම ආවේණික පුදබිම සංරක්ෂණයට හෙට නොව අදම කටයුතු කළ යුතුය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=ay1011215</link>
    <topic>ලොව විශාලතම කිරිබත හැදුණු දා</topic>
    <author>සුනිල් දයා අල්විස් ඉනෝකා සමරවික්‍රම ඡායාරූප - දුෂ්මන්ත මායාදුන්න</author>
    <content>ලොව විශාලතම කිරිබත හැදුණු දාගිනස් පොතට ගිය අපේ කිරිබතඅඳුර මැදින් වැහි බිඳු එක දෙක ඇද හැළෙයි. විදුලි බුබුළු දස දහසකින් විහිදෙන එළිය අතුරෙන් නිදහස් චතුරශ්‍රයේ වතුර මල් හැඩකාරය. ඒ අතරින් පෙනෙන්නේ අභිමානවත් වූ නිදහස් මන්දිරයයි. අතීතය වර්තමානය හරහා යමින් අනාගතයට දේශීයත්වය රැගෙන යෑමත් අපේකම සුරැකීමත් අරමුණු කොට මහින්ද රාජපක්ෂ ජනාධිපතිතුමාගේ දෙවැනි පදවි ප්‍රාප්තිය සැමරීමේ අරමුණින් ආරම්භ කළ ‘නිදහස’ ප්‍රදර්ශන භූමියේ දක්නට ලැබුණේ සුන්දරත්වය ඉස්මතු වූ අපේකමකි.ඉකුත් දා (17 දා) සැන්ඳෑවේ කොළඹ නිදහස් චතුරශ්‍රයට ඇද හැළුණු පොද වැස්ස මල් වැස්සක් විය. කිසිවකුට වැස්සෙහි වගක් නැත. ස්වභාව ධර්මය ද සන්ධ්‍යාවට ආශිර්වාද කළාක් මෙනි.කොළඹ ප්‍රධාන පෙළේ විද්‍යාලවල තූර්යවාදක කණ්ඩායම් උඩරට පහතරට නැටුම් කණ්ඩායම් මෙන්ම තවත් සංස්කෘතික අංග රැසක් උත්සවයට ගෙන දුන්නේ අමුතු කලඑළියකි. දි. මු. ජයරත්න අග්‍රාමාත්‍ය තුමාගේ ප්‍රධානත්වයෙන් ‘නිදහස’ සුබ සංස්කෘතික පෙරදැක්ම’ ජාතික සංස්කෘතික මංගල්‍යය විවෘත වූයේ අභිමානවත් අන්දමිනි. ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය සමගාමීව පවත්වනු ලබන “නිදහස” දේශීයත්වයට මුල් තැන දුන් ප්‍රදර්ශනයකි.‘නිදහස’ නැරැඹීමෙන් ප්‍රදර්ශනයට පැමිණෙන්නවුන්ට ලබාගත හැකි අත්දැකීම් බොහෝ විය. නිදහස් චතුරශ්‍රයේ එක් වීදියක් නම්කර තිබුණේ “දිගම ආහාර වීදිය” ලෙසය. ආදි වාසීන්ගේ ආහාර රටාවේ සිට දේශීය විදේශීය බොහෝ ආහාර වර්ගවල රස බැලීමටත් විවිධ රස බොජුන් රස විඳීමටත් මෙහිදී අවස්ථාව සලසා තිබිණි.ආහාර වීදිය විවිධ වූ සැරසිලි වලින් හැඩ වැඩ කර තිබිණි. එක් සැරසිල්ලකට භාවිතා කරගෙන තිබූයේ බඩඉරිඟු කරල්, වියළි මිරිස් ආදි වූ කුළුබඩු වර්ගත්, කුල්ලත් ය. එමෙන්ම පලතුරු වර්ග එළවළු වර්ග ආදියත් භාවිතා කර කරන ලද සැරසිලි බොහෝය.ආහාර වීදියේ ප්‍රධානම අංගය ලෝකයේ විශාලතම කිරිබත සෑදීමය. ප්‍රදර්ශනය ආරම්භ කළ දාට පසුදා එනම් 18 දා සවස එකයි දෙකට යෙදෙන සුබ මොහොතින් ලොව විශාලතම කිරිබත ළිප තැබිණි. මේ පිළිබඳව අපට අදහස් දැක්වූ ප්‍රවීණ සූපවේදී ආචාර්ය පබිලිස් සිල්වා මහතා.“මෙය ලෝක වාර්තාවක්. මේ කිරිබතේ විශේෂත්වයක් තිබෙනවා. බුදුරජාණන් වහන්සේ බුද්ධත්වයට පත්වීමට පෙර සුජාතා සිටු දේවිය විසින් සකස් කරන ලද කිරිබතට සමානවයි මෙය හැදුවේ. කිරිබත සඳහා කැකුළු හාල් කිලෝ එක්දහස් දෙසීයක්. කජු කිලෝ තුන්සීයක්, හකුරු කිලෝ දෙසීය පනහක්, වියළි මුද්දරස්පලම් කිලෝ දෙසීය පනහක්, එළෙගි තෙල් කිලෝ එකසිය පනහක්, මී පැණි කිලෝ එකසිය පනහක්, ලුණු කිලෝ විසි හතරක්, පොල් ගෙඩි එක්දහස් පන්සියක් හා වතුර ලීටර් තුන්දහස් පන්සීයක් යොදා ගත්තා.ආචාර්ය පබිලිස් සිල්වා මහතා කිරිබත සෑදීමේ කටයුතු අධීක්ෂණය කරමින්.ඒ හැරුණු විට කිරිබත හදන්න අඩි දෙකයි දෙකේ ගෑස් ළිප් 120 ක්, කිරිබත මිශ්‍ර කරන්න විශාල පතු 120 ක්, ලීටරයක වතුර ප්‍රමාණයක් දැමිය හැකි ජොග්ගු 120 ක්, සහල් කිලෝ 15 ක් දැමිය හැකි සාස්පාන් 360 ක්, අත්වැසුම් හයසියයක් සහ මැනුම් කෝදු 120 ක් භාවිත කළා. එක් ගෑස් ළිපකට සුපවේදින් තිදෙනකුත් ඔවුන් අධීක්ෂණය කිරීම සඳහා සූපවේදින් පහළොස් දෙනෙකුත් යොදා ගත්තා. ශ්‍රී ලංකාවේ ප්‍රවීණ සූපවේදීන් තුන්සිය හැත්තෑ හයදෙනෙකුගේ අධීක්ෂණය යටතේ මේ හැදුවේ ලොව විශාලතම කිරිබතයි.ලොව විශාලතම කිරිබතෙහි හා ආහාර වීදියේ උපදෙස් ලබාදීම අධීක්ෂණය ආදි වූ සියලු කටයුතු ආචාර්ය පබිලිස් සිල්වා මහතා ගෙනි.අපේ රටට ආවේණික බොහෝ කෑම වර්ග ඇත. කුරහන් තලප, ඖෂධීය පානයන්, ආදිය මෙන්ම තරුපහේ හෝටල්වල කෑම වර්ග ද ආහාර වීදියේදී දැක ගැනීමට මෙන්ම රස විඳීමට ද ලැබිණි. ආහාර වීදියේ ඔබ මොබ යන අයගේ නැහැතුඩු වලට දැනුණේ රස නහර පිනා යන ආහාර සුවඳය. සාම්ප්‍රදායානුකූල ලෙස ස්තෝත්‍ර ගායන ශෛලියෙන් අග්‍රාමාත්‍යවරයා විසින් ප්‍රදර්ශනය විවෘත කරනු ලැබීය. මෙම අවස්ථාවට ජනමාධ්‍ය අමාත්‍ය කෙහෙලිය රඹුක්වැල්ල මහතා ඇතුළු මැති ඇමැතිවරු ද සම්භාවනීය අමුත්තෝ රැසක් ද සහභාගි වූහ.‘නිදහස’ ප්‍රදර්ශනයේ ප්‍රධාන අංගය ආහාර වුවද ඉන් එපිටින් නැරැඹිය හැකි අත්විඳිය හැකි දෑ බොහෝ විය. දේශීය වෛද්‍ය ක්‍රමය හඳුන්වා දීමත් ඒ පිළිබඳව දැනුම්වත් වීමටත් වෙද ගෙදර හොඳ ප්‍රදර්ශන කුටියක් විය.මේ පිළිබඳව අදහස් දක්වන මහාචාර්ය එම්. එච්. තිසේරා මහතා.සූපවේදීන් කිරිබත සෑදීමට යුහුසුළු වෙමින්‘වෙද ගෙදර’ සංවිධානය කළේ ප්‍රජා සංවර්ධන සුරැකුම් ආයතනය විසින්. අපේ අරමුණ නිරෝගීමත් ජනතාවක් සඳහා අවශ්‍ය පාරම්පරික වෙදකම හඳුන්වා දීමයි. මෙම ප්‍රදර්ශන කුටියේදී පැරැණි වෙද ගෙදර තිබු ආම්පන්න, විවිධ ඖෂධ වර්ග හා ශාඛ ප්‍රදර්ශනය කෙරිණි. ඊට අමතරව වෙදකම පිළිබඳව දේශන හා වෛද්‍ය සායන පැවැත්වුණි.වැහි පොද නොතකා නරඹන්නෝ විශාල ගණනක් ප්‍රදර්ශනය සඳහා ඇදී ආහ. කුඩා දරුවන් සඳහා මෙහි විවිධ අංගයන්ගෙන් සැදුම්ලත් ක්‍රීඩා උද්‍යාන දෙකක් විය. තවත් තැනෙක දේශීය නාට්‍ය කලාව රූකඩ කලාව ආදිය විදහා දැක්වෙන නිර්මාණ කුටියකි. තවත් තැනෙක ඇඳුම් මෝස්තර නිර්මාණ දැක්මකි. එමෙන්ම දිවයිනේ ජනපි‍්‍රය ගායක ගායිකාවන් සහභාගි වන සංගීත ප්‍රසංගයක් ද පැවැත්විණි.සිරි සිරි හඬින් වැහි බිඳු ඇද හැලෙද්දී කොළඹ නගරයට ගලා ආ අඳුර මකා නිදහස් චතුරශ්‍රය අවට දැල්වුණු දහස් සංඛ්‍යාත විදුලි බුබුළු ආලෝකවත් විය. වැස්ස ක්‍රමයෙන් තුරල් වුවද නරඹන්නන්ට ඒ බව වැටහීමක් නැතිවා සේය. එදා මෙදාතුර රටේ ප්‍රධාන සිදුවීම් මෙන්ම මහින්ද රාජපක්ෂ ජනාධිපතිතුමාගේ ජීවිතයේ සුවිශේෂි අවස්ථා සනිටුහන් කරන විශාල ප්‍රමාණයේ ඡායාරූප නරඹමින් ඔවුහු නැවුම් අත්දැකීම් ලබා ගත්හ.සුනිල් දයා අල්විස් ඉනෝකා සමරවික්‍රම ඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj1011211</link>
    <topic>මුහුකුරා ගිය දේශපාලනයේ නායකත්ව භූමිකාව</topic>
    <author>නිහාල් පී.අබේසිංහ</author>
    <content>මුහුකුරා ගිය දේශපාලනයේ නායකත්ව භූමිකාවනිහාල් පී.අබේසිංහමහින්ද චින්තනය යටතේ පසුගිය පස් වසර ඇතුළත මෙරට පරිගණක සාක්ෂරතාව හය ගුණයකින් වැඩිවී ඇතැයි ජනාධිපති ලේකම් ලලිත් වීරතුංග මහතා පවසයි.කොළඹ දිස්ත්‍රික් ලේකම් පී.ඒ.ජේ.සිල්වෙස්ටර් මහතා ඇමැති බැසිල් රාජපක්ෂ මහතා අතින් ‘මහාචාර්ය වී.කේ.සමරනායක සම්මානය’ ලබාගත් අයුරු. සේයාරුව විමල් කරුණාතිලක2005 දී සියයට හයක්ව තිබුණු මෙරට පරිගණක සාක්ෂරතාව 2010 වන විට සියයට 30 දක්වා වැඩිවී ඇති බවත් එය 2016 දී සියයට 70 දක්වා වැඩි කිරීමට සැලසුම් කර ඇති බවත් ලලිත් වීරතුංග මහතා පැවැසීය.ගමට පරිගණක තාක්ෂණය ගෙනයාම පිණිස රටේ සියලු ප්‍රදේශවල විවෘත කළ ‘නැණසැල’ නිසා අද ගමට තොරතුරු තාක්ෂණය ගෙන ගොස් ඇති බවත් ඒ ව්‍යාපෘතිය සඳහා ආසියා ශාන්තිකර කලාපයේ හොඳම තොරතුරු තාක්ෂණ ව්‍යාපෘතිය ලෙස සම්මාන ලැබුණු බවත් ජනාධිපති ලේකම් තුමා පැවැසීය.ජනාධිපති ලේකම්වරයා මේ අදහස් පළ කළේ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) සංවිධානය කළ ඉ.ස්වාභිමානි සම්මාන ප්‍රදානය උළෙලේදී ප්‍රධාන දේශනයක් කරමිනි.මෙම උත්සවයේදී මෙරට තොරතුරු තාක්ෂණ කටයුතු මඟින් විවිධ සුවිශේෂ ව්‍යාපෘති සිදුකර ජයගත් විවිධ පුද්ගලයන්ට හා ආයතනවලට ඉ.ස්වාභිමානි සම්මාන පිරිනැමීම සිදු කෙරිණ.මෙම අවස්ථාවට ආර්ථික සංවර්ධන ඇමැති බැසිල් රාජපක්ෂ මහතා ද ප්‍රධාන අමුත්තා ලෙස එක්විය. මෙරට පරිගණක තාක්ෂණය උදෙසා හා එය ව්‍යාප්ත කිරීම උදෙසා අනූපමේය මෙහෙයක් කළ ‘මහාචාර්ය වී.කේ.සමරනායක සම්මානය’ කොළඹ දිස්ත්‍රික් ලේකම් පී.ඒ.ජේ.සිල්වෙස්ටර් මහතාට ඇමැති බැසිල් රාජපක්ෂ මහතා අතින් පිරිනැමීම ද මෙම උත්සවයේදී සිදුවූ විශේෂ ප්‍රදානයක් විය.තොරතුරු තාක්ෂණය මඟින් මෙරට ජනතාවට උප්පැන්න, මරණ හා විවාහ සහතික විනාඩි 3ක් ඇතුළත ගැනීමේ නියමු ව්‍යාපෘතියට නායකත්වය ලබාදීම, ඉ.ප්‍රාදේශීය ලේකම් කාර්යාල වැඩ සටහනට නායකත්වය දීම හා තොරතුරු තාක්ෂණය ව්‍යාප්ත කිරීමට කළ කැපවීම් පිළිබඳව අගයමින් මෙම සම්මානය සිල්වෙස්ටර් මහතාට පිරිනැමිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj1011212</link>
    <topic>CDB ලාබය පස් ගුණයකින් ඉහළට</topic>
    <author/>
    <content>CDB ලාබය පස් ගුණයකින් ඉහළට2010 සැප්තැම්බර් 30 වනදායින් අවසන් වූ හය මාසය සඳහා නිකුත් කරන ලද අතුරු මූල්‍ය ප්‍රකාශ අනුව සීමාසහිත සිටිසන්ස් ඩිවලොප්මන්ට් බිස්නස් ෆිනෑන්ස් සමාගම එහි කාර්යසාධනයේ විශාල ප්‍රගතියක් පෙන්නුම් කර ඇත.CDB හි අධ්‍යක්ෂ/ ප්‍රධාන විධායක නිලධාරි මහේෂ් නානායක්කාර මහතා ප්‍රකාශ කළේ, ප්‍රථම හය මාසය තුළ සමාගමේ බදු ගෙවීමට පෙර ලාබය රුපියල් මිලියන 112 ක් වන බවත් එය රුපියල් මිලියන 19 ක් වූ ගත වූ වසරේ එම කාලයේ ලාබය හා සැසඳීමේ දී පස් ගුණයකින් වැඩිවීමක් බවත් ය. “මෙය CDB ඉතිහාසයේ ඉතා සුවිශේෂී ජයග්‍රහණයක්. 2010 සැප්තැම්බර් 30 වනදායින් අවසන් වූ මාස 6 තුළ බදු ගෙවීමෙන් පසු ලාභය රුපියල් මිලියන 100 ක් වූ අතර ආදායම රුපියල් මිලියන 882 කි. මෙය ගතවූ වසරේ එම කාලයට වඩා 21% ක වර්ධනයක් වශයෙන් පෙන්නුම් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj1011213</link>
    <topic>අපනයනය සඳහා රන් සම්මානය හේකලර් සමාගමට</topic>
    <author/>
    <content>අපනයනය සඳහා රන් සම්මානය හේකලර් සමාගමටශ්‍රී ලංකා ජාතික අපනයනකරුවන්ගේ සංසදය මඟින් පවත්වන ලද ජාතික අපනයන සම්මාන උළෙලේදී රෙදි මුද්‍රණ කර්මාන්තයේ සැපයුම් සමාගමක් වන හේකලර් ප්‍රයිවට් ලිමිටඩ් මහා පරිමාණ කර්මාන්ත අංශයෙන් රන් සම්මානය දිනා ගත්තේය.හේකලර් ශ්‍රී ලංකා හි අධ්‍යක්‍ෂක චන්නක ද සිල්වා මහතා (මැද) මහජන බැංකුවේ සභාපති ඩබ්ලිව් කරුණාජීව මහතා අතින් සම්මානය ලබා ගන්නා අවස්ථාව. හේකලර් හි කළමණාකාර ඩී.ජී.ඩබ්ලිව් විජේරත්න මහතා ද මෙහි සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj1011214</link>
    <topic>සී.අයි.සී. මනුස්සකමට සම්මාන</topic>
    <author/>
    <content>සී.අයි.සී. මනුස්සකමට සම්මානශ්‍රී ලංකා වාණිජ මණ්ඩලය වාර්ෂිකව පවත්වන සම්මාන උලෙළේ 2010 හොඳම සමාජ සාමූහික වගකීම් ඉටු කරන ආයතනය ලෙස සී.අයි.සී. මනුස්සකම සම්මාන ලැබීය. සී.අයි.සී. ප්‍රධාන විධායක සමන්ත රණතුංග මහතා විදේශ කටයුතු ඇමැති ජී.ඇල්. පීරිස් මහතා අතින් සම්මානය ලබාගත් අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj1011215</link>
    <topic>ජැෆ්නා අන්තර්ජාතික වෙළෙඳ ප්‍රදර්ශනය දෙවැනි වරටත්</topic>
    <author/>
    <content>ජැෆ්නා අන්තර්ජාතික වෙළෙඳ ප්‍රදර්ශනය දෙවැනි වරටත්උතුරු කරයේ සංවර්ධනයට උර දෙන ජැෆ්නා ජාත්‍යන්තර වෙළෙඳ ප්‍රදර්ශනය දැන් දෙවන වරටත් පැවැත්වීමට විධිවිධාන යොදා ඇත.ජනාධිපති සම්මානයෙන් දෙවරක් පිදුම් ලැබූ සීමාසහිත ලංකා එක්ෂිබිෂන් ඇන්ඩ් කොන්ෆරන්ස් සර්විසස් (පුද්ගලික) සමාගම, වාණිජ මණ්ඩල සහ කර්මාන්ත ඒකාබද්ධ සංවිධානයේ සහයෝගිතාවයෙන් මෙය සංවිධානය කරයි. යාල්පානම් වාණිජ සහ කර්මාන්ත මණ්ඩලය, ශ්‍රී ලංකා සම්මුති කාර්යාංශය ද මෙයට සහයෝගිත්වය දක්වයි.වාර්ෂිකව පැවැත්වෙන මෙම ප්‍රදර්ශනයේ මෙවර තේමා පාඨය වන්නේ ‘ව්‍යාපාර සඳහා විවෘතය’ යන්නය.යාපනයේ දොරෙයිඅප්පා ක්‍රීඩාංගණයේදී ප්‍රදර්ශනය ජනවාරි 21, 22 සහ 23 යන තෙදින තුළ පැවැත්වෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj1011216</link>
    <topic>ලංකා හොස්පිටල් සියයට 15 ක වට්ටම්</topic>
    <author/>
    <content>ලංකා හොස්පිටල් සියයට 15 ක වට්ටම්සම්පූර්ණ වෛද්‍ය පරීක්ෂාව, හෘද පරීක්ෂාව, දියවැඩියාව පරීක්ෂාව, පිළිකා පරීක්ෂාව ඇතුළු පරීක්ෂණ ගණනාවක් ලංකා හොස්පිටල්ස් මඟින් සිදු කරන අතර මෙම පරීක්ෂාවන් අතරින් කාන්තා පිරිමි දෙපාර්ශ්වයටම සම්පූර්ණ වෛද්‍ය පරීක්ෂාව, හෘද පරීක්ෂාව ද සහ කාන්තාවන් සඳහා වූ සෞඛ්‍ය පරීක්ෂාව නොවැම්බර් මාසය පුරාම 15% ක වට්ටමක් ලංකා හොස්පිටල්ස් වෙතින් පිරිනමයි. ලංකා හොස්පිටල්ස් විසින් ජනතාවගේ අවශ්‍යතාවයන්ට ගැළපෙන ඔවුන් සඳහාම සුවිශේෂිව සකස් කළ වෛද්‍ය සේවා පැකේජ් කිහිපයක් පිරිනමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj1011217</link>
    <topic>එමිරේට්ස් - එම්එස්බීසී පොලි රහිත වාරික ක්‍රමයක්</topic>
    <author/>
    <content>එමිරේට්ස් - එම්එස්බීසී පොලි රහිත වාරික ක්‍රමයක්එමිරේට්ස් ගුවන් සේවයෙන් මහද්වීප 6 ක් පුරා විසිරුණු ගමනාන්ත 105 ක් වෙත පහසු ගෙවීම් ක්‍රමයට පියාසර කිරීමට ඩ්ඉඕඛ් බැංකුවේ ක්‍රෙඩිට් කාඩ්පත් හිමියන්ට දැන් අවස්ථාව උදා වී ඇත.ඩ්ඉඕඛ් බැංකුවේ සියලුම ක්‍රෙඩිට් කාඩ්පත් හිමියන්ට එමිරේට්ස් වෙතින් ගුවන් ටිකට්පත් මිලදී ගෙන මාස තුනෙන්, හයෙන්, නවයෙන් හෝ දොළහකින් පොලි රහිත වාරික ක්‍රමය යටතේ අදාළ ගෙවීම් සිදු කළ හැකි බව සමාගම කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj1011218</link>
    <topic>සෙලින්කෝ ඩයබිටීස් විශේෂ පැකේජයක්</topic>
    <author/>
    <content>සෙලින්කෝ ඩයබිටීස් විශේෂ පැකේජයක්ලෝක දියවැඩියා මාසය වෙනුවෙන් පූර්ණ කායික පරීක්‍ෂාවක් හා තෝරා ගත් විශේෂ පරීක්‍ෂණ සහිත සුවිශේෂී පැකේජයක් ජනතාවට ලබා දීමට සෙලින්කෝ ඩයබිටීස් ආයතනය කටයුතු සලසා ඇත.මේ පැකේජයට අක්‍ෂි පරීක්‍ෂණ, ශරීර ස්කන්ධ පරීක්‍ෂාව, රුධිරයේ සීනි පරීක්ෂාව, වකුගඩු පරීක්‍ෂාව,  HbAiC පරීක්‍ෂාව, ලිපිඩ පරීක්‍ෂාව, සීරම් ක්‍රියිටිනයින් පරීක්ෂාව, අක්ෂි ඡායාරූප ලබා ගැනීම,ECG  පරීක්‍ෂණ යන පරීක්‍ෂණ ඇතුළත් වන අතර අක්‍ෂි වෛද්‍ය විශේෂඥයකු හමුවීමේ අවස්ථාවද එමඟින් සලසා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj1011219</link>
    <topic>ඩෙල්මේජ් ඩිස්ට්‍රිබියුටර්ස් අලෙවිකරණ කාර්ය මණ්ඩලයට උපහාර</topic>
    <author/>
    <content>ඩෙල්මේජ් ඩිස්ට්‍රිබියුටර්ස් අලෙවිකරණ කාර්ය මණ්ඩලයට උපහාරහොඳම වෙළෙඳ නියෝජිතයාට හිමි සභාපතිගේ කුසලානය නුවරඑළිය වෙළඳබල ප්‍රදේශය නියෝජනය කළ ආර්.එම්.පී. රත්නායක මහතා ඩෙල්මේජ් සභාපති එෆ්.ජී.එන්. මෙන්ඩිස් මහතා අතින් ලබාගත් අවස්ථාව.ඩෙල්මේජ් ඩිස්ට්‍රිබියුටර්ස් පෞද්ගලික සමාගම ඩෙල්මේජ් මාර්කටින් සමාගම සමඟ එක්ව සිය වාර්ෂික අලෙවි සම්මාන උලෙළ උත්කර්ෂවත් ලෙස පැවැත්විණි.ඩෙල්මේජ් සමූහ ව්‍යාපාරයේ ප්‍රධාන වෙළෙඳ නාම යටතේ වැඩිම අලෙවියක් සිදු කළ වෙළෙඳ නියෝජිතයෝ සහ එක් එක් පළාත තුළ ඉහළ අලෙවියක් සිදු කළ වෙළෙඳ නියෝජිතයෝ ද මෙහිදී උපහාර ලැබූහ. එම සැඳෑවේ ප්‍රධාන අංගය වූයේ වසරේ හොඳම වෙළෙඳ නියෝජිතයාට වාර්ෂික සභාපති සම්මානය පිරි නැමීමයි.උත්සවය අමතමින් ඩෙල්මේජ් සමාගමේ ප්‍රධාන විධායක දිනේෂ් නල්ලීහ් මහතා මෙසේ පැවසීය.”සමාගමේ ප්‍රධාන වෙළෙඳ නාමයක් වන “මෝතා” පෙර මුල්‍ය වර්ෂයට සාපේක්ෂව ඉතා හොඳ වර්ධනයක් පෙන්වීය. එම වෙළෙඳ නාමය සිය වෙළඳපල නියමුවා තත්ත්වය අඛණ්ඩව රඳවා ගැනීමට සමත් වුණා. “මෝතා” වෙළෙඳ නාමය එහි 50 වන වසර සමරන විට මෝතා සහ ඩෙල්මේජ්හි හවුල්කාරීත්වයට වසර 25 ක් සපිරෙනවා.මෙම ඓතිහාසික අවස්ථා දෙකම සැමරීම සඳහා වැඩසටහන් රාශියක් අපි සැලසුම් කර තිබෙනවා.” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj10112110</link>
    <topic>Grohe පරිසර හිතකාමී නිපැයුම් පෙළක්</topic>
    <author/>
    <content>Grohe පරිසර හිතකාමී නිපැයුම් පෙළක්නාන කාමර මෙවලම් නිපදවන Grohe, සිය නිෂ්පාදන ජලය සහ බලශක්තිය පිරිමැසුම්දායකත්ව භාවිතා වන ලෙසින් නිර්මාණය කොට තිබේ. ශ්‍රී ලංකාව තුළ තම නිෂ්පාදන බෙදා හැරීම සඳහා Charter House තෝරා ගනු ලැබුවේ ද, එම සමාගම තමන්ගේ උසස් තත්ත්වය පිළිබිඹු කරන නිසා බව Grohe සමාගම කියයි.සිය ව්‍යාපාරයේ සමස්ත ආර්ථිකය හා සංස්ථාමය යහගුණය රැඳී ඇත්තේ ද මෙම පාරිසරික තිරසාරත්වය මත පිහිටාය. ඒ හේතුවෙන් Grohe, පාරිසරික යහ කළමනාකාරිත්වය සඳහා ISO 14001 තත්ත්ව සහතිකය ලත් සමාගමකි.පාරිසරික වශයෙන් වැදගත් තොරතුරු රැස් කිරීම, ක්‍රියාත්මක කිරීම හා ඒ සියල්ල සන්නිවේදනය කිරීම ආයතන ව්‍යුහය හරහා ඉතා කාර්යක්ෂමව හා ඵලදායී ලෙස සිදුවන හේතුවෙන් එම තත්ත්ව සහතිකය ඔවුන් වෙත පිරිනමා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj10112111</link>
    <topic>ලෝක දියවැඩියා දිනයට හෙල්දි ලයිෆ් වෙතින් වැඩසටහන්</topic>
    <author/>
    <content>ලෝක දියවැඩියා දිනයට හෙල්දි ලයිෆ් වෙතින් වැඩසටහන්අදට යෙදෙන ලෝක දියවැඩියා දිනය නිමිත්තෙන්, හෙල්දි ලයිෆ් ක්ලිනික් මේ මාසය පුරාම රෝගීන් සඳහා පෞද්ගලික උපදේශන සේවා සැපයීමට කටයුතු යොදා ඇති අතර විවිධ වැඩසටහන් ද සංවිධානය කර තිබේ.“ඔබ ඔබගේ ආහාර පිළිබඳ සැලකිලිමත් වන්නේ නම්, ක්‍රමානුකූ®ලව ව්‍යායාමවල නිරත වන්නේ නම් හා ඉලක්කයක් ඇතුව කටයුතු කරන්නේ නම් දියවැඩියාව පමණක් පවතින විට එය බරපතළ ප්‍රශ්නයක් වන්නේ නැහැ.එහෙත් සංකූලතා ඇති වුවහොත් එය ඔබගේ යහපත් ජීවන විලාසයට බලපෑම් ඇති කරාවි. එනිසයි මෙම සංකූලතා තත්ත්වයට ඔවුන් පත් වීමට පෙර රෝගීන් ඒ පිළිබඳව දැනුවත් කිරීම වැදගත් වන්නේ” යනුවෙන් හෙල්දි ලයිෆ් ක්ලිනික් හි උපදේශන ප්‍රධානී වෛද්‍ය කයත්‍රි පෙරියසාමී ප්‍රකාශ කරයි.හෙල්දි ලයිෆ් ක්ලිනික් හි දියවැඩියාව පිළිබඳව දැනුවත් කරන්නන් හා විශේෂඥ හෙද නිලධාරීන් රෝගය පිළිබඳව දැනුවත් බව ඇති කිරීමට ඉතා වැදගත් කාර්ය භාරයක් ඉටු කරයි. “රෝගියා දියවැඩියාව පිළිබඳ ඇති දැනුවත් බව වැඩි වන තරමට ඔවුන්ට ඔවුන්වම හොඳින් රැක බලා ගැනීමට හැකි වෙනවා” යනුවෙන් දියවැඩියාව පිළිබඳ හෙදියන් දැනුවත් කිරීමේ නිලධාරීනි චන්දිමා පැවසුවා ය.සෑම වසරකම දියවැඩියාව, එහි ප්‍රතිවිපාක හා එයින් ආරක්ෂා වන ආකාරය පිළිබඳව ජනතාව දැනුවත් කිරීම අරමුණු කරගත් මහා පරිමාණ දැනුවත් කිරීමේ වැඩසටහන් හෙල්දි ලයිෆ් ක්ලිනික් මගින් සංවිධානය කරනු ලබයි. එහිදී පැහැදිලි වී ඇත්තේ පෞද්ගලික අවධානය හා දැනුවත් බව දියවැඩියාවෙන් පරෙස්සම් වීමටත් සුවය ලබා ගැනීමටත් දායක වන ප්‍රධානම කරුණු බවයි.පෞද්ගලික උපදේශන සේවාවේ වැදගත්කම පැහැදිලි කරමින් වෛද්‍ය කයත්‍රි පෙරියසාමි පැවැසූයේ, “සෑම පුද්ගලයෙකුම එකිනෙකාට වෙනස්. ඔවුන්ගේ අවශ්‍යතා මෙන් ම රාජකාරි ස්වභාවයන් ද වෙනස්. එබැවින් එක් ආකාරයක ආහාර නිර්දේශයක් සියල්ලන්ටම ගැළපෙන්නේ නැහැ” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj10112112</link>
    <topic>කැල්ටෙක්ස් ශිෂ්‍යත්වලාභිහු ඇගයෙති</topic>
    <author/>
    <content>කැල්ටෙක්ස් ශිෂ්‍යත්වලාභිහු ඇගයෙතිකැල්ටෙක්ස් ලිහිසි තෙල් නිෂ්පාදනය සහ අලෙවි කරන ෂෙව්රොන් ලුබ්‍රිකන්ට්ස් ලංකා ආයතනය “කැල්ටෙක්ස් මෝටර් රථ ඉංජිනේරු ශිෂ්‍යත්ව පාඨමාලා 2010” සම්පූර්ණ කළ සියලු දෙනා ඇගයීමේ උත්සවයක් සංවිධානය කොට තිබුණා.ශිෂ්‍යත්ව ප්‍රදානෝත්සවය පැවැත්වුණේ තරුණ කටයුතු පිළිබඳ අමාත්‍ය ඩලස් අලහප්පෙරුම මහතාගේ ප්‍රධානත්වයෙනි.කැල්ටෙක්ස් ශිෂ්‍යත්ව වැඩසටහනේ සම්පූර්ණ කළ මුල් කාණ්ඩ පහේ සිසුන් හට විශේෂ ඇගයීම් සහ සහතික පත්‍ර ප්‍රදානය මෙහිදී සිදු විය.රජය සහ පෞද්ගලික අංශය අතර සහයෝගීතාවේ පදනම මත 2010 වසරේ පෙබරවාරි 23 වන දින කැල්ටෙක්ස් සහ තරුණ කටයුතු අමාත්‍යංශය අතර ඇති කර ගත් බැඳීම ඔස්සේ මෝටර් රථ තාක්ෂණ ක්ෂේත්‍රයේ නවතම සංවර්ධන කටයුතු පිළිබඳව දැනුම වර්ධනය කර ගැනීමේ අවස්ථාව මෙරට තරුණ පරපුරට උදා විය.ශ්‍රම දායකයින්ගේ කුසලතා සංවර්ධනය කරමින් සහ ලොව ඉහළ පෙළේ දැනුම ලබා ගැනීමේ අවස්ථාව උදා කරමින්, මෝටර් රථ ඉංජිනේරු ක්ෂේත්‍රය තුළ ප්‍රමිතිය ඉහළ නැංවීම උදෙසා කැල්ටෙක්ස් තුළ ඇති දීර්ඝ කාලීන සංකල්පය ද මේ පාඨමාලා ඔස්සේ පිළිබිඹු වේ. කාර්යක්ෂමව සිය සේවා සලසමින් මෝටර් රථ ඉංජිනේරු සේවකයන් සැලකිය යුතු ප්‍රමාණයකට ක්ෂේත්‍රයේ දීර්ඝ කාලීන පැවැත්ම උදෙසා දායක වීමට එමඟින් හැකි වේ.“සේවකයින්ගේ කුසලතා සංවර්ධනය කිරීම ඔස්සේ අප පාරිභෝගිකයන්ට වඩා කාර්යක්ෂම සහ අගනා සේවාවක් ලබාදීම පමණක් නොව වඩා ඵලදායී මෝටර් රථ සේවා කිරීම් ඔස්සේ මෝටර් රථයේ කාර්ය සාධනය ද ඉහළ නැංවීමට හැකි වනු ඇති” ෂෙව්රොන් ලුබ්‍රිකන්ට්ස් පී. එල්. සී. හි කළමනාකාර අධ්‍යක්ෂ / ප්‍රධාන විධායක නිලධාරී කිෂු ගෝමස් මහතා පැවසීය.මෙම ශිෂ්‍යත්ව වැඩ සටහන යටතේ තරුණ කටයුතු අමාත්‍යංශය හා සම්බන්ධව සිය සේවය ලබා දෙන ලංකා ජර්මානු තාක්ෂණික පුහුණු ආයතනය (මොරටුව) ද දායක විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj10112113</link>
    <topic>“ආහාර ස්වස්ථතාව සඳහා කිරුළු” වැඩසටහනට කොළඹ නගරයේ සුපිරි හෝටල් එක්වෙයි</topic>
    <author/>
    <content>“ආහාර ස්වස්ථතාව සඳහා කිරුළු” වැඩසටහනට කොළඹ නගරයේ සුපිරි හෝටල් එක්වෙයිඉන්ඩෙක්ස්පෝ සර්ටිෆිකේෂන් සමාගම, කොළඹ නගර සභා සහශ්‍ර කේන්ද්‍රස්ථානයේ පැවැත් වූ පුහුණු වැඩසටහනේ අවස්ථාවක්.ඉන්ඩෙක්ස්පෝ සර්ටිෆිකේෂන් සමාගම “ආහාර ස්වස්ථතාවය සඳහා කිරුළු” ව්‍යාපෘතිය යටතේ, කොළඹ මහ නගර සභාවේ ද සහයෝගය ඇතිව, කොළඹ නගරයේ ආහාර සපයන ආයතන සඳහා පැවැත් වූ පුහුණු වැඩසටහනට කොළඹ සුපිරි හෝටල් විශාල සංඛ්‍යාවක් සහභාගි වූ බව එම ආයතනය පවසයි. මහජනතාවට පිරිසුදු, සෞඛ්‍යාරක්ෂිත සහ රසවත් ආහාර සැපයීම සම්බන්ධව කොළඹ නගරයේ ප්‍රධාන පෙළේ හෝටල් අතර පෙර නොවූ විරූ උනන්දුවක් ඇතිවී තිබෙන බව මෙයින් සනාථ වන්නේ යැයි ඉන්ඩෙක්ස්පෝ සර්ටිෆිකේෂන් සමාගම වැඩිදුරටත් පවසයි.ඉන්ඩෙක්ස්පෝ සර්ටිෆිකේෂන් සමාගම, මහජනතාවට ආහාර-පාන සපයමින් සිටින හෝටල්, අවන්හල්, බේකරි, සුපිරි වෙළෙඳසල් යනාදි ආයතනවල ආහාර ගබඩා කිරීම, ආහාර පිළියෙල කිරීම සහ ආහාර සැපයීම යන අංශයන්හි සෞඛ්‍යාරක්ෂිත ක්‍රියාවන් වැඩි දියුණු කිරීම සඳහා එම ආයතන දිරිමත් කරන ව්‍යාපෘතියක් ආරම්භ කර ඇත. ජනතාව මිලදී ගන්නා ආහාර පානවල පිරිසුදු බව, සෞඛ්‍යාරක්ෂිත බව, රසවත් බව වැඩි කිරීම අරමුණු කරගත් මෙම ව්‍යාපෘතිය “ආහාර ස්වස්ථතාවය සඳහා කිරුළු” ලෙස නම් කර තිබේ.ඉන්ඩෙක්ස්පෝ සර්ටිෆිකේෂන් සමාගම පසුගියදා කොළඹ නගර සභා සහශ්‍ර කේන්ද්‍රස්ථානයේදී “ආහාර ස්වස්ථතාවය සඳහා කිරුළු” ප්‍රවර්ධන පුහුණු වැඩසටහන පැවැත් වූයේ මෙම ව්‍යාපෘතිය යටතේය. ඉන්ඩෙක්ස්පෝ සර්ටිෆිකේෂන් සමාගම මෙම ව්‍යාපෘතිය යටතේ පුහුණු වැඩසටහන් අඛණ්ඩව සංවිධානය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj10112114</link>
    <topic>නැවුම් එළකිරි පරිභෝජනය දිරිගන්වයි</topic>
    <author/>
    <content>නැවුම් එළකිරි පරිභෝජනය දිරිගන්වයිශ්‍රී ලංකාවේ ප්‍රමුඛතම ආහාරමය නිෂ්පාදන සමාගමක් වන රිච්ලයිෆ් ඩෙයරීස් සමාගම, වර්තමානයේ ශ්‍රී ලාංකිකයන් අතර බහුලව පවතින විටමින් ඒ සහ ඩී ඌණතාවයන්ට පිළියමක් වශයෙන් හා පෝෂණය සපිරි නැවුම් එළකිරි පාරිභෝජනය ප්‍රවර්ධනය කිරීමේ අරමුණෙන්, තම සම්පූර්ණ යොදය සහිත නැවුම් එළකිරි, විටමින් ඒ හා ඩී අධි සංකලනයෙන් යුතුව හා පාරිභෝගිකයා දැනුවත් කරන ආකාරයේ නව ඇසුරුමකින් පසුගියදා වෙළෙඳපොළට හඳුන්වා දුන්නේය.එම අවස්ථාව නිල වශයෙන් සනිටුහන් කරමින්, එහි මුල්ම නැවුම් එළකිරි පැකට්ටුව, රිච් ලයිෆ් ඩෙයරීස් සමාගමේ, සභාපති, කුමාර් පෙරේරා මහතා විසින් පශු සම්පත් අමාත්‍ය ආරුමුගම් තොන්ඩමාන් මහතාට පිළිගැන්වීම කොළඹ පිහිටි පශු සම්පත් අමාත්‍යංශයේදී පසුගිය දා සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aj10112115</link>
    <topic>ඇමෙරිකාවේ ශල්‍ය වෛද්‍ය උපකරණ මෙරටට ගෙන්වයි</topic>
    <author/>
    <content>ඇමෙරිකාවේ ශල්‍ය වෛද්‍ය උපකරණ මෙරටට ගෙන්වයිශ්‍රී ලංකාවේ ඖෂධ සමාගමක් වන, මාර්ක්ස් හෙල්ත් කෙයාර් සමාගම ඇමෙරිකාවේ ශල්‍ය වෛද්‍ය මැහුම් හා කැපුම්තල නිපදවන සමාගමක් වන, ඩෙමිටෙක් කෝපරේෂන් සමඟ හවුල්කාර ගිවිසුමකට එළැඹුණි.මෙම හවුල්කාරත්වය සම්බන්ධයෙන් මාර්ක්ස් හෙල්ත් කෙයාර් සමාගමේ කළමනාකාර අධ්‍යක්ෂ, රජීව් නානායක්කාර මහතා පැවසුවේ, “මෙම නව හවුල්කාරත්වය මඟින් අපේ රටට අතිනූතන හා වැඩි ඵලදායිතාවක් හිමි වෛද්‍යමය නිෂ්පාදන රැසක් ම හඳුන්වාදීමට අපට අවස්ථාව උදාවන බවයි.ඩෙමිටෙක් කෝපරේෂන් වැනි ජාත්‍යන්තරව කීර්තිමත් වෛද්‍යමය නිෂ්පාදන සමාගමක ප්‍රමිතියෙන් උසස් ශල්‍ය වෛද්‍ය මැහුම් මෙරට පාරිභෝගිකයන්ට සැපයීමට හැකියාවක් ලැබීමත් අප දකින්නේ ශ්‍රී ලංකාවට සේවය කිරීමට අවස්ථාව උදාවීමක් ලෙසිනුයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>21</day>
    </date>
    <link>http://www.silumina.lk/2010/11/21/_art.asp?fn=aw101121</link>
    <topic>මරණින් පසු ඉබාගාතේ යන්නෝ</topic>
    <author>මතුගම</author>
    <content>අද වෛද්‍ය විද්‍යාව බොහෝ දියුණු තත්ත්වයක පවතී. රෝගාබාධ හඳුනා ගැනීමට ඉතා සියුම් උපකරණ හා යන්ත්‍ර සූත්‍ර නිපදවා ඇත. එහෙත් මේ ගත වන වර්තමානයේ බලාපොරොත්තු නැති අන්දමේ ලෙඩ රෝග පැතිරෙමින් පවතී. මිනිසා ගේ අවාසනාවක මහත; දැන් දැන් අලුතෙන් වැලඳෙන රෝග බොහොමයක් “තිරිසන්” ඒවා ය. විවිධ මදුරු උණ, ඌරු උණ, මී උණ, ආදි වශයෙනි.මේවා අතීතයේ අහන්නට පවා නොතිබුණු ඒවාය. පිළිකා, හෘදය රෝග, රුධිර රෝග, ආතෙරෙටීස්, දියවැඩියා මේ ආදි රෝගවලට නිත්‍ය ප්‍රතිකාර තවමත් වෛද්‍ය විද්‍යාවෙන් සොයා ගෙන නැත. කොයි තරම් දක්ෂ, සුප්‍රසිද්ධ වෛද්‍යවරුන්ගෙන්, කොයි තරම් පෝලිම්වල සිට රුපියල් දහස් ගණනින් වියදම් කොට පෙති ගිල්ලත් මේ රෝගවලින් නිත්‍ය සුවයක් ලැබුමෙක් දක්නට නැත.අද කායිකව හෝ මානසික රෝගීන් නැති නිවසක් හෝ පවුලක් නැති තරමට ම මේ හානි කර තත්ත්වය උදා වී ඇත. මේ පිළිබඳ විමර්ශනයක යෙදෙන අග්ගමහා පණ්ඩිත බෙල්ලන ශ්‍රී ඤාණවිමල මහා නාහිමි පාණන් වහන්සේ මෙසේ වදාරති.“වර්තමානයේ මිනිස් ජීවිත කෙරෙහි හානිකර අන්දමින් තදින් බලපාන ලෙඩ රෝග බහුලයි. සමහර රෝග තවම හඳුනා ගෙනවත් නෑ. පර්යේෂණ මට්ටමේ. බොහොමයක් රෝගවලට නිත්‍ය ප්‍රතිකාර සොයා ගෙනත් නැහැ. මේ තරම් රෝග සහ මරණ සිදු වෙන්නේ භෞතික හේතූන් නිසා ම නොවෙයි. තවත් විවිධ හේතු තියෙන්නට පුළුවන්. මිනිසා අසීමිත තණ්හාවෙන් ඉවක් බවක් නැතිව ධනය හා බලය සඳහාත්, පුහු නම්බුව සඳහාත් ධර්මයෙන්, දැහැමි ජීවිකාවෙන්, ඈත්වීම හා පරිසර හානිය ප්‍රධාන හේතු වෙලා. මෙසේ අසීමිත තණ්හාවෙන් ද්වේෂයෙන් හඹාගෙන යන ගමන නිසා බොහෝ දෙනෙකුට දෙවියන්ගේ ආශීර්වාදය පමණක් නොවෙයි තමන්ගේ පවුලේ අයගෙන්වත් ආශීර්වාදය ලැබෙන්නේ නෑ.”“දැනට අවුරුදු විසි පහක තරම් කාලයක සිට මේ රටෙත් දේශපාලන හේතු නිසා, ත්‍රස්තවාදී හේතු නිසා, සුනාමිය ආදි සොබාවික විපත් නිසා, එසේ ම විවිධ අනතුරු නිසා, අකාලයේ මිය ගිය මිනිස් ජීවිත ලක්ෂ ගණනක්. මේ කිසි ;කනෙකු මරණය බලාපොරොත්තුව සිටි අය නොවෙයි. එහෙම නම් ඔවුන් මිය ගියේ නොසංසිඳුණු ආශාවන්ගෙන්. තණ්හාවෙන්, වෛරයෙන්, ක්‍රෝධයෙන්. මේ ලක්ෂ සංඛ්‍යාත මිනිසුන් අවසන් හුස්ම හෙළුවේ තදබල අකැමැත්තෙන්. එහෙම නම් ඔවුන් මිය ගියේ මේ ලෝකය අතහැර නොවෙයි. අල්ලා ගෙන මයි.”“එසේ නම් මේ හදිසි මරණවලට පත් වූ අයත්, ජීවත්වීමට කාලය තිබිය දී ප්‍රතිකාර නැති ලෙඩ රෝගවලින් අකාලයේ මරණයට පත් වූ අයත් මරණයෙන් පසු ගියේ කොහේට ද? ඔවුන් නිවන් දැක්කා ද? දෙවියන් අතරට ගියා ද? නැහැ ඔවුන් මරණයට පත් වූ ස්වභාවය අනුව, ඔවුන්ගේ මරණය සිදු වූ ස්වභාවය අනුව, මරා දැමූ ස්වභාවය අනුව, ඒවා හදිසි මරණ ගණයටමයි ගැනෙන්නේ. ඒ මිය ගිය අයගේ ආත්මයට (උපාදානස්කන්ධ සංයුතියට) මොකද වුණේ? ඔවුන් මිය ගියේ අවුල් වූ මනසකින්. කලින් ජීවත්වූ තැන පවා අමතකයි. ඔවුන්ට පාරක් තොටක් පවා අමතකයි. යා යුතු තැනක් නිච්චියක් නෑ. ඔහේ ඉබාගාතේ ඉන්නවා. අපේ ඇසට නොපෙනෙන එසේ ඉබාගාතේ සරිසරන අමනුෂ්‍යයන් අති විශාල ප්‍රමාණයක් ලංකාව පුරා ඉන්නවා.”“ඉස්සර ඇදුරෝ අමනුෂ්‍යයන්ට දොල පිදේනි දෙන්න අඬ ගැහුවේ ‘තුන් මංසලේ රැක සිටිනා යකුන්නේ - සිවුමංසලේ රැක සිටිනා යකුන්නේ - නාන තොටේ ලෙඩ කරනා යකුන්නේ කියල යි. ඒත් දැන් හැම තැනම හැම අඟලක් ගානෙ ම වගේ ගෙයින් ගෙයට, දොරින් දොරට අකුසලය නිසා අමනුෂ්‍යයෝ වැහි වැහලා. මේ අමනුෂ්‍යයෝ ජීවත්වන්නේ, පවතින්නේ මිනිසුන් අතර පවතින අපවිත්‍ර දෙයින්. ලේ, සැරව, කෙළ, සෙම්, සොටු ආදියෙන්. මස් මාළු කරවල බිත්තර ආදී පිළිහුඩු පුළුටුවලින්. අද තෙල් බැඳුම් නැති ගෙයක් නෑ. ඉතින් අර අමනුෂ්‍යයොත් ඒවායේ ම සැරිසරනවා. ඒ අතරේ ශරීරවලට රිංගනවා. එදා සෘධි බලයෙන් අග තැන්පත්, අග්‍රශ්‍රාවක, මහමුගලන් මහ රහතන් වහන්සේ ගේ කුසටත් අමනුෂ්‍යයෙක් රිංගුවා නම් මේ මස් මාළු පිළිහුඩු පුළුටු කන මිනිස්සුන් ගැන කතා කරන්න දෙයක් නැහැ.”“මිනිස් ශරීරවලට රිංගා ගන්නා අමනුෂ්‍යයෝ ඒ ඒ ග්‍රන්ථි අල්ලාගෙන ඒවායේ යුෂ උරා බොමින්, ජීවත් වෙනවා. ලෙඩ කරනවා. ඉතින් අද වෛද්‍ය ක්‍රමවලින් ප්‍රතිකාර කරන්නේ රූපයට - කයට විතරයි. වේදනා - සංඥා - සංඛාර - විඤ්ඤාණ කියන ස්කන්ධ හතරට ප්‍රතිකාර කරන්නෙ ම නෑ. බෝධි පූජා - පිරිත් - දාන මාන පිංකම්වලට යොමු වෙන්නේ ලෙඩ දුක් අන්තයට ම ගියාට පස්සෙ. මේ ගැන කවුරුත් නුවණින් කල්පනා කර බලන්නට ඕනෑ”යි ද මහා නාහිමියෝ පැවසූහ.එපමණක් ද නොවේ දිනපතා මේ මිනිසුන් වෙනුවෙන් ම මසට බෙලි කපන සතුන් ගේ තරහ වෛර වේදනාත් මේ වායුගෝලයේ ම මිනිසාට සාප වෙමින් ක්‍රියාත්මක වේ. මේ අතර තවත් සමහරු යක්ෂයන් කියා කොටසක් නැතැයි ද ඒ මනෝ විකාර යැයි ද මත පළ කරති. මහසෝනා ඇසින් දුටු කෙනෙකු අපි අද ඉදිරිපත් කරමු. ඒ නුගේගොඩ, ජම්බුගස්මුල්ල, හයිලෙවල් පාරේ 1/210 ස්ථානයේ පදිංචි ප්‍රදීප් සමරසිංහ (0714293777) මහතායි. ඔහු කියන කතාව මෙසේ ය.“ඒ 1989 භීෂණ යුගය අවසන් වූවා පමණි. 1991 වන විට මා සිටියේ විසි එක් වැනි වියේ, එදා මගේ රැකියාවේ සේවා මුරය අවසන් වූයේ රාත්‍රී 10 ටයි. ඒ වන විට බස් ගමනාගමනයක් තිබුණේ නෑ. මා සපුගස්කන්දේ සිට මාකොළටත් එතැනින් මාවරමණ්ඩියටත් එතැන සිට මහ කඩේ දක්වාත් යා යුතු වුණා. ඒ කාලයේ මහ කඩේ පාර දෙපස විශාල ගස් වලින් ගැවසී ගත් ඈතින් ඈතින් ගෙවල් පිහිටි ප්‍රදේශයක්. එදා හොඳින් හඳ පායා තිබුණු නිසා මාර්ගය පැහැදිලිව පෙනුණා.”“අතර මඟ අතුරු පාරක මළ ගෙදරක සුදු කොඩි දමා තිබුණා. ඒ හරියේ බල්ලන් නොනවත්වා ම උඩුබුරුලන්නට වුණා. මගේ හිතට යම්කිසි චකිතයක් වගෙත් දැනුණා. මන්ත්‍ර ශාස්ත්‍රය හොඳින් දන්නා කෙනෙක් මට දවසක් රතන සූත්‍රයේ ගාථා කීපයක් දුන්නා බුද්ධ මන්ත්‍ර වශයෙන් භාවිත කරන්න ආරක්ෂාවට හොඳයි කියා. එදා රාත්‍රී පාරේ තනියම ගමන් කරන කොට මට ඒ බුද්ධ මන්ත්‍ර තුන සිහිපත් වුණා. මම ගමන් කළේ ඒවා කියමින්.”“මම මහ කඩේ තුංමං හන්දියට එන විට වේලාව රාත්‍රී 12 වී තිබුණා. එතැන දී ඉතා රතු පැහැ තියුණු ඇස් දෙකක් මා වෙත එල්ල වී තිබුණා. මම දැක්කේ පළමුවෙන් බල්ලෙක් වගෙයි. ඒත් කිට්ටු වෙන කොට වලස් මූණක් තමයි පෙනුණේ. දිව අඩියක් විතර දිගට ඇදී තිබුණා. හිස හොඳින් පැහැදිලිව පෙනුණත් කඳ පෙනුණේ නැහැ. මා රතන සූත්‍ර ගාථා කීම නතර කළේ නෑ. ඒ තියුණු ඇස්වලින් මගේ ඇස් ඉවතට ගන්නවාත් එක්ක ම මගේ ඇඟට කඩා පැන්නා. ඒත් මගේ ඇඟට දැනුණේ නෑ. දුමක් වගේ සුළඟක් ඇදී ගියා. මට තව දුරටත් අඩියක්වත් ඉස්සරහට තියන්න බැරි වුණා. කකුල් දෙක පොළවට ඇලුණා වගේ වුණා. ඒත් මම රතන සූත්‍රය කීම නතර කළේ නෑ. විනාඩි කීපයකින් මා සාමාන්‍ය තත්ත්වයට පත් වුණා. මා එතැනින් ගෝනහේනේ බාප්පලාගේ ගෙදරට ගිහින් සිද්ධිය කීවා. බාප්පා නළලේ අත තියා ගත්තා ඒ මහසෝන් දිෂ්ටිය ය කියා. මම ඒ වන විට මහසෝනා ගැන දැන සිටියේ නෑ. පසුව ඒ ගැන සොයා බලන්න අවශ්‍ය වුණා.”“මං අසා ඇති පරිදි දුටුගැමුණු රජතුමා ගේ යෝධයකු වූ ගෝඨයිම්බරත්, රිටිගල ජයසේන යෝධයාත් මිත්‍රයෝ. දවසක් ගෝඨයිම්බර ගේ නිවසේ දී ඔහුගේ රූමත් බිරියට ජයසේන නොමනා විහිළුවක් කිරීම නිසා ;කීපයට පත් ගෝඨයිම්බර ගැසූ පා පහරකින් ජයසේන ගේ බෙල්ල කැඩී හිස වෙන් වී විසී වී ගොස් තියෙනවා. පසුව ගෝඨයිම්බර දුක සිතී හිස සොයන්නට ගොස් සොයාගත නොහැකිව, කැලේ සිටි වලසෙකුගේ හිසක් කඩාගෙන විත් බද්ධ කළා යැයි ජන වහරේ පවතිනවා. ජයසේනගේ හිස කරඳ ගසක රැඳී තිබී පසුව හමු වී තියෙනවා. ඒ ප්‍රදේශය දැන් කැකිරාව ආසන්නයේ “ඔලුකරඳ” නමින් හඳුන්වනවා යැයි ද ප්‍රදීප් මහතා කීවේ ය.බෙල්ලන ශ්‍රී ඤාණවිමල මහා නාහිමිසත්ත්ව ඝාතනය, සත්ත්ව හිංසාව, හා මස් කෑම හා එහි ආදීනව පිළිබඳ විශ්‍රාමික විදුහල්පති, බිංගිරියේ ඩී. ඇන්. දිසානායක මහතා අප සමඟ පැවසූ සිද්ධියක් මෙසේය.“මා දන්නා මිනිහෙක් සිටියා. වයස අවුරුදු හතළිහක් පමණ ඇති. මස් මාළු නැතුව කෑම කන්නම බෑ. රස්සාවට කළෙත් මස් කඩේට ගවයින් සැපයීම. ඔහු ගම්මානවල ඇවිද හරක් මිලට ගෙන බස් කඩේට දක්කා ගෙන යනවා.මෙහෙම දක්කා ගෙන යන බොහොමයක් හරකුන්ට ඉවෙන් වගේ දැනෙනවා මේ මරණයට යන ගමනක් බව. උන් යන්නේ බොහෝ ම අකැමැත්තෙන්. මේ මිනිහා තවත් සගයෙකුත් එක්ක දිනපතා ම හරක් තුන් හතර දෙනෙක් ගම්මාන මැදින් දක්කා ගෙන යනවා. සමහර හරක් යන්න අකැමැත්තෙන් හඬා වැටෙනවා. සමහරු බිම නිදා ගන්නවා. ඒ වේලාවට මේ මිනිහා උන්ට දස වද දෙනවා. පොලු වලින් පහර දෙනවා. ඒත් නොනැගිටින හරක් ඉන්නවා. ඒ වගේ වේලාවට හරකා ගේ වලිගය මේ යකා කටට අරගෙන විකනවා. ඒත් යන්නේ නැත්නම් වලිගය දෙකට නමා කඩන්න හදනවා. මේ වෙලාවට ඒ හරක් නඟන දුක්ඛ දායක විලාපය, අඳෙීනාව අහගෙන ඉන්න බැරි තරම්. දකින අය අනේ! අපොයි! කියා කම්පා වෙනවා.මෙහෙම මේ ජාවාරම කාලයක් තිස්සේ කැර ගෙන යන කොට මේ මිනිහාට ගොනෙක් ඇනලා දකුණු කකුල කැඩුණා. කුලියාපිටිය රෝහලේ මාස ගණනක් නතර වී ප්‍රතිකාර කළත් කකුල සනීප වුණේ නෑ. කකුල කපා දමන්නට සිදු වුණා. දැන් ඔහු ඇවිදින්නේ කිහිලි කරුවක ආධාරයෙන්. දැන් ඔහු පාරේ හිඟා කනවා. බිරියත් ඔහු අතහැර දැම්මා. පවුලේ අයත් ඔහු අත හැර දැම්මා. දැන් පුංචි පැල්පතක් හදා ගෙන හිඟමනේ ගිහින් තනියම ජීවත් වෙනවා. මෙහෙම ඉඳගෙනත් මස් කෑමට පෙරේතයි. ඒත් හම්බ වෙන්නෙ නෑ. දැන් තනිවම දුක් විඳිනවායි දිසානායක මහතා කීවේය.මේ මාතර දික්වැල්ලේ ජයන්ත තිලකසිරි මහතා පැවසූ කතාවකි. මාතර නුදුරු ගම්මානයක විසූ පීරිස් අප්පු මස් මාළු කෑමට කෑදරයෙකි. මිල මුදල් හිඟකම නිසා ඔහු කළේ ගඟට ගොස් බිලී පිත්තෙන් හෝ දැලෙන් මාළු අල්ලාගෙන බිරිඳ ලවා උයාගෙන කෑමය. තුන් වේලටම මාළු නැතිව ඔහුට ආහාර ගත නොහැකි විය. සමහර දිනවල මාළු වැඩි පුර ඇල්ලු දිනවල ඔහු බත්වලට වඩා කෑවේ මාළු මය. දිනක් උදේ ගෙදරින් පිටත් වූ ඔහු ආපසු ගෙදර ආවේ නැත. ආගිය තැනක් පිළිබඳ දැන ගන්නට ලැබුණේ ද නැත. දින තුනකට පසු ගඟ පහළ සැතපුම් දෙකක් තරම් දුරින් ඔහුගේ සිරුර ගොඩ ගසා තිබුණි.ඒ මාළුන් හා කබර ගොයින් විසින් කා දමනු ලැබූ ඇටකටු පමණි. ඔහුගේ පුතා පියසේන ගමෙන් පිට රැකියාවක යෙදී සිටියත් පියාගේ මරණයෙන් පසු රැකියාවට නොගොස් ගෙදරට ම වී කල් ගෙව්වේය. කිළුටු හැඳගෙන නොකා නොබී පෙරේතයෙක් මෙන් ජීවත් විය. ඔහු ද තාත්තා මෙන් ම ගඟේ මාළු මරන්නට ඇබ්බැහි වූයේය. ඔහුගේ බිරිය ද ඔහු අතහැර ගියාය. ගමේ අය කීවේ පීරිස් ගේ පේ‍්‍රතාත්මය පියසේනට වැහී ඇති බව ය. පියසේන පාලමක් මත හිඳ මාළු බාන්නට පුරුදුව සිටි අතර දිනක් පාලම මතින් ගමන් කළ දුම්රියේ හැපී තුවාල වී ගඟට වැටී මළේ ය. ඔහුගේ මළ සිරුර ගොඩ ගන්නා විට ද මාළුන් විසින් කා දමනු ලැබ තිබුණි.පියසේන ගේ මරණින් පසු ඔහුගේ පුතා සිරිමල් ද පාසල් ගමන අතහැර ගෙදරට වී මාළු බෑමෙහි යෙදුණේය. ඔහු ද එවැනි ම මස් වැද්දකු විසින් ඌරන්ට මානා තබන ලද විදුලි රැහැනක පැටළී මරණයට පත් විය. ඔහුගේ සිරුර ද විදුලිය විසන්ධි වීමෙන් පසු කබරුන් කා දමා තිබිය දී ගම්මුන්ට හමු වී ඇත. දැන් මේ තාත්තාත් පුතාත් මුණුපුරාත් තිදෙනා ම මළ පේ‍්‍රතයන්ව ඉපිද ඇතැයි ගම්මු විශ්වාස කරන අතර සමීප පවුල්වල නිවෙස්හි කොයි තරම් හොඳට ලුණු ඇඹුල් යොදා මස් මාළු ඉවුවත් කිසිම රහක් නැතැයි ද කියති.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa1011281</link>
    <topic>ශ්‍රී ලංකාවේ ආර්ථික සංවර්ධනයට ජනපති මනා නායකත්වයක් දෙනවා</topic>
    <author>සුනිල් දයා අල්විස් / අරුණි මුතුමලි</author>
    <content>ජගත් මාධ්‍ය පවසයිසාමයේ සැබෑ ප්‍රතිලාබ ගෙන දුන්නා - වෝල්ස්ට්‍රීට් ජර්නල්වසර 19 කට පසු අඩුම අයවැය හිඟය - රොයිටර්බදු ප්‍රතිසංස්කරණ මඟින් සංවර්ධන ඉලක්ක කරා යනවා - බී.බී.සී.විනිවිදභාවයෙන් හොඳම අයවැයක්සුනිල් දයා අල්විස් / අරුණි මුතුමලිශ්‍රී ලංකාවට උදා වූ සාමයේ සැබෑ ප්‍රතිලාභ රටට ලබා දෙමින් ආර්ථික සංවර්ධනය අතින් මනා නායකත්වයක් ලබා දීමට මහින්ද රාජපක්ෂ ජනාධිපතිතුමා ක්‍රියා කරමින් සිටින බැව් 2011 අයවැය යෝජනා පිළිබඳ අගය කරමින් අන්තර්ජාතික ජනමාධ්‍ය ආයතන පවසයි.ඇමෙරිකා එක්සත් ජනපදයේ සුප්‍රකට වෝල් ස්ට්‍රීට් ජර්නල් පුවත්පත 2011 අයවැය යෝජනා පිළිබඳව සුවිශේෂ අවධානයක් යොමු කරමින් වාර්තා කැර තිබුණේ ජනතා වුවමනාවන් ඉටුවන පරිදි රටේ ආර්ථිකය නිසි මඟට යොමු කිරීමට ජනාධිපතිතුමා සමත්ව සිටින බවයි. ත්‍රස්තවාදය පරාජය කිරීමෙන් අනතුරුව, දෙවැනි ධුර කාලයේ වැඩ ආරම්භ කරමින් ජනාධිපතිතුමා ඉදිරිපත් කළ 2011 අයවැය යෝජනා මඟින් සාමයේ නියම ඵල නෙළා ගැනීමට ශ්‍රී ලංකාව සමත් වනු ඇති බවත් ය.රොයිටර් පුවත් සේවය වාර්තා කැර තිබුණේ වසර 19 කට පසුව අවම අයවැය හිඟය සහිත අයවැය ලේඛනය ඉදිරිපත් කිරීමට මහින්ද රාජපක්ෂ ජනාධිපතිතුමා සමත්ව සිටින බවයි. මේ අතර ලෝක ප්‍රකට බී. බී. සී. ප්‍රවෘත්ති සේවය ලොව පුරා ප්‍රමුඛ ප්‍රවෘත්තියක් ලෙස වාර්තා කැර තිබුණේ බදු ප්‍රතිසංස්කරණ ඔස්සේ සංවර්ධන ඉලක්ක කරා ළඟා විය හැකි සාර්ථක අයවැයක් ඉදිරිපත් කර ඇති බවයි.මේ අතර වොෂිංටන් නුවර පදනම් කර ගත් අයවැය සමීක්ෂණ සංවිධානයක් විසින් ඉකුත් දා වාර්තා කරනු ලැබුවේ දකුණු ආසියාවේ ඉහළටම නැඟී එන හා විනිවිදභාවයකින් යුත් අයවැය ලේඛන අතර 2011 අයවැය ලේඛනය මුල් තැනක් ගන්නා බවයි. මේ ගෝලීය සමීක්ෂණය අනුව ලකුණු 67 ක් ලබා ගනිමින් ශ්‍රී ලංකාව හා ඉන්දියාව විවෘත අයවැය දර්ශකයේ ඉහළ ශ්‍රේණිගත කිරීමකට ලක්ව ඇත. 2006 වසරේ සිට ම ශ්‍රී ලංකාව විනිවිද භාවයකින් යුත් අයවැය ලේඛන ඉදිරිපත් කිරීමෙන් ප්‍රසාදයට ලක්ව ඇති බවත් එම ගෝලීය සමීක්ෂණ වාර්තාව තව දුරටත් පෙන්වා දෙයි.මීට අමතර වශයෙන් ජගත් මූල්‍ය ආයතන, ප්‍රකට ආයෝජකයන්, සහ දේශීය සමාගම්කරුවන් ද, ලංකා වාණිජ මණ්ඩලය ද 2011 අයවැය ලේඛනය පිළිබඳව ප්‍රසාදය පළ කළහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa101128_1</link>
    <topic>පාකිස්ථාන ජනපති ඇතුළු ඉහළ පෙළේ දූත කණ්ඩායමක් ශ්‍රී ලංකාවේ සංචාරයක</topic>
    <author>සුනිල් දයා අල්විස්</author>
    <content>සුනිල් දයා අල්විස්පකිස්ථානය හා ශ්‍රී ලංකාව අතර සබඳතා තවදුරටත් වර්ධනය කිරීමේ අරමුණින් සිවු දින නිල සංචාරයක් සඳහා පකිස්ථාන ජනාධිපති අසීෆ් අල් සල්දාරි මහතා ඊයේ (27) පස්වරුවේ දිවයිනට පැමිණියේ ය.කටුනායක ගුවන් තොටුපළේ දී පාකිස්ථාන ජනාධිපතිවරයා පිළිගනු ලැබුවේ මහින්ද රාජපක්ෂ ජනාධිපතිතුමා විසිනි.මෙම පිළිගැනීමේ උත්සවය ත්‍රිවිධ හමුදා ගෞරවාචාර මධ්‍යයේ මහත් හරසරින් සිදු කැරිණි.මේ අවස්ථාවට මැති ඇමැතිවරු රැසක් ද ගුවන් තොටුපළට පැමිණ සිටියහ. පකිස්ථාන ජනාධිපතිවරයා සමඟ එරට ආරක්ෂක ඇමැති අහමද් මුක්තාර් විදේශ ඇමැති මෙහෙමුද් කුරේසි මුදල් ඇමැති ෂේඩි මුරාඩි අලීෂා යන මහත්වරු ද එරට ආයෝජන මණ්ඩලයේ සභාපතිවරයා ඇතුළු ඉහළ පෙළේ නියෝජිත පිරිසක් ද පැමිණියහ.අද (28) පකිස්ථාන ජනාධිපතිවරයා ශ්‍රී ලංකා ජනාධිපතිතුමා අතර ද්වි පාර්ශ්වීය සාකච්ඡා පැවැත්වීමට නියමිත ය. ශුී ලංකාව හා පාකිස්ථානය අතර අවබෝධතා ගිවිසුම් කිහිපයකට ද අස්සන් තැබෙනු ඇත. විදේශ ඇමැති මහාචාර්ය ජී.එල්. පීරිස් මහතා සමඟ ද ඔහු සාකච්ඡා කරනු ඇත.අද රාත්‍රි පකිස්ථාන ජනාධිපතිවරයා වෙනුවෙන් මහින්ද රාජපක්ෂ ජනාධිපතිතුමා රාත්‍රි භෝජන සංග්‍රහයක් ද පවත්වනු ඇත.අග්‍රාමාත්‍ය දි.මු. ජයරත්න මහතා ඇතුළු ඇමැතිවරු කිහිප දෙනෙකු ද විපක්ෂ නායකවරයා ද හමු වී පකිස්ථාන ජනාධිපතිවරයා සාකච්ඡා කිරීමට නියමිත ය.හෙට (29) දහවල් පාර්ලිමේන්තුවට යන පකිස්ථාන ජනාධිපතිවරයා කතානායක චමල් රාජපක්ෂ මැතිතුමා ද හමුවෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa1011282</link>
    <topic>උතුරු දුම්රිය මාර්ගයට ඉන්දියාවෙන් ඩොලර් මිලියන 416ක්</topic>
    <author>දයා ඩි.ෆොන්සේකා</author>
    <content>දයා ඩි.ෆොන්සේකාශ්‍රී ලංකාවේ දෙදින නිල සංචාරයක නිරත ඉන්දීය විදේශී ඇමැති එන්.එච්. ක්‍රිෂ්ණා මහතා ඉකුත් දා මහින්ද රාජපක්ෂ ජනාධිපතිතුමා සමඟ සුහද සාකච්ඡාවක නිරත විය. මෙහිදී පාර්ලිමේන්තු මන්ත්‍රී නාමල් රාජපක්ෂ මහතා ඉන්දීය විදේශ ඇමැතිවරයාට හඳුන්වා දුන් අයුරු. මේ අවස්ථාවට මහාචාර්ය ජී.එල්. පීරිස්, චම්පික රණවක යන ඇමැතිවරු ද, ඉන්දීය විදේශ ලේකම් නිරුපමා රාවෝ මහත්මිය හා ශ්‍රී ලංකාවේ ඉන්දීය මහ කොමසාරිස් අශෝක් කාන්ත ජනාධිපති ලේකම් ලලිත් වීරතුංග මහත්වරු ඇතුළු උසස් නිලධාරීහු ගණනාවක් ද එක් වූහ.ඡායාරූපය - සුදත් සිල්වාපසුගිය සිකුරාදා ජනාධිපති මන්දිරයේදී මහින්ද රාජපක්ෂ ජනාධිපතිතුමා හමුවූ ඉන්දීය විදේශ ඇමැති එස්.එම්.ක්‍රිෂ්ණ මහතා උතුරු දුම්රිය මාර්ගය ගොඩනැඟීමට ඇමෙරිකානු ඩොලර් මිලියන 416 ක් ප්‍රදානය කිරීමට එකඟ විය.දෙවන ධූර කාලයේදී ජනාධිපතිතුමා මුණගැසුණු පළමු විදේශීය ඇමැති වරයා වූයේ ද ඉන්දීය විදේශ කටයුතු ඇමැතිවරයාය.උතුරේ අවතැන්වූවන් සඳහා නිවාස 10000ක් ඉදිකැරවීමට ද ඉන්දීය විදේශ ඇමැතිවරයා එකඟ විය.එමෙන්ම 2600 සම්බුද්ධත්ව ජයන්ති උත්සවය සඳහා කපිලවස්තුපුරයේ සිට ශ්‍රී සම්බුද්ධ ධාතූන් වහන්සේලා වැඩම කරවීමට ද ඉන්දීය විදේශ ඇමැතිවරයා පොරොන්දු විය. මේ හමුවේදී ශ්‍රීී ලංකා - ඉන්දීය ඓතිහාසික සම්බන්ධතාව පිළිබඳව සිහිපත් කළ ඉන්දීය විදේශ ඇමැතිවරයා එම සම්බන්ධය තවදුරටත් ශක්තිමත් කළ යුතු බවද සිහිපත් කළේය.ශ්‍රී ලංකාව ලද සංවර්ධනය පිළිබඳවද සතුට පළකිරීමට ද ඉන්දීය විදේශීය ඇමැතිවරයා අමතක නොකළේය.ඉන්දීය විදේශ ඇමැතිවරයාට අමතරව විදේශ ලේකම් නිරූපමා රාවෝ හා ඉන්දීය මහ කොමසාරිස්තුමා ද ඉන්දියාව වෙනුවෙන් මේ හමුවට සහභාගී වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa101128_2</link>
    <topic>අධික වර්ෂාව නිසා 29000 ක් අවතැන් වෙති</topic>
    <author/>
    <content>වැලිමඩ එක් අයෙක් මරුටපසුගිය දින දෙකේදී පැවැති අධික වර්ෂාව හා අයහපත් කාලගුණ තත්ත්වය නිසා පුද්ගලයින් 29307 ක් පීඩාවට පත්වී වැලිමඩ ප්‍රදේශයේ එක් අයෙකු මරණයට පත්වී ඇතැයි ආපදා කළමනාකරණ මධ්‍යස්ථානය පවසයි.විශේෂයෙන් පසුගිය දින දෙකේදී වැඩිපුර ම පීඩාවට පත්වී සිටින්නේ මන්නාරම් දිස්ත්‍රික්කයේ ජනතාවයි. ඒ ප්‍රමාණය 20294 කි. මුලතිව් හා මොනරාගල දිස්ත්‍රික්කවල පුද්ගලයන් ද අවතැන් වී සිටිති.ඉදිරි දින කීපය ඇතුළත සවස් වරුවේ රටේ බොහෝ ප්‍රදේශවල බහුලව වැස්ස තවදුරටත් පැවතිය හැකි බවත් එය දෙසැම්බර් මස මැද භාගය තෙක් පවතින බවත් කාලගුණ විද්‍යා දෙපාර්තමේන්තුව පවසයි.මේ අතර මහනුවර, මාතලේ, කෑගල්ල, ගාල්ල, බදුල්ල දිස්ත්‍රික්කවල ඉදිරි දිනවල දී නායයෑම් සිදුවීමට ඉඩ ඇතැයි ඒ පිළිබඳ සැලකිලිමත් විය යුතු බවත් ජාතික ගොඩනැගිලි පර්යේෂණ සංවිධානයේ නායයෑම් අංශයේ අධිපති ආර්.එම්.එස්. බණ්ඩාර මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa1011283</link>
    <topic>මොරගහකන්දෙන් වසරකට කෝටි 600ක ආදායමක්</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහමොරගහකන්ද කළුගඟ බහු කාර්ය සංවර්ධන ව්‍යාපෘතිය මඟින් මෙරටට වසරකට රුපියල් කෝටි 600ක පමණ ප්‍රතිලාභ ලැබෙන බවත්, ඒ අනුව ව්‍යාපෘතියේ මුළු වියදම වන රුපියල් කෝටි 7000ක මුදල වසර 12කදී පියවීමට හැකියාව ලැබෙන බවත් ශ්‍රී ලංකා මහවැලි අධිකාරිය පවසයි. සියලු රජරට වැව් පුරවා අලුත් වැව් 51ක් හා පාලම් 80ක් ඉදිකිරීමටත් ඇළ මාර්ග කිලෝමීටර් 60ක් හා මහා මාර්ග කිලෝ මීටර් 60ක් ඉදිකිරීමටත් මේ යටතේ කටයුතු කෙරේ.මොරගහකන්ද බහුකාර්ය යෝජනා ක්‍රමයේ කෘෂිකාර්මික නිපැයුමෙන් පමණක් වසරකට රුපියල් කෝටි 302ක ප්‍රතිලාභ ලැබීමට නියමිතය. ඊට අමතරව උතුරු මැද මධ්‍යම, නැෙඟනහිර, උතුරු පළාත්වල අලුත් ඉඩම් අක්කර ලක්ෂ 2.5ක් අස්වැද්දීම එම ප්‍රදේශවලට පිරිසුදු වාරි හා පානීය ජලය ලබාදීම මිරිදිය මත්ස්‍ය වගාව හා ජල විදුලි නිපැයුම මඟින් මෙන්ම මාතලේ හා මැදිරිගිරිය ප්‍රදේශවල නව කෘෂි බිම් අක්කර 30000ක් ද අස්වැද්දීම මඟින් වසරකට රුපියල් කෝටි 300ක ප්‍රතිලාභ රටට ලැබෙන බවත් මහවැලි අධිකාරියේ මොරගහකන්ද ව්‍යාපෘතියේ අධ්‍යක්ෂ ඉංජිනේරු ආර්.බී.තෙන්නකෝන් මහතා පවසයි.මොරගහකන්ද – කළුගඟ ව්‍යාපෘතියේ ඉදිකිරීම් නිසා ඉවත්වන ජනතාව සඳහා මාතලේ හා පොලොන්නරුව දිස්ත්‍රික්කවල පූර්ණ යටිතල පහසුකම් ඇති නගර හා ගම් ඉදිවන බවත් තෙන්නකෝන් මහතා පවසයි. මේ යටතේ මාතලේ දිස්ත්‍රික්කයේ අලුත් වැව් 19ක් ද, මැදිරිගිරියේ අලුත් වැව් 32ක් ද ඉදිවේ.මැදිරිගිරියේ බිසෝපුර නගරය සම්පූර්ණ නව නගරයක් ලෙස සංවර්ධන කෙරෙන අතර කවුඩුල්ල වැව අවට අලුත් ගොවි පවුල් 12000ක් පදිංචි කිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa1011284</link>
    <topic>රටට අවමාන කළවුන්ට එන්.ජී.ඕ සම්මාන</topic>
    <author/>
    <content>එල්.ටී.ටී.ඊ. ත්‍රස්තවාදීන්ට ඍජුව හා වක්‍රව ආධාර උපකාර කරමින් ඔවුන් ගේ න්‍යාය පත්‍රය අනුව කටයුතු කළ මාධ්‍යවේදීන් කිහිප දෙනෙකු ඇතුළු තවත් පුද්ගලයන් ගණනාවකට විදේශීය රාජ්‍ය නොවන සංවිධාන ජාලයක් මඟින් සම්මාන දීමේ ව්‍යාපෘතියක් ආරම්භ කොට තිබේ.ජනමාධ්‍ය නිදහස, මානව හිමිකම් වංචාව හා දූෂණයට එරෙහිවීම වැනි ව්‍යාජ හේතු පාඨ ඉදිරියට දමමින් මෙසේ ශ්‍රී ලංකාවට එරෙහිව ජාතිකව හා අන්තර්ජාතිකව ක්‍රියා කළ පුද්ගලයන්ට එන්.ජී.ඕ. සම්මාන දීමට සූදානම්ව ඇත්තේ එම පුද්ගලයන්ට අන්තර්ජාතික ප්‍රසිද්ධියක් ලබාදීම හරහා ශ්‍රී ලංකාවේ ප්‍රතිරූපය සියුම් ලෙස බිඳ දැමීමට බැව් ස්වීට්සර්ලන්තයේ වාසය කරන ශ්‍රී ලංකාවට හිතෛෂි ශ්‍රී ලාංකිකයන් පිරිසක් විසින් පෙන්වා දෙනු ලැබ තිබේ.එල්.ටී.ටී.ඊ. ත්‍රස්තවාදය පරාජය කිරීමෙන් අනතුරුව ඔවුන් කළ කී ද්‍රෝහී ක්‍රියාවන් හා වංචා දූෂණ හෙළිවේය යන බිය නිසා රටින් පැන ගොස් අමෙරිකාව, ජර්මනිය, ස්වීට්සර්ලන්තය වැනි රටවල දේශපාලන රැකවරණ ලබන මේ පිරිස තම පැවැත්ම තහවුරු කර ගැනීම සඳහා මේ ව්‍යාජ සම්මාන භාවිතයට ගන්නා බවත් ඔවුන්ට මේ ආකාරයෙන් සම්මාන ලබා දීමට ශ්‍රී ලංකාවට එරෙහි රාජ්‍ය නොවන සංවිධාන කිහිපයක් කටයුතු කරනුයේ එම පුද්ගලයන් ලවා තවදුරටත් ශ්‍රී ලංකාවට එරෙහිව කටයුතු කිරීමට පොළඹවනු ලබන අදහසින් බවත් විදෙස්ගත ශ්‍රී ලාංකිකයෝ පෙන්වා දෙති.නිදහස් මාධ්‍ය ව්‍යාපාරය හා එවැනි රාජ්‍ය නොවන සංවිධාන කිහිපයක් සමඟ සමීපව ක්‍රියා කළ මේ පුද්ගලයන් කිහිප දෙනා විසින් එම සංවිධානවල ඇති වූ මුදල් අක්‍රමිකතාවන් සම්බන්ධයෙන් වගකිව යුතු බවටද චෝදනා නැඟිණ. එවැනි වංචා දූෂණ පිළිබඳ චෝදනා ලැබූවන්ට දූෂණ විරෝධී සම්මාන පිරිනැමීම මඟින් මේ රාජ්‍ය නොවන සංවිධානවල සම්මාන ව්‍යාපෘතියේ යථා ස්වරූපය පෙන්නුම් කැරෙන බවත් ඔවුහු පෙන්වා දෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa1011285</link>
    <topic>විශ්‍රාම වැටුප් දායක මුදල ජංගම දුරකථනයෙන් ගෙවන්න</topic>
    <author>බුද්ධිකා බ්‍රාහ්මණගේ</author>
    <content>බුද්ධිකා බ්‍රාහ්මණගේසැමට විශ්‍රාම වැටුප් ලබාදීමේ වැඩසටහනට සහභාගිත්වය වැඩිකර ගැනීම සඳහා ජංගම හා සී.ඩී.එම්.ඒ. දුරකතන කෙටි පණිවුඩ (SMS) මඟින් මුදල් බැර කිරීමේ ක්‍රමයක් හඳුන්වාදීමට කටයුතු කරන බව මහබැංකු අධිපති අජිත් නිවාඩ් කබ්රාල් මහතා පවසයි.රාජ්‍ය සේවයට මෙන් ම ගොවි, ධීවර ඉදිකිරීම්, ස්වයංරැකියා, විදෙස් රැකියා ආදී සෑම ක්ෂේත්‍රයකටම විශ්‍රාම වැටුප් සකස් කිරීමේ ක්‍රමයක් මහ බැංකුවේ මුදල් මණ්ඩලය යටතේ සිදු කිරීමට 2011 අයවැයෙන් යෝජනා වී තිබේ.සැමට විශ්‍රාම ලබාදීමේ දී සේවා නියුක්තිකයන්ගේ දායකත්වය වැදගත් වේ යැයි පවසන මහ බැංකු අධිපතිවරයා මින් පෙර ද මෙවැනි යෝජනා ක්‍රියාවට නැංවීමට ඇතැම් ආයතන ගත් උත්සාහයන්ගේ නියම ප්‍රතිඵල ලබාගත නොහැකි වූයේ සේවානියුක්තිකයන් ගෙන් මුදල් ලබාගැනීම සඳහා වූ විවිධ අතපසුවීම් හේතුවෙන් බවත් පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa1011286</link>
    <topic>කොටින්ගෙන් ආයුධ ලබාගෙන දකුණ බියවැද්දූ “හයේ කල්ලිය” දැලේ</topic>
    <author>චන්ද්‍රිකා පෙරේරා</author>
    <content>චන්ද්‍රිකා පෙරේරාරජයේ ප්‍රභූ®වරුන්ගේ හා ආරක්ෂක අංශයේ නම් භාවිතා කරමින් දකුණේ ව්‍යාපාරිකයන්ගෙන් රුපියල් කෝටි ගණනක් කප්පම් ලබාගත් “හයේ කල්ලිය” ත්‍රස්ත විමර්ශන අංශය මඟින් අත්අඩංගුවට ගෙන තිබේ.ස්වයංක්‍රීය ගිනිඅවි දෙකක්, අත්බෝම්බ දෙකක් හා ක්ලේමෝ බෝම්බයක් ද මොවුන් සතුව තිබී සොයාගෙන තිබේ.අත්අඩංගුවට පත්වූ පුද්ගලයන් කොටි සංවිධානය සමඟ කටයුතුª කළ අය බව හෙළිවී තිබෙන අතර එක් සැකකරුවකු කමාන්ඩෝ බළකායේ සිට පලාගිය අයෙක් බවත් හෙළිව තිබේ. මොවුන් කොළඹ, ගාල්ල හා මාතර ප්‍රදේශවල පදිංචි අය වෙති.සැකකරුවන් කප්පම් ලෙස ලබාගත් මුදලින් මිලදී ගෙන තිබුණු මෝටර් රථයක් ද අත්අඩංගුවට ගෙන ඇති අතර එම මුදල් යොදවා මිලදීගත් නිවාස හා ඉඩම් ද කීපයක් හඳුනාගෙන තිබේ. කාලයක් තිස්සේ මිනිසුන් බියවද්දා මුදල් ලබාගෙන ඇති මේ කල්ලියට අවශ්‍ය අවි ආයුධ හා බෝම්බ සපයාදීමට එදා කොටි සංවිධානය ඉදිරිපත් වූ බව සැකකරුවන් හෙළිකර ඇත.අත්අඩංගුවට පත්වූ කල්ලිය රජයේ ප්‍රභූ හෝ හමුදා කිසිවෙකු සමඟ සබඳතා පැවැත්වූ බවට මෙතෙක් අනාවරණය වී නැත. සැකකරුවන් රැඳවුම් නියෝග මත රඳවාගෙන තවදුරටත් ප්‍රශ්න කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa1011287</link>
    <topic>හොර වීදි ලාම්පු නිසා වසරකට මිලියන 2400 ක් අහිමිවෙයි</topic>
    <author>තාරක වික්‍රමසේකර</author>
    <content>තාරක වික්‍රමසේකරඅනවසර වීදි ලාම්පු සඳහා වසරකට මිලියන 2400 ක පමණ මුදලක් වැයවන බව විදුලිබල හා බලශක්ති අමාත්‍යාංශය පවසයි.මෙරට ස්ථාපිත සම්පූර්ණ වීදි ලාම්පු සංඛ්‍යාව ලක්ෂ හතක් පමණ වන අතර ඉන් අනුමැතිය ලත් වීදි විදුලි පහන් සංඛ්‍යාව හාර ලක්ෂ තුන්සිය අටකි. (400308) ඉන් 340308 ක් ලංකා විදුලි බල මණ්ඩලයෙන් ද 60000 ක් ලෙකෝ (LECO) ආයතනය මඟින් ද ස්ථාපිත කර ඇත.ඉතිරි ලක්ෂ තුනම අනුමැතියෙන් තොරව ස්ථාපිත කර ඇති බව අමාත්‍යාංශය කියයි. මෙම වීදි ලාම්පු දැල්වීමට පසුගිය ජනවාරි මස 01 දින සිට මැයි 31 දක්වා ගත වූ මාස 5 ට මිලියන 1100 ක් ද ජූනි 01 වැනිදා සිට අගෝස්තු 31 දක්වා තුන් මසට මිලියන 684 ක් ද    වැය වී ඇත.මේ අනුව මාස 8 කට වීදි ලාම්පු දැල්වීම සඳහා මිලියන 2784 ක් වැය වී ඇතැයි ද ඉන් මසකට මිලියන 200 ක පමණ මුදලක් අනවසර වීදි ලාම්පු සඳහා වැයවේ. සමස්ත වීථි ලාම්පු පද්ධතිය සඳහා ගිගාවොට් පැය 150 ක් වැය වන බව ද අමාත්‍යාංශය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa1011288</link>
    <topic>අවදිවන්න ඩෙංගු යළිත්?</topic>
    <author>සාගරිකා දිසානායක</author>
    <content>සාගරිකා දිසානායකවැසි සමයත් සමඟම ඩෙංගු උවදුර උත්සන්න වීමට ඉඩ ඇති හෙයින් දෙසැම්බර් 01 දා සිට 07 දක්වා සෞඛ්‍ය අමාත්‍යාංශය ඩෙංගු සතියක් ප්‍රකාශයට පත් කොට තිබේ. මේ කාලයේදී දීප ව්‍යාප්ත ඩෙංගු මර්දන කටයුතු ක්‍රියාත්මක කෙරෙන බව සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පවසයි.සෞඛ්‍ය අමාත්‍යාංශය, ත්‍රිවිධ හමුදාව, පොලිසිය, පළාත් පාලන අමාත්‍යාංශය හා පරිසර අමාත්‍යාංශය ඇතුළු අදාළ ආයතන රැසක සහභාගිත්වයෙන් සිදු කැරෙන මේ දීප ව්‍යාප්ත ඩෙංගු මර්දන වැඩසටහන යටතේ පාසල්, නිවාස, සේවා ස්ථාන, පොදු වෙළෙඳ පොළ, රෝහල් ඇතුළු සෑම ස්ථානයක් ම පරික්ෂාවට ලක් කෙරෙන අතර සෞඛ්‍ය කාර්ය මණ්ඩල සාමාජිකයින්, ත්‍රිවිධ හමුදා නියෝජිතයන් හා පොලිසිය එක්ව ඩෙංගු මදුරුවන් බෝවන ස්ථාන සොයා වැටලීම් සිදු කරන බව ද ඔහු පැවැසීය.පසුගිය කාලයේදී ඩෙංගු මර්දනය සඳහා පිහිටුවන ලද ජනාධිපති කාර්යසාධක බලකාය, ත්‍රිවිධ හමුදාව, සෞඛ්‍ය කාර්ය මණ්ඩලය එක්ව ජනතා සහයෝගිත්වයෙන් යුතුව රටපුරා පවත්වන ලද පරිසර පවිත්‍රතා හා ඩෙංගු මර්දන වැඩපිළිවෙළ හේතුවෙන් මේ වනවිට ඩෙංගු රෝගයේ පැතිරීම බොහෝ දුරට පාලනය වී ඇතැයි කී ලේකම්වරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa1011289</link>
    <topic>ජනාධිපතිතුමා අභියෝගවලට මුහුණදී ජනතාවට නිදහස් රටක් ලබාදුන්නා</topic>
    <author/>
    <content>- ඇමැති බන්දුල ගුණවර්ධනනිදහසින් පසු ලංකා ඉතිහාසයේත්, නිදහසට පෙරත් රට පාලනය කළ රාජ්‍ය නායකයින් අතර මහින්ද රාජපක්ෂ ජනාධිපතිතුමා තරම්, ප්‍රබල අභියෝගවලට එකවර මුහුණ දුන් නායකයෙක් ලංකා ඉතිහාසයේ නැති බව අධ්‍යාපන අමාත්‍යතුමා පවසයි.අමාත්‍යතුමන් මේ බව ප්‍රකාශ කළේ, ජනාධිපතිතුමන්ගේ දෙවැනි ජනපති පදවි ප්‍රාප්ති සමරු සතිය නිමිතිකොටගෙන දිවයින පුරා ක්‍රියාවට නංවනු ලබන පැළ ලක්ෂ 11 ක් සිටුවීමේ ජාතික වැඩසටහනට සමගාමීව අධ්‍යාපන අමාත්‍යාංශය මගින් ක්‍රියාත්මක කළ රුක් රෝපණ වැඩසටහනට සහභාගී වෙමිනි.එහිදී වැඩිදුරටත් අදහස් දැක්වූ අමාත්‍යවරයා, 2004 සුනාමියෙන් විනාශයට ලක් වූ රටක් ජනාධිපතිතුමන්ට භාරගන්නට සිදුවූ බවත්, ඒ වකවානුවෙහි උතුරු නැඟෙනහිර ත්‍රස්තවාදය උත්සන්නව පැවති අතර රාජ්‍ය අයවැයෙන් බිලියන 250 ක් පමණ ඒ වෙනුවෙන් වෙන්කරන්නට සිදුවූ බවත් පැවසීය. ලෝක තෙල්මිල කිසිදා නොවිරූ විරූ අයුරින් ඉහළ යාම නිසා තෙල් නොනිපදවන රටක් ලෙස එම දැවැන්ත අභියෝගයට මුහුණ දෙන්නට සිදුවූ බවත්, එම ප්‍රධාන අභියෝග පහටම අභීතව මුහුණ දෙමින් මේ රටේ ජනතාවට නිදහස් රටක් අත්පත් කර දෙන්නට ජනාධිපතිතුමන් සමත් වූ බවත් ප්‍රකාශ කළේය.දස අවුරුදු රට ගොඩනැගීමේ සංකල්පය අනුව, සැකසූ පස්වැදෑරුම් සංවර්ධන මාවත තුළ එක් මාවතක් වන්නේ දැනුම කේන්ද්‍රීය සංවර්ධනයයි. එය ප්‍රධාන උපාය මාර්ගය කරගනිමින් ජාතික සංවර්ධන අරමුණු කරා යන ගමනේ දී ශ්‍රී ලංකාව ආසියාවේ ආශ්චර්ය බවට පත්කිරීම සඳහා රටට පූර්වාදර්ශයක් ලබාදෙන අමාත්‍යාංශය බවට අධ්‍යාපන අමාත්‍යාංශය පත්කරන බවද අධ්‍යාපන අමාත්‍යවරයා තවදුරටත් කරුණු දක්වමින් ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa10112810</link>
    <topic>සියඹලන්ගමුවේ ඇතාගේ මරණය ගැන අපක්ෂපාතීව පරීක්ෂණ කෙරෙනවා</topic>
    <author>නිහාල් පී. අබේසිංහ</author>
    <content>- ඇමැති එස්. එම්. චන්ද්‍රසේනනිහාල් පී. අබේසිංහගල්ගමුව සියඹලන්ගමුවේ ඇතාගේ මරණය පිළිබඳව වගකිවයුතු වනජීවි සංරක්ෂණ දෙපාර්තමේන්තුවේ නිලධාරීන්ට දැඩි විනයානුකූල දඬුවම් ලබා දෙන බව නව ගොවිජන සේවා හා වනජීවි කටයුතු පිළිබඳ ඇමැති එස්. එම්. චන්ද්‍රසේන මහතා පවසයි.මේ ඇත් මරණය පිළිබඳව තම උපදෙස් පරිදි අපරාධ පරීක්ෂණ දෙපාර්තමේන්තුවට හා වනජීවි සංරක්ෂණ දෙපාර්තමේන්තුව මඟින් පූර්ණ පරීක්ෂණ දෙකක් අපක්ෂපාතීව සිදු කරන බවත් මින් ඉදිරියේදී මෙරට අලින් මෙන්ම ගොවිහු සුරැකීම පිණිස නව වැඩ පිළිවෙළක් ක්‍රියාත්මක කරන බවත් චන්ද්‍රසේන මහතා කීය.එස්. එම්. චන්ද්‍රසේන මහතා නව ඇමැති තනතුරේ වැඩ බාර ගැනීමෙන් පසු පැවැති විශේෂ ප්‍රවෘත්ති සාකච්ඡාවකදී මේ බව පැවැසීය.මහාචාර්ය වැලමිටියාවේ කුසලධම්ම නාහිමි අනුරාධපුර රුවන්වැලි මහ විහාරාධිපති පල්ලේගම හේමරතන නාහිමි ප්‍රමුඛ මහා සංඝරත්නය ද, ආර්ථික සංවර්ධන ඇමැති බැසිල් රාජපක්ෂ, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා, සුළු අපනයන බෝග සංවර්ධන ඇමැති රෙජිනෝල්ඩ් කුරේ නියෝජ්‍ය ඇමැති ඩබ්ලිව්. බී. ඒකනායක යන මහත්වරු ප්‍රමුඛ මැති ඇමැතිවරු ද නිලධාරීහු ද මෙම අවස්ථාවට එක්වූහ.ඉදිරියේදී උතුරු නැඟෙනහිර ඇතුළු මෙරට ඇති වනාන්තර කිහිපයක්ම නව වනජීවි ජාතික උද්‍යාන ලෙස නම් කරන බවත්, අලින්ට වන සතුන්ට නිදහසේ ඉන්නට ඉඩ සලසා ගොවි ජනතාවට ගොවිතැන් කිරීමට වෙනම ඉඩකඩ ලබාදීමේ වැඩ පිළිවෙළක් ක්‍රියාවට නංවන බවත් චන්ද්‍රසේන ඇමැතිවරයා කීය.එජාපයේ සිටි මහ අලි 18 දෙනෙක් රජයට එක්කරවීමේ කටයුත්තට සහාය දුන් තමාට මේ කැලේ අලි සුරකිමින් කටයුතු කිරීම ප්‍රශ්නයක් නොවෙනු ඇති බවත්, අලිත්, වනජීවිනුත් ගොවි ජනතාවත් සුරැකීම තම අරමුණ බවත් නව ඇමැතිවරයා පැවැසීය.මෙහිදී අදහස් පළ කළ වනජීවි අධ්‍යක්ෂ ජනරාල් වෛද්‍ය චන්ද්‍රවංශ පතිරාජ මහතා පැවසුවේ ටොන් 4 ක් පමණ බර මේ ඇතා ප්‍රවාහනයේදී ඇත් දළ දෙකෙන් ලොරියට ඇණ ඇති බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa10112811</link>
    <topic>ගුවන් හමුදාවේ ගල් කොරිවල ආදායමෙන් සියයට 50 ක් ‘අපි වෙනුවෙන් අපි’ අරමුදලට</topic>
    <author>චන්ද්‍රිකා පෙරේරා</author>
    <content>චන්ද්‍රිකා පෙරේරාශ්‍රී ලංකා ගුවන් හමුදාව විසින් පවත්වාගෙන යනු ලබන ‘ගල් කොරි’ වලින් ලැබෙන ලාබයෙන් සියයට පනහක් මේ වනවිට ‘අපි වෙනුවෙන් අපි’ නිවාස ව්‍යාපෘතියට ලබාදෙන බව ගුවන් හමුදාව පවසයි. ඊට අමතරව මේ නිවාස තැනීමට අවශ්‍ය සම්පූර්ණ කළුගල් ප්‍රමාණය එමඟින් ද සැපයෙයි.ඉදිරි මාස හයේ දී ක්‍රියාවට නැංවෙන වැඩපිළිවෙළට අනුව ‘අපි වෙනුවෙන් අපි’ නිවාස ව්‍යාපෘතියට අවශ්‍ය සම්පූර්ණ පිරිවැය දැරීමට ශ්‍රී ලංකා ගුවන් හමුදාවේ ගල් කොරි ව්‍යාපෘතියට හැකිවෙතැයි ගුවන් හමුදා විධායක කෘෂි නිලධාරි ගෲප් කපිතාන් හරේන්ද්‍ර පේරුසිංහ මහතා පැවසීය.රට පුරා අරඹා ඇති සංවර්ධන කටයුතු සඳහා අවශ්‍ය කළුගල් සහන මිලට හා නොමිලේ ද ලබාදීමට ගුවන් හමුදාව පියවර ගෙන ඇත.දිවුලපිටිය දියගම්පල ප්‍රදේශයේ පවත්වාගෙන යන ගල් කොරියේ නිෂ්පාදනය වන කළුගල් ප්‍රමාණයෙන් සියයට විසි පහක් සමෘද්ධි අධිකාරියේ කටයුතු සඳහා නොමිලේ ලබාදීමට ද පියවර ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa10112812</link>
    <topic>ජනාධිපති ලේකම්ට ජගත් කමිටු සභාපතිත්වයක්</topic>
    <author/>
    <content>ජනාධිපති ලේකම් ලලිත් වීරතුංග මහතා තවත් වරක් ජගත් ආර්ථික හා සාමාජීය කොමිසමේ තොරතුරු තාක්ෂණ කමිටුවේ සභාපති ලෙස එහි සියලුම රටවල ඒකඡන්දයෙන් පත්වී ඇත.එක්සත් ජාතීන්ගේ ආර්ථික හා සමාජීය කොමිසමේ තොරතුරු තාක්ෂණ කමිටුවේ සභාපතිත්වය ශ්‍රී ලංකාවට යළිත් වරක් ලැබීම ද සිදු වී තිබේ.දකුණු කොරියාව, ඉන්දියාව, මැලේසියාව, ඔස්ට්‍රේලියාව ආදි තොරතුරු හා සන්නිවේදන ක්ෂේත්‍රයේ ඉදිරියෙන් සිටින රටවල් රැසක සහභාගිත්වයෙන් තායිලන්තයේ බැංකොක් නුවරදී මෙම කමිටු රැස්වීම පසුගියදා පැවැත්විණි.‘ඉ - ශ්‍රී ලංකා’ වැඩපිළිවෙළ ඔස්සේ මෙරට තොරතුරු හා සන්නිවේදන තාක්ෂණය අර්ථවත් ලෙස ක්ෂේත්‍ර ගණනාවක ව්‍යාප්ත කිරීමට හැකිවීමත් අන්තර්ජාතික වශයෙන් ඒවා ඇගැයීමට ලක්වීමත් මෙම ධුරය ශ්‍රී ලංකාවට හිමිවීමට ප්‍රධාන හේතුවක් වූ බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ (ICTA) ප්‍රධාන විධායක නිලධාරී රෙෂාන් දේවපුර මහතා පවසයි. එමෙන්ම තොරතුරු තාක්ෂණ ක්ෂේත්‍රයේ ලබා ගත් ප්‍රගතිය අඛණ්ඩ ලෙස පවත්වා ගෙන යෑමට රජය සමත්වීම තව දුරටත් මෙවැනි සුවිශේෂ තනතුරක් ශ්‍රී ලංකාවට හිමිවීමට හේතු වූ බව ඔහු සඳහන් කරයි.පොදු රාජ්‍ය මණ්ඩලීය විදුලි සන්දේශ සංවිධානයේ සභාපති ධුරය ද මේ වන විට හොබවන්නේ ජනාධිපති ලේකම් ලලිත් වීරතුංග මහතා විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa10112813</link>
    <topic>නව වනජීවී අධ්‍යක්ෂ ජනරාල්</topic>
    <author/>
    <content>වනජීවී සංරක්ෂණ දෙපාර්තමේන්තුවේ අධ්‍යක්ෂ ජනරාල්වරයා වශයෙන් වෛද්‍ය චන්ද්‍රවංශ පතිරාජ මහතා පත්කර තිබේ. වනජීවී දෙපාර්තමේන්තුවේ 28 වන අධ්‍යක්ෂ ජනරාල්වරයා ඔහුය. කුරුණෑගල මලියදේව විදුහලේ ආදි ශිෂ්‍යයකු වන පතිරාජ පේරාදෙණිය සරසවියෙන් සහ සිංගප්පූරුවේ ජාතික වෛද්‍ය පර්යේෂණ ආයතනයේ වැඩිදුර අධ්‍යාපනය ලැබීය.ආර්ථික සංවර්ධන අමාත්‍යාංශයේ අධ්‍යක්ෂ ජනරාල්වරයෙකු වශයෙන් ද වර්තමානයේ කටයුතු කරන හෙතෙම ජාතික පශු සම්පත් මණ්ඩලයේ සභාපතිවරයා වශයෙන් කටයුතු කිරීමේදී එය ඉතා ඉහළ ලාභ ලබන රාජ්‍ය ආයතනයක් බවට පත්කිරීමට මුල්විය.ඔහු වැඩ බාරගැනීමේ අවස්ථාවට හිටපු අධ්‍යක්ෂ ආනන්ද විජේසූරිය, ආර්ථික සංවර්ධන අමාත්‍යාංශයේ මාධ්‍ය සමායෝජක ධර්මන් වික්‍රමරත්න ඇතුළු නිලධාරිහු රැසක් සහභාගිවූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aa101128_3</link>
    <topic>රට රැකියා නියුතු වූවන්ට අඩු පොලියට නිවාස ණය</topic>
    <author>සුනිල් දයා අල්විස්</author>
    <content>සුනිල් දයා අල්විස්රට රැකියාවල යෙදෙන්නන්ට නිවාස ඉදිකිරීම සඳහා රුපියල් ලක්ෂ තුනක් හා පහක් දක්වා සහන පොලී පදනම මත ණය මුදලක් ලබාදීමේ නව වැඩපිළිවෙළක් ක්‍රියාත්මක කර ඇත.විදේශ සේවා නියුක්ති කාර්යාංශය හා රාජ්‍ය උකස් හා ආයෝජන බැංකුව සමඟ එක්ව ක්‍රියාත්මක කරන මේ ණය සහන වැඩපිළිවෙල යටතේ අය කර ගන්නා පොලී අනුපාතය සියයට 13 ක් වන අතර මෙයින් සියයට 7 පොලී කොටසක් විදේශ සේවා නියුක්ති කාර්යාංශය විසින් ගෙවා දමන අතර ණය ලාභීන් ගෙවිය යුතු වන්නේ සියයට 6 සුළු ප්‍රතිශත වටිනාකමකි.රුපියල් ලක්ෂ 5 වැඩියෙන් නිවාස ණය අවශ්‍ය වන රට රැකියාවල යෙදෙන අයගේ එම ඉල්ලුම්පත් ද සලකා බලා වැඩි මුදලක් ලබාදීමටත් පියවර ගනු ඇත.රු. ලක්ෂ 5 ණය මුදලක් සැපයීමේ දී රු. 1,80,000 පොලී මුදලක් පමණක් ඒ වෙනුවෙන් වැය වනු ඇත. මෙයින් කාර්යාංශය සියයට 7 ක් බැවින් ගෙවන පොලිය අනුව රු. 1,00,000 මුදලක් ගෙවා දමයි.මේ නිවාස සහනයට අමතරව විදේශ රැකියාවක නිරතව සිටියදී යම් කිසි අනතුරකින් සියයට 50 වැඩියෙන් ආබාධිත තත්ත්වයට පත්වූවන්ට ආපසු ලබා නොගන්නා ආධාර මුදලක් වශයෙන් රු. 25,000 ලබාදෙනුයේ ස්වයං රැකියාවක් ආරම්භ කිරීමට කරන උපකාරයක් වශයෙනි.මේ හැර රට රැකියාවල නිරත අය ගේ දූ දරුවන් අතර තාක්ෂණික අධ්‍යාපනය ජනප්‍රිය කර ඔවුන්ට වෘත්තීය පුහුණු පාඨමාලා හැදෑරීම සඳහා රු. 5000 බැගින් ශිෂ්‍යත්ව ප්‍රදානයන් ද සිදු කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ab1011281</link>
    <topic>කන්නන්ගර මහත්තයාගේ දරුවෝ සහ මහින්ද මහත්තයාගේ දරුවෝ</topic>
    <author>කරුණාදාස සූරියආරච්චි</author>
    <content>පහේ ශිෂ්‍යත්ව විභාගයේ ප්‍රතිඵල එන විට මා සිටියේ ගම්පහ බණ්ඩාරනායකයේ හයවැනි පන්තියේය. ශිෂ්‍යත්වධාරීන් සෙන්ට්‍රල් කොලීජිවලට ඇතුළත් විය යුතුවූ නිසා මම හේනෙගම හත්වැනි පන්තියට ගියෙමි. ඊළඟ වසරේ ගලහිටියාවේ අටවැනි පන්තියට පැමිණියෙමි.මම කන්නන්ගර මහත්තයාගේ දරුවෙක්මි. ඒ බව මා කියන්නේ ඉතා ආඩම්බරයෙන් සහ අභිමානයෙනි.ගමේ වහරින් කියතොත් අහල ගම් හතකින් ශිෂ්‍යත්වයෙන් සමත් වී 1959 වසරේ “සෙන්ට්‍රල් කොලීජිය”කට ගොස් තිබුණේ මා පමණි. ඒ නිසාම ගමේ පන්සලේ හාමුදුරුවන්ගේ අවධානය පවා මා වෙත යොමුවී තිබුණු අයුරු මහත් තෘප්තියකින් යුතුව සිහිපත් කරමි.පළමුව හේනෙගමට ගියේ අම්මාගේ ගම කෑරගල නිසාය. පසුව ගලහිටියාවට ආවේ නිවෙසට ආසන්න බව හේතුකොටගෙනය.එය එසේ වුවද මේ විදුහල් දෙකේදීම මම නේවාසිකාගාරයේ නැවතී සිටියෙමි.මේ සෙන්ට්‍රල් කොලීජි දෙකම එකවාගේ ය. විශාල දෙමහල් ගොඩනැඟිල්ලක් තිබිණි. මැද මිදුලක් තිබිණි. උදේ රැස්වීම හෙවත් “ඇසෙම්බ්ලිය” පැවැත්වූයේ එහිය. මේ මැද මිදුල ද එහි පැවැත්වූ ඇසෙම්බ්ලිය ද මගේ ජීවිතයේ අමතක නොවන සටහනක් තබා ඇත්තේය. වර්තමානයේ ද මම නිර්මාණ සාහිත්‍යය වෙනුවෙන් සම්මාන ලබා ඇත්තෙමි. එහෙත් මගේ ජීවිතයේ පළමු සම්මානය ලබා ගත්තේ ගලහිටියාවේ මැද මිදුලේ “ඇසෙම්බ්ලියේදීය”. ඒ විදුහලේ සාහිත්‍ය සංගමය විසින් පැවැත්වූ කෙටිකතා තරගයෙන් පළමු තැන දිනාගැනීම නිසාය. මට “ප්ලේට් ඔෆ් ගෝල්ඩ්” නම් වූ ඉංගිරිසි පද්‍ය සංග්‍රහය තෑගි වශයෙන් ලැබිණි. එකල මම “ප්‍රෙප්” පන්තියේ හෙවත් සාමාන්‍ය පෙළ පූර්ව පන්තියේ ඉගෙන ගනිමින් සිටියෙමි.මැද මිදුලට යාබදව විශාල වේදිකාවක් සහිත විශාල ප්‍රමාණයේ රැස්වීම් ශාලාවක් විය. වේදිකාව දෙපස ඉඩ පහසුකම් ඇති කාමර දෙකකි. මේ කාමර දෙක සාමාන්‍ය දිනවලදී ගුරු කාමර ලෙසින් පාවිච්චි කළ අතර වාරාවසාන විවිධ ප්‍රසංගය හෙවත් “කොන්සර්ට්” එකේදි වෙස් මාරුකර ගැනීම සඳහා යොදාගන්නා ලදී. ටීචර්ලා ගේ කාමරය බාලිකාවන් විසින් ද සර්ලාගේ කාමරය පිරිමි ළමුන් විසින් ද පාවිච්චි කළ අයුරු මට අද වගේ මතකය.මට ඒ බව හොඳින් මතක තිබෙන්නේ මා ද විවිධ ප්‍රසංගයේ සමහර අංග වෙනුවෙන් පෙනී සිටි බැවිනි.මෙවැනි රංග ශාලා දැන් විදුහල්වල තිබේදැයි මම නොදනිමි. හේනෙගම මෙන්ම ගලහිටියාවේ වේදිකා දෙකම ලෑලිවලින් තැනූ ඒවා මිසක සිමෙන්ති වේදිකා නොවේ.පාසල් නාට්‍යයක් නොව “සිංහබාහු මනමෙ” වැනි සුප්‍රසිද්ධ නාට්‍ය ද කිසිදු අපහසුවක් නොමැතිව රඟදැක්වීමට අවශ්‍ය ඉඩකඩ මෙන්ම නේපථ්‍යාගාර ආදී අනික් සියලු පහසුකම් ද මේ ශාලාවල තිබිණි. එකල විදුහල් දරු දැරියෝ මේ පහසුකම්වලින් උපරිම ප්‍රයෝජන ගත්හ. සෝමසිරි දෙහිපිටිය එකල පරපුරේ නළුවකු මෙන්ම ජැක්සන් ඇන්තනි වැනි මෙකල පරපුරේ නළුවකු ද ගලහිටියාවෙන් බිහිවී ඇති බව මා සටහන් කරන්නේ ඒ විසල් වේදිකාවට උපහාරයක් වනු පිණිසය.මනෝරත්න බිහිවූ පොරමඬුල්ල මැදි විදුහල එදා හැඳින්වූයේ “ස්වර මඬුල්ල” නමිනි.මා සටහන් කරන්නේ ගලහිටියාව සහ හේනෙගම ගැන වුවද කන්නන්ගර මහත්තයාගේ නිදහස් අධ්‍යාපන සංකල්පය මත බිහිවූ සෑම මධ්‍ය විද්‍යාලයකම හැඩරුව මෙසේ වීය.පළමුව මධ්‍ය විද්‍යාල දහඅටක් බිහිවූ අතර එය ඉන්පසු පණස් ගණනක් දක්වා වැඩි විය.ඒ ඒ ගම්පළාත්වල සිටි දක්ෂතම දරුවෝ මේ මැදි විදුහල්වල එක්රොක් වූවා විනා පිට ගියේ නැත. ගලහිටියාව, හේනෙගම, තෝලංගමුව, සඳලංකාව, හුණුමුල්ල, වීරකැටිය, තෙලිජ්ජවිල, අකුරම්බොඩ, නුගවෙල, අනුරාධපුර, ඉබ්බාගමුව, මාදම්පේ, කුලියාපිටිය ආදී පණස් ගණනක් වූ “සෙන්ට්‍රල් කොලීජි” විසින් එකල අධ්‍යාපනය උඩුයටිකුරු කොට නැති බැරි මට්ටමේ සිටි ගැමි දරුවා ශ්‍රීී ලංකාවේ ඉහළටම ඔසවා තැබුවේය යනුවෙන් ගාම්භීර සටහනක් තැබීමට මෙය අවස්ථාවක් කොට ගනිමි. (එහෙත් සියලුම සෙන්ට්‍රල් කොලීජි පිළිබඳව විස්තර නොලියැවීම ගැන කමත්වා)මා මුලින් සඳහන් කෙළේ මැද මිදුල සහ සුවිසල් ශාලාව ගැන පමණි.දෙමහල් ගොඩනැඟිල්ලේ හොඳට ඉඩ පහසුකම් ඇතිව පන්ති කාමරයේ උගත් සාමාන්‍ය විෂයයන්ටත් වඩා කුඩා අපේ සිත් ඇදී ගියේ ප්‍රායෝගික ක්‍රියාකාරකම් උගන්වන කර්මාන්ත කාමර වෙතටය.ලී වැඩ ශාලාවට ගිය අපි කියතේ, මිටියේ, නියනේ වැඩ කදිමට උගත්තෙමු. හතේ අටේ දරුවකුට බෝල කූ®ඩුවක් හදන එක “සිම්පල්” වැඩකි. මැටි වැඩ කාමරයේදී අපි ඒ ශිල්පය උගත්තෙමු. එසේම ලෝහ වැඩ, ලාක්ෂා වැඩ පමණක් නොව කෘෂිකර්ම පාඩමේදී කැත්තේ උදැල්ලේ වැඩ අපූරුවට උගත්තෙමු. එසේම, චිත්‍ර කාමරය, නැටුම් කාමරය මෙන්ම සංගීත කාමරය ද අපේ චරිත මනාව සකස් කළ බව නොකිව මනාය.ගැහැනු දරුවෝ විවීම, මැහීම, මෙන්ම ගෘහ විද්‍යාව උගත්හ. ඒ සඳහා ද වෙන වෙනම කාමර තිබිණි. ඒවා සියලු පහසුකම්වලින් යුක්ත වීය.එසේම හැම විෂයයකටම ඒ සඳහාම පුහුණුවක් ලද ගුරු මහත්ම මහත්මීහු සිටියහ. විශාල ප්‍රමාණයේ විද්‍යාගාර තුනක් තිබිණි. ගෑස් කාමරයේ ඇති ගෑස් මෝටරය ක්‍රියාත්මක කළ විට විද්‍යාගාරයේ දාහකයන් වෙනුවෙන් අවශ්‍ය ගෑස් ලැබුණේය. මේ විද්‍යාගාරවලින් ශිෂ්‍ය ශිෂ්‍යාවෝ උපරිම ප්‍රයෝජන ගත්හ.කීර්තිමත් වෛද්‍ය විද්‍යා ආචාර්යවරයකු වූ මහාචාර්ය නිමල් සේනානායක ද සිය මූලික විද්‍යා දැනුම ලබාගත්තේ හේනෙගම මැදි විදුහලේ විද්‍යාගාරවලින් බැව් සටහන් කරන්නේ සමස්ත මැදි විදුහල් විද්‍යාගාරවලටම කරනු ලබන උපහාරයක් වශයෙනි. එසේ කීර්තියට පත් විද්‍යාර්ථීන් අති විශාල ප්‍රමාණයක් “සෙන්ට්‍රල් කොලීජි” වලින් බිහිවූ බව මෙහිලා සඳහන් කරනු කැමැත්තෙමි.මේ විෂයානුබද්ධ අධ්‍යාපනය මෙසේ පෙළ ගැසෙද්දී සැබෑ පෞරුෂ වර්ධනයක්සඳහා අවශ්‍ය වන්නා වූ ශාරීරික වර්ධනය මෙන්ම ක්‍රීඩා කුසලතා වර්ධනය වෙනුවෙන් ද වෙන්වුණු විශාල ක්‍රීඩා පිට්ටනිවලින් මැදි විදුහල් සැමෙකක්ම පාහේ සමන්විත විය. විශේෂඥ පුහුණු ක්‍රීඩා උපදේශකවරු ක්‍රීඩාව වෙනුවෙන් කැපවී සිටියහ.ඒ නිසාම මැදි විදුහල්වලින් දක්ෂ ක්‍රීඩක ක්‍රීඩිකාවෝ බිහිවූහ.මේ සියල්ලටමත් වඩා එකල මැදි විදුහල්වල දක්නට ලැබුණු එහෙත් අද විදුහල්වල දක්නට නොලැබෙන එක් සුවිශේෂ පහසුකමක් වන්නේ බාලක බාලිකාවෝ දෙපාර්ශවයටම ලැබුණු නේවාසිකාගාර පහසුකම්ය. සෑම මැදි විදුහලකම පාහේ බාලක සහ බාලිකා නේවාසිකාගාර තිබිණි. ශිෂ්‍යත්වධාරියකු වෙනුවෙන් ආණ්ඩුවෙන් මසකට රුපියල් විස්සක් ලැබිණි.පසුව එය රුපියල් තිහක් දක්වා වැඩි කරන ලදී. මා වෙනුවෙන් ද මසකට රුපියල් තිහක් වැයකළ බව කන්නන්ගර මහත්තයාගේ නම දහස් වාරයක් මුමුණමින් මෙසේ සටහන් කරමි. එය එකල අපේ නඩත්තුව සඳහා හොඳට ප්‍රමාණවත් වීය.මේ සියලු අධ්‍යාපන ක්‍රියාකාරකම් අවසාන වශයෙන් කේන්ද්‍රගත වූයේ විභාග ප්‍රතිඵල සමඟය.මධ්‍ය මහා විද්‍යාලවල පෝෂණය ලැබූ කන්නන්ගර මහත්තයාගේ දරුවන් පසුකලෙක ශ්‍රී ලංකාවේ සමස්ත පරිපාලන ක්‍ෂේත්‍රයම ආක්‍රමණය කළ බව මෙහි සටහන් කරන්නේ ඊටත් වඩා උපහාරයක් එතුමා වෙනුවෙන් කළ නොහැකි බැවිනි.අමාත්‍යංශ ලේකම්වරුන්ගේ අතිමහත් බහුතරය මැදි විදුහල් ආදි ශිෂ්‍යයෝ වූහ.එහෙත් මේ මහා අධ්‍යාපන ජාලය පසුකලෙක බිඳී ගියේය. දැවැන්ත මධ්‍ය විද්‍යාල හැකිලී ගොස් සාමාන්‍ය මහා විද්‍යාල තත්ත්වයට වැටිණි. ජනප්‍රිය විද්‍යාල නමින් පැළැන්තියක් කෘත්‍රිමව නිර්මාණය වීය.පහේ ශිෂ්‍යත්වය, ජනප්‍රිය පාසල්වලට ඇතුළුවීමේ විභාගයක් බවට පත්විය. ගැමිදරුවෝ නැවතත් අහුමුළුවලට කොන් වූහ. ආධාර, අරමුදල්, බලපෑම් හරහා නැවතත් වරප්‍රසාද ලත් දරුවන්ට අධ්‍යාපනය උරුම විය. “කොළඹට කිරි අපට කැකිරි” සටන් පාඨයක් ද නිර්මාණය වීය.ඒ අතර “කොළඹ පිස්සුව“ අස්සක් මුල්ලක් නෑර පැතිර ගියේය. දරුවන්ට නම් මේ පිස්සුව හැදුණේ නැත. තාත්තලාටත් වඩා අම්මලා අතර මේ “කොළඹ පිස්සුව“ මර්දනය කළ නොහැකි තරමට ම පැතිර ගියේය.අධ්‍යාපනයට ඉතා උචිත නිස්කලංක ගැමිපරිසරයන්හි ක්‍රමවත්ව ගොඩනංවා තිබුණු “සෙන්ට්‍රල් කොලීජි” පාළුවට යද්දී නගරයේ දූවිලි, සද්ද බද්ද, තදබදය, මැදට සිය දරුවා තල්ලු කරන්නට තරම් මේ කොළඹ පිස්සුව උත්සන්න වීය.මේ ඛේදවාචකය තේරුම්ගත් ආදරණීය තාත්තා කෙනෙකු ලෙසින් මහින්ද මහත්තයා මෙවර අයවැය ලේඛණයත් සමඟ අධ්‍යාපන ක්‍ෂේත්‍රය වෙතට පියමං කරන්නේ මේ ඓතිහාසික කඩඉම් මොහොතකදීය.ඒ විශේෂ පාසල් දහසක ව්‍යාපෘතියත් රැගෙනය. කන්නන්ගර මහත්තයා මැදි විදුහල් පණස් ගණනකින් අධ්‍යාපන ක්‍ෂේත්‍රයේ මහා විප්ලවයක් සිදුකළා නම් පාසල් දහසකුත් සමඟ ගමින් ගමට යාමට සැරසෙන මහින්ද මහත්තයාට කළ හැකි මෙහෙවර ගැන අටුවා ටීකා ලිවීම අවශ්‍ය නොවේ.අතිශයින්ම කාලීන සහ වැදගත් යෝජනා රැසක් මෙවර අයවැය කතාවේ ඇතුළත් වී තිබුණ බව ඇත්තය. ඒ සියල්ල අතරේ අධ්‍යාපනයේ නව යුගයක් නිර්මාණය කිරීම සඳහා යෝජනා කර ඇති පාසල් දහසේ ව්‍යාපෘතිය සුවිශේෂී යැයි මට සිතෙන්නේ කන්නන්ගර මහත්තයාගේ දරුවකු වශයෙන් දුප්පත් ගැමිදරුවන් අරබයා මෙවැනි අධ්‍යාපන ප්‍රතිසංස්කරණ කෙතරම් අගනේදැයි අත්දැකීමෙන් මා හොඳින්ම දන්නා හෙයිනි.මේ සුවිශේෂී පාසල් දහසත් සමඟ සුවිශේෂී වෙනස්කම් රැසක් අධ්‍යාපන ක්‍ෂේත්‍රයෙහි සිදුවනු නිසැකය.නව යුගයට අදාළ පෞරුෂයන් බිහි කිරීම, සංවර්ධනයට අවශ්‍ය සම්පත් බිහිකිරීම, ශ්‍රී ලාංකේය ලකුණ තබන විද්වතුන් බිහිකිරීම සදාචාර සම්පන්න පුරවැසියන් බිහිකිරීම ආදී ඉලක්ක සපුරා ගැනීම ද ඒ සඳහා අවශ්‍ය අධ්‍යාපන ක්‍රම, පාඨමාලා, ගුරු පුහුණුව සකස්වීම ද සිදුවනු නිසැකය.මෙහිලා මහින්ද රාජපක්ෂ ජනාධිපතිතුමාට ශක්තියක් විය හැකි නම්‍යශීලී සහ විචක්ෂණශීලී අධ්‍යාපන ඇමැතිවරයකු සිටීම ද හෙට දවසේ දරුවන්ගේ හේතුවාසනාවක් යැයි සිතමි.කන්නන්ගර මහත්තයාගේ දරුවෝ පසුකලෙක ශ්‍රී ලංකා පරිපාලනයේ සහ සංවර්ධනයේ මුල් තැන්වලට පැමිණ මහා මෙහෙවරක් කළහ. ඇතැම්හු තවමත් කරමින් සිටිති.එසේ කෙළේ මැදි විදුහල් පණස් ගණනක ව්‍යාපෘතියක් ඔස්සේය. එසේම මතු දිනෙක මහින්ද මහත්තයාගේ දරුවන් ද ශ්‍රී ලංකාවේ තීරණාත්මක පෞරුෂයන් බවට පැමිණ ආසියාවේ ආශ්චර්යය තෙක් නොව ඉන් ඔබ්බට ද ශ්‍රී ලංකාව කැඳවාගෙන යනු නිසැකය.මගේ පරම්පරාවේ සියල්ලෝ “අපි කන්නන්ගර මහත්තයාගෙ දරුවෝ වෙමු” යි ආඩම්බරයෙන් පවසති. මතු දිනෙක මගේ මුනුබුරාගේ පරම්පරාවේ දරුවන් “අපි මහින්ද මහත්තයාගේ දරුවෝ වෙමු”යි අභිමානයෙන් පවසනු නිසැකය.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ab1011282</link>
    <topic>කැබිනට් මණ්ඩලයේ අලුත් මුහුණු</topic>
    <author>තාරක වික්‍රමසේකර</author>
    <content>උපන්දිනය- 1939.01.03අධ්‍යාපනය - ශ්‍රී ලංකා නීති විද්‍යාලයයපලමු පාර්ලිමේන්තු නියෝජනය - 1970නියෝජනය - රත්නපුර දිස්ත්‍රික්කයදේශපාලන නියෝජනය - දේශපාලනය නිසා වැඩිපුරම සිරබත් කෑ වමේ නායකයෙකි. 1989 දී යළිත් දේශපාලනයට පිවිසියේ ය. 1994 දී පො.එ.පෙ. රත්නපුර දිස්ත්‍රික්කයට වැඩිම මනාපවලින් පාර්ලිමේන්තුවට පත් විය.උපන් දිනය - 1940 නොවැම්බර් 21අධ්‍යාපනය - කොළඹ ආනන්ද, පේරාදෙණිය සරසවිය, නීති විද්‍යාලයය, ජර්මනියේ හයිඩල්බර්ග්, එංගලන්තයේ ඉන්ස්කොට් හා දිල්ලි සරසවිපළමු පාර්ලිමේන්තු නියෝජනය - 1989නියෝජනය - කෑගල්ල දිස්ත්‍රික්කයදේශපාලන නියෝජනය - 1978 කෑගල්ල නාගරික මන්ත්‍රී 1988 සබරගමු පළාත් සභා මන්ත්‍රී ධූරය දරා ඇත. සමුපකාර නියෝජ්‍ය ඇමැති ධූරයත් නාගරික සංවර්ධන හා මහජන උපයෝගිතා නියෝජ්‍ය ඇමැති හා කම්කරු ඵලදායිතා නියෝජ්‍ය අමාත්‍ය ධූරයන් දරා ඇත. උතුරු මැද පළාත් ආණ්ඩුකාර ධූරයත් සබරගමුව වැඩබලන ආණ්ඩුකාර ලෙස කටයුතු කර ඇත.උපන් දිනය - 1957 මාර්තු 09අධ්‍යාපනය - කුරුණෑගල මලියදේව, ගුරුතලාව ශා. තෝමස්, ගල්කිස්ස ශා. තෝමස්පළමු පාර්ලිමේන්තු නියෝජනය - 1985 මහියංගන අතුරු මැතිවරණයනියෝජනය - බදුල්ල දිස්ත්‍රික්කයදේශපාලන නියෝජනයන් - 1989 කම්කරු රාජ්‍ය ඇමැති ධූරය හෙබවූ අතර 1990 කම්කරු හා වෘත්තීය පුහුණු රාජ්‍ය අමාත්‍ය ධූරය දැරීය. 2001 මහ මැතිවරණයෙන් ජල කළමනාකරණ (කැබිනට් නොවන) අමාත්‍ය ධූරය දැරී ය.උපන් දිනය - 1955 මැයි 03අධ්‍යාපනය - කලාකරබෑව මහා විද්‍යාලයය, ඉපලෝගම ශ්‍රී විද්‍යාධාර පිරිවෙන, පේරාදෙණිය සරසවියපළමු පාර්ලිමේන්තු නියෝජනය - 2001නියෝජනය - අනුරාධපුර දිස්ත්‍රික්කයදේශපාලන නියෝජනය - උතුරු මැද පළාත් සභාවේ කෘෂිකර්ම ඇමැති ලෙස 1999 වසරේත් 2004 වසරේ ප්‍රජා සංවර්ධන සහ සමාජ සුබසාධන කාන්තා අභිවෘද්ධි නියෝජ්‍ය ඇමැති ධූරයත් 2005 වසරේ ගොවිජන සේවා හා ගොවි ජනතාව නගා සිටුවීමේ ඇමැති ධූරයත් ලැබී ය. ජාතිය ගොඩනැඟීමේ ඇමැති ලෙස 2007 වසරේදීත් කටයුතු කළ අතර 2010 වසරේ වාරිමාර්ග හා ජල කළමනාකරණ නියෝජ්‍ය ඇමැති ධූරය දැරී ය.උපන් දිනය - 1962 අප්‍රේල් 19අධ්‍යාපනය - ඌව මහා විද්‍යාලයය, ශාන්ත බෙනඩික් හා කොළඹ රාජකීය, කැලණිය විශ්ව විද්‍යාලයය, කොළඹ නීති විද්‍යාලයයපළමු පාර්ලිමේන්තු නියෝජනය - 1994නියෝජනය - බදුල්ල දිස්ත්‍රික්කයදේශපාලන නියෝජනයන් - 1988 ඌව පළාත් සභා මන්ත්‍රීවරයකු ලෙස තේරී පත් විය. අධිකරණ නියෝජ්‍ය ඇමැති ධූරය හා රාජ්‍ය පරිපාලන හා ස්වදේශ කටයුතු නියෝජ්‍ය ඇමැති ධූරයත් ජනමාධ්‍ය නියෝජ්‍ය ඇමැති ධූරයත් දරා ඇත.උපන් දිනය - 1947 නොවැ. 12අධ්‍යාපනය - කඩුවෙල වැලිවිට රෝමානු කතෝලික විදුහල, දෙනියාය මැදි විදුහල, විද්‍යොදය සරසවියපළමු පාර්ලිමේන්තු නියෝජනය - 1994නියෝජනය - කළුතර දිස්ත්‍රික්කයදේශපාලන නියෝජනයන් - 1993 බස්නාහිර පළාත් සභාවේ උප සභාපති ධූරය දැරීය. ජනමාධ්‍ය ඇමැති ධූරය දැරූ අතර බස්නාහිර පළාත් මහ ඇමැතිවරයා ලෙසත් කටයුතු කෙළේ ය. සමෘද්ධි තරුණ කටයුතු ක්‍රීඩා නියෝජ්‍ය ඇමැති ධූරය දරා ඇත.උපන් දිනය - 1961 මැයි 01අධ්‍යාපනය - කොළඹ රාජකීය, ශ්‍රී ජයවර්ධනපුර විශ්වවිද්‍යාලයයපළමු පාර්ලිමේන්තු නියෝජනය - 2000නියෝජනය - කෑගල්ල දිස්ත්‍රික්කයදේශපාලන නියෝජනයන් - 1999 සබරගමු පළාත් සභා මන්ත්‍රී ධූරය දරා ඇත. මුදල් නියෝජ්‍ය අමාත්‍යවරයා ලෙස කටයුතු කරන ලදී.ආර්ථික සංවර්ධන නියෝජ්‍ය ඇමැතිවරයා වශයෙන් කටයුතු කර ඇති ඔහු රාජ්‍ය ආදායම් ඇමතිවරයා ලෙස ද කටයුතු කර ඇත.උපන් දිනය - 1947 නොවැ. 10අධ්‍යාපනය - ගාල්ල, කරන්දෙනිය මධ්‍ය මහා විද්‍යාලයය, විද්‍යොදය විශ්ව විද්‍යාලයයපාර්ලිමේන්තු පත්වීම - 2004 මහ මැතිවරණයනියෝජනය - ගාල්ල දිස්ත්‍රික්කයදේශපාලන නියෝජනයන් - 1967 දී ජවිපෙන් දේශපාලනයට අවතීර්ණ විය. 1991 ශ්‍රීලනිපයට බැඳුණි. 1994 දී දකුණු පළාත් සභාවේ ආහාර සමුපකාර සමාජ සේවා කටයුතු ඇමැති ලෙස කටයුතු කෙළේ ය. ප්‍රාදේශීය යටිතල පහසුකම් සංවර්ධන නියෝජ්‍ය ඇමැති පදවියත්, ජාතික උරුමයන් හා සංස්කෘතික කටයුතු නියෝජ්‍ය ඇමැති පදවියත් දැරීය.උපන් දිනය - 1969 සැප්. 09අධ්‍යාපනය - කොළඹ රාජකීය, කොළඹ නීති විද්‍යාලයයපළමු පාර්ලිමේන්තු නියෝජනය - 2000 මැතිවරණයනියෝජනය - නුවරඑළිය දිස්ත්‍රික්කයදේශපාලන නියෝජනය - 2001 වසරේ වැවිලි කර්මාන්ත නියෝජ්‍ය ඇමැති පදවියට පත්විය.උපන් දිනය - 1960 අප්‍රේල් 13අධ්‍යාපනය - කොළඹ රාජකීය විද්‍යාලයය, කොළඹ නීති විද්‍යාලයයපළමු පාර්ලිමේන්තු නියෝජනය - 1994නියෝජනය - මහනුවර දිස්ත්‍රික්කයදේශපාලන නියෝජනයන් - 1988 දී ශ්‍රී ලංකා මුස්ලිම් කොංග්‍රසයට සම්බන්ධ වීය. 1994 දී පාර්ලිමේන්තුවේ කාරක සභා නියෝජ්‍ය සභාපති පදවිය දැරී ය. වරාය හා මුස්ලිම් ආගමික කටයුතු ඇමැති හා දේශීය හා ජාත්‍යන්තර වෙළෙඳ හා වාණිජ ඇමැති ධූරය ද දරා ඇත.උපන් දිනය - 1954 අගෝස්තු 28අධ්‍යාපනය - කුරුණෑගල මලියදේව විදුහලපළමු පාර්ලිමේන්තු නියෝජනය - 1994නියෝජනය - කුරුණෑගල දිස්ත්‍රික්කයදේශපාලන නියෝජනයන් - 1977 මැතිවරණය සම සමාජ අපේක්ෂකයකු ලෙස දේශපාලනයට එක් විය. 2000 වසරේදී සංස්කෘතික කටයුතු නියෝජ්‍ය ඇමැති ධූරයටත් 2004 දී මහා මාර්ග නියෝජ්‍ය ඇමැති ධූරයටත් පත්විය. අවසානයේ දී අධ්‍යාපන නියෝජ්‍ය ඇමැති පදවිය දැරී ය.උපන් දිනය - 1962 පෙබ. 12අධ්‍යාපනය - පහළ උඩයාල විදුහල හා දික්වැල්ල විජිත මහ විදුහලපළමු පාර්ලිමේන්තු නියෝජනය - 1994නියෝජනය - හම්බන්තොට දිස්ත්‍රික්කයදේශපාලන නියෝජනය - 1991 දී අගුණකොළපැලැස්ස ප්‍රාදේශීය සභා සභාපති පදවිය දැරීය. 1993 දී දකුණු පළාත් සභාවටත් 1994 මහ මැතිවරණයෙන් පාර්ලිමේන්තුවටත් තේරී පත්විය. නාගරික සංවර්ධන හා ජල සම්පාදන නියෝජ්‍ය අමාත්‍ය ධූරය දැරූ අතර පසුව නව දුම්රිය මාර්ග සංවර්ධන ඇමැතිවරයා විය. සෞඛ්‍ය නියෝජ්‍ය ඇමැති පදවිය ද දැරීය.උපන් දිනය - 1944 මාර්තු 25අධ්‍යාපනය - කහවත්ත මෙතෝදිස්ත, බෙලිඅත්ත මහ විදුහලපළමු පාර්ලිමේන්තු නියෝජනය - 1994නියෝජනය - ගම්පහ දිස්ත්‍රික්කයදේශපාලන නියෝජනයන් - කම්කරු සබඳතා හා විදේශ රැකියා නියෝජ්‍ය අමාත්‍යවරයා ලෙසත් සමාජ සේවා හා ධීවර ප්‍රජා නිවාස, ජනමාධ්‍ය නියෝජ්‍ය අමාත්‍යවරයා ලෙසත් මහාමාර්ග නියෝජ්‍ය ඇමැතිවරයා ලෙසත් කටයුතු කර ඇත.උපන් දිනය - 1964 සැප්. 27අධ්‍යාපනය - කොළඹ රාජකීය විදුහලපාර්ලිමේන්තුවට පළමුව පත් වූ වසර - 2000 මහ මැතිවරණයනියෝජනය - පුත්තලම දිස්ත්‍රික්කයදේශපාලන නියෝජනයන් - 1993 වයඹ පළාත් සභා විපක්ෂ මන්ත්‍රී, 1999 වයඹ පළාත් සභාවේ ධීවර කෘෂිකාර්මික වාරිමාර්ග ඇමැති ලෙස කටයුතු කෙළේ ය. යෞවන කටයුතු නියෝජ්‍ය ඇමැති ධූරයත් පාර්ලිමේන්තුවේ නියෝජ්‍ය කතානායක ධූරයත් හෙබවීය.උපන් දිනය - 1946 පෙබ. 26අධ්‍යාපනය - විද්‍යොදය විශ්ව විද්‍යාලයය, ශ්‍රී ලංකා නීති විද්‍යාලයයපාර්ලිමේන්තුවට පළමු වෙන් පත්වීම - 1994නියෝජනය - මාතර දිස්ත්‍රික්කයදේශපාලන නියෝජනයන් - 1994 මහ මැතිවරණයෙන් මාතර දිස්ත්‍රික්කයෙන් තෙවැනි තැනට පත්විය. 1994 දී සමුපකාර පළාත් සභා හා දේශීය වෛද්‍ය නියෝජ්‍ය ඇමැති පදවිය දැරීය. 1997 දී වෘත්තීය පුහුණු හා ග්‍රාමීය කර්මාන්ත නියෝජ්‍ය ඇමැති ධූරය දැරීය. 2000 මැතිවරණයේදී ද තේරී පත්වූ ඔහු 2004 මැතිවරණයෙන් පසු නිවාස හා ඉදිකිරීම් කර්මාන්ත, නැගෙනහිර පළාත් අධ්‍යාපන හා සංවර්ධන නියෝජ්‍ය ඇමැති පදවියටත් පත්ව නියෝජ්‍ය ධීවර අමාත්‍ය පදවියත් මුදල් හා ක්‍රම සම්පාදන නියෝජ්‍ය ඇමැති පදවියත් දැරී ය.උපන් දිනය - 1958 මැයි 01අධ්‍යාපනය - කුරුණෑගල මලියදේව, මහනුවර කිංස්වුඩ් හා මොරටුව විශ්ව විද්‍යාලයයපාර්ලිමේන්තු නියෝජනය - 1994නියෝජනය - කුරුණෑගල දිස්ත්‍රික්කයදේශපාලන නියෝජනයන් - 1984 දී ශ්‍රී ලංකා මහජන පක්ෂය බිහි කිරීමේ සාමාජිකයෙකු විය. 1988 දී වයඹ පළාත් සභා මන්ත්‍රී ධූරය දැරීය. 1997 දී කෘෂිකර්ම හා ඉඩම් නියෝජ්‍ය ඇමැතිවරයා වූ අතර 2000 වසරේදී ඉඩම් සංවර්ධන හා සුළු අපනයන භෝග ඇමැතිවරයා ලෙස පත්විය. ඔහු වැවිලි කර්මාන්ත නියෝජ්‍ය ඇමැති හා සමෘද්ධි නියෝජ්‍ය ඇමැති ධූරය ද හෙබවීය.උපන් දිනය - 1966 අප්‍රේල් 14අධ්‍යාපනය - මීගමුව මාරිස්ටෙලා, මහනුවර ශා. අන්තෝනි, ඔස්ට්‍රේලියාවේ මෙල්බන් බොක්සිල්පළමු පාර්ලිමේන්තු නියෝජනය - 2000නියෝජනය - පුත්තලම දිස්ත්‍රික්කයදේශපාලන නියෝජනයන් - 1999 වසරේදී වයඹ පළාත් සභා මන්ත්‍රී ධූරය දැරූ අතර පාර්ලිමේන්තුවට පත්ව 2005 මැතිවරණයේදී වරාය හා ගුවන් සේවා නියෝජ්‍ය ඇමැති පදවිය දැරී ය.උපන් දිනය - 1964 නොවැම්බර් 11අධ්‍යාපනය - ගල්පාය මහ විදුහල, ගම්පොළ ගඟසිරිපුර විද්‍යාලයය, කොළඹ රාජකීය විදුහලපළමු පාර්ලිමේන්තු නියෝජනය - 2000 වසරනියෝජනය - මහනුවර දිස්ත්‍රික්කයදේශපාලන නියෝජනයන් - 1993 මධ්‍යම පළාත් සභා මන්ත්‍රී 2000 වසරේ මහාමාර්ග නියෝජ්‍ය ඇමැති පදවිය හා 2004 මැතිවරණයෙන් පසු විදුලි බල නියෝජ්‍ය ඇමැති පදවියත් පසුව යෞවන කටයුතු නියෝජ්‍ය ඇමැති ධූරයත් දරා ඇත.උපන් දිනය - 1963.04.10අධ්‍යාපනය - ගුරුතලාව ශාන්ත තෝමස්, ගල්කිස්ස ශා. තෝමස්, බණ්ඩාරවෙල මධ්‍ය මහා විදුහලපළමු පාර්ලිමේන්තු නියෝජනය - 1994නියෝජනය - මොණරාගල දිස්ත්‍රික්කයදේශපාලන නියෝජනයන් - සමෘද්ධි දිළිඳුකම පිටුදැකීම හා කෘෂිකර්ම නියෝජ්‍ය ඇමැතිවරයා ලෙස කටයුතු කර ඇති අතර පශු සම්පත් වතු යටිතල පහසුකම් නියෝජ්‍ය ඇමැතිවරයා ලෙස ද කටයුතු කර ඇත. කෘෂිකර්ම නියෝජ්‍ය ඇමැතිවරයා ලෙසත් ද කටයුතු කෙළේ ය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ab1011283</link>
    <topic>විදුලිබල මණ්ඩලය දැන් නව ජවයකින් නැඟී සිටිනවා</topic>
    <author>සංවාද සටහන චන්දන බණ්ඩාර</author>
    <content>විදුලිබල හා බලශක්තිනියෝජ්‍ය ඇමැති ප්‍රේමලාල් ජයසේකරවිදුලිබල මණ්ඩලය මේ වෙන විට පාඩු ලබන තත්ත්වයෙන් මුදවා ගැනීමට අවශ්‍ය සැලසුම් සකස් කරඒ අනුව කටයුතු කරමින් සිටින බවත් රටේ සංවර්ධනය වෙනුවෙන් විදුලිය අරපිරිමැස්මෙන් පාවිච්චි කිරීම රටේ ජනතාවගේ වගකීම බවත් විදුලිබල හා බලශක්ති නියෝජ්‍ය ඇමැති ප්‍රේමලාල් ජයසේකර මහතා පවසයි. නියෝජ්‍ය ඇමැතිවරයා මේ බව පැවසුයේ ‘සිළුමිණ’ සමඟ පැවැති සංවාදයකදීය. එහිදී නියෝජ්‍ය ඇමැතිවරයාට යොමු කළ ප්‍රශ්න සහ ලැබුණු පිළිතුරු මෙසේ ය.* කාලයක පටන් පාඩු ලබන ආයතනයක් ලෙස හැඳින්වූ විදුලිබල මණ්ඩලයේ වත්මන් තත්ත්වය කෙබඳු ද?මේ වෙනවිට විදුලිබල මණ්ඩලය නව ජවයකින් යුතුව නැගිටිමින් සිටිනවා. මණ්ඩලය පාඩු ලැබීමට හේතු සොයා බලා ඊට අමතරව මණ්ඩලයට මුදල් නොගෙවා සිටි ආයතනවලින් මුදල් අය කර ගැනීම ආරම්භ කර තිබෙනවා. ඒ වගේ ම මන්ද ගාමීව තිබූ විදුලි ව්‍යාපෘති වේගයෙන් සිදු කරමින් පවතිනවා. ඉදිරියේදී තෙල් මගින් විදුලිය නිපදවීම අඩු කොට ජල විදුලිය සහ සුළං වැනි පුනර්ජනනීය විදුලි උත්පාදන කටයුතු කෙරෙහි වැඩි වශයෙන් යොමු වීමට කටයුතු සිදු කෙරෙමින් පවතිනවා. විදුලිය හොරෙන් ගැනීම වැළැක්වීමට සහ එවැනි වැටලීම් කිරීමට කටයුතු කොට තිබෙනවා. ඒ නිසා මණ්ඩලයේ පාඩු අවම කිරීමට වැඩසටහන් රැසක් සාර්ථකව දැන් ක්‍රියාත්මක කෙරෙනවා.* විදුලිබල මණ්ඩලයට වැඩි වශයෙන් ම අලාභ සිදු වෙන්නේ කුමන ආකාරයට ද?2009 වසරේ විදුලි බල මණ්ඩලයේ ණය ප්‍රමාණය රුපියල් බිලියන 463 යි. විදුලි උත්පාදනය වෙනුවෙන් පමණක් රුපියල් බිලියන 321 ක් ගෙන තිබෙනවා. 2008 වසරේ වියදම්වලින් සියයට 74 ක් ම වැය කළේ තෙල් සහ පෞද්ගලික බලාගාර වෙනුවෙන්. මණ්ඩලයේ වාර්ෂික ආදායම රුපියල් බිලියන 119 යි. ඉන් සියයට 75 ක් ම කොන්ත්‍රාත් කරුවන්ට වැය කෙරෙනවා. වාර්ෂික වියදම බිලියන 159 යි. වාර්ෂිකව බිලියන 40 ක හිඟයක් තිබෙනවා.නිපදවන විදුලි ඒකකයක් බෙදා හැරීමට රුපියල් 17 යි ශත 51 ක් වැය වෙනවා. නමුත් මණ්ඩලය එක් ඒකකයක් ජනතාවට ලබා දෙන්නේ රුපියල් 13 කට. අඩු ආදායම් ලාභීන්ට විදුලි ඒකකයක් ලබාදෙන්නේ රුපියල් 4 ක් වැනි මුදලකට. ඒ වගේ ම තමයි විදුලිය හොරෙන් ලබා ගැනීම සිදු වෙනවා. විශේෂයෙන් ම නැඟෙනහිර පළාතේ එය වැඩියි. ඊට අමතරව ඇතැම් උදවියගේ දූෂණ සහ අක්‍රමිකතා නිසා තමයි මණ්ඩලයට පාඩු සිදු වුණේ.* විදුලිය නොමැති අඩු ආදායම්ලාභී පවුල් වෙත විදුලිය ලබා දීමට තිබෙන වැඩපිළිවෙල කුමක්ද?ඒ වෙනුවෙන් විදුලි අත්වැල නම් වැඩසටහන ක්‍රියාත්මක කෙරෙනවා. පසුගියදා ඒ වෙනුවෙන් විදුලිබල මණ්ඩලය සහ සමෘද්ධි අධිකාරිය ගිවිසුමකට එළඹුණා. එමගින් අඩු ආදායම්ලාභී පවුලක් වෙත විදුලිය ලබාදීමට රුපියල් 30,000 උපරිමයකට යටත්ව ණය ලබා දෙනවා. සමෘද්ධිලාභී නොවන අඩු ආදායම්ලාභීන්ටත් එම ණය මුදල ලබා ගත හැකියි. අනවසර පදිංචි කරුවන් හැර බලපත්‍රලාභී ඉඩම් හිමියන්ට සහ ඉඩම් ඔප්පු ඇති උදවියට මේ ණය මුදල ලබා ගත හැකියි.* උතුරු නැඟෙනහිර ජනතාවට විදුලිය ලබා දීමට ගෙන ඇති පියවර මොනවාද?මේ වෙනවිට වවුනියාව, කිලිනොච්චිය හරහා යාපනය චුන්නාක්කම් දක්වා විදුලි සම්ප්‍රේෂණ කටයුතු කරගෙන යමින් පවතිනවා. ඒ අනුව දකුණේ විදුලි පද්ධතිය ඊට සම්බන්ධ කෙරෙනවා.ඊටත් අමතරව චීන ආධාර මත විදුලි ව්‍යාපෘති රැසක් ආරම්භ කිරීමට නියමිතව තිබෙනවා. වවුනියාව චුන්නාක්කම් විදුලි සම්ප්‍රේෂණ මාර්ගය කිලෝමීටර් 141 ක් පුරා විහිදෙනවා. ඒ සඳහා ජයිකා සහ ආසියානු සංවර්ධන බැංකු ආධාර මත රුපියල් මිලියන 6376 ක් වැය කෙරෙනවා. ඊට අමතරව මුලතිව් දිසාවේ විදුලිය ලබා දීමට රුපියල් මිලියන 1703 ක් සහ මාන්කුලම් ඔඩ්ඩුසුඩාන් හරහා මුලතිව් වෙත ඒ 34 මාර්ගයේ විදුලිය ගෙන යාමට කිලෝමීටර් 50 ක් සඳහා රුපියල් මිලියන 110 ක් වැය කෙරෙනවා.ඒ වගේ ම ත්‍රස්තවාදීන්ගෙන් මුදාගත් සෑම ප්‍රදේශයකම නිවෙස් වෙත සහ පූජනීය ස්ථාන වෙත නොමිලේ විදුලිය සැපයෙනවා. එම ජනතාවගේ පවුලේ ආර්ථිකය ශක්තිමත් වෙන තුරු එම විදුලි බිල රජය ගෙවනවා. වසර තුනකදී මුළු උතුරු ප්‍රදේශයට සම්පූර්ණයෙන් විදුලිය සැපයීම තමයි රජයේ අරමුණ.* විදුලි බල මණ්ඩලය ලාභ ලබන තැනට පත් කිරීමට තිබෙන වැඩපිළිවෙළ කුමක්ද?නොරච්චෝලේ ගල් අගුරු බලාගාරය ඉදි වෙමින් තිබෙනවා. එය විවෘත කිරීමට ආසන්නයි. ඒ වගේ ම ඉහළ කොත්මලේ ජල විදුලි බලාගාරය ඉදි ;කරෙනවා. ඊටත් අමතරව ජාතික විදුලි පද්ධතියට විදුලිය නිපදවිය හැකි ස්ථාන අප හඳුනාගෙන තිබෙනවා.මුහුදු රළ මඟින් විදුලිය නිපදවීම ආදිය ගැන දැනට අවශ්‍ය ශාක්‍යතා වාර්තා සකසා තිබෙනවා.ඒ ආකාරයට විදුලිය නිපදවීමට යන වියදම අඩුකර ගැනීමෙන් පාඩු අවම කර ගත හැකියි. ලාභ එක්වරම ලබා ගත නොහැකියි.ඒ වගේ ම තමයි ඉදිරියේදී විදුලි බිල අඩු කිරීමත් අපගේ එක් බලාපොරොත්තුවක්. නමුත් එය අද හෙටම කළ නොහැකි දෙයක්.* ඒ කියන්නේ අනාගතයේදී නිසැකවම විදුලි බිල අඩු කර ගත හැකි වේවිද?මා සහ අපේ පාඨලී චම්පික ඇමැතිතුමා මේ අමාත්‍යාංශය බාරගෙන තවම මාස 7 යි ගෙවුණේ. ඒ නිසා තව මාස 6,7 කින් විදුලි බිල අඩු කළ නොහැකියි. මේ ආයතනයට වසර 20 ක් පමණ පාඩු ලැබූ ආයතනයක්. ඒ නිසා තවත් වසර තුන හතරකින් අපට පාරිභෝගිකයාගේ විදුලි බිල අඩු කළ හැකි වේවි.විදුලි ඒකක 90 ඉක්මවන සෑම අවස්ථාවකදීම ඉන් පසු විදුලි ඒකකයකට සියයට 8 ක අමතර මුදලක් අය කිරීමට මෙවර අය වැය මගින් යෝජනා කර තිබෙනවා.අපේ රටේ විදුලිය අනවශ්‍ය ආකාරයට පාරිභෝගිකයන් පාවිච්චි කරනවා. විශේෂයෙන් ම අනවශ්‍ය අවස්ථාවල විදුලි බුබුළු, විදුලි පංකා සහ වායු සමීකරණ යන්ත්‍ර භාවිතා කෙරෙනවා. ඇතැම් කාර්යාලවල පවා එය සිදුවෙනවා. ඒ නිසා අපේ සාමාන්‍ය ජනතාව රටට ආදරය කරනවා නම් විදුලිය අරපිරිමැස්මෙන් පාවිච්චි කළ යුතුයි. ඒ නිසා විදුලිය භාවිතය සීමා කිරිම සඳහා තමයි නව ක්‍රමය හඳුන්වා දීමට අප සූදානම් වෙන්නේ.* විදුලිය අර පිරිමැස්මෙන් පාවිච්චි කිරීම ගැන ජනතාවගේ තිබෙන අවබෝධය ප්‍රමාණවත් නැහැ නේද?පැහැදිලිවම ජනතාව විදුලිය අරපිරිමැස්ම ගැන කල්පනා කරන්නේ නැහැ. රටට ආදරය කරනවා නම් රටේ සංවර්ධනය, තම දරුවන්ගේ අනාගත යහපත ගැන සිතනවා නම් ජනතාවට ඒ වෙනුවෙන් යුතුකමක් ඉටු කිරීමට තිබෙනවා.එනම් රටට විදුලිය ඉතිරි කර දීමයි. විදුලිය අපතේ යන්නේ නැහැ කියන්නේ ඉතිරි වෙන විදුලිය ප්‍රමාණය රටේ සංවර්ධනය උදෙසා වන ව්‍යාපාරවලට යෙදවිය හැකි වෙනවා.ඒ වගේ ම ජනතාව වෙනුවෙන් යම් පිරිවැයක් දරන විදුලිබල මණ්ඩලයට කරන ලොකු උදව්වක්. ඒ නිසා මණ්ඩලයේ පාඩු අවම කර ගැනීමට විදුලිය අරපරිස්සමෙන් ජනතාව පාවිච්චි කිරීමත් වැදගත් වෙනවා.ඒ සඳහා සහාය ලබාදෙන ලෙස රටට ආදරය කරන සියලු දෙනාගෙන් මා ඉල්ලා සිටිනවා.* 2012 වසරේදී සැමට විදුලිය ලබා දීම රජයේ අපේක්ෂාවයි. එම ඉලක්කය ජය ගත හැකිද?කළුවරට එළිය ලබාගැනීමට පමණක් නෙමෙයි විදුලිය වැදගත් වෙන්නේ. රටක සංවර්ධනයට ඒ රටේ කර්මාන්ත දියුණු විය යුතුයි. ඒ සඳහා විදුලිය අත්‍යාවශ්‍යයි.මේ වනවිට මා දිස්ත්‍රික්ක ගණනාවකට ගොස් විදුලිය නොමැති ප්‍රදේශ පිළිබඳව වාර්තා ලබාගෙන තිබෙනවා.දිස්ත්‍රික්ක කීපයකටම චීන ආධාර ලැබීමට නියමිතයි. තවත් දිස්ත්‍රික්ක කීපයකට ඉරාන රජයේ ආධාර ලැබෙනවා.ඇතැම් ප්‍රදේශ පවතිනවා වසරේ වැඩිම කාලයක් වර්ෂාව පවතින ප්‍රදේශ එවැනි ප්‍රදේශවල කොන්ත්‍රාත්කරුවන් විදුලිය ලබා දීමේ දී යම් ප්‍රමාදයක් පවතිනවා. එය වෙනස් කිරීමටත් අප කටයුතු කරමින් සිටිනවා.* විදුලිබල මණ්ඩලය යටතේ පවතින මිනිස් බළකාය පසුගියදා උද්ඝෝෂණයක් සිදු කළා. ඔවුන්ට සහනයක් ලැබෙනවාද?විදුලිබල මණ්ඩලය වගේ ම ශ්‍රී ලංකා ටෙලිකොම් ආයතනයත් දෛනික වැටුපට සේවකයන් බඳවා ගෙන තිබෙනවා. නමුත් ඔවුන්ගේ සේවය ස්ථිර කළ යුතුය කියා නියමයක් නැහැ.විදුලිබල මණ්ඩලයේ කාඩරයට එනම් සේවා අවශ්‍යතා සපුරාලීමට අවශ්‍ය පිරිසේ හිඟයකදී පමණයි මිනිස් බළකායේ උදවිය ස්ථිර කරනු ලබන්නේ. ඒ නිසා ස්ථිර කරන ලෙස බලපෑම් කලාට ඉන් පලක් වන්නේ නැහැ.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ab1011284</link>
    <topic>මේ අයවැයෙන් වැඩ කරන ජනතාවට සහන ලබා දී තිබෙනවා</topic>
    <author>සකස් කෙළේ සුනිල් දයා අල්විස්</author>
    <content>ශ්‍රී ලංකා ආයුර්වේද ඖෂධ සංස්ථාවේ සභාපති සෝමවීර චන්ද්‍රසිරිවැඩ කරන ජනතාවගේ දහඩිය සුවඳ දැනෙන ජනතාවාදී නායකයකු වශයෙන් මහින්ද රාජපක්ෂ ජනාධිපතිතුමා මෙවර අයවැයෙන් රාජ්‍ය සේවකයන්ට උපරීම ලෙසින් සහනයන් ලබා දී ඇතැයි ශ්‍රී ලංකා ආයුර්වේද ඖෂධ සංස්ථාවේ සභාපති හිටපු පාර්ලිමේන්තු මන්ත්‍රී සෝමවීර චන්ද්‍රසිරි මහතා අයවැය සම්බන්ධව සිය අදහස් පළ කරමින් කීය.මේ අයවැයෙන් වැඩ කරන ජනතාවට ලබාදී ඇති සහන ප්‍රමාණවත් නොවන බව මුදල් අමාත්‍යවරයා වශයෙන් අයවැය ලේඛනය ඉදිරිපත් කළ මහින්ද රාජපක්ෂ ජනාධිපතිතුමාත් පිළිගන්නා බව සඳහන් කළ චන්ද්‍රසිරි මහතා එහෙත් එතුමා කළ හැකි දේ උපරීමයෙන් සිදුකර තිබීම අවංක රාජ්‍ය නායකයකුගේ කැපී පෙනෙන ලක්ෂණයක් ලෙස වෘත්තීය සමිති නියෝජිතයන් හැටියට අපට පුළුවන්.අයවැය සකස් කරන්නට ප්‍රථම මහින්ද රාජපක්ෂ ජනාධිපතිතුමා මුදල් ඇමැතිවරයා වශයෙන් වෘත්තීය සමිතිවල අදහස් හා යෝජනා විමසා සිටියා. මෙහිදී අප සමඟ එතුමා දීර්ඝ වශයෙන් කරුණු සාකච්ඡා කළා. වෘත්තීය සමිති නියෝජිතයන් ලෙස සමස්ත වැඩ කරන ජනතාවට බලපාන වැදගත් යෝජනා එතුමා මේ සාකච්ඡාවේදී අපෙන් විමසා ලබා ගන්නා පුරුද්දක් ඇතිකර ගෙන තිබෙනවා.ක්ෂේත්‍ර ගණනාවක වැටුප් විෂමතා රාශියක් ඇතිවී තිබුණා. ජනාධිපතිතුමා සමඟ වෘත්තීය සමිති වශයෙන් අප අයවැය සකස් කිරීමට පෙර කරන ලද සාකච්ඡාවක ප්‍රතිඵලයක් වශයෙන් මෙවර අයවැයෙන් එම විෂමතා රැසක්ම ඉවත්කර තිබීම රාජ්‍ය සේවකයන්ට ලබා දුන් සහනදායී පියවරක්.වැටුප් විෂමතා ගුරු, සෞඛ්‍ය ක්ෂේත්‍ර ඇතුළු රාජ්‍ය අංශයේ සෑම ක්ෂේත්‍රයකම පැවතුණා. මෙය මීට පෙර පැවැති සෑම ආණ්ඩුවක් යටතේම පැවතුණ දෙයක්. නමුත් මේ විෂමතාව වෙනස් කිරීමට හෝ සම කරන්නට කිසිම ආණ්ඩුවක් මෙතෙක් ක්‍රියාත්මක වුණේ නැහැ.වැඩ කරන ජනතාවට එදා සිටම ළෙන්ගතුකමක් දැක්වූ ජනාධිපතිතුමා එතුමාගේ දෙවැනි ධුර කාලය ආරම්භ කිරීමත් සමඟම පාර්ලිමේන්තුවට ඉදිරිපත් කරන ලද මෙවර අයවැයෙන් වැඩ කරන ජනතාව අමතක කර නැති බවත් ඔවුන්ට සහන සලසා දී තිබෙන බවත් වෘත්තීය සමිති ක්ෂේත්‍රය නියෝජනය කරන අප කියා සිටින්නේ ගෞරවයකින්.වැටුප් වැඩිවීම වෙනුවෙන් රජයේ සේවකයන්ට ජීවන වියදම් දීමනාවක් වශයෙන් රු. 600 ක්ද රු. 300 විශ්‍රාමිකයන්ට ද, සියලුම රාජ්‍ය සේවකයන්ගේ මූලික වැටුප සියයට 5 කින් වැඩි කිරීමට ද රටේ මොන තරම් ආර්ථික ප්‍රශ්න තිබුණත් වැඩ කරන ජනතාවගේ දහඩිය සුවඳ හඳුනන නායකයකු වශයෙන් එතුමා මෙම අයවැය ලේඛනයෙන් කළ හැකි උපරීම කර තිබෙනවා.විපක්ෂයේ බොහෝ දේශපාලන පක්ෂ හා වෘත්තීය සමිති මෙම අයවැයෙන් රු. 8000 - 10000 මුදලක් වැටුප් ලෙස වැඩි කළ යුතු බවටත් එසේ නොකළහොත් විරෝධතා දක්වන බවත් කියමින් වැඩ කරන ජනතාව උසිගන්වන්නට මාන බලනවා.වැඩ කරන ජනතාව මේ සියල්ල හොඳින් දන්නවා. ඔය කෑ ගහන විපක්ෂ නියෝජිතයෝ තමන් බලයේ සිටින කාලයේදී වැඩ කරන ජනතාවට කළ කී දෑ ඔවුනට හොඳින් මතකය.තම පාලන කාලයේ අයවැය සැකසීමේදී රාජ්‍ය ආදායම කරගත්තේ රාජ්‍ය සම්පත් විකිණීමෙන් ලබන ලද ආදායමයි. එය ලෝක බැංකුවේ උපදෙස් අනුවයි සිදු කෙළේ. ලෝක බැංකුවේ පදයට නටමින් ඔවුන් රාජ්‍ය සම්පත් විකිණිමට කටයුතු කළා.1980 ජූලි වැඩ වර්ජනයේදී රු. 100 කින් වැඩි වැටුප් ඉල්ලා එය නොලැබුණ විට වැඩ වර්ජනයක යෙදුණ ලක්ෂයක පමණ රාජ්‍ය සේවකයන් හා පෞද්ගලික අංශයේ සේවකයන් රස්සාවලින් දොට්ට දමා පළි ගැනීම්වලට ලක් කළා. මේ සේවකයන්ගෙන් ඇතැම් දෙනා පසු කාලයේ සියදිවි නසා ගත්තා.වේයන්ගොඩ පෙහෙ කම්හල, පූගොඩ පෙහෙ කම්හල, වැල්ලවත්ත පෙහෙ කම්හල්, ලෝහ භාණ්ඩ සංස්ථාව, තෙල් හා මේද සංස්ථාව, සීනි කම්හල් 5 ක්, පිටි කම්හල, වී අලෙවි මණ්ඩලය, ටයර් සංස්ථාව, ලංගම, වානේ සංස්ථාව, තුනී ලෑලි සංස්ථාව ආදි රාජ්‍ය සංස්ථා රාශියක් කුණු කොල්ලයට විකුණා දැමීමටත් සමහර ඒවා වසා දැමීමටත් පියවර ගත්තා.මෙමඟින් ලක්ෂ ගණන් වැඩ කරන ජනතාවට රැකියා අහිමි කළා. 1977 සිට 1994 දක්වා වූ මේ විනාශකාරී යුගය අපේ රටේ ඉදිරි ගමනට මහත් පසුබෑමක් ගෙන දුන්නා.ඉන් පසුව වුවද 1995 - 2001 දක්වා ඇතිවූ පෞද්ගලිකරණ වැඩ පිළිවෙළ ද අප රටේ ආර්ථික සංවර්ධනයේ ඉදිරි ගමනට මහත් බාධාවක් විය.1971 - 84 - 85 යුගවල තරුණ කැරැලි මෙහෙයවමින් විනාශ කරන ලද රාජ්‍ය දේපළ මේ රටේ ආර්ථිකය පසුබෑමකට විශාල ලෙසින් බල පෑ හේතුන්. 1956 සිට 1977 දක්වාම ආර්ථිකයේ විවිධ අංශවල කර්මාන්ත හා කෘෂිකර්මාන්තයේ ඇතිවූ ප්‍රගතිය රාජ්‍ය සංස්ථා ඇති කිරීම තුළින් වූ මහා පිම්ම මෙම වකවානුව තුළ අවුරුදු ගණනකින් රට ආපස්සට යාමට හේතුවක් වුණා.වැඩ කරන ජනතාව වෙනුවෙන් සමස්ත ජනතාවටම බලපාන පරිදි නිවාස ප්‍රශ්නය විසඳීමට අඩු ආදායම් ලබන සියලු දෙනාගේ ජීවන වියදම් ප්‍රශ්නය විසඳීමට රාජ්‍ය සේවකයන්ට අමතරව 60 ලක්ෂයක් පමණ වූ පෞද්ගලික හා රාජ්‍ය සංස්ථා සේවකයන් වෙනුවෙන් මෙතෙක් නොතිබු විශ්‍රාම වැටුප් ගෙවීම සඳහා විශේෂ අරමුදලක් ලබාදීමට පියවර ගැනීම ද අවුරුදු 65 වැඩි සියලුම අයට විශ්‍රාම වැටුපක් ද ගෙවීමට පියවර ගැනීම ද විශාල සහනයක් ලෙස දකිනවා. රාජ්‍ය සේවකයන් - පෞද්ගලික අංශයේ සේවකයන් ඇතුළු සමස්ත ජනතාවගෙන් බහුතරයකම අද බැංකු ගිණුමක් පවතිනවා. එම ගිණුමකින් මුදල් ගන්නා විට අයකර ගනු ලබන සියයට 1 හර බද්ධ අහෝසි කිරීම ද විශාල සහනයකි.රුපියල් ලක්ෂ 3 සිට ලක්ෂ 5 දක්වා ආදායම් බදු ගෙවීමේ සීමාව නිදහස් කිරීම ද මෙවර අයවැය මඟින් සිදු කිරීම ද මෙයට අමතරව උපාධිධාරීන් 10000 බඳවා ගැනීමටත් බැංකු ක්ෂේත්‍රය සඳහා 1500 බඳවා ගැනීමටත් තවත් ලක්ෂ 3 පිරිසකට ආර්ථික ක්ෂේත්‍රයේ පුහුණුව සඳහා බඳවා ගැනීමට මෙම අයවැයෙන් ප්‍රතිඥා දීම ද අතිශයින් වැදගත්ය.බිලියන 430 අයවැය හිඟයක් තුළ රාජ්‍ය අංශයේ සේවක වැටුප් විශ්‍රාමිකයන්ගේ දීමනා සහ නව බඳවා ගැනීම් සියලු වැටුප් විෂමතා ඉවත් කිරීම වැනි කරුණුවලට පමණක්ම බිලියන 33 (මිලියන 33,000) එක් වර්ෂයක් වෙනුවෙන් වෙන්කරන ලද වැඩිම මුදලක් ලෙස මෙවර අයවැය පෙන්වා දෙන්නට කැමැතියි.සම්ප්‍රදායික ගමන් මඟින් තොර නව සම්ප්‍රදායික ගමන්මඟක් ඔස්සේ ආනයන ආදේශන ප්‍රතිපත්ති මත නව කර්මාන්ත ඇති කිරීමටත් අපනයන ක්ෂේත්‍රයේ නව අපනයන මඟින් විදේශ විනිමය ඉපයීමටත් සංචාරක කර්මාන්තය මඟින් විශාල විදේශ විනිමය ප්‍රමාණයක් ඉතිරි කර ගැනීමටත් විදේශ ආයෝජන රටට ගලාගෙන ඒමට බාධා වූ නීතිරීති ඉවත් කරමින් අප රට සංවර්ධනයෙහි ඉලක්ක කර ගත් වැඩ පිළිවෙළක් මෙවර අයවැයෙහි අඩංගු වී තිබීම ඉදිරියේදී ආසියාවේ ආශ්චර්යය බවට ශ්‍රී ලංකාව පත් කිරීමේ ඵලදායී ඉලක්කයක් බවට පත් වනු ඇත.සකස් කෙළේ සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ab1011285</link>
    <topic>ඔබතුමා අනිත් කැම්පස්වලටත් යන්න ඒවාත් සන්සුන් වේවි</topic>
    <author>චන්දන බණ්ඩාර</author>
    <content>ජපුර මහාචාර්යවරයෙක් ජනපතිට කියයිගිය සතියේදී ජනාධිපතිතුමාගේ දෙවැනි පදවි ප්‍රාප්තිය සිදුවිය. ඒ වෙනුවෙන් ජනාධිපතිතුමා සිදුකරන කතාව ජනාධිපතිතුමාගේ උපදෙස් මත සැකසූයේ ජනාධිපති මාධ්‍ය අධ්‍යක්ෂ මහින්ද ඉලේපෙරුම විසිනි. හෙතෙම ජනාධිපතිතුමාගේ කතාව සකසන අතර වරින්වර ජනාධිපතිතුමා හමුවී කතාවේ සංශෝධන ද සිදු කළේය.එහිදී ජනාධිපතිතුමා කියා සිටියේ දෙවන පදවි ප්‍රාප්ති උත්සවයේදී සිදුකරන කතාවේ ඇතුළත් විය යුතු වැදගත් කරුණු පිළිබඳවය. “මං 18 වන ව්‍යවස්ථා සංශෝධන මඟින් ජනපතිවරණයට තරග කළ හැකි වාර ගණන වැඩි කර ගත්තා කියලා සමහරු චෝදනා කරනවා. නමුත් ඒක කළේ මට තුන්වෙනි වරටත් ඡන්දය ඉල්ලන්න අවශ්‍ය ද නැද්ද කියන දෙය බලාගෙන නෙමෙයි. අපි දැක්කා ජේ. ආර්. ජයවර්ධන සහ චන්ද්‍රිකා කුමාරතුංග තමන්ගේ ධූර කාල දෙකේදී වැඩ කරපු හැටි.ඒ දෙන්නාම රටට යම් වැඩක් කළා නම් කළේ පළමුවැනි ධූර කාලයේදී විතරයි. දෙවැනි ධූර කාලයේදී එයාලා දැන ගත්තා තුන්වැනි වරටත් ඡන්දය ඉල්ලන්න බැහැ කියලා. ජේ. ආර්. පළමුවැනි ධූර කාලයේදී තමයි මහවැලිය වගේ දේවල් කළේ. ජේ. ආර්. ගේ දෙවැනි ධූර කාලයේදී මොනවද වුණේ කියලා අපි දන්නවානේ. මට ඒ උගුලට අහුවෙන්ඩ ඕනේ නැහැ. ඒ නිසා තුන්වැනි වරටත් ජනාධිපතිවරණයට තරග කළ හැකි ද නැද්ද? කියලා අවිනිශ්චිත වෙන්ඩ බැහැ. ඒ නිසයි 18 වැනි සංශෝධනය කළේ. ඒක ජනතාවට පැහැදිලි කරන්ඩ ඕනේ.” ජනාධිපතිතුමා ජනාධිපති මාධ්‍ය අධ්‍යක්ෂ මහින්ද ඉලේපෙරුමට උපදෙස් දුන්නේ එය දෙවන පදවි ප්‍රාප්ති උත්සවයේ කතාවට ඇතුළත් කරන ලෙස කියමිනි.“මට මීටත් වඩා සතුටු වෙන්ඩ දෙයක් නැහැ. මං සතුටු වෙන්නේ ජනපති ධූරයෙන් විශ්‍රාම ගිහින් මැදමුලන මහ ගෙදරට ගිය දවසට මිනිස්සු කිව්වොත් මහින්ද මහත්තයා රටට යුතුකම් ඉටු කළා කියලා. ඒක විතරයි මට අවශ්‍ය වෙන්නේ.” ජනාධිපතිතුමා තම මාධ්‍ය අධ්‍යක්ෂ මහින්ද ඉලේපෙරුමට කියා සිටියේය.“අනිත් දෙය තමයි ඉලේපෙරුම සමහරු උත්සාහ කරනවා අපේ රට දියුණු රටක කොටසක් බවට පත් කරන්ඩ. නමුත් අපි අවධාරණය කරන්ඩ ඕනේ මේ රට දියුණු රටක කොටසක් නෙමෙයි කියලා.” ජනාධිපතිතුමා කියා සිටියේය.ඉන් අනතුරුව ජනාධිපතිතුමා පෙන්වා සිටියේ ජනපති ධූරයේ දිවුරුම් දීමේ ලියවිලි කීපයක් ගැනය. “රට බෙදීමට යෝජනා කිරීම හෝ ඊට මුදලින් ආධාර කිරීමට අනුබල නොදෙමි කියන මේ ප්‍රකාශය මං කියන කොට ජනතාවටත් හිනා යාවී. මොකද මගෙන් එවැනි දෙයක් නොවෙන බව ජනතාව හොඳටම දන්නවා.” ජනාධිපතිතුමා කියා සිටියේය.ජනාධිපතිතුමා තම මාධ්‍ය අධ්‍යක්ෂ මහින්ද ඉලේපෙරුම සමඟ කතාබහ කරමින් සිටියදී එතැනට ආවේ ජනාධිපති ලේකම් ලලිත් වීරතුංගය. ජනාධිපතිතුමාගේ දිව්රුම් දීමේ උත්සවයේදී සිංහල, දෙමළ, ඉංගි‍්‍රසි භාෂාවලින් ජනාධිපති ලේකම් ලලිත් වීරතුංගට විශේෂ ප්‍රකාශයක් කිරීමට තිබිණි. එහි දෙමළ භාෂාවෙන් කරනු ලබන ප්‍රකාශය කිරීමට ජනාධිපති සන්නිවේදන අධ්‍යක්ෂ රාහුලන් වෙත පැවැරීමට ජනාධිපති ලේකම් ලලිත් වීරතුංග යෝජනා කළේය.“නැහැ ලේකම්තුමා දැන් බලන්න. මට දෙමළ භාෂාව අමාරුවෙන් කතා කරලා දැන් මට දෙමළ භාෂාවෙන් කතා කරන්න පුළුවන්. ඔබතුමාත් ඔය ප්‍රකාශය අමාරුවෙන් හරි කරන්න. ඒක රාජ්‍ය නිලධාරින්ටත් ආදර්ශයක් වේවි.” ජනාධිපතිතුමා කියා සිටියේය.ගිය සතියේදී ජනාධිපතිතුමා අයවැය පාර්ලිමේන්තුවට ඉදිරිපත් කිරීමට පෙර ඒ පිළිබඳව මුදල් අමාත්‍යංශ ලේකම් ආචාර්ය පී. බී. ජයසුන්දර සමඟ සාකච්ඡා කළේය. අයවැය යෝජනාවලියේදී ජනාධිපතිතුමා මුලින්ම දැක්කේ රාජ්‍ය සේවකයන්ගේ වැටුප් වැඩි කිරීමේ යෝජනාවය.“මේ යෝජනාව ලේකම්තුමා අන්තිමටම දාන්න. නැත්නම් අයවැයේදී විපක්ෂයේ උද්යෝගය නැති වෙනවා. අපි පුළුවන් ඉක්මනින්ම තවත් වැටුප් වැඩිවීමක් රාජ්‍ය සේවකයන්ට ලබා දෙමු. අනිත් දෙය තමයි බඩු මිල පාලනය කිරීමට අපට ඉක්මනින්ම හැකියාව ලැබේවි.මේ දිනවල පවතින අයහපත් කාලගුණය නිසා ඉන්දියාවෙන් ලූණු වගේ දේවල් පවා ගෙන්වන්න අපහසු වෙලා තිබෙනවා. හැබැයි වැස්ස නැවතුණාම අත්‍යවශ්‍ය ද්‍රව්‍ය මිල පාලනයක් වේවි.” ජනාධිපතිතුමා මුදල් අමාත්‍යංශ ලේකම් පී. බී. ජයසුන්දර සමඟ කීවේය.මේ අතරතුර ගිය ඉරිදා රාත්‍රීයේ ජනාධිපතිතුමා ජනාධිපති ලේකම් ලලිත් වීරතුංග සහ ශ්‍රීලනිප ප්‍රබලයන් කීප දෙනකු සමඟ සාකච්ඡා කරමින් සිටියේ කැබිනට් මණ්ඩල සංශෝධනය ගැනය.ඇමැති මණ්ඩලය අඩු කරන්න ඕන නිසා තමයි ඇමැති මණ්ඩලය 94 ට අඩුකර ගත්තේ. පාර්ලිමේන්තුවේ තුනෙන් දෙකේ බලය අරගෙනත් මට කැබිනට් එක වැඩි කරන්න සිදු වුණා. හැබැයි කැබිනට් එකේ මැති ඇමැති වියදම් වැඩි වෙන්ඩ බැහැ. ඇමැතිවරුන් අරපරිස්සමෙන් වැඩ කරන්ඩ ඕනේ.” ජනාධිපතිතුමා ජනාධිපති ලේකම් ලලිත් වීරතුංග ඇතුළු පිරිසට කියා සිටියේය.නව කැබිනට් මණ්ඩලය ජනාධිපතිතුමා ඉදිරියේ දිවුරුම් දීමෙන් අනතුරුව එදින රාත්‍රීයේදී කැබිනට් මණ්ඩලයට එක්වූ නවක ඇමැතිවරු පිරිස ජනාධිපතිතුමා හමුවිය.“ඔබතුමාලා ජනතාව වෙනුවෙන් වගකීමෙන් වැඩ කරන්න වෙනවා. එතැනදී විශේෂයෙන්ම නාස්තිය අවම කර ගත යුතු වෙනවා. ජනතාවගේ මුදල් හිතුමතේට විනාශ කරන්න දෙන්ඩ බැහැ.” ජනාධිපතිතුමා කැබිනට් මණ්ඩලයට එක්වූ නවක ඇමැතිවරුන්ට කියා සිටියේය.ගිය සතියේදී පිළියන්දල ගනේවත්ත දේවාල භූමියේදී ජනාධිපතිතුමාගේ දෙවන පදවි ප්‍රාප්තිය නිමිත්තෙන් විශේෂ පිරිත් පිංකමක් පැවැත්විණි. එය සතියක් පුරා නොකඩවා පැවැත්විණි. මේ පිංකම සංවිධානය කැර තිබුණේ කැස්බෑව ශ්‍රීලනිප හිටපු සංවිධායක සහ හිටපු නියෝජ්‍ය ඇමැති චන්දන කත්‍රිආරච්චි විසිනි.මේ පිරිත් සජ්ජායනාව පැවැත්වෙන අතරතුර ජනාධිපතිතුමා හදිසියේම පිරිත් සජ්ජායනය පැවැත්වෙමින් තිබු ස්ථානයට ගියේය. ඒ සවස 3.00 ට පමණය.“මට ආරංචි වුණා චන්දන පිංකම ඉතාම උසස් විදියට කරගෙන යනවා කියලා. නාමලුත් මට මේ ගැන කිව්වා. මැති ඇමැතිවරු පවා මට මේ ගැන කිව්වා.” ජනාධිපතිතුමා චන්දන කත්‍රිආරච්චිට කීවේය.“සර් බොහොම ස්තුතියි. මට උවමනාව තිබුණා මේ පිංකම ඉතාම උසස් මට්ටමින් පවත්වන්න. සති දෙකකටත් අඩු කාලයකින් මේ පිංකම සංවිධානය කළේ. හැබැයි හැමෝම මට උදව් කළා. ඒ නිසා කිසිම ගැටලුවක් වුණේ නැහැ.මේ පළාතේ අපේ ස්වාමින් වහන්සේ මගේ ගෙදරටම ඇවිත් පිංකම ගැන සාකච්ඡා කරලා මට උදව් කළා. ඔබතුමාට ආශිර්වාද කරන්න හැමෝම ඉදිරිපත් වුණා.” චන්දන කත්‍රිආරච්චි කියා සිටියේය.ඉන් අනතුරුව ස්වාමීන් වහන්සේ විසින් ජනාධිපතිතුමාට ආශිර්වාද කොට පිරිත් නූලක් ජනාධිපතිතුමාගේ අතේ ගැට ගසනු ලැබූහ.ජනාධිපතිතුමාගේ පැමිණීම දැනගත් කැස්බෑව ප්‍රදේශයේ ජනතාව විශාල පිරිසක් ජනාධිපතිතුමා දැක ගන්නට පිරිත් පිංකම පැවැති ස්ථානයට පැමිණියහ. එහි පැමිණි ජනතාව සමග ද ජනාධිපතිතුමා සුහදව කතාබහ කළේය.ඉන් අනතුරුව ජනාධිපතිතුමා ගියේ චන්දන කත්‍රිආරච්චිගේ නිවෙස වෙත යාමටය. එහි ගියේ ජනාධිපතිතුමාගේ නිල රථයෙනි. ඊට ගොඩ වුණේ චන්දන කත්‍රිආරච්චිගේ වැඩිමල් පුත්‍රයාය. “ආ ඔයා මොනවද කරන්නේ” ජනාධිපතිතුමා විමසා සිටියේය. “මං ක්‍රිකට් ගහනවා” හිටපු නියෝජ්‍ය ඇමැති චන්දනගේ පුත්‍රයා ජනාධිපතිතුමාට පිළිතුරු දුන්නේය.“ඒක නෙමෙයි චන්දන ඔයා නිසා නාමල් මගෙන් අලියෙක් ඉල්ලනවා.” ජනාධිපතිතුමා කියා සිටියේ සිනහ වෙමිනි. “ඔව් සර් නාමල් මන්ත්‍රීතුමා අපේ ගෙදර ආවාම මං මගේ පණ්ඩුල අලියා ළඟට ගෙන්වා ගත්තා. ඒකට නාමල් මන්ත්‍රීතුමාට හිත යන්න ඇති. හැබැයි සර් හැමෝටම අලි හදාගන්න බැහැ. ඒකට මන්තරයක් තියෙනවා. අපි සර් නාමල් මහත්තයාට අලියෙක් අරගෙන දෙමු.” හිටපු නියෝජ්‍ය ඇමැති කත්‍රිආරච්චි ජනාධිපතිතුමාට කියා සිටියේය.අයවැය පාර්ලිමේන්තුවට ඉදිරිපත් කිරීමෙන් අනතුරුව පැවැති තේ පැන් සංග්‍රහයට ජනාධිපතිතුමා ද සහභාගී වූයේය. මේ අතරතුර ජනාධිපතිතුමා දුටුවේ පසුගියදා යාපනයේදි මැර ප්‍රහාරයකට ලක්වූ ප්‍රජාතන්ත්‍රවාදි ජාතික සන්ධාන මන්ත්‍රී සුනිල් හඳුන්නෙත්තිය. “ඔළුව තුවාල වෙලා නේද? මට සිදුවීම ආරංචි වුණ වෙලාවේදීම පොලිස්පතිතුමාට කතා කළා. ඩග්ලස් දේවානන්ද ඇමැතිවරයාට කිව්වා ඔයාලා ගැන සොයා බලන්න කියලා.” ජනාධිපතිතුමා සුනිල් හඳුන්නෙත්ති හට කීවේය.මේ අතර ගිය සතියේදී ආපදා කළමනාකරණ ඇමැති මහින්ද අමරවීරට පාර්ලිමේන්තු මන්ත්‍රී නාමල් රාජපක්ෂ හමුවුණේය. ඒ අරලියගහ මැදුරේදීය. “ආපදා කළමනාකරණ අමාත්‍යංශය හදපු දවසේ ඉඳලා නව ඇමැතිවරයෙක් වැඩ බාර ගන්නකොටම ඇමැතිවරයාට වැඩ පටන් ගන්න වෙනවා. කොහොමහරි ගංවතුරක් ගලනවා. මේ පාරත් ඒක පැහැදිලි වුණා.” මන්ත්‍රි නාමල් රාජපක්ෂ ඇමැති මහින්ද අමරවීරට කියා සිටියේ සිනහ වෙමිනි.ගිය සතියේදී ජනාධිපතිතුමාට ශ්‍රී ජයවර්ධනපුර විශ්ව විද්‍යාලයේ මහාචාර්යවරයෙක් දුරකථනයෙන් ඇමැතුවේය. “ජනාධිපතිතුමා ඔබතුමා අපේ විශ්ව විද්‍යාලයේ පිහිනුම් තටාකය විවෘත කිරීමට එන උත්සවය කඩාකප්පල් කරන්න අපේ විශ්ව විද්‍යාලයේ මහා ශිෂ්‍ය සංගමය උත්සාහ කළා. ඒ වෙනුවෙන් ශිෂ්‍යයන්ට ජංගම දුරකථන මඟින් කෙටි පණිවුඩ පවා යවලා තිබුණා. නමුත් ඔබතුමා සහභාගී වූ උත්සවයට ශිෂ්‍ය ශිෂ්‍යාවන් 5000 ක් විතර ආවා. ශිෂ්‍ය ශිෂ්‍යාවන් මහා ශිෂ්‍ය සංගමයේ නියෝග පිළි ගත්තේ නැහැ.” මහාචාර්යවරයා ජනාධිපතිතුමාට කියා සිටියේය.ඒ විතරක් නෙමෙයි ජනාධිපතිතුමනි පසුගියදා ටිල්වින් සිල්වා අපේ විශ්ව විද්‍යාලයට ආවා. ඒත් ශිෂ්‍ය ශිෂ්‍යාවන් 200 ක් එකතු කර ගන්ඩ බැරි වුණා. ඔබතුමා මේ රටේ තවත් විශ්ව විද්‍යාල දෙකතුනකට ගියොත් විශ්ව විද්‍යාලවල නොසන්සුන්තා සිදු කරන පිරිස් නැත්තටම නැති වේවි.” මහාචාර්යවරයා ජනාධිපතිතුමා හමුවේ කියා සිටියේය.2011 වසර සඳහා වන අය වැය ගිය සතියේ පාර්ලිමේන්තුවට ඉදිරිපත් කෙරිණි. ඒ ජනාධිපතිතුමා විසිනි. අය වැය පාර්ලිමේන්තුවට ඉදිරිපත් කිරීමෙන් අනතුරුව සාම්ප්‍රදායික ලෙස මුදල් ඇමැතිවරයා විසින් මන්ත්‍රීවරුන්ට ලබාදෙන තේ පැන් සංග්‍රහය පැවැත්විණි. තේ පැන් සංග්‍රහයට සහභාගි වූ පක්ෂ විපක්ෂ මන්ත්‍රීවරුන් අතරට ගොස් කතාබහ කිරීමට ද ජනාධිපතිතුමා අමතක කෙළේ නැත.මේ අතර එ.ජා.ප මන්ත්‍රීවරුන් වන බුද්ධික පතිරණ, රුවන් විජේවර්ධන සහ හරීන් ප්‍රනාන්දු යන මන්ත්‍රීවරුන් සිටියේ එකම තැනකට වී තේ පානය කරමිනි. මේ පිරිස අතරේ සිටි මන්ත්‍රී බුද්ධික දුටු ජනාධිපතිතුමා බුද්ධික මන්ත්‍රීවරයා දෙසට අත දිගු කරමින් පැමිණියේ ය. “අනේ බුදු රජතුමෝ අත නම් දෙන්ඩ බැහැ. වටේටම කැමරා කාරයෝ ඉන්නවා” මන්ත්‍රී බුද්ධික ජනාධිපතිතුමාට කීවේ සිනහ සෙමිනි. ඒ සමඟම ජනාධිපතිතුමා මන්ත්‍රී බුද්ධිකගේ පිටට තට්ටුවක් දමා මන්ත්‍රී හරින් ප්‍රනාන්දු වෙත හැරී කීවේ මෙයා මාර වැඩ කරන්නේ කියා ය.“මොන වැඩද ජනාධිපතිතුමා” මන්ත්‍රී බුද්ධික විමසුයේ මන්ත්‍රී හරීන් ප්‍රනාන්දු දෙස බලමිනි. ඊට ජනාධිපතිතුමා පිළිතුරු බැන්දේ “ආ එයාට ඒ වගේ වැඩත් තියෙනවාද” අසමිනි.අය වැය තේ පානය නිමා වීමෙන් අනතුරුව එ.ජා.ප යේ මන්ත්‍රීවරුන් ගියේ පාර්ලිමේන්තුවේ කමිටු ශාලා අංක 03 වෙත ය. වෙනදා එ.ජා.ප මන්ත්‍රී කණ්ඩායම් රැස්වීම පැවැත්වෙනුයේ පාර්ලිමේන්තුවේ කමිටු ශාලා අංක 02 දී ය.ගිය සතියේ එ.ජා.ප කණ්ඩායම් රැස්වීමට මන්ත්‍රීවරු 30 කට වඩා සහභාගි වී සිටියහ. ඉන් අනතුරුව එ.ජා.ප නායකයා සහ මන්ත්‍රී හර්ෂ ද සිල්වා මන්ත්‍රී කණ්ඩායමට මෙවර අය වැය පිළිබඳව විශේෂ දේශනයක් කළේ ය. එහිදී එ.ජා.ප නායකයා පැහැදිලි කළේ මෙවර අය වැයට විරුද්ධ වීමට එ.ජා.ප ය ඉදිරිපත් කළ යුතු හේතු සාධකය.ඉන් අනතුරුව කණ්ඩායම් රැස්වීමට ඉදිරිපත් කැර තිබුණේ අය වැයේ දී එ.ජා.ප ය වෙනුවෙන් අදහස් දැක්විය යුතු මන්ත්‍රීවරුන් පිළිබඳව ය. එහි කථික ලැයිස්තුවේ නම් ද වෙනස්වී තිබිණි. එය දුටු එ.ජා.ප නායකයා කියා සිටියේ මට ඔය ලැයිස්තුව දෙන්න මම ඕක නැවත සකසන්නම් කියා ය. ඉන් අනතුරුව එ.ජා.ප නායකයා කණ්ඩායම් රැස්වීම නිමා කැර පිටත්වීමට පෙර මන්ත්‍රී සුජීව සේනසිංහ නැඟී සිටියේ ය.“නායකතුමනි මට කතා කරන්ඩ ඕනේ. මං පාර්ලිමේන්තුවට පැමිණීමට පෙර කඩුවෙල ආසනය දෙකට කඩලා තිබුණේ. නමුත් මං පාර්ලිමේන්තු මන්ත්‍රී වුණාම මට නිත්‍යානුකූ®ලව කඩුවෙල ආසනයේ කොටස් දෙකටම මා පක් කළා. නමුත් ඉදිරි මහා සම්මේලනයට මට නියෝජිතයෝ 55 යි සහභාගි කරවිය හැක්කේ. නමුත් කඩුවෙල විපක්ෂ නායක ප්‍රියන්ත පත්බේරියට නියෝජිතයන් 55 ක් සහභාගි කරවීමට අවසර දීලා. ප්‍රියන්ත පත්බේරිය ආසන සංවිධායකයෙක් ද” මන්ත්‍රී සුජීව සේනසිංහ විමසා සිටියේ ය.“නායකතුමනි, ප්‍රියන්ත පත්බේරියට නියෝජිතයින් සහභාගි කරවීමට ඉඩ දුන්නේ මොන පදනමින් ද නවක මන්ත්‍රීවරුන් ගේ කණ්ඩායමත් හැදුවා. ඒකට මාව ඇතුළත් කළේ නැහැ. ඊළඟට යොවුන් පෙරමුණ හැදුවා ඊට මාව ඇතුළත් කළෙත් නැහැ. මං හිතුවා මං නවක මන්ත්‍රීවරයෙක් නෙමෙයි කියලා. ඊළඟට නීතිවේදීන්ගේ සංගමය හැදුවා. ඒකටත් මගේ නම ඇතුළත් කර නැහැ. ඊළඟට කෘත්‍යාධිකාරි මණ්ඩලයටත් මා ඇතුළත් කළේ නැහැ. ඇයි මට මෙහෙම සලකන්නේ” මන්ත්‍රී සුජීව සේනසිංහ විමසා සිටියේ ය.ඉන් අනතුරුව නැඟී සිටියේ මන්ත්‍රී රංජිත් මද්දුම බණ්ඩාර ය.“නායකතුමනි මන්ත්‍රීවරුන්ගේ මානසිකත්වය නැති කරන්ඩ එපා. මේ වෙලාවේ අපි සියලු දෙනා එකාවන්ව රජය විවේචනය කරන්ඩ ඕනේ.” මන්ත්‍රී රංජිත් මද්දුම බණ්ඩාර කියා සිටියේ ය.මන්ත්‍රී දයාසිරි ජයසේකර නැඟී සිටියේ ඉන් අනතුරුව ය. “නායකතුමනි අය වැය වෙලාවේ ආණ්ඩුවට ගහන්න ඕනේ. නමුත් ඔබ තුමා මොනවද මේ කරන්නේ. මන්ත්‍රීවරුන්ට නේද ගහන්නේ. මන්ත්‍රී දයාසිරි ප්‍රශ්න කැර සිටියේ ය.ඉන් අනතුරුව නැගී සිටියේ මන්ත්‍රී බුද්ධික පතිරණය. “නායකතුමනි, මට ඔබතුමා කරන වැඩ තිත්ත වෙලා තියෙන්නේ. හැබැයි මට එජාපය තිත්ත වෙලා නැහැ. මං අතේ ලේවලින් ලියලා එජාපය හැර නොයන බව කියලා ආවේ. ඒ නිසා මේ පක්ෂය දාලා යන්නේ නැහැ. හැබැයි අපට ඔබතුමාගෙන් ලැබෙන්නේ කුඩම්මාගේ සැලකිලි. රියෙන්සි අල්ගමගේ මළ ගෙදරට සාගල රත්නායක වාහනේ දාගෙන ආවා. මාතර ග්‍රාම චාරිකාවලට සාගල වාහනේ දාගෙන ආවා. මේවා දැකලා අපේ පාක්ෂිකයෝ අපෙන් අහනවා අපි නපුංසකයෝ ද කියලා. මේ විහිළු වැඩ නවත්වන්න.” මන්ත්‍රී බුද්ධික පතිරණ ආවේගශීලිව කියා සිටියේය.සාගල රත්නායක දැන් සමූපකාරයක කාරක සභාවකවත් නැහැ. මං අකුරැස්ස සංවිධායක වෙලා දෙනියායේ සාගලගේ ආසනයේ මරණ ගෙදරකට ගියා කියලා ඔබතුමා මට බැන්නා. ඒ කාලේ මටත් නොකියා අකුරැස්සට දෙපාරක් ආවා. මං උඩ බලාගෙන කෙළ ගහන්න කැමැති නැහැ.” මන්ත්‍රී බුද්ධික කියාගෙන ගියේය.මන්ත්‍රී බුද්ධිකගේ කතාව අතරතුර මංගල සමරවීර මන්ත්‍රීවරයා බුද්ධික මන්ත්‍රීවරයාට අවකැපෙන වචනයක් කියා සිනාසුණේය. “මංගල මන්ත්‍රීතුමා ඔබතුමා මේ පක්ෂයට ඇවිල්ලා මාස තුනයි. ඔබතුමාට තේරෙන්න කාලයක් යාවී. ජස්ටින් ගලප්පත්ති පන්නලා සාගල දිස්ත්‍රික් නායකයා කළාට පස්සේ රැස්වීමේදී පාක්ෂිකයෝ නියෝජ්‍ය නායකතුමාට මහ ලේකම්තුමාට ගැහුවේ පුටුවලින්. නියෝජ්‍ය නායකතුමාගේ කණ්ණාඩි කොපුව අහුලලා එතුමාට පසුව ගෙනත් දුන්නේ මම. මාතර දිස්ත්‍රික් නායකත්වය මට ලැබෙන්න තිබු දෙයක් නමුත් නායකතුමාට මං එදා කිව්වා මට නෙමෙයි මංගල මන්ත්‍රීතුමාට දෙන්න කියලා. මං මංගල මන්ත්‍රීතුමා ගැන කතා කළේ එහෙමයි. ඒ නිසා මට අනවශ්‍ය කතා කියන්න ඔබතුමාට අයිතියක් නැහැ.” මන්ත්‍රී බුද්ධික පතිරණ කියා සිටියේ තදින්මය.ඒ සමඟම නැගී සිටියේ මංගල සමරවීර මන්ත්‍රීවරයාය. “අපි රජයට විරුද්ධව අරගල කළ යුතුයි. හැබැයි මෙයාලා කාගේ කොන්ත්‍රාත්ද දන්නේ නැහැ ඉටු කරන්නේ.” මන්ත්‍රී මංගල කීවේය.අනතුරුව එජාප නායක රනිල් වික්‍රමසිංහ නැඟී සිටියේ මන්ත්‍රීවරුන්ගේ ප්‍රශ්නවලට පිළිතුරු දීමටය. “පි‍්‍රයන්ත පත්බේරිය ආසන සංවිධායකයකු හැටියට පත් කරලා නැහැ.” එජාප නායකයාගෙන් ලැබුණේ මන්ත්‍රී සුජීවගේ ප්‍රශ්නයට පිළිතුරක් නොවේ. ඒ සමඟම මන්ත්‍රී සුජීව ද නැගී සිටියේය. “නායකතුමා බොරු කරන්න එපා. ඔබතුමා නායකයෙක් නෙමෙයි. අපි ආණ්ඩුවට යන්න නෙමෙයි හදන්නේ පක්ෂය ගොඩනගන්නයි.” මන්ත්‍රී සුජීව සේනසිංහ කීවේය.ඉන් අනතුරුව එජාප නායකයා පිළිතුරු දීමට පටන් ගත්තේ මන්ත්‍රී බුද්ධිකගේ ප්‍රශ්නවලටය. “මං කවදාවත් බුද්ධිකට අසාධාරණකම් කළේ නැහැ. බුද්ධිකට අකුරැස්ස සංවිධායක ධූරය දෙන්න එපා කියලා සමහරු කිව්වා. පළාත් සභා විපක්ෂ නායක ධූරය දෙන්න එපා කියලා සමහරු කියද්දී ඒකත් දුන්නා. මං බුද්ධිකට කුඩම්මාගේ සැලකිලි දක්වලා නැහැ.” එජාප නායකයා කීවේය.ඒ සමඟම මන්ත්‍රී බුද්ධික යළිත් කතා කිරීමට සූදානම් වූයේය. “ඔයාට තවත් මොනවාද කතා කරන්න තියෙන්නේ” එජාප නායකයා තදින්ම කියා සිටියේය.මේ පක්ෂයේ වැඩිම මනාප ප්‍රතිශතය ගත්තේ සජිත් පේ‍්‍රමදාසය. ඊළඟට මම. මට වඩා දශම බින්දුවයි තුනකින් පහළ මනාප ප්‍රතිශතයක් නායකතුමා ලබා ගෙන තියෙන්නේ. ඒ නිසා ඔබතුමාට වඩා මට කතා කරන්න අයිතියක් තියෙනවා.” මන්ත්‍රී බුද්ධික කීවේය.“නායකතුමනි ඔබතුමා කිව්වොත් කියන්නේ බොරුම තමයි. ඔබතුමා මට නාම යෝජනා නිකම්ම දුන්නේ නැහැ. මට කිව්වා මහින්ද විජේසේකරට ගිහින් බුලත් හුරුළු දීලා වඳින්න කියලා. මම වැන්දා. ඊළඟට අකුරැස්ස සංවිධායක ධූරය දෙන්නනම් මනාප එකක් හරි වැඩියෙන් අරගෙන පෙන්වන්න කීවා. මං මනාප ගත් තුන්දෙනාගේ එකතුවටත් වැඩිය මනාප ගත්තා. මාතර දිසාවේ ආසන සංවිධායකයන් හැමෝටම බුලත් හුරුළු දීලා වඳින්න කීවා. මං වැන්දා. මං දකුණු පළාත් විපක්ෂ නායක කළේ ඔබතුමාට කරන්න දෙයක් නැතිම තැනයි. ඒ නිසා ඔබතුමා මට බන්දේසියේ තියලා දීපු කිසිම දෙයක් නැහැ.” මන්ත්‍රී බුද්ධික එජාප නායකයා හමුවේ කියා සිටියේය.“නායකතුමනි මට උණ හැදිලා ඉන්නේ. දැන් පාර්ලිමේන්තුවෙන් බෙහෙත් ගත්තේ. මගේ උණ 101 ට වැඩිවෙලා තියෙන්නේ. ඒ නිසා මගේ උණ එක්ක එන කේන්තියට කියවෙන දේවලට කරන්ඩ දෙයක් නැහැ.” මන්ත්‍රී බුද්ධික පතිරණ කතාව නිම කරනවාත් සමඟම එජාප මන්ත්‍රී කණ්ඩායම් රැස්වීම ද නිමා විය.2011 නව අයවැය පසගිය සඳුදා පාර්ලිමේන්තුවට ඉදිරිපත් කිරීමෙන් පසු දින එනම් අඟහරුවාදා පෙරවරුවේ අමාත්‍ය චම්පික රණවක අමාත්‍යාංශයේ වැඩ භාර ගැනීමේ චාම් උත්සවයක් අමාත්‍යංශ ප්‍රධානීන්ගේ ද සහභාගිත්වයෙන් පැවැත්විණි. වැඩ භාරගැනීමේ උත්සවයට පැමිණි සිටි පිරිස පංචශීලයේ පිහිටවූයේ ජාතික හෙළ උරුමයේ කොළඹ දිස්ත්‍රික් සභාපති රන්පත්විල විමලරතන හිමියන් විසිනි. ආගමික වතාවත්වලින් පසු සෙත්පිරිත් සජ්ඣායනා කළ අතර සුබ මොහොතින් දෙවන වරටත් අමාත්‍ය ධූරයේ වැඩ භාර ගැනීමේ ලියවිල්ලට ඇමැතිවරයා අත්සන් කළේ ය.මේ අවස්ථාවට නියෝජ්‍ය අමාත්‍ය ප්‍රේමලාල් ජයසේකර, අමාත්‍යංශ ලේකම්වරයා විදුලි බල මණ්ඩලයේ සභාපති විද්‍යා අමරපාල, ජාතික හෙළ උරුමයේ මාධ්‍ය ලේකම් නිශාන්ත වර්ණසිංහ ඇතුළු ජාතික හෙළ උරුමයේ ගිහි පැවිදි ප්‍රධානීන් පිරිසක් ද සහභාගි වූහ. මෙහිදී අනුශාසනාවක් පවත්වමින් අතුරලියේ රතන හිමියන් විදුලිබල මණ්ඩලය පසුගිය කාලයේ පාඩු ලබන තත්ත්වයේ පැවතියත් එය අද ලාබ ලබන අමාත්‍යංශයක් බවට පත්ව ඇති බවත් එම තත්ත්වයට මේ අමාත්‍යංශය පත් කළ හැකි වූයේ චම්පික ඇමැතිතුමාගේ කැපවීම හා අධිෂ්ඨානය නිසා බවත් කුමන බාධා පැමිණියත් මේ අමාත්‍යංශය ශක්තිමත් බලවත් අමාත්‍යංශයක් බවට පත් වීම දැන් කිසිවෙකුටත් නවතාලිය නොහැකි බවත් ප්‍රකාශ කර සිටියහ.රතන හිමියන්ගේ අනුශාසනාව අවසන් වනවාත් සමඟම විදුලිබල මණ්ඩලයේ සභාපතිවරයා චම්පික ඇමැතිවරයාගේ කනට කර රහසක් කීවේය. ඇමැතිවරයාගේ මුහුණේ තිබූ සැහැල්ලු ස්වරූපය නැති වී බැරෑරුම් ස්වරූපයකට හැරුණි. “බලන්න හාමුදුරුවනේ අමාත්‍යංශයේ වැඩ භාර ගත්තා විතරයි. විදුලිබල මණ්ඩලය ඉදිරිපිට උද්ඝෝෂණයක්. මේවා පිටිපස්සේ ඉන්නේ කවුද කියලා මම දන්නවා.පසුගිය කාලය පුරාම විදුලි බල මණ්ඩලය මේ තත්ත්වයට ගේන්න වැඩ කරගෙන යද්දී ඒකට බාධා කරපු ඇතැම් නිලධාරීන් සමහර වෘත්තීය සමිති පෞද්ගලික විදුලි ව්‍යාපෘති කරලා මණ්ඩලයට විකුණන අය ඇතැම් අගතිගාමී දේශපාලන කණ්ඩායම් විතරක් නෙමේ පසුගිය මහ මැතිවරණයේදී මේ අයට බොරු පොරොන්දු දීලා ප්‍රචාරක වැඩ කරට ගත්ත ඇතැම් දේශපාලනඥයින් මේ උද්ඝෝෂණය පිටිපස්සේ ඉන්නවා. සමහර අයට උහුලගෙන ඉන්න බැහැ අපි අමාත්‍යංශය පිළිවෙළට කරගෙන යනකොට. පසුගිය අවුරුදු 06 ක කාලය තුළ මිනිස් බල රැකියා ඒජන්සි හරහා කොන්ත්‍රාත් පදනම මත බඳවා ගත් පිරිසක්.ඒ ගොල්ලෝ පසුගිය මහ මැතිවරණ කාලේ ‘මිනිස් බල සේවක එකමුතුව‘ කියලා සමිතියක් හදාගෙන එක එක දේශපාලනඥයින්ගේ පොරොන්දු වලට රැවටිලා කඩේ ගිය පිරිසක්. මිනිස් බල රැකියා ඒජන්සි සම්බන්ධයෙන් මම පැහැදිලි ප්‍රතිපත්තිමය තීන්දුවක් අරගෙන ඉවරයි. ඒක ඉදිරියේදී දැනගන්න පුළුවන්. මේවගේ තර්ජන ගර්ජන වලට මම බය වෙන්නේ නැහැ. මේ අය පිටිපස්සේ ඉන්න අයට අපේ ඉදිරි ගමනට හරස් කපන්න බෑ හාමුදුරුවනේ.“එහිදී පූජ්‍ය රන්පත්විල විමලරතන හිමියන් කියා සිටියේ මේවා කරන්න යද්දී චම්පික මහත්තයෝ බාධා හැම පැත්තෙන්ම එනවා. ඒවාට අපි නොබියව මුහුණ දෙන්න ඕන. හරියට යුද පිටියට ගිය ඇතකුට හී පහරවල් හැම අතින් ම එල්ල වෙනවා. ඒත් ඇතා සටන් පෙරමුණේ ඉදිරියට යනවා වගේ ඒ බාධක බිඳ හෙළාගෙන ඔබතුමා මේ අමාත්‍යංශය දියුණු කරලා රටේ ඉදිරි ගමනට දායක කරන්න ඕනේ. ඒ සඳහා ඔබතුමාට අපි ආශිර්වාද කරනවා.” උන්වහන්සේ කියා සිටියහ.ජාතික නිදහස් පෙරමුණේ දේශපාලන මණ්ඩලය පසුගිය බදාදා බත්තරමුල්ලේ පිහිටි පක්ෂ ප්‍රධාන කාර්යාලයේ දී රැස්වූයේ පක්ෂ නායක, ඉදිකිරීම්, ඉන්ජිනේරු සේවා, නිවාස හා පොදු පහසුකම් අමාත්‍ය විමල් වීරවංශ සහ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙනි.එහිදී දේශපාලන මණ්ඩලයේ මූලික අවධානය යොමු වූයේ ඉදිරිපත් කර ඇති අය - වැය ලේඛනය කෙරෙහි ය.“ජාතික නිදහස් පෙරමුණ ලෙස අපි මේ අය වැයෙන් බලාපොරොත්තු වන්නේ බෙදුම්වාදී කොටි ත්‍රස්තවාදය ඇතුළු දේශපාලන අධිරාජ්‍යවාදය පරාජය කල ආකාරයෙන් ම ආර්ථික අධිරාජ්‍යවාදයට එරෙහිව උඩුගං බලා පිහිනන ගමනකට මුල පුරන යෝජනාවලියක් වෙනත් වචනවලින් කියනවා නම් මෙතෙක් පවත්වාගෙන එන ලද ආර්ථික මොඩලයේ සාධනීය වෙනස්කම් ප්‍රමාණයක් ඇති කරන අය - වැයක්.” ප්‍රධාන ලේකම් ප්‍රියන්ජිත් විතාරණ පෙන්වා දුන්නේ ය.“මේ අය - වැය මගින් රටේ කුඩා, මධ්‍යම සහ මහා පරිමාණ වාරිමාර්ග සියල්ල ප්‍රතිසංස්කරණය කිරීම ජාතියේ ප්‍රමුඛතම ආයෝජනයක් ලෙස පිළිගෙන තිබෙනවා. එමගින් රටේ ආර්ථික සංවර්ධනයේ ප්‍රමුඛතම අවශ්‍යතාව පරිසරය දීර්ඝකාලීන ව රැක ගනිමින් කෘෂිකර්මාන්තය දියුණු කිරීම බව පිළිගෙන තිබෙනවා.” අමාත්‍ය විමල් වීරවංශ සඳහන් කළේ ය.“නමුත් ඒ සඳහා වෙන් කොට ඇති මුදල ප්‍රමාණවත් නැහැ. එසේ ම ඒ සඳහා යොදවන අරමුදල් රජයේ කොන්ත්‍රාත් ක්‍රමය යටතේ, නාස්ති කිරීම වළක්වා මහජනයා දායක කර ගනිමින් ඵලදායි ලෙස යොදාගත යුතුයි” හිටපු අමාත්‍ය පියසිරි විජේනායක පෙන්වා දුන්නේ ය.“මේ අය - වැය මගින් සංවර්ධනයේ දීර්ඝකාලීන ප්‍රතිලාභ ජනතාවට ලැබෙන තෙක් යම් සහන ප්‍රමාණයක් ලබාදී තිබෙනවා. ඒ අනුව රජයේ සේවකයාට, පෞද්ගලික අංශයේ සේවකයාට සහ විශ්‍රාමිකයාට වැටුප වැඩිවීම්, ජීවන වියදම් දීමනා මෙන් ම රක්ෂණ ක්‍රම ආදී සහන ලබාදී තිබෙනවා” විමල් වීරවංශ අමාත්‍යවරයා පෙන්වා දුන්නේ ය.ඒ විතරක් නොවෙයි. ගැබිනි මාතාවන් ඇතුළු අඩු ආදායම්ලාභීන්ට ද ආහාර සහනාධාර ප්‍රමාණයක් ලබාදී තිබෙනවා. සතොස ආයතනය මගින් අත්‍යවශ්‍ය ආහාර මිල අඩු කිරීම සඳහා ද යෝජනා ඉදිරිපත් වී තිබෙනවා. නමුත් ප්‍රමාණාත්මකව ඊට වඩා සහන ජනතාව අපේක්ෂා කළා. රටේ ආර්ථිකයට දරාගත හැකි ආකාරයට ක්‍රමානුකූ®ලව සහන ලබා දීමයි ආණ්ඩුව සිදු කර ඇත්තේ” පාර්ලිමේන්තු මන්ත්‍රී අචල ජාගොඩ පෙන්වා දුන්නේ ය.“මේ අය - වැය මගින් රට වෙනුවෙන් දිවි පිදූ රණවිරුවන්ට කෘතගුණ සැලකීම සඳහා සුවිශේෂී ආර්ථික සහන රැසක් හඳුන්වා දී තිබෙනවා. එමගින් සිදු කොට ඇත්තේ ජාතියට මහඟු දේශපාලන ආදර්ශයක් සැපයීමයි.” සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය වීරකුමාර දිසානායක පෙන්වා දුන්නේ ය.“සහල් පිටි කර්මාන්තය දියුණු කිරීමට මේ අය - වැයෙන් සුවිශේෂී සහන ලබා දී තිබෙනවා. එමගින් ආනයනික තිරිඟු පිටි පාරිභෝජනය අවම කිරීම සඳහා පසුබිම සකස් කර තිබෙනවා. ඒ අනුව මේ අය - වැයෙන් ජාතික ආහාර සුරක්ෂිතව තහවුරු කිරීමට පියවර ගෙන ඇති බව පෙනෙනවා.” හිටපු සංස්කෘතික අමාත්‍ය පියසිරි විජේනායක සඳහන් කළේ ය.“නිවාස අහිමි ජනතාවගේ නිවාස අවශ්‍යතාව සම්පූර්ණ කිරීම සඳහා නිවාස දශ ලක්ෂයක් ඉදි කිරීමේ ව්‍යාපෘතිය දියත් කර ජන ජීවිතයේ ගුණාත්මක භාවය වර්ධනය කිරීමට පියවර ගෙන තිබෙනවා. එමඟින් පෙනී යන්නේ ආණ්ඩුව මෙවර අය - වැයෙන් ආර්ථික සංවර්ධනයට සමගාමීව මානව සංවර්ධන නිර්නායකවලට ද ප්‍රමුඛතාව ලබාදී ඇති බවයි” විමල් වීරවංශ පෙන්වා දුන්නේ ය.“ඒ අනුව පෙනී යන්නේ මෙවැනි අට වැදෑරුම් සාධනීය කාරණා හේතුවෙන් අපට මෙවර අය - වැය ලේඛනය සුබවාදීව ඇගැයීමට ලක් කළ හැකි බවයි” ජාතික නිදහස් පෙරමුණේ දේශපාලන මණ්ඩලය එහිදී ඒකමතිකව තීරණය කළේ ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=af1011281</link>
    <topic>ඉදිරි ගමනට අයවැය දෙන ජවය</topic>
    <author>කේ. සී. ජේ. රත්නායක</author>
    <content>”මේ අයවැයේ මොනවද තියෙන්නේ?”විපක්ෂයේ කිහිප දෙනෙක් එසේ අසති. 2011 අයවැයේ කිසිවක්ම නැති බව ඉන් හඟවන්නට තැත් කරයි.”අයවැයේ මොනවද නැත්තේ?”ආණ්ඩු පක්ෂය පෙරළා ප්‍රශ්න කරන්නේ; උපදින්නට සිටිනා දරුවා ගේ පටන් විශ්‍රාමිකයා දක්වා වූ සියලු දෙනාටම මේ අයවැය හොඳ බවට තර්ක කරමිනි.එහෙත් මැදිහත් සිතින් බොහෝ අයවැය කතා අසා දැක පුරුදු අපට නම් මේ අයවැයේ ඇත්තේ හා නැත්තේ මොනවාද යනු එක්වරම ඇඟට දැනෙයි. බැරිකම, අඳෙීනාව, ලාබ ජනප්‍රියත්වය, කැරට් අල හා කොළේ වසාගැසීම් වැනි ගැලවිජ්ජා එකක් වත් 2011 අයවැය කතාවේ කොතැනක වත් දකින්නට නැත.”අහවල් හේතුව නිසා අහවල් දේ කරගන්න බැරිවුණා” වැනි බැරිකම හංගන වාක්‍ය එහි නොතිබිණ. “යුද්ධය උද්ධමනය, ලෝක ආර්ථික අවපාතය, ඉන්ධන මිල, නිසා ආර්ථික වර්ධනය ඇණහිටියා” වැනි අඳෙීනාවන් ද එහි දක්නට නොවීය.”අද මෙහෙමයි – ඒත් හෙට හොඳට කමු” වැනි කැරට් අල ද නොතිබිණි. “කටු අත්තේ මල් පිපෙන තුරු ඉන්න” ජාතියේ බොරු බලාපොරොත්තු ද එකක්වත් 2011 අයවැය කතාවේදී අසන්නට නොලැබිණි.වක්‍ර බදු නැහැ”පාන්ගෙඩිය රුපියල් පහකින් පහළට. වැටුප් රුපියල් 5000කින් ඉහළට” කියා ඇහැට පෙනෙන්න යමක් දී දුන් දෙය මෙන් දෙගුණයක් ආපසු ගන්නා වක්‍ර බදු පැණවීම් ද එකක්වත් එහි දකින්නට නොවීය. එහෙයින් මේ අයවැය යෝජනාවේ එක් තැනෙකවත් ලාබ ජනප්‍රියත්වය හා කොළේ වසා ගැසීම් ද නැති බව කෙළින්ම කිව හැකිය.එසේනම් 2011 අයවැය යෝජනාවේ ඇත්තේ මොනවාද? අපට පෙනෙන්නට මෙහි තිබෙන්නේ එකම එක් දෙයක් පමණි. එනම් හැකිකමය. මෙතෙක් කල් අයවැය කතාවලදී බැරිකම බොහෝ විට ඔප්නැංවූවා මිස හැකිකම ගැන කතා කෙළේ කලාතුරකිනි. එවැනි අයවැය තනිකරම ඉලක්කම් සෙල්ලමක් මිස රටට හා ජනතාවට හෙට ගැන බලාපොරොත්තුවක් ඇති කෙළේ නැත. එහෙත් 2011 අයවැය කතාවේ සතුව වචනයක්, වාක්‍යයක් පාසාම අප නම් ග්‍රහණය කර ගත්තේ හැකිකම පිළිබඳ අව්‍යාජ විශ්වාසයයි. සෑම තරාතිරමක පුද්ගලයන් හා සෑම ක්‍ෂේත්‍රයකම හැකිකම පිළිබඳ ආත්ම ශක්තිය හා අනාගතය පිළිබඳ සුබවාදී තිර දැක්ම ඔප් නංවා ඇත්තේය. ‘ත්‍රස්තවාදය ජය ගත් ශ්‍රී ලංකාව දැන් ආර්ථිකය ජයගනිමින් සිටින්නේය’ යනුවෙන් අන්තර්ජාතික ජනමාධ්‍ය 2011 අයවැය කතාව ප්‍රචාරය කෙළේ ප්‍රවෘත්ති නැතිවාට නොවේ.මහින්ද රාජපක්ෂ ජනාධිපතිතුමා දෙවැනි වරටත් ජනාධිපති ධූරයේ දිවුරුම් දීමෙන් පසුව ඉදිරිපත් කළ අයවැය කතාව ඇමෙරිකාවේ “වෝල් ස්ට්‍රීට් ජර්නල්” පුවත්පතේ සුවිශේෂි අවධානය දිනා ගත්තේ ද නිකමට නොවේ.ර්‍ථඹ්ර්‍ණ 420 යටතේ ඇමෙරිකාවේ මුහුදට දමන අතිරික්ත තිරිඟු පිටි සහනාධාරයෙන් යැපෙන තුන්වැනි ලෝකයේ දූපතක් ලෙස කලක් ගත කළ ශ්‍රී ලංකාව වැනි රටක ආර්ථිකය දෙස මෙබඳු පුවත්පත් එදා නිකමටවත් ඇස් ඇරියේ නැත. එහෙත් අද ලොව සුප්‍රකට හා බලවත් ජනමතයක් ගොඩනැඟිය හැකි වෝල් ස්ට්‍රීට් ජර්නල් වැනි අන්තර්ජාතික පුවත්පත් ශ්‍රී ලංකාව දෙස බලන්නේ පෙර නොබැලූ ඇසකිනි.බී.බී.සී., රොයිටර් හා තවත් විදේශ ප්‍රවෘත්ති සේවා සහ වෙබ් අඩවි මඟින් ජනාධිපතිතුමාගේ 2011 ආර්ථික දැක්ම හා යෝජනා පිළිබඳව පුළුල් ප්‍රචාරයක් ලබාදී තිබිණි. ශ්‍රී ලංකාවේ ආර්ථිකය හා අයවැය යෝජනා සම්බන්ධයෙන් මෙතරම් ලෝක අවධානයක් එල්ල වූයේ ඉතිහාසයේ ප්‍රථම වරට විය යුතුය. අයවැය කතාවෙන් පසුව ඉන්දියාවේ සුප්‍රකට හින්දු පුවත්පත හා තවත් ප්‍රකට පුවත්පත් හා වෙබ් අඩවි ගණනාවකින් මහින්ද රාජපක්ෂ ජනාධිපතිතුමාගේ ඉදිරි ආර්ථික දැක්ම පිළිබඳ ප්‍රකාශයන්ට පුළුල් ප්‍රචාරයක් ලබා දුන්නේය.ඉන්දියාවෙන් සංවර්ධන සහනඊට අමතර කරුණක් වශයෙන් මේ අතරවාරයේ ඉන්දීය විදේශ ඇමැතිවරයා ද මේ දිනවල ශ්‍රී ලංකාවේ සංචාරයක නිරත වෙයි. ඔහු ශ්‍රීී ලංකාවට පැමිණියේ තවත් සංවර්ධන ප්‍රතිලාභ රැසක් රැගෙන බැව් අසන්නට ලැබිණි. 2011 අයවැය සම්බන්ධයෙන් අන්තර්ජාතික තත්ත්වය එසේ වෙත්දී ශ්‍රීී ලංකාවේ ප්‍රකට දේශීය ව්‍යාපාරිකයෝ හා ශ්‍රී ලංකා වාණිජ මණ්ඩලය ද හැරෙන තැපෑලෙන් ප්‍රතිචාර පළ කළහ. ඔවුහු නොපැකිලව 2011 අයවැය යෝජනා ද අගය කළහ.මහාපරිමාණ ව්‍යාපාරිකයාගේ් සිට ජීවිතයේ සැඳෑ සමය ගතකරන විශ්‍රාමිකයා ද එකවිට සතුටු කිරීම අසීරු කරුණක් විය හැකිය. එහෙත් මේ දෙදෙනාම කලක් තිස්සේ විඳෙව්වේ එකම ප්‍රශ්නයක් නිසාය. ඒ මෙරට පවතින ‘බදු ජංජාලයයි’. එය වචනයේ පරිසමාප්ත අර්ථයෙන්ම බදු ක්‍රමයක් නොව බදු ජංජාලයකි. මේ බදු ජංජාලයට පැටලී විඳවන්නෝ අන්තිමට කියන්නේ ‘බුදු අම්මෝ’ කියාය. එය ඒ තරමටම අපලයක් වී තිබිණ. රැකියා උත්පාද කරන, රටට විදේශ විනිමය ගෙනෙන ආයෝජකයෝ අනවශ්‍ය බදු බර නිසා සීමිත වූහ. ජීවිතයේ සැඳෑ සමයේදී බොහෝ දෙනට ඉතිරි වන්නේ විශ්‍රාමික පාරිතෝෂිකය හෝ අර්ථසාධකය පමණි. ඒ අර්ථසාධකයටත් බදු පනවා තිබිණි.රුපියල් ලක්ෂ දෙකතුනක් ඉතිරි කිරීමේ ගිණුමක දමා ලැබෙන බැංකු පොලියෙන් යැපෙන අයද වෙති. ඔවුන් මතද බද්දක් පනවා තිබුණේය. දැන් ඒ සියලු බදු අපල අහවරය. පෞද්ගලික අංශයට ලබාගත හැකි උපරිම සහනය නම් අර්ථසාධකය මත පණවා තිබූ බදු ඉවත් කිරීම බව කැල්ටෙක්ස් ආයතනයේ ප්‍රධාන විධායක නිලධාරි කිෂූ ගෝමන් මහතා ප්‍රසිද්ධියේ කියා සිටියේය. 2011 වසර වෙනුවෙන් මහින්ද රාජපක්ෂ ජනාධිපතිතුමා ඉදිරිපත් කළ අයවැය යෝජනාවේ නිහඬ විප්ලවයක් ලෙස සැලකිය හැක්කේ මෙරට බදු අපලය ඉවත් කිරීම බව අවිවාදයෙන් සඳහන් කළ හැකිය.බදු අඩු කරනවා”.... අපේ කර්මාන්තකරුවන්ට අන්තර්ජාතික මට්ටමේ නිෂ්පාදනවලට අවතීර්ණ වීමට අවශ්‍ය තාක්ෂණය ලබාගත හැකි වන සේ ආනයනය කරනු ලබන යන්ත්‍රෝපකරණ හා අමුද්‍රව්‍ය සඳහා තීරු බදු හා අනෙකුත් බදු අඩු කිරීමට ද මා යෝජනා කරනවා. තුන්වෙනුව ශ්‍රී ලංකාවේ පේටන්ට් බලපත්‍ර ලබා ගත් සියයට 65 ට වඩා දේශීය අගය එකතු කිරීම් සහිත ශ්‍රී ලංකා වෙළෙඳ නාම යටතේ වන අපනයන කර්මාන්ත සඳහා සියයට 15 සිට සියයට 10 දක්වා අඩු අනුපාතයක ආදායම් බද්දක් අය කිරීමට මා යෝජනා කරනවා. හතර වෙනුව සාමාන්‍ය අපනයන දිරිමත් කිරීම සඳහා සියලු අපනයන සමාගම්වල ආදායම් බදු සියයට 15 සිට 12 දක්වා අඩු කරනවා. ලාබ මත අඩු කරන ආදායම් බදු ප්‍රමාණය සියයට 35 සිට 28 දක්වා අඩු කිරීමට යෝජනා කරනවා...””.... සංචාරක සහ ඊට අදාළ ව්‍යාපාර කටයුතුවල ආදායමින් අය කරනු ලබන බදු සියයට 15 සිට 12 දක්වා අඩු කිරීමටත් මා යෝජනා කරනවා. ඒ වගේම මගී ප්‍රවාහනය සඳහා යොදා ගන්නා වාහනවල තීරු බදු හා බදු සියයට 25 කින් අඩු කිරීමටත් මා යෝජනා කරනවා. පරිසර හිතකාමී සංචාරක කටයුතු දිරි ගැන්වීම් සඳහා ගෙන්වනු ලබන විද්යුත් හා විද්යුත් ඉන්ධන වාහන නිෂ්පාදන බදු හා වැට් බදුවලින් නිදහස් කරනවා. රට තුළින් සොයා ගත නොහැකි නවීකරණය හා පුළුල් කිරීම සඳහා යොදා ගන්නා යන්ත්‍රෝපකරණ සඳහා වැට් බදු හා රේගු බදු අඩු කිරීමට ද මා යෝජනා කරනවා. සංචාරකයින් හා දේශීය පාරිභෝගිකයන් සඳහා සාප්පු සවාරි ජනපි‍්‍රය කරවීම පිණිස දැනටමත් මා නමගිය වෙළෙඳ භාණ්ඩවල ඉහළ බදු අය කර තියෙනවා...”දායකත්වය වැඩි කිරීම”ගරු කතා නායකතුමනි,... අපේ සංවර්ධන ව්‍යායාමයට අපේ බැංකු හා මුල්‍ය ආයතනවලින් ලැබෙන දායකත්වය වැඩි කළ යුතුයි. අඩු පොලී මට්ටම් පවත්වා ගැනීම් සඳහා කරනු ලබන වෑයම දිගටම පවත්වා ගත යුතුයි. ජනතාව බැංකු හා මුල්‍යායතනවලට සමීප වීම දිරි ගැන්විය යුතුයි. ඒ නිසා ගනු දෙනුකරුවන් බැංකුවලින් මුදල් ආපසු ලබා ගැනීමේදී අය කරන හර බදු ඉවත් කිරීමට මා යෝජනා කරනවා. ඒ නිසා කිසිම බද්ධක් මුදල් ආපසු ගැනීමේදී ජනතාව ගෙවිය යුතු නැහැ...””... එසේම මුල්‍ය සේවා මත සපයා ඇති සියයට 20 ක් වූ වැට් බද්ද සියයට 12 දක්වා අඩු කිරීමට යෝජනා කරනවා. තවදුරටත් බැංකු හා මුල්‍ය ආයතනවල ලාබ මත අය කරන සියයට 35 ක්වු බද්ද සියයට 28 දක්වා අඩු කිරීමට යෝජනා කරනවා.””... කලාපයේ හොඳම පුද්ගලික ආදායම් බදු ව්‍යුහයක් පවතින රට බවට ශ්‍රී ලංකාව පත් කිරීමටත් මා බලාපොරොත්තු වෙනවා. ඒ අනුව පුද්ගල ආදායම් මත සියයට 5 සිට 35 දක්වා පවත්නා බදු අනුපාත සියයට 4 සිට 24 දක්වා අඩු කිරීමට මා යෝජනා කරනවා. එසේම නිදහස් බදු සීමාව රුපියල් ලක්‍ෂ 3 සිට 5 දක්වාත් වැඩි කිරීමට යෝජනා කරනවා. මෙය නේවාසික නොවන ශ්‍රී ලාංකිකයන් සඳහා ද ලබා දෙනවා. මින් ඉදිරියට ඉහළ බදු අනුපාත ගැන අපේ වෘත්තිකයන් කනස්සල්ලට පත් විය යුතු නැහැ...””ගරු කතානායකතුමනි... උපයන විට ගෙවීම් කරන මැදි ආදායම් ලැබෙන රැකියාවන් කරන අයටත් සරල බදු ක්‍රමයක් අවශ්‍යයි. එබැවින් වසරකට රුපියල් ලක්‍ෂ 6 ක් (මසකට 50,000 ක්) උපයන සියලු සේවා නියුක්තිකයන් උපයන විට බදු වලින් නිදහස් කරනවා. ලක්‍ෂ 6 කට වඩා උපයන සේවා නියුක්තිකයන්ට අදාළ වන්නාවූ බදු අනුපාතිකයද උපරිමය සියයට 24 කට යටත්ව අඩු වනු ඇත.””ගරු කතානායකතුමනි - පොලී ආදායම් මත බදුවල බදු නිදහස උපරිමය ලක්‍ෂ 3 සිට 5 දක්වා වැඩි කිරීමට මා යෝජනා කරනවා... සේවක අර්ථ සාධක අරමුදල් ආදායම අවස්ථා තුනකදී දැනට බදුවලට යටත් වෙනවා. මම හිතනවා එය වැරදි දෙයක් කියා... එබැවින් අර්ථ සාධක අරමුදලින් ලබා ගන්නා මුදල් ආදායම් බදුවලින් නිදහස් කිරීමට මා යෝජනා කරනවා...”බදු ප්‍රතිසංස්කරණයක්යට දැක්වුණේ 2011 අයවැය කතාවේදී මහින්ද රාජපක්‍ෂ ජනාධිපතිතුමා සඳහන් කළ උධෘත කිහිපයකි.”.... දැනට පවතින බදු ක්‍රමය ඉතා සංකීර්ණ, ඉතා ඉහළ බදු අනුපාත ඇති සහ පටු බදු පදනමක පවතින බව අපි කවුරුත් පිළිගන්නවා. එබැවින් පුළුල් බදු ප්‍රතිසංස්කරණයක් සිදුවිය යුතු යැයි මා යෝජනා කරනවා යැයිද” එතුමා තම කතාවේදී පැවසීය. බදු අපලය සදහටම තුරන් කැර දැමීමේ යාතු කර්මයක් ලෙස 2011 අයවැය යෝජනා ඉතිහාස ගත වන්නා සේම එය සමාජයේ ලොකු කුඩා සියලු දෙනා පීඩාවට පත් කළ බරකින් නිදහස් කිරීමක් ලෙසත් අවිවාදයෙන් සඳහන් කළ හැකිය.ජනාධිපතිතුමා යෝජනා කළ ආකාරයට බදු සහන තවත් ක්‍ෂේත්‍ර ගණනාවක් කරා විහිදෙයි. මැණික්, විසිතුරු මල් වගාව පමණක් නොව ත්‍රිරෝද රථයක් පදවා දෛනික ජීවනෝපාය සරිකර ගන්නා අයටත් ස්වයං රැකියාවල යෙදෙන අයට පවා ඒ සහනය අත්වෙයි. මෙවැනි දූරදර්ශී හා තිරසාර විසඳුම් දී ඇති විටෙක පාන් රාත්තල ගැන කතා කිරීම තරම් තවත් විහිළුවක් තිබේද කියාත් විමසිය යුතුය. ජීවන වියදම පාන් රාත්තලෙන් මනින එජාපය හා එහි ඊනියා ආර්ථික විශේෂඥයින් තවමත් පාන් රාත්තලෙන් එළියට ඒමට නොහැකිව සිටින බව පමණක් ඉන් මොනාවට ඔප්පු වෙයි.ඇත්තෙන්ම 2011 දී නිහඬ විප්ලවයකට මුල පුරමින් මහින්ද රාජපක්‍ෂ ජනාධිපතිතුමා බදු බර ඉවත් කොට ඇත්තේ රටේ ආර්ථිකයේ හා ජනතාවගේ සුබ සිද්ධිය තකාය. ඒ සහනය මහ පරිමාණ ආයෝජකයාගේ සිට විශ්‍රාමිකයා දක්වා පුළුල් පරාසයක ගලා යයි.එහෙත් අද මේ අයවැය අන්ධයින් දුටු අලියා වැනිව තමන්ට දැනෙන දැනෙන හැටියට විවේචනය කරන එජාපය 2001 සිට 2004 දක්වා කළ කී දේත් අමතක කළ යුතු නැත. ලෝක ඉතිහාසයේ ’සුදු කර පටි වංචා’ අතර එ.ජා.ප ආණ්ඩු කාලයේදී කළ මහා වැට් බදු වංචා කැපී පෙනෙයි. ඔවුන් සමෘද්ධි, පොහොර වැනි මහජන සහන කපමින් ඊනියා බදු සමා පනත නම් කුප්‍රකට වංචාව හරහා රුපියල් බිලියන ගණනක මහජන මුදල් වංචා කෙළේය.කැසිනෝ බද්දවත්මන් ආණ්ඩුව කැසිනෝ ව්‍යාපාරිකයෙකු ගෙන් එක් කාර්තුවකට රුපියල් ලක්‍ෂ 500 ක බද්දක් අය කරයි. එහෙත් එජාපෙ ආණ්ඩුව ඒ වනවිට කැසිනෝ සඳහා තිබූ රුපියල් ලක්‍ෂ 250 බද්ද රුපියල් ලක්‍ෂ 5 දක්වා අඩු කෙළේ “රෙජිනෝ” නම් අලුත්ම සූදුවක් ඉදිරිපත් කරමිනි. ඒ ආකාරයෙන් නැවත මහජන මුදල් වංචා කළ එජාපෙ බදු සහන දුන්නේ රට හදන හා රටේ ජීවත්වන ජනතාවට නොව පල් හොරුන්ටය. එදා අද වෙනස තේරුම් ගැනීමට මේ නිදසුන පමණක් ප්‍රමාණවත්ය.“කටු අත්තේ මල් පිපෙන තුරු ඉන්න” යැයි කියමින් එදා රනිල් වික්‍රමසිංහ මහතා සහ ඔහුගේ සුපිරි ආර්ථික විශේෂඥයින් රජයේ රැකියා දොර වසා දැම්මේය. දුම්රිය, රේගුව, දේශීය ආදායම් දෙපාර්තමේන්තුව, රාජ්‍ය බැංකු පවා විකිණීමට පිඹුරුපත් සකස් කෙළේය. එදා ඊනියා සටන් විරාම ගිවිසුම නිසා යුද්ධයක් නොතිබු මුත් ගමක පාරක් - බෝක්කුවක් හැදුණේ නැත. කොටින්ම කිවහොත් අන්තර්ජාතික වැඩ කාරයන් නහුතයක් සිටි එජාපෙ ආණ්ඩුවෙන් රටට වගතුවක් අත් වූයේ නැත. ඇත්තෙන්ම අද ඔවුන් කළ යුතුව තිබෙන්නේ වැරදුණු තැන් හඳුනා ගෙන මහින්ද චින්තන ඉදිරි දැක්මෙන් ඉගෙන ගැනීමට උත්සාහ දැරීමය.එහෙත් වාචාලකම දේශපාලනය බවට පත් කර ගත් විට මොනවා හෝ කීම මිස ඇත්ත ඇති හැටියෙන් දැකීම දුෂ්කර වනවා විය හැකිය. අද එජාපය හා ජවිපෙ 2011 අයවැය ගැන කරන පුස් විවේචන අහසේ පාවෙන්නේ මහජනතාවගේ ඉහට උඩිනි. මොකද ඒවායේ කිසි බරක් හෝ හරයක් නැති හෙයිනි. ඒක පුද්ගල ආදායම වසර පහකදී දෙගුණ විය. රැකියා වියුක්තිය පහත වැටිණ. තවත් 15,000 කට පමණ ළඟදීම රජයේ රැකියා ලැබෙයි. ආර්ථික වර්ධන වේගය සියයට 8 ඉක්ම යන්නේය.විදේශ සංචිත ඉතිහාසයේ විශාලතම වටිනාකමට උරුමකම් කියන්නේ ය. විපක්ෂය අයවැයට එරෙහි වන්නේ නම් පිළිගත හැකි සංඛ්‍යා ලේඛන හා තර්ක මඟින් ඊට අවතීර්ණ විය යුතු ය. එහෙත් ඔවුන් කෙතරම් බංකොළොත් දැයි පෙනෙන්නේ අයවැය ගැන කියන කතා “මල්ලේ පොල්” වැනි තර්ක බවට පත්ව තිබීම නිසාය. මෑතකදී එජාපයෙන් පාර්ලිමේන්තුවට පත් කළ ආර්ථික විශේෂඥයෙක් අයවැය විවේචනය කරන්නට යොදා ගත්තේ පාන් ය. ඔහු කියන හැටියට ජනතාව පාන් කෑම අඩු වී ඇත. එහෙනම් ආර්ථික වර්ධනයක් කොයින් ද? මෙවැනි විකාරවලට ජනමාධ්‍යවලින් ඉඩදීමත් අපරාධයකි.අපේ හැකිකම ප්‍රදර්ශනය කිරීමක්බදු බරවලින් රට නිදහස් කැර ගැනීමක් පමණක් නොව ජනාධිපතිතුමා මෙරට ජනතාවගේ සමාජ ආරක්ෂණය කෙරෙහි ද ඉතිහාසයේ ප්‍රථම වරට සහෘද දැක්මක් පළ කොට ඇත. එනම් සෑම වැසියකුටම විශ්‍රාම වැටුපක් ලබා දීමේ වෑයමයි. එයට විදේශගත ශ්‍රී ලාංකික ශ්‍රමිකයන් ද ඇතුළත්ය. එවැනි සමාජ සුරක්ෂිතතාවක් හා දුර දැක්මක් සහිත 2011 අයවැය මෙරට ඉතිහාසයේ ඉදිරිපත් වූ අනාගතවාදී අයවැය බවට පත්වනු නිසැකය. රට හා ජනතාව අනාගතයට ගෙන යන අයවැයක් ඉදිරිපත් කිරීම වචන හා ඉලක්කම් හරඹයක් නොවේ.මුලින් කී පරිදිම ශ්‍රී ලංකාව අනාගත ලෝකයේ පසුවන්නේ කවර ස්ථානයක ද යන බව 2011 අයවැය කතාවේදී ජනාධිපතිතුමා කළ සෑම ප්‍රකාශයකින්ම තහවුරු කෙරෙයි. මෙය අපේ හැකිකම මත පූර්ණ විශ්වාසය තබා ඉදිරිපත් කළ අනාගතවාදී ආර්ථික දැක්මක් වන්නේ එහෙයිනි. රනිල්; මැජික් බලයෙන් “කටු අත්තේ මල් පිපෙනතුරු ඉන්න කීවා” වැනි බොරු කතා බොරු සිහින එකක්වත් 2011 අයවැයේ නැත. ඉකුත් වසර පහේදී කළ මහා පෙරළිය අපේ දෑස් අබිමුව පෙනෙන්නට හා ඒවායේ ප්‍රතිඵල ඇඟට දැනෙමින් තිබියදී මහින්ද චින්තන ඉදිරි දැක්ම මත 2011 අයවැය යෝජනා ඉදිරිපත් කෙරිණ.එමඟින් රටේ මහත් සංවර්ධන හා ආර්ථික පෙරළියකට මුල පුරනු ඇති බවත් නිසැක ය. බදු අපලයෙන් රටත් ජනතාවත් නිදහස් කර ගැනීමෙන් ජනාධිපතිතුමා තවත් සැඟවුණු ත්‍රස්තවාදයක් අවසන් කොට ඇත. ඒ හැකිකමේ මහිමයයි. ඒ හැකිකම නොතිබුණේ නම් බදු අපලය මෙසේ අවසන් වන්නේ ද නැත. 2011 අයවැය යෝජනා සම්බන්ධයෙන් අපගේ පිරිස් ඇදගන්නා අංශ තවත් ගණනාවක් තිබෙන මුත් ඒ සියල්ල අභිබවා කැපී පෙනෙන්නේ ශ්‍රී ලංකාව හැකියාව ඇති රටක් බව ආර්ථික යුද්ධය පැත්තෙන් ද පෙන්නුම් කිරීමය. 2011 අයවැය ශ්‍රී ලංකාව ලෝකයටම මුල් වරට තම හැකිකම පෙන්නුම් කළ අවස්ථාවක් බවට පත් වීමත් නොවැළැක්විය හැකි ය.කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=af1011285</link>
    <topic>නූපන් දරුවාගේ සිට ජ්‍යෙෂ්ඨ පුරවැසියා දක්වා සහන සලසන රට දියුණු කරන අයවැයක්</topic>
    <author>සරත් පෙරේරා සාගරිකා දිසානායක ජයසිංහ</author>
    <content>මුදල් අමාත්‍යංශයේ ලේකම් ආචාර්ය පී.බී.ජයසුන්දරජනාධිපතිතුමා මුදල් ඇමැතිවරයා ලෙස නූපන් දරුවාගේ සිට ජ්‍යෙෂ්ඨ පුරවැසියන් දක්වා සහන සැලසෙන ආකාරයට ආර්ථිකයේ සියලු අංශ ගැන අවධානය යොමු කරමින් තිරසාර සංවර්ධනයක් සඳහා මේ අය වැය ඉදිරිපත් කර ඇතැයි මුදල් අමාත්‍යංශයේ ලේකම් ආචාර්ය පී.බී.ජයසුන්දර මහතා පවසයි.ශ්‍රී ලංකාව සංවර්ධිත ආර්ථිකයක් කරා ගෙන යාමට මාර්ගය මේ අයවැයෙන් හෙළිකර ඇතැයි ද මුදල් අමාත්‍යංශ ලේකම්වරයා දේශීය ආදායම් දෙපාර්තමේන්තුව සංවිධානය කළ අයවැය සමාලෝචන සමුළුවකදී කීය.ශ්‍රී ලංකාව අමුද්‍රව්‍ය පිටරට යවන රටක් වෙනුවට දියුණු තාක්ෂණය යොදා ගෙන ඉහළ නිමි භාණ්ඩ පිටරටට යවන දියුණු ආර්ථිකයක් බවට පත්කර ගැනීමටත් මේ අයවැයෙන් අවශ්‍ය පියවර අරන් තියනවා.ජාත්‍යන්තර මට්ටමේ නිෂ්පාදනවලට අවතීර්ණය වීමට වුවමනාකරන විදියේ යන්ත්‍රෝපකරණ හා වෙනත් අවශ්‍ය දේ ගෙන්වීමේ දී ගෙවිය යුතු බදු අඩුකර තිබෙනවා.තවමත් අමුද්‍රව්‍ය වශයෙන් කෙරෙන අපනයනය අධෛර්යය කර නිමිභාණ්ඩ අපනයනය දිරිගැන්වීම සඳහා සෙස් බද්දක් පැනවෙනවා.සීයයට 65කට වඩා අගය එකතු කිරීම් සහිත වෙළඳ නාම යටතේ වන අපනයන කර්මාන්ත සඳහා බද්ද සීයට 15 සිට 10 දක්වා අඩුකර තිබෙනවා. අනෙක් පැත්තෙන් සාමාන්‍ය අපනයන දිරිමත් කිරීම සඳහා සියලු අපනයන සමාගම්වල ආදායම් බදු සීයට 15 සිට 12 දක්වා අඩු කර තිබනෙවා.සමස්ත නිෂ්පාදනය ඉහළ නංවා ගැනීමේ ඇති අවශ්‍යතාව අනුව දේශීය නිෂ්පාදන, ව්‍යාපාරවල ලාභ මත අයකරන ආදායම් බදු සීයට 35 සිට 28 දක්වා අඩු කර තිබෙනවා. මේ අනුව නිෂ්පාදනයන් තවදුරටත් වැඩිවනු ඇතැයි බලාපොරොත්තු වෙනවා.ජනාධිපතිතුමා මේ අය වැය සකස් කිරීමේදී වචනයෙන් වචනයට දැඩි අවධානය යොමුකළා. එතුමා එතරම්ම ආර්ථික දියුණුව ඇතිකර ගැනීම ගැන විශාල උනන්දුවක් දක්වා ක්‍රියා කරනවා.බදු ක්‍රමය මේ අයවැයෙන් පූර්ණ ලෙස ක්‍රමවත් කරන්නටත් සරල කරන්නටත් පියවර ගෙන තිබෙනවා. සංවර්ධනයට ඉතාම අවශ්‍ය ස්ථාවර භාවය ඇතිකර තිබෙනවා. ත්‍රස්තවාදය ඉතිහාසයට එක් කෙරුණා. යටිතල පහසුකම් ඇතිකර තිබෙනවා. ජනාධිපතිතුමා තම දෙවැනි වාරයේ වැඩ ආරම්භ කරමින් ස්ථාවර දේශපාලන නායකත්වයක් රටට ලැබී තිබෙනවා. වෙනම පාලනයක් තිබුණු උතුරු නැඟෙනහිර භූ®මිය එක් පාලනයක් යටතට ගෙන තිබෙනවා. මේ නිසා අපේ සංවර්ධන ගමන ඉතා පැහැදිලියි.අවුරුදු 30ක යුද්ධයක සිදුවූ පසුබෑම ඉදිරි දශකයේ අත්කර ගත හැකි ආකාරයට සංවර්ධන ගමන අප වේගවත් කරගත යුතුයි.අපි පසුගිය කාලවල කතා කළේ සීයට 3, 4ක නැතිනම් 2, 3ක සංවර්ධනයක් ගැන. ඒ ගණන් දැන් සංවර්ධනයක් ලෙස ගණන් ගන්නෙත් නැහැ.අපි දැන් කතාකරන්නේ සීයට 8-10ක සංවර්ධනයක් ගැන. අපේ කලාපයේ චීනය, ඉන්දියාව තමයි එවැනි සංවර්ධනයක් අත්කර ගනිමින් සිටින්නේ. සිංගප්පූරු උප අගමැතිවරයාත් පිළිගන්නවා ලංකා ආර්ථිකය වේගයෙන් සංවර්ධනය වෙමින් සිටින බව.දැන් අප වැඩට බැසිය යුතුයි. අපි දැනටමත් දිරිගන්වනසුළු ඉලක්ක ළඟාකර ගැනීමට සමත්ව සිටිනවා. සීයයට 24ක තිබුණ උද්ධමනය සීයයට 6ට ගෙනැවිත් තිබෙනවා. සීයයට 15.2ට පැවැති දුප්පත්කම සීයයට 7.6ට අඩුකර ගෙන තිබෙනවා. ඒ ගණන 5 දක්වාත් අඩුකරගන්න ඕන. උද්ධමනය අභිබවා යන සංවර්ධන වේගයක් අත්කර ගන්න පුළුවන් වෙලා තිබෙනවා.කෘෂිකර්ම අංශයේ සංවර්ධනය සඳහා අවශ්‍ය හොඳ බීජ නිපදවීමටත් මේ අයවැයෙන් හොඳින්ම අවධානය යොමු කර තිබෙනවා.අප හොඳ නිෂ්පාදනයක් ලබාගත යුතුයි. හෝටල් අංශයේත් වැඩි මිලක් ගෙවන සංචාරකයන් ඇදගැනීමට හැකිවිය යුතුයි. තරුපහේ හෝටලයක් ඩොලර් 125ට අඩුවෙන් අයකරනවා නම් එය තරුපහේ හෝටලයක් නෙවෙයි. ඊට වැඩියෙන් අයකරනවා බද්දක් නැහැ. නැතිනම් ඇඳකට ඩොලර් 20ක බද්දක් ගෙවීමට සිදුවෙනවා.දැන් අපේ ආර්ථිකය අර පරණ සාම්ප්‍රදායික තේ, පොල්, රබර් ආර්ථිකයම නෙවෙයි. පරිගණක අංශය, බීපීඕ පරිගණක ආදායම් අපේ ආදායමේ වැදගත් අංශයක් බවට පත්වෙමින් සිටිනවා.අපේ ආයෝජන කලාපවල ප්‍රයෝජනයට නොගත් ධාරිතාවක් තිබෙනවා. රජය ඉලක්ක ඇතිව මේ ගමන යන්නේ හැම අංශයකටම ඉලක්කයක් තිබෙනවා. වරාය අංශයට අවුරුදු දෙකක්, මාර්ග සංවර්ධනය සඳහා අවුරුදු 3-4ක කාලයක්. ජල සම්පාදනය අංශය වසර 6ක්, වාරිමාර්ග අංශය වසර 6ක්.රජයේ ඉලක්කය දුප්පත්කමෙන් තොර දුප්පත්කම වියැකුණ ආර්ථිකයක් නිර්මාණය කිරීමයි. පෞද්ගලික අංශයේ වර්ධනයට බාධක වුණ වැඩි ප්‍රමාණයක අය වැය හිඟයක් දැන් නැහැ.අයවැය හිඟය සීයට 6.8 මට්ටමක තබාගන්න රජය ආර්ථිකය කළමනාකරණය කරගෙන තිබෙනවා. ඒ අනුව පෞද්ගලික අංශයේ ප්‍රවර්ධනයට සුදුසු පරිසරයක් චන් ඇතිකර තිබෙනවා.ශ්‍රී ලංකාවේ බැංකු දිගුකාලීන ණය දීම සඳහා යොමුවීම අවශ්‍යයයි. එම බැංකු අනාගතයේදී ශ්‍රී ලංකා ආර්ථිකය ලෝකයේ ඉදිරියට යන ආර්ථිකයක් කරගැනීම සඳහා සංවර්ධන බැංකු බවට පරිවර්තනය වීම අවශ්‍යයි. ඔවුන් ලාබ වැඩි බැංකු අයිරා, කෙටි කාලීන ණය පහසුකම් ලබාදෙන්න නොව දිගුකාලීන සංවර්ධන ණය පහසුකම් ලබාදෙන්න වැඩි වැඩියෙන් යොමුවීම අවශ්‍යයි. ලංකාවේ බැංකු දිගුකාලීන ණය පහසුකම් ඇති කිරීමෙන් සංවර්ධන බැංකුª බවට පරිවර්තනය වීම අවශ්‍යයි. මෙවර අය වැයෙන් ආර්ථිකයේ විවිධ අංශ දිරිගන්වමින් සඵලදායක තරුණ ශ්‍රම බළකායක් ඇතිකර ගැනීමටත් පියවර ගෙන ඇතැයි ද මුදල් අමාත්‍යංශ ලේකම්වරයා කීය.ශ්‍රී ලංකා වාණිජ මණ්ඩලයේ සභාපතිලාල් ද අල්විස්මෙවර අයවැය ව්‍යාපාරික ප්‍රජාව සඳහා විපුල ඵල ගෙන දෙන අයවැයක් බව ශ්‍රී ලංකා වාණිජ මණ්ඩලයේ සභාපති ලාල් ද අල්විස් මහතා පැවැසීය. 2011 අයවැය සඳහා වාණිජ මණ්ඩලය රජයට ඉදිරිපත් කළ යෝජනා අතරින් බොහොමයක් මෙවර අයවැයෙන් පිළිගෙන තිබීම ඊට හේතු වන බව ද ඒ මහතා කීය.මෙම වසර මුලදී ඉදිරිපත් කරන ලද අයවැය මූල්‍ය ප්‍රතිපාදන කීපයකට පමණක් සීමා වුවද මෙවර අයවැය රටෙහි දිගු කාලීන තිරසාර සංවර්ධනය පිළිබඳ සිතා බලා දූරදර්ශීව සකස් කරන ලද අයවැයක් බව ද ඒ මහතා කීය. කෘෂිකර්මාන්තය, ඇඟලුම් ක්ෂේත්‍රය, සංචාරක ව්‍යාපාරය, අපනයන ක්ෂේත්‍රය මෙන්ම ධීවර කර්මාන්ත ක්ෂේත්‍රයෙහි සංවර්ධනය පිළිබඳ මෙවර අයවැයෙන් විශේෂ අවධානයක් යොමු කර තිබේ. මෙතෙක් පැවැති සංකීර්ණ බදු ක්‍රමය ඉවත් කොට සරල බදු ක්‍රමයක් හඳුන්වා දෙන මෙන් ව්‍යාපාරික ප්‍රජාව රජයෙන් අඛණ්ඩව සිදු කරන ලද ඉල්ලීම සලකා බලා බදු සහන රැසක් ලබාදීම පිළිබඳව සංගමය රජයට සිය කෘතඥතාව පළ කරයි.මෙතෙක් පැවැති අවුල්සහගත බදු ක්‍රමය ව්‍යාපාරික ප්‍රජාවට මහත් හිසරදයක්ව පැවැති බව කී ඒ මහතා සංගමයේ ඉල්ලීම සලකා බලා ජනාධිපතිතුමා විසින් පත් කරන ලද බදු කමිටුවේ යෝජනා සැලකිල්ලට ගනිමින් මෙවර බදු සහන රැසක් ව්‍යාපාරික ප්‍රජාවට ලබා දී ඇතැයි ද කීය. මෙතෙක් පෞද්ගලික අංශයෙන් ලබා ගත් උපයන විට ගෙවීමේ බදු සීමාව ඉහළ නංවා තිබේ. මෙතෙක් රු. ලක්ෂ 3 ක් දක්වා පැවැති ආදායම් සීමාව ලක්ෂ 6 දක්වා ඉහළ නැංවීම, සුළු හා මධ්‍ය පරිමාණ ව්‍යවසායකයන්ට මෙන්ම ඒ මට්ටමේ ආදායම් උපයන ජනතාවට ද මහත් සහනයක් වනු නිසැකය. මෙතෙක් ආදායම් බදු සඳහා ගෙවන ලද මුදල් සිය ව්‍යාපාරයන්හි යළි ආයෝජනය කිරීමෙන් ව්‍යාපාර ප්‍රවර්ධනය ද එතුළින් කඩිනම් සංවර්ධනයක් සිදුවීම ද නොවැළැක්විය හැකිය. ආදායම් බදු සීමාව ඉහළ දැමීමෙන් ජනතාව වැඩි වැඩියෙන් ඉතුරු කිරීමට පෙළඹෙයි. බදු අඩු වූ විට ආයතන ලබන ඉතිරියෙන් රැකියා විරහිත තවත් පිරිසකට රැකියා අවස්ථා උදා කර දීමට පෞද්ගලික අංශයට ඉඩ ලැබේ.වැට් බද්ද අඩු කිරීම වාණිජ ආයතන සඳහා උදා වූ විශේෂිත සහනයකි. පෞද්ගලික අංශයට ලැබෙන අනෙකුත් බදු සහන අතර සමාජ වගකීම් බද්ද ඉවත් කිරීම, ජාතිය ගොඩනැඟීමේ බද්ද අඩු කිරීම, හර බදු ඉවත් කිරීම, රඳවා ගැනීමේ බද්ද ඉවත් කිරීම, පළාත් පාලන ආයතන මඟින් අය කරනු ලබන පිරිවැටුම් බද්ද ඉවත් කිරීම, විශේෂයෙන්ම ඉතා සහනදායී පියවර ලෙස සඳහන් කළ යුතුය. ව්‍යාපාර ක්ෂේත්‍රයේ අභිවෘද්ධිය උදෙසා ගනු ලැබු තිරසාර පියවර ලෙස හඳුන්වා දිය හැකි සුවිශේෂි සහන රැසක් ද මෙවර ලබා දී තිබේ.ශ්‍රී ලංකාවේ ආර්ථිකය ලෝකයේ වේගයෙන්ම සංවර්ධනය වෙමින් පවත්නා රටවල තත්ත්වයට ළඟා කරවීමේ අරමුණින් මෙරට ව්‍යාපාර අන්තර්ජාතික වෙළෙඳපොළ හා තරගකාරී මට්ටමට ළඟා කරවීම පිණිස ගත් විශේෂ පියවර ලෙස ප්‍රචාරණ කටයුතු සඳහා බදු සහන ලබා දීම, පුහුණුව සඳහා බදු සහන ලබා දීම මෙන්ම සියයට 85 සීමාවට පනවා තිබු වැට් බදු ආපසු ලබා ගැනීමේ සීමාව සියයට සියය දක්වා වැඩි කිරීම යන යෝජනා දැක්විය හැකිය.මෙතෙක් ව්‍යාපාර ප්‍රවර්ධන කටයුතු උදෙසා විදේශ සංචාරයන්හි යෙදීම සඳහා ව්‍යවසායකයන් ගෙවිය යුතු පිරිවැටුම් බදු සඳහා මෙවර විශේෂ සහනයක් සලසා දී තිබේ. එය ව්‍යාපාරික ප්‍රජාවගේ විශේෂ පැසසුමට ලක්ව ඇතැයි ද සභාපතිවරයා පැවැසීය.මෙවර අයවැය වෙන කවදාටත් වඩා ව්‍යාපාරික ප්‍රජාවට සහන රැසක් සලසන සාර්ථක අයවැයක් බව වාණිජ මණ්ඩලයේ වරාය සහ නාවුක කමිටුවෙහි සභාපති සුජීව සමරවීර මහතා පැවසීය. ඒ පිළිබඳව තවදුරටත් අදහස් දැක්වූ සමරසිංහ මහතා මෙසේ ද පැවැසීය.මෙවර අයවැය 90% ක්ම ව්‍යාපාරික ප්‍රජාවගේ අභිවෘද්ධිය සලකා ඉදිරිපත් කරන ලද අයවැයක්. මෙතෙක් ව්‍යාපාරික ප්‍රජාව වෙත ඉදිරිපත් නොවූ විරූ සහන රැසක් මෙවර අයවැයෙන් අප වෙත ලැබී තිබීම සතුටට කරුණක්. බදු සහන ලබා දීමෙන් අප යළි යළිත් ඒ මුදල් ව්‍යාපාර ප්‍රවර්ධනය සඳහා යොදා ගන්නවා. මෙතෙක් අභ්‍යන්තර වෙළෙඳාම වෙත යොමු වී තිබු බොහෝ ක්ෂේත්‍ර දැන් අන්තර්ජාතික වෙළෙඳාම පිළිබඳ අවදානය යොමු කරනවා.ලෝකයේ උසස්ම වෙළෙඳනාම සහිත නිෂ්පාදන හා කරට කර සිටින තරම් තත්ත්වයෙන් උසස් භාණ්ඩ අද අපේ දේශීය ව්‍යාපාරිකයන් ලෝක වෙළෙඳ පොළ වෙත ඉදිරිපත් කරනවා. අද අපේ ගැනුම් කරුවන් සම්ප්‍රදායික ගැනුම්කරුවන් පමණක් නොවේ. පුළුල් අන්තර්ජාතික මට්ටමේ ගැනුම්කරුවන් අද අපේ ගැනුම්කරුවන්.අද අපි තරග කරන්නේ ලෝකයේ නම ගිය නිෂ්පාදන සමඟ. මේ සඳහා අපට අපේ වෙළෙඳ නාම ප්‍රවර්ධනය, මෙන්ම අලෙවිකරණය සඳහා ප්‍රචාරණය ද ඉතා වැදගත් වෙනවා. ඒ සඳහා ජාත්‍යන්තරය සමඟ කරනු ලබන කටයුතු සඳහා අය කරනු ලබන පිරිවැටුම බදු අඩු කිරීම, වෙළෙඳ ප්‍රචාරණ කටයුතු, විදේශ පුහුණුව සඳහා මෙන්ම පර්යේෂණ හා සංවර්ධන කටයුතු උදෙසා ලබා දී ඇති බදු සහන ව්‍යාපාරික ප්‍රජාවගේ විශේෂ ප්‍රශංසාවට ලක් වෙනවා. ඇත්ත වශයෙන්ම මෙවැනි සහන ලබා දීමෙන් සුළු හා මධ්‍ය පරිමාණ ව්‍යවසායකයන් පවා ස්වකීය නිෂ්පාදන වඩාත් උසස් තත්ත්වයෙන් නිපදවා ලෝකයේ උසස් වෙළෙඳපොළ(Nish Market)වෙත අවතීර්ණ වෙන්නට උත්සාහ දරනවා. රටේ ඇතිවී තිබෙන සාමකාමී වාතාවරණයත් සමඟ මේ රටේ ආයෝජනය කරන්නට වැඩි දෙනෙක් පොළඹවනසුළු තත්ත්වයක් ඉන් උදා වෙනවා.උතුරු නැඟෙනහිර මංමාවත් ජල විදුලිය, දුරකථන හා සන්නිවේදන කටයුතු ශීඝ්‍රයෙන් සංවර්ධනය කෙරෙනවා. දේශීය මෙන්ම විදේශීය ආයෝජකයන්ටත් ඒ ප්‍රදේශවල හොඳ ආයෝජන අවස්ථා උදා වී තිබෙනවා. විශේෂයෙන්ම සංචාරක ක්ෂේත්‍රය, ඉදිකිරීම්, කෘෂිකාර්මික හා ධීවර ක්ෂේත්‍රයන්හි විශාල ආයෝජන අවස්ථා උදා වී තිබෙනවා. උතුරු නැඟෙනහිර කෘෂි කාර්මික සංවර්ධනයෙන් වගේම ධීවර කටයුතු නඟා සිටුවීමෙන් දේශීය ආදායම තර වෙනවා පමණක් නොවෙයි විශාල වශයෙන් රැකියා අවස්ථා උදා වෙනවා. නව ආයෝජකයන් දිරි ගැන්වීම සඳහා ලබා දී ඇති සහන මෙවර අයවැයෙහි කැපී පෙනෙනවා.මූල්‍ය සේවා සඳහා අදාළ වැට් බද්ද අඩු කිරීමෙන් නිෂ්පාදකයන්ට අඩු පොලියට දිගු කාලීන ණය ලබා ගැනීමට හැකි වීම තවත් විශේෂ වාසියක්. අපනයන ක්ෂේත්‍රය සඳහා දිරි දීමනා ලබා දීම, ඇඟලුම් කර්මාන්තය සඳහා අදාළ ආදායම් බදු නිදහස් කිරීම වැනි සහන දෙස් විදෙස් ආයෝජකයන් දිරිගන්වන සුළුයි. අමුද්‍රව්‍ය අපනයනය සඳහා සෙස් බද්දක් අය කිරීම මඟින් රජය දේශීය වශයෙන් අගය වැඩි කිරීමට උනන්දු කිරීම සඳහා ගන්නා ලද පියවර විශේෂයෙන්ම ව්‍යාපාරිකයන්ගේ ප්‍රසංශාවට ලක් වන බව ද හෙතෙම පැවසීය.කෘෂිකර්මාන්ත ක්ෂේත්‍රය උදෙසා මෙතෙක් ලබා දී තිබු ආදායම් බදු සහනය 2011 වසරෙන් අවසාන වෙයි. 2011 වසරේ සිට කෘෂිකාර්මික අංශය සඳහා 10% ක බද්දක් අය කිරීමට මෙවර යෝජනා වී තිබේ. ඒ පිළිබඳව ශ්‍රී ලංකා වාණිජ මණ්ඩලය දරන්නේ එතරම් සුබදායී ආකල්පයක් නොවේ.උතුරු නැඟෙනහිර ප්‍රදේශවල ශීඝ්‍ර සංවර්ධනයක් සිදුවෙමින් පවතින මෙවන් වකවානුවක කෘෂිකර්මාන්ත ක්ෂේත්‍රයට හිමි වන්නේ විශාල තැනක්. මෙරට ඉතාම සශ්‍රීක ප්‍රදේශයක් වන උතුරු නැඟෙනහිර පළාත්වල මිරිස්, අල, සහල් හෝ පලතුරු වගා කළත් රටට ප්‍රමාණවත් තරම් තබාගෙන අතිරික්තය පිටරටවලට අලෙවි කරන්නට පුළුවන්.ඒත් ආර්ථිකය ගොඩනැඟිගෙන එන විටම කෘෂිකර්මාන්තයේ නියැළෙන සුළු හා මධ්‍ය පරිමාණ ව්‍යවසායකයන් ගෙන් බද්දක් අය කිරීමෙන් ඔවුන් අධෛර්යයට පත්වෙන්නට පුළුවන්. අපේ තරගකාරී රටවල් වන ඉන්දියාව හා බංග්ලාදේශය වැනි රටවල කෘෂිකර්මාන්තය සියයට සියයක්ම බද්දෙන් නිදහස් කොට තිබෙනවා. එවැනි රටවල් හා තරග කරන්නට අපේ ව්‍යවසායකයන්ට මේ බද්ද බාධාවක් විය හැකියි. එහෙයින් මේ කෘෂිකර්මය සඳහා පනවා ඇති බද්ද නිදහස් කරන මෙන් වාණිජ මණ්ඩලය රජයට යෝජනා කරන්න කැමැතියි.පෞද්ගලික අංශය සඳහා යෝජිත විශ්‍රාම වැටුප් ක්‍රමය පෞද්ගලික අංශයට බරක් නොවන පරිදි ක්‍රියාත්මක කළ යුතු බව මණ්ඩලයේ අදහසයි. සමස්තයක් වශයෙන් ගත කල මෙවර අයවැය ව්‍යාපාර ප්‍රජාවගේ සුබසිද්ධිය පිළිබඳ දූරදර්ශීව සලකා බලා ඉදිරිපත් කරන ලද සාර්ථක අයවැයක් බව පවසන සභාපතිවරයා ඉලක්ක සපුරාගත් කල 2011 වසරේ දළ දේශීය ආදායම සියයට අට දක්වා ඉහළ යනු ඇතැයි අපේක්ෂා කළ හැකි බව ද පැවැසීය.කොළඹ විශ්වවිද්‍යාලය ආචාර්ය රංජිත් බණ්ඩාරශ්‍රී ලංකා ජනාධිපතිතුමාගේ විශිෂ්ට නායකත්වය යටතේ ශ්‍රී ලංකාව ආයෝජනයට ඉතාම සුදුසු භූමියක් බවට පත් කෙරුණා. දැන් අවශ්‍ය ශීඝ්‍ර සංවර්ධනයකට රට ගමන් කරවීමයි. ඒ සඳහා ලෝකයේ හොඳම යටිතල පහසුකම් පද්ධතියක් ලංකාව හතර දිග්භාගයේම ඇති කෙරෙමින් පවතිනවා. ලංකාව තවදුරටත් විදුලිය කපන රටක් නෙවෙයි. අබලන් මාර්ග පද්ධතියක් තියන රටක් නෙවෙයි. වරායන්ගේ සිට සියලු යටිතල පහසුකම් ලංකාව පුරාම ඇති කෙරෙන නිසා ලංකාවේ සෑම ප්‍රදේශයක්ම එක විදියට දියුණු කරන්න අවශ්‍ය පරිසරය සකස් වී තිබෙනවා.ඉලක්කයක් ඇතිව ඉදිරිපත් කළ සංවර්ධනය තවත් වේගවත් කරන්න ඉදිරිපත් කරපු අයවැයක් ලෙස මේ අයවැය දකින්න පුළුවන්. 2014 වසර වෙනකොට ඩොලර් 4000 ඉලක්කය සපුරාගන්න ආර්ථික වෘද්ධි අනුපාතය සීයට 8 – 10 දක්වා ගෙනියන්න මේ අයවැය ඉදිරිපත් කර තිබෙනවා. මේ ඉලක්කය සපුරාගන්නේ කොහොමද කියන ප්‍රශ්නය අප ඉදිරියේ තිබෙනවා. ඒ සඳහා ඇති එක මාර්ගයක් තමයි සම්පූර්ණයෙන්ම පුනරාවර්තන වියදම් ප්‍රමාණය කපා දැමීම.ඒ තුළින් ආයෝජනය සඳහා අවශ්‍ය මුදල් ප්‍රමාණය සොයාගැනීම. නමුත් අප වගේ රටක ඒක කරන්න බැහැ. මොකද මේ වගේ රටවල පහළ යැපුම් මට්ටමේ අතිවිශාල පිරිසක් සිටිනවා. ඔවුනට රජයේ හව්හරණය උපකාරය ලැබිය යුතුයි. ඒ නිසා සුබසාධන රාජ්‍ය සංකල්පය අනුව නොමිලේ අධ්‍යාපනය, නොමිලේ සෞඛ්‍ය හා සමාජ සුබසාධනය ලබාදෙන්න ඕන. විවිධ හේතු නිසා සහන ලැබිය යුතු අනාථ වූ පිරිසක් උතුරු නැඟෙනහිර ඉන්නවා. එතකොට වෙන විකල්පයකට යන්න රජයට සිදුවෙනවා.මේ කරුණ දේශපාලන වශයෙන් අතිශයින් සංවේදියි. මේ සඳහා ජනතාව, ආයතන, සමාගම් සංවර්ධන කටයුතුª සම්බන්ධයෙන් පොළඹවාලන ක්‍රියාදාමයකට යන්න ඕන. ඒක මේ අයවැයෙන් කර තිබෙනවා.මේ නිසා ආයෝජකයන්ගේ ධෛර්යය නන්වන්න ආයෝජන ඇදගැනීම ලංකාවට ප්‍රශ්නයක් වන්නේ නැහැ. වලිගයෙන් බල්ලා නටවන්න හදනවා වෙනුවට බල්ලා වලිගය නැටවිය යුතුයි. ආර්ථික සංවර්ධනයක් ඇතිකර ඒ සංවර්ධනයේ ප්‍රතිලාභ පරිධියෙන් කේන්ද්‍රයට කාන්දු කරවන්න ඕන.බැංකු පොළඹවන්න, අලුත් වෙළෙඳපොළ සොයා අපනයන වැඩි කරගන්න මේ අයවැයෙන් පියවර ගෙන තිබෙනවා.මේ සඳහායි ආණ්ඩුව අලුත් අයවැයෙන් ජනාධිපති බදු කොමිසමේ නිර්දේශ ක්‍රියාවට නැංවීම සඳහා එම නිර්දේශ අනුව අවශ්‍ය සංශෝධන අයවැයෙන් ඉදිරිපත් කළේ.මේවා පුද්ගල ආදායම් බද්දේ සිට ආයතනික මට්ටම දක්වා විවිධාකාරයෙන් සංශෝධනය කර තිබෙනවා. පුද්ගලයන් විතරක් නොවේ ආදායම් උපයන ආයතනත් සංවර්ධන කටයුතු සඳහා වැඩි වැඩියෙන් පොළඹවන්න දිරිගැන්වීමක් මේ අයවැයෙන් සිදුවෙනවා.ජනාධිපතිතුමා ඉදිරිපත් කළ බදු යෝජනා අනුව බදු නිදහස් සීමාව ලක්ෂ 3 සිට 5 දක්වා වැඩි කරමින් පුද්ගල ආදායම් මත සීයට 5 සිට සීයට 35 දක්වා පැවැති බදු අනුපාත සීයට 4 සිට සීයට 24 දක්වා අඩු කරනු ලැබුවා. මේ බදු නිදහස් කිරීම් සහන වෘත්තිකයන්ට දිරි ගැන්වීමක් වේවි.පොලී ආදායම් මත බදුවල බදු නිදහස ද උපරිමය රුපියල් ලක්ෂ 3 සිට ලක්ෂ 5 දක්වා වැඩි කෙරෙනවා. සේවාවන් අවසානයේ ලබාගන්න අර්ථසාධක අරමුදලින් ලබාගන්නා මුදල් ආදායම් බදුවලින් නිදහස් කර තිබෙනවා.ජාතිය ගොඩනැඟීමේ බද්ද සීයට 3 සිට සීයට 2 දක්වා අඩු කර රුපියල් මිලියන 250ට නිෂ්පාදන සැකසුම් කර්මාන්ත හා තරු තුනට අඩු හෝටල් මින් නිදහස් කර තිබෙනවා. සරල බදුකරණයක් සඳහා සමාජ ආරක්ෂණ බද්ද ග්‍රාමීය යටිතල සංවර්ධන බද්ද හා හර බද්ද ද සම්පූර්ණයෙන් ඉවත් කළා.උසස් මට්ටමේ තාක්ෂණය ලබාගැනීමට හා නිෂ්පාදන ක්‍රියාවලිය උසස් කිරීම පිණිස අමුද්‍රව්‍ය සහ යන්ත්‍රෝපකරණ අඩු තීරුබදු අනුපාත යටතේ ලබාගැනීමට ඉඩ ලබාදෙමින් දේශීය අගය එකතු කිරීම් සහිත කර්මාන්ත දිරිගන්වනවා.එක පැත්තකින් මේ අයවැයෙන් එකතු කළ භාණ්ඩ නිෂ්පාදනය දිරිගැන්වීම සඳහා සියලු අමුද්‍රව්‍ය හා අර්ධ නිමිභාණ්ඩ අපනයනයට සෙස් බද්ද පැනවෙනවා. එම සෙස් බද්දෙන් නිදහස් වන්නේ නිමි භාණ්ඩ පමණයි. අන්තර්ජාතිත මට්ටමේ භාණ්ඩ නිෂ්පාදනය දිරි ගැන්වීම සඳහා තාක්ෂණය ලබාගත හැකිවන සේ ඒ සඳහා අවශ්‍ය ද්‍රව්‍යවල තීරු බදු හා අනෙකුත් බදු අඩුකෙරෙනවා. මෙහි අදහස ඉතාම පැහැදිලියි. අප නිකම්ම අමුද්‍රව්‍ය හෝ අර්ධ නිමි භාණ්ඩ යවනු වෙනුවට ලෝක ප්‍රමිතියට හැදුණ පූර්ණ නිමි භාණ්ඩයක් යැවීමෙන් ආදායම වැඩිකර ගැනීමට පියවර ගැනෙනවා. තේ, රබර් හා අනෙකුත් අමුද්‍රව්‍ය සම්බන්ධයෙන් දිගු කාලයක් තිස්සේ මේ වෙනස කරන ලෙස අර්ථශාස්ත්‍රඥයන් පෙන්වා දී තිබුණා.ශ්‍රී ලංකාවේ පේටන්ට් බලපත් ලබාගත් සීයයට 65කට වැඩි දේශීය අගය එකතු කිරීමක් සහිත ශ්‍රී ලංකා වෙළෙඳ නාම යටතේ වන අපනයන කර්මාන්ත සඳහා ආදායම් බද්ද සීයට 15 සිට සීයයට 10ට අඩු කෙරෙනවා.අපනයන දිරිමත් කිරීම සඳහා සියලු අපනයන සමාගම්වල ආදායම් බදු ද සීයයට 15 සිට සීයයට 12ට අඩු කෙරුණා.දේශීය නිෂ්පාදනවල ද නිෂ්පාදන වැඩිකිරීම දිරිමත් කිරීම සඳහා ලාභ මත අය කරන ආදායම් බදු ප්‍රමාණය ද සීයයට 35 සිට සීයයට 28ට අඩු කෙරෙනවා. මේ මාර්ගයෙන් සමස්ත ජාතික නිෂ්පාදනයේ සැලකිය යුතු ප්‍රමාණයකින් වැඩිවනු ඇතැයි අපේක්ෂා කරනවා. සංචාරක හා ඊට අදාළ ව්‍යාපාර කටයුතුවල ආදායමින් අය කරන බදු සීයයට 15 සිට 12 අඩු කළා.මගී ප්‍රවාහනයට ගෙනෙන වාහනවල ද තීරු බදු හා බදු සීයයට 25කින් අඩුකර තිබෙනවා. මූල්‍ය සේවා සම්බන්ධ සීයයට 20 වැට් බද්ද සීයයට 12 අඩු කර තිබෙනවා. බැංකු හා මූල්‍ය ආයතනවල ලාභ මත අය කරන බද්ද ද සීයයට 35 සිට 28 අඩුකර තිබෙනවා. ඉහළ ආර්ථික වර්ධනයක් ලබාගත හැකි ආකාරයට බදු ව්‍යූහය සකස් කර ඇති බව මේ අනුව පෙනී යනවා.සරත් පෙරේරා සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=af1011283</link>
    <topic>සහන කෙටි කාලීනයි සංවර්ධනය දිගු කාලීනයි</topic>
    <author>සංවාද සටහන බුද්ධිකා බ්‍රාහ්මණගේ</author>
    <content>මහබැංකු අධිපති අජිත් නිවාඩ් කබ්රාල්* 2011 අයවැය හඳුන්වන්නේ සංවර්ධන අයවැයක් ලෙසයි. සහන අයවැය සහ සංවර්ධන අයවැය අතර ඇති වෙනස පැහැදිලි කරන්න.”සහනය” සහ “සංවර්ධනය” වචන දෙක හොඳින් විග්‍රහකර බලන්න “සහනය” කෙටිකාලීනයි. සංවර්ධනයේ තිබෙන්නේ දිගුකාලීන අපේක්‍ෂාවන්. අපි හිසේ කැක්කුමට පැනඩෝල් පෙත්තක් බීලා කරන්නේ ක්‍ෂණික සහනයක් ලබාගැනීම නමුත් ඉන් රෝගය සුවවෙන්නේ නෑ. රෝගය සුවකර ගැනීමට නම් කැප කිරීමකින් යුතුව වෛද්‍ය උපදෙස් ලබා තරමක දිගුකාලීන වැඩපිළිවෙළකට අනුව කටයතු කරන්න වෙනවා. එසේ කිරීමෙන් රෝගය නිට්ටාවට සුවකරගත හැකි වෙනවා.අයවැය යෝජනාවලට ජනතාව තාවකාලිකව සතුටට පත් කළ හැකි යෝජනා වගකීමකින් තොරව එකතු කළ හැකිය. අපි දුටුවා ඇතැම් අවස්ථාවල ආදායම් බදු ඉවත්කිරීම වැනි ආකර්ශනීය යෝජනා ගෙන ආවා. නමුත් සෙතක් සිදුවුණේ කාටද? සංවර්ධනය කියන්නෙම සහනයක්. එය අත්කරගැනීමේදී දුෂ්කරතාවන්ට මුහුණදීමට සිදුවෙනවා. කැපකිරීම් කළයුතු වෙනවා. නමුත් ඉන් ඇතිවන ප්‍රතිලාභ විශාලයි. දිගුකාලීනයි.* මෙවර අයවැය යෝජනා මඟින් සාමාන්‍ය මිනිසුන්ට අත්වන සෙතක් නැති බව විපක්ෂය චෝදනා කරනවා.යෝජනා සකස් කිරීමේදී අංශ කීපයක් පිළිබඳව විශේෂ සැලකිල්ලක් යොමු කර තිබෙනවා. ඒ අතර අධ්‍යාපනය, සෞඛ්‍ය හා යටිතල පහසුකම් දියුණුකිරීම ප්‍රධානම යෝජනාව බවට පත්වෙනවා. ග්‍රාමීය ප්‍රදේශවල පමණක් ව්‍යාපෘති 54,000 ක් දියත් කිරීමට යෝජනා වී තිබෙනවා. මාර්ග සංවර්ධනයට හා පුළුල් කිරීමට පමණක් රුපියල් බිලියන 109 ක් වෙන්කර තිබෙනවා. මේවා දියුණු වීමෙන් සාමාන්‍ය ජනතාවට සෙතක් අත්වන්නේ නැද්ද? ගමේ වැව් ප්‍රතිසංස්කරණය වීම, ගමේ පාසල අලුත්වැඩියා වීම, ගමට විදුලිය ලැබීම, ජල පහසුකම් ලැබීම මේ ප්‍රතිලාභ කවුද අත්විඳින්නේ?* දිළිඳු ජනතාවට දීමනාවක් වශයෙන් ලබාදෙන ආධාර සඳහා වෙන් කරන මුදල් ප්‍රමාණය අඩුවී ඇතැයි විපක්‍ෂයෙන් චෝදනා කරනවා.දිළිඳු ජනතාවට ලබාදෙන දීමනා අඩුකිරීමේ අපේක්‍ෂාවක් මෙහි සඳහන් වන්නේ නෑ. ආධාර ලබාදීම විධිමත් කිරීමයි කර තිබෙන්නේ. යෝජනාවන් බොහෝමයක අරමුණ දිළිඳු බව තුරන් කිරීමයි. පසුගිය වර්ෂයේදීත් එම ඉලක්ක සපුරා ගැනීමට අපි සමත් වුණා. 2006 වර්ෂයේ දරිද්‍රතාව සියයට 15.2 වුණා.අප එය මේ වන විට 7.2 බවට පත්කර ගැනීමට සමත්වී තිබෙනවා. ග්‍රාමීයව 15.7 බවට පත්ව තිබූ දරිද්‍රතාව 7.7 බවට අඩුවී තිබෙනවා. වතුකරයේ දරිද්‍රතාව සියයට 32 ක පැවතියා. මේ වනවිට එය 9.2 ක් වී තිබෙනවා.* ගැටුම්කාරී වාතාවරණය නිමවීමත් සමඟම දෙස් විදෙස් ආයෝජන වැඩිවේයැයි රජය අපේක්‍ෂා කළා. ආයෝජන වැඩිකර ගැනීමට අයවැයෙන් අවධානය යොමුකර තිබෙන්නේ කෙසේද?මේ පිළිබඳව විශේෂයෙන් සැලකිලිමත්වී තිබෙනවා. අංශ කීපයක් යටතේම ආයෝජන වැඩිකර ගැනීමට කටයුතු කරනවා.ඒ අනුව අයවැයෙහි එන ප්‍රධාන යෝජනාවක් ක්‍රියාත්මක කිරීමට දැනටමත් කටයුතු කර තිබෙනවා. දේශීය සමාගම් ඔවුනට අවශ්‍ය ප්‍රාග්ධනය සොයාගන්නේ දේශීය මුදල් මූලාශ්‍රවලින්. මේ නිසා දේශීය මුදල් මූලාශ්‍රවලට විශාල පීඩනයක් ඇති වෙනවා. මෙය මුදල් සඳහා අයකරන පොලී අනුපාත කෙරෙහිත් බලපානවා. ඒ නිසා විදෙස් අරමුදල් වලින් මුදල් ලබාගැනීමේ පහසුකම් ඇතිකර තිබෙනවා.දේශීය මෙන්ම විදෙස් වෙළෙඳ පොළ ජයගැනීම මූලික අරමුණින් යුතුව සුළු හා මධ්‍ය පරිමාණ කර්මාන්ත වැඩි දියුණු කර මහාපරිමාණ කර්මාන්ත බවට පත්කිරීමේ සැලැස්මක් අත්‍යවශ්‍ය වෙනවා.ඒ සඳහා ආයෝජන අවස්ථා වෙළෙඳපොළ මෙන්ම ප්‍රාග්ධනය මූලික සාධක බවට පත්වෙනවා. ඒවාට පිළියම් සොයා ගැනීම සඳහා රජය මඟින් සහන රැසක් ලබාදීමට යෝජනා කර තිබෙනවා.* සැමට විශ්‍රාම වැටුප් ලබාදීමේ ක්‍රමයක් හා සමගාමීව සේවක විශ්‍රාම වැටුප් අරමුදල මහබැංකුවේ මුදල් මණ්ඩලය මඟින් කළමනාකරණය කිරීමට අපේක්‍ෂා කරනවා.අපේ රටේ වැඩිහිටි ජනගහනය සීඝ්‍රයෙන් වැඩිවන බව සංඛ්‍යා ලේඛන අනුව හෙළි වෙනවා. ඒ තත්ත්වයට අප මුහුණ දීමට සූදානම් විය යුතුයි. සමාජ ආරක්‍ෂණය ඉතාමත් වැදගත්. සැමටම විශ්‍රාම වැටුපක් ලබාදීමේ ක්‍රමයක් පිළිබඳව අපි දැනටමත් සැලසුම් සකස් කර අවසන්.ඒ අනුව රජයේ, පෞද්ගලික අංශයේ මෙන්ම ස්වයං රැකියාවන්හී නියුතු අයටත් කෘෂි, ධීවර, ඉදිකිරීම් හා විදෙස් රැකියාවන්වල නිරත අයටත්, විශ්‍රාම වැටුපක් ලැබෙන ආකාරයේ ක්‍රමයක් සකස් කෙරෙනවා.මෙයට එක්වන අය සේවා නියුක්තික විශ්‍රාම අරමුදලට දායකවිය යුතුයි.බොහෝ විට සේව්‍යයෙක් නැති සේවකයකු පමණක් සිටින අවස්ථා තිබෙනවා.විදේශ රැකියාවල (ගෘහසේවයේදී) සේව්‍යයකු නැති අවස්ථාවක් ලෙසයි සැලකෙන්නේ.සේවකයකු විශ්‍රාම යාමේදී ලබාගන්නා අර්ථ සාධක අරමුදලෙන් සියයට 2 ක් මෙම විශ්‍රාම වැටුපට හිමිකම් පෑම සඳහා දායක කර යුතුයි. මෙසේ අවම වශයෙන් වසර 10 ක් දායක වීමෙන් විශ්‍රාම වැටුපකට හිමිකම් පෑමේ අවස්ථාව උදාවෙයි. විදෙස් රැකියා නියුක්තිකයන් රටේ ආර්ථිකයට දක්වන දායකත්වය පිළිබඳව සලකා ඔවුන්ගේ විශ්‍රාම වැටුප් සකස් කිරීමේ අරමුදලට රජය 2011 වසරේදී රුපියල් මිලියන 1000 ක් ලබාදීමට අපේක්‍ෂා කර තිබෙනවා. මෙම විදෙස් සේවා නියුක්තිකයන්ගේ ද සහභාගීත්වයෙන් විශ්‍රාම වැටුප් ක්‍රමය සකස් වෙනවා.විශ්‍රාම වැටුප් ක්‍රමයට සැමගේම දායකත්වය ලබා ගැනීම සඳහා ඉතාමත් සරල ක්‍රමවේදයක් සකස් වෙනවා. දැන් සෑම කෙනෙක්ම ජංගම දුරකථන, කෙටිපණිවිඩ, බැංකු කාඩ්පත්වලට හුරුවී තිබෙනවා. දායකත්වය සඳහා ඉතා පහසු එවැනි සරල ක්‍රමයක් හඳුන්වාදීමට සැලසුම් කරනවා.* විදුලිබිල සියයට අටකින් වැඩි කිරීමේ යෝජනාව අන්තර්ජාතික මුල්‍ය අරමුදලේ බලපෑමට අනුව සිදුවූවක් කියා චෝදනා නැෙඟනවා?කොහෙත්ම නෑ. මුල්‍ය අරමුදල අපිට එවැනි කොන්දේසි කිසිවක් ලබාදී නෑ. එබඳු න්‍යාය පත්‍රයක් මෙම අයවැය කෙරෙහි බලපා නැතිබව මට වගකීමෙන් පැවසිය හැකියි. භාණ්ඩාගාරය ලබාදෙන මුදල් මත ආයතන නඩත්තු කිරීම ගැටලුවක්. නැවතත් එම බර වැටෙන්නේ පොදු ජනතාව මතමයි.විදුලිය අරපිරිමැස්ම මේ යෝජනා මඟින් දිරිගන්වා තිබෙනවා. කෙසේ වෙතත් ඉදිරියේදී නොරොච්චෝල විදුලි බලාගාර ආදියේ කටයුතු අවසන් වීමෙන් පසුව විදුලි උත්පාදනය වැඩිවීම නිසාම ඒකකයක වියදම අඩුවේවි. ඒ අනුව විදුලි බිල්පත් අඩු මට්ටමකට පත්කර ගැනීමට ලැබේවි.* සියයට පහකින් පඩි වැඩිවීම සොච්චම් ප්‍රමාණයක් යැයි චෝදනා නැගෙනවා.අය වැයෙන් වැඩි අවධානය යොමුවී තිබෙන්නේ සමස්ත ජනතාවගේ සුබ සිද්ධිය පිළිබඳවයි. කොහොම වුණත් සියයට පහක් කියන්නෙත් සැලකිය හැකි ප්‍රතිශතයක්. දුරකතන ගාස්තු අඩුවීම බදු අඩුකිරීම් මඟින් සහන සැලසෙනවා. ඒ අනුව අදෘශ්‍යමානව අංශ කීපයකින් වැටුප් වැඩිවී තිබෙනවා.* කලාපීය අයවැය පරතරය පිළිබඳව සලකන විට අපේ තත්ත්වය කෙබඳුද?අයවැය පරතරය ඇමෙරිකාවේ සියයට 10 ක්. බ්‍රිතාන්‍යයේ එය සියයට 11 ක් වෙනවා. අයර්ලන්තයේ සියයට 14 ක්. 2009 දී සියයට 9.9 ක් වූ පරතරය 2010 වනවිට සියයට 8 ක් බවට පත්කර ගැනීමට අපිට හැකිවුණා.2011 දී සියයට 6.8 ක් බවට පත්කර ගැනීමයි අරමුණ. ලෝක ආර්ථික අර්බුද අවස්ථාවේදීත්, සුනාමි අවස්ථාවේදීත්, යුද්ධය පවතිද්දීත් ආර්ථික ස්ථාවරත්වය පවත්වා ගැනීමට අපි සමත් වුණා. ඉදිරියේදී වඩාත් සාර්ථකව එය ඉටුකිරීමට හැකියාව තිබෙනවා.සංවාද සටහන බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=af1011286</link>
    <topic>දිරියෙන් ඉදිරියට ආ පාසලක්</topic>
    <author>රූපාන්ති බුලත්සිංහල</author>
    <content>මංහිතන විදිහට ඒ වෙනකොට විවේක කාලය අවසන් වෙලා තිබුණේ නැහැ. චණ්ඩ හිරු රශ්මියට නිරාවරණය වූ පාසල් භූමියට තුරු පෙළ ආවරණය සලසා තිබුණි. විටින් විට සීතල මදනල, අව් රශ්මිය සමනය කෙළේ ගතේ විඩාව නිවා දමමිනි. ‘බණ්ඩාරගම, වල්ගම, ශ්‍රී සද්ධාතිස්ස මහා විදුහල’ දැන්වීම් පූරුවේ සඳහන් වූයේ එලෙසය. ප්‍රමාණයෙන් කුඩා නමුත් විදුහල් භූමියේ අපූරු පිළිවෙළට නෙත් සිත් බැඳුනේ නිරායාසයෙනි.පියවරක් දෙකක් ඉදිරියට ගිය අපට නෙත ගැටුණේ වගන්ති කීපයකි. “පළමු ශ්‍රේණියට ළමයින් ඇතුළත් කිරීමේ සම්මුඛ පරීක්ෂණය පුස්තකාලයේදීය.”එය සරලය. පැහැදිලිය. පාසලකට දරුවෙක් ඇතුළත් කර ගැනීම වර්තමානයේ යුද්ධයක් වුවද මේ පාසලට නම් තවත් එක් සොඳුරු මොහොතක් පමණි. මේ සියල්ලෙහි ප්‍රධාන නියමුවා වූ වීදාගම කස්සප හාමුදුරුවන් හමුවීමට අප යන විට උන්වහන්සේ සුපුරුදු රාජකාරි කටයුත්තක යෙදී සිටියහ. පාසල ආරම්භ කළ දා පටන් මේ දක්වා එකිනෙක කරුණු උන්වහන්සේ පැහැදිලි කළ සේක.“මේ පාසල පටන් ගත්තේ 1954 පෙබරවාරි 25 වෙනිදා වල්ගම ශ්‍රී විසුද්ධියාරාම ධර්ම ශාලාවේ, ළමයින් 24 දෙනෙක් විතරයි ඒ වෙනකොට හිටියෙ. මස්විල සද්ධාතිස්ස ලොකු හාමුදුරුවන්ගෙ මූලිකත්වයෙන් තමයි පාසල ආරම්භ වුණේ. පරම විඥානාර්ථ බෞද්ධ සමාගමේ පාසලක් බවට මේ පාසල පත්වුණේ.විදුහල්පති වීදාගම කස්සප හිමිඊට පස්සෙ, එදා මේ පාසලේ මුල්ම විදුහල්පතිවරයා වූයේ ඩී. බී. විජේසූරිය මහත්මයා. දැන් තියෙන තැනට ගෙනාවේ 1960 ගණන්වලදී. ප්‍රදේශයේ මිනිසුන්ගේ හා ග්‍රාම සංවර්ධන සමිතියේ ශ්‍රම දායකත්වයෙන් මේ පාසල ස්ථාපිත කරගන්න හැකිවුණා. අද ළමයි එක්දහස් තුන්සීයකට ආසන්න ප්‍රමාණයක් ඉන්න මිශ්‍ර පාසලක්. ඒ වගේම ගුරු මණ්ඩලය පනස්හය දෙනෙක් ඉන්නවා. මං හිතනවා එදා තිබුණ තත්ත්වයට වඩා ගොඩක් ඉදිරියට ඇවිල්ලා තියෙනවා කියලා.”ආර්ථික අඟහිඟකම් වලින් පිරුණු දරුවන් රැසක් මේ පාසලේ අධ්‍යාපනය හදාරන බව පෙනුණි. මේ සිසුන්ගේ ආර්ථික අපහසුකම් අවම කරලා අධ්‍යාපනයට සුදුසු මානසික තත්ත්වයක් හදලා දෙන්න විදුහල්පති හිමියන් සහ ගුරු මණ්ඩලය හැම විටම පියවර අරගෙන තියෙනවා. ‘ඇත්තටම ඒක මට සතුටක්. මාත් එක්ක හරි හරියට වැඩ කරන්න පුළුවන් ගුරු මණ්ඩලයක් අපිට ලැබිලා තියෙනවා.’ විදුහල්පති හිමියෝ උදම් ඇනූහ.මං හිතන්නෙ මේ පාසල ඉදිරියට යන්න ඒක ප්‍රධාන හේතුවක්. පුළුවන් විදිහට අපි පාසලේ අඩුපාඩුකම් පිරිමහ ගත්තා. පාසල ඉස්සරහ තියෙන වැට හැදුවේ පොඩි හාමුදුරුවො තවත් පිරිසක් එක්ක ශ්‍රමදානයකින්. ඒ වගේම ගමේ මිනිස්සුත් හැකි අයුරින් දායක වෙනවා.එක පාරක් අපි ගමේ තියෙන පොල්කටු එකතු කළා. සිසු දරුවෙකුගේ යෝජනාවකට අනුව ඒවායින් අඟුරු හදලා විකුණුවා. ලැබුණ මුදලින් අපේ පාසලට අවශ්‍ය වෙලා තිබුණ පරිගණකයක් ගත්තා. එහෙම තමයි අපේ පාසලට මුල්ම පරිගණකය ගත්තේ, අද නම් සම්පත් මධ්‍යස්ථානයක්ම තියෙනවා.තිලක් හපුආරච්චි (පහේ ශිෂ්‍යත්ව පන්ති භාර ගුරුතුමා)උපමාලි පේ‍්‍රමරත්න (ශිෂ්‍ය උපදේශන මාර්ග උපදේශක කටයුතු භාර ගුරුතුමිය)අපේ ඉස්කෝලෙට ක්‍රීඩා පිට්ටනියක් තිබුණෙ නැහැ. ආදි ශිෂ්‍ය සංගමයෙන් රුපියල් පනස් අටදාහක මුදලක් ලබා දුන්නා. හැමෝම පුළුවන් විදිහට දායක වුණා. වීදියෙගොඩ ඩී. ඒ. හපුආරච්චි මහතා ඩෝසරයට අවශ්‍ය ඩීසල් දුන්නා. එක පාරක් අපි පිළිසරු පොළක් පැවැත්වූවා. මේ සඳහා අවශ්‍ය ටින් බෙලෙක්ක, වීදුරු කටු එකතු කෙළේ ගමින්මයි.පරිසර අමාත්‍යංශය මඟින් මේ සඳහා රු. 19000 ක මුදලක් ලැබුණා. ඒ වගේ ප්‍රථම ස්ථානය හිමිකර ගැනීම වෙනුවෙන් සමරු සම්මානයක් ලැබුණා. ඒ අබිලි ද්‍රව්‍ය විකිණීමෙන් රු. 50000 ක මුදලක් ලැබුණා. මේ මුදලින් අඩි 130 ක් පැරැණි ප්‍රධාන ශාලාවේ බිම් තාප්පය බැන්දා. එය රජයේ තක්සේරුව අනුව ලක්ෂ 3 1/2 ක මුදලක්. ඒ වගේම අධිවේගී මාර්ගයෙන් නොමිලේ පස් ලැබුණා. හැම දෙයක්ම අපි අපේ ශ්‍රමයෙන් සපයා ගත්තා.නේඩපෝට් සහ ලංකා ට්‍රාන්ස්පෝමර් ආයතන දෙක අපේ පාසලට ගොඩක් උදව් කළා. දෙමවුපියෝ, ආදි ශිෂ්‍යයෝ අපේ පාසලේ වැඩවලට ලොකු හයියක්. මේ හැමෝගෙම සහයෝගය නිසා තමයි පාසල ඉදිරියට ආවෙ.”දරුවන්ගේ අනාගත අභිවෘද්ධියට නම් යහපත් සිසු මාර්ගෝපදේශන සේවයක් තිබීම පාසලකට අත්‍යවශ්‍ය වේ. මේ සඳහා කැපවීමෙන් සේවය කරනුයේ උපමාලි පේ‍්‍රමරත්න ගුරුතුමියයි.“වාර්ෂිකව ඩී. එස්. එස්. පදනමේ කමල් ගුණතිලක මහත්මයාගේ පාසල් උපකරණ ලබලා දෙනවා. මෙවර ඩේවිඩ් පීරිස් සමාගම රුපියල් 88000 ක පාවහන් ලබා දෙන්න නියමිතයි. ආර්ථික අපහසුකම් තියෙන දරුවන්ට මෙයින් සැලැසෙන සෙත කියලා නිම කරන්න බැහැ. ඒ හැම දේම කළමනාකරණය කරන්නෙ මමයි.ඒ වගේම ආර්ථික අපහසුකම් ඇති දරුවන් පස් දෙනකුට රුපියල් 500 බැගින් ලබලා දෙනවා. අපිට ලැබෙන අනුග්‍රාහකත්වය අපිට ලොකු ශක්තියක්.අභියෝග ජය ගනිමින් ඉදිරියට යාමට නම්, කවදත් සද්ධාතිස්ස විදුහලට හුරුපුරුදුය. මේ නිසාම පහේ ශිෂ්‍යත්ව කඩඉම ජයගත් පුංචි හපනුන් ගැන අහන්න ශිෂ්‍යත්ව පන්ති භාර ගුරුතුමා හමුවීමට අපි තීරණය කෙළෙමු.“මගේ නම තිලක් හපුආරච්චි. මං මේ පාසලේ ආරම්භක කණ්ඩායමේ සිසුවෙක්. ඉගෙන ගත්ත ඉස්කෝලෙම මට උගන්වන්න ලැබුණ එක නම් ලොකු භාග්‍යයක්. ශිෂ්‍යත්ව දරුවන්ට ඉගැන්නුවෙ මමයි. මේ පාර අපේ පාසලේ ළමයි 132 ක් ගියා. කලාපයේ ඉස්කෝල අතරින් අපිට ලැබුණේ දෙවැනි ස්ථානය. ළමයි 21 දෙනෙක් ශිෂ්‍යත්වය පාස්වුණා.වැඩිම ලකුණු ගත්ත ළමයාට ලකුණු 189 යි. ඒ සිසුවා දිස්ත්‍රික්කයෙන්ම හයවෙනියා.විද්‍යාලීය දරුවන්ගේ උසස් පෙළ දක්ෂතාවන් පිළිබඳ අපිට කරුණු ඉදිරිපත් කළේ 13 වසර ආර්ථික විද්‍යාව උගන්වන එම්. එම්. තුෂාර ගුරු මහත්මයායි.“දරුවන්ගේ කැපවීම හොඳයි. අපිට තියෙන්නෙ ඒ ගොල්ලන්ට මඟ පෙන්වන්න. ඇත්තට මං මගේ වෘත්තියෙන් තෘප්තිමත්.”අධ්‍යාපනයට පමණක් නෙවෙයි සද්ධාතිස්ස විදුහල් දරුවෝ කලා හැකියාවට සමතුන් බව කිව්වේ සෞන්දර්ය අංශය බාර සම්පත් උක්වත්ත ගුරුතුමායි.“මමයි ප්‍රමිලා ගුරුතුමියයි තමයි සෞන්දර්ය අංශය බාරව වැඩ කරන්නෙ, පසුගිය සමස්ත ලංකා නර්තන තරගයෙන් අපේ ප්‍රාථමික අංශයට දෙවැනි ස්ථානය ලැබුණා. මෙවරත් පළාත් මට්ටමේ සෞන්දර්ය තරගවලින් ප්‍රථම ස්ථාන දෙකක් අපේ පාසලට ලැබුණා.”ගයනි දර්ශිකා (පරිගණක සම්පත් මධ්‍යස්ථානය භාර ගුරුතුමිය)නවීන තාක්ෂණයෙන් ඉදිරියට යාමට සද්ධාතිස්ස සිසු දරුවොත් සූදානම්. ඒ වෙනුවෙන් මඟ පෙන්වූයේ ඇයයි. ඒ පරිගණක සම්පත් මධ්‍යස්ථානය බාර ගයනි දර්ශිකා ගුරුතුමියයි. “මේ දරුවෝ හරි ආසයි අයි. ටී. වලට. හොඳ කැපවීමක් තියෙනවා. ගුරුවරයෙක් පන්තියේ නැති වෙලාවට පවා ඇවිත් මහත් ඕනෑකමෙන් පරිගණක හදාරනවා.”ගුරුවරු දරුවන් ගැන ඒ අයුරින් උදම් වූ විට දරුවන්ගෙන් තතු නොවිමසා සිටිය හැක්කේ කෙසේ ද? තමන් ලබන දැනුම පිළිබඳව අදහස් ඉදිරිපත් කෙළේ තොරතුරු තාක්ෂණය විෂය හදාරන ආර්. නෙරංජන් පි‍්‍රයනාත්ය. “මං අයි. ටී. වලට හරි කැමැතියි. ගුරුතුමියත් කැපවීමෙන් අපිට උගන්වනවා. අපේ ඉස්කෝලෙට පරිගණක සම්පත් මධ්‍යස්ථානයක් ලැබුණ එක මට ලොකු සතුටක්.”හැම දරුවෙකුටම තමන්ගෙ පාසල ගැන හැඟීමක් ඇති බව ඔවුන්ගේ ක්‍රියාකාරකම් මඟින් පැහැදිලිව නිරූපනය විය. හය ශ්‍රේණියේ අධ්‍යාපනය හදාරණ පවනි රුවන්ති දැක්වූයේ මෙවැනි අදහසක්.“අපේ ඉස්කෝලෙ ගොඩක් හොඳයි. අධ්‍යාපනයට විතරක් නෙවෙයි බාහිර ක්‍රියාකාරකම්වලටත් යොමු වෙන්න පුළුවන්. හැම ආකාරයේම ගුරුවරු උදව් කරනවා.මීළඟට අදහස් දැක්වූයේ 8 ශ්‍රේණියේ විපුනි සඳරුවනි.“ආර්ථික අපහසුතා තියෙනවා කියලා මේ ඉස්කෝලෙ දරුවො කවදාවත් කොන් වෙලා නැහැ. ඒක අපිට ලොකු ශක්තියක්.”තවත් කඩඉම් විභාගයක් වන අ. පො. ස. සා.පෙළ මේ සඳහා ඉදිරිපත් වීමට නියමිත කවිෂා ගයන්ති දැරුවේ මෙබඳු අදහසකි. “මොනතරම් අඩුපාඩුකම් මැද්දෙ වුණත් අපි ඉගෙන ගන්නවා. ගුරුවරු හැම වෙලාවකම අපිව ධෛර්යමත් කරනවා. මගේ බලාපොරොත්තුව ඒ අටක් ගන්න එකයි.කෙතරම් බාධක ආවත් ඔවුන් උත්සාහවන්තය. තිර අදිටන ඔවුන්ගේ ඉලක්කය සනිටුහන් කළේ කැපවීම නිසාමය.තවත් කිව යුතු දෙයක් ඇත. උත්සාහවන්තයා නියත වශයෙන්ම ජය ලබන බව සද්ධාතිස්ස සිසු දරුවන් සාක්ෂි සහිතව අපට පෙන්නුම් කැර තිබුණි.රූපාන්ති බුලත්සිංහලසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=af1011287</link>
    <topic>අයිස් පෙට්ටි නැති කාලේ කෑම තියාගත් තාලේ</topic>
    <author>සුමේධා නවරත්න</author>
    <content>පරංගි අපේ රටට ආපු දවසෙ හැදු කෑමත් අපේ ගෙදර ශීතකරණයෙ තියෙනවා. නෝනා මට ඔතල දෙන්නෙ ඒ කෑම තමා.”වරෙක විහිළුවට මෙන් ඇත්තක් කියූ අපේ හිතවතෙකුගේ කථාවක් මා හට සිහි වූයේ ආහාර කල් තබා ගන්නේ කෙසේද යන්න ගැන කරුණු සොයා බලන්නට ගිය විටය. සැබැවින්ම අද කාලෙ නම් බොහෝ දෙනෙකු ආහාර කල් තබා ගන්නේ ශීතකරණයේ පිහිටෙනි. විශේෂයෙන්ම රැකියාවට යන දෙන්නා දෙමහල්ලෝ ඉන්න නිවෙස්වල ශීතකරණයක් ඉටුකර දෙන්නේ මහඟු සේවයකි. ඒ නැතත් එනම් බිරිඳ රැකියාවක් නොකළත් ඇයද ශීතකරණයේ පිහිට නොමඳව පතන්නියකි.මා දන්නා එවැනි බිරින්දෑවරුන් කීප දෙනෙකුම පසුවදා රැකියාවට යන සැමියාට ගෙන යාමට දෙනුයේ කලින් දා පිස ශීතකරණයට දමා පසුවදා රත් කර ගන්නා ආහාරය. දරුවෝ ද මේ අහර බුදිති. මස් මාංශ ද එළවළු ද පිසූ අහර පමණක් නොව මිරිකා ගත් පොල් කිරි ද තිබෙන්නේ මේ ශීතකරණයේය. වර්තමාන පරම්පරාවේ අහර කල් තබා ගැනීමේ පහසුම මඟ ශීතකරණයයි කීමේ වැරැද්දක් නැත.නිවැසියන්ට වඩා මේ ශීතකරණයෙන් වැඩ ගන්නේ බොජුන් හල් හිමියාය. පිස ඉතිරි වන බත් ටික ද ශීතකරණයේ මස් මාංශ අතරට ම රිංගවන කඩ හිමියා, පසුදා ද, ඉන් පසු දා අපට කෑමට දෙන්නේ එලෙස කල් තබා ගත් ආහාරය. ශීතෙන් ගල් වී , දිනපතා බැදෙන තෙලට තෙම්පරාදු වන මේ බත් ඇටයේ හයිය අපට නොදැනෙන්නේ හැපීමටවත් වෙලාවක් නැති අප, ඒ බත් කටවල් හදිසියේ ම ගිල දමන නිසාවෙනි.ශීතකරණයෙන් එපිට අප අහර කල් තබා ගත්තේ කෙසේ ද? මේ ගැන ලියැවී ඇති කියැවී ඇති කථා බොහෝමයකි. දඩයම සිය ජීවිකාව කර ගත් ආදී කාලීන මිනිසා සිය මාංශ අතිරික්තය කල් තබා ගැනීමට හුරු කරවන්නට ඇත්තේ ද ඔවුන් ලද අත්දැකීම්ය.ආදි ගෝත්‍රික ජනයා තමා දඩයම් කරගන්නා මාංශ නොහොත් ආහාර අතිරික්තය පැය ගණනාවකින් පසුව නරක් ව යන බව දුටහ. එමෙන්ම අහම්බෙන් හෝ වැස්සෙන් සෙවණෙන් බේරී සූර්ය තාපයට අසුවන මස් කැබැල්ලක් නරක් නොවන බවත්, කල් තබා ගත හැකි බවත් ඔවුන් දැනගත්තේ අත්දැකීමෙනි. ඊළඟට දුම හා ගිනි රස්නය ද මේ අහර කල් තබා ගැනීමට උදව් වන ආකාරය ඔව්හු වටහා ගත්තහ.එතැන් පටන් සිය අහර අතිරික්තය කල් තබා ගැනීමට ඔවුන් පෙළඹෙන්නට ඇත්තේ සෑම දිනක්ම අහරෙන් සමෘද්ධිමත් නොවන බැවිනි. මුල්කාලීන මිනිසා සිය මාංශ අහර අතිරික්තය කල් තබා ගත් සැටි ගල්කිස්ස මහ හෝටලයේ ප්‍රධාන සූපවේදී පබිලිස් සිල්වා මහතා අපට පැහැදිලි කර දුන්නේ මෙසේ ය.“ඒ කාලේ මිනිසා තමන්ගෙ ඉතිරි මාංශ ආහාර ඉක්මනින් වේළ ගැනීමට හීන් තීරුවලට කැපුවා. එසේ කැපු මස් තීරු හිරු එළියෙන් වේළා ගත්තේ මැස්සක් උඩ අතුරලා. කාලයක් යනකොට ඒ මැස්ස හතර වටේ ගිනි ගොඩවල් හතරක් ගැසුවා. මැස්ස දෙපැත්තෙ කොළ අතු දෙකක් ගත් දෙදෙනෙකු සිටියේ ඒ ගිනි අඟුරු, මැස්ස ඇතුළට තල්ලු කිරීමටයි. මෙහිදී ගින්දර කෙළින්ම වැදෙන්නට නොදී රස්නය පමණක් වැදෙන්නට සැලැස්සුවා. මේ ක්‍රමයට කල් තබා ගත් මාංශවලට කාලයක් ගියාට පස්සෙ ලුණු එකතු වුණා. ලුණු කියන්නෙ අහර කල් තබා ගැනීමේ එක් ප්‍රධාන මාධ්‍යයක්.”හිරු එළියෙන් හා ගිනි රස්නයෙන් මෙසේ වියලා ගන්නා ලද මාංශ තවදුරටත් කල් තබා ගැනීමේ ක්‍රමයක් ඔව්හු සොයා ගත්තහ. පබිලිස් සිල්වා මහතා පවසන්නේ එසේ වියැලු මාංශ මී පැණි සමඟ මිශ්‍ර කොට ගස් බෙනයක හෝ හාරන ලද ගල් කුහරයක හෝ තැන්පත් කළ බවයි.“ගස් බෙනයක තැන්පත් කරන මේ මාංශ ඔවුන් සීල් තැබුවේ මී ඉටිවලින්. ඒ නිසා වාතයට නිරාවරණය නොවුණ මේ මාංශ කල් තබා ගැනීමට ඔවුන්ට හැකි වුණා. කළු ගලක් හාරා එහි ද මී පැණි දැවටු මාංශ තැන්පත් කළා. ඊට උඩින් සතෙකුගේ ලේ තැවරුවා. ඊටත් උඩින් ගලක් තැබුවා. සූර්ය තාපයෙන් ඝන වූ මේ ලේ, මී ඉටි සේම මාංශ කල් තබා ගැනීමට ඉවහල් වුණා.”නන්දදේව විජේසේකර මහතා විසින් වැද්දන්ගේ විකාශන ක්‍රමය නමැති ග්‍රන්ථයේ ද වැද්දන් විසින් අතිරික්ත මාංශ ආහාර වියළා ගැනීම ගැන සඳහන් කර තිබේ. පබිලිස් සිල්වා මහතා කියන මී පැණි සමඟ මාංශ කල් තබා ගැනීම ඔහු විස්තර කර ඇත්තේ මෙසේ ය.“යම් යම් භාජනවල හෝ ගස් බෙණවල පැණි දමා මස් කුට්ටි එහි කලක් තබනු ලැබේ.” (වැද්දන්ගේ විකාශන ක්‍රමය)මෙහිදී පෙනී යන්නේ මාංශ අතිරික්තය පමණක් නොව මී පැණි ද කල් තබා ගත් සැටියෙකි. මන්ද යත් මී පැණි වසර මුළුල්ලේ ම බහුල ආහාරයක් නොවේ. වැදි ජනයාට යහමින් පැණි ලැබෙන්නේ අගෝස්තුවේ හා සැප්තැම්බරයේදීය. ජූනි ජූලි මාසවල ද එතරම් වරදක් නැත. අනෙක් කාලවල මී පැණි සුලභ නොවේ. අනෙක් අතට මී පැණි කෙසේ වෙතත් බඹර පැණි ලබා ගැනීම ද පහසු කටයුත්තක් නොවිණි. මේ බඹර පැණි වැද්දන්ගේ ආහාරවල සුවිශේෂි තැනක් හිමිකර ගත්තකි. කළුවර රැයක හුළු එළි මැද උස කඳු බෑවුම්වල ඇති බඹර කඩා පැණි එකතු කරන්නා වැදි ජනයාගේ වීරයෙකි.අමාරුවෙන් උපයා ගන්නා මේ බඹර පැණි මෙන්ම වසර මුළුල්ලේ සුලභ නැති මී පැණියෙහි ද අතිරික්තය ආරක්ෂා කර ගැනීමට ඔවුන් මේ ක්‍රමය අනුගමනය කරන්නට ඇත. එහිදී පැණි ද මාංශ ද දෙකම ආරක්ෂා විණි.එකල අපේ ගැමියන් කිතුල් පැණි කල් තබා ගත් හැටි ද අපූරුය. අපේ බාල කාලයේ පියාගේ මහ ගෙදර දුම් මැස්සට උඩින් තිබුණු කිතුල් පැණි පට්ටය මගේ සිහියට නැගෙයි. ප්‍රයෝජනයට නොගෙන ඉතිරි වන කිතුල් පැණි ගබඩා වන්නේ පුවක් කොළ පට්ටයක් ඇතුළතය. පුවක් කොළ පට්ටය දෙකට නමා මල්ලක් මෙන් සැකසෙයි. එය තුළට පැණි දමා කට හොඳින් බැඳ දුමට උඩින් එල්ලයි. කාලයක් යන විට කිතුල් පැණි, වැලි හකුරු වෙයි. වැලි හකුරු කෑමට ගන්නේ මී කිරිත් සමඟ ය.වැලි හකුරු ගැන ලියන විට සිහි වන්නේ පබිලිස් සිල්වා මහතා සඳහන් කළ රිය හකුරු ගැනය. රිය හකුරු හැදෙන්නේ ද ආහාර කල් තබා ගැනීමට යාමේ දී ය. එනම් උම්බලකඩ සෑදීමේ දී ය.“උම්බලකඩ” මාළු අපතේ යාම නැවැතූ ක්‍රමයකි. කටු ඉවත් කරපු මාළු වතුර ස්වල්පයකින් යාන්තමින් තම්බා ගැනීමෙන් පසු පුළුස්සා හලා ගත් හනසු අළු තවරා වේලනු ලැබෙයි. මෙසේ හොඳින් වේලා ගන්නා මාළු උම්බලකඩ වේ. උම්බලකඩවල ඇතුළ රතු පැහැති වන්නේ ඒවා බාගෙට තැම්බු බැවිනි. අළු නිසා මැස්සන් ඒ වියැළෙන මාළු වෙත වැසීම වැළැක්වෙයි.“රිය හකුරු” හැදෙනුයේ ඒ තම්බා ගත් මාළු වතුරෙනි. එම වතුරට, ඉවත් කළ කටු ටික දමා නැවත තම්බනු ලබයි. මේ වතුර පෙරා කටු ඉවත් කොට නැවත ළිප තැබෙයි. මෙසේ තැම්බීමෙන් ලැබෙන උක් පැණි වැනි සාරය රිය හකුරු ය. බත්පත සමඟ කෑමට ගත හැකි වූ රිය හකුරු දැන් හඳුන්වන්නේ ෆිෂ් සෝස් නමිනි. සෝස් ද අහර කල් තබා ගන්නා තවත් ක්‍රමයට අනුව සැකසුණ අහරකි.රිය හකුරු මෙන් ම බත්පත රස කරමින් එන දීර්ඝ ඉතිහාසයක් තිබෙන තවත් අහරක් වන්නේ ලුණු දෙහි. වර්තමානයේ බත්පතට කට ගැස්මක් බදු වූ ලුණු දෙහි සැබැවින් ම දෙහි අවාරයට කදිම පිළිතුර විය. එකල ලංකාවේ අහර ගැන සඳහන් කරන රොබට් නොක්ස් පවා සිය එදා හෙළ දිව (ඒව් ඩ්ධ්ඉඊර්‍ණඅධ්ඛ්ඒඹ් අඡ්ඹ්ඒඊධ්ර්‍ණව් ර්‍ණජ් ධ්ඉඹ්ඒව්ච් ර්‍ණජ් ඛ්ඡ්කඹ්ර්‍ණව්) නමැති කෘතියේ ලුණු දෙහි ගැන සඳහන් තැබුවේ මෙලෙස ය.“දෙහි ගස්හි සරු ලෙස පල හට ගන්නා කාලයේ, ඔව්හු දෙහි කඩා, ඇඹුල් මිරිකා මැටි බඳුනකට ගෙන ලුණු දමා ගින්නේ හෝ අව්වේ කකාරවා “ලුණු දෙහි” දමා පසුව ප්‍රයෝජනයට ගැනීම සඳහා තබා ගනිති. කැමැති කාලයක් තබා ගත හැකි මෙම ලුණු දෙහි, දෙහි අහේනියේ දී බෙහෙවින් ප්‍රයෝජනවත් වන්නේ ය.ලුණු දෙහි ගැන කියන නොක්ස් බැදි හාල් පිටිවලින් සාදන කෑම ගැන ද ලියයි. බැදි හාල් යනු ද අහර කල් තබා ගන්නා එක් ක්‍රමයකි. හාල් සෝදා, දිය බේරා, කොටා, කබලෙහි බැද ගැනීමෙන් එය කලක් තබා ගත හැකිය. එවැනි බැදි හාලෙන් සාදා ගන්නා ඇතැම් අහරක් ද යම් කලක් තබා ගත හැකි ය.“අග්ගලා” එවැනි කෑමකි. නොක්ස් අග්ගලා ගැන තබන සටහන මෙබඳු ය.“අග්ගලා නමින් තවත් අලු මුසුවක් වෙයි. බැදි හාල් පිටි පැණියෙන් අනා ගම්මිරිස් කරදමුංගු හා කුරුදු පොතු මද වශයෙන් මුසුකොට මෙම ගුලි සාදා ගනු ලැබේ. මේ ගුලි, ගුලි කිරීමෙන් පසු තද වෙයි. ගමන් බිමන් යාමේදී සන්ධ්‍යා භෝජනය සඳහා පසුම්බිවල දමාගෙන යන්නේ මේ අග්ගලා ය.”සිරිපාදේ යන විට ගෙන යන අහර අතර අග්ගලාවට ලැබෙන්නේ ප්‍රධාන ස්ථානයකි. එය එකල සිට මෙකල දක්වා ම කෙරෙන්නෙකි. ප්‍රවාහන පහසුකම් ඇති මෙකල මෙන් නොව එකල සිරිපාද ගමන දින සති ගෙවුණ වන්දනා ගමනකි. ඒ වන්දනාවේ අග්ගලා කල් තබා ගත හැකි අහරකි.එය හැබෑවක් බව තව දුරටත් හැඟෙන්නේ උම්මග්ග ජාතකයේ ද එක සිද්ධියක් සිහිවන විට ය.මහෞෂධ පණ්ඩිතයන් මරා දැමීමට කුමන්ත්‍රණය කරන සේනක ඇතුළු පඬිවරු හතර දෙනා වේදේහ රජුට ගතු කියා ඔහු මැරීමට අවසර ලබති. මේ බව රජුගෙන් දැනගන්නා රජ බිසව් වන උදුම්බරා දේවිය සිය මලණුවන් වූ මහෞෂධයන්ට මේ බව දන්වා යවන හසුන යවන්නේ අග්ගලාවකට මැදි කොට ය.“පත ලියා හකුළුවා අග්ගලාවක් පළා ඇතුළේ ලා නොපෙනෙන ලෙස හුයෙකින් අග්ගලාව වෙළා, සුවඳ කවා සැළියෙකැලා, තමනට වැඩ පසස්නා කම්මිත්තකට, ගෙනැ “ගොස් මගේ මලණුවන්ට දීලව“... යනුවෙන් අග්ගලාව උපයෝගී කොට ගත් සැටි කියැවේ. මේ අනුව බලන විට සහල් පිටි බැද කල් තබා ගැනීම බෝධි සත්ත්ව යුගය තෙක් පැරැණි ක්‍රමයකි.අපේ පැරැන්නෝ අව්වේ තබා වියළා ගත්තේ මස් මාංශ පමණක් නොවේ. ආහාර අරපිරිමැස්මෙන් යුතුව ගැනීම සඳහා අතිරික්තය කල් තබා ගැනීමේ දී ඔව්හු එළවළු, පලතුරු වැනි දෑ ද අව්වේ දමා වේලා ගත්හ. තීරුවලට කැපූ අඹ, බිලිං, කජු ඇට, කොස්, දෙල්, කරවිල ආදි මෙන් ධාන්‍යය ද වේලා කල් තබා ගැනීම ඔවුන්ගේ එක් පුරුද්දක් විය. මේ ඇතැම් ආහාර වර්ග අපට ලැබෙන්නේ එක් වාරයකට පමණි. අඹ, කජු, කොස්, දෙල්, බිලිං ආදි සියල්ල එලෙසය.වේළුණු පසු කොස් අටු කොස් ය. දෙල් අටු දෙල් ය. මෙලෙස වේළා ගන්නා අටු කොස් අටු දෙල් අවාරයේ වෑංජන ලෙස ද බුදින්නට හැකි ය. එසේත් නැතිනම් මේවා බැද සීනි හෝ පැණි දැමීමෙන් පසු ලැබෙන්නේ ප්‍රණීත රස කැවිල්ලකි.අඹ ද එසේම ය. අඹ ගැන කථා කරන විට සිහියට නැඟෙන්නේ මාර්ටින් වික්‍රමසිංහයන්ගේ මඩොල් දූව නමැති ග්‍රන්ථයයි. උපාලි හා ජින්නා මඩොල් දූවේ අඹ කඩා වේළු සැටි මෙහිදී සිහියට නැඟේ.“.... ඊළඟ දවසෙහි අප විසින් එක අඹ ගසක අඹ කඩා පළා කේදි දමා ලුණු තවරා ගල් උඩ තබා වේලන ලදී...” (මඩොල් දූව)අටු කොස් මෙන් ම වැලි කොස් ඇට ද කල් තබා ගන්නා අහරකි. එකල ඉදී වැටෙන වැළ ගෙඩියක් බොහෝ විට බුදින්නේ කාක්කන් ය. කාක් රැළ වැළ කා හමාර වූ පසු සෝදා වියළා ගන්නා කොස් ඇට කුස්සිය මුල්ලක ආවරණය වන්නේ වැලිවලිනි. එලෙස ආරක්ෂා වෙන කොස් ඇට බොහෝ කාලයක් තබා ගත හැකි ය.එකල හැම ගැමි ගෙදරකම පාහේ දුම (දුම් මැස්ස) හා අටුව නොවරදින තැන් ය. වී ඇතුළු ධාන්‍ය ගබඩා වන්නේ අටුවෙහි ය. වියළි මාංශ, පැණි, වියළි මිරිස් ආදිය රැදෙන්නෙ ළිපට උඩින් එල්ලෙන දුමෙහි ය.දුම් ගැසීම, ගිනි රස්නයෙන් හා හිරු එළියෙන් වියළා ගැනීම, කබලෙහි බැදීම වැනි ක්‍රම වලට අමතරව වළ දැමීම ද අහර කල් තබා ගන්නා තවත් ක්‍රමයකි. එකල බොහෝ විට මුළුතැන්ගෙයි දොරට යාබද ව කෙසෙල් පඳුරක් තිබිණි. මුළුතැන්ගෙයින් විසිවෙන වතුර ටික වැටුණේ එයට ය. එමඟින් පොළොවෙහි ඇති තෙත් ගතියෙන් හා කෙසෙල් පඳුරේ සෙවණෙන් සිසිල වුණ තැන බීමට ගන්නා ජලය පිරි කළ ගෙඩි ද විය. කළය ඇල කර වතුර ගැනීමේ දී හැළෙන දියෙන් ද එතැන බිම තෙතමනය රැඳෙයි. දෙහි සහ ඉඟුරු, මඤ්ඤොක්කා වැනි අල වර්ග එහි වැළළුණේ දින කීපයකට එහි නැවුම් බව රැක ගැනීමට ය.හිරු එළියෙන් වියළා කල් තබා ගැනීම කළාක් මෙන් ම ඇඹුල් තියල් දැමීමෙන් හා ජාඩි දැමීමෙන් ද මාළු කල් තබා ගැනීමට ද අප රට වැසියෝ රුසියෝ වෙති. ඇඹුල් තියල් මෙන් ම ජාඩි ද බත් පතට එකතු වූ විට එය හමාර කිරීමට වෙනත් වෑංජනයක් අවශ්‍ය නැත්තා සේය.විවිධ අච්චාරු වර්ග ද ආහාර කල් තබා ගැනීමේ ප්‍රධාන ක්‍රමයකි. ජාඩි සහ ඇඹුල් තියල්, ලුණු දෙහි මෙන්ම අච්චාරුව ද සිංහලයාගේ බොහෝ පි‍්‍රයජනක කල් තබා ගන්නා ආහාර වේ.පබිලිස් සිල්වා මහතාට අනුව මාළු කල් තබා ගැනීමට හිරු එළිය, ලුණු ගොරකා නැතිව ද පුළුවන. දැන් ඊට අවශ්‍ය වන්නේ සීනි පමණ ය. සීනි යෙදු මේ මාළු පිසීමකින් ද තොරව අනුභවයට ගත හැකිය. සම ගලවා පිරිසිදු කර ගන්නා මාළු පෙති කපා සීනි සමඟ තට්ටු ක්‍රමයට අසුරා සාමාන්‍ය ශීතකරණයේ තැබීම පමණි අවශ්‍ය වන්නේ. සීනි විසින් මාළු පිසෙනු ඇත. මිරිස් තුන පහ ගින්දර නැතුවට මාළු පිසීමේ හැකියාව සීනි සතු ය.සීනි, ලුණු සහ විනාකිරි යනු අහර කල් තබා ගැනීම පිණිස යොදා ගන්නා ප්‍රධාන ද්‍රව්‍යයන් වේ.පිසින ලද ඕනෑම අහරක් වසර දෙකක් යන තුරු කල් තබා ගත හැකි බව පවසන්නේ ද පබිලිස් සිල්වා මහතා ය. ඒ පණිවුඩය නම් කාර්ය බහුල ගෘහණියන්ට තවත් විදියකින් කියතොත් පරංගින්ගේ කාලේ හදපු ආහාරත් දෙන බවට චෝදනා නඟන සැමියන්ගේ බිරින්දෑවරුන්ට නම් සුබ ආරංචියක් වනු නොඅනුමානය. ඒ සඳහා ශීතකරණයක් අවශ්‍ය වන්නේ ද නැත.“හොඳින් පිරිසිදු කර ගත් බෝතල් හොඳින් තම්බා ගැනීමයි පළමු කළ යුත්තේ. පසුව මේ බෝතල්වල ජලය පිස නොදමා බෝතල් කට උඩ අතට සිටින සේ තැබිය යුතුයි. ඉන් පසුව පිස ගත් ඕනෑම ආහාරයක් රස්නය පිටින් ම මේ බෝතල් වලට දමන්න.අඟලක් පමණ වතුර පුරවා ගත් භාජනයකට දමා කෑම පුරවා ගත් බෝතල් විනාඩි දහයක් නැවත තම්බා ගත යුතුයි. ඉන් පසු පියන්වලින් වසා ගත් බෝතල් නැවත විනාඩි විස්සක් පමණ තම්බා ගත යුතුයි. මෙලෙස සීල් තබා ගත් බෝතල් ආහාරයට විවෘත කළ පසුව නම් ශීතකරණයේ තැබිය යුතුයි.”කිසිදු කල් තබා ගැනීමේ රසායනික ද්‍රව්‍යයක් හෝ ශීතකරණයක් නොමැතිව පිසින ලද ආහාර කල් තබා ගන්නා ආකාරය ගැන සිල්වා මහතා පැවසුවේ එවැන්නකි. එහෙත් ජාඩි, ලුණු දෙහි, අච්චාරු, ඇඹුල් තියල් වැනි අහර හැරුණු විට අනෙක් පිසින ලද අහර නැවුම් හා උණු උණුවේ කෑමට ලක් වැසියාට ඇති කැමැත්ත නම් කොතරම් කල් තබා ගැනීමේ ක්‍රම තිබුණත් නැතිවන්නේ නැත. ශීතකරණයේ ඇති කෑම රත් කර ඔතා දෙන බිරියන් තමන්ට දෙන්නේ පරංගින්ගේ කාලේ කෑම යැයි ඇතැම් සැමියන් අවලාද නඟන්නේ එහෙයිනි.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as1011281</link>
    <topic>දොළ පාර හරස් කර විදුලිය හදා රටට නම ගෙන ගිය පුංචි පාසල</topic>
    <author>ඉනෝකා සමරවික්‍රම</author>
    <content>දොළ පාර හරස් කර විදුලිය හදා රටට නම ගෙන ගිය පුංචි පාසලඑක් පසෙකින් ඇත්තේ කබරගල කන්ද ය. අනෙක් පසින් ඇත්තේ සිංහරාජ වනපෙතේ බටහිර මායිමයි. තවත් පසෙක් ඇත්තේ ගිගුරුව කන්දයි. ගිං ගඟ ද පසෙකින් ගලා බසියි.පරිසරය සොඳුරු ය. එහෙත් ඒ සොඳුරු බව යටපත් කරගෙන ජීවත්වන්ට වෙර දරන මිනිසුන්ගේ ජීවිතවල කටුක බව, දුෂ්කර බව මතුව එයි. විටෙක සොඳුරු බවින් පිරුණ ස්වභාව දහම ද විටෙක ඔවුන්ට එරෙහිව නැඟි සිටින්නේ ය.කැලයේ පිපී පරව යන්නට නොව ලොවම සුවඳ කරන්නට, හෙට ලෝකය දිනන දරු දැරි පිරිසක් හා ඔවුන්ට ලෝකය දකින්නට දෙනෙත් පාදන ගුරු මවු පියවරු සොයා උඩුගම කලාපයේ, තවලම කොට්ඨාසයේ නෙළුව ප්‍රාදේශීය ලේකම් කොට්ඨාසයේ බටුවන්ගල නවෝද්‍යා පාසල සොයා ගිය ගමනකි මේ.කුඩා කඳු ගැටයක් උඩට වන්නට පිහිටි බටුවන්ගල නවෝද්‍යා පාසල වර්තමානයේ අන්තර්ජාලය හරහා බොහෝ ප්‍රසිද්ධියට පත්ව ඇති විද්‍යාලයකි. කලක් ඉතාම නොදියුණු තත්ත්වයෙන් පසුවූ මෙම ප්‍රදේශයට අද වන විට විදුලි පහසුකම් ඇත්තේය. “බටුවන්ගල පාසල අපට සුවිශේෂි වන්නේ ඇයි?”ඔබට සිතෙනු ඇත.අරුණ ගුරු මහතාස්වාභාවික දිය පහරක් හරස් කොට පාසල් දරුවන්ට මඟ පෙන්වමින් ඔවුන්ගේ සහාය ලබා ගනිමින් තවත් බොහෝ දෙනෙකුගේ සහාය ලබා ගනිමින් ද අරුණ නම් වූ තරුණ ගුරුවරයා හා අනෙකුත් ගුරුවරුන්ගේ ද දායකත්වයෙන් කුඩා ජල විදුලි බලාගාරයක් ඉදිකොට ලබා ගත් විදුලියෙන් පරිගණක ක්‍රියාත්මක කිරීම ඒ විශේෂත්වයට හේතුවයි. මෙම පාසලේ විදුහල්පතිනිය තිලකා විජේනායක මහත්මිය අප හා පැවැසුවේ,“අපේ පාසල පටන් අරගෙන අවුරුදු අසූවකට පමණ ආසන්නව ඇති. එක්දහස් නමසිය තිස් පහේ අවුරුද්දේ ඉඳලා ලොග් සටහන් තියෙනවා. අද වන විට අපේ පාසලේ ශිෂ්‍ය ශිෂ්‍යාවෝ තුන්සිය හතළිස් හත්දෙනකු ඉගෙනුම ලබනවා. ගුරුවරු ඉන්නේ විස්සයි. උසස් පෙළ දක්වා පංති පැවැත්වෙනවා. මේ ගමේ දරුවෝ බොහෝ දුෂ්කරතා මධ්‍යයේ ජීවත් වෙන්නේ.අම්මලා තාත්තලාට හරියට රැකියාවක් නැහැ. ඇතැම් අයට තියෙන්නේ තේ ආදායම, තේ ආදායම තියෙනවා කිව්වට මහ ලොකු තේවතු නැහැ. පර්චස් විස්සේ විසිපහේ තේවතු තියෙන්නේ.සමහර දරුවෝ හැතැප්ම ගණන් පයින් එන්නේ. වැහි කාලෙට ඒ දරුවන්ට ඒදඬු වලින් එගොඩ වෙලා පාසලට එන්න බැහැ. දවස් දෙකේ තුනේ මහා වැස්සක් වැස්සොත් පාසල අවට යට වෙනවා. මේ අවට ගම්වල ජීවත්වන දෙමව්පියන්ගේ උගත්කම අඩුයි. එහෙම වුණත් අපේ පාසලේ ඉගෙනුම ලබන දරුවන්ට උනන්දුව හා ඕනෑකම තියෙනවා.ඔවුන් කැපවීමෙන් ඉගෙන ගන්නවා. අපට තිබෙන සතුට එයයි. දරුවන්ගේ ප්‍රතිඵල ඉතා හොඳයි. අපි මේ පාසලේ උසස් පෙළ පන්ති පටන් ගත්තේ එක්දහස් නමසිය අනූව අවුරුද්දේ. ගණිතය අසමත් වූ දරුවෝ තමයි ඒ පංතිවල හිටියේ. අදටත් එහෙමයි. ඔවුන් නැවත ගණිතය විෂය සමත් කර දීමේ පොරොන්දුව මත උසස් පෙළ ඉගෙනුම ලබනවා. ඒ දරුවෝ නැවත සාමාන්‍ය පෙළ විභාගයට පෙනී සිට ගණිතය විෂය සමත් වුණා. මෙවර උසස් පෙළ සිසු සිසුවියන් දාහත් දෙනෙක් ගෙන් හතර දෙනෙක් විශ්ව විද්‍යාල ප්‍රවේශය ලැබුවා.විදුහල්පතිනි තිලකා විජේනායක මහත්මියනෙළුව කොට්ඨාසය තුළ උසස් පෙළ පන්ති පැවැත්වෙන පාසල් දෙකයි තිබෙන්නේ. ඉන් එක් පාසලක් තමයි අපේ පාසල. අපිට ගුරුවරුන්ගේ අඩුපාඩු තිබෙනවා. දැන් වසර හයක් තිස්සේ මේ විද්‍යාලයට විද්‍යා ගුරුවරයෙක් නැහැ. කෘෂි විද්‍යාව උගන්වන ගුරුවරයාම තමයි විද්‍යා විෂය උගන්වන්නෙත්.”සීමිත සම්පත් මධ්‍යයේ වුවද දරුවන් වෙහෙස වන්නේ තම ඉලක්කය සපුරා ගැනීමටය. මසකට දෙකකට වරක් තම ගෙවල් දොරවල් බලා යමින් පාසල අවට නේවාසිකව සිටිමින් බටවුන්ගල ගුරුවරු අනේක දුක් පීඩා විඳිමින් දරුවන්ට අකුරු කරවති.විදුලිය ක්‍රියාත්මක කිරීමවිදුලිය නිපදවන යන්ත්‍රඅඩුපාඩුකම් තිබුණ ද ඒ මතින් නැගි සිටීමට වෙර දරන බටුවන්ගල විද්‍යාලයේ දරු දැරියන්ගේ උත්සාහය ඇගැයීමේ අරමුණින් අපි ඔවුන් විසින් ඉදිකරනු ලැබු කුඩා බලාගාරය නැරැඹීමට ගියෙමු.පීලි ඇල්ල හරස්කර ගොඩනැගු බලාගාරය දැක ගැනීමට ප්‍රථම අපි පීලි ඇල්ල මුදුනට ගියෙමු. එය පායනා කාලයේ දී සෙමින් ගලා බසින දිය ඇල්ලකි. වර්ෂා කාලයේදී එය හැඩකාරය. අතු ඉති නැමි සෙවණ වූ ගල මත සිට අපි පහළ බැලුවෙමු.හෝ හෝ හඬින් ගලා බසින ඇල්ල වැටෙන්නේ ඔයටය. එය හරස්කර බැදුන විට එහි ප්‍රතිඵලය අත්විඳින්නේ බටුවන්ගල පාසලේ දරු දැරියෝය. මෙම කාර්යයේ පුරෝගාමියා එම විද්‍යාලයේ අරුණ චමින්ද පුෂ්ප කුමාර ගුරු මහතාය.අපේ පාසලට තොරතුරු තාක්ෂණය ලැබුණේ දෙදහස් හත වසරේදී. ඒ කාලේ මෙය බලා කියා ගත්තේ සරත් ඕබඩමුදලිගේ මහතා.ඔහු විද්‍යාලයේ ගණිත ගුරුවරයා. මම මගේ පළමු පත්වීම ලැබිලා ආවේ මේ පාසලට. ඒ ආවේ ඉංගි‍්‍රසි ගුරුවරයා හැටියටයි. සරත් සර් විදුහල්පතිනිය සමඟ කතාබහ කරලා පරිගණකාගාරය මට භාර දුන්නා. මට මෙය අභියෝගයක් වුණා.මට ඕනැ කළේ මේ දරුවන්ව ලෝකයට ගෙනියන්න. මම පාසලට වෙබ් අඩවියක් හැදුවා. මුල් කාලයේදී පරිගණක භාවිත කරන දරුවන්ගෙන් අපට මුදල් අය කරන්න සිදුවුණා.ඒ පරිගණක සඳහා වැය වන විදුලි බිල ගෙවා ගැනීමට. නමුත් මුල් කාලයේදී ඉතා උවමනාවෙන් ආව ගිය දරුවෝ අඩුවෙන්න ගත්තා. අපේ විදුලි බිල රුපියල් තිස් දාහක් පමණ වුණා. එය ගෙවා ගැනීමට දරුවන්ගේ දෙමාපියන්ට කියන්න බැහැ.මෙහෙම සිටින විට තමයි විවෘත විශ්ව විද්‍යාලයේ ආචාර්ය හරිනි අමරසූරිය මහත්මිය අපේ විදුලි බිල ගෙවා දමන්න උදව් කළේ. මේ අතර තමයි මට පාන්දරට දිය ඇල්ලේ සද්දේ ඇහුණේ.මම මේ පාසලට ආව මුල් කාලේ නතර වෙලා හිටියේ පාසලේම. පාසලේ දරුවෝ සමඟ දියඇල්ල බලන්න ගියා. දියඇල්ලෙන් ප්‍රයෝජනයක් ගන්න ඕන ය කියන අදහස ආවේ එතකොට. අපි මේ ගැන තොරතුරු හෙව්වා. උදව් කරන්න කැමැති අය හෙව්වා.ඒ අනුව තමයි ප්‍රධාන ඉංජිනේරු රෝහිත ආනන්ද මහතා මුල්වී විශ්ව විද්‍යාල ළමයි දොළහක් පමණ එක්වී මේ බලාගාරය හැදුවේ.විදුලිය නිපදවීමෙන් පසුව ඔයට ජලය ගලා යද්දී...මේ කාර්යයේ දී හරිනි අමරසූරිය මහත්මිය, දිලීප විතාරණ මහතා බොහෝ උදව් කළා. මේ හරහා නිපදවන විදුලියෙන් පරිගණක හතරක් ක්‍රියාත්මක කරන්න පුළුවන්කම ලැබුණා.අපේ කටයුතුවලදී ධර්මසිරි වීරසිංහ මාලා වීරසිංහ යුවළ බෙහෙවින් උදව් උපකාර කළා. මේ කාර්යයෙන් පසුව දෙමවුපියන් නිදහස්. දරුවෝ නැවත පරිගණක පුහුණුවට ආවා. ඔවුන් අන්තර්ජාලය හරහා ලෝකය සමඟ සම්බන්ධ වුණා.මොරටුව විශ්ව විද්‍යාලය මේ කාර්යයේදී අප සමඟ අත්වැල් බැඳ ගත්තා. දුෂ්කර පළාතක හිඳ දරුවන්ගේ අනාගතය වෙනුවෙන් අප්‍රමාණ කැපවීමෙන් කටයුතු කරන අරුණ ගුරු මහතා ආ ගමන්මඟේ දුෂ්කරතා මෙන්ම සතුටු පුවත් ද අප හා පැවැසුවේය.අද වන විට බටුවන්ගල විද්‍යාලයේ දූ පුතුන් අන්තර්ජාලය හරහා බොහෝ සබඳතා පවත්වන්නේය. දේශීයව මෙන්ම විදේශීයව ද අද වන විට අන්තර්ජාලය හරහා බටුවන්ගල විද්‍යාලය ප්‍රසිද්ධියට පත්ව සිටී.කලා අංශයේ ඉගෙනුම ලබන නිරෝෂා ලක්මාලි සිසුවිය අන්තර්ජාලය හරහා ලෝකයට යන්නට දොර කවුළු විවර වීම පිළිබඳව සිත ඇති සතුට පැවැසුවාය.පීලිඇල්ල මුදුනඅපේ පළාතේ තියෙන පාසල් වලින් හොඳම පාසල මෙයයි. අරුණ සර් එන විට මම ඉගෙන ගත්තේ නමය පන්තියේ. ඒ කාලේ අපිට පරිගණකාගාරයක් තිබුණත් එහි ක්‍රමානුකූලව වැඩ කෙරුණේ නැහැ. නමුත් සර් ආවට පස්සේ හැම දෙයක්ම ක්‍රමානුකූලව සිදු කෙරුණා. අද වෙනකොට අපිට හරිම සතුටුයි. තොරතුරු තාක්ෂණය ඔස්සේ අපි බොහෝ දේ ඉගෙන ගන්නවා.අපේ බ්ලොග් එක බලන අය ඉන්නවා. ඔවුන් අපි සමඟ තොරතුරු හුවමාරු කරගන්නවා. ඒ වගේම ලෝකයේ වෙනත් රටවල ඉන්න අය අපේ පාසලට උදව් කරනවා. විදුහල්පතිතුමියගේ මඟ පෙන්වීමත් අරුණ සර්ගේ මඟ පෙන්වීමත් කැපවීමත් නිසා තමයි මේ හැම දෙයක්ම අපට ලැබුණේ.අරුණ මහතා තොරතුරු තාක්ෂණය හරහා ‘ස්කයිෆ්’ මඟින් ජපානයේ වෙසෙන කිහිප දෙනෙකුට ඉංගි‍්‍රසි අධ්‍යාපනය ලබා දුන්නේය. ඒ හරහා ද පාසලට ලැබුණු ප්‍රතිලාභ විශේෂිතය.තම පෞද්ගලික ලාභ ප්‍රයෝජන අපේක්ෂා නොකළ අරුණ තම දැනුමින් ලැබෙන සියලු ප්‍රතිලාභ ලබා දෙන්නේ බටුවන්ගල පාසලටය. එහි දරු දැරියන්ටය. බටුවන්ගල විද්‍යාලය කෙරෙහි පැහැදුණු සුදුහුම්පොල විමලසාර හිමියෝ පාසලට උදව් උපකාර කළහ.පරිගණක ඒකකයදැයේ දූ දරුවන් තුළ රට පිළිබඳව ආකල්පමය වර්ධනයක් ඇති කිරීම මෙන්ම රට කෙරෙහි ආදරයක් ඇති කිරීමෙහි අරමුණින් රටපුරා පාසල් දරුවන් අරමුණු කරගෙන ජනාධිපති ලේකම් කාර්යාලය විසින් අරඹන ලද ‘මදර් ශ්‍රී ලංකා’ ව්‍යාපෘතියට අනුව බටුවන්ගල විද්‍යාලයේ දරු දැරියෝ ද එහි සාමාජිකයෝය. ‘මදර් ශ්‍රී ලංකා පාසල් සමාජයේ’, සාමාජික පාසලක් ලෙස බටුවන්ගල විද්‍යාලය විසින් කරනු ලබන ව්‍යාපෘති ගණනාවකි.මෙහිදී මදර් ශ්‍රී ලංකා පාසල් අතර පැවැති තරගවලදී බටුවන්ගල විද්‍යාලය පස්වැනි තැනටත් පළාත් මට්ටමින් දෙවැනි තැනටත් තේරි පත් වූයේය.බොහෝ දුෂ්කර ගමන් මඟක් ගෙවා පාසලට පැමිණෙන දරු දැරියෝ පොත පත ඉගෙනීමට අමතරව වෙනත් ක්‍රියාකාරකම්වල ද නියැලෙන්නේය.ඒ අනුව ගෙවතු වගාව, ඩෙංගු මර්දන වැඩ සටහන්, ඔසු උයන්, ශ්‍රමදාන ආදිය ද ක්‍රියාත්මක කරන්නේය. ඊට අමතරව බෝධි පූජා, වැඩිහිටි උපහාර, රණවිරු උපහාර, පිරිත් පිංකම් ආදි වූ සමාජ සත්කාර ද සංවිධානය කරන්නේය.මේ සියලු කටයුතු කැරෙන්නේ ‘මදර් ශ්‍රී ලංකා’ පාසල් සමාජය විසිනි.මදර් ශ්‍රී ලංකා පාසල් සමාජයේ ප්‍රධාන අනුශාසක ලෙස විදුහල්පති තිලකා විජේනායක මහත්මිය ද උප අනුශාසකවරුන් ලෙස දීපිකා හේවගේ මහත්මිය, නියෝජ්‍ය විදුහල්පති සුදත් විතානච්චි මහත්මයා ද, මදර් ශ්‍රී ලංකා සංගමය භාර ආචාර්යවරයා ලෙස මහේෂ් වික්‍රමසූරිය මහතා ද කටයුතු කරන්නේය.මේ සියල්ලන්ගේම අරමුණ බටුවන්ගල පාසලේ දරු දැරියන්ගේ අනාගතය සුබදායක කිරීමය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as1011282</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිපවුල් සෞඛ්‍ය සේවා නිරීක්ෂණ මධ්‍යස්ථානය ගැබිණි මවුවරුන්ගෙන් පිරී තිබිණ.එදින එහි ආයේ අලුත් මහජන සෞඛ්‍ය නිලධාරිනියකි. ඒ ආවේ ද මඳක් පමා වී ය.සායනයේ වැඩ ඇරැඹිණ.අග අසුනක හිඳ සිටි ගැබිණි මවක ගේ ඇකයේ සිවු හැවිරිදි දැරියක් සිටියා ය.දහවල් එකොළහ පමණ වන විට දැරිය කලබලයට පත් වූවා ය; ඈනුම් ඇරියා ය; දැඟලුවා ය; ටිකින් ටික හඬන්නට ගත්තා ය.මව වතුර බෝතලය ඇගේ මුවට ළං කළා ය. එය පිළිකෙව් කළ දැරිය හැඬීම වැඩි කළා ය.ටිකකින් සායනය හැඬීමෙන් පිරී ගියේ ය.මව නැවත දැරිය අපෝකර ගන්නට උත්සාහ දැරුවා ය. ගැබිණියක වූ ඇයට එය ඉතා වෙහෙසකර කාර්යයක් වූ නමුත් ඇය ඒ ගැහැට උහුලන්නට වූයේ තමාට එබඳු ගැහැට ආගන්තුක නොවන බව නොකියා කියමිනි.මේ අම්මා ගේ කරදරය සෙසු අම්මාවරු තමන් ගේ ම කරදරයක් සේ සලකන්නට වූහ.’අනේ එයාට තව කොච්චර වෙලා මෙහෙම ඉන්ඩ වෙයි ද? පව්!’’කොහොමද එයා ඔය අඬන දරුවත් එක්ක ඔච්චර වෙලා ඉන්නෙ?’’ළමයටත් කරදරේ, එයාටත් කරදරේ’මේ කසුකුසුවේ ප්‍රතිඵල ඉක්මනින් ම එළියට ආයේ ය.පෝලිමේ මුල හරියේ සිටි මවක් හඬන දරුවා අපෝ කරන්නට බැරිව අසරණ වුණ මව දෙස හැරුණා ය.’මේ ඔයා මෙතෙන්ට එන්ඩ! මං ඔයා ඉන්න තැනට එන්නං’එහෙත් ඇය අවස්ථාවෙන් ප්‍රයෝජන ගන්නට නොහැදුවා ය.’අනේ ඉතිං මං වගේ ම ඔයාලත් ඉන්නව ඇත්තෙ කරදරේනෙ. ඔයත් ගෙදර දරුවො දාල ඇවිත් ඇතිනෙ. කමක් නෑ අනේ, මං ඉන්නං. ඔයාට බොහොම ස්තුතියි.’’එහෙනං ඔයා මගෙ තැනට එන්ඩ! මං ඔයාගෙ තැනට එන්නං’ තවත් මවක් ඉදිරිපත් වූවා ය.’කමක් නෑ අනේ. ඔයා ඔහොම ඉන්ඩ! ඔයාට ස්තුතියි’පිරිසේ හුන් කටකාර ගැබිණි මවක් අර මව ඉදිරියට ගියා ය.’නෑ. නෑ. ඒකෙ ප්‍රශ්නයක් නෑ. අපිත් අම්මලනෙ. අපිට තවත් කෙනෙකුගෙ අමාරුව දැනෙනව. ඔයා මගෙ අංකෙට මාරුවෙලා සායනේ වැඩ ටික ඉවර කරගෙන ඔය දරුවත් අරං ඉක්මනට ගෙදර යන්ඩ!’ එසේ තීන්දුව දුන් ඇය තම වාර තුණ්ඩුව ආගන්තුක මව අත බලෙන්ම තබා සායන දොරින් ඇතුළු වූයේ නිලධාරිනිය දැනුවත් කරන නියායෙනි.’මැඩම්, අර අම්මගෙ දරුව අඬනව. එයාට ඒ දරුවත් තියාගෙන සෑහෙන වෙලාවක් ඉන්ඩ බැරි හින්ද මගෙ අංකෙ එයාට දෙන්ඩ! ඇය කටහෙ¼ඩ් සැර බාල කර නිලධාරිනිය ගෙන් කාරුණික ඉල්ලීමක් කළා ය.වඳින්න ගිය දේවාලේ ඉහේ කඩාවැටුණේ එවිට ය.මහජන සේවිකාව ඇගේ ඇඟට කඩා පැන්නා ය.’ඔහෙ කවුද මට වැඩ කරන හැටි උගන්නන්න? ඔහෙ ද මෙතන වැඩ කරන්නෙ, මම ද? මං කරන්නෙ මට ඕනෑ විදිහට. මෙතෙන්ට එන එක එක බඩදරු අම්මල හුරතල් කර කර ඉන්න මට වෙලාවක් නෑ. මෙහෙම කරදර උහුලන්න රස්තියාදුවෙන්න බැරිනං මොන මඟුලකට ද ළමයි හදාගත්තෙ? ඉන්න බැරි විසේට ළමයි හදාගත්තට අපි මොනව කරන්න ද?’ඒ කතාව ඇසී ගැබිණි මවුවරුන් හැත්තෑපස්දෙනා ගේ දෑස් ලොකු විය; මුව විවර විය. එය දිරවා නොගත හැකි ව ඔවුන් ගේ අත් කම්මුලට ආයේ ය.’අනේ අම්මේ, මේත් ගැහැනියක් ද?’ ඔවුහු මොහොතක් ගොළු බසින් කියා ගත්හ.අනතුරු ව, පැවතියේ දැඩි නිහඬතාවකි. හඬමින් සිටි දැරිය ද යමක් දැනුණා සේ හැඬුම මඳකට නවත්වා යළිත් හඬන්නට වූවා ය.නිලධාරිනිය නැවතත් මහජන සේවාවට අවතීර්ණ වූවා ය.’එයාටත් විසේ හැදිච්ච දවසක තේරෙයි අම්ම කෙනෙක් වෙන එකේ රඟේ’ ඉවසා ගත නොහුණු මවක් තව මවක ගේ කනට කර කීවා ය. එය වෙනත් කිසිවකුට ඇහුණේ නැත. එහෙත් ඔවුනට එය දැනිණි. අහළ - පහළ මවුවරුන් ගේ මුවග සිනාවක් රැඳුණේ එනිසා ය.  සාම විනිසුරු සහ ප්‍රජා සෞඛ්‍ය නියාමක අඹගස්පිටියේ විල්ප්‍රඩ් බොනිපස් මැල්ලව මහතා විසින් යොමු කරන ලද ලිපියක් ඇසුරිනි.මිතුරකු හමු වනු පිණිස අලව්වේ රත්තරං හන්දියට ගොස් ආපසු එමින් සිටි අපට ආරංචියක් ලැබිණ.‘යත්තල්ගොඩ ළිඳකට මුවෙක් වැටිල! ආං කට්ටියක් ඌව ගොඩගන්ඩ දඟලනව‘මේ වැඩේ දැක ගැනීමට යෑමේ ආසාවක් මසිත ඇති විය.‘යං ද බලන්ඩ?’ මම මිතුරු සුදත්ට යෝජනා කළෙමි.ඔහු ද එකඟතාව පළ කළේ ය.ඊළඟට අපේ යතුරු පැදිය ළිඳේ වැටුණු මුවා හොයාගෙන ගියේ ය.අලව්වේ පොල්කටු හන්දිය වන රක්ෂිතය අක්කර නව සියයක පමණ වන පාරාදීසයකි. එහි පනස් දෙනකු ගෙන් පමණ යුත් මුව රංචුවක් සිටිති’යි කියනු ලැබේ.මුව මසට ඉව අල්ලන ඇතැම් මිනිස්සු රක්ෂිතයට රිංගා මුවන්ට කුරුමානම් අල්ලති. මුව දෙනක රක්ෂිතය යාබද අත්හරින ලද ළිඳකට වැටී තිබුණේ දඩයක්කරුවකු ගෙන් බේරෙන්නට දුව යද්දී ය.ගම්මුන් පනහක් පමණ ළිඳ වටේ සිටිනු ඈත තියාම අපි දුටුවෙමු.ගැඹුරු ළිඳේ පතුල නොපෙනෙයි. වන රක්ෂිතයේ අඳුර ළිඳ තුළට ද ගිය සේ ය. බඹ දහයක් පමණ ගැඹුරු ළිඳ ජලය නැති නිසා අත්හරින ලද්දකි.කිසිවෙක් ඉණිමගකින් ළිඳට බැස සිටියේ ය. ඔහු ළිඳේ සිටි මුව දෙන කඹයකින් ගැට ගසමින් සිටියේ ය.අනතුරුව හේ මහත් ආයාසයකින් ගොඩ ආවේ ය.‘හරිද අජිත්?’ ගොඩ සිටි පිරිස ඔහු ගෙන් ඇසූහ.‘හරි දැන් පරිස්සමින් කඹවලින් ඇදල ගම්මු!’ ඔහු යෝජනා කළේ ය.පිරිස ළිඳෙන් මතු ව තිබූ කඹ පරිස්සමින් උඩට ගන්නට වූහ.එහෙත් කඹය ළිඳේ වූ යමක පැටළිණ.මේ පැටළීමෙන් මුව දෙනට හානියක් වනු ඇතැයි සිතු පිරිස මුවා නැවත ළිඳ තුළට බෑහ.අජිත් මහන්සි නොබලා යළිත් ළිඳ තුළට බැස්සේ ය. පැටළුම හරි ගැස්සිණි. හේ නැවත ද ආයාසයෙන් ගොඩ ආවේ ය.දෙවන වරට ද මුව දෙන පරෙස්සමට ගොඩ එමින් සිටියා ය. එහෙත් සිදුවූයේ බලාපොරොත්තු නොවූ දෙයකි. මුව දෙන දඟලන්නට වූවා ය.ඇය කඹත් කඩා ගෙන ළිඳට වැටේ යැයි බියක් පිරිස තුළ විය.මේ නිසා මුව දෙන දෙවන වරට ද ළිඳට බෑවිනි.ඇය සන්සුන් වන තුරු මොහොතක් ඉවසා සිටි පිරිස ගොඩ ගැනීමේ උපක්‍රමය වෙනස් කළෝ ය.අජිත් තෙවන වරට ද ළිඳට බැස්සේ ය.පිරිස කඹයක ආධාරයෙන් ඔහු වෙත කූඩාරම් රෙදි කැබැල්ලක් යැවූහ. අජිත් එය දෙනගේ බඩතුර යටින් දමා කොන් හතරේ ලණු පොටවල් ගැට ගැසුවේ ය. අජිත් බලවත් ආයාසයෙන් ළිදෙන් ගොඩට ආ කල පිරිස තුන් වැනි වතාවට ද මුව දෙන ගොඩට අදින්නට පටන් ගත්හ.එවර වැඩේ හරියට ම හරි ගියේ ය.මුව දෙන කිසිදු දැඟලිල්ලකින් තොර ව ගොඩ ආවා ය.පිරිස උගේ කඹ පොටවල් බුරුල් කළහ.මුව දෙන ජන පිරිස දෙස මොහොතක් බලා සිටියේ කළ ගුණ සලකන්නට මෙනි. අනතුරුව ඇය පොල්කටුකන්ද වනයට දිව ගියා ය.ඒ දසුන දුටු කාගෙ කාගේත් මුහුණ මත අහිංසක හිනාවක් ඇඳුණේ ය. ඒ හිනාව පිනින් උපන්නකි.මේ අලුත් අත්දැකීම විඳ අප ආපසු එන්නට පිටත් වූයේ ඒ යහපත් මිනිසුනට හිතින් පින් දෙමිනි.තෙවරක් ළිඳට බැස දිරිය පාරමිතා පිරූ තලාන කන්දේ අජිත් සුසන්ත රත්නායක සොයුරාණනි, යත්තල්ගොඩ පෙදෙසෙහි යහපත් මිනිසුනි, ඔබ උදාර ය.මතු දිනෙක තවත් සතකු මේ ළිඳට වැටිය හැකි ය. එහෙයින් ඊට ද පිළියමක් සෙවීම කිසිවකු හෝ කළ යුතු බව ද සිහිපත් කරමි.  අලව්වේ, කණමීවල, ජයන්ත කුමාර දිසානායක මහතා විසින් යොමු කරන ලද ලිපියක් ඇසුරිනි.තිස් එක් හැවිරිදි දෙදරු මවක් වෙමි.ශාස්ත්‍රවේදී උපාධිය ලබා ශාස්ත්‍රපති උපාධි පරීක්ෂණයට සූදානම් වෙමින් සිටිමි.යුග දිවියට පිවිස වසර එකොළහකි. මේ වන තුරු විසුවේ කුලී නිවෙස්වල ය.ජීවත් වන්නේත්, නිවසෙහි කුලිය ගෙවන්නේත්, දරුවකු ගේ අධ්‍යාපනය වෙනුවෙන් වියදම් කරන්නේත් ඇඟලුම් කම්හල් රැකියාවෙන් ලබන රුපියල් හය දහස් පන්සියයෙනි.මේ නිසා මා පත් ව සිටින්නේ දැඩි අසරණ තත්ත්වයකට ය. මගේ සුදුසුකම් ගැන සලකා බලා රැකියාවක් ලබා දෙන ලෙස හෝ නිවෙසක් තනා ගැනීමට පුංචි ඉඩම් කැබැල්ලක් ලබා දෙන ලෙස හෝ සත් ජනයාට ආයාචනා කරමි.  කෑගල්ල ප්‍රදේශයේ මවක විසින් යොමු කරන ලද ලිපියක් ඇසුරිනි.සෙනසුරාදා දිනයක් වුවත් මා සිටියේ දෙවන භාෂා තරග විනිශ්චය කටයුතුවල නිරත ව ය. මගේ ජංගම දුරකථනය නාද වූයේ ඒ අතරතුර දී ය.“මැඩම්, මම දොන් බොස්කෝ විද්‍යාලයේ විදුහල්පති. සුසෑන් සිස්ටර් ඊයේ රෑ නැතිවුණා!”මම සැලී ගියෙමි.“අද හවස හතරට භූමදාන කටයුතු සිදු කරනවා. පුළුවන්නම් ඊට කලින් එන්න.”ඒ මොහොතේ සිට මා කටයුතු කළේ දැඩි වේදනාවකිනි. කෙසේ හෝ ඒ අවස්ථාවට සහභාගිවීමට මම අදිටන් කරගතිමි.මගේ ගුරු ජීවිතයේ දී මට සමීප ව සිටි යෙහෙළියට කතා කොට පුවත සැළ කළෙමි. මගේ දෙනෙතින් කඳුළු කැට ඇද හැළෙමින් තිබුණු අතර යෙහෙළියගේ ඉකි බිඳුම ද දුරකථනය ඔස්සේ මට ඇසිණ.“නයනා, මම කොච්චර ඈත වුණත් හතරට කලින් එනවා. මම එනකම් ඔයා ඉන්න.”“සුසෑන් සිස්ටර්” යනු මගේ ගුරු ජීවිතයේ දී හමු වූ මුල් ම විදුහල්පතිනිය යි. කොළඹ ජනාකීර්ණ ප්‍රදේශයක පිහිටි දුෂ්කර කුඩා පාසලක විදුහල්පතිනිය ලෙස ඇය කළ සේවාවේ වටිනාකම විදුහලේ දරුවෝ ද, ගුරුවරු ද, මාපියෝ ද, අසල්වැසියෝ ද, ඇසුරු කළ අය ද දනිති.දැඩි දුෂ්කරතා මධ්‍යයේ, විදුහල තිබූ මට්ටමින් උසස් තත්ත්වයට ගෙන ඒමට වෙහෙස වූ ඇය විදුහල තමා ගේ ජීවිතයේ කොටසක් බවට පත්කරගෙන සිටියා ය.මගේ ඉදිරි ජීවිතයට අවශ්‍ය වූ මඟ පෙන්වීම්, උපදෙස්, ආදර්ශ බොහොමයක් මා ලබා ගත්තේ ඇගෙනි. ඇය නිසා මා හැඬු අවස්ථා ද විය.දිනක් මම පන්තියේ දරුවන් සමඟ සෞන්දර්ය ක්‍රියාකාරකමක නියැළී සිටියෙමි. ඔවුන් සිටියේ ලද නිදහසින් උපරිම ප්‍රයෝජන ගනිමිනි. ඔවුන් වෙතින් පළ වූයේ ඝෝෂාවකි.හිටි අඩියේ ම මා ඉදිරියේ පෙනී සිටියේ සුසෑන් සිස්ටර් ය.“නයනා, මේක ගෙදර නෙවෙයි. කොම්පඤ්ඤවීදිය! ළමයින්ට ඕන විදියට හුරතල් කර කර උගන්වන්න ගියොත් අනිත් පන්තිවල ගුරුවරුන්ට වැඩ කරන්න බැරි වෙනවා. ඔයා වේවැල පාවිච්චි කරන්නෙ නැත්නම් මම පාවිච්චි කරන්නම්.”ඇය දඟකාර ලෙස හැසුරුණු දරුවන් කිහිප දෙනෙකුට ම වේවැලෙන් පහර කිහිපයක් ගැසුවා ය. පහර කෑමට ලක්වූ දරුවෝ හඬන්නට වූහ. ඒ පහරවල වේදනාව තදින් දැනුණේ මට ය. මගේ දෑස ද තෙත් වී කඳුළු ගලා ආවේ ය.පන්තියෙන් නික් ම ගිය ඇය නිදහස් කාල ඡේදයක දී මා හමුවන්නට ආවා ය.“පුතේ, ඔයා අඬනවා මම දැක්කා. මමත් මේ ඉස්කෝලෙට ආපු දවස්වල වේවැලක් පාවිච්චි කළේ නැහැ. නමුත් මේ දරුවෝ හරිම දඟයි. දඩබ්බරයි. මමත් ආදරයෙන් හදන්න හැදුවා. නමුත් ඒ ගොල්ලෝ මෙල්ල වෙන්නේ වේවැල පාවිච්චි කළොත් විතරයි. මේක ‘කටු කොහොල් පිරුණු පාරක්’ වගේ. මල් යහනාවක් නෙවේ. ඒ නිසා දරුවන් පාලනය කරගෙන වැඩ කරන්න.”මගේ සිතේ එතෙක් ඇය කෙරෙහි හටගෙන තිබු දැඩි වෙනස පහ විය. සෙනෙහසක් ඇති විය.විදුහල්පති ධූරයෙන් ඉසිඹු ලත් පසුත් ඇය තම වාසය ආසන්නයේ වූ විදුහල්වල දරුවන්ට සිය සේවාව නොමද ව ලබා දුන්නා ය.ජීවිතයේ අවසන් සමයේ ඇය සිටියේ මට ආරංචිය දුන් විදුහල්පතිවරයා ගේ විදුහල ආසන්නයේ වූ කන්‍යාරාමයේ ය. ඒ විදුහලට ඇය නැතුව ම බැරි සම්පතක් ව සිටියා ය. ගුරු ජීවිතයෙන් කලක් ගතවූ පසු ය, නැවත වරක් ඇය මට මුණ ගැසුණේ. ඒ මීට වසරකට පමණ පෙර ය.එදින ඇය මා බදාගෙන හැඬු අයුරු, සතුටු වූ අයුරු, තොරතුරු විමසූ අයුරු මැවී පෙනෙන්නාක් මෙනි. විදුහල්පතිවරයා ද අප ගේ සෙනෙහස හඳුනාගෙන තිබිණ. පෙර ඇමතුම ඔහු මට දුන්නේ එබැවිනි.මම ඇය සොයා පල්ලියට ගියෙමි. කිහිප දෙනෙක් ගීතිකා ගයමින් ඇගේ ආත්මයට යහපත පතමින් සිටිය හ. මම ඇය අසලට ගියෙමි. මා හඳුනන කිසිවෙක් එහි නොසිටියහ.‘සිස්ටර්!’ මම කොඳුළෙමි.‘ඇයි පුතේ?’ ඇගේ කටහඬ සිහිනයක මෙන් මට ඇසිණ.මම ඉකි බිඳිමින් හැඬුවෙමි. මා යෙහෙළිය ද හැඬුවා ය. අපි දෙදෙනා ම එකට හැඬුවෙමු.සුසෑන් කන්‍ය සොයුරියේ, මම තවමත් ඔබ වැනි විදුහල්පතිවරයකු සොයමි.ඔබේ ආත්මය සුවපත් වේවා!  කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as1011283</link>
    <topic>වැලි හැන්ද</topic>
    <author>බදුල්ලේ අනුර ජයවීර</author>
    <content>වැලි හැන්දකිසි දෙයක් පිළිවෙළකට තියාගන්ඩ නෑනෙ මේ ගෙදර... ඊයේ හෝදල මේක උඩ තිබ්බ වැලි හැන්ද දැන් නෑ... අඩු ගානෙ මගේ දේවල් අල්ලන්නෙ නැතුවවත් හිටහල්ලකො... විජේපාලට කියැවුණේ ඔර්ලෝසුවේ උදෑසන හෝරා කටුව තමාටත් හොරා ගෙයින් පිටවන අයුරු දැකීමෙනි.මේ තියෙන්නෙ... හීන් එකා අත පත ගාන නිසා මං ඒක අරන් තිබ්බා... රන් මැණිකෙ ඒක කිව්වෙ සැමියාගේ කේන්තිය නිවෙන ආකාරයට ය. එසේ පවසන ගමන් ඇය සැමියාගේ දහවල බත් පාර්සලය ඔහුගේ අඩු වැඩි මල්ලට දමා වතුර බෝතලය ද එහි තැබීය.සමහර විට මට අද කෑගල්ලේ යන්ඩ වෙයි දින දෙක තුනක බවුන්ඩේසමක් දාන්න තියනවා කියලා කොන්තරක් මුදලාලි කිව්වා... ඒක නිසා තව ඇඳුමක් මොනා හරි ලේස්ති කරහං... තුවාය මතක ඇතිව...විජේපාල මිදුලට බසින විටම සරෝජිනී සහ සරත් දිව විත් ඔහු ගේ පාද නමස්කාර කළෝ ය. තාත්තෙ අදනෙ ශිෂ්‍යත්ව විභාගෙ... සරෝජිනී තෙපළාය. හොඳයි... මං දුන්නු අලුත් පෑනෙන් හොඳට ලියාපංකො... මගේ වැලි හැන්දට මං ආදරෙයි වගේ... උඹගෙ පෑනට උඹ ආදරේ කරපං... එතකොට විභාග පාස්වෙන්ඩ අමාරු නෑ... බුදුසරණයි... මං යනවා පරිස්සමින් හිටපල්ලකො... පියා වැඩ පොළට ගියේ ය. දරුවෝ පාසලට ගියහ. රන්මැණිකා කුඩා පුතු සමඟ ගෙදර තනි වූවා ය.විජේපාල පුහුණු පෙදරේරුවෙකි. එසේ ම ඔහු ගේ ගතිගුණ ද වැඩ මෙන් ම උසස් ය. කිසි දිනෙක මත් පැන් දුම්වැටි භාවිතා නොකරන ඔහු උපයන සියලුම මුදල් තමා වෙනුවෙන් කෙසේ වෙතත් අඹු දරුවන් වෙනුවෙන් ගෙදරටම වැය කරයි. එසේ ම ඔහු ආගමානුකූ®ලව කටයුතු කරන නියම බෞද්ධයෙකි. මසකට වරක් පේරු දානය පිළියෙළ කර පන්සලට පූජා කරයි. රන්මැණිකා ගෙන් පූර්ණ සහයෝගය ඔහුට ලැබේ.වැඩ පොළට පැමිණි විජේපාල මල්ලේ තිබුණු ආයුධ පට්ටලය අවුස්සා එකිනෙක පිළිවෙළට තබන්නට විය. පසුව අතට ගත් වැලි හැන්ද බාගෙට බැඳි අත්තිවාරම් බැම්ම මත තබා දෙ අත් එක්කර වැන්දේ ය. අසල තාච්චියේ තිබුණු වැලි ටිකක් හැන්දට ගෙන නමෝ විත්තියෙන් අත්තිවාරම බඳින්නට විය. වැඩ බිම සිසාරා පැතිරෙන හිරු කිරණින් විජේපාල ගේ වැලි හැන්ද දිලිසෙමින් බිත්තිය මත දුවන්නට විය.විජේපාල උඹ ගෙ හැන්දෙන් අපිට හරිම කරදරයි බං... ඇස් දෙක නිලංකාර වෙනව ඒකෙ එලිය වැදුණාම... ඔය කෙහෙම්මල විසි කරල වෙන හැන්දකින් වැඩ කරපං... නැත්තං... එහා පැත්තෙ මුල්ල බැඳපං... මෙතන අපි ඉවරයක් කරන්නං... එකෙක් උදේම ආඬපාලි කියන්නට විය. ඒ මාකස්ය. විජේපාල මුවින් නොබැන ඉවත්ව ගියේ ය.විජේපාලට මේ වැලි හැන්ද ලැබුණේ තමා ගේ රැකියාවම කළ සිය පියා ගෙන් ය. ඔහුට එය ලැබී ඇත්තේ ඔහු ගේ පියා ගෙන් ය. අත්තා ගේ අතේ උණුසුම තවමත් තිබෙන මේ වැලි හැන්දෙන් වැඩ කිරීම පහසුවක් මෙන් ම භාග්‍යයක් සේ විජේපාලට දැනේ. එයින් වැඩ කිරීමෙන් කිසිම මහන්සියක් නො දැනෙනවා සේ ම වැඩ ඉක්මන් බවක් දැනෙනවා සේ ඔහුට සිතේ. සෙස්සන් තමාට ඉරිසියා කරන්නේ ඒ නිසාදෝයි ඔහුට හැඟේ.විජේපාල ගේ වැලි හැන්ද අනිකුත් පෙදරේරුවන් භාවිතා කරන යකඩ වානේ වලින් නිම කළ එකක් නොවේ. එය පිත්තල ය. එහි මිට ද වටිනා දැවයකින් නිම කළ බව පෙනේ. එහි මිටේ කෙළවර මුහුණතේ ඉංගිරිසි බසෙන් ජොන්සන් කියා නො මැකෙන ලෙස කොටා ඇති බව ඉංගිරිසි කියවන්ඩ පුළුවන් විජේපාල දනී. අවුරුදු සීයකට කිට්ටු වෙන්ඩ එයින් වැඩ අරගෙන ඇති බව පරම්පරාව ගැන ගණන් හදන ඔහුට ඒත්තු යයි.ඒ දිනවල විජේපාල ගේ පියා වැලි හැන්ද ගැන කීව කතාව ඔහුට සිහිවේ. මේක මං නැති කාලෙකත් වැඩ අරගෙන පරිස්සං කරපල්ලා... වාසනාවන්ත ආයුදේ... වැඩකරොත් කිසි හිඟයක් වෙන්නෙ නෑ... එසේ මෙසේ තැන්වල සිමෙන්ති අත පත ගාපු හැන්දක් නෙමෙයි මේක... අපේ තාත්තට මේක දීල තියෙන්නෙ, ඒ දවස්වල ලංකාවෙ ප්‍රසිද්ධ වැඩ දෙපාර්තමේන්තුවේ හිටපු ඕවසියර් සුදු මහත්තයෙක්ලු. මීගමුව පැත්තෙ පල්ලියක් හදන කොට එතන වැඩ කරපු තාත්ත ලොකු සේවයක් කරපු නිසාලු. පල්ලි විතරක් නෙවෙයි... පන්සල් කෝවිල් දේවාල පාලම් වගේ හැම එකක් ගැන ම මේ වැලි හැන්ද දන්නව ඇති... ඕක වැඩ කරලම නූල් දෙක තුනක් ගෙවිලා... ගඩොල් කුඩු ටිකකට බිලිං ගෙඩියක් කලවං කරල මැදල ගත්තම රෑටත් තියෙන තැනකිං හොයා ගන්ඩ පුළුවං...පරණ අටුවා ටිකා සිහි කරමින් වැඩේ යෙදෙන විජේපාලට කළු ගල් වරි දෙක තුනක් බැඳ ඇති බව නො දැනුණේ ය. ඔහු කල්පනාවෙන් බැහැර වූයේ අත් වැඩ කොලුවෙක් විජේපාල මාමෙ තේ බොන්ඩ එන්ඩ... කියන විට ය.තේ පානය අතර පැමිණි කොන්ත්‍රාත් මුදලාලි විජේපාලව පසෙකට කැඳ වූවේය. විජේපාලට තමයි මං මේ වැඩපොළ බාර දෙන්නෙ. ගෝලයො ටික හදාගෙන ඉක්මනට වැඩේ කරන්ඩ ඕනි... උවමනා දේවල් මට කිව්වම හරි... රෑට ඉන්ඩ උයා පිහා ගන්ඩ වාඩියක් ගහගන්ඩ කළමනා ටික මං එවන්නං.මුදලාලි නික්ම ගිය පසු ඔහු නැවත වැඩෙහි යෙදෙන්නට වූයේ ය. එහෙත් ඔහුට පැවරූ වගකීම ගැන නො සතුටු විය. එයට හේතු වූයේ වැඩ පොළේ තමාගේ වයසේම සිටින දෙතුන් දෙනෙක් පමණක් තමාට හිතවත් කමක් පාන්නේ නැති නිසා ය. ඔවුන් එදා සිටම විජේපාල දෙස බලන්නේ වපර ඇසෙනි... සිතන්නේ ඉරිසියාකාර සිතිවිලි ය... කරන්නේ පහත් වැඩ ය. මුදලාලි විජේපාලට තනතුරක් දීම සහ ළෙන්ගතු වීම ඔවුහු නොරිස්සති. එසේ ම විජේපාල ගේ හැකියාව, කඩිසරකම සහ වැඩ පොළට ඇති ලැදියාව ගැන ඔවුහු වෛර බඳිති. ඉඳ හිට කට කැඩිච්ච කතා ද හුවමාරු කර ගනිති.දිනක් කොන්ක්‍රිට් මිශ්‍ර කිරීම සහ අපතේ යැවීම ගැන විජේපාල තරුණ ගෝලයෙකුට උපදෙස් දෙමින් සිටියේ ය. කොල්ලො බවුන්ඩේසමට කොන්ක්‍රිට් අනනකොට සිමෙන්ති එකයි වැලි පහයි වරද්දන්නෙ නැතුව කලවං කරන්ඩ ඕනි... අඩුවත් එපා වැඩියත් එපා... වතුර ගාන දන්නවනෙ... ඒවගේම සිමෙන්ති ගන්න කොට පොල් කට්ටෙන් අරන් කොට්ටෙ වහල තියන්ඩ ඕනි... එතකොට අහක යනව අඩුයි. මේ උපදෙස ඇසුණු කෙනෙක් තවෙකෙකුට මුනු මුනු ගාන හඬ විජේපාලට ඇසිණි. මේ බංගලාව හදන්නෙ මහත්තයකුට ද විජේපාලයට ද දන්නෙනෑ.... නේද බං... අනෙකා සරදම් සිනාවක් පෑවේය. විජේපාල නො ඇසුණා සේ තම රාජකාරියේ යෙදුණේය.සතියක් පමණ එක දිගට වැඩේ යෙදුණු විජේපාල ඊළඟ සෙනසුරාදා ගෙදර ආවේ ය. තමා ගේ ආයුධ පට්ටලය වාඩියේ තබා ආවත් වැලි හැන්ද පමණක් තම ගමන් බෑගයේ දමා ගත්තේ ය. ගෙදර ආ විජේපාලව නිවැසියන් පිළිගත්තේ ආදරයෙනි. ඔවුන් ගේ කතා ඉවරයක් නොමැති විය. විජේපාල අසලට පැමිණි දියණිය තම විභාගය ගැන පවසන්නට වූවා ය.තාත්තෙ මට ප්‍රශ්න පත්‍ර දෙකෙන් එකකට අසූවක් විතර ඇති... අනික් එකටනං වෙලාව මදි වුණා... ඒකටනං පනහක් වගේ තමයි ඇත්තෙ...හා... හා... පාස් වෙන්ඩකො... එතකොට තෑග්ගක් දෙනව මං... විජේපාල පැවසීය. මොන වගේ තෑග්ගක් ද දෙන්නෙ තාත්තෙ...? දියණිය එසේ අසන විට ම... එතන සිටි ඔහු ගෙ පොඩි පුතා වහා ගෙතුළට දිව ගොස් නැවත පැමිණ දෙ අතින් පිටි පසට කරගෙන තිබුණු දෙයක් පෙන්වමින්... මේ තියෙන්නෙ තාත්ත අක්කට දෙන තෑග්ග... කීවේය. දුටු දෙයින් විජේපාලට කේන්තියක් ඇති වුවත් හුනස්නෙන් නැගිට... ඕව නං ගන්ඩ එපා පුතේ... කියමින් වැලි හැන්ද ගෙන... ඌටත් ඒකමයි ඕනි... කොඳුරමින් ඉවතට ගියේ ය.ඒ සමඟම විජේපාල කවදත් ප්‍රිය කරන දුම් දමන මඤ්ඤොක්කා පි¼ඟානක් සහ කොච්චි මිරිස් කට්ට සම්බෝලයක් රැගෙන පැමිණි රන්මැණිකා ස්වාමියා ළඟින් අසුන් ගත්තා ය. මං මේ කියන්ඩ හිටියෙ... ඊයෙ පෙරේදා... පොල් කඩේ මුදලාලි ආව... අර ලියැදි දෙකේ උකස බේරුමක් කර ගන්ඩ කියන්ඩ... දැන් දින ළඟයි කීවා... නැත්තං මුදලාලිට ම දෙන්ඩලු... සල්ලි දීල සින්නක්කරම ගන්නංලු. මොකද කරන්නෙ කියල මං මේ කල්පනා කර කර හිටියෙ.විජේපාල එවන් ආරංචියක් බලාපොරොත්තුවෙන් සිටියා සේ හිස වනන්නට වූයේ ය. මං හිතුව අද හෙට ඔහොම වෙයි කියලා.ඔය ලියැදි දෙකෙන් වී බුසල් දහයක් පහළවක් ගන්ඩ පුළුවං... හරියට වැඩ කරොත්... වතුර බඳින එක විතරයි කරන්ඩ ඕනි.... පෝර පස... මුදලාලි ඔය තියාගෙන ඉන්නෙ... ඕක ගොඩ කරල බිල්ඩිමක් හදන්ඩ වෙන්ඩ ඇති... මං බිල්ඩිං හදන රස්සාව කෙරුවත් කුඹුරු ගොඩ කරන එකටනං විරුද්ධයි... ඒක මහා අපරාධයක්.මුදලාලිට කියල මාසයක් දෙකක් විතර කල් ඉල්ල ගමු. එයා ගෙ ගෙදර වතුර ටැංකියේ නවත්තංඩ බැරුව තිබුණු ලීක් එකත් මං හදල දුන්නු නිසා බෑ කියන එකක් නෑ...ඒත් කවුද කුඹුරු කරන්නෙ... මට පුළුවන්ද.... මේ ළමයි තුන්දෙනෙකුත් එක්ක... ඔන්න ඔහේ තව කීයක් හරි ඉල්ලගෙන දීල දාමු.කැමැත්තක්... කැමැත්තක්... බලමුකො... විජේපාල නිශ්ශබ්ද විය. ඊළඟ සතියේ ගොඩනැගිල්ලේ අත්තිවාරම් වැඩ අවසන් විය. මේ අතර විජේපාල මුදලාලි සමඟ විශ්වාසය ගොඩනඟා ගත් හෙයින් තම උකසට තැබූ ලියැදි දෙකේ ප්‍රශ්නය ගැන කියා වැටුපෙන් අඩුකරගන්නා ලෙස දන්වා මුදලක් ඉල්ලා සිටියේ ය. දෙවතාවක් නොසිතා බලා මුදලාලි එයට එකඟ විය. දින පහළොවකට වරක් ලැබෙන වැටුපෙන් තුනෙන් එකක් අය කර ගැනීමේ ගිවිසුමකට බැඳුණි. මුදලාලි ඉදි කරගෙන යන තවත් ගොඩනැඟිලි කීපයක සහ පාලමක වැඩ තිබූ නිසා විජේපාලට දිගටම එහි රැකියාව උරුම වී තිබුණි.මේ අතර නො දැනීම විජේපාල සහ මුදලාලි ගේ හිතවත් කමට විරුද්ධව අදෘශ්‍යමානව වැඩ පොළේ කීප දෙනෙක් අතර නොහොඳක් පැන නැගිණ.මේ යකා ලෙඩ වෙන්නෙවත් නෑනෙ. හැමදාම වැඩ... වැඩටත් කඩිසරයි... බවුන්ඩේසම තනියම ඉවර කරානෙ... ආදි වශයෙන් විජේපාල නොමැති තැන දොඩමළු වූහ. ඔවුන් ගේ ක්‍රියා කලාපයට විජේපාල පිළිතුරු දුන්නේ නිශ්ශබ්දව තම රාජකාරිය කිරීමෙනි. ඒ නිසාම සතුරන් ගේ වෛරය සංසිඳුණේ නැත.කාලයාගේ ඇවෑමෙන් ගොඩනැඟිල්ලේ වහල ගැසීමේ වැඩ ආරම්භ විය. පෙදරේරු වැඩ මෙන් ම වඩු කර්මාන්තය ගැන ද සුළු දැනුමක් ඇති විජේපාල ඒ කර්තව්‍යට ද අත ගැසීය. වහල ගැසීමේ කටයුත්ත නිවැරදිව ශාස්ත්‍රානුකූ®ලව සිදුවිය යුතු නිසා එයට ඉඩදී සුළු සුළු වැඩ කරමින් විජේපාල වැඩපොළේ රැඳුනේ ය. සතුරන්ට මෙය සතුටක් වුවත් වැඩපොලේ නායකත්වය ඔහුට දීම ගැන ඔවුහු නො සතුටු වූහ.මේ අතර දිනක් වැඩපොළට පැමිණි මුදලාලි විජේපාලට පණිවිඩයක් කීවේය. දැන් මෙතන වැඩ ඉවර වී ගෙන යන්නෙ... සති දෙකෙන් වහලෙ ගහල ඉවර කරාම සායං ගෑම වගේ පොඩි පොඩි වැඩ තමයි තියෙන්නෙ...විජේපාලට. සැකයක් ඇති විය. ඉරිසියාකාර අවසෙස්සන් ගේ කේලාම් බහක් අසා තමාගේ රැකියාවට තිතක් තබන්නට මුදලාලි අර අඳීනවා යැයි ඔහුට සිතුණේ ය.ඉතිං මහත්තයා...? ඔහු විමසීය. ඒක නිසා මං විජේපාලව මෙතනින් අයින්කරල පාලම් වැඩපොළට දාන්න අදහස් කරා... ගණන් හිලව් හදල චෙක්රෝලෙ පිළිවෙළක් කරල යන්ඩ ලෑස්ති වෙන්ඩ.විජේපාලට ඉමහත් සතුටක් දැනිණ. එයට හේතුව වූයේ පාලම් වැඩපොළ ඇත්තේ තමාගේ ගමට ආසන්නව නිසා ය. ගෙදර ඉඳලම වැඩට එන්න පුළුවං... පුළුවං වුණොත් ලියදි දෙකත් වැඩ කරනවා... ඔහු සිතුවේ ය.නියමිත දිනයේදී විජේපාල වාඩියේ ලෑලි ඇඳක් යට තබා තිබුණු තම ආයුධ මල්ල ගෙන පිළිවෙළක් කරන්න හැදුවේ ය. ඒ දුටු සැනින්, එහි තම පණ මෙන් සුරැකි වැලි හැන්ද අතුරුදන් වී ඇති බව වටහා ගත්තේ ය.අනේ මං ඉඳල වැඩක් නෑ ඒක නැතිව. ඔහු කලබල වූවේ ය. වැඩ බිම සිසාරා දුවගොස් ඒ ගැන විමසා බැලුවේ ය. අපි දැක්කෙ නෑ විජේපාල අයියා, මල්ලි, මාම ආදී නොයෙකුත් නෑදෑ ඇමතුමෙන් විමසීම ප්‍රතික්ෂේප විය. ඔහු ගේ දෙනයන කඳුලු පිරෙන්නට වූයේ ය. වැඩ බිම කෙළවරක පරීක්ෂාවක යෙදී සිටි මුදලාලි ළඟට ගිය ඔහු තම අඳෙීනාව පැවසුවේ ය. කලබල වෙන්න එපා විජේපාල... කොහේ හරි ඇති අපි හොයමු.කොතෙක් සෙව්වත් එය හම්බ වුණේ නැත. මේ වනවිට කලින් වැඩ කළ කම්කරුවන් කීප දෙනෙක් කැමැත්තෙන් ද අකැමැත්තෙන් ද වැඩපොළෙන් ඉවත් ව ගොස් තිබුණි. සමහරු එකිනෙකා ගැන සැක පහළ කළෝ ය. වැඩපොලේ ආරවුල් ගැන කනින් කොනින් මුදලාලිට ද ආරංචි වී තිබුණි. එම නිසා එකිනෙකා කැඳවා මේ ගැන විමසන්නට ඔහු කල්පනා කෙළේ ය.අවසන් නිගමනය වුණේ විජේපාල ගැන අප්‍රසාදයෙන් පසු වූ මාක්ස් ධනපාල ඇතුළු කීප දෙනෙක් වෙත සැක උපදවා ගැනීම ය.ඔවුන් සිටිනා ඉසව්ව සොයා ගත් මුදලාලි විජේපාල ද කැටුව එහි ගියේ ය. වාසනාවකට මෙන් ඔවුන් දෙදෙනාම කඩ පළේ දී හමුවිය. ඒ වනවිට හොඳින් සප්පායම් වී සිටි මාකස් මුදලාලි දුටු පමණින් අපේ මුදලාලි මහත්තය අපි බලන්ඩ ආව... කියමින් වැනි වැනි වැඳ වැටෙන්නට වූවේ ය.හරි නැගිටපංකො... උඹල දන්නවනෙ මං ආවෙ ඇයි කියල... නිකං පොලිසි ගානෙ රස්තියාදු වෙන්නෙ නැතුව වැලිහැන්ද මේ විජේපාලට දීපං. කෝ ඒක මුදලාලි විමසීය.මත් පැනින් සප්පායම් වී ඇති නිසා ඔවුන් ගේ තීක්ෂණ කපටිකම අතුරුදන් වී තිබුණි. මං ගත්තෙ නෑ මහත්තයො... ධනපාල තමයි ගත්තෙ වාඩියෙ තිබිල. මාකස් පැවසීය. මං නෙමෙයි මේකා තමයි ගත්තෙ ධනපාල පැවසුවේ ය. නෑ... නෑ... අපි දෙන්නම තමයි ගත්තෙ... නැවතත් මාකස් පැවසුවේ ය.කොහොම හරි කමක් නෑ... උඹලට පොලිසි නො ගිහින් බේරෙන්ඩ ඕනිනං ඒක ලැබෙන්ඩ සලස්සපල්ලා... මං නරක මිනිහ කියන්ඩ එපා... උඹල ඒකට මොනා ද කරේ කියල කියපං... ඒක වික්කද? මුදලාලි සැර වැර වුණේ ය.අපි එහෙම කැත වැඩ කරන්නෙ නෑ මුදලාලි මහත්තයො... විජේපාලය ගේ වැලිහැන්ද අන්න ඇති මහ ඔයේ... ඒක පාලමෙන් පහළට දොක්කං... ඒක හොයනව බොරු...විජේපාල දෑතින් හිස බදාගත්තේ ය. අනේ මගේ දරුවෙක් වගේ හිටිය, මගෙ අම්ම අප්ප වගෙ මාව ජීවත් කරවපු වැලි හැන්ද... උඹලට සාප වෙනව... ඔහුට හැඬුණේ ය.එය නැවත නොලැබෙන බව දැනගත් මුදලාලි විජේපාල සැනසුවේ ය. ඕක ගියාවෙ විජේපාල... අපි හොඳ ඔරිජිනල් වැලි හැන්දක් ගමු... කීයක් ගියත් කමක් නෑ...මට වැඩක් නෑ මහත්තයො... ඒ වැලි හැන්ද මගේ දරුවෙක්... ඔහු කඳුළු සලමින් එතනින් ඉවත් විය.සිත් වේදනාවෙන් ඈත එන විජේපාල දුටු දියණිය, පෙර මඟට දිව්වා ය. තාත්තෙ... තාත්තෙ... මං ශිෂ්‍යත්ව විභාගෙ පාස්... පළාතෙන් ම පළවෙනිය වෙලා... විජේපාල ගේ දෙනයන නතර වී තිබුණු කඳුළු කැට නැවතත් සට සට ගා වැටුණේ ය. තාත්තට ගොඩාක් සතුටුයි නේද...? තාත්ත දුන්න අලුත් පෑනෙන් තමයි මං ලිව්වෙ... ඒක රත්තරං පෑනක්...විජේපාල බොඳවුණු දෙනෙතින් වැලිහැන්ද ගිලගත් ගලා යන මහ ඔය දෙස බලා සිටියේ ය.ඇයි තාත්තෙ...?නෑ දුව මට හරි සතුටුයි...විජේපාල සෙනෙහසින් දියණිය වඩා ගත්තේ ය.මගේ පිත්තල වැලි හැන්ද ද? දුවගෙ රත්තරං පෑන ද? ඔහු සිතුවේ ය.බදුල්ලේ අනුර ජයවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as1011284</link>
    <topic>යව්වන උයන</topic>
    <author/>
    <content>යව්වන උයනසිරිලක් මෑණි ලැබු සුවිසල් මහඟු ජයක් නාවික ක්ෂේත්‍රයේ සිදුවූ මහා පෙරළියක් වත්මනේ ලෝ පරසිඳු නිමැවුනුවක් මෙසේ ඉදිවුණා මාගම්පුර වරායක්හම්බන්තොට වරාය මෙනමින් හැඳින්වෙති ගිරුවා පත්තුවේ නැව් තොට ලෙස ද කියැවෙති ගොඩවාය ලෙස ද මේ වරාය හැඳින්වෙති ජාත්‍යන්තර නැව් තොටක් ලෙස පිළිගැනෙතිසමුදුරක් අසල වියළී ගිය ගොඩබිමක් ලෝ පළමු වතාවටයි වූයේ වරායක් ලක් ඉතිහාසයේ නිම කොට වරායක් එයට ජලය පිරවූ මෙය පළමු වතාවක්ප්‍රති නැව් ගත මධ්‍යස්ථානයක් සේවරාය සිටිනා අතිවිශාල විදෙස් විනිමයක් ඉන් ලැබෙනා යැපුම් ආර්ථිකය වෙනුවට අද තියෙනා ඉපයීම් ආර්ථිකයක් අප හට ලැබෙනාඅන්තර් ජාතික ප්‍රවාහන ජාලයේ ගබඩා පහසුකම් සලසයි ජාලයේ බෙදාහැරීම් කාර්යයන් ඉටුකරන ජාලයේ කේන්ද්‍රීය ස්ථානයක් ලෙස පිළිගැනෙති ලෝකයේඑක් වසරකට බහලුම් මිලියන දොළසක් මෙහෙයැවීමට හැකි පරිදි ධාරිතාවක් වර්ධනය කිරීමට හැකි සැලසුමක් බිහිවෙයි මාගම්පුර විසල් වරායක්ඉහළ යමින් ආයෝජන අවස්ථා රැසක් උත්පාදනය වෙයි රැකියා අවස්ථා රැසක් නිල් දියඹ ජයගත් සියවසේ නිමාවක් දින දින දිනේවා ඔබ වැනි ලකල් වරායක්චන්දන නලිනසේකරමහනුවරඅර බලන්නැයි නුඹ මැ පෙන්වූ අහසේ පෑයු දේදුන්න පෙනෙයි මට එය ඉතා මනරම්අර බලන්නැයි නුඹට පෙන්වන වැහි වලාකුළ නුඹට නොපෙනෙයිමන්ද නොදනිමි බොහෝ වේගෙන් හමන සුළඟින් ගසාගෙන’විත් වැහි වලාකුළ අපව නහවයිකලින් දැනගත් හෙයින් නොතෙමෙමි එන්න මෙතැනට මෙතැන නොතෙමෙයිනුඹ මැ පෙන්වූ ඉතා මනරම් දේදුන්න කෝ අහසේ පෑයුනලින්ද වීරසිංහමිනිසකු වැව් ඉවුරක බිලී බාමින් සිටියි. ඒ අසලට දුම් බොන්නෙක් පැමිණේ. සිගරට් දුමින් බිලීබාන්නාගේ නාස් පුඩු හැකිලේ.බිලීබාන්නා - ඔයා දුම් බොනවා. ඒත් ඔයා දන්නවද සිගරට් එකක එක් කෙළවරක ගින්දරත් අනිත් කෙළවරේ මෝඩයෙකුත් ඉන්න බව.දුම්බොන්නා - එහෙම කතා කරන්න එපා මිත්‍රයා. ඔයා දන්නවද බිලී පිත්තේ එක කෙළවරක ඉන්නෙත් මෝඩයෙක් බව.බිලීබාන්නා - අපොයි ඔව්. මාළු හරිම මෝඩයි. ඇයි ඔයා අහල නැද්ද මාළුවා නහින්නේ කට හින්දයි කියලා.දුම්බොන්නා - කාගෙ කට හින්දා කියලද ඔයා කියන්නේ.බිලීබාන්නා - මාළුවගේ කට. ෂුවර්.දුම්බොන්නා - නෑ අපේ කට. මාළුවා යන්නේ අපේ කටට ඒක ඔයා අහලා නැද්ද?බිලීබාන්නා - හරි ඔයා කියන්නේ මාළු අල්ලන එක වැරදියි කියල ද?දුම්බොන්නා - අනිවාර්යයෙන්. මාළුවයි, ඇමට දාන පණුවයි දෙන්නම එකපාර මැරෙනවා.බිලීබාන්නා - අන්න මිත්‍රයා වචනේ. එක පාර. ඔයා දන්නවද සිගරට් බොන අය මැරෙන්නෙ ටිකින් ටික. හෙමිහිට.දුම්බොන්නා - ආ... ම්... මිත්‍රයා අපි එහෙනම් පස්සෙ හම්බු වෙමු.සෙව්වන්දි ජයතුංගහොරණ කවුළු පියන් අතරින් පෙනෙන සඳ දෙස බලාගෙන සඳ වටකර ඇති තරු ගණින්නට මම තදින් ආශා කළෙමි. හුදකලාවේම අහස දෙස බලාගෙන ජීවිතයේ ;කාතෙකුත් නම් බලාපොරොත්තු ගොඩ නඟා ගත්තා දැයි මට මෙනෙහි කළ නොහැකි ය. එදා ඔබ මා ළඟය. අද ඔබ මගෙන් බොහෝ දුර ය. උරුම වූයේ ඔබගේ හා මගේ ඉමිහිරි මතකයන් හා දුකත් සංතාපයක් පමණි. කඳුළට දිය වුණ ජීවිතයේ සොඳුරු තැන් සොයා මගේ හිත දිවු කළ අද බොහෝ දුර ය. ඒ නුඹ හා මා අතර ඇති දුරට සමාන ය.ළං කර ගන්නට තදින් ආශා කළ නුඹ මා දමා යන්නට තදින් ආශා කළ බවක් මම නොදනිමි. කිසි දින එලෙස සිතන්නට මට නොහැකි ය. ඔබ සොයා බොහෝ දුර ආ බව ඇත්ත ය. පා පැකිලුණු වාර අනන්තය. පා පැකිලී බිම ඇද වැටෙන්නට ගිය වරද අනන්තය. කිසි දිනක නොසැලුනෙමි. අනේක විධ දුක් පීඩා ඔබ වෙනුවෙන් විඳ දරාගත්තෙමි.ඒ ශක්තිය මට ලැබුණේ කෙසේදැයි මම නොදනිමි. ඔබ මා හුදකලා කළ අනන්ත වාරයන්හි මා තැවුණෙමි. හැපුණෙමි. හඬ හඬා ඔබ වෙනුවෙන් ම උන්නෙමි. ඔබටම කැප විණි. දෛවයේ සරදම නම් අපූරු ය. ඔබ මා වෙන් කළ කාලයාට කළ යුත්තේ වෛර කිරීම ද නොඑසේ නම් මෛත්‍රි කිරීම ද? මම නොදනිමි. කිසි දින කිසිවිට කිසිවෙකුත් කීවේ මා තුටු කරන වදන් නොවේ. මා පෙළන අදහසින් කියූ බොහෝ දේවල් මා විඳ දරාගත්තේ ආයාසයෙනි. ඔබ මා පෙළූ අනන්ත රාත්‍රින් මා ගෙවූයේ තනිවම ය. එහි කටුක බව ඔබට කීමට ගත හැකි උදාහරණයක් මා ළඟ නැත. ඔබ මට අවමන් කළ බොහෝ දිනවල මා එය විඳ දරා ගත්තේ ඔබ මට ලබාදුන් මතකය මෙනෙහි කරමිනි. සියල්ල දරාගත් මට, ඔබ දුන් මතකය නම් අපූරු ය. දනිමි. කෙසේ උවත් ඔබ මට ආදරය කළ වගම පමණක්. ආදරයේ උරුමය මෙලෙස බව පමණක් මම සිතමි. කොතරම් නිගරු කළ ද ඔබ ගැන අහිතක් සිතීමට මට කිසිදින නොහැකි ය. එනිසාවෙන් ආදරය හිතේ තබාගෙන මුළු ජීවිත කාලයම නිහඬවම සිටින්නෙමි. අවසානයේ සරලව තියන්නේ නම් මා ඔබට බෙහෙවින් ම ආදරේ ය. එතරම් ආදරය කළ මට, නුඹ ලබා දුන්නේ මෙපමණ ද...?ඇස් පෙනෙන මට ඇස් නොපෙනෙන අඳ එකී යයි කියත්දී නිහඬව උන් පසුත් නුඹ ගොළු එකියකිය කියා නිගරු කිරීමට තරම් නුඹ නපුරු වූ හැටි...එච්.පී.කේ. එරන්දි ජයමාලි,මාටුවාගල,කිරිඇල්ල.ඔබේ නිර්මාණාත්මක ලිපි කවි, සංකල්පනා, චිත්‍රකතා, විනෝද කතා, සත්‍ය අත්දැකීම් මේ ලිපිනයට එවන්න.සංස්කාරක යව්වන උයන, සිළුමිණ, ලේක්හවුස්කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as1011285</link>
    <topic>අම්මගෙන් බිවු කිරිවලට මං තවමත් ණයයි</topic>
    <author>සටහන -උපාලි සමරසිංහ</author>
    <content>අම්මගෙන් බිවු කිරිවලට මං තවමත් ණයයි- විභාග කොමසාරිස් අනුර එදිරිසිංහඅනුර එදිරිසිංහ යනු මේ රටේ අධ්‍යාපන ක්ෂේත්‍රය තුළ වරින් වර කතාබහට ලක්වන ආන්දෝලනාත්මක චරිතයකි. විභාග ප්‍රශ්න පත්‍ර ප්‍රශ්නයක් හෝ වෙනත් එවැනි අක්‍රමිකතාවකදී නිරායාසයෙන් ලංකාවේ පළමුවැනි චූදිතයා වන්නේ ඔහු ය. ඒත් තමා කිසිසේත් නොදන්නා ඉසව්වක ප්‍රශ්නයක් තමා වෙත කැරැකී ආවත් හෙතෙම නිරවුල් මනසින් ඊට මුහුණ දෙයි. මේ නොසැලෙන ශක්තිය ඔහු ලැබුවේ කාගෙන් ද?කල්මුණේ විද්‍යාලයයෙන් උප ගුරුවරයකු ලෙස වෘත්තිය ජීවිතය ඇරැඹි හෙතෙම පන්නිපිටිය ධර්මපාලය දක්වා තැනින් තැනට මාරු වී ගියත් ඒ හැම තැනකම ජනපි‍්‍රය ගුරුවරුන් අතර මුල් නමක් ඔහුට ද තිබිණ. පසු කාලයක අධ්‍යාපන පරිපාලන සේවයට පත් එතුමා සහකාර විභාග කොමසාරිස්, නියෝජ්‍ය විභාග කොමසාරිස් හරහා පැමිණ වර්තමානයේ ශ්‍රී ලංකා විභාග කොමසාරිස් තනතුරට පත් වී සිටී.ඔහුගේ ගමන්මඟේ අප දුටු විශේෂ ගති ලක්ෂණය නම් දැඩි විනය, කැපවීම හා අප්‍රතිහත ධෛර්යසම්පන්න බවයි. ඒ සියල්ල ඔහුට ලැබුණේ මවගේ ආභාසය හරහා යැයි විශ්වාස කරන එතුමා තම මෑණියන් පිළිබඳ මතක අප හමුවේ ගොනු කරයි.මගේ අම්මගේ ගම වගේම මගේ ගමත් වන්නේ මහරගම පතිරගොඩ ග්‍රාමය. තාත්තා ඇතුල් කෝට්ටෙ. 1950 ගණන්වල මුල් භාගයේ මේ පතිරගොඩ ගමේ තිබුණේ ග්‍රාමීය කෘෂි ආර්ථිකයක්. විශේෂයෙන් කබොක් ගල් කර්මාන්තයට මේ ගම නම් දරා තිබුණා. මෙහි කබොක් කර්මාන්තෙට ඒවා ඔපමට්ටම් කරන්න දේශීය ශිල්පින් විතරක් නොවේ විදේශීය ශිල්පින් පවා රොක් වෙලා තිබුණු වකවානුවක් එදා මෙහි තිබුණා. ඒ නිසා මහා නගරයෙන් හුදෙකලා වූ ගමක් හැටියට නොවෙයි පතිරගොඩ තිබුණෙ.රෝලන්ඩ්ස්, රිචඩ් පීරිස්, මැලිබන්, රජයේ දෙපාර්තමේන්තු, සංස්ථා, ව්‍යවස්ථාපිත මණ්ඩල ආදියට යන ජනතාවකින් ගම හැදෙන්න මේ වාණිජත්වය බලපෑවා. මගේ අම්මලාත් මාමලාත් නියම වාමාංශිකයෝ. තාත්තාත් එහෙමයි. ඒ කාලෙ ප්‍රබල වාමාංශික බළකොටුවක් මේක. 1953 හර්තාලය එන විට මට මතකයි. පුංචි දරුවෙක් හැටියට එහි උණුහුම අප දෑසින් දුටුවා.වාමාංශිකයෝ හැටියට අම්මලාත් මේ උණුහුමේ දැවටුණු හැටි අප පුංචි එවුන් විදියට දැක්කා. ඒත් අපේ අම්මලා දේශපාලන අරටු නම් නොවේ. පවුලේ ගලා ගිය වාමාංශික අදහස් අපේ පරම්පරාවෙත් කැටපත් වුණා. අපේ පියා 1952 ශ්‍රීලනිපය පිහිටුවාගන්න බණ්ඩාරනායක මහත්මා පියවර ගත් වෙලාවේ එතුමා ඇන්ද සිංහල ජාතික ඇඳුමට තමාත් මාරු වුණා. ඒ තරම් ඔවුන් එතුමාට ආදරය කළා. එතුමා ඝාතනය වූ වෙලාවෙ තරම් මගේ තාත්තයි අම්මයි කම්පා වුණු අවස්ථාවක් මා දැකලත් නෑ.මගෙ මෑණියන් විජේසිංහ අලුත්ගේ පේ‍්‍රමවතී පෙරේරා. පියා එදිරිසිංහගේ දොන් චාල්ස් නමින් හැඳින්වුණා. එතුමා රාජකාරිය කළේ රජයේ මුද්‍රණාලයේ සහකාර මුද්‍රණ අධිකාරි හැටියට. අපේ කැදැල්ලෙ දරුවො හතර දෙනයි. අම්මලා විවාහ වෙලා තියෙන්නෙ හරියටම ලංකාවට නිදහස ලබපු අවුරුද්දෙ 1948 දී. ජ්‍යෙෂ්ඨ නියෝජ්‍ය පොලිස්පතිවරයකු වන ජයන්ත ගමගේ මහත්මයාගේ අම්මා මගේ ආච්චි අම්මගෙ නංගි.ඒත් ආච්චි. එතුමිය තමයි අපේ තාත්තා පිළිබඳ යෝජනාව අම්මලගෙ ගෙදරට ගෙනැවිත් තියෙන්නෙ. මං මුලින්ම අකුරු කරන්න ගියෙ මහරගම බෞද්ධ මිශ්‍ර පාඨශාලාවට. මුල්ම දවසෙ අම්මා මාවත් එක්කාසු කරගෙන ඇවිත් පාසලේ මුල් ගුරුතුමාට මාව බාර දුන්නා. බුලත් දීලා වැඳලා ඉවර වුණාම එතුමත් මාව ඔඩොක්කුවට අරන් ප්‍රශ්නයක් දෙකක් අහන්න ගත්ත විතරයි. ඒ පංතියේ හිටපු තවත් පුංචි දරුවෙක් දුවගෙන ඇවිත් අතේ තිබුණු ගල්කූරෙන් මගෙ මුහුණට ඇන්නා.නමෝ විත්තියෙන් පාසල් ගිය මුල්ම දවසෙ මට ලැබුණු මේ අපූරු අත්දැකීමේ සටහන් තවමත් මගේ මුහුණේ තියෙනවා. (ඒ තුවාල කැළැල තවමත් මැකී නොමැත.) ලේ ගොජ ගොජ ගාලා එන්න පටන් ගත්තා. මගේ වේදනාවටත් වඩා මට අම්මා අඬනවා බලා ඉන්න බෑ. ඉක්මනින් තුවාලෙට බෙහෙත් දාන්න අම්මා මාවත් අරගෙන ආවා මතකයි. ගුරුවරයාත් මහත් වේදනාවට පත්වුණා. ගුරුවරයා ආදරයෙන් කතා කරලා මාව ඔඩොක්කුවට ගත්තට එතැන ආදරය ලබමින් සිටි තවත් පොඩි ළමයෙක් මානසිකව කලබල වීම නිසයි මේ දේ වුණේ කියලා පස්සේ අපට තේරුණා.පාසලට ගිහින් ඇවිල්ලත් මං අම්මගෙන් කිරි බොනවා මට තවම මතකයි. මට වඩා බාල පොඩි නංගී අවුරුදු 1 1/2 කින් පස්සෙ ලැබෙද්දිත් මං කිරි බොනවා. අම්මා එක් පියයුරකින් ඇයට කිරි පොවලා අනෙක් පියයුරින් මට කිරි පොවනවා ඒක තමයි නියම මාතෘ පේ‍්‍රමය. අවුරුදු 4 - 5 ක ළමයෙක් වෙලත් මා මව්කිරි බොනවා දැකලා සමහර ඥාතින් යෝජනා කරලා තියෙනවා කිරි බීම මට එපා කරවන්න කොහොඹ අඹරලා ගාන්න කියලා. ඒත් අම්මා එහෙම කළේ නෑ. මට කිරි තියෙනවා. මයෙ දරුවන්ට බොන්ට... ඈ එහෙම කියලා මට කිසිම බාධාවක් කළේ නෑ.මව්කිරි තරම් වටිනා තවත් දෙයක් නැති බව මට හොඳින්ම ;ත්රෙනවා. මට පුදුමාකාර ධාරණ ශක්තියක් ආවා. වාර විභාගවලටවත් මං අනවශ්‍ය විදිහට දුක් විඳලා පාඩම් කරලා නෑ. ර්‍ණ/ඹ්, ඒ/ඹ් මට්ටමේදී නම් තරමක් පාඩම් කළා. ඒත් අනවශ්‍ය විදියට නොවෙයි. මේ අපූරු ධාරණ ශක්තිය එක් වරක් යමක් බැලුවාම තේරුම් ගත්තාම මට ආවා. ඒ විශේෂිත බලය මට දුන්නේ මව්කිරි.තාත්තා කොළඹ රස්සාවට පුංචි කෝච්චියෙන් උදේ 6 ට යන නිසා උදේ රැයින්ම අවදි වන අම්මා එතුමාට කෑම පිළියෙල කරන්න සූදානම් වන එක තාත්තා එතරම් සතුටු කළ කාරණයක් නොවෙයි. දරුවන්ගේ කටයුතු කරමින් ගෙදරම සිටින ඇයට අස්වැසිල්ලක් දෙන්න එතුමා කටයුතු කළා. එතුමා දහවල් ආහාරය ගත්තේ රජයේ මුද්‍රණාලයට පිටතින් කෑම ගෙනෙන පුද්ගලයකුගෙන්. හරිම ප්‍රජාතන්ත්‍රවාදී විදිහට කල්පනා කළ කෙනෙක් තාත්තා. හැබැයි! ගෙදර බත ඉදුණම ඒ බත් හැලිය මුල්ම බත් පිඬ බෙදෙන්නෙ තාත්තට.ඊට පස්සෙ අපට. අන්තිමට අම්මට. ගෙදර උදෙන් අවදි වන්නෙත් අවසානයට නින්දට යන්නෙත් අම්මා. ඇය අපට නිතරම කන්ඩ බොන්ඩ දුන්නෙ දේශීය ආහාර. කඩල, මුංඇට, කව්පි, කොස්, දෙල්, පොළොස්, එළවළු, කොහිල, බතල, මයියොකු, හොඩල වගේ දේ අපේ ගෙදර නිතරම හැදුවා. වත්තේ පිටියේ අත ගගා නිතරම ඈ කුමක් හෝ වගා කළා. ඉඟුරු ටික දෙහි ගෙඩිය වළලා පසු කාලයට ප්‍රයෝජනයට ගත්තා. දෙල්අටු කොස්, කොස්අටු කොස්, වැලිකොස් ඇට, කළු පොල් මාළුව, කට්ට සම්බලය ඇය අපට නිතරම දුන් ආහාර. ක්ෂණික කෑම, ටින් කෑම, ඒ කාලෙ තිබුණේ නෑ. තිබුණත් ඒවා අපේ අම්මා පාවිච්චි කළෙත් නෑ. අම්මාට මේවා ආවේ ඇඟෙ අම්මගෙන් කියලම කියන්ඩ බෑ. ඈ ළඟ තිබුණ මහා තෙදවත් බලවත් පිරිමි ගති අම්මා ළඟ පිහිටුවෙ නෑ. ඒත් ඒ ආච්චිගෙ නංගි අම්මගෙ පුංචි අම්මා තමයි මේ පවුලේම මහා පරමාදර්ශි චරිතය. අපේකම, දේශීයත්වය, බෞද්ධකම, සිංහලකම, ජාතිකත්වය මේ ආච්චිගේ තිබුණා.අම්මත් ඒ විදියමයි. කොටින්ම අම්මයි තාත්තයි විවාහ වෙලා පළමුවෙනි දරුවා ලැබෙන කොට ඒ දරුවා පිරිමි දරුවෙක් වුණොත් අපේ මුල්ම රාජධානිය අනුරාධපුරය නිර්මාණය කළ ‘අනුරාධ’ සෙනෙවි සිහිපත් කරන්නට ‘අනුර’ කියා නම තබමු යැයි මේ දෙමාල්ලො යෝජනා කරගෙන තියෙනවා. ගැහැනු ළමයෙක් ලැබුණොත් පණ්ඩුකාභයට දේවිය වූ ‘ස්වර්ණතිලකා’ නමින් නම් තබමු යැයි එකඟ වී තිබෙනවා. මා මුල්ම දරුවා නිසා මට ‘අනුර’ නම ලැබුණා.මට මතකයි අම්මා පුදුම කවිකාරියක්. ඉතාම අප්‍රකට අද භාවිතාවෙන් ගිලිහී ඇති කවි රාශියක් ඇගේ මතකයේ තිබුණා. මේ කවි අතර අපේ දේශීයත්වය වැගිරෙන කවි පද බොහොමයි. අපේ ගමේ තිබෙන ගරා යකුම, දෙවොල් මඩු, ගම්මඩු, කොහොඹ කංකාරි, ශාන්ති කර්ම මේවායෙදි ඒවා බලන්න නරඹන්න සහභාගිවෙන්න දරුවන් යවන්නෙ අම්මා. ඒකෙන් දරුවන් තුළ ඇති නාට්‍යමය හැකියාව, පෞරුෂය, රස වින්දනය දියුණු වෙන බව ඇය දැන හිටියා. එතරම් උගත් කාන්තාවක් නොවුණත් අපේ අම්මා මහා ප්‍රායෝගික ගැහැනියක්.මට අවුරුදු 11 පමණ වන විට අම්මා දුන් අණ තමයි මේ පොත් පෙළ කියවා මට පාඩම් දෙන්න කියන එක. ඒක පාසලටත් ඉස්සෙල්ලා අම්මගෙන් මට ලැබුණෙ. මගේ ගෙදර ආචාර්යවරිය අම්මා. නම් පොත, මඟුල් ලකුණ, ගණ දෙවි හෑල්ල, නාමාත්‍ර ශතකය, ප්‍රත්‍යශතකය වැනි ශතක පොත් ඇය අපට පුහුණු කළා. ඕනෑම තැනක බියක් සැකක් නැතිව දෙපයින් හිටගෙන ඕනෑම වචනයක් හරියට උච්චාරණය කරන්න මට හැකි වුණේ අම්මාගේ මේ මඟ පෙන්වීම නිසයි.තාත්තා එනකොට හවස් වන නිසා කලින් කෑම බීම පිළියෙල කරලා අප පිලේ වාඩිවෙලා නොයෙක් බණ කතන්දර කියනවා. ආච්චි මුලින්ම. අම්මා ඊළඟට. පී. වැලිකලගේ සුගතපාල සිල්වාගේ ගුවන් විදුලි රඟමඩලේ නාට්‍ය අහන්ඩත් සලස්වනවා. ඒවායේ අමාරු වචන ඒ වෙලාවෙම තේරුම් කරලත් දෙනවා.ආච්චි හා අම්මා ප්‍රමුඛ මේ මාතෘ මූලික සන්ධ්‍යා බුද්ධි මණ්ඩලය මගෙ ජීවිතයට ගෙන දුන් ආශිර්වාදය විශාලයි. බණ දහම් අහලා විතරක් මදි, ඒවායේ පිහිටා සිටින්න අම්මා අපට උදව් කළා. කේන්දර, නැකැත්, තොවිල් පවිල්, දෙවියන් අම්මා විශ්වාස කළා. ශ්‍රී විෂ්ණු, ගණ දෙවි, පත්තිනි දෙවියන් බුදුන්ට පසුව සලකන්නැයි අම්මා කීවා. ඇය ගණ දෙවියන් ඇදහීමට මා පුරුදු කළේ ඉගෙනීමට අත්වැලක් කියන විශ්වාසයෙන්.මට අවුරුදු 7 දී පමණ මගේ කේන්දරේ බලපු පතිරගොඩ නාලන්දාරාමෙ හිටපු මාදිවෙල රතනපාල හාමුදුරුවෝ කියලා තියෙනවා මේ පුතාව මහණකමට දෙන්ඩ කියලා. අම්මා ඒකට විරුද්ධ වුණා. ඒක ශාසනයේ උතුම් ප්‍රතිපත්ති ගැන නොසිතා නොවේ. දරුවා ලොකු වුණාම තීරණයක් ගත්තාවෙ. අප තීරණ ගන්ඩ හොඳ නෑ. අම්මා එහෙමයි කීවෙ. ලොකු හාමුදුරුවො මෙහෙමත් කියලා තියෙනවා. උපාසකම්මෙ, ළමයා මහණ වුණොත් මහා පණ්ඩිත තෙරනමක් වෙනවා. ගිහිගෙයි හිටියොත් රජයේ ඉහළ නිලධාරියෙක් වේවි කියලා. මං අදත් දන්නෙ නෑ මේ දෙකින් වඩා හොඳ මොකක්ද? කියලා.ඒ කාලෙ අම්මා මට කුමාරොදය පොත තමයි කරවන්නෙ. පොතේ පිටුව කියවා අවසන් වුණාම ඒක හොඳට මතක හිටියාම මා ඒ පිටුව කඩා වීසි කළා. අම්මා ඇහුවාම කීවෙ මට ඒ පිටුව මතකයි ඒකයි කැඩුවෙ කියලයි. මේ පුරුද්ද මට කාලයක්ම තිබුණා. කුමාරොදය කියවා ඉවර වන විට පිටු ටිකත් අර විදියටම කැඩිලා. හැබැයි! ඒවා ඒ විදියටම මතකයි. අම්මටත් පුදුමයි. ඒත් ඇය මටත් හොරෙන් අලුත් කුමාරොදය පොතක් ගෙනැවිත් තබා ගන්නවා. මතකය ගිලිහුණොත් යළි උගන්වන්න. අම්මගෙන් බිව් කිරිවල ණය තවමත් අප ගෙවලා නෑ. අම්මා තමාගේ එක් උරයක තබාගෙන හත් අවුරුද්දක් පෝෂණය කළත් ඒ ණය ගෙවන්න බෑ කියලයි කියැවෙන්නෙ. මගේ අම්මා දැන් නෑ. අපේ අම්මා අරපිරිමැස්මෙන් දරුවන් වැඩු මවක්. අපට ඉඳියප්ප හදලා ගෙදර වත්තෙ ඇය වැවු බිලිං මාළුවත් එක්ක අපට දෙන්නෙ. දේශීය ආහාරයක් නැතිව බත් වේලක් දෙන්නෙ නෑ. එක්කො ඒකෙ වැලි කොස්ඇට දාලා හදපු කළුපොල් මාළුව. නැත්නම් පොලොස් මාළුව.අපේ අම්මගෙ සත්ත්ව කරුණාව ඉහළයි. ඒක කතාවට නොවේ. හරිම ප්‍රායෝගික තත්ත්වයක තිබුණෙ. දවසක් පිටස්තර ගෙදරක හොරෙන් කෑමවලට පනින පූසෙක් අපේ කුස්සියට ඇවිත් කරවල තිබුණු මුට්ටියක් පෙරළලා තිබුණා. මං එහි යන විටත් ඌ ඒවා කමින් හිටියෙ. මං අම්මට කීවා ඌ එළවන්න. ඌ එළවන විටම ජනේලය ළඟ හිටපු මං එතැනින් පැන යන්න ආපු පූසාට කුඩා ලී කැබැල්ලකින් ගැහුවා. පුදුමය! ඌ මැරිලා කාණුවට වැටුණා. ගැහුවේ සුළු පහරක් වුණත් පාවිච්චි කළේ කුඩා ලී කැබැල්ලක් වුණත් උගේ මර්මස්ථානයකට මේ පහර වදින්නට ඇති.මේ සිද්ධියෙන් අම්මා බොහොම කම්පා වුණා. අප පවක් කරගත්තා. පුතේ, ඇයි මේ සතාට ගැහුවෙ. මං හැදුවෙ එළවන්න විතරයි. ඇය දුක්බරව කීවා. අම්මා සතාව එළවාපු හින්දයි මගේ පහර ඌට වැදුණේ කියලා ඈ කල්පනා කළා. දරුවන් සහභාගි කරගෙන පව් කරන අම්මා කෙනෙක් කියලා ඇය ඇඬුවා. කොච්චර කරුණු කීවත් අම්මා පිළිගත්තේ මේ විදියටමයි. අන්තිමට පන්සලේ හාමුදුරුවන් ගෙන්වලා සතා මරන්න අපේ චේතනාවක් තිබුණේ නෑ. කියලා අම්මට ඔප්පු කළාමයි ඇගේ සිත තරමක් හෝ සැනසුණේ. අපේ ගෙවල්වල රාත්‍රියට පත්තු කළේ ඇලඩින් ලාම්පුව.ඒ ලාම්පු එළියෙන් ඇය අපි පාඩම් කරනවාදැයි සොයා බලනවා. ගමේ පිරිතකට, තොවිලයකට, ඕනෑම වැදගත් තැනකට අම්මා මාව තරමක් ලොකු මහත් වුණාම යැව්වත් අප ආශ්‍රය කරන අය, ඉන්නා තැන ගැන, ඒවායේ පසුබිම පරිසරය ගැන ඇය හොඳින් ඇස ගසා සිටියා. එහෙම නොවුණොත් තමයි දරුවන් කැලේ පනින්නේ. සිද්ධාර්ථ කුමාරයාගේ උප්පත්තියේ ඉඳලා සියලු අවස්ථා එකින් එක අපේ දෑස් ඉදිරියෙහි මැවී පෙනෙන්න කවි ගායනා කරන්න ඈ හරිම දක්ෂයි. මගේ හිතේ මුලින්ම මනෝ රූප චිත්ත රූප මැවෙන්න යමක් කතා කළේ අම්මා.ඒ අර විදියට කවියකින් වන්නට පුළුවන්. අවාසනාවට ඒ මිහිරි කවි අද පරපුරට නැති වෙලා. අන්දරේගේ කතා මහෞෂධ පණ්ඩිතයන්ගේ කතා කීවෙ අභිනය පාමින්. මේවා කෙතරම් අපේ රස වින්දනය දියුණු කළා ද කියලා හිතෙනවා. ඇයගෙ අත්කම්, ගෙත්තම් කතාවට කියනවා නොවේ හරිම විශිෂ්ටයි. බීරළු ගොතපු පත්ඉරු බීරළු කොට්ට තවමත් මෙහි තියෙනවා. අම්මා නොවරදවාම ගෙදරට ගෙනාව සඟරාව ‘වනිතා විත්ති’ මේක අපට කියවන්න නියම කරලා තිබුණා. ඕනෑම පොතක් කියවන්න පුළුවන්. ඩීමන් ආනන්දගේ පොත්වල තිබුණු පරිකල්පන ශක්තිය අම්මා අගය කළා. ව්‍යාකරණ වැරැදි තිබුණත් කියවීමේ රසය දියුණු කරන්න ඒවා හේතු වන බව අම්මත් දැන හිටියා.පොඩි කාලේ මා කිසියම් වැඩිහිටියකුට ‘ඌ’ ‘ඕකා’ කියලා කතා කරලා අම්මා මගේ අත්දෙක ගැට ගහලා අමු මිරිස් කරල් දෙකක් එකට අතුල්ලලා පොඩි කරලා කටේ ගෑවා. මා මරළතෝනි දුන්නා. ඊට පස්සෙයි කිවුවෙ, “පුතේ, එහෙම කතා කරන්න එපා වැඩිහිටියන්ට. දරුවන් වුණාම කාගෙනුත් යමක් ඉගෙන ගන්නවා මිසක කාටවත් වැඩිහිටියන්ට ගරහන්නෙ නෑ.” කේන්තිය නිවුණම ඇය කීවා. 1970 දී තමයි මා ජයවර්ධනපුර සරසවියට ආවෙ. අපට තිබුණෙ සමසමාජ අදහස්. වාසුදේව අපේ වීරයෙක්. ලංකා ශිෂ්‍ය සම්මේලනයේ ලේකම් මම. එස්. බී. දිසානායක අද උසස් අධ්‍යාපන ඇමැතිතුමා ජාතික ශිෂ්‍ය සංගමයේ ලේකම් හැටියට එදා ශිෂ්‍ය සටන්වල හිටියෙ. අපි සමසමාජයට බරවයි හිටියෙ. ජවිපෙ 1971 කැරැල්ලෙදි අපේ ගෙදර කට්ටිය ගොඩාක් බිය වුණා මගෙ පොත් මේසය දිහා බලලා.ඒකේ තිබුණේ ලෙනින්, මාඕ, මාක්ස්ගේ පොත්. අම්මයි තාත්තයි වෙනම වෙලාවක් වෙන් කරගෙන මගේ මේ කාමරේ සම්පූර්ණයෙන්ම චෙක් කරලා තිබුණා මා වැරැදීමකින් හෝ ජවිපෙට සම්බන්ධදැයි සොයා බැලීමට. ඒකට ආසන්නම හේතුව වුණේ වාසුදේව අත්අඩංගුවට ගැනීම. ඒ වෙලාවෙ තමයි අම්මා ගොඩාක්ම බය වුණේ. මහින්ද විජේසේකර, චන්ද්‍රසිරි ගජධීර, එස්. බී. දිසානායක, රෙජිනෝල්ඩ් කුරේ එදා විශ්ව විද්‍යාලයේ අපේ සමකාලීන ශිෂ්‍යයො.විශ්ව විද්‍යාලයට ඇතුළු වන විට මගේ තැපැල් කාර්යාලීය ඉතිරි කිරීම් පොතේ තිබු මුදලින් තමයි ඇඳුම් පැළැඳුම් ගත්තෙ. ඒ ඉතිරි කිරීමේ පුරුද්ද මට උගැන්නුවෙ අම්මා. කල්මුණේ සිංහල විද්‍යාලයට ගියාම අම්මා දුක් වුණත් අම්මා කීවා පුදුම කතාවක්. පුතේ, උඹ නිදහස් අධ්‍යාපනයෙන් ඉගෙන ගත්තෙ. තවත් මේ රටේ අහිංසක දරුවන් ඉන්නවා. තමා දන්නා දේ නොපිරිහෙලා නොසඟවා උගන්වපන්.උඹට හරි යනවා කියලයි. තාත්තා කීවෙ වැඩ කරන පැය ගණන අවංකව වැඩ කරන්න. අතිකාල කරනවානම් ඒ කාර්යයන් හරියට කරන්න කියලයි. විභාග දෙපාර්තමේන්තුවට ආවට පස්සෙත් මගේ දහම වුණේ මේ දේවල්. මා දෙපාර්තමේන්තුවට අයිති පෑනක් පැන්සලක් පොතක් මේ ගෙදර ගෙනැල්ලා නෑ. ඒක අපේ අම්මා තාත්තා මට ඉගැන්වූ දේ. ඇය හොඳ මවක් විතරක් නොවේ මගේ බිරියට හොඳ නැන්දම්මා කෙනෙක්.ඒ වගේම මගේ දරුවන්ට හොඳ මිත්තණියක් ද වුණා. තාත්තා ඉන්නා කාලෙ විශ්‍රාම වැටුප ගත්තම නොවරදවාම දෙන්නා එක්ක මෙහෙ ඇවිත් දරුවන් එක්ක ඉන්නවා. තාත්තා මිය ගියාට පස්සෙ අම්මා එහෙම කළා. මං කවරදාවත් මගේ අම්මට අකීකරු වෙලා නෑ. අම්මට අයිති පතිරගොඩ ඉඩම දරුවන්ට බෙදන විටත් මා ඒ අයට කැමැති විදියට ඒවා බෙදා හදා ගන්ඩ ඉඩ දුන්නා. අම්මා අප වෙනුවෙන් හෙළූ දුක් කඳුළට වටිනාකමක් දෙන්නයි මා වෑයම් කරන්නේ. ඒත් ඇගේ කිරි ටිකට අපි හැමදාමත් ණයයි.සටහන -උපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as1011286</link>
    <topic>මංජේශ්වරී</topic>
    <author/>
    <content>මංජේශ්වරීමෙතෙක් කතාවචාමික සෙනෙවිරත්න නාවිකයකු ලෙස නාවික හමුදාවට බැඳෙන්නට පෙර තිලකා නම් තරුණියක සමඟ ප්‍රේම සම්බන්ධතාවක් ඇතිකරගෙන සිටියේය. ත්‍රිකුණාමල කඳවුරේ සිටි අවදියේ ඔහු ඇයට ලිපි ලීවේ තම සහෝදරයාගේ මාර්‍ගයෙනි.කෙසේ හෝ මේ සම්බන්ධතාව දෙදරා යන්නේ ඔහුටත් හොරෙනි. හේතු කිසිවක් ඔහු නොදනී. අවුරුද්දක පුහුණුවෙන් පසු අවුරුදු හතරක පුහුණුවක් සඳහා චාමික ඉන්දියාවට යවයි. ඔහුගේ හොඳම මිතුරා වූ උදය කුමාරද ඔහු සමඟ යයි. ඉන්දියාවට ගිය පසුවත් ඔහු තිලකා ගැන සිතයි. එහෙත් ටික කලකට පසු ඔහුට ඉන්දියානු තරුණියක ඇස ගැසෙයි.මම උදයකුමාර සමඟ එක් හැන්දෑවක විශ්ව විද්‍යාල නේවාසිකාගාරයට පැමිණියෙමි. එය ද ඉතාමත් සුන්දර භූ®මිභාගයකි. විශ්ව විද්‍යාලයේ නම දැනගත්තේ ද ඒ මොහොතේ ය. එය අන්ද්‍රා විශ්ව විද්‍යාලය නම් විය.අප හමුවීමට පැමිණි අයගේ නම සඳහන් කළ විට අපට විවේකාගාරයේ ඉඳගන්නට ඉඩ සලසා කිසියම් තරුණියක් ඈතට දුව ගියා ය.“මංජේශ්වරී...”ඇගේ කටහඬ ඈතට ඈතට දිව ගියේ ය. මංජේශ්වරීගේ කාමරය තෙක් දිව යන්නට ඇත.“ටිකක් ඉන්න. මංජේශ්වරී එයි”ඈ එසේ කියාගෙන යන්නට ගියා ය. මොහොතකින් මංජේශ්වරී සිනාමුසු මුහුණින් යුතුව පැමිණියා ය. ඇයට කිසිදු ප්‍රශ්නයක් නැතිවාක් මෙනි.“අද යන්තම් යාළුවො දෙන්නම ඇවිත්”මංජේශ්වරී අප අසලින් ඉඳගනිමින් කීවා ය.“අපි හරි බයෙන් හිටියෙ”මා පවසද්දී මංජේශ්වරී යළිත් හිනැහුණා ය.“දැන් සේරම හරි. ප්‍රශ්නෙ ඉවරයි”“එහෙනම් අපියි බයවුණේ”උදයකුමාර එසේ කියමින් උන්තැනින් නැගිට්ටේ ය.“හරිම ලස්සන තැනක්. මල්වත්තක් නෙවෙයි. වනෝද්‍යානයක්.”“ඔව් උදය. මේ මිනිස්ස්‍ර පරිසරයට හරි ආදරෙයි. විශ්ව විද්‍යාලය මීට වඩා හුඟක් ලස්සනයි. කොළ පාටින් විතරක් නෙවෙයි. රතු කහ තැඹිලි සුදු මේ හැම පාටකින් ම බබලනවා.පලතුරු ගසුත් එමටයි. මේ වගේ තැන්වල ඉන්නකොට අපේ ජීවිතවල සෞන්දර්යාත්මක පැත්ත ඉබේම වර්ධනය වෙනවා.”මංජේශ්වරී කතා කළේ දැඩි සතුටකිනි. ප්‍රශ්නය සුබවාදී පැත්තකට පෙරළී ඇතැයි මට සිතිණ.“සෞන්දර්යාත්මක පැත්ත කියන්නෙ ආදරේ නේද?”උදයකුමාර ඇසුවේ උගුරට හොරා බෙහෙත් කන්නාක් මෙනි.“සෞන්දර්යාත්මක පැත්තට ආදරෙත් අයිතිවෙනවා. තවත් හුඟක් දේවල් තියෙනවා. අපට සතුටින් ජීවත්වෙන්න ආදරේ අවශ්‍යමනෙ.”හැඟුම්බර වදන් දාර්ශනික හඬින් මේ අවස්ථාවේ මංජේශ්වරීගේ මුවින් පිටවෙයි.“අපට නැත්තෙත් ඒකම තමයි”උදයකුමාර කීවේ උපහාසාත්මක හඬිනි.“එහෙම කියන්න එපා. අපි කවුරු ළඟත් ආදරේ තියෙනවා. තවත් කෙනෙකුගෙන් ඒක ලබාගන්න එකයි අමාරු. ඒ වගේ ම අප කා ළ¼ඟත් සෞන්දර්යාත්මක හැකියා තියෙනවා. ඒව මතුකර ගන්න එකයි අමාරු.”“අපි දැන් ඔය දාර්ශනික අදහස් දැනට පැත්තකින් තියමු. අපට දැනගන්න ඕනි මංජු සතුටින් ඉන්නවද කියන එකයි.”“මංජේශ්වරීගේ අදහස් යටපත් කරමින් උදයකුමාර හඬ නැගුවේ ය.“සතුටින් තමයි ඉන්නෙ. පුංචි අම්මලගෙ ගෙදරට වැඩිය නිදහස තියෙනවා. කෑමත් වරදක් නෑ. ජීවිතේට දෙමවුපිය නෑදෑ කිසි කෙනෙකුගෙන් ඇඟිලි ගැහීමක් නෑ. අප ටිකක් මිදුලට බැහැල ඇවිදිමු.”මංජේශ්වරී සමඟ මම ද අසුනින් නැගිට්ටෙමි. උදයකුමාර ඒ වනවිටත් සිටියේ අසුනින් නැගිටගෙන ය.ගහකොළ පිසගෙන එන සැදෑ සුළඟට විවිධ සුගන්ධයන් එක්ව තිබුණි. එහා මෙහා ඇවිදගෙන ගිය තරුණ තරුණියන් අප දෙස බැලුවේ අප විශ්ව විද්‍යාල ශිෂ්‍යයන් නොවන බව හඳුනාගෙන විය යුතු ය.“ප්‍රේම පරාදීසයක් වගෙයි”උදයකුමාර කීවේ ය.“එහෙමමත් නැහැ. ආදරේ කරන අයත් ඉන්නවා”“ක්‍රිෂ්ණදේව ගැන ආරංචියක් නැද්ද?”උදයකුමාර අනතුරුව ඇසුවේ ය.“ආරංචි නම් තියෙනව. චිත්‍රපටියෙ ර¼ඟපානව ඇරුණාම මාව පැහැරගෙන යනව කියලත් කියනවා”මා එක්වරම තිගැස්සුණේ ය. ඉදිරියට තැබූ අඩිය එහෙමම නැවතුණේ ය. ඒ දුටු මංජේශ්වරී ද නැවතුණේ ය.“මොකෝ මේ”උදයකුමාර ද නැවතෙමින් ඇසුවේ ය.“චාමික හොඳටම බයවෙලා”මංජේශ්වරී මගේ අතින් අල්ලා ගත්තා ය. මගේ මුළු සිරුරම හිරිවැටුණාක් මෙන් විය.“එයා කොහෙද ඒ තරම් චණ්ඩිකමක් කරන්නෙ. බාප්ප පොලිසියෙ පැමිණිල්ලක් දාල තියෙනවා. මිනිහ පොලිසියට කැඳවලා අවවාදයකුත් දීල තියෙනවා. නළුවෙක් වශයෙන් ජනප්‍රිය වෙන්න නම් හොඳ කල්කිරියාවෙන් ඉන්න කීවලු.”සීතලව ගිය මගේ ඇඟිලි තුඩු මංජේශ්වරී අත ඇරියේ ම නැත.“අත සීතල වෙලා... ඇයි”මංජේශ්වරී ට වෙනස දැනිණ. අත පමණක් නොව මගේ මුළු ගතම සීතල වෙමින් තිබිණ.“අපි කැන්ටිමට ගිහින් උණු තේ එකක් හරි කෝපි එකක් හරි .... පුංචි අම්මලගෙ ගෙදරදී වගේ තේ එකක් වත් දෙන්න විදියක් නැහැ.”ආපන ශාලාවට ගොස් කෝපි කෝප්පයක් තොල ගෑමෙන් පසු මගේ ගත සිත ඔද්දල් කළ සීතල පහව ගියේ ය.සැදෑ අඳුර දසත පැතිරුණා ද මංජේශ්වරීට ආපසු හැරෙන්නට සිතක් නොවීය.“කීය වෙනකං මෙහෙම ඇවිදින්න පුළුවන් ද? මම ඇසුවෙමි.“රෑ අටවෙනකං”දුක, දුකට හේතුව, දුක නැතිකර ගැනීමේ මාර්ගය ආදී වශයෙන් වූ යම් යම් කරුණු මගේ සිහියට නැගිණ. මගේ සිතේ පැළපදියන් වූ දුක නැතිවී ගෙන යයි. දුකට හේතුව ද මංජේශ්වරීම ය. දුක නැතිවීමේ මාර්ගය ද ඇයමයි. සිත සන්සුන් වුව ද මගේ හඬ ගොළුව තිබිණ.“ඇයි චාමික කතා නැත්තෙ”මංජේශ්වරී යළිත් මගේ අතින් අල්ලා ගත්තා ය.කතා කරන්නට ඇති දේවල් නිමක් නැත. එහෙත් උදයකුමාර අප සමඟ ය. මා මොනවා කීවත් ඔහු එය විහිළුවකට පෙරළයි. කෙසේ වුව ද ඔහු නොසිටියා නම් මට මේ ගමන ඒමට අවස්ථාවක් නොලැබෙයි.“මේ ළඟ කෝවිලක් තියෙනවා. යමුද?”මංජේශ්වරී ඇසුවා ය.“යමු යමු”මගේ සිතට ඉස්පාසුවක් නොවී ය. බුදුපිළිමයක් පන්සලක් නොදුටු මට කෝවිලකට හෝ ගොස් සිත සන්සුන් කරගෙන ප්‍රාර්ථනාවක් කිරීමේ අවශ්‍යතාව තිබුණා. මංජේශ්වරී එයට මඟ පෑදුවා ය. ආගම් ගැන දැඩි විශ්වාසයක් නොවූව ද විදේශයකදී කාට වුව ද ආගම අස්වැසිල්ලකි.“තනියම යන්නෙ කොහොමද කියල මං හිත හිත හිටියෙ. පූසාරිත් එක්ක ටිකක් කතා කරන්නත් තියෙනවා. අද බැහැ. වෙන දවසක. ආයෙ දවසක එනවද කෝවිල් යන්න.”මංජේශ්වරී දිගින් දිගටම කියවාගෙන යයි.“පූසාරිල එක්ක ගෑනු ළමයින්ට තියෙන කතාව මොකක්ද?”මම කටට ආවාට ඇසුවෙමි.“ඇයි මතක නැද්ද මගේ නිබන්ධය”“මතකයි”මට මංජේශ්වරී හඳුනාගන්නට ලැබුණේ මේ නිබන්ධය නිසා ය. ප්‍රථමයෙන් ම මේ නිබන්ධනය මාතෘකාවේ අයිතිකරු ක්‍රිෂ්ණදේවය.ඔහු ආගමට සම්බන්ධ මාතෘකාවක් තෝරා ගැනීමත් මහම පුදුමයකි. ඔහු හොඳ මිනිහෙකු වන්නට වත් ස්තුවාවත් ද? අන්තිමට රඟපාන්නට සිත ගිය පසු මාතෘකාව සිතින් ගිලිහී යන්නට ඇත.“මංජේශ්වරීට ඔය ආගමික සාහිත්‍යය ගැන හදාරන කොට වේද පොත් එහෙමත් කියවන්න වෙනව ඇතිනේ ද?”“අපොයි ඔව්. ඍග් වේදය කියන්නෙ බමුණන්ගෙ සාහිත්‍යය”මංජේශ්වරී මගේ ප්‍රශ්නයට පිළිතුරු දුන්නේ වේදය ගැන අප්‍රසාදය පළ කරමිනි. අපේ බෞද්ධ සාහිත්‍යයේ ද ඉහළින් ම සිටියේ භික්ෂූන් ය.කතාවෙන් කතාවෙන් අපි කෝවිල ළ¼ඟටම පැමිණ සිටියෙමු.කෝවිල ඉතාමත් සුන්දර තැනකි. එය ද පිහිටා තිබුණේ මුහුදු වෙරළ අයිනේ ය. රළ පහරේ ඝෝෂාව නොනැවතී ඇසෙයි.හැන්දෑවේ පූජාවට පැමිණි බැතිමතුන්ගෙන් කෝවිල් භූ®මිය පිරී තිබිණ. වර්ණවත් ඇඳුමින් සැරසී සිටි ගැහැනු තම සාරි ප්‍රදර්ශනය කිරීමට පැමිණියා වත් දැයි මට සිතිණ. ඒ අතර ඉතාමත් සරල ඇඳුමකින් සැරසී සිටි මංජේශ්වරී ඒ අතරින් කැපී පෙනිණ.“මේ හැමෝම ගෑනු අතරෙ මංජු හරි ලස්සනයි”හිත ගිය තැන මාලිගාව කියනවනෙ ඒකයි ඒ.”පිළිතුරු දුන්නේ උදය කුමාර ය. මංජේශ්වරී මා දෙස බැලුවේ තමන් දෝතින් ගත් පූජා වට්ටිය මා අතට දෙමිනි.“හිස මතින් ගෙනියනව නම් වැඩිය හොඳයි”මංජු කී පරිදි මම පූජා වට්ටියව හිස මතට ගතිමි.“හරි බරයි”“ඔව් පලතුරු ගොඩක්නෙ”“දැන් මංජු හදන්නෙ පලතුරු වට්ටියක් දීල දෙවියො සතුටු කරන්න.උදය කුමාර කීවේ අපට පිටුපසට වෙමිනි.“නෑ උදය, අපි කව්රුහරි බලන්න යනකොට තෑගි බෝග අරන් යනවනෙ. ඉතින් දෙවියො බලන්න යනකොටත් මේ පූජා වට්ටිය අරන් යන්නෙ තෑග්ගක් පූජාවක් විදියට”මංජේශ්වරී ගෙන එන්නේ අපට බිඳින්නට බැරි තර්කය.“එතකොට මොකද මේ මංජු හැරුණාම අනිත් හැමදෙනාම වර්ණවත් දිලිසෙන ඇඳුම් ඇඳගෙන. අපි නම් පන්සලකට යන්නෙ චාම් සුදු ඇඳුමකින් සැරසිලා. ඇයි මේ වෙනස”මම නිකමට ඇසුවෙමි.“දෙවියො කැමති ඇති පාට පාට ඇඳුම්වලට”උදයකුමාරගේ වාචාල පිළිතුරට අපි තිදෙනාම හිනැහුණෙමු.“පන්සලට වැඩිය කෝවිල වෙනස්. පන්සලේ ඉන්නෙ බුදුහාමුදුරුවො. උන්වහන්සේ කෙලෙසුන් නැසූ ශාන්ත පුද්ගලයෙක්. ඉතින් ඒ ශාන්ත පරිසරයට ගැලපෙන විදියට තමයි අපි එතනට යන්නෙ. ඒත් කෝවිලේ ඉන්න දෙවියො තවමත් පෘතග්ජනයි. ඔවුන්ගේ සිත්වල ශාන්ත බව ගෑවිලාවත් නෑ. හොඳීන් හෝ නරකින් අපේ අදහස් ඉෂ්ට කරනවය කියල අප තුළ විශ්වාසයක් තියෙනවා. මතක තියා ගන්න ඒක විශ්වාසයක් පමණයි.“වේද ග්‍රන්ථ තමයි ඒ විශ්වාසය තහවුරු කරන්නෙ. හරි වැරැද්ද හොයන්න තමයි මං මගේ නිබන්දයට මේ දේවලුත් ඈදා ගන්නෙ. “අනික අපේ ගෑනු උදවිය හුඟ දෙනෙක් ඉන්නෙ ගේ ඇතුළටම හිරවෙලා. ඉතින් ගෙදරින් පිටවෙලා කෝවිල් යන එක විශේෂ ගමනක්. ඒ ගමනට තියෙන හොඳම ඇඳුම අඳිනවා.මෙසේ කියමින් දේවාලය ඉදිරිපසට පැමිණි මංජේශ්වරී පූජා වට්ටිය මා හිස මතින් තම දෑතට ගත්තා ය.“ප¼ඞුරු තියන්නෙ නැද්ද?”මම ඇසුවෙමි.“නෑ”“ඇයි”“දෙවියන්ට මොකටද සල්ලි”උදය කුමාර ගල් ගිල්ලාක් මෙන් බලා සිටියේ ය. මාද තබ්බීර වූවාක් වැනි ය. මංජේශ්වරී දැඩි හින්දු භක්තික කාන්තාවකි. එහෙත් ඈ දේවවාදී අදහස් බිඳින්නට උත්සාහ දරයි. සත්‍යයත් මිථ්‍යාවත් අතර ඇත්තේ විශාල පරතරයකි. බොහෝ විට එදත් අදත් සත්‍යය මිථ්‍යාවෙන් වැසී ගොස් තිබිණ. ඕනෑම කෙනෙකුට සත්‍යය සොයා යන ගමනට මංජේශ්වරී ද අත්වැලකි. සඳුන් කපුරු සුවඳ දසත විහිදෙයි. පූජා වට්ටිය අතට ගත් පූසාරි එය තිරයෙන් ඇතුළට වීසි කළා ය. ඉන්පසු මොණර පිහාටු දෙකක් අතට ගෙන මොන මොනවාදෝ කියමින් එය ඒ මේ අත වැනුවා ය. එපමණකි. අපි අනික් අයට ඉඩ දී එතනින් ඈත් වුණෙමු.“මොනර පිල් වනන කොට පිටවෙන කුඩු අපේ ශරීර සෞඛ්‍යයට ඒ තරම් හොඳ නෑ”උදය කුමාර ආපසු හැරෙමින් කීවේ ය.“මාත් හිතනව“මංජේශ්වරී ඒ පිළිගත්තේ ය.“ඒත් ඔය සමහර උදවිය ගෙවල් ලස්සන කරන්න අතන මෙතන මොනරපිල් ගහගෙන ඉන්නෙ?”කටට ආවාට මෙන් මම ඇසුවෙමි.“අපේ අයට හොඳ නරක තේරෙන්නෙ නෑ. දුම් බොන්න එපා කියනව. මත්පැන් බොන්න හොඳ නෑ කියනව. ශරීර සෞඛ්‍යයට කොයිතරම් අහිතකර වුණත් ඒව අත් අරින්නෙ නෑ. මොනර පිල්වලින් ලස්සනට වහ වැටිලා”මංජේශ්වරී කොයි පැත්තෙනුත් මට වඩා බුද්ධිමත් යැයි මට සිතිණ. ඈ බොහෝ පොත් කියවයි. විශ්ව විද්‍යාල අධ්‍යාපනයක් ලබයි. දියාරු ජීවිතයකට වඩා බුද්ධිය සොයා යයි. ඈ කතා කරන්නේ පොත පත කියවීමෙන් ලද ඥාන සම්බාරය සිත යට සඟවා ගනිමිනි.එහෙත් මා පොත් කියවන්නට සිතුවේ මංජේශ්වරීගේ ඉල්ලීමක් නිසා ය. මට විශ්ව විද්‍යාල අධ්‍යාපනයක් නැත. උසස් පෙළ සමත් මා නාවික සෙබළෙකු පමණි. පුහුණුවෙන් පසු මා ශිල්පීය නැවියෙකි. ඒ තනතුර ලැබීමටත් මනා බුද්ධියක් අවශ්‍යය. එහෙත් මා වටා දර්ශනය නොගැවසෙයි. මා වැළඳ ගෙන ඇත්තේ ශිල්පය පමණි.හිස මත වූ පූජා වට්ටියෙන් නිදහස් වූ මට සැහැල්ලුවක් දැනිණ.“අපි රැල්ල පාගන්න යමු”එක්වරම මංජේශ්වරී ඇසුවා ය.“මේ කළුවරේ?”“ඔව් වෙන දවසක එමු.”ගල්පඩි පහළට දිගේලි වෙයි. ඒ මත තැවැරුණු ජල කඳන් පෙණ පිඬු ඉතිරිකර ගොස් ය.“අපේ විශ්ව විද්‍යාලෙ පහළ මීටත් වැඩිය ලස්සනයි. මූදු වෙරළ, ගල්පර විතරක් නොවෙයි කඳු ගැට තැනිතලා සේරම තියෙනවා දවසක යමු.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as1011287</link>
    <topic>ගුරුසේවයේ රසකතා</topic>
    <author/>
    <content>ගුරුසේවයේ රසකතාහැත්තෑව දශකයේ අගභාගයේදී අපේ පාසලට ස්ථාන මාරුවක් ලැබ පැමිණි අල්විස් ගුරු මහතා කා විසිනුත් හඳුන්වන ලද්දේ “ඩ්‍රැකියුලා මහත්තයා” කියා ය. ප්‍රාංශු දේහධාරී හතර රියන් පුරුෂයකු වූ ඔහුගේ උඩු දත් ඇන්ද විකෘතිව මුවින් පිටට විහිද තිබුණේ මුහුණට විසුළු පෙනුමක් ලබා දෙමිනි.නුහුපුණු ප්‍රාථමික ගුරු භවතකු වූ අල්ලිස් මහතා ගුරු වෘත්තියට කෙසේවත් ගැලපෙන අයෙක් නොවීය. ඔහුගේ ලොකුම අඩුපාඩුව වූයේ වහා කිපෙන සුලු බවක්, කිපුණු විට සිසුනට දරුණු ලෙස දඬුවම් කිරීමේ පුරුද්දත්ය.ශරීර ප්‍රමාණයෙන් දැවැන්තයකු වුණද අල්ලිස් මහතා ඉතා ළාමක සිතැත්තෙක් විය. බාහිර ස්වරූපයෙන් නපුරු පෙනුමක් තිබුණත් හෙතෙම බෙහෙවින් බියසුලු, නිවට ගති පැවතුම් වලින් යුත් අයෙක් විය. කිපුණු විට සිසුනට නොතරම් වන දඬුවම් කළ ද, ඒ පිළිබඳව දෙමවුපියන්ගෙන් ලැබෙන පැමිණිලි ඉදිරියේදී ගුරුවරයකුට තරම් නොවන පරිදි බැගෑපත්ව සමාව බැඳීම ද ඔහුගේ නිවට බව ප්‍රකට කළ කරුණකි.අල්ලිස් මහත්තයාට බාර වූ හතරවැනි ශ්‍රේණියේ සිටි පාලිත පාසල අසල ම වූ නිවසක පදිංචි දඟකාර සිසුවෙකි. ඔහුගේ පියා වූ ගුණසේකර නගරයේ මැරවර කල්ලියට අයත් බේබදු හයිරන් කාරයෙකි.එක් දිනක් කුමක් හෝ වරදකට තදින් කිපුණු අල්ලිස් මහතා පාලිතට තදින් පහරක් ගැසීය. දඩබ්බරයකු වූ පාලිත මහ හඬින් හඬා ගෙන පන්තියෙන් එළියට පැන නිවසට දිව ගොස් තම පියාට පැමිණිලි කළේය. පුරුදු වෙරි මතින් සිටි ගුණසේකර තදින් කිපී, මන්නා පිහියක් ද උරුක් කරගෙන නොසරුප් බසින් බැණ වදිමින් අල්ලිස් මහතා සොයා විදුහලට පැමිණියේය.මේ කලබලය ඇසී පන්ති කාමරයෙන් එළියට එබී බැලු අල්ලිස් මහතාට දෙලොව රත් විය. තමාට අභියෝග කරමින් එන මේ දාමරිකයාට මුහුණ දීමට තරම් පෞරුෂයක් නොවූ හෙතෙම බියෙන් වෙවුලා ගැලවීමේ මඟක් සෙවීය.පාසලට පිටුපසින් වූ පොල්වත්ත හරහා මහ පාරට පැමිණිය හැකි අනියම් අඩි පාරක් විය. ප්‍රමාද වී පැමිණෙන සිසුන් මෙන්ම ගුරුවරුන් ද පාසලට පැමිණීමට භාවිත කළ මේ “හොර පාර” පිහිටි පොල් වත්තේ විශාල පැරැණි පන්නයේ නිවසක් ද වූ අතර එම නිවසෙහි කුලියට පදිංචිව සිටි පවුලක් ද ෂසූහ.වේට්ටිය තරයේ කැසපට කවා ගෙන තුන් හතර පටක් වූ කටුකම්බි වැට තරණය කළ හෙතෙම අඩි පාර දිගේ දුවන ගමන් රාජකාරි වේලාවේ අනවසරයෙන් මහ පාරට යෑම ද අනාරක්ෂිත යැයි හැඟුණු බැවින් අර නිවෙස පිටුපස වූ වැසිකිළියට රිංගා දොර වසා ගත්තේය.මේ කලබැගෑනියෙන් වික්ෂිප්ත වූ විදුහල්පති ගුණදාස මහතා ස්ථානෝචිතව ක්‍රියාත්මක වී, වෙරි මතින් නොසන්සුන් ගුණසේකර ඉදිරියට ගොස්, කාරුණිකව ඔහු අමතා දරුවාට පහර දීම පිළිබඳව අපක්ෂපාතී තීන්දුවක් ලබා දෙන්නට පොරොන්දු වී, දාමරිකයා දමනය කරගෙන ඔහු ආපසු හරවා යැව්වේය. කවුරුත් සන්සුන්ව සැනසුම් සුසුමක් හෙළුවා පමණි. අල්ලපු වත්තේ වූ නිවසේ වයසක කාන්තාවක් වතුර බාල්දියක් ද ගෙන වැසිකිළියට ගියාය. ඇය වැසිකිළි දොර හරින්නට පෙරම එතුළ සිටි අල්ලිස් මහත්තයා “අනේ, නෝනා මහත්තයෝ, තව ඩිංගිත්තකට ඉවසන්නැ”යි කෙඳිරි ගෑවේය.අනපේක්ෂිත මේ ශබ්දයෙන් බියට පත් මහලු කාන්තාව “මෙන්න හොරෙක් ඉන්නෝ” යි විලාප දුන්නාය. ගෙහි නිවැසියෝ කලබල වී පොලු මුගුරු ගෙන වැසිකිළිය වෙත දිව අවුත් ඇතුළේ සිටින්නාට තර්ජනය කළහ. අන්ත අසරණ භාවයට පත්ව වැසිකිළි දොර හැරගෙන එළියට පැමිණි අල්ලිස් මහත්තයා දොහොත් මුදුන් දී ගෙන සමාව ඉල්ලා බැගෑපත් වනු දක්නට ලැබිණි. කරුණු වටහා ගත් නිවැසියෝ හිරිහැරයක් නොකොට කැසපට කවා ගත් වේට්ටිය පිටින්ම දහඩියෙන් පෙඟී සිටි අල්ලිස් මහතා ආපසු විදුහලට හැරලූහ.ධර්මදාස වනසිංහවේපත්අංගේ පාදෙණියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as1011288</link>
    <topic>මමත් අම්ම වගේලු තරුණ කාලෙ රෝස මලක් වගේලු</topic>
    <author>ටෙක්ලා පද්මිණී කාරියවසම්</author>
    <content>මමත් අම්ම වගේලු තරුණ කාලෙ රෝස මලක් වගේලුසෑම දරුවකුටම මවක් පියෙක් සිටිති. ගැටලුව ඇත්තේ දරුවාගේ මව හෝ පියා ඔහුගේ බාරකාරත්වය නොදැරීමයි. දරුවකුගේ සැබෑ. ජීවය හිමිකරු දරුවා අතහැර දැමුවහොත් ඒ දරුවාට යන කල දසාව කුමක්ද? ඔබ සිතයි. ඔහුට නිත්‍යානුකූ®ල භාරකාරත්වයක් හිමිවිය හැකියි කියා. ඒත් දරුවෙකුට නිත්‍යානුකූ®ල භාරකාරත්වයක් වත් නැතිවෙන්න පුළුවන්.මට හමුවුණු ලස්සන පොඩි කෙල්ලට හිටියේ අම්මා විතරයි. ඇය හරිම දඟකාර හුරතල් කෙල්ලෙක්. එයාගේ ඇස් ආදරෙන් දිළිසුණා. එයා හැමෝටම ආදරය කරන බව පෙනුණා. එයාට ඕන වුණෙත් හැමෝම එයාට ආදරේ කරනවා බලන්න.එයාගේ කැරැලි ගැසුණු ලස්සන කොණ්ඩය කොට වෙන්නට කපා දමලා. ඒක හිරියට නූල් බෝල ගොඩක් ලිහා අවුල් කර දාලා වගේ. එයාගේ ලස්සන රූපේ. ඒ නිසා අවලක්ෂණ වුණා කියලා නම් මට හිතුණේ නැහැ. ඒ නිසා එයාගේ මූණේ තිබුණු දඟකාර හිනාවට තවත් ආලෝකවත් වුණා.ප්‍රශ්න තිබුණත් එයා ඉතා ම ප්‍රීතියෙන් සිටියා.“ඔයා හැමෝගෙන් ම අහනවා මෙහේ ඉන්නෙ ඇයි කියලා. මගෙනුත් අහන්නකෝ” ඈ හිස පැත්තකට ඇල කරලා ලස්සනට හිනාවෙලා ද¼ඟකාර විදිහට මගෙන් ඇහුවා. එතකොට කොහොමද මම එයා ගැන අහන්නේ නැතිව ඉන්නේ.මමත් ඇහුවා. “ඇයි දුවේ ඔයා මෙහේ ඇවිත් ඉන්නෙ? කියලා. එයා ඒකට උඩ පැන පැන හිනාවුණා. හරියට විහිළු නාට්‍යයක් බලලා හිනාවෙනවා වගේ. මමත් හිනාවුණා. ඇත්තටම ඒක ලස්සන නාට්‍ය ජවනිකාවක්. රැඳවුම් නිවසේ හිටිය කෙල්ලො ඔක්කොම මාත් එක්ක එකතු වෙලා හිනාවුණා.කෙල්ලො ටික හෙමින් හෙමින් එහාට මෙහාට වුණා. ඒත් ඈ මා ළඟම දැවටුණා. මොකද දුවේ වුණේ? මම හිමින් ඇහුවා. අපේ අම්මා වෙන තාත්තා කෙනෙක් බැඳලා ළමයි හතර දෙනෙක් ඉන්නවා. ඒ තාත්තා බොනවා. කලින් හිටියෙ තාත්තා වගේ නෙමෙයි. කලින් හිටිය තාත්තා මට හරිම ආදරෙයි. හොඳට සැලකුවා. නංගිලා මල්ලිලා තුන් දෙනෙක් ඒ තාත්තට හිටියා.ඒ තාත්තා ගෙදර එන වෙලාවට මට මොනවා හරි අරගෙන මයි එන්නේ. කලින් තාත්තගෙ නංගිලා මල්ලිලා ඉන්නේ අපේ ආච්චිගේ නංගි ගේ ගෙදර, ඒ ආච්චි එයාලව හොඳට බලා ගන්නවා. කලින් තාත්තා මොනවද වෙලා මැරුණා. මට මතක නැහැ. මම හිතන්නේ සතෙක් කාලා. ඒත් එයා මගේ තාත්තා නෙමෙයි. මගේ තාත්තාව මම අඳුනන්නේ නැහැ. අපේ අම්මා අඳුනන්නෙත් නැහැලු.දැන් ඉන්න තාත්තත් ඉස්සර හරිම හොඳයි. ඒත් නංගිලා දෙන්නයි මල්ලිලා දෙන්නයි. ආවට පස්සේ තමයි මට ආදරේ නැති වුණේ. ඒ තාත්තා මට බණිනවා. ගහනවා. ඒ තාත්තා මට අවජාතක කෙල්ල කියලා බැන්නා. මට ඒකට හරියට දුකයි. මම අපේ ආච්චිට ඒක කීවා. එයා අපේ අම්මගේ අම්මා. ආච්චි ඒක අපේ මාමට කියලා. මාමා ඇවිත් මාව එක්ක ගියා. එදා ඉඳලා මම හිටියේ අපේ ආච්චි ගේ ගෙදර.. අපේ ආච්චි රස්සාවක් කළේ නැහැ. මාම තමයි රස්සාව කළේ. එයා වැඩ කළේ ගැරිජ් එකක. මාමා මට හරි ම ආදරෙයි. මාව ඉස්කෝලෙ යැව්වා. මාමා කීවේ මාව කසාද බන්දල දීලා තමයි බඳින්නෙ කියලා. ආච්චිටත් කියලා තිබුණා. මට ඉස්කෝලෙ යන්න සල්ලි දුන්නේ මාමා. මම ඉස්කෝලෙ ගිහින් ඉවර වුණාම මාමා ගේ යාළුවෙකුට කසාද බන්දලා දෙන්න ලෑස්තිවෙලා හිටියේ.මාමා මට ඇඳුම් අරන් දෙනවා. මම ඉල්ලන ඉල්ලන විදිහට සපත්තු බෑග් පොත් ඔක්කොම අරන් දෙනවා. මට කන්න ආස පලතුරු, කෑම, ගෙනත් දෙනවා. මාමට පෙන්නන්න බැරි මම මාමගේ බයිසිකලේ පදින එක.”කී දැරිය ඉතා ප්‍රීතියෙන් සිනාසුණා ය.“මාමා ආසම මාමගේ බයිසිකලේ පදින්න. මම බයිසිකලේ අල්ලන කොට ම මාම මට බැණල එළවගෙන එනවා. මම බයිසිකලේ දාලා දුවනවා. දුවලා ගිහින් කොහේ හරි හැංගෙනවා. හුඟක් වෙලාවට හැංගෙන්නේ අපේ ගෙදර කුස්සිය පැත්තේ. මාමා වත්ත පුරාම ඇවිදලා ඔක්කොම ගෙවල්වලින් අහලා අහලා මම නෑ කියලා ආච්චිට කියල අඬනවා. මම එතකොට එළියට ඇවිත් හිනාවෙනවා. මාමා මාව අල්ල ගෙන ගහන්න හදනවා. බැරි වුණා ම බණිනවා.“... මගේ බයිසිකලේ කාලා ගිහින් තව හැංගිලත් ඉන්නවා...” කියලා අපේ ආච්චිත් ඒවා අහලා හිනා වෙනවා. එහේ හොඳයි. මම සතුටින් හිටියා. අම්මා ළඟට ගිහින් එන්න ඇහුවත් මාමා යන්න දුන්නෙ නැහැ.“... ඕනෑ නැහැ. තියෙන දෙයක් කාලා මෙහේ හිටපන්...” කියලා බණිනවා. ඒත් ආච්චි ඉඳහිට අම්මා බලන්න මාව එක්ක යනවා. ඒත් අලුත් තාත්තා මා එක්ක කතා කරන්නේ නැහැ... ඒ තාත්තා බොරු කියලා අම්මවයි මාවයි එක්ක ගියාට එහේ අපිට ඉන්න ගෙයක්වත් නැහැ. ඒ තාත්තට රස්සාවක් නැහැ. අපේ අම්මා ඉස්සර ලස්සනයි. දැන් අයියෝ; එයා හරිම කැතවෙලා කළු වෙලා කෙට්ටු වෙලා එයාව ඇල්ලුවහම හම විතරයි අහුවෙන්නෙ. ඇටකටුත් පේනවා. නංගිලා දෙන්නයි මල්ලිලා දෙන්නත් එහෙම තමයි. මට එයාලා ගැන දුකයි. නංගිලා මල්ලිලා නම් මට හරිම ආදරෙයි. මමත් එයාලට ආදරෙයි. කෙල්ල දිගටම කියව ගෙන යන්නීය. මුලින් විකසිත ව තිබූ ඇගේ මුව මඬල දැන් දැන් අඳුරු වෙමින් පවතී. අපේ ආච්චි කියන්නේ මම අම්මා වගේ මලු. අම්මත් තරුණ කාලේ රෝස මලක් වගේලු.‘ඇත්ත ඔයා රෝස මලක් වගේ...”මම ඇගේ මුහුණෙ ආලෝකය වැඩි වෙනු ඇතැයි සිතුව ද සිදුවුණේ අනපේක්ෂිත දෙයකි. ඈ හඬන්නට වූවා ය.“ඒක තමයි මම කොණ්ඩේ කපා ගත්තෙත්. එතකොට මාව ටිකක් හරි කැතවෙනවනේ” ඈ හඬමින් ම කීවා ය. මම නිහඬව පසු වුණෙමි.“ඇයි පුතා මෙහෙට ආවේ...?”මම ප්‍රශ්නයට අවතීර්ණ වූයෙමි. ඈ දෑස් අයා මදෙස බැලුවා ය. සමාව අයදින දෑසින් මදෙස බලා සිටියා ය. අනතුරුව“මේකනේ වුණේ. මම ඉස්කෝලෙ යද්දී අයියා කෙනෙක් එක්ක යාලුවෙලා හිටියා. ඉතිං දවසක් එයා මට කීවා අපි යමු ගිහින් පොඩි ගෙයක ඉමු කියලා. ඉතිං මමත් කැමති වුණා. ආච්චිටයි මාමටයි හැමදාම කරදර කරන්න හොඳ නෑ නේද කියලා මමත් ඉතිං ඒ අයියා එක්ක ගියා.”ආච්චිට ආරංචිවෙලා මම යනවා කියලා. ආච්චි පොලිසියට ගිහින් කියලා. අපි යන කොට මඟදීම පොලිසියෙන් ඇල්ලුවා. අල්ලලා මෙහෙට දැම්මා.ඉතිං මං දැන් මෙහේ ඉන්නවා. මාමා පොලිසියට ඇවිත් මට හොඳටම බැන්නා. බැණලා බැණලා හොඳටම ඇඬුවා. අඬ අඬා කීවා“උඹත් අම්මා කරගත්ත දේම කරගන්න ද හදන්නේ කියලා. මම මොකුත් කීවෙ නැහැ.උසාවියෙන් ඇහුවා මම ගෙදර යනවද කියලා. මාමා කීවා ගෙදර එක්ක ගිහින් ඉස්කෝලෙ යවමු කියලා. ආච්චි කීවා ආයෙත් ගියොත් මේකිට වෙන්නෙත් අම්මට වෙච්චි දේ. දැන් ඒකිට දරුවෝ කීදෙනෙක් ද? උන් බලන්න මේ නාකි අපිට පුළුවන් ද කියලා. මෙහෙන් ඉස්කෝලෙ යනවා කීව නේ. ඉතිං මම කැමැති වුණා මෙහේ ඉන්න. මෙහෙන් ඉස්කෝලෙ දැම්මා. මට ඉස්කෝලෙ යන්න හිතුණේ නැහැ.. ඉතිං මං ඉස්කෝලෙ යන්නේ නැහැ. මෙහේ ඉන්නවා.ඇගේ දෑසේ කඳුළු වියැළී ගොස් ය. ඈ යළි යථා තත්ත්වයට පත්ව සිටී. ඇගේ සිත සැහැල්ලුවෙන් ඈතට ඈතට ඉගිල යන්නට සූදානම් වන බව මම පසක් කරගතිමි. හොඳයි පුතා යන්න. මම කී සැනින් ඇය හිනැහෙමින් රැඳවුමෙහි වූ තම මිතුරු කැළ වෙත ඉගිල ගියා ය.ඇගේ අනාගතය කෙබඳු වේද? ඇගේ මව ගේ ඉතිරි දරුවන් හත් දෙනාගේ අනාගතය කෙබඳු වේද? ඇගේ අසරණ මව තවත් දරුවන් කී දෙනෙකු ;මලොවට තිළිණ කරනු ඇත් ද යන්න පිළිබඳ මට වැටැහීමක් නැත. ඇගේ මවගේත් ඇගේත් ඇගේ සහෝදර කැළගේ අවිනිශ්චිත අනාගතය පිළිබඳව පමණක් වැටැහීමක් ඇත.මෙය වත්මන් යෞවනියන්ට හොඳම ආදර්ශයකි. යෞවනියන් තමන්ගේ ජීවිතය නිසියාකාරව ඉදිරියට පවත්වා ගෙන යා යුත්තේ කෙසේ ද යන්න පිළිබඳව වැටැහීමක් ඇති කරගත යුතු ය. මිනිස් සිතෙහි මතුවන රාග සිතිවිලි ද අනේක විද ආශාවන් ද මැඩ පවත්වා ගැනීම අසීරු ය. ඒ අසීරු තාවය පහ කරනු සඳහා අප සංස්කෘතික බැම්මකින් බැඳ සමාජය විසින් සුරක්ෂිත කරනු ලැබ තිබේ.ඒ සුරක්ෂිත තාවයේ බැමි දැන් වසර කිහිපයක සිට මඳින් මඳ ලිහීයන්න පටන්ගෙන ඇත. ඒ බැමිම යළි ශක්තිමත් කොට සුරක්ෂිත සමාජයක් බිහි කිරීම සමාජ වගකීමයි.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as1011289</link>
    <topic>කිරි පොවා ඇති කළත් සර්පයා සර්පයා ම යි</topic>
    <author>ආචාර්ය ප්‍රේමදාස ශ්‍රී අලවත්තගේ</author>
    <content>කිරි පොවා ඇති කළත් සර්පයා සර්පයා ම යිමේ ප්‍රස්තාව පිරුළ වේළුක ජාතකය පදනම් කොටගෙන නිර්මාණය වී තිබේ. මෙය ජාතක පොතේ 43 වැනි කථාවයි. බුදුරජාණන් වහන්සේ මේ ජාතක දේශනාව සිදු කොට වදාළේ එක්තරා දුර්වච හෙවත් අකීකරු භික්ෂූන් වහන්සේ නමක අරබයා ය. මෙකී භික්ෂුව පූර්ව ජීවිතවල දී ද අකීකරු ව හැසිරුණු ආකාරය මේ පුවතින් පළ වේ.එවක බරණැස් නුවර මහාභෝග කුලයක උපන් බෝසතාණන් වහන්සේ ගිහි ජිවිතයෙහි කළ කිරී පස්කම් සැප අත්හැර අබිනික්මන් කොට හිමාල වනයට වැඩ ඍෂි ලීලාවෙන් පැවිදි වූහ. උන් වහන්සේ පංච අභිඥා, අෂ්ට සමාපත්ති උපදවාගෙන තවත් තපස් චීවරයන් පන්සියයකට නායක ව ධ්‍යාන සුවයෙන් කල් යැවූහ.වනාන්තරයේ හැසිරුණු එක්තරා සර්පයෙක් දිනක් මේ ආශ්‍රමයේ සිටි තපස්චීවරයෙකු සමීපයට පැමිණියේ ය. තපස් චීවරයා මේ සර්පයා කෙරෙහි පුත්‍ර ස්නේහය උපදවා ගෙන ආහාර පානාදිය දෙමින් ඌ ඇති දැඩි කළේ ය.සර්ප පැටවා රඳවා තැබුයේ ‘වේළු පර්වයක’ හෙවත් උණ පුරුකක ය. එබැවින් සර්පයාට ‘වේළුක’ යැයි නම් තැබිණි. ඌ රක්ෂා කොට වැඩූ තපස්චීවරයා ‘වේළුක පියා’ නම් විය.මේ පුවත දැනගත් බෝසතාණන් වහන්සේ තපස්චීවරයා කැඳවා කරුණු විමසූ විට, සර්පයා තම පුත්‍රයා බවත්, උගෙන් වෙන් ව සිටිත නොහැකි බවත් හෙතෙම ප්‍රකාශ කළේ ය.එය මහත් අන්තරාකාරී හෙයින් ජීවිතය නැති වීමට පවා ඒ කාරණය හේතු විය හැකි බැව් බෝසතාණෝ පෙන්වා දුන්හ. එහෙත් තපස්චීවරයා එය නො පිළිගෙන දිගින් දිගටම සර්පයාට කවා පොවා ඇති දැඩි කළේ ය.එක් දිනක් තාපස පිරිස වනාන්තරයේ පලතුරු සුලභ ව හටගත් ප්‍රදේශයකට සම්ප්‍රාප්ත ව එහි දින කීපයක් ගත කළහ.ඒ පිරිස අතර වේළුක පියා ද විය. හෙතෙම සර්ප පුත්‍රයාගේ ආරක්ෂාවට උණ පුරුකේ කට මැනවින් වසා තබා ඒ ගමනට එක් වී සිටියේ ය. දෙතුන් දවසකට පසු ආශ්‍රමයට ආපසු පැමිණි හේ සර්ප පුත්‍රයාට කෑම බීම දීමට සිතා කුසගිනි දැයි විචාරමින් උණ පුරුකට අත දැමීය.සාගින්නෙන් පීඩිත ව කෝපයට පත් ව සිටි සර්පයා එසැනින් ම තපස් චීවරයාගේ අතට දෂ්ට කළේ ය. තපස් චීවරයා එතැනින් හි ම ජීවිතක්ෂයට පත් විය.කෙතරම් කවා පොවා ඇති දැඩි කළත් සර්පයා සර්පයා ම බව එයින් ප්‍රත්‍යක්ෂ විණි.මෙහි සර්පයාගෙන් අසත්පුරුෂ පුද්ගලයා සංකේතවත් වනු දැකිය හැකි ය. දෂ්ට කරමින් පහර දීම සර්පයාගේ උත්පත්ති ස්වභාවය යි. එවැනි සහජ ගති ලක්ෂණ සම්පූර්ණයෙන් ම වෙනස් කිරීම අසීරු කාර්යයකි.කෑම බීම ආදී වූ උපකාර ලැබෙන තාක් අවනත භාවය පෙන්වා ගෙන සිටිය ද අඩු පාඩුවක් වූ සැණින් ඒ සියල්ල අමතක කිරීම දුෂ්ටයා ගේ සිරිතය. අවස්ථාව එළඹුණු වහා ම ඉස්මතු කොට පෙන්නූයේ එකී නො හික්මුණු පැවැත්ම යිි.සර්පයාටත් වඩා මේ සිද්ධියට අදාළ වගකිව යුත්තා සේ පෙනෙනුයේ වේළුක පියා නමින් හැඳින්වුණු තපස්චීවරයා ය. ඔහු විසින් කරන ලද්දේ ගැමි වහරෙහි එන ‘කැලේ යන නයි රෙද්දේ දා ගත්තා’ වැනි ක්‍රියාවකි. මේ පුවතේ කියැවෙන පරිදි ඔහු සර්පයා කෙරේ උපදවා ගත්තේ පුත්‍ර ස්නේහයකි.කරුණාව, මෛත්‍රිය, ස්නේහය යහපත් ගුණාංග වුව ද ඔහු ඒවා ක්‍රියාත්මක කළේ අනිසි ආකාරයෙනි. නිදැල්ලේ හැසිරුණු සර්පයා ඇති දැඩි කිරීමට හෙතෙම උණ පුරුකක ඌ සිර කොට තැබුවේ ය. කෑම බීම ලැබීමේ ලාභ ප්‍රයෝජනයට නතුව සිටිය ද ඌ සිටියේ පීඩාව පත් සිරකරුවෙකු ලෙසිනි.මේ කරුණු වටහා ගැනීමට ඔහු අසමත් වූයේ ඔහුගේ අත්තනෝමතික වූත් අකීකරු වූත් චරිත පිළිවෙත හේතුවෙනි. ඔහු බෝසතාණන් වැනි ප්‍රඥාවන්තයෙකු ගේ උපදෙස් පවා නො පිළිගෙන කටයුතු කරන තරමේ මුග්ධයෙක් වූයේ ය.බුද්ධියෙන් මුහුකුරා ගිය තැනැත්තෙකුගේ දැක්ම මෙහි බෝසත් චරිතයෙන් නිරූපණය වේ. එතුමෝ අතීතය, වර්තමානය මෙන් ම අනාගතය ද දකිත හැකි ඥාන ගුණයෙන් සම්ප්‍රයුක්ත වූහ.අවවාදය නො පිළිගත් තපස්චීවරයා අමතා එතුමන් ප්‍රකාශ කරනුයේ ‘එසේ වී නම් මොහුගේ සමීපයෙන් ජීවිතක්ෂයට පැමිණෙන්නෙහි ය’ යනුවෙනි.එසේ දුරදක්නා නුවණින් පෙන්වාදුන් මරණය පිළිබඳ සංග්‍රාම පවා අවබෝධ කොට නො ගැනීමට හේතු වූයේ තපස්චීවරයාගේ නො පැසුණු බුද්ධිය මිශ්‍රිත වූ නො කීකරු භාවය යි.තපස් චීවරයාගේ අභාවයෙන් පසු බෝසතාණන් සිය පිරිවර ඍෂීන් තපස්වීන් අමතා කරන අවවාදය මේ පුවතේ සියලු ආදර්ශ කටයුතු මුඛ්‍යාර්ථය ලෙසින් එකම වැකියකට පිඬු කොට දැක්වීමට ජාතක කථාකරුවාණන් සමත් වී ඇත්තේ මෙ පරිද්දෙනි.‘වැඩ කැමැත්තා වූ හිත චිත්තයෙන් අනුකම්පා කරන්නහුගේ අනුශාසනාවවාදයෙන් යමෙක් නො හික්මිණි ද එසේ වූ පුරුෂ තෙම වේළුක නම් සර්පයාගේ පියාණෝ යම් සේ හෝනාහු ද එපරිද්දෙන් ම නසන ලදුව හෝනේය.’මේ අනුව අන්‍යයාගේ යහපත කැමැත්තෙන් හෝ ඔහුට හිතවත් භාවයෙන් ;හී ඔහු කෙරේ අනුකම්පාවෙන් හෝ බහුශ්‍රැතයෙකු විසින් දෙනු ලද උපදෙස් පිළිකෙව් කිරී විනාශයට හේතු වන වග මෙන් ම දුෂ්ටයන් යනු දුෂ්ටයන්ට බව නො හැඳින ඔවුන් ළං කර ගැනීම අහිතකර විපාකයකින් කෙළවර වන වග මේ කථා පුවතින් මූර්තිමත් වේ.සර්පයා වැනි වූ ක්‍රෝධයෙන් ක්‍රියා කරන දුෂ්ටයන් ද තපස් චීවරයා වැනි අවවාද නො ඉවසන අකීකරු තැනැත්තන් ද බෝසතාණන් වැනි වූ තුන් කල් පෙනෙන උත්තමයන් ද කොයි කවර යුගයේත් සමාජයේ ජීවත් වූහ.එබැවින් මේ පුවත ජන සමාජයේ මුල් බැස ගෙන තිබී මෙහි අන්තර්ගතය ප්‍රස්තාව පිැරුළක් සේ පිඬු කොට දැක්වීමට ජනතාව පෙළඹී ඇත්තාහ.කළ උපකාර අමතක කොට ගුණමකු ලෙස ක්‍රියා කරන අධමයෙකු හෝ එවැනි අයත් පුරුෂයෙකු ළං කොට ගෙන විපතට පත් වන යම් තැනැත්තෙකු හෝ දුටු විට, ‘කිරි පොවා ඇති කළත් සර්පයා සර්පයා ම යි’ යන ප්‍රස්තාව පිරුළ නිතැතින් ම ප්‍රකාශ වන්නේ ඒ නිසා ය.ආචාර්ය ප්‍රේමදාස ශ්‍රී අලවත්තගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as10112810</link>
    <topic>යුද බිය වෙනුවට දෑතේ සවිය</topic>
    <author>(උතුරේ සංචාරයකින් පසු)</author>
    <content>යුද බිය වෙනුවට දෑතේ සවිය‘අපි එක පවුලෙ දෙන්නෙක් බයිසිකලේක නැගල ගියේ නැහැ. බෝම්බයක් පිපුරුනොත් පවුලට දෙන්නෙක් අහිමි වෙන නිසා. අපි ඒ තරං මරණයට ළංවෙලා ජීවත් වුණේ. වවුනියාව ටවුමට ආවෙත් හරිම බයෙන්... ඉස්කෝලෙ ගියෙත් එහෙමයි. අපිට තිබ්බෙ ඉගෙන ගන්න සටනක් නෙමෙයි. ජීවිතයත් මරණයත් අතර සටනක්. ඒත් අද.....’ ඇගේ මුවින් සිනහවක් නැඟේ.වවුනියාව මාමඩුව සිංහල ගම්මානයේ දිලිනි නිමේෂා අපට කීවේ එවන් හද දවන කතාවකි.එක පවුලේ දෙදෙනෙක් එකට ගමනක් නොයන තරමට ඔවුහු මරණයේ දොරකඩ සිටියහ. ඔවුන් ගෙවූ ජීවිතය එතරම් අමිහිරිය, භයංකරය.මෙය වවුනියාවේ සිංහල වැසියන්ට පමණක් පොදු වූ කරුණක් නොවීය. සිංහල, දෙමළ, මුස්ලිම් සියලු වැසියන්ට මේ අමිහිරි අත්දැකීම් හොඳට හුරුය. අවරන්තලාව, කැඹිතිගොල්ලෑව, රඹෑව, ගෝනමැරියාව වැනි අවට ප්‍රදේශවල සිදුවූ බෝම්බ පිපිරීම් ඔවුනට හොඳට මතකය.රැකියාවක් හෝ වෙනත් හරි හම්බ කර ගැනීමේ මාර්ගයක් සෙවීම මේ වැසියන්ට උග්‍ර ගැටලුවක් විය. මෙයින් වඩාත්ම අසරණත්වයට පත් වූයේ එහි තරුණියන්ය. ‘රස්සාවක්’ හා ‘පරස්තාවක්’ යන දෙකම ඔවුනට ගැටලුවක් වූයේ යුද බිය නිසාමය.වෙඩි හඬ... බෝම්බ හඬ... මෝටාර් හඬ... ඔවුන්ට හොඳට හුරු පුරුදුය. එමෙන්ම එහි භයංකාරය ගැනද ඔවුහු දැන සිටියහ. මේ නිසා දිවා රෑ දෙකෙහිම බංකරවල ආරක්ෂාව පැතීමට මේ වැසියන්ට සිදු විය.දීර්ඝ කාලයක් යුද බිය හා ඊටම මුසුවූ අත්දැකීම් මත වැතිර උන් මේ තරුණියන්ට ඉදිරියට යාමට දෑතේ පුහුණුවක් ද නැති තරම්ය.එසේ නම් ඔවුන් නිවැරැදි මාවතට යොමු කොට දිවිය ශක්තිමත් කළ යුතුය. ඒ සඳහා ක්‍රමානුකූල වැඩ සටහනක් ආරම්භ කර නොතිබුණි. එය එතරම් සුබදායක නොවන බව පසක් කරගත් කම්කරු සබඳතා හා ඵලදායිතා ප්‍රවර්ධන අමාත්‍ය ගාමිණී ලොකුගේ මහතා වහාම උතුරේ තරුණියන්ටත් රැකියා සපයා දීමට හෙවත් ඔවුන්ගේ සවිය ඔවුන්ටම ලබාදිය යුතු බව තීරණය කර දෙසතියක් වැනි සුළු කාලයකදී ඊට අවශ්‍ය මූලික කටයුතු සම්පාදනය කරවන ලදි.රැකියා විරහිත තරුණයන්ට විවිධ රැකියා මාර්ග ලබා දුන්නා සේම තරුණියන්ට ස්වයං රැකියා මාර්ගෝපදේශකත්වය හා අත්වැලක් සැපයිය යුතු බවට යෝජනා විය. ඒ අනුව ස්වයං රැකියාවත් අංශ කිහිපයක් ඔස්සේ මේ තරුණියන් දිරිමත් කිරීමට පියවර ගන්නා ලදි.වවුනියාවේ තරුණියන්ට ප්‍රධාන වශයෙන්ම සාරි පින්තාරු කර මුද්‍රණය කිරීමේ ව්‍යාපෘතියක් ඒ අනුව ඇරැඹීමට යෝජනා විය.එය යෝජනාවෙන් නොනැවතිණි. ඒ සඳහා අවශ්‍ය ප්‍රතිපාදනද සපයා ගන්නා ලදි. ඒ ජාතික ලොතරැයි මණ්ඩලයේ ශ්‍රම වාසනා අරමුදලෙනි.ඒ අනුව තෝරා ගන්නා ලද තරුණියන්ට කම්කරු සබඳතා හා ඵලදායිතා ප්‍රවර්ධන අමාත්‍යාංශයෙන් සාරි පින්තාරු හා මුද්‍රණය කිරීමට අවශ්‍ය උපකරණ කට්ටල නොමිලයේම සැපයේ.එම කට්ටල භාවිතයෙන් අලංකාර ලෙස සාරි පින්තාරු හා මුද්‍රණය කළ හැකි අතර එම තරුණියන්ට තුන් මසක පුහුණුවක් ද නොමිලයේම ලබා දෙනු ඇත. ඇතැම් දෙමළ තරුණියන්ගේ සිත් තුළ ක්‍රෝධය වෛරය පතුරා තිබුණි. ඒ සිංහල ජනතාවට එරෙහිවය. එහෙත් මේ ස්වයං රැකියා ක්‍රමවේදයත් සමඟ ඔවුන්ගේ සිතුම් පැතුම් සියල්ල වෙනස්වී ගොසිනි.පසුගියදා වවුනියාව චින්තාමණී විනයාගර් කෝවිලේ සම්මන්ත්‍රණ ශාලාවේ පැවැති උත්සවයකදී ඇමැති ගාමිණී ලොකුගේ මහතා තරුණියන් 100 කට සාරි පින්තාරු හා මුද්‍රණ උපකරණ කට්ටල නොමිලයේ පිරිනැමූ අතර ඊට නියෝජ්‍ය අමාත්‍ය ආචාර්ය ජගත් බාලසූරිය ද එක් විය.මෙහිදී සිංහල - දෙමළ - මුස්ලිම් සියලු ජාතීන්ට අයත් තරුණියන් එක පෙළට ගොස් තමන්ට හිමි ස්වයං රැකියා උපකරණ කට්ටල ලබා ගැනීම ඇත්තෙන්ම නෙතඟට කඳුළක් එක් කෙළේ සතුට පළ කරමිනි. මේ සියලු පිරිසට වවුනියාව කම්කරු කාර්යාලයේදී සාරි පින්තාරු පුහුණුව ලබාදෙනු ඇත. ඔවුන්ගේ ආචාර්යවරිය හෙවත් උපදේශිකාව වන්නේ එස්. තිරුමගල් මහත්මියයි. ඇය තම අදහස් අපට පළ කළේ මෙසේය.”මේ සාරි පින්තාරු දාන එක එතරම් අසීරු නැහැ. හොඳ ස්වයං ඹඛ්යාවක් රුපියල් 800 ක් වියදම් කරන කෙනෙකුට පැය 3 කදී ඒ වගේ දෙගුණයක මුදලක් සොයාගන්න පුළුවන්.ඒ තරම් ආදායම් උපදවන මාර්ගයක් තමයි හඳුන්වා දී ඇත්තේ. මේක තමන්ගේ උත්සාහයෙන් ඉදිරියට යා යුතු රැකියාවක්. ඕනකම තියෙනවනං හොඳ ආදායමක් ගන්න පුළුවන්. කාටවත් මේක බලෙන් පුරුදු කරවන්න බැහැ. නමුත් පුහුණු වෙච්ච අය මේ ස්වයං රැකියාවෙන් ඉවත් වෙන්නෙ නැහැ. ඒකෙන්ම තේරුම් ගන්න පුළුවන් නේද මේක මොනතරං ආදායම් උත්පාදනය කරනවද කියල.පෙර සඳහන් කළ මාමඩුවේ දිලිනි නිමේෂා සිංහල තරුණියකි. “අපි දැන් ඉන්නෙ හරිම සතුටින් බියෙන් සැකෙන් තොරවයි. අපට බයක් නැතුව ඉන්න අවස්ථාව දැන් උදාවෙලා තියෙන්නේ. ඒ වගේම අපට රස්සාවකුත් ලැබුණා. මේ උපකරණ කට්ටලයම නොමිලේ හම්බ වුණේ. ඇය තම ස්වයං රැකියා උපකරණ කට්ටලය ඔසවා පෙන්වයි.”සියලු දෙනාට ජාති ආගම් ප්‍රශ්නවලින් තොරව ඉන්න හදපු හොඳ ව්‍යාපෘතියක් ලෙස මෙය මම දකිනවා.”එස්. සිවාජිණී ද වවුනියාවේම තවත් ස්වයං රැකියා ලාභී තරුණියකි.”අවුරුදු ගානක් අපි යුද්ධයට බයේ ජීවත් වුණේ. හරියට ඉගෙන ගන්නවත් ලැබුනෙ නැහැ. ඉතින් අපිට මේ වගේ ස්වයං රැකියාවකට උදවු උපකාර ලැබුණු එකේ සතුට නං කියල නිම කරන්න බැහැ.ජීවිත කාලෙටම මේ වගේ අත්දැකීමකට මුහුණ දෙන්න ලැබුනෙ පළමු වතාවට. බොහොමයක් අපේ තරුණියන්ගෙ හිත්වල තිබුණ තරහ, වෛරය දැන් දුරුවෙලා, ත්‍රස්තවාදීන් ඒ වගේ දේවල් හිත්වලට කාවද්දල තිබුනෙ. කාගෙන්වත් දොස් අහන්නෙ නැතුව අපට වැඩ කරගන්න පුළුවන් නිසා මේක ලොකු හයියක්.”කේ. ලුසියාද වවුනියාවේම පදිංචිකාරියකි. “උතුරේ කාන්තාවන් කවුරුත් දෑතේ වැඩට දක්ෂයි. සාරි පින්තාරුව මුද්‍රණය ඔවුන්ට අසීරු නැහැ. ඔවුන් පින්තාරු කරපු මුද්‍රණය කරපු සාරි වලට හොඳ වෙළෙඳ පොලක් තියනවා. අලෙවිය අතින් ගැටලුවක් නැති නිසා මහන්සි වෙලා වැඩ කළොත් හොඳම ආදායමක් ලබාගන්න පුළුවන්. කාටවත් යටත් නොවන රස්සාවක් කරන්න පුළුවන්වීම ගැන සතුටුයි. පුළුවන්තරං තවත් අය මේ ක්ෂේත්‍රයට යොමු කරන්න මම බලාපොරොත්තු වෙනවා.පුෂ්පා රාජා රාජේශ්වරී ද ස්වයංරැකියා උපකරණ කට්ටල ලාභී පළමු කණ්ඩායමට අයත් වූවාය. “සාරි පින්තාරු කිරීම්වලට අමතරව වූල්වැඩ ආදියටත් අවශ්‍ය අයට පුහුණුවක් ලැබෙනවා. තමන්ට හැකි විදියට කාල සටහනකට වැඩ කරන්න පුළුවන් නිසා හරිම වැදගත්. ගෙදර ඉඳලම මේ සඳහා කටයුතු කරන්න පුළුවන් වීම ඊටත් වඩා වැදගත්. කොටින්ම කියනව නං දැන් අපි හරි සතුටින්...!”ඒ ඔවුන්ගේ හඬයි.(උතුරේ සංචාරයකින් පසු)තාරක වික්‍රමසේකරසේයා රූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as10112811</link>
    <topic>වැඩිහිටි ආදර්ශයෙන් සමාජය හැඩ ගැසේ</topic>
    <author>සාකච්ඡා කළේ -රමණී සුබසිංහ</author>
    <content>වැඩිහිටි ආදර්ශයෙන් සමාජය හැඩ ගැසේශ්‍රී ජයවර්ධනපුර විශ්ව විද්‍යාලයේ කුලපතිමහාචාර්ය බෙල්ලන්විල විමලරතන හිමිබුදුරජාණන් වහන්සේ පන්සාළිස් වසක් පුරා දේශනා කොට වදාළ ශ්‍රී සද්ධර්මය විශ්ව පණිවුඩයකි. (Universal Message) එක් ජන කොටසකට, එක් කණ්ඩායමකට, එක් කුලයකට හෝ සීමා නොවූ ධර්මයකි. ආගම් විශේෂයකින් තොරව බෞද්ධ ධර්මයට අද ලෝක ජනතාවගේ විශේෂ අවධානය යොමුව තිබේ. ඒ බුද්ධ දේශිතය සියලු ලෝක සත්ත්වයා ගේ හිත පිණිස වන නිසාය. සියලු ලෝක සත්ත්වයා ගේ සුව පිණිස වන නිසා ය.උදාවන 2600 ශ්‍රී සම්බුද්ධත්ව ජයන්තියට පිළිවෙතින් පෙළ ගැසෙන මෙ සමයේ බුදු දහම පිළිබඳ සියලු බෞද්ධ ජනතාව ගේ පමණක් නොව සියලු ජන කොටස්වල සියලු ආගමික කණ්ඩායම්වල ආකර්ෂණය සහ අවධානය වඩ වඩාත් යොමු කර ගැනීම අවශ්‍යව තිබේ. තමන් ජීවත්වන පරිසරයට ආදරය කරන, මනුෂ්‍යත්වය හඳුනන සදාචාරාත්මක සමාජයක් බිහි කිරීමේ පරමාර්ථය මුදුන් පමුණුවා ගැනීම සඳහා ය.අද ජනමාධ්‍ය ජනතාව ගේ චර්යා හසුරුවන ප්‍රබලතම මාධ්‍යයක් බවට පත්ව තිබේ. ආහාර ගන්නා ආකාරය, අඳින පලඳින ආකාරය, ගමන බිමන ආදී සෑම චර්යාවකටම ජනමාධ්‍ය විශාල බලපෑමක් ඇති කර තිබේ. ඒ අනුව සම්බුද්ධත්ව ජයන්තිය පිළිබඳ ජන මතයට ප්‍රබල පණිවුඩයක් ගෙන යෑමේ සුවිශේෂී වගකීම ජනමාධ්‍ය වෙත පැවරී තිබේ. සාරධර්ම හඳුනන මිනිස් සමාජයක් ගොඩ නැඟීම සඳහා, යහපතෙහි හැසිරෙන මිනිස් කණ්ඩායමක් නිර්මාණය කිරීම සඳහා මෙය හොඳ අවස්ථාවක් කර ගත හැකිය.අප ජීවත්වන සමාජයේ විවිධ ජන කණ්ඩායම් වේ. ඔවුන් ගේ වයස් පරතරය හා රුචිකත්වය, දැනුම් මට්ටම විවිධාකාරය. මාධ්‍යය ඔස්සේ පණිවුඩ ගෙන යෑමට පෙර මේ කණ්ඩායම්වලට ගැළපෙන ක්‍රමවේදයක් තෝරා ගත යුතුය.අද බොහෝ මාධ්‍ය වාණිජත්වයට ම නතු වී අවසන් ය. මාධ්‍යයේ පැවැත්මට එය උපකාරයක් වුවද ජනතාව අතරට ගෙන යන වැඩසටහන්වලින් නිවැරැදි මඟ පෙන්වීමක් සිදුවිය යුතු ය. අද අප ගේ සංස්කෘතියට නොගැළපෙන වැඩසටහන් ප්‍රචාරය කිරීමේ යම් ප්‍රවණතාවයක් ඇති වී තිබේ. මුදල් පසු පසම හඹා යාමෙන් ඉදිරිපත් කරන මේ වැඩ සටහන් වලින් විනාශ වී යන්නේ අප ගේ ජාතික අනන්‍යතාවය බව වටහා ගත යුතු ය. අනාගත පරපුරේ විනාශය බව අවබෝධ කර ගත යුතු ය.සම්බුද්ධත්ව ජයන්තිය උදෙසා ආගමික වැඩ සටහන් ම ප්‍රචාරය කළ යුතු යැයි මෙයින් අදහස් වන්නේ නැත. ටෙලි නාට්‍ය, වාර්තාමය වැඩ සටහන්, චිත්‍රපට, විශේෂාංග ලිපි, චරිතාපදාන, ආදී මේ සෑම අංශයක් ම මිනිසුන් ගේ සිත නිවීමට, සාර ධර්ම සංවර්ධනයට, යහපත් සමාජ සම්බන්ධතා ප්‍රවර්ධනයට, මිනිසුන් කෙරෙහි සංයමය ඇති කිරීමට උපයෝගී කර ගත හැකිය. මාධ්‍ය භාවිතයේ දී විශේෂයෙන් අප ගේ අනාගත පරපුර වෙත අවධානය යොමු කළ යුතුය.මාධ්‍ය ඔස්සේ දරුවන්ට දිය යුතු වන්නේ කවර පණිවුඩයක් ද? අද අප ගේ දරු පරපුර විවිධ බලපෑම්වලට, විවිධ බලවේගවලට යොමු වීමේ ප්‍රවණතාවයක් පෙනේ. මේ දරුවන්ට මනුෂ්‍යත්වය අගය කිරීමට, මනුෂ්‍යත්වයේ ඇති වටිනාකම පිළිබඳ අවබෝධයක් ඇති කිරීමට හැකි වැඩ සටහන් ඉදිරිපත් කළ යුතුය.දරුවන් කෙරෙහි ඇතිවන ඉච්ඡාභංගත්වය නැති කිරීමට, බලාපොරොත්තු සහගත යහපත් අනාගතයක් පිළිබඳ යම් ආකාරයක පණිවුඩයක් දීමට සමත් විය යුතු ය. ඒ සඳහා දරුවන් ගේ චර්යාවන්වලට බලපාන වැඩ සටහන් ඉදිරිපත් කළ යුතු ය.සමාජයක් බොහෝ දුරට හැඩ ගැසෙන්නේ පොත පතින් නොවේ. ඒ සමාජයේ වැඩිහිටියන්ගෙන් ලැබෙන ආදර්ශයෙනි. ජනමාධ්‍ය ඔස්සේ ආදර්ශය පදනම් කරගත් පණිවුඩ දිය යුතු වන්නේ ඒ නිසා ය. සමාජයේ සිදුවන දූෂණ, අක්‍රමිකතා, වංචනික ක්‍රියා, විවිධ අපචාර පිළිබඳ සිදුවීම් වඩ වඩාත් ඉස්මතු කර දැක්වීම සමාජයට අහිතකර ය. මෙම සිදුවීම් සඟවා තබා ගත යුතු යැයි ඉන් අදහස් නොවේ. එම සිදුවීම්වලට ම ප්‍රමුඛතාවය දෙමින්, පමණ ඉක්මවා විස්තර කරමින් මාධ්‍ය අලෙවි කිරීම අවම කළ යුතු ය.සමහර මාධ්‍යයන්හි ප්‍රවෘත්ති ඉදිරිපත් කිරීමේ දී ප්‍රමුඛ පුවත වන්නේ ඝාතනයකි. එසේත් නැති නම් අපචාරයකි. පාඨකයාට හෝ රසිකයාට ඉදිරියට යන්නට සිදුවන්නේ විකෘති වූ මනසිනි. මේ වැරැදි සඟවා වරදකරුවන්ට අනුබල දිය යුතු යැයි අපි නොපවසමු. එහෙත් අපරාධ හා විවිධ වැරැදි ක්‍රියාවන් නිරන්තරයෙන් ම ප්‍රචාරයට පත් වීමෙන්, අනවශ්‍ය ලෙස ඉස්මතු කර දැක්වීමෙන් ඒවා සාමාන්‍ය සිදුවීම් බවට පත්විය හැකි බව අප අවබෝධ කර ගත යුතුය.මේ සමාජයේ ආදර්ශමත් ජීවිත ගත කරන, යහපත් පැවතුම් ඇති පුද්ගලයන් බොහෝ ය. වැරැදි කරන්නේ සුළු පිරිසකි. තම ආගමට දහමට අනුව, ඉගෙන ගත් සාර ධර්මවලට අනුව ජීවත්වන්නට මහන්සි ගන්නා පිරිස වැඩි ය. එහෙත් මේ පිරිස් අගය කෙරෙන්නේ අඩුවෙනි. ඒ අය ගේ යහපත් ක්‍රියාවන් වෙනුවෙන් මාධ්‍ය ඔස්සේ වෙන් වෙන ඉඩ සීමිත ය. එහෙත් මේ ප්‍රචාරයන් කාලීන අවශ්‍යතාවයන් ය. සමාජයීය ජීවිතයේ දී ඒ ඒ ජන කණ්ඩායම්වලට, මුහුණ දෙන්නට සිදුවන්නා වූ ගැටලු අර්බුදයකින් තොරව විසඳා ගන්නා ආකාරය පිළිබඳව, යහපත් සමාජයක් නිර්මාණය කිරීමට ක්‍රියා කළ යුතු ආකාරය, පිළිබඳ ජාතික හා ජාත්‍යන්තර වශයෙන් වැදගත් වන මාධ්‍ය වැඩ සටහන් ඉදිරිපත් කිරීමට කටයුතු කළ යුතු ය.සම්බුද්ධත්ව ජයන්තිය අනුස්මරණය කිරීමේ සමස්ත කාර්යභාරය සාර්ථක කර ගැනීම සඳහා පත්කර ඇති කමිටු අතර මාධ්‍ය අනු කමිටුවක් ද වේ. එහි කටයුතු කරන, මාධ්‍ය හා සමාජ සංවාද පිළිබඳ විශේෂ නිපුණත්වයක් ඇති භික්ෂුන් වහන්සේ සහ විද්වතුන් නිතර නිතර රැස් වී මාධ්‍ය කටයුතු මෙහෙයවන ආකාරය පිළිබඳ අධීක්ෂණය කළ යුතු වේ. විවිධ මාධ්‍ය වැඩ සටහන්වල අඩුපාඩු හා වැරැදි හඳුනාගෙන, ඒවා ගුණාත්මක වශයෙන් දියුණු තත්ත්වයකට ගෙන ඒමට අවශ්‍ය අවවාද හා මඟ පෙන්වීම් ලබා දී අදාළ නිලධාරීන් දිරි ගැන්විය යුතුª වේ.සාර ධර්ම හඳුනන ජන සමාජයක් බිහි කිරීම සඳහා වන මාධ්‍ය කාර්යභාරයේ දී ප්‍රධාන අභිමතාර්ථ හතරක් පිළිබඳව අවධානය යොමු කිරීම වැදගත් ය. ශ්‍රී ලාංකීය ජන සමාජයේ බෞද්ධයින් මෙන්ම හින්දු, ක්‍රිස්තියානි, මුස්ලිම් ඇතුළු අන්‍ය ආගමිකයන් ද වෙසේ.එහෙත් පිළිවෙත් පුරන සමාජයක් උදෙසා බෞද්ධයින් හැරුණු කොට අන්‍ය ආගමිකයින් ගේ්ද සහාය ලබා ගත හැකි ය. බෞද්ධ සංස්කෘතිය තුළ තිබෙන සහජීවනය, සහනශීලීත්වය පිළිබඳ සියලු ආගමික භක්තිකයන් ගේ ආකර්ෂණය යොමු කර ගත හැකි ය. නිර්මාණශීලී මාධ්‍යකරුවාට ඒ සඳහා අවශ්‍ය වැඩ සටහන් සහ කාලීන විශේෂාංග නිර්මාණය කිරීම අපහසු කටයුත්තක් වන්නේ නැත.ජනතාව ගේ පුද්ගලික ගැටලු නිසියාකාරයෙන් තේරුම් ගෙන ඒවාට ධර්මානුකූල විසඳුම් යෝජනා කිරීමට, ප්‍රජාවට මඟ පෙන්වීමට විශේෂ ශක්තීන් ඇති බෞද්ධ භික්ෂුන් වහන්සේ කොතෙකුත් වෙති. එවන් හැකියාවන් ඇති භික්ෂුන් වහන්සේ සහ ජනතාව අතර සම්බන්ධතාවය ශක්තිමත් කිරීමට මාධ්‍ය තුළින් යම් යම් ක්‍රියාමාර්ග ඇති කිරීමට පුළුවන.අද තරුණ දූ දරුවන් ජීවත් වන්නේ සංකීර්ණ හා අභියෝගාත්මක පරිසරයක ය. තරුණ දරුවන් ඉලක්ක කර විකාශනය වන බොහෝ මාධ්‍ය වැඩ සටහන් අප ගේ සංස්කෘතියට, හැදියාවට නොගැළපෙන්නේ ය. සමහර සංගීතමය හා නර්තන වැඩ සටහන් සම්පූර්ණයෙන් ම බටහිර සංස්කෘතියට නතු වී තිබේ.අමුතුම සංස්කෘතියක් තරුණ පරම්පරාවට හඳුන්වා දෙමින් තිබේ. අප කළ යුතු වන්නේ තරුණ දරුවන් ගේ සිත ඇද ගැනීමට, ආකර්ශණය කර ගැනීමට කවර හෝ වැඩ සටහනක් ඉදිරිපත් කිරීම නොවේ. බුදු දහමේ ඉගැන්වෙන අභිමානවත් තාරුණ්‍යයක් ගොඩ නැඟීම සඳහා මාධ්‍ය භාවිත කිරීමට පුළුවන. බාහිර විකාර, ආටෝපවලින් තොරව තරුණ දරුවන් කෙරෙහි උද්‍යෝගයක් ඇතිවන වැඩ සටහන් ඉදිරිපත් කළ යුතුය.මාධ්‍ය සතු තවත් සුවිශේෂී කාර්යභාරයක් වේ. කුඩා දරුවන් සහ තරුණ දූ පුතුන් සඳහා දහම් අධ්‍යාපනය, චර්යා ධර්ම පුහුණුව, ජීවන අත්දැකීම් බවට පත් කිරීමට යම් මග පෙන්වීමක් ඇති කිරීම ය. මාධ්‍ය උපදේශකවරුන් සතුව ද මෙහි දී සුවිශේෂී වගකීමක් වේ.සියලුම විද්‍යුත් හා මුද්‍රිත මාධ්‍යයන්වලට ඒ ඒ වැඩ සටහන්, ලිපි ලේඛන සැලසුම් කිරීම සම්බන්ධව දැනුම්වත් කිරීමක් සිදුවන්නේ නම් මේ සමාජයේ සෑම ජන කණ්ඩායමකම චර්යාවන් හි වෙනසක් ඇති කිරීමට පුළුවන. යහපත් සමාජයක් නිර්මාණය කිරීමට පුළුවන.අද රූපවාහිනියෙන් සහ ගුවන් විදුලි මාධ්‍යයෙන් නිරන්තරයෙන් ම බණ දහම් ශ්‍රවණය කරන්නට ලැබේ. බණ දහම් ප්‍රචාරය යහපත් කටයුත්තකි. එහෙත් අප සාම්ප්‍රදායික ධර්ම දේශනාවන්ටම සීමා විය යුතු නොවේ. විශේෂයෙන් තරුණ පරපුරේ ආකර්ෂණය දිනා ගත හැකි වන ලෙස මෙම වැඩ සටහන් සැලසුම් කළ යුතු වේ. යම් යම් ක්ෂේත්‍රයන් පිළිබඳ ප්‍රවීණයන්, උගතුන් පමණක් නොව සාමාන්‍ය ජනතාව ද මේවාට සම්බන්ධ කර ගත යුතු වේ. ධර්මානුකූලව, යහපත් චර්යාවන්ගෙන් යුතුව ජීවත්වන සාමාන්‍ය මිනිසුන් කෙරෙහි තම ජීවිතය පිළිබඳ, ජීවත් වන්නට, අනාගතය ගොඩ නඟා ගන්නට ගත් උත්සාහයන් පිළිබඳ වටිනා අත්දැකීම් වේ. මේ අත්දැකීම් සමාජය සමඟ බෙදා ගන්නේ නම්, අනාගතය යහපත්ව ගොඩ නඟා ගන්නට සැරසෙන පිරිසට එය මහඟු ආදර්ශයක් වේ.රටක් චර්යා ධර්මයන්ගෙන් පෝෂණය වූයේ නම් එහි මහඟු ඵල භුක්ති විඳිය හැකි වන්නේ සමස්ත සමාජයටමය. යහපත්, ගුණගරුක සමාජයක ජීවත් වීමට අපි සැවොම පි‍්‍රය කරමු. එවැනි සමාජයක් නිර්මාණය කිරීමේ පදනම ගොඩ නඟා ගත යුතු වන්නේ ද අප විසින් ම වන බව අමතක නොකළ යුතු ය.සාකච්ඡා කළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=as10112812</link>
    <topic>දහම් රසය මෙන් ම කලා රසය බෙදන 71 වියැති නාහිමියෝ</topic>
    <author>ඉංගිරිය මධ්‍යම සමූහ</author>
    <content>දහම් රසය මෙන් ම කලා රසය බෙදන 71 වියැති නාහිමියෝ‘ලොවින් එකෙක් එක් දෙයකට වෙයි සමත’ යන අපේ පැරැණි කියමන බෝතලේ ඥානිස්සර හාමුදුරුවන් ගැන කියන විට නම් වලංගු නැත.එයට හේතුව ඒ හිමියෝ හැම දෙයකටම දක්ෂ නිසාම ය. බුලත්සිංහල මැතිවරණ කොට්ඨාසයේ බෝතලේ ශ්‍රී ඛෙත්තාරාම විහාරස්ථානයේ සහ මලගල විහාරස්ථානයේ විහාරාධිපති ලෙස ද කටයුතු කරන අප නාහිමියෝ පස් යොදුන් කෝරළයේ උප ප්‍රධාන සංඝනායක පදවිය ද උසුලති.වයස අවුරුදු 71 ක් වුව ද මේ හිමියන් තවමත් කැමැති කුඩා දරු දැරියන් සඳහා ළමා පොත් ලිවීමට ය. උපාධිධාරී භික්ෂුවක ලෙස කලක් ගුරු සේවයේ නියැළි ඤාණිස්සර නාහිමි පොත් පත් ලිවීමට පමණක් නොව තවත් වැඩ කටයුතු රැසකටම දස්කම් දක්වන හිමි නමකි.විහාරස්ථානයේ ඇති ප්‍රතිමා රැසක් නිම වී ඇත්තේ ඒ හිමියන් අතිනි. විහාරස්ථානයේ බුදු මැදුරේ ඉඳි වූ බුද්ධ ප්‍රතිමා වහන්සේ ගේ වැඩ නිම කළ බාස් උන්නැහේ ඉන් පසු සති ගණනක් පන්සල පැත්තට ආවේ නැත.නාහිමියන් අතින් නිමැවුණු විහරස්ථානයේ බිතු සිතුවම් හා බුද්ධ ප්‍රතිමාවක්බුදු පිළිමය දෙපස සැරියුත් මුගලන් හිමිවරුන්ගේ ප්‍රතිමා දෙක ඉඳිවූයේ ඤාණිස්සර නාහිමියන් අතිනි. විහාරස්ථානයේ ඇති පිරිත් මණ්ඩපය උන්වහන්සේ ගේ අතින් නිමවූවකි. පිරිත් කියන කාලයට එහි ගොක් සැරසිලි කරන්නේ ඤාණිස්සර හිමියෝ ය.විහාරස්ථානයේ බිතු සිතුවම් ඇඳ ඇත්තේ ද මේ හිමියන්මය. බුද්ධ ප්‍රතිමා මෙන් ම වෙනත් ප්‍රතිමා රැසක් ද ඤාණිස්සර හිමියන් නිර්මාණය කර ඇති අයුරු කදිම ය. මේ හිමියන් අතින් අඳින ලද චිත්‍ර රැසක් ම විහාරස්ථානයේ ඇති අතර ප්‍රදේශයේ පරිසරයට ගැලපෙන අයුරින් එම සිතුවම් නිමවී ඇත.දන් ශාලාවේ බිත්තියේ ඇති විශාල සිතුවම ගංවතුරක අසිරිය විදහා දක්වයි. ගංවතුර කාලයට මෙම විහාරස්ථානය හැර මුළු පළාතම වතුරින් යටවීම ස්වභාවික සිදුවීමකි. මේ කලා කටයුතුවලට අමතරව මේ දිනවල අප නාහිමි තවත් අලුත් වැඩකට අත ගසා ඇත්තේ ය.ඤාණිස්සර නාහිමියෝ තමන් වහන්සේ ලියූ පොත් කිහිපයක් සමඟ.ඒ දහ අට සන්නි යාගයට අවශ්‍ය මුහුණු සැකසීමය. දැනටමත් මෙවැනි මුහුණු 6 ක් 7 ක් පමණ මේ හිමියන් අතින් නිමැවී ඇති අයුරු දැක ගත හැකි විය.ඉතා දුෂ්කර ප්‍රදේශයක් වූ බෝතලේ ගම්මානයේ කෙතරම් ඈතක තම දායක කාරකාදීන්ගේ ආගමික කටයුත්තකදී වුව ද තම වයස හෝ රෝගී තත්ත්වය නොතකා එතැනට වැඩම කරවීමට ඤාණිස්සර හිමියෝ නොපැකිළෙති.මේ සියලු කටයුතු කරන අතරම පුවත්පත් සඟරාවලට ලිපි ලිවීමට ගුවන් විදුලියේ බණක් දෙසීමටත් මේ හිමියන්ට කාලය ඉතිරිව තිබීම ද පුදුමයකි. අපූරු ලොවට ගිය දරුවෝ පළිඟු සපත්තුව, මුහුදු නිධානය ආදී ළමා පොත් රැසක් ලියූ ඤානිස්සර හිමියෝ මෙවර සාහිත්‍ය දිනය නිමිත්තෙන් ද ‘රත්තරං කුමාරි’ නමින් ළමා කතන්දර පොතක් එළිදැක්වූහ.මේ හිමියන් විසින් රචිත අලව්පුර පුවත පද්‍ය ප්‍රවේශය ඉතා ජනප්‍රිය විය.ඉංගිරිය මධ්‍යම සමූහප්‍රියදර්ශනී කහවලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av1011281</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්උපේක්‍ෂා ස්වර්ණමාලි රඟපාන අලුත්ම චිත්‍රපටයක් මේ දිනවල ප්‍රදර්ශනය වෙනවා. ඒ සුනිල් අරුණ වීරසිරි අධ්‍යක්ෂණය කළ ‘ටිකිරි සුවඳ’. පසුගියදා මේ චිත්‍රපටයේ මංගල දැක්ම පැවැත්වූයේ වැල්ලවත්තේ සැවෝයි සිනමා ශාලාවේදී. මංගල දර්ශනය සඳහා චිත්‍රපටයේ රඟපෑ නළු නිළියන් බොහෝ දෙනෙක් ද එක්වී සිටියා.පහන් සිළු දැල්වීම පිණිස උපේක්ෂා ද පැමිණීමට නියමිතව සිටි බැවින් බොහෝ දෙනෙක් බලා සිටියේ ඇගේ පැමිණීම සිදුවනතුරු. විනාඩි දහයක පමණ ප්‍රමාදයකින් පසු උපේක්ෂා පැමිණියේ චිත්‍රපටයේ අධ්‍යක්ෂ ඇතුළු සියලු දෙනාගෙන් ප්‍රමාදය පිළිබඳ සමාව අයදමින්.මේ චිත්‍රපටය රූ ගන්වත්දි උපේක්ෂා නිකම්ම නිකම් නිළියක වූ අතර ඇය මංගල දර්ශනයට පැමිණෙද්දී පාර්ලිමේන්තු මන්ත්‍රීවරියක බවටද පත්වී හමාරයි.ජයසේකර අපොන්සු වේදිකාවත් එක්ක පහුගිය කාලෙම ගතකළේ කාර්ය බහුල ජීවිතයක්. ඒ ඔහුගේ නවතම වේදිකා නාට්‍යයත් එක්ක. එහෙත් ඔහු මේ දිනවල තවත් අලුත් වැඩකට අත ගහල කියලා අපට ආරංචියක් ලැබුණා. ඒ ඔහු තමාගේ ජීවිත කතාව ලියන්නට පටන් ගැනීමයි.පුරා වසර ගණනාවක් තිස්සේ කලාවත් සමඟ ගෙවුණු ඔහුගේ ජීවිතය හා බැඳුණු බොහෝ රසබර සිද්ධීන් ඇති. වේදිකාව, සිනමාව මෙන්ම රූපවාහිනිය යන ක්ෂේත්‍ර තුන පුරා අමතක නොවන සිහිවටන රාශියක් ඇති.එසේම ඔහුගේ පෞද්ගලික ජීවිතය හා බැඳුණු බොහෝ රස තොරතුරු ද ඇති. මේ සියල්ල එක්තැන් කර ලියන ඔහුගේ ජීවිත කතාව සැබෑවටම අපූරු එකක් වනු ඇත. මේ දිනවල අපොන්සු තම ජීවිත කතාවේ අසූහය වැනි පිටුව ලියාගෙන යන බව තමයි පසුගිය දිනක අපට දැනගන්නට ලැබුණේ.දීපිකා පි‍්‍රයදර්ශනිගේ ‘සුදු හංසිනි’ සංයුක්ත තැටියට ඉතාම හොඳ ප්‍රතිචාර ලැබෙනව කියලයි පසුගිය දිනවල අපට දැනගන්න ලැබුණේ. ඒත් ඒ ප්‍රතිචාරත් එක්කම දීපිකා මේ දිනවල ඉන්නේ ඉතාම කනස්සල්ලෙන් සහ කනගාටුවෙන්. ඒකට හේතුව තමයි ‘සුදු හංසිනි’ සංයුක්ත තැටියේත් ව්‍යාජ පිටපත් මුද්‍රණය කර තිබීම.දුක් මහන්සියෙන් හරි හම්බ කරගෙන, අපේ ගීත ලෝකයට යහපත් දෙයක් දෙන්නට හැමදාමත් යහපත් චේතනාවෙන් කටයුතු කරන දීපිකා වැන්නන්ට මේ ව්‍යාජ සංයුක්ත තැටි නිසා මුහුණ දෙන්න සිද්ධ වෙන්නේ ඇත්තටම අවාසනාවන්ත තත්වයකට.මේ කලකිරීම් මධ්‍යයේම ඇය තමන් උගත් සංගීත ඥානය කිසි කෙනෙකුට මෙසේ ව්‍යාජ විදියට සොරකම් කරන්නට බැරි එක ගැන ආඩම්බර වෙනවා. වර්තමානයේ දකින්න තිබෙන රසඥතාවයක් නොමැති, පරිසරය යහපත් නිර්මාණ රසවිඳීමේ කලාව හරි හැටි හඳුනා ගැනීම උදෙසා නිර්මාණකරණයට මෙන්ම සංගීත ඥානය බෙදා දෙන්නටද ඇය මේ දිනවල සූදානම් වෙනවා. සංගීත ගුරුවරියක් වශයෙන් පුරා වසර ගණනාවක් ඇය පාසල තුළත්, ඉන් පරිබාහිරවත් මෙසේ සංගීත ඥානය බෙදා දුන්නා. ඉදිරියේදීත් නොනවත්වා අනාගත පරපුර වෙනුවෙන් ඒ කාර්යය කරන්නට ඇය බලාපොරොත්තු වෙනවා.එක වගේ නමක් නිසා උදයකාන්ත වර්ණසූරියට මේ දිනවල මුහුණ දෙන්න වෙලා තිබෙන්නේ ලොකුම අකරතැබ්බයකට. පසුගිය දිනවල එක්තරා වංචා සිද්ධියකට නම ගෑවුණු නිළියකගේ නමේ අග කොටස උදයගේ නමේ අග කොටසට ගළපගෙන බොහෝ දෙනෙක් ඔහුට දුරකථන ඇමතුම් දෙනවාලු.සමහර දවසට රාත්‍රි කාලයේත් ඔහුට මේ දුරකථන ඇමතුම් සඳහා පිළිතුරු දෙන්නට වෙනවාලු. කෙසේ නමුත් මේ ප්‍රශ්න අහන හැම දෙනාටම ඔහු කරුණු පැහැදිලි කරන්නට පසුගිය දිනක අපිත් සමඟ එක්වුණා.ඇත්තට බොහෝ දෙනෙක් ප්‍රශ්න කරන්නේ ඒ නිළිය මගේ ඥාතියෙක්ද කියලා අහලයි. සමහරු මගෙන් අහනවා ඒ මගේ දුවද කියලත්. ඉතින් මේ ප්‍රශ්නෙදි මට කියන්න තිබෙන්නේ ඔය කියන නිළිය මගේ චිත්‍රපටයකින් ක්ෂේත්‍රයට ආවා තමයි. ඒ ආවෙත් සම්මුඛ පරීක්ෂණයකින් තේරිලා. ඒ ඇරුණම ඇයත් සමඟ මගේ කිසිම ඥාති සම්බන්ධයක් නෑ. අනිත් පැත්තෙන් නම් දෙකේත් පොඩි වෙනසක් තිබෙනවා. ඇය වර්ණකුලසූරිය. මම වර්ණසූරිය. මේ දෙක පටලවාගෙන තමයි බොහෝ දෙනෙක් මගේ ඥාතියෙක් කියලා හිතලා මට දුරකථන ඇමතුම් දෙන්නේ.සිංහල සිනමාවේ හිටි සුන්දරම නිළියක වන ‘ෆරීනාලායී’ ඔබට මතක ඇති. චිත්‍රපට කිහිපයක රංගනයෙන් පසු ඇය සිනමාවෙන් සමුගත්තා. ඉන්පසු ඈ ගැන තොරතුරු සොයා ගන්නත් අපහසු වුණා.සිනමාවෙන් සමුගත් ෆරීනා විවාහ දිවියට ඇතුළත්ව දරු මල්ලන් හදාගෙන සාර්ථක විවාහ දිවියක් ගතකළා. පසුගිය දිනක අපට ආරංචි වූයේ දැන් ඇය දරුවන්ගෙත් දරුවන් දැක සිටින ආච්චි කෙනෙකු කියාය.කාලය කොයිතරම් ඉක්මනට පියඹලා ගිහින්ද? ෆරීනා දැන් ආච්චි කෙනෙක්. මුණුපුරු මිණිපිරියන්ගේ ආදරේ සෙනෙහස මැද්දේ ඇයට සිනමාව සම්පූර්ණයෙන්ම අමතක වෙනවා ඇති. ආරංචියේ හැටියට දැන් ඇය නිතිපතා කුරානය කියවමින් ආගමික ජීවිතයක් ගත කරනවාලු. හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av1011282</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳනිලූකා හට තම සැමියා පිළිබඳව පැවතියේ බලවත් සැකයකි. තනිවූ වහාම ඔහු අන් අඟනන් ඇසුරු කරතැයි ඇය නිරන්තරයෙන් සිතුවාය. එසේ සිතා කිසිදු සාධාරණ හේතුවක් නොමැතිව තම සැමියාට ඇනුම්පද කියන්නටත් දෙස් දෙවොල් තබන්නටත් පටන් ගත්තාය. සෑම දිනකම හවස ඔහු නිවෙසට පැමිණි පසු ඔහුගේ කලිසම් කමිස පිරික්සා බලා කෙසේ හෝ දිග කෙස් ගසක් ;හායා ගෙන තම සැමියාට අවලාද කීවාය. සාප කරමින් බැණ වැදුණාය.එක් දිනක් සවසක මහත් පරිශ්‍රමයක් දරා ඔහුගේ ඇඳුම් පරීක්ෂා කර බැලුවද ඇය කිසිදු කෙස් ගසක් සොයා ගන්නට අපොහොසත් වූවා ය. ඔහුගේ ඇඳුම් පුටුවක් මතට වීසි කළ ඇය මහ හඬින් හඬන්නට වූවාය.‘ඒ පාර මොකද යෝදියේ මේ බෙරිහන් දෙන්නේ?’ සැමියා ඇසුවේ කෝපයෙනි.‘අනේ දෙයියනේ ඒ පාර මේ මිනිහා තට්ට ගෑනු එක්කත් යන්ඩ පටන් අරන්.’නිලූකා හිසේ දෑත් බැඳ මහ මලකඩ හඬින් විලාප තැබුවාය.දියණියන්ම දුසිමක් ලබා සිටි පියතිස්ස පුතෙකු ලැබීමේ නොතිත් ආශාවෙන් පසුවිය. දරු ප්‍රසූතිය අපේක්ෂාවෙන් රෝහලේ නවත්වා සිටි බිරිඳ බැලීමට ගිය හෙතෙම, ඇය සිටි ඇඳ හිස්ව තිබෙනු දැක වටපිට බලද්දී ඔහු වෙත ආ සාත්තු සේවිකාවක් බිරිඳ දරු ප්‍රසූතිය නිම කළ බැව් කීවාය.‘මිසී, මේ වාරෙවත් පුතෙක් ද?’ පියතිස්ස ඇසුවේ නොඉවසිල්ලකිනි.‘ඔව්, තුන් දෙනාගෙන් එක දරුවෙක් පුතෙක්.’ සාත්තු සේවිකාව සිනා වෙමින් කීවාය.රැකියාවක් නොමැතිව අසහනයෙන් පසු වූ සෝමපාල සිල්ලර කඩයක් වෙත ගොස් එහි අයිතිකරුගෙන් රස්සාවක් ඉල්ලා සිටියේය.‘මේ කඩේ වැඩ කටයුතු සේරම තනියම කරගන්නෙ මමමයි. ඉතින් තමුසෙ ඇවිල්ලා මෙතන මොනවා කරන්න ද?’ සෝමපාල දෙස සාවඥ බැල්මක් හෙළු මුදලාලි ඇසීය.‘ඉතින් මට පුළුවන් නෙ මුදලාලි හරියට වැඩ කරනවද කියල බලන්ඩ.’ සෝමපාල කීවේය.‘තමුසෙ කවදාහරි දුම්රිය අනතුරකට මුහුණ පාලා තියෙනව ද?’ මරදාන දුම්රිය පොළෙන් දුම්රියකට ගොඩ වී මීරිගම බලා යමින් සිටියදී නෙවිල් තම මිතුරු මනෝජ් ගෙන් ඇසීය.‘අපොයි ඔව්... දවසක්දා මං ගිය කෝච්චිය දිග බිං ගෙයක් ඇතුළෙන් යද්දි කෙල්ල කියලා හිතලා වැරදිලා මං කෙල්ලගෙ අම්මට හාද්දක් දුන්නා.’ මනෝජ් කීවේ කට ඇද කොට කම්මුලත් අත ගාමිනි.මේ බලනවා මුදලාලි, තමුසෙගෙ හෝටලේ වේටර්ලගෙ හැසිරීමේ තරම. මගෙ ඇඟේ හැපිලා තේ එකක් මගේ අලුත්ම ෂර්ට් එකේ හැලුවා. අනපේක්ෂිත සිදුවීමෙන් ඉමහත් කෝපයට පත් සංජීව හෝටලයේ කැෂියර් කූඩුවේ සිටි මුදලාලිට තදින් දෝෂාරෝපණය කරන්නට විය.‘වේටර්...මුදලාලි තදින් කෑගැසීය.‘බූරුවා වගෙ ඔතන බලා ඉන්නෙ නැතුව මේ මහත්තයාට විගහට තව තේ එකක් ගෙනත් දෙනවා.’එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av1011283</link>
    <topic>කේන්දරේට අනුව තව අවුරුද්දකින් අපි බඳිනවා</topic>
    <author>ගාමිණී සුසන්ත</author>
    <content>කේන්දරේට අනුව තව අවුරුද්දකින් අපි බඳිනවාචතුරිකා පීරිස්ඇය කලා පරපුරක එක් පුරුකකි. දක්ෂ රංගන ශිල්පිනියකි. ඇය රංගනයෙන් දායක වූ ප්‍රථම චිත්‍රපටය වන “වස්සාන සිහිනය” ඇයට සම්මානයක් ගෙන දීමට ද සමත් විය. ඇය චතුරිකා පීරිස්. චතුරිකා පුංචි තිරයේ දඟකාර පෙම්වතිය ලෙස හැඳින්වීම නිවැරැදිය. පෙම්වතියගේ චරිතය මෙන්ම එකිනෙකට වෙනස් විවිධ චරිත රඟපාමින් මේ වන විට චතුරිකා තම රංගන හැකියාව මනාව පෙන්නුම් කර ඇත.අද ‘සතුටු සාමීචිය’ට එක්වන්නීචතුරිකා පීරිස්ය.චතුරිකා කලා කටයුතු නිසා ඔබ මේ දිනවල කාර්ය බහුලද?ඔව් මේ දවස්වල ටිකක් කාර්ය බහුලයි. සිරස නාලිකාවෙන් විකාශය වන ‘සිහින සිතුවම්’ ටෙලිනාට්‍යයේ රූපගත කිරීම්වලට දිගටම සහභාගී වෙනවා. ප්‍රගීත් රත්නායකගේ චිත්‍රපටයේ අවසන් වැඩ කටයුතුවලටත් සහභාගී වෙනවා. ඒ වගේම ස්වාධීන රූපවාහිනී සේවයෙන් විකාශය වන ‘ප්‍රාර්ථනා මල්’ ටෙලි නාට්‍යයේ ප්‍රචාරක කටයුතුවලටත් සම්බන්ධ වෙලා සිටිනවා.’ප්‍රාර්ථනා මල්’ රොෂාන්ගෙයි ඔබගෙයි නිෂ්පාදනයක් නේද?ඔව්. ‘ප්‍රාර්ථනා මල්’ රොෂානුයි මමයි නිෂ්පාදනය කළ අලුත්ම ටෙලි නාට්‍යය. ඒක නොවැම්බර් 23 වැනිදා සිට සතියේ දිනවල ස්වාධීන රූපවාහිනියෙන් විකාශය වීම ඇරඹුණා. ඒක ඉතාම ලස්සන ටෙලි නාට්‍යයක්. තමාගේ පෙම්වතාගේ ඇති රෝගී තත්ත්වයක් සුවකරගන්න වෙහෙසෙන දිරිමත් තරුණියක් ගැන කියැවෙන කතාවක් ඒක. නිහාල් පීරිස් පුවත්පතකට ලියූ ‘සුළං කපොල්ල’ නමැති කතාව ඇසුරිනුයි මෙම ටෙලි නාට්‍යය ලියැවී තිබෙන්නේ.මෙහි රොෂානුත් මමත් දෙදෙනාම රඟපානවා. ඒ වගේම කාංචන කොඩිතුවක්කු, විජේරත්න වරකාගොඩ, හයසින්ත් විජේරත්න, ගාමිණී හෙට්ටිආරච්චි, දමයන්ති ෆොන්සේකා, කුසුම් රේණු වැනි ප්‍රවීණ රංගන ශිල්පීන් මෙම ටෙලිනාට්‍යයට රංගනයෙන් දායක වෙනවා. මගෙ නංගි පූර්ණිමා පීරිස්, ප්‍රථම වතාවට ටෙලිනාට්‍යයක චරිතයක් නිරූපණය කරන්නේ මෙම ටෙලිනාට්‍යයේ.බොහොම අමාරුවෙන් තර්ජනය කරල තමයි එයාව රඟපෑමට කැමැති කරවාගත්තේ.ඔබත් රොෂානුත් පවත්වාගෙන යන ‘චලරූ’ ටෙලිනාට්‍ය නිෂ්පාදන ආයතනයේ වැඩ කටයුතු හොඳින් කෙරෙනවාද?ඔව් අපේ ‘චලරූ’ ආයතනය ටෙලිනාට්‍ය ගණනාවක් ම කළා. මේ ආයතනයේ වැඩ ගොඩක් දුරට බලා කියාගන්නේ අපේ තාත්තා. රොෂානුයි මමයි දෙන්නම කාර්ය බහුල නිසා ව්‍යාපාරයට හිත යොදවන්න අපිට වෙලාවක් නෑ. තාත්තා ඒ වැඩ ඉතාම හොඳින් කරනවා. හැබැයි අපේ ආයතනයේ උපකරණවලින් ටෙලිනාට්‍යයක වැඩ කටයුතු කරන විට එම ස්ථානයේ රැඳී ඉන්න අපි දෙන්නම උත්සාහ කරනවා.අලුත් ගෙයි වැඩ ඉවරද?අපේ අලුත් ගෙයි වැඩ කටයුතු තවම කරගෙන යනවා. ගේ හදන්නෙ මහරගම. පසුගිය කාලෙ රොෂාන්ටයි මටයි වැඩ අධිකව තිබුණු නිසා ගෙයි හදන වැඩ කටයුතු සොයා බලන්න වෙලාවක් තිබුණේ නෑ. ඒ නිසා තාවකාලිකව ගෙයි වැඩ නවත්වලයි තියෙන්නෙ. ලබන අවුරුද්දෙ මැද වගේ වන විට ගෙයි වැඩ සියල්ලම අවසන් කරන්න බලාපොරොත්තු වෙනවා.’තෙරණි ගීතය’ ටෙලිනාට්‍යයේ ඔබ කළ මෙහෙණියගේ චරිතය ඔබට අභියෝගයක් වුණා ද?ඇත්තෙන්ම ඔව්. ඒවගේ චරිතයක් කරන්න මම ඉතාම ආශාවෙනුයි හිටියෙ. සුබා තෙරණිය කථාංගයට තමයි මම රංගනයෙන් දායක වුණේ. මාව මේකප් කරන්න පටන් ගන්නෙ පාන්දර 3ට විතර. පැය ගණනක් මේකප් කළා. වේෂ නිරූපණයක් කර තිබෙන ආකාරය නොපෙනෙන විදියටම එය සිදුකළා. ඒ මේකප් එක දාගෙන පැය ගණනක් සිටීම තරමක් අපහසු වුණා. ඒත් මම ඒ චරිතය කළේ ඉතාම කැමැත්තෙන්.’ස්වයංජාත’ ටෙලිනාට්‍යයේ පබා චරිතය ගැන සඳහන් කළොත්..?මගෙ රංගන ජීවිතයේ මම කළ අභියෝගාත්මක තවත් විශේෂ චරිතයක් තමයි පබාගේ චරිතය. එය වයස අවුරුදු 21 පමණ සිට වයස අවුරුදු 60 පමණ දක්වා දිවෙන චරිතයක්. මෙහිදී අවුරුදු 60ක කාන්තාවකගේ කතාබහ විලාසය, හැසිරීම් රටාව හොඳින් අධ්‍යයනය කරන්න සිදුවුණා. අද කාලෙ නම් අවුරුදු 60ක කාන්තාවන් වුණත් ඉන්නේ තරුණියන් වගේ. ‘ස්වයංජාත’ කතාවට අදාළ කාලයේ සහ ප්‍රදේශයේ කාන්තාවන් ඒ වගේ නෙමෙයි.ඔවුන්ගේ වයස හොඳින් පෙනුණා. ඒ නිසා ඒ ගැන මට ගොඩක් හිතන්න සිදුවුණා. මෙහිදී අධ්‍යක්ෂ සුදත් රෝහණ නම් දක්ෂ අධ්‍යක්ෂවරයා අපේ චරිත ගොඩනඟාගන්න හැටි අපට හොඳින් පහදල දුන්න නිසා එම ටෙලිනාට්‍යයේ රඟපෑම එතරම් අපහසු වුණේ නෑ. මගෙ චරිතය නිරූපණය කරන්න අවශ්‍ය නියම පෙනුමත් මට ලබාදුන්නෙ වේෂ නිරූපණ ශිල්පි ප්‍රේමතිලක. ඒ වගේම මෙවැනි චරිතයක් මට බාරදීම ගැන මම සුදත් රෝහණට ස්තුතිවන්ත වෙනවා.රොෂාන්ගෙයි ඔබගෙයි විවාහය තවත් කල්යයිද?අපි දෙන්නගෙ කේන්දරවලට අනුව අපේ විවාහය සිදුවිය යුත්තේ 2011න් පසුව. ඒ නිසා විවාහ වෙන්න තව අවුරුද්දක් විතර ඉවසන්න වෙනවා. රොෂාන්ටවත් මටවත් කිසිම හදිස්සියක් නෑ විවාහ වෙන්න. මොකද අපි දෙන්නම කාර්ය බහුලයි. මේ දවස්වල දෙන්නගෙම ගෙවල්වලින් විවාහය ඉක්මන් කරන්න කියල බල කිරීමකුත් නෑ. ඒ නිසා නිසි වෙලාව ආ විගසම අපේ විවාහය සිදුවේවි. මගේ ආදරණීය රසික රසිකාවියන්ට විවාහය ගැන අනිවාර්යයෙන්ම කියනවා.ගාමිණී සුසන්තඡායාරූපය -ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av1011285</link>
    <topic>විලියම් කුමරු කේට් දෙදෙනාට රාජකීය වද බන්ධන එපාවෙලාලු</topic>
    <author>සේමාලි කැල්ලපත</author>
    <content>විලියම් කුමරු කේට් දෙදෙනාට රාජකීය වද බන්ධන එපාවෙලාලුඑංගලන්තයේ කිරුළ හිමි චාල්ස් කුමරුගේ වැඩිමහල් පුතු විලියම් කුමරු හැඳින්වෙන්නේ කිරුළේ දෙවැනි හිමිකරු ලෙසයි. විලියම් කුමරු සිය දිගුකාලීන පෙම්වතිය වූ කේට් සමඟ විවාහ ගිවිසගත් පුවත පසුගියදා මුළු ලොව පුරාම මාධ්‍ය වාර්තා කළේ මහා ඉහළින්.කේට් – විලියම් පෙම් සබඳතාවට දැන් අවුරුදු 9 ක්. ආදරයට ‘කේට්’ නමින් හඳුන්වන කවදා හෝ එංගලන්තයේ අනාගත රැජන වන ඇගේ නියම නම කැතරින් එලිසබත් මිඩ්ල්ටන්. එංගලන්තයේ බර්ක්ෂයර් හි 1982 ජනවාරි 09 වැනිදා උපත ලද කේට් සහ විලියම් කුමරු එකිනෙකා මුණ ගැසුණේ ශාන්ත ඇන්ඩෲ විශ්ව විද්‍යාලයේදී යි. ඔවුන් පෙමින් බැඳුණේ 2001 වසරේදී යි.දිගින් දිගට පැවැති මේ පෙම් සබඳතාව මඳක් එහා මෙහා වී 2007 අපේ‍්‍රල් මාසයේදී දෙදෙනා ඈත් වුණත් යාළුකම දිගටම පැවතුණා. මේ ඈත්වීමට හේතු වුණේ කුමාරයා තමා ගැන එතරම් අවධානය යොමු කරන්නේ නැතැයි කේට් ආඩපාලි කීමයි. ඒත් මේ ඈත්වීම වැඩිකල් තිබුණේ නෑ. දෙන්නා යළිත් මිතුරු වුණා. විලියම් කුමරු හා පවතින පෙම් සබඳතාව ලොවට අනාවරණය වීමත් සමඟ කේට් පසුපස පුවත්පත් වාර්තාකරුවන් වහවැටුණා. මේ කාලයේදී ඇය කුමරා සමඟ රාජකීය උත්සවවලටත් සහභාගි වුණා.කොහොම වුණත් කේට් අනවශ්‍ය මාධ්‍ය ප්‍රචාරයට අකැමැති කෙනෙක්. ඒ නිසාම ඇය සිය පෞද්ගලිකත්වයට හානිකරනවා යැයි කියමින් වරක් මාධ්‍යයට විරුද්ධව නඩු පැවරුවා. ඒ නිසා එංගලන්තයේ පළවන ‘ද ටෛම්ස්’, ‘ද සන්’ සහ ‘ද ගාඩියන්’ වැනි පුවත්පත් පැපරාසීන් රැගෙන එන ඇගේ ඡායාරූප පළ කිරීමෙන් වැළකුණා.කේට් ඡායාරූප ශිල්පයට හරිම කැමැතියි. වරක් ඇය ජාත්‍යන්තරව ප්‍රසිද්ධ ඡායාරූප ශිල්පියකු වන මාරියෝ ටෙස්ටිනෝ යටතේ ඡායාරූප ශිල්පය හදාරන්න යනවා කියා කතාවක් ද පැතිරුණා.මාරියෝ කියන්නේ ඩයනා ගේ සහ පුතුන් දෙදෙනා පිංතූර ගත් ඡායාරූප ශිල්පියෙක්. ඒ වගේම රජ පවුලේ හිතවතෙක්. විලියම් කුමාරයාගේ හිත දිනාගත් මේ තරුණිය ලස්සනට ඇඳීම පැලඳීම ගැන ප්‍රසිද්ධයි. 2007 වසරේ දී ඇය එංගලන්තයේ ටොප් ටෙන් ස්ටයිල් අයිකන් ලෙසත් තේරුණා.මේ ජෝඩුව පෙමින් වෙළී සිට මඳක් වෙන් වූ කාලයේ විලියම් කුමාරයා වෙන කෙල්ලොත් එක්ක පුංචි පුංචි සබඳකම් පැවැත්වූ බවත් නොරහසක්. ඒ කාලෙ කුමාරයා කියා තිබුණේ වයස අවුරුදු 24 නිසා කසාද බඳින්න තරුණ වැඩියි කියලයි. මේ කාලෙදි කෝටිපති නිළි පැරිස් හිල්ටන් විලියම් කුමාරයා ගේ හිත දිනාගන්න වෑයම් කළාලු.පැරිස් හිල්ටන් හා ක්‍රිස්ටිනා ඇකිලේරා සමඟ එංගලන්තයට ගිය වෙලාවක සාදයකදි තමයි පැරිස්ට විලියම් හා හැරී කුමරු දකින්න ලැබුණේ. මුලින්ම පැරිස් උත්සාහ කළේ හැරී කුමරුගේ ඇඟේ එල්ලෙන්නයි. ඒත් හැරී කුමාරයා ඇය වැඩිය ගණන් අරන් නැහැ. කුමාරයාගේ අවධානය දිනාගන්න පැරිස්, කුමාරයා ඉදිරියේ කාමුක රංගනයක් කළාලු.ඒත් හැරී කුමාරයා ඒ නොදැක්කා සේ සිය මිතුරිය සමඟ ඉඳලා තියෙනවා. පසුව නැඟිට පැරිස්ට අතට අත දීලා ඉවත්ව ගිහින්. ඒත් එදාම විලියම් කුමරු පැරිස් සමඟ යාළුවෙන්න උත්සාහ කර තිබුණා. දෙන්නා දුරකථන අංක පවා හුවමාරු කරගෙන තිබුණත් ඒ හැඳුනුම්කම දුරදිගේ ගියේ නැහැ. විලියම් කුමාරයා නැවතත් කේට් සමඟ ආදර සම්බන්ධය පටන් ගත්තා.විලියම් - කේට් දෙදෙනා විවාහ ගිවිස ගැනීම නිවේදනය කළේ මේ මස 16 වැනිදායි. ඒ ලන්ඩනයේ ශාන්ත ජේම්ස් මන්දිරයේදීයි. එහෙත් විලියම් කුමාරයා සිය පෙම්වතිය සමඟ විවාහ ගිවිස ගැනීම කළේ ඔක්තෝම්බර් මාසයේදී කෙන්යාවෙදීයි. ඒ වගේම කුමාරයා කේට් විවාහ කරගන්නා බවට පොරොන්දු වී තියෙන්නේ සීෂෙල්ස් දූපත්වලදී ලු.මේ විවාහ ගිවිසගැනීම ලෝකය පුරා පැතිර ගිය පුවතක් වුවත් එංගලන්තයේ උතුරු වේල්සයේ ඇන්ග්ල්සේ දූපත් වැසියන්ට නම් මේ පුවත අමුතු පුවතක් වුණේ නැහැලු. එයට හේතුව මේ දෙන්නා මාස ගණනක්ම කිසිම සද්දයක් බද්දයක් නැතිව මේ දූපතේ හිටි එකයි. කිරුළ හිමි යුවළක් වුවත් මේ දෙන්නා සාමාන්‍ය අය වගේ නිතර නිතර මේ කුඩා දූපතේ පොදු ආපන ශාලාවට ආවා ගියාලු. එහෙම වුණත් දූපතේ පළවන පුවත්පත් කිසිම දිනක දෙන්නාගේ පෞද්ගලිකත්වයට හානි කරමින් ඔවුන්ගේ ඡායාරූපවත් තොරතුරුවත් පළ කළේ නැහැලු. දූපතේ ගොවිපොළක ජීවත් වෙමින් ගොවිපොළේ වැඩ කරගෙන යන අතරවාරේ හවස් කාලයට විනෝද වෙන්න මේ දෙන්නා යන්නේ කවුරුත් නිතර යන එන සමාජ ශාලාවකටයි. ”අපට ඔවුන් පෙනුණේ සාමාන්‍ය පෙම් යුවළක් ලෙසයි..ඒත් සමහර වෙලාවට ඔවුන් අසුන් ගන්නා මේසයට ආසන්නයේ ආයුධ සහිත ආරක්‍ෂකයන් ඉන්නවා දැක්කා. ඔවුන් විශේෂ පුද්ගලයන් බව අප දැන ගත්තේ එවිටයි.” යනුවෙන් සමාජ ශාලාවේ සේවකයෙක් පැවසුවා.”විලියම් කුමාරයා සාමාන්‍යයෙන් බොන්නේ බිටර් පයින්ට් එකක් දෙකක්, කේට් බොන්නේ සුදු වයින් වතුර සමඟ කලවම් කරලයි. කුමාරයා අපේ පළාතේ ගෙවල්වල හැදූ බර්ගර් සහ චීස් කන්න කැමැතියි. කේට් වඩා කැමැති මාළු සහ සලාදවලටයි යනුවෙන් ඔහු පවසා තිබුණා.දෙදෙනා කවදා හෝ එංගලන්තයේ රජු හෝ රැජන වන බව දැන සිටියත් මේ ගම්මුන්ට ඔවුන් ඒ වනතෙක් ම විලියම් හා කේට් පමණක් විය. එසේම ඒ ගම්මුන් මේ දෙදෙනාට අවශ්‍ය පෞද්ගලිකත්වය හා සාමාන්‍ය ජීවිතය එලෙසම ගත කරන්නත් ඉඩ දුන්නා.බකිංහැම් මාලිගය නිවේදනය කළ පරිදි දෙදෙනාගේ විවාහ උත්සවය පැවැත්වෙන්නේ ලබන වසරේදී යි. ඩයනා කුමරියගේ විවාහ උත්සවයෙන් පසු එංගලන්තයේ පැවැත්වෙන ඉහළම විවාහ උලෙළ වන මේ විවාහ උත්සවය ලන්ඩනයේ වෙස්ට්මිනිස්ටර් දේවස්ථානයේ පැවැත්වෙන බව වාර්තා වෙනවා. ඒ ගැන ඔවුන් වැඩිහිටියන්ගෙනුත් අසා තීරණය කරනවාලු. රජ පවුලේ වැඩි දෙනකුගේ විවාහ සිදුවී තියෙන්නේ මේ දේවස්ථානයේ වීම එක් හේතුවක්.එසේම ඩයනා සහ චාල්ස් කුමාරයා විවාහ වූ ශාන්ත පෝල් දෙව් මැදුරේත් විවාහ උත්සවය ගන්න අදහසක් තියෙනවා. මධුසමය ඔවුන් විවාහ ගිවිස ගත් කෙන්යාවේ සහ සී ෂෙල්ස් දූපත්වල ගත කිරීමට සැලසුම් කර තිබෙන බවත් වාර්තා වුණා. දෙදෙනාටම සිය විවාහ ජීවිතයේ මුල් අවුරුදු කීපය රාජකීය බන්ධනවලින් මිදී ජීවත් වීමට අවශ්‍ය බව පවසනවා.ඒ නිසා තවදුරටත් ප්‍රසිද්ධියෙන් ඈත්වී ජීවත්වීමට ඔවුන් පෙර සිටි දූපතම තෝරා ගත හැකි බවයි කියැවන්නේ. ඒ විතරක් නොවෙයි කුමාරයාට පැවරුණු රාජකීය ගුවන් හමුදාවේ වගකීම් නිසා දෙදෙනාට ලන්ඩනයේත් ඉන්න සිදුවෙනවාලු. තවත් කෙනෙක් කියන්නේ කුමාරයා නිදන කාමර හයකින් යුතුව අලුතින් ඉදිකරන නිවෙසේත් මේ දෙදෙනා පදිංචිවේවිලු.ඩයනා කුමරියගේ මංගල ඇඳුම නිර්මාණය කළ එලිසබත් එම්මානුවෙල් කේට්ගේ මංගල ඇඳුමත් නිර්මාණය කරන බව තමයි වාර්තා වෙන්නේ. ඒ විතරක් නෙවෙයි විවාහ ගිවිස ගත්ත දා විලියම් කුමරු කේට් ගේ අත පැලැන්දුවේ 1981 දී චාල්ස් කුමරු ඩයනා කුමරියගේ අත පැලැන්දූ නිල් මැණිකක් එබ්බ වූ මුදුවයි.මේ පුවත වාර්තා වීමත් සමඟ ලොව පුරා මේ ආකාරයේ මුදු විකිණීම සියයට දාහකින් වැඩිවුණාලු. මේ වසරේ විවාහ ගිවිස ගැනීම නිවේදනය වීමත් සමඟ ලොව පුරා මේ දෙදෙනාගේ රුව රැගත් කාසි, ටී ෂර්ට්, ෆෝසිලේන් පිඟන් නිකුත් වුණා පමණක් නොවෙයි ඒවාට පුදුමාකාර ඉල්ලුමක් ද ලැබුණා.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av1011286</link>
    <topic>ජෝ අබේවික්‍රම මා ඉදිරියේ මැටිපිඬක් බවට පත්වුණා</topic>
    <author>හේමාලි විජේරත්න</author>
    <content>ජෝ අබේවික්‍රම මා ඉදිරියේ මැටිපිඬක් බවට පත්වුණා‘ටිකිරි සුවඳ’ අධ්‍යක්ෂ සුනිල් අරුණ වීරසිරිමේ දිනවල සැවෝයි ඇතුළු ඊ.ඒ.පී. මණ්ඩලයේ සිනමා ශාලාවල තිරගත වනුයේ ‘ටිකිරි සුවඳ’ චිත්‍රපටයයි. සිනමාවට ආදරය කරන, සිනමාව වෙනුවෙන් සිය ධනය, ශ්‍රමය නොමසුරුව කැපකරන පුද්ගලයකුගේ කුලුඳුල් අධ්‍යක්ෂණය මෙයයි.ඔහු සුනිල් අරුණ වීරසිරිය. අධ්‍යක්ෂණය පැත්තෙන් ඔහු සිනමාවට ආගන්තුකයෙකු වුවද පුරා වසර ගණනාවක් චිත්‍රපට නිෂ්පාදකවරයෙකු වශයෙන් මේ ක්‍ෂේත්‍රයේ රැඳී සිටි ඔහු කාලයක් පුරා සිය හදවතේ තැන්පත්ව තිබුණු චිත්‍රපට අධ්‍යක්ෂවරයකු වීමේ නොතිත් ආසාව සපුරා ගනිමින්.මෙතැන් සිට අධ්‍යක්ෂවරයකු වශයෙන් සිය ගමන් මාර්ගයේ ආරම්භය සනිටුහන් කර ඇත. මෙවර අපේ කතා බහට එක්වූයේ ‘ටිකිරි සුවඳ’ අධ්‍යක්ෂණය කරමින් සිනමාවට සම්ප්‍රාප්ත වන සුනිල් අරුණ වීරසිරිය.’ටිකිරි සුවඳ’ ඔබේ පළමුවැනි සිනමා අධ්‍යක්ෂණය. මීට ප්‍රථම සිනමා ක්‍ෂේත්‍රයේ ඔබ නමක් දිනා ගත්තේ චිත්‍රපට නිෂ්පාදකවරයෙකු වශයෙන් අධ්‍යක්ෂණයට පෙලඹෙන්න හිතුණේ ඇයි?පුංචි කාලේ ඉඳලම සිනමාවට මගේ තිබුණේ නොතිත් ආසාවක්. ඒ ආසාවට ප්‍රවිෂ්ට වෙන්න නිකම්ම බැරි නිසා මම මගේ වෘත්තිය ජීවිතය සාර්ථක කරගන්න උත්සාහ කළා. ඊට පස්සෙ මම චිත්‍රපට නිෂ්පාදනය කළා. මේ අතරම චිත්‍රපට අධ්‍යක්ෂවරයකු වීමේ හීනය මා තුළ තිබුණා. ඒ නිසා මම නිතරම සිනමා සංස්කෘතිය තුළ හිටියා. චිත්‍රපට බැලුවා. විෂයය පිළිබඳ අධ්‍යයනය කළා. වතුරට බහින්නෙ නැතුව පීනන්න බෑනේ.චිත්‍රපට කලාව ගැන ඇල්ම කොහෙන්ද මතුවුණේ?මං හිතන්නේ පුංචි කාලේ ඉඳන්ම ඒක මා තුළ තිබුණා. නිතරම චිත්‍රපට බලන්න පෙලඹුණා. කොටින්ම කිව්වොත් ගෙදර අයටත් හොරෙන් මම චිත්‍රපට බලන්න ගියා. ඒ කැමැත්ත නිසා තමයි පසුකලෙක මම චිත්‍රපට නිෂ්පාදකවරයෙක් වෙන්නේ. මුලින්ම රෝයි ද සිල්වා අධ්‍යක්ෂණය කළ ‘සැපට දුකට සනී’ චිත්‍රපටය මම නිෂ්පාදනය කළා.ඊට පස්සෙ ඔහුගේම ‘ක්ලීන් අවුට්’ නිෂ්පාදනය කළා. මගේ හිතේ තිබෙන අදහස් සහ මම චිත්‍රපට රසවිඳින ආකාරයට, චිත්‍රපටයක් නිෂ්පාදනය කරල මට ඕන දේ ලබාගන්න බෑ. එහෙම කරන්න නම් චිත්‍රපට අධ්‍යක්ෂවරයෙක් වෙන්න ඕන. ඒ අනුව තුන්වැනි චිත්‍රපටය මම අධ්‍යක්ෂණය කරන්න හිතුවා.’ටිකිරි සුවඳ’ තිර රචනයත් ඔබේ තිර රචනයට සහ අධ්‍යක්ෂණයට ඔබ අත්දැකීම් එකතු කරගත්තේ කොහොමද?මම මුලිනුත් කිව්වේ මේ ක්‍ෂේත්‍රයට තිබෙන ආදරය නිසාම හැමදාමත් මම චිත්‍රපට සංස්කෘතිය තුළ සිටියා. මේ සම්බන්ධ අත්දැකීම් සැපිරූ බොහෝ පිරිසක් මා වටේ හිටියා. ඒ හැම දෙනාගෙන්ම මම බොහෝ අත්දැකීම් එකතුකර ගත්තා.ඒ නිසා නිර්භයව මම වැඩේට අත ගැසුවා. අනිත් එක සල්ලි වියදම් කරන්නේත් මමනේ. අනුන්ගේ සල්ලි නෙවෙයිනේ.පළමු අධ්‍යක්ෂණයේදී ඔබ හමුවේ තිබුණු අභියෝග මොනවාද?මම හිතුවා ඒක මට අභියෝගයක් වෙයි කියලා. නමුත් එහෙම වුණේ නෑ. ඒකට විශේෂ හේතුව තමයි මේ නිර්මාණයට දායක වුණු සැමදෙනාම මට දැක්වූ සහයෝගය. මේ වෙලාවේ මට මතක් වෙනවා අපේ ප්‍රවීණ රංගධර ජෝ අබේවික්‍රමයන් මුලින්ම මේකට සම්බන්ධ වුණු වෙලාවේ මට කියපු වචන ටික. ඔබ හිතන්න මම මැටි පිඬක් කියලා.ඔබට ඕන විදියකට මාව හසුරුවගන්න කියලා. ඒ විදියට හැම කෙනෙක්ම මගේ නිර්මාණය සාර්ථක කරගන්න මට ලොකු සහයෝගයක් දැක්වූවා. ඒ නිසා මට අභියෝග ආවේ නෑ.’ටිකිරි සුවඳ’ හරහා ඔබට සමාජයට දෙන්න අවශ්‍ය කළේ කුමක්ද?මේ චිත්‍රපටය හැදුවේ අපේ ළමා සහ වැඩිහිටි යන පරපුර දෙකම සඳහා. දරුවන් මූලික කරගෙන කළත් වැඩිහිටියන්ටත් හොඳ ආදර්ශයක් මේකෙන් සැපයෙනවා. කුඩා කළ පටන්ම දරුවන් තුළ අපි යම් යම් අධිෂ්ඨාන දකිනවා. ඒක වැඩිහිටියන්ට තේරෙන්නේ නෑ. ගණන් ගන්නේ නෑ. නමුත් ලොකු දැක්මක් එක්ක ජීවත්වෙන පුංචි අය ඉන්න පුළුවන්. ඒ දැක්මෙන් නොමඟට යන වැඩිහිටියෙක් වුණත් හරි මඟට ගන්න පුළුවන්’ කියන දෙයයි මට කියන්න ඕන වුණේ.නිෂ්පාදකවරයෙකු ලෙස මීට ප්‍රථමත් ඔබට සිනමාවේ අත්දැකීම් තිබෙනවා. ලංකාවේ සිනමාව තුළ නිෂ්පාදකවරයෙකුගේ ස්ථාවරත්වය ඔබ දකින්නේ කොහොමද?චිත්‍රපට නිෂ්පාදකවරයෙකු ලෙස රැඳී සිටින එක ලොකු ගැටලුවක්. මේ යන විදියට කාටවත් මේ තුළ ස්ථාවර වෙන්න පුළුවන් වෙයි කියලා මට හිතෙන්නේ නෑ. නමුත් අදටත් මේ ක්ෂේත්‍රයේ ඉන්නේ සිනමාව ගැන ආදරයක්, කැක්කුමක් තියන ඒ දේ නොකර ඉන්න බැරි අය විතරයි. සුබවාදී ස්ථාවරත්වයක් නම් මම දකින්නේ නෑ.චිත්‍රපට නිෂ්පාදනය ව්‍යාපාරයක් හැටියට පවත්වාගෙන යන්න ලංකාවේ පුළුවන්ද?ව්‍යාපාරයක් හැටියට පවත්වාගෙන යන්න පුළුවන්. ඊට රාජ්‍ය මට්ටමේ සහයෝගයත් ලැබෙනවා නම්. ඒ සමඟම කලා ක්‍ෂේත්‍රයේ අයගෙනුත් කැපිලි කෙටිලි නැතිව අවංක සහයෝගයක් ලැබෙන්න ඕන. හැමට සමව බෙදන ක්‍රමයක් තිබෙන්න ඕන. ඉතාම ඉහළ ගණයේ නිර්මාණයකට ටිකක් වැඩියෙන් බෙදුවට කමක් නෑ.ඔබ ව්‍යාපාරිකයෙක්. වෙනත් ව්‍යාපාර නොතිබුණා නම් ඔබට සිනමාවේ මේ විදියට රැඳෙන්න පුළුවන් වෙයිද?බෑ. පැහැදිලිවම බෑ.දිගින් දිගටම සිනමා අධ්‍යක්ෂවරයකු වශයෙන් රැඳෙන්න උත්තේජනයක් ‘ටිකිරි සුවඳ’ වෙතින් ලැබෙයිද?මට විශ්වාසයක් තිබෙනවා. දැනටමත් ලැබෙන ප්‍රතිචාරවලින් ඒක තේරෙනවා. ඉදිරියේදී ලැබෙන ඒ සැම ප්‍රතිචාරයක්ම මගේ ඉදිරි ගමනට ධෛර්යයක් වේවි.ඔබේ ඉදිරි බලාපොරොත්තු මොනවාද?මගේ මීළඟ චිත්‍රපටයේ තිර රචනය මේ දිනවල සකස් කරමින් යනවා. මේක මගේ වෘත්තිය නොවුණට සිනමාවට ආදරය කරන කෙනෙකු හැටියට දිගින් දිගටම මෙහි රැඳෙන්න බලාපොරොත්තු වෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av1011287</link>
    <topic>ක්‍රිකට් මිණි කිරුළට තරග වදින චාමර</topic>
    <author>ඉඳුනිල් වීරරත්න</author>
    <content>ක්‍රිකට් මිණි කිරුළට තරග වදින චාමරක්‍රිකට් ක්‍රීඩාවට ඇලුම් කරන ශ්‍රී ලාංකේය ක්‍රීඩා ලෝලීන්ගේ ආදරයට පාත්‍ර වුණු ඔහු, පිටියේ ක්‍රීඩා කරද්දී මැවෙන්නේ සුපිරි ක්‍රීඩක අරවින්ද සිල්වායි. පාසල් වියේ සිටම විශිෂ්ට දස්කම් දක්වමින් ඉතාමත් ඉක්මනින්ම ජාතික කණ්ඩායමට එක් වීමේ භාග්‍ය ලද චාමර, එළඹෙන ලෝක කුසලානය සඳහා තරග වැදෙන කණ්ඩායමේ සිටිය යුතුම ක්‍රීඩකයෙක්.2011 ක්‍රිකට් මිණි කිරුළට තරග වදින අපේ සම්පත් සොයා යන ගමනේදී චාමර ගේ සොඳුරු නිවහනේදී ඔහු හා කතා බහ කරන්නට අපට හැකිවුණා.විමලසිරි සිල්වා සහ කමනී සිල්වා යුවළට දාව පවුලේ එකම පිරිමි දරුවා මෙන්ම තිදෙනෙකුගෙන් යුත් දූ දරුවන් අතරේ බාලයා ලෙසින් 1979 උපන් චාමර අකුරු කළේ පාණදුර රාජකීය විද්‍යාලයෙන්. ඔහු කතා බහ ආරම්භ කළේ ළමා කාලයෙන්.මම පවුලේ බාලයා. ලොකු අක්කා කැලුම්. පොඩි අක්කා නෙළුම්. පොඩි කාලෙ ඉඳලම මම කලබල නැති නිවුණු චරිතයක්. අම්මගෙයි තාත්තගෙයි අක්කල දෙන්නගෙයි ආදරය නිසා මට හරිම සුන්දර ළමා කාලයක් තිබුණා. පවුලේ බාලයා වගේම එකම පිරිමි දරුවා නිසා මට ගොඩක් අවස්ථාවන් ලැබුණා. අපේ ගේ ළඟ පොඩි පිට්ටනියක් තිබුණා. යාළුවොත් එක්ක ඇති වෙනකම් ක්‍රිකට් සෙල්ලම් කරල තියෙනවා. ටී වී එකේ මැච් බලන්න ආසයි. මටත් ඕන වුණා ඒ වගේ සෙල්ලම් කරන්න.චාමරගේ දස්කම්වල තිඹිරිගෙය වන්නේ පාසල.වයස අවුරුදු 11 විතර වෙනකොට පාසලේ පුහුණුවීම් වලට යොමුවුණා. 13 න් පහළ කණ්ඩායමේ නායකත්වය අරගෙන පළමු තරගාවලිය ක්‍රීඩා කරන්න ලැබුණා. පුංචි කාලෙම පිතිකරුවෙක් ලෙසත් පන්දු යවන්නෙක් ලෙසත් දස්කම් අතරට එන්න පුළුවන් වුණා.15 න් පහළ ක්‍රීඩා කරද්දීම 19 පහළ කණ්ඩායමේත් ක්‍රීඩා කරන්න අවස්ථාව ලැබුණා. මේ නිසා මට හොඳ ආත්ම විශ්වාසයක් ගොඩ නැඟුණා. අත්දැකීම් ගොඩක් ලැබුණා. ඒ නිසාම මම තවත් හොඳින් ක්‍රීඩා කළා. මේ නිසා 17 න් පහළ අවසාන පාසල් ක්‍රීඩා තරගවාරයේදී පළමු පෙළ ලකුණු 1000 සම්පූර්ණ කරන්න මට හැකිවුණා.ඔබට ශිෂ්‍යත්වයක් ලැබෙන්නේ මේ අතරමම 17 න් පහළ ක්‍රීඩා කරද්දී ශ්‍රී ලංකා ක්‍රිකට් පදනමෙන් අනුර තෙන්නකෝන් මහතා යටතේ මට ශිෂ්‍යත්වයක් ලැබුණා. මාත් සමඟ තවත් ක්‍රීඩකයින් 5 දෙනෙක් ඊට තෝරාගෙන තිබුණා. ඒ යටතේ ක්‍රීඩා භාණ්ඩ සමඟ වසරක කාලයක් අපට හොඳ පුහුණුවක් ලැබුණා.ඔබේ පළමු විදෙස් සංචාරය යෙදෙන්නේ මෙයින් පස්සෙ.මට වයස 18 වෙත්දී දකුණු ආසියාවේ පැවැත්වුණු 1997 – 1998 19 න් පහළ ලෝක කුසලාන තරගාවලියට ක්‍රීඩා කරන්න අවස්ථාව ලැබුනා.එම තරගාවලියේදී අපේ කණ්ඩායම දෙවැනි වටය තෙක් ආවා. දකුණු අපි‍්‍රකාව සමඟ පැවැති තරයේදී මම ලකුණු 85 ක් ගත්තා. එදා බොහෝ දෙනෙක් එය මගේත් කණ්ඩායමේත් ලොකු ජයග්‍රහණයක් ලෙසයි දැක්කේ.ඉන්පස්සෙ 19 න් පහළ කණ්ඩායම සමඟ ඉන්දියානු සංචාරයකට සහභාගි වුණා. එහිදී ශතකයක් සහ අර්ධ ශතක කිහිපයක් අරගෙන දස්කම් දැක්වූවා.එක්දින ජාතික කණ්ඩායමට තේරුණු ආකාරයත් හරිම රසවත්.19 න් පහළ දැක්වූ දස්කම් නිසාවෙන් මට ශ්‍රී ලංකාඒකණ්ඩායම සමඟ 1998 – 1999 එංගලන්ත සංචාරයට සහභාගි වෙන්න අවස්ථාව ලැබුණා. එහිදීත් මම දක්‍ෂ ලෙස ක්‍රීඩා කළා. මගේ දස්කම් හේතුවෙන් මට එංගලන්තයේදීම දැනගන්න ලැබුණා මාව එක්දින කණ්ඩායමට තේරා ගත්තා කියලා. මට පුදුමයක් සමඟ වචනයෙන් කියා ගන්න බැරි සතුටක් ඇතිවුණා. එය මගේ සිහිනයක් සැබෑවීමක්.ඔබේ මංගල තරගය සදා සිහිවටනයක්.ඇත්තෙන්ම, මාව තෝරාගෙන තිබුණේ ශ්‍රී ලංකාව, ඉන්දියාව සහ ඕස්ට්‍රේලියාව යන රටවල් තුන සහභාගි වන තුන්කොන් තරගාවලියට. එහි පළමු තරගය ඕස්ට්‍රේලියාවට එරෙහිව තිබුණේ. එය මගේ මංගල තරගය. එහි මම ලකුණු 54 ක් ලබාගත්තා. පළමු තරගයේම අර්ධ ශතකයක් ලබා ගන්න හැකිවීම මගේ ජයග්‍රහණයක්.ඔබට යළිත් ජාතික කණ්ඩායමේ දොරටු විවර වෙන්නෙ ටොම් මූඩි නිසා.මම පාසල් වයසේ (13 න් පහළ) සිටම පාණදුර ක්‍රීඩා සමාජයට බැඳුණා. මේ නිසා මට ඒ අවදියේ සිටම පළමු පෙළ තරගාවලීන් ක්‍රීඩා කරන්න අවස්ථාව ලැබුණා. ඒ හැම තරගාවලියකම මම හොඳට ලකුණු අතර සිටියා.ටොම් මූඩි ජාතික කණ්ඩායමේ පුහුණුකරු ලෙස කටයුතු කරද්දී මගේ පළමු පෙළ දස්කම් දැකල 2006 වසරේ නවසීලන්ත සංචාරයට යන ජාතික කණ්ඩායමට අරගෙන මට හොඳ අවස්ථාවක් දුන්නා.චාමර සිල්වා මේ දක්වා ටෙස්ට් තරග 11 කදී ශතකයක් සහ අර්ධ ශතක 02 සමගින් ලකුණු 537 ලබාගෙන තිබේ. එක්දින තරග 64 ක් ක්‍රීඩාකර ශතකයක් සහ අර්ධ ශතක 11 ක් සමඟින් ලකුණු 1437 රැස්කරගෙන තිබේ. එසේම පාසල් වියේදී පන්දු යවන්නකු ලෙසද දස්කම් දැක්වීමට සමත්වීම ද විශේෂත්වයකි.තුන් ඉරියව්වෙන් දස්කම් දක්වන නවක ක්‍රීඩකයින් නිසා ජාතික කණ්ඩායමේ රැඳීමට තරගයක් දිය යුතුවෙලා.”එය ඇත්තක්. දැන් ඉන්න නවක ක්‍රීඩකයින් ගොඩක් දක්‍ෂ අය. ඒ නිසා තුන් ඉරියව් ක්‍රීඩකයින්ට කණ්ඩායමට එක්වීමේ වැඩි ඉඩක් තිබෙන්නට පුළුවන්.මම දැන් සංචිතයේ ඉන්නවා. ඒ වගේම මම පාසල් කණ්ඩායම් වලත්, පාණදුර ක්‍රීඩා සමාජයට ක්‍රීඩා කරන විටත් පා දඟ පන්දු යවන්නෙක් ලෙස කටයුතු කළා. මේ වන විට පළමු පෙළ කඩුලු 46 ක් ලබාගෙන තිබෙනවා. ඉදිරියේදී මගේ පන්දු යැවීමේ හැකියාවත් කණ්ඩායමට ලබා දෙන්නට කටයුතු කරනවා.”ඔබේ පෞද්ගලික ජීවිතය ගැන කතා කළොත්.මගේ බිරිය ශශිකා අමරසූරිය. පාසලේ අවසන් වසරේ අධ්‍යාපනය හදාරන විට තමයි ඇය මුලින්ම දැන හඳුනා ගත්තේ. පාසල් ජීවිතයෙන් පස්සෙ අපි පෙම්වතුන් වුණා. දෙපැත්තේම මවුපියන්ගේ ආශීර්වාදයෙන් 2005 වසරේ අපි විවාහ වුණා.අපි දෙන්නගේ ලෝකයට එකතු වුණු තුන්වැන්න තමයි පෙසදු නෙත්මිර පුතා. පෙසදු කියන්නෙ පිරිසිදු මිතුරා. ඒ නම දැම්මෙ අරීසෙන් අහුබුදු මහතා. නෙත්මිර කියන්නෙ නෙතට මිහිරක්. ඒ නම දැම්මෙ මම. පුතාට දැන් අවුරුදු හතර හමාරක්. ලීඩ්ස් පෙර පාසලේ ඉගෙන ගන්නවා.එළඹෙන ලෝක කුසලාන තරගාවලියේදී ශ්‍රී ලංකා කණ්ඩායම දස්කම් දක්වාවි කියල බොහෝ අනාවැකි පළ කෙරෙනවා.විචාරකයින් එවැනි දේවල් කියන්නේ කණ්ඩායමේ ක්‍රීඩකයින් මෙන්ම ඔවුන්ගේ දස්කම් දිහා බලලා. ක්‍රීඩකයෙක් ලෙස මමත් බොහෝ දුරට ඊට එකඟ වෙනවා. හේතුව තමයි දැනට අපට ඉන්න ක්‍රීඩකයින් සියල්ලම පෞද්ගලිකව දක්ෂතා පෙන්නුම් කරන අය. කණ්ඩායමක් ලෙස ගත්තම හරිම සමගියෙන් ඉන්නෙ. මෙතෙක් ක්‍රීඩා කළ විලාෂය අනුව එළඹෙන ලෝක කුසලානය ජයග්‍රහණය කරන්න සියලු සාධක සම්පූර්ණයි කියල මට හිතෙනවා.කණ්ඩායමේ සමගිය ගැන කතා කරන විට නායකත්වය සහ ප්‍රවීණ ක්‍රීඩකයින් පිළිබඳවත් යමක් කිව හැකියි.අපේ වත්මන් නායක කුමාර සංගක්කාර හරිම නිහතමානී හොඳ නායකයෙක්. මහේල කියන්නෙත් හිටපු හොඳම නායකයෙක්. ඔවුන් හැම වෙලාවෙම අනෙක් ක්‍රීඩකයින්ට උපදෙස් දෙනවා. අලුතෙන්ම එක්වුණු කෙනකුට පවා හරිම සුහදව කතාබහ කරන්නෙ. අලුත් අය කොන් කරන්නෙ නෑ. ඕනම දෙයක් විවෘතව කතා කරනවා. මේ නිසා නවකයින්ගේ පවා බය ගතිය නැතිවෙලා යනවා. එය තමයි කණ්ඩායමේ ශක්තිය වෙන්නෙ. මේ වගේ තත්ත්වයක් නිර්මාණය කළාට ජ්‍යෙෂ්ඨයන්ට ස්තූති කරනවා.චාමර සිල්වා කියන දක්ෂ ක්‍රීඩකයා බිහි කිරීමට මුල් වුණේ කව්ද?මම 13 න් පහළ පාසල් කණ්ඩායමට ඇතුළු වුණාම පුහුණු කළේ ජී. රණසිංහ ගුරුතුමා. එතැන් සිට සිසිර හඳුන්ගේ, සුමිත් ප්‍රසන්න ගුරුවරු මාව පුහුණු කළා. පෙම්ලාල් ප්‍රනාන්දු, ඩෙව් වට්මෝර්, ටොම් මූඩි ඇතුළු බොහෝ දෙනෙක් මාව මේ තත්ත්වයට ගේන්න වෙහෙස වුණ බව කියන්න ඕන.ඔබ පි‍්‍රයකරන විදේශීය ක්‍රීඩකයින්.බ්‍රයන් ලාරා සහ සචින් ටෙන්ඩුල්කාර් ගේ පිතිහරඹයට කැමැතියි.චාමරගේ විවේකය ගෙවෙන්නෙ.විවේකය නම් හරිම අඩුයි දවස් දෙක තුනකට සැරයක් කොහොමහරි අම්මල තාත්තල බලන්න යනවා. පාණදුරේ පන්සලට, කළුතර බෝධියට යන්නත් කැමැතියි. දැන් පුතා ඉන්න නිසා ලැබෙන පුංචි හෝ ඉඩකදී එයා එක්ක තමයි කාලය ගෙවෙන්නේ.ක්‍රීඩා පිටියේදී ලැබෙන පේ‍්‍රක්ෂක ප්‍රතිචාර ගැන කීවොත්.පේ‍්‍රක්ෂකයින් අපට හරිම ආදරෙයි. ඒ නිසා ඔවුන්ගේ ප්‍රතිචාර ඉහළයි. ඒත් තරගයකදී පිටියේ හතරේ සීමාව ආසන්නයේ පන්දු රකින විට ඔවුන් කෑ ගහනවා. ඒ වෙලාවට බලන්න අපහසුයි. එහෙම වුණොත් අවධානය ගිලිහෙනවා. මේ නිසා ආදරණිය ක්‍රිකට් ලෝලී පේ‍්‍රක්ෂකයින්ගෙන් ඉල්ලන්නේ එහෙම ක්‍රීඩකයින්ගේ නම කියල කෑගහන්න එපා කියලයි.නිවෙසට ඇතුළු වද්දීම දුවගෙන පැමිණි පුතා ආපසු ගියේ අප අමුත්තන් නිසාවෙන්. එහෙත් ගීත් ඔහුගේ ඡායාරූපයක් ගෙන ඔහුට පෙන්වූ පසු අප සමඟ ඉතාමත් සුහදව කතාබහ කළා.පුතා ක්‍රිකට් ගහන්නෙ නැද්ද?ගහනවා... යාළුවො එක්ක ඉඳල හිටලා. මේ කතාබහට චාමරත් එක්වුණා.පුතා කා එක්ක ද ක්‍රිකට් සෙල්ලම් කරන්නෙඇයි තාත්තෙ... මොන්ටිසෝරි යාළුවො එක්කනෙ.මුලින්ම කිසිම හිනාවක් නොතිබූ මුහුණේ දැන් අපූරු සිනාවක් මැවෙනවා. කිරි දත් කිහිපය පෙන්වා සිනාවෙන අතර තාත්තා සමඟ ක්‍රිකට් සෙල්ලම් කරනවා.පුතා ක්‍රිකට් ක්‍රීඩකයෙක් කරනව ද? ඒ පැනය නොඅසාම බැහැ.“තවම පුතාට ක්‍රිකට් ගැන එතරම් හැඟීමක් නැහැ. ඒත්, ලොකු වන විට එයා අනිවාර්යයෙන්ම ක්‍රීඩා කරාවි. ඒත් අනාගතය කොහොම වෙයිද කියල දැන්ම කියන්න බැහැ.”බටහිර ඉන්දීය කොදෙව් එක්දින සංචාරය සමඟින් එළඹෙන ලෝක කුසලාන ක්‍රිකට් කිරුළ අපේ මවුබිමට ගෙන දෙන්නට ඔහුගේ දස්කම් ඉවහල් වේවා යන පැතුමෙන් අපි සමුගත්තෙමු.ඉඳුනිල් වීරරත්නඡායා - ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av1011288</link>
    <topic>ජාතික රූපවාහිනිය යළිත් ප්‍රවෘත්ති කලාවේ මහා සම්ප්‍රදායයට</topic>
    <author/>
    <content>ජාතික රූපවාහිනිය යළිත් ප්‍රවෘත්ති කලාවේ මහා සම්ප්‍රදායයටජාතික රූපවාහිනි සංස්ථාවේ සභාපතිසරත් කෝන්ගහගේජනාධිපති මහින්ද රාජපක්ෂ මැතිතුමාගේ දෙවැනි පදවි ප්‍රාප්තියට සමගාමීව ජාතික රූපවාහිනිය පසුගිය 19 වැනිදා සිට යළිත් ප්‍රවෘත්ති කලාවේ මහා සම්ප්‍රදායය වෙතට අවතීර්ණ වූයේය. එය ජාතික රූපවාහිනි සංස්ථාවේ සභාපති සරත් කෝන්ගහගේ මහතාගේ විශිෂ්ට සංකල්පයක් පරිදි ක්‍රියාත්මක වූවකි.1982 දී ජාතික රූපවාහිනි සංස්ථාව පිහිටුවීමත් සමඟම එය විසින් ප්‍රවෘත්ති කලාවේ මහා සම්ප්‍රදායයක් ගොඩනංවන ලදි. ඒ සඳහා මූලික වූයේ එවක රාජ්‍ය අමාත්‍යංශයේ ලේකම් වූ ආචාර්ය සරත් අමුණුගම හා ජාතික රූපවාහිනි සංස්ථාවේ ආරම්භක සභාපති එම්.ජේ. පෙරේරා මහතා යන දෙදෙනාය. ඔවුන් දෙදෙනාම දක්ෂ සිවිල් පරිපාලකයන් වූ අතර ජනමාධ්‍ය පිළිබඳ ප්‍රාමාණික විද්වත්හු වූහ. එසේම තියුණු රස භාවයකින් හා විචාර කලා විඥානයකින් හෙබි අය වූහ.එහෙත් ජාතක රූපවාහිනි සංස්ථාවේ පසුකාලීන පාලන යුගවලදි යම්යම් හේතු මත මේ මහා සම්ප්‍රදායය බිඳ වැටුණු අතර ප්‍රේක්‍ෂකයෝ තම දුරස්ථ පාලකය පාවිච්චි කරමින් වෙනත් නාලිකා වෙත තම අවධානය යොමුකළහ. කිසියම් ජනමාධ්‍යයක (පුවත්පත් වේවා; රූපවාහිනිය වේවා, ගුවන්විදුලිය වේවා) එහි ප්‍රවෘත්ති සම්ප්‍රදායය බිඳ වැටීම යනු එම මාධ්‍යයේ පරිහානිය සලකුණු කරවන්නක් නොවන්නේද?ජනමාධ්‍ය පිළිබඳ ශාස්ත්‍රාලීය අවබෝධයකින්ද ප්‍රායෝගික පළපුරුද්දකින්ද යුතු සරත් කෝන්ගහගේ මහතා මේ යථාර්ථය සවිඥානිකව වටහාගෙන දැන් රූපවාහිනි සංස්ථාව නව මඟකට අවතීර්ණ කරමින් සිටී.රූපවාහිනී ප්‍රවෘත්ති කලාවේ නව මහා සම්ප්‍රදායය සංකේතවත් කෙරෙන පළමු සංඥාව එහි ආරම්භක තේමා වාදනයයි. රූපවාහිනි මුල් යුගයේ අපට ඇසුණු (සෝමසිරි ඉලේසිංහ නිර්මාණය කළ) තේමා වාදනය මෙවර ප්‍රති නිර්මාණයකින් යුතුව අපට යළි අසන්ට ලැබේ.මාධ්‍ය ප්‍රවෘත්ති කලාවක වැදගත්ම දේ වගකීම් සහගත බවයි. විශේෂයෙන් නිවැරැදි පුවත් වාර්තාකරණයයි. රාජ්‍ය මාධ්‍ය ආයතනයක යම්යම් සීමා පැවතියද සන්නිවේදකයන්ගේ දක්ෂතාව විය යුත්තේ එම සීමාව දක්වා යා හැකි උපරිම දුර ගමන් කිරීමය. රූපවාහිනි ප්‍රවෘත්ති සම්පාදනයේදී දැන් වාර්තාකරුවන්ට නවීන සිද්ධාන්ත හා ශිල්පක්‍රම වශයෙන් දෙස් විදෙස් පුහුණුව ලබාදී ඇතැයි ජාතික රූපවාහිනි සංස්ථාවේ ප්‍රවෘත්ති හා කාලීන සිදුවීම් අංශයේ නියෝජ්‍ය අධ්‍යක්ෂ ජනරාල් (ප්‍රවෘත්ති) සුමේධ අතුලසිරි මහතා පවසයි.ප්‍රවෘත්තිකරණයේ අවධානය යොමුකළ යුතු වැදගත් අංශයක් වන්නේ භාෂාවයි. භාෂාව නිවැරැදිවත් ව්‍යක්තවත් භාවිතා කිරීම ප්‍රවෘත්ති වාර්තාකරුවන්ගේ වගකීම වන අතර එය නිවැරැදිව උච්චාරණය කිරීම ප්‍රවෘත්ති නිවේදකයන්ගේ වගකීම වන්නේය.ප්‍රවෘත්ති පිළිබඳ විශ්වසනියත්වයේදී නිවේදක නිවේදිකාවන්ගේ භූමිකාව ද වැදගත් කාර්යභාරයක් ඉටුකරයි. මාගේ ආකල්පයට අනුව නම් ප්‍රවෘත්ති නිවේදක නිවේදිකාවන් වෙනත් වැඩසටහන් මෙහෙයවන්නන් නොවිය යුතුය. ඔවුන්ගේ ඇඳුමේ පැලඳුමේ පවා කිසියම් චාම් බවක් තුබුවමනාය. රූපවාහිනි සංස්ථාවේ නව පරිපාලනය ඒ අරභයා සැලකිලිමත් වීම අගය කළ යුත්තකි.රූපවාහිනි ප්‍රවෘත්ති ගෙන එන මැදිරිය ජාතික රූපවාහිනියේ අනන්‍යතාව හා සම්ප්‍රදායය රැක ගනිමින් නවීකරණයට ලක්කර ඇති අතර එයට ආකර්ෂණීය මෙන්ම නූතන පෙනුමක් ද ලබා දී ඇත.තාක්ෂණික ගුණාත්මකභාවය ද ප්‍රශංසා කටයුතුය. ප්‍රවෘත්ති විකාශනය ආවරණය කිරීම සඳහා එකවර කැමරා පහක් උපයෝගි කර ගැනේ.ප්‍රවෘත්ති විකාශය කෙරෙන කාල සීමාවේදී වෙළෙඳ දැන්වීම් අවම කිරීමට කටයුතු කෙරෙන බව ජාතික රූපවාහිනි සංස්ථාවේ සභාපති සරත් කෝන්ගහගේ මහතා කියයි. බොහෝවිට ප්‍රවෘත්ති බලනවා යැයි අප බලන්නේ අපේ පාරිභෝගික මනස කලඹවාලන වෙළෙඳ දැන්වීම් නොවේද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av1011289</link>
    <topic>HTV දිය ඇලි වැඩසටහන් මාලාව 50 සපුරයි</topic>
    <author>ඉඳුනිල් වීරරත්න</author>
    <content>HTV දිය ඇලි වැඩසටහන් මාලාව 50 සපුරයි2008 වසරේ නවතම සැටලයිට් රූපවාහිනී නාලිකාවක් ආරම්භ වන්නේ අපේ රටේ උරුමය (Heritage) ලොවට කියා පෑමේ අරමුණින්. ප්‍රවීණ රූපවාහිනී නිවේදකවරයකු මෙන්ම වැඩසටහන් අධ්‍යක්ෂවරයකු වන හේම නලීන් කරුණාරත්න විසින් ආරම්භ කළ මෙම නාලිකාව හැඳින්වූයේ HTV නමින් (Heritage TV). අපේ උරුමයන් ලොවට හඳුන්වාදීමේ අරමුණින් ඇරැඹුණු HTV නාලිකාව මුලින්ම පැය 2ක ගුවන් කාලයකට මැදපෙරදිගට සහ යුරෝපයට පමණක් විකාශය විය.එහෙත් බොහෝ දෙනාගේ ඉල්ලීම නිසාම එය ශ්‍රී ලංකාව තුළ ද විකාශය කිරීම ඇරැඹි අතර ඩයලොග් සැටලයිට් නාලිකාවේ 63 සුසර කළ විට HTV නාලිකාව නැරඹීමේ අවස්ථාව දැන් ශ්‍රී ලාංකිකයින්ට ද උදාවී තිබෙනවා.අපේ උරුමය ලොවට කියාපෑමේදී එය ප්‍රධාන කොටස් හතරක් යටතේ සිදු කෙරෙයි. ඉන් පළමුවැන්න සොබාදම් උරුමයයි. දෙවැන්න සංස්කෘතික උරුමයයි. තෙවැන්න ජන උරුමය වූ අතර සිව්වැන්න ලෙස ඔවුන් තෝරාගෙන ඇත්තේ ජගත් උරුමයයි.ප්‍රමාණයෙන් කුඩා වුවත් ලොව වෙනත් කිසිදු රටකට නොදෙවැනි වූ භූගෝලීය පිහිටීමත් ඒ නිසාම දුටුවන් නෙත් සිත් වශීකරවන පරිසරයත් නිසාවෙන් මේ වන විට ශ්‍රී ලංකාව විදේශීය සංචාරකයින් ගේ ද ආදරයට පාත්‍ර වී අවසන්.ඉතාමත් කෙටි කලකින් මේ සා විශාල ජනප්‍රියත්වයක් HTV නාලිකාවට ලැබීමට ප්‍රබලම හේතුසාධකය ලෙස හැඳින්විය හැක්කේ අපේ රටේ ඇති ඓතිහාසික වටිනාකම් ඇති ස්ථාන, සෞන්දර්යාත්මක රසවිඳින්නට හැකි ස්ථාන මෙන්ම මෙතෙක් බහුතරයකගේ නෙත නොගැටුණු අතිශය සුන්දර ස්ථාන පිළිබඳව විකාශනය කෙරෙන වැඩසටහන් නිසාවෙන් යැයි කීම අතිශයෝක්තියක් නොවේ.තරංග ප්‍රසාද්මේ අතරින් නාලිකාව ආරම්භයේ පටන් මේ දක්වාම විකාශය කෙරෙන ‘දිය ඇලි’ වැඩසටහන ප්‍රධාන තැනක් ගනී.දියඇලි වැඩසටහන් 50 සම්පූර්ණ වීම නිමිත්තෙන් මෙම මාසයේ වෙනස්ම ආකාරයේ වැඩසටහනක් ඉදිරිපත් කිරීමට සූදානමින් සිටින වැඩ සටහනේ අධ්‍යක්ෂක මෙන්ම ඉදිරිපත් කරන්නා (පූරකවරයා) මේ පිළිබඳව කතාබහකට දැන් සූදානමින්.’හේම නලින් කරුණාරත්නගේ සිතුවිල්ලක් එච්.ටී.වී. සංස්කරණ මැදිරියේ සැකසූ ඉන්දික වීරකෝන්ගේ කැමරාවෙන් දුටු තරංග ප්‍රසාද් සොයා ගොසින් ගෙන එන දිය ඇලි’.ඒ දිය ඇලි වැඩසටහන ඇරැඹෙන ආකාරයයි. එතැන් සිට දිගහැරෙන රූප රාමු පෙළ තරංග නවාතැන්ගෙන සිටින තැන සිට දර්ශනය වෙයි.අපි තරංග ප්‍රසාද් ගේ වචන වලින් ම කතාව කියවමු.”දිය ඇලි වැඩසටහනේ ආරම්භය ගන්නෙ නවාතැනින්. එතැන් සිට දිය ඇල්ල තෙක් ගමන් මාර්ගය ඉතාමත් පැහැදිලිව විස්තර සහිතව රූගත කරනවා. එසේ යන අතරතුර හමුවන විශේෂ ස්ථාන, සුන්දර ස්ථාන රූගත කරගන්න අමතක කරන්නෙ නැහැ. උදාහරණයක් ලෙසට එක් දිය ඇල්ලක් සොයා යත්දී සප්ත කන්‍යා කදුවැටිය මුණගැසුණා.එහි තිබෙන විශේෂත්වය තමයි කන්දේ හැපී සිදුවුණු විශාල ගුවන් අනතුර. තවමත් එම ස්ථානයේ ගුවන් යානයේ රෝදයක් සමඟ සිහිවටන තිබෙනවා. මේවා වැඩසටහනට එක්කර ගත්තාම ප්‍රේක්ෂකයාට ලැබෙන දැනුම වින්දනය වැඩියි.සාමාන්‍යයෙන් මෙවැනි එක් වැඩසටහනක් රූගත කරන්න දින කිහිපයක් ගතවන අවස්ථා බහුලයි. මේ විදිහට දැනට අපි දිය ඇලි 24ක් පිළිබඳව වැඩසටහන් 50ක් කරලා තිබෙනවා.”සැබැවින්ම නරඹන්නාට රසවත් එහෙත් රූගත කිරීමේදී අපමණ දුක්ගැහැට විඳින්නට සිදුවන මේ කාර්යයේදී අනපේක්ෂිතව මුහුණ දෙන්නට සිදුවන්නේ අමතක නොවන සිදුවීම්වලට.”ඇත්තෙන්ම ඒ පිළිබඳව කියන්නට හරිම ත්‍රාසජනක, බියජනක සිදුවීම් රැසක් තිබෙනවා. පසුව ඒවා යළි යළිත් ආවර්ජනය කිරීමේදී සිතට දැනෙන්නේ අසීමිත සතුටක්.ලංකාවේ වැඩිපුරම දියඇලි පිහිටා තිබෙන්නේ රත්නපුර දිස්ත්‍රික්කයේ. එහි අපේ පළමු ගමනේ දී ඉලක්කය වුණේ බලංගොඩ ලස්සන ගමක පිහිටා තිබුණු දෙයවිනි ඇල්ල.සාමාන්‍යයෙන් දිය ඇල්ලක් සොයාගෙන යන විට පරිසරය ගැන තොරතුරු දන්න ගමේ එක්කෙනක් දෙන්නෙක් එකතුකරගැනීම සිරිතක්. ඒ අනුව පරිසරයට ආදරය කරන ජයලත් නැදුන්ගමුව ගම්වැසියා අපත් සමඟ එකතු වුණා. ජයලත් සමඟ ඉදිරියට යන විට අහම්බයෙන් තරුණයන් දෙන්නෙක් ද එකතු වුණා.මෙහෙම ටිකදුරක් යන විට කුඹුරට යන මාමා කෙනෙක් මුණගැසුණා. ඔහුත් අර තරුණයන් සමඟ කතාකිරීමෙන් පස්සෙ අපේ ගමනට එක්වුණා.අපි උදේ පිටත් වුණේ දවල් කෑමට ආපහු එන්න පුළුවන් වේවි කියල හිතල. ඒ නිසා කඩල, බඩඉරිඟු වගේ දේවල් තමයි අරගෙන ගියේ. ගල් උඩින් නැගගෙන ගිය ගමන අපි හිතුවටත් වඩා දුෂ්කර වුණා. අන්තිමේ දියඇල්ල මුදුනට යනකොට හවස 6 විතර වෙලා.ආපසු එන ගමනේදී ගල් උඩින් බහින එක අවදානම් නිසා කැලෙන් බහින්න තීරණය කළා. මාමා තමයි නඩේගුරා. පුංචි අඩිපාරක් ඔස්සේ මාමා පිටිපස්සෙන් අපි පහළට එනවා. ඒ අඩිපාර දඩයම්කාරයො දර කපන්න එන අය පාවිච්චි කරන එකක්.එක්වරම මාමා පාර වෙනස් කළා. අපිට කැලේ ගැන ඒ තරම් අවබෝධයක් නැති නිසා නිහඬවම මාමා පිටිපස්සෙ ගියා. ටික වේලාවකින් අපිට පාර වැරදුණා. මහා වනාන්තරය මැද්දෙ කිසිදෙයක් පේන්නෙ නැති කරුවලේ අපි අතරමං වෙලා. බඩගින්න, පිපාසය සහ බිය අප වෙළාගෙන. අන්තිමේ මාමා කොළ අතු එල්ලලා චාරිත්‍ර වගයක් කරලා ආයෙත් ගමන පිටත්වුණා. පැය භාගයකින් විතර ගමේ එළි පෙනුණා.ගමට ආවට පස්සෙ තමයි අපි පාර වෙනස් කරපු හේතුව දැනගත්තෙ. ඒ පාරෙ වල් ඌරන්ට තුවක්කු බැඳලා. එහෙම වෙලාවට ගහක අත්තක් පෙත්තක හැඩයට කපනවලු. මාමා ඒක දැක්ක නිසා තමයි එදා අපේ ජීවිත බේරුණේ.මෙවැනි ත්‍රාසජනක අත්දැකීම් මෙන්ම සුන්දර අත්දැකීම් ද බොහෝයි.”කොට ගඟ දියඇල්ල ගැන වැඩසටහනට ගිය ගමන හරිම සුන්දර එකක්. මේ ගමනට දවස් පහක් ගතවුණා. රාත්‍රී 2ක් කැලේ ගතකරන්න වුණා. පේරාදෙණිය විශ්වවිද්‍යාලයේ පරිසර ගවේෂකයින්ගේ කණ්ඩායම සමඟ ඒ ගමන පිටත්වුණේ. හැමදෙනාගේම කරේ කිලෝ 45ක විතර බරක්. කන්න බොන්න උයන්න කූඩාරම් ගහන්න අවශ්‍ය බඩුමුට්ටු ඒ අතර. කැලේක කූ®ඩාරම් ගහගෙන ඉඳලා උයාගෙන කාලා ලබපු ඒ අත්දැකීම් ජීවිතයේ වෙනස්ම අත්දැකීමක්.ගමන දුෂ්කර වුණත් සාර්ථක නිසා දැනෙන්නෙ ලොකු සතුටක්.ප්‍රතිචාර ගැන කතාකළොත්?වැඩසටහන බලන අයගෙන් අසීමිත ප්‍රතිචාරයක් ලැබෙනවා. බොහෝ අය අපට ආදරෙයි. ඒ වගේම දිය ඇලි සහ සුන්දර ස්ථාන ගැන තොරතුරු ලබා දෙනවා. දැනට අපේ රටේ දිය ඇලි 300කට අධික ප්‍රමාණයක් පිළිබඳව විස්තර අප සතුව තිබෙනවා. අදාළ ප්‍රදේශවල කිහිප දෙනෙක් හැරෙන්නට පිට කෙනෙක් නොගිය දිය ඇලි ආශ්‍රිත තැන් බොහොමයක් ද ඒ අතර. තවමත් නමක් පවා නොමැති දිය ඇල්ලක තොරතුරු ද අප සතුව තිබෙනවා. ඉදිරියේදී ඒවා ඇතුළුව ලංකාවේ සියලුම දිය ඇලි ගැන වැඩසටහන් කරන්නට බලාපොරොත්තු වෙනවා.සැබැවින්ම මේ අපේ උරුමයේ අරුමයයි. සොබාදම් මාතාව අප තිළිණ කළ මිල කළ නොහැකි වස්තුවයි. එහෙයින් එය නරඹා රසවිඳ නෙත, ගත, සිත සනසාගෙන මතු පරපුරට සුරක්ෂිත කරදීම අපගේ වගකීම මෙන්ම යුතුකමද වෙයි.අපේ උරුමය සොයා යන මේ භාරදූර ගමනේ බර කරට ගන්නා පිරිසක් ද සිටිති.”මේ සඳහා හෙරිටේජ් ටෙලිවිෂන් කාර්ය මණ්ඩලයේ 24ක පමණ පිරිසක් සහාය දෙනවා. මෙය හේම නලීන් කරුණාරත්න මහතාගේ සිතිවිල්ලක්. ඉන්දික වීරකෝන් මේ දවස්වල කටයුතු කරන කැමරා ශිල්පියා. සංස්කරණයෙන් සහාය වන්නෙ විරංග කැටපෙආරච්චි. විශේෂයෙන් සඳහන් කරන්න ඕන වැඩසටහනට පූර්ණ අනුග්‍රහය දෙන්නෙ මෙට්‍රොපොලිටන් ආයතනය. කැනන් වීඩියෝ කැමරාවෙන් පටිගත කරන අතරම, 40ච් කැනන් කැමරාවකින් නිශ්චල ඡායාරූප ගන්නවා. සුරේෂ් හේරත්, රස්ලිම් රහමන් සහ චමින්තා තිලකරත්න විශේෂ සහයෝගයක් ලබා දෙනවා.”වැඩසටහන් 50 සම්පූර්ණවීම නිමිත්තෙන් විශේෂ යමක් සංවිධානය කෙරෙනවද?මේ වෙනුවෙන් ළඟදීම විශේෂ වැඩසටහනක් දිය ඇල්ලක් අසල නරඹන්නන් ගෙන්වාගෙන පවත්වන්න කටයුතු සූදානම් කර තිබෙනවා. බැසිල් රාජපක්ෂ ඇමැතිතුමා ප්‍රධාන අමුත්තා ලෙස සහභාගිවීමට නියමිතයි.මීට සමගාමීව ‘දියඇලි’ පිළිබඳව පොතක් ද එළිදක්වන්නට සූදානම්. රූපවාහිනී මාධ්‍යයේ වැඩසටහනක් කරන්නේ කොහොමද කියන අදහස රැගත් පොතක් ද එදින එළි දකීවි.අපේ රටේ සුන්දර ස්ථාන මෙන්ම අපේ උරුමය දැන් පැය 24 පුරාම මුළු ලෝකයටම නැරඹිය හැකියි. VX-TV මඟින් පැය 24 පුරාම යුරෝපීය රටවල් ගණනාවකට විකාශය වන එම්.ටී.වී.www.htv.lk මඟින් ද නැරඹිය හැකියි. 0772331311, 0112556699, HTV, 7 ඒ, ඕෂන් ටවර්, දුම්රියපල පාර, කොළඹ 4.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av10112811</link>
    <topic>මෙතන අඬන්න තරම් දෙයක් සිද්ධ වුණේ නැහැ අපර්ණා</topic>
    <author/>
    <content>මෙතන අඬන්න තරම් දෙයක් සිද්ධ වුණේ නැහැ අපර්ණාලියන්නේ නිව්ටන් ගුණසේකර අඳින්නේ හර්ෂ ගුණවර්ධනමෙතෙක් කතාවඩග්ලස් දැරණියගල නම් ධනවත් ව්‍යාපාරිකයාගේ පළමු විවාහයේ එකම දියණිය සුරූපී තිසරුය. ඇය ප්‍රේමයෙන් වෙලී සිටින්නේ තරුණ කඩවසම් පුවත්පත් කලාවේදියකු වන සඳුන් කළුපහන සමඟය. ඩග්ලස්ගේ දෙවැනි කසාදයේ බිරිය සේරා උඩඟු ගති පැවතුම් ඇති උඩරට කාන්තාවකි. ඇය හැමවිටම උත්සාහ කරන්නේ තිසරුව තම අණසක යටතේ තබා ගන්නටය. එයට තිසරු විරුද්ධ වීම නිසා දෙදෙනා අතර නිතරම මත ගැටුම් ඇතිවේ.මේ අතර සමාජයට හොඳ මුහුණක් පෙන්වා සිටින ඩග්ලස් නොයෙකුත් සමාජ විරෝධී ක්‍රියාවලද නිරතවෙයි. ඔහු චිත්‍රපටයක් නිෂ්පාදනය කරන්නට ඉදිරිපත් වන අතර එහි රඟපෑමට තෝරාගත් නිළියක් සමඟ හෙතෙම අනියම් සම්බන්ධතාවයක් ද පවත්වාගෙන යන්නේ බිරියට හොර රහසිනි. සඳුන්ගේ නෑනණ්ඩිය වන රූමත් අපර්ණා චිත්‍රපට නිළියක් වීමේ සිහින දකිමින් සිටින අතර සඳුන්ගේ උදව්වෙන් ඩග්ලස් දැරණියගලගේ චිත්‍රපටයට සම්බන්ධ වෙයි.මේ සිදුවීම් පෙළ මෙසේ ගලා යද්දී තිසරු ගැන මතු බලාපොරොත්තුවෙන් පසුවෙන ඇගේ ඇවැස්ස මස්සිනා වන නීතිඥ හෙක්ටර් කෑරගල බැරිස්ටර් විභාගයෙන් සමත් වී එංගලන්තයේ සිට ලංකාවට පැමිණේ. ඔහු තිසරුගේ ප්‍රේමය අපේක්‍ෂා කරතත්, තිසරු ඊට අනුකූලත්වය නොදක්වන්නේ ඇය සඳුන්ට මුළු හදින්ම ආදරය කරන නිසාය.අද එතැන් සිට...“හරි.. දැන් ගිහින් දෙන්නම ඉක්මනට මේකප් කර ගන්නවා. හරි අප්.. අද මට වැඩ ගොඩක් කරගන්න තියෙනවා..” වංශනාථ කැමරා ශිල්පියා දෙසට හැරෙමින් උස් හඬින් කෑ ගැසුවේය.කර කියා ගන්නට දෙයක් නොමැතිවූ අපර්ණා අසරණ හැඟීමෙන් යුතුව වේශ නිරූපණ කටයුතු සඳහා වෙන් කර තිබූ කාමරය දෙසට පිය නැඟුවාය.”ඉඳගන්න මිස්..” මැදිවියේ පසුවූ වේශනිරූපණ ශිල්පියා අපර්ණා දෙස බලමින් කීවේ කරුණාවන්ත ස්වරයකිනි.”මොකක්ද ඔයා කරන රෝල් එක..? මට හරියටම මතක නැහැ.”ඔහු නිකට කසමින් කල්පනා කළේය.”උදුම්බරාගෙ චරිතය..””හරි.. හරි.. දැනුයි ඔන්න මගෙ මීටරයට වැටුනෙ,. ඔයා ආර්ට් ඩිරෙක්ටර් ගාවට ගිහිල්ලා ඇඳුම් ටික ඇඳගෙන එන්නකො...”අපර්ණා පුටුවෙන් නැගිට නැවත ආර්ට් ඩිරෙක්ටර් සොයා දිව ගියාය. ඇයට ලැබුණේ රතුපාට කෙටි සායක් හා ඊටම ගැළපෙන රෝස පැහැති අත් කොට බ්ලව්සයකි.”ඕක අන්න අර රූම් එකට ගිහින් ඉක්මනට ඇඳ ගන්නවා..” ආර්ට් ඩිරෙක්ටර්වරයා එවර කෑ ගැසුවේ අන් අයටද ඇසෙන තරම් උස් හඬිනි. හිතට දැනුණු ලැජ්ජාව මැඩගෙන ඇය නැවත අල්ලපු කාමරයට දිව ගියාය. කෙටි සාය සහ බ්ලව්සය හැඳ බැලූ කල ඉඟ සුඟ කැපී බේරෙන සිරුරේ මෙතෙක් නුදුටු ලස්සනක් මතුවී ඇති අයුරු ඇය කැඩපත තුළින් දුටුවාය. ඒ මොහොතේ නම් අපර්ණාගේ හිතට දැනුණේ සියුම් සතුටකි. ඇය කීප වරක්ම හැරි.. හැරී සිය සිරුරේ හැඩ වැඩ බැලුවාය.”ඉක්මන් කරන්න ළමයො.. ඔයා එනකන් අතන මේකප් ආර්ටිස්ට් බලාගෙන ඉන්නවා..” කාමරයට එබෙමින් එවර කෑ ගැසුවේ සහාය අධ්‍යක්‍ෂ මොරමුදලිය. අපර්ණා යාම්තමට සිනාසී වේශ නිරූපණ ශිල්පියා වෙත දිව ගියාය.ඒ වන විටත් අපෝන්සුව හැඩ ගන්වා තිබිණ. මදක් තට්ටය පෑදුන ඔහු හැඳ පැලඳ සිටියේ බොහෝ දේශපාලකයින් අඳින චයිනීස් කොලරය සහිත අත්දිග සුදු ජාතික ඇඳුමක් හා කළු කලිසමකි. අපර්ණා දුටු සැනින් “උඹ හරි ලස්සනයි කෙල්ලෙ” කියන්නාක් බඳු කෑදර බැල්මකින් ඔහු ඇය දෙස ඇස පිය නොහෙළා බලා සිටියේය.අපර්ණා වෙස් ගන්වන ගමන් වේශ නිරූපණ ශිල්පි මඩපතා ඇය සමඟ නිවුණු හඬින් කතාබහ කළේය. මේ ඇයගේ ප්‍රථම චිත්‍රපට රංගනය බව ඔහු ඒ වන විටත් දැනගෙන සිටියේය.”අපර්ණා කැමැත්තෙන්ද මේ කැරැක්ටර් එක බාර ගත්තෙ?” ඔහු ඇගේ වරලස සකසන ගමන් කටහඬ බාලකරමින් ඇසුවේය.”ඒත් අංකල් මේ වගේ සීන් එකක් නම් පිටපතේ තිබුණෙ නැහැ...” ඇය බිඳුණු හඬින් මිමිණුවාය.”ඔය දරුවා මේ ෆීල්ඩ් එකට තාම අලුත් විත්තිය මට තේරෙනවා. චිත්‍රපටි ලොකෙ සිද්ධවෙන දේවල් හරි පුදුමයි ළමයො.. මටත් ඔයාගෙ වයසෙ දුවක් ඉන්නවා...””මං හීනෙන්වත් හිතුවෙ නැහැ අංකල් මට මේ වගේ බෙඩ්රූම් සීන් එකක් කරන්න සිද්ධ වෙයි කියලා... මං මේ වෙලාවෙ හරිම අසරණයි අංකල්.””මට තේරෙනවා... සමහර අධ්‍යක්ෂවරු මේ වගේ පිටපතේ නැති අසභ්‍ය දර්ශන බලෙන්ම වාගේ අරගන්නවා... මේකත් ඒ වගේ අවස්ථාවක්. දැන් ඉතින් කරන්න දෙයක් නැහැ දරුවා..”අපර්ණා ඇස් දෙකේ කඳුළු පුරවාගෙන ඔහුට සවන් දීගෙන සිටියාය.”මං මේ වගේ කතාවක් කිව්ව විත්තියක් සෙට් එකේ කාටවත් එහෙම කියන්න එපා... නැත්නම් මගෙ බෙල්ලත් කැපිලා යයි..””නැහැ අංකල් මං කට හොල්ලන්නෙ නැහැ..”වෙස් ගැන්වීමෙන් අනතුරුව දර්ශන තලයට පිවිසි අපර්ණා දෙස කොයි කවුරුත් දෑස් දල්වන්නට වූයේ ඇගේ රූ සිරියෙන් මත් වූවන් පරිද්දෙනි. ඇගේ මනරම් රූපකාය ප්‍රධාන නිළි චරිතයකට වුවද සුදුසු බව සමහරු කල්පනා කළහ.ඒ වනවිට දර්ශනය රූගත කිරීම සඳහා අවශ්‍ය සියල්ල සූදානම් කර තිබිණ. චිත්‍රපට අධ්‍යක්‍ෂ වංශනාථ නැවතත් රූගත කරන දර්ශනය අපර්ණාටත් අපෝන්සුටත් පැහැදිලි කළේය.”මට හරි බයයි සර්. මේ බලන්න මාව ගැහෙන හැටි..””ළමයො.. මේක රඟපෑමක් විතරයි..””ඒ වුණාට සර්.. මට මේ වවගේ සීන් එකක් කරන්න හරිම අමාරුයි. මට ලැජ්ජයි.. බයයි..”එවර වංශනාථ ඇය දෙස බැලුවේ කෝපයෙන් දත්මිටි කමිනි.”මෙතන තොත්ත බබා වෙන්න විතරක් හදන්න එපා. තමුසෙ අර සුරේෂ් කියන නළුවත් එක්ක නටන නාඩගම් මං දන්නෙ නැහැයි කියලා හිතුවද? යනවා සෙට් එකට.. මේක සෙල්ලමක් කියලා හිතුවද?”ඔහු පුටුව පසෙකට තල්ලුකරමින් උස් හඩින් කෑගැසුවේය.”අද ඩිරෙක්ටර්ට හොඳටම තදවෙලා..” විදුලි ආලෝකය හසුරුවන්නට ආධාර කළ තරුණ ගැටයා තමා අසල සිටි සහකරුට ඇසෙන නෑසෙන හඬින් කීවේ කට ඇද කරමිනි.දර්ශන තලය සකස්කොට තිබූ හෝටල් කාමරය ඇතුළත විදුලි ආලෝක ශිල්පීන් දෙදෙනක්ද, අධ්‍යක්‍ෂවරයාද, ප්‍රධාන කැමරා ශිල්පියාද වූහ. තමා බලයෙන් අතවරයට ලක් කරන දර්ශනයක් මේ පිරිස ඉදිරියේ කෙසේ රඟපාන්නේද යන වේදනාකාරී හැඟීමෙන් අපර්ණගේ මුළු ගත සිතම වෙව්ලුම් කමින් තිබිණ.ප්‍රථම ජවනිකාව ඇරඹිය යුතුව තිබුණේ බෙනට් නම් මැදිවියේ නම්බුකාර සල්ලිකාරයා සමඟ ඇය හෝටල් කාමරයට ඇතුළුවෙන අවස්ථාව රූගත කිරීමය. එම දර්ශනය කරදරයකින් තොරව රූගත කෙරිණි. අනතුරුව කැමරාවට හසුකර ගත යුතුව තිබුණේ මැදිවියේ නළුවා ඇයව බලහත්කාරයෙන්ම සිප වැළඳ ගන්නා අයුරු නිරූපණය කරන අවස්ථාවය. පළමු ටේක් එකේදීම එය වැරැදී ගිය හෙයින් වංශනාථ සිටියේ තරමක කෝපයකින් යුතුවය. ඔහුගේ සිතට අල්ලන පරිද්දෙන් අපර්ණා රඟපෑවේ නැත.”මොකක්ද තමුසෙට හැදිලා තියෙන ලෙඩේ..? මට මෙහෙම ෆිල්ම් රෝල්ස් නාස්ති කරන්න බැහැ.. මේවා සේරම සල්ලි.. සල්ලි.. හරියට කරන්න බැරිනම් අල්ලලා දාලා ගෙදර යනවා..”වංශනාථගේ ගෝරනාඩුවට අපර්ණාගේ දෑසට කඳුළු පිරුණේ නිතැතිනි.ඇය හිතට දිරිගෙන නැවත එම ජවනිකාව රඟපාන්නට පෙළගැසුණාය. වේශ නිරූපණ ශිල්පි මඩපාත දුව අවුත් නැවත ඇගේ මුහුණට සාත්තු සප්පායම් කළේය.”ඔයා ඕවා ගන්න එපා ළමයා.. ලැජ්ජා වෙන්නෙ නැතුව රඟපාන්න බලන්න... මේක රඟපෑමක් විතරක් කියලා හිතන්න..” වේශ නිරූපණ ශිල්පියා ඇයව දිරිගන්නමින් කීවේය.දෙවැනි වරටද එම ජවනිකාවම රූගත කරන්නට වංශනාථ සැරසුණේය.”ඇක්ෂන්” ඔහු නැවත උස් හඩින් කෑ ගැසුවේය.නළුවා ඇය බලයෙන් වැළඳගෙන යහන මතට පෙරළා ගත්තේ රාගයෙන් වියරු වැටුණකු මෙනි. ඇය ඔහුගෙන් ගැලවෙන්නට බලවත් පරිශ්‍රමයක් දැරුවත් එයින් ඵලක් වූයේ නැත. ඇගේ ඇඳුම් එහා මෙහා වී සිරුර අඩ නිරුවත් වන අයුරු ඇයට හොඳින් දැනිණි. ඇගේ මුළු ආත්මයම ගිනිගත්තාක් බඳු හැඟීමකින් ඇගේ සිරුර දහදියෙන් තෙත් වන්නට විය.අධ්‍යක්‍ෂ වංශනාථ “කට්.. කට්” යැයි හඬ තැලුවේය.අපර්ණාගේ ඇස්වලට කඳුළු පිරී තිබිණි. හිස ඔසවා හාත්පස බලන්නට තරම් ආත්ම ශක්තියක් ඒ මොහොතේ ඇය තුළ නොවීය. ඇගේ මුවින් සිහින් ඉකිබිඳුමක් පිටවූයේ ඉබේටමය.”මොකද මේ ඇස්වල කඳුළු...? මෙතන අඬන්න තරම් දෙයක් සිද්ධවුණේ නැහැනෙ අපර්ණා... මේක රඟපෑමක් විතරයි..” අධ්‍යක්‍ෂවරයා ඇය අස්වසාලන්නට වෙර දැරුවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av10112812</link>
    <topic>යායුතු මඟ සාර්ථක කරගන්න ගාමිණීගේ ඇසුර ප්‍රයෝජනවත් වුණා</topic>
    <author>ඉනෝකා පෙරේරා බණ්ඩාර</author>
    <content>යායුතු මඟ සාර්ථක කරගන්න ගාමිණීගේ ඇසුර ප්‍රයෝජනවත් වුණාටෝනි රණසිංහටෝනි රණසිංහ. අපේ රටේ ජ්‍යෙෂ්ඨ රංගන ශිල්පීන් අතර ප්‍රබලයෙක්. අවුරුදු 51 ක් තරම් ඈතට විහිදෙන ඔහුගෙ රංගන ජීවිතය පුළුල් පරාසයක විහිදෙන්නක්. ඒ මුළු කාලය තුළ අනේකවිධ මිනිසුන් ඔහුට මුණගැහෙන්න ඇති. කවදාවත් අමතක නොවන තරමට හිතේ තැන්පත් වෙච්චි උදවියත් ඒ අතර ඇති.මේ ඒ ගැන කතා කරන මොහොත.”සුගතපාල ද සිල්වා මට හම්බවෙච්චි චරිත අතරින් ප්‍රබල ලෙස මගේ මතකයේ නැඟී හිඳින චරිතයක්. ඔහු නාට්‍යවේදියෙක්, ග්‍රන්ථ කතුවරයෙක් නිසා විතරක් නෙවෙයි, මං ඔහු ගැන ප්‍රසාදයට ලක්වන වැදගත්ම හේතුව, නාට්‍ය ගැන කිසිම පළපුරුද්දක් නොතිබූ මා වේදිකාවට ගෙන ඒම නිසා. ඔහු මගේ අයියා රැලෙක්ස් රණසිංහගෙ මිත්‍රයෙක්. හැබැයි ඒ වෙනකොට මං සිරිසේන විමලවීරගෙ ‘පුංචි අම්මා’ චිත්‍රපටයේ රඟපාලා තිබුණෙ. 1959 ඒ චිත්‍රපටයේ රඟපෑවත් විමලවීර සූරින් මිය ගිය නිසා චිත්‍රපටය ආවෙ නැහැ.මං හිටියෙ රඟපෑමේ ආසාවෙන්. මාව විමලවීරයන්ට හඳුන්වල දුන්නෙ ආතර් යූ. අමරසේනයන්. ඔහු එකල ‘චිත්‍රවාහිනි’ සිනමා පුවත්පතේ කතුවරයා. 1961 වෙනකොට සිනමා පත්තරවල පළ වුණු දැන්වීමකට මගේ හිත ගියා. ඒ ලෙස්ටර් ජේමිස් පීරිස් මහත්මයගෙ ‘ගම්පෙරළිය’ට චරිත ගන්නවා කියන දැන්වීමට. දවසක් මං ලෙස්ටර් සූරින්ගෙ ගෙදරට ගියා ආතර් යූ. අමරසේන එක්ක. එතකොට මට වයස 22 ක් තරම ඇති. අපි කතා කරල එළියට එන්න හදනකොට සුගතපාල ද සිල්වා ඒ ගෙදරට ඇතුළු වුණා.”ආ මචං උඹ හම්බවෙච්චි එක හොඳයි. මං නාට්‍යයක් කරනවා. උඹ කැමැති නම් වරෙන්...” කිව්වම මට දැනුණෙ හරි සතුටක්. පතපොත කියවන එක ඒ කාලෙ මගේ ලොකුම පුරුද්ද. ඒත් ඉතින් පොත් විතරක්ම කියවල බැහැනෙ. මං ආසා වුණා කලා කටයුත්තක නියැලෙන්න.”සුගතපාල තමයි මට උදව් කළේ. මගේ රංගනය ඉස්මතු කරල ගත්තෙ. වේදිකාවේ ආයුතු තැන් - සිටිය යුතු තැන්, හඬ උස් පහත් කිරීම් මේ සියල්ල මං ඉගෙන ගත්ත ඔහුගෙන්. මගේ හඬ කොහොමටවත් ඒ කාලෙ ශබ්ද නැගෙන්නෙ නැති එකක්. වෙලාවකට ඔහු ශාලවේ පිටුපසම කෙළවරට ගිහින් වාඩිවෙනවා. මට කියනවා මේ ප්‍රේක්‍ෂකයටත් ඔබේ දෙබස ඇසිය යුතුයි කියල. වාචික – ආංගික අභිනය වගේ බරසාර වචන නැතුවට කෝඩුකාරයකුට තේරෙන විදියට ඔහු හැම දේම මට ඉගැන්නුවා...””ඊට පස්සෙ මං ඔහුගෙ ‘තට්ටු ගෙවල්වල’ත් රඟපෑවා. මට ප්‍රශංසා හරියට. ඇත්තටම ඉන් හරි අඩක්ම යා යුත්තෙ ඔහුට. රඟපෑමේදී කරන වරද නිවැරැදි කර පෙන්වීමයි ඔහුගෙ සිරිත. අනුශාසනා නැහැ. ‘හරිම බඩු හයක්’, ‘නිල්කට්රොල් මල්’ වගේ ඔහුගෙ නාට්‍ය කිහිපයේම මට අවස්ථාව ලැබුණා.””ඔහු බොහොම වාමාංශික අදහස් ඇති කෙනෙක්. ඒත් කොයිම වෙලාවකවත් අපිට කිව්වෙ නැහැ. මාක්ස් - එංගල්ස් ප්‍රතිපත්ති ගැන. නමුත් වැඩවලින් ඔහු සුපිරිසුදු වාමාංශිකයෙක්. විශ්වවිද්‍යාලෙ නොගියට උපාධි – ඩිප්ලෝමා නැතුවට ඔහු ඉංගී‍්‍රසි - සිංහල - දෙමළ හොඳීන් කතා කළා. කලක් බ්‍රිතාන්‍ය මහ කොමසාරිස් කාර්යාලයේ ඇන්ටන් බාලසිංහම් එක්ක භාෂා පරිවර්තකයෙක් විදියටත් වැඩ කළා.රඟපෑම පිළිබඳ ග්‍රන්ථ රචනා කළා. මං වේදිකාවේ හොඳ නළුවෙක් හැටියට මුල් ඇදුණා නම් ඒ සුගතපාලයන් නිසා. එච්.ඩී. සුගතපාල, රාජකීය ප්‍රාථමික මුල් ගුරුවරයා. ඔහු හොඳ විචාරකයෙක්. ඔහු මට කිව්වා, ‘ටෝනි ඔබ වේදිකාවෙ කළ දෙයින් අංශු මාත්‍රයක් සිනමාවෙ කරල නැහැ...’ කියල. මං සිනමාවට ආවේ වේදිකාවෙ මුල් ඇදුණු නළුවෙක් විදියට. ඒ ගෞරවය සදාකල් උරුම සුගතපාලයන්ට...”ගාමිණි ෆොන්සේකාසුගතපාල ද සිල්වාඑහෙම පෙළ ගැහෙන මතකෙ අතර ලෙස්ටර් ජේම්ස් පීරිස් සූරිනුත් ප්‍රබල චරිතයක් කියලයි ටෝනි රණසිංහයන් කියන්නෙ. ”මා ගම්පෙරළියට සම්බන්‍ධකරගන්න එතුමා ගත් තීරණය මගේ ජීවිතේ වෙනස් කළා. මගේ හැකියාවන් මිස්ටර් පීරිස් හඳුනාගත්තෙ ඉවෙන් වගේ. ඊළඟට ‘දෙලොවක් අතර’ටත් මා සම්බන්‍ධ කරගන්න මිස්ටර් පීරිස් තීරණය කළා. ඊට පස්සෙ චිත්‍රපටි ලැබුණෙ එක පෙළට.””සමහරු කිව්වා මිස්ටර් පීරිස් සිංහල ජන ජීවිතය ගැන දන්නෑ කියල. නමුත් සිනමාවෙදී ඔහු මැවූ ගැමි ජන ජීවිතය බලන්න. ඔය කියන හැමෝටම වඩා මිනිස් ජීවිතය පිළිබඳ ගැඹුරු දැනුමක් – විඥානයක් මිස්ටර් පීරිස්ට උපතින්ම ලැබිල තියෙනවා. ‘රන්සළු’, ‘අක්කර පහ’, ‘දෑස නිසා’, ‘සංදේශය’ වගේ චිත්‍රපට මට කවදාවත් අමතක නොවෙන්නෙ ඔහුගෙ මේ සුවිශේෂී ප්‍රතිභාව නිසා. අද වෙනකල් ඔහු ගුරුතුමෙක්. අධ්‍යක්‍ෂවරයෙක් සතු උසස් ගතිගුණ ඔහුට තියෙන්නෙ.”ඔහු බොහොම ඉවසන, ගැඹුරු අදහස් ඇති සූර අධ්‍යක්‍ෂවරයෙක්. ඒ නොසැලෙන ගතියට, මං කවදත් පි‍්‍රයයි. අදත් මගේ ජීවිතේ හමුවූ ශ්‍රේෂ්ඨ චරිත අතර ඔහු මුදුනත ඉන්නෙ ඒ නිසා...” එදා සිනමාව පිළිබඳ, ලෝක සිනමාව පිළිබඳ යමක් අසා දැනගත්තා නම්, සාකච්ඡා කළා නම් ඒ ලෙස්ටර් ජේම්ස් පීරිස් සූරින් සහ ගාමිණි ෆොන්සේකා සමඟ බවයි ටෝනි රණසිංහයන් පවසන්නෙ. එනයින් ගාමිණි ෆොන්සේකා යනු ඒ ශ්‍රේෂ්ඨ හමුවීම් අතර බැබළෙන තවත් එක් චරිතයක්.”ගාමිණී මගේ රංගන ජීවිතයට බොහොම උදව් කළ කෙනෙක්. ගාමිණී මගේ පළමු වේදිකා රංගනය ‘බෝඩිංකාරයෝ’ බලලා මං ගැන පැහැදුණු කෙනෙක්. ඔහුගෙ පළමු චිත්‍රපට අධ්‍යක්‍ෂණය ‘පරසතුමල්’ වලට මා යොදා ගත්තා. ඒ වෙනකොට මං වේදිකාවෙන් නමක් හදාගෙන. සමහරු මට කිව්වා ‘පරසතුමල්’ වල පුංචි චරිතයක් කරන්න යෑමෙන් මගේ ගොඩනඟාගත් ප්‍රතිරූපයට හානිවෙයි කියල.මං ඔවුන්ට පැහැදුවා, පුංචි චරිත කියලා දෙයක් නෑ. ඉන්නෙ පුංචි නළුවො විතරයි කියන එක. මට කවදාවත් ප්‍රධාන නළුවා වීමේ ප්‍රශ්නයක් තිබුණෙ නැහැ. ඔහු හරිම ප්‍රායෝගික මනුෂ්‍යයෙක්. මා යායුතු මඟ තෝරා ගත් විට ඒ මඟ සාර්ථක කරගන්න ඔහුගෙ ඇසුර මට විශාල ප්‍රයෝජනයක් වුණා.”ලෙස්ටර් ජේම්ස් පීරිස්”ඒ වෙනකොට මං වේදිකාවෙ රඟපාලා කටහඬ ටිකක් හයියෙන්, වේගවත්ව පාවිච්චි කරන්න පුරුදු වෙලා හිටියෙ. ‘පරසතුමල්’ කරද්දි ඇහිබැමි උස් පහත් කරනව වගේ සියුම් තැන් පවා ගාමිණිගේ අවධානයට යොමුවුණා. කටහඬ පාලනය ගැන, ජාත්‍යන්තර රංගන ශිල්පීන් ගැන මං බොහෝ දැනුම ඔහුගෙන් ගත්තා. වෙලාවකට මං ඔහුගෙන් කියවිය යුතු පොත් ගැන ඇහුවා.””බ්‍රිටිෂ් කවුන්සිල් යන්න. ශේක්ස්පියර්ගෙ නාට්‍යවල රෙකෝඩින් තියෙනවා...” කියලා පටන් ගත්තම ජාත්‍යන්තර අධ්‍යක්‍ෂවරුන්ගෙ, නළුවන්ගෙ නම්, ඔවුන් ගැන, රංගනය ගැන, ලියැවුණු පතපොත ගැන කටපාඩමින් කියනවා. ඔහුට තිබුණෙ හැම විෂයක් ගැනම පැතිරුණු දැනුමක්.සිංහල ගම ගැන බත බුලත් ගැන ඔහුට තිබුණෙ අපූරු අදහස්. සමහරවිට ගල්කිස්ස ශාන්ත තෝමස් විදුහලේ උගන්නා කාලෙ අරීසෙන් අහුබුදු සූරින්ගෙ ගෝලයෙක් වූ නිසා වෙන්නත් ඇති. ගාමිණි මට වඩා අවුරුද්දයි වැඩිමහල්. නමුත් ඒ කාලෙ ඔහු ලබා තිබූ ගැඹුරු දැනුම මට හරි ආකර්ෂණීය වුණා. රංගන ජීවිතයේ පරමාදර්ශයක් කරගන්න තරමට ඔහු වටිනා පුද්ගලයෙක් කියලයි මං හැමදාම හිතන්නෙ.”ඉනෝකා පෙරේරා බණ්ඩාරඡායාරූප – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av10112813</link>
    <topic>මගේ මරණෙට වියදම් කරන්න ලක්ෂ 5ක් වෙන් කරලා තියෙනවා</topic>
    <author>ගාමිණී සුසන්ත</author>
    <content>මගේ මරණෙට වියදම් කරන්න ලක්ෂ 5ක් වෙන් කරලා තියෙනවාක්‍රිස්ටි ලෙනාඩ් පෙරේරාඔහු අපට සිටින ජ්‍යෙෂ්ඨතම කලාකරුවෙකි. පනහ දශකයේ පටන් ශ්‍රී ලාංකේය කලා කෙත පෝෂණය කිරීමට උරදුන් අයෙකි. ඔහු ප්‍රවීණ විකට රංගන ශිල්පියකු මෙන්ම දක්ෂ ගායකයකු ද වන ජීවන ගමනේ බොහෝ දුරක් ගෙවා සැඳෑ සමයට පැමිණ සිටිය ද ඔහු සිතින් තවමත් ගැටවරයකු මෙනි.තම සෙවණැල්ල මෙන් ළඟින්ම සිටින ආදරණීය බිරිඳ සමඟ ඉතා තෘප්තිමත් ජීවිතයක් ගෙවන මේ කලාකරුවා හමුවීමට පසුගිය දිනෙක අපි මාලිගාවත්ත නිවාස සංකීර්ණයේ පිහිටි ඔහුගේ නිවෙසට ගියෙමු. තට්ටු කළ සැනින් දොර විවෘත විය.”ආ.. මල්ලි එන්න... ඇවිත් ඉඳගන්න. මම මේ මඟ බලාගෙන හිටියෙ.” ඒ, අපව පිළිගත් ආකාරයය. එතැන් පටන් පැයක පමණ කාලයක් අපි ඔහු සමඟ කතාබස් කළෙමු. ඒ කතාබහට ක්‍රිස්ටි ලෙනාඩ් කලාකරුවාගේ ආදරණීය බිරිඳ ද විටින් විට එක්වූවාය. මීට වසර හතළිහකට පනහකට පෙර සිදුවූ දේ ක්‍රිස්ටි සිහිපත් කළේ ඉතා මෑතදී සිදුවූ ඒවා පරිද්දෙනි; ඉතා පැහැදිලි මතකයකිනි.”කුල්ලෙන් පොළා පොළා - ගල්කැට අහුලලා සෝදා හාල් ගරා - හනිකට දර පලා””මම ඉපදුණේ කොළඹ කොටහේනේ. කොටහේනේ සාන්ත ලුසියා ඉංග්‍රීසි පාසලෙනුයි අධ්‍යාපනය ලැබුවේ. පාසල් අවධියේ පටන්ම මම ගීත ගායනයට රංගනයට කැමැතියි. පාසලේ තිබුණු විවිධ ප්‍රසංගවලට මම අනිවාර්යයෙන්ම ඉදිරිපත් වුණා. ඒ දවස්වල එඩී ජයමාන්න මහත්තයගෙ සින්දු හරිම ජනප්‍රියයි. ඒව තමයි මම පාසල් වේදිකාවෙදි කිව්වෙ. පාසල් යන කාලෙම මට ගුවන්විදුලියෙ ”ළමා පිටියෙ” සින්දු කියන්න අවස්ථාව ලැබුණා. ඒක සිරි අයියගෙ (යූ.ඒ.එස්.පෙරේරා) වැඩසටහනක්. ඒක මගෙ ජීවිතේ ලැබුණු ලොකු අවස්ථාවක්. දවසක් අපේ පාසලේ තිබුණා විවිධ ප්‍රසංගයක්.ඒක බොහොම ජයට සංවිධානය කරල තිබුණා. එහි ප්‍රධාන ආරාධිත අමුත්තා වුණේ එවකට ශ්‍රී ලංකා ගුවන්විදුලි සංස්ථාවේ වැඩසටහන් සම්පාදකවරයා වුණු තේවිස් ගුරුගේ මහත්තය. සුනිල් සාන්ත, පී.එල්.ඒ.සෝමපාල, සී.ටී.ප්‍රනාන්දු, ඒ විවිධ ප්‍රසංගයේදී ඒ කාලෙ ජනප්‍රියම සින්දුවක් වුණු එඩී ජයමාන්න ගෙ ”තක්කිට තරිකිට උඩ පැන නටන්න හිතුණා” ගීතය රංගනයත් සමඟම මම ඉදිරිපත් කළා.ප්‍රේක්ෂකයින් මගෙ ඉදිරිපත් කිරීමට හොඳටම අත්පුඩි ගැසුවා. ආරාධිත අමුත්තනුත් හොඳටම සතුටු වුණු බව මට තේරුණා. ප්‍රසංගය අවසන් වුණාම තේවිස් ගුරුගේ මහත්තය මට එතුමා ළඟට කතා කළා. එතුමා මට කිව්ව “ආධුනික පැය” ගුවන්විදුලි වැඩසටහනේ ගීතයක් ගයන්න ගුවන්විදුලියට ඇවිත් මාව හමුවන්න කියල. මට හරිම සතුටුයි. මම පැනලා “හා සර්” කිව්වා. ඒ ගීත පටිගත කිරීම තිබුණේ කිරුළපන පරාක්‍රම තියටර් එකේ. (පසුව සිලෝන් ස්ටුඩියෝ). ඒ වැඩසටහනේ නිවේදන කටයුතු කළේ තේවිස් ගුරුගේ මහත්තයමයි.ඔහු එදා ඒ වැඩසටහනේදී මාව හඳුන්වල දුන්නෙ “වෝන්ටඩ් ඒ අප්පු - විතවුට් කුලප්පු” කියලයි. එදා පටිගත කිරීමෙදි මගෙ හැකියාව ගැන පැහැදුණු ගුරුගේ මහත්තය පහුවදාම මට ගුවන්විදුලියට එන්න කිව්ව. පහුවදා උදේම මම ගුවන්විදුලියේදි ගුරුගේ මහත්තයව හමුවුණා. එතුමා මාව ගුවන්විදුලියේ හයවැනි මැදිරියට එක්කගෙන ගියා.ඒ වන විට ගුවන්විදුලියේ සංගීත අංශය භාරව කටයුතු කළේ බී.එස්.පෙරේරා මහතායි. ගුරුගේ මහත්තය බී.එස්.පෙරේරා මහත්තයට කිව්ව මෙයාගෙ කටහෙඩ් පිච් එකට හොඳ මෙලඩි එකක් හදන්න කියල. බී.එස්.මහත්තය හොඳ මෙලඩි එකක් හැදුවා. ඊට පස්සෙ මාව එක්කගෙන ගියේ කරුණාරත්න අබේසේකර මහත්තය ගාවට. කරුණාරත්න අබේසේකර මහත්තය ඒ මෙලඩි එකට හොඳ පදමාලාවක් දැම්ම. ”කුල්ලෙන් පොළා පොළා” ගීතය බිහිවුණේ එහෙමයි.ඒ මගේ පළමු ගුවන්විදුලි ගීතය.” ඒ ක්‍රිස්ටි ලෙනාඩ් තමාගේ පළමු ගුවන්විදුලි ගීතය සිහිපත් කළ හැටිය. ඉන්පසුව ගුවන් විදුලියේ “විකට මඬල” වැඩසටහනේ විකට වැඩසටහන් ඉදිරිපත් කිරීමටත්, ගීත ගායනයටත් ක්‍රිස්ටිට අවස්ථාව උදාවිය. එම අවධියේ දී ගුවන්විදුලිය මඟින් පවත්වනු ලැබූ විශේෂ සරල ගී පරීක්ෂණයකින් සමත්වුණු ක්‍රිස්ටි ලෙනාඩ් වෘත්තීය ගායකයෙක් බවට පත්විය.ක්‍රිස්ටි විවාහ වූදාජෝතිගේ දෙවන මනමාලයා ලෙස”ඒ සරල ගී පරීක්ෂණ මණ්ඩලයේ ප්‍රධානියා ලෙස කටයුතු කළේ ඉන්දියාවේ රත්න ජංකර් පඩිතුමායි. ඊට පස්සෙ තමයි මට ”HMV (His Master Voice)” තැටි වලට ගීත ගයන්න අවස්ථාව ලැබුණේ.HMV තැටිවලට මම ගායනා කළ “කුල්ලෙන් පොළා පොළා”, “ටිකිරි ළඳේ” වැනි ගීත බොහොම ජනප්‍රිය වුණා.” ඒ ක්‍රිස්ටි ගායකයකු ලෙස ස්ථාවර වුණු ආකාරයය.ක්‍රිස්ටි ලෙනාඩ් කොලු ගැටයාට ගීත ගායනයට මෙන්ම රඟපෑමට ද තිබුණේ දැඩි ආශාවකි; හරිම පිස්සුවකි.ඒ යුගයේ රිදී තිරයේ ජනප්‍රියම නළුවා වූයේ පේ‍්‍රම් ජයන්ත්ය. ප්‍රේම් ක්‍රිස්ටිගේ හිතවතෙකි. දවසක් ප්‍රේම් ජයන්ත් මාව හම්බවෙන්න ආව. ඇවිත් මට කිව්ව උඹ අඬ අඬ හිටියෙ චිත්‍රපටයක හොඳ චරිතයක් කරන්නනෙ. ඔන්න ඒකට චාන්ස් එකක් ලැබිල තියෙනව. ඉන්ටවිව් එකට ගිහිං උඹේ වැඩ පෙන්නපං” කියල.ඉන්ටවිව් බෝඩ් එකේ හිටියෙ චිත්‍රපටයෙ නිෂ්පාදක කේ.ගුණරත්නම් මහත්තයයි, ටී.ආර්.සුන්දරම් මහත්තයයි. තවත් කීපදෙනෙකුයි. සුන්දරම් මහත්තය තමයි චිත්‍රපටියෙ අධ්‍යක්ෂ. එතුමා ඉන්දියාවෙ කෙනෙක්. ඉන්ටවිව් එකේදි මම පොඩි කොමඩි පාට් එකක් ඇට්කළා. ඒක දැකපු සුන්දරම් මහත්තය ”He is the real man Our Charactor” කියල කිව්ව.එදාම චිත්‍රපටයට ගිවිසුම් අස්සන් කළා. මට රුපියල් එක්දහස් පන්සීයක් ගෙවන්න පොරොන්දු වුණා. ඒ, ”වරද කාගෙද චිත්‍රපටය”.  ඉන්දියාවෙ යන දවසෙ රත්මලානෙ එයාර්පෝට් එකට යන්න ඉස්සර අපි සේරම බම්බලපිටියෙ ග්‍රීන්ලන්ඩ් හෝටලයට එකතු වුණා; උදේට තේ බොන්න. ඒ වෙනකොට මගෙ උඩු රැවුලවත් වැවිල නෑ. කෝ උඹේ රැවුලවත් නෑනෙ හිටපන් මම රැවුල අඳින්න කියල ඩොමී “අයිබෝ” පැන්සලකින් මගෙ උඩු රැවුල ඇන්දා.කොහොම හරි මම එයාර්පෝර්ට් එකට යද්දි දාඩිය නිසා ඇඳපු රැවුලේ එක පැත්තක් දියවෙලා මැකිලා ගිහිං. කට්ටිය මගෙ මූණ දිහා බලල හිනාවෙනකොටයි මට තේරුණේ. ඊට පස්සෙ මම ලේන්සුවෙන් අනෙක් පැත්තත් පිහල දැම්ම.” ඒ ක්‍රිස්ටිගේ සොඳුරු මතකයන්ය.ක්‍රිස්ටි ලෙනාඩ් තම මවට තම පණ මෙන් ආදරය කළේය. ඒ ක්‍රිස්ටිගේ මව ක්‍රිස්ටිට දැක්වූ අසීමිත ආදරය නිසාය. ක්‍රිස්ටිගේ වැඩිමහල් සොහොයුරියන් දෙදෙනා කුඩා කළ මිය යාම එයට එක් හේතුවක් වන්නට ඇත.“මම කොහෙ ගියත් රෑට ගෙදර එනව. ඒ අම්ම තනියම නිසා. අම්ම ටිකින් ටික ඔත්පල වන විට මම තීරණය කළා අම්මව බලාගෙන මම ඉන්න ඕන කියල. ඒත් අම්ම මට නිතරම කිව්ව පුතේ මම මැරුණාම උඹට කවුරුවත් නෑ. ඒ නිසා කසාදයක් කරගනිං කියල. ඒක මම ඇහුවෙ නෑ. මට ඕන වුණේ අම්මට සලකගෙන ඉන්න. ඒත් අම්ම 1979 මාව දාලා ගියා” ක්‍රිස්ටි හැඟීම් බරය.”අම්ම කියා පිදිය හැකී එකම ළඳකටයි””අම්ම නැති වුණාට පස්සෙ මට හරිම පාළුවක් දැනුණා. මම හිතාගෙන හිටියෙ තනිකඩව ඉන්න. ඒත් මගෙ ඥාති සහෝදරයගෙ ඉල්ලීම මත මම විවාහවෙන්න තීරණය කළා. 1982 දී තමයි මම විවාහ වුණේ. මගෙ බිරිඳ මේරි ලොරේටා රේචල් පෙරේරා. ඇය ගුරුවරියක් ලෙසයි සේවය කළේ. බැඳපු දවසේ ඉඳල අපි ඉතාම සතුටින් ජීවත්වෙනවා.” ක්‍රිස්ටි‘හොඳම වෙලාව‘ චිත්‍රපටයේ ක්‍රිස්ටිපැවසුවේ තම බිරිඳ පිළිබඳව අසීමිත ආදරයකිනි.”අත මිට කාසි පනම් හොඳහැටි තියෙනව නම් හිටගෙන දිව්‍ය ලෝකෙ මවන්නම්, ඔයා මට ආදරේ නම් – මල වගෙ කරේ තියන් හෙලිකොප්ටරේ වගේ දුවන්නම්”ක්‍රිස්ටි ලෙනාඩ් ගායනයට සහ රංගනයට එක්වූයේ ස්ථිර රැකියාවක් කරන අතරතුරය. ඒ චිත්‍රපට නිෂ්පාදනයට සම්බන්ධ ආයතනයක කළමනාකාර තනතුරක්. රැකියාවෙන් ලැබුණු මුදල තම වියපැහැදම් සඳහා යොදාගත් ක්‍රිස්ටි රංගනයෙන් සහ ගායනයෙන් ලැබෙන මුදල් බැංකුවක ඉතිරි කළේය.”සමහර කලාකාරයො ලැබෙන මුදල්වලින් විනෝද වෙනව මිසක් ඉතිරි කරන්නෙ නෑ. ඊට පස්සෙ බැරි වුණාම රජයෙනුයි එක එක සංවිධානවලිනුයි ආධාර ඉල්ලනව. ජීවිතේට මම කාගෙන්වත් ණයට සල්ලි ඉල්ලල නෑ. මගෙ මරණයට වියදම් කරන්න මම මේ වෙනකොට රුපියල් ලක්ෂ පහක් වෙන් කරලයි තියෙන්නෙ. මගෙ බිරිඳ ගුරුවරියක් නිසා එයාටත් පැන්ෂන් එකක් තියෙනව. අපිට හැකි පමණින් පින් අතේ වැඩත් කරල අපි ඉතාම සතුටින්, හිතේ නිදහසින් ඉන්නව. මම හිතන්නෙ සෑම පුද්ගලයෙක් ම තමන්ට බැරි වුණාම වියදමට ගන්න මුදලක් ඉතිරි කරන්න ඕන. නැතිනම් වෙන්නෙ අවසාන කාලෙ අනුන්ට අතපාන්න.”ගාමිණී සුසන්තඡායාරූප – දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post></root>