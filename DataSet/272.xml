<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=am1305261</link>
    <topic>තණකොළ කපන මැෂින් ළඟට දරුවන්ට එන්න දෙන්න එපා</topic>
    <author>ගාමිණි සුසන්ත</author>
    <content>තණකොළ කපන මැෂින් ළඟට දරුවන්ට එන්න දෙන්න එපාකොළඹ ජාතික අක්ෂි රෝහලේ අක්ෂි ශල්‍ය වෛද්‍ය විශේෂඥ කපිල බන්දුතිලකලෝකය දකින්න අපට උදව් වන දෑසට කිසියම් අනතුරක් සිදුවුනොත් එය පිරිමැසිය නොහැකි පාඩුවකි. වෘත්තීමය කටයුතු වලදී මෙන්ම එදිනෙදා ජීවිතය ගත කිරීමේදී ද ඇසට අනතුරු සිදුවිය හැකිය. විශේෂයෙන් ම කුඩා දරුවන් එසේ දෑස්වලට සිදුවන අනතුරුවලට මුහුණ පාන අවස්ථාවන් බොහෝය. එවැනි අවස්ථාවලදී ඇතැම් විටෙක ඇසේ පෙනීමට බාධාවක් මතු විය හැකිය; එසේ නැතිනම් පෙනීම සදහටම අහිමි වී යා හැකිය. අද අප සාකච්ඡා කරන්නේ ඇසට සිදුවන අනතුරු පිළිබඳවය. ඒ සඳහා කොළඹ ජාතික අක්ෂි රෝහලේ විශේෂඥ අක්ෂි ශල්‍ය වෛද්‍ය කපිල බන්දුතිලක මහතා හමුවීමු.කුඩා දරුවන් ක්‍රීඩා කරන විට ඔවුන්ගේ ඇස්වලට අනතුරු සිදුවිය හැකි අවස්ථා ඉතා වැඩියි. පාසලේදී සාමූහිකව ක්‍රීඩා කරන විට එවැනි අනතුරු දරුවන්ට සිදුවිය හැකියි. එසේම නිවසේදීත් දරුවන්ගේ ඇස්වලට අනතුරු සිදුවෙන්න පුළුවනි. මෙහිදී තියුණු ක්‍රීඩා භාණ්ඩයක් හෝ ක්‍රීඩා භාණ්ඩයක කැඩුණු කොටසක් වැදීමෙන් දරුවන්ගේ ඇසට හානි වීමේ අවස්ථා තිබෙනවා. එහිදී ඉතා බරපතළ හානියක් වුවත් දරුවාගේ ඇසට සිදුවෙන්න පුළුවනි.එසේම ළමයින් පිරිසක් එකට එක්වී ක්‍රීඩා කරන විට එකිනෙකා ගැටී ඇසකට හානි සිදුවෙන්න පුළුවනි. ඊටත් අමතරව කුඩා දරුවන් අතර සිදුවන පුංචි පුංචි ගැටුම්වලදී ද දෑස්වලට අනතුරක් සිදු වෙන්න හැකියාව තිබෙනවා. එවැනි අවස්ථාවලදී බොහෝවිට ඇසට සිදුවන අනතුරු බාහිරව අපට පෙනෙනවා. නමුත් ඇතැම් අවස්ථාවලදී ඇසට සිදුවන අනතුරු පිටතට අපට පෙනෙන්නේ නෑ.උදාහරණයක් ලෙස දරුවකුගේ ඇසකට බෝලයක් තදින් වැදුණු විට බාහිරව ඇසට තදබල හානියක් සිදු වී ඇති බව පෙනෙන්නේ නෑ. එහිදී යම් පමණක ඇස රතුවීම වැනි ලක්ෂණයක් පෙන්නුම් කළ හැකියි. නමුත් එහිදී ඇසේ අභ්‍යන්තරයට බොහෝ සෙයින් හානි සිදුවී තිබෙන්න පුළුවනි. එවැනි අවස්ථාවක දරුවන් ගුරුවරයාට මෙන්ම මාපියන්ට ද එම අනතුර පිළිබඳව කියන්නේ නැහැ. එනිසා දරුවන්ගේ හැසිරීම් පිළිබඳව මව්පියන් මෙන්ම ගුරුවරුන් ද අවධානයෙන් සිටීම ඉතාම වැදගත්.එසේ නොවුණහොත් මවුපියන්ට හෝ ගුරුවරුන්ට බියේ තම ඇසට සිදුවුණු අනතුරක් සඟවාගෙන සිටින දරුවකුගේ එම ඇස සදහටම අන්ධ වී යාමටද ඉඩ තිබෙනවා. ඒ වගේම අනතුරු සිදු විය හැකි අවස්ථාවන්ගෙන් සහ උපකරණවලින් දරුවන් දුරස්කර තැබීමත් වැදගත්.වැඩිහිටියන්ගේ යම් යම් ක්‍රියාකාරකම් නිසාත් දරුවන්ගේ ඇස්වලට හානි විය හැකි අවස්ථා තිබෙනවා. උදාහරණයක් හැටියට වැඩිහිටියකු තණකොළ කපන යන්ත්‍රයකින් තණකොළ කපනවිට කුඩා දරුවකු ඒ දෙස බලා සිටී නම් එම දරුවාගේ ඇසට තණකොළ කැබැල්ලක් හෝ ගල් කැටයක් වැදීමේ හැකියාව තිබෙනවා. ඒ වගේම ගරාජ්වල, වෑල්ඩින් වැඩපළවල්වල වැඩ කරන වැඩිහිටියන් අසල කුඩා දරුවකු සිටින විට ද දරුවාගේ දෑස්වලට අනතුරු සිදුවීමේ හැකියාවක් තිබෙනවා.නිවසේ දර පළන වැඩිහිටියකු අසල දරුවකු සිටී නම් කුඩා දර කැබැල්ලක් වැදී දරවාගේ ඇස්වලට හානි සිදුවෙන්න පුළුවනි. දරුවන් අසල තබාගෙන එවැනි වැඩ කිරීමෙන් වැළකී සිටීමට වැඩිහිටියන් ක්‍රියා කිරීම ඉතාම වැදගත්.විශේෂයෙන් ම තණකොළ කපන යන්ත්‍රයකින් තණකොළ කපන විට අසල කුඩා දරුවන් නැති බව සැකහැර දැන ගත යුතුයි. මෙසේ තණකොළ කපන යන්ත්‍රවලින් කැපූ තණකොළ කැබලි ඇස තුළට යාම නිසා දරුවන්ගේ මෙන්ම වැඩිහිටියන්ගේ ද ඇස්වලට බරපතළ හානි සිදුවූ අවස්ථාවන් පසුගිය කාලය තුළ වැඩි වී තිබුණා. එවැනි අනතුරුවලදී ඇතැම් දෙනෙකුගේ ඇස් සදහටම අන්ධ වී තිබුණා. ඒ නිසා යන්ත්‍රවලින් තණකොළ කපන වැඩිහිටියන් ද අනිවාර්යෙන් ම දෑස් ආවරණයක් පැලඳීම වැදගත්.වෘත්තීමය කටයුතුවලදී (උදාහරණ ලෙස වඩුවැඩ, කාර්මික වැඩ වැනි) වැඩිහිටියන්ගේ දෑස්වලට අනතුරු සිදුවෙන්න පුළුවනි. ඒ වගේම වාහන අනතුරුවලදී බිඳුණු වීදුරු කැබලි වැදීමෙන් මෙන්ම වාහනය තුළ යම් යම් කොටස් දෑස්වලට වැදීමෙන් ද වාහනය තුළ ගමන් ගන්නා උදවියට අනතුරු සිදුවිය හැකියි. ඇසට අනතුරු සිදුවිය හැකි තවත් ප්‍රධානම අවස්ථාවක් වන්නේ කලකෝලාහල වලට සම්බන්ධ වවන සහ මැදිවන අවස්ථාවන්. ඒ නිසා මෙවැනි අවස්ථාවන්ගෙන් ඈත් වී සිටීම, වාහනවල ගමන් ගන්නා විට ආසන පටි පැලඳීම මඟින් එවැනි අනතුරුවලින් සිදුවන හානි අවම කරගන්න පු‍්‍රළුවනි.ඇසට සිදුවන කිසියම් අනතුරකදී, උදාහරණයක් ලෙස ඇසට යකඩ කැබැල්ලක් ලී කැබැල්ලක් හෝ බෝලයක් වැනි දෙයක් තදින් වැදුණු විට කලක් ගතවීමෙන් පසුව ඇසේ සුද මතුවීමට හේතු විය හැකියි. බොහෝ විට අඩු වයසින් සුද මතුවන්නේ ඇසට සිදුවුණු මෙවැනි අනතුරු නිසයි.කළු ලෑල්ලේ ලියන හුනු කුඩු ඇසට වැටීම මඟින් ඇසට විශාල හානියක් සිදුවන්නේ නෑ. ඇතැම් විටෙක එහිදී කිසියම් අසාත්මිකතාවක් ඇතිවී ඇස රතු පැහැවීමක් සිදුවෙන්න පුළුවනි. නමුත් බුලත්විට සමඟ කන හුනු ඇසට වැටීමෙන් සිදුවන්නේ ඉතා විශාල හානියක්. කුඩා පොලිතීන් පැකට්ටුවල අසුරා ඇති එම කන හුනු ගිනි අ¼ගුරු වලටත් වඩා දරුණු ලෙස දෑස් පුළුස්සා දමන බව දැන් හෙළි වී තිබෙනවා. එය බොහෝවිට සිදුවන්නේ හුනු පිටතට ගැනීමට පොලිතීන් ඇසුරුම මිරිකන අවස්ථාවේදී.කුඩා දරුවන් දද කන හුනු පැකැට්ටු මිරිකා ඇස් අන්ධ කරගත් අවස්ථා තිබෙනවා. ඒ නිසා කුඩා දරුවන්ට ඇස ගැටෙන සේ කිසිම විටෙකත් මෙම කන හුනු පැකැට්ටු නොතැබිය යුතුයි. වැඩිහිටියනුත් කන හුනු ඉතාම ප්‍රවේශමෙන් භාවිතා කළ යුතුයි.ඒ වගේම බිත්තිවල හුනු ආලේප කරන විටත් හුනු දියර ඇස්වලට විසිවීමේ අවස්ථා තිබෙනවා. කන හුනු සහ බිත්තිවල ගාන දියර හුනු ඇසට වැටුණු විට කළු ඉංගිරියාව සහ ඒ අවට පටකවලට බරපතළ ලෙස හානි සිදුවෙනවා.කිසියම් රොඩු කැබැල්ලක් ඇස තුළට වැටුණු විට කිසි විටෙකත් ඇස පොඩි නොකළ යුතුයි. ඇස සේදීමත් නොකළ යුතුයි. රොඩු කැබැල්ලක් හෝ වෙනත් කුඩා යමක් ඇසට වැටුණු විට ඇස පොඩි කළොත් ඇස මතුපිට සීරී ඇසට හානිවෙන්න පුළුවනි.යකඩ කැබැල්ලක් වැනි දෙයක් ඇසේ ඇනුණු විට වෛද්‍යවරයකු හෝ ඒ පිළිබඳ අවබෝධයක් ඇති අයෙකු හැර එම යකඩ කැබැල්ල කිසි විටෙකත් ඇසෙන් ඉවත් නොකළ යුතුයි. නුපුරුදු අයෙක් එසේ කිරීමට යනවිට ඇසට විශාල හානියක් සිදුවෙන්න පුළුවනි. ඇතැම් විටෙක කළු ඉංගිරියාවේ හම ගැලවී යන්නත් පුළුවනි. එය ඉතාම භයානක තත්ත්වයක්.කුඩා රොඩු කැබැල්ලක් හෝ දූවිලි කැබැල්ලක් ඇසට වැටුණු විට ඇස වසාගෙන ටික වේලාවක් සිටින විට ඇසට කඳුළු උනා එම රොඩු කැබැල්ල ඇසෙන් ඉවත් වෙනවා. මෙහිදී සඳහන් කළ යුතු වැදගත් කරුණක් වන්නේ, ඇසට යමක් වැටුණු විට වෛද්‍යවරයකු වෙත යාම ඉක්මන් කළ යුතු බවයි. අතක, පාදයක යම්කිසිවක් ඇනුණු විට හෝ තුවාලයක් සිදුවූ විට වෛද්‍යවරයකු වෙත යාමට ටික වේලාවක් ගතවීම එතරම්, ගැටලුවක් නොවුණත්, ඇසට සිදුවූ අනතුරකදී එසේ වෛද්‍යවරයකු වෙත යාම ප්‍රමාද වීම අනාගතයේදී ඇස් පෙනීමට බාධාවීමට හේතුවක් වෙන්න පුළුවනි. ඉතාම සුළු ප්‍රමාදවීමකින් ඇසට වූ හානිය යථා තත්ත්වයට පත්කර ගැනීමේ අවස්ථාව මඟ හැරීමට ඉඩ තිබෙනවා.යකඩ කැබැල්ලක් රොඩු කැබැල්ලක් වැනි යමක් ඇසට වැටුණු විට ඇසට අනතුරක් සිදු නොවනසේ ඇස සේදීම සාමාන්‍ය පුද්ගලයකුට කළ නොහැක්කක්. ඇසට යමක් වැටුණු විට කඳුළු සමඟ එය ඉවත් නොවුණේ නම්, ඇස සෝදනවාට වඩා වෛද්‍යවරයකු වෙත යාමයි සුදුසු.ඔව්; සුරතල් සතුන්ගෙන් කීප ආකාරයකින්ම ඇස්වලට හානි සිදුවෙන්න පුළුවනි. ඒ තත්ත්වයට බහුලව පත්වන්නේ කුඩා දරුවන්. සුරතල් කුරුල්ලන් ඇස්වලට කෙටීමෙන් සිදුවන හානි; බල්ලන් බළලුන් වැනි සතුන්ගේ නියපොතු ඇස්වලට වැදීම නිසා සිදුවන හානි. එවැනි අනතුරු සිදුවන්නේ එම සතුන් සිප ගැනීමට යාමෙන්.ඒ නිසා කිසි විටෙකත් සුරතලයට ඇතිකරන කුරුල්ලන් පූසන් වැනි සතුන් සිප ගැනීම නොකළ යුතුයි. එහිදී සිදුවන අනතුරු වලින් දෑස් අහිමි වීමට පවා ඉඩ තිබෙනවා. මීට අමතරව බල්ලන් බළලුන් වැනි සතුන්ගේ මළවල සිටින ක්ෂුද්‍ර ජීවීන් මඟින් ද ඇස්වලට හානි වීමට ඉඩ තිබෙනවා.බළලුන්ගේ මලවල ජීවත්වන “ටොක්සොකැරොසිස්” නම් ක්ෂුද්‍ර ජීවියා අපේ ශරීරයට ඇතුළු වී ඇස්වල රැඳීමට ඉඩ තිබෙනවා. එම ක්ෂුද්‍ර ජීවියා දෑස්වල තැන්පත් වී මියගිය පසුව අපගේ ශරීරයෙන් එම මියගිය සතාගේ ශරීර කොටස්වලට ප්‍රතික්‍රියාවක් දක්වනවා.එහි ප්‍රතිඵලය ඇසේ එම ස්ථානයෙන් පෙනීම සම්පූර්ණයෙන්ම නැතිවී යාම විය හැකියි. මෙම තත්ත්වයට බොහෝ විට මුහුණ පාන්නේ බළලුන් සුරතල් කරන පුංචි දරුවන්. මෙම ක්ෂුද්‍ර ජීවියා අපගේ ශරීරයට ඇතුළු වී වසරකට පමණ පසුවයි. එම ක්ෂුද්‍ර ජීවියාගෙන් දෑස්වලට හානිවී ඇති බව දැනගන්නේ. ඒ නිසා දරුවන් පූසන් ගෙන් ඈත්කර තැබීම හෝ පූසන් පිරිසිදුව තැබීම, පූසන්ගේ මළ, දරුවන්ගේ ශරීරයේ ගැටීම වැළැක්වීම ඉතාම වැදගත්.පරිගණකයක් ඉදිරියේ බොහෝ වේලාවක් රැඳී සිටින විට, විශේෂයෙන්ම පරිගණක ක්‍රීඩා කරන විට පරිගණකයෙන් නිකුත් වන දිලිසෙන ආලෝකය නිසා අපගේ දෑස්වල විශාල අපහසුතාවක් දැනෙනවා. එවිට කඳුළු ගැලීමක් ද හිසරදයක් ද ඇතිවෙන්න පුළුවනි. මෙය බහුලව සිදුවන්නේ පැරැණි පරිගණකවල මොනිටර් යන්ත්‍ර නිසයි.නවීන එල්සීඩී, එල්ඊඩී පරිගණක තිර මඟින් එවැනි දේ සිදුවනවා අඩුයි. ඊට අමතරව පරිගණක යන්ත්‍ර දෙස මෙන්ම ජංගම දුරකථන දෙස ද ඇසිපිය නොහෙළා බොහෝ වේලාවක් එක දිගට බලා සිටීම නිසාත් ඇස්වලට ගැටලුවක් ඇතිවෙන්න පුළුවනි. එක දිගට ඇසිපිය නොහෙළා බලා සිටින විට ඇස්වලට කඳුළු ගලන්නේ නෑ. කඳුළු යනු අපගේ ඇස්වලට අත්‍යවශ්‍ය ලිහිසි තෙල් වැනි ද්‍රව්‍යයක්. ඇස්වල කඳුළු නැති විට ඇස් වියළී අපහසුතාවක් ඇතිවෙන්න පුළුවනි. ඒ නිසා එක දිගට ඇසිපිය නොහෙළා එකම දෙයක් දෙස ඇස රඳවාගෙන සිටීම සුදුසු නෑ.ඇසට යමක් වැටුණු විට මෙන්ම ඇස තුළ ඇතිවන ආසාදනවලදීත් මවුකිරි, සමන්පිච්ච මල් වතුර වැනි දේ දැමීමට පුරුදු වී සිටිනවා. එවැනි බාහිර දේ ඇසට දැමීමෙන් සම්පූර්ණයෙන්ම වැළකිය යුතුයි. හිසට යමක් දැමීම හෝ අතපයේ යමක් ගෑම වගේ නොවෙයි ඇසට යමක් දැමීම.ඇසට දමන යම් යම් ද්‍රව්‍ය නිසා ඇස තුළ ආසාදනයක් ඇතිවීමට ඉඩ තිබෙනවා. ඒ නිසා මවුකිරි, විවිධ යුෂ වර්ග දැමීම කිසි විටෙකත් නොකළ යුතුයි. විශේෂයෙන්ම ඇතැම් කොළ වර්ගවල යුෂ ඇසට දැමීමෙන් විෂබීජ ඇසට ඇතුළු වීමේ හැකියාව තිබෙනවා; ප්‍රතිකාරයක් ලෙස ඇසට දමන එම ද්‍රව්‍ය මඟින් ඇසට විශාල හානියක් සිදුවීමේ හැකියාව තිබෙනවා. ඒ නිසා වෛද්‍ය උපදෙස් වලින් තොරව ඇසට කිසිඳු ද්‍රව්‍යයක් දැමීම සුදුසු වන්නේ නෑ.රෝහලට ගෙනයන තෙක් පිරිසිදු ජලයෙන් ඇස සේදිය යුතුයි. වෙනත් අවස්ථාවකදී ජලයෙන් ඇස සේදීම නොකළ යුතු වුවත් එවැනි අවස්ථාවකදී විෂ සහිත ද්‍රව්‍ය හැකිතරම් ඇසෙන් ඉවත් කිරීම සඳහා පිරිසුදු ජලයෙන් ඇස සේදීම කළ යුතුයි.අපගේ ශරීරයේ සෑම අවයවයකට වගේම විශේෂයෙන්ම දෑස්වල නිරෝගී භාවයට නින්ද ඉතාම වැදගත්. සුදුසු නින්දක් නොලැබුණු විට දෑස් කෙවීම විශේෂ ලක්ෂණයක්. ඒ නිසා දෑස්වල නිරෝගී භාවයට සුදුසු නින්දක් ලබා ගැනීම ඉතාම අවශ්‍යයි.බොහෝ දෙනෙක් වෛද්‍යවරයාට පවසන්නේ ඇස හෝ ඇසේ පිහාටුව නටන බවයි. මෙය බොහෝ විට වයසට යාමත් සමඟම සිදුවන දෙයක්. ඒ සඳහා බොහෝ විට කිසිවක් කිරීම අවශ්‍ය වන්නේ නෑ. එවැනි චලනයක් සිදුවන්නේ ඇසේ පේෂියක් තුළයි. ඇතැම් විටෙක මෙය තවත් පේෂියකට වර්ධනය වීමට ඉඩ තිබෙනවා. එසේ වුවහොත් පරීක්ෂණ කීපයක් කිරීමට සිදුවෙනවා. ප්‍රතිකාර කළ යුත්තේ ඉන් පසුවයි.ඇසට කිසියම් ඖෂධයක් දමන්නේ නම් එය වෛද්‍ය උපදෙස් අනුවම කළ යුතුයි. කිසියම් ආසාදනයකට ඇස තුළට ප්‍රතිජීවක ඖෂධයක් දමන්නේ නම්, එය දිනකට දැමිය යුතු වාර ගණන නියමිත පරිදිම දැමීම අවශ්‍යයි. එසේම දැමිය යුතු ඖෂධ ප්‍රමාණයත් දැමීම වැදගත්. ඇසට ඖෂධයක් දැමිය යුතු ප්‍රමාණයට වඩා වැඩියෙන් දැමීම අවශ්‍ය වන්නේ නෑ. එයින් සිදුවන්නේ ඖෂධ අපතේ යාම පමණයි.ඇසකට කිසියම් ඖෂධයක් දමන විට ඇසේ පහත පිහාටුව පහතට කර ඇසේ පහත පිහාටුව මැදට ඖෂධ බිංදු දැමිය යුතුයි. එවිට ඇස පුරා එම ඖෂධ බිංදු පැතිරී යනු ඇති. ඇතැම් විටෙක වෛද්‍යවරු ඇසට දැමීමට ඖෂධ වර්ග දෙක තුනක් නියම කරනවා. එවැනි අවස්ථාව එම ඖෂධ වර්ග දෙක තුනම එකවරම දැමීම සුදුසු වන්නේ නෑ; එයින් ප්‍රතිඵලයක් අත්වන්නේ නෑ. ඇසට දැමීමට ඖෂධ කීපයක් ඇත්නම්, එක් ඖෂධයක් ඇසට දමා විනාඩි 15 – 20 අතර කාලයක් ගතවූ පසුවයි අනෙක් ඖෂධය දැමිය යුත්තේ. ඖෂධ දමන කාලය අතර පරතරය විනාඩි 15 – 20 අතර විය යුතුමයි.රාත්‍රියේදී ඇසට ඖෂධ දැමීම නුසුදුසු යැයි කීම මිථ්‍යාවක්. එහි කිසිඳු විද්‍යාත්මක පදනමක් නෑ. ඒ නිසා රාත්‍රියේදී ඇසට ඖෂධ දැමීම සුදුසුයි.ඇසට සිදුවන අනතුරේ ප්‍රමාණය සහ ස්වභාවය අනුව ඖෂධීය ප්‍රතිකාර මෙන්ම ශල්‍යකර්ම ප්‍රතිකාර ද කළ යුතු වෙනවා. යකඩ කැබැල්ලක්, හෝ ලී කැබැල්ලක්, ගලක් වැනි දෙයක් ඇසට වැදී ඇස අභ්‍යන්තරයට අනතුරක් සිදුවුණොත් ඒ සඳහා ශල්‍යකර්මයක් කිරීමට සිදු වෙනවා. අනතුරු නිසා අක්ෂි සායනවලට පැමිණෙන රෝගීන් පිළිබඳව කරුණු සෙවීමේදී පෙනී යන්නේ එම බොහොමයක් අනතුරු වළක්වා ගත හැකි ඒවා බවයි. ඒ නිසා ඉහතින් දැක්වූ ඇසට අනතුරු සිදුවිය හැකි ආකාරයේ රැකියාවල නිරත වී සිටින පුද්ගලයන් තම වෘත්තීය කටයුතු පරීක්ෂාකාරීව කිරීමට වග බලා ගැනීම වැදගත්. එසේම දරුවන්ගේ ඇස්වලට හානි විය හැකි අවස්ථාවන් ගෙන් දරුවන් දුරස්කර තැබීම ඉතාම වැදගත්.ඇත්තෙන්ම ඔව්. මහ පාරේ විකුණන ප්‍රමිතියෙන් තොර අවු කන්නාඩි පැලඳීම නිසා ඇසට අනතුරු සිදුවෙන්න පුළුවනි. ප්‍රමිතියෙන් තොර අව් කන්නාඩිවල පෘෂ්ටය බොහෝ විට ඒකාකාරී වන්නේ නෑ; සුමට වන්නේ නෑ. එමඟින් ආලෝකය නාභිගත වීමට බාධා පැමිණෙන්න පුළුවනි. එසේම ප්‍රමිතියෙන් තොර අවු කන්නාඩි මඟින් හිරු එළියේ තිබෙන දෑස්වලට අහිතකර ආලෝක කිරණ බහුලව ඇස තුළට ගමන් කළ හැකියි. එයින් අපේ පෙනීමට බරපතළ හානියක් වෙන්න පුළුවනි.එසේම නොගැළපෙන තරමේ අඳුරු ස්වභාවයක් ගන්නා අවු කන්නාඩි නිසා රිය අනතුරු පවා සිදුවෙන්න පුළුවනි. ඒ නිසා අවු කන්නාඩියක් මිලදී ගැනීමේදී වඩාත්ම සුදුසු වන්නේ ප්‍රමිතියෙන් යුතු අවු කන්නාඩියක් මිලදී ගැනීමයි.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=am1305262</link>
    <topic>ඉන්ෆ්ලුඑන්සා A H1N1 උණ හෙම්බිරිස්සාව වගේමයි</topic>
    <author>සාකච්ජා කළේ: සාගරිකා දිසානායක ජයසිංහ</author>
    <content>ඉන්ෆ්ලුඑන්සා A H1N1 උණ හෙම්බිරිස්සාව වගේමයිඑහෙත් සංකූලතා වැඩියි නිව්මෝ නියාවට ඒමේ ඉඩකඩ වැඩියිරිජ්වේ ආර්යා ළමා රෝහලේ අධ්‍යක්ෂ වි‍‍ශේෂඥ වෛද්‍ය රත්න­සිරි. ඒ. හේවගේමේ දිනවල රට පුරා කතාබහට ලක් වී තිබෙන රෝගයක් ඒ එච් 1 එන් 1 ඉන්ෆ්ලුඑන්සා උණ රෝගය. පසුගියදා අගනුවර මාතෘ රෝහලක ගර්භණී මාතාවන් දෙදෙනෙකු ‍මෙම රෝගයෙන් මිය යාමත් වැසි සමය එළැඹීමත් සමඟ එවැනි රෝග පැතිර යාමේ වැඩි ප්‍රවණතාවක් පැවතීමත් ‍‍නිසා මේ පිළිබඳව කාගේත් අවධානය වැඩිපුර යොමු වුණා.සාමාන්‍යයෙන් වෛරස් උණක් පැතිර යන විට ඊට වැඩිපුර ගොදුරු වන්නේ කුඩා දරුවන්.මේ රෝගය පිළිබඳවත් එය කුඩා දරුවන් ට බලපාන ආකාරයත් දැන ගැනීමට අපි කොළඹ රිජ්වේ ආර්යා ළමා ‍ රෝහලේ අධ්‍යක්ෂ විශේෂඥ වෛද්‍ය රත්නසිරි ඒ හේවගේ මහතා හමු වුණා‍.මේ සාකච්ජාවට අදාළ දත්ත සපයා දීමට රිජ්වේ ආර්යා ළමා රෝහලේ ආසාදන පාලන ඒකකයේ ප්‍රධාන හෙද නිලධාරිනී කේ. ඒ‍. කේ. එල් සරච්චන්ද්‍ර මහත්මියත් හෙද නිලධාරිනී ඩී.වී.ආර්. මැණිකේ මහත්මියත් අප හා එක් වුණා.මෙය වෛරසයක් මඟින් බෝ වන සාමාන්‍ය කැස්ස සෙම්ප්‍රතිශ්‍යා උණට බොහෝ දුරට සමාන වන රෝගයක්. ඉන්ෆ්ලුඑන්සා වෛරසය විවිධ ප්‍රභේදඔස්සේ ස්වසන පද්ධතිය ආසාදනය කරනවා. මෙහි රෝග ලක්ෂණ බොහෝ දුරට සමාන්‍යයෙන් කාලීනව පැතිර යන සෙම්ප්‍රතිශ්‍යා උණ‍ට බොහෝ දුරට සමානයි‍.විශේෂත්වය වන්නේ මෙම වෛරසය මිනිස් සිරුර‍ට ඇතුළු වූ විට ඇතැමුන් ට ඉතා දරුණු සංකූලතා ඇති වීමයි. එමෙන්ම මෙය ඉතා ශීඝ්‍රයෙන් ජනතාව අතර පැතිරීමත් රටකින් රටකට වේගයෙන් පැතිරී යාමත් විශේෂ යි.සාමාන්‍ය ශරීර උෂ්ණත්වය සෙන්ටි ග්‍රේඩ් අංශක 38 ට වැඩි උණ, කැස්ස , සෙම්ප්‍රතිශ්‍යාවේ සිට නිව්මෝනියාව , හුස්ම ගැනීමේ අපහසුතාවෙන් සිදුවන මරණය දක්වා වූ සංකූලතා.සෙ. ග්‍රේ. අංශක 38 ‍ ට වැඩි උණ, කැස්ස, සෙම්ප්‍රතිශ්‍යාව, සොටු දියර ගැලීම, උගුරේ ආසාදනය, ඇඟපත රුදාව, හිසරදය, සීතල සහ මහන්සිය. මේ රෝග ලක්ෂණ උග්‍ර වූ වි‍ට නිව්මෝනියාව සහ ස්වසන පද්ධතියේ අකර්මණ්‍යතාව ඇති විය හැකියි.මෙම වෛරසය ප්‍රධාන වශයෙන් ඒ බී සී යන ප්‍රභේද තුනකට බෙදෙනවා. ඒ වෛරසයේ ප්‍රධාන වාහකයා වන්නේ ජලජ පක්ෂීන්. ගෙවල ඇති කරන කුකුළන් අතරත් මෙම වෛරසය වේගයෙන් පැතිරෙනවා. මිනිසාට රෝගය බෝ වන්නේ මෙම ගෘහාශ්‍රිත පක්ෂීන්ගෙන්. මෙම සතුන්ගෙන් පැතිරෙන වෛරසයේ උප ප්‍රභේද මිනිස් සිරුරට ඇතුළුවෙනවා. මේ නව වෛරස ප්‍රභේද සඳහා මිනිසා තුළ ස්වභාවික ප්‍රතිශක්තියක් නැති හෙයින් එය මිනිසුන් අතර ශීඝ්‍රයෙන් පැතිරෙනවා.රෝගීන් කසින කිවිසින විට පිට වන බිඳිති මඟින් විෂ බීජ මිනිස් සිරුරට ඇතුළු වෙනවා.ඔව්. අවදානම් කණ්ඩායම්වල රෝගීන් ට එහි මරණීය අවදානමක් තිබෙනවා.ගර්භණී මවුවරුන්‍.අවුරුදු දෙකට අඩු දරුවන්.අවුරුදු හැට පහට වැඩි අය.පෙනහලු ආබාධ, හෘද රෝග, අධික රුධිර පීඩනය, දියවැඩියාව, වකුගඩු ආශ්‍රිත රෝග, අක්මාව සහ ස්නායු පද්ධතිය ආශ්‍රිත රෝගවලින් පෙළෙන අය.එය වෛද්‍යවරයා විසින් තීරණය කළ යුතුයි. සෙන්ටි ග්‍රේඩ් අංශක 38 ට වැඩි උණක් හෝ ඉහත කී රෝග ලක්ෂණ සමඟ ඇත් නම් නිවසේ දී අත් බෙහෙත් කරමින් නොසිට වහාම වෛද්‍යවරයකු වෙත යා යුතුයි. දින තුනකට වඩා උණ ඇත් නම් ඩෙංගු සඳහා පරීක්ෂා කිරීමත් රෝහලකින් සෙම පටල පරීක්ෂාවක් කර ගැනීමත් වැදගත්.ඔබට ඇත්තේ සාමාන්‍ය උණක නම් වෛද්‍යවරයා බෙහෙත් සහ උපදෙස් දී ඔබ නිවසට යවනු ඇති‍. ඉන්ෆ්ලුඑන්සා උණ තදින් ඇත්නම් රෝහලේ නැවතී ප්‍රතිකාර ගැනීමට ඔබට සිදුවනු ඇති.අවදානම් කණ්ඩායම්වල අය රෝගීන් ගැවසිය හැකි පොදු ස්ථානවල ගැවසීමෙන් වැළකී සිටීම‍.උණ හෝ රෝග ලක්ෂණ පහළ වූ සැණින් වෛද්‍ය උපදෙස් පැතීම.රෝගයට ගොදුරු වුව හොත් පාසලට, කාර්යාලයට හෝ ජනතාව ගැවසෙන ස්ථාන වෙත නො ගොස් හැකිතාක් විවේකීව සිටීම.ගර්භණී මවුවරුන් සහ කුඩා දරුවන් ගේ මවුපියන් කල් තියා දැනුවත් කිරීම.‍රෝගීන් කසින කිවිසින විට කඩදාසි හෝ ලේන්සුවකින් මුව ආවරණය කර ගැනීම. සෙම් සොටු තැවරුණු ද්‍රව්‍ය විනාශ කිරීම.රෝගියා භාවිතා කළ ලේන්සු තුවා ආදිය හවුලේ භාවිතා නොකිරීම.පොදු ප්‍රවාහන සේවාවල ගමන් කළ විට හෝ පිටත ගොස් පැමිණි විට දෑත් සබන් යොදා සේදීම.කුඩාම දරුවන්ගේ ස්වසන පද්ධතියට වෛරසය ඇතුළු වීමෙන් නිව්මෝනියා තත්ත්වයට පත් වීමටත්, හුස්ම ගැනීමට අපහසු වීමෙන් මරණයට පත් වීමටත් ඉඩ තිබෙනවා.නෑ.බාහිර රෝගී අංශයට දිනකට රෝගීන් දහසක් හෝ ඊටත් ටිකක් වැඩියෙන් පැමිණෙනවා‍. එයින් 7-10 ක් පමණ ඩෙංගු රෝගීන්.බොහෝ විට සුවපත් වෙනවා. අපේ රෝහලේ ‍ ‍ඩෙංගු ප්‍රතිකාර ඉතාම හොඳයි. වෙනත් රෝහල්වලින් රෝගය අසාද්‍ය වී එවන ලද රෝගීන් එක් අයකු දෙන්නකු හැර මේ රෝහලට ඇතුළත් වූ රෝගීන් මිය ගියේ නෑ.එම රෝගය පමණක් නොවෙයි සෑම බෝවන රෝගයක් ම රෝහල තුළ පැතිර යාම වළක්වාලීම‍ට අපි විශේෂ වැඩපිළිවෙළක් ක්‍රියාත්මක කරන‍වා.උණ මෙන්ම වෙනත් ආසාදන ඇත් දැයි ‍හඳුනා ගැනීමට රෝගීන්ගෙන් රුධිර සාම්පල හා සෙම පටල පරීක්ෂා කිරීමට නිරන්තරයෙන් ම ඒවා වෛද්‍ය පර්යේෂණ ආයතනය වෙත යවනවා. මෙම කටයුතු ඉටු කෙරෙන්නේ ආසාදන පාලන අංශයෙන්. මෙම කටයුතු වසංගත තත්ත්වයක් තිබුණත් නැතත් නිරතුරුවම සිදු කෙරෙනවා. ඒ පිළිබඳව අපේ රෝහල වගකිවයුතු අංශවල විශේෂ පැසසුමට ලක්ව ති‍‍බෙනවා.සාකච්ජා කළේ: සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=am1305263</link>
    <topic>පෙර භවයේ සිටු දියණියක යැයි කියන සිරියාවතීට සැමියා පෙනුණේ මෙහෙකරුවකු හැටියටයි</topic>
    <author/>
    <content>පෙර භවයේ සිටු දියණියක යැයි කියන සිරියාවතීට සැමියා පෙනුණේ මෙහෙකරුවකු හැටියටයිමනෝ විද්‍යා උපදේශක මේජර් සුසන්ත ද සිල්වා (විශ්‍රාමික)අක්මීමන ප්‍රදේශයේ පදිංචි කරුවෙකු වූ සිරිමල් හට තමාගේම තේ ඉඩම් කිහිපයක් විය. එම තේ ඉඩම්වලින් ලැබෙන ආදායම දරු පවුල රැක ගැනීමට ප්‍රමාණවත් විය.“මම වැඩි දුර ඉගෙන ගෙන නෑ. 3 වන පන්තියට පමණයි ඉගෙන ගත්තෙ. ටිකක් පමා වෙලා අවුරුදු 35 දී තමයි මංගල යෝජනාවකින් අපි විවාහ වුණේ. අපිට එක පුතෙක් ඉන්නවා. ඒ පුතා තමයි මේ ඉන්නෙ.” වයස අවුරුදු 12 ක් පමණ වූ තම පුතාව ද පෙන්වමින් ඔහු කතාව දිගටම කරගෙන ගියේය.“අපි විවාහ වෙලා සතුටින් කාලය ගත කරලා. අපි වෙනම ගෙදරක ඉන්නෙ. මගෙ බිරිය බොහොම ගුණ යහපත් කෙනෙක්. මුලදි එයා මටත් දරුවාටත් බොහොම හොඳට සැලකුවා. නමුත් පසුගිය වසරේ සිට ඇය වෙනස් වන්නට පටන් ගත්තා. ඇය නිතර නිතර ගෙදර දොර වැඩ වලින් හා වතුපිටිවල වැඩවලින් ඈත්ව තනිව ඉන්න පටන් ගත්තා. ඇඳට වී භාවනා කරනවා කියා ඇය පවසනවා. සමහර වෙලාවට ඇය තනිව කතා කරනවා. ඇය ටිකෙන් ටික අපිව පිළිකුල් කරන්න පටන් ගත්තා. ආහාර පවා පිස දුන්නෙ නෑ.මගෙ වැඩ කටයුතු විතරක් නෙමෙයි ඇය දැන් දරුවාගෙ වැඩ කටයුතු වලිනුත් ඈත් වෙලයි ඉන්නෙ. දරුවාගෙ ඇඳුම් ටික පවා මටයි දැන් සෝදන්න වෙලා තියෙන්නෙ. ඇයට යම් රෝගී තත්ත්වයක් වැලඳී ඇති බවට සිතා වෛද්‍යවරුන් වෙත යොමු කොට බෙහෙත් අරන් දුන්නත් ඇයට කිසිඳු රෝගී තත්ත්වයක් නොමැති බවට වෛද්‍යවරුන් පැවසුවා. ඇය එම බෙහෙත් පානය කළේ නෑ. ඇයට භූත දෝෂයක් ඇති බවට අසල්වාසීන් පැවසූ නිසා යන්ත්‍ර මන්ත්‍ර ගුරුකම් ආදිය ද සිදු කළා. ඇය උසස් මනසකින් යුත් කාන්තාවක් බැවින් අප දෙස බැලීමට පවා අවශ්‍ය නැති බව අප හා පවසනවා.මේ ප්‍රශ්නය නිසා මං දැන් බොහෝ මානසිකව දුක් විඳිනවා. දරුවාටත් මේ ප්‍රශ්නය ඉතා තදින් බලපාලා තියනවා. දරුවාගේ අධ්‍යාපනය ද එන්න එන්නම අඩපණ වෙනවා.” සිරිමල් දිගින් දිගටම තම ගැටලු සහගත තත්ත්වය පැහැදිලි කළේය. අප දරුවා සමඟ වෙනම කතා කළ විට ඔහු කීවේ එම කතාව සත්‍ය බවයි. තම මව කෙරේ වෛරයක් හට ගෙන ඇති බවත් නිවසේ විසීමට හෝ අධ්‍යාපන කටයුතු සිදු කිරිමට හෝ කිසිදු කැමැත්තක් නැති බවත් පැවසුවේය.විසඳුම ඉතා කඩිනමින් නොලැබුණත් තම බිරිය වන සිරියාවතීගෙන් දික්කසාද වීමට පවා සිරිමල් තීරණය කොට තිබිණි. බොහෝ කරුණු කාරණා අසා දැනගත් පසු සිරිමල් හා දරුවා තදබල මානසික ආතතියට පත්වී ඇති බවත් අවපීඩනයකට ඉතා වේගයෙන් ළඟා වෙමින් සිටින බවත් අපට අවබෝධ විය. එහෙත් නිසි උපදේශනයකට යොමු කිරිමට පෙර සියලු තත්ත්වයන්ට මුල් වී ඇති සිරියාවතී සමඟ කතා කිරීමට අවශ්‍යව තිබිණි. අපගේ ඉල්ලීම පරිදි දිනෙක සිරියාවතී සමඟ පිය පුතු දෙපොළ අප වෙත පැමිණියහ.සිරියාවතී පාසල් නොගිය සමාජ සබඳතාවලින් තොර බුද්ධිමත් බවින් අඩු කාන්තාවක බව ඇයගේ කතාබහෙන් අපට දැන ගැනීමට හැකි විය.“මම හොඳට බණ භාවනාවල යෙදෙන කෙනෙක් මහත්තයා. මගේ මනස දැන් හරිම දියුණුයි. මට මගෙ ගිය ආත්මය පවා පේනවා. දෙවි දේවතාවුන් හිටි ගමන් මට කතා කරනවා. මම ගිය ආත්මෙ හොඳ සිටු දියණියක්. මං කරපු පොඩි අකුසලයක් නිසා තමයි මේ ආත්මෙ මේ තරම් දුක් විඳින්නෙ.” ඇය එක දිගටම තම පෙර භවයේ පුරාජේරුව ගැන කියන්නට වූවාය.“මේ මනුස්සයා ගිය ආත්මෙ මගේ සේවකයෙක්. පුතා එයාගේ. ඉතින් මං මොකටද තවත් මෙයාලට සේවය කරන්නෙ. මේ අනිත්‍ය ලෝකයේ මට මෙයාලව ඕනෙ නෑ. මට භාවනා කරලා හොඳ තැනකට යන්න පුළුවන්.”බෞද්ධ දර්ශනයේ කියැවෙන කර්මය හා පෙර භවය අනුව අප ඇයගෙන් අසන ලද ප්‍රශ්නවලට ඇයගෙන් ලැබුණු පිළිතුරු අනුව ඇය පවසන්නේ සත්‍යයක් නොවන බවට අපි නිගමනයකට පැමිණියෙමු.සිරියාවතීගේ මෙම වෙනස්වීම ආරම්භ වූ කාලයේ පටන්ම සිදු වූ දේ පිළිබඳව විශේෂ කරුණු කිහිපයක් හෙළි කර ගැනීමට හැකි විය. උගත්කමින් බුද්ධිමත් බවින් හා සමාජ සම්බන්ධතාවලින් ඉතා පහළ මට්ටමක සිටි සිරියාවතී අන්ත ලෙස ආගම දහම විශ්වාස කළාය. කිසිඳු අවබෝධයකින් තොරව සිල් සමාදන් වීමටත් බණ භාවනාදිය කිරීමටත් පුරුදු වී ඇත. දිනක් ඇය ගුවන් විදුලියට සවන් දෙන විට හවස් වරුවේ ප්‍රචාරය වූයේ භාවනා වැඩ සටහනකි. සිරියාවතී ඉතා තදින් මෙම භාවනා වැඩ සටහනට ඒකාග්‍ර විය. ඇය පසු දිනයේ සිටම එම භාවනා වැඩ සටහනට සහභාගි වූ නිත්‍ය සාමාජිකාව බවට පත් වූවාය. මෙම වැඩ සටහන ඉතා සාර්ථක වැඩ සටහනක් වුවද බුද්ධිමත් කමින් අඩු සිරියාවතී එහි අඩංගු කරුණු අවබෝධ කරගනු ලැබුවේ තමාට සිතැඟි පරිදිය. ඇයට සිතෙන පරිදි භාවනාව සකසමින් ඉදිරියට ගෙන ගියාය. අවසානයේ ඇයට යම් යම් මනෝ විකාර පෙනෙන්නට විය. තමා පෙර භවයේ සිටු දියණියක ලෙස හැදී වැඩී සිටි අයුරුත් තම ස්වාමියා සිටු ගෙදර දර පළමින් සිටි අයුරුත් ඇය දැක ඇත.ඇත්ත වශයෙන්ම එම ගුවන් විදුලි වැඩ සටහනේ පැහැදිලි කොට දී ඇත්තේ පැවිදි උතුමන් විසින් වඩනු ලබන පිළිකුල් භාවනාවක් පිළිබඳවයි. ගිහි ජීවිතයේ සැප විඳිමින් සිටි සිරියාවතී ඒ භාවනාව වැඩීම තුළින් සිදු කොටගෙන ඇත්තේ මහත් අකටයුත්තකි. ක්‍රම ක්‍රමයෙන් ඇයට සියල්ල පිළිකුල් වී ඇති අතර ගේදොර තම සැමියා හා දරුවා පමණක් නොව ඔවුන්ගේ ඇඳුම් පැලඳුම් පවා සිරියාවතීට පිළිකුල් විය. විකාර විරූපී පෙනීම් නිසා ඇය තව තවත් ඔවුන්ව පිළිකුල් කළාය.සැමියා හා දරුවා ද සිරියාවතීව පිළිකුල් කරන විට මේ තත්ත්වය තව තවත් උග්‍ර විය. පවුලේ ප්‍රශ්න ඉහවහා ගොස් ඇත්තේ මේ කරුණු සමඟය. මේ කරුණු සොයා ගැනීමත් සමඟ අප හට කරුණු කාරණා අවබෝධ විය. සිරියාවතී තමාට සුදුසු කාර්යයක් යැයි සිතා ගුරුවරයෙකුගේ හෝ සුදුසුකම් ලත් මඟ පෙන්වන්නෙකුගේ අනුදැනුම නොමැතිව තැනින් තැනින් කොටස් අල්ලාගෙන තම සිතැඟි ආකාරයට පුහුණු කොට භාවනාව ප්‍රගුණ කර ඇත. තමාටත් තම ගිහි ජීවිතයටත් පවුලටත් සිදු වන්නට ගිය මහා හානිය පිළිබඳව අවබෝධ කර ගැනීම සඳහා සිරියාවතීට මහත් වෙහෙසක් දරන්නට සිදු විය.උපදේශනයේ නිසි පිළිවෙළ අනුව ඇයට මෛත්‍රී භාවනාව වැඩීමට අවශ්‍ය උපදෙස් ලබා දී ඉදිරි ජීවිතය වෙනුවෙන් අවශ්‍ය සියලු උපදේශන කටයුතු ද සිදු කරන ලදී. සිරියාවතීගේ සිත තුළ තැන්පත්ව තිබූ අඳුරු සිතිවිලි ඉවත් කිරීම සඳහා ඇයව මෝහන නිද්‍රාවකට පත් කළ අතර එහිදී හෙළි වූයේ ඇය කුඩා කල කේන්ද්‍රය බැලීමේ දී කේන්ද්‍රකරු පවසා ඇත්තේ ඇගේ කේන්ද්‍රය ඉතා බලවත් බවත් පෙර භවයක සිටුවරයෙකු මෙන්ම ධනවතෙකු ද වී සිටි බවත්ය.ඒ සිතිවිල්ල ඇගේ යට සිතේ කුඩා කාලයේ සිටම තැන්පත්ව තිබිණි. ඇගේ සිතේ වූ බොහෝ අඳුරු සිතිවිලි මෝහන නිද්‍රාවේදී ඉවත් කොට යහපත් ජීවිතයකට අවශ්‍ය පරිදි සියලු කටයුතුවලට සිත සකස් කරන ලදී. මාස 4 කට පසු සියල්ල සාමාන්‍ය අතට පත් විය. දැන් ඒ යුවළ සතුටින් ජීවත් වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=ay1305261</link>
    <topic>පහන්වූ සිත</topic>
    <author>- අරුණි</author>
    <content>මුළු ලෝකෙම අමුතුම සුන්දරත්වයකින් ඇළලී ගිහින්. මේ ලෝකයේ පරම සත්‍යය මනුසතුන් වෙනුවෙන් හෙළි කළේ අද වගේ දවසක කියලා ගහට කොළට පවා තේරිලා වගේ. “බුදු හාමුදුරුවෝ ඉපදුණු කාලෙට කවදත් ඔහොමයි පුතුනි මගේ මිනිසුන් වාගෙම සත්තුන් වාගෙම ගහකොළවලටත් සතුට දැනේ” කියලා ගීතයක් ලියැවුණේ ඒ සුන්දරත්වය නිසා වෙන්න ඕනා.තොරණ බලලා කූඩු, පහන්, බකට් පත්තු කරලා දන්සැල් දීලා ආමිස පූජාවෙන් බුදුන් වහන්සේ පිදුවා. ඒත් හිතේ කොණක මොකක් දෝ අඩුවක් දැනෙනවා. ඒකට හේතුව බුදු හාමුදුරුවෝ දේශනා කළ දෙය අප හරියට තේරුම් ගත්තා ද කියන දෙයත් සමඟ එන හැඟීමක්. මොකද බුදුන් වහන්සේ පිරිනිවන් මංචකයේ වැඩ ඉන්නා මොහොතේ දේශනා කළ දෙයක් ගැන මුඛ පරම්පරාගතව එන සිදුවීමක් අපේ පූජ්‍ය අගලකඩ සිරිසුමන හිමියන් වරක් කියා දුන්නා. ඒ අනුව බුදු රජාණන් වහන්සේගේ අවසාන මොහොතේ කම්පාවට පත්වුණු සියල්ලන් පිරිනිවන් මණ්ඩපය පිරෙන්න සල්මල් ඇතිරුවාලු. ඒ දුටු බුදුන් වහන්සේ සිතුවාලු මේ විදිහට නම් ඉදිරියේදී මගේ ධර්මයට පූජා පවත්වන්නේ එයින් පලක් වන්නේ නැහැ කියලා. එවර ආනන්ද තෙරුන් වහන්සේ අමතලා බුදු හාමුදුරුවෝ පැහැදිලි කර දුන්නාලු ආමිස පූජාවෙන් පමණක් මා පුදන්නන් නියම ලෙසම බුදුන් පුදන්නන් නොවේ. මගේ ධර්මයට පූජා පවත්වන්නන් සැබෑ ලෙසම බුදුන් පුදන්නෝ වන්නෝ ය කියලා.ඒ කතාව මතක් වෙන වාරයක් පාසා අද සමහරු වෙසක් උත්සවය ගැන සිතන ආකාරයේ අඩුවක් තිබෙන බව හැඟෙන්න ගත්තා.සමහරු ඕ. ටී. කරන්න වෙසක් දවසේ වැඩට යනවා. සමරු ට්‍රිප් යනවා. තවත් සමහරු යන්තම් දීර්ඝ සති අන්තයක් ලැබුණා කියලා හොඳට පොරවගෙන නිදා ගන්නවා. ගෙවල් සරසන්න කෘත්‍රිම බල්බ් වැල් එල්ලලා ඒවා නිවෙනවා පත්තු වෙනවා විතරයි. හරියට සන්සාරේ භවයෙන් භවයට ජීවිතය නිවෙනවා පත්තු වෙනවා වගේ. ඒත් පහනක් පත්තු කරලා ඒ පහනේ දැල්ල නිවෙන ආකාර ගැන හිතන්න, එයින් පුරුද්දක් ලැබෙන්නේ නැති බවවත් දැන් අපට තේරුම් ගන්න වේලාවක් නැහැ. තෙල් ඉවර වෙලා, තිරය ඉවර වෙලා එහෙමත් නැත්නම් සුළං පහරක් වැදිලා පහන් දැල්ල නිවෙන්න පුළුවන්. ඒ වගේ අපේ ජීවිතයත් නිවී යන්න විවිධ හේතු බලපානවා. නමුත් පහන නිවුණු පසු දැල්ල ගියේ කොහේ ද? ඒක කවුරුත් දන්නේ නෑ. නිර්වාණයත් ඒ වගේ, අපේ ජීවිතය කෙළවර වන බව විතරයි අප දන්නේ. ඒක අවබෝධ වන්න බල්බ් වැල් වගේ දිගටම පත්තු වෙවි නිවි නිවී සංසාරේ දිගු කරගන්නා තෘෂ්ණාධික ජීවිතවලට අමාරුයි.ඒ නිසයි ප්‍රතිපත්ති පූජාව වඩාත් වැදගත් වෙන්නේ. අනෙක් කොයි දේ කළත් ශීලයෙන්, සමාධිය වඩාගෙන ප්‍රඥාව දියුණු කර ගන්න තුරු මෙය අවබෝධ වෙයි ද කියා කියන්න බැහැ. ඒ වගේම බණ භාවනා කළා කියලා ලෞකික ජීවිතයේ සියල්ල අත්හැරලා දාන්න කියලා කොහේවත් සඳහන් වෙලා නෑ.ඕනම කෙනකුට යහපත් දැක්මක් ඇතිව, යහපත් සංකල්පනාවන් පහළ කරගෙන, යහපත් වචනයෙන් සතුරන්ට පවා සංග්‍රහ කරලා, යහපත් වෑයමක් දරලා, යහපත් කර්මාන්තයක් කරලා, යහපත් සිහියෙන් යහපත් සමාධියකට පිවිසීමට පුළුවන්නම් මේ ජීවිතය වගේම ඒ ජීවිතයත් සාර්ථකයි කියලා අමුතුවෙන් කියන්න දෙයක් නැහැ. ඒ නිසයි හිතේ දැනුණු අඩුව මකා දමන්නත් එක්ක සිල් ගත්තේ.බෝ සෙවණේ සිසිලසත් එක්ක මල් පහන් සුවඳ දුම්වලින් ලැබෙන ප්‍රබෝධය සිතට වගේම ගතටත් නිරාමිස සුවයක් ගෙනාවා. හැමදාම ඒ සුවය දැනෙනවානම් හැමදාමත් අහසේ කලා සොළස පිරුණු හඳ පෑයුවා වගේ ජීවිතයම එළිය වේවි. ආමිස පූජාවෙන් ලැබෙන කෙටි සතුටට වඩා මේ ප්‍රතිපත්ති පූජාව ජීවිත කාලයටම සතුට ගේන බව ප්‍රත්‍යක්ෂ වුණා. සිත පහන් වුණා.- අරුණිකිසිවෙකු නැති වුවත් මා සමඟසිත ඇත තනියට,මා ළඟම... ඒ සිත සැනසෙන්නටඅවැසිය මට උපකාර... එන්නම් හිමි ළඟටසනසනවානම්... මාසිතඑනමුදු,අවසර නැත මටකසාවත දරන්නට...අම්පාරේ ඩී. සම්පත්මැයි මල් පිපි සුවඳට මත් වෙන අරුම දෙසවන සිතද පිනවන මිහිකත පුදුම තුරු වැල් සැලෙන සුවඳට සිත යන අරුම පවසයි මෙලෙස වෙසඟේ අසිරිය පුදුමදැල්වෙන පහන් ආලෝකය සැම දෙසින පවසයි සිතට මෙත් කරුණා ගුණ දැහැන බුදු හිමි දෙසු දම් රස මිහිරෙහි නිවන පුබුදයි හැඟුම් වෙසඟේ සිරි සර යහනසඳුනිකා කුෂානි උපවංශසල් සපුනා පිපී දිලෙන වෙසඟ දිනය ආවා නිල් ගුවනත සඳ පායා මන්දහාස පෑවා සිල් ගුණ සුවඳින් නැහැවී බුදු බැති ගී කීවා දල්වමු අපි පහන් තුටුව, සැමටම සෙත් වේවාපින් පවු ගැන මුනිඳු දෙසූ දහමින් සැනසෙන වා ගන්ටා හඬ රැව්දෙන විට සිතුවිලි පැහැදෙන වා රන්කොත මුදුනින් සුදුබුදු රැස් පැතිරී යන වා දන්සල, තොරණ ද ඉදිවී සතුට ළඟා වෙන වාඅනියත බව වටහාදෙන දහමට නතුවෙන් නේ ගිනිගත් කතරට එය දිය දහරාවක් වැන් නේ පිනිබිඳු වැනි ජීවිතයයි නුවනින් දැක ගන් නේ මිනිසත් බව ලැබු සැමදෙන සැනසිය යුතු වන් නේකරුණාදාස සපුතන්ත්‍රි“අයියෙ ?අපි ලස්සන වෙසක් කූඩුවක් හදමුකො. අනෙ අයියෙ අපි ලොකු වෙසක් කූඩුවක් හදමුකෝ මම උදව් කරන්නම්.”නංගි මා ළඟට දුවගෙන ඇවිත් ඇඟේ එල්ලි එල්ලි කොඳුරන්න පටන් ගත්ත. මට දුක හිතුණා.“හරි හරි අපි හදමුකො හැබැයි ඔයා මට උදව් කරන්න ඕනේ හරි ද?” මම කිව්වාම නංගිගේ ඉහේ මලක් පිපුණා වගේ උඩ පැනලා වටයක් කැරකිලා දුවගෙන ගියා කුස්සියට... දුවගෙන ගිය ගමන් බිම ඉඳගෙන දවල්ට උයන්න කීර වගයක් සුද්දකර කර හිටියා අම්මගේ කරට නැග්ගා.“මොකද ළමයො මේ දාන්ගලේ. ගැහැනු ළමයි ඔහොම ද හැසිරෙන්නෙ.” අම්මා ගෝරනාඩු කළා.“අම්මේ අම්මේ මේ අහන්නකො කෑගහන්නෙ නැතුව, අයියයි මායි ලස්සන වෙසක් කූඩුවක් හදනවා. අම්මා අපිට උදව් කරනවා නේද?”“වෙසක් කූඩු හදන්න කෝ බට ලී, ඔට්ටපාලු, ඕවා හොයන්න ඔය බඩ වැටි ගාණෙ රිංගන්න ඕනෙ නෑ. සර්පයෝ කවාගන්න. මම හවස හන්දියට ගියාම ඔයාලට බකට් ටිකකුයි වෙසක් කූඩුවකුයි ගෙනත් දෙන්නම්. එල්ලලා, පත්තු කරන්න බැරිය එතකොට” අම්මා ගණන් ගන්නේ නැතුවම කියාගෙන ගියා.“අනේ අම්මේ එව්වා හොඳ නෑ. එහෙම කඩෙන් අරගෙන වෙසක් කූඩු පත්තු කරල වැඩක් නෑ. අපේ ටීචර්ත් කිව්වා මහන්සි වෙලා තමුන්ම හදලා පත්තු කළොත් තමයි වෙසක් ප්‍රීතිය වැඩිවෙන්නෙ කියලා. නේද අයියේ?” නංගි කියාගෙන යනකොට අම්මා ඔළුව උස්සලා බැලුව තරහින් වගේ.“හරි හරි එහෙනම් දෙන්න එක්ක හදන්නකො. මම සව් කොළ ගෙනත් දෙන්නම්”“අපේ හොඳ අම්මා” අපි දෙන්නම අම්ම බදාගෙන ඉම්බා. ඊට පස්සේ නංගියි මමයි දෙවට දිගේ ගිහිල්ලා ඇළ කණ්ඩියට ගොඩවෙලා බට ලී, ටිකක් කපාගෙන ජේමිස් මාමලාගෙ රබර් වත්තට ගොඩවෙලා ඔට්ටපාලු ටිකකුත් ගලෝගෙන ඉක්මනටම ගෙදර ආවා.“අයියෙ අයියෙ අපි තාත්තට කියලා වයර් එකකුයි හෝල්ඩරේකුයි බල්බ් එකකුයි ගෙන්න ගෙන කූඩුවට ලයිට් එකක් දාමු, එතකොට ලස්සනට තියේවි”“හරි හරි ඉස්සෙල්ලා හදල ඉන්න එපායැ මොනා කරන්නත්. ඔයා මට උදව් කරන්නකො... ඔන්න ඔය ඔට්ටපාලු ටික මෙහෙට දෙන්නකො”මම කියන පරක්කුවට එයා උදව් කරනවා. කොහොමින් කොහොමින් හරි ලොකු කූඩුවක් හැදුවා. අම්මා ගෙනත් දුන්න සව් කොළ ටිකත් ඇලෙව්වා. අම්මා දැති කතුරෙන් රැලි කොළ කපලා අලවලා දීල අපිට උදවු කළා. දැන් නංගිට හරි සතුටුයි. එතකොටමගේට්ටුව ඇරගෙන තාත්ත මිදුලට ආවා. නංගි දුවගෙන ගිහිල්ල තාත්තගෙ අතේ එල්ලිලා,“තාත්තෙ අයියයි මායි ලස්සන කූඩුවක් හැදුවා. ඒකට ලයිට් දාන්න වයර් එකකුයි හෝල්ඩරේකුයි බල්බ් එකකුයි ගෙනත් දෙන්නකො. අනේ මගෙ හොඳ තාත්තානේ.” කියලා හුරතල් වෙන්න ගත්තා.“හරි හරි ගෙයි ඇති මම හොයලා දෙන්නම්කො. මම ලයිට් එක දාලා හදල දෙන්නම් කෝ පුතාලා කූඩුව ඉවර කරන්නකො” තාත්තා කිව්වා.මේ අතරෙ අම්මා කෑගැහුවා “පුතාලා ඇඟපත හෝදාගෙන ලෑස්ති වෙන්න පන්සල් යන්න” කියලා.“අනේ අම්මේ එතකොට වෙසක් කූඩුව පත්තු කරන්නෙ කවුද අපි ලස්සන බලන්නෙ කොහොම ද?” නංගිගෙ ඇවිටිල්ල.“හරි හරි කූඩුවට පත්තු කරලා අපි පන්සල් යමු. බණ පටන් ගන්නෙ අටටනේ. අපි හතට විතර යමු. අම්මා කිව්වා.“දැන් හයත් පහුවෙලා. වටින් ගොඩින් අඳුර වැටීගෙන එනවා. තාත්තා ඇවිල්ල ලණුව ඇදල වෙසක් කූඩුවට උඩට උස්සල ලණුව ගැටගහලා දුන්නා. මම ගෙට දුවල ගිහින් ස්විච් එක දැම්මා. හරිම ලස්සනයි. නංගි ඒකේ යට ඉඳගෙන උඩ පැන පැන අප්පුඩි ගහ ගහ නටනවා. එයාට හරිම සතුටුයි. අපේ වෙසක් කූඩුව ගොඩක් උඩ නිසා ඈතට ලස්සනට පේනවා. අපි ගේට්ටුව ළඟට වෙලා ගොඩක් වෙලා බලාගෙන හිටියා. අපිට එතනින් එහාට යන්න දුකයි. ඒත් අම්මා තරහ ගස්සන්න බැරි නිසා අපි දෙන්න ගෙට ගිහින් සුදු ඇඳුම් ඇඳගෙන පන්සල් යන්න ලෑස්ති වුණා.අපි පන්සලට යනකොට ගොඩාක් සෙනඟ පිරිලා. ගේට්ටුවෙන් ඇතුළු වෙනකොටම මල් සුවඳයි හඳුන්කූරු සුවඳයි දැනුණා කවදාවත් නැති තරම්. අපි පහන් පත්තු කරලා, හඳුන්කූරු පත්තු කරලා, මල් පූජා කරලා ගාථා කියලා ඉවර වෙලා බණ මඩුවේ ඇවිත් වාඩි වුණා. බණ අහන්න ඉඳගත්තට මගෙයි නංගිගෙයි හිත වෙසක් කූඩුව ගැනමයි. ටික වේලාවක් යනකොට ලොකු හාමුදුරුවො වැඩිය බණට.“පින්වත්නි, අප තිලෝගුරු අමා මෑණියන් වහන්සේ සිදුහත් කුමරු නමින් මෙලොව ජනිත වුණේ මෙවන් උතුම් වෙසක් පෝය දවසකයි. ඒ වගේම කෙලෙසුන් නසා තුන් ලොව ජය ගෙන බුදු බව ලබාගත්තේත්, සියලු සත්ත්වයින්ට ධර්මය අවබෝධ කොට දී සසරින් එතෙරව නිවන් මගට යන පාර පෙන්වා දී සියලුම දේ අනිත්‍ය බව ලොවට පසක් කරමින් නිර්වාණ සමාපත්තියට සම වැදුණෙත් මෙවන් වෙසක් පුර පසළොස්වක පෝය දිනකයි. ඒකයි වෙසක් තෙමඟුල කියලා අපි කියන්නේ. මේ ලෝකේ සියලුම දේ අනිත්‍යයි. නැසෙන සුලුයි. අද ලස්සනට ඇඳ පැලඳ ගෙන සුවඳ විලවුන් ගල්වාගෙන ඉන්න මේ උපාසක උපාසිකාවන් වුණත් කෙදිනක හෝ මරණයට පත්වෙලා දුඟඳ හමන තත්ත්වයට පත්වෙනවා. මේ ලෝකේ සෑම දෙයක්ම විනාශ වෙනවා. නැති වෙනවා. ඒ ගැන දුක්වීමෙන් කම්පා වීමෙන් පලක් නැහැ.“මේ උතුම් වූ වෙසක් පුර පසළොස්වක පෝය දිනේ කවුරුත් අප සම්මා සම්බුදු රජාණන් වහන්සේ ගිය මඟ යන්නට අදිටන් කරගන්න. අනිත්‍ය මෙනෙහි කරන්න. ආශාව, තෘෂ්ණාව, අත්හරින්න, එවිටයි ජීවිතයේ සැහැල්ලු බව සිතට දැනෙන්නේ.”අපි ගෙදර එන්න පිටත් වුණේ ඉක්මනට වෙසක් කූඩුව බලන්න ඕන නිසා.ටික දුරයි එන්න හම්බ වුණේ වැහි පොද වැටෙන්න ගත්ත. ටික ටික වැස්ස වැඩි කරන්න ගත්තා. ගේ ළංවෙද්දී දුවලා දුවලා ආවා. එතකොට වෙසක් කූඩුව හොඳටම තෙමිලා. රැලි ටික බිමට වැටිලා. වටේ කොළ ටිකත් එකින් එක ඉරිලා වැටෙනවා. අපි ඒක දිහා දුකෙන් බලා හිටියා. එක පාරටම වතුර ගිහිල්ල ද කොහෙද බල්බ් එක පටස් ගාලා පිපිරුවා. වෙසක් කූඩුව කඩන් බිමට වැටුණා. හරිම දුකයි. නංගි හයියෙන් කෑගහලා ඇඬුවා. බිම පෙරළි පෙරළි ඇඬුවා. එයාට වගේම මටත් ගොඩක් දුක හිතුණා.“පුතාලා අඬන්න දුක් වෙන්න එපා. පන්සලේ දී බණට අපේ හාමුදුරුවෝ දේශනා කරපුව මතකයි නේද? හැමදේම විනාශ වෙනවා. සියලු දේම අනිත්‍යය කියලා. ඒක නිසා දුක්වෙන්න එපා. ඒ ගැන හිතලා අපි හොඳ දෙයක් කළා කියලා සතුටු වෙන්න.” අපි හෙට ආයිත් ඔයිට වැඩිය හොඳ වෙසක් කූඩුව හදලා එල්ලමු.” තාත්තා අපව සනසන්න කිව්වා.නංගිගෙ මූණෙන් සතුටු සිනා රැල්ලක් මතු වේගෙන එනවා මට පෙනුණා.අවිස්සාවේල්ලේපියසෝම රුද්‍රිගුවෙසක් සඳට පායන්නට කුරුල්ලන්ට ගී ගයන්න සුවඳ ගලන මල් පිපෙන්න සොඳුරු ලොවට ඉඩහරින්නසැලෙන සිත් නිවාලා සොඳුරු මිනිසුන් තනා ලොවම එළිකළ සදා මාහිමි වඩිනතුරා හිඳිමි පෙර මඟ බලාපිලපිටියේ පෙම්දස් කුරුකුලඑතෙර කළ සසර මඟ අතරමං නොවිය... කුහක සිත් අතර, තනියම නොව එකට බුදු වීමට පෙරුම් පුරන නුඹ වෙනුවෙන් යදිමි නියත විවරණ... “තනියම නොවඅපි හැමෝටමඑකට බුදු වීමට”ශ්‍රී ලංකා රජරට විශ්වවිද්‍යාලයේ ඉසුරිකා සියඹලාපිටියඇස අනිත්‍යයි සිතමින් ඈ ඇස අඳුන් ගල්වන්නට වූ අරුමය...? කන අනිත්‍යයි සිතමින් ඈ කන කර සරසන්නට වූ අරුමය...? පංචස්කන්ධයම අනිත්‍ය යැයි සිතන සිත සඟවාන, ළඳුන් සුරළඳුන් කරන්නට වූ අරුමය...? දිවි බරට උර දීමට මිස බොළඳ සිතකින් නම් නොවන වග බුදුනි...දන්නේ ඔබ පමණක්මය...පෝරුවදණ්ඩ ශ්‍යාමලි ජයමංගලසැමදා වැරදුණේ මට ජයත් හොඳ විදිහට... නිරතුරු හරියන විට දුක නොතේරෙයි ඒ ජීවිතයට... මිනිසුන් අපි සොබා දහමේ කියා දුන්නේ බුදු රදුන් වහන්සේ... යන්නයි හරි පාරේ හිතට ගන්න මේ වෙසක් මාසේඅගලවත්තේ රසික ප්‍රසාද්බෝ දල්ලක් සේ සුළඟට සැලෙනා මා සිත කෙලෙස ද හිමියනි එක් තැන් කරනුයේ...සුදු වැලි ඇතිරූ බෝමළුවේ හිඳ බවුන් වඩන්නට අකමැති මා සිත කෙලෙස ද හිමියනි දමනයෙ කරනුයේ...හිමි සඳ දෙසු ඒ ගුණදම් සයුරේ පිහිනා ගොස් මා කෙලෙස ද හිමියනි එතෙර කරනුයේ කෙලෙසුන් පිරි මේ පංචස්කන්ධය... කුණුකය දිරුවත් වැගිරී ඔජස නාමය නොදිරන බව පැවසේ...මාලබේඅනුර පණ්ඩුකාභය බාලසූරියතණ්හා පිපාසෙන් පීඩිතව හඹා දිවයයි සැවොමඑකිනෙකා පරයමින් මිරිඟුව හඹා යන මුවන් සේ කවදාද? කොහේදී ද? දකින්නට හැකිවෙන්නෙ? නැවතුමක්!සමන්පුර මැණිකේ ජයසුන්දරඋල්පතක්ව උපන් ගඟක් සේ ගලායන ජීවිතය, සුන්දරද කෙතරම්... සුන්දර වූවත්, හමුවන බාධක අපමණය...විදගනිමින් කම්කටොලු, ගලායන ජීවිතෙත්, සාගරය තරම් ගැඹුරුය...පස්සර භාග්‍යා නුවන්තිලොව අන් දෙසක නැති සිරි බර සොබා දම් හිමි මල්පල බරින් පිරි උතුම් බුදු දහමින් පිරී දැහැමි මිනිසුන් මැද නොබිඳුන පසිඳුරන් සතුව බණ පදයක් අසාගෙන දහම් අරුතක් වටහා ගෙනසසර බැමි බිඳ ලන්නට සුපිරිසුදු මේ ලක් බිම සුවසේ ජනිත වන්නට ලැබුණ උතුම් තිළිණයයි මේ මිනිස් බවහිඳගොල්ලේ විජිතා මල්පාන”හමු වන විට වෙන් වීමක් ඇති බව ද... වෙන් වන විට හමු වීමක් ඇති බව ද... නොදන්නා මිනිසුන් හඬති... වැලපෙති... සිනාසෙති... ඒ අතර මැද සිටිනා... විරල මිනිසකු, ගමනක් යයි... සිනහ කඳුළු සම සිතින් ගෙන”කැලණියේ තනුජාරන්වැලි සෑ කොත් කිරණින් සදහම විහිදෙන ඇස නොගැටෙන මානේ මිරිසවැටියෙ සම්බුදු ගුණ කැටි කළ හැම ගඩොලක වැලි කැට ගානේ සසරේ දුකඳුර නැසූ ලෝ නා පිදු එදා මෙදා දැල්වුණු පානේ එ අනුහසින් මේ තෙමඟුල සිහිකර ඔබ නිවනින් සැනසෙනවානේසමන් ගිරෙන් පා පියුම දොවාලයි සිවු ගංඟා අත් පැන් වැඩුවේ රට මැද සෙංකඩගල පුර වැඩලයි දළ දා කරඬුව හිස තැබුවේ පුලතිසි අනුරා පුරවර පිස එන සෙත් පිරිතයි මඳ නළ දෙසුවේ ආයු කල්පයක් මේ තෙමඟුල සිහිකර ඔබ නිවනින් සැනසෙනවානේකිරිල්ලවල එල්.එම්. ආනන්දවෙසක් නිවාඩුවට දූ දරුවෝ ගෙදර ඇවිත්. ආත්තම්මට නිවනක් නෑ. කාඩ් ලියනවා. කූඩු හදනවා. වැඩ එලෝ කෝටියයි. ඒවා අගය කරන්නත් ඕනනේ.”අත්තම්මා සෝවාන් සර්ව දන්නවද?” හිමාෂ මගෙන් ඇහුවා. ඒ ගොල්ලන්ගෙ භාෂාවෙන් කීවොත් මං හොල්මන් වෙලා.”සෝවාන් සර්. ඒ කවුද පුතේ?” මම මුනුපුරු මිනිබිරියන්ට ගෑනු පිරිමි බේදයක් නැතුව “පුතේ” කියල කියන්නේ.”අපේ පංතියේ නිශාගේ ආච්චි අම්මා ඉරිදට සෝවාන් සර් ගාවට යනවලු. යන දවසට රුපියල් දාහයිලු. නිශාගේ අම්මා ඕවා බොරු වැඩ කීවාම අම්මට බණිනවාලු. මිත්‍යා දෘෂ්ටික කියලා.”මට කතාව ටිකා... ක් තේරුණා. භාවනා පංතිවලට අමතරව සෝවාන් පංති, කෑමබීම, ඇඳුම් පැළඳුම් සේරම ඉන්ස්ටන්ට් එකේ “ඉන්ස්ටන්ට්” සෝවාන් ලැබීම ගැනත් පුදුම වෙන්න දෙයක් නෑ. “මේන් නිවන කියල” සර් අත මිටි කරල දිගෑරල පෙන්නුවොත් නිවන අල්ලන්න උපාසකම්මලා ටික ඒමේ අත දුවයි කියල මට හිතුණා. ඕව කීවට පොඩි එකාට තේරෙනවයැ. තවම හතේ පංතියේනේ.”අත්තම්මා උදේට පන්සිල් ගන්නවද?””නෑ, පුතේ””අපි නම් උදේට පන්සිල් ගන්නවා.””කොහෙන්ද?”පොඩි එකා ඒකට උත්තරයක් දුන්නේ නෑ.”පුතේ, පන්සිල් ගන්න බෑ. රකින්න ඕන. හිතෙන්ම රකින්න ඕන.”පොඩි එකා කතාවක් නැතුව ආයෙත් පාට කොළ අලවනවා. ඒ එක්කම ටෙලිෆෝන් එක වැදුණා.”හලෝ කුසුම්, අපි හෙට සිල් ගන්නවා.” එහා පැත්තෙන් වක්කඩේ කැඩුවේ ශීලා.”කොහෙන්ද?””පන්සලෙන් ඇරෙන්න වෙන කොහෙන්ද?””ඔයා සිල් අරන් මටත් ටිකක් අරන් එන්න. දඩිං බිඩිං කියාගෙන දුවන්නේ සිල් පැකට් කරලා තියෙනව වගේනේ.” මට ඉබේටම කියවුණා.ශීලා කතාව නතර කළා. ඒ වුණාට එයා තරහා වෙන්නේ නෑ. බුද්ධ පූජාව, දවල් දානේ, හැන්දෑවෙ බණ, කාන්තා සමිතියෙ සාමාජික වත. අනිවාර්යයෙන්ම මගෙත් එක්ක කියවන්න තියෙනවා. එයා ගත්ත සීලෙට ඒ ආම්පන්න සේරම ඇතුළත් බව මම දන්නවා.කොහොම හරි පොඩි දරුවා ටෙලිෆෝන් කතාවට කන්දීලා.”අත්තම්මා පෝයට සිල් ගන්නවාද?””සිල් ගන්න තියෙනව නම් හොඳයි. ඒත් සිල් ගන්නෙ කොහෙන්ද?””ඇයි අත්තම්මේ, පන්සලෙන්.””පන්සලේ තියෙන්නේ චෛත්‍ය, විහාර ගෙය, බෝමළුව. සිල් ගන්න බෑ පුතේ. සිල් රකින්න ඕන. හිතෙන්ම. තමන්ගේ හිතෙන්ම.””අත්තම්මා සිල් රකිනවද?””ඔව්, පුළුවන් තරම් පස් පවෙන් මිදෙන්න වෑයම් කරනවා.” මම එහෙම කීවම පොඩි දරුවා කතා නැතිව කූඩු අලවන්න හැරුණා.කන්ද උඩ බෝධිය පැත්තේ අලුත්ම පිංකම් පොළක්. අලුත්ම බෞද්ධයෝ ටිකක්. පොඩි අමනාපයකට පන්සලෙන් වෙන්වෙලා ගිහින් බෝධි ප්‍රාකාරය බැඳීමට ආධාර ඉල්ල ඉල්ලා ලවුඩ්ස්පීකර් ගස් බැදලා.අද දායකත්වය සත්ගුණවත්, විශ්‍රාමලත්, බ්‍රහ්මචාරිනී සීලසෝම ගුරු මහත්මිය. මම ගැස්සිලා ගියා. පවුලක් කඩා ඉහරලා, දරු පැටව් ටික අතරමං කළ ඉස්කෝල හාමිනේ. “මට මහලු වයසේ බැරිය වෙන ගායනා පෙර සේ” කීවා වගේ බ්‍රහ්මචාරී වෙලා. ප්‍රාකාරය බැන්දේ නම් පිනට නොව නම ගසා ගැනීමට බව ප්‍රත්‍යක්ෂයි. ඊළඟ තත්පරේ එලොව සැප හා නිවන් සැපදීම ආරම්භ කළා. පන්සලෙන් කැඩී ගිය දායකාරකාදීන්ගේ නම් වැල රුපියල් 500 යට, 100 යට, 50 ට දෙවු සැප හා නිවන් සැප ලැබීම සුදුසු ලෙසින් නාම ලේඛන ගතවෙනවා.පුංචි ටවුමක් කිට්ටුවෙන් පර්චසයක් අඩුම තරමේ ලක්ෂ තුනක්වත් වෙනවා. නන්දන උයන ආසන්නයේ සුලගිල්ලක ඉඩක්වත් ගන්න මේ දීමනා සෑහෙනවද කියලා මට හිතුණා. ඒක මිත්‍යා දෘෂිටික සිතුවිල්ලක් නෙවෙයි. නම් කියවන ලතාව අනුව සිතුණ දෙයක්.”අත්තම්මේ,” පොඩි දෝණි කතා කළා. මට හිතුණේ උණ පතුරට අත හිල්වෙලා කියලා. ඒ තරමට හඬ.”අත්තම්මේ, මම නම් ආය මදුරුවෙක්වත් හිතල මරන්නේ නෑ.”පොඩි එකා කීවා. වෙසක් සඳ අහස බදු ගන්න පටන් අරන්. මගේ හිතත් පොඩි එකාගේ වචනයෙන් ආලෝක වුණා. පන්සිල් ගන්නේ නැතිව පන්සිල් රකින අධිෂ්ඨානය ඇතිවන සිතක් පහළ වුණ පොඩි දෝණි මගේ දිහා බලාගෙන ඉන්නවා. එයාගේ මූණත් හරියට වෙසක් සඳ වගේමයි. මට සෝවාන් සර්ගේ කතාව අමතක වුණා.බදුල්ලේ ලීලා විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aj1305261</link>
    <topic>ලේක්හවුස් පුවත්පත්වල ලුහුඬු දැන්වීම් පළ කිරීමට දැන් පහසුම ක්‍රමයක්</topic>
    <author/>
    <content>ලේක්හවුස් පුවත්පත්වල ලුහුඬු දැන්වීම් පළ කිරීමට දැන් පහසුම ක්‍රමයක්දැන්වීම් කලාවේ තවත් යෝධ පියවරක් තබමින් සිය පාරිභෝගිකයන් වෙත, එස්. එම්. එස්. පණිවුඩ හරහා දැන්වීම් පළ කර ගැනීමේ නව ක්‍රමවේදයක් හඳුන්වා දෙන්නට ‘පත්තර මහගෙදර’ ලේක්හවුස් ආයතනය පියවර ගනී.ඒ, e-Mobile Adz සේවාවයි.ඒ අනුව, රටේ ඕනෑම තැනක සිට ඉතා සුළු වේලාවකින් එස්. එම්. එස්. පණිවුඩයක් මඟින් සිය දැන්වීම් පළ කර ගැනීමට පාරිභෝගිකයාට අවස්ථාව උදා වේ.පහසු හා සුළු පියවර කිහිපයක් ඔස්සේ, වැඩිම අලෙවියක් සහිත ලේක්හවුස් සති අන්ත සිංහල හා ඉංග්‍රිසි පුවත්පත් වන, සිළුමිණ හා සන්ඩේ ඔබ්සර්වර් පුවත්පත්වල ලුහුඬු දැන්වීම් පළ කර ගැනීමට පාරිභෝගිකයාට හැකි වනු ඇත.ශ්‍රී ලංකාවේ ප්‍රධාන පෙළේ දුරකථන සමාගම් තුනක් වන ඩයලොග්, මොබිටෙල් සහ එටිසලාට්, ලේක්හවුස් ආයතනය හා එක්ව ක්‍රියා කරන අතර, මිලියන 20 ක් තරම් වන ජංගම දුරකථන භාවිත කරන්නන්ගේ පහසුව උදෙසා එකම සංකේතාංකයක් භාවිත කරන්නටත් ඔවුන් එකඟතාවකට පැමිණ තිබේ.එම දුරකථන ජාල තුනෙහි සේවය ලබා ගන්නා ඕනෑම අයකුට #429# අමතා, e-Mobile Adz ඔස්සේ පුවත්පත වෙත තම දැන්වීම ‘ටයිප්’ කොට යැවිය හැකියි.පළමු වචන 15 ට රුපියල් 500 ක් අය කෙරෙන අතර වැඩිවන වචන සඳහා ගාස්තුව වැඩිවන අයුරු පහත වගුවෙහි දක්වා තිබේ.පෙර ගෙවුම් සහ පසු ගෙවුම් පහසුකම ඇති ඕනෑම පාරිභෝගිකයකුට මේ සේවාව ලබා ගත හැකි අතර රී ලෝඩ් පාරිභෝගිකයන්ගේ ගිණුමෙහි අවශ්‍ය පෙර ගෙවුම තිබීම අනිවාර්ය වේ.දැන්වීමට අදාළ ගාස්තුවලට අමතරව වෙනත් කිසිදු වැට්/බදු මුදලක් අය නොකෙරේ. එමෙන්ම සිළුමිණ පුවත්පත සඳහා එවන එස්. එම්. එස්. දැන්වීම් සිකුරාදා පෙ. ව. 10.00 ට පෙරත්, සන්ඩේ ඔබ්සර්වර් පුවත්පත සඳහා එවන දැන්වීම් සිකුරාදා සවස 3.00 ට පෙරත් send කළ යුතුයි. එම වේලාවන් පසුවී එවන දැන්වීම් පළ වනුයේ ඊළඟ සති අන්තයේ පුවත්පත්වලය.කොළඹ දී පැවැති හඳුන්වා දීමේ උත්සවයේ දී අදහස් දැක්වූ සීමාසහිත එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතා පවසා සිටියේ,”ශ්‍රී ලංකාවේ ප්‍රමුඛතම ජංගම දුරකථන සමාගම් තුනක්, එකම වේදිකාවකදී එකම කඩදාසියක අස්සන් තැබූ මේ මොහොත ඓතිහාසික අවස්ථාවක්. මෙය ජංගම දුරකථන සන්නිවේදන ක්ෂේත්‍රයේ නව මාවතක් විවෘත කරන අතරම, ලේක්හවුස් ආයතනය සහ ප්‍රධාන ජංගම දුරකථන ක්‍රියාත්මක කරුවන් තිදෙනා වන ඩයලොග්, මොබිටෙල් සහ එටිසලාට් අතර දැඩි සබඳතාවක් ගොඩ නැඟූ අවස්ථාවක්...” යනුවෙනි.”මෙය ජංගම දුරකථනවල අනාගතය පිළිබඳ හොඳ ප්‍රවණතාවක් පෙන්වන අවස්ථාවක්. එසේම ශ්‍රී ලංකාවේ සිටින මිලියන 20 කට අධික ජංගම දුරකථන භාවිත කරන්නන්ගේ කාලය සහ මහන්සිය අවම කරන අතර ’e- Mobile Adz ක්‍රමවේදය, ඔවුන්ගේ ජංගම දුරකථන භාවිතාව හරහා ගනුදෙනු කිරීම උනන්දු කරවන අවස්ථාවක්. පිටරටක ඉඳගෙන වුවත් මේ සේවාව ලබා ගත හැකි වීම ශ්‍රී ලාංකිකයන්ට ඉතාම පහසුවක්.එසේම පුවත්පත, දුරකථන සමාගම් සහ පාරිභෝගිකයා යන සියලුම පාර්ශ්වකරුවන් සඳහා මෙය ජයග්‍රාහී ඉදිරි පියවරක් ලෙසයි මා දකින්නේ...”මොබිටෙල් ආයතනයේ ප්‍රධාන විධායක නිලධාරී කපිල් චන්ද්‍රසේන මහතා එසේ පැවසූයේ තම ආයතනයට ද මේ පියවර අභිමානයක් බව සඳහන් කරමින්.ඉංග්‍රීසි අකුරුවලින් සිංහල වචන ටයිප් කිරීමේ ‘සිංග්ලිෂ්’ ක්‍රමය අද බෙහෙවින් ජනප්‍රිය මාධ්‍යයක් බවට පත්ව තිබේ. එම ‘සිංග්ලිෂ්’ ක්‍රමයටම, දන්නා ඉංගි‍්‍රසියෙන් සිය දැන්වීම ටයිප් කොට පුවත්පතට යැවිය හැකි වීම මෙහි විශේෂත්වයයි. අවශ්‍ය පරිවර්තන කටයුතු ලේක්හවුස් ආයතනයේදී සිදුවන බැවින් භාෂාව පිළිබඳ කිසිදු ගැටලුවක් පාරිභෝගිකයාට පැන නොනඟී.දැන්වීම පළ කිරීමට අවශ්‍ය වන්නේ පහත පියවර කිහිපය අනුගමනය කිරීම පමණි.* #429# අමතා ලේක්හවුස් ආයතනය හා සම්බන්ධ වන්න.* ඔබට දිස්වන තිරයේ අංකයට ඇති ‘ලුහුඬු දැන්වීම්’ යන්න තෝරා ගන්න.* එවිට ඔබට දිස්වන්නේ අවශ්‍ය පත්තරයයි. ඔබට අවැසි පුවත්පත තෝරාගන්න.* ව්‍යාපාර, රැකී රක්ෂා, ඉඩම් හා දේපළ, රථවාහන ලෙස ඇති වර්ගීකරණයන් ගෙන් අවශ්‍ය දේ තෝරා ගන්න.* අවශ්‍ය දිනය සඳහා ඉදිරි සති 4 ක් ඔබට දිස්වේ. ඉන් අවශ්‍ය දිනය තෝරන්න.* මෙහිදී හැම තෝරා ගැනීමකදීම send කිරීම අවශ්‍ය වේ.* ඉන්පසු ඔබට 429 අංකයෙන් ඔබේ දැන්වීමට අදාළ දිනය සහ යොමු අංකයක් එවනු ඇත.* යොමු අංකය හිස් තැනක් ඔබේ ලුහුඬු දැන්වීම ටයිප් කර 429 ට යළි send කරන්න.* ඔබේ ගාස්තුව සහ එම දැන්වීම බාරගත් බවට විස්තර සහිත කෙටි පණිවුඩයක් එවිට ඔබට ලැබෙනු ඇත.* දැන්වීමේ යම් වෙනස් කිරීමක් හෝ විස්තර ලබාගැනීමක් අවශ්‍ය නම්, 1949 Hot line අංකයෙන් ඔබට ලුහුඬු දැන්වීම් කළමනාකරු ඇමැතීමට ද අවස්ථාව තිබේ.මේ සේවාව නොබෝ දිනෙකින් ‘ඇන්ඩ්‍රොයිඩ් ඇප්’ මඟින් ද ක්‍රියාත්මක කිරීමට සැලසුම් කොට තිබේ.ඉතින්, අව් වැසි නොතකා මහ මඟ කාලය ගෙවා දමමින් දැන්වීමක් පළ කරන්නට රස්තියාදු වූ යුගය දැන් වෙනස් වනු ඇත.ඔබේ අත රැඳි ජංගම දුරකථනයේ පුංචි එස්. එම්. එස්. පණිවිඩයකින් ඒ සියලු අවශ්‍යතා සුළු වේලාවකින් ඉටුකර ගැනීමට ඔබත් අදම #429# අංකයෙන් ලේක්හවුස් ආයතනය අමතන්න.නව සේවාව හඳුන්වාදීමේ අවස්ථාව සඳහා ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදි බන්දුල පද්මකුමාර, කර්තෘ මණ්ඩල අධ්‍යක්ෂ සීලරත්න සෙනරත්, සාමාන්‍යාධිකාරී අභය අමරදාස, නියෝජ්‍ය සාමාන්‍යාධිකාරී (අලෙවි) වරුණ මල්ලවාරච්චි, නියෝජ්‍ය සාමාන්‍යාධිකාරී (මුද්‍රණ) එම්. ඕ. ජයා යන මහත්වරු ද ඩයලොග් සමාගමේ ජ්‍යෙෂ්ඨ සාමාන්‍යාධිකාරී ෆාරික් කාදර්, මොබිටෙල් ප්‍රධාන විධායක නිලධාරී කපිල චන්ද්‍රසේන සහ එටිසලාට් ආයතනයේ වාණිජ අංශයේ ප්‍රධානී රොබට් ලී යන මහත්වරු ද සහභාගි වූහ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aj1305262</link>
    <topic>මැලිබන් කිරිපිටිවල අහිතකර රසායන නැති බවට ඕස්ටේ‍්‍රලියා රජයෙන් සහතිකයක්</topic>
    <author/>
    <content>මැලිබන් කිරිපිටිවල අහිතකර රසායන නැති බවට ඕස්ටේ‍්‍රලියා රජයෙන් සහතිකයක්සියයට සියයක් එළකිරිවලින් පමණක් නිපදවන “මැලිබන් කිරි” සඳහා කිරිපිටි ආනයනය කරනු ලබන්නේ ඕස්ටේ‍්‍රලියාවෙන් පමණි. ලෝකයේ විශාලතම කිරිපිටි නිෂ්පාදනායතනයක් වන ඕස්ටේ‍්‍රලියාවේ මරේගෝල්බන් සමාගම - ලොව පිළිගත් උසස්ම තත්ත්ව පාලනයන්ට අනුකූලව ඉතාම සෞඛ්‍යාරක්ෂිත සිය නිෂ්පාදන කටයුතු සියල්ලක්ම සිදුකරනු ලබයි.මෙරටට ආනයනය කරනු ලබන සමහර කිරිපිටි වර්ගවල මිනිස් ශරීරයට අහිතකර වූ “ඩයිසයන්ඩයමයිඩ්” නම් වූ රසායනය අඩංගුව ඇති බවට මේ වන විට ලොව පුරා ඉමහත් ආන්දෝලනාත්මක තත්ත්වයක් උදා වී ඇත. එහෙත් ඕස්ටේ‍්‍රලියාවේ නිෂ්පාදනය කරනු ලබන කිරිපිටිවල එබඳු කිසිදු රසායනික ද්‍රව්‍යයක් අඩංගු නැති බවට ඕස්ට්‍රේලියානු කිරි නිපදවන්නන්ගේ සංගමය හා මරේගෝල්බන් සමාගම යන පාර්ශ්ව මගින් සහතික කර ඇත. ඕස්ට්‍රේලියාව තුළ කිරි ගොවීන් තම ගොවිපළවල් සඳහා මෙම රසායනය කිසිදු අයුරකින් භාවිතා නොකරන බවට ඕස්ට්‍රේලියා රජය සහතික වෙයි. එහෙයින් මැලිබන් කිරිපිටිවල “ඩයසයන්ඩයමයිඩ්” රසායනය කිසිදු ප්‍රතිශතයක් හෝ අඩංගු වී නැත.ශ්‍රී ලංකාව තුළ තත්ත්ව සහතික හයකින්ම සහතික කරන ලද එකම කිරිපිටි වන්නේ මැලිබන් කිරි පමණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aj1305263</link>
    <topic>ගනුදෙනු අඩු වුවත් සමස්ත කොටස් දර්ශකය ඉහළට</topic>
    <author>තාරක වික්‍රමසේකර</author>
    <content>ගනුදෙනු අඩු වුවත් සමස්ත කොටස් දර්ශකය ඉහළටසතිය ආරම්භක සඳුදා ගනුදෙනු පහළ ගිය නමුත් මිලියනය ඉක්මවා කොටස් අලෙවි වන සමාගම් සංඛ්‍යාව ඉහළ ගියේය.ඇක්සස් ඉන්ජිනියරින් (1104291) සී අයි එෆ් එල් (1039080) කොමර්ෂල් බෑන්ක් (2008187) ඩයලොග් (1019072) එක්ස්පො ලංකා (1536526) ඕවර්සිස් රියලිටි (2021679), රෝයල් සෙරමික් (1277472) සෙලාන් ඩෙව්ට්ස් (1021400) සියෙරා කේබල්ස් (1059047) අමානා ටකාෆුල් (8600555) වැලිබල් වන් (1092771) සමාගම් ඒ අතර විය. ගනුදෙනු සංඛ්‍යාව පෙර සතිය අවසානයේ දැක්වුණේ ඒකක 12320 ක් ලෙස වන අතර ආරම්භක සඳුදා (20) එය ඒකක 11521 ක් ලෙස දැක්වුණි. මිල ඉහළ ගිය සමාගම් අතර එලායන්ස් (15.00) සිලොන් ටුබැකෝ (15.10) ෂෙවරෝන් (29.00) කළම්බු ෆාමසි (20.90) කන්වෙන්ෂන් ෆුඩ්ස් (32.70) ඊ බී ක්‍රෙසි (111.60) නෙස්ලේ (193.30) ටී සර්විසස් (20.10) සමාගම් විය. මිල පහළ ගිය සමාගම් අතර ඒ අයි ඒ ඉන්ෂුවරන්ස් (17.80) කැපී පෙනුණි. 21 වැනිදා ගනුදෙනු සංඛ්‍යාව 11258 ක් ලෙස දැක්වුණි. ආසිරි (1023286) සී අයි එෆ් එල් (1387517) කොමර්ෂල් බෑන්ක් (5648995) එක්ස්පෝ ලංකා (1087227) ෆොර්ට් ලෑන්ඩ් (1151580) ජේ කේ එච් (1488357) ඕවර්සිස් රියලිටි (1429203) අමානා ටකාෆුල් (2092500) මිලියනය ඉක්මවා කොටස් අලෙවි වූ සමාගම්ය. සිලොන් ටුබැකෝ (14.30) කන්වෙන්ෂන් ෆුඩ්ස් (17.00) ඊ. බී. ක්‍රෙසි (52.90) සමාගම්හි කොටස් මිල ඉහළ ගිය අතර හරිස්චන්ද්‍ර (221.20) ලංකා අශෝක් ලේලන්ඩ් (17.50) එන් ඩී බී කැපිටල් (66.40) නෙස්ට්ලේ (85.20) මිල පහළ ගිය සමාගම්ය.22 වැනිදා මිලියනය ඉක්මවා කොටස් අලෙවි වූ සමාගම් අතර කොමර්ෂල් බෑන්ක් (1534966) එක්ස්පෝ ලංකා, පෑන් ඒෂියන් පවර් (1340753) සෙලාන් ඩෙව්ට්ස් (2052767) විය. මිල ඉහළ ගිය සමාගම් අතර එලායන්ස් (22.30) හරිස්චන්ද්‍ර (42.90) නෙස්ලේ (18.00) ලයන් බෲවරි (39.10) විය. මිල පහළ ගිය සමාගම් අතර නුවරඑළිය (16.80) කැපී පෙනුණි.එහෙත් ගනුදෙනු සංඛ්‍යාව 7256 ක් දක්වා අඩු විය. ඩීසල් ඇන්ඩ් මෝටර් ඉන්ජිනියරින් පී එල් සී කොටසකට රුපියල් 10.00 ක් ද යුනියන් බෑන්ක් ඔෆ් කළම්බු පී එල් සී කොටසකට ශත 35 ක් ද හේලිස් පී එල් සී රුපියල් 4.50 ක් ද ලංකා හොස්පිට්ල් කෝපරේෂන් ශත 50 ක්ද කොටගල ප්ලාන්ටේෂන් රුපියල් 2.50 ක්ද ගෙවනු ලබන බවට නිවේදනය කර තිබුණි.ගනුදෙනු සංඛ්‍යාව බදාදා එක්වරම අඩුවුවත් 30% ක් ඉක්මවා යමින් සමස්ත කොටස් මිල දර්ශකය 6500 ක් දක්වා බ්‍රහස්පතින්දා දහවල් වන විට වර්ධනය වී තිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa1306022</link>
    <topic>එජාප ව්‍යවස්ථාව අවුලක්!</topic>
    <author/>
    <content>එක්සත් ජාතික පක්ෂය කඩිමුඩියේ ඉදිරිපත් කළ ව්‍යවස්ථා සංශෝධන යෝජනා අනුව විධායක ජනාධිපති ක්‍රමය අහෝසි කරන බව කියා සිටිය ද එම යෝජනා තුළින් රාජ්‍ය ප්‍රධානියකු ජනතාව විසින් සෘජු ලෙස පත්කර ගැනීම ගැනත් කතා කරන බවත් එජාපය නම සඳහන් කිරීමට බිය වුවත් මේ කතා කරන්නේත් ජනාධිපති ධුරය ගැන බව ව්‍යවස්ථා විශාරදයෝ පෙන්වා දෙති.එජාපය සත්‍ය වශයෙන්ම අගමැති ප්‍රමුඛ කැබිනට් මණ්ඩල ක්‍රමයකට යෑමට අදහස් කරන්නේ නම් ඒ පිළිබඳව පමණක් අදහස් ඉදිරිපත් කිරීම කළ යුතුව තිබුණ බව පෙන්වා දෙන ව්‍යවස්ථා විශාරදයෝ එජාප යෝජනාවල තමන්ම ඇතිකළ ජනාධිපති ධුරය ගැන කතා කිරීමටවත් එජාපය බියවී ඇතැයි ද පෙන්වා දෙති.එසේ වුවත් එම එජාප ව්‍යවස්ථා යෝජනාවල විකල්ප 2 යටතේ රාජ්‍යයේ ප්‍රධානියා ජනතාව විසින් ම සෘජු ලෙස පත් කරගැනීම යනුවෙන් එජාපය කතා කරන්නේ ද ජනාධිපති ධුරය ගැනම බව පවසන නීති අංශ එහි ඇතුළු කර ඇති යෝජනාවලින් ජේ. ආර්. ජයවර්ධන මහතා ඉදිරිපත් කළ ජනාධිපති ධුරයේ බලය අඩු කිරීමට අදහස් දක්වා ඇතත් ප්‍රායෝගිකව ඒ බලය කේන්ද්‍ර වීම වළක්වා නැති බව පෙන්වා දෙයි.එජාප යෝජනා මුළුමනින් අවුල් සහගත බව පෙන්වා දුන් කොතලාවල ආරක්ෂක විශ්ව විද්‍යාලයේ නීති පීඨාධිපති ආචාර්ය ප්‍රතිභා මහානාමහේවා මහතා එජාපයේ අපේක්ෂාව වී ඇත්තේ දැනට වෙනත් අය ඉදිරිපත් කරන ව්‍යවස්ථා සංශෝධන යෝජනා හේතුවෙන් නිහඬව සිටීම නිසා එජාපයේ ගිලිහී යන බලය රැකගැනීමට එක ප්‍රතිපත්තියක නොපිහිටා අදහස් මාලාවක් ඉදිරිපත් කිරීම බව ද කීය.ඒ නිසා ඇත්තට එජාපයට විධායක ජනාධිපති ධුරය වෙනස් කිරීමට අවශ්‍ය ද යන්න ප්‍රශ්නයක් බව ද ආචාර්යවරයා කීය. පවතින පළාත් සභා ක්‍රමයත් සමඟ ලංකාවට ශක්තිමත් නායකයකුගේ අවශ්‍යතාව බෙහෙවින් ඇතැයි කී ආචාර්ය මහානාමහේවා එජාප යෝජනාවලින් පළාත් සභා තවත් ශක්තිමත් කිරීමටත් ඒ ඒ පළාත්වල ජනාධිපතිවරයාගේ නියෝජිතයා වන ආණ්ඩුකාර ධුර අහෝසි කිරීම බෙදුම්වාදයටත් රුකුලක් වීමට ඉඩ ඇතැයි ද පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa1306023</link>
    <topic>ලංගම ගොඩගන්න ලොක්කෝ කැරකෙති</topic>
    <author>තාරක වික්‍රමසේකර</author>
    <content>තාරක වික්‍රමසේකරලංගම ඩිපෝවල කාර්යක්ෂමතාව වැඩි කොට ආදායම් උපරිම අයුරින් ලබා ගැනීම සඳහා වියදම් අවම කොට බස් ධාවනය කාර්යක්ෂමව හා තරගකාරී අයුරින් පවත්වාගෙන යාමේ අරමුණින් සභාපතිවරයා ඇතුළු සියලු විධායක නිලධාරීන් ප්‍රාදේශීය ගමනාගමන මණ්ඩල අධීක්ෂණය කිරීමට යොදවා ඇතැයි ප්‍රවාහන නියෝජ්‍ය අමාත්‍ය රෝහණ දිසානායක මහතා කියයි. කොළඹ ප්‍රදේශය ලංගම සභාපතිවරයාගේ අධීක්ෂණයට යටත්වන අතර උප සභාපතිවරයා රුහුණු ප්‍රාදේශිකයට පත්කර ඇත.මේ අනුව දිවයින පුරා පිහිටි ප්‍රාදේශික 12 සඳහා විධායක නිලධාරීන් පත්කර ඇත. මේ වන විට ඇතැම් ඩිපෝවල මාසික වැටුප පවා ගෙවා ගැනීමට නොහැකි තත්ත්වයක් ඇති අතර ආදායම් වර්ධනය කිරීම මඟින් ලංගම ගොඩගැනීම අරමුණ වී ඇතැයි දිසානායක මහතා සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa1306024</link>
    <topic>බලාගෙනයි නාය යනවා</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහනිරිතදිග මෝසම් සමය දැන් සක්‍රීය වී ඇති බවත් මේ නිසා රටේ බස්නාහිර, දකුණ, ඌව, සබරගමුව, මධ්‍යම පළාත්වලට දිනයේ කුමන වේලාවකදී හෝ වැසි ඇතිවීමට ඉඩ ඇතැයි කාලගුණ විද්‍යා දෙපාර්තමේන්තුව පවසයි.ඊට අමතරව ඉහත ප්‍රදේශවල අධික වර්ෂාවක් ඇතිවීමත් සමඟ ඒ ප්‍රදේශවල නායයෑම් ඇතිවීමට ඉඩ ඇති බවත් ජාතික ගොඩනැඟිලි පර්යේෂණ සංවිධානයේ නායයෑම් අංශයේ ප්‍රධානී ආර්. එම්. එස්. බණ්ඩාර මහතා පවසයි.ඒ අනුව කළුතර, රත්නපුර, මහනුවර, නුවරඑළිය, මාතලේ, බදුල්ල, කොළඹ, ගම්පහ දිස්ත්‍රික්කවල නායයෑම් හා කඳු කඩා වැටීම් සිදුවිය හැකිය. මේ නිරිතදිග මෝසම සක්‍රීය වීම නිසා පැයට කිලෝ මීටර් 60 ක් දක්වා වේගයෙන් සුළං ඇතිවීමට ඉඩ ඇති බව ද අධික වැස්ස නිසා අධික ජල ගැලීම් ඇති වීමට ඉඩ ඇති බව ද කාලගුණ විද්‍යා දෙපාර්තමේන්තුව පවසයි. මීට අමතරව මේ කාලයේ අකුණු ඇති වීමට ඉඩ ඇති බව ජ්‍යෙෂ්ඨ කාලගුණ විද්‍යාඥ කේ. ආර්. අභයසිංහ මහතා පවසයි. ඒ අනුව ඊට මුහුණ දීමට රූපවාහිනී ඇන්ටෙනාවේ පේනුව ගලවා එය නිවසින් ඉවතට දමන ලෙස ද දුරකථන සංවාද අවම කරන ලෙස ද ඉල්ලීමක් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa1306025</link>
    <topic>ඩෙංගු මාරයා පාසල් ගේට්ටු අරිනවා</topic>
    <author>සුභාෂිණී ජයරත්න</author>
    <content>සුභාෂිණී ජයරත්නපාසල් පරිසරයේ ඩෙංගු රෝගය ව්‍යාප්ත වීමේ දැඩි අවදානමක් පවතින හෙයින් ඉදිරි සතියේ තම පාසල් හා ඒ අවට ශුද්ධ පවිත්‍ර කර වාර්තාවක් වහාම ඉදිරිපත් කරන ලෙස අධ්‍යාපන අමාත්‍යාංශය සියලුම විදුහල්පතිවරුන්ට දන්වා ඇත. කොළඹ නගර සීමාව හා තදාසන්න ප්‍රදේශවල පිහිටි පාසල්වල ඩෙංගු අවදානම වැඩි වශයෙන් පවතින බව මේ වන විට හඳුනාගෙන ඇත.කොළඹ මහනගර සභාවේ ප්‍රධාන වෛද්‍ය නිලධාරි ප්‍රදීප් කාරියවසම් මහතා සිළුමිණට පැවසුයේ මේ වන විටත් කොළඹ නගර සීමාව තුළ පිහිටි පාසල් අතුරින් තුනෙන් එකකටත් වඩා දැඩි ඩෙංගු අවදානම් කලාප ලෙස හඳුනාගෙන ඇති බවයි.මෙයින් පාසල් 12ක විදුහල්පතිවරුන්ට විරුද්ධව නඩු පවරා ඇති අතර පාසල් 51කට අවසන් නිවේදන ද නිකුත් කර ඇත.ප්‍රධාන වෛද්‍ය නිලධාරිවරයා වැඩිදුරටත් සඳහන් කළේ හඳුනාගත් දැඩි ඩෙංගු අවදානම් සහිත පාසල් පිරිසුදු කර අවසන් කරන තෙක් පාසල් විවෘත නොකරන ලෙස අධ්‍යාපන අමාත්‍යාංශයට නිර්දේශ කළ බවයි.පසුගිය වසරට වඩා මේ වසර තුළ ඩෙංගු රෝගීන්ගේ වැඩිවීම සියයට 20කින් ඉහළ ගොස් ඇතැයි පැවසූ වෛද්‍ය කාරියවසම් මහතා වැඩි දුරටත් සඳහන් කළේ ඉන් පාසල් ශිෂ්‍යයන් ඩෙංගු අවදානමට ගොදුරු වීමේ දැඩි අවදානමක් පවතින හෙයින් විදුහල්පතිවරු මේ පිළිබඳව දැඩි අවධානයකින් කටයුතු කළ යුතු බවයි. කෙසේ වෙතත් අවසන් නිවේදන නිකුත් කළ පාසල් ද ඉදිරියේ දී නැවතත් පරීක්ෂාවට ලක් කිරීමේ දී ඒ වන විටත් පිරිසුදු කර නොමැති නම් එම විදුහල්වල විදුහල්පතිවරුන්ට නඩු පැවරීමට කටයුතු යොදන බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa1306026</link>
    <topic>ළමා නිවාසවල දරුවන්ට රැකියා පුහුණුව</topic>
    <author>රමණී සුබසිංහ</author>
    <content>රමණී සුබසිංහළමා නිවාසවල සිටින වයස අවුරුදු දාහතර ඉක්මවූ පාසල් නොයන දරුවන්ට වෘත්තිය පුහුණුව ලබාදී රැකියා සඳහා යොමු කිරීමේ ප්‍රථම ජාතික වැඩසටහන ගම්පහ දිස්ත්‍රික්කයෙන් ආරම්භ කිරීමට පියවර ගෙන ඇතැයි ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.ළමා නිවාසවල සිටින දරුවන් වයස අවුරුදු 18 ඉක්මවීමෙන් පසු නිවාසයන්හි රඳවා ගැනීමට නීතිමය අවස්ථාවක් නොවන නිසා, එම දරුවන් සමාජය සමඟ එකාබද්ධ කිරීමේ දී ඔවුන් වෙත යෝග්‍ය රැකියා අවස්ථා ලබාදී හිතකර පරිසරයක් නිර්මාණය කරදීම වෙනුවෙන් මෙම පියවර ගෙන ඇති බව අමාත්‍යාංශය පවසයි. වයස අවුරුදු 16 ඉක්මවූ දරුවන්ට වෘත්තිය පුහුණුව ලබාදීමට යෝජනා වුවද වයස අවුරුදු 14 ට වැඩි පාසල් නොයන දරුවන් ද ළමා නිවාසයන් හි දිවි ගෙවන බැවින් වයස අවුරුදු 14 ට වැඩි පාසල් නොයන සියලු දරුවන් මෙම වෘත්තීය පුහුණුවට යොමු කරවීමට කටයුතු කර ඇතැයි ද අමාත්‍යංශය පවසයි. ඇඳුම් මැසීම, රූපලාවණ්‍ය, පරිගණක, වඩු වැඩ, මේසන් වැඩ, මෝටර් කාර්මික, විදුලි, සූපවේදය, අත්කම්, විදුලි කාර්මික, කොණ්ඩා කැපීම, හෙද, මාධ්‍ය, මුද්‍රණ, ස්වයංරැකියා හා හෝටල් පුහුණුව යනාදී අංශ යටතේ මෙම වෘත්තිය පුහුණුව ලබා දීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa1306027</link>
    <topic>තිරිඟු පිටි පරදා හාල් පිටි දිනයි</topic>
    <author>අරුණි මුතුමලී</author>
    <content>අරුණි මුතුමලීමෙරට සහල් පිටි පරිභෝජනය ඉහළ ගොස් ඇතැයි සමූපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා පාර්ලිමේන්තුවේදී පෙන්වා දුන්නේය.2004 වසරේ දී කිලෝග්‍රෑම් 35.5 ක් වූ ඒක පුද්ගල තිරිඟු පිටි පරිභෝජනය මේ වන විට කිලෝ 24.2 දක්වා පහත බැස ඇති අතර 2011 වන විට හාල් පිටි පරිභෝජනය කිලෝග්‍රෑම් 94.1 සිට 117 දක්වා ඉහළ ගොස් ඇතැයි ඒ මහතා පෙන්වා දෙයි.මෙවැනි ප්‍රවණතාවකට හේතුව රජය මඟින් ආනයනික තිරිඟු පිටි සඳහා ඉහළ බද්දක් පැනවීම සහ එමඟින් තිරිඟු පිටි ආහාර පරිභෝජනය සඳහා ජනතාවගේ උනන්දුව අඩුවීම බව ද ඇමැතිවරයා පැවසුවේය. 2011 වසරේ දී සහල් පිටි නිෂ්පාදන සඳහා වන ණය ක්‍රමය හඳුන්වා දීම ද මඟින් සහල් පිටි කර්මාන්තය වර්ධනයක් සිදුව ඇති බව ද පාසල් ආපන ශාලාවල තිරිඟු පිටි නිෂ්පාදන අලෙවි කිරීම තහනම් කිරීම මෙන්ම හාල් පිටි නිෂ්පාදන ප්‍රවර්ධනය සඳහා රුපියල් මිලියන 14 ක් පමණ වැය වූ බව ද පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa1306029</link>
    <topic>කැන්ටින් අන්තිමයි</topic>
    <author/>
    <content>කාර්යාල සහ කර්මාන්තශාලා හා වෙනත් සේවා ස්ථානවල පවත්වාගෙන යන ආපනශාලා බහුතරයක් ලෙඩ රෝග ඇති කරවන මධ්‍යස්ථාන ලෙස හඳුන්වා දිය හැකි බව සෞඛ්‍ය අමාත්‍යාංශයේ පෝෂණ අංශය පෙන්වා දෙයි.අජීර්ණ ඇති කරන නුසුදුසු ආහාර මෙන්ම අපිරිසිදු ආකාරයෙන් කැන්ටින්...සකස් කරන ලද ආහාර ද බෝ නොවෙන රෝග ඇතිවීමට බොහෝ දුරට හේතු වන බව ද සෞඛ්‍ය අංශ කියයි.මේ නිසා ඉහත කී ආයතනවල ආපන ශාලාවල ශරීරයට හිතකර ආහාර පිළියෙල කළ යුතු අන්දම පිළිබඳව උපදෙස් ලබා දීමට ද පෝෂණ අංශය පියවර ගනු ඇත. ලුණු අධික ආහාර, සීනි හා පැණි රස ආහාර, තෙල් අධික ආහාර ආදිය නිසා රුධිර පීඩනය, දියවැඩියාව, කොලෙස්ටරෝල් වැඩිවී හෘදයාබාධ ඇතිවීමේ ප්‍රවණතාවට ආපනශාලා කෑම ද බලපා ඇතැයි ප්‍රතිකාරවලට යොමුවන අයගෙන් වෛද්‍යවරු අනාවරණය කරගෙන ඇත. දුම්බීම, මත්වතුර පානය හා බුලත්විට කෑම ද බොහෝ කාර්යාල හා වැඩ පොළවල පවතින තවත් ගැටලුකාරී ප්‍රශ්නයකි. මේ අය දැනුම්වත් කිරීම් වැඩ සටහන් පවත්වාගෙන යාමට ද සෞඛ්‍ය අමාත්‍යාංශය ක්‍රියාකරගෙන යයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa13060210</link>
    <topic>ජගත් පරිසර දින ජාතික උත්සවය 5 වැනිදා ජනපති ප්‍රධානත්වයෙන්</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහජගත් පරිසර දින ජාතික උත්සවය ජූනි 5 වැනිදා පෙරවරුවේ අරලියගහ මන්දිරයේ දී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ. මෙවර පරිසර දින තේමාව ‘ආහාර පරිභෝජනයේ අරපිරිමැස්ම ගැන සිතන්න – ඔබගේ ආහාර පියසටහන අඩු කරන්න’ යන්නයි.මෙහිදී මහින්ද රාජපක්ෂ ජනාධිපතිතුමා විසින් ජනාධිපති පදක්කම්ලාභී පරිසර නියමුවන්හට පදක්කම් පැලඳවීමට නියමිතය. පාසල් සිසුන් අතර පවත්වන ලද හරිත පාසල් ව්‍යාපෘති තරගයේ ජයග්‍රාහකයන්ට ත්‍යාග ප්‍රදානය ද මෙහිදී සිදුකිරීමට නියමිතය.ජගත් පරිසර දිනය වෙනුවෙන් මධ්‍යම පරිසර අධිකාරිය හා අධ්‍යාපන අමාත්‍යාංශය එක්ව පාසල්වල පරිසර දින තේමාව පිළිබඳව විනාඩි 15ක දේශනයක් පැවැත්වීමට ද කටයුතු යොදා ඇත.පිවිතුරු බලශක්ති සංකල්පය යටතේ නෙළුව ප්‍රදේශය ආශ්‍රිතව සිංහරාජ වන රක්ෂිතය ඇතුළත පිහිටි ලංකාගම, කොළොම්කොටුව, වනගල, ආරියදොල, පරගහහේන, පඩිදොල යන ගම්මානවල සමාරම්භක උත්සවයක් නමවැනිදා පැවැත්වේ. සූරිය කෝෂ වීදි ලාම්පු ප්‍රධාන මාර්ගවලට හඳුන්වා දීමේ වැඩසටහන යටතේ නුගේගොඩ දුම්රිය හරස් මාර්ගයේ සිට ගුවන්පාලම දක්වා වූ ප්‍රධාන වීදිය දෙපස සූර්ය කෝෂ වීථි ලාම්පු 40ක් ස්ථාපනය කිරීම ජූනි නමවැනිදා සිදුකෙරේ. මීට අමතරව පරිසර දිනය වෙනුවෙන් කෘෂි වන වගා වැඩපිළිවෙළ යටතේ පැළ 60000ක් බෙදා දීමට යෝජිතය.ඒ අනුව, 2013 වර්ෂයේ දී ජගත් පරිසර දිනයේ තේමාව ලෙස යොදාගෙන ඇත්තේ, “ආහාර පරිභෝජනයේ අරපිරිමැස්ම ගැන සිතන්න – ඔබගේ ආහාර පියසටහන අඩු කරන්න” යන්නයි. වර්තමාන ලෝකයේ විද්වතුන් අතර සංවාදයට භාජන වී ඇති, ආහාර නාස්තිය පිටු දකින්නේ කෙසේද? යන්න පිළිබඳව ජනතාව අතරට පණිවුඩයක් ගෙන යාම මෙහි මූලික අරමුණ වේ. මේ වන විට ලෝක ජනගහනය බිලියන 07 ඉක්මවා ඇත. බිලියන 01ක් හෙවත් දස ලක්ෂ 1,000ක් බඩගින්නෙන් පෙළෙන අය බව එක්සත් ජාතීන්ගේ සංඛ්‍යා ලේඛනවලින් වාර්තා කර ඇත. එහෙත් ලෝකයේ ආහාර නිෂ්පාදනය ලෝක ජනගහනයේ අවශ්‍යතාවට ද වඩා වැඩිය. එක්සත් ජාතීන්ගේ ආහාර හා කෘෂිකර්ම සංවිධානයට අනුව සෑම වර්ෂයකම ආහාර ටොන් බිලියන 1.3ක නාස්තියක් සිදුවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa13060211</link>
    <topic>ශාන්ති පදනමේ පිච්ච මල් පූජාවට එක්වෙන්න ආරාධනා</topic>
    <author/>
    <content>ශාන්ති පදනම 24 වැනි වරටත් සංවිධානය කරනු ලබන ජය ශ්‍රී මහා බෝ සමිඳුන් අභියස වාර්ෂික පිච්ච මල් පූජා ජාතික මහෝත්සවය ලබන ජූලි 06 දා අනුරාධපුර ජය ශ්‍රී මහා බෝ සමිඳුන් අභියස දී පැවැත්වේ.මේ සඳහා ආධාර ලබාදීමට කැමැති අයට ලංකා බැංකුවේ ටොරින්ටන් ශාඛාවේ ගිණුම් අංක 2323018 (ශාන්ති පදනමේ ගිණුම) ට ආධාර මුදල් බැර කිරීමට හැකි ය. ඊට අමතරව දුරකථන අංක 0112699561 මගින් ද ශාන්ති පදනමෙන් මේ පිළිබඳව වැඩි විස්තර ලබාගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa13060212</link>
    <topic>ගම්පහ ශ්‍රී බෝධි විදුහලේ පුස්තකාලය සිසු අයිතියට</topic>
    <author/>
    <content>ගම්පහ ශ්‍රී බෝධි විදුහලේ පුස්තකාලය ආදි ශිෂ්‍ය සංගමයේ අනුග්‍රහයෙන් නවීකරණය කොට අලුත් පොත්පත් රාශියක් සමඟින් සිසු අයිතියට පත් කිරීම ජූනි මස 04 වැනි දින පෙ. ව. 9.00 ට විදුහලේ දී සිදු වේ.විදුහලේ පළමු විදුහල්පති පී. ජී. ජයසේන මහතා නමින් පුස්තකාලය නම් කිරීම ද එදින සිදුවන අතර ප්‍රවීණ මාධ්‍යවේදී කරුණාදාස සූරියආරච්චි මහතා සහ ලේඛිකා ජානකී සූරියආරච්චි මහත්මිය එදින දේශන පවත්වතී.කලාප අධ්‍යාපන අධ්‍යක්ෂ එස්. කේ. මල්ලවආරච්චි මහතා සහ විදුහල්පති වික්‍රම සේනානායක මහතා ඇතුළු ආරාධිතයන් රැසක් මේ මොහොතට එක්වීමට නියමිතයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa13060213</link>
    <topic>73 පේරාදෙණිය ශාස්ත්‍ර පීඨ කණ්ඩායමේ 40 වන සංවත්සරය</topic>
    <author/>
    <content>1973 ජූනි මස 09 වැනි දින පේරාදෙණිය විශ්ව විද්‍යාලයට ඇතුළු වූ ශාස්ත්‍ර පීඨ විද්‍යාර්ථීන් ඔවුන්ගේ 40 වැනි සංවත්සරය හා සුහද හමුව මෙම 2013 ජූනි මස 09 වැනි ඉරු දින සැමරීමට කටයුතු යොදා තිබේ.එදින පෙරවරු 9.30 ට පේරාදෙණිය විශ්වවිද්‍යාලයීය කලාගාරයට එක්වන 73 ශාස්ත්‍ර පීඨ විද්‍යාර්ථීන් ඔවුන්ගේ 40 වන සංවත්සර මහා සභාව එහිදී පවත්වයි. මෙවර සංවත්සරයේ විශේෂත්වය වන්නේ 73 ශාස්ත්‍ර පීඨ විද්‍යාර්ථීන්ට අධ්‍යාපනය ලබාදුන් ඇදුරන්ට පිදෙන ගුරු උපහාරයයි.73 ශාස්ත්‍ර පීඨ කණ්ඩායමේ හතළිස් වසරක අත්දැකීම් අඩංගු සමරු ග්‍රන්ථයක් ද මෙදින එළිදැක්වේ. එයට අමතරව 73 ශාස්ත්‍ර පීඨ කණ්ඩායමේ ඡායාරූප සහ ලිපිනයන් සහිත ග්‍රන්ථයක් ද නිකුත් වේ.මහා සභාවෙන් පසුව පැවැත්වෙන සුහද හමුවකි.වැඩි විස්තර ගරු සභාපති මහාචාර්ය එච්.එම්.ඩී.ආර්. හේරත් (0776148906 - 0812388720), ගරු ලේකම් කේ. කැකුලන්දර (0772094339 - 0812387014), සම ලේකම් ජයන්තා පී. වික්‍රමසිංහ (0716355360 - 0814930179) අමතා දැනගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aa13060214</link>
    <topic>ආචාර්ය එස්. එම්. පුංචිබණ්ඩා ජපන් අධිරාජ ගෞරව සම්මානය ලබයි</topic>
    <author/>
    <content>මෙරට කීර්තිමත් කෘෂි ආර්ථික විද්‍යාඥයෙකු සහ විශ්වවිද්‍යාල කථිකාචාර්යවරයෙකු වූ ආචාර්ය එස්.එම්. පුංචිබණ්ඩා මහතාට ජපන් අධිරාජයා විසින් නම් කරනු ලබන පුද්ගලයින්ට පමණක් පිරිනමනු ලබන විශිෂ්ටතම සම්මානයක් වන ‘ස්වර්ණ රජත කිවි කිරණ සූර්යඋදාන සම්මානය’ පිරිනැමීමට ජපන් රජය විසින් තීරණය කර ඇත.ආචාර්ය එස්.එම්. පුංචිබණ්ඩා මහතාට ජපන් රජයේ ගෞරව සම්මාන පිරිනැමීමේ නිල උත්සවය ජූනි මස 03 දින ශ්‍රී ලංකාවේ ජපාන තානාපතිතුමාගේ නිල නිවසේ දී පැවැත්වීමට නියමිත ය.ජපානයේ අධ්‍යාපනය ලද ශ්‍රී ලාංකිකයන්ගෙන් සමන්විත වන ජපානයේ ආදි විද්‍යාර්ථින්ගේ සංගමයේ ආරම්භක සාමාජිකයෙකු වන ආචාර්ය පුංචිබණ්ඩා මහතා එහි විධායක කමිටුවේ වසර විසි පහකට අධික කාලයක් විවිධ තනතුරු හොබවමින් කටයුතු කර ඇත. එසේ ම කැලණිය විශ්වවිද්‍යාලයේ ආර්ථික විද්‍යා ආදී විද්‍යාර්ථීන්ගේ සංගමයේ ආරම්භක සභාපතිවරයා වශයෙන් ද එතුමා කටයුතු කරනු ලැබී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=ab1306021</link>
    <topic>එජාපය අවුලක සිටින බව ව්‍යවස්ථාවෙන්ම පේනවා</topic>
    <author>සාකච්ඡා කෙළේසරත් පෙරේරා</author>
    <content>කොතලාවල ආරක්ෂක විශ්ව විද්‍යාලයේ නීති පීඨයේ පීඨාධිපති ආචාර්ය ප්‍රතිභා මහානාමහේවාවිධායක ජනාධිපති ක්‍රමය අහෝසි කළ යුතු බව එජාප තම නව යෝජනාවලින් කිව්වත් එම යෝජනාවලින් ම රාජ්‍ය ප්‍රධානියකු ජනතාව විසින් සෘජු ලෙස පත්කර ගැනීම යනුවෙන් එජාපය මේ කතා කරන්නේ ද ජනාධිපති ක්‍රමය ගැනම යැයි කොතලාවල ආරක්ෂක විශ්ව විද්‍යාලයේ නීති පීඨයේ පීඨාධිපති ආචාර්ය ප්‍රතිභා මහානාමහේවා මහතා පවසයි. සිළුමිණ සමඟ සම්මුඛ සාකච්ඡාවකට එක්වෙමින් ආචාර්යවරයා මේ ප්‍රකාශය කළේය.එජාපය තමන්ගේ බලය දිගටම පවත්වාගෙන යාමේ අදහසින් 1978 දී මේ ජනාධිපති ක්‍රමය ඇතිකළත් අද “ජනාධිපති” යන නම ගැනවත් කතා කිරීමට ඔවුන් බිය වී ඇති බව මේ ව්‍යවස්ථා යෝජනාවලින් පෙනී යන්නේ යැයි ද මහානාමහේවා මහතා කීය.එම සම්මුඛ සාකච්ඡාවේදී ඇසූ ප්‍රශ්න කීපයක් හා ඒවාට ප්‍රතිභා මහානාමහේවා මහතා දුන් පිළිතුරු මෙසේ ය.එජාපය ඉදිරිපත් කර ඇති නව ව්‍යවස්ථා යෝජනා ගැන ඔබ හිතන්නේ කොහොම ද?මේ එජාප යෝජනා දිහා බලපුවහම පේනවා එජාපය පත්වෙලා තියන අවුල. එජාපය අද නැවත ලෙහෙසියෙන් ගොඩ ආ නොහැකි ලෙස දුර්වල වෙලා තිබෙනවා. ඒ නිසා නැවත එජාපයෙන් පත්වන ජනාධිපතිවරයෙක් ගැන ඒ පක්ෂයට හිතන්න බැරිවෙලා තියෙනවා.වෙන කිසිවක් නිසා නෙවෙයි ඒ නිසයි මේ වෙලාවේ විධායක ජනාධිපති ක්‍රමය අහෝසි කරනවා කියල කියන්නේ. එහෙම කියමින්ම රාජ්‍ය ප්‍රධානියා ජනතාව විසින් සෘජු ලෙස පත්කර ගැනීම ගැනත් කතා කරනවා. මේ ප්‍රධානියා කියන්නේ ජනාධිපතිවරයා ඇර වෙන කවුද. එජාපය ජනාධිපති ධුරය ගැන කතා කරන්නත් බය වෙලා. ලෝකයේ රාජ්‍ය ප්‍රධානියා කියන්නේ එක්කෝ ජනාධිපති, අගමැති හෝ රජු නැතිනම් රැජන.එජාපය ජනාධිපති, අගමැති ක්‍රම දෙක ගැනම කතා කරනවා...?එජාපයට වෙලා තියෙන්නේ උණු හින්ද බොන්නත් බැරි කිරි හින්ද අහක දාන්නත් බැරි තත්ත්වයක්. අද ස්වාමින් වහන්සේ කීප දෙනෙක් විධායක ජනාධිපති ක්‍රමය අහෝසි කරන්න කතා කරද්දි හෙළ උරුමය 13 වැනි සංශෝධනය අහෝසි කරන්න කතා කරනවා. මේ වගේ වෙලාවක එජාපය නිහඬව හිටියොත් තියන ඡන්ද ටිකත් දියවෙලා නැතිව යනවා.ඒකයි මේ දවස් දෙකට තුනට ව්‍යවස්ථා සංශෝධන කියල එකට එකක් පරස්පර ව්‍යවස්ථා නීතිවලටත් විරුද්ධ යෝජනා කඩිමුඩියේ ඉදිරිපත් කරන්නේ. ව්‍යවස්ථා යෝජනා ඉදිරිපත් කරන්න ඕන ඉදිරි අවුරුදු 75 – 80 වගේ දීර්ඝ කාලයක් ගැන බලලා. මේ යෝජනාවලින් ම පේනවා එම පක්ෂයට ඕන කරල තියෙන්නේ මේ තියන යෝජනාවලට මුවා වෙලා කොයි විදියකින් හරි බලය අල්ල ගන්න. ඇත්තටම තියන ව්‍යවස්ථාව වෙනස් කරන්න සංශෝධනය කරන්න නෙමෙයි.එහෙම ඇත්ත වුවමනාවක් තියනවනම් සෘජුව තමන්ගේ යෝජනා ඉදිරිපත් කරල 1978 ජේ. ආර්. කෙරුව වගේ කරනවනේ. එජාපය මේ යෝජනා ඉදිරිපත් කිරීමෙන් කරන්න හදන බව පෙනෙන්නේ අනෙක් අය ඉදිරිපත් කරන යෝජනාත් අවුල් කරල මේක නිකන් ආඬි හත්දෙනාගේ කැඳ හැලිය වගේ අවුල් කරල දාන්න.1978 ව්‍යවස්ථාව ඉදිරිපත් කළාට පස්සේ මේ ව්‍යවස්ථාව අද වෙනකම් අවුරුදු තිහකට අධික කාලයක් ක්‍රියාත්මක වෙලා තියනවා. අඩුපාඩු, දුර්වලතා මඟ හරින්න බලය තුලනයට වරින්වර අදහස් මතුවෙලා ඇවිල්ලා තියනවා. මේ තියන ක්‍රමය වෙනස් කරනව කිව්වත් කවුරුත් ඒක වෙනස් කෙරුවේ නැහැ.එජාප යෝජනාවලින් ජනතාව පත්කරන රාජ්‍ය ප්‍රධානියකු ගැන වගේ ම ඡන්දයෙන් පත්කරන අගමැති ප්‍රමුඛ ඇමැති මණ්ඩලයක් සමඟ ආණ්ඩුව පවත්වාගෙන යාම ගැනත් කතා කරනවා නේද?ඒකනේ මං කියන්නේ මේ ගොල්ලන්ට තාම මේ ක්‍රමයමයි ඕන කියලා. බලන්න මේ ව්‍යවස්ථාව හදපු පක්ෂය කියනව විධායක ජනාධිපති ක්‍රමය අහෝසි කර පරමාධිපත්‍ය නැවත ජනතාව වෙත පැවරෙන ලෙස සකස් කළ ව්‍යවස්ථාවක් ගේනවා කියලා. ඇයි මේ ව්‍යවස්ථාවෙන් පරමාධිපත්‍යය ජනතාවට පැවරිලා නැද්ද. ව්‍යවස්ථාවේ ප්‍රමුඛ වගන්තියෙන්ම කියන්නේ පරමාධිපත්‍යය ජනතාව වෙත ඇත්තේ ය කියල තමයි.දැන් මේ යෝජනාවලින් එජාපය 1978 කළ වැරැද්ද නැවත කරනවා. 1978 ව්‍යවස්ථාව කාගෙන්වත් අහල බලල කාගෙත් යෝජනා අරන් හදපු එකක් නෙවෙයි. ඒක ජේ. ආර්. ජයවර්ධන මහත්තයත් ඔහුගේ සහෝදර රාජ නීතිඥ එච්. ඩබ්ලිව්. ජයවර්ධන මහත්තයගෙත් වුවමනාවට ඇතිකර ගත්ත ව්‍යවස්ථාවක්. එජාපයේ අදහස් ඉදිරිපත් කළ තැන හිටපු අනෙක් විරුද්ධ පක්ෂයේ අයගේවත් සම්මුතියක් ඇතිවනේ මේ යෝජනා ඉදිරිපත් කරන්න තිබුණේ.අඩු ගණනේ අදවත් ජනාධිපති ක්‍රමය ද නැතිනම් අගමැති ප්‍රමුඛ වෙස්මිනිස්ටර් ක්‍රමයට ද යනව ද කියන අදහසවත් එජාප යෝජනාවලින් හෙළිවෙන්නේ නැහැ.විධායක ජනාධිපති ක්‍රමය අහෝසි කරනව කිව්වත් ඒක මේ විධායක වචනය ව්‍යවස්ථාවෙවත් යොදා නොගත් වචනයක්. එය බලය පැවරීම අනුව ව්‍යවස්ථා විශාරදයන් මේ ක්‍රමය විග්‍රහ කරන්න යොදාගත් වචනයක් පමණයි.රාජ්‍ය ප්‍රධානියාගේ ප්‍රධානත්වයෙන් යුත් රාජ්‍ය සභාවක් ස්ථාපනය කිරීම ගැනත් එජාප යෝජනාවල සඳහන් වෙනවා...?ප්‍රබල සිවිල් සංවිධානයකුත් මෑතක කියල තිබුණ විධායක ජනාධිපති ක්‍රමය තිබුණ නිසයි මේ රටේ මේ තරම් කුරිරු ත්‍රස්තවාදයක් තිබිලත් ඒක ජයගන්න පුළුවන් වුණේ කියලා.රාජ්‍ය නායකයා දුර්වල කරලා රටක් පාලනය කරන්න බැහැ.ක්‍රමය මොක වුණත් ආණ්ඩුවක් පත්කරන කොට ඒකෙ රාජ්‍ය නායකයට සුවිශේෂ බලතල තියනවා. අගමැති ක්‍රමයෙත් කැබිනට් මණ්ඩලය තෝරගන්නේ අගමැතිවරයා. පොලිස්පති, හමුදා නායකයන් වෙනත් ප්‍රධානීන් පත් කරන්නේ අගමැතිවරයා. විපක්ෂ නායකයා විපක්ෂයේ ඉන්නවා. ජනාධිපති ක්‍රමය අනුව අගමැතිට හිමි බලතලම ඊට සමානව ජනාධිපතිවරයාට තිබෙනවා. නමුත් අගමැති ක්‍රමය තුළ බහුතර ඡන්දයක් නැතිනම් රජය බිඳ වැටීමේ වැඩි අනතුරක් තිබෙනවා. එයට පිළිතුරු වන්නේ විධායක ජනාධිපති ක්‍රමයයි. වඩා ස්ථාවර ආණ්ඩුවක් ඕනනම් වඩා යෝග්‍ය ක්‍රමය ජනාධිපති ක්‍රමයයි.දැන් එජාපය මනාප ඡන්ද ක්‍රමය අහෝසි කරන්න කතා කරනවා. සමානුපාතික ඡන්ද ක්‍රමය තුළ තමයි මනාප ඡන්ද ක්‍රමයත් ආවේ. මනාප ඡන්ද ක්‍රම අහෝසි කළ යුතු බවත් කියනවනම් මේකට තියන විසඳුම දිනේෂ් ගුණවර්ධන කමිටුවෙන් ඉදිරිපත් කර ඇති සමානුපාතික කේවල ක්‍රම දෙකේම සම්මිශ්‍රණයක් ක්‍රියාත්මක කිරීමයි.පාර්ලිමේන්තුවේ පළාත් සභාවල මන්ත්‍රී ධුර කාල, වසර පහකට සීමා කිරීම වගේ දේවල් සාකච්ඡාවෙන් විසඳාගත හැකි දේවල්.කැබිනට් මණ්ඩලය 25 කට සීමා කිරීමත් හොඳ දෙයක්. ඒකත් කරන්න බැරිවෙලා තියෙන්නේ පවතින ක්‍රමය නිසයි. පළාත් සභාවල වගේ මේක ව්‍යවස්ථාවටම ඇතුළු කළොත් මේ ප්‍රශ්නය ලෙහෙසියෙන් විසඳගන්න පුළුවන්.පක්ෂ මාරු කළොත් මන්ත්‍රී ධුරය අහෝසි වීමත් යෝජිත ව්‍යවස්ථා සංශෝධනයක්?ඕක මේ ව්‍යවස්ථාවෙත් ඔහොමම ලියල තියනවා. ශ්‍රේෂ්ඨාධිකරණය දුන්න තීන්දුවක් අනුවයි මේ තත්ත්වය අද ඇතිවෙලා තියෙන්නේ.මං කියන්නේ ඇයි තුන්වැනි ඡේදයේ තියන මූලික අයිතිවාසිකම් වගේ ඒව පුළුල් කරන්න යෝජනා නොකරන්නේ. මූලික අයිතිවාසිකම්වල ජීවත්වීමේ අයිතිය වගේ වැදගත් අයිතිවාසිකම් ඇතුළත් කළ යුතුයි. ජනතාවගේ අයිතිය ආරක්ෂා කළ යුතුයි.අද ලෝකයේ තියන හොඳම ව්‍යවස්ථාව ලෙස සලකන්නේ 1994 හදපු දකුණු අප්‍රිකාවේ ව්‍යවස්ථාව. ඒක ගොඩක් මානව අයිතිවාසිකම් ආරක්ෂා කරපු වඩාත් ප්‍රජාතන්ත්‍රවාදී ව්‍යවස්ථාවක්. අපි අලුත් ව්‍යවස්ථාවක් හදනවනම් මේ ව්‍යවස්ථා දෙස බලලා අපේ රටට උචිත ගැළපෙන අදහස් ලබාගත යුතුයි.එජාප නව ව්‍යවස්ථා සංශෝධනවල පළාත් ආණ්ඩුකාර ධුර අහෝසි කර අව්‍යාජ ලෙස පළාත් සභාවලට බලය බෙදා හැරීමක් ගැනත් කතා කර තිබෙනවා?ඒ එක්කම එජාප යෝජනාවල පළාත් සභාවලට වැඩිපුර බලතල දෙන්නත් කතා කරනවා. 13 වැනි ව්‍යවස්ථා සංශෝධනයෙන් පළාත් සභාවලට දීල තියන ඉඩම් පොලිස් බලතල තියෙද්දි තවත් බලතල දීල ජනාධිපතිවරයාගේ නියෝජිතයා වන ආණ්ඩුකාරයත් අයින් කළොත් උතුරේ වෙනම පාලනයකට ඒක පාර කැපීමක්.මෙවැනි යෝජනා ලංකාව ඇර වෙන රටවල මුදල් එකතු කරමින් සිටින බෙදුම්වාදීන්ට අනුබල දීමක්. වර්ධරාජා පෙරුමාල් උතුරු නැඟෙනහිර වෙනම රාජ්‍යයක් ප්‍රකාශ කළාම එම පාලනය විසුරුවා හැර පාලනය ගෙන ගියේ පළාතේ ආණ්ඩුකාරයායි. ප්‍රාදේශීය පාලනය ඇති කරන හැම රටකම ආණ්ඩුකාරයා පත්කරන්නේ රාජ්‍ය පාලකයත් ප්‍රාදේශීය පාලනයත් එක්කරන පුරුක ලෙසයි.දැන් විධායක ජනාධිපති ධුරයත් අයින් කර මේ පළාත් සභා වඩාත් ශක්තිමත් කර මධ්‍යම ආණ්ඩුව හා පළාත් සභා පාලනය එක්කරන පුරුකත් අයින් කරන්න යෝජනාව වෙන කාටවත් නෙවෙයි බෙදුම්වාදයට දෙන රුකුලක්. අද එල් ටී ටී ඊ ය ඇමෙරිකාව, බ්‍රිතාන්‍යය, ජර්මනිය, ප්‍රංශය ඇතුළු හැම රටකම ප්‍රබල ලෙස ආධාර මුදල් එකතු කරනවා.එල් ටී ටී ඊ යට රටින් පිට අන්තර්වාර පාලනයක් තියනවා. මේ තියන බලතලත් එක්ක සම්බන්දන් වගේ දෙමළ ජාතික සන්ධානයේ කෙනෙක් උතුරේ මහ ඇමැති වුණොත් ඒකෙන් රටේ පැවැත්මට විශාල තර්ජනයක් වෙනවා. රටින් පිට ඉන්න ත්‍රස්තවාදීන් සුබසාධනය හෝ වෙනයම් මුවාවකින් රටට ඇතුළුවීමේ අනතුර තියනවා.පළාත් සභාවලට දී තිබෙන ඉඩම් හා පොලිස් බලතල ගැන ඔබ කියන්නේ කුමක් ද?මේක නොදිය යුතු බලයක් ලෙසයි මා දකින්නේ. මේක පුංචි රටක්. මේ බලය මහ ආණ්ඩුව අත තිබිය යුතුයි. නැතිනම් පාලන ඒකකය දිස්ත්‍රික්කයට ගෙනියන්න පුළුවන්.ඇමෙරිකාවේ බොස්ටන් ප්‍රහාරය බලන්න. ත්‍රස්තවාදී ප්‍රහාර ඕන වෙලාවක ඇතිවෙන්න පුළුවන්. මේ නිසා ඇමෙරිකාවත් දේශප්‍රේමී පනතට පුළුල් බලතල දී තිබෙනවා.අල්ලපු ඉන්දියාවේ චටිස්ගාර් ප්‍රාන්තයේ තියෙන්නේ මහ ආණ්ඩු පාලනයට විරුද්ධ භාරතීය ජනතා පක්ෂ පාලනයක්. එතන ත්‍රස්තවාදීන් එල්ල කළ ප්‍රහාරයකින් පසුගිය සතියේ පාලක කොංග්‍රස් පක්ෂයේම ප්‍රබලයන් 2 ක් ඇතුළු 28 ක් මරුමුවට පත්වෙලා තව විශාල පිරිසක් තුවාල ලැබුවා. එතනදි තමන්ගේ ආධාරකරුවන්ගේ ආරක්ෂාවට ප්‍රාන්ත පාලනය පියවර නොගත් බවටත් චෝදනා එල්ල වුණා.කොහෙත් ප්‍රාදේශීය පාලනය මහ ආණ්ඩුවට අභියෝගයක් විය හැකියි. එම පාලනය මහ ආණ්ඩුවට එරෙහි එකක් වුණොත් අනතුර තවත් වැඩි වෙනවා.ඒ නිසා පළාත් සභාවලට බලය පැවරීම වඩා ප්‍රවේශමෙන් ඉදිරිය ගැන හොඳින් හිතා බලා කළ යුත්තක්. එය රටේ මේ උදාවී ඇති සාමකාමී, සංවර්ධන යුගය වඩා ස්ථාවර කරන්නක් මිස එයට එරෙහිව යන්නක් නොවිය යුතුයි.සාකච්ඡා කෙළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=ab1306022</link>
    <topic>කවර හේතුවක් නිසා හෝ දිවි නසා ගැනීම බොදු දහමින් අනුමත කැරෙන්නේ නෑ</topic>
    <author/>
    <content>සබරගමුව විශ්ව විද්‍යාලයේ කුලපති මහාචාර්ය කුඹුරුගමුවේ වජිර නාහිමිපෘථග්ජන භික්ෂුන් වහන්සේ නමක් කුමන කරුණක් සම්බන්ධයෙන් හෝ සියදිවි නසා ගැනීම බුදුදහම අනුමත කරන්නේ නැත. සියදිවි නසා ගැනීම ආත්ම පූජාවක් හෝ තවත් අයකුට සෙත සැලසීම උදෙසා යැයි හෝ යමකුට පැවසිය හැකි නමුත් ජීවිතයක වටිනාකමඅවබෝධ කර ගැනීම වඩා වැදගත් වේ. දිවිනසා ගැනීමෙන් කිසිදු ගැටලුවක් විසඳා ගත නොහැකි බවත් බුදු දහමට අනුව දිවි ගෙවිය යුතු බවත් සබරගමුව විශ්ව විද්‍යාලයයේ කුලපති මහාචාර්යකුඹුරුගමුවේ වජිර නාහිමියන් සිළුමිණ සමඟ කළ සාකච්ඡාවකදී පැවැසීය. මේ ලිපිය උන්වහන්සේ සමඟ කළ සාකච්ඡාවක් ඇසුරිනි.පුද්ගලයකුගේ මෙලොව පරලොව ජීවිතය තීරණය වන්නේ තමන් කරන ලද කුසල අකුසල කර්මයන්ට අනුවය. යම් පුද්ගලයෙක් යහපතක් කළේ නම් යහපත් ප්‍රතිඵල ද, අයහපතක් කළේ නම් අයහපත් ප්‍රතිඵල ද ලැබෙන බව ධර්මයේ සඳහන් ය. බෞද්ධයා පස් පවින් වැළකී ජීවිත පැවැත්ම සකසා ගත යුතු වන්නේ ඒ නිසා ය. පංච ශීල ප්‍රතිපදාවේ පළමු ශික්ෂා පදය ප්‍රාණඝාතයෙන් වැළකීමය. එනම් පරපණ නැසීමෙන් වැළකීමය. එම ශික්ෂා පදයට අන්‍යයන් මෙන් ම තමන් ද ඇතුළත් ය.සිය දිවි නසා ගැනීම පිළිබඳ පැහැදිලි බෞද්ධ මතයක් හෝ ශික්ෂාපද පැනවීමක් නොමැති වුවද ධර්මයේ අන්තර්ගත වන්නේ තමන් දැන දැන කිසියම් සත්ත්වයකු මරණයට, හිංසාවට, පීඩාවට ලක් නොකළ යුතු බවය.ඒ අනුව ජීවිතය තමන් ගේ වුවද සියදිවි නසා ගැනීම බුදු දහමේ අනුමත කැරෙන්නේ නැත.මෙහි දී, ජීවමාන බුදුන් දවස ඡන්න, මක්ඛලී, බෝධික යන මහරහතන් වහන්සේ පවා සියදිවි නසා ගත් බවට කෙනෙක් තර්ක කළ හැකි ය. තථාගතයන් වහන්සේට මේ පිළිබඳව සැල කළ අවස්ථාවේ උන්වහන්සේ සියදිවි නසා ගැනීම හොඳ යැයි හෝ නරක යැයි දේශනා නොකළහ. රහතන් වහන්සේ නම් සියලු කෙලෙස් දුරු කොට ලෞකික ජීවිතය, බවය අවසන් කළ උතුමන් ය. උන්වහන්සේට නැවත ඉපදීමක් නැත. මේ නිසා සිය දිවි හානිකර ගැනීම පිළිබඳ යම් බලපෑමක් හෝ තවත් ආත්මයක් පිළිබඳ කතාවක් උන්වහන්සේට නැත.ඒ හැර එකල සම්බුද්ධ ශාසනය හා සම්බන්ධ පෘථග්ජන පුද්ගලයෙක් ආගම, දහම වෙනුවෙන් සිය දිවි නසා ගත් බවට වාර්තා වන්නේ නැත. එමෙන් ම පෘථග්ජන භික්ෂුන් වහන්සේ නමක් මොන යම් හෝ කරුණක් සම්බන්ධයෙන් සිය දිවි හානිකර ගැනීම රහතන් වහන්සේ නමක ගේ දිවි හානිකර ගැනීමක් හා සමකොට නිගමනයකට එළඹීම ද සුදුසු නැත. පෘථග්ජනයෙක් ප්‍රාණඝාතය වැනි බරපතළ අකුසලයක් කෙළේ නම් පරලොව ජීවිතය සුගතියක් අපේක්ෂා කළ නො හැකිය.ගව ඝාතනයට එරෙහිව හා බෞද්ධයන් අන්‍ය ආගම්කරණයට එරෙහිව බෝවත්තේ ඉන්ද්‍රරතන හිමියන් ගේ අපවත්වීම පිළිබඳ ප්‍රශ්නය දෙස බැලිය යුතු වන්නේ ධර්මවිනයට අනුකූලවය. ගව ඝාතනය වළක්වන ලෙස ඉල්ලමින් ඉන්ද්‍රරතන හිමියන් තමන් වහන්සේ ගේ ජීවිතය පරදුවට තබමින් කටයුතු කළත් එය දේශපාලනික ප්‍රශ්නයක් ලෙස ඈඳා ගැනීම කිසිසේත් සුදුසු නැත.එය ජාතික හා සමාජයීය ප්‍රශ්නයක් ලෙස අර්ථ විවරණය කර නොගත යුතුය. කවර හේතුවක් නිසා හෝ දිවිනසා ගැනීම බුදු දහමේ අනුමත කැරෙන්නේ නැත.ජනතාවට අර්ථයෙන්, ධර්මයෙන් අනුශාසනා කිරීම භික්ෂුන් වහන්සේ නමක ගේ ප්‍රතිපත්තිය විය යුතුය.ඒ හැර කිසිම රාජ්‍යයකට විවිධ කරුණු සම්බන්ධයෙන් නීති පනවන ලෙසට බලපෑම් කරන ලෙස තථාගතයන් වහන්සේ දේශනා කොට නැත. ජීවමාන බුදු රදුන් දවස ජේතවනාරාමය ආසන්නයේ ඌරු කොටුවක් තිබුණි. දිනපතා මස් පිණිස ඝාතනය වන ඌරන් ගේ වේදනාකාරී හඬ පවා ජේතවනාරාමයට ඇසුණි. එහෙත් බුදුරජාණන් වහන්සේ සත්ත්ව ඝාතනයේ බරපතළ ආදීනව පෙන්වා දුන්නා මිසක ඌරු කොටුව ඉවත් කරගන්නා ලෙස රජුට බලපෑම් කළේ නැත. බුදු පිළිවෙත එයයි. බුද්ධ ශ්‍රාවකයන් වහන්සේ වූ බෞද්ධ භික්ෂුන් වහන්සේ ගේ ප්‍රතිපත්තිය විය යුත්තේ ද එයයි. සත්ත්ව ඝාතනයෙන් වැළකීමේ අනුසස් දේශනා කිරීම හැර ජනතාව ආවේගශීලී කරන, නොමඟ යවන දෑ කිරීම භික්ෂු ප්‍රතිපත්තියට එකඟ නැත.බෞද්ධ භික්ෂුන් වහන්සේ පමණක් නොව සැබෑ ගිහි බෞද්ධයන් ද ගව ඝාතනය හෙළා දකිති. විශේෂයෙන් හෙළ සංස්කෘතියේ ගැමි ජීවිතය හා ගවයා අතර ඇත්තේ නොබිඳිය හැකි සම්බන්ධතාවකි. අතීතයේ නම් ගවයා පවුලේ සාමාජිකයෙක් තරමටම ගැමියාට සමීප විය. වසු දරුවන් පෝෂණය කරන්නට එරෙන කිරි ටික මිනිස් දරුවන් රකින්නට දායාද කරන එළදෙන නොමිලයේම නිසරු පස සරු කළාය. පවුලේ ආර්ථිකය ගොඩ ගන්නට දර දිය ඇද්ද ගවයා මරා මස් ටික කන්නට තරම් එදා ගැමියා අකාරුණික වූයේ නැත.ඒ සමාජයට ගෙරි මස් කන්නට හුරු කළේ මේ රටට එදා පිළිලයක් වූ පෘතුගීසීන් ය. කාලාන්තරයක් තිස්සේ එසේ පුරුදු කළ මාංශ අනුභවය ප්‍රතික්ෂේප කරවීම එතරම් පහසු කටයුත්තක් වන්නේ නැත. රටට, ජාතියට, ආගමට සේවය කළ හැකි වටිනා ජීවිතයක් ඒ වෙනුවෙන් පූජා කිරීමෙන්ද ඵලක් නැත. අත්‍යවශ්‍ය වන්නේ සමාජ ශෝධනයකට මඟ හෙළි කිරීමය. ඉන්ද්‍රරතන හිමියන් අපවත් වීමට ගත් ඒ තීරණය ක්‍රියාත්මක කිරීමට පෙර මේ ගැන සිතා බැලුවා නම් උන්වහන්සේ අදත් ජීවතුන් අතරය. උන්වහන්සේ කළ යුතුව තිබුණේ ජීවත් වෙමින් අධිෂ්ඨානශීලීව, ආත්ම විශ්වාසයෙන් කටයුතු කිරීමය.එසේ වී නම් උන්වහන්සේට තමන් වහන්සේගේ පරමාර්ථය මුදුන් පමුණුවා ගැනීම වෙනුවෙන් බොහෝ දේ කළ හැකිව තිබුණි.ගව ඝාතනය පමණක් නොව කුරා කුහුඹුවකුටවත් හිංසා පීඩා කිරීම අනුමත නොකරන බුදු දහමේ ඉගැන්වෙන්නේ සියලු ලෝ සත වෙත මෙත් කරුණා දැක්විය යුතු බවයි.අනෙක් අතට ශ්‍රී ලංකාව විවිධ ජාතීන් හා විවිධ ආගමිකයන් ගෙන් සමන්විත රටකි.ඇතැමෙක් සත්ත්ව මාංශ ප්‍රිය කරන අතර ඇතැමෙක් ප්‍රතික්ෂේප කරති. සමාජයට මඟ පෙන්වන්නන් ලෙස බෞද්ධ භික්ෂුන් වහන්සේ ගේ වගකීම වන්නේ ගිහියන් යහපතෙහි පිහිටුවීමට අවශ්‍ය මඟ පෙන්වා දීම ය.දරදඬු ප්‍රතිපත්ති උන්වහන්සේට අකැපය. මේ අවස්ථාවේ සමස්ත සමාජයම ආවේගශීලී නොවී මේ ප්‍රශ්නය දෙස බැලීමට උත්සාහ කිරීම වැදගත්ය. අයහපත් ආදර්ශ අනුගමනය කිරීමෙන් ජීවිතයට අයහපතක් මිස යහපතක් නොවන යථාර්ථය තේරුම් ගෙන කටයුතු කළ යුතුය. විවිධ බලවේගයන්ට හසු නොවී සත්‍ය දැකීමට උත්සාහ කළ යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=ab1306023</link>
    <topic>ඌව වෙල්ලස්ස ඔසවා තැබූ අපේ ඇමැතිතුමා</topic>
    <author/>
    <content>වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා මැතිතුමන්ගේ 30 වසරක අර්ථපූර්ණ දේශපාලන ගමන් මඟ පිළිබඳව අතීතාවර්ජනයක යෙදෙන මේ මොහොතේ, එකී කාලසීමාවෙන් අඩකටත් වඩා එතුමාගේ සේවය ඌවට ලැබීම ඌව පළාත්වාසී අප ලද මහත් භාග්‍යයකැයි සලකමි.බදුලු දිසාවේ මහා සංඝරත්නය හා පූජක පක්ෂය, දේශපාලන සංවිධාන මෙන්ම විවිධ බහුජන සංවිධාන ඇතුළු සමස්ත ශ්‍රී ලංකා නිදහස් පාක්ෂිකයන් එක හඩින් ඉල්ලා සිටියේ බදුල්ල දිස්ත්‍රික්කය තුළ ශ්‍රී ලංකා නිදහස් පක්ෂය ජයග්‍රාහී මාවතකට යොමු කොට, ඌවේ පොදු ජන යුගයක් නිර්මාණය කළ හැකි ඌව වෙල්ලස්ස පිළිබඳව හැඟීමක් ඇති, සැබෑ ඌවේ නායකයකු බදුලු දිශාවේ ශ්‍රී ලංකා නිදහස් පක්ෂ නායකත්වයට පත්කොට දෙන ලෙසයි.එදා එලෙස අප ඉල්ලා සිටි ජන නායකයා අන් කවරකුවත් නොව ඒ වන විට බදුලු මුතියංගන පුදබිම කේන්ද්‍රකොට ගෙන බදුලු පුරවරයේ සංවර්ධනයට අතිමහත් දායකත්වයක් ලබාදෙමින් සිටි එවකට සෞඛ්‍ය හා දේශීය වෛද්‍ය අමාත්‍ය ධූරය ඉසිලූ ඌවේ අභිමානවත් නායක නිමල් සිරිපාල ද සිල්වා මැතිතුමායි.අප එවන් ඉල්ලීමක් කළත් 1989 දී බොරැල්ල ආසනය ජයගෙන පාර්ලිමේන්තුවට පිවිස, 1994 පමණ වන විට මනාප ඡන්ද ලක්ෂයකට අධික සංඛ්‍යාවක් ලබා ගනිමින් අගනුවර දේශපාලනයේ ස්ථාවරව හුන් මොහොතක ඒ සියල්ල කැපකොට එතුමා බදුල්ලට ඒවි යැයි අප තුළ එතරම් විශ්වාසයක් තිබුණේ නැත.මන්ද සාමාන්‍යයෙන් අපේ ගම් පළාත්වල සිට කොළඹට ආ බොහෝ දෙනා පෙරළා ඉඳහිට හෝ ගමට එන්නේ මඟුලක් මරණයක් වැනි විශේෂ අවස්ථාවක දී පමණි. එලෙස, නගරයට ආ පසු තමන්ගේ අක්මුල් ඇති ගම අමතක කොට දමන්නවුන් බහුල සමාජයේ එකී සම්ප්‍රදායට මේ උදාර නායකයා අභියෝග කළේය. එතුමා දිස්ත්‍රික්කයේ ජනතාවගේ හඬට කන් දුන්නේය.නිමල් සිරිපාල ද සිල්වා මහතාගේ බදුලු දේශපාලන ආගමනය සිදුවන්නේ 1999 වසරේදී ය. එහිදී බදුල්ල දිස්ත්‍රිත්කයේ එතුමාගේ පළමු සම්බන්ධීකරණ ලේකම්වරයා වශයෙන් පත්වීමේ දුලබ අවස්ථාව හිමිවූයේ මා හටය. එතැන් පටන් අද දක්වා අඛණ්ඩව එතුමාගේ සමාජ, දේශපාලන ක්‍රියාදාමයට දායකවීමට හැකිවූ අතර එය මා ලද මහත් වූ භාග්‍යයෙකැයි සලකමි.නිමල් සිරිපාල ද සිල්වා මැතිතුමාගේ ආගමනය දිස්ත්‍රික්කය තුළ ශ්‍රී ලංකා නිදහස් පක්ෂය ජයග්‍රහණය කරවීමේ දැඩි පිපාසයෙන් පෙළුණු ජනයාට නැවුම් බලාපොරොත්තු ඇති කරලූ ආශ්වාදනීය කාරණයක් බවට පත්විය. ඒ බලාපොරොත්තුව මල්පල ගන්වමින් එතුමා බදුල්ල දිස්ත්‍රික්කයේ අක්‍රියව තිබූ ශ්‍රී ලංකා නිදහස් පක්ෂ දේශපාලන ඇන්ජිම යළි පණගැන්වූයේය. එතුමාගේ දේශපාලන කෘතහස්ත භාවය මනාවට පිළිබිඹු කරමින් බදුල්ලේ මැතිවරණ කොට්ඨාස නවයේම ආසන සංවිධායකයන් හා ප්‍රබල ක්‍රියාකාරකයින් අතර සංහිඳියාවක් ඇති කරවූයේ ය.එතුමා කිසි විටෙකත් අනෙකුත් සංවිධායකයින්ට කෙනෙහෙලිකම් කළේ නැත. විරුද්ධවාදීන්ට තලා පෙලා මැර බලය පැතිර වුයේ ද නැත. ඇනුම්, බැණුම්, ගැරහුම් එතුමා දුරින් දුරු කොට සිටියේය. ඒ වෙනුවට නිර්මාණශීලීව දේශපාලන කටයුතු මෙහෙය වූයේය. 1999 වසරේදී බදුල්ල ආසනය කේන්ද්‍ර කර ගනිමින් ශාඛා සමිති පිහිටුවා එකී ශාඛා සමිතිවලට නව ජවයකින් යුතුව පෙරට යෑමට පසුබිම සකසා දුන්නේය. එසේම ඒවායේ නිලධාරීන්ට මෙන්ම කුදුමහත් සාමාජික ප්‍රජාවටම ගෞරවයක් ලබාදීමට කටයුතු කළේය.ඌවේ ශ්‍රී ලංකා නිදහස් පාක්ෂිකයාට අභිමානයෙන් යුතුව “අපි ශ්‍රී ලංකාකාරයෝ” යැයි සෘජුව පැවසිය හැකි වාතාවරණයක් ඇතිකොට දුන්නේය. ඇමැතිතුමාගේ මේ දූරදර්ශී, ශක්තිමත් මඟපෙන්වීම හේතුවෙන් ඌව පළාතේ දේශපාලන කරලිය තුළ මහා පෙරළියක් සිදුවිය. වසර 11ක පළාත් සභා මැතිවරණ ඉතිහාසය තුළ ප්‍රථම වතාවට 1999 දී ඌව පළාත් සභාව ජයග්‍රහණය කිරීමට ශ්‍රී ලංකා නිදහස් පක්ෂය ප්‍රමුඛ පොදුජන එක්සත් පෙරමුණට හැකි විය.ඒ පසුපස සිටි යෝධ සෙවණැල්ල නිමල් සිරිපාල ද සිල්වා මැතිතුමා යැයි කීම අතිශයෝක්තියක් නොවේ. මේ මැතිවරණ ජයග්‍රහණය ඔස්සේ ඌව පළාත තුළ පොදු ජනයා වෙනුවෙන් ඇපකැප වූ පොදු ජන යුගයක් නිර්මාණය විය. විශේෂයෙන්ම 1999 – 2000 කාලසීමාව තුළ අමාත්‍යතුමාගේ මැදිහත්වීම මත බදුල්ල මහ රෝහල ප්‍රමුඛ බදුල්ල දිස්ත්‍රික්කයේ ප්‍රාදේශීය රෝහල්, ආයුර්වේද රෝහල ඇතුළු රෝහල් පද්ධතිය වැඩි දියුණු කරමින් සමස්ත සෞඛ්‍යය සේවයේම පුනරුදයක් ඇති කළේය.ජංගම බස් නැවතුම්පළක් බවට පත්ව තිබූ බදුල්ල ප්‍රධාන බස් නැවතුම්පළ අංග සම්පූර්ණ බස් නැවතුම්පළත් බවට පත් කොට නගර මධ්‍යයේ ස්ථාපිත කිරීමට මුල් වුයේ ද එතුමායි. එතෙක් මෙතෙක් සිදු නොවූ ආකාරයෙන් බදුල්ල පුරවරය තුළ සිදුවූ මේ දැවැන්ත සංවර්ධන කාර්යයන් සියැසින් දුටු බදුලු පුරවරයේ පක්ෂ විපක්ෂ කෘතවේදී ජනතාව එතුමා වටා රොද බැඳගත්හ. 2000 වසරේ ඔක්තෝබර් මාසයේ පැවැති මැතිවරණයේ දී සියලු වාර්තා බිඳ දමමින් මනාප ඡන්ද 98,000ක් ලබා ගැනීමට එතුමාට හැකි වුයේ ජනතාවගේ ඒ ළෙන්ගතුභාවය නිසා ය.මේ අවස්ථාවේදී අප විසින් සිහිකළ යුතු තවත් විශේෂ කරුණක් තිබේ. ඒ ඇමැතිතුමා හා එතුමාගේ සහෝදර සහෝදරියන් තුළ දක්නට ලැබෙන නිහතමානී ගුණය සමස්ත සමාජයට ආදර්ශයක් බව කිව යුතුය.ඌවේ අපට ළෙන්ගතු අපේ නායකයා තුළින් ප්‍රකට වන්නා වූ තවත් උත්තුංග ගුණාංගයක් මෙහිදී සිහිකළ යුතු වෙයි. ඒ තමා මෙළොවට බිහිකළ මෑණියන්ට එතුමා දක්වන ඉමහත් ගෞරවයයි. අපගේ ඇමැතිතුමා ප්‍රබල ඇමැති ධූරයක් හොබවන, ශ්‍රී ලංකා පාර්ලිමේන්තුවේ සභානායක ධූරය දරන, ලෝක සෞඛ්‍ය සංවිධානයේ සභාපති ධූරය දෙවරක් දැරූ ජාතික වශයෙන් මෙන්ම අන්තර්ජාතික වශයෙන් ද ප්‍රකට බෙහෙවින් කාර්ය බහුල අයෙකි.එහෙත් එතුමා බදුල්ලට පැමිණි සෑම අවස්ථාවකදීම තමා උපන් බදුල්ල, හාලිඇළ කඳන බටුපිරියේ නිවෙසට ගොඩවැදී සිය මෑණියන් බැහැදැක, ආශිර්වාද ලබාගෙන මෑණියන් සමඟ කුඩා දරුවකු මෙන් ආගිය තොරතුරු කතා බස් කරමින් සිටීමට දක්වන්නේ ඉමහත් කැමැත්තකි. එසේම එතුමා මහගෙදරින් නික්මෙන සෑම මොහොතකදීම සිය මෑණියන්ට දොහොත් මුදුන් දී නමස්කාර කිරීම දුටුවන් සංවේදී කරවන සුළුය. එය සමස්ත සමාජයටම ක්‍රියාවෙන්ම පෙන්වූ මහා ආදර්ශයක් බව ද කිව යුතුය.මා අමාත්‍යතුමන් දකින්නේ නොනිදන නායකයකු වශයෙනි. මා දන්නා පරිදි එතුමා දිනකට පැය 04කට වඩා නින්ද වෙනුවෙන් වැය කරන්නේ නැත. එය අප පක්ෂයේ නිර්මාතෘ එස්.ඩබ්ලිව්.ආර්.ඩී.බණ්ඩාරනායක ශ්‍රීමතාණන් පැවසූ “මිනිසාගේ පරම යුතුකම මිනිසාට සේවය කිරීමය” යන කියමන යළිත් සිහිකැඳවීමකි.එසේම එතුමා යමෙකුගේ අසරණභාවය, දුගීභාවය දුටු විට දී ඔහු හෝ ඇය වෙනුවෙන් තමන්ට කළ හැකි උපරිමය සිදුකරන්නේ කිසිදු දේශපාලන භේදයක් නොසලකමිනි. ඇතැම් අසරණ දූ දරුවන්ට රැකියා ලබා දී සම්මුඛ පරීක්ෂණයට යෑමට මඟවියදම් පවා දෙන අයුරු අප දැක ඇත්තෙමු.බදුල්ලේ ශ්‍රී ලංකා නිදහස් පක්ෂ තරුණ සංවිධාන නියෝජනය කරන්නන්ගේ ජවය දේශපාලනයට ප්‍රවිශ්ට කරවීමට එතුමා මහත් වූ මෙහෙයක් ඉටු කළේය. විවිධ පුහුණු වැඩසටහන් ඔස්සේ ඔවුන්ගේ දේශපාලනික දැනුම වර්ධනය කිරීමට මෙන්ම ඔවුන් තුළ යහපත් ආකල්ප ඇතිකරලීමටත් එතුමා කටයුතු යෙදුවේය.ඇමැතිතුමාගේ ආගමනය සිදුවන තුරුම බදුලු පුරවරයේ දෙවන පෙළ දේශපාලන පරම්පරාවක් ආරම්භ වූයේ නැත. එකී අඩුව දුරලමින්, ඉහත වැඩසටහන් ඔස්සේ බදුල්ලේ තරුණයන් රැසක් දේශපාලනයට ප්‍රවිෂ්ට කරවීමට එතුමාට හැකි විය. ඒ ඇතැම් දෙනා අද පාර්ලිමේන්තුවේ ය. ඇතැමෙක් පළාත් සභාවේය. තවත් පිරිසක් නගරාධිපති උප නගරාධිපති ප්‍රාදේශීය සභාවල සභාපති හා මන්ත්‍රී ධූර තනතුරු දරති.අපේ ඇමැතිතුමා කිසිදා පරාජය හමුවේ නොසැළෙන ප්‍රෞඪ දේශපාලන චරිතයකි. එකී ස්වභාවය පෙන්නුම් කළ එක් අවස්ථාවක් වන්නේ 2001 දෙසැම්බර් මැතිවරණයෙන් ශ්‍රී ලංකා නිදහස් පක්ෂය පරාජයට පත්වූ මොහොතයි. එදා බදුලු ජනතාව හැර නොගිය එතුමා පරාජයේ අමිහිරි අත්දැකීම් ආශිර්වාදයක් කොට ගත්තේ ය. අප ධෛර්යවත් කළේය. බදුල්ලේ මැතිවරණ කොට්ඨාස නවයේ ම සංවිධායකයන්ගේ සහයෝගය ඇතිව ජනතාව සමඟ අත්වැල් බැඳ ගනිමින් ශ්‍රී ලංකා නිදහස් පක්ෂය ජයග්‍රහණය කරා මෙහෙයවීය. ඇමැතිතුමා උදය වරුවේ පාර්ලිමේන්තුවේ රාජකාරි කටයුතු කරයි. දහවල් වනවිට අමාත්‍යාංශයේ රාජකාරි කටයුතුවල නිරතවෙයි.මේ සියලු කටයුතු නොපිරිහෙලා ඉටු කරන අතරවාරයේ බදුල්ලේ විවිධ සංවර්ධන කටයුතුවලට ද සහභාගිවීමට ද එතුමා අමතක නොකරයි. එසේම එතුමා බදුල්ල ආසනය භාරගෙන ගතවූ වසර පහළොව තුළ සෑම සති අන්තයකදීම බදුල්ලට පැමිණ එතුමාගේ කාර්යාලයේ මහජන දිනයක් පවත්වා ජනතාවගේ ප්‍රශ්න ගැටලු නිරාකරණය කරයි. පළාතේ පොදු වැඩ කටයුතුවලට ද සිය දායකත්වය ලබා දෙයි.අප ඇමැතිතුමා කිසිවිටකත් අද කළ යුතු දේ හෙටට කල් දමන්නේ නැත. එතුමා මැතිවරණයකින් ජයග්‍රහණය කළ දින රාත්‍රියේම සිය සම්බන්ධීකරණ නිලධාරීන් සමඟ ඉදිරි වසර හයෙහි සංවර්ධන සැලසුම් සැකසීම හා මැතිවරණ සමයේ දී ජනතාව කළ ඉල්ලීම් පෙළ ගැස්වීමට කටයුතු කරන්නේ එහෙයිනි.එතුමා සෑම විටෙකම බදුල්ල දිස්ත්‍රික්කයේ දේශපාලන සහජීවනය වෙනුවෙන් ඇප කැපවී ක්‍රියා කළා සේම දිස්ත්‍රික්කය තුළ සර්ව ආගමික ප්‍රතිපත්තියක් ද ක්‍රියාත්මක කළේය. ඒ ඔස්සේ ප්‍රදේශයේ බෞද්ධ, හින්දු, කතෝලික පූජනීය ස්ථාන වැඩිදියුණු කිරීම සඳහා රාජ්‍ය අනුග්‍රහය නොඅඩුව ලබා දෙන අතරම සිය පෞද්ගලික මුදල් ද ඒ වෙනුවෙන් පරිත්‍යාග කළේය.මේ සියලු කරුණු කාරණා අතර එතුමාගේ තවත් සුවිශේෂී ගුණාංගයක් මා දකිමි.ඒ එතුමා මහපොළොවේ පය ගසා ජීවත්වන, කිසිදු භේදයකින් තොරව සෑම තරාතිරමකම ජනතාව ගේ සුබසිද්ධිය වෙනුවෙන් ඇප කැප වී ක්‍රියා කරන සැබෑ මානව හිතවාදී ජන නායකයකු වීමයි. ඌවේ ජනතාව එතුමාට මෙතරම් ළෙන්ගතුකමක් දක්වන්නේ එහෙයිනි.ඌවේ අභිමානය ලොව පතල කළ අපේ කාලයේ කීර්තිමත් නායකයාණන් වූ නිමල් සිරිපාල ද සිල්වා මැතිතුමනි, අර්ථපූර්ණ දේශපාලනයක තිස්වැනි සැමරුම සිදු කරන මේ මොහොතේ ඔබතුමාගේ පොදුජන මෙහෙවර තව තවත් ඉදිරියට ගෙන යෑමට ශක්තිය ධෛර්යය ලැබේවා!චිරං ජයතු!මහවැලි කේන්ද්‍රයේ අධ්‍යක්ෂ නීතිඥ විජිත මල්ලැහැවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=ab1306024</link>
    <topic>මගෙ හැම උපන්දිනේටම ජයලත් මඩු පල්ලියේ සිට සුබ පැතුවා</topic>
    <author>චන්දන බණ්ඩාර</author>
    <content>ජනාධිපතිතුමා ගිය සතියේදී චීනයේ නිල සංචාරයකට එක් වීය. ඒ චීන ජනපත පී ජින්පින් මහතාගේ ඇරැයුමකට අනුවය. චීනයට ගිය ජනාධිපතිතුමා ඇතුළු පිරිස පිළිගනු ලැබුයේ චීන උප විදේශ ඇමැති ලියු ෂෙන්මින් සහ චීනයේ ශ්‍රීලංකා තානාපති රංජිත් උයන්ගොඩ ඇතුළු පිරිසක් විසිනි‍. ජනාධිපතිතුමා සිය චීන නිල සංචාරයේදි එරට උප ජනාධිපති ලී යුවන්ඩාඕ , ආරක්ෂක ඇමැති චංග් කචංකුව්න සහ වාණිජ ඇමැති ගාඕ හුවේන්ගේ ඇතුළු පිරිසක් හමු වු‍හ. මේ අතරතුර චීනය සහ ශ්‍රීලංකාව අතර ද්විපාර්ශවීය සාකච්ඡා ඇරඹීමට පෙර මහින්ද රාජපක්ෂ ජනාධිපතිතුමාට එරට හමුදාව විසින් පිරිනැමු හමුදා උත්තමාචාර පෙළපාලියද නීරික්ෂණය කළේය.මහින්ද රාජපක්ෂ ජනාධිපතිතුමා සහ චීන ජනාධිපතිතුමා අතර පැවැති සාකච්ඡාවල ප්‍රතිඵලයක් ලෙස ශ්‍රීලංකාව සහ චීනය අතර සම්බන්ධතා ශක්තිමත්‍ කර ගැනීමටද හැකි වීය.‍ දෙරටේ නායකයන්ගේ සාකච්ඡාවල ප්‍රතිඵලයක් ලෙස ශ්‍රීලකාවේ කොළඹ යාපනය නව අධිවේගී මාර්ගයක් ඇතුළු නව අධිවේගී මාර්ග ගණනාවක් මෙන්ම මහාමාර්ග හැ දුම්රිය මාර්ග ඇතුළු ශ්‍රීලංකාවේ ගමනාගමන ක්ෂේත්‍රයේ සංවර්ධනයට තවදුරටත් ආධාර දීමට චීන ජනාධිපතිවරයා ප්‍රතිඥා දුන්නේය.යෝජිත කොළඹ යාපනය අධිවේගී මාර්ගයේ කොටසක් ලෙස කොළඹ මහනුවර කුරුණෑගල අධිවේගී මාර්ගය ඉදි කිරිමට හා දක්ෂිණ අධිවේගී මාර්ගය මාතර සිට කතරගමට පුළුල් කිරීමට චීන ආධාර හිමි වෙනු ඇත.මේ අතරතුර චීනය විවිධ අවස්ථාවන්හිදී ශ්‍රීලංකාවට ලබා දෙන සහයෝගයට ජනාධිපතිතුමා චීන ජනාධිපතිතුමාට ස්තුතිය පල කළේය. "මේ වසරේ මාර්තු මාසයේ චීන ජනපති ධුරයට පත් වු ‍ඔබතුමාට මා ස්තුති කරනවා. මා ඔ‍බේ රටේ සංචාරය කළ පසුව දේශපාලනික ,ආර්ථික සහ සමාජය ගැන සැබෑ සහ ගැඹුරු අවබෝධයක් ලබා ග්තතා. මා චීනයේ නව පරිපාලනය සමග ඉතා සමීපව කටයුතු කිරිමට බලාපොරොත්තු වෙනවා."චීනය සහ ශ්‍රීලංකාව අතර පවතින දීර්ගකාලීන සබදතාවයන් ඉතා ඉහළ මට්ටමක තිබෙනවා. ඔබතුමා හත් වතාවක් චීනයට පැමිණීමෙන් දෙරට අතර පවතින සබදතාවයට හොඳ නිදර්ශනයක්. මගේ දුර කාලය තුළ විනය සහ ශ්‍රීලංකාව අතර සබඳතා තවදුරටත් වර්ධනය කර ගැනීමට බලාපොරොත්තු වෙනවා" චීන ජනාධිපතිවරයා මහින්ද රාජපක්ෂ ජනාධිපතිවරයාට ප්‍රතිඥා දුන්නේය. දෙ‍රටේ සාකච්ඡාවන්හිදී විශේෂයෙන්ම වෙළද සහ සංචාරක ‍ක්ෂේත්‍රයන් ගැන අවධානය යොමු කර තිබිණි.එමෙන්ම චිනය සහ ශ්‍රීලංකාව අතර නිදහස් වෙළෙද ගිවිසුමක් අස්සන් කීරීමට අදාලව සාකච්ඡා කිරිමට කමිටු දෙකක් පිහිටුවීමේ ගිවිසුමකටද දෙරට විසින් අත්සන් තැබීය. ඊට අමතරව නිමි ඇදුම් ,මැණික් හා ස්වර්ණාභරණ ,තේ කොළ සහ රබර් වැනි ශ්‍රීලංකා නිෂ්පාදනයන්ට චීනයේ වෙළෙදපොළේ වැඩි අවස්ථා හිමිවෙනු ඇත.ජනාධිපතිතුමාගේ චීන සංචාරයට ජනාධිපති ආර්යා ශිරන්ති රාජපක්ෂ මැතිනිය , ඇමැති විමල් වීරවංශ ,ඇමැති ඩග්ලස් දේවානන්දා ,පාර්ලිමේන්තු මන්ත්‍රීවරුන්වන සජින් වාස් ගුණවර්ධන,ඒ එච් එම් අස්වර් ,නාමල් රාජපක්ෂ,ජනාධිපති ලේකම් ලලිත් වීරතුංග ,ජනාධිපති අතිරේක ලේකම් සහ කාර්ය මණ්ඩල ප්‍රධානී ගාමිණී සෙනරත් ඇතුළු පිරිසක් එක්ව සිටියහ.ජනාධිපතිතුමාගේ චීන සංචාරය අතරතුර සිදුවු තවත් විශේෂ සිදුවීමක් වුයේ මහින්ද චින්තන ඉදිරිදැක්ම චින භාෂාවට පරිවර්ථනය කොට එය චීන ජනාධිපතිතුමාට පිළිගැන්වීමට චීනයේ සිටින ශ්‍රීලංකා තානාපති රංජිත් උයන්ගො‍ඩ විසින් කටයුතු කර තිබීමය. මහින්ද චින්තනයේ ඉදිරි දැක්ම චීන භාෂාවට පරිවර්ථනය කර එය එරට ජනාධිපතිතුමාට පිළිගැන්වීම සිදු වීය. ඒ තානාපති රංජිත් උයන්ගොඩ විසිනි. එය පෙරලා බැලු චීන ජනාධිපතිවරයා කියා සිටියේ මහින්ද චින්තන ඉදිරි දැක්මට අනුව ශ්‍රීලංකාව සංවර්ධනය වෙන ආකාරය ප්‍රශංසනීය බවය. මහින්ද චින්තන ඉදිරි දැක්ම චීන භාෂාවට පරිවර්තනය කොට තිබුණේ එරට විශ්වවිද්‍යාලයක කථිකාචාර්ය වරයෙකි.මේ අතරතුර විදේශ ඇමැති මහාචාර්ය ජී එල් පිරිස් විසින් චීනයේදි විශේෂ මාධ්‍ය හමුවක් පැවැත්වීය. ඊට එක්ව සිටියේ තරුණ මාධ්‍යවේදීන් පිරිසකි. එහිදී විදේශ ඇමැති මහාචාර්ය ජී.එල් පිරිස්ගෙන් ශ්‍රිලංකාව ගැන ප්‍රශ්න රැසක් විමසීය. ඇමැතිවරයා කියා සිටියේ මහින්ච චින්තන ඉදිරි දැක්මට අනුව ශ්‍රිලංකාව සංවර්ධන මාවතේ ගමන් කරමින් සිටින බවය. ඒ සමගම චීන ජනමාධ්‍යවේදින් කියා සිටියේ "අපටත් මහින්ද චින්ත‍නයේ කරුණු අඩංගු පොතක් ලබා දෙන්න"යැයි ඉල්ලා සිටියහ. ඒ සමගම විදේශ ඇමැති පිරිස් ශ්‍රීලංකා තානාපතිවරයාට කියා සිටියේ චීන මාධ්‍යවේදින්ගේ අවශ්‍යතාව සපුරා දෙන ලෙසටය. ‍මේ අතරතුර ජනාධිපතිතුමා ඇතුළු ශ්‍රීලංකා දූත පිරිස චීනයේ උප ජනාධිපතිවරයා හමුවීමට ගියේය. ඒ සමගම ජනාධිපතිතුමා සහ එම සංචාරයට එක්ව සිටි පාර්ලිමේන්තු මන්ත්‍රී නාමල් රාජපක්ෂ දුටු විගසම කියා සිටියේ "ෂා නියමයි දෙන්නම එක වගේයි. ඔබගේ පුතා තරුණ මන්ත්‍රීවරයෙක්.ඒ නිසා ඒ නිසා මා ආරාධනා කරනවා ශ්‍රීලංකාවේ තරුණ මන්ත්‍රී පිරිසක් සමග එතුමාට අපේ රටට පැමිණෙන ලෙසට . "චින උප ජනාධිපතිවරයා කියා සිටියේය. මේ අතරතුර මේ හමුව පැවැත්වීමට පෙර ජනාධිපතිතුමාට ශ්‍රිලංකාවෙන් දුරකථන ඇමැතුමක් ලැබිණි. එම පණිවිඩයෙන් කිවුණේ නරක ආරංචියකි.එනම් එජාප පාර්ලිමේන්තු මන්ත්‍රී දොස්තර ජයලත් ජයවර්ධන මහතා සිංගප්පුරුවේ රෝහලකදී අභාවප්‍රාප්ත වි ඇති බවය. එම ආරංචිය ලැබුණු විගස ජනාධිපතිතුමා දැඩි ලෙස ශෝක වුයේය. "මොනවා උණත් එජාපයේ අපට කථා කරන්ඩ හිටපු හොඳ මනුස්සයා. අසනීප වෙලා ඉන්නකොට මාත් උදව් කළා. මාත් එක්ක හොඳ මිත්‍රයෙක් විදියට ආශ්‍රය කළා. මට මතක්වෙනවා හැමදාම මගේ උපන්දිනයට මට සුබ පතනවා .ඒ සුබ පතන්නේ හැමදාම මඩු පල්‍ලියේ ඉදලා. මොකද හැමදාම ජයලත් මගේ උපන්දිනය දවස්වල මඩු පල්ලියට යනවා."ජනාධිපතිතුමා කියා සිටියේය.කොළඹ ගංගාරාමයේ වෙසක් කළාපය විවෘත කිරිමේ අවස්ථාවට සහභාගි වීමෙන් අනතුරුව පාර්ලිමේන්තු මන්ත්‍රී නාමල් රාජපක්ෂ මන්ත්‍රීවරයා , පාර්ලිමේන්තු මන්ත්‍රි උදිත ලොකු බණ්ඩාර සහ කොළඹ නගරාධිපති ඒ. ජේ.ඒ මුසාමිල් ඇතුළු පිරිසක්එහි පැවැත්වුණු නාවික හමුදාවේ භක්තිගීත සංදර්ශනය නැරැඹීමට එක්ව සිටියහ.මේ අතරතුර කොළඹ නගරාධිපතිවරයා සිටියේ තරමක් පිටුපසිනි. එය දුටු නාමල් මන්ත්‍රිවරයා කිවේ "නගරාධිපතිතුමා ඉස්සරහාට එන්න. මාත් එක්ක ඔබතුමා හිටියා කියලා නායකතුමා ඔබතුමාට විනය පරීක්ෂණ තියන එකක් නැහැ.බය වෙන්ඩ එපා එහෙම වුණොත් මාව හමු වෙන්ඩ එන්ඩ. "පාර්ලිමේන්තු මන්ත්‍රී නාමල් කියා සිටියේය.ඒ සමගම ඒ අසළ සිටි ගංගාරාමයේ පුජ්‍ය ගලබොඩ ඥාණිස්සර නාහිමිපාණන්ද කිවේ "නගරාධිපතිතුමා එහෙම විනය පරීක්ෂන ආවොත් මාව හමු වෙන්ඩ මං ඒවා බලා ගන්නම් කියාය"මේ අතරතුර නාමල් මන්ත්‍රිවරයා එම අවස්ථාවේ කෙටි අදහස් දැක්වීම්ක්ද කළේය. "කථාව බොහොම හොඳයි. ඔය විදියටම ජාතික මට්ටමේදීත් කථා කරන්ඩ "ගංගාරාමයේ පුජ්‍ය අස්සජි හිමිපාණෝ කීහ. "නෑ අපේ හාමුදුරුවනේ මං ඉතින් ඔබවහන්සේගේ ගෝලයානේ. ඔබ වහන්සේ උගන්වපු දේවල් මං හදවතින්ම කිවා. මං පුරුදු වෙලා කරපු කථාවක්‍ නෙමෙයි."මන්ත්‍රි නාමල් කියා සිටියේ ගෞරවයෙන් යුතුවය.ගිය සතියේදි මුළු රටම වෙසක් සිරියෙන් ඇලලි ගොස් තිබිණි. වෙසක් අසිරිය ලොවටම විදහා පාමින් ගිය සතියේදි කොළඹ ආසන්නයේ වෙසක් කලාප රැසක් සංවිධානය කර තිබිණි. ලේක් හවුස් වෙසක් කලා‍පය , ගංගාරාමය වෙසක් කලාපය, දියවන්නා වෙසක් කලාපය සහ දෙහිවල ගල්කිස්ස නගරසභාව සංවිධානය කළ වෙසක් කලාපය මේ අතරින් ප්‍රධාන තැනක් ගෙන තිබිණි.ගංගාරාමය ,දියවන්නා සහ දෙහිවල ගල්කිස්ස වෙසක් කලාප විවෘත කරනු ලැබුයේ ජනාධිපතිතුමා විසිනි. ලේක්හවුස් වෙසක් කලාපය විවෘත කරනු ලැබුයේ ජනමාධ්‍ය ‍හා තොරතුරු අමාත්‍යංශයේ ලේකම් ආචාර්ය චරිත හේරත් සහ ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර සහ විසිනි.ලේක්හවුස් වෙසක් කලාපය තුළ වෙසක් කුඩු එකසිය විස්සක් පමණ ප්‍රදර්ශනය කර තිබු අතර අලංකාර භක්ති ගිත සංදර්ශනයක් සහ තවත් විශේෂාංග රැසකින් එය සමන්විතව තිබිණි. දියවන්නා වෙසක් කලාපයේද විශේෂ අංග රැසකින් යුතු වෙසක් කලාපයක් බවට පත් කොට තිබුණේ පුජ්‍ය ඇල්ලේ ගුණවංශ හිමියන්ගේ අනුශාසනා පරිදිය.දෙහිවල ගල්කිස්ස වෙසක් කළාපයද බොහෝ දෙනාගේ සිත් ඇද ගත් වෙසක් කළාපයක් බවට පත්ව තිබිණි. මේ වෙසක් කලාපය සංවිධානය කොට තිබුණේ දෙහිවල ගල්කිස්ස නගරාධිපති සහ දෙහිවල ශ්‍රිලනිප සංවිධායක ධනසිරි අමරතුංග විසිනි. මේ වෙසක් කලාපය විවෘත කිරිමට ධනසිරි අමරතුංග ජනාධිපතිතුමා හමුවීමට ගොස් තිබුණේ වෙසක් සතියට දින කිපයකට පෙරය. “සර් රටේ ජනාධිපතිතුමා වෙසක් කලාපයක් විවෘත කරන්ඩ එනකොට නිකම්ම නිකම් විවෘතයක් වෙලා වැඩක් නැහැ.ඒ නිසා මං මේ පාර දෙහිවල ගල්කිස්ස නගර සභාවේ බෝධින් වහන්සේ ඉදි‍රියේ රන් වැටක් ගැහුවා. ඒක විවෘත කරන්ඩ මං ඔබතුමාට ගෞරවයෙන් ආරාධනා කරනවා.”ධනසිරි අමරතුංග නගරාධිපතිවරයා ජනාධිපතිතුමාට වෙසක් කලාපයේ විවෘතකිරිමේ ආරාධනාව කරමින් කියා තිබිණි.මෙවර දෙහිවල ගල්කිස්ස වෙසක් කළාපයේ තොරන් තුනක් ,දන්සල් තුනක් සහ නාට්‍ය සංදර්ශන තුනක් සහ ශ්‍රීපාදයේ අනුරුවක් දක්නට ලැබිණි. මෙවර වෙසක් කළාපය ජනාධිපතිතුමා විසින් විවෘත කළේ බෝධින් වහන්සේට මල් පහන් පුජා කිරිමෙන් අනතුරුවය. ඉන් අනතුරුව අභිනවයෙන් ඉදිකෙරුණු රන්වැට විවෘත කිරිම සිදුවීය.ජනාධිපතිතුමා රන්වැට විවෘත කිරිමට ඒ අසලට‍ යන විට පාරෙන් එහා පැත්තේ සිටි කුඩා ළමුන් පිරිසක් දුටුවේය. ඒ සමගම ජනාධිපතිතුමා නගරාධිපති ධනසිරි අමරතුංගට කිවේ “අපි අර දරුවන්ට කියලා මේක විවෘත කරමු කියාය. එසේ කියා ජනාධිපතිතුමා පාරෙන් එහා සිටි දරුවන්ට මෙහා පැත්තට පැමිණෙන‍ ලෙස කියා සිටියේය. ඉන් අනතුරුව ජනාධිපතිතුමා විසින් කුඩා දරුවෙකු ලවා බෝධියේ රන් වැට විවෘත කරවිය.ඉන් අනතුරුව පුජ්‍ය කොටුගොඩ ධම්මාවාස නාහිමිපාණන් වහන්සේ විසින් විශේෂ නුශාසනාවක් සිදු කළේය. “අතිගරු ජනාධිපතිතුමා මේ වෙසක් කලාපය විවෘත කිරිමට පැමිණිම ඉතාම වටිනවා. එතුමාගේ පැමිණිම මේ දෙහිවල ගල්කිස්සට ආශිර්වාදයක්. දෙහිවල නගරාධිපතිවරයා විශේෂ පුද්ගලයෙක්. එතුමා සියලු ජාතින්ට සහ සියලු ආගම්වලට ගරු කරනවා. එතුමා පන්සල ,පල්ලිය සහ කෝවිලට එක විදියට සලකනවා. ඒ නිසා එවැනි නගරාධිපතිවරයකු ලබා දුන් ජනාධිපතිතුමාට අප ස්තුතිවන්ත වෙනවා.වෙනත් නගර සභාවල නගරාධිපති සහ නියෝජ්‍ය නගරාධිපති රණ්ඩු වෙනවා. ඒත් දෙහිවල නගරාධිපතිතුමා සහ නියෝජ්‍ය නගරාධිපතිතුමා දෙන්නාට දෙන්නා හොඳ කියා ගන්නාවා. ඒ නිසා තමයි මේ ‍වගේ විශිෂ්ට විදියේ වෙසක් කළාපයක් සංවිධානය කරලා තියෙන්නේ. ඒකට අපි ස්තුති කරන්නේ නගරාධිපතිතුමාටයි.”පුජ්‍ය කොටුගොඩ දම්මාවාස නාහිමිපාණෝ කියා සිටියහ. ඉන් අනතුරුව ජනාධිපතිතුමා එහි රැස්ව සිටි ජනතාවට ආචාර කරමින් වෙසක් කලාපයේ ගමන් කරන්නට වීය. එහෙත් ජනාධිපති ආරක්ෂක අංශයේ උපදෙස් පරිදි ජනාධිපතිතුමාට ඉන් අනතුරුව සිය නිළ රථයේ නැගි ගමන් කිරිමට සිදු විය. “මල්ලි යමු මාත් එක්කම”ජනාධිපතිතුමා නගරාධිපති ධනසිරි අමරතුංගට කීවේය. ඉන් අනතුරුව ජනාධිපතිතුමා සිය වාහනයේ ඇතුළත විදුලි බුබුළු දල්වාගෙන ගමන් ‍කළේ දෙහිවලගල්කිස්ස නගරසභා ක්‍රිඩාංගනය වෙතය.එහි යන අතරතුර ජනාධිපතිතුමා සිය වාහනයේ විදුරු විවර කරගෙන පාර අසළ සිටි ජනතාවට අචාර කරමින් ගමන් ක‍ළේය. ඉන් අනතුරුව ජනාධිපතිතුමා නතර වුයේ දෙහිවල ක්‍රිඩාංගනයේ ඉදි කර තිබු ශ්‍රීපාදය අනුරුව ආසන්නයේය”ෂා මාර ලස්සනයිනේ ඇත්තටම හිතේ පහන් සිතුවිලි ඇති වෙනවා. කවුද මෙ ශ්‍රි පාදයේ අනුරුව හැදුවේ.කෙච්චර උසද ”ජනාධිපතිතුමා විමසා සිටියේය. “ධනසිරි මේ ශ්‍රීපාදය පොසොන් එකට මැදමුලන ගෙනත් තියන්න. ”ජනාධිපතිතුමා කියා සිටියේය. ඉන් අනතුරුව ජනාධිපතිතුමා සිය වාහනයේ නැගී නැවතත් නගරසභාවට පැමිණියේ නගරාධිපති ධනසිරි අමරතුංග සමගය. “ මං දැක්ක ලස්සනම වෙසක් කලාපය තමයි මේක.” ජනාධිපතිතුමා කියා සිටියේය. ඉන් අනතුරුව දෙහිවල ගල්කිස්ස වෙසක් කලාපයේ දෙවන දිනයේ විවෘත කිරිමට පැමිණියේ ආරක්ෂක ලේකම් ගොඨාභය රාජපක්ෂ මහතාය. වෙසක් කලාපයේ ආරම්භක ස්ථානය වු නගර සභාව ඉදිරිපිට බෝධින්වහන්සේට මල් පහන් පුජා කොට ගෝඨාභය රාජපක්ෂ මහතා වෙසක් කළාපය විවෘත කළේය. ඉන් අනතුරුව ආරක්ෂක ලේකම්තුමා කියා සිටියේ “ ධනසිරි අපි පයින්ම යමු වෙසක් කළාපය බලන්න. මේ ඉන්න ජනතාවට වගේම මටත් දැන් නිදහස තියෙනවා” කියාය.මාත් කැමැතියි නිදහ‍සේ ඇවිදින්න. ”ආරක්ෂක ලේකම්තුමා කියා සිටියේය. ඉන් අනතුරුව ආරක්ෂක ලේකම්තුමා ගියේ දෙමළ ජනතාව විසින් ලබා දුන් සව් දන්සලකටය. එයින් සව් විදුරුවක් පානය කර ආරක්ෂක ලේකම්තුමා ගියේ කතෝලික ජනතාව විසින් ලබා දුන් බීම දන්සලකටය. ඉන් අනතුරුව ආරක්ෂක ලේකම්තුමා ගියේ මුස්ලිම් ජනතාව ලබා දුන් කඩල දන්සලකටය. එතනට පැමිණ සිටි මුස්ලිම් පුජකවරු ආරක්ෂක ලේකම්තුමා සමග සුහදව අදහස් හුවමාරු කර ගත්තේය .මේ අතරතුර ආරක්ෂක ලේකම්තුමාට ලැබුණු කඩල ගොට්ටෙන් කඩල කන අතරතුර ඒ ආසන්නයේ එක්තරා පුද්ගලයකු වඩාගෙන සිටි කුඩා දරුවකු ඉල්ලා සිටියේ ආරක්ෂක ලේකම්තුමාගෙන් කඩලය. ඒ සමගම කුඩා දරුවාට ආරක්ෂක ලේකස්තුමා කඩල ගොට්ට ලබා දී එතුමාද ඉන් කඩල කන ගමන්ම කිවේ “බොහොම රසයි ධනසිරි කඩල කියාය” “අපි යු.ඇන්. පී කාරයෝ අපි ධනසිරි මැතිතුමා නිසා හැරුණා. දැන් අපි ජනාධිපතිතුමා දාලා යන්නේ නැහැ. ධනසිරි නගරාධිපතිතුමා දාලා යන්නෙත් නැහැ.”මුස්ලිම් පුජකවරයකු කියා සිටියේය. “මේක තමයි ධනසිරි නියම නිදහස.”ආරක්ෂක ලේකම්තුමා කියා සිටියේය. ඉන් අනතුරුව ආරක්ෂක ලේකම්තුමා දෙහිවල ක්‍රිඩාංගනයේ තිබු ශ්‍රීපාදයේ අනුරුව නැරැඹීමෙන් අනතුරුව ගියේ දෙහිවල ක්‍රිඩාංගනයේ තිබු භක්ති ගීත සංදර්ශනය අසළටය.“අපි භක්ති ගීතත් කිපයක් අහමු”එසේ කියමින් ආරක්ෂක‍ ලේකම්තුමා භක්තිගීත පහක් පමණ ශ්‍රවණය කළේය. ඉන් අනතුරුව එම භක්ති ගීත ගායනයට එක්ව සිටි දරුවන්ට ස්තුති කළ ආරක්ෂක ලේකම්තුමා එම ස්ථනයෙන් නික්ම ගියේය. “මේ පාර හොඳ වෙසක් කළාපයක් කළා” ධනසිරි නගරාධිපතිවරයාට ආරක්ෂක ලේකම්තුමා කියා සිටියේය. මෙ අතරතුර ලුතිනන් යෝෂිත රාජපක්ෂ අතින අවසාන දිනයේ වෙසක් කූඩු ජයග්‍රහකයන්ට තෑගි ලබා දීමෙන් අනතුරුව දෙහිවල ගල්කිස්ස වෙසක් කළාපය නිමාවට පත් වීය.කොළඹ වෙසක් කළාප රැසක් ජනපති අතින් විවෘත වෙයි.ගිය සතියේදී එජාප නායකයා සේදවත්ත සහ පැපිලියාන ප්‍රදේශවල තොරන් රැසක් විවෘත කිරිමට එක් වීය. ඉන් අනතුරුව එජාප නායකයා විහාරස්ථාන රැසක ආගමික වතාවත්වලටද එක්වීය. මේ අතරතුර එජාප නායකයා මහනුවර බලා යන අතරතුර මාවනැල්ල අළුත්නුවර දේවාලයට යාමටද අමතක නොකළේය. ඉන් අනතුරුව එජාප නායකයා ගියේ මහනුවර පිහිටි එජාප හිටපු සභාපති මලික් සමරවික්‍රමගේ නිවෙසටය. එහිදී දිවා ආහාරය ගත් එජාප නායකයා ඉන් අනතුරුව විශේෂ සාකච්ඡාවකට එක් වීය. ඊට එජාප නායකයා සමග පාර්ලිමේන්තු මන්ත්‍රීවරුන්වන මංගල සමරවීර ,එජාප මහ ලේකම් තිස්ස අත්තනායක සහ එජාප මාතර දිසා සංවිධායක මාතර එජාප සංවිධායක සාගල රත්නායක එක්ව සිටියහ. මෙහිදී සාකච්ඡාවට ලක්වුයේ 2014 වසරේදි මැතිවරණයක් පැවැත්වුණහොත් ඊට මුහුණ දිය යුතු ආකාරය ගැනය.එම සාකච්ඡාව අවසාන වී එජාප නායකයා ගියේ මහනුවර මැණික්හින්න ප්‍රදේශයට ගොස් එම ප්‍රදේශයේ විහාරස්ථානයක වැඩ වසන රාමඤ්ඤ මහා නිකායේ මහා නායක නාපාන ප්‍රේමසිරි නා හිමියන් බැහැ දුටුවේය. ඉන් අනතුරුව ගිය සතියේ ඉරිදා එජාප නායකයා සමග මහ ලේකම් තිස්ස අත්තනායක ,පාර්ලිමේන්තු මන්ත්‍රී ලක්ෂ්මන් කිරිඇල්ල සහ මලික් සමරවික්‍රම ගියේ මල්වතු මහා විහාරයටය. එහි ගොස් මල්වතු මහනාහිමියන් මුණ ගැසී උන්වහන්සේට පැහැදිලි කළේ එජාපය විසින් සකසා ඇති නව ආණුඩුක්‍රම ව්‍යවස්ථා කෙටුම්පත ගැනය. ඉන් අනතුරුව එජාප නායකයා නුවර සිට කොළඹ බලා පැමි‍ණෙනවිට ගියේ අසනිපව සිටින පාර්ලිමේන්තු මන්ත්‍රී චම්පිකා පේමදාස මුණ ගැසීමටය.මේ අතරතුර එජාප නායකයා ගිය සතියේදී ගංගාරාමයේ ආලෝක පුජාව විවෘත කිරිමේ අවස්ථාවටද එක් වීය. එම අවස්ථාවට අගමැති දි.මු ජයරත්නද එක්ව සිටියේය. එදිනම ගංගාරාම විහාරස්ථානය විසින් කොළඹ ප්‍රදේශයේ විහාරස්ථාන නගා සිටුවීමේ වැඩසටහන යටතේ විහාරස්ථාන සියයකට අධාර ලබා දීමේ වැඩසටහනටද එක් විය.ඉන් අනතුරුව එජාප නායකයා ගිය සතියේ සදුදා දිනයේදි එජාප ජ්‍යෙෂ්ඨයන් පිරිසක් සහ එජාපයේ නිතිඥයන් පිරිසක් හමුවීය. ඒ එජාපය විසින් සකසන ලද නව ව්‍යවස්ථා කෙටුම්පත ගැන අවසන් වශයෙන් අධ්‍යනය කිරිමටය. මේ අතරතුර ගිය සතියේදි එජාප ගම්පහ දිසා පාර්ලිමේන්තු මන්ත්‍රී වෛද්‍ය ජයලත් ජයවර්ධන සිංගප්පුරුවේ රොහලකදි අභාවප්‍රාප්ත වීය. මේ බව එජාප නායකයා දැන ගත් වහාම ඒ වනවිට සිංගප්පුරුවේ විශේෂ සම්මේලනයකට සහභාගී වි සිටි පාර්ලිමේන්තු මන්ත්‍රී ආචාර්ය හර්ෂද සිල්වාට කථා කොට කීවේ ‍ජයලත් ජයවර්ධන මන්ත්‍රීවරයාගේ පවුලේ අයට යම් උදව්වක් අවශ්‍ය වුවහොත් ඒ සදහා අවශ්‍ය කටයුතු කර දෙන ලෙසය.රනිල් වෙසක් වැඩසටහන් රැසකඑක්සත් ජාතීන්ගේ සංවිධානය විසින් තායිලන්ත රජයේ අනුග්‍රහය ඇතිව පවත්වන වෙසක් උත්සව සැමරීම්හි 10 වැනි අන්තර් ජාතික සමුළුවට මෙවර එජාප හිටපු නියෝජ්‍ය නායක කරූ ජයසුරියට ආරාධනා කර තිබිණි. තායිලන්තයේ උත්තරීතර සංඝනායක හිමිපාණන්ගේ සියවැනි වැනි ජන්ම දිනය ද මීට සමගාමීව පැවැත්විණි.ලෝකයේ බෞද්ධ රටවල් බොහෝමයක් මෙයට සහභාගී වූ අතර, මහා නාහිමිවරු ඇතුළු අති සම්භාවනීය හිමිපාණන්වහන්සේලා හා මහාචාර්යවරුන් ඇතුළු සම්භාවනීය ගිහි නියෝජිත පිරිසක් ශ්‍රී ලංකාව නියෝජනය කළහ‍. රජය නියෝජන කළේ ජාතික උරුමය පිළිබඳ ඇමැති ආචාර්ය ජගත් බාලසුරියයි. මෙයට පෙර වරෙක ශ්‍රී ලංකා ජනාධිපතිවරයා මේ සමුළුවට සහභාගී වූ අතර, මෙවර ශ්‍රී ලංකා අග්‍රාමාත්‍යතුමන් වෙනුවෙන් විශේෂ නියෝජිතයකු සහභාගී විය. සම්මේලනය විවෘත කළේ තායිලන්ත රජ කුමරිය විසිනි.මෙහිදී තායිලන්ත නියෝජ්‍ය අග්‍රාමාත්‍යවරයා තායි රජය නියෝජනය කළේය. මියන්මාර් උප ජනාධිපතිවරයා ඇතුළු විශේෂ නියෝජිතයන් රාශියක් විවිධ රටවලින් පැමිණ සිටියහ. අධ්‍යාපනය හා බෞද්ධ පුනර්ජීවනය මෙවර සමුළුවේ තේමාව වුයේය. කරු සිය දේශනයේදී වෙසක් උත්සවය ජාත්‍යන්තර මට්ටමින් පැවැත්විය යුතුයැයි එක්සත් ජාතීන්ගේ සංවිධානයට යෝජනා කළ හිටපු විදේශ අමාත්‍ය ලක්ෂ්මන් කදිරගමාර් මහතාගේ නාමයට විශේෂ උපහාරයක් පුද ක‍ෙළ්ය. එමෙන්ම ශ්‍රී ලංකාව ඉරිදා දිනවල පැවැත්වෙන දහම් පාසල් මගින් දරුවන් විනයවත්ව ආගමානුකූල පරිසරයකට යොමු කරන ආකාරය ද පැහැදිලි කළේය.දහම් පාසලකට ගොස් භක්තියෙන් ගුණ දහම් ප්‍රගුණ කළ දරුවකුගේත් එසේ නොගිය දරුවකුගේත් වෙනස තමා සෑම විටම දකින බව ද සඳහන් කළේය. පන්සල ඇසුරුකර සංඝරත්නයේ හා ගුරු ආශ්‍රය ලත් අයෙක් දෙමාපියන්ට හොඳ දරුවකු, පවුලක ට හොඳ සහෝදරයෙක්, සහෝදරියක්, ස්වාමියකු, බිරිදක් , රටට දැයට හිතැති පුරවැසියකු වන බව අවධාරණය කළේය.මෙහිදී තායිලන්ත නියෝජ්‍ය අග්‍රාමත්‍යවරයා හා මියන්මාර් උප ජනාධිපතිවරයා සමඟ සුහද හා වටිනා අදහස් හුවමාරු කර ගැනීමට කරුට හැකි විය. තායිලන්ත අග්‍රාමත්‍යතුමියගේ හා රජ කුමරියගේ ඉදිරි ශ්‍රී ලංකා චාරිකා ගැන කරුව දැනුම්වත්කෙරිණි . එමෙන්ම තායිලන්තය, බුරුමය, බංගලිදේශය, ලාඕසය වැනි රටවල සංඝනායක හිමිපාණන් ඇතුළු හිමිවරුන් සමඟ සමීප සම්බන්ධතා ඇති කර ගැනීමේ අවස්ථාව ද ඔහුට ලැබුණ අතර, ඒ රටවලට පැමිණෙන ලෙසට එම සෑම රටකින්ම කරුට විශේෂ ආරාධනා ලැබිණ. සමුළුව අවසාන වු පසු බුරුම විපක්ෂ නායිකාවගේ විශේෂ නියෝජිත පිරිසක් සමඟ කරුට දින කීපයක් ගත කිරිමට සිදු වූයේ ඔවුන් හා දීර්ඝ අදහස් හුවමාරුවක යෙදීමට සිදු වූ නිසාය.ඉදිරියේදී පැවැත්වෙන මියන්මාර් මැතිවරණය පිලිබඳ වැදගත් අදහස් හුවමාරුවක් ද මෙහිදී සිදුවින. හමුදා නිලධාරියෙකු, පුද්ගලික අංශයේ හා වාණිජ ක්ෂේත්‍රයේ ප්‍රධානියකු , තානාපතිවරයෙකු මෙන්ම බිම් මට්ටමේ දේශපාලනඥයෙකු, නගරාධිපතිවරයකු පළාත් සභා විපක්ෂ නායකවරයෙකු, පාර්ලිමේන්තු මන්ත්‍රීවරයෙකු , ජ්‍යෙෂ්ඨ අමාත්‍යවරයෙකු හා ප්‍රධාන දේශපාලන පක්ෂයක නියෝජ්‍ය නායකයෙකු වශයෙන් කරුගේ අත්දැකීම් ඔවුන් අගය කරන බවත් මෙවැනි වාණිජ, දේශපාලන ක්ෂේත්‍රවලින් ලබා ගන්නා අත්දැකීම් රටක් ගොඩනැඟීමට වටිනා බවත් ඔවුහු මෙහිදී සඳහන් කළහ.කරුගේ මේ සංචාරයට ඔහුගේ බිරිඳ වෛද්‍ය වසන්තා ජයසූරිය ද එක් විය. යුධ ගිනිදැල් පිරුණු සිරියානු දේශසීමාව අසළ සබරගමුව මහ ඇමති මහීපාල හේරත් පසුගියදා තුර්කියේදී එරට ගාෂියාන් ටෙප් නැමති නගරයේ පුරපති ආචාර්ය අසිම් ගසල්බේ සමඟ ගිවිසිමුක් අස්සන් කළහ..ඒ ගාසියා ටෙප් සහ සබරගමුවේ රඹුක්කන යන නගර දෙක සහෝදර නගර ලෙසින් නම් කිරීමේ ගිවිසුමය.මේ ගිවිසුමට අස්සන් කිරීමට තුර්කි රජයෙන් ලද ආරාධනයක් අනුව මහීපාල හේරත් දිවයිනෙන් පිටත්ව ගියේ වැඩ බලන මහ ඇමති ධූරය පළාත් අමාත්‍ය රංජිත් බණ්ඩාර ට පවරමිනි. තුර්කියේ ගාසියාන් ටෙප් නගරය එරට අග්නිදිග කලාපයේ සිරියානු දේශ සීමාවේ පිහිටියකි. කර්මාන්ත මෙන්ම කෘෂිකර්මයටද අදාලවද සශ්‍රීක පුරවරයක් වන ගාසියා ටෙප් තුර්කි වාසීන් හදුන්වනනේ තුර්කියේ බැබලෙන තාරකාව ලෙසය.ජාතික නිදහස් පෙරමුණේ දේශපාලන මණ්ඩලය පසුගිය බදාදා බත්තරමුල්ලේ පිහිටි එහි ප්‍රධාන කාර්යාලයේ දී රැස් වූයේ පක්ෂයේ ප්‍රධාන ලේකම් ප්‍රියන්ජිත් විතාරණ ගේ ප්‍රධානත්වයෙනි.“ඉඩම්, පොලිස් බලතල ඇතුළු බෙදුම්වාදී බලතල සහිතව උතුරේ ඡන්ද එපා! යන ඉල්ලීම යටතේ මුළුමහත් රටම ඒකාත්මික කෙරෙන මහජන පෙත්සමට අස්සන් ගැනීමේ ජාතික වැඩසටහනට අදාළ සියලු සූදානම් කිරීම් අවසන්ව තිබෙනවා” ජානිපෙ ප්‍රධාන ලේකම් එහිදී සඳහන් කළේය.“මේ මහජන පෙත්සමට අස්සන් ගැනීමේ කටයුතු ජුනි 03 වැනිදා සිට ජුනි 12 වැනිදා දක්වා වන දින 10 තුළ සිදු කෙරෙනවා. ජුනි 03 වැනිදා රට පුරාම පෙත්සමට අස්සන් ගැනීමේ කටයුතු ආරම්භ වෙනවා. ඒ වගේම අස්සන් කළ පෙත්සම් ගොනු එකතු කිරීමත්, පෙත්සමට ජනතා අස්සන් ලබා ගැනීමත් අරමුණු කර ගත් ජංගම පෙත්සම් රථයක් එදින උදෑසන කැලණිය පට්ටිය හන්දිය ශ්‍රී ප්‍රඥානන්ද බෞද්ධ මධ්‍යස්ථානය අසලින් ගමන් අරඹනවා. මේ රථය පළමු දිනය තුළ කුරුණෑගල නගරයට පැමිණීමට නියමිතයි. එසේ දින 09 ක ගමනකින් පසුව මෙම ජංගම පෙත්සම් රථය 11 වැනිදා සවස කඩුවෙල නගරයට ළඟා වෙනවා. ඒ වන විට රට පුරා ලක්ෂ සංඛ්‍යාත ජනකායකගේ අස්සන් මේ මහා පෙත්සමට ලබා ගැනීමට සැලසුම්කර තිබෙනවා” හිටපු සංස්කෘතික අමාත්‍ය පියසිරි විජේනායක පක්ෂයේ දිස්ත්‍රික් නායක හමුවේ දී ගත් තීරණ පැහැදිලි කරමින් පැවසීය.මේ මොහොතේ දී පක්ෂ නායක, අමාත්‍ය විමල් වීරවංශ චීනයේ සිට දුරකථනය ඔස්සේ දේශපාලන මණ්ඩල රැස්වීමට එක් වීය.“මම 31 වැනිදා උදෑසන ශ්‍රී ලංකාවට පැමිණෙනවා. ජුනි 02 වැනිදාට යොදාගත්, ‘නව දෙමළ ඊළාම් මෙහෙයුම’ යන තේමාව යටතේ පවත්වන සම්මන්ත්‍රණ මාලාවේ දෙවැන්නට මම පැමිණෙනවා. ඊට අවශ්‍ය කටයුතු සූදානම් කරන්න. පෙත්සම අවසානයේ දී ජනාධිපතිතුමන්ට භාර දීමේ කටයුතු කොහොම ද සැලසුම් කළේ?” එහිදී විමල් වීරවංශ ඇමැතිවරයා විමසා සිටියේය.“අපි ජුනි 12 වැනිදා වන විට, රට පුරාම ජනතාවගෙන් අස්සන් ලබා ගත් පෙත්සම් ගොනු ජංගම පෙත්සම් රථයට භාර දී අවසන් වුවත්, එදින උදෑසන පිටකොටුව බෝධිරාජ මාවත අසල පෙත්සමට අස්සන් ලබා ගැනීමේ කටයුතු පැය 02 ක පමණ කාලයක් සිදු කරනවා. ඉන් අනතුරුව, එතැන් සිට ඒ ලක්ෂ සංඛ්‍යාත ජනකායකගේ අස්සන් සහිත පෙත්සම්, පෙළපාළියකින් ජනාධිපති ලේකම් කාර්යාලය වෙත ගොස් ජනාධිපති ලේකම්තුමන්ට භාර දීමට සැලසුම් කර තිබෙනවා” ප්‍රියන්ජිත් විතාරණ, විමල් වීරවංශ ඇමැතිවරයාට පැහැදිලි කර දුන්නේය. පෙත්සමට ජනතා සහයෝගය උපරීම වශයෙන් ලබා ගැනීමේ අරමුණ ඇතිව ජානිපෙ දේශපාලන මණ්ඩලය අවසන් කෙරිණි.විමල් චීනයේ සිට පෙත්සම ගැන විමසයිචන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=ab1306025</link>
    <topic>ත්‍රස්තවාදයේ සැබෑ ස්වරූපය තේරුම් ගෙන අපේ රටට කරන චෝදනා නැවැත්විය යුතුය</topic>
    <author>ටිරෝනි වෑවලගේ</author>
    <content>රට අභ්‍යන්තරයේ ත්‍රස්තවාදී කණ්ඩායම් ක්‍රියාත්මක බව තවදුරටත් තහවුරු කළ චතිස්ගාර් සිදුවීමෙන් ඉන්දියාව කැළඹී ගියේය. ‍කොංග්‍රස් නායිකා සෝනියා ගාන්ධි සහ අගමැති මන්මෝහන් සිං සිද්ධිය වූ ස්ථානයට වහාම ගොස් නගරයේ ආරක්ෂාව තහවුරුකොට ඇති බව ජනතාවට පැවසූහ. විපතට පත් වූවන් ගේ ඥාතීන්ට ශෝකය ප්‍රකාශ කළහ. සැබවින්ම මේ චතිස්ගාර් සිදුවීම ඉන්දීය දේශපාලකයන්ට ද මහත් ශෝකයක් දනවන කාරණයක් වනු ඇත. ඊට හේතුව ඉන්දියාව තුළ නව මුහුණූවරකින් ත්‍රස්තවාදය හිස ඔසවන බව මේ සිදුවීමෙන් තහවුරු වීමයි.පසුගිය විසි පස්වැනි සෙනසුරාදා චතිස්ගාර් ප්‍රාන්ත වැසියන්ට සාමාන්‍ය දිනයක් වූ අතර ඔවුහු එදිනෙදා සාමාන්‍ය වැඩවල නිරතව සිටියහ. එහෙත් රායිගාර් ප්‍රදේශයට ඈතින් වූ වනාන්තර ඇතුළේ කිසියම් පිරිසක් ඉන්දියාවේ ඉරණම වෙනස් කිරීමට සාකච්ඡා පවත්වමින් සිටියහ.මාඕවාදීන් ලෙස තමන්ව හඳුන්වා ගත් මේ පිරිස ඉල්ලීම් කිහිපයක්ම තම ලැයිස්තුවට එක් කර ගත්හ. අවසන රායිගාර් නගර සීමාවේ වූ නන්දෙලි ගමට කඩා වැදුනහ. එතැන් සිට නන්දෙලි ගමේ වැසියෝ ත්‍රස්තවාදයේ කටුකත්වය අත් විදින්නට වූහ.විසි අට දෙනකු මරු තුරුළට වන්හ. ජීවිත බේරා ගත් පිරිස පැවසුවේ ත්‍රස්තවාදීන් සියයකට අධික පිරිසක් ගමට කඩා වැදුණූ බවයි. දුප්පතුන්ට රැකියා සහ ඉඩම් ලබා දෙන ලෙසත්, සමාජවාදී ඉන්දියාවක් බිහි කරන ලෙසත් ඉල්ලමින් ප්‍රාණ ඇපකරුවන් රඳවා ගත්තද කිසිඳු ප්‍රතිපත්තිමය බවකින් තොරව මිනිසුන් මරා දමමින් මේ පිරිස ප්‍රීති ඝෝෂා පවත්වා ඇත්තේ සමාජවාදීන්ට ද විශේෂයෙන් සභාපති මාඕ සේ තුං ටද අවමන් කරමිනි.මේ ත්‍රස්තවාදීන් ගේ ප්‍රාණ ඇපයට පත් වූ පිරිස අතර ප්‍රදේශයේ කොංග්‍රස් පක්ෂ නියෝජිතයකු සහ ඔහුගේ වැඩිමහල් පුත්‍රයා ද විය. පාලක කොංග්‍රස් පක්ෂයට පාඩමක් ඉගැන්වීමට මෙන් මේ දේශපාලකයා සහ ඔහුගේ පුත්‍රයා මරා දැමීමට ත්‍රස්තවාදීන් ක්‍රියා කර ඇත්තේ වෙඩි උණ්ඩ තිහකටත් වඩා ශරීර ගත කරමිනි. සිද්ධිය අවසාන වන විට මළ සිරුරු විසි අටක් තැන තැන විසිර තිබිණි. ත්‍රස්තවාදය තම රට අභ්‍යන්තරයේ ක්‍රියාත්මක බව පිළි ගැනීම හැර විකල්පයක් මේ සිදුවීම ඉන්දීය දේශපාලකන්ට ඉතිරි කළේ නැත.අගමැති මන්මෝහන් සිං විශේෂ ප්‍රකාශයක් කරමින් කැරළිකරුවන් අභියස දණ නොගසන බව කියා සිටියේය. එහෙත් ඉන්දීය විපක්ෂයේ ප්‍රධාන පක්ෂය වන භාරතීය ජනතා පක්ෂය ප්‍රකාශයක් නිකුත් කරමින් පවසා සිටියේ චතිස්ගාර් සිදුවීම යුද්ධයක් වෙනුවෙන් කළ ප්‍රථම නිවේදනය බවයි. ත්‍රස්තවාදය නුහුරු අත්දැකීමක් නොවන ආසියාවේ ඉන්දියාව ලත් ප්‍රථම අත්දැකීමද මෙය නොවන්නේය. 2005 වසරේදී මුම්බායි ප්‍රහාරය ඉන්දියාව හැඩවූයේ ත්‍රස්තවාදයේ කටුකත්වය මනාව කියාපාමිණි.තිස් වසරක් ත්‍රස්තවාදයෙන් බැට කෑ දේශයක් ලෙස ශ්‍රි ලංකාවේ අපට නම් ත්‍රස්තවාදයේ තරම අමුතුවෙන් කිව යුතු නැත. ත්‍රස්තවාදය කියූ පමණින්ම දේශයක් ලෙසින් එක්ව එයට විරුද්ධත්වය පෑමට තරම් මානසිකත්වයක් අප සතු වී ඇත්තේ ද එනිසාමය. එහෙත් ගැටලු මතු වී ඇත්තේ අප වටහා ගන්නා ඒ ත්‍රස්තවාදයේ තරම සෙසු රටවල් වටහා නොගන්නා නිසාය.පාකිස්ථානය මීට වසර කිහිපයක මෑත ඉතිහාසයේදීත් ලෝක සිතියමේ බලවත් රටක් ලෙසින් ස්ථාවරත්වයක් පවත්වා ගත්තේ ය. එහෙත් දේශපාලන අස්ථාවරත්වය, ආගමික අන්තවාදය සමග රහසේම එරටට රිංගා ගත් ත්‍රස්තවාදය අද පාකිස්ථානය අපායක් කරමින් සිටින්නේය. ඇෆ්ගනිස්ථාන දේශසීමා ආසන්නයේ මෙන්ම පාකිස්ථානයේ ප්‍රධාන නගර ආශ්‍රිත ප්‍රදේශවලද දිනකට බෝම්බ දෙක තුන බැගින් පුපුරා යන්නේය.දකුණු ආසියානු ත්‍රස්තවාදී තොරතුරු මධ්‍යස්ථානයට අනුව 2013 වසරේ ජනවාරි මාසයේ එරට සිදුවී ඇති බෝම්බ ප්‍රහාර සංඛ්‍යාව හැට තුනකි. පෙබරවාරි මස ප්‍රහාර හතලිස් තුනක්, මාර්තු මස ප්‍රහාර පනස් එකක් සහ අප්‍රේල් මස ප්‍රහාර හැත්තෑ නවයක් වාර්තා වී තිබේ. මැයි මස දහ නව වැනි දින වන විට එල්ල වී තිබූ බෝම්බ ප්‍රහාර සංඛ්‍යාව පනස් හයක් විය. මේ ප්‍රහාර වාර්තා බැලූ විට පෙනී යන්නේ එරට එක් දිනක් තුළ බෝම්බ ප්‍රහාර දෙකක් හෝ ඊට වැඩි සංඛ්‍යාවක් සිදු වන ‍බවයි.ඉන්දීය අගමැති මන්මෝහන් සිං සහ කොංග්‍රස් පක්ෂ නායිකා සෝනියා ගාන්ධි තුවාලකරුවන්ගේ සුවදුක් විමසමින්චතිස්ගාර් ප්‍රහාරයට ලක්වූ සාමාන්‍ය වැසියෙක්මෙය ඉතා ඛේදනිය තත්ත්වයක් බව අමුතුවෙන් කිව යුතු නොවන්නේ මේ සියලුම ප්‍රහාරවලට මිනිස් ජීවිතද විශාල වශයෙන් ගොදුරු වන බැවිනි. ගත වූ මාස පහක කාලයකදී පාකිස්ථානයේ බෝම්බ ප්‍රහාර හේතුවෙන් මිය ගිය සංඛ්‍යාව 852කි. මෙය කිසිසේත් සුළු කොට‍ තැකිය යුතු කරුණක් නොවේ. අදින් දශක දෙකකට පමණ පෙර අභ්‍යාවකාශ තාක්ෂණය ජය ගනිමින් සිටි පාකිස්ථානය අද වන විට සිටින්නේ සංවර්ධනයේ කඩයිම්වලින්ද ඈතට ගමන් කරමිනි. මේ සියල්ලට වගකිව යුත්තේ ත්‍රස්තවාදය බව පැහැදිලි ය.ඇෆ්ගනිස්ථානය අද බිමට සමතලා වී අවසන් ය. එහි සාමාන්‍ය වැසියන්ට යළි සැපවත් ජීවිත සිහින පමණක්මය. තාලිබාන් සහ අල්ඛයීඩා ත්‍රස්තවාදී සංවිධාන බව ලොවම පිළීගනිති. අවාසනාව වන්නේ ත්‍රස්තවාදී සංවිධාන අතුගා දැමීමේ අරමුණින් එරටට පැමිණී බලවත් හමුදාවන්ගෙන් ජනතාව තවතවත් පීඩාවට පත් වීමය.ඉරාකය තවමත් බෝම්බ ප්‍රහාරවලට ලක්වන අවාසනාවේ දේශයයි. ලිබියාව, සිරියාව වැනි මැදපෙරදිග රටවල් පමණක් නොව තායිලන්තය, කෙන්යාව , නයිජීරියාව වැනි රටවල් පවා ත්‍රස්තවාදය තම රටවල නොයෙක් මුහුණූවලින් ක්‍රියාත්මක බව පිළිගනිති. ඒ හැරුණු කොට රට අභ්‍යන්තරයේ ක්‍රියාත්මක නොයෙක් ත්‍රස්තවාදී කල්ලි හේතුවෙන් දිනපතා සාමාන්‍ය මිනිසුන්ගේ ජීවිත අහිමිවන, සාමාකාමී නොවන වාතාවරණය හේතුවෙන් ආයෝජකයන් අහිමිවන, එනිසාම සංවර්ධන කඩඉම් පසුකිරීමට නොහැකිව සිටින රටවල් සංඛ්‍යාව ඉතා විශාලය. ශ්‍රී ලංකාව වරක් අයත් වූයේ ද ඒ අතරටය.ත්‍රස්තවාදයෙන් පීඩා විඳීම තරමටම ත්‍රස්තවාදයෙන් නිදහස් වීමද අසීරුය. එහෙත් ශ්‍රී ලංකාව ඒ අසීරු අභියෝගය ජයගැනීමට සමත් විය. රටේ සාමාන්‍ය ජනතාව ලෙසින් අප ගේ මතය වන්නේ අප දේශය ඒ සම්බන්ධයෙන් ලෝකයේ සෙසු රටවල ඇගයීමට පාත්‍ර විය යුතු බවයි. ඊට හේතුව ත්‍රස්තවාදය ක්‍රියාත්මක වූ සමයේ අපගේ ජීවිත මත පැටවී තිබූ පීඩනය සහ ඉන් නිදහස් වූ පසු දැනෙන නිදහස අත් විඳින්නේ ද සාමාන්‍ය මිනිසුන් වන අප ම බැවිනි.එහෙත් අවාසනාවකට මෙන් අද ලෝකයේ ඇතැම් රටවලට ප්‍රශ්නයක් වී ඇත්තේ රටක් ත්‍රස්තවාදයෙන් පීඩාවිඳීම නොව ඉන් නිදහස් වීම ය. එසේ සිතෙන්නේ ත්‍රස්තවාදයෙන් නිදහස් වූ අප රට සම්බන්ධව ඇතැම් රටවල් ක්‍රියාත්මක කරන ප්‍රතිපත්ති දුටු විටය.එදා ත්‍රස්තවාදීන්ට මානව හිමිකම් කියා කිසිවක් වලංගු වූයේ නැත. ඔවුන් කරන තරමක් කළේ නිතී රීති උල්ලංගනය කිරීමය. එසේ කිරීමෙන් ඔවුන් වීරයන් බවට පත් වීමට උත්සාහ දැරූහ. එදා ඔවුන්ගේ ම්ලේච්ඡ ක්‍රියා සම්බන්ධව කිසිවකුත් කතා කළේ නැත. අවම තරමේ ඒ ම්ලේච්ඡ ක්‍රියා හේතුවෙන් අගතියට පත් වන සාමාන්‍ය මිනිසුන් ට කිසිඳු සහනයක් දීමට හෝ කිසිවකු ඉදිරිපත් වූයේ නැත.එහෙත් රජය ඉතා කැපවීමෙන් තම ජනතාව වෙනුවෙන් කළ සටනක අවසානයේ ත්‍රස්තවාදය තවදුරටත් දේශයේ ක්‍රියාත්මක නොවන තැන සාමාන්‍ය ජනතාව වෙනුවෙන් කඳුළු සැලීමට බොහෝ දෙනා ඉදිරිපත්ව සිටීම විශ්මය ජනකය. චෝදනාව වන්නේ මානව හිමිකම් කඩකිරීමයි. එහිදී සාමාන්‍ය මිනිසුන් ලෙස අප ප්‍රශ්න කරන්නේ නගරයේ වීථිවල බෝම්බ පුපුරා යද්දී, ගම්මානවල අහිංසක මිනිසුන් කපා කොටා මරා දමද්දී මේ මානව හිමිකම් අමාරුකාරයන් හිටියේ කොහේ ද කියාය.අද ලෝක බලවතුන් ඔවුන්ගේ සැසිවාරවල දී ලංකාව මාතෘකා කර ගනිමින් මහා බැරෑරුම් සාකච්ඡා පවත්වති. ඒ සාකච්ඡා අපට අදාල වන්නේ කෙසේදැයි උතුරුකරයේ මිනිසුන්ගෙන් ඇසිය යුතුය. ඔවුන් අද අවි නිසල වූ දේශයක කප්පම් ගෙවීමෙන් තොරව නිදහසේ යළි ජීවිත අරඹමින් සිටිති. සැබවින්ම සාකච්ඡාවලට ලක් විය යුත්තේ ඒ මිනිසුන්ට තම ජීවිතවල අහිමි වූ කාලය යළි ලබා දීමට, ජීවිත ගොඩ නඟා ගැනීමට දිය යුතු සහය සම්බන්ධයෙනි.බෙදා වෙන් කර පාලනය ලොවට හඳුන්වා දුන්නෝද ඔවුහුමය. එය වාසියක් ලෙස ගනිමින් අපේ රටවල නිෂ්පාදන ආර්ථීකය විනාශ කර අප ඔවුන්ගේ වෙළෙඳපොළ බවට පත් කර ගත්තෝ ද ඔවුහුමය. සංවර්ධනය ලෙසින් දර්ශක නිමවා අප ඉන් ඈතක තබා සංවර්ධනය කරා පැමිණෙන්නැයි අභියෝග කළෝ ද ඔවුහුමය. ඒ වෙනුවෙන් එන මාවතේ තවතවත් වැට කඩුළු නිමැවූවෝ ද ඔවුහුමය. අප ඔවුන්ගේ න්‍යාය පත්‍රයට බැහැරව අපේම මගක යන්නේ නම් වහා එය වළක්වන්නේ මානව හිමිකම් යනාදී ආදේශක ද සමඟිනි. මේ ක්‍රියාදාමය අපි දේශයක් ලෙස දශක ගණනාවක් තිස්සේ අත් විඳමින් සිටින්නෙමු. මේ මොහො‍තේ ද අත් විඳින්නෙමු.ඉදිරියේදී මානව හිමිකම් විමසා බැලීමට එක්සත් ජාතීන්ගේ නියෝජිතවරියක් අප රටට පැමිණීමට නියමිත. අප ගේ අදහස වන්නේ සැබවින්ම ඇය පැමිණීය යුතු බවය. ඇය පමණක් නොව තවතවත් බලවතුන් පැමිණීය යුතු බවය. අප ත්‍රස්තවාදය අතුගා දැමීමෙන් පසු අත් විඳින නිදහස, අත්පත් කර ගන්නා සංවර්ධනය දෑසින් දැක බලා ගත යුතු බවය. ඉන් පසුව හෝ තවදුරටත් අප දේශයට බොරු චෝදනා එල්ල කිරීම නැවැත්විය යුතුය.එදා ඇමෙරිකාවේ ලෝක වෙළෙඳ මධ්‍යස්ථානයට ත්‍රස්තවාදී ප්‍රහාර එල්ල වූ අවස්ථාවේදී හඬා වැටෙන අහිංසක ජනතාව රූපවාහිනියෙන් දුටු අපි ද හඬා වැටුනෙමු. ඒ තම ඥාති මිත්‍රාදීන් ත්‍රස්තවාදී ප්‍රහාරයකින් මිය යාම කොතරම් කනගාටුදායක දැයි අත්දැකීමෙන් ම දන්නා නිසාය. අවශ්‍ය වන්නේ ඔවුන්ද අප සම්බන්ධයෙන් පෙරළා එසේ සිතීමය. මේ රටවල පාලකයන් කොතන ක්‍රියාත්මක වුවද ත්‍රස්තවාදය ත්‍රස්තවාදයම බව පිළිගැනීමය. ඇවැසි නම් දශක තුනක අත්දැකීම් ඔස්සේ ඔවුන්ට ඒ පාඩම කියා දීමට වුවද අපට බැරි කමක් නැත.ටිරෝනි වෑවලගේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=ab1306026</link>
    <topic>අගෝස්තුවේ මෙහි එන පිල්ලේ තවදුරටත් පිල්ලියක් නොවන්නට නම්...</topic>
    <author>ටී. චන්ද්‍රසේකර</author>
    <content>එක්සත් ජාතීන්ගේ මානව හිමිකම් කවුන්සලයේ 23 වැනි සැසි වාරය ඉකුත් 27 වැනිදා ජිනීවා හිදී ආරම්භ කෙරිණි. මේ සැසි වාරය ලබන ජුනි මස 14 වැනිදා දක්වා පැවැත්වෙන අතර එහිදී රටවල් 50 ක මානව හිමිකම් ක්‍රියාකාරීත්වයන් පිළිබඳව සලකා බැලෙන අතර සාමාජික රටවල් විසින් යෝජනා සියයක් ඉදිරිපත් කිරීමට නියමිතය.එම මානව හිමිකම් සැසි වාරය ආරම්භ කෙරෙන මොහොතක මානව හිමිකම් කොමසාරිස් නවනීදන් පිල්ලේ ලබන අගෝස්තු මස 25 වැනිදා සිට 31 වැනිදා දක්වා ශ්‍රී ලංකාවේ නිල සංචාරයක නිරත වන බව එක්සත් ජාතීන්ගේ මානව හිමිකම් කොමසාරිස් කාර්යාලය නිවේදනය කර තිබිණි.ශ්‍රී ලංකාවේ මානව හිමිකම් පිළිබඳව කොටි හිතවාදී රාජ්‍ය නොවන සංවිධාන මෙන්ම දෙමළ ඩයස්පෝරාව ප්‍රමුඛ විදේශීය රටවල වෙසෙන කොටි ත්‍රස්තවාදීන් කරනු ලැබු චෝදනා පදනම් කරගෙන එක්සත් ජාතීන්ගේ මානව හිමිකම් කවුන්සලය කටයුතු කරන මොහොතක ඔවුන් තුළ ශ්‍රී ලංකාව පිළිබඳව ඇති වැරැදි අවබෝධය ප්‍රායෝගිකව අත්දැක තීරණයන්ට එළඹීම සඳහා ශ්‍රී ලංකා ආණ්ඩුව විසින් 2011 අප්‍රේල් මාසයේ නවනීදන් පිල්ලේ මහත්මියට කරන ලද ආරාධනයකට අනුව මෙම නිල සංචාරයට දින නියම කරගෙන තිබේ.තිස් වසරක යුද්ධයෙන් විනාශ වූ උතුරු නැඟෙනහිර ජනජීවිතය ප්‍රතිෂ්ඨාපනය කර එම ප්‍රදේශ පුනරුත්ථාපනය කරමින් ජාතික සංහිඳියාව ගොඩනැඟීමට ආණ්ඩුව ඒ වන විටත් ගෙන තිබුණ පියවර පිළිබඳව දැක බලාගෙන බෙදුම්වාදීන්ගේ චෝදනාවලට කන් දෙන ලෙස ආණ්ඩුව ඉල්ලීමක් කර තිබිණි.ජිනීවා හි 2012 මාර්තු මස පැවැති එක්සත් ජාතීන්ගේ මානව හිමිකම් කවුන්සලයේ 19 වැනි සැසි වාරයේ දී දෙමළ ඩයස්පෝරාව, කොටි හිතවාදීන් මෙන්ම විදේශිය අරමුදල් ලබාගෙන කොටි අවශ්‍යතා ඉටුකරන රාජ්‍ය නොවන සංවිධානවල අවශ්‍යතාව මත ශ්‍රී ලංකාවට එරෙහිව ඇමෙරිකාව ලවා යෝජනාවක් ඉදිරිපත් කරමින් ශ්‍රී ලංකාවට මානව හිමිකම් කවුන්සලය හරහා අපකීර්තියක් ඇති කිරීමට එම සංවිධාන උත්සාහ දැරීය.කොටි බලවේගමෙහිදී මානව හිමිකම් කොමසාරිස් නවනීදන් පිල්ලේ කටයුතු කළේ එම කුමන්ත්‍රණකාරී බලවේගවල පදයටය. මේ අතර අන්තර්ජාතික වශයෙන් බොරු ප්‍රචාර කරමින් කොටි හිතවාදීන් ගෙන් පිරුණු චැනල් - 4 නාළිකාව විසින් පරිගණක තාක්ෂණයෙන් ශ්‍රී ලංකාවට එරෙහිව යුද අපරාධ චෝදනා එල්ල කරන වීඩියෝ පට නිෂ්පාදනය කරමින් රට රටවල ඒවා ප්‍රදර්ශනය කරමින් ඒ කෙරෙහි නවනීදන් පිල්ලේ මහත්මියගේ විශ්වාසය ගොඩනැඟීමට පියවර ගෙන තිබුණි.මේ ආකාරයෙන්ම කොටි හිතවාදී බලවේග පසුගිය මාර්තු මස පැවැති එක්සත් ජාතීන්ගේ මානව හිමිකම් කවුන්සලයේදීත් ශ්‍රී ලංකාවට එරෙහිව දැවැන්ත කුමන්ත්‍රණයක් දියත් කළ අතර කොමසාරිස් නවනීදන් පිල්ලේ ඒකපාර්ශ්විකව කොටි හිතවාදී බලවේගවලට සවන් දෙමින් ශ්‍රී ලංකාව පිළිබඳ තීරණවලට එළඹීමට කටයුතු කර තිබුණාය.එහෙත් ලෝකයේ යුද්ධයක් පැවැති කිසිදු රටක් සිදු නොකළ ආකාරයේ ජාතික සංහිඳියාවක් ඇති කිරීමට ආණ්ඩුව පියවර ගෙන තිබිණි. අවතැන් වූ ජනතාව නැවත පදිංචි කිරීම, ආරක්ෂක අංශය භාරයට පත්වූ කොටි සාමාජිකයන් පුනරුත්ථාපනය කර සමාජගත කිරීම, ඇතුළු ජනතා අවශ්‍යතා සියල්ල කෙටි කාලයක් තුළ ඉටුකර දීමට ආණ්ඩුව පියවර ගෙන තිබුණත් ඒ සියල්ල සඟවමින් කොටි හිතවාදීන් විවිධ සංවිධාන හරහා ශ්‍රී ලංකාවට එරෙහිව බොරු ප්‍රචාර ගෙන ගියහ.මේ තත්ත්වය හමුවේ එන ඇමෙරිකාව විසින් ශ්‍රී ලංකාවට එරෙහිව ගෙනෙන ලද යෝජනාවට ශ්‍රී ලංකා නියෝජිත කණ්ඩායමේ නායක අමාත්‍ය මහින්ද සමරසිංහ මහතා විසින් දැඩි විරෝධය පළ කරමින් කියා සිටියේ ශ්‍රී ලංකාවට එරෙහිව එක්සත් ජාතීන්ගේ මානව හිමිකම් කවුන්සලය හමුවට ගෙන ඒමට යෝජිත යෝජනාව අනවශ්‍ය මෙන්ම පක්ෂග්‍රාහී එකක් බවය. එමෙන්ම යුද්ධයෙන් පසු ශ්‍රී ලංකාවේ කටයුතුවල ප්‍රගතිය පැහැදිලි කර දෙමින් එම යෝජනාව ඉවතලන ලෙස ඉල්ලා සිටියත් එම ඉල්ලීම ඉටු නොවූයේ නවනීදන් පිල්ලේ ශ්‍රී ලංකාව හා ශ්‍රී ලංකාවේ කටයුතු පිළිබඳව නිසි අවබෝධයකින් නොසිටි බැවිනි.එසේ තිබියදීත් ඒ කිසිවකට සවන් නොදී එක්සත් ජාතීන්ගේ මානව හිමිකම් කවුන්සලයේ 22 වැනි සැසි වාරය අමතමින් කථා කළ මානව හිමිකම් කොමසාරිස් නවනීදන් පිල්ලේ මහත්මිය ශ්‍රී ලංකාව දෝෂදර්ශනයට ලක් කළාය.ප්‍රචාරඑසේ වුවද අවතැන්වූ ජනතාව නැවත පදිංචි කරවීම මෙන්ම යුද්ධයෙන් විනාශ වූ උතුරේ සංවර්ධන කටයුතු පිළිබඳව අගය කරන බව ද කියා සිටියාය. එහෙත් කොටි බලවේග කරන ප්‍රචාරවලට ඇයත් සෙසු රටවලුත් රැවටී සිටි බව සැබෑය.මීට අමතරව දෙමළ ජාතික සන්ධානය හැම විටෙකම ආණ්ඩුවට විරුද්ධව උද්ඝෝෂණ කරමින් බොරු චෝදනා එල්ල කරමින් සිදුකරන සාපරාධි ක්‍රියාවන්ට උතුරේ ප්‍රකාශනයක් වූ උදයන් පුවත්පත විශාල ප්‍රසිද්ධියක් ලබා දෙමින් ඒවා අන්තර්ජාලය ඔස්සේ ජාත්‍යන්තරයට යවමින් සිටියි. බොහෝ අවස්ථාවලදී උතුරේ සිදු කෙරෙන්නේ පදනම් විරහිත උද්ඝෝෂණයන්ය. එහෙත් ඊට උදයන් පුවත්පතෙන් ලබාදෙන ප්‍රචාරය වෙනත් කිසිදු මාධ්‍යයකින් ලබා දෙන්නේ නැත.මීට අමතරව උතුරේ සිදු කෙරෙන සාපරාධි ක්‍රියා සියල්ල ආණ්ඩුවේ ගිණුමට බැර කරන ආකාරයෙන් ලිපි හා පුවත් වාර්තා කිරීම උදයන් පුවත්පතේ ප්‍රධානම කාර්යය වේ.යථාර්ථයමෙවන් තත්ත්වයක් හමුවේ ශ්‍රී ලංකාවට පැමිණෙන එක්සත් ජාතීන්ගේ මානව හිමිකම් කවුන්සලයේ මහ කොමසාරිස් නවනීදන් පිල්ලේ මහත්මිය මෙහි සත්‍යය මෙන්ම යථාර්ථය තේරුම් ගත යුතුය. ඊට අවශ්‍ය පසුබිම නිසි ලෙස සකස් කර දීමේ වගකීම පැවැරී ඇත්තේ ආණ්ඩුවටත් වඩා සිවිල් සමාජයන්ටය.ඒ සඳහා උතුරේ ක්‍රියාත්මක දේශපාලන පක්ෂ හා ශාඛා සූදානම් විය යුතුය. යුද්ධයෙන් පසු ශ්‍රී ලංකාව සියලු ජනතාවගේ අයිතිවාසිකම් මානව හිමිකම් සුරකිමින් ජනතා අවශ්‍යතා ඉටුකර දීමට මහින්ද රාජපක්ෂ ජනාධිපතිතුමා ගෙන ඇති පියවර පැහැදිලි කර දිය යුතුය.තිස් වසරක කොටි ත්‍රස්තවාදයෙන් 2009 මැයි මස 19 වැනිදා ජනතාව මුදාගන්නා අවස්ථාව වන විට 2,95,000 ක් පමණ ජනතාවක් අවතැන් වූහ. වැඩි ඉඩම් ප්‍රමාණයක කොටි බිම්බෝම්බ වළ දමා තිබු හෙයින් එම ජනතාව පදිංචි කරවීමට පෙර බිම්බෝම්බ ඉවත් කිරීමේ වගකීම ආණ්ඩුව වෙත පැවරී තිබිණි. එම ක්‍රියාදාමය ද සාර්ථක ලෙස නිම කරමින් අවතැන් ජනතාව නැවත පදිංචි කරවීමට පියවර ගත් අතර ඉතිරිව සිටි අවසන් පිරිස නැවත පදිංචි කරවීම 2012 සැප්තැම්බර් මස 24 වැනිදා සිදු කෙරිණි. එම අවස්ථාව වන විට ආණ්ඩුව 2,42,449 දෙනකු නැවත පදිංචි කර අවසන්ය. තවත් 28,398 දෙනෙකු සිය ඥාතින් සමඟ වෙනත් ප්‍රදේශවල පදිංචි වීමට එකඟතාව පළකර සිටියහ. යුද්ධයෙන් අවතැන් වූ ජනතාව නැවත පදිංචි කරවනු ලැබුවේ එලෙසිනි.හැම මොහොතකම ආණ්ඩුව දෝෂ දර්ශනයට ලක්කරන උදයන් පුවත්පත ඛ්සිදු අවස්ථාවක මේ නැවත පදිංචි කරවීම ගැන හෝ ප්‍රශංසා කරමින් ලිපියක් හෝ පළ කළේ නැත. ඔවුන් සිදු කළේ සුළු අඩුපාඩුකම් සොයා ඒ ගැන විවේචනය කිරීමය.එමෙන්ම උතුරේ ඉඩම් ප්‍රශ්නය විසඳීම සඳහා ඉඩම් පිළිබඳ කොමිසමක් පත්කර කටයුතු කෙරෙන අතර උතුරේ සිටි ආරක්ෂක හමුදා සීමා කිරීමට පියවර ගෙන ඇති අතර තිස් වසරක් යුද්ධ කළ ආරක්ෂක හමුදාව මේ වන විට උතුරේ සංවර්ධන ක්‍රියාදාමයේ නියමුවන් ලෙස කටයුතු කරන බව දැනගත හැකිය. එමෙන්ම උතුරේ අධි ආරක්ෂිත කලාප රැසක් ඉවත්කර එම ඉඩම් අයිතිකරුවන්ට ලබාදීමට පියවර ගෙන තිබේ.ජනතා අයිතියඋතුරේ වැසියන්ට කාලයක් ඇතුළුවීමට බාධාවක්ව පැවැති කන්කසන්තුරේ වරාය හා පලාලි ගුවන් තොටුපළ ජනතා පරිහරණයට ඉඩකඩ සලසා දී තිබේ. එමෙන්ම 2007 දී අධි ආරක්ෂිත කලාපය බවට පත්කළ සාම්පූර් අධි ආරක්ෂිත කලාපය සියයට 65 කින් අඩුකර තිබේ.යුද්ධය පැවැති තිස් වසරක් පුරා දකුණේ ජනතාවට උතුරටත් උතුරේ ජනතාවට දකුණටත් යාමට තිබුණු බාධාවන් සියල්ල ඉවත්කර ඕනෑ කෙනකුට ඕනෑම ප්‍රදේශයකට යාමට ඒමට නිදහස හිමිකර දී තිබේ.එමෙන්ම යුද්ධය අවසන් මොහොතේ හමුදාවට භාර වූ හා අත්අඩංගුවට ගනු ලැබු කොටි ත්‍රස්තවාදී සැකකරුවන් 12000 කින් 11,456 දෙනෙකු පුනරුත්ථාපනය කර සමාජගත කර තිබේ. මේ සැකකරුවන් අතර 594 දෙනෙකු ළමා සොල්දාදුවන්ය. ඒ දරුවන්ගේ අනාගතය දීප්තිමත් කිරීමේ වැඩපිළිවෙළක් ද ආණ්ඩුව විසින් දියත්කර තිබේ. මේ අතර තවත් ත්‍රස්තවාදී සැකකරුවන් 396 දෙනකු තවදුරටත් පුනරුත්ථාපනය කෙරෙමින් පවතින අතර 225 දෙනකු සිදුකර ඇති වැරැදි සම්බන්ධයෙන් නීති මඟින් කටයුතු කිරීමට පියවර ගෙන ඇත.මේ සියලු ප්‍රශ්න යුද්ධය අවසන් වීමත් සමඟ හටගත් ඒවා වන අතර එම ප්‍රශ්න නිරාකරණය කරන තෙක් දේශපාලනමය ගැටලු ගැන කතා කිරීමට නොහැකිය.එහෙත් දෙමළ ජාතික සන්ධානය ප්‍රමුඛ කොටි හිතවාදී බලවේග මේ සියලු සුබවාදී කටයුතු කිසි විටෙක අගේ කළේ නැත. මේ රටේ කිසිදු ආණ්ඩුවක් දෙමළ තරුණ තරුණියන්ට ආරක්ෂක අංශවල ඉඩක් ලබා දුන්නේ නැත. එහෙත් මහින්ද රාජපක්ෂ ජනාධිපතිතුමාගේ උපදෙස් මත පසුගිය කාලයේ උතුරේ තරුණියන් විශාල පිරිසක් හමුදාවට බඳවාගෙන තිබිණි. මේ ආකාරයෙන් මේ රටේ සිංහල, දෙමළ, මුස්ලිම් යන භේදයෙන් තොරව සැවොම ශ්‍රී ලාංකිකයන් ලෙස ගෞරවාන්විතව ජීවත්වීමට හැකි පරිසරයක් ගොඩ නඟමින් පවතී.එක මවකගේ දරුවන්මහින්ද රාජපක්ෂ ජනාධිපතිතුමා හැම විටෙකම අවධාරණය කළේ මේ රට ජාතීන් වශයෙන් හෝ ආගම් වශයෙන් නොබෙදා සැවොම එක මවකගේ දරුවන් ලෙස ජීවත්විය හැකි ලෙසට දියුණු කරන බවය.අද දෙමළ ජාතික සන්ධානයටත්, කොටි හිතවාදීන්ටත්, දෙමළ ඩයස්පෝරාවටත් ඇති එකම ප්‍රශ්නයත් එයමය. මේ නිසාම කොටි හිතවාදී මෙන්ම දෙමළ ඩයස්පෝරාවේ න්‍යාය පත්‍රයට අනුව කටයුතු කරන උදයන් පුවත්පත ද ජනාධිපතිතුමාගේ එම සංකල්පයට විරුද්ධව සටනක් කරමින් සිටියි. මේ රටේ සියලු ජාතීන් එකමුතුව ජීවත් වන්නේ නම් එය බෙදුම්වාදීන්ගේ පරාජයක් වන නිසා ජාතික සමගිය බිඳ දැමීම එම බලවේගයන්ගේ මූලික අරමුණ වී තිබේ.ලබන අගෝස්තු මාසයේ දී ශ්‍රී ලංකාවට පැමිණෙන එක්සත් ජාතීන්ගේ මානව හිමිකම් කොමසාරිස් නවනීදන් පිල්ලේ මහත්මිය විශේෂයෙන් ශ්‍රී ලංකාවේ සිටින කාලය තුළ මහින්ද රාජපක්ෂ ජනාධිපතිතුමාගේ රජය යුද්ධයෙන් පසු ජනතාව වෙනුවෙන් සිදුකර තිබෙන මෙහෙය දැකගත යුතුය. දෙමළ ජාතික සන්ධානය ප්‍රමුඛ කොටි හිතවාදීන් සිදුකරනු ලබන කඩාකප්පල්කාරී මෙන්ම ජාතිවාදී වැඩ පිළිවෙළ ගැන තේරුම් ගත යුතුය.මේ සියලු දේ ප්‍රායෝගිකව අත්විඳ මිළඟ වසරේ පැවැත්වෙන මානව හිමිකම් කවුන්සල සැසි වාරයේ දී ශ්‍රී ලංකාවේ සිදුකර තිබෙන ජාතික සංහිඳියාව අගය කරමින් යෝජනා සම්මත කිරීමට ඉදිරිපත් විය යුතුය.ටී. චන්ද්‍රසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=ab1306027</link>
    <topic>ජනමත විචාරණයක් තිබ්බොත් අපේ මතය දිනනවා සහතිකයි</topic>
    <author>සංවාද සටහන චන්දන බංඩාර</author>
    <content>තාක්ෂණ පර්යේෂණ හා පරමාණුක බලශක්ති ඇමැතිපාඨලී චම්පික රණවකදහතුන්වන ව්‍යවස්ථා සංශෝධනය අහෝසි කරන ලෙස ඔබේ පක්ෂය පාර්ලිමේන්තුවට යෝජනාවක් ගෙන ආවා. මොකක්ද මේ යෝජනාවේ අවසන් අරමුණ?මෙතනදී අපි ප්‍රධාන කරුණු පහක් මත පදනම්ව තමයි මේ යෝජනාව ගෙනාවේ. ඒ තමයි මුලින්ම දහතුන්වන ව්‍යවස්ථා සංශෝධනය ගෙනාවේ නීති විරෝධි විදියටයි. මේ 13 වන සං‍ශෝධනය ඇති කිරිමේ පදනම තමයි 1987 ජුලි 29 දා අස්සන් කළ ඉන්දු ලංකා ගිවිසුමේ. ඒ ගිවිසුමට අපේ රට අස්සන් කළේ ඉන්දි‍යායේ බලහත්කාරකම මතයි.ඒ ගිවිසුම අස්සන් කළේ අපේ රටේ බෙල්ලට තුවක්කුව තියලා බලපෑම් කරලායි. එවැනි ගිවිසුමක් නිත්‍යානුකූල වෙන්නේ කොහොමද? අනිත් කාරණය තමයි මේ රටේ පළාත් සභා ඇති කරපු 13 වැනි ව්‍යවස්ථා සංශෝධනය ඇතු‍ලේ ජන සම්මතයක් නැහැ. පළාත් සභා ඕනෑද නැද්ද කියලා ජනමත විචාරණයක් පවත්වා ජනතා මතය විමසුවේ නැහැ.ඒ වෙනුවට එකල රජය කළේ පළාත් සභාවලට විරුද්ධව පාරට බැස්ස 177 දෙනකුට වෙඩි තියලා මරා දැමීමයි. ඊළඟට ජවිපෙට තුවක්කු පාවිච්චි කරන්න පුළුවන් පරිසරයක් හදලා දුන්නා.ඒ නිසාම මේ රටේ තරුණ තරුණියෝ 66000 ක් අතුරුදන් වුණා හෝ මිය ගියා. මේ රටේ යුද්ධය නිසා අතුරුදන් වු හාරසිය ගණනක් ගැන උගත් පාඩම් හා ප්‍රතිසංධාන කොමිසමට පෙත්සම් ඉදිරිපත් කරලා තිබෙනවා. හැබැයි එදා මහින්ද රාජපක්ෂ මැතිතුමා අද වත්මන් ජනාධිපතිතුමා නායකත්වය දීපු "මව් පෙරමුණට "එදා අතුරුදන් වු තරුණ තරුණින් 66000 ක් ගැන දිවුරුම් ප්‍රකාශ මඟින් දැනුම් දිලා තිබෙනවා. ඒ නිසා අපි මේවා ගැන ගැඹුරින් අවධානය යොමු කරන්ඩ ඕනෑ.එදා 13 වැනි සංශෝධනයට අනුමැතිය ලබා ගත් පාර්ලිමේන්තුව නිති විරෝධි ලෙස ජනමත විචාරණයකින් කාලය දිගු කරගත් පාර්ලිමේන්තුවක්. ඒ වගේම එදා පාර්ලිමේන්තු මන්ත්‍රීවරුන්ගෙන් දින රහිත අස්වීමේ ලිපි ලබා ගත්තා. ඒ වගේම තමයි එදා 13 වැනි සංශෝධනය ශ්‍රේෂ්ඨාධිකරණයේ විවරණය කිරීමේ අයිතිය ලබා ගත්තා.එදා ශ්‍රේෂ්ඨාධිකරන විනිසුරු මඩුල්ලේ සිටි විනිශ්චයකාරවරුන්ගෙන් පස් දෙනකු ප්‍රකාශ කළේ මේ ව්‍යවස්ථා සංශෝධනය ජනමත විචාරණයකට යොමු කළ යුතු බවයි. නමුත් එදා කථානායකවරයා 13 වැනි සංශෝධනයට අස්සන් කළා. එහෙම තමයි 13 වැනි සංශෝධනය ගෙනාවේ. නමුත් ඊට නීතිමය පසුබිමක් තිබුණේ නැහැ කියලා අපි තර්ක කරනවා. ඒ නිසා දහතුන්වන ව්‍යවස්ථා සංශෝධනය අහෝසි කරමින් 19 වන ව්‍යවස්ථා සංශෝධනයට සහාය දෙන ලෙස අපි පාර්ලිමේන්තුවේ සිටින සියළු දේශපාලන පක්ෂවලින් ඉල්ලා සිටිනවා.අපේ ර‍ටේ පළාත් සභා පිළිබදව සහ එහි ඇති ඇතැම් බලතල ගැන හුඹස් බියක් ඔබ ඇතුළු පක්ෂ රටට ඉදිරිපත් කරන බවට චෝදනාවක් ‍තිබෙනවා නේද?නැහැ මෙතන හුබස් බියක් නැහැ. ඇත්ත බියක් තියෙන්නේ. අපේ පළාත් සභාවලට තිබෙන බලතල ඉන්දි‍යාවේ ප්‍රාන්ත ආණ්ඩුවලටවත් නැහැ. ඒ නිසා අප ප්‍රවේශම් විය යුතුයි. ඒ නිසාම තමයි අපි කියන්නේ අපි ජා‍තික හෙළ උරුමය විදියට පාර්ලිමේන්තුවට යෝජනාවක් ලෙස ගෙන එන්නේ 19 වැනි ආණ්ඩු ක්‍රම ව්‍යවස්ථා සංශෝධනය ගෙන එන්න කියලා.එතැනදි අපේපෞද්ගලික මන්ත්‍රී යොජනාවේ කරුණු පහක් අවධාරණය කරලා තිබෙනවා. මේ සියල්ල 19 වැනි ව්‍යවස්ථා සංශෝධනය මගින් සංශෝධනය විය යුතුයි. පළමු වැනි යෝජනාව තමයි. 13 වැනි සංශෝධනය යටතේ ඇති පළාත් සභා සියල්ලේම අනුමැතිය සහිතව පාර්ලිමේන්තුවේ යම් පනතක් සම්මත කර ගත යුතුය කියන නිති තර්කය. එතනදි එක් පළාත් සභාවක් ‍හෝ එම පනතට විරුද්ධ නම් පාර්ලිමේන්තුවේ තුනෙන් දෙකේ ඡන්දයෙන් සම්මත විය යුතුයි.එතකොට මේ පවතින ඡන්ද ක්‍රමය ය‍ටතේ කිසිම පක්ෂයකට පාර්ලිමේන්තුවේ තුනෙන් දෙකක බලයක් ලැබෙන්නේ නැහැ. එතකොට 13 සංශෝධනයේ පනත් පිළිබද තිබෙන බලගතු ප්‍රශ්න විසඳා ගත යුතුයි. දෙවැන්න තමයි. යම් පළාත් සභාවකට කැමැතිනම් තවත් පළාත් සභාවක් සමග ඒකාබද්ධ වී කටයුතු කළ හැකියි. එය රටේ බලගතු පාලනය පිළිබද ප්‍රශ්න මතු කළ හැකියි. තෙවැන්න තමයි යම් පළාත් සභාවක් විසුරුවා හැරිය හැක්කේ එම පළාත් සභාව තම බලතල ඉක්මවා කටයුතු කරන අවස්ථාවක පමණයි.එනම් යම් කැරැල්ලක් හෝ අත්‍යවශ්‍ය අවස්ථාවකදී පමණයි. එසේ නොමැතිව පළාත් සභාවක් විසුරුවා හැරිමට බැහැ. ඊළඟ කාරණය තමයි පළාත් සභාවට පොලිස් බලතල ලබා දුන්නොත් එය බරපතල කාරණයක් වෙනවා. දැන් පොලිස් කොමිසමත් පිහිටුවලා තිබෙන්නේ. එතකොට යම් මහ ඇමැතිවරයෙක් පළාත් සභාවේ පොලිස් බලතල ක්‍රියාත්මක කරන්ඩ ‍ගියොත් මොකද වෙන්නේ.එය බරපතල තත්ත්වයක් වෙනවා. අවසාන වශයෙන් වෙනත් බලතල පිළිබද ප්‍රශ්නයක් තිබෙනවා . ඒ තමයි ඉඩම් බලතල වගේ දේවල් .එතනදි පළාත් සභාවට ඉඩම් බලපත්‍ර දිය හැකි වෙනවා. ඒ වගේම තමයි ජනවාර්ගික සංයුතිය අනුව ඉඩම් බෙදා දීමේ බලතල තිබෙනවා. එය තර්කයක් පමණයි. උතුරු නැඟෙනහිර තමයි ඉඩම් තිබෙන්නේ. ඒ නිසා ඉඩම් නැති අයටයි ඉඩම් දිය යුතු වෙන්නේ. ඒ නිසා ඒ ගැන අපේ අවධානය යොමු විය යුතුයි.ඔබ කියන ගැටලු තිබුණත් ඕනෑම අවස්ථාවක පළාත් සභාවක් විසුරු වා හැරිමට පළාත් ආණ්ඩුකාරයාට බලතල තිබෙනවා නේද?නැහැ පැහැදිලිවම බැහැ. මහ ඇමැතිවරයාගේ අනුමැතිය නොමැතිව පළාත් සභාවක් මහ ඇමැතිවරයාට විසුරුවා හැරිමට බැහැ. ආණ්ඩුකාර වරයාට පළාත් සභාවක් විසුරුවා හැරිමට අවස්ථාව ලැබෙන්නේ පළාතේ යම් කැරලිකාර තත්ත්වයක් හෝ අත්‍යවශ්‍ය සේවා අඩාල විමකදී පමණයි. එය සිදු කළ හැක්කේත් හදිසි නීතිය ප්‍රකාරව පමණයි. ඒ නිසා මේ තත්ත්වය සමහරු වටහාගෙන නැහැ.දහතුන්වැනි ආණ්ඩුක්‍රම ව්‍යවස්ථාව සම්පුර්ණයෙන් අහෝසි කිරිමද ඔබේ පක්ෂයේ අරමුණ ?දහතුන්වන ව්‍යවස්ථා සංශෝධනය සම්පුර්ණයෙන්ම නොහැකි නම් ප්‍රධාන වශයෙන් අපි කියන කරුණු පහ සංශෝධනය කළ යුතුයි. සර්පයා මරන්ඩ බැරිනම් අඩුම ගානේ සර්පයාගේ විෂ දළ ගැලවිය යුතුයි.අපට දැන ගන්ඩ ලැබුණා තවත් පෞද්ගලික මන්ත්‍රී යෝජනා පාර්ලිමේන්තුවේ ගොඩ ගැසී තිබෙනවා කියා. මේ යෝජනාවටත් ඒ ඉරණම අත්වේවිද?එහෙම මන්ත්‍රී‍ යෝජනා ගොඩ ගැසී තිබෙනවානම් ඒක ලොකු ප්‍රශ්නයක්. පාර්ලිමේන්තු බලතලවල තිබෙනවා මන්ත්‍රීවරුන්ට පෞද්ගලික යෝජනා ගෙන ආ හැකියි කියලා‍. නමුත් ඒවා පාර්ලිමේන්තු සභාවට එන්නේ නැති නම් එය ජන සම්මතයට පටහැනි දෙයක්. හැබැයි මතක තියා ගන්න අපි මධ්‍යසාර පනත පාර්ලිමේන්තුවට ගෙනත් සම්මත කර ගත්තා. ඒ වගේම තමයි අපි පළාත් සභාවලට එරෙහිව ගෙන යන මේ අරගලය මේ පෞද්ගලික යෝජනාවක් විදියට පාර්ලිමේන්තුවට ගෙන ඇවිත් නවතින්නේ නැහැ. අපි මෙතනින් ‍එහාට තවත් කටයුතු කරනවා. ඒවි ඉදි‍රියේදි බලා ගන්ඩ පුළුවන් වේවි.උතුරු නැඟෙනහිර ප්‍රශ්නයට විසඳුම් ලෙස ගෙන ආ පළාත් සභා ක්‍රමය සම්පුර්ණයෙන්ම අහෝසි කළ හොත් එදා ආයුධ බිම තියලා ප්‍රජාතන්ත්‍රවාදි ප්‍රවාහයට ආපු දෙමළ සංවිධාන යළිත් ආයුධ අතට ගන්ඩ ඉඩ තිබෙනවා නේද?ඔය කථාව ඉතිහාසය නොදන්න අය කියන කථාවක්.1986 වෙනකොට එල්.ටී.ටී. ඊ සංවිධානය විසින් අනෙකුත් සන්නද්ධ දෙමළ සංවිධාන විනාශ කරලා තිබුණේ. ප්ලොට් ,‍ ටෙලෝ වගේ සංවිධාන එල්.ටී.ටී. ඊ ය විසින් විනාශ කරලා තිබුණේ. ප්ලොට් සහ ටෙලෝ වගේ සංවිධාන වල සාමාජිකයෝ 1987 දි තමයි ඉන්දියන් සාම සාධක හමුදාව සමග නැවි නැඟලා ලංකාවට ආවේ.ඉන්දු ලංකා ගිවිසුමත් එක්කම ඉන්දියාව සහ ජේ. ආර් ජයවර්ධන ජනාධිපතිවරයා කිව්වේ ප්‍රභාකරන් ඇතුළු පිරිස් ආයුධ බිම තිබ්බොත් විතරයි උතුරු නැඟෙනහිර ඒකාබද්ධ කරන්නේ කියලා. නමුත් ඉන්දියාවත් ජේ.ආර් ජනාධිපතිවරයාත් පොරොන්දුව කඩ කළා. ඇත්තටම ඉන්දියාව සහ ජේ ආර් මේ ර‍ටේ ජනතාව රැවැට්ටුවා. ඒ නිසා එල්.ටී.ටී. ඊ ය ඇතුළුව දෙමළ වර්ගවාදි සංවිධාන අවි ආයුධ බිම තිබ්බේ පළාත්සභා ඇති කිරීම නිසා නෙමෙයි. ඇත්තටම සියළුම වර්ගවාදි දෙමළ ත්‍රස්තවාදයන් නිමා වුණේ, නිරායුධ වුණේ අපේ රණවිරුවන් නිසායි. ඒ නිසා පළාත් සභා නිසා කවුරුවත් ආයුධ බිම තියලා නැහැ. ඒක බොරු කථාවක්.පළාත් සභා අහෝසි කිරිම නෙමෙයි අවම වශයෙන් පළාත් සභාවලට හිමි ඉඩම් සහ පොලිස් බලතල අහෝසි කිරිම වැනි ව්‍යවස්ථා සංශෝධනයක් ගෙන ආවත් ඊට ඉන්දියාවේ දැඩි විරෝධය එල්ල වේවි නේද?මේ පළාත් සභා ක්‍රමය ගෙන ආවේ ඉන්දියානු රජයට අවශ්‍ය විදියටයි. 13 වැනි ව්‍යවස්ථා සංශෝධනය කියන්නේම අපේ රටට අවශ්‍ය විදියට නිර්මාණය කරපු දෙයක් නෙමෙයි. අපි වැඩ කළ යුත්තේ ඉන්දියාවට අවශ්‍ය විදියටද? අපේ රටේ පාර්ලිමේන්තුව කටයුතු කළ යුතු වෙන්නේ ඉන්දියානු රජය කියන විදියටද? ඉන්දියාවට ඕනෑ විදියට රට කරවනවානම් කළ යුතු වෙන්නේ ඉන්දියාවේ මෙරට සිටින තානාපතිවරයාට අපේ රටේ ආණ්ඩුකාර පදවියක් ලබා දී අපි යටත් විජිත කොළනියක් බවට පත්වීමයි.එසේ නොමැතිනම් ඔහුට ‍රටේ ජනාධිපති පදවිය ලබා දී අපි යටත් විජිත කොළණියක් බවට පත් විමයි. අපේ රටේ ජනතාවට අවශ්‍ය ඉන්දියාවේ 26 වෙනි ප්‍රාන්තය බවට පත්වීමද ? අපේ රට ඉන්දියාවේ ප්‍රශ්නවලට ඇඟිලි ගහන්නේ නැහැ. එහෙනම් ඇයි ඉන්දියාව අපේ ර‍ටේ ප්‍රශ්නවලට ඇඟිලි ගහන්නේ. එය වැරැදි පුර්වාදර්ශයක්අවම වශයෙන් ඉඩම් සහ පොලිස් බලතල නොමැතිව පළාත් සභාවක් පාලනය කිරිම තේරුමක් නැති බවට තර්කයක් නැගෙනවා.?ඇයි මේ ‍රටේ 1987 ඉඳලා පළාත් සභා ක්‍රියාත්මක වෙන්නේ‍ . කිසිම ගැටලුවක් පැන නැගිලා නැහැ. ඒ නිසා ඉඩම් සහ පොලිස් බලතල පළාත් සභාවක් පාලනය කරන්ඩ අත්‍යාවශ්‍ය නැහැ.කෙසේ වෙතත් දෙමළ ජාතික සන්ධානය ප්‍රකාශ කරනවා උතුරු පළාත් සභාවට ඉඩම් සහ පොලිස් බලතල නොදුන්නොත් අපේ රටට අන්තර්ජාතික මැදිහත්වීමක් සිදු කිරිමට පියවර ගන්නවා කියලා.?මුළු රටෙන්ම දෙමළ ජාතික සන්ධානයට ඡන්දය දීලා තියෙන්නේ සියයට හතරක ජන කොටසක් පමණයි. එතකොට මේ රටේ නීති රීති සම්පාදනය කරන්ඩ ඕනේ ඒ සුළු පිරිස කියන විදියටද? එහෙමත් නැතිනම් රටේ බහුතර ජනතාවට අවශ්‍ය විදියටද මේ රට පාලනය කළ යුතු වෙන්නේ. මේ රටේ හෙළ උරුමය , ජාතික නිදහස් පෙරමුණ සහ තවත් දේශපාලන පක්ෂ කියන විදියට මේ රජය වැඩ කළ යුතු නැහැ.රටේ ජනතාව කියන විදියට තමයි මේ රට පාලනය කළ යුතු වෙන්නේ. එල්.ටී.ටී.ඊ සංවිධානය මේ රටේ වසර තිහක් තිස්සේ කළ අපරාධ නිසා තමයි දෙමළ ජනතාව දහස් ගණනක් මරණයට පත් වුණේ සහ දෙමළ ජනතාව අනාථ වුණේ. දෙමළ සන්ධානයේ මතය නිසා කොටි සංවිධානයට වාසියක් අත් වුණේ. කෙසේ වෙතත් දෙමළ ජාතික සන්ධානය ලේ තැවරුණු පාර දිගේ තවමත් යනවා. එය කනගාටුදායක තත්ත්වයක්.කෙසේ වෙතත් අන්තර්ජතික වශ‍යෙන් බලපෑමක් කරන්ඩ දෙමළ ජාතික සන්ධානයට හැකියාව තිබෙනවා නේද?නිකම් හිතලා බලන්ඩ දෙමළ ජාතික සන්ධානයේ කාර්යාලය තියෙන්නේ බම්බලපිටියේ ප්‍රදේශයේ. හොඳයි නැඟෙනහිර ඉන්න දෙමළ ජනතාවට කිළිනොච්චියට ගිහින් පදිංචි වෙන්න කීවොත් යයිද? කොළඹ ඉන්න දෙමළ ජනතාවට කිළිනොච්චියට යන්න කීවොත් ගිහින් එහේ පදිංචි වෙවිද?එහෙනම් ඒකේ තේරුම තමයි දෙමළ ජනතාව රටේ සෙසු ජනාතාව සෙසු ජාතීන් එක්ක සහජීවනයෙන් ජිවත් වෙන්න කැමැතියි කියන දෙයයි. එහෙමනම් මේ රටේ ජනතාව ජීවත් විය යුත්තේ විදේශ රටවල් කියන විදියටද? ඒ නිසා අපේ පාලන කටයුතු ගැන උපදෙස් දෙන්න වෙනත් රටකට බැහැ.හොදයි අන්තර්ජාතික වශයෙන් බලපෑමක් එල්ල වුණොත් ඊට මුහුණ දෙන්නේ කොහොමද?මේ වෙනකොටත් ජිනීවා මානව හිමිකම් කොමිසමේ මේ රජයට එරෙහිව යම් මැදිහත් වීමක් කරලා තිබෙනවා. එහෙම වුණා කියලා අපේ රටේ බහුතර ජනතාවට අවශ්‍ය දේ කරනවා හැර අපි වෙනත් දේවල් කරන්නේ ඇයි. එජාප නායක රනිල් වික්‍රමසිංහ රට පාලනය කරපු අවුරුදු දෙක වගේ ඩබල් ගේම් ගහලා රට පාලනය කළ යුතු නැහැ. ඒ නිසා මේ රට කාටවත් ඕනෑ විදියට නටන්ඩ අවශ්‍ය නැහැ.උතුරු පළාත් සභාවේ බලතල සම්බන්ධයෙන් ආණුඩුව ඇතුළේ මත දෙකක් තිබෙනවා නේද?මහින්ද චින්තන ඉදිරි දැක්ම කියවලා බලන්ඩ ඒකේ තියෙනවා 2010 වෙනකොට උතුරු නැඟෙ‍නහිර ප්‍රශ්නය ගැන රටේ මත දෙකක් තියෙනවා කියලා. අපි ආණ්ඩුව ඇතුළේ සිටින වෙනත් පක්ෂ උතුරු පළාත් මැතිවරණය ගැන කියන අදහස් වලට අපි ගරු කරනවා. නමුත් අපි ඒ මතයට විරුද්ධයි. ඒ නිසා අපි රජයට සහ දෙමළ ජාතික සන්ධානයට කියන්නේ අපි උතුරු පළාත් සභා මැතිවරණය ගැන සහ අනෙකුත් පළාත් සභා බලතල ගැන වගේම ඒවාට දිය යුතු බලතල ගැන ජනමත විචාරණයක් රටේ තියලා බලමු.ජනතා මතය උරඟා බලමු කවුද දිනන්නේ මොන මතයද දිනන්නේ කියලා. මතක තියා ගන්න මේ රජය උතුරු නැඟෙනහිර ප්‍රශ්නයට විසදුමක් හොයන්න පාර්ලිමේන්තු තේරීම් කාරක සභාවක් පත් කළා. රනිල් වික්‍රමසිංහ ප්‍රමුඛ විපක්ෂය ඊට සහභාගි වුණේ නැහැ. රනිල් වික්‍රමසිංහ සහ දෙමළ ජාතික සන්ධානය ඊට සහභාගි නොවී කට්ටි පැන පැන හිටියා. ඔවුන්ට දේශපාලන ගේම් ගහන එක මිසක් මේ ප්‍රශ්නයට සැබෑ ස්ථිරසාර විසඳුමක් දෙන්න අවශ්‍ය නැහැ.ජනමත විචාරණයක් පැවැත්වුණොත් ඔබේ පක්ෂය සහ ජාතික නිදහස් පෙරමුණ ප්‍රමුඛ පක්ෂවල මතය ජය ගනීවි කියලා ඔබ විශ්වාස කරනවාද?පැහැදිලිවම එහෙම තමයි. 2005 සහ 2010 ජනාධිපතිවරණයේදී මේ රටේ ඒකීය මතය ජය ගත්තා. ඒ නිසා අපේ මතය ජයග්‍රහණය කරවිය යුතු ආකාරය අපි දන්නවා. බොහොම පැහැදිලිව ජනමත විචාරණයක් තිබුණොත් මේ රටේ සිංහල ජනතාව පමණක් නෙමෙයි දෙමළ සහ මුස්ලිම් ජනතාවත් මේ ‍රටේ ඒකීය භාවය වෙනුවෙන් ඉතා ඉහළින්ම ජන්දය පාවිච්චි කරන බව විශ්වාසයි..ඒ නිසා අපි කියනවා ජනමත විචාරණයක් තියන්ඩ. අපි එතකොට බලා ගමු.ජනමත විචාරණයක් තිබ්බොත් අපේ මතය දිනනවා සහතිකයි.සංවාද සටහන චන්දන බංඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af1306021</link>
    <topic>අවුරුදු 81 ක් වයස අපේ ක්‍රීඩා ශූරිය</topic>
    <author>සටහන හා ඡායාරූප</author>
    <content>ශ්‍රීලංකා ප්‍රවීණයන්ගේ මලල ක්‍රීඩා තරගයන්හිදී ගතවූ වසර දහයකට වඩා කෙටි දුර ධාවනයේ සමස්ත ලංකා ප්‍රථම ස්ථානය හිමිකර ගත් ක්‍රීඩිකාව ඇයයි. තම ජීවන ගමන්ම?ඟේ වසර හැටක කඩඉම පසුකළ ඇය, එතැන් සිට මෙම ධාවන තරගවලට එක්වූවකු වීම ද විශේෂත්වයකි. මේ වන විට අසූ එක් හැවිරිදි වියේ පසුවන ඇය දරුවන් සය දෙනකුගේ දරු මුනුපුරන් බලන අත්තම්මා කෙනෙකි. මියයන තුරු නිරෝගීව හා විනෝදයෙන් කල්ගත කිරීමට කැමැති ඇය එම්. ඒ. සෝමාවතී මහත්මියයි.කෑගල්ල, හෙට්ටිමුල්ල, කවුඩුගම, “සුමන” නිවසේ ඇය පදිංචිව සිටින්නීය. ආසියා ප්‍රවීණයන්ගේ මලල ක්‍රීඩා තරග සඳහා සහභාගි වී මීටර සියය හා දුර පැනීම ඉසව්වලින් රිදී පදක්කම් ලැබු ඇය ?ශ්‍රී ලංකාව ජාත්‍යන්තර තරගයන්හිදී ද ඉහළින්ම ඔසවා තැබුවාය.ක්‍රීඩාවට එක්වී ගතවූ වසර දොළහක පමණ කාලය තුළ සහතික හා පදක්කම් හැටකට පමණ හිමිකම් කියන ඇය නව යෞවනියක මෙන් කඩිසරය.ඇය ගැන තොරතුරු කිසි දිනෙක පුවත්පතක පළ නොවූ බව පවසමින් ඇය අප හා ඉතා කුලුපගව තම ජීවන තතු මෙලෙස හෙළි කළාය.“මම ඉපදුණේ 1932 පෙබරවාරි 08 වැනිදා කෑගල්ල මාතූර ගමේ. පාසල් ගියේ හෙට්ටිමුල්ල බණ්ඩාරනායක විද්‍යාලයටයි. මම අටේ පංතිය දක්වා ඉගෙන ගත්තා. ඒ දවස්වල ජී. හැන්රි කියලා මහත්තයෙක් පත්තරේට ජ්‍යොතිෂ ලිපි ලියනවා, උපන් වෙලාව හා හඳහනේ විස්තර ලියලා යැවුවාම ඒ මහත්තයා පලාපල කියනවා.ඉතින් මමත් මගේ උපන් වේලාවයි, හඳහනේ අනෙත් විස්තරයි ලියලා යැවුවා මගේ පලාපල දැනගන්න. සෞඛ්‍ය සේවා අංශයේ රැකියාවක් මට ලැබෙන බව ඒ මහත්තයා මට දැන්වුවා. ඒත් එක්කම පත්තරේ තිබූ, රජයේ රෝහල්වලට උපස්ථායිකාවන් බඳවා ගන්නවා කියලා ඉල්ලුම් පත්‍ර කැඳවලා. මමත් ඉල්ලුම් පත්‍රයක් දැමුවා.මම තේරුණා. 1951 දී මම අනියම් සේවිකාවක ලෙස බඳවා ගත්තා. මහනුවර මහ රෝහලේ වසර දෙකක පුහුණුවක් ලබා දී ඉන් පසුව ස්ථිර කළා. මට මුල් පත්වීම ලැබුණේ අංගොඩ මානසික රෝහලටයි.අංගොඩ මානසික රෝහලේ මම වසර හතක් සේවය කළා. ඉන්පසුව 1962 දී කෑගල්ල රෝහලට මාරුවක් ලැබුණා. ඒ දවස්වල කෑගල්ල රෝහල තිබුණේ අද කෑගල්ල උසාවිය තිබෙන තැනයි. 1962 ඉඳලා 1972 වෙනකල් කෑගල්ල රෝහලේ සේවය කළා. 1977 දී මාව දේශපාලන පළිගැනීමක් ලෙස මහනුවර රෝහලට මාරු කළා. මම හැමදාම කෑගල්ලේ ඉඳලා මහනුවර රෝහලට වැඩට ගියා. කොහොමහරි 1979 දී මම යළි කෑගල්ල රෝහලට මාරුවක් හදාගත්තා. එදා ඉඳලා 1987 අවුරුද්දේ විශ්‍රාම යනතුරුම වැඩ කළේ කෑගල්ල මහ රෝහලේ. ඒ වන විට කෑගල්ල මහ රෝහල දැන් තිබෙන තැන අලුතින් හදලා තිබුණා.හැබැයි මම රස්සාව කරන කාලේ ක්‍රීඩා කළේ නැහැ. රෝහලෙන් පැවැත්වූ අවුරුදු උත්සවවල නම් නොයෙකුත් තරගවලට සහභාගි වුණා. 1981 අවුරුද්දේ කෑගල්ල රෝහලේ පැවැති බක්මහ උලෙළේ නොන්ඩියෙන් දිවීමේ මීටර් පනහක තරගයෙන් මම පළමුවැනියා වෙලා සහතිකයක් හිමි වුණා. පාසල් යන කාලයේ දී විවිධ ක්‍රීඩාවලට සහභාගි වුණත් සහතික දිනලා නැහැ.මම විවාහ වුණේ 1953 දී. මගේ මහත්තයාගේ ගම ගම්පල. එයා මහනුවර මහ රෝහලේ සුළු සේවකයෙක් ලෙස වැඩ කළා. පසුව රෝහල් ලිපිකරුවකු ලෙස එයාට උසස්වීමක් ලැබුණා. අපිට දරුවන් හය දෙනෙක් ලැබුණා. ඒ පුතාලා තුන් දෙනෙකුයි, දුවලා තුන් දෙනෙකුයි වශයෙන්.මම රැකියාවෙන් විශ්‍රාම අරගෙන නිවසේ සිටින විට මාව ක්‍රීඩා තරගවලට යොමු කළේ අපේ තිබ්බුටුමුණුව ග්‍රාම නිලධාරී වසමේ ග්‍රාම නිලධාරී එම්. ආර්. පොඩිමැණිකේ නෝනා. ග්‍රාම නිලධාරී නෝනා මාව කෑගල්ල දිස්ත්‍රික් ප්‍රවීණයන්ගේ මලල ක්‍රීඩා සමාජයට හඳුන්වා දුන්නා. ඒ අනුව මම 2002 වසරේ සිටම එම තරගවලට ඉදිරිපත් වෙලා ජයග්‍රහණ ලබාගත්තා.” සෝමාවතී මහත්මිය කීවාය.සෝමාවතී මහත්මිය 2002 වසරේදී කෑගලු දිස්ත්‍රික් ප්‍රවීණයන්ගේ මලල ක්‍රීඩා සමාජය මඟින් පැවැත්වූ වයස අවුරුදු 70 න් ඉහළ තරග හතරකට සහභාගි වී එම තරග හතරෙන්ම ප්‍රථම ස්ථානය දිනාගත්තාය. ඒ මීටර් සියය, මීටර් දෙසීය, මීටර් හාරසියය හා කිලෝමීටර් පහක දුර ඇවිදීමේ තරගවලිනි. 2002 අගෝස්තු මස 23 හා 24 දිනවල මෙම තරග කෑගල්ල මහජන ක්‍රීඩාංගණයේදී පැවැත්විණි. 2003 වසරේදී ජනවාරි 10 සහ 11 දිනවල කොළඹ සුගතදාස ගෘහස්ථ ක්‍රීඩ?ාංගණයේදී පැවැති වයස අවුරුදු 70 න් ඉහළ ප්‍රවීණයන්ගේ තරගයේ දී මීටර් දෙසීය හා මීටර් හාරසියය ධාවන තරගයේ ප්‍රථම ස්ථානයත් කිලෝමීටර පහක ඇවිදීමේ තරගයේ ප්‍රථම ස්ථානයත් සෝමාවතී මහත්මිය දිනාගත්තාය. එම වසරේ ම අගෝස්තු මාසයේ මහනුවර පැවැති සමස්ත ලංකා ප්‍රවීණයන්ගේ මලල ක්‍රීඩා තරගයේ අවුරුදු 70 න් ඉහළ මීටර් සියය, මීටර් දෙසීය, මීටර් හාරසියය හා කිලෝමීටර් පහක ඇවිදීමේ තරගය යන තරගවලින් ප්‍රථම ස්ථානය දිනාගන්නා ඇය දක්ෂතම ක්‍රීඩිකාව ලෙස ද සම්මාන දිනාගත්තාය. 2004 වසරේ ශ්‍රී ලංකා ප්‍රවීණයන්ගේ 18 වැනි ක්‍රීඩා තරගාවලියේදී මීටර් සියය ධාවන තරගයේ දෙවන ස්ථානයත්, මීටර් දෙසීය තෙවන ස්ථානයත්, මීටර් හාරසියය පළමු ස්ථානයත් හිමිකර ගන්නා ඇය, දුර පැනීම ප්‍රථම ස්ථානයත්, කිලෝමීටර් පහක ඇවිදීමේ තරගයේ දෙවන ස්ථානයත් හිමිකර ගත්තාය. ඒ අනුව 2004. 12. 01 සිට 2004. 12. 05 දක්වා තායිලන්තයේ බැංකොක් නුවර පැවැති ප්‍රවීණයන්ගේ ආසියා තරගාවලියට එක්වන ඇය, එහිදී මීටර් සියය දෙවන ස්ථානයත්, මීටර් දෙසීය තෙවන ස්ථානයත්, දිනා ගනිමින් රිදී හා ලෝකඩ පදක්කම් දෙකක් ජාත්‍යන්තර තරගයකින් හිමිකර ගැනීමට සමත් වූවාය.2005 වසරේදී කෑගල්ලේ පැවැති ශ්‍රී ලංකා ප්‍රවීණයන්ගේ මලල ක්‍රීඩා තරගයේ දී දිගු දුර ධාවනයට එක්වන ඇය, මීටර් 800 හා මීටර් 1500 ප්‍රථම ස්ථානයත් යගුලිය හා හෙල්ල විසි කිරීමේ පළමු ස්ථානයත් හිමිකරගත්තාය. 2006 වසරේ බෝගම්බර පැවැති තරගයේ දී හෙල්ල විසි කිරීම ප්‍රථම ස්ථානයත්, ගම්පහ පැවැති තරගයේ දී මීටර් සියය ප්‍රථම ස්ථානය හා මීටර් දෙසීය දෙවැනි ස්ථානයත්, මීටර් 1500 ප්‍රථම ස්ථානයත් දිනාගනු ලබන්නේ සෝමාවතී මහත්මිය විසිනි.එම වසරේම සුගතදාස ගෘහස්ථ ක්‍රීඩාංගණයේ දී පැවැති මීටර් සියය දෙවන ස්ථානයත්, මීටර් දෙසීය දෙවැනි ස්ථානයත්, මීටර් හාරසියය දෙවැනි ස්ථානයත් හිමිකරගන්නා ඇය තම සහතික හා පදක්කම් එකතුවට තවත් සහතික හා පදක්කම් කීපයක් රැස්කර ගත්තාය. එම වසරේම මහනුවර පැවැති තරගයෙන් මීටර් සියය, මීටර් දෙසීය හා යගුලිය විසි කිරීම තරග ඉසව්වලින් ප්‍රථම ස්ථානය දිනාගත් ඇය, 2007 දෙසැම්බර් 22 දින මාවනැල්ලේ පැවැති වාර්ෂික මාර්ග ධාවන තරගයට එක්වී එහි වයස අවුරුදු 60 න් ඉහළ කාණ්ඩයේ තෙවන ස්ථානය ද දිනාගත්තාය.2008 වර්ෂයේ අප්‍රේල් මාසයේ දී මහනුවර බෝගම්බර පැවැති තරගයෙන් මීටර් සියය, මීටර් 1500 හා හෙල්ල විසිකිරීමේ තරග ඉසව්වලින් ප්‍රථම ස්ථානය ද, සුගතදාස ක්‍රීඩාංගණයේ පැවැති තරගයෙන් මීටර් සියය, දෙසීය ප්‍රථම ස්ථානය ද දිනාගැනීමට වාසනාවන්ත වූ ඇය 2009 වර්ෂයේ දී වයස අවුරුදු 75 න් ඉහළ මීටර් සියය, දෙසීය, හාරසීය හා හෙල්ල විසි කිරීම යන සියලුම ඉසව්වලින් ප්‍රථම ස්ථානය දිනාගත්තාය.2010 වර්ෂයේ දී ද මීටර් සියය, හාරසිය හා හෙල්ල විසිකිරීමේ ඉසව්වලින් ප්‍රථම ස්ථානය දිනාගත් ඇය, එම වසරේ දෙසැම්බර් මාසයේ දී මලයාසියාවේ ක්වාලාලම්පුර් නුවර පැවැති 16 වැනි ආසියා ප්‍රවීණයන්ගේ මලල ක්‍රීඩා තරගාවලියේ අවුරුදු 75 කාණ්ඩයේ දුර පැනීම දෙවන ස්ථානය හිමිකරගත්තාය. එහිදී මීටර් 1.71 ක් දුර පනිමින් රිදී පදක්කම දිනාගත් ඇය, තම පදක්කම් ගොන්නට තවත් වටිනා ජාත්‍යන්තර තරග පදක්කමක් ලබා ගත්තාය.2011 වර්ෂයේ දී දියගම මහින්ද රාජපක්ෂ අන්තර්ජාතික ක්‍රීඩාංගණයේ දී මීටර් සියය ප්‍රථම ස්ථානයත්, පසුගිය වසරේ දී මහනුවර පැවැති තරගයෙන් මීටර් සියය, මීටර් දෙසීය, දුර පැනීම හා හෙල්ල විසි කිරීම ප්‍රථම ස්ථානත් හිමිකරගත් ඇය සුගතදාස ක්‍රීඩාංගණයේ පැවැති තරගයෙන් අවුරුදු 75 කාණ්ඩයේ හෙල්ල විසි කිරීමේ ප්‍රථම ස්ථානය දිනාගත්තාය.“අද කාලේ අම්මලාට විතරක් නොවේ දරුවන්ටත් ව්‍යායාම කරන්න, ක්‍රීඩා කරන්න වෙලාවක් නැහැ කියනවා. දැනට උදේ අවදි වෙන වේලාවට පැයක්වත් කලින් අවදි වෙනවා නම් ඒ නැහැයි කියන වෙලාව හොයාගන්න පුළුවන්. දවසකට පැයක්වත් වෙහෙස වෙලා ඇඟෙන් දහඩිය පිටවෙන්න දෙන්න ඕනෑ.එතකොට නිරෝගි වෙනවා. මම මේ තරගවලට සහභාගි වෙන්නේ මගේ ශරීර සෞඛ්‍යය ගැන හිතලා. මම පැරසිටෙමෝල් පෙත්තක්වත් බොන්න කැමැති නැහැ. සමහර තරුණ අයටත් මගේ ගෙදරට එන්න තිබෙන පඩිපෙළ නගින්න අමාරුයි. මම දවසට කීප සැරයක්ම මේ පඩිපෙළේ උඩට පහළට යනවා. ශරීර සෞඛ්‍යය සඳහා ව්‍යායාම අවශ්‍යයි. නිරෝගී සැපත උතුම්ම සැපතයි. අපි දරුවන්ට වෙහෙස මහන්සි වෙලා වැඩ කරන්න කියලා දෙන්න ඕනෑ. දරුවන්ට වෙලාවක් නැහැ කියලා කියන එක අමූලික බොරුවක්.මම මගේ වැඩපළ තවමත් තනිවම කරගන්නවා. මගේ මහත්තයා මීට මාස තුනකට විතර කලින් මියගියා. එයා මට හුඟාක් උදව් කළා. ධෛර්යවත් කළා. තරගවලට යන්න මුදල් දුන්නා. විදේශීය තරගවලට යන්න ගමේ හිතවත් අයගේ උදව් උපකාර ලැබුණා. තායිලන්තයට යන්න සබරගමුව පළාත් සභාවෙන් රුපියල් පන්දහසක් ලැබුණා.කවුරුහරි මගේ ක්‍රීඩා කටයුතුවලට උදව් කළොත් සංතෝසයෙන් බාර ගන්නවා. ඒත් නැහැ කියලා මම දුක් වෙන්නේ නැහැ. මේ අවුරුද්දේ ප්‍රවීණයන්ගේ ආසියාතික තරග චෙන්නායිවල තිබෙනවා. ඒත් මුදල් අවශ්‍යයි. ඒ තරගවලට සහභාගි වෙන්න යන්න. කවුරුන් හෝ අනුග්‍රාහකයෙක් ඉදිරිපත් වෙනවානම් මගේ වයස 87 ක් වුණත් රටට තවත් පදක්කම් කීපයක් ගෙන එන්න මට පුළුන්.අපිට විශේෂ පුහුණුකරුවන් නැහැ. කෑගල්ල ප්‍රවීණයන්ගේ මලල ක්‍රීඩා සමාජයේ පුංචිබණ්ඩා මහත්තයා අපිට අවශ්‍ය උපදෙස් ලබා දෙනවා. සතියකට දවස් දෙකක්, තුනක් පමණ අපි කෑගල්ල මහජන ක්‍රීඩාංගණයේ උදේට පුහුණු වෙනවා. මගේ ජයග්‍රහණ ගැන කවදාවත් පත්තරේක පළවෙලා නැහැ.ඒ වගේම අපිට උපහාර දෙන්න, අපි විවිධ රටවල්වලට ගිහිල්ලා දිනලා එනකොට පිළිගන්න කවුරුවත් නැහැ. ඒ ගැන අපි දුක්වෙන්නේවත්, කම්පා වෙන්නේවත් නැහැ. අපිට රට - ලෝකය දැකබලාගන්න මේ නිසා පුළුවන් වුණා. නිරෝගීව ජීවත්වෙලා සතුටින් මැරෙන්න තිබෙනවා නම් තවත් සතුටක් නැහැ කියලයි මම හිතන්නේ.” සෝමාවතී මහත්මිය අවසාන වශයෙන් පැවසුවාය. 035-5710457 ඇගේ දුරකථන අංකයයි.සටහන හා ඡායාරූපඔස්වල්ඩ් ගොඩකුඹුරරඹුක්කන විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af1306022</link>
    <topic>සේරුවිල සෝමාවතී පුදබිම් එක්කළ අලුත් පාර</topic>
    <author>ජයසිරි මුණසිංහ</author>
    <content>ඓතිහාසික සේරුවිල පුදබිමත් - සෝමාවතිය පුදබිමත් වැඳපුදා ගැනීමට පැමිණෙන දහස් සංඛ්‍යාත බැතිමතුන්ගේ ගමන් පහසුව නංවාලමින් අලුතින් ඉදිකළ සේරුවිල සෝමාවතිය මාර්ගය ඉකුත් දා ජනතා අයිතියට පත් කැරිණි. මේ පූජාභූමි වන්දනාවට කලින් පුරා පැය හයක් ගතවිය. නව මාර්ගය තැනීම නිසා එය පැය දෙකෙන් නිමාවේ.ලෝක උරුමයක් ලෙස ත්‍රිකුණාමලය සේරුවිල පුදබිම නම් කරලීම උදෙසා සුවිසල් සේවාවක් ඉටු කළ හිටපු අගවිනිසුරු සරත් නන්ද සිල්වා මහතාගේ නමින් නව මාර්ගය නම් කොට තිබේ.කකුසඳ, කෝණාගම, කාශ්‍යප යන බුදුරජුන්ගේ ධාතූන් වහන්සේලා ද, ගෞතම බුදුරජාණන් වහන්සේගේ ලලාට ධාතූන් වහන්සේලා ද තැන්පත් කොට හෙළයේ මහරජු කාවන්තිස්ස රජතුමා විසින් මෙම ඓතිහාසික සේරුවිල මහා සෑරදුන් ඉදිකර ඇත. ඊට අමතරව දර්ශනීය බුදුමැදුර, සංඝාවාසය හා බැතිමතුන්ගේ පහසුව සඳහා අවශ්‍ය සියලු දේ මේ පින්බිමේ එදා ස්ථාපිත කොට තිබිණි. කාලයක් ගත වෙත්ම මේ බිම වල්වැදී වනසතුන්ගේ ග්‍රහණයට ලක්ව තිබිණි.වසර 400ක් පුරාවට ගන කැලෑවක්ව පැවැති මේ බිම නැවැත පෙර පැවැති ප්‍රෞඪ තත්ත්වයට පත්කරලීමට ශ්‍රේෂ්ඨ සංඝපීතෘවරයකු වූ ගෞරවාර්හ දඹගස්ආරේ ශ්‍රී මේධංකර හිමියෝ ක්‍රියාකළහ. වසර 1923 දී පමණ මේ පින්බිම වෙත වැඩම කළ උන්වහන්සේ වල්වැදී විනාශව තිබූ මහා සෑරදුන් වහන්සේ නැවැත එළිපෙහෙළි කළහ.ඉන් අනතුරුව නැවැත බෞද්ධ ප්‍රබෝධය මේ බිම හරහා ආරම්භ විණි. එනමුත් ජාතියේ අවාසනාවකට නැවැත මෙය ජනතාවගෙන් ඈත්වූයේ වසර 30ක මහා කුරිරු, ම්ලේච්ඡ කොටි ත්‍රස්තවාදය නිසාය. එම බියකරු සමයේ පවා මේ පින්බිම අතහැර නොගිය වත්මන් විහාරාධිපති සේරුවිල සරණකිත්ති නාහිමියෝ එහි දියුණුවට බොහෝ වෙහෙස මහන්සි වී ක්‍රියාකරනු ලබති.සේරුවිල සිට සෝමාවතිය දක්වා නව මාර්ගයක් ඉදිකිරීම ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත ආරම්භ වූයේ මීට වසර හතරකට පෙරය.ශ්‍රී ලංකා යුද හමුදාවේ, ආරක්ෂක අංශවල මානව සම්පත මනාව මේ ක්‍රියාව සාර්ථකව ඉටුකරගැනීමට යොදාගත් බැසිල් රාජපක්ෂ මහතාගේ අතින්ම නව මාර්ගය විවෘත කිරීමට හැකිවීම වාසනාවකි. ඒ සඳහා තම ආදරණීය බිරිය නීතිඥ පුෂ්පා රාජපක්ෂ මහත්මිය මෙන්ම සිය දියණිය ද එක්කොට ගැනීමට තරම් බැසිල් රාජපක්ෂ මහතා කටයුතු යොදා තිබීම මඟින් ගම්‍යවන්නේ ඒ මහතා මේ පින්බිමේ දියුණුවට කොතරම් නම් ඉහළ දායකත්වයක් ලබාදීමට සැදීපැහැදී සිටියේදැයි යන්නය.ත්‍රිකුණාමලය, සේරුවිල රජමහා විහාරාධිපති අතිගෞරවාර්හ සේරුවිල සරණකිත්ති නාහිමියෝ:මේ පින්බිම ලෝක උරුමයක් බවට පත්වී හමාරයි. මහින්ද රාජපක්ෂ ජනාධිපතිතුමාගේ මඟපෙන්වීම, නායකත්වය මත අද අපේ රටේ විශාල සංවර්ධනයක් සිදුවෙනවා. වසර 30 කොටි ත්‍රස්තවාදය පරාජයට පත්කළේ එතුමාගේ නායකත්වය නිසායි. අද අපිට ඕනෑම කෙනෙකුට බියෙන් හා සැකෙන් තොරව ලංකාවේ ඕනෑම තැනකට යන්න එන්න පුළුවන්කම තිබෙනවා.ඒ වාගේමයි සිදුවන සංවර්ධනය, හැම පළාතකම මංමාවත්, පාලම්, බෝක්කු, ජලය, විදුලිය, සන්නිවේදන, නිවාස, රෝහල්, පාසල් ඉදිකරනවා. අපේ රටේ යුද්ධයක් තිබුණ ද කියා යමෙකුට දැන් අමතකයි. ඒ තරමට රටේ සංවර්ධනයක් සිදුවී තිබෙනවා. මේවා දැකබලාගන්න ඔක්කෝම මේ පළාත්වලට ඇවිත් යන්න ඕනෑ. ආර්ථික සංවර්ධන ඇමැතිතුමා බැසිල් රාජපක්ෂ මැතිතුමා නිදාගන්නේ දවසකට පැය පහක් හයක් බව මමත් මෑතකදී දැනගත්තෙ. එතුමා නොනිදා රටට, ජාතියට සේවය කරනවා. ඔබතුමාලා වැඩ කරන්න. ඒවා විවෘත කරන්නට විවේචකයින්ට එන්න කියන්න.මේවා ජාතික වස්තුන්. ආණ්ඩුව ඒ බව තේරුම්ගෙන සෑම උදව්වක්ම මෙහි දියුණුවට ලබාදෙනවා. හරිම සතුටුයි! උන්වහන්සේ පැවසූහ.මහා සංඝරත්නය සමඟ ඇමැති බැසිල් රාජපක්ෂ ඇමැති මෛත්‍රීපාල සිරිසේන ඇතුළු මැති ඇමැතිවරුන් විවෘත කිරීමේ උලෙළට පැමිණි අවස්ථාව මෙම නව මාර්ගය නිසා සෝමාවතී චෛත්‍යය පුදබිමට යන බැතිමතුන්ට ද ඉමහත් පහසුවක් සැලසේ. බුදුරජාණන් වහන්සේගේ දළදා වහන්සේ තැන්පත් කර මෙම චෛත්‍යය ඉදිකර තිබේ. ඓතිහාසික සෝමාවතිය රජමහා විහාරාධිපති සියම් මහ නිකායේ මල්වතු පාර්ශ්වයේ නියෝජ්‍ය මහා ලේඛකාධිකාරි අතිගෞරවාර්හ පහමුණේ ශ්‍රී සුමංගල නාහිමියෝ ද මේ මාර්ගය පිළිබඳව සතුට පළකරති.ආශ්චර්යාත්මක බොහෝ දෑ සිදුවෙනවා. මේ චෛත්‍ය රාජයාණන්ගේ ගර්භයේ දී බුදුරජාණන් වහන්සේගේ දකුණු දන්ත ධාතූන් වහන්සේ තැන්පත් කොට තිබෙනවා. සේරුවිලත් - සෝමාවතිය පුදබිමත් ඓතිහාසික වැදගත්කම් රැසකින් යුක්තයි. මේ පින්බිම දෙක යා කරමින් නව මාර්ගයක් ඉදිකිරීම ඓතිහාසික වැඩක්. මේ සඳහා නායකත්වය දුන් මහින්ද රාජපක්ෂ ජනාධිපතිතුමාගේ නම ඉතිහාසගත වෙනවා.ත්‍රිකුණාමලය සිට මෙතැනට කිලෝමීටර් 54ක් තිබෙනවා. සෝමාවතියේ සිට පොලොන්නරුවට කිලෝමීටර් 40ක් තිබෙනවා. ඒ පාරත් දැන් නවීකරණය වෙනවා. කිලෝමීටර් 13ක් කොන්ක්‍රීට් කරනවා. ඉතිරි ටික කාපට් කරනවා. ඒ කටයුතු වේගවත් කරන ලෙසයි අපි ඉල්ලා සිටින්නේ. මේ වැඩ කරන ඇමැති බැසිල් රාජපක්ෂ, මෛත්‍රීපාල සිරිසේන ඇමැතිතුමන්ලා දිව්‍යලෝකයේ ඉපදෙනවා. ඒ තරම් වටිනා පින්කම් තමයි මේවා” උන්වහන්සේ පැවසූහ.පොලොන්නරුව දිස්ත්‍රික් ලේකම් නිමල් අබේසිරි මහතාසේරුවාවිල - සෝමාවතිය නව මාර්ගය ඉදිකිරීම නිසා බැතිමතුන්ට අත්වන පහසුව අතිවිශාලයි. මේ මාර්ගයේ රුපියල් මිලියන 400ක් වියදම් කොට ඉදිකළ යකඩ පාලම දිගින් මීටර් 183ක් වෙනවා. එය කන්දකාඩු පාලමයි. මහවැලි ගඟ හරහා ඉදිකළේ යැයි පැවසීය.සේරුවිල සිට සෝමාවතී යා කරමින් ඉදිකළ නව මාර්ගයේ පාලම් දෙකක් හමුවේ. ඉන් විශාලතම පාලම වන්නේ පෙර සවි වානේවලින් ඉදිකළ කන්දකාඩු පාලමයි. මෙහි දිග මීටර් 50කි. රජය මේ සඳහා කෝටි 40ක් වැය කර තිබේ. මාවිල්ආරු අමුණට පිරෙන මහවැලි ජලයේ වැඩි ජලය ත්‍රිකුණාමලයෙන් මුහුදට ගලාබසින්නේ මෙම කන්දකාඩු පාලම හරහා.අනෙක් පාලම වන්නේ වෙරුගල්ආරු පාලමයි. වානේවලින් ඉදිකර ඇති මෙම පාලම හරහා මහවැලි ජලය ගලා යයි. මනම්පිටිය ජල ගැලුම් නිම්නය හරහා එන මහවැලි ජලය වෙරුගල්ආරු පාලම අසල දී දෙකට බෙදේ. ඒ නිසා මෙම ස්ථානය ඩෙල්ටා භූ විෂමතා ලක්ෂණයක් ගනී.නව ප්‍රවේශ මාර්ගයේ ගමනාන්තය කිලෝ මීටර් 54ක දිගින් යුක්තය. ග්‍රෙවෙල් අතුරා පළල් කර ඇති මෙම මාර්ගය ඉදිකිරීම් ආරම්භ වූයේ 2008 වසරේ සේරුවිල පුදබිම ලෝක උරුමයක් කිරීමත් සමඟය. ඒ සඳහා මුල පිරුවේ එවකට හිටපු අගවිනිසුරු සරන් නන්ද සිල්වා මහතායි.එමනිසා මෙම මාර්ගය සරන් නන්ද සිල්වා මාවත ලෙස නම් කර තිබේ. ඒ මහතා ද මෙම අවස්ථාවට එක්විය. යුද ගැටුම් හේතුවෙන් මෙම මාර්ගය ස්ථාපනය කිරීමට එවකට බාධා ඇතිවිය. සේරුවිලට හෝ සෝමාවතියට එන බැතිමතුන් මෙම පුදබිම්වලට යෑමට හබරණ හරහා යා යුතු විය. ඒ සඳහා කිලෝමීටර් 200කට ආසන්න දුරක් තිබූ අතර නවමාර්ගය ඉදිකිරීම නිසා ගමන පැයකටත් අඩුවේ.බුදුරජාණන් වහන්සේගේ පාදස්පර්ශයෙන් ශුද්ධත්වයට පත්වූ මේ දෙනුවර පිහිටි පුදබිම් දෙක යාකරමින් ඉදිකළ නව මාර්ගය විවෘත කිරීමේ අවස්ථාවෙන් පසු සේරුවිල සිට සමාධි බුද්ධ ප්‍රතිමා වහන්සේ නමක් රිය පෙරහරින් වැඩම කරවූහ. එය සෝමාවතිය චෛත්‍යරාජයාණන් අබියස තැන්පත් කළේ අමාත්‍ය බැසිල් රාජපක්ෂ, මෛත්‍රීපාල සිරිසේන යන මහත්වරු විසිනි. මෙහිදී මහා සංඝරත්නය සෙත්පිරිත් සජ්ඣායනා කොට ආශිර්වාද ප්‍රාර්ථනා කළහ.සම්බුදු තෙමඟුල සිදුවූ අසිරිමත් වෙසඟ පොහෝ දින මේ පින්කම සිදු වූ අතර මේ පින්කම්වලට ගිහි පැවිදි අතිවිශාල පිරිසක් සහභාගි වී සිටියහ. ඔවුන්ගේ සාධු නාදය හා බුදුගුණ දහම් ගී මිහිර මැද පැවැති මේ පින්කම සැමට පින් ලැබෙන උතුම් පින්කමක්ම විය.ජයසිරි මුණසිංහඒ.වී. එම්.ගුණානන්ද(ත්‍රිකුණාමලය විශේෂ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af1306023</link>
    <topic>“සදෙව් පුතා” බහ තෝරන්න පටන්ගත්තේ මාස එකහමාරේ ඉඳන්</topic>
    <author>විස්තර හා ඡායාරූප</author>
    <content>- දරුවාගේ කිරිඅම්මා බිසෝමැණිකේමව් කුසින් උපදින දරුවකු ‘අම්මා’ – ‘තාත්තා’ යන වචන උච්චාරණය කිරීමට අඩුම ගණනේ අවුරුද්දක් වත් යා යුතුයි. එසේ වුවත් ඉපදී මාස හතරක් වූ ළදරුවකු කතා කරන්නේය යන කථාව පොලොන්නරුව වැවේතැන්න ප්‍රදේශය පුරා පැතිර ගියේය. ඇදහිය නොහැකි වූ මේ සිද්ධිය සොයාබැලීමට එම ළදරුවා ජීවත්වන පොළොන්නරුවේ වැවේතැන්න ගම්මානයේ නිවසට ගිය විට මේ සිඟිති ළදරුවා මවු තුරුළට වී නිදිසුව විඳීමට සැරසුණා පමණි.මෙම දරුවා උපත ලබා මාස එකහමාරක් පමණ යන විට ගෙදර සාලේ බිත්තියේ එල්ලා තිබෙන බුදුරුව තිබෙන කැලැන්ඩරය දෙස බලා සිනාසෙන්නත් එයාගේ භාෂාවෙන් කථාකරන්නත් පටන්ගත්තා යැයි දරුවාගේ දයාබර කිරි අම්මා වන ආර්.බී.බිසෝමැණිකේ මහත්මිය පැවසුවාය.වැවේතැන්න පදිංචි ප්‍රදීප් රුවන් වීරසේකර හා මධුෂිකා ප්‍රියන්ජිලා මවුපියන්ගේ කුළුඳුල් දරුවා වන සදෙව් නෙත්සර ගේ අපූරු ක්‍රියාකාරකම් පිළිබඳ ව තවදුරටත් අදහස් දැක්වූ බිසෝමැණිකේ මහත්මිය, දරුවා ඔඩොක්කුවේ තබා නිදිකරන විට බිත්තියේ බුදු පිළිමය දෙස බලාගෙන සිටිනවා.නොයෙක් වර සිනාසෙමින් යමක් කියනවා. වෙනත් රූපයක් පෙන්නුවොත් ඒ දෙස නොබලා අහක බලාගන්නවා. දැන් වයස මාස හතරක් වෙනවා. කාමරයේ සිට එළියට දරුවා ගෙන එන විට එක්වරම බලන්නේ බුද්ධ ප්‍රතිමාව දෙසයි. සුළු වේලාවකින් නින්දට සැරසී සිටි සිඟිත්තා මවත් සමඟ සාලයට පැමිණියාය.දැන් මගේ පුතාට වයස මාස 4යි. බිත්තියේ ගසා තිබෙන කැලැන්ඩරයේ තිබෙන බුද්ධ ප්‍රතිමාව දෙස බලා කථාකරන්න පටන්ගත්තේ මාස එකහමාරේදී. එසේ කියන විට දරුවා බුද්ධ ප්‍රතිමාව දෙස බලා සිනාසෙමින් යමක් කියන්නට විය. දරුවා යමක් කියන්නට උත්සාහ දරන බව අපට දැකගන්නට ලැබුණි.මේ පිළිබඳව අප සමඟ කථා කළ දරුවාගේ මව වන මධුෂිකා ප්‍රියන්ජිලා මහත්මිය,මේ සිද්ධියෙන් පසු අපි පුතාට පාට පාට පින්තූර පෙන්නුවා. ඒවා ;දස බලන්නේ නැහැ. දිනපතාම උදෑසන දරුවා නාවා සාලයේ නිදිකරවන විට ඒ බුදුපිළිමය දෙස බලා සිනාසෙමින් යමක් කියනවා.දරුවා කුසට ආ දිනයේ පටන් මට මස් මාංශ අප්‍රිය වුණා. මම එදා පටන් මේ දක්වා ඒවා අනුභව කරන්නේ නැහැ. දරුවා ඉපදෙන කොට මට කිසිම වේදනාවක් ඇති වුණේ නැහැ. කුස තුළ දරුවා සිටින කාලයේ සෑමදාම රාත්‍රියට මම පිරිත් කීවා. හැමදාම සිරිත් පරිදි බුදුන් වඳිනවා. මියගිය ඥාතීන්ට පින් පමුණුවනවා. මෙම දරුවාගේ අසාමාන්‍ය කථාකිරීම පිළිබඳව පොලොන්නරුව සිරිවිජයබා පිරිවෙනේ ආචාර්ය ගෞරව ශාස්ත්‍රවේදී කොබෙයිතුඩුවේ විජිත හිමියන් ගෙන් විමසුවෙමි.මෙම දරුවා මාස හතරක් වැනි කාලයකින් සිනාසීම – කථාකිරීම – අසාමාන්‍ය දෙයක්. මෙම දරුවා පෙර ආත්මයක බුදුදහම ගැඹුරින් ප්‍රගුණ කොට ඇති බව පෙන්නුම් කරයි.මේ ලොව ජීවත්වන විට පෙර ආත්මයක දැක පුරුදු හෝ ඇසුරු කළ අයෙකු දුටු විට ඉතා සුහද අන්දමට කථා බස් කරනවා.නොදැකපු අයෙකු සමඟ එවැනි දෙයක් කරන්නේ නැහැ. මේ දරුවා බුදුහිමියන්ට ගෞරවයෙන් පුද පුජා පැවැත්වූ බව ස්ථිරවම කියන්න පුළුවන්. මේ දරුවා සිනාසෙමින් බුදුහිමියන් රුව දෙස බලා යමක් කියන්නට උත්සාහ දරනවා. එය සුවිශේෂී දෙයක්. මේ දරුවාගේ මවුපියන් බුදුදහමට අනුව පිරිත් කියමින් කුස තුළ සිටි දරුවා රැකබලාගෙන තිබෙනවා. මෙයින් බුදුදහමේ සත්‍යය අවබෝධ කරගෙන දරුවාගේ බලාපොරොත්තු ඉටුකර තිබෙනවා යැයි උන්වහන්සේ ප්‍රකාශ කළහ.මෙවන් සිද්ධීන් දුර්ලභ වුණත් ලොව පුරා අසාමාන්‍ය හැකියාවන් ප්‍රදර්ශනය කරන පොඩිත්තන් සිටින බව නම් නොරහසකි. එවැනි අසාමාන්‍ය හැකියාවන් ප්‍රදර්ශනය කරන්නේ කෙසේද යන පැනයට දිය හැකි ඉතා වැදගත් සහ උතුම් උදාහරණ අපේ බෞද්ධ සාහිත්‍යයේ ඕනෑතරම් තිබේ.සාමාන්‍යයෙන් දරුවන් බහතෝරන වයස ආරම්භ කරන්නේ මාස 4 – 8 කාලය තුළදීය. මවගේ හැඟීම් තේරුම්ගෙන ඊට ප්‍රතිචාර දක්වමින් කට උල්කරගනිමින් නොයෙක් ශබ්ද පිටකරමින් මුලින්ම සිදුකරයි. මෙය භාෂාවේදීන් හා වාග් විද්‍යාඥයින් හඳුන්වන්නේ, ලාලනය හා කුජනය නමිනි. මෙම දරුවා එය කලින්ම සිදුකරයි. නූතන මනෝවිද්‍යාඥයින් පවා මෙවැනි සිදුවීම් පිළිබඳව ගැඹුරින් අධ්‍යයනය කොට තිබේ. පෙර භවයක් පිළිබඳව යළි යළිත් සිතන්නට එම හෙළිදරව් කිරීම් මහෝපකාරී වී ඇත.එඩ්ගා කේෂි නම් ප්‍රාතිහාර්ය දැක්වූ ස්වාපන නිද්‍රාවෙන් රෝග සුව කළ මිනිසා පෙරභවයන් හා වර්තමාන ජීවිතය අතර ඇති සම්බන්ධතාව හෙළිදරව් කළේය. මෙම දරුවාට පාරිසරික සාධක හා උත්තේජන සපයා තිබීමෙන් මීට පෙර භවයක බුදුරජාණන් වහන්සේ කෙරෙහි දැක්වූ අපරිමිත ගෞරවය හා භක්තිය මතුවීමක් විය හැකි බව බොහෝ දෙනකුගේ අදහස වේ.මෙම උතුම් දරුවන් ලබන මවුපියන් ද භාග්‍යවන්තයෝ වන අතර අනෙක් දෙමවුපියන්ට මෙය ආදර්ශයක් ද වනු ඇත.විස්තර හා ඡායාරූපගාමිණී ඔබේසේකර(පොලොන්නරුව විශේෂ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af1306024</link>
    <topic>අහක දාන කෑම බීම හරි හැටි ගබඩා කළොත් අපි ගොඩ!</topic>
    <author>අරුණි මුතුමලී</author>
    <content>අපේ ජීවන වියදම පිළිබඳව අපි කතා කරනවා. එහෙත් ඒ සියල්ලට හේතුවන පාරිසරික වෙනස්වීම අපට දැනෙන්නේ නැහැ. සුළි කුණාටුවක් ගංවතුරක්, නියඟයක්, සුනාමියක් ලෙස කඩාපාත් වූ විට හැර අපේ සාක්කුවට හෝ සිතට ගතට නොදැනෙන දේශගුණික විපර්යාස නිසා අද ලෝකයේ බොහෝ දෙනා විඳවනවා.ඉතා ඕනෑකමින් සිහි කළොත් මිසක ඔක්ලහෝමාවේ ටෝනේඩෝව ගැන සතියකට පසු අපට මතක නැහැ. එවැනි යම් පරිසර අර්බුදයක් ඊළඟ මොහොතේ අප ළඟ විය හැකි යැයි අපට නොසිතෙන තරමට ම අප ඒ පිළිබඳ අවධානයෙන් ඉවත් වෙලා. ඒත් විදුලිය, ආහාර, ඉන්ධන, ප්‍රවාහන ආදී සියල්ලෙහි අඩු වැඩිවීම් වලට අපට නොදැනීම මේ පාරිසරික සාධකය බලපාන බව අමුතුවෙන් කිව යුතු නැහැ.මෙහි ඊළඟ මහ ව්‍යසනය අපට දැනෙන්නේ ලෝකය පුරා ආහාර ජලය හිඟ වූ විටයි. ජගත් පරිසර දිනය ද “සිතන්න, ආහාර ගන්න, ඉතිරි කරන්න ඔබේ ආහාර නාස්තිය අඩු කරන්න” ලෙස තේමා වී ඇත්තේ මේ අනාගත ගැටලුව ලෝකය පුරා ආහාර ප්‍රශ්නයට විසඳුම් ලෙස දළඹුවන් ආදී කෘමි සතුන් පවා ආහාරයට ගන්නට තරම් තත්ත්වයක් මතු කර ඇති නිසයි. පරිසර දිනයේ තේමාව පිළිබඳව හා පරිසර දිනයේ කටයුතු ගැන විද්වතුන් කිහිප දෙනකු මෙසේ අදහස් දැක්වූවා.ලෝක ජනගහනයෙන්බිලියන 870 ක් බඩගින්නේමුලින් ම අප කරුණු විමසුවේ මධ්‍යම පරිසර අධිකාරියේ සභාපති විමල් රූබසිංහ මහතාගෙන්.“අද ලෝකයේ මිනිසුන් වෙනුවෙන් ආහාර ටොන් බිලියන 4 ක් වාර්ෂිකව නිපදවෙනවා. ඒත් ඉන් ඉන් බිලියන 1.3 ක් ම නිකරුණේ නාස්ති වෙනවා කියලයි ලෝක ආහාර හා කෘෂිකර්ම සංවිධානය කියන්නේ. එහෙම වෙද්දී බිලියන 7000 ක් වූ ලෝක ජනගහනයෙන් බිලියන 870 ක් ම ඉන්නේ බඩගින්නේ. දියුණු රටවල් නාස්ති කරන ටොන් මිලියන 222 ක ආහාර ප්‍රමාණය අරාබි උප සහරා ප්‍රදේශයේ වාර්ෂික නිෂ්පාදනයට සමානයි.අප අයත් වන ආසියානු පැසිපික් රටවල වැඩි පිරිසක් මන්දපෝෂණයෙන් පෙළෙන්නේ මේ ආහාර හිඟය නිසයි. ඒත් ඇමෙරිකාවේ වාර්ෂික ආහාර නිෂ්පාදනයෙන් සියයට 30 ක් ම පුදුම සහගත ලෙස අපතේ යනවා. එංගලන්තය වසරකට මිලට ගන්නා ආහාර ටොන් මිලියන 21.7 න් ටොන් මිලියන 6.7 ක් ම අපතේ හරිනවා.ඒ පමණක් නොවෙයි. ලෝකයේ ධාන්‍ය නිෂ්පාදනයෙන් ද විශාල පංගුවක් දැන හෝ නොදැන නැත්නම් නොසැලකිල්ල නිසා අස්වනු නෙලීමේ සිට ආහාර අනුභවය දක්වා ම අපතේ යනවා. මේ ආහාර නාස්තිය නිසා ඒවා නිපදවන්නට යෙදවු මුදල්, ජලය භුමි සම්පත්, බලශක්තිය, ශ්‍රමය ආදී සියල්ලමත් අපතේ යනවා වගේ ම ඒවා නිපදවීමේ දී නිකුත්වූ හරිත වායු කුණු කසළ නිසා ඇතිවන මීතේන් ආදී විෂ වායු ආදියෙන් පරිසරය දූෂණය වී දේශගුණික රටාවට අහිතකර බලපෑම් ද එල්ල වනවා.”“අප වගේ රටවල ආහාර නාස්තිය සිදුවන්නේ බොහෝ විට මුල් අවස්ථා එනම් අස්වනු නෙළීම, ප්‍රවාහනය, ගබඩා කිරීම, කල් තබා ගැනීම, ඇසුරුම් ක්‍රම ආදියට නිසි පහසුකම් අඩු වීම හා ප්‍රමාණවත් බවත් තාක්ෂණික අතින් දියුණු මට්ටමක නොතිබීමත් නිසයි. මේ සියල්ලෝ ම ඛේදජනක තත්ත්වය වන්නේ සංවර්ධනය වෙමින් පවතින රටවල පවතින සාගින්න, මන්ද පෝෂණය, ළදරු මරණ, නොවැඩුණු දරුවන්, ආබාධිත ජනගහනය ආදී සමාජ ප්‍රශ්න උග්‍රවීමයි.”ආහාර සුරක්ෂිතතාව සමඟමපෝෂණ සුරක්ෂිතතාව වැදගත්සභාපතිවරයාගේ ඒ ප්‍රකාශයට අපේ රටේ තත්ත්වය පිළිබඳ කරුණු එක් කළේ කෘෂිකර්ම හා ගොවිජන සේවා අමාත්‍යාංශයේ අතිරේක ලේකම් ආචාර්ය ඩී.බී.ටී. විජේරත්න මහතායි.“රටක් හැටියට අප නිෂ්පාදන කාර්යයෙන් හොඳ මට්ටමක ඉන්නවා. විශේෂයෙන් ප්‍රධාන ආහාරය වන සහල් නිෂ්පාදනය රටේ අවශ්‍යතාවට වඩා සියයට 20 න් වැඩි වුණේ පසුගිය වසර දෙකක් දැඩි නියඟය හා ගංවතුර ද තිබියදීයි. ඒ වගේ ම ප්‍රධාන සත්ත්ව ආහාර වන බඩ ඉරිඟු පිටරට යවන මට්ටමට දැන් පැමිණ තිබෙනවා.”“නමුත් එසේ ආහාර සුරක්ෂිතතාව තිබූ පමණින් රටක අනෙක් වැදගත් සාධකය වන පෝෂණ සුරක්ෂිතතාව තිබේ ද යන්න තරමක ප්‍රශ්නයක්. අප මස් මාංශ එමට භාවිත කරන රටක් නොවන නිසා අවශ්‍ය පෝෂණය එළවළුවලින් ම ලබාගැනීමේ දී අප ඒ සඳහා රනිල කුලේ මුං ඇට, කඩල, පරිප්පු ආදී දෑ අවශ්‍ය පමණ ආහාරයට ගන්නවාද යන්න ගැටලුවක්.සාමාන්‍යයෙන් පුද්ගලයකුට දිනකට අවශ්‍ය ඒ ආහාර ප්‍රමාණය ග්‍රෑම් 400 ක් වුවත් අපේ රටේ ජනතාව ගන්නේ ග්‍රෑම් 150 ක් පමණ නිසා නියමිත ප්‍රමාණය ලැබෙන්නේ නෑ. ඒ සමඟ ම ජීවන රටාවේ ස්වභාවය අනුව වැලඳෙන හෘදයාබාධ, අධික රුධිර පීඩනය, දියවැඩියාව, අංශභාගය, වැනි බෝ නොවන රෝගවලට ගොදුරු වන ප්‍රවණතාව වැඩි වෙනවා. ඒ වගේ ම අංශුමාත්‍ර මූලද්‍රව්‍යවල අඩුවීම පෝෂණය අත්‍යවශ්‍ය පළමු වසර පහ පමණ දරුවන්ගේ බුද්ධි වර්ධනයට වගේ ම ශාරීරික වර්ධනයට බලපානවා. එවිට වෙන රටවල උස මිනිසුන් සිටිද්දී අපේ රටේ අය කොටවීම ගෝලීයකරණයත් සමඟම ප්‍රශ්නයක් නොවන මට්ටම ඒමට පෝෂණ සුරක්ෂිතතාව අත්‍යවශ්‍යයි.”බස්නාහිර පළාතේ විශාල ආහාර නාස්තියක් තිබෙනවාඑහි ආදීනව පවසමින් ශ්‍රී ලංකා හරිත ව්‍යාපාරයේ සභාපති සුරංජන් කොඩිතුවක්කු මහතා පැවසුවේ මෙවැන්නකි.“මේ ආහාර නාස්තිය හා හිඟය නිසා ලොව පුරා අවුරුදු 5 ට අඩු දරුවන් 20000 ක් පමණ වසරකට මිය යනවා. ඊට අමතරව ආහාර නාස්තිය නිසා ජලය, බලශක්තිය, පාංශු සම්පත් ආදිය කෙතරම් නාස්තිවනවාද යන්න කීවොත් අපේ රටවල භාවිතා වුණු තිරසර ආහාර නිෂ්පාදන ක්‍රම යටතේ කිරි එළදෙනකගෙන් කිරි ලීටරයක් දොවා ගැනීමේ දී මෙන් නොව නවීන සංකීර්ණ තාක්ෂණික ක්‍රම යටතේ නූතන ගොවිපළක වැස්සියකගෙන් කිරි ලීටරයක් දොවා ගැනීමට ජලය ලීටර 1000 ක් සහ බලශක්තිය විශාල ප්‍රමාණයක් වැය වනවා. එක හැම්බේකන් කිලෝවක් නිපදවීමට ජලය ලීටර් 16000 ක් වැය වන බව සඳහන් වෙනවා. ”“අපේ රටේත් විශාල වශයෙන් ආහාර නාස්තිය සිදුවන්නේ කොළඹ නගරය ප්‍රමුඛ බස්නාහිර පළාත ආශ්‍රිතවයි. වෙන රටවලට සාපේක්ෂව කුසගින්න විශාල වශයෙන් පැතිරී නැති වුවත් පාරිභෝජනයේ අසමතුලිතතාවක් ප්‍රධාන වශයෙන් දියුණු නගර හා ඉහළ මධ්‍යම පන්තිය, ධනවතුන් අතර තිබෙනවා. ග්‍රාමීය මට්ටමින් දුප්පත් ප්‍රදේශවල නිරක්තිය මන්ද පෝෂණය පවතිනවා. මෙසේ පෝෂණ ඌනතා පැතිරී තිබෙන්නේ අපේ වැරදි ප්‍රචාරණ ක්‍රියාවලි හා ආකල්පමය වෙනස්කම් නිසයි. බටහිර ආකල්ප අවිචාරවත් ලෙස වැලඳ ගැනීම මෙයට ප්‍රධාන හේතුවයි.”ආහාර පරිභෝජනයට අමතරව මෙය අනෙක් සෑම අවස්ථාවක ම සිදුවන බව පෙන්වා දුන්නේ ශ්‍රී ජයවර්ධනපුර විශ්ව විද්‍යාලයේ පාරිසරික හා වන විද්‍යා අධ්‍යයන අංශයේ මහාචාර්ය හේමන්ති රණසිංහ මහත්මිය යි.බොහෝ වේලාවට මේ තත්ත්වය ඇතිවී තිබෙන්නේ අප අපේ ජීවිත ගැන නොහිතන නිසයි. තට්ටු ගෙදරක හෝ කාර්යාලයේ තට්ටුවක් දෙකක් සඳහා විදුලි සෝපානයකින් යාම, ගෙවල් වායු සමීකරණය කිරීම ජනෙල් දොරවල් වහගෙන සිටීම, වැනි දේ නිසා අපේ සෞඛ්‍ය මට්ටම වගේ ම බලශක්තියත් පිරිහෙනවා. ඕනෑ තරම් ආලෝකය, සුළඟ තිබෙන අප වගේ රටක ඒවා කාර්යක්ෂම ලෙස භාවිත නොකිරීමම අපරාධයක්.”“ඒ වගේ ම සුපිරි වෙළෙඳසල් ආශ්‍රිතව සිදුවන විශාලතම කනගාටුදායක විනාශය තමයි පොලිතින් බෑග් අධිපරිභෝජනය.අඩුම වශයෙන් ඒ ආයතනවල තිබෙන ප්‍රතිචක්‍රීකරණය කළහැකි මලු පිළිබඳ පාරිභෝගිකයාට මතක් කිරීමක්වත් සිදුවන්නේ නැහැ. බංගලිදේශය වැනි අපට වඩා අඩු මට්ටමක දියුණුවක් ඇති රටකටත් පොලිතින් භාවිතය නතර කළ හැකි වුණා නම් අපට බැරි ඇයි? කියන පැනය එනවා.”ඒ වගේ ම අපේ වාහනය, බලු කුඩුව පවා සෝදන්නේ පිරිසුදු ජලයෙන්. නමුත් ඉතා සුළු වියදමකින් ගෙදරක මුළුතැන්ගෙයි අපතේ යන ජලය වැසිකිළිය පිරිසුදු කිරීමට ආදී කටයුතුවලට යොදා ගන්න පුළුවන්.”“මේ දේවල් දරුවන්ගේ සිට ඉගැන්විය යුතුයි. සිංගප්පූරුව ලී ක්වැං යු නායකයා විසින් ඔය මට්ටමට ගෙනාවේ දැඩි නීති සමඟ දැනුම්වත් කිරීම නිවැරදිව කළ නිසයි. නමුත් අපේ සංවර්ධන ක්‍රියාවලියේ පවා පරිසර ප්‍රශ්න විසඳීමට යම් පිරිවැයක් දැරීමට වුවත් ඒ පිළිබඳ දැඩි අවධානය යොමු කළ යුත්තේ අනාගතයේ එයින් විශාල ලාභ ප්‍රයෝජන අත්වන නිසයි.”“විශේෂයෙන් අපේ කාෂි කාර්මික කටයුතුවලදී කෘෂිරසායන ද්‍රව්‍ය ආදිය නිසා ජලාශ දූෂණය වෙලා’. මා අත්දුටුවා එක් ජලාශයක සියයට 80 ක් සුපෝෂණය නිසා දූෂණය වී ඇති අයුරු. ඒ වගේ ම ජලාශය ළ¼ඟටම වන්නට කුඹුරු කිරීම නිසාත් මෙවැනි තත්ත්ව ඇති වෙනවා. රජරට වකුගඩු ප්‍රශ්නය එවැන්නක්. කෘෂි හා පළිබෝධ නාශක රසායන ද්‍රව්‍යවල බැර ලෝහ සමඟ ජලයේ ලවණතාව එක්වීමෙන් වකුගඩු රෝගවලට හේතුවන බව දැන් සොයාගෙන තිබෙනවා.ගබඩා කිරීමේදී හොඳ ඇසුරුම්භාවිත කළ යුතුයිමේ පිළිබඳව කෘෂිකර්ම අමාත්‍යාංශය මඟින් ගෙන ඇති වැඩ පිළිවෙළ පිළිබඳ අදහස් දැක්වූ අතිරේක ලේකම් ආචාර්ය ඩී.බී.ටී. විජේරත්න මහතා පවසන්නේ පොහොර නිර්දේශය යාවත්කාලීන කළේ මේ හේතු නිසා බවයි.“රජරට වකුගඩු රෝගීන්ගේ මුත්‍රා සාම්පලවල කෘෂි රසායන ද්‍රව්‍ය නිසා අවශේෂ වූ බැර ලෝහ ආදිය තිබූ බව පර්යේෂණවලින් හෙළි වී තිබුණා. 1950 දශකයේ රසායන පොහොර නිර්දේශ කළ පසු ඉන් සියයට 30 ක් ගස්වලට උරාගෙන ඉතිරියෙන් කොටසක් ජලයේ දියවීමත්, පසේ රැඳීමත් වසර හැට පහක් පමණ තිස්සේ සිදු වී තිබෙනවා. ලෝක ආහාර සංවිධානය පවා කියන්නේ හැකි තරම් රසායන ද්‍රව්‍ය යෙදීම අඩු කරන ලෙසයි. විශේෂයෙන් යූරියා නිසා ශාකවල මාංශල ගතිය වැඩිවීමෙන් පළිබෝධකයින්ට එය වාසිදායක වනවා. එවිට යළි පළිබෝධනාශක යෙදීමට ද සිදුවෙනවා.”“ආහාර දාමයේ පසු අස්වනු හානිය අඩු කිරීමට ද අප පුරුදු විය යුතුයි. අධිශීතකරණවල තැබූ ආහාර ගැනීම වැනි කල්තබා ගැනීමේ ක්‍රමවලට ද අප හුරු විය යුතුයි. ගබඩා කිරීමේදී හොඳ ඇසුරුම් යොදා ගැනීම ආදී ක්‍රමවේද අනුගමනයට පුරුදු වීමෙන් නාස්තිය අවම කර ගත හැකියි.” එමෙන් ම සෞඛ්‍ය සාධකය සලකා කාබනික පොහොර භාවිතයට ද දැන් ගොවීන් යොමු කිරීමට පියවර ගෙන තිබෙනවා.”මේ අතර සුරංජන් කොඩිතුවක්කු මහතා පෙන්වා දුන්නේ අපේ රටේ පිහිටීම අනුව සොබාදහමින් සියලු පරිසර සාධක ආශිර්වාදයක් ලෙස ලැබී ඇති බවයි.“නමුත් ආහාර වර්ග ආදිය 18 සියවසේ පැනවූ නීති රීති අනුව තවමත් විනාශ කර දමනවා. නමුත් ඒවා යාවත්කාලීන විය යුතුයි. නව තාක්ෂණය භාවිත කර සබුද්ධික අයුරින් අතිරික්ත ආහාර සුරක්ෂිත කිරීමේ වැඩපිළිවෙළක් ඇති කළ යුතුයි. ඒ සඳහා නිසි ප්‍රතිපත්ති හා සැලසුම් ඉහළ සිට පහළට ගලා ආ යුතුයි.”මහාචාර්ය හේමන්ති රණසිංහ මහත්මිය පෙන්වා දෙන්නේ ඒ ප්‍රතිපත්ති හා සැලසුම් ඇති කළ පමණින් පරිසරය සුරැකීම හෝ වෙනත් කටයුත්තක් සිදු නොවන බැවින් දැඩි දඬුවම් මුල් කාලයේ පැනවීම අවශ්‍ය බවයි.“විශේෂයෙන් ම පරිසරය පිළිබඳ පාසල් දරුවන් දැනුම්වත් කිරීම සඳහා සැකසූ විෂය මාලාව ජාතික අධ්‍යාපන ආයතනයෙන් භාෂා තුනටම පරිවර්තනය කළාට ද පසුව කිසිම දෙයක් නොවී සැඟව ගියා. ඒ නිසා අප අවධානය යොමු කළ යුත්තේ යම් වැඩපිළිවෙළක් ඇති කිරීමට මෙන් ම ඒ පිළිබඳ පසුවිපරම් කිරීම ද අත්‍යවශ්‍යයෙන් සිදුවනවා ද යන්නටයි. එසේ ම යම් කටයුත්තකදී දැනුම හැකියාව ඇති කිරීම, ඒ දැනුම සමඟ කටයුතු නොකරන්නේ නම් ඇඟට දැනෙන සාක්කුවට දැනෙන අයුරින් දඬුවම් ලබා දීම හා කටයුත්ත සිදුකිරීමට අවශ්‍ය පහසුකම්, වරප්‍රසාද හා ප්‍රමිතිය ඇති කිරීම ඉතා වැදගත්.”මෙසේ බලන කල ජෛව විවිධත්වයෙන් අනූන අපේ රටේ ස්වභාවික සම්පත් නිසි කළමනාකරණයකින් යුතුව ප්‍රයෝජනයට ගැනීම හා අතිරික්ත ආහාර නිෂ්පාදන සංරක්ෂණයට අදාළ වැඩපිළිවෙළ පහසුකම් මෙන් ම නීතිය නිසි පරිදි ක්‍රියාත්මක වන්නේ නම් ලොව බොහෝ රටවලට මතුවන පාරිසරික ප්‍රශ්න රැසකින් ගැලවී ආහාර සුරක්ෂිතතාවයෙන් ද අනූන රටක් ලෙස අනාගතයට මුහුණදිය හැකි බව සිහිනඟා ගැනීම කාගේත් වගකීමකි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af1306025</link>
    <topic>දායකයන් ගැන වෙහෙසුණු ලොකු හාමුදුරුවෝ</topic>
    <author>රංජිත් සියඹලාපිටිය</author>
    <content>ඌඩාපොල සුමනසිරි ලොකු හාමුදුරුවෝ වෙසක් පෝ දා හිමිදිරියේ අපවත් වී වදාළහ. වෙසක් පෝය දා තමන්ගේ අවසන් ගමන සිදු වන බවට උන් වහන්සේ තම සමීප දායකයින්ට කල් ඇතුව කියා තිබුණි. වැදගත් දේ එය නොවේ.අවුරුදු 72 ක් ආයු වළඳා පරලොව සැපත් වූ උන්වහන්සේගේ චරිත ලක්ෂණ වර්තමානයට ඉතා වැදගත් යැයි මට සිතේ. උන්වහන්සේ බලන්නට ගිය දිනෙක මා යන විට ආවාස ගේ පිටුපස සිට උන්වහන්සේ පැමිණියේ බර වැඩක් කළාක් මෙන් දහදිය පෙරාගෙනය.“ඇමැතිතුමා, මම ආවාසේ පිටි පස්සේ තියෙන මහ කලු ගලත් එක්ක ඔට්ටු වෙනව, පන්සලට ආ දවස්වල ඉඳල මම මහන්සි වෙලා තමයි මේ බිම හදා ගත්තේ. බලන්නකෝ මගේ අතේ හැටි...”උන්වහන්සේගේ දෑත් දිනපතා කැත්ත උදැල්ලේ යෙදෙන කම්කරුවකුගේ වාගේ ය. විදුහල්පතිවරයකු ලෙස විශ්‍රාමලත් අපේ හාමුදුරුවෝ තම වැටුපෙන් බොහෝ වැදගත් දේ කළේය.අවුරුද්දකට සැරයක් හොඳම දායකයා තෝරා ඔහුට තෑග්ගක් දීම, ඒ වගේම දායක පවුලක මරණයක් වූ විට රු. 8000 ක් ලබා දීම, දායක සභාවේ හොඳීන්ම කැප වී වැඩ කරන කණ්ඩායම වන්දනා ගමනක් කැඳවාගෙන යාම ආදි කටයුතු ය. තවත් වැදගත් තෑගි දීමක් උන්වහන්සේ තම පෞද්ගලික ධන පරිත්‍යාගයෙන් ඉටු කළේය. සිංහල බෞද්ධ පවුලක උපදින තුන්වැනි දරුවා වෙනුවෙන් රු. 10,000 ක් යොදවා බැංකු ස්ථිර තැන්පතුවක් ලබා දීම තිඹිරිපොල පන්සලේ හතර පේරුවේ දායක පවුල් වෙනුවෙන් ඉටු කෙරිණි. ආදාහන උත්සවය සඳහා ද දායකයන්ට කරදර නොකරන මෙන් ඉල්ලා සිටියත් ඒ සඳහා රුපියල් ලක්ෂ 03 ක පමණ මුදලක් උන්වහන්සේ තම විශ්‍රාම වැටුපෙන් රැස්කර තිබුණි.දානමානයකට ආරාධනා කරන්න ගිය ගැමියෙක් වැඩි හිතවත්කමට මොනව ද නායක හාමුදුරුවනේ විශේෂයෙන් හදන්න ඕනි යැයි ඇසුවහොත් උන්වහන්සේගෙන් ලැබෙන පිළිතුර වන්නේ, “විශේෂයෙන් මොනවත්ම නෑ, උපාසක මහත්තයා මස් මාංශ, පිළිහුඬු නැතිව ඕනම දෙයක් මම වළඳනවා. දානෙ දවසට අනිත් ඈයොත් ඒවා සප්පායම් නොවෙනවානම් හොඳයි.”උන්වහන්සේගේ සරල පිළිතුරයි. කරුණා පෙරදැරිව කනට ඇහෙන නෑහෙන හඬින් කරන මෙම ඉල්ලීම රාජාඥාවට වඩා අපේ ගැමියන්ට බලවත් ය.මෙසේ මුළු දිවියම සසුනට කැප කළ ?ඌඩාපොල සුමනසිරි නායක හාමුදුරුවන්ගේ ආදාහන පූජෝත්සවය පසුගියදා දෙහිඕවිට පවත්වන්නට යෙදුණි. වර්තමානයේ දී අපි මහා අභියෝග සේ කතාබහ කරන බොහෝ දේවලට පිළිතුර සොයා ගැනීමට අවශ්‍ය මඟ පෙන්වීම උන්වහන්සේ බුදු දහමේ එන අවිහිංසාවාදී, චාම් අපිස් ලක්ෂණය සම්පූර්ණයෙන්ම ආරක්ෂා කර ගනිමින් ඉටු කිරීමට උත්සාහ කර ඇතැයි මට සිතේ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af1306027</link>
    <topic>හසුවේදැයි බියෙන්...</topic>
    <author>නීතිඥ අනුර හෑගොඩ</author>
    <content>ග්‍රහචාරය අනුව හොඳ කාලයකට පසුව නරක කාලයක් ද නරක කාලයකට පසුව හොඳ කාලයක් ද ලබන්නට ඉඩ තිබේ. නරක කාලයට හිරේ විලංගුවේ වැටෙන්නට ද පුළුවන. බ්‍රිතාන්‍යයේ සමහර පිළිගත් රූපවාහිනී නිෂ්පාදකවරුන්, පුවත්පත් කර්තෘවරුන්, දේශපාලනඥයින් අද ග්‍රහචාරයේ අවපක්ෂයට මුහුණ දෙමින් සිටිති. පොලිසිවල උසාවිවල රස්තියාදු වෙති.වර්තමාන රැල්ලේ මූලික පරීක්ෂණය වූයේ ජිම් සැවිල් නම් වූ රූපවාහිනී වැඩසටහන් ඉදිරිපත් කරන්නාය. අසූ හතර හැවිරිදි වියේ දී ඔහු මියගිය පසු ඔහු විසින් කරන්නට යෙදුනැයි සැලකෙන ලිංගික අපචාර හාරසියයකට අධික ප්‍රමාණයක් අනාවරණය විය. එයින් සියයට අසූවක්ම වරද කරන ලද කාලයේ බාල වයස්කාරියෝය. ඔහු ජීවත්ව සිටියදී සමහර චෝදනා ඉදිරිපත් වුව ද පොලීසියේ මඟහැරීම නිසා ජිම් සැවිල් නීතිය හමුවට ආවේ නැත. ඔහු උසස් පොලිස් නිලධාරීන්ගේ හොඳ මිතුරකුව සිටියේය.කෙසේ වෙතත් ඔහුගේ ක්‍රියා පිළිබඳව සොයා බැලීමට පොලිසිය විසින් සැකසූ ක්‍රියාන්විතය වෙනස් මඟක් ගත්තේය. ජීවත්ව සිටින වයෝවෘද්ධ රූපවාහිනී සහ අනෙකුත් මාධ්‍යයන්හි නිරතව සිටි ප්‍රමුඛ පුද්ගලයන් ගණනාවක් විවිධ චෝදනා මත අත්අඩංගුවට ගෙන ප්‍රශ්න කිරීම පොලිසිය විසින් ආරම්භ කරන ලදී.එහි පළමු ගොදුර වූයේ ඕස්ට්‍රේලියානු ජාතික චිත්‍ර ශිල්පී රොල්ෆ් හැරිස්ය. ප්‍රකට රූපවාහිනී කාටුන් ගණනාවක නිර්මාතෘ වූ ඔහු අවුරුදු හතළිහකට පෙර කරන ලදැයි සැලකෙන අපචාරයකට චෝදනා ලැබීය. මහ රැජන විසින් ප්‍රදානය කරන ලද සී.බී.ඊ. නම් වූ නාමය මෙන්ම ඕස්ට්‍රේලියාවේ ඉහළම සම්මානය ද ලද ඔහුට විරුද්ධව දෙවන පැමිණිල්ල ද මේ වන විට ලැබී ඇත. එය ද විභාග වෙමින් පවතී. වයස අවුරුදු අසූ තුනක් වන ඔහු එම චෝදනාවලට නිවැරැදිකරු බව පවසා ඇත.ඊට අමතරව ඉහළ පෙළේ පුද්ගලයන් දොළොස් දෙනකු මේ වන විට පොලිස් අත්අඩංගුවට ගෙන ප්‍රශ්න කොට ඇත. ජමි ඩේවිඩ්සන්, ෆෙ‍්‍රඩි ස්ටාර් සහ ජිම් ටාබක් යන අංක එකේ විකට ශිල්පීන් ද, මැක්ස් ක්ලිෆඩ් නැමැති ප්‍රචාරක ප්‍රමුඛයා ද, ස්ටුවට් හෝල් නැමැති සුපතල බීබීසී නිවේදකයා ද, සුප්‍රකට ගායක හැරී ග්ලිටර් ද එංගලන්තයේ වැඩිම අලෙවියක් ඇති ‘සන්’ පුවත්පතේ හිටපු කර්තෘ එඩී ෂා ද අත්අඩංගුවට ගන්නා ලද අය අතර වේ. මහරැජනගේ ඕබීඊ සම්මානය ලබා ගත් ටාබක් ට ද අපචාර ;චීදනා එල්ල වී ඇත. ඔහු වසර පනහකටත් වඩා රූපවාහිනී ක්‍ෂේත්‍රයේ වැජඹෙමින් සිටි අයෙකි.මැක්ස් ක්ලිෆඩ් හට අපචාර චෝදනා 11ක් ඇති අතර ඔහුගේ නඩු විභාගය මැයි 28 දා වෙස්ට්මින්ස්ටර් මහෙස්ත්‍රාත් උසාවියේ දී ඇරඹීමට නියමිතය. මාධ්‍ය කරුවන්ගේ ඉතාම කිට්ටු හිතවතකුව සිටි ඔහු වැදගත් පුද්ගලයන් පිළිබඳව පුවත්පත් හි පළවීමට තිබෙන ප්‍රවෘත්ති සැර බාලකිරීමේ හැකියාවක් තිබූවකු වුවද ඔහු පිළිබඳ ප්‍රවෘත්තියට එසේ කළ නොහැකි වූ බව එයට ලැබුණු අතිවිශාල ප්‍රසිද්ධියෙන් පෙනී ගිය කරුණක් විය. හිටපු පුවත්පත් කර්තෘ එඩී ෂා චෝදනා ලැබ තිබෙන්නේත් අපචාර සිද්ධියකටය. එම නඩුව දැනට ලන්ඩනයේ අපරාධ නඩු මහාධිකරණයේ විභාග වෙමින් පවතී.මේ අතර රූපවාහිනී මාධ්‍යවේදියෙකු වූ ස්ටුවට් හෝල් අපයෝජන චෝදනා දහතුනකට වරද පිළිගෙන ඇත. ඔහුට දඬුවම් පැනැවීම ඉදිරි කාලයේ දී සිදුවනු ඇත.දැන් පරීක්ෂණය වෙනත් අතකට යොමුවී ඇත්තේ බ්‍රිතාන්‍ය පාර්ලිමේන්තුව දෙසටය. ඒ එහි නියෝජ්‍ය කතානායකවරයා විසින් දැනට වසර කීපයකට පෙර කරන ලදැයි කියන අපචාර පිළිබඳවය. දැනට දින දෙකකට පෙර ඔහුගේ පාර්ලිමේන්තු කාර්යාලය පිරික්සීමට පොලිස් කණ්ඩායමක් යැවුණු අතර එම චෝදනාවනට ඔහු නිවැරැදිකරු බව එකහෙළාම කියා සිටී.කෙසේ වෙතත්, සිවිල් කටයුතු කෙරෙහි කාලාවරෝධයක් ඇතත් අපරාධ සම්බන්ධයෙන් එසේ සිදුවන්නේ නැත. කොතරම් කලකට පසුව වුවද අපරාධකරුවා අල්ලාගෙන දඬුවම් පැමිණවීම නීතියේ පදනමය.හැටේ හැත්තෑවේ දශකයේ බැබළුණු මාධ්‍යවේදීන් ගණනාවක් මේ දිනවල නිදිවරමින් පොලිසිය කොයි මොහොතේ තමන්ගේ දොරට තට්ටු කරයිදෝ යන සැකයෙන් බියෙන් කල්ගෙවන බවට වාර්තා පළ වෙයි.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af1306028</link>
    <topic>කුඩු විකිණීම නතර කළාට ලොරියක් තෑගි කරයි</topic>
    <author>අමල් යශෝමන් ජයසිංහ</author>
    <content>“අනේ මහත්තයෝ... ඔය පාලම් බෝක්කු හදනවාට වැඩිය පිනක් අපේ දරු පවුල් රැකදෙනවා නම්. අපි හැම තිස්සෙම ජීවත්වෙන්නෙ බඩ පපුව ගින්දරින්.”කුඩා දරුවන් දෙදෙනකු ද කැටුව පැමිණි මවක් එක් දිනෙක ශ්‍රී ජයවර්ධනපුර කෝට්ටේ නගර සභාවේ උඩු මහලට ම පැමිණ එසේ කිය කියා හඬා වැලපෙන්නට වූවා ය. ඈ හඬා වැටුණේ කෝට්ටේ නගරාධිපති ආර්.ඒ.ඩී. ජනක රණවක මහතා හමුවේ ය. ඔහු ඇය අස්වයා ආපසු පිටත් කළ ද එතැන් සිට එහි නිලධාරින් සමඟ නගරාධිපතිවරයා කිසියම් කතිකාවකට ද එළැඹියේ ය.එම කාන්තාව හැඬුම් වැලපුම් මැද කී අඳෙීනාවට හේතු වූ කාරණය කෝට්ටේ අස්සක් මුල්ලක් නෑර උපන්දා සිට හොඳින් දැන සිටි නගරාධිපතිවරයාට ලිඛිත ව ද පැමිණිලි ගලා එන්නට විය. කෝට්ටේ මත්ද්‍රව්‍ය ජාවාරම ජයටම සිදුවේ. මත්ද්‍රව්‍ය අලෙවි කරන්නෝ ද ඔවුන් යටතේ පසුවෙන පිරිස් ද අත මිට ඇතිව යහමින් වැජඹෙති.කෝට්ටේ නගරාධිපති ආර්. ඒ. ඩී. ජනක රණවකමොවුන් කරා පැමිණෙන කුඩුලෝලීන්ගේ පවුල් කුටුම්භය ඉරිතලා දෙදරා ගොස් තිබේ. එවූ ලිපිවලින් කියැවුණේ මේවා ය. හද පාරවන තවත් සිදුවීමක් ද දැනගන්නට ලැබිණි. වියපත් අම්මා බැල මෙහෙවර පිණිස බංගලා කරා යවමින් ඇයට ලැබෙනා මුදල අම්මාගෙන් උදුරා මත් කුඩු පානයට වියදම් කරනා අධම පුත්‍රයකු ගැන ය.නගරාධිපතිවරයා තීන්දුවකට එළැඹියේ ය. කෝට්ටේ මත්ද්‍රව්‍ය අලෙවි කරන්නන් සිටිනතාක් එහි කිසිවකුට සෙතක් නොවේ. මේ රුදුරු උවදුර මුලිනුපුටා දැමිය යුතු ය. කෝට්ටේ පුරවරයෙන් මත්ද්‍රව්‍ය වසංගතය දුරැලා දැමීමට කිසියම් කාල සීමාවක් පොලිසියට ලැබ දුන්නේ ය. එහෙත් පොලිසිය ක්‍රියා කළ ද ඉන් සාර්ථක ප්‍රතිඵල නම් අත්නොවී ය.වැරදි වෘත්තියක යෙදෙන්නාට දඬුවම් පැමිණ වුව ද යළි ඔහු එම වරදේ ම බැඳෙන්නේ වරදින් නිවැරදි වූ තැන අතේ පිච්චියක් නැතිව යන බැවිනි. වැරදි වෘත්තියට දඬුවමක් නොව ඔහු පුනරුත්ථාපනය කොට වරදින් මුදවා සිතැඟි විකල්ප වෘත්තියකට යොමුකර ලීම සුදුසුම පියවර යැයි ප්‍රකාශ කළ නගරාධිපතිවරයා තම වැඩපිළිවෙළ එහි නිලධාරින් හමුවේ තැබුවේ ය. සියලු නිලධාරීන් ඒ සඳහා කැප වූහ. නගර සභා රැස්වීමේදී ද විපක්ෂ කණ්ඩායම දැනුම්වත් කළේ ය. අය - වැය වාරයේ දී මත්ද්‍රව්‍ය අලෙවි කරන්නන් පුනරුත්ථාපනය කර ඔවුනට රුචි ස්වයං ව්‍යාපාරයකට අතදීම සඳහා ;යීජනා ස්ථිරත්වයෙන් දස ලක්ෂ පහක මුදලක් ද වෙන් කැරිණි.‘සුසන්ත’ දිනකට රුපියල් ලක්ෂයකට එහා ගිය වියදමකට හුරු ව සිටින්නෙකි. අහර වේල් තුනම ඉහළ පෙළේ මට්ටමින් සප්පායම් වූ ඔහු තම අත්වැස්සන් පිරිසට ද අත දිග හැර වියදම් කළේ ය. මත්කුඩු පානයට ලෝලී වූවනට ඔහු පෙනුණේ දෙව්ලොවින් බට අයකු විලසිනි. එහෙත් කිසිදිනෙක දුම්වැටියක් හෝ තොලඟ තබා ඇත්තේ ඔහු නොවේ.මේ වනවිට අඳුරේ යන්නවුන් ආලෝකයට ගෙන ඒමේ නගරාධිපතිවරයාගේ මහඟු වැඩපිළිවෙළට විද්වත් මණ්ඩලයක් ද පත්කොට තිබිණි. මත්ද්‍රව්‍යයනට සම්බන්ධ වූවන් පුනරුත්ථාපනය කිරීම සඳහා වන එම සාකච්ඡාවට මත්ද්‍රව්‍ය නිවාරණ කමිටුවේ සභාපතිවරයා වූයේ ඉංජිනේරු ප්‍රභාත් එම්. අබයසේකර මහතා ය.සායනික මනෝ විද්‍යාඥ අමල්කා එදිරිසිංහ, බ.ප. ජ්‍යෙෂ්ඨ නියෝජ්‍ය පොලිස්පති අනුර සේනානායක, බ.ප. නියෝජ්‍ය පොලිස්පති සුමිත් එදිරිසිංහ, හිටපු සේනාවිධායක මේජර් ජනරාල් ජන්මික ලියනගේ, නියෝජ්‍ය පොලිස්පති කේ.කේ. පතිරණ, උප කුලපති විවෘත විශ්වවිද්‍යාලයය, සමාජ විද්‍යා මහාචාර්ය වෛද්‍ය නීලමණී රණසිංහ, ආයුර්වේද විශේෂඥ වෛද්‍ය එන්. කරුණාරත්න යන මහත්ම මහත්මීන්ගෙන් ද විද්වත් මණ්ඩලය සමන්විත විය.මත්ද්‍රව්‍ය අලෙවිය නිසා ම පස් වාරයක් බන්ධනාගාර ගත වූ ඔහුගේ වැරැදි වෘත්තියෙන් පවුල් කුටුම්භය දෙදරා ගිය මවුපිය, බිරින්දෑවරුන්ගෙන් ශාප ලද්දා වූ සුසන්තගේ කරුම ජීවිතයට තිත තැබිණි. පුනරුත්ථාපනය පිළිබඳ විශේෂ පුහුණු පාඨමාලාවට බඳුන් වූ සුසන්ත මිනිසකු සේ හිස ඔසවා හදවතින් ම සිනාසුණේ ය. දෑත් එකතු කොට නගරාධිපති ජනක රණවක මහතාට පින් දුන්නේය. “සර් දැන් මට ජීවිතය දැනෙනවා.”මාළු වෙළෙඳාමේ දැනුමැති සුසන්ත අළු ගසාදා නැගිට්ටා සේ ය. “රුපියල් නව ලක්ෂයකට එහා ගිය ඩිමෝ බට්ටා ලොරි රථයක් නගරාධිපතිවරයා ප්‍රධාන පිරිසක් හමුවේ ප්‍රදානය කැරිණි. සැබැවින් ම එහි මූල්‍ය වගවීම ඔහු නොව නගරාධිපතිවරයා ම විය.නාවල හන්දියේ අදත් ඔහු සාධාරණ මාළු වෙළෙඳාමේ ය. එහෙත් මළමිනියත් ආදායම් මඟක් කර ගන්නා නරුමයින් ද වෙසෙන සමාජයක එක් පොලිස් කොස්තාපල්වරයෙක් ඔහුගේ ඇඟට කඩා පැන්නේ ය. “නගරාධිපතිගෙ කෙරුවාවට උඹ කුඩු බිස්නස් අත්හැරියා නේද යකෝ” අපියි පොලිසිය. උඹ කුඩු බිස්නස් කරපන්” යැයි කියා පහර දී ඔහුගේ දතක් කඩා තවත් දත් තුනක් බුරුල් කර හැරියේ ය.මත්ද්‍රව්‍ය අලෙවියෙන් මිදී පුනරුත්ථාපනය වූ සුසන්තට නගරාධිපති ජනක රණවක මහතා මාළු වෙළඳාමට ඩිමෝ බට්ටා රියක් පිරිනැමූ අයුරු. පළාත් සභා මන්ත්‍රී ඉසුර දේවප්‍රිය, නාගරික මන්ත්‍රී දීපාල් චන්ද්‍රකාන්ත මහත්වරුන් ඇතුළු නගර සභා නිලධාරීන් පිරිසක් ද මෙහි වෙති.“මහත්තයෝ, ඕකුන් එදා මං ගාව කුක්කො වගේ. එදා මගෙ නරක බිස්නස් එකේ සල්ලි වලින් උන්ටත් වාසි වුණ නිසා. අද ඒ වාසි නැති හින්දා මට ගැහුවා.” ඔහු පොලිස්පති එන්.කේ. ඉලංගකෝන් මහතාට ද ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාට ද පැමිණිලි කර සිටියේ ය.කෝට්ටේ මත්කුඩු අලෙවියේ යෙදුණු කාන්තාවක් කිහිපවරක් සිරගත වුණා. දැන් ඇයත් වරද තේරුම් අරන්. ඇය මැහුමට ගෙතුමට දක්ෂියක්. මේ වෙසක් උත්සවයට සමගාමීව ඇයට මැහුම් ව්‍යාපාරය අරඹන්න නගරාධිපතිතුමා ඇයට අත දෙන්න සුදානමින් ඉන්නේ” එසේ අපට කීවේ නගරාධිපතිවරයාගේ උපදේශක එම්.ඒ. අස්ලම් මහතා ය.කෝට්ටේ මත්ද්‍රව්‍ය අලෙවියේ යෙදුණු 64. දෙනකු මේ වනවිට දෙපයින් නැගිටුවා ලෝකය සැබෑවට දකින්නට මෙම මහඟු වැඩ සටහන යටතේ වරම් ලබා තිබේ. පොලිසියේ ඉහළ නිලධාරීනට මත්ද්‍රව්‍ය උවදුර පිළිලයක් වුව ද ඇතැම් නිලධාරිනට එයම කරල පැහුණු අවස්ථාවක් ම විය. නීති විරෝධී මත්පැන් උවදුර ද බොහෝ දුරට අඩු වී ගොසිනි.මෙම සද්කාර්යය පිළිබඳ සවනත වැකුණු මහින්ද රාජපක්ෂ ජනාධිපතිතුමා ප්‍රකාශ කරන ලද්දේ කෝට්ටේ නගරාධිපතිවරයාගේ මහඟු වැඩපිළිවෙළ දිවයින පුරා සෙසු පළාත් පාලන ආයතනවල ප්‍රධානීන් ද අවධානයට ගතයුතු බව ය. ආරක්ෂක ලේකම් ගෝඨාභය රාජපක්ෂ මහතාගේ ද නොමඳ පැසසුමට ලක්වූ මෙම සද්කාර්යය නොනැවතී ඉදිරියට ගෙන යාමට ද උපදෙස් ලබාදී තිබේ.මත්ද්‍රව්‍ය භීතියෙන් ඇළලී ගිය කෝට්ටේ පුරවරයේ මත්ද්‍රව්‍ය භීතිකාවට නැවතීමේ ලකුණ එළැඹෙමින් පවතී. අලෙවිකරුවනට අනුගාමිකවූවෝ විශාල පිරිසක් පුනරුත්ථාපනයෙන් අනතුරුව ස්වයං රැකියාවන්හි යෙදෙන්නේ හරි මග දුටුවා යැයි අනුනට ද ඇසෙන සේ පවසමිනි.ප්‍රාදේශීය බලධරයිනි, ඔබටයි මේ! ජනී ජනයාගේ හෙට දවස ද මල් කැකුළුවන් දරුවන්ගේ අනාගතය සිනාවෙන් සරසනු වස් කෝට්ටේ නගර සභාවේ මහගු වැඩපිළිවෙළ කාගේත් ආදර්ශයට හේතු වනු ඇත.අමල් යශෝමන් ජයසිංහපිංතූර - නන්ද ඒකනායකකෝට්ටේ මධ්‍යම සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af1306029</link>
    <topic>පිබිදෙන පුබුදු රටම පුබුදයි</topic>
    <author>රූපාන්ති බුලත්සිංහල</author>
    <content>තවමත් අහස අඳුරු ය. එහෙත් සඳ හිමින් හිමින් මෝදු වෙයි. තරු දහසේ ආලෝකය මඳ ය. එවන් සඳවන් පුතෙක් ගැන මේ කතාව. සඳක් සේ ආලෝකය දෙන්නට පුබුදුට හැකි වුණේ තම හැකියාව නිසා ය. ඒ ගැන ඇති අහිංසක සතුට ඔහු බෙදා ගත්තේ මෙලෙසින්.මං කුඩා කාලේ ඉඳලා ම අලුත් අලුත් දේ හදාගන්නත් අත්හදා බලන්නත් ගොඩක් කැමැතියි. ගෙදර හැම දෙනා ගෙන් ම සහයෝගය ලැබුණා. නොයෙක් අවස්ථාවල මං නව නිපැයුම් තරගවලට ඉදිරිපත් කළා. හැබැයි ඒ හැම දෙයක් ම ජයග්‍රහණය කළේ නැහැ.දිනුවේ නැහැ කියලා මං අධෛර්යවත් වුණේ නැහැ. තව තවත් නිර්මාණ ඉදිරිපත් කළා. මං ප්‍රාථමික අධ්‍යාපනය ලැබුවේ ආ/ අලුත්දිවුල්වැව විද්‍යාලයේ. ඊට පස්සේ මිහින්තලේ මහා විද්‍යාලයට උසස් පෙළ කරන්න ආවා. උසස් පෙළ කරන්නේ කලා විෂයන් වලින්. තොරතුරු තාක්ෂණය සිංහල, භූගෝල විද්‍යාව, ඉලෙක්ට්‍රොනික්, මට මේ විෂයන් අතරින් ඉලෙක්ටෙ‍්‍රානික් විද්‍යාවට ගොඩක් කැමැතියි. හැම වෙලාවකම අලුත් දෙයක් කරන්න මං හිත යොමු කරනවා. අලුත් නිර්මාණයක් කළහම හිතට ලැබෙන සතුට වගේ ම බුද්ධියත් දියුණු වෙනවා.මං එක පාරක් කළා ස්ථුලතාව අඩු කරගන්න යන්ත්‍රයක්. මේක රෙදි සෝදන යන්ත්‍රයකට සවිකරලා තමයි නිර්මාණය කළේ. ඒ මැෂිම පාගන කොට රෙදි සෝදන යන්ත්‍රයත් වැඩ කරනවා. ඒකෙන් රෙදි ටිකත් සේදෙනවා. මේ වගේ කාල කාර්යක්ෂමතාව නිසා වැඩ ඵලදායිතාවක් මේ යන්ත්‍රයේ තිබුණා.අපේ පාසලේ තාක්ෂණ ගුරුවරයාගෙන් මට ලැබෙන සහයෝගය අමතක කරන්න බැහැ. හැම වෙලාවේ ම අපිව නව නිර්මාණවලට යොමු කිරීම එතුමාගේ අරමුණයි. මෙවර මං නිර්මාණය කළේ නියර රහින යන්ත්‍රයක්. ගොවීන්ට තිබෙන අපහසුතාව අඩු කරන්න හිතාගෙන තමයි මං මේ යන්ත්‍ර නිෂ්පාදනය කළේ ගොවීන්ට තමන්ගේ කමතේ කාර්යය වඩාත් ඵලදායි මෙන් ම කාර්යක්ෂමව කරගෙන යන්න මෙය ඉවහල් වෙනවා.ඇත්තටම මං මේ දක්ෂතාව වැඩි දියුණු කරගන්න කැමැතියි. අලුත්දිවුල්වැව සෙව්වන්දි මෝටර්ස්වල ආර්. ෂෙල්ටන් මහත්මයාගෙන් මට ලැබුණු සහයෝගය අමතක කරන්න බැහැ. හිටපු උතුරු මැද පළාත් මහ ඇමැති බර්ටි ප්‍රේමලාල් මහතා වගේ ම දැන් සිටින මහ ඇමැති එස්.එම්. රංජිත් මහතාගෙනුත් විශාල සහයෝගයක් ලැබුණා.කපිල සර් වගේ ම අපේ විදුහල්පති උපුල් චන්ද්‍රසේකර මහතාත් පාසලේ සිසුවන් ගේ දෙමව්පියොත් මට උදව් කළා. ඇත්තටම ආර්ථික ප්‍රශ්නවල ප්‍රබල බව නිසා සීමාවක් තියෙනවා. නැත්නම් නිර්මාණ කිරීමේ අසීරුතාවක් නෑ. ව්‍යාපාර ක්ෂේත්‍රයේ ඉහළටම යන්නත්, මේ නිෂ්පාදනය තව දියුණු කරගන්නත් මගේ අදහසක් තියෙනවා. ඇත්තටම ආර්ථික පහසුකම් ප්‍රමාණවත් නෑ. ඒ සඳහා කවුරු හරි උපකාර කරනවා නම් ඒක හොඳ දෙයක්.”ලෝකයේ කිසිම රටක මෙතෙක් පුබුදු දිනේෂ් කපුගේ සැදූ යන්ත්‍රයක් කවුරුත් සාදා නොමැති අතර පැය දෙකක කාලයක කුඹුරු අක්කර දෙකක නියර රැහීමට ඊට හැකි ය. අත්ට්‍රැක්ටරයකට වඩා කුඩා යන්ත්‍රයක් වෙත මේ යන්ත්‍රයම ඉන්ධන ලෙස ඩීසල් යොදාගත හැකි අතර කාර්යක්ෂමතාව ඉතාමත් අධික ය.ජනාධිපතිතුමා අතින් පුබුදු ත්‍යාග ලබමින්...ඇමරිකාවේ ඇරිසෝනා ප්‍රාන්තයේ පීනික්ස් නගරයේ පසුගිය 12 වෙනිදා සිට 17 වෙනිදා තෙක් පැවැති මේ තරගයෙන් රටවල් හැටක් අබිබවා ශ්‍රී ලංකාව හිමිකරගත් ජයග්‍රහණය පිළිබඳව තම ප්‍රසාදය පළ කළ ජනාධිපතිතුමා පුබුදු දිනේෂ් කපුගේට තිළිණ ප්‍රදානය කිරීමක් පසු ගියදා අරලියගහ මන්දිරයේ දී සිදු කෙරුණි.මේ පිළිබඳ අදහස් දැක්වූ පුබුදු ගේ තාක්ෂණ ගුරුතුමා දැක්වූයේ මෙවැනි අදහසකි. මම දක්ෂ තාක්ෂණික හැකියා තිබෙන සිසුන්ට මඟ පෙන්වන්න කැමැතියි. ඇත්තටම උතුරු මැද පළාතේ සිසුන් මේ සඳහා හරි ම උනන්දුයි. එකවරක් ලංකාවේ පැවැති තාක්ෂණ තරගයකදී මගේ සිසුන් තිදෙනෙක් ම ප්‍රථම, දෙවැනි, තෙවැනි ස්ථාන ලබාගත්තා.පුබුදුටත් මම කළේ මඟ පෙන්වීමක්. ඕනෑම දෙයක් කියලා දුන්නහම අවබෝධ කර ගැනීමේ හැකියාව පුබුදුට තියෙනවා. එයාට අවශ්‍ය උපදෙස් නිසි ලෙස දෙන්නයි ඕනෙ. වටහා ගැනීමත් කාර්ය ශූරත්වයත් ඔහු සතුව තියෙනවා. මේ දරුවාට උසස් පෙළින් පසු ලැබෙන ප්‍රතිඵල මත ඇමරිකාවේ විශ්ව විද්‍යාලයක වැඩිපුර අධ්‍යාපනය හදාරන්න අවස්ථාව ලැබුණා. ඒක රටේත් ලොකු ජයග්‍රහණයක්. මේ සඳහා උනන්දු වුණු ශ්‍රී ලංකා ඉංජිනේරු ආයතනයටත්, ජාතික විද්‍යා පදනමටත් අධ්‍යාපන අමාත්‍යාංශයටත් අපේ ස්තුතිය හිමිවෙනවා.”පුංචි පුංචි දැනුමෙනා, පුංචි ළමෝ පඬිවෙනා යැයි කවි දෙපදයක් සිහි ගැන්වේ. එහෙත් ඔවුන්ගේ ආර්ථිකය එයට හරස් වේ නම් එය කොතරම් අභාග්‍යයක් ද? මේ දරුවාට මෙන් තාක්ෂණ ගුරුතුමා වූ කපිල මහතාට ද ඒ ආර්ථිකය හරස් වී ඇත. එහෙත් ඔවුන්ගේ හෙට දවස ආලෝකවත් විය යුතුය.ඒ ආලෝකයෙන් හෙට දින මුළුමහත් රටම ආලෝකවත් වනු ඇත. ඔවුන්ගේ අනාගතය සහ ශිල්පීඥානය ප්‍රගුණ කිරීමට ඔබගෙන් දායකත්වයක් ලැබේ නම් අපි එය අගය කරමු. එය ඔවුන් වෙනුවෙන් නොව මුළු රටම වෙනුවෙනි. එයින් පුබුදු තරුවක් නොවී සඳක් වෙනු ඇත. ඒ සඳ එළිය ඔබට මට පමණක් නොව මුළු රටටමය.රූපාන්ති බුලත්සිංහලඅමිල ප්‍රභාත් වනසිංහසේයාරූ-අමිල ප්‍රභාත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af13060210</link>
    <topic>‘මාත් මැරෙන්නයි ගියේ ඒත් වස කුප්පිය බිඳුණා’</topic>
    <author>කීර්ති මෙන්ඩිස්</author>
    <content>මම තක්ෂිලාත් එක්ක යාළුවුණේ එයා ඉස්කෝලේ යන කාලෙදි. අපි දෙන්න දැකලා හිනාවෙලා කතා කරලා තමයි ආදරය කරන්න පටන් ගත්තේ... ඒ මීට අවුරුදු හතකට කලියෙන්...””දෙපැත්තේම ගෙවල් අපිට කැමති වෙලා තියෙද්දීත් එකපාරටම එයා මට අකමැති බවක් පෙන්නුවා. පස්සෙ එයාලගේ අම්මත් මට අකමැති බව කිව්වා. පස්සේ තමයි මම දැනගත්තේ එයාට තව කොල්ලෙක් ඉන්නවා කියලා. ඒ සේරම වුණේ තක්ෂිලා ජොබ් එකට ගියාට පස්සේ...””එයාගේ අලුත් බෝයිෆෙන්ඩ් වැඩ කළේත් එයා වැඩ කරන තැනමයි. එදා උදේ මම එයාව හම්බවෙන්න ගියේ දෙකෙන් එකක් බේරගන්නයි. එයා මාව හම්බවෙන්න ආවේ අලුත් බෝයිෆ්‍රෙන්ඩ් එක්ක... අපිට කරදර කරන්න එපා අපි බඳින්නයි ඉන්නෙ කියලා තක්ෂිලා කියද්දී මගේ හිතට ආවේ ලොකු වෛරයක්...”ඉකුත් 28 වැනිදා රාත්‍රී අනුරාධපුර උරුගස්වැව හන්දිය ඥානික්කුලම අභයපුර මධ්‍යම පාන්තික නිවාස යෝජනා ක්‍රමයේ නිවෙසක මවක හා දියණිය කපා කොටා ඝාතනය කිරීමේ සිද්ධිය සම්බන්ධයෙන් පොලිසිය මඟින් අත්අඩංගුවට ගත් සැකකාර තරුණයා පොලීසිය හමුවේ එසේ පැවැසීය. මෙම සිද්ධියෙන් මියගියේ හැට හැවිරිදි ශීලා කරුණාරත්න මහත්මිය හා ඇගේ දියණිය තක්ෂිලා දර්ශනමාලි කරුණාරත්න මෙනෙවිය බව පොලීසිය කීය. ඝාතක තරුණයා එල්ල කළ මන්න පහරින් ශීලාගේ සැමියා වූ පී. බී. කරුණාරත්න මහතා බරපතළ තුවාල ලැබ රෝහල්ගත කොට ඇත.මරා දමන ලද තක්ෂිලා විසිතුන් හැවිරිදිය. අනුරාධපුර ජාතික ජල සම්පාදන කාර්යාලයේ සහකාර විගණන නිලධාරිනියක ලෙස ඇය සේවය කළාය. ඇය රැකියාවට ගොස් ඇත්තේ ද මීට මාස දහයකට පෙරය. තුවාල ලැබු ඇගේ පියා ද ජාතික ජල සම්පාදන හා ජලපවාහන මණ්ඩලයේ සේවය කිරීමෙන් අනතුරුව විශ්‍රාම ගොස් සිටියේය. මියයන විට අනියම් සේවිකාවක ලෙස රැකියාව කළ ඇය ඉදිරියේ දී ස්ථිර සේවයට අනුයුක්ත කිරීමට නියමිතව තිබිණි.ඝාතනය සැලවීමත් සමඟ එතැනට පැමිණි පොලිස් නිලධාරීන්ට දකින්නට ලැබුණේ ප්‍රාණය නිරුද්ධ තක්ෂිලා දියණියගේත් මව ශිලාගේත් මළසිරුරුය. බරපතළ තුවාල ලැබු කරුණාරත්න ඒ වන විටත් අසල්වාසීන් විසින් රෝහලට ඇතුළත් කරනු ලැබ සිටියේය. හිසට එල්ල වූ මන්න පහර හේතුවෙන් බාහිරව මෙන්ම අභ්‍යන්තරව ද තුවාල වීම නිසා මොළයට රුධිරය ගලා ඇති බැවින් ඔහුගේ තත්ත්වය ද බරපතළ විය.සැකකාර තරුණයා මෙවන් ඝාතනයක් සිදුකළේ මන්දැයි කරුණු කාරණා සෙවීම පොලීසියේ මුල්ම කාර්යය විය. මරා දමන ලද තක්ෂිලා සමඟ වසර ගණනාවක් පුරා පැවැති ප්‍රේම සබඳකමක තොරතුරු පොලීසියට ගලා එන්නේ ඉන් අනතුරුවය. ඒ අනුව ලැබුණු සාක්කි මත ප්‍රේමවන්ත ඝාතකයා එදින උදේ තක්ෂිලා හමුවීමට පැමිණි බවට ලැබුණු තොරතුරු මත පොලීසිය සැකකරු සොයා යන්නට විය.සැකකරු ඒ වන විටත් අනුරාධපුර ථූපාරාම පාරේ සිය නිවෙසට ගොස් ලේ තැවරුණු ඇඳුම් ගලවා දමා ඝාතනයට උපයෝගී කරගත් මන්නය ද සඟවා දිය නා පිරිසිදු වී ඇත. ඉන් පසුව වෙනස් ඇඳුමක් ඇඳගෙන අනුරාධපුරයට ගොස් කොළඹ බලා යන බස්රියකට ගොඩ වී තඹුත්තේගම ප්‍රදේශයේ දී බස්රියෙන් බැස ඇත්තේ සිදුවූ දේ මවට පවසා ඉන් අනතුරුව තමා ද වස පානය කිරීමේ අදහසින්ය.පොලීසිය ථූපාරාම පාරේ සැකකරුගේ නිවෙසට ගිය ද සැකකරු නිවසේ සිටියේ නැත. කොයි මොහොතක හෝ ඔහු නිවෙසට එනු ඇතැයි සිතූ පොලිස් නිලධාරීහු ඒ අසල මහ රැකවල් දා ගෙන සිටියහ.තඹුත්තේගමින් බැසගත් සැකකරු සිය නිවෙසට එන්නේ ඔය අතරය. ඒ සැණින් සැඟවුණු නිලධාරීන් ඔහු අල්ලා ගැනීමට පැමිණිය ද ඔවුන් පොලීසියෙන් බව තේරුම් ගත් සැකකරු එතැනින් පලා ගියේය. එහෙත් ඔහු පසුපස ලුහු බැඳ ගිය නිලධාරීන් සැකකරු කොටුකර ගත්තේ මහත් පරිශ්‍රමයක් දරාය.සැකකරුගෙන් කළ ප්‍රශ්න කිරීම්වලින් පසු ඝාතනයට උපයෝගී කරගත් කඩුව ද සිද්ධිය වූ මොහොතේ ඇඳ සිටි ලේ තැවරුණු ඇඳුම් ද පොලීසිය සොයා ගත්තේය. සිය පෙම්වතිය බලන්නට යන්නට උපයෝගී කරගත් මෝටර් සයිකලය ද පොලිස් අත්අඩංගුවට පත්විය.සැකකරුගෙන් දීර්ඝ ලෙස ප්‍රශ්න කළ පොලීසියට මෙහිදී අනාවරණය වූයේ ප්‍රේමයට පිටුපෑම නිසා ඇතිවූ වෛරයට මෙම ද්විත්ව ඝාතනය සිදුකර ඇති බවය.සැකකරුගේත් මියගිය තක්ෂිලාගේත් ප්‍රේම වෘතාන්තය ඇරැඹෙන්නේ මීට වසර හතකට කලියෙන්ය. ඒ වෙද්දී තක්ෂිලා පාසල් යමින් සිටි අතර සැකකරු පෞද්ගලික ඒජන්සියක සේවය කළේය. දෙදෙනාගේ ප්‍රේම කතාව තක්ෂිලාගේ වැඩිහිටියන් ද දැනගෙන ඇති අතර සැකකරුට ස්ථිර රැකියාවක් නොමැති වීම නිසා මුලින් කිසියම් විරෝධයක් එල්ල වුවද පසුව එය මඟ හැරී ;ගාස් ඇත. සැකකරු රැකියාවක් සඳහා විදේශ ගතව ඇත්තේ ඉන් පසුවය.විදේශ ගතව සිටිය ද තක්ෂිලාගේත් සැකකරුගේත් ආදරය ජංගම දුරකථනය ඔස්සේ දිගින් දිගටම ගලා ගියේය. ඒත් මේ සියල්ලම වෙනස් වන්නේ තක්ෂිලාට අලුත් රැකියාවක් ලැබීමත් සමඟය. වැඩි කලක් යන්නට මත්තෙන් තක්ෂිලා සිය කාර්යාලයේම තවත් තරුණයකු හා පෙමින් වෙළුණාය. මේ නිසා විදේශගතව සිටින තරුණයා සමඟ තිබු ආදර සබඳකම ඇගෙන් ටිකෙන් ටික ඈත්වී ගියේය. ජංගම දුරකථනය ඔස්සේ ඔහු හා කතාබස් කිරීම පවා තක්ෂිලා ටිකෙන් ටික අඩු කළාය. තමා කලක් ඔහු සමඟ පෙමින් වෙලී සිටි බවත් දැන් ඒ සබඳකම නතර කර ඇති බවත් තක්ෂිලා අලුත් පෙම්වතාට කියන්නට ද අමතක නොකළාය. ඒ තක්ෂිලාගේ මෙම වෙනස්වීම විදේශගතව සිටින කලින් පේ‍්‍රමවන්තයාගේ සිතට ගෙන දුන්නේ වේදනාවකි.වසර දෙකක්ම විදේශගතව සිටි ඔහු ලංකාවට එන්නේ ඔය අතරය. තක්ෂිලාගේ හදිසි වෙනස්වීම ඔහුට දරාගත නොහැක්කක් විය. ඔහු තක්ෂිලා ඇමතුවේය. මුණ ගැසුණේය. තක්ෂිලාගේ මේ වෙනස් වීම ගැන කරුණු කාරණා සෙවීය. එහිදී ඔහුට දැනගත හැකි වූයේ තක්ෂිලා ඇගේ කාර්යාලයේම තරුණයකු සමඟ විවාහ වීමට යන බවය. මින් ඔහුගේ සිත තවත් පෑරුණේය.තක්ෂිලා මුණ ගැසීමට ඇගේ නිවෙසටත් ඇගේ කාර්යාලයටත් නිතර නිතර යෑමෙන් පසු තක්ෂිලාගේ මවුපියෝ ද සැකකාර පෙම්වතාට දැඩි විරෝධධය එල්ල කළහ.”මට මේක ඉවසගන්න බැරිවුණා. මම තක්ෂිලා හම්බවෙන්න ගෙදරටත් ගියා. ගෙදරදී එයාගේ අම්මයි තාත්තයි කතා කළේ මට විරුද්ධව. ඒ නිසා මේකේ දෙකින් එකක් විසඳගන්න ඕන බව මට තේරුණා.”සැකකරු පොලීසිය හමුවේ කීය. ඒ අනුව ඔහු කාර්යාලයේ සිටින තක්ෂිලාගේ දුරකථනයට ඇමතුමක් දුන්නේය.”මට ඔයාව හම්බවෙන්න ඕන.”අත්අඩංගුවට පත්වූ සැකකරුමේ සියල්ල තක්ෂිලා විවාහ දිවියට එළඹීමට සිටින සිය පෙම්වතාට කීවාය. ඔහු ද සිය පෙම්වතියගේ මුල් ප්‍රේම කතාව හොඳින් දැන සිටි නිසා තක්ෂිලා සමඟ පරණ පෙම්වතා හමුවීමට යන්නට කැමැත්ත පළ කළේය. පැරැණි පෙම්වතා තක්ෂිලා සොයා ආවේය.”අපි බඳින්නයි යන්නේ... අපිට කරදර කරන්න එපා”ඇය ඔහුට කීවේ ඇය විවාහ වන්නට සිටින පෙම්වතා ඉදිරියේය.”ඇත්ත ද මේ කියන්නේ”තක්ෂිලාගේ අලුත් ප්‍රේමවන්තයාගෙන් සැකකරු විමසද්දී ඔහු ද එය අනුමත කළේය. ඒ සමඟ ඔහුගේ යටි සිතේ ඇතිවූයේ ඇය කෙරෙහි දැඩි ;;වරයක්ය. එහෙත් ඒ බවක් නොපෙන්වූ ඔහු අලුත් පෙම්වතාට අතට අත දී සුබ පැතුවේය.”තක්ෂිලාව හොඳට බලාගන්න. මම ඔය දෙන්නටම සුබ පතනවා...” දෙදෙනාට සුබ පැතු ඔහු ඔවුන්ගෙන් සමුගත්තේ හිත යට වූ තද වෛරය ද සමඟින්ය. තම පළමු පෙම්වතා තමාගෙන් සමුගත්තත් ඔහු ගියේ සිතේ සතුටින් නොවන බව තක්ෂිලාට තේරුම් යන්නට ඇත. ඇය කාර්යාලයෙන් වරුවක නිවාඩුවක් ලබා සිය නිවෙසට යන්නට තීරණය කළේ සිතේ තිබු ඒ නොසන්සුන්කම නිසාය.”හෙට වැඩට එනවා නේද?” ගෙදර යන්නට සූදානම් වූ තක්ෂිලාගෙන් ඇගේ මිතුරියක් විමසුවේ ඔය අතරය.”මැරෙන්නේ නැතිව හිටියොත් වැඩට එනවා” මිතුරියට එසේ කී ඇය කාර්යාලයෙන් පිටව නිවෙසට ගියාය. කුරුණෑගල සිටින සිය සහෝදරයාගේ බිරියට ද දුරකථනයෙන් කතා කළ ඇය තම මුල් පෙම්වතාගෙන් ඇති තර්ජනය ගැන ද කියා සිටියාය. ඊට අමතරව මිතුරියන්ට ද ඇය මේ බව කීවාය.අවුල් වූ මනසින් සිටි තක්ෂිලා එදා රාත්‍රියේ නින්දට ගිය ද නිදි දෙව්දුව ඇය වැලඳ ගත්තේ නැත. ඇගේ සිතට බයංකාර සිතිවිලි ගලා ආවේය. දෑස් තදින් පිසාගත්ත ද ඇගේ සිතට දැනුණේ කිසියම් බියකි. නොයෙක් සිතිවිලි අතර අතරමං ව සිටි ඇයට ඇසුණේ කාමරයේ ජනේලයට තට්ටු කරන හඬකි. බියට පත්ව සිටි ඇය තිගැස්සි අවදි වූයේ ඉන් පසුවය.”දෙවියනේ...”ජනේලයට තඩි බාන්නේ කවුදැයි ඇය හොඳින් හඳුනාගත්තාය. ඇය වහා මේ බව සිය පියාට දැන්වූවාය.”ඔයා බය නැතිව ඉන්න. මං බලාගන්නම්”කුස්සියේ තිබු කැත්ත අතට ගත් තක්ෂිලාගේ පියා වූ කරුණාරත්න පිටුපස දොරින් පිටතට එද්දී ඔහු දුටුවේ කඩුවක් අත තබාගෙන සිටි සැකකරුය. ඒ සැණින් කරුණාරත්න සැකකරුට කැති පහරක් දුන් අතර ඉන් සැකකරු අත තිබු කඩුව ඔහු අතින් ගිලිහී ගියේය. කරුණාරත්න සමඟ පොර බැදු සැකකරු කෙසේ හෝ ඉන් ජය ගත්තේය. එහි ප්‍රතිඵලය වූයේ සැකකරු අතින් කැති පහර කිහිපයක් කරුණාරත්න වෙත එල්ල වීමය. කරුණාරත්න කපාලු කෙසෙල් කඳක් මෙන් බිම ඇද වැටෙද්දී ඉදිරියට ආවේ තක්ෂිලාගේ මවය. සැකකරු එල්ල කළ කැති පහරකින් ඇය ද බිම වැටුණාය. ඒ සැණින් මරළතෝනි දීගෙන සැකකරු ඉදිරියට පැමිණියේ තක්ෂිලාය. ඇයට ද සිදුවූයේ මවට සිදුවූ දේමය.”තුන්දෙනාටම කොටලා මරලා මමත් වස බීලා මැරෙන්නයි හිටියේ. මම වස කුප්පියකුත් අරගෙනයි ආවේ. ඒත් අතේ තිබුණු කුප්පිය බිමට වැටිලා කුඩු වුණා.”සැකකරු සියල්ලම පොලීසිය ඉදිරියේ පාපොච්චාරණයක් කළේය. ඒ අනුව ඝාතනයට උපයෝගී කරගත් කැත්තත් මන්නයත් පොලීසිය සොයාගත්තේය. පරාජිත ප්‍රේමයක් නිසා නිරපරාදේ මැරුම් කෑ මවගේත් දියණියගේත් අවසන් කටයුතු දෙනෝ දහසකගේ සෝ සුසුම් මැද සිදුවෙද්දි දෑතට මාංචු වැටුණු සැකකාර පරණ පෙම්වතා සිරගෙදර යකඩකූරු අතරට කොටු විය.අනුරාධපුර ප්‍රධාන මහේස්ත්‍රාත් රුවන්දිකා මාරපන මහත්මිය මහේස්ත්‍රාත් පරීක්ෂණය පැවැත්වීය.උතුරු පළාත බාර ජ්‍යෙෂ්ඨ නියෝජ්‍ය පොලිස්පති රවි විජේගුණවර්ධන, නියෝජ්‍ය පොලිස්පති රංජිත් පද්මසිරි, කොට්ඨාස බාර ජ්‍යෙෂ්ඨ පොලිස් අධිකාරී මහේෂ් සේනාරත්න යන මහත්වරුන්ගේ අධීක්ෂණය මත අනුරාධපුර සහකාර පොලිස් අධිකාරි කැලුම් තිලකරත්න මහතාගේ මෙහෙයවීමෙන් අනුරාධපුර මූලස්ථාන පොලිස් පරීක්ෂක තිස්ස විතානගේ මහතාගේ ප්‍රධානත්වයෙන් අපරාධ විමර්ශන අංශය බාර ස්ථානාධිපති ප්‍රභාත් ගාල්ලගේ මහතා ඇතුළු කණ්ඩායමක් සැකකරු අත්අඩංගුවට ගෙන පරීක්ෂණවලට එක්වූහ.පොලිස් පරීක්ෂණ ඇසුරෙන් ලිපිය සකස් විය.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af13060211</link>
    <topic> ගම්පහින් රටට දුන් මාතෘ සායන ආදර්ශය</topic>
    <author>දීපාල් සේනාරත්න</author>
    <content>ගම්පහ දිස්ත්‍රික්කය මේ රටේ ජාතික නායකයින් බිහිකළ තිඹිරිගෙය විය. ජනාධිපතිවරියක් සහ අගමැතිවරුන් පස්දෙනෙකු බිහිකිරීමට ගම්පහ නම් දේශපාලන තිඹිරිගෙයත් ඒ සඳහා වින්නඹුකම් කළ ගම්පහ දිස්ත්‍රික් ජනතාව සමත් වූහ. නමුත් තමුන් බිහිකළ තිඹිරිගෙයටත්, වින්නඹුකම් කළ ජනතාවටත් සාධාරණයක් ඉටුකිරීමට ගම්පහින් බිහිවූ ජාතික නායකයින් අතරින් හැකියාව ලැබුණේ කීයෙන් කී දෙනෙකුට ද යන්න විමසා බැලීම වටී.ජාතික නායකයින් බිහිකළ තිඹිරි ගෙය – ගම්පහජාතික නායකයින් හයදෙනකු බිහිකළ ගම්පහ දිස්ත්‍රික්කයට උරුම වී තිබුණේ කැඩී බිඳී ගිය මඩ වළවල්වලින් පිරි ග්‍රාමීය මාර්ග පද්ධතියකි. ප්‍රධාන මාර්ග වසර ගණනාවකින් ප්‍රතිසංස්කරණය කර තිබුණේ නැත. කාපට් මාර්ගයක් සොයාගැනීම කලු නික සොයනවාටත් වඩා දුෂ්කර කාර්යයක් විය.ගම්පහ දිස්ත්‍රික්කය නිරන්තරයෙන් ගංවතුර තර්ජනයට ලක් විය. ඇළවේලි වසර ගණනාවකින් ප්‍රතිසංස්කරණය කර තිබුණේ නැත. ඒ හේතුවෙන්ම පුරන් වූ කුඹුරු විශාල ප්‍රමාණයක් ගම්පහ දිස්ත්‍රික්කයට උරුම වී තිබුණි. බස් නැවතුම්පොළවල් ජරාජීර්ණ වී තිබුණි. සතිපොළවල් වර්ෂා දිනයන්ට මඩ ගොහොරු විය.කැලණි තිස්ස විදුලි බලාගාරය දිස්ත්‍රික්කයේ අල්ලපු සීමාවේ පිහිටා තිබූ නමුත් විදුලිය නොමැති ගම්මාන බොහොමයක් අගනුවරට යාබද දිස්ත්‍රික්කය වූ ගම්පහ දිස්ත්‍රික්කයේ පිහිටා තිබුණි. එක් සීමාවකින් කැලණි ගඟත්, අනෙක් සීමාවෙන් මා ඔයත් ගලා ගියද ගම්පහ දිස්ත්‍රික්කයේ ජනතාව පානීය ජල ප්‍රශ්නයෙන් පීඩා වින්ඳාහ. රෝහල් පහසුකම් පාසල් සංවර්ධනය සිහිනයක්ම විය.සියල්ල වෙනස් වීම ආරම්භ වූයේ මහින්ද රාජපක්ෂ ජනාධිපතිතුමන්ගේ දෙවන පදවි ප්‍රාප්තියත් සමඟය. ජනාධිපතිතුමන් ගම්පහ දිස්ත්‍රික් ජනතාව ජනාධිපතිවරණයේදී දැක්වූ සහයෝගයට කෘතගුණ සැලකුවේ බැසිල් රාජපක්ෂ මහතා ගම්පහ දිස්ත්‍රික් ජනතා සේවයට මුදාහැරීමෙනි. බැසිල් රාජපක්ෂ මහතා ගම්පහ දිස්ත්‍රික් නායකයා ලෙස ගම්පහ දේශපාලන අනාගතයත් සංවර්ධනයත් බාර ගනු ලැබීය.වේගවත් සංවර්ධනයට නමක් වශයෙන් බැසිල්කරණය යන වචනය භාවිතාවට ගැනුණේ එතැන් සිටය. ගම්පහ සංවර්ධන යුගය ආරම්භ විය. උතුරු වසන්තය හා නැගෙනහිර නවෝදය මඟින් සංවර්ධනය නම් මෙයයැයි පසක් කර දුන් බැසිල් රාජපක්ෂ මහතා ගම්පහ සංවර්ධන කටයුතු වේගවත්ව ටක්කෙට, නූලට සැලසුම් කරනු ලැබීය. ආරම්භ වූයේ මාර්ග සංවර්ධනයෙනි.ග්‍රාමීය මාර්ග කොන්ක්‍රීට් විය. අනෙකුත් මාර්ග කාපට් විය. දිවි නැඟුම සති පොළවල් ගම්පහ දිස්ත්‍රික්කය පුරාම අලුතින් ඉදිවෙයි. ශරීර සුවතා මංතීරු ඉදිකර ඇත. සියලුම ප්‍රධාන නගරවල බස් නැවතුම් පළ නවීකරණය කෙරෙයි. දුම්රියපොළ සියල්ල නවීකරණයට සැලසුම් සකස් කර ඇත. පාසල් සංවර්ධන කටයුතු වේගවත්ව සිදු කෙරෙයි. පෙර පාසල් සංවර්ධනය කෙරෙයි.දහම් පාසල් සංවර්ධනය කෙරෙයි. වෘත්තීය පුහුණු මධ්‍යස්ථාන ඉදිවෙයි. සංචාරක කර්මාන්තයට අදාළ යටිතල පහසුකම් සංවර්ධනය වෙයි. ඇළවේලි සංවර්ධනය වෙයි. මේ සියල්ල ආර්ථික සංවර්ධන අමාත්‍ය බැසිල් රාජපක්ෂ මහතාගේ සැලසුම් මත ක්‍රියාත්මක වෙයි. විපක්ෂය රටේ සංවර්ධනය පිළිබඳව කුමන කථා කීවත් ගම්පහ සංවර්ධනය පිළිබඳව වචනයක් හෝ නොකියන්නේ ගම්පහ දිස්ත්‍රික්කය තුළ සිදු කෙරෙන සංවර්ධන කටයුතු මනාව සැලසුම් සහගතව සිදු කෙරෙන නිසාය.ගම්පහ දිස්ත්‍රික්කය තුළ ඇති සියලුම ළමා හා මාතෘ සායන නවීකරණය කිරීමේ ව්‍යාපෘතිය ආරම්භ කරනු ලැබුවේ මෙම සංවර්ධන ක්‍රියාදාමයේම අංගයක් වශයෙනි.මාතෘ සෞඛ්‍ය එදා සහ අදඅතීතයේ එක් පවුලක සාමාජික සංඛ්‍යාව අති විශාල විය. බොහෝ විට ඉලක්කම් දෙකකින් කිවහැකි සහෝදර සහෝදරියන් පිරිසක් එක් පවුලක දක්නට ලැබුනි. පවුල් කිහිපයක් මහ ගෙදර වාසය කළ බැවින් වසරකට වරක් හෝ දෙවරක් සමහරවිට ඊටත් වැඩියෙන් නිවසක දරු උපතක් සිදුවීම සාමාන්‍ය කරුණක් විය. ඒ සඳහා නිවසක නිරන්තරයෙන් සූදානම් කර තිබූ කාමරයක් විය. එය හැඳින්වූයේ විලි ගෙය, වැදුම් ගෙය හෝ තිඹිරිගෙය යනුවෙනි. විලිගෙය සකස් කිරීමට බොහෝ විට යොදාගනු ලැබුවේ තිඹිරි දැවය.ඒ දරු ප්‍රසූතියේදී ඇතිවන වේදනාව සමනය කිරීමට හැකියාවක් තිඹිරි දැවයට ඇතැයි යන පැවති විශ්වාසය නිසාය. දරු ප්‍රසූතියකට අවශ්‍ය ආම්පන්න නිරන්තරයෙන් විලිගෙය තුළ සූදානම් කර තිබුණි. අලුත් කතුරක්, පොල් තෙල් පහනක්, බෙහෙත් කොටන වංගෙඩිය, මෝල් ගහ, බෙහෙත් අඹරන ගල එම උපකරණ අතර විය.ලිය අබිමන් සංවිධානයේ සභාපතිනී නීතිඥ පුෂ්පා රාජපක්ෂ මහත්මිය මාතෘ සායනයකට මුල්ගල තබමින්එසේම ගැබිනි මවට දරු ප්‍රසූතිය පහසුකරලීමට වෙරවීරිය ගැනීමට වහලයේ සිට පහළට එල්ලා ඇති රැහැනක් විය. මෙය සමහර පළාත්වල විලි වැල ලෙසද, සමහර පළාත්වල විලි රැහැන ලෙසද හඳුන්වනු ලැබීය. අද නම් දරුවෙකු පිළිසිඳ ගැනීම දැනගත් දින සිට සායන සඳහා සහභාගී වූවත් නවීන වෛද්‍ය පහසුකම් නොතිබූ එම යුගයේ සිදු කෙරුණේ දරුවාත් මවත් ආරක්ෂාවීමට බාර හාර වීමය. දරු ප්‍රසූතියට ආසන්න වූ විට මෙකල කෙරෙනුයේ විවිධ පරීක්ෂණවලට මුහුණදීම, ඖෂධ ලබාදීම, එන්නත් ලබාදීම වූවත් එකල සිදුවූයේ අංගුලිමාල පිරිත කියවීම, සෙත් ශාන්ති කිරීමය.ඒ මවගේ සහ දරුවාගේ ආරක්ෂාවටය. ගැබ් පෙළහැර හෙවත් ප්‍රසූතිය ළංවන විට ගැබිණිය සිය මවගේ නිවසට ගෙනගොස් භාරදීම එකල පැවති චාරිත්‍රයක් විය. ගැබිණි මවට දොළදුක ඇතිවූ විට ඒවා සපයාදීමට පැරැන්නන් යුහුසුලු වූයේ ඒ මගින් ඇති වන මානසික සහනය දන්නා නිසාය. රජයේ රෝහලක දරු ප්‍රසූතියක් සිදුවූයේ නම් ඒ නගරබද පවුලකය. සාමාන්‍යයෙන් වින්නඹු අම්මාත් ගමේ වෙද මහතාත් ගැමියන්ගේ මෙම භාරධූර කාර්යයට දායක වූහ. ගමේ වෙද මහතා වාසය කළ නිවස වෙද ගෙදර වූවා සේම වින්නඹු අම්මා වාසය කළ වින්නඹු ගෙදර විය.දරු ප්‍රසූතියට සූදානම් වන විට බොහෝ විට දෙවියන් බුදුන් වැඳ බාර හාර වී එම කටයුත්ත සිදුකිරීම දැකිය හැකිවිය. විලිගෙයි විෂබීජ නාශනයට කොහොඹ තෙල්, කොහොඹ කොළ, සුදුළූනු පොතු සහ දුම්මල පුලුස්සා දුම් ඇල්ලීම සිදු කරනු ලැබීය. දරු ප්‍රසූතිය පහසුකරවීමට නෑඹිලියට මැතිරීම, අන්නාසි කොළයට මැතිරීම වැනි කෙම් ක්‍රමද භාවිත විය. ගැබිනි මවගේ ප්‍රතිශක්තිකරණය වර්ධනය වීමට කොහොඹ තෙල් සහ තොටිල ඉස්ම පානය කිරීමට ලබාදීම ද එකල පැවති ප්‍රතිකාර ක්‍රමයන්ය.අද තත්ත්වය වෙනස් වී ඇත. එදා භාවිත වූ විළිගෙය වෙනුවට සම්පූර්ණයෙන් විෂබීජ හරණය කළ සූතිකාගාරයක දරු ප්‍රසූතිය සිදු කිරීමට හැකියාව ලැබී ඇත. නවීන රෝහල් පහසුකම්, වෛද්‍යවරුන්, චැනල් සේවාවන් ඇතුළු විවිධ නවීන පහසුකම් ලබාගැනීමට හැකියාව ලැබී ඇත. අප රටේ ගර්භනී මාතාවන් හා නව ඡන්ම දරුවන් උදෙසාම පිහිටුවා ඇති ළමා හා මාතෘ සායන 4450 කි. 2013 අප්‍රේල් මස වන විට අප රටේ ලියාපදිංචි පෞද්ගලික වෛද්‍ය ආයතන සංඛ්‍යාව 3380 කි. ඒ අතරින් පෞද්ගලික රෝහල් සහ සාත්තු නිවාස 199 ක් පවතී.වෛද්‍ය රසායනාගාර 576 කි. වින්නඹු අම්මාගේ කාර්ය භාර්ය ඊට වඩා වැඩි දියණු මට්ටමකින් නවීනත්වයට ගැලපෙන ලෙස කිහිප දෙනෙකු අතරේ බෙදී ගොස් ඇත. ඉන් ප්‍රධාන තැනක් පවුල් සෞඛ්‍ය සේවිකාවට හිමිව තිබේ. ගර්භනී මාතාවන් හා ළදරුවන් වෙනුවෙන් සේවයට කැපවී ඇති පවුල් සෞඛ්‍ය සේවිකාවන් සංඛ්‍යාව 9000 ට අධිකය.මේ පහසුකම් නිසා සෞඛ්‍ය දර්ශකයන්ගේද කැපී පෙනෙන වෙනසක් ඇතිව තිබේ. අප රටේ දරු උපත් අනුපාතිකය දහසකට 17.6 කි. ළදරු මරණ අනුපාතිකය සජීවී උපත් දහසකට 9 කි. මාතෘ මරණ අනුපාතිකය සජීවී උපත් ලක්ෂයකට 31.13 කි. ආයතනික ප්‍රසූත අගය එනම් රජයේ හෝ පෞද්ගලික රෝහලක දරු උපත් සිදුවීමේ අගය සියයට 99 කි. එයින් සියයට 5 ක් පෞද්ගලික රෝහල්වල සිදු වන දරු උපත්ය. නිවසක දරු උපත් සිදුවීම දැන් අසන්නටවත් නැති තරම්ය. එය සියයට 1 කටත් අඩු අගයක් ගනු ලබයි.ගම්පහ දිස්ත්‍රික්කයේ පිහිටා ඇති ළමා හා මාතෘ සායන සංඛ්‍යාව 181 කි. දිස්ත්‍රික්කයේ දරු උපත් අනුපාතය 16.8 කි. ළදරු මරණ අනුපාතිකය සජීවී උපත් දහසකට 9 කි. මාතෘ මරණ අනුපාතිකය සජීවී උපත් ලක්ෂයකට 19.1 කි. ගම්පහ දිස්ත්‍රික්කය තුළ සේවය කරනු ලබන පවුල් සෞඛ්‍ය සේවිකාවන් ප්‍රමාණය 600 කට අධිකය. ගැබිනි මව්වරුන් සඳහා ගෘහ පිවිසීම් සේවාවද, පසු ප්‍රසව සංරක්ෂණ කටයුතුද සිදු කරනු ලබන්නේ පවුල් සෞඛ්‍ය සේවිකාවන් විසිනි.ගම්පහ දිස්ත්‍රික්කයේ රජයේ මධ්‍යම බෙහෙත් ශාලා 45 කි. සෞඛ්‍ය වෛද්‍ය නිලධාරි කාර්යාල 16 කි. රජයේ රෝහල් ප්‍රමාණය 19 කි. එයින් 16 ක් පළාත් සභාව යටතේද, 3 ක් මධ්‍යම රජය යටතේද පාලනය වේ. මීට අමතරව යමක් කමක් ඇති අයට ප්‍රතිකාර ලබා ගැනීමට පිහිටුවා ඇති පෞද්ගලික රෝහල් සංඛ්‍යාව 34 කි.මාතෘ සායන පැවති තත්ත්වයමෑතක් වන තුරු ගම්පහ දිස්ත්‍රික්කයේ ළමා හා මාතෘ සායන පැවතියේ ඉතා අසතුටුදායක මට්ටමක බව රහසක් නොවේ. බොහෝ මාතෘ සායන පවත්වාගෙන යනු ලැබුවේ ගමේ ප්‍රජා ශාලාවේය. එසේත් නැතිනම් නමට පමණක් මාතෘ සායන දැන්වීම් පුවරුවක් සවිකළ, මේසයක් හා පුටුවක් පමණක් තිබූ පැරණි ගොඩනැගිල්ලක් තුළය. ඒවායේ ඉඩ පහසුකම් ප්‍රමාණවත් පරිදි තිබුණේ නැත. වර්ෂා දිනවලදී සායන පැවැත්වීමට හැකියාවක් නොවීය. එයට ජල පහසුකම් විදුලිය පහසුකම් නොවීය.බොහෝ විට ජලය ලබා ගත්තේ අසල නිවසක ඇති ළිඳකිනි. එයත් පනිට්ටුවකටය. සනීපාරක්ෂක පහසුකම් ඉතාම පහළ මට්ටමක පැවතුනි. ත්‍රිපෝෂ ගබඩාවේ පිරිසිදුකම ගැන කරුණු කීමෙන් පලක් නැත. උදේ පාන්දර මව්වරුන් පරීක්‍ෂා කිරීමට අංකයක් ලබා ගැනීමට ආවේ පියවරුන්ය. ඒ මව්වරුන්ට පැමිණ වාඩි වී සිටීමට ස්ථානයක් නොවූ නිසාය.නව මාතෘ සායනයක රැඳී සිටීමේ ස්ථානයක්වෛද්‍යවරුන්ට, මහජන සෞඛ්‍ය හෙදි සොහොයුරියන්ට, පවුල් සෞඛ්‍ය සේවිකාවන්ට තමන්ගේ වෘත්තීය ගෞරවය රැකෙන පරිදි කටයුතු කිරීමට හැකියාවක් තිබුණේ නැත. සමහරවිට ඔබ විශ්වාස නොකිරීමට පුළුවන දිවුලපිටිය ආසනයේ ප්‍රජා ශාලාවක පවත්වාගෙන ගිය ළමා හා මාතෘ සායනයක මව්වරුන් පරීක්‍ෂා කරන විට වහලයේ බාල්ක මතින් වඳුරන්, රිලවුන් වැනි සතුන් ගමන් කරන අවස්ථාද තිබුණි. රටට ජාතික නායකයින් බිහිකළ තිඹිරිගෙය වූ ගම්පහ දිස්ත්‍රික්කයේ ළමා හා මාතෘ සායනවල තත්ත්වය පැවතියේ ඒ ආකාරයටය.ළමා හා මාතෘ සායන සංවර්ධනයආර්ථික සංවර්ධන අමාත්‍ය බැසිල් රාජපක්ෂ මහතා මෙම තත්ත්වය සියැසින් දුටුවේය. ඒ අනුව ගම්පහ දිස්ත්‍රික්කයේ සියලුම මාතෘ සායන සහ ළමා සායන සංවර්ධනය සහ නවීකරණය කිරීම සඳහා වන වැඩපිළිවෙළක් ආරම්භ කරනු ලැබුවේ මීට ටික කලකට පෙරය. බැසිල් රාජපක්ෂ මැතිතුමාගේ උපදෙස් මත ගම්පහ දිස්ත්‍රික්කයේ පවතින සියලුම ළමා සහ මාතෘ සායන නවීකරණය කිරීමේ අභියෝගාත්මක කාර්යභාරයේ නායකත්වය ලිය අබිමන් සංවිධානයේ සභාපතිනී නීතිඥ පුෂ්පා රාජපක්ෂ මහත්මිය විසින් භාරගනු ලැබීය.ප්‍රථමයෙන්ම නීතිඥ පුෂ්පා රාජපක්ෂ මහත්මිය විසින් ළමා සහ මාතෘ සායන බොහොමයක පවතින අඩුපාඩු සොයාබැලීම සඳහා නිරීක්‍ෂණ චාරිකාවන්හි ඬරත විය. ඒ අනුව තීරණය වූයේ ගම්පහ දිස්ත්‍රික්කයේ පවතින සියලුම ළමා හා මාතෘ සායන එක හා සමාන පහසුකම් සහිතව සංවර්ධනය කළයුතු බවය.මෙම වැඩසටහන යටතේ ගම්පහ දිස්ත්‍රික්කයේ මාතෘ හා ළමා සායනවලට අවශ්‍ය උපකරණ ලබාදීම, ගොඩනැගිලි නවීකරණය කිරීම, ගොඩනැගිලි පහසුකම් අවශ්‍ය මාතෘ සහ ළමා සායන සඳහා නව ගොඩනැගිලි ඉදිකිරීම, සනීපාරක්‍ෂක පහසුකම් ඉහළ නැංවීමට කටයුතු කරනු ලැබීය. එසේම ගම්පහ දිස්ත්‍රික්කයේ පවත්නා මාතෘ සහ ළමා සායනයන් නිරන්තරයෙන් නිරීක්ෂණයට ලක් කරමින් නියමිත ප්‍රමිතියකට අනුව පවත්වාගෙන යාම, අඩුපාඩු සපුරාදීම මෙම වැඩසටහනට ඇතුළත් විය.දීපාල් සේනාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af13060212</link>
    <topic>විසි වසරක් පුරා බඹරුන් සමඟ ජීවත්වන ඥානවතී</topic>
    <author>විශේෂ ස්තූතිය, යූ. අබේරත්න මහතාට</author>
    <content>යාන්තමින් හතර වටින් එළිය වැටෙන්නටත් පෙර අවදි වන ඇය මුහුණකට සෝදාගෙන ගමනට ලකලෑස්ති වන්නීය. සුපුරුදු අඩුම කුඩුම ද රැගෙන ඇය හිමිදිරියේම ගෙයින් එළියට බසින්නේ තනිවම නොවේ. ඇගේ ජීවිතයේ සෙවණැල්ල වන් ඔහු ඇය පිටුපසින් ද වරෙක ඇයට ඉදිරිපසින් ද ගමන් කරයි. එහෙත් ඇය හැම විටෙකම ඔහුට ඉස්සර වනුයේ ඉදිරියෙන් එන ඕනැම අභියෝගයකට මුහුණ දීමේ තිර අධිෂ්ඨානයෙනි. ගේ පිටුපසින් කැලෑබද පාරට පිවිසි ඔහුත් ඇයත් ගමන ආරම්භයේදීම කොළඅතු කිහිපයක් කඩා දෙවියන්ට කන්නලව් කරන්නට වූහ.“කළු බණ්ඩාර දෙයියලැත්තෝ පිහිට පොජ්ජ අපේ යක් පොජ්ජගෙ පිහිට පොජ්ජ, මේ ඇත්තොන්ට ආරස්සා පොජ්ජ මන්දෝ වෙච්ච” යැයි කියා, ගසක අත්තක ඇය කොළ අත්ත එල්ලුවාය.කළු බණ්ඩාර දෙවියන්ගෙන් ආරක්ෂාව පතමින් මේ ගැහැනියාත් පිරිමියාත් හිමිදිරි කළුවරේ කොහේ යන්නේදැයි ඔබට ප්‍රශ්නයක් වනු ඇත.උනාපාන වරිගේ ඥානවතී හා ඇගේ සැමියා අපට හමුවූයේ දඹාන ආදිවාසි ගම්මානයේදීය. මාදුරුඔය රක්ෂිතයට මායිම්ව දඹාන ආදිවාසි ගම්මානයේ වෙසෙන්නෝ ජීවිතය ගෙන යාමට විවිධ දේ කරති. ඒ අතරින් අපට හමු වූ ඥානවතී සුවිශේෂීය.තිස්අට හැවිරිදි ඇය සැමියාත් දරුවන් තිදෙනාත් ජීවත් කරනුයේ මහමූකලානේ බඹර කැපීමෙනි.මී වද කැපීම, බඹර කැපීම ආදිවාසි ගම්මානවල ඇත්තන්ට එතරම් අරුමයක් නොවේ. එහෙත් ආදිවාසි ගැහැනියක බඹර කැපීමේ නිරත වීම නම් සුවිශේෂීය. ඇය මේ රස්සාවට හුරු වී විසිවසරකටත් වැඩි කාලයක් දැනට ගත වී ඇත.උනාපාන වරිගේ ඥානවතීගේ සැමියා ඌරුවරිගේ විජේරත්නය. ඥානවතී සමඟ විවාහ වීමෙන් පසුව ඔහු ඇයත් දරුවනුත් රැකගැනීමට විවිධ දේ කළේය. එහෙත් ඒ සියල්ල අතරමඟ නතර වූයේ අනපේක්ෂිත ව සිදුවූ අනතුරත් සමඟය.“අපි දෙන්නා දවසක් කැලේ ගියා. හුඹස්වල පිපෙන බිම්මල් සොයන්න. අපි දැනගෙන හිටියේ නැහැ තුවක්කු බැඳලා තියෙන බව. එක පාරටම තුවක්කුව පත්තු වුණා. මගේ අතටත් බඩටත් වෙඩි වැදුණා. අපේ උදව්වට කිසි කෙනෙක් හිටියේ නැහැ. හැතැප්ම පහක් විතර කැලේ ඉඳලා ගම්මානයට දුරයි.මගෙ බිරිඳ බොහොම අමාරුවෙන් මා වත්තන් කරගෙන එක්ක ගෙන ආවා. මල්ලිලාගේ ගේ ළඟට ඇවිත් කෑ ගැහුවා. ඊට පස්සේ මහියංගණ ඉස්පිරිතාලෙට අරගෙන ගියා. එතැනින් මාව නුවර රෝහලට යැව්වා. ඊටත් පස්සේ කොළඹ රෝහලට එව්වා.විජේරත්න හා ඥානවතීවෛද්‍යවරු කිව්වේ අත කපන්න කියලා. මම හඬමින් කෑ ගසා කීවා මගෙ අත කපන්න දෙන්න බැහැ කියලා. අන්තිමට අත කැපුවේ නැහැ. ඒත් ඒ අතින් අදටත් කිසිම දෙයක් කරන්න බැහැ. මට කැලේ ගිහිල්ලා මී කඩන්නවත් බඹර කපන්නවත් බැහැ. මට මගෙ දරුවන් බිරිඳ ජීවත් කරවන්න විදිහක් නැහැ.”ඔහු තවමත් තමන්ට සිදුවූ අනතුර පිළිබඳව තැවෙයි. එක් අතක් අඩපණ වීමත් සමඟම විජේරත්න සහ දරුවන් බලා ගැනීමේ සියලු කටයුතු පැවරුණේ ඥානවතී ගේ කරපිටය.“මෙයා ගෙදර එක්කගෙන ආවා. ඒ කාලේ අපිට කන්න බොන්න අගහිඟ එමටයි. කුලියකට යන්නවත් ගොවිතැනක් කරගන්නවත් හැටියක් නැහැ. අන්තිමට අපි දෙන්නත් එක්ක ආයෙත් කැලේ යන්න ගත්තා. ඒත් මෙයාට ගහකට නැඟ ගන්නවත් පුළුවන්කමක් තිබුණේ නැහැ. මං හිතාගත්තා මෙයා කරපු රස්සාව මං කරනවා කියලා. ඉස්සරත් අපි කැලේ ගියාම මෙයා බඹර කපන හැටි මී කඩන හැටි මං බලාගෙන ඉන්නවා. මං හිතාගත්තා මං ඒ දේවල් කරනවා කියලා. බඹර කපන්න ලේසියෙන් බැහැ. බඹරු එළවන්න මුලින්ම දුම අල්ලන්න ඕන. දුම අල්ලන්න හුළුඅත්ත බැඳීම ඉඳලම මෙයා මට කියා දුන්නා. මෙයා සෙවණැල්ල වගේ මගේ ළඟ අදටත් ඉන්නවා.මම බඹර කපන්න ගහට නඟිනවා මුල් කාලේ මෙයා බිම ඉඳගෙන මට උපදෙස් දෙනවා. දැන් මට තනියම ඒ දේවල් කරගන්න හුරුයි. ඒත් මෙයා මගෙ ළඟ ඉන්න එක මට ලොකු ශක්තියක්.ඥානවතී තම සැමියා ගැන පවසන්නේ සතුටිනි.දෑතින් බදන්න බැරි මහා රූස්ස ගස්වල නැඟ බඹර කපන්නට ද ඇය හපනියකි. එවැනි රූස්ස ගස්වලට ලීයක් බැඳ ඒ ලීයේ ආධාරයෙන් ගසට නැඟීමටත් කෙක්ක දමා ගහෙන් ගහට මාරුවීමටත් ඇයට දැන් සුළු දෙයකි. ඇයත් ඔහුත් ඇතැම් විට මාදුරුඔය රක්ෂිතය හා ඒ අවට කැලෑවේ හැතැප්ම තිහ හතළිහක දුර බඹර කපන්නට යන්නාහ.කැලේ තුළට යන ගමන එතරම් සුන්දර නැත. උදේ රැයින් ගමනට පිටත් වන විජේරත්න හා ඥානවතී ඇතැම් විට පෙරළා නිවෙසට එන්නේ බිම්කළුවර වැටුණු පසුවය. උදයට දවාලට කියා වේල් දෙක තුනකට ආහාර ගැනීමක් සිදු නොවුණ ද? කැලයට රැගෙන යන අඩුම කුඩුම අතර බත් උයා ගැනීමට මුට්ටියක් හෝ රොටියක් පුළුස්සා ගැනීමට අවශ්‍ය කළමනා ඇත.කවදත් ගහට - කොළට, ඇළට - දොළට ආදරය කරන විජේ්රත්න හා ඥානවතී තම කාර්යය ඉටුකර ගන්නා අතරේම ඔවුහු පරිසරය ද රැකගැනීමට උත්සාහ දරති. “අපි මේ ජීවත්වන කැලයට ආදරය කරනවා. ඒ කැලේ විනාශ වෙනවා දකින්න අපි කැමැති නැහැ. කැලේට ගියාම වටපිට සුද්ද පවිත්‍ර කරලා පුංචි කවයක් හදනවා. ඒ කවය ඇතුළේ තමයි ගිනි දල්වන්නේ.හුළුඅත්ත පත්තු කරගන්නේ ඒ ගිනි ගොඩින් අපේ කටයුත්ත කරගත්තට පස්සේ ගිනිගොඩ නිවනවා කැලේට ගින්දර යන්න බැරි වෙන්න. කැලේ ඇතුළේ දියකදුරුවලින් ගලන වතුර තියෙනවා. ඒ වතුර තමයි බොන්න ගන්නේ. බත් බෙදාගෙන කන්නේ කැන්ද කොළේට. කැලේට ඉටිරෙදි ගෙනියන්නේ නැහැ.” ඥානවතී කියන්නීය. කැලේ දී උයාගන්නා බත් ටික කන්නට කැලෑවෙන්ම පලා වර්ගයක් සොයා ගන්නවා. බඹර කපා එකතු කරගන්නා පැණි රැගෙන ඥානවතී මහියංගණ පොළට යන්නීය. බඹර පැණි, මීපැණි නැති දිනෙක ඇය මහියංගණ හසලක පොළවලට කහට ගෙඩි, කරපිංචා, කෝන් ගෙඩි ආදිය රැගෙන යන්නීය. ඇය කෝන් ගෙඩි කොටා ගොටුවල දමා පොළට රැගෙන යන්නීය. දඹ වාරේට දඹ රැගෙන යන්නීය.කැලේ ගෙවන ඔවුන්ගේ ජීවිත සුවදායක නැත. ඥානවතීගේ වැඩිමල් දියණිය විවාහකය. බාලම පිරිමි දරුවාගේ වයස අවුරුදු හතරකි. පවුලේ සියලු බර ඈ හිස මතය. එක් දියණියක් දඹාන පාසලේ ඉගෙනුම ලබන්නීය. ඈ මේ සියලු කටයුතු කරනුයේ බඹර කැපීමෙන් ලබා ගන්නා මුදලිනි.“මේ ගම් පළාතේ ගැහැනු උදවිය කවුරුත් පාහේ කැලේට යනවා. ඒත් මගෙ පවුල වගේ කවුරුවත් බඹර කපන්නේ නැහැ. මං එයාට මේ රස්සාව ඉගැන්නුවේ කවදහරි මං නැති කාලෙක ජීවත්වෙන්නයි.”විජේරත්න තනි අතින් හැකි ආකාරයට ලිහිනි පට්ටා ඉරමින් පවසන්නේය. ඔහු ලිහිනි පට්ටා ඉරන්නේ ඥානවතීට හුළු අතු බැඳීමටය.කැලෑ ගම්වල ජීවත්වන මේ ඇත්තන්ගේ ජීවිත සුරක්ෂිත නැත. කැලෑවේ අතරමඟදී ඔවුන්ට අලි ඇත්තු හමුවේ. දහවලදී නම් ඔවුන් අලි ඇත්තු මඟ හැර තම ගමන යතී.“අපිට කළු දේවතාවුන්ගේ පිහිට ආරක්ෂාව තියෙනවා. කැලේ සතාට අපෙන් හිරිහැරයක් කරදරයක් නැත්නම් උන්ගෙන් අපටත් හිරිහැරයක් නැහැ. කැලේ ගහකට තට්ටු කළත් ඉදිරියට එන අලියා ආපහු හැරිලා යනවා. රාත්‍රියට මේ පැල් කිට්ටුවටම අලි එනවා. අලියා දැන් ගම් වදින්න පුරුදු වෙලා. ඒ නිසා වගාවක්වත් කරගන්න බැහැ.”ඥානවතීට ජීවත්වීමේ ආශාව මෙන්ම තම දරුවන් දැන උගත් අය කිරීමේ උවමනාව ද ඇත. ඇය සීරුමාරුවෙන්, හිතේ ධෛර්යයෙන් ගස් බඩ ගාමින් කැලේ යමින් මෙතරම් වෙහෙස වන්නේ එනිසාය.අපි ඥානවතීගේ ගෙපැලට එබී බැලුවෙමු. අල්මාරියක් ඇඳක් හැරෙන්නට ඒ ගෙපැළේ වෙනත් භාණ්ඩයක් නැත. කරදඬු උස් මහත් වූ තව දියණියක් ද සිටින ඇයට තම අනෙක් දරුවන් ගැනත් කොතරම් නම් බලාපොරොත්තු ඇති ද?ආදිවාසී පිරිමින් සමඟ හරි හරියට හැප්පෙන බඹර කපන මේ යකඩ ගැහැනිය සියල්ල කරනුයේ තම සැමියා හා දරු පවුල ජීවත් කරවීම සඳහාය. මෙවන් දිරිය ගැහැනියක හා ඇගේ බලාපොරොත්තු මල්ඵල ගන්වන්නට ආදරණීය පාඨකයින් ඔබටත් සවියක් වන්නට හැකිනම් එය කොතරම් වටින්නේ ද?විශේෂ ස්තූතිය, යූ. අබේරත්න මහතාට(දඹානේ සංචාරයකින් පසු)ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=af13060213</link>
    <topic>පහර සැරද?</topic>
    <author/>
    <content>ටී.බී.එම්.හේරත් වත්මන් පරපුර දැක නැති පරණ පාර්ලිමේන්තුවේ පෙරළිකාර චරිතයකි. ඔහු නියෝජනය කළේ බලපිටිය ආසනයයි. ඔහු ශ්‍රී ලංකා නිදහස් පක්ෂයේ මන්ත්‍රීවරයෙකි. ජාතික ඇඳුම අඳින සිංහල කතාකරන මන්ත්‍රීවරයෙකි. අපට මතක හැටියට සමඟි පෙරමුණු රජයේ ප්‍රවාහන ඇමැති පදවිය දැරූ ලෙස්ලි ගුණවර්ධනගේ උප ඇමැතිවරයා හේරත්ය.අවසාන කාලයේ ටි.බී.එම්.හේරත් පාර්ලිමේන්තු සම්ප්‍රදාය ස්ථාවර නියෝග කඩ කළ මන්ත්‍රීවරයකු ලෙස ප්‍රකටය. පාර්ලිමේන්තුව තුළ විවිධ සම්ප්‍රදායන් ක්‍රියාත්මක වන්නේ ඒ තුළ විනය පවත්වා ගෙන යාම පිණිසය. ආණ්ඩු පක්ෂයේ හෝ විපක්ෂයේ සිටින මන්ත්‍රීවරයකු ආණ්ඩු පක්ෂයෙන් විපක්ෂයට හෝ විපක්ෂයෙන් ආණ්ඩු පක්ෂයට පිය නඟන්නට බැරිය. එසේ පිය නැඟුවොත් පක්ෂය මාරු කළා සේ තීරණය වෙයි. එහෙත් ටී.බී.එම්. හේරත් කොයි පැත්තට ගියත් කවුරුත් ගණන් ගන්නේ නැත.ඇමැතිවරුන්ට කෙළින්ම පහර එල්ල කිරීම හේරත්ගේ පුරුද්දකි. එම කාර්යයේ දී ඔහු ඕනෑම උපක්‍රමයක් භාවිත කිරීමට මැලි නොවීය.රඹුක්කන නියෝජනය කළ අසෝක කරුණාරත්න ඇමැතිවරයෙකි. හේරත් විපක්ෂ මන්ත්‍රීවරයෙකි. හේරත් කතා කරමින් සිටියදී කරුණාරත්න බාධා කළේය. කරුණාරත්නට හේරත් මෙසේ කීය.”ගරු කථානායකතුමෙනි! අශෝක කරුණාරත්න ගරු ඇමැතිතුමා දවල් දොළහෙන් පස්සෙ කියන කතා විශ්වාස කරන්න එපා කියල එන්.එච්.කීර්තිරත්න ඇමැතිතුමා කියල තියෙනවා”මේ ප්‍රකාශය අසෝක කරුණාරත්න තේරුම් ගත්තේය. වෙනත් කාටවත් තේරුණාදැයි නොදනිමු. හේරත් මන්ත්‍රීතුමා එළියට ගිය සැණින් යළි සභාවට ආවේය. කථානායක පුටුවේ සිටියේ ඇල්බට් ඇෆ්. පීරිස්ය. හේරත්ගෙන් පැමිණිල්ලකි.”ගරු කථානායකතුමනි! අසෝක කරුණාරත්න ඇමැතිතුමා මට එළියේදී පහර දුන්නා. ඒ ගැන හොයා බලන්න.” හේරත් කීවේය. ඇල්බට් ඇෆ්.පීරිස් සභාව කල්තබා යන්නට ගියේය. සිදුවූයේ කුමක්දැයි කවුරුත් සොයා බැලූහ.”දවල් 12න් පසු අශෝක කරුණාරත්න කියන දේවල් විශ්වාස කරන්න එපා යයි කියා එළියට ගිය හේරත්ට අශෝක කරුණාරත්න පයින් ගැසුවේය. පයින් ගැසුවේ නිකම්ම නොවේ. පහර දෙන ගමන් “...” පහර සැරදැයි” ඇසුවේය.අශෝක කරුණාරත්න ඇමැතිතුමා දවල් දොළහෙන් පසු කියන දේවල් විශ්වාස කරන්න එපා යැයි කීර්තිරත්න ද කියා ඇත්තේ කරුණාරත්න මහතාගේ කුලය ඇදගෙනය. ඒ කුලයේ අයට දොළහෙන් පසු සිහිය විකල් වන බවට පිළිගැනීමක් තිබේ. හේරත් ගුටි කෑවේ අනවශ්‍ය කතාවක් කරන්නට ගොසිනි.දේශපාලන පළිගැනීම්වලට එක්සත් ජාතික පක්ෂය තරම් ප්‍රසිද්ධ වෙනත් පක්ෂයක් නැත. බලය ලබාගත් විගස විපක්ෂයේ අයගෙන් පළිගත්තේ පසුපස ලුහුබඳිමිනි. විශේෂයෙන් ගුරුවරුන්ගෙන් පළිගත්තේය. ගුරුවරුන්ගෙන් පළිගත් හැටි පාර්ලිමේන්තුවේදී අනාවරණය කළේ හේරත්ය.හේරත් පළිගත් හැටි උදාහරණ සහිතව පාර්ලිමේන්තුවට ඉදිරිපත් කළේය. විවිධ පෙත්සම් මත ගුරුවරුන්ගෙන් නින්දිත විදියට එජාප ආණ්ඩුව පළිගත්තේය. හේරත්ගේ සංඛ්‍යාලේඛන අනුව අධ්‍යාපන ඇමැති ඊරියගොල්ල ගුරුවරුන් පමණක් නොව ගුරුවරුන් යැයි සිතා ඇතැම් පාසල්වල උසස් පෙළ පන්තිවල සිසුන් ද වෙනත් පාසල්වලට මාරු කළේය. මේ සියලු තොරතුරු හේරත් හෙළි කළේ මුළු සභාවම හිනාගස්සවමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=as1306021</link>
    <topic>ඉස්කෝලෙ ගේට්ටුවෙන් හොරෙන් පනිද්දි මගෙ පපුවෙ උලක් ඇනුණා</topic>
    <author>උපාලි සමරසිංහ</author>
    <content>ඉස්කෝලෙ ගේට්ටුවෙන් හොරෙන් පනිද්දි මගෙ පපුවෙ උලක් ඇනුණාජනප්‍රිය නිවේදිකා දිල්කා සමන්මලීඅද දෙහිවල ප්‍රෙස්බෙටීරියන්කිවයුත්ත කෙළින්ම කීමත් ඇසිය යුත්ත නොපැකිළව ඇසීමත් යුක්තියුක්ත කාරණාවක් ලෙස මම හැමදා දුටුවෙමි. ඒ සත්‍ය ධර්මයන්හි ගමන් කරන අපේ කාලයේ තරුණ සන්නිවේදිකාවක් දැන් මා අබිමුව සිටී.අංශක 360 විද්‍යුත් වැඩසටහනින් දේශපාලනඥයන් හරහා සමාජ කටගැස්මක් විදාරණය කරන දිල්කා සමන්මලී අද රමණීය පාසල් මතක අතරට ගොඩවන්නේ තවත් අව්‍යාජ හෙළිදරව්වක් සමඟිනි.මගෙ ජීවිතයේ මුල් දවස ගැන හිතනකොට මට තිබුණේ පුදුමාකාර සැහැල්ලුවක්. සැපවත් ජීවිතයක්. ටික ටික ලොකු මහත් වෙන කොට සමාජ වගකීම් එක්ක මා දුෂ්කර ක්‍රියා කළ කාලයක් තිබුණා. ආර්ථිකය එක්කත් හැලහැප්පුම් ඇතිවුණා. දැන් ඒකෙනුත් තරමක් නිදහස්.පාසලට යන්නට සුදුසු පුංචිම දවස මගේ මාපියෝ දෙදෙනාම කාර්යබහුලයි. මගෙ අම්මා නිළියක්. විමලේන්ද්‍ර කුමාරි නම. තාත්තා සිසිල් ගුණසේකර. නාට්‍යකරුවෙක් විදියට වැඩ කරනවා. මං පවුලේ එකම ළමයා. ඒ නිසාම අම්මගෙ යාළුවෙක් හරහා කන්‍යාරාමයකට ඇතුළු වෙලා නේවාසිකව ඉන්ඩ තීන්දු කළා. ඒත් බුද්ධාගමේ දරුවෙක් වෙච්ච මට කන්‍යාරාමයකට ඇතුළු වෙන එක පහසු නෑ.අම්මගෙ යාළුවා සිස්ටර්ලාගෙන් ඉල්ලීම් කළාම ඒ අය කැමැත්තක් දැක්කුවෙ නෑ. අන්තිමට ප්‍රධාන සිස්ටර් ෂර්ලි මවුතුමී ළඟට මාව එක්කගෙන ගියා. එතුමිය මගෙ හිසේ සිට පාදාන්තය දක්වා බලලා (මං එතකොට බටු ඇටයක් වගේ පොඩියි) හොඳයි කියන්ඩ බලන්ඩ මොන්ටිසෝරියෙ ඉගෙනගත් සින්දුවක්, කවියක් එහෙම කීවා. මං දැන් දිගටම සින්දු කවි කියාගෙන යනවා. ඊළඟට සාමාන්‍ය ප්‍රශ්න කීපයක් ඇහුවා. උත්තරත් සාර්ථකයි. එතුමිය කීවා ළමයා ගන්නම්. හැබැයි! මෙහෙ විනය නීති පද්ධතියක් තියෙනවා. ඒවා අකුරට කරන්ඩ ඕනෑ කියලා.ආගම අදහන එකේදි තමන් කැමැති තීරණයක් ගන්ඩ. මෙහෙ බුද්ධාගම නෑ කියලා. ඒක වෙනම හදාගන්නම් කියලා අම්මා පොරොන්දු වුණා. මේ විදියට පළමුවැන්නෙ ඉඳන් තුන්වැන්න දක්වා මං අකුරට ගියේ ජයලත් අප ස්වාමිදූගේ කන්‍යාරාමයට. කන්‍යාරාමයෙ පොඩිම එකා මං. වෙලාවට නැඟිටින්න ඕනෑ. වත්තපිටිය පිරිසුදු කරගන්ඩ ඕනෑ. වෙලාවට කෑමබීම, නෑම මේ හැමදේම. ඒ අතර පාඩම් කිරීම. තමන්ගෙ ඇඳුම් පිරිසුදු කරගැනීම වගේ දේ අකුරට බැලුවා. මගෙ ජීවිතයේ විනය, වෙලාවට වැඩකිරීම, සත්‍යවාදී වීම මේ සියල්ලම හැදුණේ එතැනින්.මං එහෙට එනකොටත් ටෙලිනාට්‍යයක (ඒකාංගික) පුංචි දරුවෙකුගේ චරිතයක් රඟපානවා. නාට්‍ය ‘නටත් අයෙක් සුරාමතින්’. පරණවිතාන කියලා මාමා කෙනෙක් හැදුවෙ. ලෝක ළමා දිනය වෙනුවෙන් විකාශය කරන්ඩ හදපු මේ නාට්‍යයේ තවත් රූප රාමු කිහිපයකට පෙනී සිටීමට තිබියදී තමයි කන්‍යාරාමයට ආවෙ.ඒ බවත් අප මව්තුමීට කීවා. එතුමිය කාරුණිකයි. ඒකෙ විතරක් රඟපාන්ඩ අවසර ලැබුණා. කන්‍යාරාමයේ කුඩා දරුවන්ට ටී.වී. බැලීම තහනම්. ඒත් ලෝක ළමා දිනයට මා රඟපාන ඒ නාට්‍ය විතරක් සියලුම දරුවන්ට බලන්ඩ අවසර ලැබුණා. මගෙ හුරුබුහුටිකමට ඒ වගේම නෑඹුල් රංගනයට ප්‍රතිචාරත් ලැබුණා.ඊළඟට මාපියන් මොරටුවෙ ඉඳලා ගල්කිස්සෙ කුලී ගෙදරකට ආවා. අම්මත් පූර්ණකාලීනව ගෙදර ඉන්න තීන්දු කරලා. මාවත් ගෙදර එක්කන් ආවා. 3 වැන්නෙ ඉඳන් ඉහළට අධ්‍යාපනය දෙන්ඩ ඒ අය තෝරාගත්තෙ දෙහිවල ප්‍රෙස්බිටීරියන් බාලිකාව. විදුහල්පතිනිය චන්ද්‍රලතා මුදලිගේ. එතුමියත් මාව ගන්නකොට අර වාගේම ප්‍රශ්නමාලාවක් ඇහුවා. ඒවට උත්තර දෙන්ඩ තරම් හොඳ අධ්‍යාපනයක් මට කන්‍යරාමයෙන් ලැබී තිබුණා.සාමාන්‍යයෙන් රජයේ පාසල්වලට වඩා වේගයෙන් බාහිර තැන්වල විෂය මාලාව කෙරෙනවා. ඒ නිසා ප්‍රෙස්බිටීරියන් විදුහලේ 3 වැන්න මට හරිම පහසු පන්තියක්. අවසන් වාර විභාගයට ඇතුළත් වුණු මම ඒ විභාගයෙන් ගණිතයට ලකුණු සියයෙන් සියය ගත්තා. මට මතකයි ඒ වෙලාවෙ ගුරුවරුන් කිව්වා විශේෂයෙන් සීතා පද්මිණී ගුරුවරිය, ඔයාට තර්ක කිරීමේ හැකියාව දියුණු කරගත හැකියි. මේ කිසිම තැනක නැවත කපා ලියලත් නෑ. ඒක හරිම වටිනවා කියලා. එතුමිය අනෙක් ළමයින්ට ආදර්ශ පිළිතුරු පත්‍රයක් ලෙස මගේ පිළිතුරු පත්‍රය පෙන්නලා කතාකළාම මට පුදුමාකාර ධෛර්යයක් ලැබුණා.මගෙ ගුරුවරුන් අතර හිටියා තවත් විශිෂ්ට ගුරුවරියක්. එතකොට මං 8 – 9 ශ්‍රේණිවල හිටියෙ. සාහිත්‍ය උගන්වන ගුරුවරිය තමන් ද විඳිමින් දරුවන්ට ද රසාස්වාදය බෙදමින් සාහිත්‍යය උගන්වන්නෙ. එහෙත් විද්‍යාව උගන්වන ගුරුවරියට එහෙම බෑ. බොහොම ගැඹුරු වෙහෙසකර දේ ළමයින්ට උගන්වන්ඩ අමාරුයි. ළමයින්ගෙ කැමැත්ත තිබෙන්නෙ විඳිමින් ඉගෙනගන්ඩ. විඳවමින් ඉගෙන ගන්ඩ නොවෙයි. ඒත් රම්‍යා විතාන නම් අපේ ඒ විද්‍යා ගුරුවරිය පුදුම දක්ෂතා තිබුණු කෙනෙක්. එතුමිය විද්‍යාව අපට ඉගැන්නුවෙ රස කවලා සාහිත්‍යය උගන්වනවා වගේ. විවිධ උපහැරණ දමලා ඒ උගන්වන විදිය හරිම සාර්ථකයි. එතුමිය මුලින්ම ළමයෙක් බවට පත්වෙනවා. ඊළඟට තමයි දන්නා දෙයින් නොදන්නා දෙයට යන්නෙ.තවත් සුවිශේෂ ගුරුවරියක් හිටියා නැටුම් ගුරුතුමී. චන්ද්‍රකාන්ති ශිල්පාධිපති. උඩරට නැටුමට මාත් දක්ෂයි. ඒකල නැටුම් හා සමූහ නැටුමෙන් මාත් සමස්ත ලංකා තරග අතරට එනවා. ජීවිතයට සෞන්දර්ය කාන්දු කළේ ඒ ගුරුවරු. අනෙක කන්‍යාරාමයෙන් උගත් දේ වැඩිදියුණු වුණෙත් මෙහිදී. එතුමිය වෙලාවට වැඩ කිරීම හැමවිට අගය කළා. නවය කියන්නෙ අටයි පනස්පහවත් නවයයි පහවත් නොවෙයි. එහෙම තමයි එතුමිය කීවෙ.මං ඉස්කෝලෙ නවය වසරේදි ප්‍රධාන සංගම් දෙකට නිලවරණය පැවැත්වුණා. විද්‍යා සංගමය, සාහිත්‍ය සංගමය, මේ සංගම් ඉස්කෝලෙ ප්‍රසංග, නාට්‍ය, ගීත ආදී ඕනෑම ක්‍රියාකාරකමකදි දිල්කා සමන්මලීත් එතැන ඇති. මේ නිසා ශිෂ්‍යාවන් අතරත් ජනප්‍රියයි.කමලා මිස් තමයි එදා විද්‍යා සංගමයට දරුවන් තේරුවෙ. මගෙ නම ගුරුවරුත් දරුවොත් කවුරුත් තේරුවා. මං නිතරගයෙන් විද්‍යා සංගමයේ සභාපතිනි – තනතුරට තේරුණා. ඊළඟ දවසේ මං ඉස්කෝලෙ ආවෙ නෑ. එදා සාහිත්‍යය සමිතියේ ළමයින් මාව යෝජනා කරලා සභාපතිනි හැටියට. මං කමලා මිස්ට කීවා මට සමිති කීපයක් බලන්න බෑ. මට විද්‍යා සංගමය හොඳයි කියලා. කොහොමහරි මං විද්‍යා සංගමයේ සභාපතිනි හැටියට වැඩ බාර ගත්තා.අපි බොහෝ වැඩ කොටසක් ආරම්භ කළා. පරිසර නියමු බළකාය කියලා බස්නාහිර ප්‍රාදේශීය ලේකම් සභාපති ලෙස වැඩ බැලූ ව්‍යාපෘතියක් ඒ කාලෙ තිබුණා. බස්නාහිර පළාතේ පාසල් 30ක් පරිසර බළකායට අයත්. ප්‍රාදේශීය ලේකම් ඒ සියල්ලේ සභාපති ලෙස වැඩබලන අතර එහි නියෝජ්‍ය සභාපතිකම මට හිමිවුණා. ඒ නිසා මට වගකීම් වැඩියි. මේ අතර ඉස්කෝලෙ විද්‍යා ප්‍රදර්ශනයක් කරන්ඩ අප සූදානම් වුණා.මට උදව් කළේ ක්‍රීඩා නායිකාව රුවන්ති. අනෙක් එවුන් වැඩවලදි පැනලා යනවා. අපි විදුහල්පතිනියගේ ලෙටර්හෙඩ් එකෙන් එතුමියගේ අවසරය ඇතිව සත්වෝද්‍යානයට ගිහින් මියගිය සතුන්ගේ ඇටකටු, මළකුණු ඉල්ලා හිටියා. මට ලැබුණ මියගිය දඬුලේනෙක්. සූදානම් කරන්ඩ යනකොට ඒක ඇතුළෙ පනුවො ගහලා. අතකින් අල්ලන්ඩ බෑ. අපි මේක පලලා කපලා ඇතුළ සුද්ද කරලා අව්වෙ තියලා වේලනවා.. ආයිත් ගේනවා.. ආයිත් පන්තියෙන් එළියට ගිහින් රුවන්තිත් මමත් මේක වේලාගන්ඩ මහන්සි ගන්නවා. ළමයින් ඒ කාලේ අපේ ළඟින්වත් යන්නෙ නැති තරම්. අපි ළඟ ගඳයිලු. අපට දැන් මේ විද්‍යා ප්‍රදර්ශනයට වනාන්තරයක් නිර්මාණය කරන්ඩ වෙලා. ඉස්කෝලෙන් පස්සෙත් කළුරෙදි, අතු, වනවදුල සකසමින් අපි මේකට මහන්සි වෙනවා. මගෙ යාළුවා චාමලී, එයා කීවා දැන් දෙහිවල ආර්පිකෝ එක ඉදිවෙලා තිබෙන ඒ වත්තෙ කැලෑවට සුදුසු වනවදුලක් තියෙනවා කපාගෙන එමුද කියලා. ඒක එදා පාළු වත්තක්.අපි පාසල් යුනිෆෝම් පිටින් ඇවිත් දැන් අර කැළය කපනවා. පේව්මන්ට් එකේ වාඩිවෙලා බීම එකක් බොනවා. අපේ ඉස්කෝලෙ හිටි එකම පිරිමියා කරුණාරත්න සර්. උසම උස සර් කෙනෙක්. කරුණාවන්තයි. එයා එනකොට ‘බඩගිනියි’ කියලා ඉල්ලා ගත් රුපියල් දෙසිය තමයි අතේ තියෙන්නෙ. අතු කපලා කපලා මහා කැලෑ ගුලියක් දැන් අපි හදාගෙන. අපි දෙන්නට මේක ගෙනෙන්නත් බෑ දැන් ඉස්කෝලෙට. පාරෙ ගිය වයසක අන්කල් කෙනෙක්ට කියලා ත්‍රීවීලරයක් ගෙන්වාගත්තා.ඒ මනුස්සයාගෙ අකමැත්ත පිටම මේ කැලෑව අපි ත්‍රීවීලරයට පැටෙව්වා. අපි දෙන්නා කැලෑව ඇතුළෙ සත්තු දෙන්නෙක් වගේ රිංගුවා. ත්‍රීවීලරය පැදෙව්වෙත් අන්කල් කෙනෙක්. අප ඉල්ලීම් කරනකොට එයා සද්ද නැතුව හිටියා. ඒත්, බඩු ඕනෑවට වඩා පටවන කොට එයා සද්ද කළා. ළමයිනේ මේක පාරෙ යනකොට පොලිසියෙන් අල්ලයි තව පටවන්න එපා කිය කියා. දැන් මේ වන ගුලිය හොර පාරවල්වලින් ගිහින් ප්‍රධාන පාරට අන්තිම තත්පරේ ඇවිත් කොහොමහරි ස්කෝලෙටත් ආවා.වාද විවාද පැත්තට මං එදා ඉඳලම ආසයි. පාසල් විවාද කණ්ඩායමට බැඳෙන්නත් මං උනන්දු වුණා. දවසක් ඒකට තෝරන පරීක්ෂණයකදි මං කළ කතාව සමහර ගුරුවරුන්ට ඇල්ලුවෙ නෑ. තල් අත්තට බොරලු ගහන්නා වගේ කතාකරන්න එපා සමහර අවවාද ලැබුණා. ඒත් ඒ වේදිකාව ඉදිරිපිට මගේ කතාවට ලැබෙන ප්‍රතිචාර කම්පා හදින් විඳීද්දි එක්තරා ගුරුවරියක් චිත්‍ර ගුරුවරිය වේදිකාවට නැඟලා කීවා මෙතැනදි කතාකරන හඬ, ශෛලිය පාරම්පරිකව මෙහෙම වෙන්ඩ ඕනෑ කියලා නීතියක් නෑ. පොයින්ට් එකට කතාකිරිම හා ප්‍රතිවාදීන්ගේ කතාව හා කරුණු බිඳීමයි වැදගත්. ඒක මේ ළමයා කළා කියලා එතුමිය කීවා. කොහොම හරි විවාද කණ්ඩායම නොලැබුණත් ඒ අවවාදය මාව මේ තාක් ගෙනාවා.මා පාසලේ ශිෂ්‍ය නායිකාවක් හැටියටත් වැඩ කළා. ප්‍රධාන ජ්‍යෙෂ්ඨ සිසුවියන් යටතේ කාලයක් පුහුණු වෙන විට මා දුටුවා බොහොම දරුණු ලෙස ශිෂ්‍ය නායිකාවන් කටයුතු කරනවා. 1998 – 99 කාලේ ඇතුළත පෙනෙන බෑග් ගෙනෙන්ඩ නියමයක් ආවා. ඒ ආරක්ෂාව වෙනුවෙන්. වත්කමක් නැති දරුවන්ට ඒවා ගන්ඩ බැරිව ආවාම අර සිසුවියන් ඉදිරිපිට නරක විදියට ඇනුම් බැණුම් සිදුවෙනවා මා දැක්කා. පනහක් ඇතුළත පෙනෙන බෑග් අතර අර වගේ බෑග් එකක් නම් එන්නෙ ඒක බලන එක එතරම් අපහසු නෑ නේද? කියලා මං අහලා මට වෙනම මීටින් තියලා අවවාද කළා. ඒත් දුප්පත්කම එක්ක මාත් හැදුණෙ. මටත් පුංචි දවසෙ තිබුණේ රතුපාට කොටු කොටු කෑලි ගැලවුණු බෑග් එකක්. සමහර කෙල්ලො මට ඒකට ‘හපුටු බෑග්’ කියලා නමකුත් දැම්මා. මං ඒවට කම්පා වුණේ නෑ. ඒත් දුප්පත් ළමයින්ගෙ දුප්පත්කමට – හිනාවෙන එකට මා කැමැති නෑ. ඔවුන් ඒවාට දණගස්වා සමච්චල් කරනවාට මා කැමැති නෑ. ඒ නිසා මා කවරදා හෝ ප්‍රධාන ශිෂ්‍ය නායිකාව වුණොත් මීට වඩා සංවරව ප්‍රශ්නය අසා මානුෂිකව බලනවා කියා හිතාගත්තා.දවසක බස් නැතුව මාත් ඉස්කෝලෙට විනාඩි 15ක් පරක්කුයි. එතකොටත් මං ශිෂ්‍ය නායිකාවක්. මාත් පාසලට ළමයින් ප්‍රමාද වුණාම තියන පෝලිමෙ හිටියා. ඊළඟට ඒ ළමයින්ට ලැබෙන දඬුවම පාසලේ අතුපතුගෑම, තණකොළ ගැලවීම වගේ දේවල්. මට එතැන හිටපු ශිෂ්‍ය නායිකාව වැඩ පැවරුවෙ නැති වුණත් මාත් තණකොළ ගැලෙව්වා. උප ප්‍රධාන ශිෂ්‍ය නායිකාව මේක දැකලා මට අඬගහලා තමුන්ට ලජ්ජා නැද්ද? අනෙක් එවුන් වගේ තණකොළ ගලවන්න කියලා තර්ජනය කළා. මං කිව්වා මං පරක්කු වුණා. මටත් ඒ දඬුවම ලැබෙන්න ඕනෑ. ඒකයි කරන්නෙ කියලා.මං ප්‍රධාන ශිෂ්‍ය නායිකාව හැටියට තේරුණා ඊළඟ අවුරුද්දෙ. මං මානුෂිකව කරුණු කියාදීලා ඒවා වෙනස් කරගත්තා මිසක් දැඩි දඬුවම් දුන්නෙ නෑ. ඒ කාලෙ මං කාන්තා ක්‍රිකට් ටීම් එකේ සාමාජිකාවක්. පාසල ඇරිලත් ක්‍රිකට් ප්‍රැක්ටිස් කියලා අම්මට පරක්කුවෙලා එන්ඩ කියලා ක්‍රිකට් ගහනවා. නිමාලියි මමයි තවත් කෙල්ලෙකුයි මෙහෙම ක්‍රිකට් ගහනකොට බෝලය තාප්පයෙන් එළියට ගියා. මේක අද හිතනකොට ලොකු ප්‍රශ්නයක් ලෙස නොපෙනුණත් අපට ඒ කාලේ ලොකුම ප්‍රශ්නය ඒකයි.පාසල් යුනිෆෝම් එකෙන් ඒ සවස් වෙලාවෙ එළියට යන එක ගුරුවරුන්ට අහුවුණොත් ප්‍රශ්නයක්. දැන් ක්‍රිකට්වලටනේ ඇවිත් ඉන්නෙ. අපි කුරුබිලියෙන් ගෙට ඇතුළු වෙන හොරු දෙන්නෙක් වගේ මායි නිමාලියි තාප්පය කෙළවරේ ගේට්ටුවෙන් වටේටම ඇවිත් බෝලය අහුලා ගත්තා. ඉස්කෝලෙ වටේටම තාප්ප. ඒ නිසා හුඟදුරක් වටේට එන්ඩ ඕනෑ. ආයිත් වටේට යනකොට නම් කාට හරි අහුවෙයි කියලා නිමාලි කීවා. අපි දෙන්නා තීරණය කළා ඉස්කෝලෙ ගේට්ටුවෙන් හොරෙන් ඇතුළට පනින්ඩ. දෙන්නම යුනිෆෝම් පිටින්. මං ඉස්සෙල්ලම නිමාලිව කරට අරන් ඒකිව පැන්නුවා. මං තනියෙන් වීරයා වගේ නැංගා. ගේට්ටුවෙ උඩට තිබෙන්නෙ උල් සහිත පසුබිමක්.පනින්ඩ හදනකොටම අර උලක් මගේ පපුවට උඩින් උරහිස ළඟින් ‘බරාස්’ ගාලා ඇතුළට බැස්සා. දැන් කොහොම හරි තමන්ම ඉස්සෙන්ඩ ඕනෑ. කෑගහලා අඬන්න වේදනා දුන්නත් අඬන්න විලාප තබන්නත් බෑ. ගුරුවරු දෙතුන් දෙනෙක් එහා පැත්තෙ හිටියට වෙනත් කවුරුවත් ඉස්කෝලෙ නෑ. මං අත්වාරුවෙන් අර උලින් මිදිලා ඉහළට නැඟලා ගේට්ටුවෙන් පැන්නා. නිමාලි ඒ පැත්තෙ ඉඳන් අඬනවා. බෙරිහන් දෙනවා. උලෙන් මගේ පපුව මිදුණු ගමන් එතැනින් ලේ දෝරේ ගලන්ඩ ගත්තා. මුළු යුනිෆෝම් එකම පැත්තක් රතුපාට වුණා. නිමාලිගෙ කෑගැහිල්ලට ගුරුවරියක් ආවා. ඒ වෙලාවෙම අම්මත් ආවා පුදුම විදියට මාව බේරගන්ඩ. ඇය සාමාන්‍යයෙන් මා රැගෙන යන්නට එන වෙලාව. අම්මා මට බැන බැන එදා මාව ස්පිරිතාලෙට අරන් ගියා.මාව හදපු කන්‍යාරාමය, ප්‍රෙස්බිටීරියන් බාලිකාව, ඒ ගුරුවරු මට ඕනෑම කාෂ්ඨක පොළොවක පැලවෙන්න අවශ්‍ය ශක්තිය දුන්නා. ඒ රමණීය අත්දැකීම්, විනය, මාව මේ තැනට ගෙන එන්න ඇති කියලා හිතනවා.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=as1306022</link>
    <topic>සිතිවිලි පිරිසුදුනම් බාහිර පෙනුම ප්‍රියමනාපය</topic>
    <author>රමණී සුබසිංහ</author>
    <content>සිතිවිලි පිරිසුදුනම් බාහිර පෙනුම ප්‍රියමනාපයශාස්ත්‍රපතිගෝනදූවේ ගුණානන්ද හිමික්‍රි. පූ. 3 වැනි සියවසේ මිහිඳු මාහිමියන් ගේ ආගමනය ලාංකේය ජන සමාජයේ වෙනස්කම් රැසකට තුඩු දුන් සුවිශේෂී සිදුවීමකි. උන්වහන්සේ ලංකාවට වැඩම කළේ ධර්ම ප්‍රචාරය පිණිසම නොව මිනිසාත්, රටත් නිවැරැදි මාවතකට යොමු කිරීමේ මූලික අරමුණ ඇතිවය. මහින්දාගමනයත් සමඟ මෙරට ජන සමාජය අධ්‍යාත්මික, වශයෙන් ද, බාහිර වශයෙන් ද වෙනසකට ලක්විය. උන්වහන්සේ දේශනා කළ ධර්මය නිසා මෙරට සුවිශේෂී අධ්‍යාත්මික සංස්කෘතියක් මෙන් ම බාහිර සංස්කෘතියක් ද නිර්මාණය විය.පස්පව් බැහැර කළ සමාජයක් නිර්මාණය වූ අතර වැවත්, දාගැබත්, ගමත්, පන්සලත් අතර අවියෝජනීය සම්බන්ධතාවයක් ගොඩ නැඟුණි. ධර්මානුකූල ජීවිතය අගය කළ සිංහල සමාජයේ කුල කාන්තාව ද සංවරශීලී බව වඩාත් අගය කළාය.විළිබිය ඇත්තියක වූ ඇය පවුලට, ගමට, රටට සෙනෙහෙබර මාතාවක්, සොහොයුරියක්, දියණියක් ම වූවා ය. හෙළ කත ගේ මේ සංවර ගති පැවතුම් සංකර වීමට මුල පිරුණේ 16 වැනි ශත වර්ෂයේ පෘතුගීසින් ගේ පැමිණීමත් සමඟය. ගත ආවරණය වන ලෙස ඇඳි රෙද්ද, හැට්ටය වෙනුවට බොහෝ කාන්තාවන් අතර දණහිසටත් වඩා කෙටි ගවුම ජනප්‍රිය විය. ඇඳුම පැලඳුම සේ ම චර්යාව ද වෙනස් විය. ඇයට උරුම වූ ස්වභාවික සුන්දරත්වයත්, පෙර කී සමාජයීය තත්ත්වයත් ගිලිහී යන්නට වූයේ එතැන් සිට ය.අද බොහෝ තරුණ තරුණියන් පරයා සමහර වැඩිහිටි කාන්තාවන් ද තමන්ට නොගැළපෙන විලාසිතා ලෝකයක අතරමං වී සිටින්නේ ජීවිතය පිළිබඳ, තමන් කරන කියන දේ පිළිබඳ යථාර්ථය අවබෝධ කරගත නොහැකි වීම නිසාය.විශේෂයෙන් පිරිමියා කරන කියන දේට වඩා කාන්තාව දෙස විමසිලිමත් වීම, වැඩි අවධානයක් යොමුවීම සාමාන්‍ය මිනිස් ස්වභාවයයි. සංවරශීලී ගති පැවතුම් ඇත්තියකට වඩා අසංවර ශීලී, විළිබිය නැත්තියකට ඒ අවධානය වඩාත් වැඩිය. එහි බලපෑම හොඳට නොව නරකටය. තැන නොතැන නොබලා, තරාතිරම නොබලා සිදුවන හිංසන, අපයෝජන මේ හැසිරීම් රටාවේ අතුරුඵලයන් ය.දුටුවන් පිනවන නෙත්කළු රුව කාන්තාවකට ආභරණයක් වන බව සැබෑය. එහෙත් ඒ ආභරණය වඩාත් දිදුලන්නේ, අර්ථවත් වන්නේ ඇය ගේ යහපත් චර්යාවන් නිසා බව ද ඇය අවබෝධ කරගත යුතුය. එනම් බාහිර පෙනුම මෙන් ම අභ්‍යන්තරය ද ප්‍රිය මනාප විය යුතුය. අප තථාගතයන් වහන්සේ මෙත්තානිශංස සුත්‍රයේ දී දේශනා කොට වදාළේ.මෙත් වඩන්නා ගේ මුහුණ වඩාත් පැහැපත් වන බවය. පිරිසුදුකමත්, පිළිවෙළත්, පිරිසුදු අධ්‍යාත්මයත් ඇති කාන්තාව බාහිර විලාසිතාවන් ගෙන් සංකර වූ කාන්තාවකට වඩා ප්‍රිය මනාප වන බවට, මානව හිතකාමී වන බවට සමාජයීය ජීවිතයේ දී ඔබට බොහෝ අත්දැකීම් ඇත. අධ්‍යාත්මික පිරිසිදු බව ඇති කරගන්නේ කෙසේ ද? බෞද්ධ කාන්තාවක නම් ඇය පළමු ව ධර්මානුකූල ජීවිතයක් අනුගමනය කළ යුතු ය. බුදුරජාණන් වහන්සේ දේශනාකොට වදාළ පරිදි ගිහියා ගේ නිත්‍ය ශීලය වන පංචශීලය පිළිපදින ඇය පර පණ නැසීමෙන්, සොරකම් කිරීමෙන්, කාමයෙහි වරදවා හැසිරීමෙන්, බොරු කීමෙන්, සුරාවෙන් වැළකිය යුතුය. එසේ ප්‍රතිපත්තිගරුක වන ඇයට වඩ වඩාත් ධර්මය ශ්‍රවණය කිරීම, භාවනාව පුරුදු පුහුණු කිරීම අපහසු වන්නේ නැත.සිත පිරිසිදු කිරීමේ එකම මඟ භාවනාවය. භාවනා කරන තැනැත්තා කෙරෙහි වැරැදි සිතිවිලි යටපත් වන්නේ ය. සිත පෙළන, වරදට පොලඹවන විවිධ අරමුණු හට නොගන්නේය. පාලනය කර ගත හැකි ඉඳුරන් ඇත්තෙක් වන්නේ ය. එයම ජීවිතය යහපත් මඟකට ප්‍රවිෂ්ට කරවීමට හේතු සාධක වන්නේ ය.එහෙත් දවසේ පැය විසිහතරෙන් විනාඩි පහක දහයක තරම් හෝ සුළු වේලාවක් භාවනාවට වෙන් කරන පිරිස් සීමිතය. බෞද්ධ හෝ බෞද්ධ නොවන ඕනෑම කාන්තාවකට, පුරුෂයකුට විශේෂයෙන්, මෛත්‍රී භාවනාව වැඩීම අපහසු වන්නේ නැත. පළමුකොට තමන්ට මෛත්‍රී සහගත වීමෙන් පසු දෙවනුව මවුපියන්ට, ගුරුවර, වැඩිහිටියන්ට, නෑදෑ හිතමිතුරන්ට මෛත්‍රී කළ හැකිය. මෛත්‍රී සහගත බව නිසා ම සතුරන් වෙත ද මෙත් සිතිවිලි ඇතිකර ගැනීම පහසුය. ඊර්ෂ්‍යාවෙන්, වෛරයෙන්, තරහවෙන් සිත පුරවාගෙන අනුන් ගේ අයහපතම දකින තැනැත්තා ගේ ස්වභාවය අනුන්ට ප්‍රිය මනාප වන්නේ නැත. එම සිතිවිලි තමන් ම අපහසුතාවට, පීඩාවට පත් කරන්නේ ය. මිනිසකු ගේ අභ්‍යන්තරය පෙන්වන කැඩපත ඔහුගේ මුහුණ වන බව ජන කියමනකි. වෛරයෙන්, ඊර්ෂ්‍යාවෙන් පෙළෙන, දැවෙන පුද්ගලයාගේ මුහුණ ද ඒ අභ්‍යන්තරය මනාව පිළිබිඹු කරයි. සමාජයේ කාන්තාවන් හා පුරුෂයන් දෙස විමසිලිමත් වීමෙන් එවැනි අය තෝරා බේරා ගැනීම අපහසු වන්නේ නැත.කෙනෙකු ගේ ක්‍රියාව පිරිසුදු වන්නේ සිතිවිලි පිරිසුදු වන්නේ නම් පමණි. එවැනි යහපත් සිතිවිලි වර්ධනය වන්නේ භාවනාව තුළිනි. තමන්ගේ වැරදි සඟවා ගෙන අනුන් ගේ වරද සෙවීම, අනුන් ගේ සුළු වැරදි වුව පහසුවෙන් දැකීම ලෝක ස්වභාවයයි. අප තථාගතයන් වහන්සේ දේශනා කොට වදාළේ අනුන් ගේ දොස් සොයන තැනැත්තා එම දොස් දහයියා මෙන් පොළා මතුකර පෙන්වන බවත්, තමන් ගේ වැරදි වෙතොත් ඒවා කොළවලින් සිරුර මුවාකර ගන්නා ලිහිණි වැද්දකු මෙන් සඟවා ගන්නා බවත් ය. මේ දේශනාව අතීතයට, වර්තමානයට මෙන් ම අනාගතයට ද එකසේ ගැළපෙන්නෙකි. එවැනි අය මේ සමාජයේ බොහෝ නිදසුන්කොට ගත හැකි බැවිනි.තවත් අවස්ථාවක උන්වහන්සේ දේශනා කොට වදාළේ යම් පුද්ගලයෙක් තමාට හෝ අනුන්ට හෝ වරදක් නොමැතිව කල් යවන නිර්දෝසී පුද්ගලයකුට අවැඩක්, නපුරක් සිදු කරයි නම් ඒ පව උඩු සුළඟට දැමු සියුම් වූ දූවිලි සේ අනුවණයා වෙතම පෙරළා පැමිණෙන බව ය. පුද්ගලයන් කෙරෙහි වූ මේ ආදී වූ වසල ධර්මයන් ප්‍රහීණ කළ හැක්කේ ද භාවනාවෙන් සිත තැන්පත් කර ගත් පුද්ගලයාටය. මේ නිසා සුන්දරත්වය යැයි රැවටී බාහිර ආටෝපය පසුපස හඹා යනවාට වඩා කෙනෙක් තම අභ්‍යන්තරය, අධ්‍යාත්මය පිරිසුදු කර ගන්නට උත්සාහ කරනවානම් ඔහු හෝ ඇය කෙරෙහි සැබෑම වූ සුන්දරත්වයක්, මානව හිතවාදී බවක් පිළිබිඹු වන බව අවධාරණය කරගත යුතුය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=as1306023</link>
    <topic>ගෙදර වැඩ වැඩිවෙලා සමහර ළමයි හැන්දෑ වෙනකොට අඬනවා</topic>
    <author>ලිව්වේ</author>
    <content>ගෙදර වැඩ වැඩිවෙලා සමහර ළමයි හැන්දෑ වෙනකොට අඬනවාඅධ්‍යාපනය යනු කුමක් ද?අධ්‍යාපනය යනු පුද්ගලයා පරිසරයට හැඩ ගැස්වීම බව ප්‍රංස අධ්‍යාපනඥයකු වන පිසාරේ පවසනවා. මිනිසා මවු කුස පිළිසිඳ ගත් දා සිට මරණය දක්වාම පරිසරය හා නොනවත්වා සබඳතා පවත්වනවා. පරිසරයට ප්‍රතිචාර දක්වන්නේ ඇස කන නාසය දිව හා ස්පර්ශය තුළින්. ඒ ප්‍රතිචාර බාහිරවත් අභ්‍යන්තරවත් සන්නිවේදනය කරනවා. ක්‍රම ක්‍රමයෙන් වර්ධනය වන මේ ක්‍රියාවලිය සිදුවන්නේ ළමයාගේ මොළයෙහි තන්තු මඟින්. මේ තන්තු වර්ධනය හොඳින් සිදුවන්නේ දරුවාගේ මුල් අවුරුදු 6 තුළදි. දරුවාගේ අධ්‍යාපනයේ මූලික අවධිය මෙයයි.දරුවාට මුලින්ම පැන්සලක් ගෙන ලිවිය නොහැකිය. ඒ සියල්ල ලැබෙන්නේ වැඩිහිටියන් හා ගුරුවරුන් තුළින්.දරුවෙකුට අධ්‍යාපනයක් ලබන්නට ඇස් කන් නාස ස්පර්ශය හා කතාව හොඳින් වැඩ කළ යුතුයි. මේ ඉඳුරන් තුළින් ලෝකය හඳුනා ගැනීම තමයි අධ්‍යාපනය. අධ්‍යාපනයේ ක්‍රම තුනක් තියෙනවා. ඒ විධිමත් අධ්‍යාපනය, නොවිධිමත් අධ්‍යාපනය හා අවිධිමත් අධ්‍යාපනය යනුවෙන්. විධිමත් අධ්‍යාපනය යනු දරුවා පාසලේදී ලබන අධ්‍යාපනයයි. නොවිධිමත් අධ්‍යාපනය යනු ළමයාගේ චරිත වර්ධනයට හා පෞරුෂ වර්ධනයට අවශ්‍ය දේ ඉගෙනීමයි.ආගමික කටයුතු වගේ දේවල්. අවිධිමත් අධ්‍යාපනය යනු ක්‍රියාකාරකම් පාසල් විවාද පරිසරය හා ගැටෙන ශ්‍රමදාන ඒ වගේම බුද්ධිමතුන් ගේ කතා ඇසීමට සැලැස්වීම වගේ දේවල්. ඒ තුළින් දරුවා සමාජය හඳුනා ගන්නවා. දක්ෂතාවය වඩවා ගන්නවා. දරුවාගේ කුසලතා හඳුනා ගන්නත් ඒ වගේ දේවල් වැදගත්.අද දරුවන්ට පාසල් ගෙනයන්නට ඇති පොත් වැඩියි. අනෙක දරුවන්ට ගෙදර වැඩ උහුලන්නට බැහැ. සමහර ළමයි ගෙදර ඇවිත් හඬනවා ගෙදර වැඩ කරගන්න බැරිව. ඔබතුමිය මේ ක්‍රමය අනුමත කරනව ද?නැහැ මා ඒ ක්‍රමය මං අනුමත කරන්නේ නැහැ. අද ළමයාට පොත් මිටිය බර වැඩියි. ප්‍රංසයේ අධ්‍යාපන භාරව ඉන්නා ලා හැලට් ලංකාවට ඇවිත් කියනවා ලංකාවේ අධ්‍යාපන ඒකකය දරුවාට බර වැඩියි කියලා. මෙහිදී ළමයාගේ ළැදියාව තියෙන්නෙ මොනවට ද නොබලා ඉවක් බවක් නැතිව ළමයාට පොත්ම පටවනවා. ඒක වැරදියි. අධ්‍යාපනය කියන්නෙ ළමයාට කටපාඩම් කරවන එක නොවෙයි. රූපවාහිනියෙන් උදේ පාන්දර තුනේ හතරේ ඉඳල අධ්‍යාපනික වැඩසටහන් යනවා. ළමයි කොහොමද මේ සේරම කරන්නෙ. ඉස්කොලෙත් වැඩ කරල ගෙදර ආවම ළමයට ළමා කාලය ගත කරන්න විවේකයක් තියෙන්න ඕනැ. දෙමවුපියනුත් ළමයාව ඒ තරගයට එක්කගෙන යනවා. මේවා ළමයාට බර වැඩියි. පුංචි ළමයින්ට අධ්‍යාපනය එපා වෙනවා. තමන්ගේ දරුවා සතුටින් තබන එක වඩා වැදගත් නේද?එතකොට පහේ ශිෂ්‍යත්ව විභාගය ගැන?ශ්‍රී ලංකාවේ පහ වසරට සමත්වන සෑම ළමයෙක්ම මේ ශිෂ්‍යත්ව විභාගයට පෙනී ඉන්නවා. ශිෂ්‍යත්ව විභාගයේ ලකුණු මට්ටම අනුව තමයි ඒ දරුවාගේ අනාගත පාසල තීරණය වෙන්නේ. ලකුණු වැඩිනම් කොළඹ උසස් විද්‍යාලයකට ඇතුළු කරගත හැකියි. මේ නිසා තම ළමයා උසස් පාසලකට ඇතුළත් කරගැනීමට දෙමාපියන් බලවත් අරගලයක යෙදෙනවා.ඒ වගේම විදුහල්වල කාර්යක්ෂම භාවය ගුණාත්මක භාවය හා අධ්‍යාපන සාධකය මනින එකම දර්ශකය වශයෙන් සමහර ගුරුවරු හා විදුහල්පතිවරු පළමුවන වසරේ සිටම දක්ෂ යැයි සැලකෙන සිසුන් තෝරා ඔවුන්ට අනෙකුත් විෂය ධාරාවන් ඉගැන්වීමට වඩා ගණිතය හා භාෂාව ඉගැන්වීමේ, පුහුණු කිරීමේ අභ්‍යාසයන්හි යොදවනවා.මවුපියන් ගුරුවරුන් හා දරුවන් දක්වන මේ ආකල්පය නිසා සිසු දරුවන් කායික මානසික වශයෙන් මෙන්ම සමාජයීය වශයෙන් ද පීඩනයට පත්වෙනවා. දරුවාගේ සුන්දර ළමාවිය ගත කරන්නට වින්දනය කරන්නට ඔහුට ඉඩක් නැහැ. පාසල් වේලාවෙන් පසුවත් ටියුෂන් පන්තිවලට යෑම හා පාසලේදී ගණිතයට හා සිංහලට පමණක් මුල්තැන දීම නිසා බාලවියේ සිටම දරුවාට සිදුවන කායික මානසික හා සමාජයීය පීඩනය අතිවිශාලයි. මේ නිසා ළමයා ක්ලමටයට පත්කරන තත්ත්වයක් ඇතිවෙනවා.අවුරුදු 10 ක් පමණ වන මේ වයස් සීමාව ළමයකුගේ සාධකය මැනීමට තරම් වර්ධනය වුණු අවධියක් නොවෙයි.පළමුවන වසරට ඇතුළත් කරගන්නා සිසුන් අතරත් අවුරුද්දක පරතරයක් තියෙනවා. පළමුවන වසරට දරුවන් ඇතුළත් කරගන්නේ අවුරුදු 4 යි මාස 11 සිට අවුරුදු 5 යි මාස 11 දක්වාය. එකම ශ්‍රේණියේ සමහර ළමයින් අතර අවුරුද්දක වෙනසක් තිබෙනවා. මෙයින් ඉහළට යද්දි අවුරුද්දක් වැඩිමල් දරුවන්ට වාසියක් සැලසෙන්නේ නැද්ද.ඒ වගේම ශිෂ්‍යත්ව විභාගයෙන් හොඳින් සමත්වන දරුවා උසස් විභාගයකින් අසමත් විය හැකියි. සමහර විට ශිෂ්‍යත්ව විභාගයෙන් අසමත් වන දරුවා උසස් ලෙසින් සමත් විය හැකිය.කන්නන්ගර මහතාගේ යෝජනාවක් අනුව 5 වන වසර ශිෂ්‍යත්ව විභාගය ඇතිකළේ ආර්ථික හා සමාජයීය අතින් අවාසි ඇති සිසුන්ට උසස් අධ්‍යාපනය ලැබීමට සමාන අවස්ථා සැලසීමටයි. මීට අමතරව විද්‍යා විෂයයන් හැදැරීමට පිටිවහලක් වශයෙන් ද මේ 5 වසර ශිෂ්‍යත්ව විභාගය පැවැත්වූවා. එය ද සමාජයීය හා ආර්ථික හේතුන් මත අවාසිදායක සිසුන්ට එය සීමා කළා. දරුවාගේ අභිවෘද්ධිය තකා නොයෙක් ආර්ථික පීඩන මැද වුණත් 5 ශිෂ්‍යත්වය සමත් තම දරුවා උසස් පාසලකට යැවීමෙන් දෙමවුපියන් සතුටු වෙනවා. ඒත් සමහරවිට දරුවා හුරුපුරුදු පරිසරයෙන් වෙනස් වූ සමාජ වාතාවරණයකට මුහුණ දෙන්නේ ඉච්ඡාභංගත්වයෙන්. සමහරවිට ඒ පාසලේ අනෙක් දරුවන් ගේ බාහිර සමාජ ආර්ථික වාතාවරණයට ගැළපෙන පරිදි දිවි පෙවෙතක් ඔහුට ගත කිරීමට අමාරු වෙනවා.මේ නිසා දරුවා නොයෙක් ගැටලුවලට මුහුණ දෙනවා. සමහර විට ඒ හේතුන් නිසා දරුවා හිතූ මට්ටමේ ශාස්ත්‍රීය සංවර්ධනයක් ඇතිකර නොගන්නා අවස්ථා බොහෝයි. ඒත් ප්‍රබල පෞරුෂයක් ඇති දරුවෙක් මේ සියල්ල අබිබවා ඉදිරියට යන්නත් පුළුවනි. දැනට තිබෙන 5 ශිෂ්‍යත්වයට සෑම දරුවෙකුටම පෙනී සිටිය හැකියි. සුපිරි පාසල්වල ශිෂ්‍යයන් සුළු සංඛ්‍යාවක් පමණක් ඊට පෙනී සිටින්නේ නැහැ. ශිෂ්‍යත්ව ප්‍රතිඵල අනුව වාසිය ලැබෙන්නේ ගම්බද ආර්ථික හා සමාජීය අතින් දුර්වල දරුවන්ටය. 5 ශිෂ්‍යත්ව විභාගය ආරම්භයේ දී අරමුණු වූයේ මේ දර්ශනයයි. එහෙත් අද ඒ තත්ත්වය අබිබවා යමින් තිබෙනවා.අද මෙය තරගයක් වී තිබෙන්නේ දරුවා පීඩනයට පත් කරමිනුයි.කන්නන්ගර මහත්මයාගෙ ක්‍රමයේ හැටියට ඉස්සර ශිෂ්‍යත්වයට පෙනී ඉන්න දුන්නේ පාසලෙන් බුද්ධි පරීක්ෂණයකින් තෝරාගත් දක්ෂ දරුවන්ට පමණයි. ඒ නිසා තරගකාරිත්වය අඩුවුණා. ළමයින් හා දෙමාපියන් දැරිය යුතු පීඩනය හා බර අඩුවුණා.ඒ නිසා ඒ යුගයේ ශිෂ්‍යත්ව විභාගයෙන් සමත්ව සුපිරි පාසල්වලට ආ දරුවන් අතරින් දක්ෂයන් පරිපාලන සේවය වෛද්‍ය සේවය වැනි උසස් ක්ෂේත්‍රවලට පිවිසුණා.අනික ඒ කාලේ සෑම පාසලකම හොඳ ඉංග්‍රිසි අධ්‍යාපනයක් තිබුණා. පසු කාලයක දී ඒ ඉංග්‍රිසි අධ්‍යාපනය නැතිවුණා. දැන් එහි අවශ්‍යතාවය වැටහිලා.ඔබතුමිය කියන්නේ පහේ ශිෂ්‍යත්වයට පන්තියේ සියලුම ළමයින්ට පෙනී සිටින්නට දීම හරි නැහැ කියල ද?ඔව් දැන් පන්තියක ළමයි තිහක් හෝ හතළිහක් ඉන්නවානම් ඒ එක එක ළමයගෙ දක්ෂතාව කුසලතාවයන් අභියෝගතා වෙනස්. ඉස්සර ළමයි තෝරා ශිෂ්‍යත්ව විභාගයට යවන ක්‍රමයක් තිබුණා. පසුව ඒවා අභාවයට ගියා විවිධ හේතුන් නිසා. අද දක්ෂයයි අදක්ෂයයි දෙන්නම විභාගයට පෙනී සිටිනවා. එයින් ශිෂ්‍යත්ව විභාගයට පෙනී සිටින තම දරුවා සමත් කරවා ගැනීමට මවුපියන් ළමයින්ව ඇදගෙන රේස් එකක් යනවා. එයින් ළමයාගේ ළමා කාලයත් විනාශ වෙනවා.මේ දිනවල බොහෝ පාසල් සිසුවියන් ගැබ් ගැනීමේ ප්‍රවණතාවයක් හා දූෂණය වීමේ ප්‍රවණතාවයක් පවතිනවා. මේ ගැන ඔබ දකින්නේ කොහොම ද?මේක නම් කනගාටුදායක දෙයක්. අපි හිතනවා ‍ෙම් පාසල් සිසු සිසුවියන්ට නියම ලිංගික අධ්‍යාපනයක් ලබා දෙන්න හොඳම කාලයයි. එය එහෙන් මෙහෙන් කියා දෙනවට වඩා අපේ සමාජයේ ලිංගික ආචාර ධර්ම හොඳින් දරුවන්ට අවබෝධ කර දිය යුතුයි. එය තමා වෙනුවෙන්ම දරුවනුත් ඉගෙන ගත යුතු කාලය ඇවිල්ලා.තවත් වැරදි මතයක් තියෙනවා බඩගින්න හා පිපාසය වගේ ලිංගිකත්වයත් පුද්ගලයන්ට අත්‍යවශ්‍යම දෙයක් කියලා. වනාන්තරයේ බඹසර රකිමින් ජීවත්වන තවුසන් හා ආගමික පුද්ගලයන් ලිංගිකත්වය පිළිබඳ ආශාවන් ප්‍රහීන කරමින් සිටිනවා. ඒ ගැන වඩා හිතුවොත් තමයි හැඟීම් ඇවිස්සෙන්නෙ.එය මිනිසාගේ ජීව විද්‍යාත්මක අවශ්‍යතාවයක් ය කියන එක නොමඟ යැවීමක්.ඒ වගේම අද බොහෝ පාසල් සිසුවියන් සියදිවි නසා ගන්නට පුරුදු වෙලා. ඉතා ශෝචනීයයි. මේ සියල්ලට ලබාදෙන ක්‍රමවත් අධ්‍යාපනයක් තුළින් විසඳුම් ලබාගත හැකියි. ඇත්තටම මෙවැනි ශෝචනීය සිද්ධින් අපට අහන්න ලැබෙන්නේ මේ අධ්‍යාපන ක්‍රමයේ වරද නිසා යැයි මා විශ්වාස කරනවා. ඒ වගේම යුගයේ සමාජ අවශ්‍යතාවයන් අගය කිරීම්වල යම් වෙනසක් සිදුවී තිබෙනවා. ඒ වගේ වෙනස්කම් නිසා තමයි අද මවුපියන් තමාගේ දරුවන්ට ජංගම දුරකථන ලබා දෙන්නෙ. එය විලාසිතාවක් වෙලා. ඉස්කෝලෙන් පස්සෙ සමහරවිට මාපියන් අරන් දීපු ජංගම දුරකථනය ගෑනු ළමයෙක් තමාගේ පෙම්වතාට කතා කරන්න භාවිත කරනවා.කොහොම වුණත් දැන් පාසල් සිසුන් අතර හැඟීම්වලට වහල් වෙලා කරන ක්‍රියාවන් වැඩියි. ඒවාට සමාජ වටාපිටාවෙන් එන රුකුල් දීම් වැඩියි.මේ කේන්තිය වගේ හැඟීම් පාලනය කරගන්න බැරිවුණාම සිසුන් සියදිවි නසාගන්නට පෙලැඹෙනවා.මේ වේදනාත්මක තත්ත්වයට විදුලි සන්නිවේදන ක්‍රමත් ඒ හා සමඟම හේතු වෙනවා. ළමයින්ගෙ මේ වගේ සියදිවි නසා ගැනීමේ සිදුවන්නේ තම හැඟීම් පාලනය කරගන්න බැරුවයි. අධ්‍යාපන රටාව තුළින් මේවාට විසඳුම් සොයා ගත හැකියි.අධ්‍යාපනය යනු ඔළුව ඇතුළේ විතරක් සිදුවෙන දෙයක් නෙවෙයි. එය අපේ මුළු ශරීරයටම අපේ හැඟීම්වලට අපේ ජීවරසායනය තුළට කාවැද්දිය යුතු දෙයක්. එය පුද්ගලයෙකුට පමණක් සීමා වූ දෙයක් වෙන්න බැහැ. පුද්ගලයා වගේම සමාජ වටාපිටාවත් අධ්‍යාපනයෙන් වෙනස් විය යුතුයි.පිටතින් එන පීඩනය දරාගත නොහැකි වුණාම මෙහෙම දේවල් සිදු වෙනවා. ඒ සඳහා දරුවාට එවන් පීඩනයක් ගෙන නොදෙන්න වටාපිටාව හා සමාජය ද දැනුම්වත් විය යුතුයි. ඒ වගේ්ම හැඟීම් පාලනය කරගැනීමට දරුවාත් හුරුපුරුදු කිරීම අධ්‍යාපනය තුළින් කළ යුතුයි.ඒ සඳහා ගුරුවරුන් සිසුන් අතරත් දෙමවුපියන් හා දරුවන් අතරත් මනා සබඳතාවක් මෙන්ම සංවාදයක් ඇතිවිය යුතුය.දරුවෙක් ලිංගික අතින් හෝ වෙනත් අයකුට ආදරය කරමින් ළංවෙන්නෙ බොහෝ දුරට දෙමවුපියන්ගේ ආදරය අඩුවීම හෝ ඒ ආදරය දරුවාට නොදැනෙන නිසා.අධ්‍යයනයක් මඟින් පැහැදිලිව පෙන්වා දී ඇත්තේ මවුපියන්ගේ නොසැලකීම හෝ දරුවා පිළිබඳ ප්‍රතික්ෂේප කිරීම් හෝ ආදරය අඩුකම දරුවන් නොමඟට යාමට හෝ වෙනත් ආදරයක් සොයාගෙන යාමට හේතු වන බවයි.දරුවාට ලිංගික වශයෙන් අධ්‍යාපනයක් ලබාදීම පාසලට වඩා ගෙදරදී දෙමාපියන්ටම කළ හැකිය. දරුවා නිසි වයසට පැමිණියාම ඒ දේ නිසි අයුරින් ආදරයෙන් කියා දෙනවානම් දරුවන් නොමඟට යනවා අඩුයි. පාසල්වලින් ඒ කාරණය කිරීමට වඩා මවුපියන්ට එය වඩා හොඳින් දරුවන්ට තේරුම් කර දිය හැකියි.ඒ සඳහා මවුපියන් හා දරුවන් අතර විශ්වාසය ආදරය උණුසුම් අයුරින් ඇතිවෙන සබඳකමක් හා වටාපිටාවක් සකසා ගත යුතුයි. බොහෝ ගෙවල්වල නැත්තෙත් ඒකමයි. අද වාණිජ සමාජයකට කොටුවූ දෙමාපියන් සිය දරුවන් ගැන සොයා බලනවා අඩුවීම මේ ප්‍රශ්නවලට හේතු වෙනවා.තමන්ගේ රහස් පවා දෙමාපියන්ට කියන අන්දමට දරුවා තුළ විශ්වාසය ගොඩ නඟා ගත යුතුයි.දරුවා හා දෙමාපියන් අතර පරතරය අඩුකර ගෙන දරුවාට තමා ගැන විශ්වාසයක් ඇතිකරගතහොත් මේ අනවශ්‍ය සියදිවි නසා ගැනීම් නැති කරන්නට පුළුවන්.මේ අධ්‍යාපනය මවුපියන් විසින්ම දරුවන්ට දිය යුතු එකක්.අදකතාබහවිශ්‍රාමලත් විදුහල්පතිනියක හා අධ්‍යාපන අධ්‍යක්ෂවරියක වනආචාර්ය තිලෝකසුන්දරිකාරියවසම් මහත්මියලිව්වේදයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=as1306024</link>
    <topic>නිම්වළල්ල</topic>
    <author>රෝහණ ආර්යරත්න</author>
    <content>නිම්වළල්ලස්පාඤ්ඤය ඉතාමත් බැරෑරුම් ආර්ථික ප්‍රපාතයකට ඇද වැටී ඇත. එම ආර්ථික ව්‍යසනය පිළිබඳව එක්තරා පුවත්පතක පළවූ විග්‍රහයකට ස්පාඤ්ඤ ආර්ථික අර්බුදය ලූනු ගෙඩියකට සමාන කර තිබිණ. එක් සිවියක් ඉවත් කළ විට තවත් නරක් වූ සිවියක් ඉස්මතු වන බවත් බලවත් උද්ධමන තත්ත්වය නිසා ස්පාඤ්ඤ ජනතාව රට අතහැර යෑම පවා සිදු කරන බවත් වාර්තාවේ.මේ තත්ත්වය ඉතා දැඩි ලෙස බලපා ඇත්තේ ස්පාඤ්ඤයේ ගම්බද ප්‍රදේශවලටය. ආදායම් මාර්ග ඇහිරී යෑම නිසා ගම් අත්හැරයෑම ඉතාම ශීඝ්‍රයෙන් සිදුවන්නක් බවත් ඇතැම් ගම් මිනිස් වාසයෙන් තොර තත්ත්වයකට පත්වී ඇති බවත් වාර්තාවේ.මෙම තත්ත්වයෙන් ප්‍රයෝජන ගත් නගරයේ වෙසෙන දේපළ වෙළඳාම්කරුවෝ වහාම විදේශිකයින්ට ඉඩම් විකිණිමේ ව්‍යාපාරයකට යොමුවී සිටිති. මේ ව්‍යාපාරය දැන් එරට ඉතාම ලාභදායී ව්‍යාපාරයක් බවට පත්වී ඇත. පාලුවට ගොස් ඇති ගම්පිටින් විදේශිකයින් විශේෂයෙන්ම එංගලන්තයේ පුරවැසියන් විසින් මිලදී ගනු ලැබීම සිදුවේ.අත්හැර දමනු ලැබූ නිවාස හතරක් සහිත කුඩා ගමක් වන ‘පෙනා බෙල්ලා’ පවුම් 53,000කට විකිණීමට ඇති අතර එම ගමට අක්කර 3ක පමණ ලඳු කැලෑ ප්‍රදේශයක් ද අයත් වේ.මෙම ව්‍යාපාරයේ නියැළී සිටින රෆායල් කනාලෙෆ් හා පෙපෙ රොඩිල් යන දෙදෙනා “මෙම ගම්වල ජීවත්ව සිටියේ ඉතාම දුප්පත් අයයි. ඔවුන්ට ඔවුන්ගේ ගෙවල් අලුත්වැඩියා කර ගැනීමට වත්කමක් නෑ. ඒ වගේම ඔවුන්ගේ දරුවන් ද නගරයේ වාසයට ගොස් තිබෙන නිසා ඔවුන් මෙම ගම් අත්හැර යනවා” යැයි ප්‍රකාශ කළ අතර විදේශිකයින් ඒ පාළු ප්‍රදේශවල පදිංචියට ඒම ගැන ඔවුන් මහත් සේ සතුටට පත්වන බව ද පවසයි.ඔවුන්ගේ ව්‍යාපාරයට සම්බන්ධ තවත් ගමක් වන ‘එල් කොස්ටල්’ මුලින් සඳහන් වූ ගමට වඩා මඳ විශාල එකක් වේ. එයට පවුම් 385,000ක මිලක් සඳහන් වී ඇත. එසේම ස්පාඤ්ඤයේ සර්ගොස, ප්‍රදේශයට නුදුරු ලුනා හි පිහිටි ‘ලකස්ටා’ ගම ඉයුරෝ 189,000/- මිලකට ගත හැකි අතර හෙක්ටෙයාර් 30ක් විශාලත්වයෙන් යුක්තවේ. එම ගමේ පදිංචිව සිටි අය මැඩ්රිඩ් නගරයේ පදිංචියට ගොස් ඇති නිසා ගම පාළුවට ගොස් ඇත. මෙම ගම වසර 30ක් වැනි කාලයක සිට මිනිස් වාසයෙන් තොර වී තිබිණ.මෙසේ අත්හැර දමනු ලැබූ ‘අරුනාඩා’ ගම එංගලන්තයේ අයිටීවී රූපවාහිනියේ සේවය කළ නීල් කිස්ටි විසින් පවුම් 45,000කට මිලදී ගනු ලැබූ අතර ඔහු තම බිරිය රෝසා සමඟ එහි පදිංචිවීම සඳහා නිවසක් ද තනාගෙන ඇත.කුම්බ්‍රියා ප්‍රදේශයේ තාලයිල් නගරයේ කුඩා නිවෙසක පදිංචිව සිටි ක්‍රිස්ටි මෙම ගම පිළිබඳ තොරතුරු ලබා ගත්තේ 2005 තම බිරියත් සමඟ ස්පාඤ්ඤයේ නිවාඩුවකට ගිය අවස්ථාවේදීය. එම ගමේ පවතින නිවාස හතර අලුත්වැඩියා කිරීමේ නියැළී සිටින ක්‍රිස්ටි හැරෝසා තමන් ඉතාම දැකුම්කලු පරිසරයක ඉතාමත් ප්‍රීතියෙන් දිවි ගෙවන බව පවසයි.”තේ බීමට යොදා ගනු ලබන බැග් හැරුණු විට සියලුම දේ මෙහේ තිබෙනවා. ඒ වගේම පරිසර දූෂණය ඇත්තෙම නෑ. ඉතාම පිරිසුදු වාතය අපට මහත් සතුටක් සැනසීමක් ලබාදෙනවා. ඒ වගේම කඳු අතරින් ගලා එන ජලය පානය කිරීමට ලැබීමත් අපට ලැබුණු මහඟු දායාදයක්. අපි මෙහෙ ඉතාම සනීපදායක පරිසරයක ඉතාම ප්‍රීතියෙන් ජීවත්වෙනවා”යි ක්‍රිස්ටි පැවසුවේ ඉතා සතුටින්.මේ අයුරින් විකිණීමට ඇති ගම් බොහොමයක්ම උතුරු ස්පාඤ්ඤයේ අස්ටුරියාස් හා ගැලිසිටා යන ප්‍රදේශයන් හි පවතින අතර එම පළාත් බොහොමයක්ම නිල්ල පිරුණු ප්‍රදේශ වීම ද එංගලන්තයේ නගරබද පවතින පරිසරය අත්හැරයාමට සූදානම් වන අයගේ දැඩි අවධානයට යොමුවීමට හේතුවක් වේ.රෝහණ ආර්යරත්නඑය අපූරු ගමනක්. නැවක නැගී ලෝකයේ උතුරු කෙළවර ඇන්ටාක්ටික් කරා ගිය ගමනක්.ලීසා පිසෝලා හා ඇගේ නැන්දා වන 62 හැවිරිදි වෑන් හෝර්න් ඇතුළු පිරිසක් ඒ ගමනට එකතුවුණා. සීතල හිම මිදුණු මුහුද මැදින් නැව යද්දී සිතට දැනුණු සතුට ගතට දැනෙන සීතල මඟ හරින්නට සමත් වුණා.නැව අයිස් පරයක හැපී නතර වුණේ ඔවුන්ගේ ඒ උද්දාමය අතරතුරයි‍. සියල්ලෝම බියපත් වුණේ නැවේ කප්පිත්තා සැවොම ඉහළ නැව් තට්ටුවට කැඳවා තමන් මුහුණ පා ඇති තත්ත්වය විස්තර කිරීමෙන් පසුවයි. එම් එස් එක්ස්ප්ලෝරර් නැව වසර 39ක් පැරැණි එකක්."නැව අයිස් පරයක හැපුණා.දැන් ගිලෙන්නයි යන්නෙ. හැමදෙනාම ආරක්ෂිත බෝට්ටුවලට ගොඩවෙන්න.කලබල වෙන්න එපා. තමන්ට අවශ්‍යම දේ විතරක් ගන්න‍". කපිතන් තැන ඔවුන්ට තත්ත්වය විස්තර කළා. කපිතාන් වයිමන් සියලු දෙනාටම අවවාද කළේ කලබල නොවන ලෙසයි. 1912 ටයිටැනික් නැව ගැනත් 1915 එන්ඩුවරන් නැව ගැනත් ඔවුන්ට මතක් වුණා.2007 දී සුඛෝපභෝගී සී ඩයමන්ඩ් නැව ග්‍රීසිය ආසන්නයේ දී ගිලීගියා. දැන් එක්ස්‍ප්ලෝරර් නැවතත් ඒ වගේම අභාග්‍යයක් ආසනන්නයේ.පිසෝලා හා වෑන්හෝර්න් නැවේ ඉහළ තට්ටුවේ ආලින්දයට යද්දී මගීන් සියලු දෙනාම පාහේ ඇවිත් සිටියා. සමහරු ඇවිත් සිටියේ නිදන ඇඳුම පිටින්මයි.පිසෝලා ගෙනැත් තිබූ ශීතලට අඳින ඇඳුම් බෑගයක් ඔවුන් අතර බෙදා දුන්නා. ඉන්පසු නැව් කප්පිත්තා මගීන්ට උපදෙස් දෙමින් ඔවුන් ජීවිතාරක්ෂක බෝට්ටු තුනකට නැංවූවා . පිසෝලා හා ඇගේ නැන්දණිය නැංවුණේ තුන්වන බෝට්ටුවටයි. තවත් මගීන් තිස් එක් දෙනෙක් හා නැවේ කාර්ය මණ්ඩලයේ දෙදෙනෙක් එයට අයත් වුණා .ඒ පුංචි බෝට්ටුව නැවෙන් ඈතට ඇදී යද්දී නැන්දණිය වෑන් හෝර්න්ගේ මුව ඇරුණා.නැවේ කාර්ය මණ්ඩලයේ දෙදෙනා ජීවිතාරක්ෂක බෝට්ටුව පණ ගන්වන්නට දැඩි උත්සාහයක් ගනිද්දී සියලු දෙනාම බලාපොරොත්තු සුන්වූවාසේ බලාසිටියා. පිරිස අතර සිටි එංගලන්තයේ බෝට්ටු පැදවීමේ ශූරයෙකු වු 51 හැවිරිදි ඇන්ඩි වයිට් වහා බෝට්ටුවේ තිබු හබල අතට ගත්තා. ඔහු මුළු වැර යොදා පැදීම නිසා බෝට්ටුව නැවෙන් මදින් මද ඈතට පාවී ගියා. බෝට්ටුවේ තිබූ තවත් හබලක් ගත් අයෙක් බෝට්ටුව පැදීමට හවුල්වුණා. ඒ අතරේ තවත් බාධකයක් එල්ල වුණා. ඒ බෝට්ටුව ඉදිරියේ විශාල අයිස් පරයක් හමුවීම. බෝට්ටුව ඇතුළේ තිබූ පොරවක් රැගත්වයිට් ඉදිරියට ගොස් අයිස් කඳන් වලට පහර දී ඒවා දෙපළු කරමින් යායුතු මඟ පාදා ගත්තා. බෝට්ටුව අයිස් මුහුදේ පැද්දි පැද්දී යද්දී සමහරුන්ට වමනය හා කරකැවිල්ල හැදුණා.පිසෝලා තම කැමරා බෑගයේ තිබූ වමනයට ගන්නා බෙහෙත් පෙති කීපයක් ඔවුන් අතර බෙදා දුන්නා.ඔවුන් අතර සිටි තරුණ කැමරා ශිල්පියෙකු වූ එලී නැවේ සිට එද්දී තමා සතු කැමරා ආම්පන්න හා ඇඳුම් ඇතුළු සියලු දේ නැවේ දමා ඇවිත් තිබුණා.ඔහු සතුව තිබුණේ ඇඳගෙන සිටි ඇඳුම් පමණයි. ඔහු සීතලෙන් වෙව්ලනු දුටු මගියෙක් තමා ළඟ තිබූ ගොරෝසු පොරෝණයක් ඔහුට දුන්නා.මගීන් මේ අයුරින් තමන් සතු සම්පත් එකිනෙකා අතර බෙදා ගත්තේ සහෝදර බැම්මෙන් යුතුවයි.මේ අතර බෝට්ටුව හබලෙන් පමණක් ඉදිරියට පැදවීම දුෂ්කර බව දුටු වයිට් අයිස්කුට්ටි කපමින් යායුතු මඟ පාදා දුන්නා. එහෙත් එය අසීරු කටයුත්තක් බව වැටහුණු නැව් සේවකයන් දෙදෙනා සීතල දියට බැස පීනමින් ලණුවකින් බෝට්ටුව ඇදගෙන යන්නට පටන්ගත්තා. අයිස් මැදින් බෝට්ටුව ඈතට ඇදී යනවිට මගීන්ගේ දෑස්වලට දිස්වුණේ මුහුදේ ගිලීයන නැවයි.පොරොව පසෙකට දැමූ වයිට් ඊළඟට නෙත් යොමුකළේ සීතලෙන් ගැහි ගැහී සිටින කාන්තාවන් දෙසයි. වයිට් ගේ පෙම්වතිය වූ 50 හැවිරිදි ලී මෝල්ටන් නැවේ සිටි ලාබාලම යෞවනිය වූ බ්‍රැඩන් හැනා තුරුලු කරගෙන සිටියේ ඇය උණුසුම් කරන්නටයි."මං ආසයි මේ වගේ අත්දැකීම් වලට. ඒත් මගේ අම්මයි තාත්තයි ළඟ නැතිව මං මුහුණ පෑවේ භයානක අත්දැකීමකට.ඔයා නිසා මට බයක් දැනෙන්නේ නෑ". හැනා කීවේ ලී මෝල්ටන්ට තවත් තුරුලුවෙමින්. හැනා ගේ සිනිඳු දිගු කලිසම සීතල දියෙන් තෙත්වෙලා.බොහෝ දෙනෙක් නිහඬ ව සිටියේ සීතලට වඩා බියටයි. වෑන් හෝර්න්ට ඇගේ දරු මුණුපුරන් සිහිවුණා. ඒ අතරේ පියෝලා නිහඬව දෙවියන්ට යාඥා කළා.රාත්‍රිය ගෙවීයන්නට හෝරා දෙකකට පෙර අහසේ හෙලිකොප්ටරයක් කරකැවෙනු දකින්නට ලැබුණා. බෝට්ටුවේ සිටි සියලු දෙනාම උඩ බලමින් කෑගැසුවා. ඒත් හෙලිකොප්ටරය අහසේ කීපවරක් කැරකී ආපසු ගියේ සියලුදෙනාගේම බලාපොරොත්තු සුන්කරමින්."කමක් නෑ අපි ගැන මේ ලෝකෙ කවුරුහරි බලාගෙන ඉන්නවා". වයිට් ඒ දෙස බලාගෙන කීවා. ඔවුන් අතර සිටි පක්ෂි විද්‍යාඥයෙකු වූ බොබ් ෆ්ලඩ් සුදුමැලි මුහුණින් ඒ දෙස බලාසිටියේ බයෙන් වගේ. ඔහු මේ ගමනට එක්වූයේ ආක්ටික් ප්‍රදේශයේ පක්ෂීන් පිළිබඳව පර්යේෂණ පැවැත්වීමටයි.බෝට්ටුව හෙමින් හෙමින් හිම මුහුදේ පාවෙවී යද්දි තවත් පැයක් දෙකක් ගතවුණා. හිරු පායා හෝරාවක් පමණ ගතවෙද්දී සිතිජයේ ඈත කෙළවරේ අල්පෙනෙත්ති තුඩක් වගේ තිතක් දිස්වුණා. බෝට්ටුවල සිටි කවුරුත් ඒ දෙස බලාසිටියේ බලාපොරොත්තු සහගතව. පුංචි තිත ටිකෙන් ටික ලොකුවුණා. ඒ නැවක්. කාගේත් මුහුණුවල සතුටු සිනා මතුවුණා. බලාපොරොත්තු දැල්වුණු සිතින් කවුරුත් ඒ දෙස බලා සිටියා.ඒ නෝර්ඩ්නෝර්ජ් නම් වූ නෝර්වේජියානු නැව. ඇත්තටම එය ආවේ ඔවුන් බේරා ගැනීමටයි.අයිස් මහුදේ අතරමංව සිටි සියලුදෙනාම සැනසුම් සුසුම් හෙළුවා.ඔවුන් මේ වෙද්දී පැයපහක් අයිස් මුහුදේ සිතලේ කල් ගත කර තිබුණා."එක්ස්ෆ්ලොරර්" නැවේ ගමන් කළේ ජාතීන් 14 කට අයත් මගීන් 154 දෙනෙක්.සිදුවූ විපතේ දී ඔවුන් සියලුදෙනාම ජාති භේදයකින් තොරව එකිනෙකාගේ උවමනාකම් සොයා බලමින් උදව් කළ හැටි හරි අපූරුයි. නැවේ දී සිරුරු උණසුම් කර ගනිමින් උණුසුම් ආහාර පාන ලබා ගනිමින් පැය දෙකහමාරකින් ඔවුන් කිං ජොර්ජ් දූපතට ළඟාවුණා.දයා ඩී ‍ෙෆාන්සේකානොදන්නා වංහුංවර්ජීනියා වුල්ෆ් ශ්‍රී ලංකාවට අමුත්තියක් නොවේ. ශ්‍රී ලංකාවේ බ්‍රිතාන්‍ය යුගයේ සිටි සිවිල් නිලධාරියකු වූ ‘බැද්දේගම’ (Village in the Jungle) ලියූ ලෙනාඩ් වුල්ෆ් ගේ බිරිය වූ ඇය ද ශ්‍රී ලංකාව පාදක කොට නවකථා ලියා තිබේ.1862 දී එංගලන්තයේ උපන් ඇගේ දෙමවුපියෝ ද නිදහස් චින්තනය ගරු කළ අය වූහ.1915 දී සිය පළමුවැනි කෘතිය ලියු ඇය නවකථා ගණනාවක් රචනා කළාය.ඇය මුලින් ම ලේඛන කලා‍වට නැඹුරු වූයේ කුඩා වියේදීමය. ඇය කුඩා අවධියේ සිය පවුලේ තොරතුරු ඇතුළත් The Hyde Park gate නමින් සඟරාවක් ලිව්වාය.ඇගේ මව ජුලියා ෆ්‍රින්සෝ ජොක්සා ඉන්දියාවේ උපන් කාන්තාවකි. පියා ශ්‍රීමත් ලෙස්ලි ස්ටීවන් ය. වයස අවුරුදු 22 දී සියදිවි නසා ගැනීම සඳහා ඇය කාමරයේ ජනේලයෙන් බිමට පැන්නාය. ජනේලය උස මඳ නිසා ඇයට සුළු තුවාල සිදුවිය.කුඩා කල සිටම ඇය සිය ඥාති සොහොයුරන් දෙදෙනාගෙන් විටින් විට ලිංගික හිංසා ලැබුවාය. ඇයට ජීවිතය පිළිබඳව කලකිරීමට එය ද හේතුවක් විය. ඒ මානසික පසුබෑම වර්ජිනියා වුල්ෆ්ට මුළු ජීවිත කාලය පුරාම බලපෑවේය.ලෙනාඩ් වුල්‍ෆ් සමඟ ගතකළ විවාහ ජීවිතය සාර්ථක නොවූ වර්ජිනියා යෙහෙළියන් ගණනාවක්ම ඇසුරු කළාය.මුල් ළමා වියේදී වාක්‍යයක් ගළපා කතා කරන්නට පවා නොහැකි වුවත් පසුව ඇය නිර්මාණ ශක්තියෙන් ඉහළ ලේඛිකාවක් වූවාය.වර්ජිනියා වුල්ෆ් ලියන්නට භාවිත කළේ අඩි 3 කුත් අඟල් හයක් උස කුඩා මේසයකි. ඇය එහි ලීවේ හිටගෙන වීම තවත් විශේෂයකි. ළදරු පාසලේ දී මිතුරු මිතුරියන් ඇය ඇමතුවේ ‘එළිච්චිය’ නමිනි. ඇයට ඉංග්‍රීසි භාෂාවට අතරව ජර්මන් ග්‍රීක් හා ලැටින් භාෂා ද මනාව හැසිරවිය හැකිව තිබිණ.වරක් ඇගේ පවුලේ අය විසින් ඇය ඉතියෝපියානු රජ පවුලේ සාමාජිකයෙකු ලෙස වෙස් ගන්වා එංගලන්ත නාවික හමුදාවේ නැවක් බැලීමට යවන ලද්දීය.ඇය ගේ ජීවිතය පුරා ඛේදවාචක රැසක් සිදුවී තිබිණ. කුඩා කල ඥාති සොහොයුරන් දෙදෙනාගෙන් ලද ලිංගික හිංසාව මෙන් ම සැමියා සමඟ ගතකළ විවාහ ජීවිතය අසාර්ථක වීම ද ඇයට මහත් වධයක් විය.තමාගේ ප්‍රියතම යෙහෙළියක සමඟ අමනාප වූ ඇය වයස අවුරුදු 49 දී සිය ඇඳුම් සාක්කුවල ගල් පුරවා ගෙන ඇගේ ගෙය අසල වූ මවුසේ ගඟට පැන සියදිවි නසා ගත්තාය.1941 මාර්තු 28 සිය දිවිනසා ගත් ඇගේ මළසිරුර හමු වූයේ අප්‍රියෙල් 18 වැනිදාය. එය හමු වූයේ ද ග‍ෙඟ් පීනන්නට ගිය කොලු රැලකටය. ඇගේ සැමියා ලෙනාඩ් වුල්ෆ් පසුව ඒ සිරුරු කොටස් ගොඩගෙන වළ දැමීය. ඉංග්‍රිසි සාහිත්‍යයට අගනා කෘතීන් රාශියක් එක්කළ මේ නිර්මාණශීලී ලේඛිකාවගේ දුක්බර අවසානය එසේ විය. එහෙත් ඇගේ නම ඉංග්‍රිසි සාහිත්‍යයේ සදානුස්මරණීය වෙයි.දයාරාත්තල් 11 ක් බරැති මෙයිලෝ ඩැෂුන්ඩ් වර්‍ගයේ සුනඛයෙකි. රාත්තල් 500 ක් බරැති බෝන්ඩිගර් දැවැන්ත සිංහයෙකි. මොවුහු දෙදෙනා එකිනෙකා නොදැක ඉන්න නොහැකි තරමේ මිතු දමකින් වෙලී සිටිති.මයිලේ තම මිතුරාගේ දත් සුද්ධ කරනුයේ තම දිව යොදාගෙනය. බෝන්ඩිගර් ඔහුගේ සතුට ප්‍රකාශ කරන්නේ මෙයිලෝගේ හිස තරම් විශාල දිවෙන් මයිලෝ ලෙව කෑමෙනි.ඔක්ලහෝමා ප්‍රදේශයේ වින්වුඩ් නගරයේ පිහිටි ගැරොල්ඩ් වේනි සත්වෝද්‍යානයේ මේ අපූරු සත්ව මිතුරෝ වෙසෙති.“ජෝ එක්සොටික්” යන නමින් හඳුන්වනු ලබන සත්ව විද්‍යාඥයා බලු පැටවාට සිංහ පැටියා හඳුන්වා දුන්නේ සිංහ පැටියාට සති හතරක් පමණ තිබියදීය. බෝන් ඩිගර් කායික ආබාධයක් සහිත සතකු වූ අතර බලු පැටවා නිසා ලැබෙන සතුට සැනසීම මත ජීවත්වන බව “එක්සොටික්” පවසයි.“මේ බලු පැටවුන් ගේ හිතේ මේ ඉන්නේ විශාල බල්ලෙක් කියලයි” යනුවෙන් පවසන ස්කොටික් මයිලෝ හා අනෙක් සුනඛයා වන ඒන්ජල් බෝන්ඩිගර් සමඟ අපූරු බැඳීමක් ඇති කරගෙන ඇති බවත් සියලු දෙනාම අමු මස් බෙදා හදා ගෙන අනුභව කරන බවත් පැවසීය.“යම් හෙයකින් බල්ලන් එම කූඩුවෙන් ඉවතට ගෙනයෑමට තැත් කළහොත් සිංහයා ගොරවනවා. එපමණක් නොවෙයි බොන්ඩිගර් ගේ සිරුර මත නිදා ගැනීමටත් පුරුදු වී සිටිනවා. සිංහයාගේ ගෙරවීමට සමාන ගෙරවීමක් කිරීමටත් පුරුදුව සිටිනවා.”සර්කස් නැරැඹීමට මහත්සේ ප්‍රිය කරන ජෙන්නා ක්‍රේබියල්ට සර්කස්වල දකින්න ලැබෙන පිනුම්කරුවන් හෝ විහිළුකාරයින් මින් පසු මතක් නොවනු ඇත. ඇය දිනක් ස්නානය සඳහා තම නාන කාමරයට යද්දී එහි සිටියේ කොටියෙකි.කැන්සාස් ප්‍රදේශයේ සැලිනා නගරයේ ෂිරයින් සර්කස් එකට සම්බන්ධ දැවැන්ත කොටියෙකු ඉන් පැන ඉබාගාතේ ඇවිද ගොස් ඒ අසල පිහිටි නිවෙසක නාන කාමරයට වී සිටියේ සමහරවිට සර්කස් එකෙන් පලා යෑමේ අදහසින් විය හැකිය.“නාන කාමරයට ඇතුළු වී දොර වසා ගත් විට අඩි දෙකකට පමණ එහායින් කොටියකු ඉන්නවා දුටුවහොත් ඔබට මොනවා නොහිතෙයි ද? ජෙන්නා පැවසුවේ තම බිය ජනක අත්දැකීම විස්තර කරමිනි.වහාම එළියට පැනගෙන ජෙන්නා දිවි බේරාගත් අතර සර්කස් නිලධාරින් පැමිණ කොටියා අල්ලා ගත්හ.‍චොක්ලට් ලෝලීන්ට විශේෂ මුද්දරයක් බෙල්ජියම් රජය මඟින් පසුගියදා නිකුත් කරන ලදි. එම මුද්දරවල බෙල්ජියමේ නිෂ්පාදිත චොක්ලට්වල සේයාරුවක් සහිතය. එසේම එය මුද්‍රණය කිරීම සඳහා යොදාගනු ලැබූ තීන්ත නිසා චොකලට් සුවඳක් ද වහනය වේ. එපමණක් නොව ලෙව කෑ විට චොකලට් රසය ද විඳගත හැකිවේ.මේ අන්දමේ මුද්දර 538,000 පසුගියදා බෙල්ජියමේදී නිකුත් කරන ලැබූ අතර රසය කෙසේ වෙතත් ඒවායින් වහනය වන සුවද චොකලට්වල සුවඳ බව කියනු ලැබේ. ඉයුරෝ 6.2 ක් වටිනා මෙම මුද්දර මිලදී ගත් විට චොකලට් කෑමට ආශාවක් ඇතිවනු ඇතැයිද පැවසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=as1306025</link>
    <topic>නෙළුම්විල</topic>
    <author/>
    <content>නෙළුම්විලමගේ මිතුරියක බලවත් ලෙස රෝගී වී කරාපිටියේ දැඩි සත්කාර ඒකකයට ඇතුළත් කර ඇති බව දැනගත් හැටියේ මම සැමියා ද සමඟ ඇය බැලීමට ගියෙමි.රෝහලේ දී මගෙන් ඉගෙන ගත් පරණ ගෝලයන් දෙදෙනකු මුණගැසිණ.’ආ මිස්’ කියමින් ඔවුහු මා ඉදිරියට ආහ.”අනේ ළමයිනේ මගෙ යාළුවෙක් දැඩි සත්කාර ඒකකයට ඇතුළු කරල. ඒකට යන පාර කියන්නකෝ” මම ඔවුන්ගෙන් විමසීමි.පාර පෙන්වූ ඔවුහු වැඳ සමුගෙන ගියහ.ඒ මඟපෙන්වීමට අනුව මා දැඩි සත්කාර ඒකකයට ගිය ද මගේ මිතුරිය එහි නොවූවාය. ඇයට විපතක් විණි දැයි ම’සිත ශෝකයෙන් දැවී ගියේය. ඒ දුකින්ම මම එහි ඔබ-මොබ ගියෙමි. වෛද්‍ය ශිෂ්‍යයකු වැනි අයකු ඇතුළත සිටිනු වීදුරු දොරකින් මා දුටුවේ එවිටය. ඔහුගේ රුව හඳුනාගත් මම වහාම ඔහු ඇමතීමි.ඔහු මවෙත ආවේ බලවත් සතුට ද විමතිය ද මුසු හැඟීමෙනි.’ආ මිස් ඇයි?’මම මගේ අවශ්‍යතාව කීමි.ඔහු වහ වහා අප දැඩි සත්කාර ඒකක කිහිපයකට කැඳවාගෙන ගියේය.මගේ මිතුරිය ඒවායේ ද නොවූවාය.මගේ කටයුත්තට දැන් පැය කාලක් පමණ ගෙවී ගියේය.”පුතා, ඔයාට පමා වෙනව නේද? මේ ඔයාගෙ කෑම පැය නේද?” මම ඇසීමි.”කමක් නෑ මිස්” කියමින් ඔහු තවත් තැනෙකට අප කැඳවා යන්නට පටන් ගත්තේය. මෙවිට තවත් සිසු දරුවෙකු ඔහුට මුණගැසිණ. ඔහු ද මා හඳුනාගෙන ගුරු ගෞරවයෙන්, හිනැහුණේය.අපේ අවශ්‍යතාව අවබෝධ කරගත් ඔහු ‘අපි මේ පැත්තෙන් යමු මිස්’ කියමින් අප හා ගමනට එකතු විය.දරුවන් දෙදෙනාගේ එක්වීම දෙදෙනාට ශක්තියක් වූ බව ද මට පෙනිණි.දෙදෙන අප කැඳවාගෙන ගියේ ඉතා කඩිසරවය.පියගැට පෙළ රැසක් නඟිමින් බසිමින් ගිය අපි ඒ හැම තැනකම රෝගියා ගැන විමසීමු.රෝගියා දැඩි සත්කාර ඒකකයෙන් වාට්ටුවකට මාරුකර ඇති බව මගේ ගෝලයනට දැනගත හැකි විය.අපි අවසානයේ වාට්ටුව සොයා ගියෙමු. මගේ මිතුරිය එහි සිටියා ය.ඇය හිනැහී සිටිනු දැක මම සැනසීමි.”අනේ පුතාල දැන් යන්න. ඔයාලට හුඟක් පමා වුණා. ඔයාලට බොහොම පින්!” මම දරුවන් දෙදෙනාට කීමි.ඔවුන් රෝගියා හමුවූ පමණින් සෑහීමට පත් වූ බව නොපෙනිණ. වාට්ටුව භාර වෛද්‍යවරයා සොයා ගිය ඔවුහු ඊළඟ මොහොතේ ඔහු ද කැටුව අප වෙත ආහ. වෛද්‍යවරයා ඇය පිරික්සීය. අනතුරුව ඔහු වෛද්‍ය වාර්තා ද පිරික්සුවේය.දරුවන් දෙදෙනා අපෙන් සමුගත්තේ මේ සියලු වගකීම් ඉටුකිරීමෙන් පසුවය.ඔවුන් ගෞරවනීය ආකාරයෙන් මගෙන් සමු ගනිද්දී මා දෑසින් කඳුළු වැටිණ.වෛද්‍ය ශිෂ්‍ය සචිත පුතණුවනි, මහේෂ් පුතණුවනි, ඔබ මාපියන්ට ද අම්බලන්ගොඩ ධර්මාශෝකයට ද මුළු රටට ද වාසනාවකි.හෙට දින මේ දෙරණට පහළ විය යුත්තේ ඔබ බඳු ගුණ රුව ඇති දෙවිවරුන් වැනි වෛද්‍යවරුන් බව කියමි. ඔබ දෙදෙනාට අනාගතයට සුබ පතමි.  වතුගෙදර කුරුඳුවත්තේ සුමිත්‍රා විතානගේ මහත්මිය විසින් යොමු කරන ලද ලිපියක් ඇසුරිනි. මගේ වයස පනස් අටක්.මගේ වම් පාදයේ අවුරුදු 22ක් තිස්සේ හොඳ නොවූ තුවාල දෙකක් විය.විශාල ප්‍රමාණයේ වණ දෙකක් වූ ඒවා නිසා ඉකුත් කාලය පුරාම මා විඳි වේදනාව අපමණ විය.මේවා සුවපත් කර ගැනීමට ද මා වැය කළ මුදල ද විශාල ය.”විජය කුමාරතුංග රෝහලට යන්ඩකො” දිනක් දන්නා හඳුනන කෙනෙක් මට උපදෙසක් දුන්නේය.මම සීදූවේ විජය කුමාරතුංග අනුස්මරණ රෝහලේ තුවාල ඒකකයට ගියෙමි.ඔවුහු ප්‍රතිකාර කළහ.දැන් එක තුවාලයක් සුව වී ඇත.අනික සුවවෙමින් තිබේ.රෝහල් බලධාරීන්ටත් තුවාල ඒකකයේ වෛද්‍යවරුන් හෙදියන් ඇතුළු කාර්ය මණ්ඩලයටත් තුති පුදමි. රෝහල බිහි කළ අයටත් විජය කුමාරතුංග මහතාටත් පින් දෙමි.නිදන්ගත තුවාලවලින් පීඩා විඳින අයගේ දැනගැනීම පිණිස රෝහලේ දුරකථන අංක පහත සඳහන් කරමි. (011-2258862, 61, 63)  සීදූවේ, බණ්ඩාරවත්තේ නෙතලි මාග්‍රට් මහත්මිය විසින් යොමුකරන ලද ලිපියක් ඇසුරිනි.  පුස්තකාලයේ විමර්ශන අංශයට ගිය මම පුස්තකාලයාධිපතිනියට මගේ වුවමනාව කීමි.ඇය මට අවශ්‍ය ශබ්දකෝෂ ඉතා වුවමනාවෙන් තෝරා දුන්නාය. එහෙයින් ඈ මසිතෙහි සටහන් විය.තවත් දිනෙක මම එහි ගියෙමි. මා ගොස් තිබුණේ පොත් බැහැර දෙන අංශයටයි. මගේ පුදුමයට මෙන් එතැන රාජකාරියේ නිරතව සිටියේ ඇය ය.“මිස් අදත් මට ශබ්දකෝෂ ටිකක් පෙරළල බලන්න ඕනෑ” මම කීමි.”හා එන්න” ඇය මා විමර්ශන අංශයට කැඳවාගෙන ගොස් අල්මාරිය තුළ වූ ශබ්දකෝෂ එකිනෙක මේසය මත තබන්නට වූවාය.මෙවිට ඉන් එකක් බිම වැටිණි. සැලී ගිය ඇය වහා පහත් වී ශබ්දකෝෂයට වැන්දාය. අනතුරුව ඇය එය ඔසවා ගත්තේ අත්වැරැද්දකින් ලිස්සා වැටුණු දරුවකු වඩාගන්නා සේ ය. අනතුරුව එහි බිම වැටුණු පැත්ත වහ වහා පිස ලූයේ දරුවා සනසන්නට මෙනි.මේ දසුනින් මම විමතියටත් ආහ්ලාදයටත් පත්වීමි.”බොහොම අගෙයි! පුංචි සන්දියෙ ඇරුණාම කෙනෙක් පොතකට වඳීනව දැක්කෙ අදයි. පොත්වලට මේ තරම් ගරු කරන පුස්තකාලයාධිපතිනියක් අපට ලැබීම වාසනාවක්!” මම කීමි.මබසින් ලද සතුටින් දෝ ඇය අල්මාරියේ වූ සෙසු ශබ්දකෝෂ ද මේසයට වඩමන්නට වූයේ මුව සිනාවෙන් සරසා ගෙන ය.පල්ලෙපොළ පුස්තකාලයේ නව පුස්තකාලයාධිපතිනියනි, ඔබට ශක්තිය හා ධෛර්යය ලැබේවා!මිල්ලවාන, වෙලේමුල්ලේ, විශ්‍රාමික නියෝජ්‍ය විදුහල්පති අයි.ජී.එස්.හරිශ්චන්ද්‍ර මහතා විසින් යොමු කරන ලද ලිපියක් ඇසුරිනි.  පුන් පොහෝ දිනයකි.කුඩා පුතකුගේ උපන් දිනය වෙනුවෙන් කුරුල්ලන් නිදහස් කිරීමට දෙමාපියෝ ඉටා ගත්හ.අසල කුරුලු කඩයකින් කුරුල්ලන් මිලදී ගත් දෙමාපියෝ දරුවා ද කැටුව පන්සලට ගියහ.පන්සලේ ශබ්ද විකාශන යන්ත්‍රයෙන් පින්කමේ මහිමය කියැවෙද්දී අපි දරුවාගේ අතින් කුරුල්ලන් නිදහස් වී යන අරුමය බලා සිටියෙමු. එය අප සිත් පිනෙන් පිරවූ මොහොතක් විය.කුරුල්ලන් ඉගිල ගියේ නිම්හිම් නැති සතුටකින් බව ද පෙනිණි.එහෙත් කුරුල්ලෝ ටිකෙන් ටික බිමට පහත්ව අතු අග වසන්නට වූහ. කලක් තිස්සේ කූඩුවේ හිරකරගෙන තිබීම නිසා කුරුල්ලන්ට ඉගිළ යෑම අපහසු වී ඇති බව අපට වැටහුණේ පසුවය.මෙවිට ම කොහෙන්දෝ කඩාපාත් වූ කපුටු රෑනක් කුරුල්ලන් එකෙකා ඩැහැගෙන යනු පිරිස බලා සිටියේ ‘අනේ! අපොයි!’ කියමිනි.මොහොතකට පෙර සතුටින් දීප්තිමත්ව දැල්වුණු කුඩා පුතුගේ දෑස කඳුළින් බොඳව ගියේය.කුරුල්ලන් අල්ලා කොටුකර තැබීම ගැන සමාජය මීට වඩා සංවේදී විය යුතු බව මේ කතාව අපට පසක් කර දෙන සත්‍යය ය.  හඳපාන්ගොඩ ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.නෙළුම්විල සිළුමිණලේක්හවුස් කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av1306022</link>
    <topic>සෙනෙහස වෙනුවෙන් පිදෙන නව පරපුරේ ගී මල් පොකුරක්</topic>
    <author>ජෝජ් රොබ්සන් ද සිල්වා</author>
    <content>සෙනෙහස වෙනුවෙන් පිදෙන නව පරපුරේ ගී මල් පොකුරක්ගීතලෝලී ‘රසඳුන’ පාඨක ඔබේ සෙනෙහස වෙනුවෙන් අප අරඹන මෙම රසාංගයට මුලින්ම පසුගිය මාස ගණනාව මුළුල්ලේ සේම තවමත් ‘රිංගින් ටෝන්ස්’ (දුරකථන සංඥා ගී නද) ලෙස ජනප්‍රියත්වයේ පවතින ගීත කීපයක් එක්කර ගනිමු.උඩුගම්පල ක්‍රිශාන්ත, වැලිමඩ යමුනා, මාතලේ වාසනා සහ දන්කොටුවේ රොශාන්ත මේ ඔබ කැමැති ගීතය යි.හිත හදාගන්න පුළුවන් නම් හදාගන්න තිබුණා ඔබ මවා දුන්නු ලෝකයෙ මම නිහඬ වෙලා උන්නා දුර ඈත ඉඳන් සිහින ගෙනත් මගෙ ලෝකය පුරවා බොරු ආදරයක් පෙන්නා ඔබ මා අසරණ කෙරුවාමගෙන් අරගෙන – ආදරේ අහුරක් දුන්නෙ මා හට – ආදරේ බිඳුවක් ඒක නිසයි කඳුළුම විතරක් ආදරය නිහඬම සෙවණක්දුරින් ඉඳගෙන – ආදරේ කෙරුවත් ඔයා දන්නෙ නෑ - තිබුණු සෙනෙහසක් ඒක නිසයි මෙතරම්ම දුකක් ආදරය නිහඬම ගොදුරක්පද රචනය - සත්‍යජිත් ලක්මාල් තනු නිර්මාණය - රොෂාන් ප්‍රනාන්දු සංගීතය – මහින්ද බණ්ඩාර ගායනය – මංජුල පුෂ්පකුමාරඔයා නිසා හඬලා මගේ ඇසුත් රිදුණා තරහා වෙලා හැර ගිය දා පාළුවේ උන්නේ වේදනා දැනුණේසිහිකරලා ඔබ ගැන මා හඬලා තව මට නෑ සැනසිල්ලක් ලැබිලා පෙම බිඳලා ඔබ ගියා දා ඉඳලා තනිවීලා ඉන්නේ සැමදාඉන්නේ සැමදා සෙනෙහස මා මඳ සුළඟක් කරලා පා කෙරුණා එන ලෙස ඔබ සොයලා සුසුමක් වී ඒ සුළඟේ එතිලා එනු මැනවී මා හා රැඳිලාමා හා බැඳිලාපද රචනය – අයෝධ්‍ය ප්‍රනාන්දු සංගීතය – රදීෂ් වැන්දබෝනා ගායනය - රොෂාන් ප්‍රනාන්දුනොදැක ඉන්න බෑ මට නම් මගෙ ආදරී නොලැබ ඉන්න බෑ තව නම් ඔබෙ ආදරේ සිත ඉන්න බෑ මට නම් කිසිදා ළඳෙ නොවිඳ ඉන්න බෑ ඔබෙ ආදරේ නොදැක ඉන්න බෑ මට නම් මගෙ ආදරී පැහැදුල් කතා මතකේ වෙලාදෙනුවන් තෙමා පියමං කළා පෙර පෑ සිනා පාවී ගියා මා හැර දමා සිහි වෙනවා ඔබ කී කතා මුළු රෑ පුරා මතකේ දරා හිඳිමී සදා මතකේ දරා හිඳිමී සදාමිහිඳුම් වලා සළුවෙන් වෙලා පැතුමන් දරා දකිමි සදා පෙර පෑ සිනා පූජා කළා අඳුරේ තියා සඟවා දමා මේ වේදනා යළි එන තුරාදිවියේ පුරා හිඳිමී බලා දිවියේ පුරා හිඳිමි බලාපද රචනය - සජිත් වී. චතුරංග සංගීතය – රාජ් තිලෙයම්පලම් ගායනය – රුවන් හෙට්ටිආරච්චිරයිගම් ටෙලි නාට්‍ය සම්මාන (2012, 2013) උලෙළයේ දී විශිෂ්ටතම ගායකයා ලෙස භාචී සුසාන් ට සහ විශිෂ්ටතම ගායිකාව ලෙස ඉන්දිකා උපමාලිට සම්මාන හිමි කර දුන් ගීතයයි මේ.මතු පෙම් පුරන නෙතු කැල්මන් සලන ඉඟි සිත්තම් කරන ලෙසිනා නිසසල නිල් විලක මුදු පියුමක් විලස හදවත් සුව දෙනා ළං ළං වේද වෙන් වෙන් වේද පෙම් සිත් පෑරිලා සංසාරේම අත් වේද පෙම් සිත් පෑහිලා අප සිත් දවන හද ගැස්මන් හැඳින දුර යන්නයි පැතුම පෙමිනා ලද හිස්කමට දුක කැන්දන් පොවන පෙම කවුරුත් හඳුනනානෙතු කඳුළු බිඳක සුසුම් විමසනා මුදු කොපුල් සිඹින සියුම් හැඟුමිනා සිත බිඳක් නිවන වදන් පතමිනා අපේ උතුම් පෙමක පැතුම් පිබිදෙනා හද සොයමි සොඳුරු නවාතැනක් අපට පෑහෙනාකඳු මුදුන් පිසින පවන් විලසිනා හද හැඟුම්වල ද පැතුම් ගැවසෙනා තරු නෙතක් මවන දසුන් සුව දෙනා සිත පෙමින් වෙළෙන තරම් නොදනිනා හද සොයමි සොඳුරු නවාතැනක් අපට පෑහෙනාපද රචනය - ෂෙහාන් ගලහිටියාව සංගීතය – රංග දසනායක ගායනය – භාචි සුසාන්, ඉන්දිකා උපමාලි ටෙලි නාට්‍ය - “උපුලී”දෙරණ ‘ඩ්‍රීම් ස්ටාර්ස්’ දෙවන අදියරේ අවසාන තරගකරුවන් දස දෙනා අතරට ආ නිමන්ති චමෝදනී ගැයූ ප්‍රථම ගීතය වන මෙහි පද රචකයා වන ගිහාන් චාමික රුද්‍රිගු ‘ඩ්‍රීම් ස්ටාර්ස්’ පළමු අදියරේ ජයග්‍රාහිකාව වූ උපේඛා නිර්මාණි ගැයූ ‘අපි වෙනුවෙන් අපි ආයේ’ ගීතයේ ද පද රචකයා ය.රෝස කතන්දර යායක මල්වර හදවත් ඉඟි මාරුවාවේ කවුරුත් දන්නැති ආදරයක් මැද අරුමෝසම් උද්‍යානේ අතිනත ගෙන දවසක් දා තුරුළු වෙන්න බැරි හින්දා පෙම්වත් කතා තහනම් කියා ඇසඟින් බලා හුරතල් එපාඇස් මානේ සන්සුන් හිනාවේ පිනි යහනේ පෙම් මං තලාවේ රෑ සළුවකට මං ගුලි වෙන්නම් මට ළං වෙන්න සඳ සාදයේ පෙම්වත් කතා තහනම් කියා ඇසඟින් බලා දඟ වැඩ එපාගිම්හානේ අනුරාග යාමේ පිපුණාවේ නිල් මල් විමානේ ඔය පපුතුරට මං ගුලි වෙන්නම් මට ඉඩ දෙන්න මධු සාදයේ පෙම්වත් කතා තහනම් නිසා ඇසඟින් බලා විඳවන්නෙපාපද රචනය – ගිහාන් චාමික රුද්‍රිගු සංගීතය – දුලාජ් ධනුෂ්ක ගායනය – නිමන්ති චමෝදිනී”සිහින සැඳැල්ලේ” ඔබ කැමැති ගීතයත් පළ වෙනවා දකින්න කැමැති නම් ඔබේ නම, ගම සමඟ කැමැති ගීතය සඳහන් කර 0776974226 දුරකථනයට එස්. එම්. එස්. කරන්න.තාමත් මුණ ගැහුණේ නැතත් ඇස් දෙක ඔබේ හිතට හිතක් ළං වීලා කල්පයක් වගේ බැඳෙන තරම් ළඟ නැති පාළුව අනන්තය වගේ තාමත් ඔබෙ හමු වීමත් මට හීනයක් වගේ තාමත් ඔබෙ හමු වීමත් මට හීනයක් වගේමේ පිරිමි රළු පපුවේ ගැස්මන් පවා ඔය හිතට කා වැදිලා සිහිනෙන් පවා දුරින් ඉන්න බෑ මට නම් එන්න පණ මගේ තාමත් ඔබෙ හමු වීමත් මට හීනයක් වගේහිත් පොඩියේ තනි වෙච්ච පෙම් අඳෙීනා පවසන්න හති ඇරලා තුරුළට වෙලා දුරින් ඉන්න බෑ මට නම් එන්න පණ මගේ තාමත් ඔබෙ හමු වීමත් මට හීනයක් වගේපද රචනය – ඩිලාන් ගමගේ සංගීතය – උදාර සමරවීර ගායනය - සුරේන්ද්‍ර පෙරේරාදැන් නිකුත් වී ඇති රුවන් නන්දිකගේ ගී සංකල්පනා ඇතුළත් “ප්‍රංශ යුවතියන්” ගීත ඇල්බමයෙන් කසුන් ගයන නවතම ආදර ගීතයක්.එක වස්සානෙක තව සැන්ඳෑවක මට කියා දෙන්න ඔබ ගැන තව මට කියා... දෙන්න... ඔබ ගැන තව...හිත හදාගන්න නොහැකිව මම තව කියාගන්න ඇත හිත යට තව ටික දොහයි... අප හමුවනා... නින්ද නොයයි... ඒ බව දැනහඬා වැටෙන සිතුවිලි යට නුඹ දුරස් වුණොත් සදහට මට තව ටික දොහයි... අප හමුවනා... නින්ද නොයයි... ඒ බව දැන...පද රචනය – රුවන් නන්දික සංගීතය – කසුන් කල්හාර ගායනය – කසුන් කල්හාරජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av1306023</link>
    <topic>තරුවක් සමඟ වරුවක්</topic>
    <author>ගාමිණී සුසන්ත</author>
    <content>තරුවක් සමඟ වරුවක්නෙහාරා පීරිස්නෙහාරා පීරිස් සහ මේනක රාජපක්ෂ පසුගිය කාලයේදී අපගේ කලා ක්ෂේත්‍රයේ පුවත් මවන්නන් බවට පත් වෙලා සිටියා. ඔවුන් ගැන ආරංචි වුණු අලුත් ම තොරතුර තමයි ඔවුන් දෙදෙනා හෙට අනිද්දා ම විවාහ වෙන්න සූදානම් වන බව. නෙහරා කෙතරම් කාර්ය බහුල වුණත් ඇය මේ දිනවල මොන්ටිසෝරි පාඨමාලාවක් හදාරන බවත් අපට දැනගන්න ලැබුණා. නෙහාරාගේ පෞද්ගලික ජීවිතයේ සහ කලා ජීවිතයේ අලුත් ම තොරතුරු දැනගන්න පසුගිය දිනෙක අප ඇය හමුවුණා.ඉතින් නෙහාරා මොනවද අලුත් තොරතුරු?හොඳින් ඉන්නව. මේ දවස්වල මම ‘අම්මාවරුනේ’ ටෙලිනාට්‍යයේ රූපගත කිරීම්වලට සහභාගි වෙනවා. ‘දෙරණ’ නාළිකාවේ ‘ටී පාටි’ වැඩසටහන මෙහෙයවන්නත් දායක වෙනවා. ඒ වැඩත් එක්ක තමයි කාලය ගෙවෙන්නේ. ඒ වගේ ම මම මේ දවස්වල මොන්ටිසෝරි පාඨමාලාවක් හදාරනවා. ඒකෙ ට්‍රේනින් වලටත් මේ දවස්වල යනවා. මම හරි ම ආශාවෙන් තමයි මේ මොන්ටිසෝරි පාඨමාලාව හදාරන්නෙ.ඇයි කලාවෙන් ඈත්වෙලා මොන්ටිසෝරියක් දාන්න ද කල්පනාව?නැහැ. එහෙම නෙමෙයි; මම කැමැතියි ගොඩක් දේවල් ඉගෙන ගන්න. ඒ වගේ ම මගේ ජීවිතයට සුදුසුකම් වැඩි කරගන්න. සමහර විට කලා ක්ෂේත්‍රයෙන් ගිය දවසක මම මොන්ටිසෝරියක් දමාවි.එන්න තියෙන ඔබේ නිර්මාණ?මම රඟපෑ සනත් අබේසේකරගේ ‘ආදර රිද්ම’ ටෙලිනාට්‍යය එන්න තියෙනවා.මෙවර රයිගම් සම්මාන උලෙළේදීත් ජනප්‍රිය ම නිළියට හිමි සම්මානය ඔබ බලාපොරොත්තු වුණා ද?මීට ඉස්සර සම්මාන උලෙළ හතරේදී ම ජනප්‍රිය ම නිළි සම්මානය ලැබුණේ මට. ඒ කිසිම අවස්ථාවක ඒක මට ලැබෙයි කියන බලාපොරොත්තුව තිබුණේ නැහැ. නමුත් වසර 4 කදීම මට එය ලැබුණා. මෙවරත් මම එය බලාපොරොත්තු වුණේ නෑ. මම සම්මාන උලෙළට සහභාගි වුණා. මෙවර ජනප්‍රියම නිළිය වුණේ ආශා එදිරිසිංහ. මම ආශාට හදවතින්ම සුබ පතනවා. ඒ වගේ ම සම්මාන හිමිවුණු අනෙකුත් සහෝදර ශිල්පී සියලු ම ‍ෙදනාට සුබපතනවා. එක දිගට එක් අයෙකුට එකම සම්මානයක් ලැබීමට වඩා වෙනත් අයට එය ලැබීම සුදුසුයි කියල මම හිතනවා. ඒ නිසා ආශා මෙවර ජනප්‍රිය ම නිළිය වීම ගැන මම සතුටු වෙනවා.දක්ෂතම නිළියට හිමි සම්මානය ඔබට ලැබුණොත්?ලැබුණොත් මම ගොඩක් සතුටු වේවි. ඒකට වාසනාව වගේ ම හොඳ හැකියාවකුත් තියෙන්න ඕන. මේ කිසිම සම්මානයක් ලබාගන්නව කියන ඉලක්කයක් මට නැහැ. මම හැම තිස්සෙම මගේ රංගනය උපරිමයෙන් කරන්න උත්සාහ ගන්නවා.සිනමාව තුළ ඔබ දකින්න නැත්තෙ ඇයි?ඔව් ඒක ඇත්ත. ඇත්තෙන් ම මට සිනමාවෙ වැඩිය ආරාධනා ලැබෙන්නේ නෑ. පසුගිය කාලෙ සිනමා නිර්මාණ 5 කට ආරාධනා ලැබුණා. නමුත් විවිධ හේතූන් මත ඒ ආරාධනා ප්‍රතික්ෂේප කරන්න සිදුවුණා. ගොඩක් දෙනෙක් හිතනව සිනමාව ප්‍රබලයි කියල. හැබැයි මම නම් හිතන්නෙ අද කාලෙ ප්‍රබලම රූපවාහිනිය.අතිවිශාල ප්‍රේක්ෂකයින් සංඛ්‍යාවක් රූපවාහිනිය නරඹනවා. නමුත් චිත්‍රපටයක් නරඹන්න යන්නෙ කී දෙනා ද? අද මිනිස්සුන්ට සිනමා ශාලාවකට යන්න වෙලාවක් නෑ. ඒ වගේ ම ඒකට වැය කරන්න තරම් මුදල් නෑ. ඒ නිසා සමාජයේ ප්‍රබල වෙලා තිබෙන මාධ්‍ය රූපවාහිනිය කියලයි මම හිතෙන්නේ. හැබැයි මම ගොඩක් ආශායි හොඳ සිනමා නිර්මාණයකට දායක වෙන්න.දෙරණ නාළිකාවේ ‘ටී පාටි’ වැඩසටහනට හොඳ ප්‍රතිචාර ලැබෙනවාද?ඔව් හොඳ ප්‍රතිචාර ලැබෙනවා. මම ඉතාම ආශාවෙන් තමයි ඒ වැඩසටහන කරන්නේ. මේ වැඩසටහනේ දී දක්ෂ ජනප්‍රිය. කලා ශිල්පීන් මට හමුවෙනවා. ඒක විශාල සතුටක්.අද නළු නිළියන් ගොඩක් දෙනෙක් ටෙලිනාට්‍ය නිර්මාණය කරනවා. ඔබට බලාපොරොත්තුවක් නැතිද ඒ ගැන?තාම එහෙම බලාපොරොත්තුවක් නෑ. කොහොමත් මම තනිවම එහෙම දෙයක් කරන්නේ නෑ. කළොත් කරන්නෙ මේනකත් එක්ක එකතු වෙලා. බලමු අනාගතයේදී ඒකට සුදුසු පරිසරයක් හැදේවිද කියලා.මේනකගේත් ඔබේත් විවාහය ළඟදී සිදුවෙනවාද?ඔව් අපි ඉතාම ළඟදී විවාහ වෙනවා. දැනටමත් ඒකට දිනයක් වෙන්කර ගෙනයි තියෙන්නේ. ඒත් දිනය දැන්ම කියන්න බැහැ. නමුත් ළඟදීම එය සිදුවේවි. පල්ලියේදී තමයි විවාහය සිදුවෙන්නේ.ඔබේ ජීවිතයට ගැළපෙනම කෙනා දැන් ලැබුණා කියල ඔබ හිතනවද?ඇත්තටම ඔව්. සීයට අනන්තයක් මම විශ්වාස කරනවා මේනක මට හොඳටම ගැළපෙනවා කියල.මේනකත් ඔබත් එකට රඟපෑ යුතුයි කියල හිතනවද?නැහැ. එහෙම නියමයක් නෑ. නමුත් මම නම් ආශායි අපි දෙන්නටම හැම තිස්සෙම එකට රඟපාන්න ලැබෙනවා නම්.ඔබේ ජීවිතේ බලාපොරොත්තු ගොඩක් ඇති?නැහැ. විශාල බලාපොරොත්තු ප්‍රමාණයක් මට නැහැ. දැන් මට තියෙන ලොකුම බලාපොරොත්තුව තමයි මේනකත් එක්ක හොඳ පවුල් ජීවිතයක් ගත කිරීම.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av1306024</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාඑය මහා ක්‍රිකට් තරගයක් පැවති දිනයකි. විජේරත්න පිති හරඹය සඳහා ක්‍රීඩා පිටියට පිවිසෙත්ම ඔහුගේ බිරියගෙන් ඔහුට දුරකථන ඇමතුමක් ලැබුණි. ඔහුගේ ජංගම දුරකථනය ඒ අවස්ථාවේ තිබුණේ ඔහුගේ පෞද්ගලික ලේකම්වරයා අතය. හේ එම දුරකථන ඇමතුමට මෙසේ පිළිතුරු දුන්නේය.“මැඩම්, අපෙ සර් මේ දැන් බැට් කරන්න ග්‍රවුන්ඩ් එකට ගියා විතරයි. බැට් කරලා පැවිලියන් එකට ආපු ගමන් මැඩම්ට කෝල් කරන්න කියල මම සර්ට කියන්නම්.” ලේකම්වරයා ඉමහත් සැලකිල්ලකින් විජේරත්නගේ බිරියට කීවේය.”නෑ කමක් නෑ මම ලයින් එකේ ඉන්නං. එයා කවදාවත් වැඩි වෙලා විකට් එකේ ඉන්නෙ නැහැ.” බිරිය පිළිතුරු දුන්නාය.”දැන් අපි බැඳලා අවුරුදු 10ක් වෙනවා. මෙයා ඒ මුළු කාලෙදිම මම කියන කිසිම දේකට එකඟ වෙලා නැහැ.” දයානන්ද විනෝද චාරිකාවක් සඳහා තම පවුල සමඟ එක්වූ සාලිය සමඟ කීවේ ඒ අසල සිටි තම බිරිය දෙස නොපහන් බැල්මක් හෙළමිනි.”ඔය මෙයාගෙ පට්ටපල් බොරු, සාලිය. අපි දැන් බැඳලා හරියටම අවුරුදු දොළහයි.” යමුනා දයානන්ද දෙස සාවඥ ලෙස බලමින් කීවාය.”නිව්ටන් වත්තෙ ඇපල් ගහක් යට වාඩි වෙලා ඉන්නකොට ඇපල් ගෙඩියක් ඔහුගේ හිස උඩට වැටුණු හින්දා තමයි ඔහුට ‘ගුරුත්වාකර්ෂණය’ හොයා ගන්ඩ පුළුවන් වුණේ” ගුරුත්වාකර්ෂණය පිළිබඳ තම පන්තියේ ළමයින් හට පහදා දෙමින් පැවසූ කුමාරි ඔවුන් සිසාරා බැල්මක් හෙළා මෙසේ කීවේය.”ඔව් රොෂාන් කියනවා බලන්ඩ නිව්ටන්ගේ ඒ සොයාගැනීමට සමාන සිද්ධියක්””නිව්ටන් වත්තේ වාඩිවී ගුරුත්වාකර්ෂණය සොයා ගන්නා විට චමිල පන්තියේ වාඩිවී ඉඳිමින් නාරි ආකර්ෂණයක් අපේක්ෂාවෙන් ඉව අල්ලමින් සිටියේය.” තම පන්ති සගයකු වූ චමිල දෙස බලමින් රොෂාන් පිළිතුරු දුන්නේය.සුජිත් තම නිවෙසේ සාලයේ මේසයක් මත රඳවා තිබුණු විදුලි පංකාව ද රැගෙන හැව්ලොක් ටවුමේ මංසන්ධියට ආවේ ක්‍රියාවිරහිතව තිබූ එම විදුලි පංකාව අලුත්වැඩියා කර ගැනීමේ අපේක්ෂාවෙනි. තම මිතුරු නිශ්ශංක ඉදිරියට එනවා ඔහු දුටුවේ අහම්බෙනි.”මේ දවස්වල මුළු දවස පුරාම තියෙන රශ්නෙ හැටියට උඹ ෆෑන් එකකුත් අතින් අරගෙන පාරේ යන එන එකේ කිසිම වැරැද්දක් මට නං පේන්නෙ නැහැ. ඒත් සුජිත්, උඹ ඕකෙ ප්ලග් එක ගහගන්නෙ කොහාටද?” නිශ්ශංක, සුජිත් ගෙන් ඇසුවේ සෝපහාසී ලෙස සිනාසෙමිනි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av1306025</link>
    <topic>අම්මාවරුන් හා දරුවන් අතර සදාතනික බැඳීම</topic>
    <author>ඉනෝකා</author>
    <content>අම්මාවරුන් හා දරුවන් අතර සදාතනික බැඳීමපාරම්පරික මතවාද හා ආකල්ප අභියෝගයට ලක් වෙමින් පවතින වර්තමාන සමාජ තත්වය තුළ සිය මාතෘමය හැඟීම සහ වගකීම් සමුදාය හිස මත පටවා ගත් සරෝජිනි ඒකනායක, සියලු දුක් කම්කටොලු ඉවසා දරා ගනිමින් නොසැලී සිටින්නට වෙර දරයි.පවුලේ නම්බුවත් දියණිය ගේ අනාගතයත් අතර අතරමං වන ඇය කම්පාවෙමින් දැඩි ශෝකයක් දරා සිටින තවත් එක් අම්මා කෙනෙකි.සිය බාල පුත්‍රයා ගැන අසීමිත සෙනෙහසක් දක්වන සරෝජිනීගේ මව වන වයලට් ඔහු වෙතින් කිසිදා නොලද සැලකිලි මතු දිනෙක ලැබෙනු ඇතැයි සිතමින් කරන පරිභව ද ඇය දරා සිටියි.සරෝජිනී මේ සියල්ල උපේක්‍ෂාවෙන් ඉවසා සිටින්නේ ලාංකේය අම්මාවරුන් තුළ නිසඟයෙන් ම පවතින මාතෘත්වයෙහි පරිත්‍යාගශීලිත්වය ඉස්මතු කරමිනි. ‘අම්මාවරුනේ’ කියා පාන්නේ ලාංකේය මවගේ ඒ උතුම් ගුණයයි.සඳුදා සිට සිකුරාදා දක්වා සෑම දිනෙකම රාත්‍රි 8.30 ට ස්වර්ණවාහිනියේ දිග හැරෙන ‘අම්මාවරුනේ’ හි ප්‍රධාන භූමිකාව රඟන්නී, වසන්ති චතුරාණීයි. වයලට් ලෙස ජ්‍යෙෂ්ඨ නිළි අනුලා කරුණාතිලක, දයාරත්න ලෙස ක්ලීටස් මෙන්ඩිස්, සඳුන් ලෙස මේනක රාජපක්‍ෂ, මාධවී ලෙස නෙහාරා පීරිස්, ජෙහාන් ලෙස ශිහාන් ප්‍රනාÁදු, ප්‍රභාත් ලෙස ජනක කුඹුකගේ, නිලානි ලෙස චමිලා පීරිස්, වරුණී ලෙස මුතු තරංගා, සමන්ති ලෙස දමයන්ති ෆොන්සේකා, පුෂ්පා ලෙස මොරින් චාරුණී, මනෝජ් ලෙස ලහිරු මුදලිගේ, සොනාලි ලෙස දිනක්‍ෂි පි‍්‍රයසාද්, අශාන්ති ලෙස උත්පලා මධුෂානි සෙසු චරිත රඟති.ක්‍රිස්ටි ෂෙල්ටන් ප්‍රනාÁදුගේ තවත් නිර්මාණ අධ්‍යක්‍ෂණයක් වන ‘අම්මාවරුනේ’ හී තිර රචනය අරුණ ප්‍රේමරත්නගෙනි. ජනක යහම්පත් කැමරාකරණයෙන්, තිවංක උඩගෙදර සංස්කරණයෙන්, වසන්ත අමරසිංහ සහාය අධ්‍යක්‍ෂණයෙන්, ශෂීන් තුන්පත්තු අංග රචනයෙන්, පි‍්‍රයන්ත රණසිංහ කලා අධ්‍යක්‍ෂණයෙන් සහ චාමර සමරවික්‍රම රේඛීය නිෂ්පාදනයෙන් ‘අම්මාවරුනේ’ හැඩගැන්වී ඇත.ස්වර්ණවාහිනී නිෂ්පාදනයක් ලෙස, ඔබ හමුවට එන ‘අම්මාවරුනේ’, දරුවන් සහ අම්මාවරු අතර සදාතනික බැඳීමට තවත් එක් උදාහරණයක් වනු ඇත.ඉනෝකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av1306026</link>
    <topic>චන්ද්‍ර ශ්‍රී ගේ ‘ශ්‍රී ගීත්’ වෙබ් අඩවිය එළිදැක්වූ දා</topic>
    <author/>
    <content>චන්ද්‍ර ශ්‍රී ගේ ‘ශ්‍රී ගීත්’ වෙබ් අඩවිය එළිදැක්වූ දාමාධ්‍යවේදී, හින්දි ගායක චන්ද්‍ර ශ්‍රීගේ ‘ශ්‍රී ගීත්’ තලාත් මෙහෙමුද් අනුස්මරණ හින්දි ගීත ප්‍රසංගය පසුගියදා කොළඹ 07 ඉන්දියානු සංස්කෘතික මධ්‍යස්ථානයේ දී පැවැත්විණි.එහිදී චන්ද්‍ර ශ්‍රී ගේ ‘ශ්‍රී ගීත්’ වෙබ් අඩවිය සීමාසහිත එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහතා අතින් විවෘත වූ මොහොත.-----සංගීත විශාරද ජී.ඩී. පෙරේරා ගී ගැයූ ‘පුන්කලසක් සේ’ සංයුක්ත තැටිය අද (2) සවස 3 ට මොරටුව බෞද්ධ මන්දිරයේ දී එළිදැක්වේ.ගීත රචනා සමන් චන්ද්‍රනාත් වීරසිංහ හා දයා ඩී. ෆොන්සේකා ගෙනි. සංගීත නිර්මාණ සරත් ද අල්විස් හා නවරත්න ගමගේ ගෙනි. රුක්මලේ තල්දියාවල මංසන්ධියේ 13 වන වරටත් ඉදිරිපත් කරන වෙස්සන්තර ජාතකය ඇතුළත් දර්ශනීය පහන් කූඩුව මේ දිනවල ප්‍රදර්ශනය කෙරේ.මෙම පහන් කූඩුව මී පොතු ආශ්‍රයෙන් නිම කර ඇති අතර අඩි 24 ක් පමණ උසින් ද යුක්ත වේ. මෙහි විශේෂත්වය වන්නේ මෙය එකම පවුලේ අය විසින් නිර්මාණය කරනු ලැබ තිබීමයි. ගාමිණී පෙරේරා තිරරචනය ලියා අධ්‍යක්ෂණය කළ ‘යක්දෙහි ගෙදර’ ටෙලිවෘත්තාන්තය දැන් ඩිජිටල් සංගත තැටියට (DVD)  නැඟී ඇත. ශ්‍රියන්ත මෙන්ඩිස්, වසන්ති චතුරාණි, බුද්ධදාස විතානආරච්චි, දමයන්ති ෆොන්සේකා, විජේරත්න වරකාගොඩ ප්‍රධාන චරිත රඟපෑ මෙය ජී. මාම්පිටියගේ නිපැයුමකි. ‘යක්දෙහි ගෙදර’ ඩිජිටල් සංගත තැටිය ටොරානා වීඩියෝ මූවිස් ඉදිරිපත් කිරීමකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av1306027</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාප්‍රවීණ ගායන ශිල්පී නිහාල් නෙල්සන් සංගීත ක්‍ෂේත්‍රයට එක් වී වසර 50ක් පිරීම නිමිත්තෙන් “වසර 50යි නිහාල් ඇවිත්” ගීත ප්‍රසංගයක් පසුගිය දා පැවැත්වූවා ඔබට මතක ඇති. මෙය නැවත නරඹා රසවිඳින්නට තම රසිකයන්ට අවස්ථාව උදාවෙන බව නිහාල් අපිට පැවැසුවා.ඒ නිහාල්ගේ මේ ගීත ප්‍රසංගය ඇතුළත් DVD තැටිය මෙම සතියේ දී එළිදැක්වීම නිසයි. ඒ ගැන නිහාල් කතාකළේ මේ විදිහට.”මගේ ඒක පුද්ගල ගීත ප්‍රසංගය ‘වසර 50යි නිහාල් ඇවිත්’ නමින් ම දැන් මගේ ගීත ලෝලීන්ට  DVD මඟින් රසවිඳින්න පුළුවන්.චන්න විජේවර්ධනගේ නැටුම් අධ්‍යක්ෂණයෙන් සහ නීල් වර්ණකුලසූරිය ප්‍රමුඛ සන්ෆ්ලවර් සංගීතයෙන් මේ ශ්‍රව්‍ය දෘශ්‍ය තැටියේ මම ගායනා කරන ගීත හැඩවෙලා රසවත් වෙලා තිබෙනවා. මේ DVD තැටිය නිෂ්පාදනය කර බෙදාහරින්නේ ටොරානා ආයතනය.”චන්න පෙරේරා සම්මානනීය රංගන ශිල්පියෙක්. චිත්‍රපට අධ්‍යක්ෂවරයෙක් විදිහට ප්‍රේක්ෂකයන්ගේ පැසසුමට පාත්‍ර වූ ආදරණීය චරිතයක්. මේ දවස්වල චන්න ටෙලිනාට්‍යවල රඟපාන්නේ නැති බවට ආරංචියක් කලා ක්‍ෂේත්‍රය පුරා පැතිරී යනවා.මේ පුවතේ සත්‍ය අසත්‍යතාව දැනගන්නට අපි චන්නට කතාකළා.”මටත් හිතාගන්න බැහැ මේ අසත්‍ය ප්‍රවෘත්ති කවුරු නිර්මාණය කරනවා ද කියලා. මටත් මේ ආරංචිය දැනගන්නට ලැබුණා. එහෙම දෙයක් නැහැ. මම ඉදිරියටත් ටෙලි නාට්‍යවල රඟපානවා.හොඳ චරිතයක් හම්බවුණොත් දෙවරක් සිතන්නේ් නැහැ මම ඒ සඳහා දායක වෙනවා. මේ දවස්වලත් මම රඟපෑ ටෙලිනාට්‍ය කීපයක්ම විකාශය වෙනවා. ඒ වගේම තවත් අලුත්ම වැඩකටයුතු කීපයකට මේ දවස්වල සුදානම් වෙනවා.සංජීවනී වීරසිංහ කලා ලොවේ ප්‍රවීණ චරිතයක්. ප්‍රවීණ ගායිකාවක, ටෙලිනාට්‍ය රංගන ශිල්පිනියක ලෙස ඇය තවමත් ජනප්‍රියයි. මේ දිනවල ඇය ටෙලිනාට්‍ය කීපයකම චරිත මවනවා. ඒ නිසාම ඇගේ සංගීත දිවිය මඟහැරිලා ද කියා අපිට හිතුණා. මේ ගැන අපි සංජීවනී ගෙන්ම විමසා බැලුවා.”මේ දවස්වල තරමක් කාර්ය බහුල ජීවිතයක් තමයි ගෙවන්නේ. ඒ ජීවිතය ඉතාම රසවත්. ඒ වගේම ඉතාම සොඳුරුයි. ටෙලිනාට්‍ය රැසකට රංගනයෙන් දායක වුණත් මම පෙරට ආ සංගීත ක්‍ෂේත්‍රය අමතක කරලා නැහැ.පසුගිය දවස්වල අලුත් ගීත කීපයක්ම නිර්මාණය කළා. මේ ගීත අතුරින් ගී කීපයකට රූප රචනාත් කළා.නමුත් ඒ ගීත ගුවන්විදුලි හා රූපවාහිනී නාළිකාවලින් විකාශය වෙනවාද කියන සැකය තිබෙනවා. ඒවා ප්‍රචාරය වෙන්නේ නැහැ. නාළිකාවලට කෝල් කරලා ආයාචනා කරලා ගීත ප්‍රචාරය කරවාගන්න වුවමනාවක් මට නැහැ.ඒ නිසා මගේ අලුත් ගීත රසිකයන්ට ඇහෙනවා අඩුයි. ඒ කොහොම වුණත් මගේ ව්‍යාපාරික ජීවිතය පැත්තෙන් මම ලැබූ ජයග්‍රහණ එමටයි. මම ‘ඔරිෆ්ලේම්’ ආයතනයේ අධ්‍යක්ෂිකාවක් විදිහට වැඩ කරනවා.එයින් මට ඉහළම තලයේ සම්මාන කීපයක්ම හිමිවුණා. ඒ වගේම, කැලණිය විශ්වවිද්‍යාලයේ ශිෂ්‍යාවක් මගේ සංගීත ජීවිතය මගේ ජීවිත කතාව අළලා ඇයගේ අවසන් නිබන්ධනය මේ දිනවල රචනා කරමින් ඉන්නවා. ඉතින් මේ ගෙවෙන කාලය ගැන මට ඉතාම සතුටුයි.’දූලි පින්තාරු’, ‘බොඳ මීදුම්’ ඇතුළු ජනප්‍රිය ටෙලිනාට්‍ය රැසකට රංගනයෙන් දායක වූ ගයේෂා පෙරේරා සම්මානනීය රූ රැජනක, මෝස්තර නිරූපිකාවක ලෙසත් ජනප්‍රියයි. ගයේෂා ගැන අලුත්ම ආරංචිය තමයි ඇය ශ්‍රී ලංකාව නියෝජනය කරමින් Miss Super National රූ රැජන තරගාවලියට සහභාගිවීමට සූදානම් වීම. ඒ ගැන ගයේෂා අපිත් එක්ක කතාබහ කළා.”මේ රූ රැජන තරගාවලිය පැවැත්වෙන්නේ ලබන අගෝස්තු මාසයේ. මෙයට ලංකාව නියෝජනය කරමින් සහභාගිවීමට මට අවස්ථාව ලැබීම ගැන හුඟාක් සතුටු වෙනවා.ඒ වගේම, මේ සඳහා අවශ්‍ය ඇඳුම් පැළඳුම් නිර්මාණ කටයුතුවල තමයි මේ දිනවල මම වැඩිපුරම යෙදිලා ඉන්නේ. මේ ඔස්සේ මගේ රටට කීර්තියක් ගෙන ඒමට අවස්ථාව උදාවේවා කියලා මම ප්‍රාර්ථනා කරනවා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av1306028</link>
    <topic>සීමන් නෙමෙයි නිව්ටන්</topic>
    <author>එඩ්වඩ් චන්ද්‍රසිරි</author>
    <content>සීමන් නෙමෙයි නිව්ටන්නිලූකා රේඛානි වේදිකා සහ ටෙලි නාට්‍ය නිළියක්. ඈ මුලින් රඟපෑවේ වයි.එම්.බී.ඒ, සුදර්ශි කණ්ඩායම් ඇසුරේ සිල්ලර වේදිකා නාට්‍යවල. කිසියම් නාට්‍යයක කළ ඇගේ කැපී පෙනෙන රංගනයක් දුටු අප විසින් ‘දූවිලි’ නාට්‍යයේ කෙටි චරිතයක් සඳහා තෝරාගැනීම මැනැවැයි එහි නිෂ්පාදක ආර්.ආර්.සමරකෝන් හට යෝජනා කරන ලදුව ඇය ඒ සඳහා තෝරාගත්තා.එසේ තෝරාගත් නිලූකා ‘දූවිලි’ නාට්‍යයේ පමණක් නොව අනතුරුව ‘කැලණි පාලම’, ‘රජ කතාව‘ වැනි සමරකෝන් ගේ සෙසු නාට්‍යවල ද රඟපෑවා. ‘කෝපි කඩේ’ ටෙලිනාට්‍යයේ භූමිකාවකට බොහෝ කලක් තිස්සේ පණදෙන ඇය වෙනත් ටෙලි නාට්‍යවලට ද රංගනයෙන් දායක වුණා.සමරකෝන් ගේ ‘ජේලර් උන්නැහේ’ සාර්ථක වීමෙන් අනතුරුව ‘අහසින් වැටුණු මිනිස්සු’, නව නිෂ්පාදනයකට අත ගැසීමට ‘ජේලර්..’ සඳහා අර්ථපතීත්වයෙන් දායකත්වය දැක්වූ සිරිනාථ වික්‍රමසිංහ අදහස් කළා. එම නාට්‍යයේ ප්‍රධාන නිළි භූමිකාව සඳහා නව නිළියක් යෙදවීමට සමරකෝන් ගෙනා යෝජනාව අනුව පුවත්පත් දැන්වීමක් පළකොට ඒ සඳහා සම්මුඛ පරීක්ෂණයක් පැවැත්වූවා.ඒ සඳහා තරුණියන් රාශියක් පැමිණ සිටියා. විනිශ්චය මණ්ඩලය ලෙස කටයුතු කළේ සමරකෝන්, සිරිනාථ සහ මම. මුලින්ම අප එක් එක් අයදුම්කාරියන්ගේ වතගොත විමසා සටහන් කර ගැනීමෙන් පසු ‘අහසින් වැටුණු මිනිස්සු’ පිටපතේ ජානකීගේ චරිතයට අදාළ දෙබස් ඛණ්ඩයක් හසුරුවමින් එම චරිතය නිරූපණය කිරීමට අයදුම්කාරියන්හට නියමිත වුණා.ඒ සඳහා පැමිණි එක් අයදුම්කාරියක් අපගේ ප්‍රශ්න වලට සාර්ථකව පිළිතුරු සපයා උපුටා දැක්වූ පිටපත් කොටසද මැනැවින් නිරූපණය කළා.”ඒ ළමයට නං ජානකීගෙ චරිතෙ කරන්ඩ පුළුවන් වගෙ පේනව. ඒත් එයාගෙ පෙනුම ජානකීට ගැළපෙනවා මදි. ජානකී කියන්නෙ මුඩුක්කුවක ඉපදුනත්, ඒ වගෙ පරිසරයක යුවතියක් කියලා කියන්ඩ බැරි සුන්දර තරුණියක්. ජානකීගේ අයියා, මිල්ටන්, කෝලාහලවලට බර දඩබ්බරයෙක් වුණාට ජානකී සුකුමාල තරුණියක්.” සමරකෝන් තම අදහස් දැක්වූයේ ඇය නික්ම ගියාම. එම තරුණියගේ මුහුණේ කලකට පෙර සිදුවූ අනතුරකින් ඇතිවූ කැපුමක් පැහැදිලි ලෙස සටහන්ව තිබුණා.”එයාගෙ මූණෙ තියෙන කැපුම් පාරත් සලකලා නරකද එයාව මිල්ටන්ගෙ චරිතෙට ගත්තොත්?” මම කිව්වා. සමරකෝන්ගේ සහ සිරිනාථ ගේ සිනාව නැවතුණේ ඊළඟ අයදුම්කාරිය අප ඉදිරියේ පෙනී සිටිද්දී. ‘අහසින්..’ සම්මුඛ පරීක්ෂණයේ සටහන් ඇතුළත් ගොනුව පසුකලෙක අහම්බෙන් මා ඇසගැසුණා. වසර කීපයකට පෙර සම්මුඛ පරීක්ෂණයේ දී අප ප්‍රතික්ෂේප කළ මුහුණේ කැපුමක් සහිත තරුණිය නිලූකා බැව් මා දැනගත්තේ එම සටහන් පිරික්සීමේදී.සමරකෝන් ගේ ‘දූවිලි’ නාට්‍යයේ 100 වැනි දර්ශනය එළැඹි අවස්ථාවේදී එය උත්සවාකාරයෙන් සමරා නාට්‍යයේ සියලුම ශිල්පීන් හට උපහාර තිළිණ පිරිනැමීමක්ද සිදුකළා. එම තිළිණ නිර්මාණය කරන ලද්දේ ප්‍රවීණ මූර්ති ශිල්පියකු විසින්. 100 වැනි දර්ශනයෙන් මාසයකට විතර පස්සෙ පැවති දර්ශනයකදී නිලූකා, සමරකෝන් හට මෙහෙම කිව්වා.’දූවිලි’ සම්මානයෙන් මට නං සෑහෙන ප්‍රයෝජනයක් තියෙනවා, මිස්ටර් සමරකෝන්””තිළිණයක් කියන්නෙ සැමරුමක් නෙ. මොකක්ද ඒවගෙ දේකින් තියන ප්‍රයෝජනේ?” සමරකෝන් කිව්වේ තරමක කුතුහලයකින්.”නෑ, මේකයි කාරණේ. අපෙ අයියගෙ පුංචි පුතාට කෑම කවන්ඩ ගියාම හරියට යුද්ධයක් වාගෙ. දැන් අපි එයාට කවාගන්නෙ මේ තිළිණේ පෙන්නලා. ඒකට බයවෙලා කොලුවා දැන් බත් ටික ඔක්කොම කිසි කරදරයක් නැතුවම කනවා.” නිලූකා සිනාසෙමින් කිව්වා.ජෝන් ද සිල්වා රඟහලේ ‘දූවිලි’ දර්ශන පැවති දිනෙක නිලූකා විදෙස් රෙදිපිළි රාශියක් රැගෙන ආවා. ඇය ඒවා ගෙනැවිත් තිබුණේ දූවිලි කණ්ඩායම අතරේ අලෙවි කරන අදහසින්. හැමෝම වගෙ වටවෙලා මේ රෙදිපිළි අතගා බැලුවා. ගණන් විමසුවා. ඇතැමෙක් ඒවා මිලදී ගත්තා.ඒ රෙදි අතර තිබූ අපූරු කමිස රෙද්දක්, නාට්‍ය කණ්ඩායමේ අබේනායක ආසාවෙන් අතගා බැලුවා. අනතුරුව නිලූකා දෙස බැලූ ඔහු මෙසේ ඇසුවා.”කොහෙන්ද නිලූකා ඔයාට මේ රෙදි?””අපෙ අයියගෙ මස්සිනා ගෙනාවේ අනේ. එයා වැඩ කරන්නෙ නැවකනෙ” නිලූකා විස්තර කළා.”ආ! ඇත්තද? නැවක වැඩ කරනවා නං බොහොම සරු ඇතිනෙ නේද? කවුද නිලූකා එයා සීමන්ද?” අබේනායක ඇහැව්වේ නැවේ ඔහුගේ තනතුර ගැන.”නෑ අනේ, එයා නිව්ටන්” නිලූකා උත්තර දුන්නා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av1306029</link>
    <topic>සම්මාන ලැබීමත් එක්ක වගකීම ගැනත් තව හිතනවා</topic>
    <author>වසන්ත ජයසිංහ ආරච්චි ඡායාරූපය - විමල් කරුණාතිලක</author>
    <content>සම්මාන ලැබීමත් එක්ක වගකීම ගැනත් තව හිතනවාජාතික රූපවාහිනි සංස්ථාවේ සභාපති මොහාන් සමරනායකපසුගියදා පැවැති 2012 රයිගම් ටෙලිස් සම්මාන උලෙළේ වසරේ සම්මානනීය නාළිකාව හා වසරේ විශිෂ්ටතම ටෙලිනාට්‍ය නාළිකාව ඇතුළුව සම්මාන 19 ක් පිදුම් ලබන්නට ජාතික රූපවාහිනිය සමත් වුණා. මේ ඒ පිළිබඳ ජාතික රූපවාහිනි සංස්ථාවේ සභාපති ජ්‍යෙෂ්ඨ මාධ්‍යවේදි මොහාන් සමරනායක හා කළ සංලාපයයි.රයිගම් ටෙලිස් සම්මාන උලෙළේ ලබාගත් මේ සම්මානම අපේ කතාබහට ආරම්භයක් වුණොත් හොඳයි කියලා හිතෙනවා.මෙහිදි රූපවාහිනි සංස්ථාවට සම්මාන 19 ක් ලැබුණා. ඒ අතර ප්‍රමුඛ තැනට එන්නේ 2012 වසරේ සම්මානනීය නාළිකාව ලෙස පිදුම් ලැබීම හා වසරේ විශිෂ්ටතම ටෙලිනාට්‍ය නාළිකාව ලෙස සම්මාන ලැබීම. සෙසු සම්මාන වැදගත් වගේම ප්‍රථම දෙක සුවිශේෂයි කියලා මට හිතෙනවා.සම්මානය කියන වචනේ තේරුම ගෞරවයට බුහුමනට පාත්‍ර වූ කියන අර්ථය. මෙය අපට වැදගත්. උලෙළේ සංවිධායකවරුන්ට බලපෑම් කිරීමෙන් නෙමෙයි අපට මේ සම්මාන ලැබුණේ.සමහර උලෙළවල එහෙම වෙනවා කියලද ඔබ කියන්නේ?ඔව් මේ රටේ විතරක් නෙමෙයි ලෝකයේ විශිෂ්ටතම කියන සම්මාන උලෙළවල පවා අගතියෙන් යුත් සම්මාන පිදෙන අවස්ථා තියෙනවා. නිදර්ශනයක් මම කියන්නම් මේ මෑතකදි ඔස්කාර් සම්මාන උලෙළේ ලැබුණා ඉරානයට විරුද්ධවූ චිත්‍රපටයකට සම්මානයක්.එය ලැබෙන්නේ ඒ නිර්මාණයේ තියෙන විශිෂ්ටත්වයට නෙමෙයි. ඒක ඔස්කාර් සම්මාන උලෙළේ අධිපතිත්වය දරන රටවල තියෙන දේශපාලන අවශ්‍යතාව. එවැනි නිදර්ශන දෙන්න පුළුවන්.රයිගම් සම්මාන උලෙළේ විනිශ්චයේ ඉන්නේ මහාචාර්යවරු තිදෙනෙක් හා මේ ක්ෂේත්‍රයේ ප්‍රාමාණික දැනුමක් තියෙන පිරිසක් කියලා මම දැනගත්තෙත් එදා. ඒ අය විනිශ්චය දුන්නේ හේතු ඇතුව. එයින් අදහස් වෙන්නේ රූපවාහිනි සංස්ථාව සන්නිවේදන මෙවලමක් විදිහට ජනතාවගේ අපේක්ෂිත කාර්ය භාරය ගරු කටයුතු ලෙස ඉටුකළා කියන එක.මෙවර වසරේ විශිෂ්ටතම ටෙලිනාට්‍ය නාළිකාව ලෙස සම්මාන ලැබීම ගැන අපි කතා කළොත් මෙතැනදි රූපවාහිනිය ටෙලිනාට්‍ය ප්‍රමිතිය ආරක්ෂා කළා කියලද මේ කියන්නේ.රූපවාහිනිය ආරම්භයත් එක්කම ජාතික රූපවාහිනිය මේ රටේ ජනතාවට මතක හිටින නිර්මාණ දායාද කළා. එක්තරා කලකදි ඒ නිර්මාණ හැකියාව හෝ ඉඩකඩ පිරිහිලා, සීමාවෙලා ප්‍රමිතියෙන් තොර අවරගණයේ ටෙලිනාට්‍ය වෙත ගමන් කිරීමක් සිද්ධ වුණා. විදේශ රටකින් අපි නිර්මාණයක් ගත්තත් ඒ ප්‍රමිතිය අපි බලනවා. ඒ නිසයි අද ‘සුජාත දියණි, ‘අභීත දියණි’ වගේ නිර්මාණ මෙතරම් ජනතාව වැලඳ ගත්තේ.මෙතැනදි රූපවාහිනි සංස්ථාවේ ටෙලිනාට්‍ය සමීක්‍ෂණ මණ්ඩලය සිය කාර්ය භාරය හරිහැටි ඉටුකළා කියලා ඔබ හිතනවාද?පැහැදිලිවම ඔව්. නිෂ්පාදකවරයෙක් ටෙලිනාට්‍යයක් කරලා එය විකාශය සඳහා සුදුසු දැයි නිශ්චය කිරීමට ටෙලිනාට්‍ය සමීක්‍ෂණ මණ්ඩලයකට යොමු කරනවා. එම මණ්ඩලය පත්කරන්නේ ජනමාධ්‍ය හා ප්‍රවෘත්ති අමාත්‍යාංශයෙන්. ඔවුන් රූපවාහිනි අධිකාරියෙන් ස්වාධීනයි.එහි සාමාජිකයින් මේ රටේ පිළිගත් විවිධ ක්ෂේත්‍රවල කලාව, ජනමාධ්‍ය, සිනමාව, ලේඛන කලාවේ නමක් දිනාගත් පුළුල් දැනුමක් තියෙන පිරිසක්. ඒ අයට රූපවාහිනි සංස්ථාව බලපෑම් කරන්නේ නෑ. මම විශ්වාස කරනවා ඔවුන්ගේ විනිශ්චය ස්වාධීනයි නිදහස් කියලා.සම්මානයක් ලැබීම ඇගයීමක් පිටුපස යම් වගකීමකුත් ලැබෙනවා. මේ වගකීම රූපවාහිනිය ඉදිරියට ගෙනයන්නේ කුමන විදිහටද?සම්මානයක් ලැබීමත් එක්ක ඔබ කියූ පරිදි වගකීමකුත් එනවා. එතැනදි සම්මානනීය නාළිකාවක් ලෙස හැසිරෙනු ඇතැයි ප්‍රේක්ෂක ජනතාව බලාපොරොත්තු වෙනවා. ඉතිං අපි මෙතෙක් අනුගමනය කළ රූපවාහිනියට ආවේණික මාධ්‍ය චින්තනය හා භාවිතය මත හිදිමින් සම්මානනීය කියන අභිධානයට ගැළපෙන අයුරින් අපේ වැඩසටහන් දායාද කරන්න අධිෂ්ඨාන කරගෙන ඉන්නවා.මේ වෙනකොටත් රටේ අවශ්‍යතා සපුරාලන නාළිකාවක් විදියට අපි ඉදිරියෙන් ඉන්නේ. ඒ කිසිදු ආර්ථික ලාභයක් නැතුව.වසන්ත ජයසිංහ ආරච්චි ඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060210</link>
    <topic>රසිකයන් ලියා එවන කතාත් මගේ පොත්වලට අත්දැකීම් වෙනවා</topic>
    <author>හේමාලි විජේරත්න</author>
    <content>රසිකයන් ලියා එවන කතාත් මගේ පොත්වලට අත්දැකීම් වෙනවාප්‍රීති රන්දෙනියකිවිඳියක, නවකතාකාරියක හා ලේඛිකාවක වශයෙන් නමක් දිනා ගෙන සිටින ප්‍රීති රන්දෙනිය විසින් රචනා කරන ලද නවතම නවකතාව ‘කැට කිරිල්ලී’ නමින් මෙම මස 04 වැනි දින සවස 4.00 ට කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ ‘බී’ කමිටු ශාලාවේදී දොරට වඩී.‘කැට කිරිල්ලී’ එළි දැක්වීමේ උලෙළ ආචාර්ය පණ්ඩිත් අමරදේවයන්ගේ සම්භාවනීය සහභාගිත්වයෙන් සිදු කෙරෙන අතර ප්‍රවීණ සිනමාවේදිනී සුමිත්‍රා පීරිස් මහත්මිය මෙහි මුලසුන හොබවන්නීය.‘කැට කිරිල්ලී’ නවකතාව හා ප්‍රීති රන්දෙනිය ගේ ලේඛන කලාව යන මැයෙන් පූජ්‍ය පාතේගම ඥානිස්සර හිමියන් ද, ‘කැට කිරිල්ලී’ තුළින් නිරූපණය වන අද්‍යතන පවුල් සංස්ථාව‘ යන්නෙන් ප්‍රවීණ රංගන ශිල්පී ජැක්සන් ඇන්තනී ද නිර්මාණ ලෝකය තුළ කාන්තාවගේ දායකත්වය සහ මෙම නවකතාව යන්නෙන් ප්‍රවීණ රංගවේදිනි අනෝජා වීරසිංහ ද එදින විශේෂ දෙසුම් පවත්වති.මෙම සුවිශේෂී අවස්ථාවේ සංගීතා වීරරත්න, යශෝධා විමලධර්ම සහ දිල්හානි ඒකනායක ‘කැට කිරිල්ලී’ නව කතාවේ තෝරාගත් ඇතැම් ඡේද කියවීමට නියමිත ය.ප්‍රීති ලේඛන කලාවට යොමු වූයේ කිවිඳියක ලෙසිනි. මේ වනවිට කාව්‍ය සංග්‍රහ තුනක් ඇය එළි දක්වා ඇති අතර දූ දරුවන් වෙනුවෙන් සිය පන්හිඳ මෙහෙයවමින් ළමා පොත් විස්සකට ආසන්න ප්‍රමාණයක් ඇය රචනා කර ඇත.ඇගේ ‘මහගෙදර’, ‘චිත්තානුපස්සනා’, ‘ළඟදීම තිරගත නොවේ’ ඇය විසින් රචිත නවකතා ය. ඇගේ නවතම නවකතාව වන ‘කැට කිරිල්ලී’ ගොඩනැඟෙනුයේ පවුලේ කතාවක් ලෙසට ය.“කැට කිරිල්ලී” ගොඩ නැඟෙන්නේ පවුලේ කතාවක් විදියට මේ කතාවේ එන චරිතය සත්‍ය චරිතයක්. මට මුණ ගැසුණේ විදේශ රටකදී. මේ චරිතය කාලයක් තිස්සේ මගේ හිතේ ගොඩ නැඟෙමින් තිබුණා.ඊට පස්සේ ඒක ඇසුරු කරගෙන මනඞකල්පිත කතාවක් ගොඩ නැඟුවා. ඒ හා සම්බන්ධවන අනෙක් චරිතත් එදිනෙදා ජීවත්වෙත්දී නොයෙක්වර මම අත්දුටු, මට අහන්න දකින්න ලැබුණු චරිත ඇසුරින් ගොඩනැඟුණු ඒවා.ප්‍රීතිගේ කතා කලාව බෙහෙවින් සරලය ආකර්ෂණීයය. ඉක්මනටම කියවා නිමකරන්නට තරම් කැමැත්තක් ඕනෑම කෙනෙකුට ආරම්භයේ සිටම ඇතිවේ. අද බොහෝ විට සිය නවකතා සඳහා පාදක කර ගත්තේ පවුලේ කතාන්දරය. ‘කැට කිරිල්ලී’ සඳහාත් සිය සුපුරුදු තේමාවම තෝරා ගැනීම ගැන අද මෙසේ පවසන්නී ය.‘මම මීට කලින් රචනා කළ ‘මහගෙදර’, ‘චිත්තානුපස්සනා’, ‘ළඟදීම තිරගත නොවේ’ වැනි නවකතා සඳහන් පවුල කේන්ද්‍ර කරගත් කතා කලාවක් යොදා ගත්තා. මෙවර ‘කැට කිරිල්ලී’ හි විශේෂත්වයත් ඒකමයි.ලංකාවේ සංස්කෘතික සාරධර්ම මැද්දේ හැදෙන දරුවන් විවාහවෙලා විදේශ රටවල පදිංචියට යන එක අද බොහෝ විට අපට අත්දකින්න තිබෙන සුලබ සිද්ධියක්. ඒ අනුව ඔවුන්ගේ චර්යා රටා වෙනස් වන සැටි. ඔවුන් ජීවිතේට මුහුණදෙන හැටි තමයි මේ නවකතාවෙන් කියවෙන්නේ.“මම නවකතාකාරියක් වුණාට විවිධ සාහිත්‍ය උත්සව වෙනුවෙන් හෝ සාහිත්‍ය සම්මාන වෙනුවෙන් කියලා මගේ අතින් නවකතා ලියවෙන්නේ නෑ. මගේ හිතට නිර්මාණයකට වස්තු බීජයක් ආවම කාලයක් තිස්සේ හිතේ ගොඩනැඟෙමින් තිබිලා මට අවශ්‍ය වෙලාවට තමයි නිර්මාණයක් විදියට එළියට එන්නේ.බොහෝ වෙලාවට මගේ රසිකයන් මට ලියලා එවනවා විවිධ කතා. ඒවා තුළ ඉන්න විවිධ චරිතත් බොහෝ විට මගේ නිර්මාණ වලට එකතු කර ගන්නවා.ප්‍රීති සිය ලේඛන ජීවිතය පවත්වාගෙන යන්නේ ආදරණීය බිරියක්, ගෘහණියක්, මවක් ලෙසට තමන්ගෙන් ඉටුවිය යුතු සියලු යුතුකම් නොපිරිහෙළා ඉටු කිරීමෙන් පසුව ය. සිංහල සිනමාවේ කාර්ය බහුල දැවැන්ත නළුවෙකුට බිරියක්ව ඇය ගෙවන ජීවිතය අතරතුර ලැබෙන පුංචි විරාමය ඇයට මහඟු සම්පතකි.ඇගේ කවි සිත අවදිවන්නේත්, ඇගේ නවකතා කලාව පිබිදෙන්නේත් මේ අරුමැසි විරාමයේදී ය.ගෘහණියක් විදියට මගෙන් ඉටුවෙන්න ඕන යුතුකම්, බිරියක් විදියට ඉටුවෙන්න ඕන යුතුකම් කිසිවක් මගේ ලේඛන කලාව නිසා පැහැර හරින්නේ නෑ. මගේ දරුවන් තුන්දෙනාම දැන් වැඩිහිටි දරුවෝ නිසා ඉස්සර තරම් වගකීම් දැන් මට නෑ. ලොකු පුතා විවාහ වෙලා විදේශගත පදිංචි වෙලා ඉන්නේ. එයාට පුංචි පුතෙකුත් ඉන්නවා. දියණිය ඉගෙන ගෙන ඉවරවෙලා විදේශ රැකියාවක් කරනවා.දැනට මා ළඟ ඉන්නේ එක පුතයි. උදේට ගෙදර වැඩ ඉවරවෙලා රවි එයාගේ වැඩකටයුතුවලට පිටත්ව ගියාම මට ලොකු නිදහසක් ගෙදර තිබෙනවා. ඒ වෙලාවට තමයි මම ලියන්න ගන්නේ.මම ලියන වෙලාවට මොනවද ලියන්නේ කියලා රවි හොයලා බැලුවේ නැති වුණාට පොතේ දොරට වැඩුම හෝ එවැනි අවස්ථාවක් ආවොත් ඒ සඳහා මූලික වෙන්නෙත් සියලු බර කරට ගන්නෙත් රවිම තමයි.අවසාන වශයෙන් මට කියන්න තිබෙන්නේ මගේ සිවුවැනි නවකතාව දොරට වැඩීමේ උලෙළට පැමිණෙන්න කියලා හැම දෙනාටම විවෘත ආරාධනාවක් කිරීමයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060211</link>
    <topic>‘සිල්ගත් කොක්කු’ 8 දා ටවර් රඟහලේ</topic>
    <author/>
    <content>‘සිල්ගත් කොක්කු’ 8 දා ටවර් රඟහලේසපුගස්කන්ද යොෂිඩා ජාත්‍යන්තර පාසලේ සංවර්ධන අරමුදලට ආධාර පිණිස රංජිත් ද අල්විස් ගේ ‘සිල්ගත් කොක්කු’ නාට්‍යය මේ මස 08 සෙනසුරාදා මරදාන ටවර් රඟහලේ දී රංගගත කෙරේ.විශාරද එඩ්වඩ් ජයකොඩි සංගීතවත් කරන මෙහි සාරංග දිසාසේකර, ලෝචනා ඉමාෂි, මනෝහරි විමලතුංග, ගිවන්ත අර්ථසාද්, නිලන්ති හීන්දෙනිය, සන්ධ්‍යා රඹුක්කනගේ, අනුර ශ්‍රීනාත් සහ චින්තක පතිරණ චරිත නිරූපණය කරති.සිල්ගත් කොක්කු රූපසිංහ ගලප්පත්තිගේ නිෂ්පාදනයකි.නාලන්ගේ ‘අංගනා’ ස්වාධීන රූපවාහිනියේනාලන් මෙන්දිස් නවතම ටෙලි නිර්මාණය ‘අංගනා’ මේ මස 04 වැනි දින සිට සතියේ දිනවල රාත්‍රී 8.30ට ස්වාධීන රූපවාහිනිය ඔස්සේ විකාශය වෙයි. මහා කවි විලියම් ශේක්ෂ්පියර්ගේ ‘රෝමියෝ ජුලියට්’ වෘත්තාන්තය ඇසුරින් මෙය රූපවාහිනියට රචනා කළේ උදයශාන්ත කුමාරසිංහය. රංගනයෙන් ලකී ඩයස්, මොරීන් චාරුණී, බිමල් ජයකොඩි, යශෝදා විමලධර්ම, ප්‍රියා රණසිංහ, කමල් දේශප්‍රිය, රුවන්ගි රත්නායක, හර්ෂ තෙන්නකෝන්, වත්සලා දියලගොඩ, කාවිංග පෙරේරා, විශ්වලංකා, මධු නිත්‍යානි, ගාමිණී හෙට්ටිආරච්චි, රෙබෙකා නිර්මලී, ලියෝනි කොතලාවල, ඉසුරු ලොකුහෙට්ටි ආරච්චි, සුජීව ප්‍රියලාල්, නෙතු ප්‍රියංගිකා, නිරෝෂන් ඉලේපෙරුම, සංගීතා බස්නායක, විරන්ත හෙට්ටිආරච්චි, පබසරා කාරියවසම්, චින්තක වාස් ‘අංගනා’ සඳහා එක් වී ඇත.හෙන්රි ගේ‘නෙත්මා දකිනු පිණිසය’ එළිදකීලේඛකයකු මෙන්ම කෙටි හා වාර්තා චිත්‍රපට අධ්‍යක්ෂවරයකු ද වන හෙන්රි වර්ණකුලසූරියගේ සිවුවන කෙටිකතා සංග්‍රහය, ‘නෙත්මා දකිනු පිණිසය’ කෘතිය එළිදැක්වීමේ උලෙළක් බහරේන් හි ශ්‍රී ලංකා තානාපති කාර්යාලයේ දී පැවැත්වීමට කටයුතු යොදා ඇත.උලෙළේ ප්‍රධාන ආරාධිතයා වන බහරේන් හි ශ්‍රී ලංකා තානාපති අනුර රාජකරුණා මහතා වෙත මුල් පිටපත පිළිගැන්වීම සිදු කෙරෙන අතර උලෙළ මෙහෙයවනු ලබන්නේ බහරේන් හි වෙසෙන මාධ්‍යවේදී සුදේශ් කරුණාතිලක විසිනි.සිංහල බසින් රචනා කරන ලද කෘතියක් එළිදැක්වීමේ මෙවන් උලෙළක් බහරේන් හි දී පැවැත්වෙන පළමු අවස්ථාව ද මෙය වෙයි.’මා දකින – ‘නෙත්මා දකිනු පිණිසය’ මැයෙන් ගායන ශිල්පී සමන් ජයනාත් ජිනදාස කෙටි දේශනයක් පවත්වන අතර “නෙත්මා දකිනු පිණිසය’ – පසුබිම් අත්දැකීම්” මැයෙන් හෙන්රි වර්ණකුලසූරිය අදහස් දක්වනු ඇත.හෙන්රි රචනා කොට අධ්‍යක්ෂණය කරන ලද ‘නොනිමි ගමන’ කෙටි චිත්‍රපටය සහ බහරේන් හිදී රූ ගත කෙරුණු “මඳ පවනින්” ගීත රූපාවලිය ද මෙහිදී ප්‍රදර්ශනය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060212</link>
    <topic>ක්ලැරන්ස්ගේ සින්දු මම දිගටම කියනවාපුළුවන්නම් නවත්වන්න</topic>
    <author>ජෝජ් රොබ්සන් ද සිල්වා</author>
    <content>ක්ලැරන්ස්ගේ සින්දු මම දිගටම කියනවාපුළුවන්නම් නවත්වන්නපියඹා යනවා මා ආකාසයේ අවසානයි ප්‍රේමාදරේ ගිරවෝ කොවුලෝ මිඳුණා මා ප්‍රේමාදරෙන්...!ඒ – රජිව් සෙබස්තියන්ගේ දුරකථනයේ සංඥා නාදය (රිංගින් ටෝන්) ලෙස අපට ඇසුණු ගීත කණ්ඩය යි. එය ක්ලැරන්ස් විජේවර්ධනයන්ගේ ගීතය කි. එහෙත් රජිව්ට ක්ලැරන්ස්ගේ ගී නිර්මාණ තහනම් බවයි අපි දන්නේ. ක්ලැරන්ස්ගේ බුද්ධිමය දේපළ ලෙස සැලකෙන ඔහුගේ ගී නිර්මාණ සම්බන්ධයෙන් ක්ලැරන්ස් පාර්ශවකරුවන් සහ රජිව් සෙබස්තියන් අතර පැන නැගී ඇති අර්බුදකාරී තත්ත්වය “රසඳුන” පාඨක ඔබට ද දැන් රහසක් නොවේ. පසුගිය මැයි 05 වැනි දා ද ක්ලැරන්ස්ගේ බිරිය වන ශිලා විජේවර්ධන සමඟ සිරි හෙට්ටිආරච්චි විසින් ඒ සම්බන්ධයෙන් “රසඳුන” සමඟ කළ කතාබහ අප පළ කළ නමුදු රජිව් නිහඬව සිටිය ද දිගින් දිගටම තවදුරටත් එලෙස සිටීමෙන් තමන්ට විරුද්ධව ක්ලැරන්ස් පාර්ශ්වය නඟන චෝදනා සමාජ ගතවීම අපකීර්තියක් ලෙස සලකා සියලුම සත්‍ය සහ අසත්‍ය හෙළිදරව් කිරීමට පසුගිය සතියේ රජිව් තීරණය කළේ ය. අප මේ අකුරු කරන්නේ රජිව් පවසන අයුරු ඒ විශේෂ හෙළිදරව්වයි.”මම 2001 ඉඳලා අවුරුදු එකොළහක්ම කට වහගෙන ඉවසා ගෙන හිටියා. ශිලා විජේවර්ධන කියන්නේ මං සංගීත ක්ෂේත්‍රයේ වීරයෙකු ලෙස සලකන ක්ලැරන්ස් විජේවර්ධනයන්ගේ වැන්දඹු බිරියනේ කියලා හිතලා. දැන් ඒවා ඔක්කොම ඉවරයි. මං ඒ ගොනා වික්කා. ශිලා එයාගේ ඇටෝර්නි බලකරු එක්ක එකතු වෙලා මට විරුද්ධව ප්‍රකාශ කරන ඔක්කොම බොරු සාක්ෂි සමඟ මම අද හෙළිදරව් කරනවා. කවුද හරි, කවුද වැරදි කියලා දැන් ඉතින් මේ රටේ ගීත රසික රසිකයින්ටම තේරුම් ගන්න පුළුවන් වේවි.”ඔබ හෙළිදරව් කරන්න බලාපොරොත්තු වෙන ප්‍රධානම කරුණු මොනවා ද?ශිලා කියනවානේ ‘රජීව් කියන්නේ ක්ලැරන්ස් ජීවත් වෙලා ඉන්න කොට ආශ්‍රය කරපු හෝ ගෙදරට වත් ඇවිත් ගිය පුද්ගලයෙක් නෙමේ’ කියලා. එතැන ඉඳලා ක්ලැරන්ස් මා සමඟ කළ, කියූ දේවල්, ඔහුගේ මරණයෙන් පසු ශීලා මා සමඟ කළ කී දේවල්, ක්ලැරන්ස් මට නිර්මාණය කළ ගීත වගේ දේවල් ජීවමාන සාක්ෂි ඇතුව මම හෙළිදරව් කරනවා. ඒ වගේම ක්ලැරන්ස් සමඟ මම ආශ්‍රය කළ බව පමණක් නෙමේ නිර්මාණ කළ බවත් ඔහුගේ නිර්මාණ වංචාවෙන් නොව නීත්‍යානුකූලව දිගටම මම ගායනා කරන බවත් ඔය ඇටෝර්නි බලකාර හෙට්ටිආරච්චි ක්ලැරන්ස්ගේ මළගමට වත් සිටි පුද්ගලයෙකු ද යන අභියෝගයත් හෙට්ටිආරච්චිට සහ ශීලාට මම ඉදිරිපත් කරනවා.ඔබ ක්ලැරන්ස්ව මුලින්ම හඳුනා ගත්තේ මොන අවදියේදී ද?මං පුංචි අවදියේ ඉඳලම සංගීත ක්ෂේත්‍රයේ මගේ වීරයා ක්ලැරන්ස් අයියා යි. ඔහුගේ ගීත අහන්න මම හුඟාක් ආසා කළා. හැබැයි 1981 දී තමයි පෞද්ගලිකවම මම ක්ලැරන්ස් අයියා දැන හඳුනා ගත්තේ. ඒ කාලේ දවසක මම ක්ලැරන්ස් අයියා ශීලා සමඟ පදිංචි වෙලා උන්නු තලපත්පිටියේ නිවෙසට ගිය විට සිදු වූ සිද්ධියක් තවමත් මගේ මතකයේ තියෙනවා. එදා ක්ලැරන්ස් අයියා ‘මේ රජිව්ටත් එක්ක තේ එකක් ගේන්න’ කියලා ශීලාට කිව්වාම ඇය ගෙනල්ලා දුන්නු තේ එක මං ටික වේලාවක් අතේ තියාගෙන ඉන්නවා දැකලා - ‘මොකද මල්ලී බොන්නැද්ද තේ එක’ කියා ඇහැව්වා. ඔය සිද්ධිය ශීලාට අමතක වෙන්න විදිහක් නැහැ.ඒ වගේම ක්ලැරන්ස් අයියාගේ ගෙදරදීමයි ඉස් ඉස්සෙල්ලාම මම ‘සුසීමා’ ටෙලි නාට්‍යයේ ‘තටු සළා යන්න නම් අවකාසයේ’ සින්දුව ඇහැව්වේ. එය මුලින්ම මම ඇහුවේ ධම්මිකා බණ්ඩාරගේ කට හඬිනුයි. (මැණික් කුරුකුලසූරියගේ කට හඬින් නෙමෙයි) එය මම ක්ලැරන්ස් අයියත්තෙක්ක ආශ්‍රය කළ බවට හොඳ සාක්කියක් නෙමේ ද? ඒ දවස්වල ඔය ගෙදරට මං කොච්චර නම් ගියා ද? ‘සුසීමා’ ටෙලි නාට්‍යයේ නළු නිළියන් ලවාම ගීත ගායනා කරවන්න රොහාන් වැලිවිටට ඕන වුණු නිසයි ‘තටු සළා’ ගීතය මැණික් ගායනා කෙරුවේ. ඒ නිසා ක්ලැරන්ස් අයියා හරිම අපහසුතාවයකට පත් වුණා. ඒ ගැන ‘මහින්දටයි (මහින්ද බණ්ඩාරටයි) ධම්මිටයි මම මූණ දෙන්නේ කොහොම ද, මං දැන් ඒ ළමයා ලවා සින්දුව කියවලා තියෙද්දිත් මෙහෙම අහක් කළාම’ යි කියමින් ක්ලැරන්ස් අයියා මාත්තෙක්ක මොනතරම් පසුතැවිලි වුණා ද. මතක ද, ඒ කාලේ ‘සුසීමා’ ටෙලි නාට්‍යයේ ගැටුම. ඒ ගැටුම වුණේ ඒකයි. ඒ ගැන මං මෙච්චර දන්නේ මම ක්ලැරන්ස් අයියා එක්ක ඒ දවස්වල ළඟින් උන්නු නිසයි.ක්ලැරන්ස් ඔබ සමඟ සංගීත ප්‍රසංග වේදිකාවේ ගී ගයා තිබෙනවා ද?ඔව්. අසූ ගණන්වල ගෝල්ෆේස් පිට්ටනියේ සරුංගල් තරගයකට සංවිධානය කළ සංගීත ප්‍රසංගයකදී තමයි මුලින්ම මම ක්ලැරන්ස් අයියාටඡචජඬ කළේ. එම ප්‍රසංගයේ එදා මරියසෙල් ගුණතිලකත් සින්දු කිව්වා. ප්‍රියා පීරිස් තමයි විස්තර කථනය කෙරුවේ.අඩචනලධඤර අපේ ඡචදඤ එකේ නම. ඒකේ ලාංකිකා පෙරේරාගේ මල්ලී ලකී දේවාත් උන්නා. ඒ අය ජීවතුන් අතර ඉන්නවා. අහලා දැනගන්න පුළුවන් නේ, මම කියන්නේ බොරු ද කියලා. ඒ ඇරෙන්න මම රස්සාවක් නැතුව උන්න මුල් කාලේ ක්ලැරන්ස් අයියාගේ ප්‍රසංග නරඹන්න රට පුරා ගියා. රාම ක්‍රිෂ්ණා එකේ පළමුවැනි ප්‍රසංගය බැලුවා. ඊට පස්සේ මොරටුවේ බෞද්ධ මන්දිරයේ එක. ඊට පස්සේ ෂෝ එක කළේ ලක්ෂ්මන් හුලුගල්ල මහත්මයා කුරුණෑගල. ඒකත් බැලුවා. ආයෙමත් නුවර කටුගස්තොට සංජීව හුලංගමුව කළ ෂෝ එක.ඔය ඔක්කොම මං ගිහින් බලලා තියෙනවා. ඒ වගේම ක්ලැරන්ස් අයියා හිල්ටන් එකේ ෂෝ එක කරද්දි ඒ කාලේ මං වැඩ කළ ආයතනයේ ප්‍රධානියා සමඟ කතාබහ කර අවශ්‍ය වූ උදව් ලබා දුන්නා. මං එන්න කිව්වාම එදා ක්ලැරන්ස් අයියා ඇනස්ලි මාලේවනත් එක්කයි ආවේ. එයත් අපේ ආශ්‍රයට ජීවමාන සාක්කියක්. තව දවසක් රාමක්‍රිෂ්ණා ශාලාවේ දී ‘මදාරා’ ෂෝ එක කරද්දී ඒ කාලේ තිබුණු වටිනාම කී බෝඩ් එකක් වන ‘ජූනෝ 116’ කී බෝඩ් එකක් හොයා ගන්න ඕනෑ වෙලා ඒ ගැන මට කිව්වාම මම හඳුනන කෙනෙක් ගාව එකක් තිබිලා ක්ලැරන්ස් අයියාට ඒ බව කිව්වා. ‘අනේ මල්ලි කොහොම හරි රෑට ෂෝ එකට ගෙනත් දෙන්න’ කිව්වා. මම එදා එය ගෙනැවිත් දුන්නා.ගීත නිර්මාණ කටයුතුවලදී ක්ලැරන්ස් ඔබ සමඟ එක් වූ අවස්ථා තිබෙනවා ද?ක්ලැරන්ස් අයියා සමඟ මගේ හිතවත්කම ඇති වූ මුල් කාලේ ඉඳලම වගේ අපි එකට සංගීත කටයුතුවලට සහභාගි වී තියෙනවා. 1981 ඉඳලම ක්ලැරන්ස් අයියයි මායි අතර හිතවත්කම පැවතුණානේ. (1981. 09. 19 වැනිදා ‘මදාරා’ ලිපි ශීර්ෂයෙන් යුතුව ක්ලැරන්ස් විසින් රජිව්ට තමා හමුවීමට එන ලෙස දැන් වූ ලිපියක් පෙන්වමින්...) මේවා බොරු නොවේ. ක්ලැරන්ස් අයියාගේ අස්සනින් ක්ලැරන්ස් අයියාම මට එවපු ලියුමක් මේ.ක්ලැරන්ස් ඔබට ගී නිර්මාණය කරලා නැහැ නේද?මොකද නැත්තේ...? 1986 දී ක්ලැරන්ස් අයියා සහ මගේ පළමුවැනි රෙකෝඩින් එක කරන්න මං ගියේ ‘ඔගී’ ශබ්දාගාරයටයි. ක්ලැරන්ස් අයියයි දයානන්ද පෙරේරායි අතර තිබුණු මොකක් හරි අමනාපයක් හින්දා දයානන්ද කිව්වා ‘රෙකෝඩින් එක ඔගී එක්ක දා ගන්න’ කියලා. පසුව ඔගී රණවීර සමඟ අපි ඒ රෙකෝඩින් එක කළා. ‘දිනුම පරාදේ’ ගීතය ක්ලැරන්ස් අයියා මට නිර්මාණය කරලා දුන්නේ ඒ රෙකෝඩින් එකේදී. පසුව ඒ ගීතය ගුවන් විදුලියේ තැටි සමීක්ෂණ මණ්ඩලයෙන් අනුමත කෙරුණා. (1986. 10. 21 වැනිදා ගුවන් විදුලි සංස්ථාවේ එවකට සංගීත අධ්‍යක්ෂවරයාව සිටි දයාරත්න රණතුංග අස්සන් කළ අදාළ ගීතය සම්බන්ධ තොරතුරු ඇතුළත් ලිපිය ද පෙන්වමින්...) අද ඔගී මහත්මයා ජීවතුන් අතර අතර නැති වුණාට දයානන්ද මහත්මයා ඉන්නවානේ. ඔය වගේ ජීවමාන සාක්කි ඕනෑ තරම් මං ළඟ තියෙනවා ක්ලැරන්ස් අයියා මාත්තෙක්ක නිර්මාණ කළ බවට. දැන් ඉතින් ‘රජිව්ට ක්ලැරන්ස් ගීත නිර්මාණය කරලා නැහැ’ කියලා. කවුද - බොරු කිව්වේ...?ක්ලැරන්ස්ගේ වියෝවෙන් පසුව ඔබ තවදුරටත් ඔහු වෙනුවෙන් උපහාර ගීතයකුත් නිර්මාණය කළා නේද?ක්ලැරන්ස් අයියා වෙනුවෙන් උපහාර ගීතයත් වගේම උපහාර ප්‍රසංගයකුත් අපි කළා. ක්ලැරන්ස් අයියාගේ ගෙදරදීමයි මට මොන්ටි වත්තල්දෙනියව හඳුන්වා දුන්නේ. ‘මෙයා තමයි ඉස්සෙල්ලාම මගේ බෑන්ඩ් එකේ කොංගෝ ගැහැව්වේ’ කියා තමයි ක්ලැරන්ස් අයියා මුලින්ම මොන්ටිව මට හඳුන්වලා දුන්නේ. මොන්ටි තමයි මට කිව්වේ ‘අපි ක්ලැරා වෙනුවෙන් මොනවා හරි කරමු’ කියලා. මම පද ලියා, තනුව හදලා සංගීතවත් කළ ‘කඳුළින් නිමා වූ මගේ ගී පොතේ’ තමයි ක්ලැරන්ස් අයියා වෙනුවෙන් අපි කරපු උපහාර ගීතය. එය ගායනා කළේ ඇනස්ලියි, ඉන්ද්‍රාණි පෙරේරායි. ඒ අයත් මේවාට ජීවමාන සැබෑ සාක්කිකරුවෝනේ.ක්ලැරන්ස් අයියා වියෝ වී මාස තුන සපිරෙද්දී එම ගීතය එකල තිබුණු ‘සවන’ ගුවන් විදුලියෙන් ප්‍රචාරය කෙරුණා. මොරටුවේ චන්ද්‍රාල් ෆොන්සේකාගේ ශබ්දාගාරයේ දී තමයි මේ ගීතය පටිගත කෙරුවේ. ඊළඟට උපහාර ගීත ප්‍රසංගය බණ්ඩාරනායක සම්මන්ත්‍රණ ශාලාවේදී පවත්වා අපි ක්ලැරන්ස් අයියාගේ පවුලට මුදලින් පරිත්‍යාගයකුත් කළා. (හරියටම 2001 නොවැම්බර් 11 වැනිදා වගෙයි මට මතක) වේදිකාව ළඟටම ඇවිල්ලා තමයි ශීලා සල්ලි අරගෙන ගියේ. දැන් ‘රජිව්ට ඕනෑ කරන්නේ උපහාර මුවාවෙන් සල්ලි හම්බ කරන්නයි’ කිව්වාට එදා එහෙම කරලා අපි දුන්න සල්ලි අරගෙන ගියේ ඇය යි. හැබැයි ඒ කාලයේ ඔය ඇටෝර්නි බලකරු නම් උන්නේ නැහැ පෙනෙන තෙක් මානයකවත්. ඔන්න දැන් තමයි නියම හෙළිදරව්ව කරන්න වෙන්නෙ.කුමක් ද ඒ නියම හෙළිදරව්ව කිව්වේ...?මේකනේ ඇත්ත. ක්ලැරන්ස් අයියාගේ වියෝවෙන් පසුව ශීලා අක්කයි, දුවයි හුඟක් අසරණ වුණා. ඔය හෙට්ටිආරච්චි දැන් ඇටෝර්නි බලකරු වෙලා ක්ලැරන්ස් අයියාගේ ගීතවලට බල පරාක්‍රමය පතුරා ගෙන උන්නාට කවදාවත් අපි දැකලා නැහැ නෑයෙකු ලෙස තියා මීයෙකු ලෙසවත් ක්ලැරන්ස් අයියා එක්ක ඉන්නවා. ක්ලැරන්ස් අයියාගේ ජීවිතේට සම්බන්ධ කිසිම කලාකරුවෙකුට හෝ කලාකාරිනියකට කිසි දවසක මොහු හමුවෙලා නැහැ. ක්ලැරන්ස් අයියා රෝගීව රෝහලේ සිටිද්දී හෝ අඩුම වශයෙන් ක්ලැරන්ස් අයියාගේ මළගමටවත් සහභාගි වී නැති පුද්ගලයෙකු තමයි ඔය ඇටෝර්නි බලකරු. අපි ගාව එදා වීඩියෝ කරපුවා තියෙනවා. ශීලාටයි, හෙට්ටිආරච්චිටයි මං අභියෝග කරනවා පුළුවන් නම් එදා හෙට්ටිආරච්චි උන්නා කියන එකවත් ඔප්පු කරන්න කියලා. දැන් ‘ශීලා නංගි, නංගී’ කිව්වාට ක්ලැරන්ස් අයියාගේ මරණයෙන් පසුවයි ඔය අයියා ආවේ. ඔහු සහෝදරයෙකුයි කිව්වාට එහෙම ඥාතියෙකු නොවේ. තවත් විශේෂම හෙළිදරව්වක් තමයි, ශීලා මාව දැකලාවත් නැහැ කියන විහිළුව.ක්ලැරන්ස් අයියාගේ මරණයෙන් පසුව ශීලා මට කතා කරලා කිව්වා. – ‘මල්ලී, මා ගාව ක්ලැරන්ස් ලියපු සින්දු මුකුත්ම නැහැ’ කියලා. එතකොට කොටහේනේ ඉඳලා ත්‍රීවිලර් එකක නුගේගොඩ ගෙදරට ඇවිල්ලා ක්ලැරන්ස් අයියාගේ ගීත ඇතුළත් සියලුම කැසට් ශීලාට දුන්නේ වෙනින් කවුරු හරි වෙන්න ඇතිනේ...? (ඒ කැසට් මම මිලදී ගෙන එකතු කරගත් ඒවා) ඉන්පසු එක දිගටම ‘ක්ලැරන්ස් සිහිවටන’ ඇතුළු සී. ඩී., කැසට් නිෂ්පාදකයින්ට විකුණා දී මුදල් උපයා ගන්න උදව් කළේ ‘රජිව් මල්ලී’ නෙමේ නම් වෙන කවුද. ශීලාගේම වචනවලින් කියනවා නම් – ‘අනේ රජිව් මල්ලී, මට උදව් කරන්න කවුරුත්ම නැහැ. ක්ලැරන්ස්ගේ සින්දු වගයක් තියෙන මාස්ටර් ටේප් වගයක් තියෙනවා. මට මොනවා හරි කරලා කාට හරි මේවා විකුණලා දෙන්න’ කියා කිව්වේ මේ රජිව්ට නෙමේ ද දන්නේ නැහැනේ. ඊළඟට දුවට තියෙන එකම ආසාව පිටරටකට ගිහිල්ලා ඉගෙන ගන්න කියලා සල්ලි හොයන්න ඕන වුණාම උදව් කළේ කවුද කියන එක දැන් ශිලාට මතක නැහැනේ. දෙහිවල තිබුණු සරත් කොතලාවල මහත්මයාගේ ශබ්දාගාරයේ පටිගත කිරීම් කෙරුණු තැනට මේ රජිව් මල්ලි එක්ක ශීලක්කා ආ ගිය ගමන් අමතක වුණේ කොහොම ද දන්නේ නැහැ. සරත් කොතලාවල මහත්මයාත් ඔන්න තවත් ජීවමාන සාක්කියක් ඒ තොරතුරු දැනගන්න ඕන නම්. ඔය වගේ වැඩ වලදී මට දෝෂාරෝපණ එල්ල වූ අවස්ථාත් තිබෙනවා.ඒ එක අවස්ථාවක් තමයි විජය රාමනායකගේ ‘තරංගා’ ලේබලය යටතේ කළ ‘සැන්ඳෑ වලා’ ගීතය ගත්තයි කියලා රාමනායක මට පළු යන්න බැණ වැඳීම. පසුව මං රාමනායක හමු වී ප්‍රශ්නය නිරාකරණය කර ගත්තා. අන්තිමේ සල්ලි හොයන්න විදිහක් නැතුව ක්ලැරන්ස් අයියාගේ කටහඬ විතරක් තිබෙන (ර්ඪය නොකළ) ගීත තියෙනවා කියලා දැනගෙන කඳානේ ක්‍රිස්ටි ප්‍රනාන්දු සහ ඔගස්ටින් ප්‍රනාන්දුව හොයා ගෙන ශීලා ගියේ රජිව් මල්ලි එක්ක නෙවේ නම් කා එක්ක ද? ආයෙමත් දුවට ඉගෙන ගන්න පිටරටට යවන්න සල්ලි ඕනෑ කියලා ‘සිංග් ලංකා’ කැසට් වලින් ආවට සංගත තැටිවලට ආවේ නැති ගීත එකතුවක් කරන්න කුලරත්න ආරියවංශව හමුවෙන්න ගියේ කා සමඟ ද? ඒ ගමනින් ‘වෙරළ පේන මානේ’ ඇතුළු ගීත වගයක් එකතු කරලා ‘ටොරානා’ එකට දුන්නා. මට මතක ඒ ‘සිහිවටන 11’ ගීත එකතුවයි.ඒ හැම කෙනෙකුම තවම ජීවතුන් අතර ඉන්නවා. ඔවුන් සාක්කි කියයි, එච්චර දේවල් කරපු රජිව්ව ශීලා විජේවර්ධන දැකලාවත් නැද්ද’ කියන ප්‍රශ්නයට. ඔය හැමදේම මම මෙහෙම කවදාවත් හෙළිදරව් කරන්න නෙමෙයි – ‘ක්ලැරන්ස් අයියා වෙනුවෙන් මේ දේවල් කළේ’. ඒත් ශීලා ඔවුන්ගේ ඇටෝර්නි බලකරු සම¼ඟ නිකරුණේ මට චෝදනා එල්ල කරලා මගේ ඉවසීම නැති කළා. මම කාක්කන්ගේ කූඩු වල බිත්තර දාන කොහෙක් නෙමෙයි. මට ජීවත් වෙන්න මගේම සංගීත කණ්ඩායමක් මං පවත්වාගෙන යනවා. අපිට ඕනෑ තරම් ප්‍රසංග, ගීත පටිගත කිරීම් තියෙනවා. ක්ලැරන්ස් අයියාව හෝ ඔහුගේ නිර්මාණ විකුණා ගෙන කන්න මට උවමනාවක් නැහැ.පසුගිය දා නෙළුම් පොකුණේ දී ඔබට තහනම් බැව් පැවසූ ක්ලැරන්ස් ගේ නිර්මාණ ඔබ ගායනා කළේ කෙසේ ද?ක්ලැරන්ස් අයියාගේ ගීත 30 ක් ර් එන්ටර්ටේන්මන්ට් එකට විකුණලා තියෙනවා ක්ලැරන්ස් පාර්ශවයෙන්. එම ගීත වලට අයිතිවාසිකම් කියන්න දැන් ක්ලැරන්ස් පාර්ශවයට බැහැ. මමත් මගේ ප්‍රසංගයේ දී ගී ගැයූ අනිකුත් ගායක ගායිකාවනුත් ගායනා කළ ක්ලැරන්ස් නිර්මාණය කළ එම ගීත අපි ගත්තේ ඒ ආයතනයෙනුයි. ‘කිරි මුහුද’ – ‘සුරඟන වෙස් වළා’ ‘සුදු මැණිකේ’ ‘සිහින ලොවක්’ ‘මෑණියනේ’ ‘ගමෙන් ලියුමක්’ ‘සිතේ සුසුම්’ ‘රෑ තාරකාවෝ’ ‘රහසේ හඬනා’ ‘සැණකෙළියේ’ ‘මාලිනියේ’ වැනි ගීත අපි එදා ගායනා කළා. ඒවා තහනම් කරන්න ඔය ඇටෝර්නි බලකරුට බලයක් නැහැ. හොඳ වෙලාවට තමයි ක්ලැරන්ස් අයියාගේ මෘත දේහය ආදහනය කෙරුවේ. එසේ නැතුව භූමදාන කළා නම් එහෙම ඔය පුද්ගලයා නොවරදවාම ක්ලැරන්ස් අයියාගේ ඇට කැබලිත් පැකට් කරලා විකුණන්න ඉඩ තිබුණා. කෙසේ හෝ මොහු නෑයෙකු වී උන්නා නම් ක්ලැරන්ස් අයියා එච්. ඩී. ප්‍රේමරත්නට කියා ‘සිකුරුලියා’ චිත්‍රපටයට බන්දුල ගලගෙදරව නෙමෙයි මෙයාවයි ගන්නේ.ඔබ ක්ලැරන්ස් පාර්ශවයට මුදල් වංචා කර තිබෙන බවටත් ඔවුන් ඔබට චෝදනා කරනවා නේද...?මම එහෙම කිසිම වංචාවක් කරලා නැහැ. මටත් මගේ ගී තැටි නිෂ්පාදකවරයෙකුටත් පවරා තිබුණු නඩුවකදී මම පොරොන්දු වෙලා තියෙනවා ලක්ෂ 20 ක් ගෙවන්න. මං දැනට එය ගෙවමින් තමයි ඉන්නේ. ඒ ගී තැටි වලින් මං මුදල් උපයලා නැහැ. ඒත් දැනටත් ලක්ෂ අටකටත් වඩා මං ගෙවා තිබෙනවා. ඒ ගෙවීම් සඳහා මට රිසිට් පත් ලැබිලා තිබෙනවා. මේවා ශීලා විජේවර්ධන දන්නවා ද මම දන්නේ නැහැ. මොකද නඩු පැවරුවට පස්සේ ශීලා මාත් එක්ක කතා බහක් නැහැනේ. ඒ නිසා සමහරවිට ඇටෝර්නි බලකරු මගෙන් ගත්ත සල්ලි ශීලාට දීලා නැද්ද මං දන්නේ නැහැ.ඉතින් මේ විරෝධතා තව දුරටත් පවතිද්දී ඔබ ක්ලැරන්ස්ගේ ගීත දිගටම ගායනා කරන්න ද කල්පනාව...?ඔව්. මං දිගටම ක්ලැරන්ස්ගේ මට නීත්‍යානුකූලව ගයන්න අයිතිය ලබා ගන්න පුළුවන් සියලුම ගීත ගයනවා. මම හැරෙන්නේ නැහැ මහත්තයෝ, පෙරට තැබූ පය ආපසු ගන්නෙත් නැහැ, මම උපන්නේ මොරටුවේ. මොරටුවේ මිනිසුන්ගේ හද ගැස්ම දන්න හින්දා තමයි ‘පෙරට තැබු පය නෑ ආපසු ගන්නේ – පූරුවේ පිනටයි අපි මොරටුවේ උපන්නේ’ කියන සින්දුව ක්ලැරන්ස් අයියා කිව්වේ. මාත් එක්ක හැප්පෙන්න එනවා නම් හෙට්ටිආරච්චිට මේ වචන ටික කියවලා තේරුම් අරන් එන්නයි කියන්න,ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060213</link>
    <topic>මෙගා ටෙලිනාට්‍යවලට ’මැරතන්’ ටෙලිනාට්‍ය කීවේ කවුද?</topic>
    <author/>
    <content>මෙගා ටෙලිනාට්‍යවලට ’මැරතන්’ ටෙලිනාට්‍ය කීවේ කවුද?ප්‍රශ්නය - ඔබ චිත්‍රපට සංස්ථාවේ සභාපති නම් චිත්‍රපට පිටපත් 35 හා පිටපත් 55 කණ්ඩායම්වලට මොකද කරන්නේ?පිළිතුර - මොනව කරන්නද? දෙගොල්ලෝ එකතු කරලා 20/ 20 සුහද ක්‍රිකට් තරගයක් සංවිධානය කරනවා. චිත්‍රපට සංස්ථාවට වෙන කළ හැකි බම්බුවක් නැහැ.පාදුක්කේ සුවිනිතා කන්නන්ගරප්‍රශ්නය - ඔබට ලැබුණු ‘රයිගම්’ සම්මානයේ තොරතුරු හා ඡායාරූප ‘රසඳුන’ පත්‍රයේ පළ නොකළේ ඇයි?පිළිතුර - මා එසේ කළේ තමන් සේවය කරන පුවත්පතින් තමා පිළිබඳ ප්‍රචාරයක් ලබාගැනීම සදාචාරාත්මක නොවන නිසයි. මගේ ට්‍රම්පට් එක මමම ගහගන්න හොඳ නැහැනේ සුවිනීතා.නිට්ටඹුවේ පාලිකා දිල්රුක්ෂිප්‍රශ්නය - ඔබ පසුගිය කලාපයේදී ශි‍්‍රයන්ත මෙන්ඩිස්ට විවේචනය කර තිබුණා. නමුත් ඔහු හොඳම නළුවා ලෙස රයිගම් ටෙලිනාට්‍ය සම්මානය පවා මෙවර හිමිකර ගත්තා නේද?පිළිතුර - ඔව්. ශ්‍රියන්ත මගේ මිතුරෙක්. මා ගෞරවයෙන් අගය කරන විශිෂ්ට ගණයේ චරිතාංග නළුවෙක්. ඔහුට මගේ තිබෙන ආදරය නිසාමයි මම එලෙස ඔහු විවේචනය කළේ. ඔහු වගේ නළුවෙක් කබල් මෙගා ටෙලිනාට්‍යවල රඟපානවට මම පෞද්ගලිකව කැමැති නැහැ. ඒවගේ රඟපාන්න ඔය ඕනෑ තරම් නළුවෝ ඉන්නේ.පාණදුරේ ප්‍රියන්ති ද සේරම්ප්‍රශ්නය – ‘කර්ම’ නමින් හින්දි චිත්‍රපටයක් තිරගත වුණා ද?පිළිතුර – ඔව්. සුභාෂ් ගායි අධ්‍යක්ෂණය කළ මේ චිත්‍රපටයේ ප්‍රධාන චරිතය රඟපෑවේ දිලිප් කුමාර්.දංකොටුවේ වජිරා සහබන්දුප්‍රශ්නය - මෙගා ටෙලි නාට්‍යවලට ‘මැරතන්’ ටෙලිනාට්‍ය කියා කීවේ කවුද?පිළිතුර – මට මතක හැටියට මහාචාර්ය කාලෝ ෆොන්සේකා.මෝදර එම්. ආර්. සී. ඩයස්ප්‍රශ්නය – නිශ්ශංක විජේරත්න ගයන ‘පෙම්වතුන් වෙලා සිටියත් පෙම්වතුන් නොවේ’ ගීතයේ පද රචකයා කවුද?පිළිතුර – ප්‍රවීණ කැසට් නිෂ්පාදක ස්වර්ණදාස හේරත්.ඉහළ තල්දූවේ ආනන්ද වික්‍රමආරච්චිප්‍රශ්නය - සිංහල සිනමාවේ සිටින ලස්සනම නිළිය අයිරාංගනී සේරසිංහ බව ප්‍රවීණ නිශ්චල ඡායාරූප ශිල්පි රැලෙක්ස් රණසිංහ වරක් ප්‍රකාශ කර තිබෙනවා යැයි කියන්නේ ඇත්තක් ද?පිළිතුර – ඔව්.දෙණියායේ කුසුම් අනුරාංගිකාප්‍රශ්නය – ගීත රචක, නිවේදක නිලාර් එන්. කාසිම් ගේ ලිපිනය පළ කරන්න?පිළිතුර – 65/ඊ-4, පස්වැනි පටුමඟ, අයි. ජෝතිපාල මාවත, මාලබේ.හෝමාගම උතුරු පිටිපන විනීතා ගමගේප්‍රශ්නය – අලුත උපන් මගේ පුතුට නමක් දෙන්න පුළුවන් ද?පිළිතුර – නමක් දෙන්න පුළුවන්. හැබැයි වාසගම නම් ඉල්ලන්න එපා.ගොතටුවේ තිලක් කන්නන්ගරප්‍රශ්නය – ‘යාළු’ ළමා චිත්‍රපටයේ අධ්‍යක්ෂණය කාගෙ ද?පිළිතුර – එය පී. යූ. ඩී. පෙරේරා ගේ අධ්‍යක්ෂණයක්.පස්යාලේ අනුරුද්ධ පෙරේරාප්‍රශ්නය – හැන්ඩ් හෙල්ඩ් (අතේ ගෙනයන) කැමරාව මුලින්ම යොදාගත්තේ ඩී. බී. නිහාල්සිංහ ද? මයික් විල්සන් ද?පිළිතුර – මයික් විල්සන් ‘රන්මුතු දූව‘ චිත්‍රපටය සඳහා එය යොදාගත් බව එම චිත්‍රපටයේ සහාය අධ්‍යක්ෂවරයා වූ තිස්ස ලියනසූරිය පවසා තිබෙනවා.නාත්තන්ඩියේ විජිත පේරුසිංහප්‍රශ්නය - සිනමා ලේඛක රූපසේන සිල්වාගේ ලිපිනය සොයා දෙන්න?පිළිතුර – 83 / 20, තොටුපොළ පාර, මහබෙල්ලන, අළුබෝමුල්ලමාරස්සන පියල් හෙට්ටිහේවාප්‍රශ්නය – ‘තුම්සා නහීන් දේකා’ චිත්‍රපටය සංගීතවත් කළේ කවුද?පිළිතුර – ඕ. පී. නයියාර්.බණ්ඩාරගම සුනන්ද එරංග පෙරේරාප්‍රශ්නය – ‘නාඩෝඩි මන්නන්’ දෙමළ චිත්‍රපටය ගැන විස්තරයක් කරන්න?පිළිතුර – එම්. ජී. රාමචන්ද්‍රන් අධ්‍යක්ෂණය කළ මේ චිත්‍රපටයේ ප්‍රධාන චරිතය රඟපෑවේත් ඔහුමයි. පී. භානුමති, නම්බියාර්, වීරප්පා, සරෝජා දේවි සෙසු චරිත රඟපෑවා. සංගීතවත් කළේ එස්. එම්. සුබ්බයියා නායිදු.මේ සතියේ පහත නම් සඳහන් අයත් ප්‍රශ්න එවා තිබුණා. අරණායක උපාලි ආරියවංශ, මුරුතලාවේ පී. එස්. විජේවර්ධන, ඇත්කඳුරේ ගුණපාල අයි. දිවිතුරගම, කොළොන්නේ මඩුවන්වෙල දයාන් ලක්මාල්, බෙලිගල ප්‍රභාත් කුමාර, කන්දෙගෙදර කිත්සිරි ගුණසේන, වැල්ලවායේ දඹේගොඩ ජිනදාස, මහනුවර සී. ජේ. රණසිංහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060214</link>
    <topic>අපේ පවුල් ජීවිතය සතුටින් භුක්ති විඳිනවා</topic>
    <author>හේමාලි විජේරත්න</author>
    <content>අපේ පවුල් ජීවිතය සතුටින් භුක්ති විඳිනවාකොහොම ද ජීවිතේ?සැහැල්ලුවෙන්, සරලව ජීවත් වෙනවා. පවුලේ උදවියගේ කටයුතුත් කරගෙන සතුටින් ඉන්නවා.විවාහයට පෙර ඔබේ තොරතුරු මොනව ද?මගේ තාත්තා ව්‍යාපාරිකයෙක්. අම්මා ගෘහිණියක්. මම පවුලේ වැඩිමලා. මල්ලි කෙනෙක් විතරයි මට ඉන්නේ.ඔබේ ගම් පළාත?මාවනැල්ල හෙම්මාතගම කියන සුන්දර ගමේ තමයි මම ඉපදුණේ. ඉගෙන ගත්තේ කෑගල්ල ශාන්ත ජෝශප් බාලිකා විද්‍යාලයේ. උසස් පෙළ කරලා රැකියාවක් බලාපොරොත්තුවෙන් ගෙදර ඉන්නකොට තමයි අරුණ මුණ ගැසුණේ.කොහොමද ඔහු මුණ ගැසුණේ?ඒ දවස්වල අපේ මල්ලි ඔරුගොඩවත්ත ටෙක්නිකල් එකට ආවා. එතැනදි අරුණ අපේ මල්ලිත් එක්ක යාළු වෙලා ගෙදර ආවා ගියා. එතකොට දැකලා තමයි විවාහ යෝජනාව ආවේ.ඔහුට කැමැති වෙන්න හේතු වුණේ මොනව ද?හොඳ ගතිගුණ තිබුණා. ඒ හින්දා මට හිතුණා ඔහු මට ගැළපෙනවා කියලා. අපි අවුරුද්දක් විතර ආශ්‍රය කළා. අපි දෙන්නගේ අදහස් අපි හුවමාරු කරගත්තා. ඊට පස්සේ විවාහ වුණා.ඔබේ ගෙදර අයත් එකපාරින්ම කැමැති වුණා ද?ඔව්. අම්ම තාත්තා දෙන්නම එයා ගැන හොයලා බැලුවා. පවුලේ අයත් එක්ක කතාබහ කරල කැමැති වුණා.ඔබ විවාහ වෙනකොට ඔහු කොහොම කෙනෙක් ද?ව්‍යාපාරිකයෙක් පමණයි. අපි 1987 ඔක්තෝබර් 08 වැනිදා විවාහ වුණා. වෙඩින් එකෙන් පස්සේ අම්මලත් එක්ක හෙම්මාතගම පදිංචි වුණා. පස්සෙ කාලෙක තමයි කොළඹට ආවේ.ඔහුගේ ව්‍යාපාරික ජීවිතේ ඔබට ගැළපුණා ද?ඔව්. මගේ තාත්තත් ව්‍යාපාරිකයෙක් නිසා මට ඒ පසුබිම පුරුදුයි. ඒ නිසා අරුණගේ ව්‍යාපාරික ජීවිතය මට අලුත් දෙයක් වුණේ නෑ.ඔහු ඔහුගේ ව්‍යාපාරවලට ඔබත් සම්බන්ධ කර ගත්ත ද?ඔව්. මට පුළුවන් හැම සහයෝගයක්ම මම ඔහුට ලබා දුන්නා.ව්‍යාපාරිකයෙක් විදියට ඔහු කාර්ය බහුල වෙද්දි පවුලේ කටයුතු වෙනුවෙන් ඔහු කැප වුණේ කොහොම ද?කොච්චර කාර්ය බහුල වුණත් යුතුකම් සියල්ල හරියටම ඉෂ්ට කරනවා. මට පුතෙක් සහ දුවලා දෙන්නෙක් ඉන්නවා. දැන් ඒ අය ලොකුයි. ඒත් අදටත් දරුවන්ගේ කටයුතුවලට සහ පවුලේ කටයුතු ගැන ඔහු හැම මොහොතකම හොයා බලනවා.තරුණ බිරිඳක් විදියට ඒ කාලේ ඔබ පවුලේ වගකීම් ගත්තේ කොහොම ද?අපේ පවුලේ මමයි මල්ලියි විතරයි හිටියේ. ගෙදරදි අපි බොහොම සරලව ජීවත්වුණු අය. වැඩි වගකීමක් ගන්න උවමනාවක් තිබුණේ නෑ. නමුත් අපේ අම්ම තාත්තගෙන් මම ඒක ඉගෙන ගත්තා. ඊට පස්සේ ජීවත්වෙත්දී ඒ දේවලට හුරු වුණා.ඔහු සිනමාව පැත්තට යොමු වෙනවට ඔබ කැමැති වුණා ද?ඔව්. අරුණ ඉස්සර ඉඳලම මට කිය කියා හිටියා එයාගේ ලොකුම ආසාව කවදහරි චිත්‍රපටයක් නිෂ්පාදනය කිරීම හා අධ්‍යක්ෂණය කිරීම කියලා. ඒකට අවශ්‍ය ආර්ථික ශක්තිය එයා ව්‍යාපාරික ජීවිතෙන් ගොඩනඟා ගත්තා. ඊට පස්සේ ඔහුගේ ආශාව ළඟාකර ගන්න මම මට පුළුවන් හැම සහයෝගයම ලබලා දුන්නා.ඔහු සිනමා ක්ෂේත්‍රයට යොමු වෙත්දි ඔබට බය හිතුණේ නැත්ද?මුලින් බය හිතුණා. නමුත් ඔහු ඒ තුළ හැසිරෙන විදිය දැක්කම ඒ බය නැතිවුණා.සිනමා ජීවිතේ නිසා ව්‍යාපාරික ජීවිතේට බාධා ඇතිවුණේ නැත්ද?නෑ. ඔහු දෙකම බොහොම සමබරව කරගෙන යනවා. ඔහු සිනමාවේ කටයුතු කරගෙන යන අතරතුර මම ව්‍යාපාරික කටයුතු ගැන බලා කියා ගන්නවා. මට මුලින්ම ඔහුගේ ව්‍යාපාරික කටයුතුවලට සම්බන්ධ කරගෙන ඒ ගැන දැනුම්වත් කරලා තිබුණ නිසා ඔහු නැති වෙලාවට මට ව්‍යාපාරික කටයුතු ගැන බලා කියාගන්න පුළුවන්.ඔහු වැනි සැමියකු ලැබීම ගැන මොකද හිතෙන්නේ.එක පැත්තකින් ආඩම්බරයි. මම බලාපොරොත්තු වුණ ආකාරයේ කෙනෙක් මට ලැබුණා. අම්මා කෙනෙක් විදියට දරුවෝ තුන්දෙනෙක් ලැබිලා ලොකු සතුටක් විඳින්න අවස්ථාව සැලසුවා. මම හරිම සතුටින් පවුල් ජීවිතය අත්විඳින ගැහැනියක්.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060215</link>
    <topic>‘සෙලියුලොයිඩ් මිනිසා’ පී. කේ. නයාර්</topic>
    <author>ඈෂ්ලි රත්නවිභූෂණ</author>
    <content>‘සෙලියුලොයිඩ් මිනිසා’ පී. කේ. නයාර්ඉන්දියානු චිත්‍රපට සංරක්ෂණාගාරයේ අධ්‍යක්ෂවරයාව සිටි පී. කේ. නයාර් මට මුලින්ම මුණ ගැසුණේ 1975 ඔක්තෝබර් මාසයේදීය. ඒ ඉන්දියාවේ පුනා නගරයේ පිහිටුවා ඇති ඉන්දියානු චිත්‍රපට හා රූපවාහිනි ආයතනය සංවිධානය කළ ප්‍රථම චිත්‍රපට රසවින්දන පාඨ මාලාවට සහභාගි වූ අවස්ථාවේදීය. එම පාඨ මාලාව භාරව කටයුතු කළේ ඔහුය. පී. කේ. නයාර් මට අවසන් වරට මුණ ගැසුණේ 2012 දෙසැම්බර් මාසයේ බැංගලුරු සිනමා උලෙළේ දීය. ඒ ප්‍රථම මුණ ගැසීමෙන් වසර 37 කට පසුය.නමුත් මෙම කාල පරිච්ඡේදය තුළ ඉන්දියාවේ මෙන්ම වෙනත් රටවල පැවැති සිනමා උත්සවයන් හිදී ඔහු මුණ ගැසුණු වාර බොහෝමයකි. ශ්‍රී ලංකාවේ කෙනකු මුණ ගැසුණු විට මා ගැන තොරතුරු විමසීම ඔහුගේ පුරුද්දකි. මෙයට මාස කීපයකට පෙර සෞන්දර්ය අධ්‍යයන පීඨයේ කථිකාචාර්ය ධම්මික දිසානායක පුනා හිදී හමුවූ අවස්ථාවේදී ද මා පිළිබඳ අසා ඇත. දැන් ඔහු ඇවිදින්නේ අත් වාරුවකිනි. ඒත් තවමත් චිත්‍රපට උත්සවයන්ට සහභාගි වීමේ හා චිත්‍රපට නැරැඹීමේ පුරුද්ද අත් හැර නොමැත. පසුගිය වසරේ දෙසැම්බර් මස කේරළ හා බැංගලුරු සිනමා උත්සව දෙකේදීම ඔහු පිළිබඳ නිෂ්පාදනය වුණු Celluloid Man නමැති මිනිත්තු 164 ක වාර්තා චිත්‍රපටය තිරගත කරන ලදි. එම චිත්‍රපටය අධ්‍යක්ෂණය කළේ Shivendra Singh Dungarpur ය. මෙම කෘතිය පී. කේ. නයාර් වෙත දක්වන ලද උත්තරීතර ප්‍රණාමයකි. මෙම චිත්‍රපටය ඉතාම කෙටි කාලයක් තුළ අන්තර්ජාතික සිනමා උත්සව 24 ක තිරගත කර ඇත. එයට එක් හේතුවක් වන්නේ ජගත් සිනමා උත්සව අධ්‍යක්ෂවරුන් තුළ පී. කේ. කෙරෙහි ඇති ඉමහත් ගෞරවය හා භක්තියයි.පරමේෂ් ක්‍රිෂ්ණන් නයාර් 1933 අප්‍රේල් මස 06 වැනිදා කේරළයේ තිරුවානන්දපුරම් හි උපත ලැබුවේය. මුලින්ම ඔහුගේ උනන්දුව යොමු වුණේ දෙමළ මිථ්‍යා චිත්‍රපට කෙරෙහිය. නමුත් සිනමාව කෙරෙහි ඔහු තුළ වූ උනන්දුවට දෙමව්පියන් ගෙන් කිසිදු අනුග්‍රහයක් නොලැබුණේය. 1953 දී ඔහු කේරළ විශ්ව විද්‍යාලයෙන් විද්‍යා උපාධියක් ලබා ගත්තේය. ඉන්පසු ඔහු සිනමාකරුවෙක් වීමේ අභිලාෂයෙන් බොම්බායට පැමිණියේය. මෙහෙබුබ් ඛාන්, බිමල් රෝයි හා රිෂිකේශ් මුකර්ජි යන ප්‍රවීණ සිනමාකරුවන් යටතේ සිනමාවේ විවිධ අංශ පිළිබඳ ඔහු ප්‍රායෝගික පුහුණුවක් ලැබුව ද තමා සිනමාකරණයට යෝග්‍ය නොවන බව වටහා ගත් ඔහු සිනමාව පිළිබඳ ශාස්ත්‍රීය හැදෑරීමකට යොමු වීමට තීරණය කළේය.මේ කාලයේ ඉන්දියානු චිත්‍රපට අංශයට (Films Division of India) සම්බන්ධව සිටි ජෙහාන්ගිර් බවනගිරි (ඔහු මෙරට රජයේ චිත්‍රපට අංශයට 1960 දී Field in Asia නමින් ශ්‍රී ලංකාවේ කෘෂි කර්මාන්තය පිළිබඳ චිත්‍රපටයක් නිර්මාණය කළේය) ගේ උපදෙස් මත ඉන්දීය චිත්‍රපට හා රූපවාහිනී ආයතනයේ සම්මුඛ පරීක්ෂණයකට සහභාගි විය. 1961 දී ඔහු පර්යේෂණ සහකාරයෙකු වශයෙන් එයට තෝරා ගන්නා ලදී. මේ කාලයේ දී ඔහු මහාචාර්ය සතිශ් බහදුර් හා මාරි සීට්න් (සත්‍යජිත් රායි පිළිබඳව පළමු ඉංග්‍රිසි කෘතිය ලියුවේ ඇයයි) සමඟ ඔවුන්ගේ කටයුතුවලට උපකාර කළ අතර පසුව චිත්‍රපට ආයතනයෙන් බැහැරව ස්වාධින ආයතනයක් ලෙස 1964 දී ඉන්දියානු චිත්‍රපට සංරක්ෂණාගාරය පිහිටුවීමෙහි ලා පුරෝගාමී විය. ඔහු එහි ප්‍රථම අධ්‍යක්ෂවරයා විය.පී. කේ. නයාර් සලකනු ලබන්නේ ඉන්දියාවේ හෙන්රි ලැංලොයි වශයෙනි. හෙන්රි ලැංලොයි චිත්‍රපට සංරක්ෂණයේ වැදගත්කම ලොවටම හඳුන්වා දුන් ප්‍රංශ ජාතිකයෙකි. ජෝර්ජ් ෆුන්ජු, යාන් මිත්‍රි සමඟ සිනමැතැකේ ෆැන්කේ ආයතනය පිහිටුවූ ඔහු 1938 වර්ෂයේ දී චිත්‍රපට සංරක්ෂණය පිළිබඳ අන්තර්ජාතික සම්මේලනය ආරම්භ කළේය. ඉන්දියාවේ නිෂ්පාදනය වුණු නිහඬ යුගයට අදාළ චිත්‍රපට 1700 ක් අතරෙන් ඉන්දියානු චිත්‍රපට සංරක්ෂණාගාරයේ ඇත්තේ චිත්‍රපට 09 ක් පමණි. ඒ අතර 1913 මැයි 03 වැනි දා ප්‍රථම වරට තිරගත ප්‍රථම ඉන්දීය චිත්‍රපටය වශයෙන් සැලකෙන දාදා සහේබ් පල්කේගේ ‘රාජා හරිශ්චන්ද්‍ර’ චිත්‍රපටය ද ඇත. එම චිත්‍රපට කීපය වුවද සංරක්ෂණය කිරීමේ යෙදුණේ මේ නයාර්ය. ඔහු ඇවිදින සිනමා විශ්ව කෝෂයක් බඳුය. සංරක්ෂණාගාරයේ ඇති චිත්‍රපටයක කිසියම් ගීතයක් හෝ ජවනිකාවක් ගැන ඇසුවහොත් එය ඇත්තේ කුමන රීලයේ දැයි ඔහු නිවැරැදිව කියයි. මෙතෙක් පුනා චිත්‍රපට ආයතනයෙන් බිහිවී ඇති සියලුම සිනමාකරුවන් හා ශිල්පීන් ඔහුගේ ශිෂ්‍යයන් යැයි කීවත් නිවැරැදිය, ඔවුන්ට පී. කේ. ගැන ඇත්තේ ඉමහත් භක්ත්‍යාදරයකි. මෙවන් ශ්‍රේෂ්ඨ පුරුෂයෙකුට ඉහළම රාජ්‍ය සම්මානයකින් ගෞරව දැක්වීමට ඉන්දියානු රජය තවමත් පියවරක් ගෙන නැත.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060216</link>
    <topic>රත්වුණු අයි.පී.එල්. තැටියේ මුම්බායි පිල ‍රොටිය පුලුස්සා ගනියි</topic>
    <author>ෆවුස් මො‍හොමඩ්</author>
    <content>රත්වුණු අයි.පී.එල්. තැටියේ මුම්බායි පිල ‍රොටිය පුලුස්සා ගනියිතරග පාවාදීමේ ආන්දෝලනාත්මක සිදුවීම්වලින් අපකීර්තියට පත්වූ 6 වැනි අයි.පී.එල්. විස්සයි 20 ක්‍රිකට් තරගාවලිය නිමාවට පත්වූයේ මුම්බායි ඉන්දියන්ස් කණ්ඩායමට ශූරතාව සමග ඉන්දියා මුදලින් රුපියල් ‍කෝටි 10ක මුදලක් හිමිකර දෙමින්.කල්කටා නුවර පැවැති අවසන් මහා තරගයේ දී ඔවුන් වෙතින් පරාජයට පත්වූයේ මීට පෙර අයි.පී.එල්. ශූරතාව දෙවරක් දිනාගත් ප්‍රබල චෙන්නායි සුපර් කිංග්ස් කණ්ඩායමයි.අන්තර් ජාතික ක්‍රිකට් කරළියේ වැඩිම මුදල් ප්‍රමාණයක් සංසරණය වන අයි.පී.එල්. තරගාවලිය පසුගිය අප්‍රේල් මාසයේ අග භාගයේ දී ආරම්භ වුණේ සුපුරුදු පරිදි ඉන්දියාවේ ප්‍රකට ව්‍යාපාරිකයන් සහ බොලිවුඩ් නළු නිළියන්ගේ සහභාගිත්වයෙන්.එහෙත් තරගාවලියේ අවසන් භාගය වනවිට එහි ගම්භීරත්වය බිංදුවටම බැහැලයි තිබුණේ. අවසන් මහා තරගය නැරැඹීමටවත් නළු නිළියන් අතරේ එතරම් උනන්දුවක් තිබුණේ නෑ. තරග පාවාදීමේ චෝදනා අනාවරණය වීමෙන් ඔවුන් විමතියට පත්වෙලයි හිටියේ.කොහොමවුණත් අවසන් මහා තරගය දා කල්කටා නුවර ඊඩ්න් ගාඩ්න්ස් ක්‍රීඩාංගණයට අතුරු සිදුරු නැතිව ක්‍රීඩාලෝලීන්ගෙන් පිරී තිබුණා. එදා රාත්‍රියේ චෙන්නායි පිල ලකුණු 23කින් පරදවා මුම්බායි පිල ශූරතාව දිනා ගැනීම බොහෝ විචාරකයන් සඳහන් කළේ තරග පාවාදීමේ කුමන්ත්‍රණවලින් රත්වුණු අයි.පී.එල්. තැටියේ මුම්බායි පිල හිතේ හැටියට රොටිය පුළුස්සා ගත් බවයි‍.තරගාවලිය ආරම්භයේ සිටම සුපිරි දස්කම් පෙන්වූ චෙන්නායි පිල මෙවර අයි.පී.එල්. ශූරතාව දිනා ගනු ඇතැයි විචාරකයන් මුලදී අනාවැකි පළකළා. නමුත් මුදලට තරග පාවාදීමේ කුමන්ත්‍රණයේ මහමොළකරු චෙන්නායි පිලේ විධායක නිලධාරී ගුරුනාත් මෙයියප්පන් බවට තහවුරුවීමෙන් පසු කණ්ඩායම මානසිකව ඇද වැටුණු බවයි ඔවුන් සඳහන් කරන්නේ.කො‍හොමවුණත් චෙන්නායි පිලේ පරාජයට හේතු සොයමින් මුම්බායි පිලේ ක්‍රීඩකයන්ගේ දස්කම් අවතක්සේරුවට ලක්කිරීම අසාධාරණයක්. මුලින්ම පන්දුවට පහරදී මුම්බායි පිල රැස් කළ ලකුණු 148ක විශාල ඉලක්කයක් නොවුණු බව ඇත්ත.එහෙත් ඔවුන්ගේ ඉනිම ආරම්භයේ දීම හසීගේ කඩුල්ල බිඳ දමමින් මුම්බායි පිලේ ජයග්‍රහණයේ මාවත විවර කළ ලසිත් මාලිංග තරගය එහෙම පිටින්ම කණපිට පෙරළූ බවයි හිටපු ක්‍රීඩකයන් කියන්නේ.චෙන්නායි ඉනිමේ පළමු ඕවරයේ සිවුවැනි පන්දුවෙන්ම හසීගේ කඩුල්ල බිඳ දැමිමට මාලිංග සමත්වුණා. ඉන් නොනැවතී ඔහුගේ ඊළඟ පන්දුවෙන් ප්‍රබල පිතිකරු සුරේෂ් රයිනා ලකුණු ලබන්නටත් කලින් ආපසු ක්‍රීඩාගාරයට යැවීමටත් ඔහු සමත්වුණා.තරගය මුම්බායි පිලට වාසිදායක තත්ත්වයක් ඇතිකළේ එහෙමයි.අයි.පී.එල්. තරගාවලිය ඔය විදිහට නිමාවුණත් ආන්දෝලනාත්මක තරග පාවාදීමේ කුමන්ත්‍රණයේ උණුසුම නම් මේ වනවිට තවත් වැඩිවෙලා.තරගාවලියේ අග භාගයේ දී රාජස්ථාන් රෝයල්ස් කණ්ඩායමේ ප්‍රබල වේගපන්දු යවන්නා වන ශ්‍රිසාන්ත් ඇතුළු ක්‍රීඩකයන් තිදෙනාගෙන් හෙළිදරවු වුණු අයි.පී.එල්. තරග පාවාදීමේ කුමන්ත්‍රණය මේ වනවිට ඉන්දියාවේ ජාතික ප්‍රශ්නයක් බවට පත්වී හමාරයි.රුපියල් කෝටි ගණන් මුදල් සංසරණය වන අයි.පී.එල්. තරගාවලියේ තරග පාවාදෙමින් ඊටත් වඩා මුදල් ඉපැයූ බුකී කරුවන් දුසිමකටත් වැඩිය දැන් ඉන්නේ පොලිස් කූඩුවේ.තරග පාවාදීමේ කුමන්ත්‍රණයේ ප්‍රධානතම භූමිකාව රඟපෑවේ බොලිවුඩ් නළුවකු වන වින්දු ධාරා සිං. ඔහු ‍පොලිසියට කොටුවීමත් සමග ඒ සම්බන්ධව බොහෝ කරුණු කාරණා හෙළිදරවු වුණා.චෙන්නායි පිලේ ප්‍රධාන විධායක මෙයියප්පන් පසුපස පොලිසිය හඹාගියේ ඒ අනුවයි.අත් අඩංගුවට පත්වීමෙන් පසු මෙයියප්පන් හා වින්දු මුහුණට මුහුණ හිඳුවා ප්‍රශ්න කිරීමේ දී තවත් බොහෝ කරුණු හෙළිදරවු වුණා. වින්දු කියා තිබුණේ ඔහු බුකී කරුවන් සමග සම්බන්ධතා පැවැත්වූයේ මෙයියප්පන් වෙනුවෙන් බවයි.මෙයියප්පන් කියා සිටියේ තමාට බුකී කරුවන් මුණ ගැස්සුවේ වින්දු බවයි. කොහොමවුණත් මෙවර තරගාවලියේ ඔට්ටු තැබීමෙන් ඉන්දියා රුපියල් කෝටියකට වඩා මුදලක් තමාට අහිමිවූ බව මෙයියප්පන් විමර්ශන නිලධාරීන්ට කියා තිබුණා.මෙහි වඩාත්ම ආන්දෝලනාත්මක සිදුවීම වුණේ මෙයියප්පන් යනු ඉන්දියා ක්‍රිකට් පාළක මණ්ඩලයේ සභාපති එන්.ශ්‍රිනිවාසන්ගේ බෑනණුවන් වීමයි. ඒ නිසාම අයි.පී‍.එල්. තරග පාවාදීමේ කුමන්ත්‍රණයේ පීඩනය දැන් ශ්‍රිනිවාසන්ටත් එල්ලවෙලා. ඔහු තනතුරෙන් ඉවත්විය යුතු බවයි හිටපු ක්‍රිකට් ප්‍රධානින් කියන්නේ. එහෙත් එය තරයේම ප්‍රතික්ෂේප කරන ශ්‍රීනිවාසන් කියන්නේ සිය දියණියගේ සැමියා මේ චෝදනාවෙන් නිදහස් කරන්න තමන් උත්සාහ නොකරන බවයි.සියලු චෝදනා පිළිබඳ පරික්ෂණ පැවැත්වීමට ඔහු හිටපු ක්‍රීඩක රවී ශාස්ත්‍රිගේ ප්‍රධානත්වයෙන් යුත ත්‍රිපුද්ගල කමිටුවකුත් පත්කළා. එහෙත් එය ප්‍රමාණවත් නොවන බව කියන එරට ක්‍රිකට් ප්‍රධානින්ගේ අදහස අයි.පී.එල්. තරගාවලියේ සියලු තොරතුරු‍ ‍පරික්ෂා කිරීමේ අයිතිය එරට අපරාධ විමර්ශන නිලධාරීන්ට බාරකළ යුතු බවයි.මේ වනවිට අයි.පී‍.එල්. තරග පාවාදිමේ අර්බුදයට දේශපාලන මුහුණුවරක් ලැබී හමාරයි. අත් අඩංගුවට පත්වුණු මෙයියප්පන් චෙන්නායි නුවර ප්‍රබලතම ව්‍යාපාරිකයෙක්. ඉන්දියාවේ පැරැණිතම චිත්‍රාගාරය වන ඒ.වී.එම්. චිත්‍රාගාරයේ වත්මන් හිමිකරු වන ඔහු සුප්‍රකට ඒ.වී‍.එම්. චිත්‍රාගාරයේ ආරම්භක හිමිකරු ඒ.වී.මෙයියප්පන් චෙට්ටියාර්ගේ මුණුපුරෙක්. ඒ වගේම ඔහුගේ මාමණ්ඩිය වන ශ්‍රිනිවාසන් ඉන්දියා සිමෙන්ති සමාගමේ හිමිකරුයි.චෙන්නායි සුපර් කිංග්ස් කණ්ඩායමේ හිමිකරු වන්නේත් ශ්‍රීනිවාසන්මයි. ඉන්දියාවේ ධනකුවේරයන් වන මාමයි බෑණයි සිය දේශපාලන සම්බන්ධතා ඔස්සේ අයි.පී.එල්‍. අර්බුදය ඉතා සූක්ෂමව විසඳාගනු ඇති බවයි එරට මාධ්‍යවේදීන් කියන්නේ. ඒ කොහොමවුණත් අයි.පී.එල්‍‍. තරගාවලියට සිදුවුණු අපකීර්තිය නම් සුළුපටු එකක් නෙවෙයි.ෆවුස් මො‍හොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060217</link>
    <topic>නිශ්චල කැමරා ශිල්පියාගේ සේවය සැමදා නිහඬයි</topic>
    <author>ඉනෝකා පෙරේරා බණ්ඩාර</author>
    <content>නිශ්චල කැමරා ශිල්පියාගේ සේවය සැමදා නිහඬයිප්‍රසන්ත පරණවිදාන. අපේ රටේ ජ්‍යෙෂ්ඨ නිශ්චල සිනමා කැමරා ශිල්පීන් අතළොස්සගෙන් කෙනෙක්. 1973 වසරේ සහාය කැමරා ශිල්පියකු ලෙස ලංකා චිත්‍රාගාරයට බැඳෙන ඔහු, එතැන් පටන් සිනමාවට නැතිවම බැරි පුද්ගලයෙක් බවට පත් වෙනවා.කැමරාව අත නැතත් අදත් ඔහුගෙ හිත සිනමාවට. සිනමා ලේඛකයෙක්, සිනමා කොලම් සම්පාදකයෙක් සහ ශ්‍රී ලංකා සිනමා කලා සංගමයේ සංවිධායකවරයා ද ලෙස සුවිසල් කාර්ය භාරයයක් ඉටු කරන ප්‍රසන්න අපට සුවිශේෂී චරිතයක් වන්නෙ මේ සියලු කාරණා නිසා.ඔබේ සිනමා ජීවිතයට දැන් තිස් හත් වසරක්. ප්‍රවීණයෙක් වුණත් ඔබ අප්‍රකට චරිතයක්...ඇතැම් විට ඒ මා බොහෝ කලක් සිනමාවේ නිශ්චල ඡායාරූපකරණයේ ම යෙදුණු නිසා වෙන්න ඇති. නිශ්චල ඡායාරූප ශිල්පියාගේ කාර්ය භාරය පිළිබඳ බොහෝ අයට නිසි වැටහීමක් නෑ. ඒ නිසා ම නිසි ඇගයීමක් කවදාවත් ලැබෙන්නෑ. සිනමා කරුවා සහ රසිකයා අතර සබඳතාව මුලින් ම ගොඩ නඟන්නෙ නිශ්චල ඡායාරූප ශිල්පියා. චිත්‍රපටය නැරඹීමට මුල් ම පෙලඹැවීම ඇති කරන්න ඔහු.නමුත් ඔහුගේ සේවය හැමදා නිහඬයි. ක්ෂේත්‍රයේ අවුරුදු 37 ක් වුණත් මට වෙලා තියෙන්නෙත් ඒ දේ.නමුත් ඔබ තවම ක්‍රියාකාරියි.ලෝක සිනමාව ගැන ලියැවුණු පත පොත කියවන එක අදත් මගේ පුරුද්ද. ඒවා සටහන් කර ගැනීම අනෙක් පුරුද්ද. සිනමාව ගැන උනන්දු දක්ෂ තරුණ පිරිසක් අපි වටා ඉන්නව. ඔවුන් වෙනුවෙන් වැඩමුළු, දේශන පවත්වද්දී අත්දැකීම් වගේ ම අලුත් වන දැනුමත් හරි වැදගත්. මොකද මේ අය හැබෑ සිනමා ලෝලීන්. දැනුම සොයන්නන්.ශ්‍රී ලංකා සිනමා කලා සංගමය හරහා පළ කරන ‘සිනමා කොලම’ සඟරාවේ සංස්කාරකවරයා විදියට පැවරුණු විශාල වගකීමක් මා සතුව තියෙනවා.‘සිනමා කොලම’ හරහා ප්‍රවීණ සිනමා ශිල්පීන් සහ සිනමා ලේඛකයින්ගේ විශේෂ ලිපි පළ කිරීම, නවක සිනමාකරුවන්ට අවශ්‍ය ජාත්‍යන්තර සිනමා වෙබ් අඩවි හඳුන්වාදීම, චිත්‍රපට ප්‍රවෘත්ති, කෙටි චිත්‍රපට, සිනමාවේ ගැටලු, චිත්‍රපට සංරක්ෂණය ආදී විසල් වපසරියක විහිදෙන මාතෘකා අපි සාකච්ඡාවට බඳුන් කරනවා.මේ සකලවිධ කාරණා සඳහා විශාල වෙහෙසක් දැරිය යුතුයි. වැඩිපුර කැමරාකරණයේ නොයෙදුණාට මේ දේවල් තුළින් අද මා ලබන්නේ විසල් තෘප්තියක්.සිනමාව කෙරෙහි ඉහවහ ගිය සාක්කියක් ඇති මා ඇතුළු තරුණ පිරිසක් 1974 ඇරැඹූ ‘සිනමා කලා සංගමයේ’ ආරම්භක සභාපතිවරයාත් මම.අරිසෙන් අහුබුදු සූරීන් ඔබේ සිනමා දිවිය හා බැඳුණු සුවිශේෂී චරිතයක්...දෙහිවල උපන් මං, පාසල් ගියේ ගල්කිස්ස ශාන්ත තෝමස් විදුහලට. මේ 1964 වගේ කාලෙ. අපේ පාසලේ ඉතිහාසය සහ ප්‍රජාචාරය කියන විෂයන් ඉගැන්නුවේ අරිසෙන් අහුබුදු සහ කිත්සිරි නිහාල් ජයසිංහ කියන ගුරුවරු දෙන්නා. ඔවුන් උගන්වපු භූගෝලය, ඉතිහාසය වැනි විෂයන් අපි තුළ ඇති කළේ සාහිත්‍ය ප්‍රබෝධයක්. හොඳ රසවින්දනයක්. මේ කාලෙ කිත්සිරි සර් චිත්‍රපටියක් අධ්‍යක්ෂණය කළා. (මහ හේනේ රීරි යකා) ඉස්කෝලෙන් පස්සෙ සර් එක්ක මාත් යනව. 1969 දි අපේ පාසලේ සිනමා හා ඡායාරූප සංගයමක් පිහිටෙව්වෙත් සර්. මේ හැම තැනකම මාත් කැපිල පේන ශිෂ්‍යයෙක්. 1972 දී මං පාසල් ජීවිතේ නිම කළා.එතකොට ගාමිණී ෆොන්සේකා මහත්මයා ලංකා චිත්‍රාගාරයේ සාමාන්‍යාධිකාරි. එම චිත්‍රාගාරයට සහාය කැමරා ශිල්පීන් ගන්නව කියල ආරංචි වෙලා මං අහුබුදු සර්ට ඇවිත් කිව්වා මට උදව් කරන්න කියලා.රත්මලානෙ සිරිමල් උයනේ ගාමිණී හිටපු ගෙදරට සර් මාව එක්කගෙන ගියා. “මේ මගේ ගෝලයෙක් ගාමිණී... උදව් කරන්න ඕනෙ...” කියල මාව හඳුන්වල දුන්නා.මට ඕනෙ වුණේ කැමරා අංශෙ වැඩ කරන්න. ගාමිණී මහත්මයා මට ලියුමක් දුන්නා. ‘කැමරා අංශය ඇතුළු ඕනෑම අංශයක වැඩ ඉගෙන ගන්න අවස්ථාව දෙන්න කියල...’ එතකොට ඇන්ටනි පෙරෙයිරා චිත්‍රාගාරයෙ කැමරා අංශය බාරව හිටියෙ. මුලින් ම මට ලැබුණෙ පිටපත් මුද්‍රණය ඉගෙන ගන්න. කැමරාවක් ළඟටවත් යන්න දෙන්නෑ ආධුනිකයකුට. තාම මතකයි මට එම්.ඒ. ගපූර් විතරයි ටිකක්වත් ළඟට යන්න දුන්නෙ. 1973 පෙබරවාරි පළමු දා මං සරසවි චිත්‍රාගාරයෙ වැඩ පටන් ගත්තෙ ඔය විදියට. ‘හරි පුදුමයි’, ‘ඔබයි මමයි’, ‘සූකිරි කෙල්ල’, ‘මගේ නංගි ශ්‍යාමා’, ‘කල්‍යාණි ගංගා’, ‘ළසඳා’, ‘හිතහොඳ මිනිහෙක්’ මං මුලින් ම වැඩ කළ චිත්‍රපට. ඉතින් මගේ කැමරා ඡායාරූප ජීවිතයෙත්, පාසල් ජීවිතයෙත් ගුරුතුමා තමයි අරිසෙන් අහුබුදු සූරීන්. දැන් ඒ බැඳීම එහෙමමයි.ආචාර්ය ලෙස්ටර් ජේම්ස් පීරිස්ගෙ ‘ද ගෝඩ් කිං’ චිත්‍රපටයේ සහාය කාර්මික ශිල්පියා වුණේ ඔබ.සහාය කාර්මික ශිල්පීන් සහ නිෂ්පාදන ශිල්පීන් අවශ්‍යයයි කියල දාපු දැන්වීමකට මාත් ගියා ඉන්ටවීව්. තිබුණේ ගෝල් ෆේස් හෝටලයෙ. 500 කට එහා එදා ඇවිත් තිබුණා. ඇන්තනි ග්‍රෙවිල් තමයි තේරුවෙ. මං වැඩ කරන්න අරන් මාස 4 යි. කොහොම හරි මං කරපු වැඩ ගැන ඒ අය දැනගෙන තිබුණා. ‘ගෝඩ් කිං’ චිත්‍රපටයේ වැඩ කරන්න මට අවස්ථාව උදා වුණේ ඔය විදිහට. ඒ අත්දැකීම නම් කවදාවත් මට අමතක නොවෙන එකක්.අනුරාධපුරේ ෂූටින් තිබුණෙ. රජ මාලිගාව හැදුවෙ කැලැත්තෑවෙ. සෝමපාල ධර්මප්‍රිය ප්‍රධාන කැමරා ශිල්පියා. කොහොම හරි විලී බ්ලේක් මහත්තයට කියල මට අවස්ථාව ලැබුණා. තුන් වැනි සහාය කැමරා ශිල්පියාගේ කාර්මික ශිල්පියා විදිහට වැඩ කරන්න. මට තිබුණෙ සුදු බෝඩ් එක අල්ලන්නයි. කැමරා වාර්තා ලියන්නයි.චිත්‍රපටය ඉවර වෙන කොට අපි දළ සේයා පට අඩි 250,000 කට අධික ප්‍රමාණයක් රූගත කරල තිබුණා.පසුකලෙක ප්‍රවීණයන් වූ, ශිල්පීන් රැසක් බිහි කළ ගුරුවරයෙක් ඔබ...තිර රචනයෙන් සහ අධ්‍යක්ෂණයෙන් වැඩිම සම්මාන දිනාගත් ලාල් පියසේන සිනමාවට ගෙනාවෙ මම. වැඩිම ටෙලිනාට්‍ය ගණනක් කර ඇති චන්ද්‍රරත්න මාපිටිගම නළුවෙක් කළේ මං. ‘ගෝඩ් කිං’ චිත්‍රපටයෙ සුළු චරිතයක් රඟපෑ අසංකා මොනරවිල (අබේසේකර) ප්‍රධාන චරිතයකට ගෙනාවෙත් මං.ඔබේ නිශ්චල ඡායාරූපකරණය සහ කැමරා අධ්‍යක්ෂණය විහිදුණු චිත්‍රපට පෙළ මතක් කළොත්...“‘මලට නොඑන බඹරු’, ‘විරාගය’, ‘ගොළු මුහුදේ කුණාටුව‘, ‘වත්සලා අක්කා’, ‘බැද්දේගම’, ගඟ අද්දර’, ‘ආදර කතාව‘, ‘දෙපා නොලත් දෙපාදයෝ’ (2001 දී මෙය ප්‍රදර්ශනය කෙරුණේ ‘හංස විලාපය’ නමිනි), ‘රෝස පැටික්කි’, ‘කඩතුරාව‘, ‘කවුළු දොර’, ‘රන්රසු දැල්’ වැනි චිත්‍රපටවල නිශ්චල ඡායාරූප ශිල්පියා විදියටත් චන්දන සිල්වාගේ ‘කවුළු දොර’ චිත්‍රපටයේ නිෂ්පාදක හා චලන (මූවි) ඡායාරූප ශිල්පියා විදියටත් මා කටයුතු කළා. ‘හංස විලාපය’ හා ‘කඩතුරාව‘ යන චිත්‍රපටවලත් මා චලන (මූවි) කැමරා ශිල්පියා මං.”ඔබ කලක් කෙටි චිත්‍රපට නිර්මාණකරණයේත් නියැළුණා...‘තුන් දෙනෙකුගෙන් ‘ මගේ පළමු කෙටි චිත්‍රපටය, එහි කැමරාව හා නිෂ්පාදනය මගේ. තිරනාටකය හ අධ්‍යක්ෂණය චන්දන සිල්වා. එය ශ්‍රී ලංකා වේ ප්‍රථම මිලි මීටර් 8 - වර්ණයෙන් නිෂ්පාදිත කෙටි චිත්‍රපටය ලෙස වාර්තාගත වූවක්. ධාවන කාලය විනාඩි 15 යි. මේ චිත්‍රපටයේ පෞද්ගලික දර්ශන කිහිපයක් මා 1974 දී පැවැත්වුවා. ඊට ප්‍රොජෙක්ටර් යන්ත්‍ර සැපයුවේ අනුර හෑගොඩ.‘ඕලු මලේ ගීතය’ මං මිලි මිටර් 16 ප්‍රමාණයෙන් කැමරාගත කරමින් නිෂ්පාදනය කළ අනෙක් කෙටි චිත්‍රපටය. ඒ 1975 දී.එහි තිරනාටකය සහ අධ්‍යක්ෂණයත් චන්දනගේ. මේ චිත්‍රපට දෙකේ ම ප්‍රධාන චරිත රඟපෑවේ පසුකලෙක චිත්‍රපට හා ටෙලිනාට්‍ය අධ්‍යක්ෂවරයකු වූ චන්ද්‍රරත්න මාපිටිගම හා අසංකා මොනරවිල. (අබේසේකර)අද ඔබේ පුතුන් මේ ක්ෂේත්‍රයට සම්බන්ධ වෙලා.ඒ අය තෝරාගත් ක්ෂේත්‍ර ඔස්සේ අපිට වඩා දුර ගිහින්. චමත් පරණවිදාන ලොකු පුතු. එයා ත්‍රිමාණ - සජීවිකරණ ශිල්පියේ දක්ෂයෙක්. දෙවැනි පුතා අසේල සහකාර ගණකාධිකාරිවරයෙක්. එයා හෝටල් ක්ෂේත්‍රයේ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060218</link>
    <topic>විශාරද සදානි රම්මිකාගෙන් ගීත එකතුවක්</topic>
    <author>ගාමිණී සුසන්ත</author>
    <content>විශාරද සදානි රම්මිකාගෙන් ගීත එකතුවක්සංගීත විශාරද සදානි රම්මිකා සංගීත ක්ෂේත්‍රයට පෑයූ නවක තරුවක් ලෙස හැඳින්වීම නිවැරැදිය. කුඩා අවදියේ පටන් සංගීතයට ඇල්මක් මෙන්ම හැකියාවක් ද පෙන්වූ ඇය, මේ වන විට තමාගේ ම ගීත තුනක් අඩංගු සංයුක්ත තැටියක් එළිදක්වා ඇත.”මගෙ ගම අලුත්ගම කාලවිලවත්ත. පාසල් ගියේ පාණදුර බාලිකා මහා විදුහලට. පාසල් යන කාලෙ මගේ ප්‍රියතම විෂය වුණේ සංගීතය. 6 වසරේ පටන් මම සංගීතය විෂයක් ලෙස ඉගෙනගත්තා. පාසලේ ගායනා තරගවලට වගේම විවිධ උත්සව අවස්ථාවලත් ගීත ගායනා කරන්න හැකිවුණා.ගයා නාකන්දල ගුරුතුමාගෙන් තමයි මම සංගීතය ඉගෙනගත්තේ. එතුමාගේ මඟපෙන්වීම යටතේ භාත්ඛණ්ඩේ සංගීත විභාගයෙන් ගායනයෙන් සහ වයලීන් වාදනයෙන් සංගීත විශාරද විභාගය සමත් වෙන්න මට හැකි වුණා.ඉන්පසුව මම තීරණය කළා මගේම ගීත කීපයක් හෝ නිර්මාණය කරගන්න. ඒ අනුව බටුවන්ගල රාහුල ස්වාමීන්වහන්සේ සහ තිලක් පුෂ්පකුමාර රචනා කළ ගීත 3ක් නවරත්න ගමගේ සංගීතවේදියාගේ සංගීතයට අනුව ගායනා කරන්න මට හැකියාව ලැබුණා. ඒ ගීත එකතුව මම නම් කළේ ‘දහඩිය වැස්ස’ නමින්.පසුගිය අප්‍රේල් මාසෙදි මතුගම ඇතුලත්මුදලිගම ජයබෝධි විහාරයේදි ඒ ගීත 3 එළිදැක්වුණා. ඉදිරියේ දී තවත් ගීත කීපයක්ම නිර්මාණය කරල සංයුක්ත තැටියක් ලෙස ඉදිරිපත් කරන්න බලාපොරොත්තු වෙනවා. අනාගතයේ දී හොඳ ගීත නිර්මාණ ඉදිරිපත් කරමින් සංගීත ක්‍ෂේත්‍රයේ රැඳී ඉන්නයි බලාපොරොත්තුව. මගේ කලා දිවියට සැමදා අතහිත දෙන ආදරණීය මෑණියන්ටත් පියල් නිශාන්ත, සරත් විජේසේකර යන මහත්වරුන්ටත් ස්තුතිවන්ත වෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060219</link>
    <topic>හොලිවුඩ් පුරෙන්</topic>
    <author>සුජීව තේවහෙට්ටිගේ</author>
    <content>හොලිවුඩ් පුරෙන්සුපිරි ගායිකා මැඩෝනා පසුගියදා පැවැති බිල්බෝඩ් සංගීත සම්මාන උලෙළේ දී ප්‍රමුඛතම සංචාරක කලාකාරියට හිමිවන ගෞරව සම්මානයෙන් පිදුම් ලැබුවා.මෙය පැවැත්වුණේ ලාස් වේගාස් හි එම්.ජී.එම්.ග්‍රෑන්ඩ් ගාඩ්න් එරීනා ශාලාවේදීයි. මැඩෝනාට මේ සම්මානය පිරිනැමුණේ හේතු පාඨයක් ද කියැවීමෙන් පසුයි.ඒ මොහොතේදී ඇය ගැයූ ‘ලයික් අ වර්ජින්’ ගීතයේ තනුව වේදිකාවේ පසුබිමෙන් වාදනය වුණා.සම්මානය දෝතට ගත් පසුව මැඩෝනා දීර්ඝ නම් ලැයිස්තුවක් කියවමින් එහි නම් සඳහන් කළ සෑම කෙනකුටම ස්තුති කළා.ඒ විතරක් නොවෙයි ඇයගේ රසික රසිකාවියන් සියලුම දෙනාටත් ඇය ස්තුති කළා.මේ සම්මාන උලෙළට මැඩෝනා සමඟ ඇයගේ දරු දෙදෙනකු ද සහභාගි වී සිටියා.ප්‍රවීණ නළු මෝගන් ෆ‍්‍රීමෑන් පසුගියදා සජීවී රූපවාහිනී සම්මුඛ සාකච්ඡාවකට සහභාගි වුණා. මෙම වැඩසටහන විකාශය වූයේ පසුගිය 22 දා හිමිදිරි උදෑසනයි.මෝගන් ප්‍රධාන චරිතයක් රඟපෑ ‘නව් යූ සී මී’ චිත්‍රපටය පිළිබඳ කතාබහ මෙම වැඩසටහනට මාතෘකාව වුණා. මෝගන් සමඟ මේ සඳහා මයිකල් කේන් ද එක්වී සිටියා. ඔහු ද ඉහත චිත්‍රපටයේ චරිතයක් නිරූපණය කරනවා.වැඩ සටහන විකාශය වන අතරේදී මෝගන්ට නින්ද ගිහින්. ඔහු තත්පර කිහිපයක් කෙටි නින්දකට වැටී සිටියා. ඒ වුණත් ඔහු මඳ වේලාවකින් අවදි වූ බවයි පැවසෙන්නේ.මෝගන්ගේ මේ කෙටි නින්ද ගැන පුවත් අන්තර්ජාලයෙහි දිගට හරහට පළවෙද්දී ඔහු තම ට්විටර් වෙබ් පිටුවෙන් ප්‍රකාශ කර තිබුණේ තමන් ඒ මොහොතේ නිදානොගත් බවයි. ‘මම ඒ වෙලාවෙ මගේ ෆේස් බුක් එක අප්ඩේට් කරමිනුයි හිටියේ.’ මෝගන් නිදහසට කරුණු කීවා.මෝගන් මේ වන විට 70 වැනි වියෙහි පසුවෙනවා.ජනපිය යොවුන් නිළි එමා වොට්සන් පසුගියදා 23 වැනි වියට පා තැබුවා. ඒ වුණත් ඇය පවසන්නේ ඉක්මනින් තරුණ වියට එළැඹෙන්නට තමන් අකමැති බවයි.”මම අවුරුදු 22 වන තුරුම ඇන්දෙ සාමාන්‍යයෙන් ‘ටීනේජර්ස්ලා’ අඳින ඇඳුම්. මම නම් කොහෙත්ම කැමැති නැහැ ලොකු ගැහැනියක් වගේ ඇඳුම් අඳින්න.රසිකයන් ආකර්ෂණය කරන ඇඳුම් අඳින්නත් මම කැමැති නැහැ. ඔය වගේ දේවල්වලට මගේ හදිසියක් නැහැ.” එමා එලෙස පැවසුවා.ඇය ‘හැරී පොටර්’ චිත්‍රපටයෙන් හදාගත් නව යොවුන් ප්‍රතිරූපය වෙනස් වෙනවාට අකැමැති වගෙයි.ඊශ්‍රායලයේ ප්‍රමුඛ පෙළේ විශ්වවිද්‍යාලයක් පසුගියදා ප්‍රකාශ කළේ ජනප්‍රිය ගායිකා බාබරා ස්ට්‍රීසන්ඩ්ට ගෞරව ආචාර්ය උපාධියක් පිරිනැමීමට තීරණය කර ඇති බවයි. මේ සුපිරි ගායිකාව ඊශ්‍රායලයේ සංචාරයකට පැමිණෙන්නේ ලබන මාසයේදීයි.බාබරාට ආචාර්ය උපාධියක් පිරිනැමෙන්නේ හිබෲ විශ්වවිද්‍යාලයෙන්. ඇය මානව හිමිකම් පිළිබඳව සහ යුදෙව් ජාතිකයන් වෙනුවෙන් සිදු කරන කැපවීම අගය කරමින් මේ ආචාර්ය උපාධිය පිරිනැමෙනවා.දැනට 71 වැනි වියෙහි පසුවන බාබරා, ජූනි මාසයේ දී යෙදී තිබෙන ඊශ්‍රායල් අගමැති ශීමොන් පෙරෙස්ගේ 90 වැනි ජන්ම දින උත්සවයට සහභාගිවීමට නියමිතයි. උපතින් යුදෙව් ජාතික කාන්තාවක වන බාබරා මුල්වරට ඊශ්‍රායලයේ දී ගීත ප්‍රසංගයක් පැවැත්වීමටත් බලාපොරොත්තු වෙනවා.හොලිවුඩ්පුරයේ දිගහැරෙන අලුත්ම චිත්‍රපටය, ‘ස්ටාර් ට්‍රෙක්: ඉන්ටු ඩාක්නස්’. පසුගියදා මේ චිත්‍රපටය තිරගත කිරීම ආරම්භ කළ මුල් සතියේ දී එහි ආදායම ඩොලර් මිලියන 70.6ක් වුණා. මීට පෙර නිර්මාණය වූ ‘ස්ටාර් ට්‍රෙක්’ චිත්‍රපටය තිරගත වුණේ 2009 දී යි.එය තිරගත කළ මුල් සතියේ දී ඩොලර් මිලියන 75.2ක් උපයන්නට සමත් වුණා. කෙසේ වෙතත් මැයි 23 දා වන විට ‘ස්ටාර් ට්‍රෙක්’ ඉන් ටු ඩාක්නස්’ චිත්‍රපටය ඩොලර් මිලියන 84.1ක් උපයා ගත්තා.චිත්‍රපටය නිෂ්පාදනය කළ පැරමවුන්ට් පික්චර්ස් සමාගම අනාවැකි පළ කර තිබුණේ මේ චිත්‍රපටය මුල් සතියේ දී ඩොලර් මිලියන 100ක ආදායමක් උපයන බවයි.මේ අතර ‘අයන් මෑන් – 3’ චිත්‍රපටය ආදායම් ඉපයීම අතින් ‘ස්ටාර් ට්‍රෙක්: ඉන්ටු ඩාක්නස්’ චිත්‍රපටයේ ආදායමට දෙවැනි වී තිබෙනවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060220</link>
    <topic>සිංහල චිත්‍රපට ගීත තොරතුරු එකතු කරන කාන්ති</topic>
    <author>ජෝජ් රොබ්සන් ද සිල්වා</author>
    <content>සිංහල චිත්‍රපට ගීත තොරතුරු එකතු කරන කාන්තිසිංහල චිත්‍රපට ප්‍රේක්ෂකයින් අතර චිත්‍රපට, ඡායාරූප, ගීත තොරතුරු සහ පුවත්පත් සඟරා ආදිය එකතු කිරීම මුලින් විනෝදාංශයක් වශයෙන් කර පසුව ඉන් ප්‍රයෝජනවත් මෙහෙවරක් සමාජයට ඉටු කරන රසික රසිකාවියන් අතර පොල්ගහවෙල කාන්ති වික්‍රමසිංහ විශේෂ වන්නේ මේ වනවිට කාන්ති සතුව සිංහල චිත්‍රපට 900 ක පමණ ගීත සහ තොරතුරු එකතුවක් තිබීම නිසා ය. සිය තොරතුරු එකතුවෙන් මුද්‍රිත සහ විද්‍යුත් මාධ්‍ය සඳහා සිංහල චිත්‍රපට ගී පිළිබඳ තොරතුරු ඉදිරිපත් කරමින් අගනා මෙහෙයක් ද ඉටු කරන කාන්ති “රසඳුන” සමඟ කළ කෙටි කතාබහකි මේ.”මට මතක ඇති කාලේ ඉඳලම ගීත අහන්න මං පි‍්‍රය කළා. ගීත ශ්‍රවණය කරනවාට අමතරව ගුවන් විදුලියෙන් ගීත ප්‍රචාරය වන විට ඒවා ලියාගන්න මං පුරුදු වුණා. ඒ වගේම චිත්‍රපට බලන්නත් ආසා කළා. මගේ පියා මුලින්ම ගිහින් චිත්‍රපට නරඹා ඇවිල්ලා හොඳ නම් විතරයි අපිව එක්ක ගියේ චිත්‍රපට බලන්න. එහෙම එක්ක නොගියාම මං නොකා නොබී හිටපු අවස්ථාවනුත් තියෙනවා. සිනමාවට මගේ හිතේ තිබුණේ පුදුමාකාර ආදරයක්. ඒ වගේම මං ගුවන් විදුලියටත් හුඟාක් සමීපයි. කාලයක් මං පුවත්පත් වලට මෙන්ම ගුවන් විදුලියටත් නිර්මාණ කළා. එවැනි විනෝදාංශ වලින් මම වින්දනයක් ලැබූ අතර දැනුමකුත් ලැබුවා.”වඩා නිවැරදි තොරතුරු සොයා ගන්න ඔබ පෙලඹුණේ කොහොමද..?”මීට අවුරුදු කිහිපයකට ඉහත දිනෙකදී ප්‍රවීණ නිවේදක මහතෙක් මගෙන් එක්තරා ගීතයක මුල් වචන සඳහන් කර එය ඇතුළත් වූ චිත්‍රපටය කුමක් ද කියා විමසුවා. මං මගේ මතකයෙන් දුන් වැරදි පිළිතුර නිසා එම නිවේදක මහතා ඉමහත් අපහසුතාවයකට පත්වෙලා. එම නිසා බලවත් පසුතැවිල්ලක් සමඟ ලැජ්ජාවක් මගේ සිතේ ඇති වුණා. මං එදා හිතා ගත්තා ‘ආයෙමත් කිසි දවසක එහෙම නොවන්න වගබලා ගන්න ඕනේ’ කියලා. ඉන්පසු තමයි මම ‘සිංහල සිනමා වංශ කතාව‘ කියලා චිත්‍රපට ගීත එකතුවක් කරන්න ගත්තේ. දැන් මා ළඟ සිංහල චිත්‍රපට නවසීයක පමණ තොරතුරු එකතුවක් තියෙනවා.”ඔබගේ සිංහල චිත්‍රපට ගීත තොරතුරු එකතුවෙන් දැනුවත් විය හැකි අදාළ තොරතුරු මොනවාද..?”මුල්ම සිංහල චිත්‍රපටයේ සිට මේ දක්වා තිරගත වූ සෑම චිත්‍රපටයකම වාගේ ගීත සහ එම ගීත පිළිබඳ තොරතුරු මෙන්ම කාර්මික ශිල්පීන් පිළිබඳ තොරතුරුද මගේ මේ ගී එකතුවෙන් දැනුවත් විය හැකියි. ඒ වගේම ගීතය මොන චිත්‍රපටයේ ද, ගී පද රචනය සහ සංගීතය හෝ ගායනය කාගේ ද සහ අදාළ චිත්‍රපටය ප්‍රදර්ශනය ඇරඹූ දිනය වැනි තොරතුරු නිවැරදිව දැනුවත් වෙන්න මගේ මේ තොරතුරු එකතුව ඇසුරෙන් පුළුවන්කම තියෙනවා.”ඔබගේ තොරතුරු එකතුවෙන් ප්‍රයෝජන ලබා ගන්නා පිරිසකුත් ඉන්නවා නේද...?ගුවන් විදුලි ආයතනවල යම් යම් වැඩසටහන් සඳහා තොරතුරු දැනගන්නා පිරිස තමයි වැඩිපුරම ඉන්නේ. සමහර නිවේදක නිවේදිකාවන් පෞද්ගලිකවම මගෙන් විමසීම් කර තොරතුරු දැනගන්නවා. අද බොහෝ විට වැරදි තොරතුරු මාධ්‍යවලින් අහන්න දකින්න ලැබෙනවා. එහෙම වුණාම ඒ ඒ නිර්මාණයන්ට දායක වුණු ශිල්පීන්ට අසාධාරණයක් වෙනවා වගේම වැරදි තොරතුරු සමාජ ගත වීමෙන් අනාගතයේ දී අවුල් සහගත තත්වයන්ට මුහුණ දීමට සිදු විය හැකියි. දැනටමත් අප අතරින් වියෝ වූ නිර්මාණකරුවන්ගේ පමණක් නොව ජීවතුන් අතර සිටින නිර්මාණකරුවන්ගේ පවා අයිතිවාසිකම් වෙනත් ශිල්පීන් පැහැර ගෙන තිබෙනවානේ. ගීත ක්ෂේත්‍රය තුළ තමයි එම අසාධාරණය වැඩිපුරම සිදු වෙන්නේ. එම නිසා මම නිර්මාණකරුවන්, ඔවුන්ගේ පවුල් සාමාජිකයින්, හිතවතුන් ආදීන් සමඟ කතා කොට වඩා නිවැරදි තොරතුරු එකතු කරගෙන ඒවා සමාජ ගත කරන්න වගබලා ගන්නවා.””ගීයක උපත” නමින් ගීතයක් නිර්මාණය වූ පසුබිම පිළිබඳ හෙළිදරවු කෙරෙන ගුවන් විදුලි වැඩසටහනක් ද ඉදිරිපත් කරන කාන්තිගේ සිංහල චිත්‍රපට ගීත තොරතුරු එකතුවෙන් දැන ගන්නට ඔබටත් කිසියම් තොරතුරක් තිබේ නම් ඇගේ අංක 037 2242498 දුරකතනයට අමතන්න ඔබට හැකි ය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060221</link>
    <topic>කියමු සිතේ ඇති ආලය...</topic>
    <author/>
    <content>කියමු සිතේ ඇති ආලය...උදයට වඩා රැයට ප්‍රේමය කැමැතිය. ඒ කාගේවත් කරදරයක් වද හිංසාවක් නැතිව ප්‍රේමයට නිස්කාංසුවේ නිමග්න වන්නට හැකි නිසාය. ඒ වගේම රාත්‍රිය ද කැමැති ප්‍රේමයටය. ඒ ප්‍රේමය හිත සුවපත් කරන දෙයක් බැවින්ය. ගහමරාගෙන යුද්ධ කරනවාට වඩා ප්‍රේම කිරීම කොහොමත් රාත්‍රියේත් උදයේත් විතරක් නොව විසිහතර පැයේම ලෝකයට සෙතකි, ශාන්තියකි.  කවි සීපද ඇහෙන රෑටකුරහන් මල් පිපෙන රෑටසරා සඳ පෙමාතුර ගී ගයාවීවලා පෙළ අඳුර ළඟ ඉකි බිඳීවි  මල් පිපුණට පාට පාටඅසරණ වූ මගේ දෑසනිදියහනට මල් සුවඳත් නොදේවීහිතේ දුකට නෙතු කඳුළැලි සැලේවී  පහන් සිලෙන් නුදුටුව රුවඇළ දොළ ළඟ සිරියාවටහිරු කුමරුට අත වනන්න හදනවාඑපා නගෝ තරහ වෙන්න හිතෙනවා  අද රෑ වස්දඬු රාවයකියයි සිතේ ඇති ආලයතරුමල් සිපගෙන එන පෙම් සිහිනයේනැළවීයන් සංකා හැර ප්‍රේමියේ  පද රචනය : චන්න ජයනාත්සංගීතය : ජයසිරි අමරසේකරගායනය : විශාරද චන්දන ලියනාරච්චිසිදාදියේ මහා වාහන අඩහැරයෙන් මිදී කම්හල්වල හුස්ම පිඹින ගෝසාවෙන් මිදී පෙනහලු පුළුස්සන විෂ දුමාරයෙන් මිදී එක මොහොතකට.. එකම එක මොහොතකට අපි ගම්මානයට සිතින් ඇවිදගෙන යමු.දැන් රාත්‍රිය එළැඹිලා ඇත. රාත්‍රිය සිය සීතල අත්වලින් ඔබේ ගත වෙළාගෙන ඇත. ඒත් ඔබේ සිත උණුසුම් වෙමින් තිබෙනවාය.ඈත හේනකින් කවි සීපද රාවයක් ඇසෙයි. සඳත් බොහොම උජාරුවට අහසේ පායලා ඇත. තරු වටකරගෙන විරාජමාන වෙන සඳ සිටින්නේ දුකින්ද? සඳ වෙළාගත් ඒ සුන්දර ශෝකය කුමක්දැයි ඔබ සිතනවාද... ඒ ප්‍රේමයයි.ප්‍රේමය යනු සැපකට සුවයකට වඩා අතිශය සුන්දර වූ ශෝකයකි. ප්‍රේමයෙන් ආතුර වූ සඳ ගායනා කරන්නේ ඒ ප්‍රේමාතුර විරහයේ මහා ගීතිකාවයි. වලා පෙළ වටවී සිටගෙන කරන්නේ කුමක්ද? ඒ ප්‍රේමාතුර ගීතයට අත්වැල් ගායනාවක් සැපයීමයි. කුමක්ද ඒ අත්වැල් ගායනාව? ඒ සිහින් ඉකිබිඳුමයි. ප්‍රේමාතුර විරහ ගීතයකට ඉකිබිඳුම් හඬක් හැර වෙනත් උචිතතම අත්වැල් ගායනාවක් තිබේ ද? සොබා දහම නමැති මහා විශ්වකර්ම සංගීතඥයා කරන්නේ පුදුමාකාර නිර්මාණමය.කුරහන් මල් එකිනෙක පිපෙයි. සඳ ගී ගයයි. වලාපෙළ අත්වැල් ගායනා ඉකිබිඳුම දිගටම කරගෙන යයි. ඒ අතරේ ප්‍රේමවන්තයෙක් සිය වස්දඬුරාවය නංවාලයි. මේ වස්දඬුරාවය ඈත කඳුහෙල් මිටියාවත් සිසාරා මහා පොළෝතලය පුරා පැතිරී නින්නාද දෙයි. මඳ සුළඟට ගාමුසුව සොබා දහමේ මහා රසික සත්ජනයා පිනවාලයි, ඒ අතරේ ප්‍රේමවන්තයා තම ප්‍රේමය ප්‍රකාශ කිරීම සඳහා මේ වස්දඬුරාවය වැයෙන බව කියයි. උදේ පාන්දර එළඹෙන්නට කලින් ගත වෙත මේ රාත්‍රියේ සුයාමයෙන් මිදෙන්නට ඔහුට උවමනා නැත. මේ සෞම්‍ය රාත්‍රියේ... මේ ප්‍රේම සිහිනයේ ඇලී ගැලී පැය කීපයකට හෝ මේ සම්මෝහනයේ ගිලී වෙළී සිටින්නට ඇත්නම්... ජීවිතයේ ඊට වඩා ඉස්පාසුවක් තවත් කොයින්ද?ඇසූ දා පටන්ම සිත ඇද බැඳගත් මේ ගීතය නිර්මාණය වන්නේ වර්ෂ දෙදාහේදීය. එදා මෙදා තුර අදටත් මේ ගීතයට ප්‍රසංග වේදිකාවේ හොඳ ඉල්ලුමක් ඇති බව විශාරද චන්දන ලියනාරච්චි ගායන ශිල්පියා පැවසුවේ නිහතමානීවය. ජාතික තරුණ සේවා සභාවෙන් අපේ සංගීත ක්ෂේත්‍රයට දායාදිත තිළිණයක් බඳු චන්දන ට ජාතික තරුණ සේවා සභාවේම තවත් විශිෂ්ට නිර්මාණයක් වූ ජයසිරි අමරසේකර සංගීතවේදියාගේ සංගීත ඇසුර මේ ගීතයේ සාර්ථකත්වයට ඉවහල් වෙන්නට ඇත. මෙම අපූරු ගීතයේ පද රචකයාණන් වන චන්න ජයනාත් පැවසුවේ පදවල ඇති සියුම් ගැමි සුන්දරත්වය.. ගැමි පරිසරය කුළුගැන්වීම සඳහා චන්දන ගේ හඬට ජයසිරි ගේ සංගීතය මොනවට පැහෙතැයි කල්පනා කළ බවයි. ඔහුගේ ඒ කල්පනාව නිවැරදි බව අපට ඒ සංගීත නිර්මාණය උකහා දෙන රසයට ඔප්පු කර පෙන්වනවා නොවේද?නාගරික කලබැගෑනියෙන් ඔද්දල් වූ සිත්වලට මෙබඳු රමණීය ගීතාස්වාදන හරියට සීත සඳුන් කල්ක ගල්වනවා වගේ දැනෙනවා නොවේද? හිසට – කනට – හිතට පහරපිට පහර දෙන ඇතැම් සංගීත සංග්‍රාමයන්ට වඩා මෙබඳු ගීත සංගීත සම්භාවනාවකට හිත – හිස යොමුකරන්නේ නැතිද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060222</link>
    <topic>උල්පත පාමුල නොසිට වැව් තාවල්ලට එන්න</topic>
    <author/>
    <content>උල්පත පාමුල නොසිට වැව් තාවල්ලට එන්නකවියකු හා ගීත රචකයකු වශයෙන් රත්න ශ්‍රී විජේසිංහ ඕනැවටත් වඩා අධිනිශ්චය වී ඇත. එසේ වුවත් ‘රත්න ශ්‍රී - උල්පත පාමුල’ ප්‍රණාම උළෙල අද (2) පැවැත්වෙන බැවින් ඔහු හා ඔහුගේ නිර්මාණ අළලා කිසියම් විචාරවත් කතිකාවතක යෙදීම කාලෝචිත යැයි සිතමි. මෙහිදි මගේ අවධානය මුළුමනින්ම යොමු වන්නේ ඔහුගේ ගීත රචනා කෙරෙහි පමණි. (කවි ගැන මා දන්නා දෙයක් නැත)රත්න ශ්‍රීගේ ගී පදමාලා විවිධ පැතිකඩවලින්, විවිධ දෘෂ්ටිකෝණවලින් විවරණය කළ හැකිය. මෙහිදි මම ඉතාම සීමිත ක්ෂේත්‍රයක් තෝරා ගනිමි. ඒ නම්; අත්දැකීම් ය.ගීතයකට පමණක් නොව ඕනැම කලා කෘතියකට පාදක වන්නේ අත්දැකීම් ය. ඒවා ද දෙආකාරය. එකක් අත්විඳීම් ය. අනික අත්දැකීම් ය. අත්විඳීම් සිදුවන්නේ තමාටමය. මවු ගුණ ගීයකට බොහෝ විට අත්විඳීම් හේතු වෙයි. අත්දැකීම් ද විවිධාකාර ය. තමා දකින දෙයක්, අසන දෙයක්, කියවන දෙයක් යනාදි වශයෙනි.දැන් ලිපියට අවශ්‍ය චින්තනමය පසුබිම සැකසී ඇති බැවින් අපි වැඩේට බහිමු.රත්න ශ්‍රී එක් කලෙක වෘත්තියෙන් ගුරුවරයෙක්ව සිටියේය. එහිදී ඔහු ලද එක් භාවමය අත්දැකීමක් ගීත දෙක තුනකටම විෂය වී ඇත. ‘මගේ බිසවුනේ අසාපන්’, ‘වන වංකගිරිය අරණේ’ යන ගී දෙක මෙහිලා වෙසෙසින්ම දැක්විය හැකිය. සංසිද්ධිය මෙපරිදිය. රත්න ශ්‍රීට දුෂ්කර පළාතකට දේශපාලන දඬුවම් මාරුවක් ලැබුණේය. ඔහුට සිදුවුණේ බිරිය හා දරුවන් ගෙදර තනිකර දුර බැහැර පළාතට යන්නය. එහිදි ඔහු ලද භාවමය කම්පනය ගීතයක් ලෙස එළි දුටුවේය.දේශපාලනය යනු හිත් පිත් නැති ක්ෂේත්‍රයකි. රටක අධ්‍යාපන ඇමැතිවරයා කලාකාරයකු වුව ඔහු දේශපාලනමය වශයෙන් ප්‍රතිපක්ෂ පිල නියෝජනය කරන කලාකාර ගුරුවරුන් පවා මාරුකර යවයි. යථාර්ථය එයයි. අයි. එම්. ආර්. ඒ. ඊරියගොල්ල කළේ එවැන්නකි. (එස්. ජී. පුංචිහේවා වැනි ලේඛක ගුරුවරුන් එහෙට මෙහෙට මාරු කළේ මේ උතුමා ය)ආචාර්ය පණ්ඩිත් අමරදේව ගයන ‘සුදු නෙළුම’ රත්න ශ්‍රී අතින් ලියැවුණු අති විශිෂ්ට ගීතයකි.එය ලියැවි ඇත්තේ රචකයා ලද සමාජ අත්දැකීමකිනි. මහියංගණ පන්සලේ මල් විකිණීම ජීවිකාව කරගත් දස හැවිරිදි දැරියක් නෙළුම් මල් කැඩීමට ගොස් සොරබොර වැවේ ගිලී මියයයි. රත්න ශ්‍රී එම අවමඟුලට ද සහභාගි වෙයි. ‘සුදු නෙළුම’ ගීය බිහිවන්නේ ඔහු ඉන් ලත් මනෝ ආතතියෙනි.රත්න ශ්‍රීට හාත්පස සමාජයේ ඇඟලුම් සේවිකාවන්, පොල් ලෙලි තලන ගැහැනුන්, රෙදි සෝදන ලෙන්චිනා වැනි නැඟණියන්, මේසන් බාස්උන්නැහේලා, පෙරහරේ නටන නැට්ටුවන් දක්නට ලැබේ.වෙනත් ගීත රචකයන්ද ඔවුන් දැක ඇතුවාට සැක නැත. එහෙත් මෙහිදී රත්න ශ්‍රීගේ සුවිශේෂත්වය වන්නේ ඔවුන්ගේ ජීවිත දෙස කිසියම් ආකාරයක සානුකම්පිත බැල්මක් හෙළමින් ඒ ජීවිත විනිවිදීමයි. ‘ලෙන්චිනා මගේ නංගියේ’, ‘ලෙලි තළන දෝනි’, ‘කිරුළ මුතු ලිහී’ වැනි මාහැඟි ගී නිර්මාණය වන්නේ ඒ අනුසාරයෙනි.ඇතැම් සමාජ අත්දැකීමක් එකී සමාජයීය සීමාව ඉක්මවා යයි. එය සෘජුවම දේශපාලන මුහුණුවරක් ගනි. ගුණදාස කපුගේ ගයන ‘වෙල්ලස්සේ ගීතය’ (බිම්බරක් සෙනඟ ගැවසුණු) රත්න ශ්‍රී හුදු පරිකල්පනයකින් ලියූවක් නොවේ. එය ඔහු ලැබූ අත්දැකීමකි.මොනරාගල ඉඩම් (උක් වතු) බහුජාතික සමාගම් විසින් කොල්ලකනු ලැබීමේ ඛේදවාචකයයි ඔහු මේ ගීයට නඟන්නේ.රත්න ශ්‍රී වාර්ගික අත්දැකීම් අළලා ද ගී කීපයක් ලියා ඇත. (උදා : ‘ශාන්තිනි’, ‘යමු සෙල්ල කතරගම’, ‘මන්නාරම කන්‍යාරාමය ඇරිලා’ වැනි) මේවා ද හිතලු නොවේ. රචකයාගේම අත්දැකීම්ය. රත්න ශ්‍රී කලක් මන්නාරමේ සිටි බව මා අසා ඇත.එහිදි ඔහු ලද අත්දැකීම් පසු කලෙක මේ ගී නිර්මාණ සඳහා ප්‍රයෝජනවත් වී ඇති ආකාරය පෙනේ.කවියකින් හෝ ගීතයකින් හෝ පොදුවේ ඕනෑම කලා කෘතියකින් වාර්ගික සහජීවනය ඇතිකළ හැකි යැයි සිතීම මිථ්‍යාවකි. එයට අවශ්‍ය දේශපාලන විසඳුමකි. උදාහරණයක් වශයෙන් තමන්ගේ කරවල ටික, එළවළු ටික දකුණට විකුණ ගන්ට බැරිනම් ‘යමු සෙල්ල කතරගම’ කීවාට වැඩක් නැත. ඔවුන් එන සෙල්ල කතරගමක් නැති හෙයිනි. එසේ වුව කවියට, ගීතයට මේ මානවවාදී අත්දැකීම් මුසු කිරීම අවශ්‍යය. එහෙත් දෙපාර්ශවයම අමු ජාතිවාදී නම් පැසිස්ට්වාදි නම් මේ නිර්මාණය බිම්බෝම්බ මෙන්ම වැළලී යනු ඇත.කෙසේ වෙතත් රත්න ශ්‍රී ඉහත ගීතවලින් ප්‍රකට කරන්නා වූ දෘෂ්ටිවාදය අපේ ඇගැයීමට ලක්වුව මනාය. ඔහු මෙහි යථාර්ථය මැනවින් ඥානනය කරගෙන ඇති තරම ‘නවත්වන්න ඔල්වරසන්’ ගීතයට දැමූ ‘යුද්ධය හෙවත් කුකුළන් කෙටවීම’ යන ශීර්ෂයෙන් පෙන්වයි.සමස්තයක් ලෙස ගත්කල රත්න ශ්‍රීගේ බොහෝ නිර්මාණ සාර්ථක වී ඇත්තේ ඒවාට අව්‍යාජ අත්දැකීම් පාදකව ඇති නිසාය. අත්දැකීම් නොමැතිව සාර්ථක රචනාවක් කළ නොහැකි ය යන්න දුර්ප්‍රවාදයකි. එහෙත් අත්දැකීම අව්‍යාජ වූ තරමට එය සහෘද සිතට තදින් දැනේ. ‘තුංමංහන්දිය’ට වඩා ‘නිධානය’ අති උසස් සිනමාපටයක් වුව ‘නිධානය’ට වඩා ‘තුංමංහන්දිය’ අපට දැනෙන්නේ මේ අව්‍යාජ අත්දැකීම පිළිබඳ කාරණය නිසාය. (‘තුංමංහන්දිය’ට සාපේක්ෂව ‘නිධානය’ ගන්නේ විදග්ධ මුහුණුවරකි)රත්න ශ්‍රී අරභයා කෙරෙන කතිකාවකදී ගායක ගුණදාස කපුගේ අපට කිසිසේත්ම අමතක කළ නොහැකිය. ඔහු වැනි අභිත ගායකයකුගේ මැදිහත්වීම නොවන්ට රත්න ශ්‍රීගේ ඇතැම් ගී හුදෙක් ලේඛනවලට පමණක් සීමා වන්ට ඉඩ තිබිණි. ජීවිතවලට අවශ්‍ය ප්‍රඥාව වඩවන ගීත ගැයූ ගායකයකු වශයෙන් කපුගේ මේ පද රචනා තම ගායනා සඳහා තෝරා ගැනීම ප්‍රශංසනීය පියවරකි.රත්න ශ්‍රීගේ පරපුරෙන් පසු අද ගීත සාහිත්‍යය කොයිබට ද? ඔහුගේ මඟ ගත් මහින්ද දිසානායකයලා, මහින්ද චන්ද්‍රසේකරලා, රුචිර පරණවිතානලා, දර්ශන මේදිස් ලා, නාගොල්ලාගම නිමල් ආනන්දලා දැන් කොහි ද? සිංහල ගීත සාහිත්‍යය යළි පුරන් වූ කෙතක් බවට පත් වී ඇත.‘රිංගිං ටෝන්ස්’ සඳහා පමණක් ගීත ලියන පරපුරක් බිහිව සිටිති. ඉහත නම් සඳහන් අය වෙනුවට අද සිටින්නේ ඩිලාන් ගමගේලා ය; රදිශ් වැන්දබෝනාල ය. මනුරංග විජේසේකරලා ය. සත්‍යජිත් ලක්මාල්ලා ය.අද සුභාවිත ගී වෙනුවට ගර්හිත ගීත ද, සරල ගීත වෙනුවට අති සරල, සැහැල්ලු ගීත ද බිහිවෙයි.මෙබඳු ශෝචනීය කලා හා සංස්කෘතික පසුබිමක රත්න ශ්‍රී ද වල්මත් වී ඇති සැටියක් ‘සුවඳ තියා මා ළඟ’, ‘මා ඉතින් යන්න යනවා’ වැනි ගීතවලින් පෙන්නුම් කරයි.ආදරණීය රත්න ශ්‍රී! උල්පත පාමුල නොසිට වැව් තාවල්ලට එන්න.(‘ගංගා ගීතය’ හා ‘සුදු නෙළුම’ යන පොත් දෙකේ පිටපත් අපට ලබාදුන් සිරිසුමන ගොඩගේ මහතාට විශේෂ ස්තුතිය)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060223</link>
    <topic>ශිව නර්තන ද? බලු ප්‍රදර්ශන ද?</topic>
    <author/>
    <content>ශිව නර්තන ද? බලු ප්‍රදර්ශන ද?පසුගිය දිනෙක දුරකථනයෙන් කතාකළ මහාචාර්ය රෝහණ ලක්ෂ්මන් පියදාස පරණ වාර්තා චිත්‍රපටයක් ගැන මගෙන් කරුණු විමසා සිටියා. ඒ තමයි ‘ඩාන්ස් ඔෆ් ශිව‘. මහා කලා ප්‍රාඥ ආනන්ද කුමාරස්වාමි ගැන නිර්මාණයව ඇති මෙම වාර්තා චිත්‍රපටයට එකී නම තබා ඇත්තේ කුමාරස්වාමිගේම ‘ඩාන්ස් ඔෆ් ශිව‘ (ශිව නර්තන) යන නමින් යුතු පොත ඇසුරෙන්.මෙම වාර්තා චිත්‍රපටය පිළිබඳ අපූර්ව සටහනක් එඩ්වින් ආරියදාසයන් විසින් කලකට ඉහතදී ‘දර්ශන’ සඟරාවට ඉදිරිපත් කරනු ලැබ තිබුණා මට මතකයි. ‘අද්විතීය ලංකා පුත්‍රයාට උපහාරයක් : ‘ශිව නර්තන’ චිත්‍රපටය’ එම ලිපියේ ශිර්ෂ පාඨය. මෙම මුළු චිත්‍රපටයම තැනී තිබෙන්නේ ආනන්ද කුමාරස්වාමිගේ කලා රසිකත්වය පිළිබිඹු කිරීමේ අටියෙනැයි ආරියදාසයන් එහිලා ප්‍රකාශ කර තිබෙනවා.කලාකරුවන් අළලා ඉතා අගනා වාර්තා චිත්‍රපට රැසක් ඉන්දියාවේ නිපදවා තිබෙනවා. මට එසැණින් මතක් වන්නේ සත්‍යජිත් රායි නිර්මාණය කළ වාර්තා චිත්‍රපට හතරක්. එකක් ‘සුකුමාර් රායි’. එය රායිගේ පියා වන සුකුමාර් රායි පිළිබඳ තැනුණු කෘතියක්. ඔහුත් රායි වගේම කලාකාරයෙක්.දෙවැන්න ‘රවින්ද්‍රනාත් තාගෝර්’. 1961 දී රායි එය නිපදවූයේ තාගෝර් ජන්ම ශත සංවත්සරය වෙනුවෙන්.තුන්වැන්න ශාන්ති නිකේතනයේ දී රායිගේ ගුරුවරයකු වූ බිනෝදේ බිහාරි මුඛර්ජි ගැන කියැවෙන ‘ද ඉයර් අයි’. බිනෝදේ අන්ධ සිත්තරෙක්.හතරවැන්න තමයි ‘බාලා’. එය ඉන්දියාවේ බිහිවුණු විශිෂ්ට ගණයේ භාරත නාට්‍ය ශිල්පිනියක් වන බාලා සරස්වති ගැන නිර්මාණය වුණු වාර්තා සිනමාපටයක්.මනි කෞවුල් වැනි අධ්‍යක්ෂවරුන් ඉන්දීය කලාකරුවන් හා ඔවුන්ගේ නිර්මාණ ගැන කියැවෙන වාර්තා චිත්‍රපට ගණනාවක්ම තනා තිබෙනවා.රාජස්ථානයේ රූකඩ නැට්ටුවන් ගැන ඔහු වරක් අපූර්ව වාර්තා චිත්‍රපටයක් හැදුවා මට මතකයි.1999 දී මෙරට පවත්වනු ලැබු පළමුවැනි සාර්ක් අන්තර්ජාතික චිත්‍රපට උළෙලේදී තිරගත කෙරුණු ’THE PAINTER OF ELOQUENT SILENCE – GANESH PYNE’ නම් වූ වාර්තා සිනමාපටය බොහෝ දෙනකුගේ අවධානය දිනාගත්තක්. සමකාලීන ඉන්දියාවේ විශිෂ්ටතම සිත්තරා ගනේෂ් පයනේ බව විචාරකයන් සඳහන් කර තිබෙනවා. මෙම මාහැඟි සිනමා කෘතිය බුද්ධ දේව් දාස් ගුප්තගේ අධ්‍යක්ෂණයක්.කලාකරුවන් අළලා තැනුණු මෙවන් වාර්තා චිත්‍රපට සම්ප්‍රදායයක් අපේ රටේ තිබෙනව ද කියන එක ප්‍රශ්නයක්. අපිට රජයේ චිත්‍රපට අංශය කියා දෙයක් පසුගිය අවුරුදු 65 ටම තිබුණාට ඒවායේ වැඩිපුරම දැක්වෙන්නේ දේශපාලනඥයන්ගේ ප්‍රචාරක පුවත්. ඔවුන්ගේ බලු ප්‍රදර්ශන පවා එකල සිනෙ පුවත්වලට නැඟී තිබෙනවා. හොඳම උදාහරණය 1950 දී බණ්ඩාරනායක මහතා ගාලු මුවදොර පැවති බලු ප්‍රදර්ශනයකට සහභාගි වීම වාර්තා කළ ප්‍රවෘත්ති රීලය.කොහොම වුණත් ඉඳහිට හරි කලාකරුවන් ගැන කියැවෙන වාර්තා චිත්‍රපට කීපයක් රජයේ චිත්‍රපට අංශය විසින් නිපදවනු ලැබ ඇති බව ‘සිංහල ලකුණ’ (මාර්ටින් වික්‍රමසිංහ), ‘රූප ඡායා’ (රුක්මණි දේවි) වැනි කෘති වෙතින් තහවුරු වෙනවා. මේ දෙකම ආචාර්ය තිස්ස අබේසේකරගේ අධ්‍යක්ෂණ. පසු කාලයේ මර්සලිනු ජයකොඩි ගුරු පියනම, පණිභාරත, අයිරාංගනි සේරසිංහ, ජෝ අබේවික්‍රම, මාලිනි ෆොන්සේකා, පියසාර ශිල්පාධිපති ගැන වාර්තා චිත්‍රපට කීපයක් ද තැනී තිබුණත් ඒවායෙහි ගුණාත්මක වටිනාකම කෙබඳුදැයි මා දන්නේ නැහැ.මේ අතර පෞද්ගලික මට්ටමෙන් නිපදවුණු වාර්තා චිත්‍රපට තුනක් ගැන මෙහිලා විශේෂයෙන් සටහන් කරන්න ඕනැ. එකක් ටිකිරි දිසානායකගේ ‘කලාකරු මංජු ශ්‍රී’. අනික අමරනාත් ජයතිලකගේ ‘කලායෝගී’. එය ජෝර්ජ් කීට් අළලා තැනුණු සිනමා කෘතියක්. තුන්වැන්න නීල් අයි. පෙරේරා ගේ ‘ෆුට් ස්ටෙප් ඔන් ඇන් ඒෂියන් මාස්ටර්’. එය ආචාර්ය ලෙස්ටර් ජේම්ස් පීරිස් ගේ සිනමාව ගැන කියැවෙන්නක්.අද රජයේ චිත්‍රපට අංශය පාලනය වන්නේ ජනසන්නිවේදන මාධ්‍ය පිළිබඳ විද්වතකු වන මහාචාර්ය ආරියරත්න ඇතුගල යටතේ.ඒ නිසා මෙම අංශයෙන් ඉදිරියේ දී තවමත් ජීවතුන් අතර සිටින ආචාර්ය පණ්ඩිත් අමරදේවයන්, නන්දා මාලිනි, වජිරා, මහාචාර්ය තිස්ස කාරියවසම්, මහාචාර්ය සිරි ගුනසිංහ, ගුණදාස අමරසේකර, ධර්මසේන පතිරාජ, අජිත් තිලකසේන වැනි දැවැන්ත කලාකරුවන් අළලා වාර්තා චිත්‍රපට කීපයක්වත් නිපදවේවි යැයි අප සිතනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060224</link>
    <topic>ප්‍රීටි සින්ටා ඡන්දය ඉල්ලයි</topic>
    <author>සුජීව තේවහෙට්ටිගේ</author>
    <content>ප්‍රීටි සින්ටා ඡන්දය ඉල්ලයිඅයි. පී. එල්. ක්‍රිකට් තරගාවලිය ගැන මුද්‍රිත සහ විද්්‍යුත් මාධ්‍යවල පුවත් පළවෙද්දී සඳහන් වන තවත් සුපිරි තරුවක් තමයි, ප්‍රීටි සින්ටා. ඇයත් ඒ තරගාවලියේ කොටස් කාරියක්. ඇය කිංස් ලෙවන් පන්ජාබ් ක්‍රිකට් කණ්ඩායමේ සම අයිතිකාරියක් බව ප්‍රකට කාරණයක්. ක්‍රිකට් ක්‍රීඩාවට නොමසුරුව අතහිත දෙන ප්‍රීටි තවත් පැත්තකටත් හිත යොමු කරලා. ප්‍රීටිගේ කල්පනාව දේශපාලනයට යොමුවෙන්නයි. ඇයගේ මේ බලාපොරොත්තුව මීට කලකට ඉහතදීත් ප්‍රසිද්ධ වී තිබුණා. ඒත් ඇය දේශපාලනයට එක්වුණේ නැහැ.පසුගිය සතියේ ඇය මේ බව නැවතත් ප්‍රකාශ කළා. ඒ, ඇය ගේ මුල්ම නිෂ්පාදනය වන ‘ඉෂ්ක් ඉන් පැරිස්’ චිත්‍රපටයේ ප්‍රචාරක කටයුත්තකදීයි. “අද ඉන්දියාවේ දකින්න තියෙන කාරණා කටයුතු ගැන මට හරි දුකක් දැනෙනවා. මේ ගැන කල්පනා කරද්දී මට හිතුණා, දේශපාලනයට සම්බන්ධ වෙන්න. මට අවශ්‍ය මේ රට තුළ වෙනසක් ඇති කරන්නයි. ඒක සුබවාදී වෙනසක්. ළඟදීම දවසක මමත් ඡන්දය ඉල්ලන්න ඉඩ තියෙනවා” ප්‍රීටි එලෙස කීවත් ඇය සම්බන්ධ වන්නේ කුමන දේශපාලන පක්ෂයකටදැයි කියා සිටියේ නැහැ.”මං හිතන්නෙ මට, දේශපාලනයට සුදුසු ප්‍රතිරූපයක් තියෙනවා කියලයි. දේශපාලනයට යොමු වුණාමත් ඒ පිරිසිදු ප්‍රතිරූපය මම දිගටම රැක ගන්නවා. මගේ ප්‍රතිරූපය කවදාවත් අපිරිසිදු වෙලා නැහැ. මගේ ඇඳුම් පැලඳුම් වගේම මගේ පෞද්ගලික ජීවිතයත් පිරිසිදුයි. මම දූෂිත කෙනෙක් නෙමෙයි. ඒ නිසා අපි දැන් අපේ රට ගැන හිතන්න ඕනෙ. රටේ තත්ත්වය කනගාටුදායකයි.හැබැයි මගේ රසික රසිකාවියන් මම දේශපාලනයට එනවට අකැමැති වේවි. කොහොම වෙතත් ඉන්දියාවේ හොඳ දේශපාලනඥයො ඉන්නවා. ඒ අයගෙ හොඳ නාමයත් මේ දූෂිත දේශපාලනඥයන් නිසා නැති වෙනවා. අපි වගේ අයට මේ රටේ දේශපාලන අනාගතයක් තියේවිද කියලා කියන්නත් අමාරුයි. ඒ වුණත් ඉන්දියාවේ මේ දූෂිත තත්ත්වය නැවැත්විය යුතු ය කියලයි මම කියන්නෙ.”ප්‍රීටි දැඩි ආවේගයකින් පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=av13060225</link>
    <topic>අජේ දේව්ගන් ලන්ඩන් නිවෙසක් සොයයි</topic>
    <author/>
    <content>අජේ දේව්ගන් ලන්ඩන් නිවෙසක් සොයයිඅජේ දේව්ගන් – කාජල් යුවළ නිසා බොලිවුඩ් සිනමාව එදත් අදත් සුවඳවත් වුණා වර්ණවත් වුණා. දැන් මේ දෙන්නා විවාහ වෙලා අවුරුදු 15 ක් පමණ ගතවෙලා. සුරතල් දියණියකගේ සහ පුතකුගේ ආදරණීය දෙමව්පියන් බවට පත්වෙලා. මේ හතර දෙනාම අද ගත කරමින් සිටින්නේ් ඉතාම ප්‍රීතිමත් කාලයක්. කාජල් කියන්නේ දරුවන් දෙන්නා නිසා තමන් සහ අජේ ගේ ජීවිත ආලෝකවත් වුණා ය කියලයි. සම්මුඛ සාකච්ඡාවලදී මේ කාරණා කියන්නට කාජල් දැඩි උනන්දුවක් දක්වනවා.”මට මේ වගේ ප්‍රීතිමත් කාලයක් මීට කලින් උදාවෙලා තිබුණෙ නැහැ. අද අපි හැමෝම සතුටෙන් කාලය ගත කරනවා. මම දැන් නිතරම ඉන්නෙ දුවයි පුතයි එක්කයි.” කාජල් මෑතකදී පැවැති සම්මුඛ සාකච්ඡාවකදී කියා සිටියා.ඇය මෑතකදී “ස්ටුඩන්ට් ඔෆ් ද ඉයර්” චිත්‍රපටයේ ආරාධිත රංගනයකට එක්වුණා. (මේ චිත්‍රපටය නිෂ්පාදනය කළේ කරන් ජොහාර් සහ ශාරුක් ඛාන්) කාජල් කියන්නේ දැන් චිත්‍රපටවලට වඩා තමන්ට වටින්නේ දරු දෙන්නා බවයි. “මව් පදවිය නිසා මට වචනයෙන් කියන්න බැරිතරම් පුදුම හැඟීමක් දැනෙනවා. දුවයි පුතයි මට ගොඩක් සමීපයි. ඒ අයත් එක්ක වැඩ කරන එක සතුටක්.” කාජල් එසේ කියද්දී ඇයගේ සැමියා, අජේ දේව්ගන් කියන්නේ කාජල් වැනි බිරියක් ලැබීම වාසනාවක් බවයි. “කාජල් මගේ ජීවිතයට ලොකු ශක්තියක් ලබා දෙනවා.” අජේ පවසනවා.ඒ ශක්තිය සහ දිරිය නොඅඩුව ලැබෙන නිසාදෝ අජේ – කාජල් ගෘහ ජීවිතය තවත් ඔපවත් වෙලා. මේ දිනවල අජේ වෙහෙසෙන්නේ එංගලන්තයෙන් අංග සම්පූර්ණ නිවෙසක් මිලදී ගන්නයි. පසුගිය සතියේ මේ දෙදෙනා දරු දෙදෙනාත් සමඟ ලන්ඩන් නුවර සංචාරයකට පිටත්ව ගියේත් ඒ අරමුණෙන්. මේ සංචාරය ගැන වගතුග දන්නා අය කියන්නේ ඔවුන් සිව්දෙනා මාසයක පමණ කාලයක් ලන්ඩන්නුවර ගත කරනු ඇති බවයි. මේ කාලයේදී තමන් ඇතුළු පවුලේ හැමටම ගැළපෙන අන්දමේ නිවෙසක් සොයන්නට අජේ උත්සුක වනු ඇතැයි ද පැවැසෙනවා. මේ වනතුරු නම් අජේගේත් කාජල්ගේත් සිත් ගත් නිවෙසක් ලැබිලා නැතිලු. දෙදෙනාගේ උත්සාහය ලන්ඩන් නුවර ඉදිකර ඇති සුවිසල් නිවෙසක් මිලදී ගැනීම බවයි ආරංචි. සමහර විට එය මාලිගාවක් විය හැකි යැයි ද පැවසෙනවා.අජේ – කාජල් යුවළ වෙනුවෙන් සුදුසු නිවෙසක් සොයන්නට මේ සතියේදී ඔවුන්ගේ හිතවතෙකු ද ලන්ඩනයට පැමිණෙනවා. ඔහු තමයි, චිත්‍රපට නිෂ්පාදක කුමාර් මන්ගට්. අජේ ගේ හිතවතෙකු කීවේ ලන්ඩන් නුවර පදිංචියට සුදුසු නිවෙසෙක් මිලදී ගන්නට අජේ සහ කාජල් අවුරුදු කිහිපයක සිට පෙරුම්පිරූ බවයි. මේ නිවෙස (හෝ මාලිගය) පිළිබඳ නිශ්චිත තීරණයකට එළඹෙන තුරු අජේ, කාජල් සහ දරු දෙදෙනා ලන්ඩනයේ තරු පහේ හෝටලයක නවාතැන් ගෙන සිටින බවයි පැවසෙන්නේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=am1306021</link>
    <topic>හොඳ මතකයක් ඇතිකර ගන්න හැමදාම නාන්න</topic>
    <author>ගාමිණී සුසන්ත  </author>
    <content>හොඳ මතකයක් ඇතිකර ගන්න හැමදාම නාන්නව්‍යායාමත් සුව නින්දත් ඒ තරමට වැදගත්සිගරට් අරක්කු බොන අයගේ මතකය දුර්වලයිඅප කරන කියන සෑම දෙයම මතකයේ නොතිබීම හොඳ දෙයක්ජතික මානසික සෞඛ්‍ය සභාවේ අධ්‍යක්ෂමනෝ වෛද්‍ය විශේෂඥ නිරෝෂ මෙන්ඩිස්අද අප සාකච්ඡා කරන්නේ මතකය පිළිබඳව ය. මතකය දුර්වල වුවොත් එය අපගේ එදිනෙදා වැඩකටයුතු කරගෙන යාමට විශාල බාධාවක් වනු නො අනුමාන ය. මතකය දුර්වලවන්නේ ඇයි? ශක්තිමත් මතකයක් ඇති කොට ගැනීමට අප කුමක් කළ යුතු ද? යන ගැටලුවලට පිළිතුරු සපයා ගැනීම සඳහා අපි මනෝ වෛද්‍ය විශේෂඥ නිරෝෂ මෙන්ඩිස් මහතා හමුවීමු.මතකය ඇතිවන්නේ කෙසේද?යම් දෙයක් මතක තබා ගැනීමට ප්‍රධාන වශයෙන් ම කරුණු දෙකක් මුල් වෙනවා. ඉන් එකක් තමයි මොළයට සම්බන්ධ ස්නායුවල ක්‍රියාකාරිත්වය. අනෙක තමයි මොළය සහ මනස අතර සිදුවන අන්තර් ක්‍රියාකාරිත්වය මිනිසා කිසියම් ඒකකයක් ලෙස සිතුවොත් මොළයට අමතරව මනස ලෙස හඳුන්වනු ලබන ශක්ති විශේෂයක් තිබෙන බව පැහැදිලි වෙනවා.මනස සහ අපගේ මොළය සෑම මොහොතකම අන්තර් ක්‍රියා කරනවා. මනස සහ මොළය පරිගණකයක මෘදුකාංග සහ දෘඩාංගය වැනියි. භෞතික වශයෙන් සළකා බලන විට මතකය යනු මොළයේ කාර්ය භාරයක් ලෙස හඳුන්වන්න පුළුවන්.අපගේ මොළයේ ඇතැම් ප්‍රදේශ මතකයට ඍජුවම බලපානවා. කිසියම් අයුරකින් මතකයට සම්බන්ධ මොළයේ එම ප්‍රදේශවල ඇති සෛලවලට හානි සිදු වුණොත් මතකය අඩුවීමට ඍජුවම එය බලපානවා. මොළයේ තිබෙන “හිපෝකැම්පස්” නම් ප්‍රදේශ දෙකට හානි සිදුවුවොත් මතකයට බාධා ඇති වෙනවා.දියවැඩියාව, අංශ භාගය, අධිරුධිර පීඩනය යන රෝග නිසා මොළයට රුධිරය සැපයීම අඩුවීම නිසා ද මොළයට හානියක් සිදුවී මතකය අඩුවෙන්න පුළුවන්. ඒ වගේ ම කිසියම් විෂබීජයක් මොළයට ගමන් කිරීමෙන් ආසාදනයක් ඇතිවීම නිසා ද අපගේ මතකයට හානි සිදුවෙනවා.ඒ කරුණුවලින් පැහැදිලි වන්නේ අපගේ ශරිරයේ තිබෙන මොළය නමැති ඉන්ද්‍රීය ඍජුවම මතකය නමැති මානසික ක්‍රියාවලියට බලපෑම් කරන බවයි. මනස නමැති ශක්ති විශේෂය මෙතැන දී මතකයට ඍජුවම දායකත්වයක් ලබාදෙනවා. අපගේ මතකයන් සියල්ල ගබඩා වී තිබෙන්නේ මොළයේ තිබෙන ස්නායු නමැති පරිපථවල.අප මුහුණ දෙන සෑම සිදුවීමක් ම, හමුවන සෑම පුද්ගලයෙක් ම අපට මතක නොහිටින්නේ ඇයි?එසේ නොවන එක කෙතරම් හොඳ ද? අපගේ ජීවිතයේ සිදුවන සෑම සිදුවීමක්මත්, හමුවන සෑම පුද්ගලයකුමත් මතක හිටියොත් එය අපට විශාල අපහසුවක් වේවි.ඕනෑම දෙයකට දැරිය හැකි ප්‍රමාණයක් (ධාරිතාවක්) තිබෙනවා. එම ධාරිතාවට වැඩියෙන් එයට ඇතුළත් කරන්න බැහැ. මිනිස් මොළයත් ඒ වගෙයි. අපේ මොළයටත් ධාරිතාවක් තිබෙනවා. එම ධාරිතාව පුද්ගලයාගෙන් පුද්ගලයාට වෙනස් වෙනවා. උදාහරණයක් හැටියට, ඇතැමෙකුට රාත්‍රියේ දී පැය 8 කට වැඩියෙන් නිදාගන්නේ නැතිව පසුදින කිසිම වැඩක් කරන්න බැහැ. තවත් සමහර කෙනෙකුට පැය තුන හතරක් නිදාගත්තාම හොඳටම ඇති.ඒ වගේ ම තමයි සමහරු කෑම ගන්නේ සුළු ප්‍රමාණයක්. සමහරුන්ට විශාල ප්‍රමාණයක් ආහාර අවශ්‍ය වෙනවා. ඒ; අපේ ශරීරයේ සෑම අවයවයකටම ඉන්ද්‍රියකටම ධාරිතාවක් තිබෙන නිසයි; එම ධාරිතාව පුද්ගලයාගෙන් පුද්ගලයාට වෙනස් වෙන නිසයි. මතකය පිළිබඳවත් එක් එක් පුද්ගලයාගේ ධාරිතාවය එකිනෙකට වෙනස්. ඒ නිසා මතක තබා ගැනීමේ හැකියාව පුද්ගලයාගෙන් පුද්ගලයාට වෙනස් වෙනවා.ඒ වගේ ම මතකයට තවත් හේතුන් කීපයක් ම බලපානවා. නොයෙකුත් රෝගාබාධවල බලපෑම නිසාත් ඇතැමුන්ගේ මතකයේ වෙනස්කම් ඇති වෙනවා. ඊට අමතරව වයස් ගතවන විටත් මතකය අඩුවෙනවා. එසේ වන්නේ වයසට යාමත් සමඟම මොළයේ සෛල විශාල වශයෙන් විනාශයට පත්වන නිසයි. වයසට යාම නිසාම මතකය අඩුවීම වයස අවුරුදු 65 පමණ ඉක්මවූවන්ට ඇතිවන රෝගයක්. එය හඳුන්වන්නේ ඩිමෙන්ෂියාව යනුවෙන්.ඩිමෙන්ෂියාවට ගොදුරුවීමට බලපාන හේතු කීපයක් ම තිබෙනවා. ඩිමෙන්ෂියා රෝගයේ දී මතකය මෙන් ම ලිවීමේ හැකියාව කතා කිරීමේ හැකියාව හොඳ නරක තේරුම් ගැනීමේ හැකියාව වැනි උසස් මානසික ක්‍රියාවන්ගේ දුර්වල බවත් ඇතිවෙනවා. ඒ වගේම ජීවිතයේ තමන් කැමැති ම දේවල් හොඳින් මතක සිටීමටත්, අකමැති දේවල් මතකයෙන් ගිලිහී යාමටත් හේතු වන බව පෙනී යනවා. එසේ නොවන අවස්ථාවන් ද තිබෙනවා.තවත් විශේෂ කරුණක් මෙහිදී සඳහන් කළ යුතුයි. ඒ තමයි දුම්, මත්පැන් පානය කරන අයගේ මතකය දුර්වල බව. යම් යම් මානසික ආබාධයන් නිසා ද මතකය දුර්වල වන අවස්ථාවන් තිබෙනවා. ඒ වගේ ම යම් යම් මානසික රෝගී තත්ත්වයන් ඉස්මතු වූවිට අමිහිරි මතකයන් සිහියට එන්න පුළුවන්. එවැනි අවස්ථාවලදී ඖෂධීය ප්‍රතිකාර භාවිතා කිරීමට සිදුවෙනවා. එමඟින් අමිහිරි මතකයන් සිහියට නැඟීම වළක්වාගත හැකියි.තරුණ සහ මැදිවියේ සිටින සමහර පුද්ගලයන්ට එදිනෙදා ජීවිතයේ වැඩ කරගැනීමට අපහසු වන අන්දමට අත්‍යවශ්‍ය දේ පවා නිතර අමතක වන්නේ ඇයි?මැදිවිය හෝ තරුණ වියේ සිටින අයකුට එවැනි තත්ත්වයක් ඇත්නම් එය සොයා බැලිය යුතු තත්ත්වයක්. එසේ අධික ලෙස අමතක වීම කිසියම් රෝගයක ලක්ෂණයක්. එසේත් නැත්නම් සංකූලතාවයක්. මෙහිදී අප සළකා බැලිය යුත්තේ එලෙස නිතර නිතර අමතකවීමට බලපාන හේතුව කුමක්ද? කියායි.ඉහත සඳහන් කළාක් මෙන් අපට එදිනෙදා හමුවන පුද්ගලයන්, මුහුණ දෙන සිදුවීම් සියල්ලම මතක හිටින්නේ නෑ. එයයි සාමාන්‍ය ස්වභාවය. අමතක වීම සාමාන්‍ය තත්ත්වයෙන් එහාට ගොස් එය කිසියම් අසනීප තත්ත්වයක ප්‍රතිඵලයක් වන්නේ එය තමන්ගේ ජීවිතයටත් අන්‍යයන්ගේ ජීවිතයටත් බලපෑම් කරනවා නම් පමණයි; අපේ අමතකවීම එදිනෙදා ජීවිතයේ අපේ වැඩකටයුතු කරගෙන යාමටත්, අපේ රැකියාව කරගෙන යාමටත් එම අමතකවීම හේතු වෙනවා නම් පමණයි.එලෙස මැදිවියේ හෝ තරුණ වියේ පසුවන සාමාන්‍ය පුද්ගලයකුගේ මතකයට හානිවීමට බලපාන කරුණු රාශියක් ම තිබෙනවා. ඉන් ප්‍රධාන තැනක් ගන්නේ මානසික ආතතිය. මෙය සිදුවන්නේ අපගේ මොළය අධික ලෙස වෙහෙසට පත් කිරීම නිසයි; මොළයේ ධාරිතාවය ඉක්මවා මොළයට වැඩ පැටවීම නිසයි. මේ තත්ත්වය අද ලෝකයේ බොහෝ රටවල මෙන් ම ශ්‍රී ලංකාවේ ද පෞද්ගලික අංශයේ රැකියාව කරන තරුණ තරුණියන් අතර දක්නට ලැබෙනවා.එවැනි ආයතනවල තරුණ තරුණියන්ට තුන් හතර දෙනෙකුගේ වැඩ එක් අයකුට කිරීමට සිදුවී තිබෙනවා. ඒ වගේ ම ඔවුන් දිනකට පැය 5 ක් හෝ 6 ක් ගත කරන්නේ මහ පාරේ. මෙය මොළයට අධික වෙහෙසක්; දුකක්. එවිට මොළයට නිවැරදිව ක්‍රියාකිරීමේ හැකියාව නැතිවී යනවා. මොළය දුර්වල වෙනවා. එවිට මොළය හරහා සිදුවන කාර්ය භාරයන් නිවැරදිව සිදුවන්නේ නෑ.එවැනි තත්ත්වයකට මුහුණ දුන් විට අමතක වෙනවා වැඩියි. මේ කියන දේ මේ අමතක වෙන තත්ත්වයකට පත්වෙනවා. බයිසිකලයේ හෝ වාහනයේ යතුර පවා තැබූ තැන අමතක වෙනවා. මෙය එදිනෙදා ජීවිතයට විශාල ගැටලු ඇති කිරීමට සමත් වෙනවා. එසේ නොවුණහොත් විශාල මානසික අවුලකට පත්වීමට ඉඩ තිබෙනවා.තරුණ වියේ සහ මැදි වියේ පුද්ගලයන් තුළ අමතක වීම වැඩිවීමට බලපා ඇති ඊළඟ ප්‍රධානම කරුණ තමයි මොළයේ මතකයට සම්බන්ධ ස්නායු විවිධ හේතුන් නිසා හානියට පත්වීම, දුම් පානය, මත්පැන් පානය වැනි වැරදි ක්‍රියාවන් ඒ සඳහා හේතු වෙනවා. එවැනි ද්‍රව්‍ය මඟින් මොළයේ සෛල වලට හානි සිදුවෙනවා.එක් දුම් වැටියක් ඉරූ විට ශරීරයේ රුධිර පීඩනය මිලිමීටර් අංශක 10 කින් වැඩිවෙනවා. එවිට මොළයට රුධිරය ගමන් කිරීම අඩු වෙනවා. එසේ ම දුම්පානය වැනි ක්‍රියාවන් මඟින් පිළිකා කාරක රාශියක් ම ශරීර ගතවෙනවා. මත්පැන් යනු ඍජුවම මොළයේ ස්නායු වලට හානිකර ද්‍රව්‍යයක්.එහි අවසන් ප්‍රතිඵලය වන්නේ මොළය හරහා සිදුවන මතකය වැනි උසස් මානසික ක්‍රියාවන්ට බාධාවක් පැමිණීමයි. එය කෙටිකාලීනවත් දීර්ඝකාලීනවත් සිදුවෙනවා. ඒ වගේ ම මානසික ආබාධයන් නිසා ද මතකයට හානි සිදුවෙනවා. මානසික රෝග ලෙස හඳුන්වන්නේ මොළයේ රසායනික සහ ව්‍යුහාත්මක වෙනස්වීම නිසා ඇතිවන තත්ත්වයක්. මෙය අධිරුධිර පීඩනය, දියවැඩියාව වැනි තවත් ශාරීරික ක්‍රියාදාමයක ප්‍රතිඵලයක්.මානසික රෝග හටගන්නේ මනස සහ මොළය අන්තර් ක්‍රියා කිරීමෙන්. මොළයේ සෛල වලට කිසියම් බලපෑමක් ඇති වුවහොත් එය මානසික ක්‍රියාවන්ට බලපෑම් ඇති කිරීමට සමත්. ඒ නිසා මානසික රෝග ගණනාවක ලක්ෂණයක් ලෙස ‘අමතක වීම’ පෙන්නුම් කරන්න පුළුවනි.උදාහරණයක් ලෙස විෂාදය නමැති මානසික තත්ත්වයේ ප්‍රතිඵලයක් ලෙස අමතකවීම ඇතිවෙන්න පුළුවනි. අද ලාංකීය සමාජයේ සෑම 5 දෙනකුගෙන් එක් අයකුම විෂාදයෙන් පෙළෙන බව හෙළිවී තිබෙනවා. විෂාදය ඇතිවීමට මානසික ආතතිය සෘජුවම බලපානවා.ඒ වගේම තවත් හේතු කීපයක්ම නිසාත් විෂාදය ඇතිවෙනවා. මොළයේ සිදුවන රසායනික වෙනස්වීම්, ජානමය හේතූන්, ඩෙංගු, චිකුන්ගුන්යා වැනි ආසාදනයන් නිසාත් විෂාදය ඇතිවෙන්න පුළුවනි. ඒ නිසා තරුණ වයසේ හෝ මැද වයසේ පසුවන අයකුට නිතර නිතර අමතකවීම් සිදුවෙනවා නම් කෑම අරුචි නම්, ජීවිතය එපා වී ඇතිවාක් මෙන් දැනෙයි නම් එම පුද්ගලයා විෂාදයට ගොදුරු වී ඇතිදැයි සොයා බැලිය යුතුයි.එතකොට ඩිමෙන්ෂියාව කියන්නේ කුමක්ද?වයසට යාමත් සමඟම ඇතිවන අමතකව වීමේ රෝගය හඳුන්වන්නේ ඩිමෙන්ෂියාව නමින්. එය ද රෝගයක්. මෙහිදී සිදුවන්නේ කෙටි කාලයක් තුළදී නොයෙකුත් හේතූන් නිසා මොළයේ මතකය පාලනය කරන සෛලවලට හානි පැමිණීමයි. එහි ප්‍රතිඵලය වන්නේ ඉතාම ශීඝ්‍රයෙන් මතකය ඇතුළු තවත් උසස් මානසික ක්‍රියාවන්ගේ හීනවීමක් ඇතිවීමයි. මතකය වගේම අවධානය, හොඳ නරක තෝරාගැනීමේ හැකියාව, ලැජ්ජා බිය, ලිවීමේ කියවීමේ හැකියාව වැනි උසස් මානසික තත්ත්වයන් ඩිමෙන්ෂියා රෝගය නිසා ගිලිහී යනවා.මෙහිදී පළමුවෙන් සිදුවන්නේ කෙටි කාලීන මතකයන් අඩුවීමයි. නිවසේ දොරේ යතුර තිබූ තැන අමතක වීම, දවසේ මුදල් වියදම් කළ ආකාරය පිළිබඳව අමතක වීම වැනි මතකයන් මුලදී නැතිව යනවා. ඩිමෙන්ෂියා රෝගයට බොහෝවිට ගොදුරුවන්නේ වයස අවුරුදු 65 ඉක්මවූ වැඩිහිටියෝ. ඩිමෙන්ෂියාව උග්‍ර වූ විට අසල්වාසීන්, නෑහිතමිතුරන් පවා හඳුනාගැනීමට අපහසුවීමට තරම් මතකය දුර්වල වෙනවා. තවත් වයස්ගතවන විට රෝගය තවත් උත්සන්න වෙනවා. එවිට නිවසේ සිටින අය මෙන්ම තමන්ගේ දූදරුවන් ද අමතක වන තත්ත්වයකට පත්වෙනවා.ඇතැම් විටෙක දරුවන් තම වයස්ගත මව හෝ පියාගේ සුවදුක් බැලීමට නිවසට පැමිණියත් තම දරුවන් බොහෝ කාලයකින් තමන්ව බැලීමට නොපැමිණි බව ඩිමෙන්ෂියා රෝගයට ගොදුරු වී සිටින එම වයස්ගත මව හෝ පියා පවසනවා.වයස වැඩිවෙන්න වැඩිවෙන්න ඩිමෙන්ෂියාව උග්‍රවෙනවා. මොළයේ සෛල තුළින්ම නිපදවෙන විෂ රසායන ද්‍රව්‍ය මොළයේ සෛල විනාශ කිරීම උ;මන්ෂියාවට හේතුවන බව නවතම පරීක්ෂණ මඟින් හෙළිවී තිබෙනවා.ඩිමෙන්ෂියා රෝගී තත්ත්වය උග්‍ර වූ විට තමා කවුද? තමා අවට සිටින්නේ කවුද කියා පවා අමතක වෙනවා. කෙටියෙන් පවසතොත් තම දියණිය, මිනිබිරිය, ලේලිය පිළිබඳවත් අමතක වී ඔවුන් සමඟ ලිංගික සබඳතා පැවැත්වීමට පවා උනන්දුවක් දැක්වීමට පෙලඹෙනවා. එසේම මොවුන්ට ඇඳුම් අඳින්නත් අමතක වෙනවා. එලෙස අමතකවීමට හේතු වන්නේ වයස්ගතවීම නිසා මොළයේ සෛල මියයාමයි.ඩිමෙන්ෂියා රෝගයට ඇති ප්‍රතිකාර මොනවාද?ඩිමෙන්ෂියාව සුව කළ හැකි රෝගී තත්ත්වයක් නොවේ. එහෙත් රෝගියා ඩිමෙන්ෂියාවට ගොදුරු වී ඇත්තේ කුමන හේතුවක් නිසාද යන්න පළමුව සොයා බැලිය යුතුයි. එවිට අධි රුධිර පීඩනය, රුධිරයේ අධික ලෙස කොලෙස්ටරෝල් මේදය තිබීම, දියවැඩියාව වැනි රෝගාබාධ ඇත්නම්, පළමුව එම තත්ත්වයන් පාලනය කළ යුතුයි. එසේ නොවුණහොත් මොළයට රුධිරය ගමන් කිරීම තවදුරටත් අඩුවී ඩිමෙන්ෂියා තත්ත්වය තවදුරටත් වර්ධනය වෙන්න පුළුවනි.එසේම රෝගියා දුම්පානය කරයි නම්, මත්පැන් පානය කරයි නම්, එම තත්ත්වයෙන් රෝගියා මුදාගැනීම වැදගත්. එසේම එම තත්ත්වයට මොළයේ ඇතිවී තිබෙන වෙනස්වීමක් හේතුවී ඇත්දැයි සොයා බැලිය යුතුයි. මොළයේ පිළිකා, මොළයේ රුධිර වහනයක් තිබීම, මොළයේ රුධිර කැටියක් තිබීම වැනි හේතු නිසා ද යමෙකුට අමතකවීම ඇතිවෙන්න පුළුවනි.මීට අමතරව ශරීරයේ හෝමෝන අසමතුලිත නිසාත් ඩිමෙන්ෂියා රෝග ලක්ෂණ පෙන්නුම් කිරීමේ හැකියාව තිබෙනවා. මෙම තත්ත්වයන්ගෙන් මිදීමට ඒ සඳහා හේතු වූ සාධක ඉවත් කිරීමට පියවර ගත යුතුයි. ඩිමෙන්ෂියා රෝගයට ඖෂධීය ප්‍රතිකාරත් ලබා දෙනවා. එහෙත් එම ඖෂධවලින් සිදුවන්නේ ඩිමෙන්ෂියා රෝගයේ ලක්ෂණ තාවකාලිකව යටපත් කිරීම පමණයි. ඒ; මෙම රෝගය සම්පූර්ණයෙන්ම සුව කළ නොහැකි නිසයි.ඇතැම් විටෙක වයස්ගත පුද්ගලයින්ගේ ශරීරයේ විටමින් ඌනතාවක් ඇතිවීම නිසාත් ඩිමෙන්ෂියාව ඇතිවී අමතකවීම වර්ධනය වීමේ හැකියාව තිබෙනවා. අවශ්‍ය විටමින් ලබාදීමෙන් රෝගියා එම තත්ත්වයෙන් මුදාගත හැකියි.තරුණ වයසේ දී සහ මැදි වයසේ දී ඇතිවන අමතකවීමේ තත්ත්වයට අප කුමක් කළ යුතුද?අමතකවීම ජීවිතයට ගැටලුවක් වී තිබෙන තරුණ වියේ සහ මැදිවියේ පසුවන පුද්ගලයින්ට එයින් මිදීම සඳහා ක්‍රම කීපයක්ම අනුගමනය කළ හැකියි.ඒ සඳහා මූලික වශයෙන්ම මූලික සෞඛ්‍ය පුරුදු ආරක්ෂා කළ යුතුයි. එහිදී දිනකට පැය භාගයක්වත් ව්‍යායාම කිරීම වැදගත්. ව්‍යායාම කිරීම පුරුද්දක් කරගත් විට ශරීරයේ රුධිර පීඩනය අඩුවීමට එය සෘජුවම හේතු වෙනවා. එවිට මොළයට යන රුධිර ප්‍රමාණය වැඩිවෙනවා.එසේම මානසික ආතතිය හේතුවෙන් ශරීරයේ නිෂ්පාදනය වන විෂ ද්‍රව්‍ය විනාශ කිරීමේ හැකියාව ඇති. ‘එන්ඩොෆින්’ නම් රසායනය මොළයෙන් පිටවෙනවා; ස්ථුලතාවය අඩුවෙනවා. මේවා සියල්ලම ශරීරයට හිතකර තත්ත්වයක්.එසේම ආහාර පාන පිළිබඳවත් සැලකිළමත් වීමත් වැදගත්. ලුණු අඩු තෙල් අඩු ආහාරවලට පුරුදු විය යුතුයි. එළවුළු, පලතුරු, මාළු වැඩිපුර ආහාරයට ගැනීම සුදුසුයි. මේ සියල්ලට අමතරව අපගේ පෞද්ගලික පිරිසුදුභාවය හොඳින් පවත්වාගෙන යාමත් අමතක වීම නවත්වාගෙන මතකය වැඩිකර ගැනීමට උපකාරී වෙනවා.ඒ සඳහා දිනපතා ස්නානය ඉතාම සුදුසුයි. ස්නානයේදී සිදුවන්නේ ශරීරයෙන් කුණු ඉවත්වීම පමණක් නොවෙයි. ස්නානයේදී හිසට සහ ශරීරයට වතුර වැටෙන විට අපගේ ශරීරයේ ස්නායු පද්ධතිය උත්තේජනය වෙනවා.ඊට අමතරව ශරීරයේ රුධිර පීඩනය අඩුවෙනවා සේම ස්නානය නිසා හිතකර සිදුවීම් රාශියක්ම ශරීරය තුළ සිදුවෙනවා. ඒ නිසා මතකය දියුණු කරගැනීමට දිනපතා ස්නානය ඉතාම වැදගත්. අමතක වීම මඟහරවා ගැනීමට මෙන්ම මතකය දියුණු කරගැනීම සඳහාත් සුව නින්දක් මෙන්ම හොඳ මානසික විවේකයක් ද ඉතාම අවශ්‍යයි.ගාමිණී සුසන්ත  බොහෝ පාසල් දරුවන් මවුපියන්ගේ බලකිරීම නිසා නිදාගන්නේ නැතිව, හරියට කන්නෙ බොන්නේවත් නැතිව අමතර පන්තිවලට සහභාගි වෙනවා; දිවා රෑ නොබලා පාඩම් කරනවා. එවිට මොළයට වැඩ කළ හැකි ප්‍රමාණය ඉක්මවා යනවා. එහි ප්‍රතිඵලය වන්නේ මොළය රත්වීමයි. එවිට දරුවා රෝගී වෙනවා; ඉගෙන ගන්නා දේ අමතක වෙනවා.ඇතැම් පාසල්වල දරුවන්ට විභාග ඉලක්ක ලබාදීම නිසා එම පාසල් මානසිකව සහ ශාරීරිකව රෝගී දරුවන් බිහිකරන නිෂ්පාදනාගාර බවට පත්වී තිබෙනවා. එසේ වන්නේ අධික පීඩනයක් දරුවන්ගේ මනසට දැනීම නිසයි.අද බොහෝ පාසල් දරුවන් සිටින්නේ මානසික පීඩනයෙන්. එවිට ගුරුවරයා උගන්වන දේ දරුවාගේ මතකයේ රැඳෙන්නේ නෑ. එවිට අමතක වන දේ තවත් දැනගැනීම සඳහා තවත් අමතර පන්තියකට දරුවාව යොමු කිරීමට මවුපියන් පෙලඹෙනවා. එහි ප්‍රතිඵලය වන්නේ දරුවාගේ මතකය තව තවත් දුර්වලවීමයි.සෑම දරුවකුම එකිනෙකාට වෙනස් බව සෑම වැඩිහිටියෙකුම තේරුම් ගත යුතුයි. පන්තියක පළමුවැනියා වන දරුවකු වගේම අන්තිමයා වන දරුවකු ද සිටිනවා. සෑම දරුවකුටම කිසියම් ධාරිතාවක් තිබෙනවා. එම සීමාව ඉක්මවා යන අයුරින් දරුවාට බර නොපැටවිය යුතුයි.දරුවා ඕනෑ දෙයක් කරගත්තාවේ කියා බලාගෙන සිටිය යුතු බව ඉන් අදහස් වන්නේ නෑ. පළමුව දරුවාගේ හැකියාවන් සහ එම හැකියාවේ තරම වැඩිහිටියන් ;ත්රුම්ගත යුතුයි. හැකියාවේ ප්‍රමාණය ඉක්මවා වැඩකිරීමට දරුවන් පෙලඹවූ විට දරුවා ලෙඩ වෙනවා; අමතක වීම වැඩි වෙනවා.දරුවා කැමැති විෂයන්වලට ක්‍රියාකාරකම්වලට දරුවා යොමු කිරීමයි වැදගත්. දරුවකුට අධික ලෙස අමතක වෙනවා නම් ඒ සඳහා හේතුවන පාරිසරික මෙන්ම ශාරීරික සාධකත් ඉවත් කළ යුතුය. කිසියම් පෝෂණ ඌණතාවක් හෝ ශරීරයේ වෙනත් හේතුවක් ඇත්නම් වෛද්‍ය ප්‍රතිකාර මඟින් එය නිවැරදි කර ගත හැකියි.එසේම දරුවාගේ මතකය අඩුවීමට බලපාන පාරිසරික සාධක ඇති බව හැඟේ නම්, වෛද්‍ය උපදෙස් මත එම සාධක ඉවත් කිරීමට පියවර ගැනීමත් වැදගත්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=am1306022</link>
    <topic>කෑම ගිලින විට හිරවෙනවා වගේද</topic>
    <author>සාකච්ජා කළේ : සාගරිකා දි සානායක ජයසිංහ</author>
    <content>කෑම ගිලින විට හිරවෙනවා වගේදගලනාලයේ සහ ආමාශයේ පිළිකාවට මුල ගැස්ට්‍රයිටිස්  ශ්‍රී ජයවර්ධනපුර වෛද්‍ය පීඨයේ ජ්‍යෙෂ්ඨ කථිකාචාර්යදකුණු කොළඹ ශික්ෂණ රෝහලේ විශේෂඥ ශල්‍ය වෛද්‍යතේජන විජේරත්නගැස්ට්‍රයිටිස් වර්තමානයේ බහුල රෝගයක්. ගැස්ට්‍රයිටිස් රෝගය උග්‍ර අවස්ථාවක එය ආමාශයේ හෝ ගලනාලයේ පිළිකාවක් බවට පත් විය හැකි බව අප පසු ගිය සතියක සඳහන් කළා. මෙවර අප ඔබට ගලනාලයේ හා ආමාශයේ පිළිකා පිළිබඳතොරතුරු ඉදිරිපත් කරනවා. ඒ පිළිබඳව අදහස් දක්වන්නට ශ්‍රී ජයවර්ධන පුර විශ්ව විද්‍යාලයේ වෛද්‍ය පීඨයේ ජ්‍යෙෂ්ඨ කථිකාචාර්ය දකුණු කොළඹ මහ රෝහලේ විශේෂඥ ශල්‍ය වෛද්‍ය තේජන විජේරත්න මහතා අප හා එක් වුණා.ගලනාලයේ සහ ආමාශයේ පිළිකා යනු කවර රෝගී තත්ත්වයක් ද?ගැස්ට්‍රයිටිස් රෝගයේ ඇතැම් තත්ත්ව පාලනය නොවීමෙන් ගලනාලයේ අන්තරයේ අපර කොටස පිළිස්සීමෙන් ගලනාල හන්දියේ හෝ ආමාශයේ ඇතිවන වෙනස්කමක් (gastro oesophageal junction tumors) අවසානයේ දී ගලනාලයේ හෝ ආමාශයේ පිළිකාවක් බවට පත් වන්නට පුළුවන්.මෙම පිළිකා ඇති වන්නේ කෙසේද?ගැස්ට්‍රයිටිස් රෝගයට හේතු වන බෙ‍හොමයක් කරුණු මේ පිළිකාවලටත් බලපානවා‍. ආමාශයේ ඇති ආමාශයික යුෂවල ආම්ලික ගතිය ඉහළ යාමෙන් එහි ඇති අධි සාන්ද්‍රික බවට ඔරොත්තු දීමට ආමාශයේ ඇතුළත බිත්ති අසමත් වෙනවා.එම ආම්ලිකතාව ගලනාලය වෙත පැමිණීම වළක්වාලීමේ ස්වභාවික ආරක්ෂක ක්‍රමවේදය දුර්වල වු විට ආමාශයත් ගලනාලයත් අතර ඇති සමතුලිතතාව බිඳී යාමෙන් ආමාශ බිත්තිය පිළිස්සීමෙන් තුවාල ඇති වීමත් ඒ තුවාල නිසි පරිදි සුවපත් නොවී තිබී කල් ගතවන විට ගලනාලයේ හෝ ආමාශයේ පිළිකා බවට පත් වෙන්නට පුළුවන්.රෝග ලක්ෂණ මොනවාද?ගලනාලයේ උඩ කොටසේ මැද හෝ අග කොටසේ ඇති විය හැකි මේ පිළිකාවල මෙන් ම ආමාශයේ පිළිකාවලත් ඇති විය හැකි පොදු රෝග ලක්ෂණ කිහිපයක් තිබෙනවා‍.මේ අතරින් ප්‍රධාන වන්නේ ආහාර ගිලීමට ඇති අපහසුතාවයි. කෑම ගිලින විට හිරවන ස්වභාවය. වයස අවුරුදු 40 ට වැඩි අය කෑම ගිලින විට අපහසුතාවක් හෝ හිරවීමක් දැනෙනවා නම් එය ගලනාලයේ හෝ ආමාශයේ පිළිකාවක මූලික ලක්ෂණයක් විය හැකියි.මෙවැනි රෝග ලක්ෂණ ඇත් නම් වහාම වෛද්‍යවරයකු වෙත හෝ රෝහලක් වෙත ගොස් පරීක්ෂා කර ගත යුතුයි. එය සාමාන්‍ය උගුරේ අමාරුවකැයි සිතා අත්බෙහෙත්කරමින් නොසිට ඒ පිළිබඳව සැලකිලිමත් විය යුතුයි.එසේ කියන්නේ ඇයි?ගලනාලයේ මෙන්ම ආමාශයේ පිළිකා මුල් අවදියේම හඳුනා නො ගත්තොත් සුවපත් කිරීමට ඇති අවස්ථාව අඩුවන නිසා.වෙනත් රෝග ලක්ෂණ මොනවාද?ආහාර ගත් පසු නැවත ඒවා උගුරට ඒම.ලේ සහිත සෙම හෝ වමනය පිට වීම‍.ලේ සහිතව මලපිට වීම‍.ගලනාලය සම්පූර්ණයෙන්ම අවහිර වූ විට කටහඬ වෙනස් වීම.කෙල ගිලීමට අපහසු වීම. ශරීරය කෟෂ වීම.අවසාන අදියරේදී පෙණහලුවල වතුර පිරීම සහ හුස්ම ගැනීමට අපහසු වීම.බොහෝ විට ගැස්ටයිටිස් රෝගයේ උග්‍ර අවස්ථාවක මෙම රෝග ලක්ෂණ පහළ විය හැකියි. එමෙන්ම ඒවා පිළිකාවක පූර්ව ලක්ෂණ විය හැකියි.රෝගය නිශ්චිතව හඳුනා ගත හැක්කේ කෙසේද?එන්ඩොස්කොපි පරීක්ෂණයක් මඟින්.ආමාශයේ පිළිකා ලක්ෂණ මොනවාද?ආමාශයේත් ආමාශ සන්ධියේත් ඇතිවන පිළිකාවල ලක්ෂණත් බොහෝ දුරට මේවාට සමානයි. ආමාශ පිළිකාවල මුල් අවධියේදිත් තදට කෑම අරුචිය, කුසගිනි නොදැනීම වැනි ලක්ෂණ දැකිය හැකියි.ආමාශ පිළිකා ඇති වන්නේ එහි කුමන කොටසේද?ආමාශයේ ඉහළ, මැද හෝ පහළ යන ඕනෑම තැනක ඇති විය හැකියි. ‍ඉහළ කොටසේ ඇති වන පිළිකාවලදී කෑම අරුචිය සහ ගිලීමේ අපහසුතා ඇතිවිය හැකියි.පහළ කොටසේ ඇතිවන පිළිකාවල ලක්ෂණ මොනවාද?ආමාශයේ ආහාර බැහැරට යන විවරය (pylorus) අවහිර වීම.ආහාර ගැනීමට හැකි වුවත් බඩ පුර‍වා දැමීම.බඩ දැවිල්ල‍.ආහාර ගෙන ස්වල්ප වේලාවකින් වමනය පිට වීම.කිසිම රෝග ලක්ෂණයක් නැතිව රක්තහීනතාවට ගොදු‍රු වීම.මෙවැනි පිළිකා ඇති වීමට හේතු මොනවාද?ජානමය හේතු. ඇතැම් අයහපත් චර්යා.එමෙන්ම කිසිදු හේතුවක් නැතිව ද මෙවැනි පිළිකා හැදෙන්නට පුළුවන්.මොනවද ඒ අයහපත් චර්යා?දුම්බීම, මත්පැන් බීම, බුලත් විට කෑම. පුවක් හුනු දුංකොළ වල පිළිකාකාරක අඩංගු බව සොයා ගෙන තිබෙනවා.ආමාශයේ පිළිකාවලට ප්‍රධාන හේතුවක් වන්නේ ගැස්ට්‍රයිටිස් රෝගය නිසා ඇතිවන සුව නොවන තුවාල . ගැස්ට්‍රයිටිස් රෝගයට හේතුකාරක වන ක්ෂුද්‍ර ජීවියාට පිළිකා ඇති කිරීමේ හැකියාව තිබීමත් ඊට හේතු වෙනවා.‍අපේ රටේ මෙම පිළිකා බහුලව පවතිනවාද?ඔව්. අප නොසිතන තරම් පිරිසක් මේවාට ගොදුරු වී සිටිනවා. වැඩිපුර රෝගීන් වාර්තා වන්නේ අඩු ආදායම්ලාභී පවුල්වලින්.ඊට හේතුව කුමක් ද?අයහපත් හුරුපුරුදු, දිළිඳුබව .ඔවුන් ප්‍රමාණවත් තරම් පෝෂ්‍යදායී ආහාර ලබා ගන්නේ නෑ. මත් පැන් දුම් බීම හා බුලත්වි‍ට කෑමටත් ඔවුන් වැඩියෙන් පුරුදු වී තිබෙනවා.මෙම පිළිකා ‍වැඩිපුර හැදෙන්නේ පුරුෂයින්ට ද ස්ත්‍රීන් ට ද?පුරුෂයින්ට.ඊට හේතුව?දුම්වැටි, මත්පැන් සහ බුලත්විට වැඩිපුර භාවිතා කරන්නේ පිරිමින්.ආහාර පාන මෙයට බලපාන්නේ කොහොමද?ආහාරවල පෝෂණය වගේම ඒවායේ ප්‍රමිතියත් මීට බලපානවා. ආහාර පිළියෙළ කිරීමේ දී ඒවායේ පිරිසුදු බව මෙන්ම පෝෂ්‍ය ගුණයත් රැකෙන පරිදි පිළියෙළ කළ යුතුයි. අපිරිසිදු ජලය පානය මෙන්ම අපිරිසුදු ජල‍ය යොදා පිළියෙළ කළ ආහාර පාන මඟින් ක්ෂුද්‍ර ජීවීන් ශරීරගත වෙන්නට පුළුවන්.ළමයින්ට එවැනි පිළිකා ඇති වෙනවාද?නෑ. අවදානම් සාධකවලට ඔවුන් හුරු නොවීම ඊට හේතුවයි.මෙයින් වැළකෙන්නේ කොහොමද?අයහපත් චර්යාවලින් වැළකීමෙන්.පිරිසුදු පෝෂ්‍යදායී ආහාර ගැනීමෙන්.පෞද්ගලික පිරිසිදු බව රැක ගැනී‍මෙන්.ස්වකීය සෞඛ්‍ය තත්ත්වය ගැන අවධානයෙන් සිටීමෙන්.රෝගය හඳුනා ගැනීමට ඇති හොඳම පරීක්ෂණය එන්ඩොස්කොපි පරීක්ෂණය බව ඔබ කීවා. මේ පරීක්ෂණ මිල අධිකයි නේද?තරමක් මිල අධිකයි. ඒත් අද ලංකාවේ සෑම පළාතකම ඇති රජයේ රෝහල්වල එන්ඩොස්කොපි යන්ත්‍ර තිබෙනවා. අවශ්‍ය අයකුට ඒ රෝහලකින් නොමිලේම මෙම පරීක්ෂණය කර ගන්න පුළුවන්.මේ සඳහා යොමු විය යුත්තේ කවර වෛද්‍යවරයකු වෙතද?විශේෂඥ ශල්‍ය වෛද්‍යවරයකු හෝ ආන්ත්‍රික රෝග පිළිබඳ විශේෂඥ වෛද්‍යවරයකු වෙත.සාකච්ජා කළේ : සාගරිකා දි සානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=am1306023</link>
    <topic>පැලෝපීය නාළයේ අවහිරතා ශල්‍යකර්ම නැතිව සුවකළ හැකියි</topic>
    <author>සාකච්ජා කළේ : ටෙක්ලා පද්මිණි කාරියවසම්</author>
    <content>පැලෝපීය නාළයේ අවහිරතා ශල්‍යකර්ම නැතිව සුවකළ හැකියිබණ්ඩක්කා වට්ටක්කා පිරිමින්ට ගුණයි  බොරැල්ල ආයුර්වේද ශික්‍ෂණ රෝහලේආයුර්වේද වෛද්‍යසුනේත්‍රා කාරියවසම්විවාහයෙන් වසරක් ගතවන තුරු දරුවකු පිළිසිඳ නොගැනීම නොසලකා හැරිය යුතු කරුණක්. ඒත් පවුල් සැලසුම් භාවිතයෙන් තොරව සිටින යුවළක් වසරක් ගතවී ගියාටත් පසු පිළිසිඳ නොගැනීම සොයා බැලිය යුතු කරුණක්.පිළිසිඳ ගැනීමක් සඳහා පුරුෂයාගේ ශුක්‍රාණුත් ස්ත්‍රියගේ ඩිම්බක හොඳින් තිබීම ඉතා වැදගත්.ඒ හැරුණු විට ස්ත්‍රියගේ පැලෝපීය නාළයේ අවහිරතා නොතිබීම, ගර්භාෂයේ ඇතුළු ක්ෂේත්‍රය නිසි ලෙස පැවැතීම. ඍතු චක්‍රය ක්‍රමවත්ව පැවැතීම, ස්ත්‍රිය ගැබ්ගන්නා වයසේ සිටීම ඉතා වැදගත්. එම සාධකයන්ගේ් අවහිරතා බාධා පැවැතීම, ගැටලු පැවැතීම ස්ත්‍රියගේ මද සරු භාවයට හේතුවේ.මද සරු භාවයෙන් යුත් ස්ත්‍රියකට ඉහත හේතුවලින් කුමන හේතුවක් මුල්වී පිළිසිඳ ගැනීමක් සිදු නොවේද යන්න විමසා බලා ඊට අවශ්‍ය ප්‍රතිකාර කිරීමෙන් මද සරු භාවයෙන් මිදිය හැකිය.වර්තමාන සමාජයෙන් 40% පමණ මද සරු භාවය හේතුකොට ගෙන පීඬා විඳිති. මේ අවස්ථාවේ දෝෂාරෝපණයට ලක්වන්නේ ස්ත්‍රිය වුවත් තරුණ යුවළක් දරුවකු බලාපොරොත්තු වන්නේ නම් ස්ත්‍රිය මෙන්ම පුරුෂයා ද අවශ්‍ය පර්යේෂණ සඳහා යොමු විය යුතුවේ. පුරුෂ පාර්ශ්වය පරීක්‍ෂණ සඳහා යොමු වීමෙන් පෙනී ගොස් ඇත්තේ පුරුෂ පාර්ශවයේ මද සරුභාවය ස්ත්‍රි පාර්ශවයට සාපේක්ෂව ඉහළ අගයක් ගන්නා බවය.පුරුෂයන්ගේ මද සරු භාවයට හේතු ලෙස උප්පතියෙන් ම ඇතිවන රෝගී භාවය, ශුක්‍රාණුවල සක්‍රීය භාවය අඩුවීම, ශුක්‍ර තරලය අඩුවීම, විකෘති වූ ශුක්‍රාණු සෛල ප්‍රමාණය වැඩිවීම ආදිය ප්‍රධාන වේ.උප්පතියෙන් ඇතිවන රෝගී තත්වයන් සුවකළ නොහැකි වුවද ශුක්‍රාණුවල සක්‍රීය භාවය වර්ධනය කිරීම, ශුක්‍ර තරලය නිපදවීම වැඩි කිරීම, දේශීය හා ආයුර්වේද ඖෂධ භාවිතය මඟින් කළ හැකි වන අතර එයින් මද සරුභාවය මඟ හරවා ගැනීමට පුරුෂයාට හැකියාව තිබේ.මද සරුභාවය ඇතිවීමට බලපාන හේතු අතර කුඩාකල කම්මුල්ගාය ඇතිවීම, වැටීම හේතු කොටගෙන ඇතිවන ලිංගේන්ද්‍රය ආශ්‍රිත ප්‍රදේශයේ තැළීම්, උෂ්ණත්වය වැඩි ස්ථානයන්හි රැකියාව කිරීම, රාජකාරි සහ අනෙකුත් කටයුතු සඳහා දවසේ වැඩි වේලාවක් අසුන‍්ගෙන සිටීම හෝමෝන ක්‍රියාකාරීත්වය වෙනස්වීම, ඇවතුම් පැවතුම්, ආහාර වර්ග දිලීර බැක්ටීරියා ආසාදනය, ඉතා තද ඇඳුම් ඇඳීම වැනි කාරණා හේතු වේ.ඖෂධ භාවිතයට අමතරව ආහාර ගනිද්දී ශුක්‍රාණු හා ශුක්‍ර තරලය වැඩෙන ආහාර ගැනීමට යොමුවිය යුතුය. ඒ අතර වට්ටක්කා, බණ්ඩක්කා, බිත්තර, කිරි, නාරං, රටඉඳි, රටකජු, එළකිරි, මස්වර්ග, මුහුදු මාළු ආදිය වේ.මේ අතරින් එළකිරි වාජීකරණ ගුණයෙන් යුක්ත ආහාරයක් වන අතර මස්වර්ග අතරින් එළුමස්, එළු කිරි වාජීකරණ ගුණයෙන් යුතුවේ. රට කජු වාජීකරණ ගුණයෙන් යුතු ධාන්‍ය වර්ගයක් වුද පරණ වූ රටකජු පෙති අතර සෑදෙන පුස් හෙවත් දිලීර පුරුෂයාගේ මද සරු භාවයට හේතුවේ.ස්ත්‍රින්ගේ මද සරු භාවයට හේතුවන රෝග ගණනාවක් බටහිර වෛද්‍ය විද්‍යාවෙන් හඳුනාගෙන තිබේ. ආයුර්වේද මූලධර්ම අනුව ඒ රෝග ස්ති දෝෂ හේතු කොට පැන නඟී. විශේෂයෙන් ම ඩිම්බ කෝෂ වටා ඇතිවන බිබිලි වැනි රෝගී තත්වය ආයුර්වේද ඖෂධ මඟින් සති 2 - 4 කින් සුවකළ හැකිය.රෝගය සුව වන කාලය ඒ ඒ පුද්ගලයා මත තීරණය වේ. බටහිර වෛද්‍ය ක්‍රමයේ සුවකළ නොහැකි රෝගී තත්ත්වයක් වන එය ආයුර්වේද ඖෂධ මඟින් සුව වී සතියක් දෙකක් ඇතුළත පිළිසිඳ ගැනීමක් සිදුවිය හැකිය. එහෙත් එය ද රෝගියා මත තීරණය වේ.පැලෝපීය නාළය අවහිර වීම ආයුර්වේද හා දේශීය ඖෂධ භාවිතය මඟින් ශල්‍ය කර්මයකට නොගොස් ඉවත් කළ හැකිය. ඉන් පසු පිළිසිඳ ගැනීම් ඇති කරවයි.ගර්භාෂ ගෙඩි නිසි ආයුර්වේද ප්‍රතිකර්ම ලබා ගැනීමෙන් සුව කළ හැකිය. ශරීරයේ උෂ්ණාධික වීම ත්‍රිදෝෂ කෝප වීම මේ තත්ත්වයට ද හේතු වන බව ආයුර්වේද මූලධර්මයන්ට අනුව පෙන්වා දෙයි. ගර්භාෂගත ගෙඩි සඳහා ප්‍රතිකාර කිරීමෙන් ඒවා නැතිවී යන අතර ඉන් අනතුරුව ගර්භාෂය පිළිසිඳ ගැනීමකට සුදුසු ලෙස සකස්කොට පිළිසිඳ ගැනීම සඳහා අවශ්‍ය ප්‍රතිකාර හා ප්‍රතිකර්ම කිරීමෙන් නිරෝගී දරුවකු ලබා ගැනීමට හැකියාව ලැබේ.ස්ත්‍රියගේ ඩිම්බ නිසි ලෙස නොමේරීම හේතු කොට ගෙන ඇතිවන මදසරු භාවයේ දී ඒ සඳහා අවශ්‍ය වෛද්‍ය ප්‍රතිකාර සුදුසුකම් ලත් දේශීය හෝ ආයුර්වේද වෛද්‍යවරයකු ගෙන් ලබා ගැනීමේ හැකියාව ඇත. ඩිම්බ මෝරා මදසරු බව මඟ හැරීමෙන් ස්ත්‍රිය පිළිසිඳ ගනී. අනතුරුව ආහාර විහරණ ඇවැතුම් පැවැතුම් නිසි ලෙස පවත්වා ගැනීමෙන් නිරෝගී දරුවකු හිමි කර ගැනීමේ හැකියාව තිබේ.ස්ත්‍රියගේ නොදැනුවත්කම හේතුවෙන් මෙන්ම අක්‍රමවත් ලෙස ඩිම්බ පිටවීම හේතුවෙන් ද පිළිසිඳ ගැනීම් වළකී.ඔසප් චක්‍රයේ වෙනස්වීම සහ ඩිම්බ නොමේරීම හෝමෝන ක්‍රියාකාරිත්වයේ ගැටලු වේ. ඒ හේතු කොට ගෙන පිළිසිඳ ගැනීම් වැළැකි යයි. ඖෂධ භාවිතයෙන් ශරීරයේ හෝමෝන ක්‍රියාකාරිත්වය නිසි ලෙස පත්වා ගැනීමෙන් දරුවකු ලබා ගැනීමට හැකියාව ලැබේ.දරුවකු බලාපොරොත්තු වන යුවළක් බොහෝ විට සන්සුන් මනසින් හා සිල්වත්ව විසීම යෝග්‍ය යැයි සෘෂි මතයකි. ඊට අමතරව උෂ්ණාධික ආහාර නුසුදුසු විහරණ ආදියෙන් වැළැකි සිටිය යුතුය.පිළිසිඳ ගැනීමක් සිදුවූ පසු ගර්භය සංකෝච ද්‍රව්‍ය ආහාරයට ගැනීමෙන් වැළැකී සිටිම අත්‍යවශ්‍ය වේ. අධික උෂ්ණ ආහාර, දැල්ලන්, ඉස්සන්, අන්නාසි, අච්චාරු, හතු වර්ග, තල, ගස්ලබු, කෙසෙල් මුව, රාබු, සුදුලූනු, කිරි අල, කරවිල ආහාරයට ගැනීම නුසුදුසුය. එමෙන්ම අධික තිත්ත අධික ඇඹුල් සහ අධික ලවණ රසයෙන් යුත් ආහාර ගර්භණී අවස්ථාවේ දී ගැනීම සුදුසු නොවේ.ඔබ මදසරු භාවයෙන් යුක්ත යැයි හැ‍ෙඟ්නම්, දනීනම්, ඔබගේ වෛද්‍ය වාර්තා සමඟ සුදුසුකම් ලත් ආයුර්වේද වෛද්‍යවරයකු හමුවීම ඉක්මනින් කළ යුතු වේ.සාකච්ජා කළේ : ටෙක්ලා පද්මිණි කාරියවසම්ඡායාරූපය - දුෂ්මන්ත මායාදුන්න කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=ay1306021</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.අපි කාගෙන් හරි ඇහුවොත් “කොහොමද?” කියලා. මොකක්ද දෙන උත්තරේ? බොහෝ දෙනෙක් කියන්නේ “ඔහේ ඉන්නවා කියලා” එහෙම නේද?ඇත්තටම අපි ඉන්නෙ ඔහේ උඩ බලාගෙන ද? අපිට කරන්න වැඩක් ඇත්තෙම නැද්ද? පිට රටවල නම් ඔහේ ඉන්නවා කියලා දෙයක් නෑ. එක්කෝ හොඳින් ඉන්නවා නැත්නම් වැඩක් කරනවා. නමුත් අපි ජාතියක් හැටියට පරම්පරාගතව හොඳ දැනුම් සම්භාරයක් උරුම කරගෙන ඇවිල්ලා තිබුණත් අපි බොහෝ වෙලාවට ඉන්නේ ‘ඔහේ’.එහෙම කියැවෙන්න හේතුව තමයි අපි අපේ ජීවිත කළමනාකරණය කර නොගැනීම. අපේ ජීවිතවල අරමුණු සිහින, නැතිවීම. එහෙම තිබෙනවා නම් ඒ අරමුණ කරා යන්න, සිහිනය සැබෑ කරගන්න අප වැඩ කරනවා. ඒ නිසා අපට ඔහේ ඉන්න බෑ. ඒ වගේ ම ඒ සඳහා කාලය අපි වෙන් කරනවා. කළමනාකරණය කර ගන්නවා. හැම නෑ කමටම වඩා ඕනෑකම වැදගත් නිසා ඕනෑකම තිබෙනවා නම් ඕනෑම දෙයක් කරන්න මිනිසාට පුළුවන් කියලා මිනිසුන්ම කියනවා.සිත හැම දේටම මුල් වෙන බව බුදු බණෙත් කියලා තියෙනවා. ඒ වගේ ම විද්‍යාවෙන් වුණත් කියන්නේ සිතට යමක් නිවැරදිව ඇතුළත් කර ගත්තොත් ඒ දෙය කිරීමට ක්‍රමයක් කොහොම හරි යොදා ගන්නවා කියලයි. චිත්ත ධර්ම විද්‍යාව, මනෝ විද්‍යාව වගේ දේවලිනුත් ඔය දේ තදින් ම තහවුරු කරනවා. අපි දන්න වචනයෙන් කියනවා නම් අධිෂ්ඨානය ඇති කරගත්තොත් මිනිසෙකුට කරන්න බැරි දෙයක් නෑ. බුදු බව ලබන්නත් මූලික අධිෂ්ඨාන ශක්තිය.සමහරු තමන්ට එහෙම ශක්තියක් තියෙනවද කියලවත් දන්නේ නෑ. මොකද ඒ ගැනවත් හිතන්න ඒ අය කම්මැලියි. තරුණ ජීවය, ශ්‍රමය, ධනය අපතේ යද්දී තමන්ට කරන්න පුළුවන් දේත් බැරි බව කියමින් කාලෙ කන්නයි අයිස් ගහන්නයි තමයි හුඟක් අපේ ඈයො කැමැති.බොහෝ ආයතනවලින් අපට වැඩක් කරගන්න අමාරු වෙන්නේ ඔය වගේ බැරි බැරියාව කියවන සමහර නිලධාරීන් නිසායි. උනන්දුවෙන් තමන්ට හෝ අනුන්ට යහපතක් වෙන්න කියලා හිතාගෙන වැඩක් කරන්න ඉදිරිපත් වෙන්නේ කීයෙන් කී දෙනා ද? කම්මැලියට දිවැස් තියෙනවා, කියන්නේ ඔය වගේ දේවල් නිසානේ. වැඩක් කරන්න කලින් ඒක නොකෙරෙන අතට විය හැකි දහසක් දේවල් කියනවා මිස කෙරෙන දෙයක් ගැන කෙරෙන විදිහක් ගැන හිතන්න ඒ අය හරිම කම්මැලියි.හැබැයි පෞද්ගලික අංශයේ බොහොමයක් ආයතනවල කළමනාකරණය ඒවට ඉඩ දෙන්නේ නෑ. කම්මැලියන් පසු බාද්දී දිවා රෑ නොතකා වෙසෙන මිනිස්සු සමාජයේ රටේ ලෝකේ ඉදිරියට එන්නේ ඒ කැපවීම තිබෙන නිසා කියලා ඒ අය දන්නවා.එහෙම කියද්දී මතක් වුණේ වර්තමාන ලෝකේ හොඳම කළමනාකරුවකු මේ කම්මැලිකම හොඳට ප්‍රයෝජනයට ගන්න. තමන්ගේ මානව සම්පත් කළමනාකරණය කරන ආකාරය ගැන කියූ කතාවක්. ඔහු තමයි පරිගණක මෘදුකාංග ක්ෂේත්‍රයේ දැවැන්තයා බිල් ගේට්ස්.බිල් ගේට්ස් තමන්ගේ ආයතනයේ කම්මැලියන්ට හරි කැමතියිලු. මොකද අලුත් අලුත් මෘදුකාංග හෝ නවීන තාක්ෂණික ක්‍රම හෝ යම් වැඩක් කරන්න ලේසිම ක්‍රමයක් කම්මැලියා සොයාගන්නා නිසා.බිල් ගේට්ස්ට එහෙම හොඳ වුණාට අපි හැමෝටම ඒ ක්‍රමය හරියයි ද නම් කියන්න අමාරුයි.-අරුණි  උදාවෙන හැම වසන්තයකම පළමුවැනි දේදුන්න බලන්න මම ගොඩක් ආසයි. මොකද වසන්තයෙ පළමුවැනි දේදුන්න නොඉඳුල් ඒ වගේම හරිම ලස්සනයි. ගහ කොළවල පාට අරන් දේදුන්න ලස්සනට පායලා තියෙද්දි සිරි සිරියෙ වැටෙන පිනිවැස්සත් පරිසරයට ගේන්නෙ අමුතු ලස්සනක්.ළා ඉරඑළිය අතරින් දිලිසෙන පිනි බින්දු පුංචි දියමන්ති වගේ. ඒත්.. ඒ වසන්තය මට කියල නොදුන්න රහසක් තියනවා. වසන්තයත් එක්ක ම ඒ දේදුන්නත් මැකිලා යන්නෙ ඇයි කියන එක. ඉර හඳ, තරුවලට වඩා අහසට දේදුන්න මොන තරම් ලස්සනද...?ඒත් අවාසනාවකට පුළුවන් තරම් ඉක්මනට දේදුන්න මැකිලා යනවා. දේදුන්න වගේ ඉක්මනින් මැකිලා යන කී දෙනෙක් අපේ ජීවිතවලට එනවද? පොඩ්ඩක් හිතලා බලන්න... සමහර අයට මැකිලා යන්න දෙන්න ලෝබයි. හරියට අපි දේදුන්න මැකිලා යනවට අකමැතියි වගේ.ඒත් අපි අකමැති වුණත් දේදුන්න වගේ මැකිලා යන අය ගැන මතකයක් අපට ඉතිරි වෙනවා. සමහර විට දරාගන්න බැරි තරම් දුකක් දැනෙන්න පුළුවන්. ඒත් මේ අහසෙ කොතැනකින් හරි දේදුන්නක් පායනවා වගේ අපිට මුණගැහුණ අපෙන් ඈත්වෙලා මැකිලා ගිය අයත් ආයෙත් දවසක අපට මුණගැහෙයි. එදාට අපි ගොඩක් සතුටු වෙයි.දේදුන්නක් දිහා බලලා සතුටු වෙනවා වගේ අවංකව ම මොකද කාලයා විසින් වෙනස් කරන ගොඩක් දේවල් නිසා අපි නොදැන ම සතුටු වෙනවා. ඒක තමා අපේ ජීවිතවල ස්වභාවය. දුක වේදනාව කාලයා විසින් සුවපත් කරද්දි වසන්තය එක්ක මැකිල යන දේදුනු වගේ අපේ හිතේ තියන ගොඩක් වේදනා මැකිලා යනවා.ආයෙමත් ජීවිතේට වසන්තය එනවා. ලස්සන දේදුනු පායනවා. ජීවිතේ වර්ණවත් වෙනවා. ඒත් එක්කම කුණාටු වැහිකෝඩ ජීවිතේට ඇවිත් ජීවිත දේදුන්න සෝදලා දානවා. සායම් නැති කටු චිත්‍රයක් වගේ ජීවිතෙත් හිස් වෙනවා.ඒත් ලෝ දහමෙ හැටියට හැම දෙයක් ම කෙටි කාලෙකින් වෙනස් වෙනවා. ජීවිතවලට ගිම්හානය එනවා. ශීත සෘතුව එනවා. සරත් සමයත් එනවා. හැබැයි අපි නොදැනම ආයෙමත් ඒ සෘතු යන්න යනවා.හිරුගෙන් ආශිර්වාදය අරන් ඉපදිලා හිරුගෙ සෙවණැලි යටම මියැදිලා යන අපිත් මම මුලින් කිව්ව වසන්තයෙ දේදුන්න වගේ... සුන්දරයි... ඒත් කොයි මොහොතෙ හරි මේ ලෝකයෙන් මැකිල යනවා. මේ දේ තේරුම් ගන්න පුළුවන් නම් අපි මෙයිට වඩා ගොඩක් ඉදිරියෙන් ඉඳීවි...චතූ හේරත්  නිනව් නැති වස්සාන පුරවරයේ මිරිඟුව නමැති අනර්ඝ මධුවිත පානය කරමින් ගෙවූ කාලය යළි පැමිණෙනු ඇත.දිවුලපිටියේ මල්මි පබසරා  අතපය පණ නැති සිංහයකු වගේ තාමත් තේජසාර ලීලාවෙන් වැජඹෙන අප්පොච්චිගේ මහ ගෙදරට ආයුෂ අඩු විත්තිය නම් දුකින් වුණත් හිතට දැනෙන ඇත්තක් වෙලා. මකුළු දැල් බැඳුණු කළුවර කවිච්චිය උඩ සැපට නිදන වයිරන් පූසි උඩ බල බලා වහලේ හිල් ගණන් කරනවා වෙන්න ඇති. පාළු පුස් ගඳ හැම අහුමුල්ලක් නෑරම.ඈතින් තාමත් ඇහෙනවා ආතගේ නැළවිලි ගීයක්. ආතගේ ජීවිතේම පරණ පෙට්ටගම ඇතුළේ ටික ටික මියැදෙනවා. වේයන්ට රස මවමින් පණ ගැහි ගැහී බණපොත් පිටු දියවෙලා ගොහින්.මැද මිදුල පිරෙන්නට පොල් පිරුණු අපේ වත්තෙ අද ඉතුරු එකම එක පොල් ගහක් විතරමයි. ඒකත් කණාටු. ලොකු පුතාගේ වහලෙ ලස්සනට බැබළෙන ඉතුරු ගස් අපේ බඩ කට කොයිතරම් නම් පුරවන්නට ඇත්ද?අඩියක්වත් තබා ඉහළට නඟිනු බැරි ලෑලි සොල්දරය ඇටසැකිල්ලක් සේ සුළං පොදටත් වාරු නැතිව කොයි මොහොතේ හෝ මගේ හිස මතම කඩා පාත්වේ යැයි බියවද්දන සුළු වූවක් නමුත් එයින් මහගෙදරට ගෙන ආ ප්‍රෞඪත්වය තවමත් නොනැසී යැයි කෙසේ නම් සිතන්නද?හිනා හඬ, මුකුළු සර බිත්තිවල හැපි හැපී රජ කරපු ඒ කාලේ පාළු ගඳ හීනයක් වාගෙ අද තනිවෙලා අපොච්චගෙ පුතා මම අතපය ද හරිහැටි වාරු නැති. එකම පෙළට පටු බිත්තියේ එල්ලී විටෙක මට සිනහසෙන, විටෙක නියවන අප්පොච්චා, අත්තා, මුත්තා එකී මෙකී නෑදෑ පරම්පරාව.සිමෙන්තිය පුරා මට මැවි මැවී පේනවා මගේ දරු, මුනුපුරන් තැබූ අඩි සටහන් තවමත් නොමැකී ඇති සෙයකි. අතගා බලා ඒ සුවඳ විඳිනට ළං කර ගත් අත්ල මත දුඹුරු පැහැ දූවිලි ‘අනේ හපොයි’ අත්ල දිව ගියේ මුහුණට.බත්හැළි කෝටියක් ඉදුණ බත්ගෙය පුරා නැහැ හකුළුවන සුවඳ විතරක්ම ඉතිරි වී. ඒත් අපෙ හාමිනේ එහෙ මෙහේ දුවනවා හැබෑවක් නොවේදෝ, මගේ හිත පුරාවට.භයංකර හෙවණැලි මිදුල මත පාවෙනා. වටේටම අහස් ගැබ කළුවලා ඉතිරෙනා. මල් පිරුණු මහ මිදුල අද වල්වෙලා. සඳ එළිය නාන්නට ආ කණාමැදිරියෙක් පමණකී මගෙ හිතට තනි මකා කොඳුරනා ගීතයක්.දුර පේන කන්ද තරමට පොදි බැඳගත් බලාපොරොත්තු එදා කන්ද පාමුල පුංචි පස් කැටයක් විය මං මෙදා.මහගෙදර ඉකිගසා වැලපෙන හඬ කෙසේනම් මා දරාගන්නද .. තනිය නොදැනේ මෙමට හදගැස්ම නවතිනා තුරාවට. සැමරුම් මතක මැද්දෙන් විඳිමි ජීවිතය ...කාලයේ තාලය මෙයම නොවේද?කෑගල්ලේ පී.ඩී.ආර්.තිලෝනා මීනු  බණ කියන බණ අහන අම්මලා දයා කරුණා සාගරේ යන තරම් උතුරලා වැදූ දරුවටම පා උන් සෙනේ අනෙක් දරුවන් දැක නොඑරෙනා කිරි තනේ බෝසත් ගති මවන වග වලස් මිනිසුනේ පොල් - දෙල් තරම් වත් මෙහෙයක් නෑ අනේ එක අතක දරුවයි අනිකේ ගමන් මල්ලයි බස් රිය අසුන් වෙත මා නුවන් දැල්වෙයි අසුන් මත ගල් පිළිම වී අනේ කිරි අම්මලා දොයියයි අනෙක් උන් රිය කවුළුවෙන් අනන්තයෙ මොනවාද නරඹයි පුතේ උඹ නිදියපන් මගෙ උරේ මතු භවයෙ නූපදී මේ මිනිස් සනුහරේ ඉපැදියන් ඇත් රැලක කිරි එරෙන පරපුරේහම්බන්තොට මාමඬලේ ගැමුණු වික්‍රමසූරිය  පෙර සසරේ කළ කරුමය ඉපදී ආවද පැතූ පැතුම් ඉෂ්ට නොවී බිඳී ගියා වද හැමදාමත් මාසෙ පෝය වගෙයි මගේ හද පායාපන් මගේ හදට පායාපන් සඳගිනි ඇවිළෙන මගෙ හදවත අසරණ වුණ සඳ ලෝක දෙකට බරක් වෙලා ජීවත්වෙන සඳ ඇවිළෙන ගිනි නිවා දමන පවනක් විල සඳ පායාපන් මගේ හදට පායාපන් සඳයක්කල සුමනා මෙන්ඩිස්  මවා බොරු කියතත් අමා රස බෙදුණත් දිනූ ලෙස පෙනුණත් දිනා නැත කවදත්කොටුගොඩ නන්දන ජයකොඩි  උඹය ඉතින් මෙම ජීවන රිය පදවන රියදුරුගල්ගමුව කරුණාරත්න අත්තනායක  සදාකාලික අඳුර තුළ දොඩමලු වන මිනිස් ජීවිත කවදා එළිය දකී දෝ උණුසුමින් රූ රන කඳුළු බිඳුවල මිරිඟු ඉම කොතැනක දෝ හදින් ගිලිහෙන ගැඹුරු රාවය පවනින් විසිර යාදෝ දැවෙන උණුසුම රැඳුණු ඒ හඬ මිහි මවුට බර වෙයි දෝඅඹන්පොළ චතුරිකා ප්‍රසාදිනී  දූල පුතාලා එක්කල බෑනල ලේලිල කදේට දන් පිං කරනව රටේම අඩ බෙර ගහනව තදේටපහන් පේළි දල්වනවා තෙල් මල් පුදදී වඳිනා පැන් කල ගෙඩි දෝත දරා බෝ රජිඳුන් නාවනවාමල් ආසනයක් හදන්න විහාර ගෙය නගාලන්න බිතු සිතු පිළිරූ හදන්න වත ගොත ලියලා තබන්නපිං පිණිසයි මාපියන්ට ඊට යටින් මහ අකුරින් ලොකු තනතුරු බබළවන්න සද් ගුණවත් නම ලියන්නමීගස්ආරේ ගුණපාල වික්‍රමආරච්චි  වියළි පොළොවට වැටෙන වැස්සකි අඳුරු නුබගැබ දිලෙන තරුවකි සිහිල් අරුණෝදයේ සුළඟකි ප්‍රේමයේ අරුතින් දැනෙන්නේ... කඳුළු බිඳකින් දැනෙන වියෝවකි හදවතේ තෙරපෙනා හැඟුමකි සුසුම් යසුරෙන් ගලන සුසුමකි ප්‍රේමයේ අරුතින් දැනෙන්නේ... නෙතු පියන් මත ඇදෙන දසුනකි සිහින් තොල් මුමුනනා කවියකි සවන් පිනනා මීවිත පවුරකි ප්‍රේමයේ අරුතින් දැනෙන්නේ...ගල්ගමුවේ ක්‍රිෂාන් අරෝෂණ මාන්නප්පෙරුම  නීල දෑසින් කියූ නොකියූ සොඳුරතම රහසක් සදාකල්හිම ගොළු කළේ කිම ආදරේ විතරක් හිතේ ඉපදී හිතේ මිය ගිය මියුරු සිතුවිල්ලක් හඬා වැටුණත් ඔබේ අබියස නොවිණි සැනසිල්ලක් නුඹේ සෙවණේ රැඳී ඉන්නට එකම තත්පරයක් පැතූ මසිතට සෑම මොහොතෙම උරුම කිම කඳුළක් අදින් පසු මං වෙන්නේ නෑ යළි ඔබට කරදරයක් හඬන මුත් සිත සුබ පතන්නම් සොඳුරු යුග දිවියක්බදුල්ලේ සජිනි දිල්ෂිකා  පන්හිඳක කවියක්ව නුඹ හිඳී හැමදාම මලට සුවඳක් සේම සුවඳ දෙයි තුන්කල්ම නැඟෙන දළ රළ ගාව වෙරළ වී මුණගැසෙන හඬන නෙතු යුග ගාව හසරැල්ල වී පිපෙන කඳුළු මල්දමක් ළඟ සිනා අහුරක් රැගෙන ජීවිතය කියාදෙන නුඹයි මගෙ සෙවණැල්ලකොටපොළ මල්ෂා අයේෂණී සිරිවර්ධන  කවියක්ය හදවතේ රිද්මය තනුවක්ව... ජීවිතය පුරා රැව්දෙනමහනුවර එරන්දතී සෝමතිලක  අරලිය මල් කැකුළු පුරා විසිරී සුවඳ විඳගන්නා.. දලු බුදිනා පණුවන් දෙස අවිහිංසාවෙන් බලනා... ජීවිතයේ ගැඹුරු දහම ආදරයෙන් විඳගන්නා.. උතුම් ප්‍රේම සමාධියට සෙනේහයෙන් සමවදිනා.. මිනිස් කැළට, සත්ත්ව වගට මුළු ලෝකෙට පෙම් බඳිනා.. සුරත රැගෙන සසර ගමන මා සමඟින් පියනඟනා.. කවි සිතකුයි මා සොයන්නෙ ත ªන් සිත ළඟ කවි ගොතනා...”බණ්ඩාරගම මධූ  රාස්සිගේ අව්ව වැටී ගං දෑලම එළිය වෙලා ඒ වුණාට ඔබ නැති ගම මගේ සිතේ අඳුරු වෙලා... කෝල බැලුම් – කැකිරි සිනා හොරු ඇවිදින් අරන් ගියා පුංචි නගා රැකියාවට සිදාදියට යන්න ගියා...!මාකොළ - ගාමිණී චන්ද්‍රසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aj1306021</link>
    <topic>ඇතුගල සමාධි විහාරයට පානීය ජලය</topic>
    <author/>
    <content>ඇතුගල සමාධි විහාරයට පානීය ජලයමීට වසර දෙකකට පෙර කුරුණෑගල පැවැති ව්‍යාපාරික උලෙළකදී රන්ජිත් පණ්ඩිතගේ මහතා හමුවූ ඇතුගල සමාධි විහාරයේ බුදුරුව කමිටුව එම ගල මුදුනට පානීය ජල සැපයුම ලබා ගැනීමට ඔහුගේ සහයෝගය ඉල්ලා සිටියේය.රන්ජිත් පණ්ඩිතගේ මහතා මේ අවස්ථාවේදීම ඔවුන්ට ප්‍රතිචාර දක්වා පවසා සිටියේ මෙම දීර්ඝකාලීන අවශ්‍යතාවය සපුරා ගැන්මට සිය සහයෝගය ලබා දීමට ඔහු සූදානම් බවය.ඩීමෝ හි ද්‍රව කළමනාකරණ අංශයේ ප්‍රධානී චන්දිම සමරසිංහ මහතා ප්‍රමුඛ ඉංජිනේරුවන් කණ්ඩායමක් කිහිප විටක්ම මෙම ස්ථානය නිරීක්ෂණය කර අදාළ තාක්ෂණික අවශ්‍යතා සූදානම් කරන ලදී.රන්ජිත් පණ්ඩිතගේ මහතා විසින් විහාරයේ නායක හාමුදුරුවන් අතින් ඵලකය ලබා ගනිමින්.ඩීමෝ හි කුරුණෑගල ශාඛා කළමනාකාර අනුර විජේසිංහ මහතා ඩීමෝ ප්‍රධාන කාර්යාලය සහ බුදුරුව කමිටුව අතර සාර්ථක සම්බන්ධීකරණයක් පවත්වා ගනිමින් මෙම ව්‍යාපෘතිය ඉටු කිරීමට විශාල සහයෝගයක් ලබා දුන්නේය.ඇතුගල සමාධි පිළිමයට සෙවණ දෙන එවන් අනුස්මරණීය ස්ථානයකට ජල සැපයුම ලබා දීම පිළිබඳව ඩීමෝ අභිමානයට පත් වන අතර කුරුණෑගල දිස්ත්‍රික්කයේ සුවිශේෂී ස්ථානයක සංවර්ධනයට දායක වීම ඩීමෝ ඉතා සතුටක් ලෙසින් සලකයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aj1306022</link>
    <topic>මැලිබන් කිරිපිටිවල අහිතකර රසායන නැති බවට ඕස්ටේ‍්‍රලියා රජයෙන් සහතිකයක්</topic>
    <author>                  ඡායා-දුෂ්මන්ත මායාදුන්න</author>
    <content>මැලිබන් කිරිපිටිවල අහිතකර රසායන නැති බවට ඕස්ටේ‍්‍රලියා රජයෙන් සහතිකයක්සියයට සියයක් එළකිරිවලින් පමණක් නිපදවන “මැලිබන් කිරි” සඳහා කිරිපිටි ආනයනය කරනු ලබන්නේ ඕස්ටේ‍්‍රලියාවෙන් පමණි.ලෝකයේ විශාලතම කිරිපිටි නිෂ්පාදනායතනයක් වන ඕස්ටේ‍්‍රලියාවේ මරේගෝල්බන් සමාගම - ලොව පිළිගත් උසස්ම තත්ත්ව පාලනයන්ට අනුකූලව ඉතාම සෞඛ්‍යාරක්ෂිත සිය නිෂ්පාදන කටයුතු සියල්ලක්ම සිදුකරනු ලබයි.මෙරටට ආනයනය කරනු ලබන සමහර කිරිපිටි වර්ගවල මිනිස් ශරීරයට අහිතකර වූ “ඩයිසයන්ඩයමයිඩ්” නම් වූ රසායනය අඩංගුව ඇති බවට මේ වන විට ලොව පුරා ඉමහත් ආන්දෝලනාත්මක තත්ත්වයක් උදා වී ඇත.එහෙත් ඕස්ටේ‍්‍රලියාවේ නිෂ්පාදනය කරනු ලබන කිරිපිටිවල එබඳු කිසිදු රසායනික ද්‍රව්‍යයක් අඩංගු නැති බවට ඕස්ට්‍රේලියානු කිරි නිපදවන්නන්ගේ සංගමය හා මරේගෝල්බන් සමාගම යන පාර්ශ්ව මගින් සහතික කර ඇත.ඕස්ට්‍රේලියාව තුළ කිරි ගොවීන් තම ගොවිපළවල් සඳහා මෙම රසායනය කිසිදු අයුරකින් භාවිතා නොකරන බවට ඕස්ට්‍රේලියා රජය සහතික වෙයි.එහෙයින් මැලිබන් කිරිපිටිවල “ඩයසයන්ඩයමයිඩ්” රසායනය කිසිදු ප්‍රතිශතයක් හෝ අඩංගු වී නැත.ශ්‍රී ලංකාව තුළ තත්ත්ව සහතික හයකින්ම සහතික කරන ලද එකම කිරිපිටි වන්නේ මැලිබන් කිරි පමණි.                  ඡායා-දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aj1306023</link>
    <topic>තිරසාර කෘෂිකර්ම සංවර්ධන ව්‍යාපෘතියේ වැලිගම ප්‍රතිලාභීන් හමුවීමට ඇමැති යයි</topic>
    <author/>
    <content>තිරසාර කෘෂිකර්ම සංවර්ධන ව්‍යාපෘතියේ වැලිගම ප්‍රතිලාභීන් හමුවීමට ඇමැති යයිකෘෂිකර්ම අමාත්‍ය මහින්ද යාපා අබේවර්ධන මහතා තිරසාර කෘෂිකර්ම සංවර්ධන ව්‍යාපෘතියේ ප්‍රතිලාභින් හමුවීමට පසුගියදා වැලිගම, ජයවික්‍රමපුර ප්‍රදේශයට පැමිණියේය.එම ව්‍යාපෘතිය සඳහා සහභාගි වූ පවුල්වල ජීවනෝපායයන් මෙන්ම ජීවන තත්ත්වය ද ඉහළ නැංවී තිබෙන අයුරු නිරීක්ෂණය කිරීම එම ගමනේ අරමුණ විය.ආර්ථික ගැටලුවලින් පීඩා විඳින ශ්‍රී ලාංකික ග්‍රාමීය ජනතාව සවිබල ගැන්වීම උදෙසා ක්‍රියාත්මක විශිෂ්ට ව්‍යාපෘතියක් ලෙස එම ව්‍යාපෘතිය හැඳින්විය හැකිවේ.ලංකා දුම්කොළ සමාගමේ සමාජ සත්කාර සේවාව යටතේ එම ව්‍යාපෘතිය ක්‍රියාත්මක වේ. ‘ස්වෝත්සාහයෙන් නැගී සිටින්නට උත්සාහ කරන්නන් වෙත උපකාර කිරීම ව්‍යාපෘතියේ ක්‍රියාත්මක දර්ශනය වේ.ස්වේච්ඡා ලියාපදිංචිය, මූල්‍ය පරිත්‍යාග සිදු නොකිරීම සහ ආර්ථික දුෂ්කරතාවයන් ගෙන් මිදීම සඳහා ව්‍යාපෘතියට දක්වන කැපවීම මත වැඩි ප්‍රතිලාභ හිමිවීම යනාදිය මෙහි විශේෂත්වයන් වේ.එම ව්‍යාපෘතිය 2005 වර්ෂයේ දී ආරම්භ කළ අතර මේ වන විට ශ්‍රී ලංකාවේ දිස්ත්‍රික්ක 14 ක ක්‍රියාත්මක වේ.වර්තමානය වන විට පවුල් 12,000 කට අධික ප්‍රමාණයක් ව්‍යාපෘතිය සමඟ සම්බන්ධ වී සිටින අතර එහි ප්‍රතිලාභ ලැබූවන් සංඛ්‍යාව 44,300 ඉක්මවති.ඇමැතිවරයා ජයවික්‍රමපුර ප්‍රදේශයේ ප්‍රතිලාභීන් හමුවී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aj1306024</link>
    <topic>සෞඛ්‍යාරක්ෂිත ආහාර නිෂ්පාදනයට ලිට්ල් ලයන් සම්මාන දිනයි</topic>
    <author/>
    <content>සෞඛ්‍යාරක්ෂිත ආහාර නිෂ්පාදනයට ලිට්ල් ලයන් සම්මාන දිනයිකොළඹ මහ නගර සභාව, ජන හා සෞඛ්‍ය දෙපාර්තමේන්තුව හා එක්ව සංවිධානය කළ කොළඹ මහ නගර සභා බල ප්‍රදේශය තුළ සෞඛ්‍යාරක්ෂිත ආහාර හා නිෂ්පාදන – 2013 සඳහා ව සම්මාන උත්සවය කොළඹ ටාජ් සමුද්‍රා හෝටලයේ දී ආර්ථික සංවර්ධන අමාත්‍ය බැසිල් රාජපක්ෂ අමාත්‍යතුමාගේ ප්‍රධානත්වයෙන් නොබෝදා උත්සවශ්‍රීයෙන් පැවැත්විණි.එම උත්සවයේ දී ලිට්ල් ලයන් ඇසෝසියේට්ස් පුද්ගලික සමාගම විසින් අති විශිෂ්ට සම්මානය වන A+ සම්මානය හිමිකරගන්නා ලදී.එම සම්මානය ප්‍රදානය කිරීමට හේතු සාධක ව ප්‍රධාන කාරණා වූයේ ආහාරවල සුරක්ෂිතභාවය, සෞඛ්‍යාරක්ෂිත වටපිටාව, ජල සැපයුම් සහ අපද්‍රව්‍ය පාලනය, උපකරණ හා යන්ත්‍ර සූත්‍රවල පවිත්‍රතාව, ආහාර ගබඩා කිරීමේ අනුමත ක්‍රමවේදයන්, සේවකයන්ගේ මනා වූ සෞඛ්‍ය තත්ත්වය, යොදා ගන්නා අමුද්‍රව්‍යවල ප්‍රමිතිය හා ගුණාත්මක භාවය යන නිර්ණායකයන්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aj1306025</link>
    <topic>පීපල්ස් ලීසිං ඇන්ඩ් ෆිනෑන්ස් ඌව හා නැඟෙනහිර නව ශාඛා 4ක්</topic>
    <author/>
    <content>පීපල්ස් ලීසිං ඇන්ඩ් ෆිනෑන්ස් ඌව හා නැඟෙනහිර නව ශාඛා 4ක්පීපල්ස් ලීසිං ඇන්ඩ් ෆිනෑන්ස් සමාගම තම ශාඛා ජාලය පුළුල් කරමින් ඌව හා නැඟෙනහිර පළාත්වල නව ශාඛා 4ක් පසුගියදා විවෘත කළේය.වැලිමඩ, වැල්ලවාය, මොනරාගල, හා කලවංචිකුඩි යන නගරයන් හි විවෘත කළ එම නව ශාඛා 4ත් සමඟින් සමාගම සතු දිවයින පුරා පිහිටි ශාඛා සංඛ්‍යාව 73ක් බවට පත් වූ අතර, එමඟින් රජයේ ප්‍රාදේශීය සංවර්ධන වැඩසටහන්වලට සමගාමීව විශේෂයෙන්ම ඌව හා නැඟෙනහිර පළාත්වල සුළු හා මධ්‍ය පරිමාණ ව්‍යවසායකයන්ගේ මූල්‍ය අවශ්‍යතා සපුරාලීම ඉලක්ක කෙරෙනු ඇත.පුළුල් පරාසයක් පුරා විහිදුණු මූල්‍ය සේවාවන් රැසක් තම ගනුදෙනුකරුවන් වෙත සැපයෙන ශ්‍රී ලංකාවේ බැංකු නොවන මූල්‍ය ක්‍ෂේත්‍රයේ පුරෝගාමී සමාගම වන පීපල්ස් ලීසිං ඇන්ඩ් ෆිනෑන්ස් සමාගමේ විශේෂිත මූල්‍ය සේවා අතර, ලීසිං, කුලී සින්නක්කර, ස්ථාවර තැන්පතු, ඉතුරුම් ගිණුම්, ණය පහසුකම්, මුදල් හුවමාරුව, ක්ෂුද්‍ර මූල්‍ය සේවා, ෆ්ලීට් මැනේජ්මන්ට් හා ඉස්ලාමීය මුල්‍ය පහසුකම් තිබෙන අතර, එම සියලු සේවාවන් කඩිනමින් හා තරගකාරීව ප්‍රාදේශීය ව්‍යවසායකයන්ට හිමිවනු ඇත.  ප්‍රධාන විධායක සාමාන්‍යාධිකාරි, ඩී.පී.කුමාරගේ සහ සහකාර සාමාන්‍යාධිකාරි, ලක්සඳ ගුණවර්ධන මහතා විසින් මොනරාගල ශාඛාව විවෘත කළ අවස්ථාව. චමින්ද යාපා මහතා (ශාඛා කළමනාකරු, බදුල්ල) ද මෙහි සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aj1306026</link>
    <topic>ඇක්වයිනාස් පා ගමනේ ජයග්‍රාහකයාට කොමර්ෂල් ක්‍රෙඩිට් සමාගමෙන් මෝටර් රථයක්</topic>
    <author/>
    <content>ඇක්වයිනාස් පා ගමනේ ජයග්‍රාහකයාට කොමර්ෂල් ක්‍රෙඩිට් සමාගමෙන් මෝටර් රථයක්කොමර්ෂල් ක්‍රෙඩිට් හි ප්‍රධාන මෙහෙයුම් නිලධාරි ශ්‍රියන්ත පෙරේරා මහතා විසින් මෝටර් රථයේ යතුර, ඇක්වයිනාස් යුනිවර්සිටි කොලේජ් හි ප්‍රධාන දේවගැති ප්ලැසිඩස් ද සිල්වා පියතුමන් හට සංකේතාත්මකව පිරිනැමූ අයුරු.ඇක්වයිනාස් යුනිවර්සිටි කොලේජ් විසින් සංවිධානය කරනු ලැබූ “සාංවත්සරික පා ගමන” සඳහා පළමු ත්‍යාගය වශයෙන් නවතම සුසුකි මරුටි මෝටර් රථයක් පිරිනැමීමට කොමර්ෂල් ක්‍රෙඩිට් සමාගම පසුගියදා පියවර ගනු ලැබීය.පාගමන සඳහා 2000කට අධික පිරිසක් සහභාගි වූහ. ඔවුන් අතර ඇක්වයිනාස් යුනිවර්සිටි කොලේජ් හි වත්මන් හා හිටපු ශිෂ්‍යයන්, ඔවුන්ගේ හිතවතුන් හා පාගමනට සුබපැතීමට එක්ව සිටි යහළුවෝද වූහ. එහිදී කොමර්ෂල් ක්‍රෙඩිට් විසින් පිරිනමන ලද නවතම සුසුකි මරුටි මෝටර් රථය දිනාගනු ලැබුවේ කොළඹ 15 පදිංචි ඒ.ඉන්දුමතී මෙනෙවිය විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aj1306027</link>
    <topic>බෙලරුසියා රාජ්‍ය විද්‍යාලයෙන් වෛද්‍ය උපාධිය</topic>
    <author/>
    <content>බෙලරුසියා රාජ්‍ය විද්‍යාලයෙන් වෛද්‍ය උපාධියVitebsk බෙලරුසියා රාජ්‍ය වෛද්‍ය විද්‍යාලයේ ඉගෙනුම ලබා වෛද්‍යවරයකු වීමේ අවස්ථාව ශ්‍රී ලාංකික සිසුන්ට උදා වී තිබේ.එම වෛද්‍ය විද්‍යාලයේ උපාධිධාරීන් හට ශ්‍රී ලංකාවේ දී හෝ වෙනත් විදේශ රටක, එනම් එක්සත් රාජධානිය, ඇමරිකාව, කැනඩාව, ඕස්ට්‍රේලියාව, මැද පෙරදිග සහ වෙනත් බොහෝ විදේශයන් හිදී රැකියාවෙහි නිරත වීමේ අවස්ථාව ද හිමිව ඇත.කලාපයේ අනෙකුත් රටවල් හා සැසඳීමේදී වෛද්‍ය වෘත්තිකයින් බඳවා ගැනීමේ දී ශ්‍රී ලංකා වෛද්‍ය සභාව දරනු ලබන දැඩි ක්‍රියා මාර්ග හේතුවෙන් ශ්‍රී ලංකාවේ සෞඛ්‍යාරක්ෂක පද්ධතිය ප්‍රමුඛ ස්ථානයක් දරනු ලබයි.විදේශයන්හි වෛද්‍ය අධ්‍යාපනය හැදෑරු ශිෂ්‍යයන් ශ්‍රී ලංකාවේදී වෛද්‍ය ක්ෂේත්‍රයේ පුහුණුවීමට ලියාපදිංචි වීම සඳහා පැවැත්වෙන විභාගය සඳහා මුහුණ දීම අවශ්‍ය කරුණකි.ශ්‍රී ලංකාව හා සැසඳීමේදී ඊට වඩා අඩු ප්‍රමිතීන් සහිත වෛද්‍යාරක්ෂක පද්ධති පවතින රටවල්වල අධ්‍යාපනය හැදැරූ වෛද්‍ය උපාධිධාරීන් මෙම විභාගයේ දී සමත් වීමට ඇති සම්භාවිතාවය අඩුය.බෙලරුසියා වෛද්‍ය විද්‍යාලයේ විෂය මාලාවන් සහ නවීන පහසුකම් හේතුවෙන් විශිෂ්ට ප්‍රතිඵල දැක්වීමට සමත් වී ඇත.  ගිෂාන් සුමනසිරි ජාත්‍යන්තර දෙපාර්තමේන්තුවේ ප්‍රධානී වඩ්ස්මින් වී. ප්‍රිස්ටුපා සමඟකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aj1306028</link>
    <topic>පිරිවැය හරි අඩකින් අඩු HP මුද්‍රණ යන්ත්‍ර පෙළක්</topic>
    <author/>
    <content>පිරිවැය හරි අඩකින් අඩු HP මුද්‍රණ යන්ත්‍ර පෙළක්කුඩා සහ මධ්‍යම ප්‍රමාණ ව්‍යාපාරිකයන්ට කාලය සහ මුදල් ඉතිරි කර දෙන ඉන්ක්ජෙට් මුද්‍රණ යන්ත්‍ර පෙළක් HP විසින් හඳුන්වා දෙනු ලබයි.HP offiqjet pro X476 සහ X 451 මුද්‍රණ යන්ත්‍ර මඟින් ගුණාත්මක බවින් ඉතා ඉහළ කාර්යාලයීය ලිපි වෙනත් ලෙසර් වර්ණ මුද්‍රණ යන්ත්‍රවලට වඩා අඩකටත් අඩු පිරිවැයකින් යුක්තව මුද්‍රණය කරගත හැකිය.Pro 276 සහ 251 මඟින් විනාඩියකදී සුදු කළු පිටපත් 20 මුද්‍රණය කළ හැකි වන අතර වෙනත් ලේසර් යන්ත්‍රවලට සාපේක්ෂව වැයවෙන්නේ සියයට 50 කටත් වඩා අඩු පිරිවැයකි.එච්පී මුද්‍රණ හා පෞද්ගලික පද්ධති සඳහා කළමනාකරු (ශ්‍රී ලංකා හා මාලදිවයින) ෂමාල් රෙෂන්ක ද සිල්වා මහතා පවසා සිටියේ X කාණ්ඩයේ මුද්‍රණ යන්ත්‍රය මඟින් වෙනත් ලේසර් මුද්‍රණ යන්ත්‍රවලට සාපේක්ෂව පිරිවැය හරි අඩකින් අවම කරමින් පෙර කිසිදා නොවූ විරූ වේගයකින් යුක්තව වර්ණ මුද්‍රණ ලබා ගනිමින් ව්‍යාපාරිකයන් හට තම කටයුතු පහසු කර ගැනීමේ අවස්ථාව දැන් එළඹී තිබෙනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>02</day>
    </date>
    <link>http://www.silumina.lk/2013/06/02/_art.asp?fn=aj1306029</link>
    <topic>සමාගම් රැසක හොඳ ප්‍රගතියක්</topic>
    <author>තාරක වික්‍රමසේකර</author>
    <content>සමාගම් රැසක හොඳ ප්‍රගතියක්සතිය ආරම්භ වූයේ ගනුදෙනු සංඛ්‍යාව විශාල ලෙස ඉහළ යමිනි. පෙර සතිය අවසානයේ 4840 ක්වූ ගනුදෙනු සංඛ්‍යාව 8403 ක් දක්වා ඉහළ ගියේය.මිලියනය ඉක්මවා කොටස් අලෙවි වූ සමාගම් අතර එන්වි රිසොසස් (4473190) නේෂන් ලංකා (WAR-CON 2013) - (2221879) පාම් ගාඩ්න් හොටේල් (3170318) එස් එම් බී ලීසිං (1671777) ලාෆ් ගෑස් (ඡන්ද බලය රහිත) (2093862) සමාගම් විය.මිල ඉහළ ගිය සමාගම් අතර එලායන්ස් (10.00) ෂෙව්රෝන් (14.40) රේණුකා සිටි හොටෙල් (15.90) ෂර්ලිමාර් (36.90) සමාගම් විය.මිල පහළ ගිය සමාගම් අතර සිලෝන් ගාර්ඩියන් (11.90) කන්වෙන්ෂන් ෆුඩ්ස් (12.70) ඊ බී ක්‍රෙසි (104.40) හන්ටර්ස් (10.00) මොරිසන්ස් (16.50) නෙස්ට්ලේ (21.10) සමාගම් විය.පසු දින (28) ගනුදෙනු සංඛ්‍යාව දැක්වුණේ 8212 ක් ලෙසිනි. මිල ඉහළ ගිය සමාගම් අතර හරිස්චන්ද්‍ර (87.50) කැපී පෙනුණි. මිල පහළ ගිය සමාගම් අතර බුකිට් ඩරා (13.20) ඉන්ඩස්ට්‍රියල් ඒ එස් පී එච් (16.60) රේණුකා සිටි හොටෙල් (12.20) සමාගම් කැපී පෙනුණි.මිල ඉහළ ගිය සමාගම් අතර සී අයි එෆ් එල් (1854133) එන්වි රිසොසස් (3925435) නේෂන් ලංකා (WC-2013)  (1104581) ඕවර්සිස් රියලටි (1936379) දැක්වුණි. පෑන් ඒෂියන් පවර් කොටස් 11125284 ක් අලෙවි වීම ද කැපී පෙනුණි.29 වැනිදා ගනුදෙනු සංඛ්‍යාව 10703 ක් දක්වා ඉහළ ගියේය. මිලියනය ඉක්මවා ගනුදෙනු අලෙවි වූ සමාගම් අතර ආසිරි (1732064) නේෂන් ලංකා (9772545) නේෂන් ලංකා (WAR – CON 2013) - 8364065, ඕවර්සිස් රියලටි (2118392) පෑන් ඒෂියන් පවර් (3329900) පිරමල් ග්ලාස් (1499673) වැලිබල් (3335700) අමානා ටකාෆුල් (1847021) සමාගම් විය.මිල ඉහළ ගිය සමාගම් අතර එලායන්ස් (17.20) කළම්ෂෝ (59.00) ලංකා අශෝක් (154.90) රේණුකා සිටි හොටෙල් (15.30) කැපී පෙනුණි. මිල පහළ ගිය සමාගම් අතර හන්ටර්ස් (14.90) සමාගම් කැපී පෙනුණ අතර සෙසු සමාගම්හි මිල පහළ ගියේ අවම වශයෙනි. මිල සැලකිය යුතු ලෙසින් ඉහළ ගිය සමාගම්හි කොටස් අලෙවි වූයේ 100 ට අඩුවෙනි.සමස්ත කොටස් මිල දර්ශකය පෙර සතිය අවසානය දැක්වුණේ ඒකක 6488.85 ක් ලෙසිනි. සතිය ආරම්භක සඳුදා එය ඒකක 6446.54 ක් ලෙසිනි.එය අඟහරුවාදා ඒකක 6434.70 ක් ලෙස දැක්වුණි. බදාදා එය දැක්වුණේ ඒකක 6455.81 ක් ලෙසය. එස් ඇන්ඩ් පී එස් එල් 20 දර්ශකය පෙර සතිය අවසානයේ ඒකක 3666.04 ක් ලෙස දැක්වුණ අතර සති ආරම්භක සඳුදා එය දැක්වුණේ ඒකක 3641.91 ක් ලෙසිනි. අඟහරුවාදා එය දැක්වුණේ ඒකක 3626.96 ක් ලෙසය. බදාදා එය දැක්වුණේ 3644.64 ක් ලෙසිනි.මේ වන විට මහ බැංකුව මඟින් ස්ථාවර තැන්පතු පොලී ප්‍රතිශතය අඩුකර ඇති හෙයින් කොටස් වෙළෙඳ පොළ කරා ඇදි එන පිරිස ඉදිරියේ දී වැඩි වනු ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa1306092</link>
    <topic>ජනපති දේශපාලන දිවියේ 43 වසර සපුරයි</topic>
    <author/>
    <content>මහින්ද රාජපක්ෂ ජනාධිපතිතුමාගේ දේශපාලන ජීවිතයට වසර 43 ක් පිරීම නිමිත්තෙන් සර්ව රාත්‍රික පරිත්‍රාණ ධර්මදේශනයක් ඉකුත් සිකුරාදා (7) ශ්‍රී ලංකා නිදහස් පක්ෂ මූලස්ථානයේ දී පැවැත්විණ.ඊයේ පෙරවරුවේ මහා සංඝයා වහන්සේ හැට එක් නමක් විෂයෙහි සපිරිකර සංඝගත දක්ෂිණාවක් ද පිරිනැමිණ.මහින්ද රාජපක්ෂ ජනාධිපතිතුමා 1970 දී ප්‍රථමයෙන්ම සමඟි පෙරමුණේ අපේක්ෂකයකු ලෙස බෙලිඅත්ත ආසනය නියෝජනය කරමින් පාර්ලිමේන්තුවට එක්වන විට එතුමාගේ වයස 23 කි. පාර්ලිමේන්තුවට පත්වූ ළාබාලතම මන්ත්‍රීවරයා ලෙස එම අවස්ථාවේ එතුමා වාර්තාවක් ද පිහිටුවීය.1989 දී හම්බන්තොට දිස්ත්‍රික් පාර්ලිමේන්තු මන්ත්‍රීවරයකු ලෙස ද පත්වීමෙන් පසුව හම්බන්තොට දිස්ත්‍රික්කය නියෝජනය කරමින් එතුමා විපක්ෂ නායකවරයා ලෙස ද කම්කරු ඇමැති හා ධීවර ඇමැති තනතුරු ද දරමින් පසුව අග්‍රාමාත්‍ය තනතුරට ද පත්විය.මෙම පිරිත් දෙසුම ශ්‍රවණය කිරීමට මහින්ද රාජපක්ෂ ජනාධිපතිතුමා ද මැති ඇමැතිවරු ද ඇතුළු විශාල පිරිසක් සහභාගි වූහ.මේ පින්කම ජනාධිපතිතුමාට සෙත් පැතීම සඳහාත් ශ්‍රී.ල.නි.ප. මූලස්ථානය නවීකරණය කිරීම නිමිත්තෙන් ද සංවිධානය කරන ලද බව ශ්‍රී.ල.නි.ප. මූලස්ථානයේ පාලක ලේකම් යූ. ආරියසේන මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa1306093</link>
    <topic>බාල අටපිරිකරට වැට</topic>
    <author/>
    <content>ප්‍රමිතියෙන් තොර අටපිරිකර අලෙවිය නැවැත්වීමට මින් ඉදිරියට දැඩි නීති රීති යටතේ කටයුතු කරනු ලබන බව බුද්ධ ශාසන හා ආගමික කටයුතු නියෝජ්‍ය අමාත්‍ය එම්.කේ.ඒ.සී.එස්. ගුණවර්ධන මහතා පවසයි.ශ්‍රී ලංකා ප්‍රමිති කාර්යාංශය 12571/ 2006, 1258 1/ 2007 හා 1308/ 2 දරන අටපිරිකර, සිවුරු හා පාත්‍රපිළිබඳ ප්‍රමිතීන්ට අනුකූල නොවන සියලු පූජා භාණ්ඩ අලෙවිකරුවන්ට විරුද්ධව මේ අනුව නීතිමය පියවර ගන්නා බව ද ඇමැතිවරයා පවසයි.ජනාධිපතිතුමාගේ උපදෙස් පරිදි මෙම වැටලීම් පාරිභෝගික අධිකාරිය මඟින් සිදුකරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa1306094</link>
    <topic>උතුරට රබර්</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලමුලතිව් හා වවුනියා යන දිස්ත්‍රික්කවල හෙක්ටයාර් 600 ක් අලුතින් රබර් වගා කිරීමට වැවිලි කර්මාන්ත අමාත්‍යාංශය තීරණය කර ඇත. උතුරු ප්‍රදේශයේ බහුලව වැවෙන තල් වෙනුවට රබර් වගාව ප්‍රචලිත කිරීම මෙහි අරමුණය.මේ අනුව රබර් හෙක්ටයාර් 97 ක් මේ වන කොටත් වගා කර තිබේ.වවුනියාව දිස්ත්‍රික් ලේකම් කාර්යාලය මේ සඳහා හෙක්ටයාර් 497 ක බිම් ප්‍රදේශයක් හඳුනාගෙන තිබේ. මේ අතර මුලතිව් දිස්ත්‍රික්කයේ පවුල් 50 කට වගා කටයුතු ආරම්භ කිරීම සඳහා රබර් පර්යේෂණ ආයතනය උපදෙස් හා ආධාර ලබාදී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa1306095</link>
    <topic>අනාගතයේ උපදින දරුවන් වෙනුවෙන් මේ රට ගොඩනැංවිය යුතුයි</topic>
    <author>- ජනපති</author>
    <content>- ජනපතිරටේ හා ආර්ථිකයේ දියුණුව ගැන සිතන විට අනාගතයේ උපදින දරුවන් වෙනුවෙනුත් මේ රට ගොඩනඟා තිබිය යුතු බවත් අප අද කරන්නේ ඒ ඉදිරි දැක්ම සමඟ කටයුතු කිරීම බවත් මහින්ද රාජපක්ෂ ජනාධිපතිතුමා කීය.මුදල් අමාත්‍යාංශ ශ්‍රවණාගාරයේදී ඉකුත් සිකුරාදා පැවැති මුදල් අමාත්‍යාංශයේ වාර්ෂික වාර්තාව ඉදිරිපත් කිරීමේ අවස්ථාවට සහභාගිවෙමින් ජනාධිපතිතුමා එසේ කීය. තවදුරටත් කතා කළ ජනාධිපතිතුමා මෙසේ ද කීය. සමහරු අපිට චෝදනා කරනවා විවේචනය කරනවා විවෘත භාවයක් නැහැ කියලා.නමුත් අපි කරන සියලු කාර්ය පොදු ජනතාව සමඟ ඉතා විවෘතව සංවාදයන්ට යොමු කරගෙන තිබෙනවා. අය වැය ලේඛනය හදන කොට ගොවි ජනතාව, ව්‍යාපාරිකයන්, ස්වයංරැකියා නියුක්තිකයන්, සමාගම් නියෝජිතයන් ආදී සියල්ලගේ අදහස් සියල්ල ගොනු කරගෙන සෑම ස්තරයකටම සම්බන්ධ වෙන්න පුළුවන් මට්ටමට අපි කටයුතු කරගෙන යනවා.නිදහසේ අදහස් ප්‍රකාශ කිරීමේ අයිතිය ඔබට තිබෙනවා. ඔබේ අදහස්වලට ගරු කරන්න අපි නිතරම සූදානම්. අලුත් වෙළෙඳ පොළ අපි සොයාගෙන යනවා. අපි විදේශිකයන් සමඟ නිදහස් වෙළෙඳ ගිවිසුම්වලට එළඹෙන්න සූදානම් වී සිටිනවා. පෞද්ගලික අංශයේ සියලු ව්‍යාපාරිකයන් කර්මාන්තකරුවන් ඒ සඳහා සූදානම් විය යුතු ය. මෙහිදී ලැබෙන ලාබය පිටරට බැංකුවල ආයෝජනය නොකර අපේ රටට ගෙන්වන්නට බාධක නොමැති බව ජනාධිපතිතුමා සඳහන් කෙළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa1306096</link>
    <topic>13 වැනි සංශෝධනය ගැන වගකිවයුතු තීන්දුවක් ගන්නවා</topic>
    <author/>
    <content>- ජනමාධ්‍ය ඇමැතිආණ්ඩුක්‍රම ව්‍යවස්ථාවේ 13 වැනි සංශෝධනය සම්බන්ධයෙන් රජයක් හැටියට හා වගකිවයුතු ආණ්ඩුවක් ලෙස තීන්දු තීරණ ගන්න දැන් අවස්ථාව එළඹී තිබෙන බව ඇමැති මණ්ඩල ප්‍රකාශක ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පෙන්වා දෙයි. ඇමැති මණ්ඩල තීරණ දැනුම්දීමේ මාධ්‍ය සාකච්ඡාවේදී මේ පිළිබඳ අදහස් දැක්වූ ඇමැතිවරයා මේ පිළිබඳ සියලුම දේශපාලන පක්ෂ සමඟ එකතු වී තීන්දු ගන්නට සම්මුතියකට එළැඹෙන්නට පාර්ලිමේන්තු තේරීම්කාරක සභාවක් මගින් සිදු කරන්නට ගත් පියවර ද සිහිපත් කෙළේ ය.මෙලෙස නිවැරදි තීන්දු තීරණ ගන්නා උත්තරීතර ආයතනය වන්නේ පාර්ලිමේන්තුව නිසා මහින්ද රාජපක්ෂ ජනාධිපතිතුමා පාර්ලිමේන්තු තේරීම් කාරක සභාවක් පත් කළ බවත් එයින් ගන්නා ඕනෑම තීරණයක් පිළිගන්නා බව එතුමා කියා සිටි බවත් දෙමළ සන්ධානය මීට සහභාගි නොවී මඟ හරින බවත් කීය.මෙසේ දිගින් දිගටම මේ ප්‍රශ්නය ඇදී යන විට රජයක් ලෙස ඊට අයාලේ යන්නට ඉඩ දිය නොහැකි බවත් 13 වන සංශෝධනය සමඟ නොයෙකුත් මත ගැටුම් මතවාද තිබුණ ද යම් සංශෝධනයක් කිරිමේ අයිතිය රජයට ඇතැයි ඇමැතිවරයා පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa1306097</link>
    <topic>බස් මඟීන්ට පෙර ගෙවුම් කාඩ් හෙට සිට</topic>
    <author>තාරක වික්‍රමසේකර</author>
    <content>තාරක වික්‍රමසේකරබස් මඟීන් උදෙසා හඳුන්වා දෙනු ලබන පෙර ගෙවුම් කාඩ්පත් ක්‍රමය හෙට (10) සිට හඳුන්වා දෙනු ලැබේ. මෙහි නියාමක ව්‍යාපෘතිය මාර්ග අංක 138 කොට්ටාව - පිටකොටුව හා මත්තෙගොඩ - පිටකොටුව අතර ක්‍රියාත්මක කෙරේ.මෙහිදී මඟියාට ඕනෑම ඩයලොග් ආයතනයකින් රුපියල් 200 ක ආපසු ගෙවන තැන්පතු මුදලක් ගෙවා පෙර ගෙවුම් කාඩ්පතක් ලබාගත හැකි අතර එය තමන් අවශ්‍ය වටිනාකමකට ගිණුම් ගත කර හැකිය.මඟියා විසින් කොන්දොස්තරට කාඩ්පත ඉදිරිපත් කළ විට ටිකට් යන්ත්‍රයට සමාන යන්ත්‍රයක් මඟින් එය ගිණුම් ගත කරනු ලැබේ. එහිදී මඟියාට ලැබෙන ප්‍රවේශ පත්‍රයේ ලබාගත් මුදලට අමතරව ඉතිරිව ඇති මුදල පිළිබඳ විස්තරයක් ද සඳහන් වේ.ශ්‍රී ලංකා මග බැංකුව මඟින් ඩයලොග් ආයතනයට මේ සඳහා අනුමැතිය ලබා දී ඇති අතර මහජන බැංකුව මඟින් ගිණුම් කටයුතු සිදු කෙරේ.මේ කටයුත්තට ආර්ථික සංවර්ධන කටයුතු අමාත්‍ය බැසිල් රාජපක්ෂ, මහ බැංකු අධිපති අජිත් නිවාඩ් කබ්රාල් හා බස්නාහිර පළාත් ප්‍රවාහන අමාත්‍ය උපාලි කොඩිකාර යන මහත්වරුන්ගේ පූර්ණ දායකත්වය ලැබී ඇතැයි මේ සම්බන්ධව කළ විමසීමකදී ලංකා පෞද්ගලික බස් රථ හිමියන්ගේ සංගමයේ සභාපති ගැමුණු විජේරත්න මහතා ‘සිළුමිණ’ ට කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa1306098</link>
    <topic>16 දීත් පාසල අනිවාර්යයි</topic>
    <author/>
    <content>සුභාෂිණි ජයරත්නදරුවන් අනිවාර්යයෙන්ම පාසල් කරා යැවීමේ වයස් සීමාව සංශෝධනය කර ඇති අතර අධ්‍යාපන ආඥා පනතේ අනිවාර්ය අධ්‍යාපන නියෝග යටතේ වයස අවුරුදු 5 – 14 අතර වයසේ ළමයින් අනිවාර්යයෙන්ම පාසල් යැවිය යුතුය යන නියෝගය සංශෝධනය කොට එකී වයස් සීමාව අවුරුදු 5 සිට 16 දක්වා වෙනස් කිරීමට අමාත්‍ය මණ්ඩල අනුමැතිය ලැබුණු බව අධ්‍යාපන අමාත්‍ය බන්දුල ගුණවර්ධන මහතා පවසයි.ඒ අනුව 1 ශ්‍රේණියේ සිට 9 ශ්‍රේණිය දක්වා වූ වයස් සීමාවල දරුවන් අනිවාර්යයෙන්ම පාසල් ගත කළ යුතු වුවත් ඉදිරියේදි 11 ශ්‍රේණිය දක්වා වූ වයස් සීමාවල පසුවන දරුවන් පාසල් ගතකිරීම අනිවාර්යය වෙයි.දැනට 697,552 ක් අවුරුදු 15 – 16 වයසේ මට්ටම නියෝජනය කරති.අනිවාර්යය අධ්‍යාපන වයස් සීමාව දීර්ඝ කිරීමත් සමඟම දරුවන් පාසලට පැමිණීම නිරීක්ෂණය කිරීමේ අනිවාර්යය අධ්‍යාපන කමිටුව වඩ වඩාත් පාසලට සමීප කිරීම, ප්‍රාදේශීය ලේකම් කොට්ඨාස මට්ටමින් පවතින, ළමයින් පාසලට පැමිණීමේ පරීක්‍ෂා කිරීමේ කමිටු සංයුතිය සංශෝධනය කිරීම මෙන්ම කලාප මට්ටමින්, බලය ලත් නිලධාරියෙකු මේ සඳහා පත් කිරීමත් මේ හරහා සිදුවෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa1306099</link>
    <topic>සමෘද්ධි ලාභින් හැමට රජයෙන් දෙන ප්‍රතිලාභ පෙර ගෙවුම් කාඩ්පතකින් දෙනවා</topic>
    <author>නිහාල් පී. අබේසිංහ</author>
    <content>- ඇමැති බැසිල් රාජපක්ෂනිහාල් පී. අබේසිංහමෙරට සමෘද්ධි ලාභින් සියලු දෙනාටම රජයෙන් දෙන සියලු ප්‍රතිලාභ පෙර ගෙවුම් කාඩ් පතක් මඟින් ලබාදීමට ආර්ථික සංවර්ධන අමාත්‍යාංශය කටයුතු යොදා ඇත.ඒ අනුව එම ප්‍රතිලාභ ලක්ෂ 35 ක්වූ සමෘද්ධි ලාභින් සැමට ලැබෙන බවත් ඉන් කොටසක් ප්‍රවාහන වියදම් සඳහා වෙන් කිරීමට කටයුතු කරන බවත් ආර්ථික සංවර්ධන ඇමැති බැසිල් රාජපක්ෂ මහතා පවසයි.ජනතාවට සිය කටයුතු පහසු කිරීම පරිදි සිදුකිරීමට මෙවැනි පෙර ගෙවුම් කාඩ්පත් මගින් විශාල පිටුබලයක් ලැබෙන බවත් ඇමැතිවරයා පැවසීය.බස් මගී ජනතාවට පෙර ගෙවුම් විද්‍යුත් කාඩ්පතක් හඳුන්වා දීම සඳහා කොළඹ පදනම් ආයතනයේ ඇමැති උත්සවයකදි බැසිල් රාජපක්ෂ ඇමැතිවරයා මේ අදහස් පළ කළේය. ලංකා ඉතිහාසයේ හඳුන්වාදෙනු ලබන පෙර ගෙවුම් බස් මගී කාඩ්පත මෙය වන අතර දකුණු ආසියාවේ මෙම කාඩ් පත ප්‍රථම වරට භාවිතා කරන රට වන්නේද ශ්‍රී ලංකාව වීම විශේෂිතය.මෙහිදී අදහස් දැක්වූ අමාත්‍ය බැසිල් රාජපක්ෂ මහතා සඳහන් කළේ මීට පෙර සමෘද්ධි ප්‍රතිලාභින් නැති නම් දිවි නැඟුම ප්‍රතිලාභීන් සඳහා මුද්දර ලබාදීම මඟින් ඔවුන් සමූපකාරයෙන් ලබාදෙන බඩු සඳහා පමණක් සීමා වූ බවත්, එය නැති කිරීමට බැංකු වෙත මුදල් යොමුකළ බවත්ය.කෙසේ වෙතත් එයද ජනතාවට අපහසුතා ඇතිවන කටයුත්තක් වන නිසා ඔවුනටද පෙර ගෙවුම් කාඩ් පතක් ලබාදීමට පියවර ගන්නා බවද අමාත්‍යවරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa13060910</link>
    <topic>එදිරිවීර වීරවර්ධන දිවි දිරි ප්‍රණාම උලෙළ 09 වැනිදා</topic>
    <author>තිලක් පුෂ්පකුමාර සේනානායක</author>
    <content>තිලක් පුෂ්පකුමාර සේනානායකවසර 45 ක දේශපාලන දිවියක් තුළ 20 වසරක මානව හිතවාදී ජනතා මෙහෙවරක් ඉටු කළ ශ්‍රී ලංකා නිදහස් පක්ෂයේ හාරිස්පත්තුව ප්‍රධාන සංවිධායක, හිටපු පාර්ලිමේන්තු මන්ත්‍රී, නියෝජ්‍ය අමාත්‍ය, පළාත් අමාත්‍ය මධ්‍යම පළාත් සභා මන්ත්‍රී එදිරිවීර වීරවර්ධන මහතාට හාරිස්පත්තුව ජනතාවගේ උපහාර පිදෙන ‘දිරි දිවි ප්‍රණාම’ විශේෂ ජනතා උපහාර උලෙළ අද සවස 2.00 ට කටුගස්තොට ශාන්ත අන්තෝනි ශාලාවේදී පැවැත්වේ.මෙම උත්සවය ශ්‍රීලනිප මහලේකම් සෞඛ්‍ය අමාත්‍ය මෛත්‍රීපාල සිරිසේන මහතාගේ ප්‍රධානත්වයෙන් හා හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා ඇතුළු මැති ඇමතිවරුන්ගේ සහභාගිත්වයෙන් පැවැත්වේ.මෙම සුවිශේෂ අවස්ථාවට එදිරිවීර වීරවර්ධන මහතාගේ දේශපාලන ජීවිතයේ සමකාලීනයෝ රැසක් ද එක්වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa13060911</link>
    <topic>හැම ගමකම ශාසනාරක්ෂක මණ්ඩල</topic>
    <author>රමණී සුබසිංහ</author>
    <content>රමණී සුබසිංහමෙරට සියලු බෞද්ධ විහාරස්ථාන – මුල් කරගනිමින් විහාරස්ථ ශාසනාරක්ෂක මණ්ඩල පිහිටුවීමේ ජාතික වැඩ සටහනක් ආරම්භකොට ඇතැයි සමස්ත ලංකා ශාසනාරක්ෂක මණ්ඩලයේ ප්‍රධාන ලේඛකාධිකාරී ගෝනදූවේ ගුණානන්ද හිමියෝ පවසති.බෞද්ධ කටයුතු දෙපාර්තමේන්තුවේ ලියාපදිංචි විහාරස්ථාන 10700ක් කේන්ද්‍ර කර ගනිමින් මේ වැඩසටහන ක්‍රියාත්මක කැරේ. රටපුරා බෞද්ධ ශාසනික ප්‍රබෝධයක් ඇති කොට සදාචාර වර්ධනයක් ඇති කිරීමත්, ගම් මට්ටමින් අපරාධ වළක්වා ගැනීමත් මෙම වැඩ පිළිවෙළේ මූලික අරමුණු බව උන්වහන්සේ පවසති.මේ ජාතික මට්ටමේ සංවිධාන ක්‍රමය නිසා බෞද්ධයින් කේන්ද්‍ර කරගත් විවිධ සංවිධාන බිහිවීම වැළැක්වෙන අතර විහාරස්ථ දායක සභාවේ කාර්ය භාරය තවදුරටත් පුළුල් කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aa13060912</link>
    <topic>තිස්සමහාරාමයේ පොසොන් මහා පෙරහර</topic>
    <author>ඊ.එච්. සෝමපාල කතරගම විශේෂ</author>
    <content>ඊ.එච්. සෝමපාල කතරගම විශේෂතිස්සමහාරාම පොසොන් මහා පුණ්‍ය උත්සවය හා රුහුණු පොසොන් මහා පෙරහර මංගල්‍යය තිස්සමහාරාම සඳගිරිය උභය රාජමහා විහාරාධිපති මාතර කැන්දබඩපත්තුව ඇතුළු හම්බන්තොට දෙපළාතේ ප්‍රධාන සංඝනායක ආචාර්ය දේවාලේගම දම්මසේන නාහිමියන්ගේ අනුශාසනාව පරිදි පැවැත්වීමට කටයුතු සංවිධානය කර ඇත.මැයි මස 28 දින බෝධි පූජා පින්කම් කටයුතුවලින් පොසොන් මහා පූජ්‍ය උත්සවය ආරම්භ විය. මෙදින සිට දිනපතා සවස බෝධි පූජාවන් අටවිසි බෝධි පූජාවන් ද රාත්‍රි ධර්ම දේශනාවන් ද පැවැත්වේ.ජූනි මස 14 දින සිට ජූනි මස 20 දින දක්වා සති පිරිත් දේශනය පැවැත්වේ. ජූනි මස 20 දින දේවදූත පෙරහර හා දොරකඩ අස්න අනුශාසනාව පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=ab1306091</link>
    <topic>අතීතය, අනාගතයට බරක් වන්නට ඉඩ නොතැබූ නායකයා</topic>
    <author/>
    <content>අතීතය විසින් නොසලකා හරිනා ලද බොහෝ දෑ අනාගත පරපුරට බරක් වන්නට ඉඩ නොතැබූ ශ්‍රී ලංකාවේ එකම නායකයා මහින්ද රාජපක්ෂ මැතිතුමායි.මහින්ද රාජපක්ෂ නමැති අපේ කාලයේ විශිෂ්ට දේශපාලනඥයාගේ දේශපාලන දිවියට වසර 43 ක් සපිරෙන මේ අවස්ථාවේ එතුමා සම්බන්ධයෙන් මවිසින් මෙම ලිපිය ආරම්භ කරන්නට පටන් ගත් විට, මගේ මනසට නැගුණ එකම පැනය වූයේ එය කොතැනින් ආරම්භ කළ යුතු ද යන්නයි.වත්මන් ලෝකයේ එක් එක් රටවල නායකයින් සිහිපත් කරන විට මහින්ද රාජපක්ෂ චරිතය යනු මහා වීර කාව්‍යයක් බඳු චරිතයකි.ලෝකයේ බොහෝ රටවල් නිර්මාණය කළ හා ගොඩනැඟු අසහාය ජාතික නායකයින් පිළිබඳව ලෝක දේශපාලනය පිළිබඳව හදාරණ විට අපිට සිහිපත් වේ. ඉන්දියාවේ මහත්මා ගාන්ධි හා ශ්‍රී නේරු තුමන් ලා, වියට්නාමයේ හෝ-චි මින්ග්, චීනයේ සුන් යත් සෙන්, හා මාඕ සේතුං, පාකිස්ථානයේ මොහමඩ් අලි ජින්නා, සිංගප්පූරුවේ ලී ක්වාන් යූ හා මැලේසියාවේ මහතීර් මොහමඩ් වැනි නායකයෝ එම රටවල්වල ජනතාව විසින් වර්තමානයෙහි පවා දේවත්වයෙහි ලා සලකන ජාතික නායකයෝ වෙති.නිදහසට පෙර අපේ රටේ ජාතික නායකයෝ විශාල පිරිසක් නිදහස පතා එක්ව කටයුතු කළ ද, නිදහසින් පසු අවදිය දෙස බලන විට ජාතිය ගොඩනඟන්නට අවශ්‍ය නායකත්වයක් ඉන්පසුව බලයට පැමිණි එකම දේශපාලනික නායකයකුට හෝ ලබා දෙන්නට නොහැකි විය. ඇතැම් නායකයෝ අඩු වැඩි වශයෙන් තම පාලන කාලය තුළ ජනතා හිතසුව පිණිස කුමක් හෝ කාර්යයක් සිදු කළා විනා, අනාගත දැක්මකින් කටයුතු කළෝ නොවෙති.විශේෂයෙන් නිදහසින් පසු ගත වූ වසර 65 කට ආසන්න කාලයේ හරි අඩක්ම අපිට ගත කරන්නට සිදු වූයේ බිහිසුණු ත්‍රස්තවාදී යුද්ධයක් සමඟ වීම මෙහිදී අමතක නොකළ යුතු කරුණකි. ත්‍රස්තවාදය ඉබේ හටගත්තක් නොව එය නිර්මාණය වීමට අවශ්‍ය පසුතලය ක්‍රම ක්‍රමයෙන් වර්ධනය කරනු ලැබූවකි.මේ ලිපිය ලියන්නට ආරම්භ කළ මොහොතේ මගේ මනසට ආ පළමු සංකල්පනාව වූයේ එක්තරා ප්‍රබල කියමනකි. එනම් - “අතීතය විසින් අත්හැර දමන ලද දෑ අනාගතයට බර වැඩියි” යන්නයි. මේ කියමන පිළිබඳව මා සිතන්නේ අපේ රටේ මතු නොව, ලොව බොහෝ නායකයින් විසින් සිදු කරන ලද්දේ අතීතයේ සිට ගොඩ නැඟී ආ ප්‍රශ්න කන්දරාව එසේම තිබිය දී, අලුතින් නිර්මාණය කරන ලද ගැටලු සම්භාරයක් සමඟ එම ප්‍රශ්න කන්දරාවත්, ඊළඟ පරම්පරාවට බාර දී එම දේශපාලන නායකයින් සිය දේශපාලනයෙන් විශ්‍රාම ගැනීමයි.අපේ රට පාලනය කළ ඇතැම් නායකයින් දෙස බලන විට මෙම චරිත ලක්ෂණය පැහැදිලි කර ගත හැකි බවට අටුවා - ටිකා - ටිප්පණි අවශ්‍ය නැත. නමුත් මහින්ද රාජපක්ෂ නමැති දේශපාලනඥයාගේ චරිතය පිළිබඳව අනාගතයේ දිනෙක කියවන විට එතුමා වූකලී අතීතය විසින් අත්හැර දමා තිබු බොහෝ දෑ අනාගතයට බරක් වන්නට ඉඩ නොතැබු එකම ජනනායකයා වශයෙන් ජනතාව විසින් ගෞරව බහුමානයෙන් යුක්තව හඳුන්වනු ලබන බව නොඅනුමානය.මා එසේ පවසන්නේ සාක්ෂාත් සාක්ෂි රැසක් සහිතව ය. හොඳම නිදසුන කොටි ත්‍රස්තවාදය අවසන් කිරීම සඳහා එතුමා පැහැදිලි දැක්මක්, ප්‍රතිපත්තියක් සහිතව ගත් නිවැරැදි තීන්දු තීරණයි. ලෝකයේ මහා බලසම්පන්නම ත්‍රස්තවාදී සංවිධානය ලෙස ඇමෙරිකාව වැනි සංවර්ධිත රටවල් පවා හැඳින්වූ කොටි සංවිධානය සමඟ මුහුණට මුහුණ හැප්පෙන්නට යාම කළු ගලේ ඔළු ගසා ගැනීමක් යැයි බොහෝ දෙනා සිතන්නට ඇත.ජාත්‍යන්තරය විසින් අත පොවනු ඇතැයි ද, මේ නිසා ශ්‍රී ලංකාවට එරෙහි ආර්ථික සම්බාධකවලට හෝ වෙනත් ගැටලුවලට මුහුණ පාන්නට වෙතැයි බොහෝ අය සිතූහ. නමුත් මාවිල්ආරුවෙන් ආරම්භ කළ කොටි ත්‍රස්තවාදය මුලිනුපුටා දැමීමේ මෙහෙයුම එතුමා නන්දිකඩාල් කලපුවෙන් කොටි ත්‍රස්තවාදය අවසන් කරන තෙක් අතරමඟ නවතා දැම්මේ නැත. මේ සඳහා එතුමා දුන් නායකත්වය ශ්‍රී ලංකාවාසී ජනතාව ඉර හඳ පවතින තාක් කල් සිහිපත් කරනු ඇත.කොටි ත්‍රස්තවාදය ආරම්භ වූ සමයේ පටන් එවකට පැවැති රජයන් මහජනතාවගේ ප්‍රශ්න යට ගැසීම සඳහා හිඟන්නාගේ තුවාලයක් බවට පත් කර ගත්තේ කොටි ත්‍රස්තවාදයයි. මහජනතාව මර්දනයටත් එයම යොදා ගත්තේය. අවශ්‍ය නම් මහින්ද රාජපක්ෂ මැතිතුමාටත් එයම කරන්නට හැකියාව තිබිණි.රටේ සෑම අස්සක් මුල්ලක් නෑර ම බෝම්බ පුපුරන විට, ඊට මහත් ප්‍රසිද්ධියක් ලබා දෙමින්, තමන් නායකත්වය ලබාදෙන වසර කිහිපය සුවසේ සිට විශ්‍රාම යා‍මේ හැකියාව එතුමාට තිබිණි. නමුත් මහින්ද රාජපක්ෂ ජනාධිපතිතුමා තෝරා ගත්තේ වඩා ම පහසු මාර්ගය වෙනුවට වඩා දුෂ්කරම මාර්ගයයි. ඒ දුෂ්කරම මාර්ගයේ ගමන් කිරීමට එතුමා ගත් වෙහෙසකර ක්‍රියාමාර්ගයේ ප්‍රතිඵලය වශයෙන් මේ රටේ වසර 30 ක් තිස්සේ පැවැති යුද්ධය අවසන් වූවා පමණක් නොව, ජනතාවට සැබෑ නිදහසේ අරුත එතුමා ප්‍රායෝගිකව කියා දුන්නේය.නිදහස නම් කෑමෙන් බීමෙන්, බතින් බුලතින්, ඇඳීමෙන් පැලඳීමෙන් සුසංවිදිත වූ සමාජයක් ගොඩනැඟීම ය යන මහගමසේකරයන්ගේ කවියක එන අර්ථය ගත් විට රටේ යහ පැවැත්ම උදෙසා සපිරි සමාජයක අවශ්‍යතාව මහින්ද රාජපක්ෂ ජනාධිපතිතුමා දිටිය.මා මේ ලිපිය ආරම්භ කළ මොහොතේ මගේ සිතට නැඟුණු අර කී ප්‍රකාශය මා දකින්නේ අතීතය විසින් නොසලකා හැර, ගොඩගසා තිබුණු ප්‍රශ්න කන්දරාව කිසිසේත්ම අනාගතයට දායාද කරන්නට එතුමා තුළ තිබූ අකැමැත්තයි. එය ශ්‍රේෂ්ඨ නායකයකු සතු දුර්ලභ ගුණයක් ලෙස දකිමි.මෑතක දී එක්තරා මහාචාර්යවරයෙක් විසින් රජයේම සඟරාවකට ලියන ලද ලිපියක මහින්ද රාජපක්ෂ ජනාධිපතිතුමා පිළිබඳව ලියා තිබු වැකියක් මට මේ මොහොතේ සිහිපත් වේ. එහි සඳහන් කර තිබුණේ මහින්ද රාජපක්ෂ ජනාධිපතිතුමාට සම කළ හැකි මේ රටේ එකම නායකයා හිටපු ජනාධිපති ජේ. ආර්. ජයවර්ධන මහතා බවයි. නමුත් ඒ තර්කය සමඟ මම කිසිසේත්ම එකඟ නොවෙමි.ජේ. ආර්. ජයවර්ධන මහතා ශූර දේශපාලකයෙක් විය හැකිය. එහෙත් ඒ මහතා මහින්ද රාජපක්ෂ ජනාධිපතිතුමාට සමාන යැයි මම කිසිසේත්ම නොසිතමි. වර්තමානයේ ජේ. ආර්. චරිතාපදානය සිහිපත් කරන විට, 1977 න් එපිට මෙරට නොතිබූ ගැටලු රැසක නිර්මාතෘවරයා වන්නේ ජේ. ආර්. ජයවර්ධන මහතා බව කවුරුන් වුවද පිළිගන්නා කරුණකි.මේ රට ආර්ථික, සමාජයීය, සංස්කෘතික හා දේශපාලනික වශයෙන් මහා පඹ ගාලක පටලවන ලද්දේ ජේ. ආර්. ජයවර්ධන මහතා විසිනි. ඒ පඹ ගාලෙන් ගොඩ එන්නට බැරිව අදටත් රටේ විවිධ අංශවල ඇති වී තිබෙන අවුල ජේ. ආර්. ජයවර්ධන නම් දේශපාලනඥයාට නොතිබු අනාගත සමපේක්ෂණය පිළිබඳ දැනුම පිළිබඳ හොඳම නිදසුනයි.අනෙක් කරුණ නම් ජේ. ආර්. ජයවර්ධන මහතා නායකත්වයට පැමිණ පළමු වසර 6 යන්නටත් ප්‍රථම ඒ මහතා ජනතාව අතර මහත් අපකීර්තියට, ජනතා අප්‍රසාදයට ලක් වූ සැටි කවුරුත් දන්නා කරුණකි. ඊනියා ජනමත විචාරණය නමැති ලාම්පු - කළගෙඩි සෙල්ලම ඒ මහතා නිර්මාණය කළේ තමන් ජනතා අප්‍රසාදයට ලක් වී ඇති බව හොඳින්ම දැන සිටි නිසාය.77 පැවැති මහ මැතිවරණයෙන් පසුව සති දෙකක් පොලීසියට නිවාඩු දී ශ්‍රී ලංකා නිදහස් පාක්ෂිකයින් මරා දැමීමට, ඔවුන්ට හිංසා කිරීමට, පහර දීමට හා දේපළ ගිනි තැබීමට මෙන්ම ශ්‍රී ලංකා නිදහස් පක්ෂයේ සාමාජිකයින්ගේ මවුවරු හා දියණියන්ට අඩන්තේට්ටම් කිරීමට ඉඩ සැලැස්වූ ආකාරය කූප්‍රකටය. මහාචාර්ය එදිරිවීර සරච්චන්ද්‍රයන් වැනි උගතුන්ට කාණුවේ පෙරළාගෙන පහර දීමට හා පන්සල් වටා කම්බි වැටවල් ගසා, විනිශ්චයකරුවන්ට “හූ” කියු ජේ. ආර්. ජයවර්ධන චරිතය, මහින්ද රාජපක්ෂ නමැති ජනහිතකාමී ජනනායකයාගේ චරිතයට කෙසේ නම් සම කළ හැකි දැයි මම නොදනිමි.1995 පැවැති ජනාධිපතිවරණයෙන් අනතුරුව පැවැති එකම මැතිවරණයක දී විරුද්ධ පාක්ෂියකුගේ නිවෙසකට ගල් කැටයකින් හෝ වැනි පහරදීමක් හෝ සිදු නොවූයේ මහින්ද රාජපක්ෂ ජනාධිපතිවරයා සිය දේශපාලන ක්‍රමය තුළ ලබා දී තිබු යහපත් පූර්වාදර්ශ නිසාය. පශ්චාත් මැතිවරණ ප්‍රචණ්ඩ ක්‍රියා යන්නට නැවතීමේ තිත තැබුවේ මහින්ද රාජපක්ෂ මැතිතුමායි. එක්සත් ජාතික පක්ෂයේ මන්ත්‍රීන් 45 කට වැඩි ප්‍රමාණයක් වත්මන් රජය ශක්තිමත් කිරීම සඳහා එක්සත් ජාතික පක්ෂය අතහැර පැමිණියේ එම ගුණෝපේත බව නිසාය.ජේ. ආර්. ජයවර්ධන මහතා අද ජීවත්ව සිටියානම්, මහින්ද රාජපක්ෂ ශෛලිය ගැන ඔහු නැවත අධ්‍යනය කරනවා ඇත.මහින්ද රාජපක්ෂ යනු අතීතයේ පාඩම් මත ප්‍රායෝගිකව පිහිටා කටයුතු කරන මහ පොළොවේ පය ගසා ගත් දේශපාලනඥයෙකි. එතුමා වඩාත් සාර්ථක වන්නට හේතුව එතුමා සතුව තිබු මේ සමාජ ප්‍රජාතන්ත්‍රවාදී ගුණයයි. මෑතක දී තංගල්ල මූලික රෝහලේ නව වාට්ටු සංකීර්ණය විවෘත කිරීමට පැවැති උත්සවයකට මම ද සහභාගි වුයෙමි.එතුමා පැමිණෙන තෙක් මහත් පිරිසක් රැස්ව සිටියහ. ජනාධිපතිතුමා එනතෙක් නොඉවසිල්ලෙන් රැඳී එතැන සිටි ඇතැම් වියපත් මවුවරුන්ගේ මුහුණ දකින විට මට මතක් වූයේ උම්මග්ග ජාතකයේ මහෞෂධ කුමරු එනතෙක් මග බලා සිටින මව සම්බන්ධයෙන් එම ජාතක කථාකරු ලියා තිබූ වගන්තියයි.“මෑණියන් දෑ තොමෝ තම පුතණුවන් දැන් එත්දෝ, නේත්දෝහෝයි මග බල බලා හුන්හ” යන වැකිය මට සිහිපත් වූයේ එම මවුවරුන්ගේ මුහුණු මත වතල අපේක්ෂා කන්දරාව දුටු නිසාය. එක් අවස්ථාවක එක මවක් අසල සිටි ආරක්ෂක නිලධාරියකුට බැණ වැදුණේ “අපේ ජනාධිපතිතුමා බලන්නට අපිට අයිතියක් නැද්ද” යනුවෙනි.“අපේ ජනාධිපතිතුමා” යැයි මහජනතාවට කට පුරා කිව හැකි එකම ජනාධිපතිවරයා මහින්ද රාජපක්ෂ මැතිතුමායි, ඒ තරමට ඒ මහතා ජනතාවට ආකර්ෂණය වූවා මෙන්ම ජනතාව ද එතුමාට ආකර්ෂණය විය. එම බැඳීම මම දකින්නේ සසර පුරා පවතින ආත්ම ගත බැඳීමක් වශයෙනි.එතුමාගේ මුහුණ මත පැතිරෙන ආකර්ෂණීය සිනහව, ව්‍යාජ වූ හෝ එම අවස්ථාව සඳහා මවා ගත් එකක් නොව, හදවතේ ගැඹුරු පත්ලෙන්ම මතුවන ළෙන්ගතුකම හා බැඳුණු සිනහවකි. ඒ බව ජනතාව දනී. ඒ නිසාම එතුමා කවදත් ජනතාවගේ සදාදරණීය දේශපාලනඥයාය.රාජ්‍ය පරිපාලනයේ දී එතුමා සතු වූ උදාර ගතිගුණය වූයේ මුදල් යනු සියල්ල නොවන බවයි. මුදල් ලැබෙනවා නම් රටේ ඕනැම දෙයක් විකුණා දමා ඒ ලැබෙන මුදලින් රජය පවත්වාගෙන යාම එතුමාගේ අපේක්ෂාව නොවීය. රටට ලැබෙන මුදලට වඩා ඉන් වන හානිය විශාල නම් ඒ දෙය බැහැර කිරීමට මහින්ද රාජපක්ෂ ජනාධිපතිතුමා සෑම විටම කටයුතු කෙළේය. දුම්වැටි හා මද්‍යසාර පාලනය සඳහා නීතිරීති ක්‍රියාත්මක කිරීම මෙන්ම පසුගිය වසර කිහිපය තුළ කිසිදු රාජ්‍ය දේපළක් කුණු කොල්ලයට පෞද්ගලික අංශයට අලෙවි කිරීමට පියවර නොගැනීම හා එසේ විකුණා දමා තිබූ ඇතැම් රාජ්‍ය දේපළ රජය යටතට පවරා ගැනීම ද මෙහිදී සිහිපත් කළ යුතුය.එක්සත් ජාතික පක්ෂයේ රනිල් වික්‍රමසිංහ මහතාගේ වසර දෙකහමාරේ ආණ්ඩුව පැවැති සමයේ රාජ්‍ය අංශය හකුළුවා දැමීමට එම රජය කටයුතු කළ ආකාරය රටේ සෑම කෙනෙක් ම හොඳින් දනිති. අඩුම තරමින් රෝහලකට කම්කරුවෙක්වත් බඳවා නොගත් ඒ යුගයේ රාජ්‍ය අංශයේ සේවකයින් පිරිස ලක්ෂ 06 දක්වා අඩු කිරීමට පියවර ගෙන තිබිණි. නමුත් අන්තර්ජාතික මූල්‍ය අරමුදල වැනි ආයතන බලපෑම් කරද්දීත් මහින්ද රාජපක්ෂ ජනාධිපතිතුමා රාජ්‍ය අංශය ශක්තිමත් කිරීම සඳහා උපරීම දායකත්වය ලබා දුන්නේය. මේ නිසා රාජ්‍ය අංශයේ සේවක පිරිස ලක්ෂ 16 දක්වා ඉහළ දැමීමට පියවර ගනු ලැබීය.මහින්ද රාජපක්ෂ ජනාධිපතිතුමා දේශපාලනඥයෙක් වශයෙන් වසර 43 ක් තිස්සේ පැමිණි ගමන සැබැවින්ම ඓතිහාසිකය. එය කාලයේ අවශ්‍යතාවකි. සොබා දහම විසින් වරින්වර ජාතියේ මෙන්ම රටේ පැවැත්ම හා ආරක්ෂාව සඳහා නායකයෝ නිර්මාණය කරති. මේ යුගය මහින්ද යුගයයි. මහින්ද යුගය සොබා දහම විසින් රටේ අවශ්‍යතාව හා ජාතික අවශ්‍යතාව සඳහා නිර්මිත ප්‍රපංචයකි.නුවරකලාවියේ මෙන්ම තමන්කඩුවේ ගැමියෝ ඇතැම් විට යම් යම් කාරණා සම්බන්ධයෙන් කරන ප්‍රකාශ මම බොහෝ විට ශ්‍රවණය කරමි. කිසියම් කාරණයක තිරසාර බව පිළිබඳව ඔවුන් කියන්නේ ඒක “ගලේ කෙටු අකුරක් වගේ අපිට විශ්වාසයි” යන වගන්තිය යෙදීමෙනි.මහින්ද රාජපක්ෂ ජනාධිපතිතුමා යනු ගලේ කෙටු අකුරක් සේ ස්ථිර, විශ්වසනීය නායකත්වයක් සහ දැක්මක් සහිත දේශපාලනඥයෙකි. “නගුල අල්ලා ආපසු බලන්නා දෙවියන් නොදකී” යන කියමන අනුව, එතුමා ඉදිරියට තැබු පියවර ඉදිරියට ම තබනවා විනා මොන හේතුවක් නිසා හෝ එය ආපසු තබන්නේ නැත. හේතුව තිරසාර දැක්මක් හා ස්ථිර ප්‍රතිපත්තියක් මත කටයුතු කිරීමේ උත්තුංග හැඟීම එතුමාට තිබෙන බැවින් හා යථාර්ථය දැකීමට එතුමා සතුව තිබූ ප්‍රායෝගික බුද්ධිය නිසාය.සිය දේශපාලන දිවියේ තුන් සාලිස් වසරක් සම්පූර්ණ කරන මහින්ද රාජපක්ෂ ජනධිපතිතුමාට දීර්ඝායුෂ, නිදුක් නිරෝගී සුව ප්‍රාර්ථනා කරමි.ශ්‍රීලනිප මහලේකම්, සෞඛ්‍ය අමාත්‍යමෛත්‍රීපාල සිරිසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=ab1306092</link>
    <topic>රටේ විනය ආරක්ෂා නොවුණොත් ලොකු ප්‍රශ්න ඇතිවෙනවා</topic>
    <author>චන්දන බණ්ඩාර</author>
    <content>ගෝඨාභය කියයිඑක්සත් ජනතා නිදහස් සන්ධානයේ පක්ෂ නායකයන්ගේ විශේෂ රැස්වීමක් පසුගිය අඟහරුවාදා රාත්‍රියේ මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්විණි. මේ පක්ෂ නායක රැස්වීමට නිමල් සිරිපාල ද සිල්වා, සුසිල් ප්‍රේමජයන්ත, අනුර ප්‍රියදර්ශන යාපා, විමල් වීරවංශ, චම්පික රණවක, ඩග්ලස් දේවානන්ද යන අමාත්‍යවරුන් ඇතුළු පක්ෂ නායකයෝ රැසක් සහභාගි වූහ.මෙහිදී ප්‍රධානතම අවධානය යොමු වූයේ 13 වැනි ආණ්ඩුක්‍රම ව්‍යවස්ථා සංශෝධනය හා පළාත් සභා ක්‍රමය පිළිබඳවය.”සැප්තැම්බරයේදී උතුරු පළාත් සභා මැතිවරණය පැවැත්වීමට නියමිතයි. එහිදී රාජ්‍ය පාලනයට බාධා වන ව්‍යවස්ථා හා වගන්ති පිළිබඳව අවධානය යොමු කිරීමට සිදුවෙනවා. එහෙම නැතිව රටකට ඉදිරියට යන්න අමාරුයි. විශේෂයෙන් පළාත් සභා දෙකක් හෝ කිහිපයක් එකට ඒකාබද්ධ වීමට තිබෙන ඉඩකඩ නිසා ඇති ප්‍රශ්නය හා පාර්ලිමේන්තුවට ගෙන එනු ලබන සමගාමී ලයිස්තුවට අදාළ විෂයක් පිළිබඳ යම් පනත් කෙටුම්පතක් සම්මත කර ගැනීමේදී සියලු පළාත් සභාවන්හි අනුමැතිය ලබා ගත යුතු වීම වැනි කාරණා උදාහරණ ලෙස දක්වන්න පුළුවන්.”ජනාධිපතිතුමන් රැස්වීමේ කටයුතු ආරම්භ කරමින් පවසා සිටියේය.එසේම, මේ පිළිබඳව පැහැදිලි කරන ලෙස ජනාධිපතිතුමන් ජී.එල්.පීරිස් අමාත්‍යවරයාගෙන් ඉල්ලා සිටියේය.”පළාත් සභා සතු ඉඩම් හා පොලිස් බලතල සම්බන්ධව ගනු ලබන තීරණය කුමක්ද?” ජාතික නිදහස් පෙරමුණේ නායක විමල් වීරවංශ ඇමැතිවරයා ජී.ඇල්.පීරිස් ඇමැතිවරයාගේ පැහැදිලි කිරීමෙන් අනතුරුව විමසා සිටියේය.”17 වැනි සහ 18 වැනි ආණ්ඩුක්‍රම ව්‍යවස්ථා සංශෝධන මඟින් පොලිස් බලතල අවලංගු වී තිබෙනවා. දැනට ඒ පොලිස් බලතල භාවිතාවේ නැහැ.” ඊට පිළිතුරු වශයෙන් ජී.ඇල්.පීරිස් අමාත්‍යවරයා පවසා සිටියේය.”වෙනත් කරුණක් අරමුණු කරගෙන ගෙන එන ලද ආණ්ඩුක්‍රම ව්‍යවස්ථා සංශෝධනයක් මඟින් වෙනත් පැත්තක තියෙන කාරණයක් සංශෝධන වූවා කියලා කිව්වාට අපට එය තාක්ෂණික වශයෙන් පිළිගැනීමට අමාරුයි. ඒක විවාදාත්මකයි. විමල් වීරවංශ ඇමැතිවරයා එහිදී පෙන්වාදුන්නේය.“17 වැනි සහ 18 වැනි ආණ්ඩුක්‍රම ව්‍යවස්ථා සංශෝධනය මඟින් ජාතික ‍ෙපාලිස් කොමිසමේ ස්වාභාවයේ වෙනසක් සිදුවුණාට පළාත් පොලිස් කොමිෂන් සභා ගැන කිසිදු සඳහනක් නැහැ. ඒවායේ කිසිදු සංශෝධනයක් වෙලා නැහැ.” චම්පික රණවක අමාත්‍යවරයා ද මෙහිදී අවධාරණය කළේය.”ඒ ගැන යම් යම් මත කිහිපයක් තිබෙන නිසා මේ පිළිබඳව ශ්‍රේෂ්ඨාධිකරණයෙන් විමසා තීරණයක් ගත යුතුයි. ශ්‍රේෂ්ඨාධිකරණයෙන් දෙනු ලබන අර්ථනිරූපණය අනුව තමයි අවශ්‍ය පියවර ගන්නේ” ජනාධිපතිතුමන් එහිදී මතුවූ සියලු අදහස්වලට සාවධානව ඇහුම්කන් දෙමින් සිට එසේ සඳහන් කළේය.”මේ කාලයේ දී මේවා වෙනස් කළොත් දෙමළ ජනතාවට ආණ්ඩුව කෙරෙහි යම් සැකයක් ඇති වන්ඩ පුළුවන්. නේද?” එහිදී ඩග්ලස් දේවානන්ද ඇමැතිවරයා ජනපතිතුමන්ගෙන් ප්‍රශ්න කර සිටියේය.”මට දෙමළ ජනතාව ගැන කිසිම සැකයක් නැහැ. ඒ වගේම දෙමළ ජනතාවටත් මා ගැන කිසිම සැකයක් නැහැ. සැකයක් තිබෙන්නේ දෙමළ ජාතික සන්ධානයටයි. ඒ ගොල්ලන්ට සැකයක් නැත්නම් ඒගොල්ලො ඉන්න ඕනෙ මාත් එක්කනේ.”ඔය ඉහත කියූ බලතල සංශෝධනය කළ යුතු යැයි කියන තරමට ඒවාට බිය වී තිබෙනවා. ඒවාට ඒ තරම් බිය විය යුතු නැහැ.” වාසුදේව නානායක්කාර ඇමැතිවරයා ද සංවාදයට එක්වෙමින් එවැනි අදහසක් එක් කළ අතර ඔහු මේ රැස්වීම නිම වීමට පෙර පිටව ගොස් තිබුණේ තමාට වෛද්‍ය ප්‍රතිකාර ලබා ගැනීමට තිබෙන බව පවසමිනි.”දෙමළ ජාතික සන්ධානය ආවත් නැතත් පාර්ලිමේන්තු තේරීම් කාරක සභාව කැඳවිය යුතුයි. එහි කටයුතු ඉදිරියට ගෙන යා යුතුයි” ජනාධිපතිතුමන් එහිදී අවධාරණය කළ අනෙක් කාරණය විය.ජාතික නිදහස් පෙරමුණේ දේශපාලන මණ්ඩලය පසුගිය බදාදා බත්තරමුල්ලේ පිහිටි එහි ප්‍රධාන කාර්යාලයේදී පක්ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ගේ සහ ප්‍රධාන ලේකම් ප්‍රියන්ජිත් විතාරණ ගේ ප්‍රධානත්වයෙන් රැස්විය.එහිදී මූලික වශයෙන් සාකච්ඡාවට භාජනය වූයේ 13 වැනි ව්‍යවස්ථා සංශෝධනය පිළිබඳව පක්ෂ නායක රැස්වීමේදී ගනු ලැබූ තීරණ හා පක්ෂයේ ඉදිරි ක්‍රියාමාර්ග පිළිබඳවය.”අපි මෙවර මැයි දිනය යොදා ගත්තේ වෙන කිසිවකට නොවෙයි. උතුරේ ඡන්දය දැනට පවතින 13 වැනි ආණ්ඩුත්‍රම ව්‍යවස්ථා සංශෝධනය යටතේ පවත්වනු ලැබුවහොත් ඉන් ‘නව දෙමළ ඊළාම් මෙහෙයුම’ සඳහා පාර කැපෙන අන්දම පෙන්වා දීමටයි. එතැනින් නොනැවතී අපි පත්‍රිකා දසලක්ෂයකට වැඩියෙන් රටපුරා බෙදා හැරියේ මේ පිළිබඳව ජනතාව දැනුම්වත් කරන්න.”නව දෙමළ ඊළාම් මෙහෙයුම සහ උතුරේ ඡන්දය” යන මැයෙන් සම්මන්ත්‍රණ මාලාවක් රට පුරා පවත්වනු ලබන්නෙත් ජනතාව මේ සම්බන්ධයෙන් දැනුම්වත් කරන්න.”ඒ විතරක් නෙවෙයි ලක්ෂ සංඛ්‍යාත ජනතාවගේ අස්සන් සහිත මහජන පෙත්සමක් ජනාධිපතිතුමන්ට භාර දීමේ ජාතික වැඩසටහනක් ක්‍රියාත්මක කළේත් ‘ඉඩම් පොලිස් සහිතව උතුරේ ඡන්ද එපා!’ කියන ඉල්ලීම ජනාධිපතිතුමන්ට ඉදිරිපත් කිරීමටයි.ඒ සිදු කරන ලද කාර්යයන්ගේ ප්‍රතිඵලයක් විදිහට අද වන විට යම් කොළ එළියක් දැල්වී තිබෙනවා, 13 සංශෝධනය කරනවා කියලා” විමල් වීරවංශ ඇමැතිවරයා රැස්වීම ආරම්භ කරමින් පෙන්වා දුන්නේය.“පසුගිය (04) දා රාත්‍රියේ පැවැති එජනිස පක්ෂ නායක රැස්වීමේදී ඉතාම වැදගත් ප්‍රතිඵලයක් ලැබී තිබෙනවා. ඒ තමයි ‘13 වැනි ආණ්ඩුක්‍රම ව්‍යවස්ථා සංශෝධනය නමැති ආණ්ඩුක්‍රම ව්‍යවස්ථාව 13 වැනි වරට සංශෝධනය කිරීමට ගෙන එන ලද පනත සංශෝධනය කිරීමට ප්‍රථම වරට මෙරට පාලකයකු සූදානම් වීම. ‘13 සංශෝධනය කරනවා’ කියලා කියන්නත් මේ රටේ මෑත කාලීන පාලකයන් බියෙන් හිටියේ.” හිටපු සංස්කෘතික අමාත්‍ය පියසිරි විජේනායක කියා සිටියේය.“ඉන්දු ලංකා ගිවිසුම මඟින් තමයි 13 වැනි ආණ්ඩුක්‍රම ව්‍යවස්ථා සංශෝධනය බිහි වුණේ. ඒ 13 වැනි ආණ්ඩුක්‍රම ව්‍යවස්ථා සංශෝධනයට අනුව තමයි පළාත් සභා උපන්නේ. එහෙම ආ පළාත් සභා ක්‍රමයේ ‘බලතල සංශෝධනය කරනවා’ කියන වචනය කියන්නවත් ඇතැම් පාලකයෝ බිය වුණා.” ප්‍රියන්ජිත් විතාරණ පෙන්වා දුන්නේය.“පළමුකොටම ජනාධිපති තුමා එක්සත් ජනතා නිදහස් සන්ධාන පක්ෂ නායක රැස්වීමේදී උතුරු පළාත් සභා මැතිවරණය පැවැත්වීමට පෙර 13 වැනි සංශෝධනයේ තිබෙන මෙරට ඒකීයභාවයට අහිතකර ඇතැම් වගන්ති සංශෝධනය කරන බව පැවසුවා. අපි විශ්වාස කරන්නේ එය ඉතා වැදගත් ඉදිරි ජයග්‍රහණයක් බවයි.උතුරේ ඡන්දය පැවැත්වීමට පෙර 13 වැනි ආණ්ඩුක්‍රම ව්‍යවස්ථා සංශෝධනයෙහි අන්තර්ගතව ඇති බෙදුම්වාදී බලතල ඉවත් කළ යුතු බවට වන ඉල්ලීමක් රැගත් පෙත්සමක් සඳහා ජනතා අස්සන් ලබා ගැනීමේ ජාතික වැඩසටහනක් ජාතික නිදහස් පෙරමුණ විසින් අරඹන ලද්දේ පසුගිය සඳුදා ය.එසේම මේ පෙත්සමට මධ්‍යම පළාත් සභා මන්ත්‍රීවරු වන අනුර ප්‍රනාන්දු (එජනිස), ලක්ෂ්මන් විජේසිරි (එජාප), පොල්ගහවෙල ප්‍රාදේශීය සභාවේ සභාපති ලිවේරා ගුණතිලක, අනුරාධපුර නගරාධිපති එච්. ජි. සෝමදාස හා මාතලේ ප්‍රාදේශීය සභාවේ සභාපති නිමල් ජයවර්ධන ද අස්සන් තැබූහ.දොස්තර ජයලත් ජයවර්ධන මන්ත්‍රීවරයාගේ අභාවය වෙනුවෙන් ශෝකය පළකිරීමට ඔහුගේ නිවෙසට ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ගිය අවස්ථාවේ විපක්ෂයේ ප්‍රධාන සංවිධායක මන්ත්‍රී ජෝන් අමරතුංග සහ හිටපු මන්ත්‍රී වජිර අබේවර්ධන යන අයද එහි සිටියහ. ජයලත් ජයවර්ධන ගැන මෙන්ම දේශපාලන තත්ත්වය ගැන ද තිදෙනා කතාබහක යෙදුණේ නිවසේ කෙළවරක තිබූ අසුන්වල වාඩිවෙමිනි.”ජයලත් වෛද්‍යවරයෙක් වුණාට එයා එයාගේ ලෙඩ ගැන පරිස්සම් වුණේ් නෑ. හිතවතුන්ගේ අසනීප ගැන ඊට වැඩිය සොයා බලා වැඩ කළා” වජිර අබේවර්ධන කීවේය.”ඒ එයාගෙ හැටි. කවුරු හරි හිතවතෙක් අසනීප වෙලා කියලා දැනගත්තම පක්ෂයක් බලන්නෙ නැතිව හැකි දෙයක් කළා” කීවේ ජෝන් අමරතුංග ය.”අසනීප වෙලා ඉස්පිරිතාලෙ ඉන්න වෙලාවෙ ජනාධිපතිතුමන් බලන්න ගියා. ජනාධිපතිතුමා කීවෙත් අසනීපය ගැන සැලකිලිමත් වෙන්න කියලයි” හෙට්ටිගේ කියද්දී වජිර අබේවර්ධන කීවේ “ජනාධිපතිතුමා ඇවිත් සොයා බලා ගියපු එක ගැන ජයලත් හිටියේ හරි සතුටින්” කියාය.”පාර්ලිමේන්තුවෙදි ජයලත් මන්ත්‍රීතුමා මාවත් හමුවෙලා හුඟක් දේ කතා කළා. ජනාධිපතිතුමාගේ චරිත ලක්ෂණ ගැන, දේශපාලන ගමන ගැන වගේම එයින් සමහර දේශපාලනඥයන්ට බොහෝ දේ ඉගෙනගන්න පුළුවන් වුණත් එවැන්නක් පේන්නෙ නැති බව නිතරම වගේ කිව්ව” හෙට්ටිගේ කියද්දී වජිර අබේවර්ධන කීවේ “ඔව් ඉතින්! ජයලත් ජයවර්ධන කියන්නෙ දීර්ඝ කාලීන දේශපාලන අත්දැකීම් තියෙන කෙනෙක් නේ” කියායි. ආගමන හා විගමන දෙපාර්තමේන්තුවට අදාළව රාජ්‍ය ගිණුම් කාරක සභාවට ආරක්ෂක හා නාගරික සංවර්ධන අමාත්‍යාංශයේ ගෝඨාභය රාජපක්ෂ ලේකම්තුමා ගිය අඟහරුවාදා පාර්ලිමේන්තුවට පැමිණියේය. ඉන්පසුව ඔහු පාර්ලිමේන්තුවේ ජනාධිපති කාර්යාලයේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ගේ කාමරයට ගියේ සුපුරුදු පරිදි සුහද කතාබහකටය.”ඔබතුමා ගැන හුඟක් දෙනෙක් ප්‍රශංසාවෙන් කතාකරනවා. ඒ අය කියන්නෙ කොළඹ නාගරික සංවර්ධනය අදහගන්නත් බැහැ කියලයි” හෙට්ටිගේ කීවේය.”ප්‍රශංසා බලාගෙන වැඩ කරන්නෙ නෑ. අපට පැවරුණ දේ අපි හරියට කරන්න ඕනෑ. මං විතරක් නෙවෙයි තව හොඳ නිලධාරීන් ඉන්නවා. ඔවුන්ට හොඳ නායකත්වයක් දෙනව නම් රට ඉක්මනින් දියුණු කරන්න පුළුවන්. දේශපාලනයක් නිලධාරීන්ට වැඩක් නෑ. මං හමුදාවේ ඉන්න කාලේ එජාප ආණ්ඩු එක්කත් වැඩ කළා. මං දේශපාලනය ගාවාගත්තෙ නෑ. ඒ නිසා මට ජේ.ආර්. ජනාධිපතිතුමත් පේ‍්‍රමදාස ජනාධිපතිතුමත් ප්‍රශංසා කර තියෙනවා” ගෝඨාභය රාජපක්ෂ කීවේ අතීත තොරතුරු බොහොමයක් සිහිපත් කරමිනි.මේ කතාබහ අතරට ප්‍රියංකර ජයරත්න, ජගත් පුෂ්පකුමාර යන අමාත්‍යවරුන් පැමිණියේ “අපේ ආරක්ෂක ලේකම් තුමා දැකීමත් සතුටක්” කියමිනි.”ජනාධිපතිතුමාගේ දැක්ම ජයග්‍රහණය කරවීම අපේ වගකීමක්. සමහර තැන්වල තියෙන අඩුපාඩු ඒකට ලොකු බාධාවක්” පි‍්‍රයංකර ජයරත්න ඇමැතිවරයා කීය.”අඩුපාඩු හදාගෙන අපි ඉදිරියට යන්න ඕනෑ. රටට ආදරය නැති පිරිසකුත් ඉන්නවා. දැන් බලන්න විකල්ප බලශක්ති ක්‍රම තියෙනවා. ඒ වුණාට ඒ ගැන උනන්දුවක් නෑනේ. සූර්යශක්තිය පාවිච්චි කරලා විදුලිය සපයාගන්න පුළුවන්. පාර්ලිමේන්තුව අවට වීදි ලාම්පු මං දාල තියෙන්නෙ සූර්ය ශක්තියෙන් වැඩකරන්න. ඒක සාර්ථකයි” ලේකම්වරයා කිවේය.”ලේකම්තුමා! ඕනම ආණ්ඩුවක ඉන්නව නේ රට ගැන හිතන්නෙ නැති නිලධාරීන් පිරිසක්. ඒ අය තමන්ට පාඩු වෙන අලුත් අදහස් යෝජනා ක්‍රියාත්මක වෙන්න දෙන්නෙ නෑ. ඒක එදා සිට තියෙන දෙයක්. ඕකට උත්තර දෙන්නත් පුළුවන් අපේ ජනාධිපතිතුමාට විතරයි” ජගත් පුෂ්පකුමාර ඇමැතිවරයා කීය.”ඒ විතරක් නෙවෙයි. සමහර දේශපාලනඥයන්, නිලධාරීන් කරන වැඩ නිසා චෝදනා එල්ලවන්නෙ ආණ්ඩුවටයි. ඒ අය බලන්නෙ තමන් ගැන විතරයි. ඒ වෙනුවෙන් ජනාධිපතිතුමාගෙ වගේම පවුලේ අයගෙ නම් පාවිච්චි කරනවා. ජනාධිපතිතුමා ගොඩනඟාගෙන තිබෙන කීර්තියට, ජනතා විශ්වාසයට හානිකරන්න කාටවත් ඉඩදෙන්න හොඳ නෑ. සමහරු කිසිම විනයක් නැතිව හැසිරෙනවා” හෙට්ටිගේ කියද්දී ආරක්ෂක ලේකම්වරයා කීවේ”ඒක නම් ඇත්ත. රටේ විනය ආරක්ෂා කරගන්න ඕන. එහෙම නොවුණොත් ලොකු ප්‍රශ්න ඇති වෙනවා” කියාය.05 වැනිදා ජනමාධ්‍ය ආචාරධර්ම සංග්‍රහය පාර්ලිමේන්තුවට ඉදිරිපත් කෙරිණි. ඒ සම්බන්ධ විවාදය පැවැත්වෙද්දී නාමල් රාජපක්ෂ මන්ත්‍රීවරයා මැති – ඇමැති පිරිසක් සමඟ පැමිණියේ පාර්ලිමේන්තුවේ ජනාධිපති කාර්යාලයටය.අනුර ප්‍රියදර්ශන යාපා, ඩිලාන් පෙරේරා, ලක්ෂ්මන් සෙනෙවිරත්න, ජොන්ස්ටන් ප්‍රනාන්දු, ලොහාන් රත්වත්තේ, අරුන්දික ප්‍රනාන්දු, උදිත ලොකු බණ්ඩාර, ශාන්ත බණ්ඩාර, සනත් ජයසූරිය යන මැති ඇමැතිවරු ද මාලනී ෆොන්සේකා, උපේක්ෂා ස්වර්ණමාලි මන්ත්‍රීවරියන් ද, කුමාරසිරි හෙට්ටිගේ සමඟ කතාබහක යෙදී සිටියහ.”නාමල් රාජපක්ෂ මන්ත්‍රීතුමාගේ නම පාවිච්චි කරලා වැරදි වැඩ කරන කීප දෙනෙක් ඉන්නවා. මේ ගැන ඉක්මනින් සොයා සුදුසු පියවරක් ගන්න වෙනවා””මටත් දැන් තොරතුරු කීපයක් ඇවිත් තියෙන්නෙ. දැනටමත් කීපදෙනෙක් ගැන තොරතුරු හෙළිවෙලා. ඒ අයට මගෙන් කිසිම සමාවක් නෑ.” නාමල් මන්ත්‍රීවරයා කිවේය.”ඒ අයට හරියට දඬුවමක් නුදුන්නොත් ඒ වැඩ ආයෙ කරනවා” ලොහාන් රත්වත්තේ මන්ත්‍රීවරයා කීය.”මාලනී ෆොන්සේකා මන්ත්‍රීතුමිය කොහොමද සිනමා කර්මාන්තය නඟාසිටුවන්න අලුත් වැඩපිළිවෙළක් නැද්ද? එසේ ඇසුවේ අනුර යාපා ඇමැතිවරයාය.”සැලසුම් කීපයක් තියෙනවා. මාලනී ෆොන්සේකා කීවාය.මාතලේ දිස්ත්‍රිකයේ ඉදිකරන ලද රණවිරු නිවාස 100 බෙදා දීමේ වැඩසටහනට ගිය සතියේ ජනාධිපති මහින්ද රාජපක්ෂ මැතිතුමා ලග්ගල විල්ගමුව ප්‍රදේශයට පැමිණියේය. උත්සවයේදී ජනාධිපතිතුමා මුණගැසුන රෝහණ දිසානායක නියෝජ්‍ය අමාත්‍යවරයා මාතලේ සංවර්ධන කටයුතු පිලිබදව ජනාධිපතිතුමා සමග කතා බහ කරමින් සිටියේය.“රෝහණ ගැන මට ජනතාවගෙ පැත්තෙන් එන්නේ හොඳ පැමිණිලි. බැසිල් ඇමතිතුමාගේ අමාත්‍යංශය යටතේ ගමේ පාරවල් කාපට් කරන්න කියලා හැම අසනයකටම දුන්නේ කිලෝමීටර් විසිපහයි . ඒත් මට ආරංචි වුණා කිලෝමීටර් හතලිහක් මාතලේ ආසනයට අරගෙන කියලා. ” ජනාධිපතිතුමා සිනාසෙමින් කිවේය. “සර් ඒ ඔක්කොම කිලෝමීටර් ගණන දැන් කාපට් කරල ඉවරයි.මිනිස්සු හිතාගෙන ඉන්නේ ඡන්දයක් එන කොට විතරයි දේශපාලනඥයින් වැඩ කරන්නේ කියලා” යැයි රෝහණ නියෝජ්‍ය අමාත්‍යවරයා පැවසීය. “ ඒක හරි රෝහණ දිනුවට පස්සේ ලැබෙන තනතුරු වලින් හරියට ගමට රටට වැඩක් කරනව නම් ආයෙත් ඡන්දෙට කෝටි ගනන් වියදමි කරල කැම්පේන් කරන්න ඕන නෑ.අංකය විතරක් කියලා පෝස්ටරයක් ගැහුහම ඇති” ජනාධිපතිතුමා කිවේය. “ඒක ඇත්ත සර්, මාතලේ මිනිස්සු සර්ගේ ගමන ගැනත් රටේ සංවර්ධනය ගැනත් හොඳ අවබෝධයක් තියනවා. මිනිස්සු මෝඩ නෑ. ඒ අයට අන්තර්ජාතිකව වෙන ප්‍රශ්න ගැනත් අවබෝධයක් තියනවා ඒකයි විපක්ෂයටයි, ජේ .වී.පී එකටයි මිනිස්සු මුලා කරන්න බැරි වෙලා තියෙන්නේ ” නියෝජ්‍ය අමාත්‍ය වරයා කීය.වයඹ පළාතේ පොල්ගහවෙල සහ සබරගමු පළාතේ රඹුක්කන මැතිවරණ කොට්ඨාස දෙක යා කෙරෙන සියවසක් ඉක්ම වූ කරදන පාලම වෙනුවට නව පාලමක් ඉදිකිරීම් පසුගිය දා ආරම්භ වූයේ ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙනි.කොළඹ සිට ගුවනින් පැමිණෙන අමාත්‍යවරයා රඹුක්කන මැතිවරණ කොට්ඨාසයට අයත් භූමි ප්‍රදේශයකදී පිළිගෙන උත්සව භූමියට කැදවාගෙන යාමට නියම වී තිබුණු නිසා අමාත්‍යවරයා පිළිගැනීමට සබරගමු මායිමේ මග දිගට තොරණ රැසක් ඉදිකර තිබිණි. ඒ කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් ගේ මැදිහත් වීමෙනි.ඒ අනුව බැසිල් රාජපක්ෂ මහතා පිළිගැනීමට සබරගමු මායිමේ පෙළ ගැසී සිටි නැටුම් කණ්ඩායම් ඇතුළු සංවිධායකවරුන්ට දැනගැනිමට ලැබුණේ බැසිල් රාජපක්ෂ මහතා වයඹ අන්තයෙන් උත්සව භූමියට පැමිණෙන බවය.මේ නිසා අමාත්‍යවරයා පිළි ගත යුත්තේ කුමන අන්තයෙන් දැයි උත්සවයට සහභාගී වූවන්ට ගැටලුවක් මතුවිය. තොරණ ඇතුළු සැරසිලි සිදුකළ රඹුක්කන මැතිවරණ කොට්ඨාසවාසීන්ඉල්ලා සි‍ටියේ බැසිල් අමාතිතුමා තම මැතිවරණ කොට්ඨාසයේදී පිළිගෙන අනතුරුව සබරගමුව අන්තයෙන් පලකය නිරාවරණයට පෙරහැරෙන් පැමිණිය යුතු බවය. මේ වන විට අමාත්‍ය බැසිල් රාජපක්ෂ මහතා රැගත් ගුවන් යානය කොළඹින් පිටත්ව තිබිණි.රඹුක්කන තම ඡන්ද දායකයින්ගේ සූදානම හා බලාපොරෝතුවේ තරම දැන සිටි සබරගමුව මහ ඇමති මහීපාල හේරත් දුරකථනයෙන් බැසිල් අමාත්‍යවරයාට අමතමින් යළිත් පෙර සැලැස්මම ක්‍රියාවට නැඟීමට සමත් විය.ඒ අනුව බමුණාගම වළගම්භා විද්‍යාලයීය පිටියට ගුවනින් ආ බැසිල් රාජපක්ෂ මහතා පිළිගත් මහීපාල හේරත් එකම වාහනයක නැඟී උත්සව භූමියට පැමිණියේය.ඒ වන විටත් ඔවුන් පීළිගැනීමට වයඹ මහ ඇමති අතුල විජේසිංහ සහ අමැතිවරුන් වන රංජිත් සියඹලාපිටිය ,එස්.බී නාවින්න ,ජයරත්න හේරත්, ජගත් බාලසූරිය , නියෝජ්‍ය ඇමති ඉන්දික බණ්ඩාරනායක, පාර්ලිමේන්තු මන්ත්‍රීවරුන් වන කනක හේරත් සහ ශාන්ත බණ්ඩාර ද කරදන පාලම අසල සබරගමු අන්තයේ පෙළ ගැසී උන්හ.බැසිල් රාජපක්ෂ මහතා පලකය නිරාවරණය කිරීමෙන් පසු ඔහු ඇතුළු ආරාධිතයන්ට තවත් කටයුත්තක්ද සූදානම් කර තිබිණී. ඒ නව පාලම ඉදිකිරීමට මංගල පස් පිඩැලි කැපීමේ අවස්ථාවය .ඒ සදහා උදලු කිහිපයක් සූදානම් කර තිබිණි. බැසිල් රාජපක්ෂ,මහීපාල හේරත් ,ජයරත්න හේරත් ,එස්.බී නාවින්න ඇතුළු සියලු ආරාධිතයන් අතට උත්සව සංවිධායකයෝ උදැල්ල බැගින් ලබා දී තිබුණ ද වයඹ මහ ඇමති අතුල විජේසිංහ මහතාට උදැල්ලක් ලැබී නොතිබිණි. වයඹ මහ ඇමතිවරයා පත්ව සිටි අසීරුතාව දුටු සැණින් කනක හේරත් පාර්ලිමේන්තු මන්ත්‍රීවරයා තම අතට සංවිධායකයින් ලබා දී තිබූ උදැල්ල ඒ මොහොතේම අතුල විජේසිංහ ඇමතිවරයා අතට පත් කළේය.පාලමේ ඉදිකිරීම් සමාරම්භයට සහභාගී වූ පිරිස අනතුරුව පැරණි පාලම තරණය කර වයඹ පාළාතට අයත් පොල්ගහවෙල ප්‍රාදේශීය සභාවේ මුල්ගල තැබීමේ අවස්ථාවටද එක් වූහ.මේ රැස්වීම අතරතුර බැසිල් රාජපක්ෂ මහතා අපූරු සඳහනක් කළේය.ඔහු පැවසුයේ වත්මන් රජය මේවන විටත් මෙරට දිස්ත්‍රික් 05කම සමස්ත විදුලි අවශ්‍යතාව සපුරා ඇති බවය. මේ වසර අවසන් වීමට මත්තෙන් 2014 දැයට කිරුළ පැවැත්වෙන කෑගල්ල ,කුරුණෑගල හා පුත්තලම යන දිස්ත්‍රික් තුනේම සියලු විදුලි අවශ්‍යතා සපුරා ලන බව කී බැසිල් රාජපක්ෂ ඇමැතිතුමා ඉදිරි වසර 03 ඇතුළත රටේ සියලු දිස්ත්‍රික් වලම විදුලි අවශ්‍යතාව සපුරාලන බවද කීය."දැන් කවුරුත් විදුලිය ගැන කතා කරනවා. ඒත් කාලයක් මේ රටේ අගනුවර ඇතුළු සියලු නගර පවා කළුවර වූ යුගයක් තිබුණා. අද හුඟ දෙනෙකුට ඒ යුගය අමතක වෙලා." බැසිල් රාජපක්ෂ මහතා පිරිසට සිහිපත් කළේය.රත්නපුරේ ප්‍රකට සමාජ සේවකයෙකු සහ ව්‍යාපාරිකයෙකු වූ එම්.එච්.එම්. යෙහියා පසුගිය දා අභවප්‍රාප්ත විය. ඔහු සබරගමුව පළාත් සභා එ. ජා .ප මන්ත්‍රී ඉෆ්ලාර්. එම් යෙහියා ගේ පියාණන් මෙන්ම එම පළාත් සභාවේ එ. ජා. ප මන්ත්‍රී නිහාල් ෆාරුක් ගේ මාමණ්ඩිය ද වේ.නිහාල් ෆාරුක් යනු එක්සත් ජාතික පක්ෂ රජයේ ප්‍රවාහන රාජ්‍ය අමාත්‍යවරයා වශයෙන් කටයුතු කළ යූ .එල් .එම්. ෆාරුක් ගේ පුතුණුවන්ය. යෙහියා පළාත් මන්ත්‍රීවරයාගේ පියා මිය යන විට පළාත් සභා මන්ත්‍රී ඉෆ්ලාර් එම්. යෙහියා විදේශ සංචාරයකට එක්ව සිටියේය. මරණය සැල වූ වහා සබරගමුව මහ ඇමති මහීපාල හේරත් එදිනට නියමිතව තිබූ වැඩකටයුතු නතර කර කෑගල්ලේ සිට රත්නපුරේ බලා පිටත් විය.නිහාල් ෆාරුක් පළාත් මන්ත්‍රීවරයා මහ ඇමතිවරයා කැටිව දේහයට අවසන් ගෞරව දැක්වීම සදහා කටයුතු කරන අතරතුරේ පාර්ලිමේන්තු මන්ත්‍රීනී තලතා අතුකෝරල ද එහි පැමිණියාය.කෙසේ වෙතත් මහ ඇමතිවරයාට සහ තලතා අතුකෝරාල මහත්මියට කතා බහ කිරීමට අවස්ථාවක් නොලැබිණි. එ. ජා. ප පළාත් සභා මන්‍ත්‍රීවරු පිරිස මහ ඇමතිතුමා වට කරගෙන අඩ හෝරාවකට ආසන්න කාලයක් ආ ගිය තොරතුරු කතා බහ කළහ‍.ගෙවී ගිය සතියේ කතා බහට ලක්වූ තවත් ප්‍රධාන මාතෘකාවක් වුයේ මාදුළුවාවේ සෝභිත හිමියන් ගේ ප්‍රධානත්වයෙන් යුතු සාධාරණ සමාජයක් සඳහා වන ව්‍යාපාරය හා රනිල් වික්‍රමසිංහ එජාප නායකයා ඇතුළු එක්සත් ජාතික පක්ෂ නියෝජිතයන් අතර කෝට්ටේ නාග විහාරයේ දී ගිය අඟහරුවාදා පැවති සාකච්ඡාවයි.එම සාකච්ඡාවට වෙලාව ලෙස යොදා තිබුණේ එදින පස්වරු පහට වුවත් ,සෝභිත නාහිමියෝ තම නියෝජිත කණ්ඩායම පුර්ව සුදානම් වීමක් සඳහා පස්වරු හතරට රැස්කළහ. මෙහිදී රනිල් වික්‍රමසිංහ එජාප නායකයා ගහන්නට හදන ගැටය ගැන දීර්ඝ වශයෙන් සාකච්ඡා වූ අතර විපක්ෂයේ විරෝධය කණ්ඩායම ලවා ඔහු පොදු අපේක්ෂකයා ලෙස නම් කරවා ගැනීමට දැනටමත් පිඹුරු පත් සකස් කරමින් සිටීම ගැන ද විමසීමට ලක් කෙරිණි.පොදු අපේක්ෂකයා ගැන කරුණු විමසීම කෙළවර වුයේ රනිල් වික්‍රමසිංහ එජාප නායකයා කිසිසේත්ම පොදු අපේක්ෂකයා නොවිය යුතු බවට මාදුළුවාවේ සෝභිත නා හිමියන්ගේ ප්‍රධානත්වයෙන් යුතු සාධාරණ සමාජයක් සඳහා වන ව්‍යාපාරය නිගමනයකට එළඹෙමිනි .බොරලන්ද හීන්නාරන්ගොල්ල ශ්‍රී සුදර්ශනාරාම විහාරස්ථානයේ අභිනව ධාතු මන්දිරය සහ වාහල්කඩ විවෘත කිරිම ගිය සතියේදී ජනාධිපතිතුමාගේ ප්‍රධානත්වයෙන් සිදු කෙරිණි.එහිදී ජනාධිපතිතුමා පැමිණ සිටි ජනතාව අමතා කථා කිරිමටද අමතක නොකළේය. “එදා ත්‍රස්තවාදීන් කළ ම්ලේච්ඡ ක්‍රියා අප සිහිපත් කළ යුත්තේ වෛරය ඇවිලීමට නොවෙයි .නැවැතත් ත්‍රස්තවාදය ඇති නොවන අන්දමට අප අතර ජාතික සමගිය ගොඩ නැගීමටයි.”ජනාධිපතිතුමා අවධාරණය කළේය.“ඉතිහාසය ගැන අපට අවබෝධයක් තිබිය යුතුයි. ත්‍රස්තවාදය නැතිකර ඒ යුගය පසු කර අද මෙතැනට පැමිණි බව ඇතැමුන්ට අමතකව තිබෙනවා. ඒ වගේම කිව යුතුයි සත්‍ය ගවේෂකයන් වන මහා සංඝරත්නය‍ හෝ බෞද්ධයන් කිසිවිටෙක අන්තවාදීන් නොවෙයි. මේ බුදු දහම මෙන්ම මේ මාතෘ භූමිය රැකු‍ණේ ඒ නිසායි කියා මා විශ්වාස කරනවා.ඉන් අනතුරුව ජනාධිපතිතුමා විසින් එම විහාරස්ථානයේ විහාරාධිපති හිමියන් වන අනුනව හැවිරිදි විජේකෝන් ගෙදර සුමන තිස්ස හිමියන් බැහැ දැක උන් වහන්සේට පිරිකර පුජා කොට දීර්ඝායුෂ ප්‍රාර්ථනා කලේය. විහාරස්ථානයේ නව වෙබ් අඩවියද ජනාධිපතිතුමා අතින් විවෘත වීය. එහිදී පැමිණ සිටි ජනතාව සමග සුහදව කථා බහ කිරිමටද ජනාධිපතිතුමා අමතක නොකළේය.“අද මුළු ලෝකයටම බුදු දහමේ වටිනාකම වෙනදාට වඩා දැනී තිබෙනවා. ථෙරවාදී බුදු දහම රැක ගත්තා වගේම එය මුළු ලොවටම දායාද කරන්නට හැකි වු නිසාත් ලෝකයේම ගෞරවයක් අපේ රටට ඇතිවී තිබෙනවා. සම්බුදු සසුන රකින සෑම විටම අපේ රටේත් ගෞරවය රැකෙනවා.ඒ නිසා රටට ආදරය කරන සියළුදෙනාම බුදු සසුන රැක ගැනීමට කටයුතු කළ යුතුයි.”ජනාධිපතිතුමා කියා සිටියේය.මේ අතරතුර ගිය සතියේදී ජනාධිපතිතුමා අස්ගිරි පාර්ශ‍වයේ මහා නායක අතිපුජ්‍ය උඩුගම ශ්‍රී බුද්ධ රක්ඛිත මහානායක හිමියන් බැහැ දැකීමට ගියේය. මෙහිදී මහා නායක හිමියෝ ජනාධිපතිතුමාට විශේෂ පැමිණිල්ලක් කළහ. එනම් ප්‍රමිතියෙන් තොර අටපිරිකර වෙළෙද පොළේ අළෙවිය සදහා තිබෙන බවත් මේ නිසා බෞද්ධ ජනතාව විශාල මුදල් දී අටපිරිකර ලබා ගෙන දළදා වහන්සේට පුජා කරන බවත් එම කූට ව්‍යාපාරය නැවැත්වීමට අවශ්‍ය පියවර ගන්නා ලෙසටත්ය.චන්දන බණ්ඩාර කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=ab1306093</link>
    <topic>13 සංශෝධනය කඩිමුඩියේ කළ එකක්</topic>
    <author>සංවාදය - සරත් පෙරේරා</author>
    <content>ග්‍රාමීය කටයුතු පිළිබඳ ජ්‍යෙෂ්ඨ ඇමැතිඅතාවුද සෙනෙවිරත්නපළාත් සභා ඇති කළ 13 වැනි සංශෝධනය 1987 දී කඩිමුඩියේ කළ එකක් නිසා රටේ හා ජනතාවගේ අවශ්‍යතා අනුව එහි සංශෝධනයක් කිරීමේ අවශ්‍යතාවයක් තිබිය හැකි බවත් අපේ පළාත් සභා ඉන්දියාවේ ප්‍රාන්ත සභා මෙන් විශාල ප්‍රදේශ නොවන නිසා පළාත් සභාවලට පොලිස් බලතල දීමේ අවශ්‍යතාවක් නැතැයි කීමේ සත්‍යයක් තිබෙන බවත් ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් ඇමැතිවරයා මේ ප්‍රකාශය කළේය. එහිදී ඇසූ ප්‍රශ්න කීපයක් හා ඒවාට ඇමැතිවරයා දුන් පිළිතුරු මෙසේය.අද ව්‍යවස්ථා සංශෝධන ගැන ලොකු සාකච්ඡාවක් කෙරෙමින් තිබෙනවා. කවුරුත් කතා කරන පළාත් සභා ක්‍රමයෙන් ඔබ සමඟ කෙරෙන මේ කෙටි සාකච්ඡාව ආරම්භ කළොත්?13 වැනි සංශෝධනයෙන් දෙමළ භාෂාවත් රාජ්‍ය භාෂාවක් වුණා. පළාත් සභා ඇති කළෙත් මේ සංශෝධනය උඩයි.සිංහල පමණක් රාජ්‍ය භාෂාව කළත් එය රාජ්‍ය භාෂාව කරන්න උදව් කරපු ක්‍රියා කරපු කිසිකෙනෙක් අද සිංහල පමණක් රාජ්‍ය භාෂාව විය යුතු යැයි කියන්නේ නැහැ. ඊට පසු අවස්ථාවක 1978 ව්‍යවස්ථාව යටතේ 1987 දී 13 වන සංශෝධනයෙන් සිංහල සමඟ දෙමළට පමණක් නෙවෙයි ඉංග්‍රිසි භාෂාවටත් සමතැන රාජ්‍ය භාෂා තත්ත්වය දුන්නා.අද සිංහල පමණක් රාජ්‍ය භාෂාව වෙලා නැහැ. ඒ කියන්නේ ජනතාවත් යම්කිසි මතයක් පිළිගන්නව නම් ඒ මතය එක්ක ඉන්නව නම් අනෙක් අයට බලහත්කාරයෙන් මතයක් පටවන්න බැහැ. ඒ පිළිබඳව අන්‍යොන්‍ය අවබෝධයක් සම්මුතියක් ඇතිකරගන්න ඕන. ඒ සම්මුතිය හරියාකාරව ඇති කරගන්න බැරිවුණ අවස්ථාවක යම් පිරිසක් කණ්ඩායමක් විරෝධය දක්වනව කියල ඔවුන්ට ඕන දේ ක්‍රියාත්මක කරන්න බැහැ. එය අසාර්ථක වෙනවා. සිංහල පමණක් රාජ්‍ය භාෂාව කිරීමටත් වුණේ ඒකයි.ඒ අවස්ථාවේ කොල්වින් ආර්.ද සිල්වා මහතා ප්‍රකාශයක් කළා. එක භාෂාවයි රටවල් දෙකයි. භාෂා දෙකයි එක රටයි. ඒ කරපු ප්‍රකාශය අද ක්‍රියාවට නැඟිල තියෙනවා.පසුගිය අවුරුදු තිහක් ත්‍රස්තවාදයත් එක්ක යුද්ධ කරන්න වුණෙත් ජාතික ප්‍රශ්නය ගැන හරිහැටි මතවාදීව මානව හිතවාදීව ප්‍රවේශයක් නොගත් නිසයි.ඒ නිසා ප්‍රශ්නය අපේ රටෙන් බැහැරට ජාත්‍යන්තරයටත් ගියා. එය රජීව් ගාන්ධි මහතාගේ 1987 කෙරුණු ඉන්දීය බලපෑමෙන් පේනවා.රට ඇතුළේ තියන ප්‍රශ්න අප විසින්ම සාධාරණව ප්‍රජාතන්ත්‍රවාදීව විසඳන්න අවශ්‍ය දේශපාලන ක්‍රියාමාර්ග ගන්න ඕනෑ.එසේ නොකර ප්‍රශ්න උග්‍ර වුණාම ත්‍රස්තවාදයත් සමඟ බාහිර බලපෑම් අන්තර්ජාතික සංවිධානවල මැදිහත්වීම් සිදුවෙනවා. එසේ වීමට ඉඩ නොදී සියලු ජන කොටස්වලට පිළිගත හැකි ආකාරයට ප්‍රශ්න විසඳිය යුතුයි.ත්‍රස්තවාදය නිසා අවුරුදු 30 ක යුද්ධයකින් ආරක්ෂක හමුදාවල පමණක් තිස්දහසකට රට වෙනුවෙන් ජීවිත පූජා කරන්න සිදුවුණා. 29000ක් ආබාධිත වුණා. අසරණවූ පවුල් ඉන්නවා. ත්‍රස්තවාදීන් අසරණ වැසියන් විශාල පිරිසකටත් ජීවිතවලින් වන්දි ගෙවන්න සිදුවුණා.පළාත් සභා ක්‍රමය ඇති කළ 13 වැනි සංශෝධනය සංශෝධනය කරන්න කරන යෝජනා ගැන ඔබ කුමක්ද කියන්නේ?පළාත් සභා ක්‍රමයෙන් රටේ එක්සත් භාවයට හානි වන දේ වෙනවා නම් ඒවා සාකච්ඡා කර යම් යම් සංශෝධන 13 වැනි සංශෝධනයට ඇති කිරීමේ වරදක් නැහැ.එදා ඉන්දු – ලංකා ගිවිසුම අනුව කඩිමුඩි යේයි 13 වැනි සංශෝධනය සම්මත කරගත්තේ. ඒ නිසා මේ සංශෝධනයේ අඩුපාඩු දුර්වලකම් තිබෙන්න පුළුවන්.උතුරු නැෙඟනහිර එකතු කිරීමට එදා තිබුණ අදහස ක්‍රියාත්මක කිරීම පසුගිය කාලයේ අර්බුදයක් වෙලා තිබුණා. දැන් නැඟෙනහිරටත් උතුරටත් වෙන වෙනම පළාත් සභා දෙකක් ඇතිකර තිබෙනවා. එයට නැඟෙනහිර පළාතේත් වැඩි ජනතාවක් කැමැත්ත දක්වා තිබෙනවා. ඒ අනුව පළාත් සභා එකතු කිරීමට තිබෙන ඉඩකඩ වෙනස් කිරීමේ යෝජනාවට දැන් සුදුසු කාලය පැමිණ තිබෙනවා. ඒ නිසා පළාත් දෙකක් එකතු කිරීමේ අවශ්‍යතාවයක් නැති නිසා ගැටුමක් ඇතිකර ගත යුතු නැහැ.අප රට මුහුණ දී තිබෙන ප්‍රශ්නයේ ඓතිහාසික වර්ධනය ඔබ කොහොමද දකින්නේ?නිදහස ලබාගන්නකොට ජී.ජී.පොන්නම්බලම් මහත්මය පනහට පනහ ඉල්ලුවා. රටට නිදහස දෙනකොට සමහරු උඩරටටත් වෙනම රාජ්‍යයක් ඉල්ලුවා. කොහොමහරි ඩී.එස්.සේනානායක මහත්මයට පුළුවන් වුණා පොන්නම්බලම් මහත්තයව තමන්ගේ කැබිනට් මණ්ඩලයට ඇතුළු කරගන්න. එතකොට අර පනහට පනහේ ඉල්ලීම් ක්‍රමයෙන් අහෝසි වුණා.ඊට පස්සේ සිංහල භාෂාව පමණක් රාජ්‍ය භාෂාව කිරීම නිසා දකුණේ ජාති බේදයත් උතුරේ ජාතිබේදයත් ඇවිලී ගියා. අවසාන ප්‍රතිඵලය වුණේ ජාතිබේදය ඔඩු දුවලා උතුරේ වෙනම රාජ්‍යයක් ඇති කරගැනීමේ වුවමනාව මත ත්‍රස්තවාදයක්, යුද්ධයක් ඇතිවීමයි.මේ රට නොබෙදී පවත්වාගෙන යන්න නම් සියල්ලටම පෙර මේ රටේ සාමය පවත්වාගත යුතුයි. ජාති, ආගම් බේද, නැතිව සියලු රටවැසියන් අතර මිත්‍රත්වය අන්‍යොන්‍ය අවබෝධය වර්ධනය කරන්න ඕන.ත්‍රස්තවාදයෙන් රට බෙදිලා තිබුණේ. යුද ජයග්‍රහණයෙන් පසුවයි රට එක්සේසත් කරන්න පුළුවන් වුණේ.රනිල් වික්‍රමසිංහ මහත්මය ජාත්‍යන්තර බලපෑම අනුව ප්‍රභාකරන් සමඟ ගහපු සාම ගිවිසුමෙන් කොටි පාලන ප්‍රදේශ හා ආණ්ඩුවේ පාලන ප්‍රදේශ කියල පාලන ප්‍රදේශ දෙකක් ඒ ගිවිසුමෙන් පිළිගත්තා. මේ රටේ සමහර දේශපාලන පක්ෂ, ඇතැම් කණ්ඩායම් මේක දිනන්න බැරි යුද්ධයක් කියල ත්‍රස්තවාදීන් සමඟ ගිවිසුමකට යා යුතුයි කියල කියන මොහොතකයි රනිල් ප්‍රභාකරන් එක්ක ගිවිසුමකට ගියේ.උතුරේ ප්‍රශ්නය විසඳන්න පළාත් සභා ක්‍රමය යොදාගත හැකි යැයි ඔබ සිතනවාද?ඔව්. නමුත් අදත් උතුරේ පමණයි පළාත් සභාවක් නැත්තෙත්.සාමය සංහිඳියාව ඇතිකර ගැනීමේ පියවරක් ලෙස පළාත් සභා ක්‍රමය ක්‍රියාත්මක කර තිබෙනවා. ඒ පළාත් සභා ක්‍රමය රටපුරාම ක්‍රියාත්මක කළ යුතුයි. එය බෙදුම්වාදය නවතා පවතින අර්බුදය විසඳාගෙන කල්පවත්නා සාමයක් ඇතිකර ගැනීමේ ක්‍රියාමාර්ගයක්. ඒ නිසා පළාත් සභා ක්‍රමය පළාත් නවය තුළම එකසේ ක්‍රියාත්මක කළ යුතුයි.වර්තමානයේ ජනාධිපතිතුමා ත්‍රස්තවාදය පරාජය කරල රට එක්සේසත් කරල තියනවා. දැන් මේ එක්සේසත් කරපු රට රැකෙන්න නම් සියලු ජනකොටස් අතර සමඟිය ඇති කරන වැඩපිළිවෙළක් ප්‍රතිපත්තියක් ක්‍රියාත්මක කළ යුතුයි.පළාත් සභා අහෝසි කරන්න කරන කතා ගැන ඔබ කියන්නේ කුමක්ද?ඔවුන්ට ඕන කරන්නේ නැවතත් ආගම් ජාති බේද ඇතිකර රටේ සාමය නැතිකර ජාත්‍යන්තරයේ තදින් ක්‍රියාත්මක වන වෙනම රාජ්‍යයක් ඇති කිරීමේ සංකල්පයටත් ඔවුන්ට උදව් කරන ඇතැම් ද්‍රවිඩ පිරිස් බෙදුම්වාදී අදහස් දරන පිරිස් වලටත් පළාත් සභා අහෝසි කිරීමට කරන කතා රුකුලක් වෙනවා.ජාතිවාදය ආගම් වාදය වැපිරීමට උත්සාහ කරන කණ්ඩායම්වල මේ උත්සාහය ඉදිරියට එන ඡන්දයකදී ආසන දෙක තුනක්වත් ලබාගැනීමට දේශපාලන බලයක් ගොඩනැඟීමයි. හැබැයි මේ බේදකාරී කතාවලින් වන්නේ ඒකීය එක්සත් ලංකාවක් පිළිබඳ බලාපොරොත්තු අවදානමට ලක්කර තවදුරටත් ඈතට ගෙනයාමයි.පළාත් සභාවලට පොලිස් බලතල තිබිය යුතුද නැද්ද?මෙහෙමයි.13 වැනි සංශෝධන අහෝසි කරන්න කරන කතා රට එක්සේසත් කර සුළු ජනවර්ග එකතු කරන්න තිබෙන ඉඩකඩ අහුරා දැමීමක්. බෙදුම්වාදය ශක්තිමත් කරන්න බලවත් රුකුලක් එයින් ලැබෙනවා.දැනට පළාත් සභා 8 ක් ක්‍රියාත්මක වෙනවා. මේ පළාත් අටේම පොලිස් බලතල ක්‍රියාත්මක වී නැහැ. ඉන්දියාවේ ප්‍රාන්ත වගේ අපේ පළාත් සභා විශාල භූමි ප්‍රදේශ නොවෙයි. ඒ නිසා පළාත් සභාවලට පොලිස් බලතල අවශ්‍ය නැතැයි කීමේ සත්‍යතාවක් තිබෙනවා.තමිල්නාඩු ප්‍රාන්ත ජනගහනය කෝටි 7ක්. අපේ රටේ ජනගහනයත් කෝටි දෙකක්. පළාත් සභා සමඟත් සාකච්ඡා කර පළාත් සභාවල වැඩි කැමැත්තක් ලබාගෙන එය වෙනස් කිරීම ගැන ප්‍රජාතන්ත්‍රවාදීව කටයුතු කළ හැකියි.එතකොට පළාත් සභාවලට ඉඩම් බලතල තිබිය යුතුද?ඉඩම් ප්‍රතිපත්තියේ විශාල වෙනසක් කිරීමට බියවීමට තරම් හේතුවක් නැති බවයි මා කල්පනා කරන්නේ. දැනට පදිංචිය සඳහා පුද්ගලයන්ට ඉඩම් ලබාදෙන්නේ ප්‍රාදේශීය ලේකම් කොට්ඨාස මට්ටමින්. එය ඩඩ්ලි සේනානායක මහතා කෘෂිකර්ම ඇමැති කාලේ ක්‍රියාත්මක කළ ප්‍රතිපත්තියයි. ඒ ප්‍රතිපත්තිය තවදුරටත් ක්‍රියාත්මක කිරීමට පළාත් සභා හා ප්‍රාදේශීය ලේකම් කාර්යාල කටයුතු කර තිබෙනවා.ප්‍රාදේශීය ලේකම් කොට්ඨාසයක තිබෙන ඉඩම් බෙදීමේදී එහි පදිංචිව සිටින දුප්පතුන් සඳහා සම්මුඛ පරීක්ෂණ පවත්වා ඉඩම් බෙදාදීම කරනවා. එහි තවත් ඉතිරි ඉඩම් තිබේ නම් දිස්ත්‍රික්කයට දිස්ත්‍රික්කයෙන් කැඳවූ ඉල්ලුම්පත් අනුව ඉඩම් බෙදාදීම කරනවා. තවත් ඉතිරි ඉඩම් තිබෙනව නම් පළාතෙන් ඉල්ලුම්පත් කැඳවා කලින් ආකාරයට ඉඩම් නැති අයට ඉඩම් ලබාදෙනවා.ඊට පසු තවත් ඉතිරි ඉඩම් තිබේ නම් රටෙන්ම ජාතික වශයෙන් ඉල්ලුම්පත් කැඳවා පදිංචි කරවීම කරනවා.දැනට මේ තියන ප්‍රතිපත්තිය ප්‍රාදේශීය ලේකම් කාර්යාල පළාත් ඉඩම් කොමසාරිස්, ඉඩම් අමාත්‍යාංශය එකතුව ක්‍රියාත්මක කරනවා. ඒ නිසා ඉඩම් ප්‍රතිපත්තිය පිළිබඳව අලුත් ව්‍යවස්ථා සංශෝධන ගෙන ඒම අවශ්‍ය බවක් මට නම් පෙනෙන්නෙ නැහැ.ග්‍රාමීය මට්ටමෙන් ජනතාවට ඉඩම් ලබාගැනීමට තිබෙණ අයිතිය අහෝසි කරන දේශපාලන ප්‍රචාරයන්ට මඟපෑදීමට පළාත් සභා ඉඩ නොදෙන බව අනවශ්‍ය ලෙස ප්‍රකාශ කිරීමෙන් ජනතාව අවුස්සා දේශපාලන වාසියක් ලබාගැනීමට අදාළ ප්‍රදේශ ජනතාව පොලඹවා ගැනීමට නම් මෙමඟින් රුකුලක් ලැබෙනවා.මේ පළාත් සභා ක්‍රමය පිළිඉඳව නැඟෙන චෝදනා මැද පළාත් සභා ක්‍රමය ක්‍රියාත්මක වීම ඔබ සුබවාදී ලෙසයි දකින්නේ?දැනට ලබාදී ඇති ව්‍යවස්ථා බලතල අඩුකිරීම නොව වැඩි කිරීමටයි ජනතාවත් දේශපාලන පක්ෂත් ඉල්ලා සිටින්නේ. ඒ නිසා පළාත් සභාවට වඩා වැඩි දෙයක් දෙනවා මිස එය අඩු කිරීමට කතාකිරීමෙන් නැවත ජාතිවාදී දේශපාලනයට රට ලේ විලක් කිරීමට පසුබිම සැකසීමයි වෙන්නේ. ඒ නිසා පළාත් සභා ක්‍රමය අහෝසි කිරීම කළ නොහැක්කක්.සියලු ජනකොටස් සිංහල දෙමළ, මුස්ලිම්, බෞද්ධ, හින්දු, මුස්ලිම් ක්‍රිස්තියානි මේ රට නිජබිම කරගත් සියලුදෙනා ලාංකිකයන් ලෙස හිතන මතන ක්‍රියාකරන යුගයක් උදාකරන්න ඔන. එහෙමයි අපට දිනූ සාමය කල්පවත්නා ස්ථාවර එකක් බවට පත්කර ගත හැක්කේ.සංවාදය - සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=ab1306094</link>
    <topic>බෙදුම්වාදී මානසිකයක් තිබියදී පොලිස් සහ ඉඩම් බලතල දිය හැකි ද?</topic>
    <author>ඉන්දික ජයරත්න</author>
    <content>ශ්‍රී ලංකාවේ පළාත් පාලන ක්‍රමය පිළිබඳව ඇත්තේ දිගු ඉතිහාසයකි. එය ක්‍රි. පූ. 4 වන සියවස තරම් ඈතකට දිව යයි. පණ්ඩුකාභය රජ දවස ලංකාවේ පළාත් පාලන ක්‍රමය ආරම්භ වූ බව මහාවංශය ඇතුළු ඓතිහාසික ලේඛනගත මූලාශ්‍ර හෙළිදරව් කර තිබේ. සෑම ගමකටම ග්‍රාම රාජ්‍යයක් හෙවත් ගම් සභාවක් පැවතුණි. රජුගේ බලය ග්‍රාම රාජ්‍යය වෙත විමධ්‍යගතව පැවති අතර ග්‍රාමීය ප්‍රදේශවල පරිපාලන කටයුතු සුළු අධිකරණ බලය ග්‍රාම රාජ්‍යය හෙවත් ගම් සභාව සතුව පැවැති බව ඓතිහාසික මූලාශ්‍ර වලින් වඩාත් තහවුරු වේ.ඉංග්‍රිසීන් විසින් 1815 මාර්තු 02 වැනිදා මුළු ශ්‍රී ලංකාද්වීපයම ගිවිසුමක් මඟින් සිය ග්‍රහණයට ගන්නා මොහොතේ ද ඉන් පසුව ද ශ්‍රී ලංකාවේ ක්‍රමවත් සහ විධිමත් ආකාරයකට පළාත් පාලන ක්‍රමයක් ලෙස ගම් සභාව ක්‍රියාත්මකව පැවතුණි. මහා බ්‍රිතාන්‍යයේ ක්‍රියාත්මක වන පළාත් පාලන ආකෘතිය වන කෝරළ සභා ක්‍රමයට වඩා ලංකාවේ ගම්සභා ක්‍රමය සංවිධිත ක්‍රමයක් බව පළාත් පාලන ක්‍රමය පිළිබඳ විශේෂඥයෝ ද පෙන්වා දෙති.ඉංග්‍රීසි යටත්විජිත ආණ්ඩුව හඳුන්වා දුන් කෝල්බෲක් - කැමරන් ප්‍රතිසංස්කරණ කොමිසම ?ශ්‍රී ලංකාවේ අනාදිමත් කාලයක් මුළුල්ලේ ක්‍රියාත්මකව පැවැති ඉපැරණි ගම්සභා ක්‍රමය අහෝසි කිරීමට යෝජනා කළේය. එය නාම මාත්‍රික යෝජනාවක් වුවත් ගම්සභා ක්‍රමය අහෝසි කිරීම ක්ෂණිකව සිදු කිරීමට ඔවුනට නොහැකි විය.1818 ඌව වෙල්ලස්ස විමුක්ති අරගලයේ දී ඉංග්‍රීසින් සමඟ දැවැන්ත අරගලයක නිරත වූ සිංහල හමුදාවන් කුරිරු ලෙස මර්දනය කිරීමට ඉංග්‍රීසි භට පිරිස් ක්‍රියා කළහ. මෙහිදී ඉපැරණි ඌව - වෙල්ලස්ස ප්‍රදේශයට අයත් වර්තමානයේ අම්පාර දිස්ත්‍රික්කයට මායිම්ව ඇති සියබල ආණ්ඩුව ගම්සභා බල ප්‍රදේශයේ දී ඉංග්‍රීසින්ට දැවැන්ත පරාජයක් අත්කර දීමට සිංහල හමුදාවන් සමත් වූ බව ඓතිහාසික තොරතුරු වාර්තා කරයි.වර්තමානයේ දී සියඹලාණ්ඩුව යනුවෙන් එකී ග්‍රාමීය ප්‍රදේශය හාස්‍යයට ලක් කළත් සැබෑ ලෙසම එවක ස්වකීය බලයෙන් යුතු ආණ්ඩුව ලෙස හැඳීන් වූ සිය බල ආණ්ඩුව ?ශ්‍රී ලාංකේය පළාත් පාලන ආකෘතියේ සහ ඉපැරැණි ගම්සභා ක්‍රමයේ වටිනා පූර්වාදර්ශයක් ලෙස උපුටා දැක්වීමට පුළුවන.ඉපැරණි හත් කෝරළයට අයත් වැව් ගම්මාන සංස්කෘතියේ ද ප්‍රාදේශීය බල කේන්ද්‍රයක් පිළිබඳ තොරතුරු හෙළිදරව් වේ. පුරාණ වැව් ගම්මානවල මෙම ක්‍රමය වරිග සභා යනුවෙන් හැඳීන් වේ. වැව් ගම්මානවල ගැමි ජනතාවගේ ග්‍රාමීය ප්‍රභූ නායකයින් මෙම වරිග සභාවේ සාමාජිකයන් වූහ. ගමේ පන්සලේ ස්වාමීන් වහන්සේ, වෙද රාළ, මහගම රාළ, හේනෙ මාමා සහ වින්නඹු මාතාව මෙහි සාමාජික සාමාජිකාවෝ වූහ. වැව් ගම්මානයට අදාළව තීන්දු තීරණ ගැනීමේ දී මෙම පිරිස විධායකයක් ලෙස ක්‍රියාත්මක වී තිබේ. වරිග තහංචි පැනවීම වැනි ප්‍රාථමික අධිකරණ බලය ද වරිග සභාව සතුව පැවති බව ඉපැරණි වැව් ගම්මාන තොරතුරු සහ ජනශ්‍රැතික පර්ය?ෂණ වලින් මේ වන විට අනාවරණය වී තිබේ.ශ්‍රී ලංකාවේ ඉපැරණි ගම්සභා ආකෘතිය සහ යම් ප්‍රාමාණිකව වරිග සභා ආකෘතිය හා සමානව ඉන්දියාවේ පවතින පංචායත් ක්‍රමය ද ග්‍රාමීය මට්ටමේ තීන්දු තීරණ ගන්නා බලය පහළම ව්‍යුහයට පවරන ලද ක්‍රමවේදයක් බව හඳුනා ගෙන තිබේ.බටහිර දේශපාලන චින්තනය විසින් පෝෂණය කරන ලද මතවාද යටත්විජිත යුගයේ දී පැතිරී යාමේ ප්‍රතිඵල ලෙස 1920 දශකයේ දී පමණ ප්‍රාන්ත රාජ්‍ය සංකල්පය පදනම් වූ සංධීය ආකෘතිය හෙවත් පෙඩරල් මතවාදය ශ්‍රී ලංකාවේ කථාබහට ලක් වී තිබේ. මහ බ්‍රිතාන්‍යයේ ඔක්ස්ෆර්ඩ් විශ්ව විද්‍යාලයේ අධ්‍යාපනය ලැබ යළි සිය රට පැමිණි එස්. ඩබ්ලිව්. ආර්. ඩි. බණ්ඩාරනායක මහතා 1925 දී එවකට ඡ්මඥදඪදඨ ර්‍ණඡඵඥපමඥප පුවත්පතට ලිපියක් සපයමින් ශ්‍රී ලංකාවට සංධීය රාජ්‍ය ක්‍රමයක් හෙවත් ෆෙඩරල් ක්‍රමයක් සුදුසු බවට මුල් වරට යෝජනාවක් ඉදිරිපත් කළේය.ඉංග්‍රීසින්ගේ බෙදා වෙන් කොට පාලනය කිරීමේ උපාය මාර්ගික ක්‍රමවේදය 1833 කෝල්බෲක් කැමරන් ප්‍රතිසංස්කරණයේ සිට 1947 සෝල්බරි ප්‍රතිසංස්කරණය දක්වා අඛණ්ඩවම ක්‍රියාත්මකව තිබුණි. සිංහල, දෙමළ, මුස්ලිම් යනුවෙන් ජනවර්ගවලට නිල නොලත් මන්ත්‍රීන් පත් කරන ලද අතර එය ද ප්‍රධාන ජනවර්ගය හා සුළු ජනවර්ග ලෙස බෙදීමක් ඇති වන පරිදි පත් කිරීමට ඉංග්‍රීසි යටත්විජිත ආණ්ඩුව සූක්ෂම විය. එයින් නොනැවතුණු ඉංග්‍රීසි යටත්විජිත පාලකයෝ ජන වර්ග අතර කුල භේදය ඇති වන පරිදි ද මහජන නියෝජිතයන් පත් කර තිබෙන බවට ඓතිහාසික තොරතුරු වලින් අනාවරණය වේ.උඩරට සිංහල නියෝජිතයින් ගොවිගම කුලය නියෝජනය වන පරිදි පත් කරන විට පහත රට සිංහල නියෝජිතයා කරාව හෝ වෙනත් කුලයක් නියෝජනය වන පරිදි පත් කිරීමට ඉංග්‍රීසි යටත්විජිත ආණ්ඩුව සූක්ෂම විය. දෙමළ නියෝජිතයින් පත් කිරීමේ දී ද ඉහළ වංශවත් කුලයක් ලෙස සැලකෙන වෙල්ලාල කුලයෙන් ද තවත් නියෝජිතයින් පහළ දෙමළ කුලයක් ලෙස සැලකෙන කරෙවර් කුලයෙන් පත් කිරීමට ද ක්‍රියා කර තිබේ.වාර්ගික විභේදනය මෙන්ම කුල භේදය ද අවුළාලමින් සිය යටත්විජිත අවශ්‍යතා සපුරා ගත් ඉංග්‍රීසි පාලකයින් අවසානයේ මෙරට ඉතිහාසයේ කිසි කලෙක නොතිබුණු ජනවාර්ගික අර්බුදයක් ද නිර්මාණය කළේය.මෙහි අවසන් ප්‍රතිඵලය ආයුධ සන්නද්ධ අරගලයක් දක්වා දියත් වූ බෙදුම්වාදී කොටි ත්‍රස්තවාදයයි. 1940 දශකයේ දී පමණ ජනවර්ග අනුව නියෝජනය ඉල්ලා සිටින පොන්නම්බලම් ගේ පනහට පනහ යෝජනාව පෙන්වා දීමට පුළුවන.මෙහිදී පොන්නම්බලම් මහතා යෝජනා කළේ මහජන නියෝජිත සභාවට තේරී පත් වන නියෝජිතයින් ගෙන් 50% ක් සිංහල ජනතාවටත් ඉතිරි 50% දිවයිනේ සෙසු ජනවර්ගවලටත් ලබා දිය යුතු බවයි.මේ මතවාදය තවදුරටත් ඉදිරියට ගෙන යමින් ඇස්. ජේ. වී. චෙල්වනායගම් තමිල් අරසු කච්චි හෙවත් දෙමළ රාජ්‍ය පක්ෂය පිහිටුවා ගනිමින් දෙමළ කථා කරන ජනතාව ජීවත් වන ප්‍රදේශවලට ෆෙඩරල් පාලනයක් හෙවත් වෙනම පාලනයක් ඉල්ලා සිටියේය.ප්‍රභූ පාන්තික දෙමළ දේශපාලනඥයන් වන පොන්නම්බලම් සහ චෙල්වනායගම් තමන්ගේ ඡන්ද පදනම සහ වැඩි මහජන නියෝජනය සඳහා ඉදිරිපත් කරන ලද මෙකී සංකල්පමය යෝජනා පසුකාලීනව සන්නද්ධ අරගලයකට අවශ්‍ය මනෝ මූලික සහ විෂය මූලික සාධක නිර්මාණය කළේය.1970 පාර්ලිමෙන්තු මැතිවරණයේ දී අන්ත පරාජයක් ලබන අප්පාපිල්ලේ අමිර්තලිංගම් 1977 පාර්ලිමේන්තු මැතිවරණයේ දී උතුරු සහ නැ?ඟෙනහිර පළාතේ ජනතාවට සිය දේශපාලන පක්ෂයේ (ද්‍රවිඩ එක්සත් පෙරමුණ) ප්‍රතිපත්ති ප්‍රකාශනයෙන්ම යෝජනා කරන්නේ පූර්ණ සමාජවාදී දෙමළ ඊළාම් රාජ්‍යයක් සඳහා තම පක්ෂයට ඡන්දය ප්‍රකාශ කරන ලෙසයි.අමිර්තලිංගම් ගේ වෙනම ඊළාම් රාජ්‍යයක් සංකල්පයෙන් ප්‍රීතිමත් වන උතුරේ දෙමළ තරුණ තරුණියෝ ඔහුගේ නළල මත රුධිරයෙන් තිලක තබා අමිර්තලිංගම්ගේ ජයග්‍රහණයට කැප වන බවට ශපථ කොට තිබේ. 1977 ජූලි 21 පාර්ලිමේන්තු මැතිවරණයෙන් එක්සත් ජාතික පක්ෂය 5/6 ක බලයක් අත් කර ගන්නා විට මන්ත්‍රී ධූර 18 ක් ලබා ද්‍රවිඩ එක්සත් පෙරමුණ දෙවන ස්ථානයට පත් විය.මැතිවරණ ප්‍රතිඵල වලින් පසු යාපනයේ වඩුක්කොඩේ පිහිටි අමිර්තලිංගම්ගේ නිවෙසට ඔහුගේ ජයග්‍රහණයට කැප වූ තරුණ පිරිස් පැමිණෙන විට එම නිවසේ ගේට්ටුව ඉබි යතුරු දමා වසා තිබුණි. මේ තොරතුරු කොළඹ සමාජ විද්‍යාඥයින්ගේ සංගමයේ ප්‍රකාශනයක් වන මහාචාර්ය රාජන් හුල් ඇතුළු යාපනය සරසවියේ ආචාර්යවරුන් පිරිසක් විසින් ලියන ලද බලයේ මහන්තත්ත්වය නම් කෘතියේ මනාව විස්තර කෙරේ.පනහට පනහ යෝජනාවේ සිට පූර්ණ සමාජවාදී වෙනම දෙමළ ඊළාම් රාජ්‍යයක් සඳහා වන යෝජනාව දක්වා සෑම යෝජනාවකින්ම උතුරේ සහ නැ?ඟෙනහිර ජනතාව මංමුලා කිරිමට ප්‍රභු දෙමළ දේශපාලනඥයෝ ක්‍රියා කළහ. ඔවුන්ගේ වැරැදි භාවිතාවන් පසුව ඔවුනටම පාරා වළල්ලක් වූයේය. මතවාදීව පෝෂණය කළ වෙනම ඊළාම් සංකල්පය ගිනි අවියෙන් දිනා ගැනීමට උත්සාහ කළ වේලුපිල්ලේ පිරිභාහරන්ගේ ගොදුරක් බවට අමිර්තලිංගම් පත් විය. එලෙසම තවත් සාම්ප්‍රදායික දෙමළ ප්‍රභු දේශපාලනඥයෝ ගණනාවක්ම රුදුරු වෙඩි උණ්ඩයේ ගොදුරු බවට පත් වූහ.අසූව දශකයේ මැද භාගය වන විට ?ශ්‍රී ලංකාවේ භෞමික අඛණ්ඩතාවයට පමණක් නොව අසල්වැසි ඉන්දියානු උප මහද්වීපයේ යථා පැවැත්මට ද බෙදුම්වාදී කොටි ත්‍රස්තවාදය බලපෑවේය. එහි අවසන් ප්‍රතිඵලය 1987 ජුලි මාසයේ අස්සන් කළ ඉන්දු - ලංකා සාම ගිවිසුමයි. ශ්‍රී ලාංකේය ජනතාව මත ආරෝපණය කරන ලද සහ අටවන ලද ගිවිසුමක් වූ ඉන්දු - ලංකා සාම ගිවිසුම බලය විමධ්‍යගතකරණයට අවශ්‍ය වටපිටාව සකසන පළාත් සභා ක්‍රමය මුල් වරට ?ශ්‍රී ලංකාවේ ස්ථාපිත කරන ලදී.දේශපාලන විචාරකයින් පෙන්වා දෙන පරිදි පළාත් සභා ක්‍රමය වනාහි පුළුල් සංවාදයක ප්‍රතිඵලයක් ලෙස ඇතිවූ අවසන් විසඳුමක් නොවේ. 1987 වන විට උතුරේ කොටි ත්‍රස්තවාදයෙන් සහ දකුණේ ජනතා විමුක්ති පෙරමුණේ භීෂණයෙන් මුළු රටම වෙළී පැවතුණි. ඉන්දු - ලංකා සාම ගිවිසුම පිළිබඳව හෝ එමඟින් ස්ථාපිත පළාත් සභා ක්‍රමය පිළිබඳව හෝ රට තුළ කිසිදු ප්‍රජාතන්ත්‍රවාදී මත විමසුමක් නොපැවතුණි.ජේ. ආර්. ජයවර්ධන ජනාධිපතිවරයා ඔහුට හිතවත් ජ්‍යෙෂ්ඨ අමාත්‍යවරුන් කිහිප දෙනෙකුගේ සහාය ඇතිව ඉන්දු - ලංකා සාම ගිවිසුමට අස්සන් තැබීමට ක්‍රියා කළ අතර එම ගිවිසුම පිළිබඳව තම පක්ෂයේ මන්ත්‍රීවරුන්ගේ මතය විමසීමට හෝ ඔහු ප්‍රජාතන්ත්‍රවාදී නොවීය. ජේ. ආර්. ජයවර්ධන ජනාධිපතිවරයාගේ දෙවැනියා වූ අග්‍රාමාත්‍ය ආර්. ප්‍රේමදාස මහතා හෝ ඉන්දු - ලංකා සාම ගිවිසුම පිළිබඳව ප්‍රසාදයකින් නොසිටි බව ප්‍රකාශ වේ.ශ්‍රී ලංකාවේ හා ඉන්දියාවේ එසමයේ පැවැති දේශපාලන වාතාවරණය පිළිබඳව ඉන්දියාවේ එවකට විදේශ සේවයේ සිටි ජ්‍යෙෂ්ඨ නිලධාරීන් හා ජ්‍යෙෂ්ඨ මාධ්‍යවේදීන් සිය අත්දැකීම් ආශ්‍රයෙන් ලියන ලද කොළඹ භූමිකාව, ලංකා කොටි සහ අසල්වැසියාගේ සාම සවාරිය ආදි කෘතීන් ගෙන් මනාව තොරතුරු හෙළිදරව් කෙරේ.පළාත් සභා ක්‍රමය ස්ථාපිත කිරිම සඳහා සිදු කරන ලද 13 වන ආණ්ඩුක්‍රම ව්‍යවස්ථා සංශෝධනය පිළිබඳව ශ්‍රේෂ්ඨාධිකරණ මත විමසුමේ තීරණය ද මේ දක්වා සංවාදයට භාජනය වී තිබේ. හිටපු අගවිනිසුරු සරත් එන් සිල්වා මහතා මේ ලියුම්කරු සමඟ මෑතකදී කරන ලද ගුවන්විදුලි සාකච්ඡාවකදී ප්‍රකාශ කළේ 13 වැනි සංශෝධනයේ කෙටුම්පත ද දේශජ නිර්මාණයක් නොවන බවත් එය හුදෙක් ජේ. ආර්. ජයවර්ධන ජනාධිපතිවරයාගේ අභිමතය පරිදි සිදුවූවක් බවත්ය.සරත් එන්. සිල්වා මහතා මෙම ලියුම්කරුට වැඩිදුරටත් පවසා සිටියේ 13 වන ආණ්ඩුක්‍රම සංශෝධනය පිළිබඳව ශ්‍රේෂ්ඨාධිකරණ මතය ප්‍රකාශ කිරීමට එවකට? ශ්‍රේෂ්ඨාධිකරණයේ සිටි විනිසුරුවරුන් 9 දෙනාගෙන්ම සමන්විත විනිශ්චය සභාවක් (Full Bench) රැස්වූ බවයි. එහිදී ?ශ්‍රී ලංකාව ඒකීය රාජ්‍යයක් ද? සංධීය රාජ්‍යයක් ද? යනුවෙන් හැඳීන්වීම පිළිබඳව සහ 13 වන ආණ්ඩුක්‍රම ව්‍යවස්ථා සංශෝධනය පාර්ලිමේන්තුවේ 2/3 ක ඡන්දයෙන් පමණක් අනුමත වීම ප්‍රමාණවත් ද? නැතහොත් ඊට ජනමත විචාරණයක අනුමැතිය අවශ්‍ය ද? යනුවෙන් බෙදීමක් වූ බව ද ඒ මහතා සඳහන් කළේය.විනිසුරුවරුන් 4 දෙනෙකුගේ මතය වූයේ ජනමත විචාරණයක් අවශ්‍ය බවයි. තවත් 4 දෙනෙකු කියා සිටියේ එසේ අවශ්‍ය නොවන බවයි. මේ අතර මධ්‍යස්ථ මතයක සිටි විනිසුරුවරයකු සඳහන් කළේ ජනමත විචාරණයක් නොමැතිව සුළු සංශෝධන කිහිපයකට යටත්ව පාර්ලිමේන්තුවේ 2/3 ක අනුමැතියෙන් 13 වන සංශෝධනය ක්‍රියාත්මක කිරීමට හැකි බවයි. ඒ අනුව ජනමත විචාරණයක් අවශ්‍ය නොවන බවට ප්‍රකාශ කළ විනිසුරුවරුන් සිවු දෙනාගේ එකඟත්වයත් මෙම මතයට ඇතුළත්ව පහට හතරක් වන පරිදි බෙදුණු තීන්දුවකින් 13 වන ආණ්ඩුක්‍රම සංශෝධනයට ශ්‍රේෂ්ඨාධිකරණ අනුමැතිය හිමි විය.ඉන්දියාවේ මධ්‍යම ආණ්ඩුව සහ ප්‍රාන්ත ආණ්ඩු අතර බලය බෙදී ගොස් තිබෙන ආකාරයට ?ශ්‍රී ලංකාවේ 13 වන ආණ්ඩුක්‍රම ව්‍යවස්ථා සංශෝධනය මඟින් මධ්‍යම ආණ්ඩුව සහ පළාත් සභා සඳහා බලය බෙදී ගොස් තිබේ. ඒ අනුව ලැයිස්තු තුනක් හෙවත් ලේඛන 3 කට අදාළව මෙම බලය පවරා ඇත. මුලින්ම ඇත්තේ පළාත් සභා ලැයිස්තුවයි.එමඟින් ප්‍රකාශ වන්නේ පළාත් සභා වෙත පැවරී ඇති බලතලයි. දෙවනුවට ඇත්තේ මධ්‍යම ආණ්ඩුව විසින් ඉතිරි කර ගෙන ඇති බලතල ලැයිස්තුවයි. එය සංවෘත ලැයිස්තුව යනුවෙන් හැඳීන්වේ. පළාත් සභාව සහ මධ්‍යම ආණ්ඩුව යන දෙපාර්ශ්වයටම සමානව හිමි වන බලතල පිළිබඳ ලැයිස්තුවක් ද 13 වන ආණ්ඩුක්‍රම සංශෝධනයේ සඳහන් වේ. එය සමගාමී ලැයිස්තුව ලෙස නම් කර ඇත.මෙහිදී වඩාත් විමසිය යුතු සහ සංවාදයට තුඩු දී ඇති විෂයගත කාරණය වන්නේ පළාත් සභා ලැයිස්තුවට අන්තර්ගතව ඇති නැතහොත් පළාත් සභා වෙත පවරා ඇති පොලිස් සහ ඉඩම් බලතල පිළිබඳ කාරණයයි. ආණ්ඩුක්‍රම ව්‍යවස්ථාවේ සඳහන් පරිදි සෑම පළාතකටම පොලිස් කොමිසමක් පවතින අතර නියෝජ්‍ය පොලිස්පතිවරයකු යටතේ පළාත් පොලිස් සේවයක් ක්‍රියාත්මක වේ. ඊට අමතරව මධ්‍යම ආණ්ඩුවේ පොලිස්පතිවරයකු සිටින බව ද 13 වන සංශෝධනයෙන් කියැවේ. රජය සතු ඉඩම් පළාත් සභා සතු වන අතර මේ යට?තට වනාන්තර, රක්ෂිත, මුඩු බිම් ආදිය ඇතුළත් වේ.ප්‍රශ්නගත සහ සංවාදයට තුඩු දී ඇති ඉඩම් සහ පොලිස් බලතල පළාත් සභාවලට පරිපූර්ණ වශයෙන් පවරා දුනහොත් කෙබඳු තත්ත්වයක් නිර්මාණය වන්නේ ද? උතුරේ පළාත් සභා ඡන්දය සැප්තැම්බර් මාසයේ පවත්වන බව ජනාධිපති මහින්ද රාජපක්ෂ ජනාධිපතිතුමා ද සඳහන් කර තිබේ. රටට තිරසර සාමයක් උදා කිරීමට සහ ?ශ්‍රී ලාංකේය රාජ්‍යය පිළිබඳ ආකෘතිය නිර්මාණය කිරීමට පාර්ලිමේන්තු තේරීම් කාරක සභාවක් ද ජනාධිපතිතුමා මේ වන විට යෝජනා කර ඇත.බෙදුම්වාදී මතවාදය තවමත් උර මත දරා සිටින උතුරේ දෙමළ දේශපාලන පක්ෂ තේරීම් කාරක සභාවට මේ දක්වා නියෝජිතයින් නම් කර නොමැත. උතුරු පළාත් සභා ඡන්දයේ දී එම දේශපාලන පක්ෂ පොලිස් සහ ඉඩම් බලතල පිළිබඳව මත ගැටුමකට ඉව අල්ලන බවක් මේ වන විට පෙනෙන්නට තිබේ. ජාතිකවාදී මතයක් දරන ජාතික නිදහස් පෙරමුණ, හෙළ උරුමය වැනි දේශපාලන පක්ෂ ප්‍රකාශ කරන්නේ පොලිස් හා ඉඩම් බලතල අහෝසි කළ යුතු බවයි. මේ වන විට උතුරු පළාත් සභා ඡන්ද විමසීම ජාතික සහ අන්තර්ජාතික විමසුමට ලක් වූ මාතෘකාවක්ව තිබේ.මහින්ද රාජපක්ෂ ජනාධිපතිතුමා අවස්ථා ගණනාවකදීම ප්‍රකාශ කර ඇත්තේ උතුරේ දේශපාලන පක්ෂ බෙදුම්වාදී මානසිකත්වයෙන් මිදී යහපත් දේශයක් ගොඩ නැඟීම සඳහා වන්නා වූ දේශපාලන ප්‍රවේශයකට යොමු විය යුතු බවයි. බෙදුම්වාදී මානසිකත්වයක සිටින කණ්ඩායම් වෙත පොලිස් සහ ඉඩම් බලතල ව්‍යවස්ථාපිතව හිමි කර දීම නිරෝගී දේශපාලන යහ පැවැත්මකට සුදුසු නොවන බව මධ්‍යස්ථ දේශපාලන මතයයි.ප්‍රජාතන්ත්‍රවාදී දේශපාලන යහ පැවැත්ම පිළිබඳව පරිපූර්ණත්වයක් තුළ ඉඩම් හෝ පොලිස් බලතල හෝ වෙනත් බලතල පිළිබඳව සාකච්ඡා කළ හැකි වුවත් තවදුරටත් වෙනම රාජ්‍යයක් පිළිබඳව සිහින දකින සහ ඒ පිළිබඳ වන්නා වූ මතය නියෝජනය කරන කණ්ඩායම් වෙතින් අපේක්ෂා කරන ඉලක්ක සපුරා ගැනීම පහසු නොවීමට පුළුවන.එබැවින් මේ මොහොතේ දී වඩාත් අවශ්‍යව ඇත්තේ ප්‍රජාතන්ත්‍රවාදී දේශපාලන ප්‍රවාහය පරිපූරණය කරන ක්‍රමවේදයක් සඳහා ජනාධිපතිවරයා ගන්නා උත්සාහයට සියලු පාර්ශ්ව සහාය ලබා දීමයි. ජනවාර්ගික ප්‍රශ්නයට විසඳුමකට වඩා උතුරු පළාතට නියෝජනයක් ලෙස උතුරු පළාත් ඡන්ද විමසුමේදී මහජන නියෝජිතයින් තෝරා පත් කර ගැනීම මේ මොහොතේ වඩා වැදගත් වේ.එක්සත් ජාතික පක්ෂය හෝ වෙනත් කවර හෝ දේශපාලන පක්ෂයක් යෝජනා කරන ආණ්ඩුක්‍රම සංශෝධනයකට වඩා මේ මොහොතේ රටට අවශ්‍යව ඇත්තේ අතිශයින්ම පුළුල් වූ සමස්ත රාජ්‍ය පද්ධතියම ප්‍රතිසංස්කරණය කෙරෙන්නා වූ වැඩපිළිවෙළකි. ක්‍රි. පූ. 4 වැනි සියවස තරම් ඈත අතීතයක සිට අපට පළාත් පාලනය සහ පහළම පාලන ඒකක වෙත බලය විමධ්‍යගත කිරීම පිළිබඳ අත්දැකීම් ඇත්තේය.අතීතයෙන් පෝෂණය වූ පෘථුල අත්දැකීම් ඇතිව නූතනත්වයේ සිට අනාගත ?ශ්‍රී ලාංකේය ජාතික රාජ්‍යය ගොඩනැඟීම සඳහා පුළුල් රාජ්‍ය ප්‍රතිසංස්කරණයකට සියලු පාර්ශ්ව ස්වකීය දායකත්වය ලබා දීම මේ මොහොතේ ජාතික වශයෙන් අතිශයින් වැදගත් වන බව සිහිපත් කරවමු.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=ab1306095</link>
    <topic>සංවාද මණ්ඩපය</topic>
    <author>සංවාද සටහන</author>
    <content>ජාතික නිදහස් පෙරමුණේ නායකඉදිකිරීම්, ඉංජිනේරු සේවා,නිවාස හා පොදු පහසුකම් ඇමැති විමල් වීරවංශදහතුන්වන ව්‍යවස්ථා සංශෝධනය අහෝසි කරන ලෙස ඉල්ලමින් ජාතික හෙළ උරුමය විසින් පාර්ලිමේන්තුවට පෞද්ගලික මන්ත්‍රී යෝජනාවක් ඉදිරිපත් කර තිබෙනවා. ඒ ගැන ඔ‍බේ අදහස කුමක්ද?පෞද්ගලික යෝජනාවක් පාර්ලිමේන්තුවට ගෙන ඒමේ ක්‍රියාවලිය දිර්ඝකාලීන ක්‍රියාවලියක්. විෂය භාර ඇමැතිවරයා එකඟ නොවුණොත් ඇමැති මණ්ඩලය ප්‍රතික්ෂේප කළහොත් එය පාර්ලිමේන්තුව එන්නේ නැහැ. ඒ නිසා දහතුන්වන ආණ්ඩුක්‍රම ව්‍යවස්ථාව සම්පුර්ණයෙන්ම අහෝසි කිරීමේ අවස්ථාව මෙය යැයි මා විශ්වාස කරන්නේ නැහැ.ඇත්තටම අපි එය කළ යුතු වෙන්නේ පාර්ලිමේන්තු තේරීම් කාරක සභාවෙන් නව ආණ්ඩුක්‍රම ව්‍යවස්ථාවක් පිළිබදව සාකච්ඡාවක් එන වෙලාවටයි. මොකද ඒක වෙන්ඩ ඕනේ විකල්පයක් දෙන ගමන්. නැතුව විකල්පයක් නොදී උදුරා ගලවා දැමීම කියන එකෙන් සැලකිය යුතු වෙනත් ප්‍රශ්න ප්‍රමාණයක් නිර්මාණය වෙනවා.ජාතික නිදහස් පෙරමුණ වෙනම මැයි රැලිය පැවැත්වුයේ සහ රට පුරා අද මහජන පෙත්සමක් අස්සන් කරන්නේ එකම හේතුවක් නිසායි. ඒ වගේම දහතුන්වන ව්‍යවස්ථා සංශෝධනයේ අහිතකර ප්‍රතිවිපාක ගැන සම්මන්ත්‍රණ මාලාවක් පවත්ව‍න්නේ මේ හැම දෙයකින්ම අපි කියන්නේ දහතුන්වන ආණ්ඩුක්‍රම ව්‍යවස්ථාව සංශෝධනය කරන්ඩ කියලායි. දහතුන්වන ව්‍යවස්ථා සංශෝධනයෙන් ඇතිවුණ අනෙත් පළාත් සභාවල නයා පෙණේ පුප්පන්නේ නැහැ. ඒ නිසා අපි හිතනවා මේ නයෙක් නෙමේ ගැරඩියෙක් කියලා. හැබැයි ඒක තේරෙන්නේ ‍බෙදුම්වාදී ජාතිවාදී සංවිධානයක් අතට බලය ගියාමයි.ඒ නිසා තමයි අපි කියන්නේ දහතුන්වන සංශෝධනය නැමැති නයාගේ විෂ දළ ගලවන්ඩ කියලා. ඒ කියන්නේ බෙදුම්වාදයට රුකුල් දෙන බලතල ඉවත් කරන්ඩ. එතකොට විෂ දළ නැති නයා පෙණේ පිප්පුවාට බය වෙන්ඩ දෙයක් නැහැනේ. ඒ නිසා මේ වෙලාවේ අහෝසි කිරීම කියන සටන් පාඨයට වඩා නිවැරැදි වෙන්නේ විෂ දළ ගැලවීම කියන සටන් පාඨයයි.ගිය අඟහරුවාදා ජනාධිපතිතුමාගේ ප්‍රධානත්වයෙන් පැවැති ආණ්ඩුවේ පක්ෂ නායක රැස්වීමෙදී කිව්වේ දහතුන්වන සංශෝධනය අනිවාර්යයෙන්ම බොහොම පැහැදිලිව සංශෝධනය කරනවා කියලායි. ඒක ආණ්ඩුව හැටියට ගත් තීන්දුවක්. අපි හිතන විදියට ඒ සංශෝධනය ඉඩම් පොලිස් බලතල සමඟ වෙන සංශෝධනයක් නම් එබදු සංශෝධනයකින් තමයි මේ තිබෙන අන්තරායෙන් සැලකිය යුතු ලෙස මිදෙන්ඩ පුළුවන් වෙන්නේ‍.දහතුන්වන ව්‍යවස්ථා සංශෝධනයෙන් ඇති කළ පළාත් සභාවල ඉඩම් සහ පොලිස් බලතල සංශෝධනය කරනවාට එරෙහිව මේ වෙන විට දෙමළ ජාතික සන්ධානය එළියට බැහැලා තිබෙනවා?දෙමළ ජාතික සන්ධානය එළියට බැස්සා කියලා අපි මොකටද කලබල වෙන්නේ. දෙමළ ජාතික සන්ධානය එළියට නොබැස්සොත් තමයි පුදුමය. එයාලා එළියට බහින්ඩ ඕනේ. දැන් බලන්න දෙමළ පත්තරයකට ටී.එන්.ඒ නායකයෙක් කියලා තිබුණා එයාලා උතුරේ පාලනය බාර ගත්ත ගමන් උතුරේ හමුදා පාලනය අයින් කරනවා කියලා.හමුදා පාලනය අයින් කරනවා කියන්නේ හමුදා කඳවුරු ඉවත් කරනවා කියන දෙයයි.ඒ වගේම ඉඩම් බලතල පාවිච්චි කරනවා. ඒ නිසා එයාලට ඉඩම් බලතල ඕනේ. පොලිස් බලතල ඕනේ. වෙන පළාත්වල අපි වෙනම පොලිසියක් දැකලා නැහැ. පළමු වතාවට උතුරු පළාත් සභාවේ බලය ටී.එන්.ඒ එකට ගියොත් උතුරු පළාතේ වෙනම පොලිසියක් හැදෙනවා.ඒ පොලිසිය නිල පොලිසියක් නෙමෙයි හිටපු කොටින්ගෙන් පුරවන පොලිසියක්. ඒ පොලිසියේ ඉහළ නිලධාරියා පත් කරන්නෙත් මහ ඇමැති. ජනාධිපති පත් කරලා ඒ පළාතට එවන පොලිස් ප්‍රධානියා මහ ඇමැති කැමැති කෙනෙක් විය යුතුයි. සම්පුර්ණයෙන්ම මහ ඇමැතිට කැමැති විදියට පාලනය කරන්ඩ පුළුවන් පොලිසියක්.ඉතින් මේ බලතල අයින් කරනවාට දෙමළ ජාතික සන්ධානය අකමැතියි තමයි. එයාලාගේ දෙවන දෙමළ ඊළාම් මෙහෙයුම පටන් ගන්ඩ යන්නේ උතුරු පළාත් සභාවෙන්. ඉතින් පටන් ගන්න තැනම ප්‍රශ්නයක් වුණොත් එයාලා ප්‍රකෝපකාරී වෙනවා තමයි. අනෙක උතුර විතරක් අරගෙන නතරවෙන ගමනක් නෙමෙයි මේ. දෙවන දෙමළ ඊලාම් මෙහෙයුමක් ආරම්භ කරන්නේ. ඒ පටන් ගැන්ම උතුරු පළාත් සභාව අතට ගැනීම‍.ඔබ කියන විදියට උතුරේ එවැනි වෙනම පොලිස් හමුදාවක් හදන්න පළාත් සභාවට බලතල තිබෙනවාද?ඇයි පළාත් සභාවල පළාත් පොලිස් කොමිසම තියෙනවා. ඇයි වර්ධරාජා පෙරුමාල් දෙමළ ජාතික හමුදාව හැදුවේ නැද්ද? ඒක අමතකද අපිට. එතකොට ඔය කියන දෙයටත් වඩා බරපතළ දෙයක්. එතකොට මේ පොලිසිය පළාත් පොලිස් කොමිසමට යටත් වෙන්නේ. ඒකේ ප්‍රධානියා තෝරන්නේ මහ ඇමැති.පත්වීම් ‍දීමේ බලධාරියා මහ ඇමැති. එතකොට හිටපු එල්.ටී.ටී.ඊ සාමාජිකයෝ මේ පොලිසියට ඇතුළත් කර නොගෙන තියෙවිද? හිටපු එල්.ටී.ටී.ඊ සාමාජිකයෝ අමතක කරන්න. නමුත් දෙමළ ජාතික සන්ධානය ඉන්නේ පොලිස් බලතල අනිවාර්යෙන් තිබිය යුතුයි කියන මතයේමයි.ඊළගට ඒ පොලිසිය පාවිච්චි වෙනවා උතුරු නැඟෙනහිර ඉන්න සිංහල සහ මුස්ලිම් සුළු තරයට හිරිහැර කරන්ඩ‍‍. ඊට පස්සේ ඉඩම් බලතල පාවිච්චි කරනවා හමුදා කදවුරු අයින් කරන්ඩ. එතැනින් නතර වෙන්නේ නැහැ. උතුරේ බලය අල්ලා ගන්නවා , පළාත් සභාවට අදාළ විවිධ ප්‍රඥප්ති පළාත් සභාවේ සම්මත කර ගන්නවා.ඊළගට මධ්‍යම ආණුඩුවෙන් එන හැම පනතක්ම උතුරු පළාත් සභාවෙන් පරාද කරනවා.ඊළගට නැඟෙනහිර මුස්ලි‍ම් දේශපාලන බලවේග සමග එකතු වෙලා නැඟෙනහිර අල්ල ගන්න බලනවා දෙමළ ජාතික සන්ධානය. ඒක තමයි ඊළග අරමුණ. නැඟෙනහිරටත් ඉඩම් පොලිස් බලතල අරගෙන ගැටුමක් හදනවා. එතැනින් නතර වෙන්නේ නෑ. ඊළග ජනාධිපතිවරණය දක්වා සැලැස්මක් තියෙනවා. පුළුවන් තරම් දකුණේ ඡන්ද කඩලා ජනාධිපතිතුමාව පරාද කරන්ඩ එයාලාගේ සැලැස්මක් තියෙනවා.දෙමළ ජාතික සන්ධාන‍යේ දකුණේ ඡන්ද කඩන ප්ලෑන් එක මොකක්ද?සිංහල මුස්ලිම් ගැටුමක් හදනවා. එතැනින් මුස්ලිම් ජනතාවගේ චෝදනාව ආණ්ඩුවට එල්ල කරනවා. එතැනින් මුස්ලිම් ඡන්ද ආණ්ඩු විරෝධි කරන්ඩ හදනවා. නැඟෙනහිර මුස්ලිම්වරු දෙමළ ජාතික සන්ධානය සමඟ එකතු කර ගන්ඩ ඒකෙන් මඟ පෑදෙනවා.ඒ නිසානේ සම්බන්ධන් මහත්තයා පාර්ලිමේන්තුවේ කිඹුල් කඳුළු හෙළන්නේ මුස්ලිම් ජනතාවට හිරිහැර වෙනවා කිය‍ලා. හැබැයි එදා කාත්තන්කුඩි පල්ලියේ මුස්ලිම් ජනතාව එල්.ටී.ටී.ඊ ය විසින් බුරුතු පිටින් මරද්දි සම්බන්ධන් මහත්තයා හිනා වේවී බලාගෙන හිටියා. දැන් අඩන්නේ ඇයි මුස්ලිම් ජනතාව ගැන. මුස්ලිම් ඡන්ද ආණ්ඩු විරෝධී කරන්ඩ පුළුවන් වේවි කියලා එයාලා හිතනවා.ඊළගට සිංහල ක්‍රිස්තියානි ගැටුමකුත් එයාලා හදනවා. ක්‍රිස්තියා‍නි ආගමිකයන්ගේ ඡන්දත් ආණ්ඩුවට විරුද්ධව හදන තැනට ගෙන එනවා. දැන් බලන්න නැඟෙනහිර පළාත් සභා ඡන්දය වෙලාවේ තමයි දඹුල්ලේ මුස්ලිම් පල්ලියේ සිදුවීම වුණේ. එදා ආණ්ඩුවට විරුද්ධව මුස්ලිම් ජන්ද කැඩුවේ නැද්ද? දැන් ඒ පල්ලිය ගැන කතාවක් නැහැනේ. නැඟෙනහිර ඡන්දයට කලින් නේද ඒ ‍ෂෝ එක ආවේ. ඒකෙන් පේනවා මේ සිද්ධි හදන්නේ මොන තරම් යටි කුට්ටු අරමුණු ඇතිවද කියලා.ඊළගට උග්‍ර අන්ත බෞද්ධ බලවේගයක් හදලා කියනවා ‍ආණ්ඩුව බෞද්ධයන්ට සලකන්නේ නැහැ කියලා. ඊළගට ඉන්දියාවේ බලයෙන් තොණ්ඩමන් ආණ්ඩුවෙන් කඩනවා. අන්තිමට පොදු අපේක්ෂකයෙක් දාලා ඡන්ද කඩනවා. විධායක ඡන්ද ක්‍රමය නැති කරන්ඩ කියලා. ඊළගට අස්ථාවර පාර්ලිමේන්තුවක් හැදෙන තැනට පාර කැපෙනවා.අන්තිමට පාර්ලිමේන්තුව ප්‍රාණ ඇපයට ගන්නේ උතුරේ ජාතිවාදී දෙමළ ජාතික සන්ධානය ප්‍රමුඛ ජාතිවාදී සන්ධානයයි. එයාලා කියන දෙය ආණ්ඩුවට කරන්ඩ වෙනවා. ඒ වගේම දහතුන්වන ව්‍යවස්ථා සංශෝධනයට එහා බලතල ගන්නවා. ඒ කියන්නේ ප්‍රභාකරන් අවි බලය පාවිච්චි කරලා දිනා ගන්න හදපු දෙය දෙමළ සන්ධානය දේශපාලන බලය ගොඩ නඟලා ව්‍යවස්ථාපිතව ලබා ගන්නවා.අද ත්‍රිකුණාමලය නගර සභාව ඇමෙරිකා තානාපති කාර්යාලය සමග ගිවිසුම් ගහනවා. එතකොට පොලිස් බලතල සහිත උතුරු පළාත් සභාවක් ඇති වුණොත් ගිවිසුම් බුරුතු පිටින් ගහාවි. මේක ලොකු සැලැස්මක්. ඒක පරාජය නොකළොත් දැවැන්ත අර්බුදයකට රට පත් වේවි.කෙසේ වෙතත් ඉඩම් පොලිස් බලතල අහෝසි කරනවාට ඉන්දියාවත් අකමැතියි. එතකොට අපේ රටට බලපෑමක් වෙනවා නේද?ඉන්දියාව අපේ රටට අයිති කොටසක් නෙමෙයි. ඉන්දියාව වෙනම රටක්. ඉන්දියාවේ ව්‍යවස්ථා සංශෝධන ගැන අපි මත පළ කරන්ඩ යන්නේ නැහැනේ. ඉන්දියාව දැන් අපිට බලපාන න්‍යෂ්ටික බලාගාරයක් හදනවා දකුණු ඉන්දියාවේ. එතකොට මොකටද ඉන්දියාව අපේ දේවල් ගැන වද වෙන්නේ. ඉන්දියාව විරුද්ධ වුණා කියලා අපි අපේ ප්‍රශ්න විසදා නොගෙන ඉන්ඩ පුළුවන්ද? ජනාධිපතිතුමාට ඉන්දියාවේ ජනතාව ඡන්දය දුන්නේ නැහැනේ. ජනාධිපතිතුමා තීරණ ගන්නේ ලංකාවේ ජනතාවට ඕනේ විදියට.ඇතැම් බටහිර රටවල් පවා පළාත් සභා ඉඩම් සහ පොලිස් බලතල අහෝසි කිරිමට එරෙහිව සිටිනවා. එය අපේ රටට අන්තර්ජාතික බලපෑම් ඇති වීමට හේතුවක් වේවි නේද?බලපෑම් නම් කවදාද නැත්තේ. යුද්ධය කරන්ඩ පටන් ගත් දිනයේ සිටම බලපෑම් ආවා. ඉන්දියාවෙන් බලපෑම් තිබ්බා. බටහිරින් බලපෑම් තිබ්බා. යුද්ධය ඉවර වෙලාත් බලපෑම් ඉවර වෙලා නැහැනේ. ඒවා තියෙනවා කියලා ඉර පායන එකයි ඉර බහින එකයි නවතින්නේ නැහැනේ. අපේ රටේ ගන්න තීරණ ඒවා මත වෙනස් කළ යුතු නැහැ. අපි ඒවාට ජාතියක් විදියට මුහුණ දෙමු. ඒවාට බයේ අපි ගන්න තීරණ නොගත්තොත් මේ රට හැමදාම බලපෑම්වලට යටත් වෙලා දණ ගහලා ඉදීවි.දහතුන්වන සංශෝධනයට ආණ්ඩුව ගෙන එන්න හදන සංශෝධනයට එහි ඉඩම් පොලිස් බලතල ගැන සදහන් වෙලා නැහැ කියලා මාධ්‍ය මගින් දැන ගන්ඩ ලැබුණා.?ගිය අඟහරුවාදා පැවැති පක්ෂ නායක රැස්වීමේදී ජනාධිපතිතුමා කාරණා කිපයක් පෙන්වා දුන්නා. එකක් තමයි සැප්තැම්බර් මාසයේ උතුරේ ඡන්දය තියනවා කියන දෙය. දෙවැනි දෙය තමයි රට පාලනය කිරීමේදි බලපාන දහතුන්වන සංශෝධනයේ ඇති යම් යම් කාරණා සංශෝධනය කරනවා කියන දෙය. ඒකට අදාළව එතුමා ප්‍රධාන කාරණා දෙකක් කීවා. පාර්ලිමේන්තුව පනතක් සම්මත කළොත් යම් පළාත් සභාවක් විරුද්ධ වුණොත් ඒ පළාතේ ඒ නීතිය ක්‍රියාත්මක නොවෙන එක විසදිය යුතුයි කීවා. එතුමා යුද්ධය කළේ එක නීතියක් ක්‍රියාත්මක වෙන රටක් දකින්න මිසක් නීති ගොඩක් ක්‍රියාත්මක වෙන රටක් දකින්න නෙමෙයි කීවා.දෙවෙනි දෙය තමයි පළාත් දෙකක් එකට ඒකාබද්ධ වෙන්ඩ තියෙන එක නතර කළ යුතුයි කියලා. ඒ ගැන තවදුරටත් මහාචාර්ය ජී එල් පීරීස් මැතිතුමා පැහැදිලි කළා. මං ‍ඒ වෙලාවේ ඇහුවා ඉඩම් පොලිස් බලතල සං‍ශෝධනය වෙන්නේ නැද්ද කියලා. එතකොට ජී එල් පීරීස් ඇමැතිතුමා කීවා පොලිස් බලතල නම් දැනටමත් 17 වැනි සහ 18 වැනි සංශෝධනයෙන් සංශෝධනය වෙලා තියෙන්නේ කියලා. මා එතැනදී කීවා වෙනත් අරමුණකින් ගෙන ආ ව්‍යවස්ථා සංශෝධනයකින් තවත් අරමුණක් ඉටු වෙලා කියලා කියන්ඩ බැහැ කියලා.එතැනදී චම්පික රණවක ඇමැතිතුමා කිවා 17 වැනි සහ 18 වැනි සංශෝධනවල තියෙන්නේ ජාතික පොලිස් කොමිසමේ සිදුවෙන වෙනස්වීමක් ගැන විතරයි පළාත් පොලිස් කොමිසම ගැන කිසිම වෙනසක් ඒකෙන් වෙලා නැහැ කියලා. එවෙලේ ජනාධිපතිතුමා ‍කීවේ ඒක තමයි මේ ගැන මත කීපයක් තියෙනවා.ඒ නිසා මා බලාපොරොත්තු වෙනවා ඉඩම් සහ පොලිස් බලතල ගැන අධිකරණයෙන් විමසලා ඒ අනුව තීරණයක් ගන්ඩ කියලා. සමහර පත්තරවල තිබුණා ‍ඒ දෙක පාර්ලිමේන්තු ‍‍තේරීම් කාරක සභාවකට දානවා කියලා ඒක වැරැදි කතාවක්. ඒ නිසා මං බලාපොරොත්තු වෙනවා ජනාධිපතිතුමා ඒ ගැන අධිකරණයෙන් විමසලා ඒ දෙකෙන් වන හානිය වළක්වන්න කටයුතු කරයි කියලා. මුල් කාරණා දෙකට සීමා වු‍ සංශෝධනයක් වෙයි කියලා අපි බලාපොරොත්තු වෙන්නේ නැහැ.හොඳයි මොන සංශෝධනය පාර්ලිමේන්තුවේදී කරන්ඩත් ආණ්ඩුවට තුනෙන් දෙකේ බලය ලබා ගත හැකි වේවිද?එක්සත් ජනතා නිදහස් සන්ධානයේ සියලුම පක්ෂ අතරින් මුස්ලිම් කොංග්‍රසයේ සහ තොණ්ඩමන් මහත්තයාගේ පක්ෂය ඇරෙන්ඩ අනෙත් සියලුම පක්ෂවල සාමාජිකයෝ ගිය අගහරුවාදා පැවැති ආණ්ඩු පක්ෂ රැස්වීමේ හිටියා. ඒ හැමෝම එකඟ වුණා සංශෝධනයකට යන්ඩ. ඒ වගේම තව කාරණකට එකඟ වුණා . නව ආණ්ඩුක්‍රම ව්‍යවස්ථාවක් සැකසීම සදහා වු පාර්ලිමේන්තු තේරීම් කාරක සභාවට කවුරු සහභාගී නොවුණත් එය රැස් කීරීමට. ඒකට සියලු පක්ෂ එකඟ වුණා.නොපැමිණි පක්ෂ දෙක ගැන විතරයි මට නොතේරෙන්නේ. එහෙම එකඟ වුණ තත්වයක් යටතේ මං හිතන්නේ නැහැ තුනෙන් දෙක අභියෝගයක් වෙයි කියලා. තුනෙන් දෙක අභියෝගයක් වුණත් නොවුණත් මේ සංශෝධනය පාර්ලිමේන්තුවට ගෙන යන්ඩ ඕනේ. රට බලා ගන්ඩ ඕනේ කවුද මේකට විරුද්ධ වෙන්නේ කියලා. ඒක අපි රටට දකින්ඩ දෙන්ඩ ඕනේ. මං විශ්වාස කරනවා අපි මේක පාර්ලිමේන්තුවට ගෙන ගියොත් තුනෙන් දෙකේ ඡන්දය ගන්ඩ පුළුවන් වේවි කියලා.කෙසේ වෙතත් ‍දහතුන්වන සංශෝධනයේ සංශෝධනයක් කීරිම ගැන ආණ්ඩුවෙත් මත දෙකක් තිබෙනවා නේද?මෙතෙක් තිබුණා. නමුත් ගිය අගහරුවාදා ජනාධිපතිතුමාගේ ප්‍රධානත්වයෙන් තිබුණ රැස්වීමෙන් පස්සේ මං හිතන්නේ නැහැ මත දෙක තුනක් තව දුරටත් තිබේවි කියලා. මොකද අගහරුවාදා තමයි රජයක් හැටියට මතයකට ආවේ 13 වැනි සංශෝධනය සංශෝධනය කරන්ඩ.සංශෝධනය කරන ප්‍රමාණය ගැන තවම අදහසක් නැහැ. නමුත් සංශෝධනය කළ යුතුයි කියන ප්‍රතිපත්තිමය ස්ථාවරය ඊයේ ගත්තා. කලින් එහෙම ප්‍රතිපත්තිමය ස්ථාවරයක් තිබුණේ නැහැ. ඒ නිසා ඉ‍තිරි කාරණා ගැන සාකච්ඡා කරලා ඉතිරි වෙනස කළ හැකියි කියලා අපි විශ්වාස කරනවා.කෙසේ වෙතත් ඔබ පක්ෂයට සහ ජාතික හෙළ උරුමයට චෝදනාවක් නැඟෙනවා පළාත් සභා ගැන හුඹස් බියක් රටේ ඇති කරනවා කියලා?අපි ඉතින් සටන් විරාම ගිවිසුම ගැන කියනකොටත් කට්ටියක් කීවානේ අපි බේසමේ කිඹුල්ලු දකිනවා කියලා. අපි යුද්ධය කරන්ඩ කියනකොටත් කීවා අපි රට විනාශ කරලා දාන්න යනවා කියාලා. එහෙම කියන අය හැමදාම හිටියා. ඔබ හොයලා බලන්න යුද්ධය කාලේ යුද්ධයට විරුද්ධ වුණ අය ඔහොම කියන්නේ.ඉතින් එයාලා එදත් අපට ඕවා කීවා අදත් කියනවා. හැබැයි ඉතිහාසයේ ඔප්පු වෙලා තියෙනවා අපි කියපු දෙය හරිද වැරැදිද කියලා. ඔය කියන අයට මේ පළාත් සභා බලතල එක්ක තියලා පෙන්වන්ඩ තිබ්බා‍. හැබැයි එහෙම ඉඩ දුන්නොත් ඒ ආරම්භ වෙන්නේ දෙවන දෙමළ ඊලාම් මෙහෙයුමේ දෙවන අදියර නිසායි ඒ ජවනිකා පෙන්වන්ඩ බැරි.පළාත් සභාවක් හදලා ඊලමක් හදන්ඩ පුළුවන්ද කියලා ඔබතුමාලාට චෝදනාවක් නැ‍‍ඟෙනවා.?මං කලින් පැහැදිලි කළා දෙවන දෙමළ ඊලාම් මෙහෙයුමේ ගමන් මාර්ගය මොකක්ද කියාලා. දෙමළ සන්ධානය උතුරු නැඟෙනහිර බලය ගත්තොත් ඊළගට වෙන්නේ මේ පළාත් සභා දෙක ආණ්ඩුවත් එක්ක ගෝරියක් දාගෙන එක්සත් ජාතින්ගේ සංවිධානයට කියනවා අපට පළාත් සභා පාලනය කරන්ඩ දෙන්නේ නැහැමේකට මැදිහත් වෙන්ඩ කියලා. මේක තමයි දෙමළ ඊලමේ මාර්ග සිතියම. ඉතින් මුළු කතාව තේරෙන අයට විතරයි අවසාන කතාව තේරෙන්නේ. පළාත් සභාවෙන් විතරක් දෙමළ ඊළම හැදෙන්නේ නැහැ. මං කියපු ක්‍රමවේදයට අනුව තමයි බලතල අරගෙන දෙමළ ඊලම ගන්නේ. ඒ වගේම තමයි අන්තිමට උතුර නැගෙනහිර අපට එරෙහි රටවල තිත්පොළවල් බවට පත් වෙනවා.එජාපය දැන්17 වැනි සංශෝධනය බලවත් කරන්ඩ කියලා ආණ්ඩුවෙන් ඉල්ලනවා . ඔබ ඒ ගැන හිතන්නේ කුමක්ද?එජාපය තවම ඉන්නේ යාවත් කාලීන නොවුණු දේශපාලන ව්‍යාපාරයකයි. මං හිතන්නේ රනිල් මහත්තයාට පක්ෂයේ ඇතුළේ තියන ප්‍රශ්න ගත්තාම රටේ ප්‍රශ්න ගැන හිතන්න වෙලාවක් නැහැ.17 වැනි සංශෝධනය දැන් ඒක ඉවරයි. ඒක ආයෙත් වර්ථමානයට හෝ අනාගතයට ගැළපෙන්නේ නැහැ.මේ රට තව තවත් දුර්වල කරන සංශෝධන නෙමෙයි අවශ්‍ය. මාලදිවයිනේත් ඔය අපුරු ප්‍රජාතන්ත්‍රවාදය තියෙන ව්‍යවස්ථාවක් හදලා තියෙනවා. හැබැයි කිසි කෙනෙකුට රට පාලනය කරන්ඩ බැහැ. එහෙම මෝඩ ප්‍රජාතන්ත්‍රවාදයක් වැඩක් නැහැ. එජාපය බටහිර ලණු කාපු අයනේ. ඒ නිසා එයාලා ඒ ලණු ගැනම තමයි කියන්නේ.එජාපය රටට නව ආණ්ඩුක්‍රම ව්‍යවස්ථාවක ආකෘතියක් හදුන්වා දුන්නා. ඒ ගැන මොකද හිතන්නේ?ඒක විහිළුවක්. ඒ ගැන කතා කරන්ඩවත් දෙයක් නැහැ. ඒකේ මෙකක්වත් නැහැ. ඒකේ තියෙන්නේ විධායක ජනාධිපති වෙනුවට ඡන්දයෙන් පත් වෙන විධායක අගමැති කෙනෙක් ගැන. ඉතින් දෙකම එකයි.විධායක ජනාධිපති ක්‍රමය වෙනස් කළ යුතුයි කියලා මේ වෙනකොට මාදුළු‍වාවේ සෝභිත හිමි ඇතුළු පිරිසක් මතයක් ගෙන යනවා?ජනාධිපතිවරණයක් ගැන කියවෙන කොට ඔය වගේ කතා මතු වෙනවා. ජනාධිපතිවරණයට පොදු අපේක්ෂකයකු දාගන්න යම් පිරිසකට අවශ්‍ය වුණාම මතු වෙන දෙයක් එය. කෙසේ වෙතත් පාර්ලිමේන්තු තේරීම් කාරක සභාවක් නව ආණුඩුක්‍රමයක් සැකසීම ගැන සාකච්ඡා කරන්ඩ පත් කළාම සද් භාවයෙන් විධායක ජනාධිපති ක්‍රමය ගැන කතා කරන අයගේ අදහස් ගැන සාකච්ඡා කළ හැකි වේවි.ඔබතුමාලා ප්‍රාර්ථනය කරන 19 වැනි ව්‍යවස්ථා සංශෝධනයක් හෝ 13 ව්‍යවස්ථාවේ සංශෝධනයක් නොවුණොත් මෙකද වෙන්නේ?ඒක හරියට ඉර පායයි ද නැතොත් මොකද වෙන්නේ කියලා අහනවා ‍වගේ ප්‍රශ්නයක්. දැන් සංශෝධනය කළ යුතු බවට ප්‍රතිපත්තිමය තීන්දුව අරගෙන ඉවරයි. අමාරුම දෙය ජයගෙන ඉවරයි. දැන් සංශෝධනයේ ප්‍රමාණය ගැන තමයි ප්‍රශ්නය තියෙන්නේ. දැන් තිබුණාට වඩා හොද තත්ත්වයක තියෙන්නේ ඉතින් මං ඇයි හිතන්නේ ඉතිරි ටික වෙන්නේ නැහැ කියලා.දහතුන්වෙනි ව්‍යවස්ථා සංශෝධය සං‍ශෝධනය වෙනවා ඒක ඉර පායනවා වගේ විශ්වාසයි.සංවාද සටහනචන්දන බංඩාරඑජාප මාධ්‍ය ප්‍රකාශක පාර්ලි‍ෙම්න්තු මන්ත්‍රීගයන්ත කරුණාතිලකපළාත් සභා ගැන රජයේ ස්ථාවරය පළමුව පැහැදිලි කළ යුතු බව ද දැන් නැති ප්‍රශ්න ඉදිරියට ගෙනැවිත් දැවෙන ප්‍රශ්න ගැන ජනතා අවධානය වෙන අතකට යොමු කරන්න රජය අසාර්ථක උත්සාහයක යෙදී සිටින්නේ යැයි ද එජාප මාධ්‍ය ප්‍රකාශක, පාර්ලිමේන්තු මන්ත්‍රී ගයන්ත කරුණාතිලක මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් මන්ත්‍රීවරයා මේ ප්‍රකාශය කළේ ය.එහිදී ඇසූ ප්‍රශ්න කීපයක් හා ඒවාට කරුණාතිලක මහතා දුන් පිළිතුරු මෙසේ ය.පළාත් සභා ක්‍රමය ගැන ඔබ කියන්නේ කුමක් ද?පළාත් සභා කියන්නේ දැනටමත් රටේ ව්‍යවස්ථාවේ තියන දෙයක්. ව්‍යවස්ථාවේ කොටසක්. අපි ඒක ක්‍රියාත්මක කරල තියනවා. අපට පළාත් සභා ගැන ගැටලුවක් නැහැ.පළාත් සභා ක්‍රමය මේ දිනවල කතාවට ලක්වෙලා තියනවනේ?ඒ ආණ්ඩුව පැත්තෙන්නේ. පොලිස්, ඉඩම් බලතල අයින් කරන්න කියනවා. රට බෙදනවා කියනවා. ජාතික හෙළ උරුමයත්, ජාතික නිදහස් පෙරමුණත් අම්බලන්ගොඩ රූකඩ පරදවන්න වගේ ආණ්ඩුවේ පදයට නටනවා. කවුරුත් මේ රූකඩ නැටවිල්ල බලාගෙන ඉන්නවා. අපේ ස්ථාවරය පැහැදිලියි. දැන් රජයේ ස්ථාවරය පැහැදිලි කරන්න ඕන.රටේ දැවෙන ප්‍රශ්න අනන්තවත් තියෙද්දී ජනතාවට ඒ ප්‍රශ්න අමතක කරවන්න කලින් කලට ආණ්ඩුවේ අයම එළියට දාල එක එක ව්‍යාපෘති ක්‍රියාත්මක කරනවා. එහෙම ජනතා ප්‍රශ්න අමතක කරන්න බැරි තත්ත්වයක් දැන් උදාවෙලා තියනවා.උතුරු පළාත් සභාව ගැන කියන්නේ කුමක් ද?උතුරු පළාත් සභා ඡන්දය තියල උතුරු පළාත් සභාව පිහිටුවන්න ඕන. රජය ජාත්‍යන්තරයටත් වරින්වර පොරොන්දු වෙලා තියනව උතුරු පළාත් සභා මැතිවරණය ලබන සැප්තැම්බර් මාසෙ පවත්වනවා කියලා. එහෙම පළාත් සභාව තියල, ඒ ජනතාවගේ ප්‍රශ්න විසඳන්න කටයුතු කරන්න ඕන.පළාත් සභා ක්‍රමය ඇතිකළෙත් උතුරේ ජනතාවට බලය විමධ්‍යගත කරන්න තමයි. ඒ නිසා වෙනත් පළාත් සභාවකට වඩා මේ පළාත් සභාව පිහිටුවීම වඩා වැදගත්. නිකම්ම නෙවෙයි 17 වැනි සංශෝධනය ක්‍රියාත්මක කර ස්වාධීන මැතිවරණ කොමිසමක් ස්වාධීන පොලිස් කොමිසමක් ඇතිව මේ පළාත් සභා ඡන්දත් තියන්න ඕන. ඒකට ජාත්‍යන්තර නිරීක්ෂකයන්ටත් නිරීක්ෂණයට අවස්ථාව දෙන්න ඕන කියල අපි කියනවා.13 වැනි සංශෝධනය සංශෝධනය කරන්න කෙරෙන යෝජනා ගැනත් කතා කළොත්?ආණ්ඩුව තමන්ගේ ස්ථාවරය පළමුව පැහැදිලි කරන්න ඕන. අපට විපක්ෂයේ ඉන්න ප්‍රධාන පක්ෂය හැටියට ආණ්ඩුව කරන්න යන දේ පැහැදිලි කරන්න ඕන. 13 වැනි සංශෝධනය අහෝසි කරන ව. බලතල අඩු කරනව. වෙනස් කරනව කිව්වත් කරන්න යන වෙනස්කම් ගැන මෙතෙක් අපට කිසිවක් කියල නැහැ.රජය ඉන්දියාව ඇතුළු ජාත්‍යන්තරයට වරින්වර කියල තියනවා 13 ඉක්මවා යන බලයක් දෙනවා කියලා. එහෙම කියල මේ කරන්න යන්නේ මොකක්ද කියල අපි දන්නේ නැහැ.පළාත් සභාවලට තියන පොලිස් හා ඉඩම් බලතල ගැන කියන්නේ කුමක් ද?එම බලතල දීල නැහැනේ. ව්‍යවස්ථාවේ තියන බව ඇත්ත. නමුත් එම බලතල කිසිම දාක පළාත් සභාවලට දීල නැහැ. එදා ඉඳලම දුන්නේ නැහැ.එජාප ව්‍යවස්ථා සංශෝධනය ගැනත් කතා කළොත්...?අපි හිතන්නේ මේ රටේ පුළුල් ව්‍යවස්ථා සංශෝධනයකට කාලය හරි කියලයි.මේ තියන ව්‍යවස්ථාවත් එජාපයම හදපු ව්‍යවස්ථාවක් නේද?ඔව්. කලින් කලට ව්‍යවස්ථාව වෙනස් කිරීමේ අවශ්‍යතාවක් ඇති වෙනවා. දැනට අවුරුදු 35 කට පෙර හදපු මේ ව්‍යවස්ථාවේ අඩුපාඩු දුර්වලකම් තියනවා.වර්තමානයට ගැළපෙන ව්‍යවස්ථාවක් හදන්න කෙටුම්පතක් අපි ඉදිරිපත් කරල තියනවා. දැන් මේක කාටත් අධ්‍යයනය කරල බලන්න පුළුවන්. වෙනස් යෝජනා තියනවනම් ඉදිරිපත් කරන්න පුළුවන්.අපි ඉදිරිපත් කරන ව්‍යවස්ථාවේ තියන හුඟක් කරුණු මහින්ද චින්තනයේ තියන යෝජනා. ජනාධිපති ක්‍රමය අහෝසි කරනව ඇමැති මණ්ඩලය 25 කට සීමා කරනවා. මනාප ක්‍රමය අහෝසි කර සමානුපාතික ක්‍රමය ආසන ක්‍රමය මිශ්‍ර වුණ ඡන්ද ක්‍රමයක් හඳුන්වා දෙනවා.අපි හදන ව්‍යවස්ථාව ජනමත විචාරණයකින් පසුවයි ක්‍රියාත්මක කරන්න බලාපොරොත්තු වන්නේ.ඔබ පක්ෂය යෝජනා කරන්නේ අගමැති ක්‍රමයක්?ඔව් අගමැති ප්‍රමුඛ කැබිනට් මණ්ඩල ක්‍රමයක්. සාමූහිකව තීන්දු ගෙන ක්‍රියාත්මක කරන වඩාත් ප්‍රජාතන්ත්‍රවාදී ව්‍යුහයක් ඇති කරන්න අපි බලාපොරොත්තු වෙනවා.හැබැයි රාජ්‍ය ප්‍රධානියා මහජන ඡන්දයෙන් පත්කිරීම ගැනත් යෝජනාවක් කෙටුම්පතට ඇතුළත්?ඔව්. අපි විකල්ප ක්‍රම හඳුන්වල දීල තියනවා. ජනතා අදහස් අනුව තමයි අවසාන තීරණ ගන්නේ. මේක අවසන් කෙටුම්පත නෙවෙයි. මහජනතාවගේ අදහස් ලබාගන්න කෙටුම්පතක් අපි ඉදිරිපත් කරල තියෙන්නේ. අපි මහජන බලය ලබාගෙන මහජන කැමැත්ත අනුව අලුත් ව්‍යවස්ථාව ඉදිරිපත් කරනවා.අවසානයේ මේක ජනමත විචාරණයකින් අනුමත විය යුතුයි.එජාපය අද විපක්ෂයේ ඉඳගෙනයි අලුත් ව්‍යවස්ථාවක් ගැන කතා කරන්නෙ?ඔව්. අපට ලබන අවුරුද්දේ ආණ්ඩුවක් පිහිටුවන්න පුළුවන් වෙයි කියලයි කල්පනා කරන්නේ. 2014 මැතිවරණයක් තුළින් අපි බලය ලබා ගන්නවා.මේ කතා සිහිනයක් වේවි ද. ලබන අවුරුද්දේ මැතිවරණයක් මැතිවරණ සිතියමෙත් නැහැ නේද?ඕන දේශපාලන විශ්ලේෂකයකුට පේනව මේ ආණ්ඩුවට මේ විදියට දීර්ඝ ගමනක් යන්න බැහැ කියලා. අද ආර්ථිකය කඩා වැටිලා. ණය ගැනීම උපරීමයට ඇවිල්ලා.මිනිස්සුන්ට ජිවත්වෙන්න බැරි විදියට ජීවන වියදම වැඩිවෙලා. ආණ්ඩුවට ලබන අවුරුද්ද වෙනකොට මැතිවරණයක් තියන්න සිදු වෙනවා. ඒ මැතිවරණයෙන් බලය අල්ල ගන්න පුළුවන් විදියට දැන් අපි අපේ පක්ෂ සංවිධානය තර කරගෙන යන්නේ.සංවාද සටහනසරත් පෙරේරා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af1306091</link>
    <topic>සූරියවැවෙන් බිහිවුණු ලොව ‘විශිෂ්ටතම නැණසල’</topic>
    <author>නිහාල් පී. අබේසිංහ</author>
    <content>සූරියවැව නැණසලේ කළමනාකාර දීපිකා ප්‍රියදර්ශනී මහත්මිය ස්පාඤ්ඤයේ ටෙලි සෙන්ටර් පදනමේ කළමනාකාර අධ්‍යක්ෂ මිගෙල් මහතා අතින් සූරියවැව නැණසලට හිමි විශිෂ්ට සම්මානය ලබාගත් අවස්ථාව.අපි සූරියවැව නැණසල පටන්ගන්න විට මේ පැත්තෙ කිසිම ගෙදරක පරිගණකයක් තිබුණේ නැහැ. ඉස්කෝලෙ යන ළමයින්ටවත් පරිගණක පුහුණුවක් දෙන්න ගෙන්න ගත්තේ ගෙවල්වලට ගිහිල්ල කන් කෙඳීරි ගාලා අපි සූරියවැව කෙළවරේ තිබෙන අලි ඉන්න කොටි හිටිය ගම්මානවල ජනතාවට කොම්පියුටර් ඉගැන්වූයේ බට්ටා ලොරියේ පරිගණක අරන් ගිහිල්ලා සූර්ය බලයෙන්.”අද අපිට සතුටුයි මේ පැත්තෙ දරුවන්ගෙන් සියයට 80 කට දැන් පරිගණක හසුරුවන්න පුළුවන්. වැඩිහිටි අයත් සියයට 50 ක් විතර ඒ දේ කරනවා. අවුරුදු 5 සිට අවුරුදු 60 - 70 දක්වා අය අපේ නැණසලෙන් යම් දෙයක් ලබා ගන්නවා. අඩු ගාණේ ඉන්ටර්නෙට් එකෙන් පත්තර ටිකවත් බලනවා.සමහරදාට අවුරුදු 80 වැඩිමහලු අය පවා අපේ නැණසලට ඇවිත් කොම්පියුටර් උදව් කරගෙන මොනවා හරි ඉන්ටර්නෙට් මඟින් සොයා බලනවා. නැණසල පිහිටුවූ 2005 ට වඩා දැන් මේ පැත්තේ පරිගණක සාක්ෂරතාව 50 ගුණයකින් ඉහළ ගිහිල්ලා.”මේ අදහස් සූරියවැව නැණසලේ කළමනාකාරිනි දීපිකා ප්‍රියදර්ශනී මහත්මියගෙන්. ඒ දිරිය යුවතිය පවසන මේ අදහස් මෙන්ම සූරියවැව නැණසලත් පිළිබඳව අපි මේ ඔබට කියන්නේ මෙරට පරිගණක හා තොරතුරු සන්නිවේදන ක්ෂේත්‍රයේ රන් අකුරින් ලියැවුණු සම්මානයක් ඇයටත් සූරියවැව නැණසලටත් ලැබි ඇති බැවිනි.සූරියවැව ‘නැණසල’ පසුගියදා ලොව විශිෂ්ටතම ග්‍රාමීය තොරතුරු තාක්ෂණික මධ්‍යස්ථානය ලෙස ස්පාඤ්ඤයේ දී කිරුළු පැලැන්දීය. ඒ ලෝකෙන්ම ග්‍රාමීය තොරතුරු හා පරිගණක සන්නිවේදන ක්ෂේත්‍රයේ පළවැනියා වශයෙනි.මේ විශිෂ්ට සම්මානය අපට ලැබුණු මේ මොහොතේ අප මේ නැණසල වැඩ පිළිවෙළේ නිර්මාතෘවරයා ද මතක් කළ යුතුය. ඒ එසේ මෙසේ අයෙක් නොවේ, මහින්ද රාජපක්ෂ ජනාධිපතිතුමාය. එතුමාගේ සංකල්පයක් මත මේ ‘නැණසල’ ව්‍යාපෘතිය බිහිවූයේ 2005 දීය. මෙම වැඩ සටහන ජනාධිපති කාර්යාලය යටතේ මෙහෙයවන්නේ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය මඟිනි. ‘නැණසල’ මඟින් ප්‍රධාන ලෙස සිදුවන්නේ ග්‍රාමීය ජනතාවට අවශ්‍ය තොරතුරු තාක්ෂණ හා පරිගණක තාක්ෂණ ක්ෂේත්‍රයේ අවශ්‍යතා ඉටුකිරීමයි. පරිගණක පුහුණුව, අන්තර්ජාල පහසුකම්, ගොවි නිපැයුම් මිල, පරිගණකය මඟින් ලබාගත හැකි සියලු පහසුකම් නොමිලේ ලබාදීමට ‘නැණසල’ කටයුතු කරයි. අද ලෝකයේ ලොකුම ග්‍රාමීය තොරතුරු තාක්ෂණ කප් එක අපි ගසා ඇත. ඒ නැණසල නිසාය.උතුරු නැඟෙනහිර පළාත ද ඇතුළුව නැණසල 700 ක් පමණ අපේ රටේ දැනට ක්‍රියාත්මකයි. ඒවායින් ගමේ අයට ලොකු ප්‍රයෝජනයක් ලැබෙනවා. ජනාධිපතිතුමාගේ සංකල්පය දර්ශනය වන්නේ ග්‍රාමීය ජනතාව හැම ආකාරයෙන්ම සවිබල ගැන්වීමයි.ඒ දර්ශනය යථාර්ථයක් බවට පත්වීම තමයි මේ සූරියවැව නැණසලට මේ සම්මානය ලැබීම. ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ සභාපති මහාචාර්ය පී. ඩබ්ලිව්. ඇපාසිංහ මහතා අප සමඟ පැවසුවේ සතුටු සිතිනි.සූරියවැව නැණසලෙන් පුහුණුව ලබන ග්‍රාමීය සිසු සිසුහුසූරියවැවේ නැණසලින් ආරම්භ කළ ‘ජංගම නැණසල’ ලොරියක් තුළ සකස් කර ගමේ ජනතාවට පරිගණක දැනුම දුන් අයුරු.මේ අයුරින් ලොව පවතින ‘නැණසල’ වැනි ජනතා හිතකාමී ග්‍රාමීය ජනතාවට පාදක වූ ග්‍රාමීය තොරතුරු තාක්ෂණ මධ්‍යස්ථානවලින් කරන ජනහිතකාමී ප්‍රතිඵලදායි පරිගණක තොරතුරු හා තොරතුරු සන්නිවේදන කටයුතු පිළිබඳව අගය මැනීමේ තරගාවලියක් පසුගිය දා අන්තර්ජාතික මට්ටමින් පැවැත්විණි.ඒ ජගත් තොරතුරු තාක්ෂණ සංසදයේ වාර්ෂික සම්මාන ප්‍රදානෝත්සවය වෙනුවෙනි. එයට අපේ රටේ නැණසල කිහිපයක් මෙන්ම ලොව තවත් රටවල් 60 ක ආයතන හා තරගකරුවෝ 275 ක් පමණ ඉදිරිපත් විය.ඉන් හම්බන්තොට සූරියවැව නැණසල මඟින් කරනු ලබන ජනතා හිතකාමී ග්‍රාමීය තොරතුරු තාක්ෂණ හා තොරතුරු සන්නිවේදන කටයුතු වෙනුවෙන් ඒ නැණසලට ලොව විශිෂ්ටතම ග්‍රාමීය තොරතුරු තාක්ෂණ මධ්‍යස්ථානය ලෙස ලොව විශිෂ්ටතම සම්මානය දිනාගත හැකි විය. මෙය අපේ රටේ තොරතුරු තාක්ෂණ ක්ෂේත්‍රයේ ස්වර්ණමය ජයග්‍රහණයකි.එම සම්මානය සූරියවැව නැණසලේ කළමනාකාරිනි දීපිකා ප්‍රියදර්ශනී මහත්මිය පසුගියදා ස්පාඤ්ඤයේ ග්‍රැනඩා නුවර පැවැති ජගත් තොරතුරු තාක්ෂණ සංසදයේ වාර්ෂික සම්මාන උත්සවයේ දී ලබාගත්තාය. අපේ රටේ කාන්තාවක් ලෙස මෙම සම්මානය ලබාගැනීම ද එහිදී කැපී පෙනුණු සිදුවීමක් විය.සම්මානය දිනු දීපිකා ප්‍රියදර්ශනී පවසන අයුරින් ඔවුන්ගේ නැණසල ග්‍රාමීය ජනතාවට නොමිලේ තොරතුරු තාක්ෂණ පුහුණුව හා තොරතුරු සන්නිවේදන කටයුතු සිදුකර දෙනු ලබයි.“2005 මැයි 18 තමයි අපේ නැණසල ආරම්භ කළේ. එදා තමයි ලංකාවේ නැණසල සංකල්පය බිහිවුණේ. මහින්ද රාජපක්ෂ ජනාධිපතිතුමා තමයි මේකේ නිර්මාතෘ තුමා.මේ සම්මානය ගැන අපිට හරි සතුටුයි. මේ සම්මානය පිළිබඳව වැඩිම ගෞරවය අපේ ජනාධිපතිතුමාටයි හිමිවෙන්න ඕන. ඒ එක්කම අපිට එදා සිට අද දක්වා හැමදාම උදව් කරන ධ්ඛ්ඊඒ එකේ මහත්වරුන්ට. ප්‍රදේශයේ අයට අපිත් එක්ක කටයුතු කරන දූලා පුතාලාට සොයුරු සොයුරියන්ට හිමිවන්න ඕනැ” ඇය කීවාය.අපි 2005 දී ගෙවල්වලට ගිහිල්ලා පාසල්වලට ගිහිල්ලා, දෙමවුපියෝ ගුරුවරු හම්බුවෙලා පරිගණක හා තොරතුරු තාක්ෂණයේ අගය හැමෝටම කියා දුන්නා. ඊට පස්සේ පරිගණක පාඨමාලා පටන් ගත්තා. ග්‍රාම නිලධාරී රජයේ නිලධාරීන්ට පුහුණුවක් දුන්නා.තොරතුරු තාක්ෂණයේ අගය ගැන වෙළෙඳ පළවල අත් පත්‍රිකා බෙදා හැරුවා. ඊට පස්සේ වෙ?ඳෙ පළේ අයට දඹුල්ලේ ඇඹිලිපිටියේ එළවළු හා වෙනත් කෘෂි නිපැයුම්වල මිල ගණන් ලබා ගන්නා හැටි ගැන අවබෝධයක් දුන්නා. ඊට පස්සේ ජනතාවට නැණසල පිළිබඳව, පරිගණක තාක්ෂණය පිළිබඳව ලොකු අවබෝධයක් හා උනන්දුවක් ඇතිවෙන්න පටන් ගත්තා. අපි එක්ක ඒ අය එකතු වුණා.” දිපිකා ප්‍රියදර්ශනී මහත්මිය පවසන්නීය.මුලින්ම පරිගණක ගත්ත අයගේ ගෙවල්වලට අපි ගියා. එහෙම ගිහින් ඒ අයගේ පිටරට ඉන්න අයට ‘ස්කයිෆ්’ වලින් වියදම් නැතිව කථා කරන හැටි කියලා දුන්නා. මුල් කාලේ 2006 මේ සූරියවැව පරිගණක සාක්ෂරතාව තිබුණේ සියයට 1 ක් විතර. අද මේ නැණසල නිසාම ඒ පරිගණක සාක්ෂරතාව සියයට 55 ගුණයකින් විතර ඉහළ නැංවෙලා. සිසු පරපුර අතර පරිගණක සාක්ෂරතාව සියයට 80 ක් වෙලා” ඇය පෙන්වා දෙයි.සූරියවැව නැණසල තම පරිගණක කටයුතු කළේ ගම ඇතුළේ හෝ ආයතනය ඇතුළදී පමණක් නොවේ. ඔවුන් සූරියවැව ප්‍රාදේශීය ලේකම් බල ප්‍රදේශයේ දුෂ්කර ගම්මාන 10 ක් වෙත ජංගම නැණසල බට්ටා පුංචි ලොරියක සවිකර අරන් ගියේය. ඒ ලොරියේ ලැප්ටොප් 4 ක් තිබුණා. අපි අලි ඉන්න කොටි ඉන්න ලයිට් නැති වතුර නැති ගම්වලට ගියා පරිගණක තාක්ෂණය අරන්.ඒවාට ලයිට් නැහැ. කරන්ට් එක ගත්තේ සූර්ය බලයෙන් හා ලොරියේ බැටරිය සම්බන්ධ කරලා. ආපහු එනකොට දවසක් දා අලි අපේ ලොරිය පස්සෙන් එලෙව්වා. ඒත් දැන් අපිට සතුටුයි. ඒ දුෂ්කර ගම්වල වැසියන්ටත් දැන් පරිගණක හසුරුවන්න හොඳට පුළුවන්. ඒ අය දැන් පත්තර බලන්නේ ඉන්ටර්නෙට් එකෙන්. ජනාධිපතිතුමාගේ පරමාර්ථය අද ඉටුවෙලා තිබෙනවා.අපේ නැණසල 2007 සිටම එඪජ්ඪ දීලා තිබුණා. අපේ ප්‍රාදේශීය ලේකම් බල ප්‍රදේශයේ ග්‍රාම නිලධාරී වසම් විසි එකේම ඉහළම පරිගණක සාක්ෂරතාවක් ඇති කිරීමට අපිට පුළුවන් වුණා මේ නැණසල නිසා. ඒක අපිට ලොකු සතුටක්.” ඇය පවසන්නීය.ජනාධිපති ලේකම් කාර්යාලයේ ඥ-දිරිය වැඩ සටහන යටතේ මේ කටයුතුවලට දිරිය ශක්තිය ලබා දී තිබේ.ඒ අනුව දැනට මෙම නැණසල මඟින් පසුගිය වසර 8 ඇතුළත පුද්ගලයන් 50000 කට පමණ යම් පරිගණක තාක්ෂණ දැනුමක් ලබා දී ඇත. ශිෂ්‍ය ශිෂ්‍යාවන් 800 කට පූර්ණ පරිගණක දැනුම ලබා දී ඇත. වෙබ් හා ග්‍රැෆික් පාඨමාලා හදාරා සමත් වූ ගණන 200 කට අධිකය.මේ අනුව අපේ ජනාධිපතිතුමාගේ ‘නැණසල’ ව්‍යාපෘතියේ සැබෑ ප්‍රයෝජනය ලබාගැනීමට අද ගිරුවාපත්තුවේ ග්‍රාමීය ජනතාවට ඉඩ ලැබී ඇත. ඒ අභිමානය මේ නව සම්මානයත් සමඟ අපේ රටේ පමණක් නොව මුළු ලෝකයේම තොරතුරු තාක්ෂණ ක්ෂේත්‍රයේ දැන් රැව් පිළිරැව් දෙමින් පවතී.නිහාල් පී. අබේසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af1306092</link>
    <topic>මොරටු සරසවි කොල්ලො හැදූ නියමුවන් නැති ස්වයංක්‍රීය ගුවන් යානය</topic>
    <author>ඡායාරූප සහ සටහන</author>
    <content>මුළුමහත් ලෝකයට තොරතුරු සන්නිවේදන චන්ද්‍රිකා සංකල්පය ප්‍රථම වරට පසක් කරදුන්නේ මොරටු සරසවියේ හිටපු උපකුලපති මෙරට සම්මාන පුරවැසි ශ්‍රීමත් ආතර් සී. ක්ලාක් විද්වතාණන් ය.ගුවන් යානය මොරටු සරසවි බිමෙන් මිදී ගුවනේ සැරිසැරූ ආකාරයමීට වසර කිහිපයකට පෙර එතුමන් දැයෙන් සමුගත්ත ද ලොව අජටාකාශ විද්‍යා සන්නිවේදනයේ පුරෝගාමීන් රැසක් එතුමන්ගේ මග පෙන්වීම යටතේ මොරටු සරසවි බිමෙන් ලොවට දායාද කළේ ය.එතුමාගේ අවසන් සිහිනයක් වූ අප රටින් චන්ද්‍රිකාවක් කක්ෂගත කිරීමේ උත්සාහය ද මෑතකදී ගුවන් ගත කළ ‘ස්ප්‍රීම් සැට්’ චන්ද්‍රිකාව කක්ෂගත කිරීමෙන් සැබෑ වී ඇත.එලෙසම ඔහු සාදා දුන් ගමන් මඟ ඔස්සේ ඉදිරියට ගමන් කළ මොරටු සරසවියේ ම විද්‍යුත් හා ඉලෙක්ටෙ‍්‍රානික අංශයේ ගෝල බාල සිසු පිරිසක් විද්වත් ආචාර්යවරුන්ගේ මඟ පෙන්වීම යටතේ ලොව ප්‍රථම වතාවට ගගන තාක්ෂණයේ නව පෙරළිකාර හැඳින්වීමක් එක් කිරීමට නොබෝදා සමත් විය. ඒ ලොව ප්‍රථම වරට නියමු රහිත ස්වයංක්‍රීය ගුවන් යානයක් මෙරටින් නිපදවීමයි.ඒ පිළිබඳ ආශ්චර්යමත් කතාවට මඟ පාදා ගන්නට මේ සති අන්තයේ මා මට හුරු පුරුදු මොරටු සරසවි බිමට පා තැබුවේ අති මහත් උද්දාමයෙනි.අජටාකාශ තාක්ෂණය කරා විද්‍යාව දියුණු වී පවතින වර්තමානයේ නියමුවන් රහිත ගුවන් යානා (U.A.V) තාක්ෂණය තාක්ෂණික ලෝකය ආක්‍රමණය කරමින් පවතී. මෙවැනි කාල වකවානුවක ශ්‍රී ලංකාවේ ඉංජිනේරු සිසුන් පිරිසක් ලොව ප්‍රථම වතාවට නියමුවන් රහිත ස්වයංක්‍රීය නියමු පද්ධති Auto Pilot  ගුවන් යානයක් නිපදවමින් විශිෂ්ට දස්කමක් දක්වා තිබේ.ඒ මොරටුව විශ්ව විද්‍යාලයේ විද්‍යුත් හා විදුලි සංදේශ ඉංජිනේරු අංශයේ අවසන් වසරේ අනුරුද්ධ තෙන්නකෝන් ප්‍රමුඛ සිසුන් සිවු දෙනකුගෙන් යුත් කණ්ඩායමක් විසිනි.ඒ මොරටු සරසවියේ විදුලි සංදේශ හා විද්‍යුත් ඉංජිනේරු අංශයේ ව්‍යාපෘති අධීක්ෂක මහාචාර්ය රොහාන් මුණසිංහ මහතාගේ මඟ පෙන්වීම යටතේ ය. 2012 වසරේ (අවසන් වසර) ව්‍යාපෘතියක් ලෙස නිර්මාණය කර ඇති මෙම ව්‍යාපෘති කණ්ඩායමට ආබ්ද් රුෂ්දි, අනුරුද්ධ තෙන්නකෝන්, අශෝක් අරවින්ද, ගොමේෂ් වත්සල් යන ඉංජිනේරු සිසුහු ඇතුළත් වෙති.ගුවන් යානයේ බාහිර නියමුවා ලෙස කටයුතු කරන්නේ ආර්.සී. ෆ්ලයින් එරීනා සාමාජික පසිඳු මධුසංඛ ය.මෙලෙස ලොව ප්‍රථම වරට මෙරටින් හඳුන්වා දෙන ස්වයංක්‍රීය නියමු පද්ධතිය (ඔටෝ - පයිලට්) U.A.V යු.ඒ.වී තාක්ෂණය නැතුවම බැරි අංගයක් ලෙස හැඳීන්වේ.මොරටු සරසවි ඉංජිනේරු සිසුන් තැනූ G. 22 ඔටෝ පයිලට් ගුවන් යානයමෙවැනි ඔටෝ ෆයිලට් නියමු පද්ධතිය ලොව අනෙක් කිසිම නියමුවන් රහිත ගුවන් යානයන්වල නැත. මෙම නව ගුවන් යානය මුලින් ම පොළොවේ සිටින නියමුවාගේ දුරස්ථ පාලනය මගින් ඉහළට යවා පසුව ගුවනේදී දුරස්ථ පාලන පද්ධතියෙන් මිදුණු විට යානයේ ඇති ස්වයංක්‍රීය නියමු පද්ධතිය යානයේ මෙහෙයවීම සිදු කරයි.යානයට තමා කළ යුතු චාරිකාව හෝ පරීක්ෂණය පිළිබඳ උපදෙස් යානයේ තාක්ෂණික මතක ගබඩාවේ තැන්පත් කර තිබේ.මෙලෙස ස්වයංක්‍රීයව නියමු පද්ධතිය මගින් ගුවන්ගත කරන කාලය තුළ දුරස්ථ පාලනයෙහි මිදීමෙන් පසුව ගොඩබිමින් දෙන විධානයන්ට අනුකූලව තම දිශානතිය ඔස්සේ ඕනෑම කලාපයට කඳු හෙල් ගොඩනැඟිලි අභිභවා ගමන් කිරීමටත් මෙයට හැකියාව තිබේ. මෙය ලෝකයේ අනිකුත් මෙවැනි යානා හා සසඳන කළ ඇති විශේෂත්වයයි. යළි අවශ්‍ය නම් දුරස්ථ පාලනය ලවා පාලනය කරවමින් ගොඩබිමට ගෙන්වා ගත හැකිවනු ඇත.මෙකී යූ.ඒ.වී. තාක්ෂණ ක්‍රමයේ භාවිතයන් අතර නාගරික ප්‍රදේශවල වාහන තදබදය නිරීක්ෂණය, හදිසි ආපදා අවස්ථා (සුනාමි වැනි), අදාළ ප්‍රදේශයේ තොරතුරු ලබාගැනීම, කැලෑබද හා මුහුදුබඩ ප්‍රදේශවල සිදුවන ජාවාරම්, කැලෑ එළිපෙහෙළි කිරීම්, පාරිසරික විනාශ, ලැව් ගිනි ආදිය පිළිබඳව ඉතා පහතින් පියාසර කර, ඉතා අඩු කෙටි කාලසීමාවේදී වැඩි ඉඩ ප්‍රමාණයක් ආවරණය වන පරිදි තොරතුරු ලබාගැනීම වගේ ම යුදමය වශයෙන් සතුරන්ගේ තොරතුරු ගුවනේ සිට පැහැදිලිව නිරවුල්ව ලබාගැනීමේ හැකියාව සඳහන් කළ හැකි ය.මෙකී නියමුවන් රහිත යානය, දුරස්ථ පාලනය, හසුරුවන බාහිර නියමුවාගේ පියවි දෑසට පෙනෙන දෘශ්‍ය සීමාවෙන් ඔබ්බට යවන්නේ නම්, ගුවන් යානය දෙස බලා එය හැසිරවීමේ හැකියාවක් නොමැති හෙයින්, යානය නිරුපද්‍රිත ස්වයංක්‍රීයව ගමන් කරවීමට, ඔටෝ - පයිලට් පද්ධතිය අවශ්‍යවේ.ව්‍යාපෘතියේ කණ්ඩායම් නායක අනුරුද්ධ තෙන්නකෝන්, ආබ්ද් රුෂ්දි, අශෝක් අරවින්ද්, ගොමේෂ් වත්සල්.නවීන ලෝකයේ ඉතාමත් දියුණු යු.ඒ.වී.(U.A.V) ක්‍රමය පැවතියත්, ලංකාවට තවමත් එවන් තාක්ෂණයක් නොමැතිවාක් මෙන් ම එය තාක්ෂණයක් ලෙස මිලදී ගැනීමේ හැකියාවක් නොමැති බව මහාචාර්ය රොහාන් මුණසිංහ මහතා පවසයි.යූ.ඒ.වී. ක්‍රමය මිලදී ගැනීම සඳහා බිලියන ගණන් වැයවන නමුත් එවැනි යානයක් අප රටේ නිෂ්පාදනය කරන්නේ නම් වැයවනුයේ ඉතා අඩු මුදලකි. තවද අපේ රටේ යූ.ඒ.වී. නිෂ්පාදනය කළ හැකි නම් එය ජාත්‍යන්තර වෙළෙඳ පොලේ ඉහළ ලාබ ලබන භාණ්ඩයක් වනු නිසැක ය.එය අපගේ දියුණු වෙමින් පවත්නා සංවර්ධන කරා පිය ඔසවන ශ්‍රී ලංකාව ශීඝ්‍ර සංවර්ධනය කරා ගෙන යාමට නම් සේවා මත පදනම් ව ඇති අපගේ ආර්ථිකය මෙවැනි තාක්ෂණික නිර්මාණ මත ගොඩනැගිය යුතු වන්නේ ය.මෙම නවතම යානයේ බර කිලෝ එකකි. (1 Kg) පියාසර කාලය විනාඩි 12 කි. වේගය ගුවන් සැතපුම් 50 Km/h පියාසර කළ හැකි උස මීටර් 200 කි. නිර්මාණය කිරීමට යොදාගෙන ඇත්තේ අපේ අමුද්‍රව්‍ය වන අතර විද්‍යුත් උපකරණ කිහිපයක් විදේශයන්ගෙන් ලබාගෙන ඇත.මේ ගුවන් යානා ව්‍යාපෘතියේ අරමුණ කලින් ලබාදෙන ජී.පී.එස්. ඛණ්ඩාංක හරහා සම්පූර්ණයෙන් ම ස්වයංක්‍රීයව ගමන් කළ හැකි කුඩා ගුවන් යානයක් නිපදවීම ය. එම අරමුණ සාර්ථක කරමින් (Blue Baby) බ්ලූ බේබි ආකාරයට නිපදවන ලද යානය කලින් ලබාදෙනු ලැබූ පථයක, සාර්ථකව බාහිර නියමුවාගේ දෘශ්‍ය සීමාවෙන් ඔබ්බට යැවිය හැකි විය.තවද යානාවේ මෙහෙයුම් පාලක මෘදුකාංගයන් ද නිර්මාණය කර ඇති අතර එමගින් යානයේ සියලු තොරතුරු එසැනින් බාහිර නියමුවාට බලාගත හැක. යානයේ කලු පෙට්ටිය (Black Box) ලෙස දත්ත ගබඩාව (Memory Chip) ක්‍රියාකරන අතර එහි යානයේ සියලු තොරතුරු හා එයට ලබාදුන් සියලු විධාන පටිගත වනු ඇත.මොරටු සරසවි සිසුන් මෙම ව්‍යාපෘතිය නිර්මාණය කිරීමේ මූලික අවධානය යොමු කරන ලද්දේ යූ.ඒ.පී. ඒකක හරය වන ඔටෝ පයිලට් පද්ධතියන් සැකසීම පිනිසයි. එය සාම්ප්‍රදායික දුරස්ථ පාලක ගුවන් යානා නිර්මාණයෙන් ඔබ්බට ගිය ඉහළ කර්තව්‍යයකි. මන්ද යත් ගුවන් යානා ආකෘති පහසුවෙන් මිලදී ගැනීමට ඇති අතර එය නිර්මාණය කිරීම ද අති බැරෑරුම් කටයුත්තක් නොවන්නක් නිසාමය. මෙම ව්‍යාපෘතියේ හරය ලෙස ඔවුන් සලකා ඇත්තේ මෙහි ඉතාමත් සංකීර්ණම කොටස සහ බුද්ධියට අභියෝගයන් වන ඒභබධ ර්‍ථඪතධබ පද්ධතිය නිර්මාණය කිරීමයි.රුපියල් 50,000 ක පමණ ප්‍රාග්ධනයක් සොයා ගැනීම තමන් විසින්ම කළ යුතු විය. මෙම පර්යේෂණවලට කිසිදු මූල්‍යාධාරයක් ඔවුන් වෙත රජයෙන් නොලැබේ. එය ඉදිරි කාලයේ දී ලබාදීමට බලධාරීන් කටයුතු කරන්නේ නම් ;සතකි.මෙය උසස් අධ්‍යාපන ඇමැති එස්.බී. දිසානායක මහතාගේ පැසැසුමට ද බඳුන් වී තිබේ.ව්‍යාපෘති අධීක්ෂක මහාචාර්ය රොහාන් මුණසිංහඑලෙස ම මෙම නියමුවන් රහිත ගුවන් යානය සම්මත ගුවන් ගමන් පාලක නීති රීති වලට අනුකූලව දැනට පවතින විශ්ව විද්‍යාල ගුවන් කලාපයෙන් පිටතට යැවීමට බලධාරීන්ගේ අවසරය ලැබිය යුතු ය. මේ වනවිටත් ආරක්ෂක හා ගුවන් හමුදා බලධාරීන්ගේ අවසරය ලබා ගැනීම සඳහා අවශ්‍ය කටයුතු සිදුවෙමින් පවතී.එමෙන් ම එහි දෙවැනි ව්‍යාපෘතිය 2013 පසු පෙළ නව වසරේ ඉංජිනේරු සිසු කණ්ඩායම විසින් ඇරඹීමට කටයුතු කර ඇති අතර දැන් එය විදුලි පරිපථ බැටරියකින් නොව මෝටරයක් යොදා ගමන් කරවීමට පරීක්ෂණ සිදු කරමින් පවතී.ගුවන් යානය නිර්මාණය කිරීමට අත ගැසූ ඉංජිනේරු සිසු අනුරුද්ධ දෙහිවල ඉපිද දෙහිවල එස්. ද එස්. ජයසිංහ මධ්‍ය මහා විද්‍යාලයේ මූලික අධ්‍යාපනය ලබා 5 වසර ශිෂ්‍යත්වය සමත්වී කොළඹ ඩී.ඇස්. සේනානායක විද්‍යාලයට ප්‍රවිෂ්ට වූවෙකි.ඔහු උසස් පෙළ සමත්ව මොරටු සරසවියට වරම් ලැබූවෙකි. එම කණ්ඩායමේ ආබ්ද් රුෂ්දි බදුල්ල මැදි මහා විදුහලෙන් සරසවියට පැමිණි සිසුවෙකි. අනෙක් ඉංජිනේරු සිසුන් දෙදෙනා වන අශෝක් හා ගොමේෂ් ගම්පහ බණ්ඩාරනායක මහා විදුහලේ ආදි සිසුහු ය.මෙය පසුගිය යුද සමයේ නිර්මාණය වී තිබුණා නම් අපට විදෙස් රටවලින් එම තොරතුරු දැනගැනීමට තවත් නියමුවන් රහිත ගුවන් යානා ගෙන්වා ගැනීමට අවශ්‍ය නොවනු ඇති. අනාගතයේදී ආරක්ෂක අමාත්‍යාංශය, තාක්ෂණ විද්‍යා කටයුතු අමාත්‍යාංශය හා ගුවන් හමුදාව මැදිහත්වීමෙන් මෙවැනි ඔටෝ පයිලට් පද්ධතිය උපයෝගි කර ගනිමින් අංගසම්පූර්ණ යූ.ඒ.වී. පද්ධති මෙරටින් බිහිවන්නේ නම් රටට ඉතා වැඩදායි විපුල ඵල දෙන ක්‍රියාවක් වන අතර එය සංවර්ධනයට ද මහත් පිටුවහලකි.යානය දුරස්ථ පාලනයෙන් ගුවන් ගත කිරීම හා ගොඩබෑම මෙන් ම යානය නිර්මාණයට ඉතා වැදගත් උපදෙස් ලබාදුන් ආර්.සී. ප්ලයින් එරීන් සමාජයට හා එම සාමාජිකයන්ටත් පසිදු මධුසංඛටත්, සරසවියේ උපකුලපති මහාචාර්ය ආනන්ද ජයවර්ධන හා ආචාර්ය මණ්ඩලයටත් සියලු ජනමාධ්‍යයන්ටත් මොරටු විශ්ව විද්‍යාලයේ 2012 ව්‍යාපෘති කණ්ඩායම ප්‍රණාමය පුද කර සිටී.අද දින ජූනි 09 මොරටු සරසවි විදුහල් ගුවන් පථයේදී මෙම නියමු රහිත ගුවන් යානයේ පරීක්ෂණ චාරිකාවන් කිරීමට නියමිත බව ද ව්‍යාපෘති නියමුවා වන අනුරුද්ධ තෙන්නකෝන් සිසුවා ‘සිළුමිණ’ට පැවසීය.ඡායාරූප සහ සටහනගාමිණී රූපානන්ද කොළඹ දකුණ සමූහ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af1306093</link>
    <topic>කන් දෙකම නෑසුණත් ජීවිතේ ගිරි දුර්ගය නඟින රනිෂ්කා</topic>
    <author>සටහන හා ඡායාරූප</author>
    <content>මොහොතකට සිතන්න, ඔබේ දෙසවනට විහඟුන්ගේ ගීත නාදය නොඇසේ නම්..., අතු ඉති නටවමින් නැඟෙන මද පවනේ සිලි සිලිය නො ඇසේ නම්..., වහින්නට කලියෙන් අහස ගුගුරුවන හඬ නොඇසේ නම්..., අම්මා යැයි අකුරු අමුණා කියන්නට නොහැකි වූවා නම්, ඔබට කුමක් සිතෙනු ඇත්ද? ඒ සියල්ලම දෛවයේ සරදමකි’ යි කියා ඔබ සුසුම්ලනවා ද?මම ඇගේ ජීවිත පොතේ පිටු එකිනෙක පෙරළන්නෙමි. ඔබේ ප්‍රශ්නයට පිළිතුරක් නිසැකවම ඇගෙන් ලැබේවි. ඈ නමින් රනිෂ්කා රිද්මාලී ය. කැලණි සරසවියේ විද්‍යා පීඨයේ දෙවන වසර ශිෂ්‍යාවක වන ඇය සරසවියේ අන් අයට වඩා සුවිශේෂී ය. දෙසවනින් අසන්නටත් අන් අය හා දොඩමළුවන්නටත් ඇයට නොහැකි ය.ඒ දිරිය දියණිය රනිෂ්කාගේ හදවතේ රිද්මය හා ඒකාත්මික වන්නට මම ඔබට ඇරයුම් කරමි. එමතු නොව ඇගේ ජීවිතය සොයා ගිය ගමනේ හමු වූ රටක් වටිනා ගුරු මවකගේ යෝධ සෙවණැල්ල ද ඔබේ දිවියට සිසිලසක් ම වේ යැයි මම සිතමි. රනිෂ්කාගේ ජීවිත කතාව රැගත් කොළ ගොන්නෙන් කුමක් ඉවත් කළ යුතු දැයි මට නොහැඟේ.ඒ තරමටම ඇය ලියූ වදනෙක ඇත්තේ උත්සාහය, අධිෂ්ඨානය හා කැපවීම වන නිසාවෙනි. ඇගේ ජීවිත තතු ඈ තීන්ත පෙඟවූ පෑනෙන් කරදහි කොළ මත මෙසේ සටහන් කළා ය.“දුරකතර ගෙවා ගෙන ඉස්සෙල්ලම මං ශ්‍රවණූන ළමයින්ගෙ ශික්ෂණ මධ්‍යස්ථානයට ඒ කියන්නෙ මගේ මුල් ම පාසලට ආවේ, මගේ සුදු අම්මා (ආච්චි) ත් එක්ක. කන් දෙකම ඇහෙන්නෙ නැති මට උදව් කරන්න අම්ම තාත්තට විතරක් නෙවෙයි මගේ එකම සහෝදරියටත් නොහැකි වුණා. ඒ අපේ පවුලම ශ්‍රවණාබාධිත වූ නිසා.කෙසේ නමුත් මිනිසුන් මැද දේවතාවියක් වූ ගරු සිස්ටර් ග්‍රේටා නාලවත්ත මවුතුමිය එතැන් පටන් මගේ ගමනට නිබඳ අත්වැලක් වුණා. ඈ නොසිටින්නට මා අද මෙවන් තැනක නැහැ, ඇගේ ධෛර්යය පුදුමාකාරයි. ඇගේ ඉගෙනුම් ක්‍රමය ද පුදුමාකාරයි. ඈ අපට පමණක් නොව අම්මලාට ද උගන්වයි. මවුපියන්, දරුවන් එකට එක්වී ඉගෙන ගන්නා පාසලක් පන්ති කාමරයක් ඔබ දැක තිබේ ද?විවිධ කාඩ්පත්, පුවත්පත් ඇසුර ලබමින් මම ඉතා සතුටින් අධ්‍යාපනය හැදෑරුවා. ජිම්නාස්ටික්, චිත්‍ර, මැටි නිර්මාණ, ලී කැටයම් කලාව, විවිධ නිර්මාණ හා විනෝදාංශ ඒ අතර වුණා. ඉන්පසු කිරිල්ලවල පාසලේ පළමු වසරත් මගේ ආදරණීය ග්‍රේටා නාලවත්ත මවුතුමිය යටතේ ගෙවී ගියා.තුන්වන වසර සමත් වූ පසු අපේ පදිංචිය වෙනස් වුණා. එහිදී බලබෝව කනිටු විදුහලට මාව ඇතුළත් කළා. ඒත් මුළු පාසලට ම සිටි එකම ශ්‍රව්‍යාබාධිත දැරිය වූයේ මා පමණයි. බිය, චකිතය සිත්හි රජ කළත් මං සිතට දිරිගත්තා. අනිත් යාළුවොත් එක්ක බලෙන් කතා කරන්න උත්සාහ කළා.ඒත් සිදුවුණේ කුමක්ද? මුළු පන්තියේ ම ළමයි මහා හයියෙන් සිනාසෙන්න පටන්ගත්තා, විහිළු තහළු කළා, නම් පට බැන්දා, දුක දරා ගන්න බැරි වෙද්දී මං කාටත් හොරෙන් ඇඬුවා මට අවශ්‍ය වුණේ හැමෝම මගේ යහළුවො කරගන්න විතරයි. ඒත් ඒ ගැන සිතා පලක් නෑ. නොපසුබට වීර්යයෙන්. මම ඒ හැම අවමානයකටම මුහුණ දුන්න. මා පෙර පාසලින් ලද දැනුමෙන් යහළුවන්ට චිත්‍ර, විවිධ නිර්මාණ කියා දුන්නා. අවසානෙදි ඒ හැමෝම මගේ යහළුවො වුණා. ශිෂ්‍යත්වයෙන් ලකුණු 118 ක් ලැබූ මට වෙනත් උසස් පාසලකට ඇතුළත් විය හැකි වුණා. මේ වෙනකොට ශ්‍රවණාධාර ඔස්සේ හඬ හඳුනා ගන්න තත්ත්වයට පත්වෙලා හිටියෙ.“මට ඔයාලා කියනදේ තේරුම්ගන්න අමාරුයි මම ගොඩක් දේ තේරුම් ගන්නෙ ඔයාලගෙ තොල් හෙලවෙන දිහා බලාගෙන ඉඳලා හැකි හැම කෙනෙකුටම මම පැහැදිලි කරල දුන්නා.”මා සාමාන්‍ය පෙළ හදාරද්දී මගේ ආච්චිට අංශභාග රෝගය වැලඳුණා. ඇයගේ සිහිය විකල් වුණා. සිත් තැවුල් බොහොමයක ආරම්භය ඒ සමඟම ආරම්භ වුණා. මා වාසය කළ නිවසේ කිසිදු සැප පහසුවක් තිබුණෙ නෑ විදුලිය තිබුණෙත් නෑ. මම සිත් තැවුලට පත් නොවී හැම රැයකදීම භූමිතෙල් ලාම්පු එළියෙන් පාඩම් කළා.දුක අතැර සිනහවෙන් ජීවිතයට මුහුණ දෙන්න උත්සාහ කළා. එහි ප්‍රතිඵලය වුණේ සාමාන්‍ය පෙළින් මා උසස් ලෙස සමත්වීමයි. උසස් පෙළ විභාගයේදී මා ප්‍රථම වරත්, දෙවන වරත් පරාජය වුවත් මගේ උත්සාහය මත තුන්වන වර විභාගයෙන් විශිෂ්ට ජයක් අත්කර ගත්තා. මගේ ඒකායන පැතුම වුණේ වෛද්‍යවරියක් වීම වුවත් වෛද්‍යවරියක වීමට මගේ ආබාධය හරස්වන බව මම හොඳින් දැන සිටියා. කෙසේ වුවත් සියලු බාධා මැඩ මා සරසවි වරම් හිමිකරගත්තේ ඇති හැකි බොහෝ දරුවන් හා කරට කර තරග වදිමින්.ග්‍රේටා නාලවත්ත කන්‍යා සොයුරිය සහ සිසුන්මගේ ඒකායන පැතුම, මා වැනි බිහිරි දරුවන්ට හොඳින් ඉහළම අධ්‍යාපනයක් ලබාදීමයි. එසේ ම මගේ අධ්‍යාපනය ගොඩනඟන්නට කුලී වැඩ කොට වෙහෙසෙන දෙමව්පියන්ට ශක්තියක් වීමයි.”කරදහි කොළ ගොන්නෙහි මුතු අකුරින් ඈ ලියාදුන් ජීවිත අත්දැකීම් හි අවසන ඇය මෙසේ සටහන් කර තැබුවා ය.“ජීවිතය කියන්නෙ දුක් කම්කටොළු, අභියෝග අර්බුද වගේ ම සතුට පිරි තැනක් විශ්වවිද්‍යාලයේ ජීවිතයක් හොඳින් ගෙවා මාගේ අරමුණු ඉෂ්ට කරගන්නට ඔබ සැමගේ ආශිර්වාදයත් පිරිනමනු මැනවි...ගරු ග්‍රේටා මව්තුමිය ඉමහත් ධෛර්යයෙන් අප වැනි දුප්පත් අහිංසක දරුවන්ට නොමිලේ අධ්‍යාපනය ලබාදෙමින් සේවය කිරීමට ඉදිරිපත් වීම කෙතරම් භාග්‍යයක් ද? එතුමිය හමුවීම අප වැනි අයගේ භාග්‍යයකි. ඇත්තෙන්ම වාසනාවකි. එතුමිය නොසිටින්නට නම් අපට කතා කරන්නට බැරි ඉගෙනීමට බැරි උසස් අධ්‍යාපනයක් ලැබිය නොහැකි පිරිසක් වන්නට ඉඩ තිබුණි. එසේ නැතිනම් අතන මෙතන ගොස් අනුන්ට බැල මෙහෙ කරන්නට සිදුවනු නොඅනුමානයි.”රනිෂ්කාගේ කතාවට තවත් කතාවක් එක් කළ යුතු ය. එසේ නොවුණහොත් එය විශාල අඩුවකි. එනිසා ම මම ගරු ග්‍රේටා නාලවත්ත කන්‍යා සොයුරිය සොයා ගියෙමි. සත්‍ය ලෙස ම මා සිතූ පරිදිම ඇය කාරුණික, මහත්මා ගති ඇත්තියක වූවා ය. ඇය වෘත්තියෙන් ගුරුවරියක් වූවා ය.සමාජයෙන් ඈත් වී සන්නිවේදනයෙන් තොරව හුදෙකලාව දිවි ගෙවූ ශ්‍රවණූන දරුවන් සමාජයට අවැසි පුද්ගලයන් බවට පත් කරන්නට ඈ ඇප කැප වූයේ ජාති ආගම් කුලගොත් පසෙකලා ය. ග්‍රේටා මවුතුමිය ඇගේ කටුක වූත් සුන්දර වූත් ගමන් මෙඟහි මතකය අවදි කළා ය.“ඇයි අපි ශ්‍රවණූන ළමයි සමාජයෙන් ඈත් කරන්නෙ සමහර දෙමවුපියො දරුව පොඩි කාලෙදි එයාට ශ්‍රවණාබාධයක් තියනව කියලවත් පිළිගන්න කැමති නෑ. ඒ දරුවගෙ කුඩා වයස පහු උණාට පස්සෙ ශ්‍රවණ තත්වය නැවත නඟා සිටුවන්න අමාරුයි. කැලණි සරසවියෙ උපාධිය හදාරන රනිෂ්කාත් මා ළඟට ආවේ අවුරුදු දෙකේ දියි. ඒ කාලෙ ඒ තරම් දියුණු Hearing heads තිබුණෙ නෑ. ඒත් ඒ දරුවට යම් ප්‍රමාණයකින් කථන හැකියාව දියුණු කරන්න මට හැකි වුණා.අපේ සමාජෙ කොටසක් බිහිරි අන්ධ කියල ලේබල් කරගෙන ඒ අයව කොන් කරන තත්වයකුයි තියෙන්නෙ. මේ වන තෙක් ශ්‍රවණූන අයගෙ සන්නිවේදන භාෂාව වුණේ සංඥා භාෂාව(Sign language), නමුත් සංඥා භාෂාවෙන් හැම දේම විස්තර කරන්න බෑ, සංඥා භාෂාවෙන් වෙන්නෙ ශ්‍රවණූන අය තවත් හුදෙකලා කිරීමක් පමණයි. දැන් තාක්ෂණය දියුණුයි.ඒ නිසා ශ්‍රවණාධාර උපයෝගි කරගෙන විධිමත් සන්නිවේදන ක්‍රමවේදයක් ශ්‍රවණූන පුද්ගලයන් වෙත ලබාදිය හැකි බව මම ඔප්පු කළා. ඒත් මට තේරුණා පෙර පාසල් පුහුණුවක් නොමැති වුවහොත් බොහෝ දරුවන්ට භාෂණය හුරු කරවීම අපහසු වන බව, එනිසා 1983 දී කර්ණ, නාස, කණ්ඨ විශේෂඥ වෛද්‍ය සින්තියා ජයසූරිය මහත්මියගේ, බොරැල්ලේ පිහිටි වෛද්‍ය මධ්‍යස්ථානයේ, ඉස්තෝප්පුවේ පැදුරක් එලා දෙමවුපියන්ටත්, දරුවන්ටත් ඉගැන්වීම් කළා. ඊට පස්සෙ නොපසුබට වීර්යයෙන් බොහෝ දුරගෙවා පයින් ඇවිදිමින් මුළු ගමේ ම අත්හැර දැමූ ශ්‍රවණූන දරුවන් සොයා මා වෙහෙසුණා... ;බාහෝ බොදුනුවෝ මා ආගම ප්‍රචාරය කරන්නියකැයි සිතා උදව් කරන්න ඉදිරිපත් වුණේ නෑ. ඒත් මගේ යහපත් අරමුණ ගැන පැහැදුණු පූජ්‍ය සීලෝගම විමල හිමියන් ඒ වැරදි මතය නිවැරදි කොට මාහට උදවු කරන ලෙස ජනතාවගෙන් ඉල්ලා සිටියා. එවකට කිරිල්ලවල විදුහල්පති ඒ. රණසිංහ මහතා ද අවශ්‍ය මූලික උපකරණ හා ලී බඩු සපයා දුන්නත් පාසලක් පැවැත්වීමට සුදුසු ස්ථානයක් සෙවීමට මා වෙහෙසුණා.පස්සෙ ඉස්කෝලෙ ළඟම කබල්, හුබස් තියෙන ගෙයක කාමරයක් ලැබුණා. වෛද්‍ය මධ්‍යස්ථානයේ බිම පැදුරක දරුවන්ට උගන්වනවා දැකපු ව්‍යාපාරික මහත්මයෙක්, එයාගෙ දරුවන් ශ්‍රවණාබාධිතයි. ඒ දරුවටත් උගන්වන්න කියල ආයාචනය කළා. ඒ අවසරයෙන් ඔහු තම පවුලට අයත් දළුගම විශාල භූමිය පාසලක් ගොඩනැංවීමට පරිත්‍යාග කළා.එහෙම අරඹපු මේ මධ්‍යස්ථානය අද ශ්‍රවණූන ළමුන් 150 ක් පමණ අධ්‍යාපනය හදාරන තැනක් බවට පත්වෙලා. විශේෂත්වය වෙන්නෙ මේ අයගෙන් 99% ක් ම බෞද්ධ දරුවො වීමයි. මේ පාසලින් උගෙන සාර්ථක අධ්‍යාපනයකින් පස්සෙ උසස් අධ්‍යාපන වරම් හිමිකරගන්නා දරුවො ගණන විශාලයි. ඒ අතරින් රනිෂ්කා සුවිශේෂී දරුවෙක්, එයාගෙ මුළු පවුලම ශ්‍රව්‍යාබාධිතයි. ඇයට උදවු කරන්න කෙනෙක් හිටියෙ නෑ පුදුම ධෛර්යවන්ත දරුවෙක් ඇයට පුදුම තරම් දරා ගැනීමේ ශක්තියක් තිබුණා.වසාන වශයෙන් මං ඉල්ලා සිටින්නෙ ශ්‍රව්‍යාබාධිත දරුවො සඟවා ගෙන ඉන්න එපා ඔවුන්ට ශ්‍රව්‍ය උපකරණ සවිකොට හැකි තරම් දරුවා සමඟ කතා කරන්න අවුරුදු පහෙන් පස්සෙ භාෂාවක් උගන්වන්න අමාරුයි. ඒ නිසා කුඩා වයසේදී ම පෙර පාසල් අධ්‍යාපනය ලබා දෙන්න.”ගරු ග්‍රේටා නාලවත්ත මවුතුමිය සැබැවින් ම උතුම් මාතාවකි. සාමාන්‍ය පාසලකට නොදෙවෙනි අලංකාර ඉගෙනුම් ක්‍රමවේදයන් සහිත මෙම පාසල දුටු මතින් මගේ මනසට නැඟුණේ සුර විමනකි. ඒ සුරවිමනේ දුව පැන නටනා පොඩිත්තන් සියල්ලන්ගේ ම මුහුණුවල සතුට උතුරා ගොස් ය.වචනයෙන් කියා විස්තර කළ නොහැකි මේ අපූරු ඉස්කෝලයත් ගුරුතුමියත් දුටු මොහොතේ පටන් දැනුණු ප්‍රීතිය, නිදහස යළි කෙදිනකවත් නොලැබේවි යයි මම සිතමි.මෙම අසිරිමත් පාසලෙන් උගත් රනිෂ්කා සැබෑම වාසනාවන්තියකි. ග්‍රේටා මවුතුමියගෙන් ඉගෙනීමට ලැබීම ද ඇය ලද භාග්‍යයකි. තම ගුරුතුමිය ගිය මඟ යමින් කෙදිනක හෝ උපාධිය අවසන් කොට ඈ වැනි බිහිරි දරුවන්ට උසස් අධ්‍යාපන වරම් හිමිකර දීම ඇගේ සිහිනයකි. ඒ සිහිනය සඵල කරගන්නට ඔබේ ආශිර්වාදය සේ ම උපකාරය ද ඇයට ලබාදෙන්නේ නම් එය උතුම් පාරමිතා ධර්මයක් වනු නියත ය.සටහන හා ඡායාරූපචතුරිකා සුරවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af1306094</link>
    <topic>අටපිරිකර පූජනීය කරන්න</topic>
    <author>අරුණි මුතුමලී</author>
    <content>ම හත් පල මහානිශංස ලැබෙන කුසල් අටෙන් එකක් හැටියටයි බෞද්ධයන් අට පිරිකර පූජාව හඳුන්වන්නේ. ඒත්ඊයේ පෙරේදා අහන්න ලැබුණු තොරතුරු දෙස බැලුවම අද කාලෙ ඇතැම් උදවිය පින පව ගැනවත් හිතනවද කියලත් සැක හිතුණා.යහපත් කර්මාන්තයක් කරගෙන ජීවත්වෙන පූජා භාණ්ඩ වෙළෙඳුන්ටත් විශාල අගෞරවයකටමුහුණ දෙන්න සිදු වුණු කාරණයක් බවට පත් වූ ප්‍රමිතියෙන් තොර අටපිරිකර අලෙවි කළ වෙළෙඳුන් හැට දෙනකුපමණ පාරිභෝගික සේවා අධිකාරියෙන් වටලද්දී ඒ අතර මහ පරිමාණයෙන් විනය විරෝධී අට පිරිකර නිපද වූ කම්හලකුත් හසුවුණා. ලෝකය පුරා බෞද්ධ දර්ශනය ගැන උනන්දු වන පිරිස වැඩිවෙමින් පවතින අතරම එය විකෘති කිරීමටත් ඇතැම් පිරිස් වැර දරන කාලයක ථෙරවාදී බුදු දහම පවතින එකම රටේ මෙවන් සිදුවීම් වාර්තා වීම කෙතරම් සාධාරණ ද කියා අප විද්වතුන් කිහිපදෙනකුගෙන් විමසුවා.පළමුවෙන්ම අටපිරිකර පූජා කිරීමේ ආනිශංස පිළිබඳව අපට පහදා දුන්නේ සෝමාවතී රජ මහ විහාරාධිපති සියම්මහ නිකායේ මල්වතු පාර්ශ්වයේ නියෝජ්‍ය මහා ලේඛකාධිකාරීපහමුණේ ශ්‍රී සුමංගල නායක ස්වාමීන් වහන්සේයි."පුරුෂයකු නම් සසර කෙළවර වන අත් භවයේ දී ඒහි භික්ෂුභාවයෙන් යුතුව නිවන් අවබෝධ කර ගැනීමටත්, කාන්තාවක නම් මහා මේල පලඳනාව ලබාගෙන පංච කල්‍යාණයෙන් යුතුව ඉපදී මහණ වී අර්හත්බව ලබා නිර්වණාවබෝධයට පිවිසීමටත් ඉන් පෙර උපදින භවයක් පාසා ආයු වර්ණ සැප බල ප්‍රඥා ආදී සම්පත් ලැබීමටත් හේතු වන පූජාවක් ලෙසයි අටපිරිකර පූජාව හඳුන්වන්නේ.එවන් පුණ්‍ය කටයුත්තක් සඳහා ශ්‍රද්ධාවෙන් යුතුව පූජා කරන තනි පට සිවුර, දෙපට සිවුර, අඳනය, පටිය, දැලි පිහිය, පෙරහන්කඩය, පාත්‍රය, ඉඳිකටු නූල් ඇතුළත් අටපිරිකර දුර්වර්ණ ආකාරයෙන් විනයානුකූල නොවන අයුරින් දායකයන් මුලා කර ලබා දීම මහා බරපතළවැරැද්දක්.විනය පිටකයේ චීවරකන්දකයේ විනයානුකූලව මේ අටපිරිකර සකස් කළ යුතු ආකාරය සඳහන් වෙනවා."උන්වහන්සේ පවසන බෞද්ධ ප්‍රමිතිය නීත්‍යනුකූල අයුරින් අද පවත්නාප්‍රමිතින්වල සඳහන් වෙන්නේ දැයි අප විමසුවේ බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ මහතාගෙන්." ශ්‍රී ලංකා ප්‍රමිති ආයතනය පාත්‍ර හා සිවරු නිෂ්පාදනය සදහා එස්. එල්. එස් 1257 සහ එස්. එල්. එස් 1258 යන ප්‍රම්තීන් ලබා දී තිබෙනවා. ඒ වගේම බෞද්ධ කටයුතු දෙපාර්තමේන්තුවේ එම භාණ්ඩ අලෙවි ආයතන ලියාපදිංචි විය යුතුයි. මේ වන විට ආයතන 163ක් අප දෙපාර්තමේන්තුවේ එසේ ලියාපදිංචි වී සිටිනවා. ඒ සඳහා ප්‍රාදේශීය ශාසනාරක්ෂක ලේකම් සහ දිස්ත්‍රික් ශාසනාරක්ෂක ලේකම් හිමිවරුන්ගේ නිර්දේශය අවශ්‍යයි.නමුත් අපට කරුණු කිහිපයක් සම්බන්ධයෙන් පැමිණිලි ලැබී තිබෙනවා. නියමිත විනයානුකූල දිග පළල සහිත නොවීම , අට පිරිකරට අයත් අංග අටම නොතිබීම, විසිතුරු ආවරණ නිසා ඇතුළත නොපෙනීම, මිල ගණන්වල විශාල වෙනස්කම් පැවතීම, දැලි පිහි වෙනුවට වානේ පතුරු යෙදීම, ඇලුමිනියම් පාත්‍ර ඇතළත් කර තිබීම, පාවිච්චි කළ පැරණි වු සිවුරු මිලට දීම, රෙදිවල ප්‍රමිතියක් නෙිතිබීම ආදි කරුණුයි."නිසි නිර්දේශ සහිතව විනයානුකූල අටපිරිකර නිපදවන ආකාරය පිළිබඳව අප විමසුවේ වසර හැටක් පුරා ලියාපදිංචිය සහිතව අඛණ්ඩව පිරිකර අලෙවියෙහි නියුතු කොළඹ කොටුවේ සුප්‍රසිද්ධ පූජා භාණ්ඩ අලෙවි ආයතනයක අධිපතිනිය වූ සීතා ධර්මරත්න මහත්මියගෙන්." මුලින්ම කිව යුත්තේ අට පිරිකර එතිය යුත්තේ ගැනුම්කරු ඉදිරියේදීයි.එනිසා ඔතා තිබෙන අට පිරිකර ගැනීමට පෙලඹෙන්න එපා කියලයි . අටපිරිකරකට අඩංගු අංග ගැන අප කවුරුත් දන්නවා. ඊට අමතරව සොළොස් පිරිකර ද සෙසු පිරිකර වශයෙන් සිවුරු, අඳන, වටාපත්, ගමන්මලු ආදී නොයෙක් දේ ද පූජා කළ හැකියි.සොළොස් පිරිකරට අයත් වන්නේ තනිපට සිවුර,දෙපට සිවුර, අඳනය, පටිය, පෙරහන්කඩය, දැලි පිහිය,පාත්‍රය, ඉදිකටු නූල්,හැරමිටිය, වටාපත, කුඩය, සෙරෙප්පු, බෙහෙත් වර්ග, පැදුරු කොට්ට ඇතිරිලි, ඉඳුල්කඩය හා පත්කඩයයි.විනයානුකූල අටපිරිකරක් සැකසීමට රෙදි යාර 23ක් පමණ අවශ්‍යයි. තනිපට සිවුරකට අඟල් 36න් නම් යාර නවයහමාරක් පමණ ද අඟල් 45න් නම් යාර හයහමාරක් පමණ ද අවශ්‍යයි.විනයානුකූල සිවුරක උස අඟල් 81ක් හා පළල අඟල් 99-101 පමණ වනවා. දෙවුර වසනවානම් ඊටත් වඩා වැඩි පළලක් ඕනා.ඒ රෙදි ප්‍රමාණය තීරණය කරන්නේ ස්වාමීන්වහන්සේගේ වැලමිටේ සිට මැදැඟිල්ලේ කෙළවරට ඇති උස අනුවයි.දෙපට සිවුරකට සාමාන්‍යයෙන් රෙදි යාර 13ක් පමණ අවශ්‍යයි.අඳනයකට පළල අනුව රෙදි යාර තුනක් හෝ තුනහමාරක් ඕන වනවා.එසේ මසන සිවුරු කඩ පහකට වෙන් කර බුදු හාමුදුරුවන් දේශනා කළ අයුරින් කුඹුරක ලියැදි ආකාරයට මූට්ටු කර මැසිය යුතුයි. එහි දී අඳන කඩක් සඳහා කඩකට හරස් මූට්ටුවක් බැගිනුත් සිවුරු සඳහා හරස් මූට්ටු දෙක බැගිනුත් මැසිය යුතු අතර බඳ පටිය අඟල් හයක් පමණ පළල වනවා.සමහරු දැන් දැලි පිහිය වෙනුවට රේසරයක් ඇතුළත් කිරීමට පුරුදු වී සිටිනවා. නමුත් එය කැප නැහැ. ඒ වගේ ම සමහරුන් ඇලුමිනියම් පාත්තර අටපිරිකරට යොදනවා එයත් කැප නැහැ. තලතෙල් ඹප දැමූ පාත්තරයයි නිවැරදි විනයානුකූල අංගය වන්නේ.සමහර ස්වාමීන්වහන්සේ කඩ සිවුරුවලට කැමැත්තක් දක්වනවා. ඒවා පහළොස්කඩ,විසිපස්කඩ , තිස්පස්කඩ, හතළිස්පස්කඩ, පනස්පස්කඩ, අසූපස්කඩ හා එකසිය එක්කඩ වශයෙන් සකසන්නේ අඟලට කැපූ රෙදි කැබලිවලින්."එසේ කුඩා කොටු වශයෙන් හෝ හරස් මූට්ටු යොදා සිවුර සැකසීමට හේතුව සුමංගල නාහිමියන් මෙසේ පැහැදිලි කර දුන්නා." බුද්ධ කාලේ සාමාන්‍ය රෙදිකඩක් ගෙන සිවුරක් ලෙස භාවිත කළා. නමුත් වරක් කොසොල් රජු මඟුල් ඇතු පිටින් යද්දී මඟ වැඩහුන් භික්ෂුන් වහන්සේ නමක් යැයි සිතා සිවුරකට සමාන ඇඳුමකින් සැරසී සිටි නිගණ්ඨයකුට වැන්දා. එය මහත් පීඩාවක් රජුගේ සිතට ගෙනා නිසා ජීවක වෙදැදුරුගෙන් මෙයට පිළියමක් සෙවුවා.ඒ පිළිබඳව බුදුන් වහන්සේගෙන් විමසන විට උන් වහන්සේ මගධ රටට වඩිමින් සිටියේ කුඹුරු යායක් මැදින් නිසා ඒ කුඹුරු යාය පෙන්වා මෙහි ලියැදිවල රටාවට සිවුර කඩකර මසා පොරවන්නැයි වදාළ බව සඳහන් වෙනවා. කෙසේ වෙතත් එවැනි සිවුරක් පෙරවිය හැක්කේ ශාසනානුකූලව මහණ උපසම්පදා ලැබූ භික්ෂු භික්ෂුණී දෙපාර්ශ්වයට පමණයි. ඒ හැර දසසිල් මැණිවරුන් හෝ වෙනත් අයට එය පෙරවීමවත් කැප නැහැ. කොහොම වුණත් අටපිරිකරක් ශ්‍රද්ධාපූර්වකව පූජා කරන්නකුට හෝ එය ලබන ස්වාමීන්වහන්සේට නම් මේ ව්‍යාජ අටපිරිකර පූජා කරන්නේ කූට වෙළෙඳුන්ගේ කපටිකම් ගැන නොදැනුම්වත්කම නිසා නම් පවක් ඇතිවන්නේ නැහැ.නමුත් දැන දැන ම එවැනි වෙළෙඳාම් කරන්නන් තමන් කළ කර්මය අනුව විපාක විඳවාවි"උන් වහන්සේ පැවසූ පරිදිම වැරදි වෙළෙඳාමේ නියුතු වූවන් වැටලීමට ජනාධිපතිතුමාගේ උපදෙස් පරිදි විෂයභාර ඇමැතිවරයා පාරිභෝගික සේවා අධිකාරියට නියෝග කර තිබුණා. පාරිභෝගික සේවා අධිකාරියේ සභාපති රූමි මර්සුක් මහතා ඒ පිළිබඳව පැවසුවේ මෙවැන්නක්."මේ වෙළෙදුන් පාරිභෝගික ආරක්ෂණ පනතේ 26 වැනි වගන්තිය උල්ලංඝනය කිරීමත් 30 වැනි වගන්තිය අනුව පාරිභෝගිකයන් නොමඟ යැවීමත් සිදුකර තිබෙනවා. 2007 වසරේ නිකුත් කළ ගැසට් නිවේදනය අනුව අටපිරිකර නිපදවිය යුත්තේ අදාල ප්‍රමිතියට අනුකූලවයි. අහි අඩංගු විය යුතු කොටස් අට නිවැරදිව තිබීමත් අත්‍යවශ්‍යයි.කූට වෙළෙඳුන් කරන මේ කටයුතු ස්වාමීන් වහන්සේ ට කරන අගෞරවයක්. ඒ නිසා අප බුද්ධ ශාසන අමාත්‍යාංශය, ශ්‍රී ලංකා ප්‍රමිති ආයතනය හා එක්ව සාකච්ඡා කරමින් පවතිනවා. ඉදිරියේ දී නව ගැසට් පත්‍රයක් නිකුත් කිරීමට අටපිරිකර නිෂ්පාදනයේ දී අදාල ආයතනයේ නම සඳහන් කිරීම අනිවාර්ය වන අයුරින්. එසේ ම සියලුම නිෂ්පාදකයන් බුද්ධ ශාසන අමාත්‍යාංශයේ ලියාපදිංචි වීම ද අනිවාර්ය ‍කිරීමටත් ඉදිරියේ දී මේ කටයුතු තවත්විධිමත් කිරීමටත් අවශ්‍ය පියවර ගන්නවා. මෙවැනි ‍වැරදි සඳහා උසාවිය මඟින් නිසි දඩුවම් ඹවුන්ට ලැබේවි"එයටම කරුණු සපයමින් බෞද්ධ කටයුතු කොමසාරිස් ජනරාල්වරයා පැවසුවේ" මේ පිළිබඳව පසුගිය මැයි 30 වැනිදා සාකච්ඡාවේ දී ව්‍යාපාරිකයන් නැවත ලියාපදිංචි කිරීමටත් එහි දී ප්‍රමිති සහතිකය ලබාගත් අය පමණක් තෝරා ගැනීමටත් අවධානය යොමු වුණා. ඉන් පසු නියමිත ප්‍රමිතීන් අනුගමනය නොකරන ආයතන පිළිබඳ සොයා බලා පාරිභෝගික සේවා අධිකාරිය මඟින් නෛතික පියවර ගැනීමට කටයුතු යෙදෙනවා.ඒ අනුව වැරදිකරුවන්ට උපරිම දඩුවම් ලබා දිය හැකියි. එසේම අපගේ අපේක්ෂාව වන්නේ මේ ව්‍යාපාරය නියමානුකූල කිරීමත් තායි අටපිරිකර වැනි උසස් තත්ත්වයේ පූජා භාණ්ඩ ආනයනය කරන්නන් සංඛ්‍යාව සීමිත කර ඔවුන්ට නිසි බලතල ලබා දී ඒඅය මඟින් පමණක් අදාල පූජා භාණ්ඩ මිල දී ගැනීමේ ක්‍රමවේදයක් ඇති කිරීමයි.මේ සඳහා ස්වාමීන් වහන්සේලාගේ නිසි මඟ පෙන්වීම යටතේ අප පියවර ගැනීමට සූදානම්."ඔහු එසේ පවසද්දී සීතා ධර්මරත්න මහත්මිය පැවසුවේ මෙවැන්නක්." අපේ තාත්තාගේ සිට ඇරඹූ මේ ව්‍යාපාරයට ඒ කාලේ අමුද්‍රව්‍ය කෝටා ක්‍රමයට සැපයුවේ දේශීය ආයතනයි.ඒ යුගයේ තිබුණු රෙදි විවීමේ කම්හල් මඟින් සිවුරු සදහා විශේෂයෙන් රෙදි සකසා දුන්නා. පාරට තාර දැමීමට ගන්නා යකඩ බැරල් යොදාගෙන පාත්‍ර සැකසුවා. නමුත් දැන් ඒ කිසිවක් නැහැ. තායි සිවුරු අපේ ඇතැම් ස්වාමීන්වහන්සේලාට උස මදි වන අවස්ථා ද තිබෙනවා.ඒ වගේම අපේ නම් යොදා ව්‍යාජ ලෙස අට පිරිකර සකසා විකුණූඅවස්ථා ද තිබෙනවා. තවත් විශේෂ කරුණක් නම් අද මේ ව්‍යාපාරයට සිංහල බෞද්ධ අයට වඩා අට පිරිකර පිළිබඳ අවබෝධයක් හෝ හැඟීමක් නැති විජාතික අන්‍යාගමිකයින් සම්බන්ධ වෙලා. රෙදි ගන්නට වන්නේ ද සාමාන්‍යවෙළෙඳුන්ගෙන්.මේ දේවල් පිළිබඳ අවධානය යොමු කර සුදුසු පියවරක් ගන්නවා නම් නියම විනයානුකූල අටපිරිකර අඩු මුදලකට ලබා දීමට අපට හැකියාව ලැබෙනවා."පහමුණේ ශ්‍රී සුමංගල නා හිමියන් ගේ අදහස වූයේ ද බෞද්ධ ප්‍රතිපදාවන් අනුගමනය කරන ශ්‍රද්ධාව ප්‍රඥාව හා භක්තිය ඇති පිරිසක් මේ ව්‍යාපාරය කරගෙන යා යුතු බවයි." ධාර්මිකව වෙළෙඳාම් කරන පිරිසක් මෙය නොකිරීමේ විපාක තමයි අපට මේ පෙනෙන්නේ. සමහරු පාපය නිසාත් නොදැනුම්වත්කම නිසාත් නොයෙක් දේ ට පෙලඹෙනවා. ලෝභය ද්වේශය මෝහය ඇතිව අනුන් කරන්නන් වාලේ නොකර නිවැරදි දේ කිරීමයි අවශ්‍ය. ඒ සඳහා අදාල රාජ්‍යායතන දෙපාර්තමේන්තු මෙන්ම අනෙක් පිරිස් මහනායක හිමිවරුන්ගේ අවවාද අනුශාසනා ද ඇතිව මෙය නිවැරදි කළ යුතුයි."සැබෑය! විවිධ බලවේග හමුවේ වසර දෙදහස් හයසියයක් ඉක්මවා පැවැති බුදු දහම ඉදිරියට රැක ගන්නා බුදු සසුනේ මුර දේවතාවන් වන සංඝයා වහන්සේ වෙනුවෙන් ශ්‍රද්ධා භක්ති පූර්වකව පූජා කරන අට පිරිකර එදා බුදුන් වහන්සේ පැනවූ විනය නීතියට පැවතීම අත්‍යවශ්‍ය කරුණක් බව පුනපුනා කිව යුතු නොවේ.එහෙයින් එහි යම් වරදක් සිදුවන්නේ නම් එය නිවැරැදි කිරීම මෙන්ම දැන දැන වැරදි කරන්නන් අපාගතවීමෙන් බේරා ගැනීම ද සියල් සතුන් කෙරෙහි මෛත්‍රිය පෙරදැරි කරගත් බෞද්ධයන්ගේ යුතුකම හා වගකීමක් බවද සටහන් කළ යුතුමය.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af1306095</link>
    <topic>දියණියගේ මංගල්ලෙ සල්ලි නැතිවූ සොවින් පියා මරු තුරුලට</topic>
    <author>අමල් යශෝමන් ජයසිංහ</author>
    <content>“අපේ දුවගෙ මංගල කටයුත්ත අපේ දන්න හැමෝටම වගේ කියල කරන්නයි මං හිතා ඉන්නෙ. එහෙම හොඳයි නේද?”ඒ ආදරණීය තාත්තා දරුවන්ගේ අම්මාගෙන්, නොඑසේ නම් තම බිරිය දෙස බලා විමසන්නට වූයේ ය. දරුවන්ගේ සිත් සතුටු කරවීම තරම් තවත් සතුටක් සැබෑ මවුපියකුට තවත් කොයින්ද? පපු කැනැත්තේ අන්තිම තැනින් ඉහළට එන දාරක දරු ස්නේහය මෙතෙකැයි කියා නිම කළ නොහැකියි කියැවෙන්නේ ඒ හින්දාම වෙන්නැති.ජාඇළ - ඒකල කර්මාන්ත පුරයේ එක් ඇඟලුම් කම්හලක කළමනාකාර අධ්‍යක්ෂවරයා වූයේ ඔහුම ය. සේවක කාරකාදීන්ගේ ද නොමඳ ගෞරවයට ද ආදරයට ද පාත්‍ර වූ හෙතෙම සියලු දෙනා හා සමඟම පසුවූයේ හොඳ හිතකිනි. මීගමුව, කදිරාන පදිංචි 56 වියැති ඒ.එස්.කේ. ඩේවිඩ් මහතා රැකියාවෙන් බැහැර වූ සෑම විටකදීම පාහේ කාලය ගෙවන්නට වූයේ තම ගෙදර බිරිය දුව හා පුතා හා සුහදතාවෙනි.තම දියණිය පිළිබඳ සිත් පුරවා පසු වූ සියලු සිහින අතර ඔහු සිත මෝදු වූයේ තම දියණියගේ මංගල සිහිනය සැබෑ කරවීමේ මහත් සතුටකිනි. දියණියගේ මංගල්‍යය ඉහළින් ම කළ යුතු ය. ඒ වෙනුවෙන් කොළඹ තරු පහේ හෝටලයක් තෝරා ගන්නට ද හෙතෙම කටයුතු කළේ ය. දිනය ඉකුත් 28 දා ය.තම රියට නැඟී හේ බැංකුවට ගියේ ය. දුවගේ සරණ මංගල්‍ය වෙනුවෙන් වැයවන මුදලක් ද තම ගිණුමෙන් රැගෙන තම බෑගයක හොඳීන් අසුරා ගත්තේ ය. ඒ වනවිට දහවල් 12 පසුවූවා පමණි. මුදල් බෑගය රැගෙන බැංකුවෙන් එළියට පැමිණි ඔහු රියට නැඟීමට පෙර මුදල් බෑගය පිටුපස අසුනෙහි තැබී ය. රියට නැඟ රිය පණ ගැන්වීය. පැමිණෙන්නට වූයේ තම සේවා ස්ථානය වු ඇඟලුම් ආයතනයට නමුදු ආයතනය ආසන්නයට ම පැමිණි රිය නවතා සිටියේ එහි දොරටුව විවර වන තුරු ය. හදිසියේ ම තම රියෙහි පිටුපස වීදුරුවක් බිඳී යන හඬකින් ඔහු කලබලයට පත් වූයේ ය.“ඒයි මැරුම් කන්ඩ එපා - දඟලන්ඩ එපා - සද්ද නැතිව හිටපන් හරිද?”පිස්තෝල අමෝරා ගත් කළු අව් කණ්ණාඩියක් පැලඳ කළු රෙදි කඩකින් මුහුණ වසා සිටි පස් දෙනකුගෙන් යුත් කණ්ඩායම අතර පසු වූ එකෙකු එසේ ගර්ජනා හ¼ඩින් ගුගුළේ ය.“අනේ මාව මරන්ඩ එපා”ඔහු යැද්දේ ය. එසැණින් උන් කඩා දැමූ වීදුරු කවුළුවෙන් රිය තුළට අතක් දැමූ එකකු අසුන මත තිබූ මුදල් බෑගය පැහැර ගත්තේ අසුරු සැණිනි.ඒ මොහොතේ ම උන් පැමිණි සුදු පැහැති වෑන් රියකට ගොඩ වී පලා යන්නට වූයේ සහසක් ප්‍රාර්ථනාවෙන් පසු වූ තාත්තෙකුගේ හැඬීම් කෑගැසීම් මධ්‍යයේ ය. පොලිසිය වහා ක්‍රියාත්මක වූවද කොල්ලකරුවන් කවුරුන් දැයි සනාථ කරගැනීමට නොහැකි විය. බැංකුවේ තම ගිණුමෙන් ලබාගෙන බෑගයේ දමා ගත් රු. ලක්ෂ 70 ක මුළු මුදලම කොල්ලකරුවන් සන්තකයේ ය. ඒ තාත්තා ඉහ අත් බදාගත්වනම වැලපෙන්නට වූයේ ‘අනේ මයෙ දුවේ’ යැයි මුමුනමිනි.“සර් සල්ලි වගේ ද - සර් ගෙ ජීවිතේ උන් බේරුවා. ඒ ටික ඇති” හිතවත් සේවක කාරකාදීහු එසේ ඔහු අස්වසන්නට වූහ. එහෙත් ඒ හැඬුම්වල අඩුවක් නොවී ය.පොලිසිය සිදු කළ පරීක්ෂණවල දී කොල්ලකරුවන් පැමිණි වෑන් රියෙන් බැස මුදල් කොල්ල කන අයුරු ගේට්ටුවේ සවිකර තිබු සී.සී.ටී.වී. යන්ත්‍රයේ දර්ශනය වී තිබිණි. එහෙත් පලාගිය සැකකරුවන් පිළිබඳව කිසිදු හෝඩුවාවක් නොලැබිණි.ඒ ආදරණීය තාත්තා එතැන් සිට සුසුම් ලෑවේ ය. හිතේ අමාරුවෙන් යුතුව කතා බස් කළේ ය.බොහෝ විට මුනිවත රැක නිහඬව පසුවූයේ ය. පවුලේ සියල්ලන් ඔහු සිත් සැනසෙන වදන් කීව ද ඒ කිසිවක් නෑසෙන්නාක් මෙනි.තවත් දින කිහිපයක් ගතවිණි. ඉකුත් 6 වැනිදා හිටි හැටියේ රෝගී වූ ඔහු වටකොට දූ දරුවෝ කම්පා වූහ. එදා දූගේ මංගල සිහිනය සැබෑ කරන්නට ගෙනා මුදල් සොරුන් අරන් පලා ගිය දා සිට සැනසීමක සේයාවක් නැතිව පසු වූ හේ දුක්බර ව කම්පාවෙන් දවස් ගෙවූයේ ය.හෘදයාබාධයකින් පෙළෙන්නට ඒ ඒ හදිසි රෝගී තත්ත්වය තවත් උත්සන්න අතට හැරී මීගමුව රෝහලට ඒ මහ රාත්‍රියේ ඇතුළත් කළ ද හෙතෙම කිසිවක් නොකියා - නොදොඬා එක එල්ලේ දරුවන් දෙසම බලා සිටියේ ය. “තාත්තේ” යැයි දරුවන් ඇමතුව ද පිළිතුරු නැතිවිණි. තාත්තා සිටියේ ඒ සිද්ධියෙන් පසු කම්පනයෙන් - සිත් තැවුලින් ම බව සියල්ලෝ ම දැන සිටියහ.“තාත්තේ කතා කරන්නකෝ”ඒ දරුවන් තාත්තා ඇමතුව ද තාත්තා නිහඬව ම ය. ඊළඟ වාරයේ දූ දරුවෝ දරාගත නොහැකි ශෝකයකින්, වැලපී “තාත්තේ” යැයි හඬා වැටෙමින් දුක කියද්දී අවට සිටියවුනගේ ද දෑස් කඳුළින් බරවිණි.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af1306096</link>
    <topic>අපිව මරන්නේ නැතිව ඉපදෙන එක නවත්තන්ඩ</topic>
    <author>උපාලි සමරසිංහ</author>
    <content>එකසිය විස්සට දෙසිය විස්සක් ආයු බෝ වේවා ආයුබෝවන්ඩ. අපේ සනුහරේ එකෙක් නෑර වඳ කරන්ඩ මේ පොසොන් පෝය ළඟ එන වෙලාවෙ හිතන පතන ඔය හැමෝටම කහටක් නැතිව ඔන්න මං සුබ පැතුවා. මේ බෞද්ධ රටේ උන්නැහැලාට මට කතාවක් කියන්ඩ තියෙනවා. කාලයක් තිස්සේ ම කියන්ඩ හිතුණත් ඒ සිතිවිල්ල මං හැමදාම ඉබ්බා ඔළුව කටුව තුළට ඇදගන්නවා වගේ ම යටපත් කර ගත්තා. ඇත්තටම අද නම් කියලම දානවා.අපට ‘ඩෙංගු’ කියලා අලුත් නමක් දුන්නත් මගෙ නියම නම ‘ඩෙංගි’. මුලින් ම අපි‍්‍රකානු ගෝත්‍රිකයන්ගේ රටේ අපේ මී මුත්තො ඉඳලා තියෙන්නෙ. දැන් ආසියාව පුරාම අපේ සනුහරේ පැතිරිලා. ඔය කොච්චර කෑ ගැහුවත් ලංකාවෙන් විජය රජ්ජුරුවන්ගෙ කාලෙ හිට මදුරුවො ඉඳලා තියෙනවනේ.ඒත් කාලෙන් කාලෙට අපේ පරම්පරාවෙ ඇත්තො එක් එක් නමින් හඳුන්වනවා. ස්වභාවධර්මය හරිම පුදුමාකාරයි. කට්ටියක් මස් කාලා ජීවත් වෙනවා. තවත් කට්ටියක් කොළ කාලා ජීවත් වෙනවා.කොටින්ට, ව්‍යාඝ්‍රයන්ට, සිංහයන්ට තණ කාලා ජීවත්වෙන්ඩත් බෑ. මුවන්ට, හාවන්ට, ගෝනුන්ට මස් කාලා ජීවත් වෙන්ඩත් බෑ. ඒ ඒ අය ජීවත් වෙන්නේ ඒ ඒ විදියට. ඔය කට්ටිය හිතන්නෙ වඳුරන්ව රිලවුන්ව බිම ඇවිද්දවන්ඩ. කවරදාවත් මේවා වෙලා තියෙනවාද?අපව නිර්මාණය වෙලා තියෙන්නෙ මනුෂ්‍ය ලේ බීලා ජීවත් වෙන්ඩ. අපට මල් පැණි බොන්ඩ බෑනෙ. ඒත් “මදුරුවන්ට පුරුදු කරමු මල් පැණි බොන්ඩ” කියලා ගීතයක් නම් කවුරුදෝ කීවා වගේ මතකයි. මේවා ගීතයට හොඳයි. ඇත්තට නම් වැරැදියි.ඔයගොල්ලන්ඩ වගේම අපටත් ළමා ළපැටින් ඉන්නවා. ඒ හුරතල් කතාවට සිනාවට අපිත් ආසයි. ඒ අය නැතිවුණාම අපටත් දුකයි. ඒත් ඔබ හිතනවද අපි ඒ මල් කැකුළු ළඟට ළං වන්නෙ ඔවුන් මරා දමන්ඩ කියලා. නෑ. කිරි රහට ලේ ටිකක් බොන්ඩ විතරයි. කරුමෙට අපි ලේ බොන තුඩ අස්සෙන් වෛරසයක් ගිහින් පුංචි එවුවො ලෙඩ වෙනවා. ඊළඟට මැරෙනවා. අනේ! එහෙම බලාපොරොත්තුවක් අපට තුන්හිතකවත් නෑ. අපට තිබුණේ එක් අරමුණක් විතරයි. බඩගින්නට ලේ ටිකක් බොන්ඩ.මගෙ ඉතිහාස දැනුම ඇහුවොත් ඔය අය හිතයි මේකා නම් එසේ මෙසේ මදුරුවෙක් නෙවෙයි. මෙසේ එසේ මදුරුවෙක් කියලා. මහත්තුරුනේ: ඔයගොල්ලො කොච්චර වලිකෑවත් එදා අනුරාධපුර ශිෂ්ටාචාරය නැති කරලා දැම්මෙත් අපේ මී මුත්තෙක්. ඒ මැලේරියා වසංගතය රටට දීලා. ඔයගොල්ලන්ගෙ බුද්ධදාස රජ්ජුරුවොත් ‘චරක සංහිතාව‘ වගේ පොත් ලිව්වා. ඒත් මදුරු දෂ්ටයෙන් හැදෙන ලෙඩවලට ඒ පොත්වලත් ප්‍රතිකාරයක් නෑ. ඒකනේ ‘මැලේරියා’, ‘බරවා’ තවමත් තැන් තැන්වල තියෙන්නෙ.ඔය කට්ටිය බෞද්ධ නේද? ටිකක් හිතලා බලන්ඩ. ඔබට ඔබේ ගෙදරදි කෑම නෑ. කන්ඩ හොයාගෙන එහා ගෙදරට යනවා. ඒ ගෙදර දොර වැහෙනවා. ඊළඟ ගෙදරට යනවා. ඒ ගෙදරත් දොර වැහෙනවා. ඒ යන එන ගමන් ‘චටාස්’ ගාලා අත්තල පහරක සද්දයක් ඇහුණොත් ඉතින් අපේ එකා ආයු සංස්කාරය අත්හැරියා කියලා අපි හිතාගන්නවා. අර විදියට ගෙන් ගෙට ගිහින් අපි හොරෙන් කිට්ටුවෙන්නෙ ලේ බිඳක් බොන්ඩ. බඩගින්න නිවාගන්ඩ. ඒ ඇරෙන්න ලෙඩ බෝ කරන්ඩ නම් හිතුවෙම නෑ.හදිසියෙ පුංචි එකෙක්ගෙ ලේ බීලා එයා ලොඩ වෙලා මැරුණොත් ඔක්කොම සද්දෙ දානවා අපිට. තවත් මල් කැකුළක් ඉවරයි. ඒ විදියට පත්තරකාරයොත් සද්දෙ දානවා. අපේ ළමා ළපැටින්ට අපිත් ආදරෙයි. ඔබට තියෙනවද අපේ දරුවන් ගැන උකුණු හිසක හැඟීමක්. අනෙක ඔය සද්දෙ දාන සමාජයේ තමයි ළමා අපචාර වෙන්නෙ. ‘සමූහ දූෂණ’ වෙන්නෙ. ඒත් ළමයින්ට. ඔයගොල්ලො අහලා තියෙනවද? අලියෙක්, මුවෙක්, ගෝනෙක්, හාවෙක්, මං වගෙ මදුරුවෙක් ළමා අපචාර කරපු කතාවක්. එහෙනම් මිනිහා තමයි නොමිනිසා වෙලා තියෙන්නෙ. මදුරුවා මදුරුවාමයි.අපි ඉස්සර බිත්තර දැම්මෙ පිරිසුදු වතුරෙ. ඊට පස්සෙ පල්වතුරටත් අපි පුරුදු වුණා. ඉස්සර අපට ‘ඩියුටි ටයිම්’ එකක් තිබුණා. දැන් ඒවාත් වෙනස් කරගත්තා. ඒ මිනිහා විශ්වාස කරන්ඩ බැරි සතෙක් නිසයි. වැහි පීලිවල වතුර රඳවන්නෙ. ටින් කබල්වල වතුර රඳවන්නෙ. පරණ ටයර්වල, මල් පෝච්චිවල වතුර රඳවන්නෙ අපේ අය නොවෙයිනෙ. ඒවා දැක්කම අපේ ගැහැනු සත්තු ඒවයෙ බිත්තර දානවා. ඉතින්! බඩගින්නට ලේ බොන්ඩ හොයාගෙන යන කරුමෙට තවත් දහස් ගණනක් මේ ලෝකෙට ඉපදෙනවා. මට නම් ජීවිතේත් එපා වෙලා ආයුබෝවන්ඩ.කොළඹ ඉස්කෝලෙ ගොඩකට ආයතන ගොඩකට අපි ගියේ කිසිම ‘පර්මිට්’ එකක් නැතිව. ඇතුළු වෙන්ඩ බැරි ජනපි‍්‍රය ස්කෝල, නීති උගන්වන තැන් මේව අපේ මදුරු තවාන් නොවෙයි නගර බවට පත් කළේ කවුද? ඔබමයි. මේ අපිරිසුදු අනවශ්‍ය තැන් පිරිසුදු නොකළා ම අපේ කට්ටිය කරුමය ගෙවන්න උපදිනවා. කාගෙද වැරැද්ද? ඔබේ ම නොසැලකිලිමත්කම. ඒකට අපට දොස් කියන්ට නම් එපා. අපි කාටත් සාධාරණයි. කුඩා දරුවාට, වැඩිහිටියාට, දොස්තරට, හෙදියට, ධනකුවේරයාට, දුප්පතාට කියලා වෙනසක් නැතිව අපි දෂ්ට කරනවා. ඒත් බලාපොරොත්තුව මරන්ඩ නොවෙයි. ලේ බොන්ඩ.ඉතින් ආයුබෝවන්ඩ! ඔය සමහර ශීත රටවල මුහුද අයිනේ ජීවත්වන සමහර ගෝත්‍රිකයන්ට කන්ඩ තියෙන්නෙ සීල් මත්ස්‍යයාගේ මස් විතරයි. බොන්ඩ තියෙන්නෙ සීල් මත්ස්‍යයාගේ ලේ. වෙන කිසිම දෙයක් ඇත්තේ නෑ.අපිටත් මේ ප්‍රශ්නයට කරන්ඩ දෙයක් නෑ. අපට ආහාරයට තියෙන්නෙ මනුෂ්‍ය ලේ විතරයි. ඒ ටික බොන්නෙත් හැම මොහොතෙම ජීවිත අවදානමකින්. හොරෙන්. ඔය කට්ටිය ඩෙංගු බෝ වෙලයි කියලා පිකට් කරන්නෙ. උද්ඝෝෂණය කරන්නෙ නැතිව තමන්ගෙ වත්ත පිටිය, මල් පෝච්චිය, වැහි පීල්ල පිරිසුදු කරගන්ඩ. පිකට් කරන්ඩ ඕනෑ අපට විරුද්ධව නොවේ. ඔබේ ම නොසැලකිල්ලට විරුද්ධවයි. අනෙක වැස්ස කාලෙට විතරක් හිතලා වැඩක් නෑ. පායන කාලෙටත් මේවා හිතපල්ලා. හැම තැනම සුද්ධ පවිත්‍ර කරගනිල්ලා.අපට සංසාරය වළක්වන්න බෑ. ඉපදුණොත් අපි කවුරුත් මැරෙනවා. ඒත් මැරෙන උපදින එක නවත්වන්ඩ කාට හරි පුළුවන් නම්. ඒක තමයි කරන්ඩ ඕනෑ. ඒ ශ්‍රේෂ්ඨ දහම ලංකාවට වැඩමවාපු මේ මහ පෝයදි ඒ ටික තේරුම් ගන්ඩ ඕනෑ.දිගින් දිගටම අපේ මදුරු නගර විනාශ කරන්ඩ. ගෙවල් දොරවල් සුනු විසුණු කරන්ඩ. අපේ සනුහරේ කවුරුවත් නැති වුණාම අපට මේ දුක් සහිත ජීවිතය අවසන්. ඒත් මං මේ ටික කීවාට මගේ සනුහරේ බොහොම අය ඔයගොල්ලන්ගෙන් ජීවත්වන්නට සෙනෙහස ඉල්ලනවා. ඒ වගේම තවත් බොහෝ අය ඒ විදියට නොසැලකිලිමත්කම නිසා අපට නැවත ජීවිතය දෙනවා.ඉතින්? අපි සංසාරයෙන් එගොඩ වන්නෙ කොහොමද? මේ දුක් සහිත ජීවිතය අවසන් කරන්නෙ කොහොමද? ‘රුචිරාණනි! මේ අහන්ඩ! එක පාර මා මරන්ඩ.’ එහෙම සින්දුවකින් ඔයගොල්ලම කීවා වගේම එක වතාවෙම අප විනාශ කරලා දාන්ඩ. නැත්නම් ශිෂ්ටාචාරයක් විනාශ කරපු අපට ජාතියක් රටක් වළපල්ලට ගොනියන්ඩත් බැරිකමක් නෑ.අන්තිම වතාවටත් ඔබට කියන්නෙ අප ඉල්ලුවේ ඔබේ ජීවිතය නොවෙයි. ඔබේ ලේ බිඳක් විතරයි කියලා මතක තියාගන්ඩ. අපට ලේ මිසක් මල්පැණි බොන්ඩ බෑ.ඔබට දීර්ඝායු වේවා! ආයිබෝවන්ඩ.ඩෙංගු මදුරු කීටයන් අතර සිටි මහලු මදුරුවකු සමග කතා බහඋපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af1306097</link>
    <topic>ඩෙංගු වළක්වන්න ජනතා සහාය අවශ්‍යමයි</topic>
    <author>සංවාදය-අමල් යශෝමන් ජයසිංහ</author>
    <content>වසංගත රෝග මර්දන ව්‍යාපෘතියේ අධ්‍යක්ෂිකා විශේෂඥ වෛද්‍යපබා පළිහවඩනදි වයින පුරා මහවැසි ඇද වැටීමත් සමඟම රට පුරා මාරාන්තික ඩෙංගු මාරයා ද හිස ඔසවන්නට විණි. ක්‍රම ක්‍රමයෙන් ගම් දනව්වලින් විටින් විට අසන්නට ලැබුණු ඩෙංගු රෝගීන්ගේ සංඛ්‍යාව ද මේ වනවිට ඉහළ අගයක් ගෙන තිබේ. ඩෙංගු මදුරුවාගෙන් ජීවිත ආරක්ෂාව පිණිස සෞඛ්‍ය අමාත්‍යාංශය ඇතුළු විවිධ ස්වෙච්ඡා සංවිධාන මඟින් ද විවිධ ව්‍යාපෘතින් ක්‍රියාත්මක කරමින් ඩෙංගු වසංගතය මුලිනුපුටා දැමීමට ප්‍රයත්න දැරුවද එය ඒ අයුරින් ම ප්‍රතිඵල සහගත නොවූයේ නම් ඊට බලපෑ හේතු කවරේදැයි විමසා බැලිය යුතුවේ. ඩෙංගු උවදුරු අවම කරගැනීමට යුහුසුලු විය යුතුවේ. ඒ පිළිබඳව ‘සිළුමිණ’ වෙනුවෙන් අදහස් දැක්වූ වසංගත රෝග මර්දන ව්‍යාපෘතියේ අධ්‍යක්ෂිකා විශේෂඥ වෛද්‍ය පබා පළිහවඩන මහත්මිය සමඟ කරන ලද සාකච්ඡාවකින් පසු සකස් කරන ලද්දකි මේ.ඩෙංගු කියල හඳුන්වන්නේ අපි‍්‍රකානු ගෝත්‍රියන් “ඩෙංගෙ“ යනුවෙන් හඳුන්වන වසංගත රෝග විශේෂයක්. මුලින් ම ඩෙංගු වසංගත රෝගය වාර්තා වූයේත් අපි‍්‍රකාවෙන්. පසුව අපි‍්‍රකානු රටවල් හා ඒ අවට අනෙක් රටවල් හරහා පැතිරී ගොස් දකුණු අමෙරිකානු, ආසියානු රටවල් කරාද පැතිරී තිබෙනවා.විශේෂයෙන් සඳහන් කළ යුතුව ඇත්තේ ඩෙංගු රෝගය මාරාන්තික වූවත් එය මර්දනය කරන්න බැහැ කියා කියන්න බැහැ, මර්දනය කළ හැකියි. ඊට යම් අමාරු තත්ත්වයක් තිබුණත් මර්දනය කළ හැකියි. මේ වනවිට ඩෙංගු මර්දනය කළ හැකි වන විවිධ ව්‍යාපෘතීන් සෞඛ්‍ය අංශයන් හරහා ක්‍රියාත්මක කැරෙමින් පවතිනවා.මෙය එක් දිනකින් දෙකකින් කළ හැකි කාර්යයක් නෙවි. දීර්ඝ කාලීනව ප්‍රායෝගිකව කළ යුතු කාර්ය භාරයක්. සෞඛ්‍ය සේවා නිර්දේශයන් මත ක්‍රියා කරනවා. මෝසම් සමයටත් විශේෂ වැඩසටහන් ක්‍රියාවට නැංවෙන ආකාරයෙන් ම සතිපතා මදුරු රෝග කාරක ඉවත් කිරීම් පණගන්වනවා. මෙහිදි විශේෂයෙන් කිව යුත්තේ යලට – මහට මෙන් රෝග කාරක විනාශ කිරීම්, ඩෙංගු උවදුරට සමගාමී අහිතකර පරිසර කටයුතු පිළිබඳව නිතර විමසිලිමත්ව ඒ ඒ ව්‍යාපෘතින් ක්‍රියාවට නැංවිය යුතුයි.ඇතැම් අය විමසනවා ගර්භණි මවුවරුනට මේ ඩෙංගු රෝගී බව බලපාන්නේ කෙසේද කියලා. රක්තපාත තත්ත්වයට පත් හැමෝටම අවදානම පිළිබඳ යම් ප්‍රතිශතයක් තිබෙනවා. තවත් කරුණක් කිව යුතුයි. සාමාන්‍යයෙන් වේදනා නාශක වශයෙන් නිර්දේශිත ‘පැරසිටමෝල්’ හැර මෙම රෝගී තත්ත්වයන් තුළ විවිධ ආකාරයේ වේදනා නාශක පෙති වර්ග පාවිච්චි කරනවා.එය ඉතාම නුසුදුසුයි. සමහරුන් නොයෙක් පෞද්ගලික වෛද්‍යවරුන් කරා ප්‍රතිකාර පතා යනවා. රුධිර වහනය වෙන්න, වෙන්න ඩෙංගු රක්තපාත තත්ත්වයකට හේතු වෙනවා. කාරුණිකව සඳහන් කරන්නේ රෝගී තත්ත්වයක් මත හිතුමතයේ ප්‍රතිකාර කර කර ඉන්න එපා. වහාම සුදුසුකම් ඇති වෛද්‍යවරයකු කරා යාම වඩාත් නුවණට හුරු පියවර බව සිහි තබාගත යුතුයි.වරුසාවත් සමඟම හිස ඔසවන මේ ඩෙංගු සම්බන්ධව විශේෂ වූ බෙහෙතක් නැහැ. අත්‍යවශ්‍ය වනුයේ රෝගියා නිසි වේලාවට ප්‍රතිකාර ගැනීමයි. උණක් හැදුණු පමණින් ඩෙංගු කියා අනවශ්‍ය බියකට පත්විය යුතු නැහැ. පොදුවේ ගත් කල ඩෙංගු රක්තපාත රෝගී ලක්ෂණ එක සමානයි.උණ, ඇඟපත වේදනාව, ක්ලාත් බව, ගත අප්‍රාණික බව ආදී රෝග ලක්ෂණ පහළ වෙනවා. සමහරුනට රක්තපාතයට පැමිණි කළ ඇඟ පුරා පලු දැමීම, නාසයෙන් රුධිර පිටවීම, විදුරුමසින් රුධිර ගැලීම, සමේ නිල් පැහැ පැල්ලම් රෝගී ලක්ෂණ මෙන් ම වමනය, බඩේ රිදුම ද වැලඳිය හැකියි.ඔබ කළ යුත්තේ වහා රුධිර පරික්ෂාවකට බඳුන් වී සුදුසු වෛද්‍යවරයකු කරා ගොස් අප්‍රමාදීව ප්‍රතිකාරයට බඳුන් වීමයි. කියන්නත් කනගාටුයි, මේ දැන් ඉන්න ළමයි මේ වසංගත රෝග පිළිබඳ දැනුම්වත්ව ඉන්නවාද කියල සැකයි. උනක් වැලඳුණාම ඩෙංගු ද කියා සොයා බැලිය යුතු වෙනවා. ඒ අතපසු වීමෙන් තමන් නොදැනුවත්වම රක්තපාත තත්ත්වයට පත්වෙනවා.ඉතාම කනගාටුදායක තත්ත්වයක් හැටියට මට පෙනෙන්නේ මේ ඩෙංගු උවදුර පිළිබඳ ජනතා මැදිහත්වීම අඩු බවක්. මදුරුවන් බෝවන ස්ථාන ගැන නිසි අවධානයක් දැක්විය යුතුයි.නිරන්තරයෙන් තම නිවස අවට, ගෙවත්ත ආදිය ගැන සෝදිසියක සිටිය යුතුයි. පාසලක්, ආයතනයක් නම් ඒ ඒ පිරිස් කාර්යයන් බෙදා හදාගෙන කටයුතු කළ යුතුයි. එවැනි සංවිධානාත්මක තත්ත්වයකින් යුතුව නිසි අවධානයකින් සොයා බැලීමක් සිදු කැරෙනවා නම් මේ ඩෙංගු උවදුර මුළුමනින් ම අසීරු වුවත් සැලකිය යුතු ප්‍රමාණයකට අවම කරගත හැකි වෙනවා, අනතුරු අවම වෙනවා. ජනතා සහයෝගය මීට වඩා මේ වෙනුවෙන් ලැබිය යුතු බවයි මගේ හැඟීම.සංවාදය-අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af1306098</link>
    <topic>වාහන කුලියට අරන් ‘ගේම්’ දෙන අයියලා</topic>
    <author>වසන්ත ජයසිංහ ආරච්චිගේ</author>
    <content>අමාමෑණි ලොව්තුරු බුදු පියාණන්ගේ තෙමඟුල සිහිපත් කරලා ආමිස වගේම ප්‍රතිපත්ති පූජාවනුත් අහවර කරලා දැන් කට්ටිය සෙට් වෙන්නේ පොසොන් එකට. පොසොන් එකට මිහින්තලාව වඳීන්න යන්න වගේම තැන තැන දන්සල් ඉදිකරගෙන පින් පුරන්නත් දැන් ඉඳන්ම කට්ටිය සෙට් වෙනවා. හැබැයි! ඉතිං ඔය ‘සෙට්’ වෙන එක එක දවසකට විතරක් සීමා නොකර හැමදාම වගේ භක්තියෙන්ම කරන්න පුළුවන්නම් මොනතරම් අපි පුණ්‍යවන්ත ද? සෙට් වෙනවා කිව්වම වරදවා තේරුම් ගන්න එපා.ඉතිං මේ පුණ්‍යවන්ත රටේ දැන් දැන් අහන්න දකින්න ලැබෙන ඒවානම් ටිකක් අප්සට්. ටිකක් නෙමෙයි සමහර දේවල් හොඳටම අප්සට්. ආයේ ඉතිං අමුතුවෙන් හාර හාර අවුස්සන්න ඕන නැහැනේ. සල්ලි පස්සේ දුවන පත්තරයක් දෙකක් හරි නැත්නම් මොකක්හරි වාහිනියක් දාලා බැලුවනම් කුණු නිවුස් රස කර ලියන කියන පෙන්නන ඒවා ඕන තරම්.හරි ඒවා ගැන දැන් කතා කරන එක තේරුමක් නැහැ. වෙලා ඉවරනේ. කරන්න තියෙන්නේ ආයේ ඔය වගේ දේවල් නොවෙන්න වග බලා ගන්න එක.කෝක වුණත් වංගු පාරේ කරක් ගහන්න පටන් ගත්ත දා ඉඳලා මේ රටේ මේ ආත්මේ විතරක් ගොඩ දාගන්න ට්‍රයි කරන ලොකු අයියලා ලොකු අක්කලා අම්මණ්ඩිලා ගැන නිවුස් ඕන තරම් මාට්ටු වුණා. ඒක ඉස්සරහටත් එහෙමයි. කල දුටු කළ වළ ඉහ ගන්නවා වගේ අපිත් වංගු පාරේ ආසාධාරණෙන් ගොඩ යන්න ට්‍රයි කරන මෑන්ලා සෙට් වුණ ගමන් ලාවට ටෝක් එකක් දාලා ඒක වංගු පාරේ රටටම කියන්නේ ඔන්න මෑන්ස්ලගේ වැඩ පුළුවන්නම් බේරෙන්න කියන්නයි.වෙසක් එකත් එක්ක වංගු පාරේ විරාමයක් ගත්තේ පවු කාරයින්ට ගල් ගහන්න ඕන නැහැ කියලා හිතුණු හින්දයි. නොගහත් බෑ මොකද! අපි හැමදාම මේ අය ඉස්සරහ ගොනාට ඇන්දෙනවනේ ඒකයි. මේ පාර අපිට වංගු පාරේ රියැල් මෑන් කෙනෙක් මාට්ටු වුණා. මෑන්ව හොයාගෙන වංගු පාරේ කොටස් කාරයින් දෙන්නත් එක්ක ඔන්න පාරට බැහැලා වැඩි දුරක් යන්න කලියෙන් සුගතගේ හැකර කට පුරුදු විදිහටම විවර වෙන්න ගත්තා.“කලකිරෙන එකේ සීමාවක් නෑ බං. බලපං උදේ නැඟිට්ට වෙලේ ඉඳලා රෑ නින්දට යනකම් අහන්න දකින්න ලැබෙන ඒවා. පොළොව නුහුලන අපරාධ. අද ආගමක දහමක හරයක්වත් මුන්දලා දන්නේ නෑ බං.” සුගතා කියවනවා. සුගතාගේ පස්සෙන් වැටුණු අපි දෙන්නා අඩියට දෙකට යන අතරෙම රුවනා සුගතට උත්තර බඳීන්න ගත්තා.“කරන්න දෙයක් නැහැ මල්ලි අපි කොහොමද මිනිස්සු හදන්නේ. කරන්න පුළුවන් එකම දේ තනි තනියෙන් හරි අපි හැදෙන එක.”“අනේ නිකං ඉඳපං. උඹ කිව්වට කවුද බං එහෙම හිතාගෙන වැඩ කරන්නේ. මට එහෙම හැදුණ එකෙක් පෙන්නපං. ඔක්කොටම කලින් උඹලගේ ඔළුගෙඩි ටික අප්සෙට් කරන්න ඕන. මේක අපි එක එකාගේ රට නෙමෙයි අපි හැමෝගෙම රට. ඒකට සතා සිවුපාවා මනුස්සයා ගහකොළ කියලා භේදයක් නැහැනේ.”ඉන් පස්සේ අපි අතර තිබුණේ ලොකු නිහඬතාවයක්. හැබැයි ඒ නිහඬකම ඇතුළේ ප්‍රශ්න පිළිතුරු ඕන තරම් තියෙනවා කියලා මට හිතෙනවා.කොහෙන් කොහොමහරි ඔන්න අපි මෑන්ව හොයාගෙන ආවා. එතනින් පස්සේ මෙයාව තේරුම් ගන්න බලන්න. මේකයි කතාව රට හැම තැනම ‘රෙන්ට අ කාර්’, එහෙම බෝඩ් ලෑලි දාලා ප්‍රදර්ශන පුවරු තියෙනවා නේද තේරෙන සිංහලෙන් කිව්වොත් තාවකාලිකව කුලී පදනමට වාහන දෙන තැන් මේ රටේ ඕන තරම් තියෙනවා. අන්න ඒ උදවිය කරන බිස්නස් එක ඇතුළේ එයාලව ගොනාට අන්දවලා තවත් බිස්නස් කරන අය මේ රටේ ඉන්නවා කියන එක ඔන්න දැන් අපි කියන්නම්.කොහොම ද ලොකු අයියේ.හොඳයි මල්ලිලා බුදුන්ගේ සරණින් මල්ලිලාගේ පිහිටෙන් අපි යහතින් ඉන්නවා. පසුගිය දින ටිකේ නිවාඩු පාඩුවේ හිටියා. වෙසක්නේ මල්ලි. දැන් ඉතිං වැඩ පටන් ගන්න ඕන.ලොකු අයියලා හරි බිසි නේ.මේකනේ ලයිෆ් එක බෝරින් නැතුව අරන් යන්න බිසී වෙන්න ඕන. එහෙම එකේ අතපය අකුලගෙන ඉඳලා බෑනේ. මල්ලිලාට වුණත් මම කියන්නේ මේ කාලේ වැඩ කරන්න පුළුවන් කාලේ. හම්බ කරන්න පුළුවන් කාලේ මල්ලිලා හම්බ කරන්න. නැත්නම් ජීවිතේ ඩල්.ඒක තමා අයියා අපිත් කොහොමහරි ඔළුව උස්සන්න ඕන.ඔළුව උස්සන්න කියලා ඉතිං මල්ලිලා හිත හිතා ඉඳලා හරියන්නේ නෑ. කොහෙන් හරි පටන්ගන්න ඕන. එක්කෝ අල්ලලා යයි. නැත්නම් ඉතිං වෙන රූඩ් එකකට මාරු වෙන්න ඕන.අපි කෙළින්ම කතාවට බහිමුකෝ අයියා. අයියා ඇත්තටම මොනව ද කරන්නේ.මෙහෙමනේ මල්ලි ජිවිතේ ගොඩදාගන්න ජොබ් කටු තුනහතරක්ම කළා. ඒ එකක්වත් යාදුන්නේ නැහැ. පස්සේ හිතුවා මොන විදිහෙන් හරි ඔළුව උස්සන්න ඕන කියලා. එහෙම හිතලා තමයි මොකක් හරි ප්ලෑනක් කල්පනා කළේ.අපිත් හරිබරි ගැහිලා අයියගේ ප්ලෑන ගැන අහන්නයි මේ හදන්නෙ.බල්ලෝ මරලා හරි සල්ලි හොයන තියරියේ මම නෑ මල්ලි. ඒත් කීයක් හරි අතට ඕනනේ. මල්ලිලා දන්නවනේ කාර් රෙන්ට් කරන තැන් තියෙන්නේ. එතනින් වැඩේ පටන්ගන්න ඕන කියලා මම හිතලා ඒ ගැන හොඳට හෙව්වා. මගේ යාළුවෙක් ඉන්නවා ඔය විස්තර ඒටූ ඉසඩ් දන්න. ඉතිං මම මිනිහා අල්ලගත්තා. මිනිහට පොඩි ගාණක් දීලා මම කිව්වා මචං දවස් පහ හයකට මට කාර් එකක් අරන් දියන් කියලා.ඉතිං...ඊට පස්සේ අපි කාර් රෙන්ට් කරන තැනට ගිහින් වැඩේ කිව්වා. මගේ යාළුවා ඒ තැන හොඳට දන්න හඳුනනවා. පස්සේ මම කාර් එක අරගෙන ඇවිත් ඊළඟ ප්ලැනට බැස්සා.ඒ කියන්නේ බිස්නස් එකකට බැස්සා.මල්ලිලා මැද්දට ‘ඇඩ්’ දාන්නේ නැතුව ඉන්නකෝ. කාර් එක අරගෙන කෙළින්ම මම ගියේ තව මගේ යාළුවෙක් ළඟට. එයත් වැඩේට රෙඩි වෙලා හිටියේ. පස්සේ අපි දෙන්නම ගියා කාර් එක උකස් කරන තැනට.මොකක් රෙන්ට් එකට ගත්ත කාර් එක.ඔව් ඒක තමයි ප්ලෑන. ඔය මම උකස් තියන තැන වාහන හතර පහක්ම තියෙනවා. ඉතිං මම වාහනේ උකස් තිබ්බාකියලා ඒ සල්ලි අරගෙන ඇවිත් මගේ යාළුවා සෙට් කරලා හිටියා පොලියට දවස් දෙක තුනට සල්ලි ගන්න අය. ඊට පස්සේ ඒ බිස්නස් එක. මෙහෙමයි හරියටම බලලා තමයි සල්ලි දෙන්නේ. නැත්නම් දෙනවා කියපු වෙලාවට මට කාර් එක බේරගෙන රෙන්ට් කරන තැනට දෙන්න බැරි වෙනවා.මාරයිනේ.මොනවද මේ කතා මල්ලි. අනුන්ගේ භාණ්ඩයක් වුණත් මමත් ඒකෙන් ගාණක් හොයාගෙන. හැබැයි! වැඩේ අප්සට් ගිහින් වාහනය බේරගන්න බැරි වුණොත් උකස් ගත්ත එකා පැයෙන් දෙකෙන් වාහනය මස් කරනවා.පුදුම බිස්නස් එකක්නේ අයියා.දියුණු වෙන්න ඕනනම් කොතනින් හරි පටන් ගන්න එපැයි. හැබැයි පොඩි රිස්ක් එකක් තියෙනවා. මොකද අපි පොලියට දෙන වුන් අපිට වේලාවට සල්ලි දෙන්න ඕන. ඒවා දෙන්නෙත් ඇපයට කෙනෙක් අල්ලගෙන. ඒ හින්දා ලොකු බයක් නැහැ.මොනවා වුණත් මේක බරපතළ වරදක් නෙමෙයි ද?වැරැදි වෙන්නේ කොහොම ද? මම වාහනෙට කිසිම හානියක් කරනව ද නෑ. අනෙක බයවෙලා මේ බිස්නස් කරන්න බැහැ. ඒ දේවල්වලට මුහුණ දෙන්නෙ කොහොම ද කියලා හිතන්නේ පස්සේ. හැබැයි! මොන දේ කළත් හරියට ප්ලෑන් කරලා දෙන්න ඕන.හරි කොහොමද ඕක බිස්නස් වෙන්නේ.රෙන්ට් එකට ගේන වාහනේ අපි උගස් කරන්නේ ලක්ෂ හය හතකට. ඒකට දින ගන්නවා ගෙවන්න. දින පහු වුණොත් දවසක් බලනවා. නැත්නම් කාර් එක තියෙන තැනක්වත් හොයාගන්න බැහැ. කෑලි ටික පංචිකාවත්තට. අපි කරන්නේ ගත්ත සල්ලි ටික පොලියට දෙන එක. ඒ දවස් දෙක තුනකින් ගන්න පොරොන්දුවට. සීයට පහළොවයි පොලිය. හදිසි බිස්නස් කාරයින්ට තමා දෙන්නේ. ඔය විදිහට වැඩේ යනවා.එතකොට කාර් එක රෙන්ට් කරපු තැනට මොකද වෙන්නේ.පුළුවන් තරම් ට්‍රයි එකක් දෙනවා කියපු දිනේට ගිහින් දෙන්න. ඒ ගිහින් දෙන්නත් අර උගස් කරපු තැන සල්ලි බේරන්නත් එපැයි. මේ වෙන තෙක් මට වැරැදිලා නැහැ මල්ලිලා. ගාණට පොලී සල්ලි අතට එනවා. එහෙම නැති වුණොත් ඒකටත් ප්ලෑනක් ඇතුව මම වැඩේට බැස්සේ.ඒ මොකක්ද අයියා.සමහරුන්ට වෙලාවට පොලි සල්ලි ගෙවාගන්න බැහැ. ඉතිං මම දිනේට මේ දේවල් බලාගෙන වැඩ කරන්නේ. ඒත් බැරිම වුණොත් කාර් එක උකස් ගත්ත තැනින් දින දෙක තුනක් ඉල්ල ගන්නවා. රෙන්ට් එකට කාර් එක ගත්ත තැනින් තව දවස් හතර පහක් ඉල්ල ගන්නවා. කොහොමහරි ගැටේ ලෙහා ගන්නවා මල්ලි.අර අයියා කියපු ප්ලෑන මොකක්ද?මේකනේ රෙන්ට් එකට ගත්ත කාර් එක දිනේට ගිහින් දුන්නොත් දිගටම මේ බිස්නස් එක අල්ලගෙන යන්න පුළුවන්. මොකද විශ්වාසෙත් ගොඩනැගිලනේ. ඉතිං බැරිම විදිහක් ආවොත් මම තවත් තැනකින් ගන්නවා වාහනයක් කුලියට. ඒක තියනවා උකස් නියම තැනට. එහෙම තියලා අනෙත් වාහනය අරගෙන මම ගිහින් දෙනවා. කිසිම ගැටලුවක් නැහැ. කාර් එක රෙන්ට් කරන එකත් ගොඩ, උකස් ගන්න එකත් ගොඩ, පොලියට ගන්න අයත් ගොඩ. ඉතිං මමත් ගොඩනේ. මාසේ අවසානෙට ලොකු ගාණක් මගේ අතේ ඉතුරු වෙලා. හරියට මොළෙන් වැඩ ගන්න ඕන මල්ලි. නැත්නම් නිකම්ම ජීවිතේ දිරලා යනවා.ලොකු අයියාගේ කතාවෙන් සුගතත් රුවනත් මමත් කරකවලා අතහැරියා වගේ. මෙහෙමත් බිස්නස් වෙනව ද කියලා හිතයි මේ රටේ. හිතන්න දෙයක් නෑ වෙනවා. කොහොම ද ලොකු අයියගේ ගේම් එක. තවත් මනුස්සයෙක් සාධාරණෙන් ගොඩයන්න දෙන ගේම් එක අස්සේ කොහොම ද ලොකු අයියලගේ කෙරුවාව. සරලව මේ කතාව මෙහෙම කිව්වට මේක තනි පුද්ගලයෙක් වටා වෙන බිස්නස් එකක් නෙමෙයි. අද මේක පොඩි පහේ ටීම් එකතු වෙලා දෙන ගේම් බවට පත්වෙලා.හරි ඔන්න අපි කතාව කිව්වා. පොඩ්ඩක් හිතන්න මේ මිනිස්සු ඉන්නෙත් අපි අතරෙමයි. අහුවෙනව ද බේරෙනව ද කියලා තීරණයක් අරගෙන වෙලාවක් තිබුණොත් අපිටත් මේ වගේ නිවුස් ලියලා එවන්න. එහෙනම් ලබන සතියේ වංගු පාර මාලිගාවත්ත ජෝතිපාල පිලිරුව පැත්තට හරවාගෙන එනකම් ඉන්න. එහෙනම් අපි කැපුණා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af1306099</link>
    <topic>උමං දුම්රියට එකසිය පනහයි</topic>
    <author/>
    <content>”මහ පිස්සු අදහසක්” යනුවෙන් ඉවත ලෑමට තිබූ ලන්ඩන් නුවර යටින් ්දිවෙන ලෝකයේ පළමු දුම් කෝච්චි සංකල්පය සැබෑ වුණේ 1863 ජනවාරි 9 දින උමං දුම්රිය සේවයේ ආරම්භයෙනි. පළමු දිනයේ ම තිස් දහසකට අධික මඟීන් සංඛ්‍යාවක් ගමන්ගත් ලන්ඩන් උමං දුම්රිය අද වන විට මිලියන 3.6ක් දිනකට ගමන් ගන්නා ප්‍රවාහන මාධ්‍යයක් බවට පත්වී තිබේ. 1863 යනු බ්‍රිතාන්‍යයන් ශ්‍රී ලංකාව ආක්‍රමණය කොට වසර 67ක් ගතවූ තැන ය. එදා මෙදා තුර උමං දුම්රිය ලබා ඇති දියුණුව අපමණ ය. දැව මුවාවෙන් සාදන ලද කෝච්චි පෙට්ටි ද, ගෑස් බලයෙන් ආලෝකවත් වූ වටපිටාව ද සමඟ ඇරඹුණු එය 1884 වන විට දුම්රිය 800ක ජාලයක් බවට පරිවර්තනය වී තිබුණි.1890 වන විට විදුලි බලයෙන් ක්‍රියාත්මක වීමට හැරුණු එය දැනට ලන්ඩනය පුරා කිලෝමීටර් 402ක ප්‍රදේශයක දුම්රිය ස්ථාන 270ක් අතර යමින් එමින් තිබේ. 1906 වන විට එහි දුම්රිය මාර්ග නවයක් ක්‍රියාත්මක වූ අතර 1968 දී සහ 1979 දී නව මාවත් දෙකක් එක් කෙරිණි.සෑම උමං දුම්රිය මාර්ගයකට ම නමක් දී ඇති අතර අකුරු කියවාගත නොහැකි අයට උපකාර වන සේ වර්ණයන් ද හඳුන්වා දී තිබේ. හීත්‍රෝ ගුවන්තොටුපොළේ සිට ලන්ඩනය හරහා උතුරට දිවෙන දුම්රිය පිකඩලි නමින් හැඳින්වෙන අතර එයට ලබාදී තිබෙන වර්ණය තද නිල් පාට ය. එම මාර්ග එකොළහෙන් දිගම දුර දුවන්නේ සෙන්ට්‍රල් නැමැති දුම්රියයි. එම දුර කිලෝ මීටර් 74කි.1911 වසරේ දී උමං දුම්රිය ස්ථානයන්හි පළමු එස්කලේටරය හෙවත් විදුලි පඩිපෙළ සවිකළ අතර අද වන විට ඒවා 426ක් භාවිතයේ ඇත. ඒවායෙහි සවිකොට ඇති විදුලි සෝපාන ප්‍රමාණය 164කි. එහි දිගම උමඟ වන්නේ ඊස්ට් ෆින්ඩ්ලේ සහ මෝඩන් දුම්රිය පොළ අතර ඇති උමඟයි. එය සැතපුම් 17.25ක් දිග ය. ගැඹුරුම තැන ඇති වේදිකාව පිහිටා ඇක්තේ මීටර් 41ක් යට ය. උමං දුම්රිය ඇත්තවශයෙන්ම උමඟ තුළ දුවන්නේ මුළු ගමන් මාර්ගයෙන් 45%ක් පමණි. ඉතිරිය එළියේ ය.1956 වන විට ඇතිවූ ශ්‍රම හිඟය නිසා උමං දුම්රිය සමාගම විසින් දකුණු ඉන්දියානු කොදෙව් දූපත්හි වැසියන් එයට බඳවා ගන්නා ලදී. 1969 වන විට ඒවායින් පැමිණ සේවයේ නිරතවූවන් ගේ ප්‍රමාණය හාරදහස ඉක්මවීය. අදත් එහි බොහෝ රියදුරන් එම ජාතිකයන් ය. 1978 දී උමං දුම්රියේ ප්‍රථම කාන්තා රියදුරුවරියක් ලෙස හැනා ඩැඩ්ස් මෙනෙවිය පත්වූවාය. අද වන විට දුම්රිය පදවන කාන්තාවන් බොහොමයක් සිටිති.උමං දුම්රිය සඳහා සකසා ඇති නොමිලයේ බෙදන මාර්ග සිතියම හැරී බේක් විසින් 1931 දී අඳින ලද්දකි. එය ඉතා සංකීර්ණ යැයි කියා බැහැර කළ නමුදු 1932 දී මුද්‍රණය කරන ලදුව අද දක්වා භාවිතා කෙරේ. උමං දුම්රියේ අන්වර්ථ නාමය ‘ටියුබ්’ය.ලෝක මහා යුද්ධ කාලවලදී බෝම්බ ප්‍රහාරයන්ගෙන් බේරීම සඳහා ජනතාව උමං දුම්රිය වේදිකාවන් මත නිදාගැනීම සිදු කළ අතර එකල දිනකට ලක්ෂ තුනකට අධික පිරිස් රැය පහන් කොට ඇති බව කියැවේ. උමං දුම්රිය ඇරඹූ දා පටන් අද වනතුරු සිදුවී ඇති මාරාන්තික අනතුරු ගණන විස්සකි.මියගිය පුද්ගලයන් 400 ගණනකි. 2005 දී දුම්රිය හතරක් තුළ එකවර සිදුවූ මරාගෙන මැරෙන බෝම්බ ප්‍රහාරයකින් පුද්ගලයින් 52 දෙනෙක් මියගියහ. 2011 දී උමං දුම්රියට පැන දිවි නසාගත් අයගේ ගණන 80කි. මෙහි තිබෙන කතා අතරට හොල්මන් කතා ද එකතු වී ඇත. ඒ දුම්රියපොළක් අසල තොප්පි වෙළඳාමේ නිරතව සිට මියගිය ඇනී නේලර් නැමැත්තියද, නළුවෙකුට සිට මියගිය විලියම් ටෙරස් ද ලන්ඩනයේ උමං දුම්රිය ස්ථාන කීපයක හොල්මන් කරන බව ය.මෙහි දුම්රිය මාර්ග පුරා ජීවත්වන මීයන්ගේ ප්‍රමාණය ලක්ෂ පහක් පමණ වන අතර උමං තුළ විෂ මදුරුවන් වර්ගයක් සිටින බවද දැනගන්නට ඇත. මා එහි මීයෙක් දෙන්නෙක් දැක ඇතත් අද වනතුරු මදුරුවකු නම් දැක්කේ නැත. මේ අතර උමං දුම්රිය තෙවරක් සූතිකාගාරයකට ද හැරී ඇත. එහි අවසන් උපත වූයේ 2008 දී පිරිමි දරුවෙකු ය.කාර්යබහුල වේලාවලදී හැම විනාඩියකට ම දෙකකට ම වරක් උමං දුම්රියක් ළඟාවේ. ඒ පිළිබඳව 1963 දී ලන්ඩනයේ පුහුණුවක් ලැබූ මගේ පියා විසින් ලියන ලද කවියක් මෙහි සඳහන් කිරීමට සිතුවෙමි.පැමිණෙන කවර මොහොතක හෝ පොළව ගැබේහැම තුන් විනාඩියකට දුම්රියක් තිබේ පතුරොම වගේ යන රයිෆල් කඳක ඉබේ දුම්රිය අඳුරු බිම් කුහරෙහි දුවනු ලැබේ. පතුරොම වගේ යන රයිෆල් කඳක ඉබේ දුම්රිය අඳුරු බිම් කුහරෙහි දුවනු ලැබේබ්‍රිතාන්‍ය අධිරාජ්‍යය ලෝකයේ අඩක් පාලනය කරන සමයේ ලබාගත් ධනය බ්‍රිතාන්‍යයට ගෙනගිය බව ජනප්‍රවාදයක් නොවේ. 1850 වාර්තාවකට අනුව එම වකවානුව තුළ බ්‍රිතාන්‍යයන් ශ්‍රී ලංකාවේ පාලනයෙන් ලැබූ ශුද්ධ ලාභය පවුම් එක්ලක්ෂ පනස් දහසක් වූ බව ඒ පිළිබඳව විමසුමක් කොට තිබූ මිතුරෙක් වරක් පැවැසීය.එය අද මුදලේ වටිනාකම හා සසඳන විට පවුම් මිලියන ගණනාවක් විය හැකි ය. එම මුදල් බ්‍රිතාන්‍යයන් එකල එහි කර්මාන්ත, ගමනාගමන හා තාක්ෂණ දියුණුව සඳහා යොදවන්නට ද ඇත. කෙසේ වෙතත් බ්‍රිතාන්‍යය අද ලෝක දියුණු රාමුවේ රටකි.මෙම ලිපිය ලියන විට මා නොයෙක් දිග පළල උස මහත ප්‍රමාණයන් සහ කාලයන් පිළිබඳව සඳහන් කිරීමට පෙලඹුණේ එය අප දන්නා රටක් සමඟ සැසඳීමට ය. පසුගිය දශක ගණනාවකට වඩා ශ්‍රී ලංකාවේ මහා මාර්ග, අතුරු මාර්ග, තාක්ෂණය කර්මාන්ත ආදියෙහි ශීඝ්‍ර දියුණුවක් මෑතකදී ඇතිවී තිබේ. බ්‍රිතාන්‍යයන් ලංකාව අදත් පාලනය කළා නම් මේ වන විට කොළඹ උමං දුම්රිය දුවනු ඇතැයි යමෙක් මෑතකදී පැවසීය. එහෙත් අද අප ලබා තිබෙන නිදහස, ස්වාධීන, ස්වෛරීභාවය ඒ සියල්ලටම වඩා හොඳය.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af13060910</link>
    <topic>පොලිසිය පොලිසියෙන් ප්‍රශ්න කරයි</topic>
    <author>කීර්ති මෙන්ඩිස් පින්තූර - චමින්ද නිරෝෂණ</author>
    <content>මොහොමඩ් සියාම් කෝටිපති ව්‍යාපාරිකයෙකි. බම්බලපිටිය සාගර පාරේ පදිංචිව සිටි ඔහු ඉකුත් විසි වැනිදා පැහැරගෙන ගොස් තිබිණි. දෙහිවල පිහිටි සපත්තු කර්මාන්ත ශාලාවේ සිට බම්බලපිටිය නිවෙසට පැමිණි ඔහු තවත් මිතුරකු සමඟින් නිවෙසින් පිටව ගොස් ඇත්තේ රාත්‍රී දහයට පමණය.සියාම් සමඟ නිවෙසින් පිටව ගිය මිතුරා ද ඔහු කලක් තිස්සේ ඇසුරු කරන අයෙකි. සියාම්ගේ ඥාතිහු ද මේ මිතුරා ගැන හොඳීන් දනිති. ව්‍යාපාරිකයකු වන ඔහු සියාම් සමඟ මුදල් ගනුදෙනු පවා කර ඇතැයි කියති. කෙසේ වෙතත් විසි වැනිදා නිවෙසින් පිටව ගිය ඔහු යළි ගෙදර නොපැමිණීම කාගේත් විමතියට හේතු විය.සියාම් නොපැමිණියත් ඔහුගේ මිතුරා නිවෙසේ සිටීම කාටත් ගෙන දුන්නේ සැකයකි. ඥාතීන් මිතුරාගෙන් විමසීමේ දී ඔහු කියා සිටියේ එදා රෑම තමා සමඟ රාත්‍රී ආහාරය ගත් සියාම් යළි නිවෙසට යන බව පවසා නික්ම ගිය බවය.මිතුරා ගැන සැක නොසිතූ ඥාතීන් සියාම් සොයා ගැනීමට කොතෙක් උත්සාහ දැරුව ද ඉන් ඵලක් නොවිණි. අවසානයේ සියාම්ගේ අතුරුදන් වීම ගැන බම්බලපිටිය පොලීසියේ පැමිණිල්ලක් සටහන් කරන්නට සියාම්ගේ ඥාතීන් ගි?යේ සියාම් සමඟ නිවෙසින් පිටවූ මිතුරා ද සමඟිනි. ඔහු පොලීසියට පැවසුවේ තමා සියාම් සමඟ ගාලු පාරේ අවන්හලකට ගොස් තේ බීමෙන් පසු සියාම්ගෙන් සමුගෙන නිවෙසට ආ බවය.පොලිස් පොතේ සටහන් වූ පැමිණිල්ල පිළිබඳ මූලික පරීක්ෂණ පැවැත්වූ බම්බලපිටිය පොලීසිය ඉදිරි පරීක්ෂණ කොළඹ අපරාධ කොට්ඨාසය වෙත යොමු කැරුණේ කොළඹ ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ උපදෙස් අනුවය.පසුදාට පහන් ?වෙද්දී සියාම් නිවෙසින් බැහැරව ගමන් ගත් මෝටර් රථය නුගේගොඩ කන්දෙවත්ත පාරේ අතහැර දමා තිබියදී කොළඹ අපරාධ කොට්ඨාසයේ නිලධාරීන් විසින් සොයාගෙන තිබිණි. මේ පිළිබඳව අපරාධ කොට්ඨාසය පුළුල් පරීක්ෂණයක් ඇරඹු අතර අතහැර දමා ගිය වාහනයේ ඇඟිලි සලකුණු ද පරීක්ෂණය කරන නිලධාරීන්ගේ විශේෂ සැලකිල්ලට යොමු විය.කිසියම් හෝඩුවාවක් දැනගැනීමේ අදිටනින් පරීක්ෂණ ආරම්භ කළ නිලධාරීන්ට නෙත ගැටුණේ මෝටර් රථය දමා ගිය තැනට නුදුරු නිවෙසක සවිකර තිබූ සීසීටීවී කැමරාවකි. මීටර කිහිපයක් ඔබ්බෙන් පිහිටි කැමරාවේ කිසියම් හෝඩුවාවක් වත් සටහන් වී ඇත්දැයි සැක කළ නිලධාරීහු උසස් නිලධාරීන්ගේ අනුමැතිය ඇතිව එය සියුම් ලෙස පරීක්ෂාවට භාජනය කෙළේය.එහි සටහන්ව තිබුණේ සියාම් සහ ඔහුගේ මිතුරාගේ පැමිණීමත් ඉන් පසුව එතැනට එන වෙනත් කණ්ඩායමක් සියාම් රැගෙන යන අන්දමත්ය. සියාම් සමඟ ඔහුගේ මිතුරා එම මෝටර් රථයේ සිටින අයුරු කැමරාවේ පැහැදිලිව සටහන් වී තිබුණි.සියාම්විමර්ශනවලට අපූරු හෝඩුවාවක් ලබාදුන් මේ දර්ශන පෙළ පදනම් කැරගෙන කොළඹ අපරාධ කොට්ඨාසය සියාම්ගේ මිතුරා පසුපස හඹා ගියේ ඉන් අනතුරුවය. මිතුරා අත්අඩංගුවට ගන්නා මොහොතේත් සියාම්ගේ ඥාතීන් ඒ සම්බන්ධව අකැමැත්ත ප්‍රකාශ කරන්නේ සියාම් හා මිතුරා අතර තිබු දැඩි මිතුරුකම නිසාය. දෙමටගොඩ අපරාධ කොට්ඨාස?යට මිතුරා රැගෙන ගොස් ඔහුගෙන් දීර්ඝ ලෙස ප්‍රශ්න කරද්දී සියාම් පැහැරගෙන යාමේ තොරතුරු අනාවරණය විණි.මේ අතර නාඳුනන පුද්ගලයකුගේ සිරුරක් දොම්පේ කැලෑබද ප්‍රදේශයක තිබි සොයාගත් අතර එම සිරුර හඳුනා ගැනීමට කිසිවකු අපොහොසත් වීම නිසා සිරුර ගම්පහ රෝහල් මෘත ශරීරාගාරයේ තැන්පත් කර තිබිණි.පසුව සැකකාර මිතුරාගෙන් ලත් තොරතුරු අනුව එම සිරුර සියාම්ගේ බවට ප්‍රකාශ වීමෙන් පසු ඥාතීන් විසින් එම සිරුර තම ඥාතියාගේ බව පැවසීමත් සියාම් මරා දැමීම පිටුපස සිටින පුද්ගලයන් කවුදැයි හෙළි වෙමින් පවතින කරුණු නිසාත් පොලිස්පතිවරයා විසින් සියාම් ඝාතනයේ වැඩිදුර පරීක්ෂණය රහස් පොලීසිය වෙත පවරනු ලැබිණි.රහස් පොලිස් අධ්‍යක්ෂ ජ්‍යෙෂ්ඨ පොලිස් අධිකාරී ගාමිණි මතුරට මහතාගේ අධීක්ෂණය මත සහකාර පොලිස් අධිකාරි ශානි අබේසේකර මහතාගෙන් සැදුම්ලත් කණ්ඩායමක් සැකකාර මිතුරාගෙන් දීර්ඝ ලෙස ප්‍රශ්න කිරීමෙන් අනතුරුව සියාම්ගේ ඝාතනයේ සුලමුල අනාවරණය කැර ගැනීමට රහස් පොලීසියට හැකි විය.සියාම් වටිනා අත්ඔරලෝසුවලට දැඩි කැමැත්තක් දැක්වූ අයෙකි. ඒ බව සියාම්ගේ මිතුරා ද හොඳීන් දනී. ඊට අමතර මිතුරා විසින් සියාම්ට ලක්ෂ ගණනක මුදලක් ද ගෙවීමට තිබී ඇත. මුදල් අතින් පහතටම වැටි සිටි මිතුරා ඊළඟට ඇල්ම බැල්ම හෙළා ඇත්තේ සියාම් සතු විශාල ප්‍රමාණයේ සපත්තු අලෙවිසල වෙතය.සියාම් මෙම ව්‍යාපාරය පවත්වාගෙන? ගොස් ඇත්තේ ද මේ මිතුරා සමඟිනි. එය තමාට අයිති කරගැනීමේ අදහසක් ද ඔහු තුළ පැවතී ඇතැයි කියති. ඒ අනුව සියාම්ගේ ඝාතනයේ සැලසුම සකස් කර ඇත්තේ මිතුරා විසිනි. සියාම් ඝාතනය කරන කණ්ඩායමට ලක්ෂ 30 ක මුදලක් දීමට ද පොරොන්දු වී ඇතැයි ද කියැවේ.විසි දෙවැනිදා මිතුරා නිවසේ සිටි සියාම්ව ගෙදරින් පිටතට ගෙන ගොස් ඇත්තේ වටිනා අත්ඔරලෝසුවක් ඇති බව කියමිනි. එය අඩු මිලකට ගත හැකි බවත් ඒ සඳහා නුගේගොඩට යා යුතු බවත්ය. ඔරලෝසුවලට දැඩි ලෙස ප්‍රිය කළ සියාම් කිසිදු සැකයකින් තොරව මිතුරා සමඟ නිවෙසින් පිටව ගොස් ඇත. කොල්ලුපිටියේ රාත්‍රී හෝටලයකින් තේ පානය කළ ඔවුන් සියාම්ගේ මොටෝ රියෙන්ම නුගේගොඩට පැමිණ ඇත. වාහනය මහමඟ නතර කර සිට ඇත්තේ ඔරලෝසුව ගන්නට මිතුරකු එන බව කියමින්ය.එහෙත් දැනට අනාවරණය කරගෙන ඇත්තේ සියාම්ව ඒ මොහොතේ පැහැරගෙන ඇති බවය. පසුව ඔහුගේ සිරුර දොම්පේ කැලෑවකින් හමු විය.මේ පිළිබඳ පරීක්ෂණ පැවැත්වූ රහස් පොලීසිය සියාම් පැහැරගෙන ගිය කණ්ඩායම ගැන පුළුල් විමර්ශනයක් අරඹා ඇත. ඔවුන්ගේ හැඩරුව සීසීටීවී කැමරාවේ ද සටහන්ව ඇත.මේ සම්බන්ධයෙන් රහස් පොලීසිය ඉකුත් බ්‍රහස්පතින්දා පොලිස් උපපරීක්ෂකවරයකු හා පොලිස් කොස්තාපල්වරුන් තිදෙනකු අත්අඩංගුවට ගෙන ඇති අතර ඔවුන්ගෙන් මේ වන විටත් රඳවාගෙන ප්‍රශ්න කරගෙන යයි. ඊට අමතරව නියෝජ්‍ය පොලිස්පතිවරයෙක් ගෙන් ද රහස් පොලීසිය ප්‍රශ්න කර තිබේ.මොහොමඩ් සියාම් නමැති කෝටිපති ව්‍යාපාරිකයා ඝාතනයේ සුලමුල මේ වන විටත් අනාවරණය වෙමින් තිබේ. ඔහු රුපියල් ලක්ෂ 30 ක කොන්ත්‍රාත්තුවක් මත ඝාතනය කර ඇතැයි ද කියති. සියාම් මරා දමන්නට පෙර ඉන් ලක්ෂ පහක් ඝාතකයන්ට ලබා දී ඇති බව ද කියැවේ.සියාම් මරා දමා ඇත්තේ මිතුරා විසින් සියාම්ට දීමට තිබු රුපියල් කෝටි ගණනක මුදල් නිසා යැයි තොරතුරු හෙළි වී ඇතත් තවත් හෙළිදරව්වකින් කියැවෙන්නේ සියාම් සතු විශාල සපත්තු මන්දිරය අයිති කර ගැනීමට මිතුරා සියාම් මරා දමන්නට කොන්ත්‍රාත්තුව දී ඇති බවයි.ඉදිරි සතිය තුළ සියාම්ගේ ඝාතනයේ ඇත්ත නැත්ත හා ඊට සෘජුව හා වක්‍රව සම්බන්ධ වූ සියලු දෙනාගේ ද තොරතුරු හෙළි වනු ඇතැයි රහස් පොලීසියේ ජ්‍යෙෂ්ඨ නිලධාරියකු කීවේ අපි කළ විමසුමකින් අනතුරුවය.රහස් පොලීසියේ නියෝජ්‍ය පොලිස්පති රවි සෙනෙවිරත්න සහ අධ්‍යක්ෂ ගාමිණි මතුරට මහත්වරුන්ගේ අධීක්ෂණය මත සහකාර පොලිස් අධිකාරී ශානි අබේසේකර ඇතුළු කණ්ඩායමක් මේ පිළිබඳ පරීක්ෂණ පවත්වති.කීර්ති මෙන්ඩිස් පින්තූර - චමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af13060912</link>
    <topic>හොඳ යාළුවෝ අකාලයේ සමුගනිති</topic>
    <author>මහින්ද අබේසුන්දර</author>
    <content>බලාපොරොත්තු නොවූ මොහොතක අපෙන් සහ දේශපාලන ලෝකයෙන් සමුගත් දොස්තර ජයලත් ජයවර්ධන ගැන මේ සටහන තබන්නේ ඔහු ඉතා සුහද යූ. ඇන්. පී. කාරයකු නිසාය. ඔහුගේ යූ. ඇන්. පී. දේශපාලනය අපගේ මිතු දහමට කිසිදු බාධාවක් නොවීය. අප වැනි යූ. ඇන්. පී. විරෝධීන් ඇසුරු කරන්නට ඔහුට යූ. ඇන්. පී. දේශපාලනය කිසිසේත් බාධාවක් නොවීය.ජයලත් ජයවර්ධන වැනි සුහද මිනිසුන්ට දිගු කලක් ජීවත් වන්නට සොබාදහම ඉඩ නොදෙන්නේ ඇයි? තම පක්ෂය වෙනුවෙන් පණ දෙන්නට සූදානම් දොස්තර ජයලත් ජයවර්ධනට එල්ල වූ බරපතළම චෝදනාව වූයේ කොටිත් සමඟ අනවශ්‍ය සබඳතා ඇතිකර ගැනීමය.එම කතාවේ ඇත්ත නැත්ත අපි දැන නොසිටියෙමු. එහෙත් කොටි අඩවියේ නිදහසේ ඇවිදින්නට ජයලත්ට බාධාවක් තිබුණේ නැත.එක්වරක් ඔහුට බරපතළ චෝදනාවක් එල්ල විය. එනම් කොටින්ගේ සිරුරු වළ දමා ඇති කනත්තේ කොටි සිහිවටන අසලින් යද්දී ජයලත් සෙරෙප්පු ගලවා සිටි බවය.තමන්ගේ මවුබිමට එරෙහි වූ - ජාතියේ විනාශයට ජාතික නායකයන් පමණක් නොව ජාති භාෂා, කුල භේදයෙන් තොරව අසුවන පුද්ගලයා මරා දැමු කොටින්ගේ සොහොන් පහු කරද්දී සෙරෙප්පු ගලවා ගෙන ගියේ ඇයි ද යන්න ජයලත්ට එරෙහිව චෝදනාව හරි හෝ වැරැදි හෝ වේවා ජයලත් සෙරෙප්පු දමන්නට බැරි තරමට කකුල් දෙක කැපී දිය බුබුළු දමා තිබුණු බව මාධ්‍යවේදීන්ට පවා පෙන්වීය.ඇත්තටම දිය බිබිලි තිබුණේය. ජයලත් කොටි සමඟ හිතවත්කම් පෙන්වූයේ නම් ඒ රනිල් වික්‍රමසිංහගේ සටන් විරාම ගිවිසුම නිසාමය.තමන්ට පක්ෂ විපක්ෂ මාධ්‍යවේදීන් ජයලත්ට මුණ ගැසෙන්නේ පාර්ලිමේන්තුවේදීය.එහිදී තමන් පාර්ලිමේන්තුවේදී කරන කතාවට ප්‍රසිද්ධියක් දෙන ලෙස කිසි දිනෙක ජයලත් ඉල්ලා සිටියේ නැත. ජයලත් හිටි ගමන් විකාර වැඩ ද කරන්නේය.ඔහු ගැන ලියැවෙන මේ සිද්ධිය ඊට හොඳම උදාහරණයකි.කොටි ප්‍රබල කාලයේ දී ගුවන් යානයක් මහ මුහුදට කඩා වැටුණේය. ගුවන් යානයේ කෑලි ගල්කිස්ස මුහුදේ පාවන බවට ආරංචියක් ජයලත්ට ලැබී තිබුණි. ඔහු සියලු මාධ්‍ය ආවරණය පරිදි මාධ්‍යවේදීන්ට යාන්ත්‍රික බෝට්ටුවක මහ මුහුදේ සංචාරයක් සංවිධානය කළේය.අපට මීගමුවට එන්නට ජයලත් ගෙන් ඇරියුම් ලැබුණි.අපි මීගමුවෙන් යාන්ත්‍රික බෝට්ටුවකට නැගී මහ මුහුදට පිළිපන්නෙමු. මම සිටියේ විමලසේන ඉහළගම සමඟය. බෝට්ටුවේ ඉදිරිපස ඕනෑවට වඩා ඉහළ යන විට ඉහළගම මෙසේ කීවේ සිනාසෙමිනි.“මේක අපි නැති කරන්න කරපු ප්ලෑන් එකක් ද දන්නේ නෑ. යනව යනවා ඉවරයක් නෑ. බෝට්ටුව පෙරළුනොත් ඉවරයි” ඉහළගම කීවේය.කෙසේ හෝ පාන්දරින් පටන් ගත් බෝට්ටු ගමන ගල්කිස්ස මුහුද දක්වා ගොස් ආපසු මීගමුවටම ආවෙමු. දෙකක් කතා කරන්නට ජයලත් සිටියේ නැත්තේ ජයලත්ගේම වාසනාවටමය.“මචං දැන් බඩගිනියි. ජයලත් කොහේද කියලා හොයන්නත් බෑ. අපි බෝතලයක් අරන් අඩියක් ගහල කෑම ටිකක් කාල යමු නේද” ඉහළගම යෝජනා කළේය.මේ කතාවට සාක්කි දෙන්නට අද ඉහළගමත් නැත. ජයලත් ජයවර්ධනත් නැත.හිත හොඳ යාළුවෝ අකාලයේ සමු ගනිති. ඉහළගමත්, ජයවර්ධනත් ඒ තරමටම අපට හිතවත්ය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af13060913</link>
    <topic>එදා අවියට හුරුවූ දෑතින් අද මල් ලියකම් රටා මවනවා</topic>
    <author>ඉනෝකා සමරවික්‍රම</author>
    <content>ප්‍රදර්ශන, සම්මේලන, සාකච්ඡා වලට ජයවර්ධන කේන්ද්‍රය අලුත් තැනක් නූණත් එදින නම් එහි අලුත් බවක් ඉසිලීය. කාන්තා අත්කම් නිර්මාණ, මැහුම් ගෙතුම් ආදි වූ සුවිශේෂී දේ රැගත් ඒ ප්‍රදර්ශනය වෙනදාට පැවැත්වෙන ප්‍රදර්ශන වලට වඩා හාත්පසින්ම වෙනස් විය.මෙහි අරුමය කුමක්ද?ගිනිබටයට, පෑනට, යුද මානසිකත්වයට, එහෙමත් නැත්නම් යුද හමුදා මානසිකත්වයට හුරුව තිබූ මනසේ මල්ලියකම් රටා මවන්නට ඉඩක් වෙන්වූ අයුරුත් ඉදිකටුවයි, නූල්පොටයි ඇඟිලි තුඩුවලින් අල්ලා විස්කම් නිර්මාණ කරන්නට සමත් වූ විරුලියන්ගේ දස්කම්වල අපූරුව ගැනයි මේ කතාව.“එක්දහස් නවසිය අසූපහ කියන්නේ යුද්ධය හොඳටම පැවැති කාලේ. මට කවදාවත් මම යුද හමුදාවට බැඳුණු දිනය අමතක වෙන්නේ නැහැ. එක්දහස් නවසිය අසූපහේ අවුරුද්දේ මැයි පහළොව. අනුරාධපුර ජයසිරිමහ බෝධින් වහන්සේ ඉස්සරහා කොටි ම්ලේච්ඡ ඝාතන සිදුකළ දිනට පසුදා තමයි මම හමුදාවට බැඳුණේ.මම හමුදාවට යනතුරු හමුදාව කියන්නේ මොකක්ද කියලවත්දැනගෙන සිටියේ නැහැ. නමුත් මං පාසල් කාලේ ඉඳලා ක්‍රීඩා කළා. මගෙ අක්කා තමයි මං වෙනුවෙන් හමුදාවට ඉල්ලුම් පතක් යොමුකළේ.මගෙ තාත්තා මාව හමුදාවට බඳවන්න උනන්දු වුණා. ශ්‍රී ලංකා යුද හමුදාවේ කාන්තා බළකායේ හයවෙනි කණ්ඩායමට තමයි මම බැඳුණේ. අපි පුහුණුව ලැබුවේ බූස්සේ. මාව තේරුණේ වැටුප් අංශයට. උතුරේ ඉන්න සෙබළුන්ගේ පඩි හදන්න තමයි තිබුණේ.වැටුප් හදන එකට අමතරව ක්‍රියාන්විතයේදී තුවාල ලබලා රෝහල් ගතවෙලා ඉන්න සහෝදර ‍සෙබළුන් බලන්න ඔවුන්ට රෝහලට කෑම අරගෙන යන්නත් අපට සිදුවුණා. ඒ වගේම ඔවුන්ට කෑම කවන්න උපස්ථාන කරන්න සිදුවුණා. ඒකත් රාජකාරියේම කොටසක්. මේ දේවල් අපි බොහොම කැමැත්තෙන් කෙරුවේ.රෝහල් ගතවෙලා ඉන්න සෙබළුන්ට ඔවුන්ගේ වැටුප රෝහලටම ගෙනිහින් දෙනවා. එහෙම නැත්නම් ඔවුන් ගෙවල්වලට ගිහිල්ලා නම් ගෙවල්වලට ඒ මුදල් මනිඕඩර් මගින් යවනවා. අපි යුද බිමේ නොසිටියාට අපිත් හිටියේ යුද මානසිකත්වයෙන්. කොයිවෙලේ ගෙදර යන්න ලැබේවිද දන්නෑ. එක දිගට වැඩ කරනවා. ඒ කාලේ අපිට බාහිර දේ ගැන හිතන්න වෙලාවක් තිබුණේ නැහැ.අපේ ගෙවල් වලින් සැමිය‍ෙගන් හොඳ සහයෝගයක් ලැබුණා. මම දෙදහස් හයේදි විශ්‍රාම ගියා. ඒ විශ්‍රාම යන විට මට අවුරුදු තිස්පහක් විතර ඇති. ඒත් මම ඒ කාලේ ගෙදර දොර වැඩ ඇරෙන්න මැහුම් ගෙතුම් දන්නේ නැහැ. ඇත්තම කිව්වොත් ඉදිකටුවක්වත් අල්ලන්න දන්නේ නැහැ.එහෙම හිටපු අපි වෙනුවෙන් තමයි රාජ්‍ය ආරක්ෂක හා නාගරික සංවර්ධන අමාත්‍යාංශය විසින් මෙවැනි පාඨමාලාවක් සංවිධානය කළේ. අපි ඉතාම උනන්දුවෙන් පාඨමාලාවට සම්බන්ධ වුණේ." විශ්‍රාමික ජීවිතයේදි තමන්ට ලද අනගි අවස්ථාව පිළිබඳ විශ්‍රාමික මාණ්ඩලික සැරයන් ශ්‍යාමලි කන්නන්ගර පවසන්නේ ඒ අයුරිනි. ඉදිකටුවක් අල්ලන්නට, මහන මැෂිමක් පාගන්නට නොදැන සිටි ඔවුහු අද සියුම් නිර්මාණ කරන්නාහ. ඔවුන්ගේ දෑතින් සියුම් විස්කම් නිර්මාණ බිහිවන්නේය.මැහුම් ගෙතුම් පිළිබඳ කිසිවක් නොදැන සිටි ශ්‍යාමලි මෙම පාඨමාලාවේ දක්ෂතම සිසුවියයි. ඇය පමණක් නොව ත්‍රිවිධ හමුදා සේවයේ විශ්‍රාමික හා විශ්‍රාමික නොවන සෙබලියෝ විසිදෙනකු මෙම ශිල්පයේ දක්ෂතා දක්වති.ත්‍රිවිධ හමුදා සෙබළියන් විශ්‍රාම ලැබීමෙන් අනතුරුව තවත් වෘත්තියක නියැළීමට අවස්ථාව සලසා දීමේ අරමුණින් ආරක්ෂක ලේකම්තුමාගේ සංකල්පයකට අනුව මෙම පාඨමාලාව ආරම්භ කෙරිණි. සයමසක් තිස්සේ පැවති පාඨමාලාවේ අවසන්දා සිසුවියන්ගේ නිර්මාණ රැගත් ප්‍රදර්ශනය විවෘත කෙරුණේ ආරක්ෂක මාණ්ඩලික ප්‍රධානී එයාර් මාෂල් රොෂාන් ගුණතිලක මහතාගේ බිරිඳ නෙළුම් ගුණතිලක මහත්මිය සුරතිනි. සියලු දේ නීතියට කෙරෙන හමුදා නීති යටතේ සිටි ඒ ළද ලියෝ මෙතරම් සැහැල්ලුවෙන් සිටින මොහොතක් අපි මීට පෙර දැක නොතිබුණෙමු.ඔයාලා මොන පත්තරෙන්ද?ගුවන් හමුදා නිල ඇඳුමෙන් සැරසුන සෙබළියක ඇසුවාය.‘සිළුමිණ’ආ... “එදා සිළුමිණ නොබැලුවා නම්මෙදා වියොවක් නැහැ”විරුලියන්ගේ අත්කම් නිර්මාණ.පාඨමාලාවට සහභාගිවූ විරු ලියෝ එහි නියමුවන් සමග(ඇය ගැයුවාය.)අපි හමුදාවට බැඳුණේ සිළුමිණ බලලා. පුහුණුවීම්වලට ආ දවස්වල අපේ ඇඳන්වල අපි ලියලා තිබුණා ඔය සින්දු කෑල්ල. සමහරු ලියුම්වල ලියලා ඇරියා.“ඇත්තමයි අපි විශ්‍රාම ගන්න දවසෙත් ඕක කිව්වා.”විශ්‍රාමික සෙබළියක් පැවැසුවාය.ඇය විශ්‍රාමික මේජර් කුමාරි සමරවික්‍රම.“මම හමුදාවට බැඳුණේ ලිපිකරු අංශයට. ඒ වුණාට අපි රෝහලට කෑම අරගෙන ගියා. යුද්ධයේදි ඇස් පේන්නේ නැතිව ගිය, අතපය තුවාල වුණ අයට කෑම කැව්වා, ඒ සහෝදරයෝ අපි එයාලා බලන්න යනවට හරි කැමතියි. යුදබිමට නොගියට යුද්ධය ගැන රට ගැන හැඟීම අපට තිබුණා.හමුදා රෝහලේ හෙදියෝ මදි වුණ වෙලාවට අපිත් උදව්වට ගියා. ඒ කාලේ නිවාඩු නැහැ. සමහර අවුරුදු වලට අපි ගෙවල්වල නැහැ. මම හමුදාවට ඇවිත් අවුරුදු නවයකට පස්සේ විවාහ වුණේ. හමුදාවේදි මුලින්ම පුහුණුව ලැබූ දා සිට අපි හැදුණේ කොල්ලෝ වගේ. විශ්‍රාම ගියා කියලා වෙනසක් නැහැ.අදටත් රඹුටන් ගහකට නැගලා ගෙඩියක් කඩාගන්න ළිඳට බැහැලා ළිඳ සුද්ද පවිත්‍ර කරන්න මට පුළුවන්. ඕනෑම තැනක ඉදිරියට යන්න පුළුවන්කම තියෙනවා. මේ දේවල් අපිට ලැබුණේ හමුදාව නිසා. ඒ වගේම තමයි අපි ගෙවල් දොරවල්වල විශේෂයෙන් ම මැහුම් ගෙතුම් වැඩ නම් දැනගෙන හිටියේ නැහැ. අපිටත් එය ඉගෙන ගන්නත් උදව් කළේ හමුදාව. විශ්‍රාම ගිහිල්ලා කාලයක් ගත වුණත් හමුදාව අප අමත කළේත් තනි කළේත් නැහැ.කුමාරි පවසන්නේ හැඟුම් බරවය.ඉගෙනගන්න දෙයක් අහක යන්නේ නැත. ඔවුන්ට ද එසේමය. ඔවුහු තම හැකියාවන් වඩ වඩා ඔපමට්ටම් කරගැන්මටත් තවත් කෙනකුට මේ ශිල්පය ලබාදීමටත් දැන් සූදානම්ය.ඇය ගුවන් හමුදාවේ සැරයන් රූපසිංහ.මම ගුවන් හමුදාවට බැඳුණේ එක්දහස් නසිය අනූනවයේ. මගෙ ගම කෑගල්ල. මම මේ වසරේ දෙසැම්බර් විශ්‍රාම යාමට නියමිතයි. පාඨමාලාවට සහභාගි වීම සඳහා රාජකාරි නිවාඩු ලැබුණා. නමුත් දිනපතා කෑගල්ලේ ඉඳලා පැමිණෙන ගමන දුෂ්කර වුණත් මේ ශිල්පයේ වටිනාකම දැනෙන නිසා මං ආවා. මට දරුවෝ දෙන්නෙක් ඉන්නවා. ගෙදරින් හොඳ සහයෝගයක් ලැබුණා. මගේ කැමැත්ත තියෙන්නේ ඉදිරියේදි ඉඩක් ලැබෙනවා නම් අපේ ගුවන් හමුදාවේ සොයුරියන්ට මැහුම් ගෙතුම් උගන්වන්න.පාඨමාලාව සම්බන්ධව සියල්ලෝම තෘප්තිමත්ය. අමාරුවෙන් හෝ ඉගෙන කියාගත් දෙයෙහි වටිනාකම ඔවුන් අද තම දෑතින් කළ නිර්මාණ දෙස බලා තමාවම ඇගයීමකට ලක්කරන්නේය. එපමණක් නොව තමන්ට මෙම ශිල්පය නොමිලේ ලබාදුන් ගුරුතුමිය ආදරයෙන් සිහිපත් කරන්නේය. ඊට අවස්ථාව සලසා දුන් සියලු දෙන‍ාට ගෞරව කරන්නාහ.හතලිස් අටවසරක මැහුම් ජීවිතයේදි තමාගෙන් ගුරුහරුකම් ලැබූ දක්ෂ සිසුවින් පිරිසක් බිහිකිරීමට ලැබීම ගැන ඇය ද සතුටුවන්නී. දරුවනට මවක මෙන්, විටෙක සොයුරියක මෙන්ම, තවත් විටෙක ගුරු මුෂ්ටිය තබා නොගත් ගුරුවරියක වී ඇය ඔවුන්ට තමන් දන්නා ශිල්පය කියා දුන්නීය.ඇය ස්වර්ණා ප්‍රේමතිලක ඇඳුම් නිර්මාණ පුහුණු පාසලේ හිමිකාරිය ස්වර්ණා ප්‍රේමතිලක මහත්මියයි.“මට පුදුම තරමේ උවමනාවක් තිබුණා යුද හමුදාව වෙනුවෙන් කුමක් හෝ කිරීමට. යුද හමුදාවෙන්ම යොමුවී තිබූ අදහසකට තමයි මම මේ පාඨමාලාව කරන්න ඉදිරිපත් වුණේ. මේ කාර්යයේදි බ්‍රිගේඩියර් ප්‍රසාද් සමරසිංහ මහතා ඇතුළු සැමගෙන් ම මට පුදුම තරමේ සහයෝගයක් ලැබුණා.ඒ වගේම මේ දරුවෝ හොඳින් ඉගෙන ගත්තා. ඔවුන හොඳින් ඉගෙන ගත්ත බවට තිබෙන හොඳම සාක්ෂිය තමයි ඔවුන්ගේ මේ අත්කම් නිර්මාණ. ගුරුවරයා කියන්නේ හැමවිටම ළමයාගේ දියුණුව දැකලා සතුටු වෙන කෙනෙක්. අද මෙතැන ඉන්නවා මට උගන්නපු ගුරුවරිය. ඇය මා ගැන සතුටු වෙනවා. ඒ වගේම මම මේ අය දිහා බලලා සතුටු වෙනවා. ඔවුන්ගේ කැපවීම නිසා මේ අභියෝගය ජය ගැනීමට හැකි වුණා.ගුරුවරියගේ මෙන් ම ඇගේ සිසුවියන්ගේ දස්කම් දෙස බලා තුටුවන පිරිසක් ද වෙති. ඒ අතර මෙ පාඨමාලාව පටන් ගැනීමට මූලික අඩිතාලම දැමූ මේජර් ජෙනරාල් ප්‍රසාද් සමරසිංහ මහතා පෙරමුණේ සිටී.“අපි මේ කටයුත්ත ආරම්භ කළේ ආරක්ෂක ලේකම් තුමාගේ අදහසකට අනුව. පළමු වතාවට තමයි ත්‍රිවිධ හමුදාවේ කාන්තා සෙබළියන් සඳහා මෙවැනි පාඨමාලාවක් ආරම්භ කළේ. මේ කාර්යයේදී නොමිලේ පාඨමාලාව පැවැත්වීමට අපත් සමඟ එක්වූ ස්වර්ණා ප්‍රේමතිලක මහත්මියට අපි බෙහෙවින් ස්තුතිවන්ත වෙනවා.පාඨමාලාව හැදෑරූ අයට එය වෘත්තියක් ලෙස කරගෙන යන්නටත් ඒ සඳහා අවශ්‍ය වෙළෙඳපොළ නිර්මාණය කිරීම අපේ ඊළඟ පියවර. ඒ වගේම ත්‍රිවිධ හමුදාවේ අය වෙනුවෙන් රැකියා අවස්ථා ලබාගත හැකි වාත්තීය අවස්ථාවන් සඳහා නොමිලේ පුහුණුව ලබාදීමට කැමති ගුරුවරුන්ට උපදේශකවරුන්ට අපත් සමඟ එක්වන්න පුළුවන්. එහෙම ස්වෙච්ඡාවෙන් ඉදිරිපත් වන අයට අප මෙහිදී විවෘත ආරාධනාවක් කරනවා. එන්න රට වෙනුවෙන් කැපවුණ මේ හමුදා දූ පුතුන් වෙනුවෙන් අර්ථවත් යමක් කරන්න කියලා.පාඨමාලාව හැදෑරූ හමුදා සෙබළියන්ට සහතික පත්‍රයක් පිරිනැමීම සිදුකළා. ඔවුන් කැපවීමෙන් මේ කටයුත්තට සම්බන්ධ වුණා. ඒ වගේම ත්‍රිවිධ හමුදාවේම පුහුණු අධ්‍යක්ෂවරුන්ට , වෘත්තීය පුහුණු අධ්‍යක්ෂ බ්‍රිගේඩියර් එස්.කේ. තිරුණාවුකරුසු, පාඨමාලා සම්බන්ධීකාරක ලෙස කටයුතු කළ මේජර් නිරෝෂන් ජයමහ ඇතුළු මීට උදව් කළ හැම දෙනාටම මගේ ස්තුතිය පුද කරනවා. ඒ වගේම මෙය අවසානය ‍ෙනාවෙයි. මෙය ආරම්භයක් පමණයි. මේජර් ජෙනරාල් ප්‍රසාද් සමරසිංහ මහතා පවසන්නේය.ඉනෝකා සමරවික්‍රමඡායාරූප _ විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af13060914</link>
    <topic>“එක්සත් වීම මගින් විවිධ අභියෝගවලට මුහුණ දිය හැකියි”</topic>
    <author>කථානායක චමල් රාජපක්ෂ</author>
    <content>කථානායක චමල් රාජපක්ෂ2013 වෙසක් උලෙළ නිමිත්තෙන් ‘බුදුදහම හා අන්තර් ආගමික සංවාදය’ යන මැයෙන් යුනෙස්කෝ සංවිධානය මගින් ප්‍රංශයේ පැරිස් නගරයේදී යුනෙස්කෝ මූලස්ථානයෙහි පවත්වන ලද සම්මන්ත්‍රණය අමතා කථානායක චමල් රාජපක්ෂ මහතා පවත්වන ලද විශේෂ දේශනය.ආගම්, ඇදහිලි හා දෘෂ්ටි වාදයත් අතර වඩාත් පුළුල් අවබෝධයක් ඇති කරලීමේ සංවාදයක අවශ්‍යතාව අපි අවබෝධ කොටගෙන සිටිමු. එමගින් අප එකිනෙකාගේ ජීවිතාවබෝධය පිළිබඳ නිම් වළළු පුළුල් වෙනු පමණක් නොව අප අරමුණු, දැනුම හා ජීවන ක්‍රමය ද පුළුල් කරමින් සාම සංකල්පයටත් සහජීවනයටත් අතිශය වැදගත් දායකත්වයක් ලබාදෙයි.ශ්‍රී ලංකාවේ ජනාධිපතිතුමා, පාර්ලිමේන්තුව මෙන් ම ශ්‍රී ලංකා ජනතාවද වෙනුවෙන් ෙමි වෙසක් සමරු උත්සවයට එක්වීමට ලැබීම මට මහත් සතුටකි. එක්සත් ජාතීන්ගේ සංවිධානය විසින් වෙසක් දිනය ජාත්‍යන්තර සීල සමාධි දිනය ලෙසින් ප්‍රකාශයට පත්කර ඇති අතර සකළ ලෝකවාසී බෞද්ධ ජනතාව වෙසක් දිනය වසරේ වැදගත් ම දිනය ලෙස සලකති.උතුම් දිවිපෙවතක් සඳහා වූ අප අරමුණ යළි යළිත් ස්ථාපනය කර ගැනීමටත්, මනස සවිමත් කරලීමටත්, මෛත්‍රිය හා කරුණාව හුරු පුරුදු කර ගැනීමටත්, මනුෂ්‍ය වර්ගයාට සාමය හා සහජීවනය ළඟාකර දීමටත්, සෑම වසරකම වෙසක් උලෙළ අපට අවස්ථාව උදාකරයි.සංහිදියාව, සැනසුම හා සාමය සිය දේශයන්හි මතු නොව, සිය දිවිපෙවෙත් තුළ ඇති කර ගැනීමට සකල ලෝකවාසීන් විසින් දක්වන උනන්දුව නිසා ඒ මංපෙත් එළිපෙහෙළි කරන ආගමික ඉගැන්වීම් මෙවර අප මාතෘකාකොට ගතිමු.බුදුරජාණන්වහන්සේ විසින් දේශනා කරන ලද ධර්මය හා උන්වහන්සේ විසින් පෙන්වා දෙන ලද ජීවන මාර්ගය ඇසුරින් ඉදිරියට පා තැබීම ශ්‍රී ලංකාවේ අරමුණ වන්නේ ය. සියලු විජයග්‍රහණයන් අතුරෙන් විශිෂ්ටතම ජයග්‍රහණයන් ලබා ගැනීමට උන්වහන්සේ අපට මග පෙන්වා දුන්හ. ඒ මග වන්නේ අප දිවි පෙවෙත් තුළින් රාග, ද්වේශ, මෝහ යන අකුසල මූලයන් බැහැර කර ලීමයි. ජීවිතයක ලද හැකි විශිෂ්ටතම ජයග්‍රහණය එයම වන්නේ ය.දානයන් අතුරින් විශිෂ්ටතම දානය වන්නේ ධර්ම දානය බව උන්වහන්සේ වදාළහ.බුද්ධ දේශනයේ මූලික අන්තර්ගතය වන්නේ දුක (දුක්ඛ සත්‍යය) දුක හට ගැනීම (සමුද්‍රය සත්‍යය) දුකෙන් මිදීම (නිරෝධ සත්‍යය) හා දුකෙන් මිදෙන මාර්ගය (මාර්ග සත්‍යය) මූලික කරගත් චතුරාර්ය සත්‍යය පිළිබඳ අවබෝධයයි. බොදුනුවකු වීමට ඇවසි පිළිවෙත් කවරේදැයි යමකු විමසුවහොත් තිසරණ සමාදම් වීමයයි අප පවසමු. අප ජීවිත ඍණාත්මක බවින් පුරවාගතහොත් සිදුවන අවැඩ නිමක් නැත. ඇතිවන පාඩුව අනන්තය.අධ්‍යාපනය, දැනුම, ප්‍රඥාව හා යථාවබෝධය මගින් සංහිදියාව ඇතිකිරීම මෙවර අප අරමුණ වී තිබේ. කුමන ආගමක් ඇදහුව ද සියලු ආගම්වල හරය වන්නේ සාමය, යහපත හා දයානුකම්පාව වන බැවින් මෙවන් සම්මන්ත්‍රණ මගින් එකමුතු බවත් නොබිදෙන සබැදියාවකුත් ඇතිවනු නිරනුමානය.මෝහය, ද්වේශය හා නොඉවසන සුලු බව නිසා ජාතීන් අතර පවත්නා බෙදීම් අන්තර් ආගමික සංවාදයක් මගින් ජනිත කරගත හැකි සංහිදියාව මගින් දුරුකරලිය හැකි වේයැයි අප විශ්වාස කරමු.එක්සත් වීම මගින් අපට නැගී සිටිය හැකි ය. එවිට විවිධ අභියෝගයන්ට මුහුණ දිය හැකි ය. සාමය, දයාව, ඉවසීම හා ගෞරවය අපට රැකගත හැක්කේ එක්සත් බව මගිනි. එක්සත් බව සැමට ආදර්ශයක් කරගත හැකි ය.අති උත්තම ආගමික නායකයන් බොහෝ පිරිසක් අද මෙහි රැස්ව සිටිති. ඒ උතුමෝ තමන් තුළ වන සදාචාරය හා සංවරය මගින් සැබෑ වෙනසකට මංපෙත් විවර කර සිටිති. අප ඔවුන් පිළිගන්නේ මහත් ගෞරවයෙනි. යුනෙස්කෝවේ ශ්‍රී ලංකා නිත්‍ය නියෝජිත කාර්යාලය මගින් සංවිධානය කළ මෙම සමුළුවට සහභාගි වීම සම්බන්ධයෙන් අපගේ ගෞරවනීය ප්‍රණාමය එම උතුමන් වෙත පළකොට සිටිමු.දුෂ්කරවූත්, දීර්ඝවූත් ඉදිරි ගමනක් සඳහා ඔවුන්ගේ මැදිහත්වීම මගින් අද ගනු ලබන පියවර අපගේ මෙන් ම අන්‍යයන්ගේ ද ආගමික විශ්වාසය හා ඇදහීම් පිළිබඳ යථාවබෝධය අප නිවැරදි මාර්ගයකට යොමු කිරීමට නිසැකවම ඉවහල් වනු ඇත.“කෙනෙක් භක්තිමත් වදන් පැවසුව ද කියෙව්ව ද කෙනෙක් යහපත් දේ ශ්‍රවණය කළ ද ඒ අනුව ක්‍රියා නොකරන්නේ නම් ඉන් ඇතිවන යහපත කුමක්ද?” යයි වරක් බුදුන්වහන්සේ විචාළහ. ඒ අනුව අප කැපවීම් ශ්‍රවණයට පමණක් සීමා නොකොට අපගේ එදිනෙදා කටයුතු වලදී මෙන් ම අන්‍යයන් ඇසුරු කිරීමේදීත්, අපේ සාමාන්‍ය ජීවිතයේදීත් සිදුකළ යුතු ය. බුදුන්වහන්සේගේ ධර්මය හා අනුගත විය යුතු ය. අර්ථවත් ජීවිතයක් ළඟාකරගත හැක්කේ එවිට පමණකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=af13060915</link>
    <topic>නිදහස් අධ්‍යාපනයෙන් මුල්තැනට</topic>
    <author>රංජිත් සියඹලාපිටිය</author>
    <content>අප නිදහස් අධ්‍යාපනය ගැන පුන පුනා කතාකරයි. තවමත් දියුණු වෙමින් පවතින මධ්‍යස්ථ ආදායම්ලාභී රටක් ලෙස අවුරුදු 30ක් දික්ගැසුණු සිවිල් යුද්ධයක් ජයග්‍රහණය කර තවමත් වසර 04ක් පිරෙන අප රටේ තරම් නිදහස් අධ්‍යාපනයක් තිබෙන්නේ ලෝකයේ කොයි රටේ දැයි ප්‍රශ්න කළ යුතුය.පෙර පාසල් අධ්‍යාපනයේ සිට පළමු පන්තියට ඇතුළුවන දරුවාට උසස් පෙළ සමත්වන තෙක් පාසල් අධ්‍යාපනය සම්පූර්ණයෙන් ම නොමිලේ ය. එපමණක් නොව, දරුවන් අඩු ගම්බද පාසල් ආරක්ෂා කර ගැනීම සඳහා රජය ගෙන යන දැවැන්ත කැප කිරීම වෙනම ම සඳහන් කළ යුතු ය.මහ ආණ්ඩුවේ වාගේ ම පළාත් සභා හරහා ද මේ ව්‍යායාමය සඳහා කරනු ලබන වියදම වර්ෂයකට රුපියල් සියක් කෝටි සියය ඉක්මවයි. ඊට අමතරව වෙනත් අමාත්‍යාංශ හරහා ද අධ්‍යාපනය සඳහා කරනු ලබන වියදම සිය කෝටි 10කට වැඩි ය.විශ්වවිද්‍යාල අධ්‍යාපනය ද සම්පූර්ණයෙන් ම නොමිලේ ය. කාර්මික විද්‍යාල අධ්‍යාපනය හා වෘත්තීය පුහුණු අධ්‍යාපනය ද එසේ ම නිදහස් ය. එතකින් නොනැවතී 5 වසර ශිෂ්‍යත්වයෙන් පසු දක්ෂ අඩු ආදායම් ලාභී දරුවන්ට නිදහස් අධ්‍යාපනය තුළින් ශිෂ්‍යත්වයක් ලබාදීමට රජය සූදානම්ය. විශ්වවිද්‍යාලයට යන උපාධි අපේක්ෂකයින්ට ද ශිෂ්‍යාධාර මෙන්ම මහපොළ ද නිදහස් අධ්‍යාපනය තුළදී ද ඔවුන්ට අවශ්‍ය අනෙක් වියදම් සඳහායි.වැදගත් ම කොටස ඒ ටික නොවේ. විශ්වවිද්‍යාලවලින් පිටවෙන උපාධිධාරියාට මෙන් ම බාහිර උපාධි ලබා ගන්නා අයට ද තොග පිටින් රජයේ රැකියා ලබා දීමයි. 2005 දී ලක්ෂ බාගයකට වැඩි ය. 2013 දී ද ලක්ෂ බාගයකට වැඩි ය. ඒ මැද වෙනත් ක්‍රම වලින් රජයේ රැකියා ලැබූ උපාධිධාරීන් ද ලක්ෂ බාගයකට වැඩි ය.2013 දී ද පුහුණුවන උපාධිධාරීන්ට පුහුණු දීමනාවට පමණක් මසකට රුපියල් කෝටි 52කි. සෑම උපාධිධාරියකුට ම රජයේ රැකියාවක් ලබාදීම තරම් නිදහස් අධ්‍යාපනයට ලබාදිය හැකි තවත් සම්මානයක් තිබේදැයි අපට ප්‍රශ්න කළ හැක. මෙරට විශ්වවිද්‍යාල 16කි. ඉන් දෙකක් හැර අන් සියල්ලම ශ්‍රී ලංකා නිදහස් පක්ෂ ආණ්ඩුව යටතේ බිහි වූ ඒවා ය.එසේනම් ආදරණීය දුවේ, පුතේ, ශිෂ්‍ය අරගල ගැන කතා කරන සමහරුන් හැමදාමත් කළා සේ ඒකරාශී වුණු යෞවනත්වය තමන්ගේ න්‍යාය පත්‍රය ;වනුවෙන් විනාශය සඳහා යොමු කළ දර්ශනවලින් මිදී පැහැදිලිව ම බලන්න. රටක් විදිහට නිදහස ලැබූදා සිටත් ලොවක් හැටියට අනෙකුත් රටවල් සමඟත් සැසඳූ කල නිදහස් අධ්‍යාපනය ඉහළින් ම සුරකින රට කුමක්ද?රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=as1306091</link>
    <topic>ඉගෙන ගන්න කාලෙත් ආදායම් බදු ගෙව්ව එකම ශිෂ්‍යයා මමයි</topic>
    <author>උපාලි සමරසිංහ</author>
    <content>ඉගෙන ගන්න කාලෙත් ආදායම් බදු ගෙව්ව එකම ශිෂ්‍යයා මමයි- අධ්‍යාපන ඇමැති බන්දුල ගුණවර්ධනඅද ලුම්බිණි මහා විද්‍යාලයකලාව, සෞන්දර්යය, අධ්‍යාපනය, දේශපාලනය මේ සියල්ල එකවර කෙනෙකු තුළ පිහිටයි නම්, ඒ කිසියම් දුර්ලභ මනුෂ්‍යයකු තුළ බව මම අසා ඇත්තෙමි. අද අපේ කතා නායකයා එවැන්නකු බව කීම යුක්ති යුක්තය.ඔහු වරෙක ගුරුවරයෙකි. ගුරුවරයා සමාජය තුළ ලබන බුහුමන මැනැවින් ඔප්පු කැර පාර්ලිමේන්තු යන්නට තරම් ඔහුගේ ගුරුකම ප්‍රබල වීය. ඔහු තවත් වරෙක චිත්‍රපට නිෂ්පාදකවරයෙකි. නිපදවන ලද චිත්‍රපට තුනම සම්මානයට පාත්‍ර විය. අධ්‍යාපනඥයකු ගත්ගතුවරයකු ලෙස ග්‍රන්ථ රැසක් සම්පාදනය කළ අයෙකි. ඔහුගේ මුල්ම කෘතිය ?’වාණිජ්‍ය හා මූල්‍ය’ එදා වාණිජ විෂය ධාරාව උඩු යටිකුරු කළේය. එය ගුරුන්ගේ අත්පොතක් ද විය. ඔහු දේශපාලනඥයෙකි. පත්තරකාරයන්ගේ ද, කාටුන් කාරයන්ගේ ද සුවපහසු ගොදුරක් බවට පත්වන්නට තරම් ආන්දෝලනාත්මක චරිතයක් නිරූපණය කරයි.මේ දේශපාලනඥයා අද අපේ අධ්‍යාපන ඇමැතිවරයාය. ඔහුගේ පාසල් මතක අතරට එබෙන්නට අද එතුමා වේදිකාවට කැඳවමි.ලංකාවේ පාර්ලිමේන්තුවට ඉතාම සමීප භූමියක උපන් පාර්ලිමේන්තු මන්ත්‍රීවරයා මමයි. අපි හිටියෙ බත්තරමුල්ල පොල්වත්ත පාරෙ සුමිත්‍ර නිවසෙ. ඒ කාලෙ මේ පැත්ත සම්පූර්ණයෙන්ම ගම්මානයක්. ගුරු පාරක් දිගේ ගිහිල්ල සල් ගහක් ළඟින් හැරිල මේ ගෙදරට ගියේ. හීන් එකා කාලෙ මාව අම්මා ඇතුළත් කළේ ඉන්ද්‍රජෝති පාසලට. පොඩි කාලෙ මාත් ඉස්කෝලෙ යන්න කම්මැළියෙක්. බොහෝ වෙලාවට බඩ රිදෙනව කියල ගෙදර නවතිනව. අපේ අම්මල ප්‍රායෝගික ඥානයෙන් පොහොසත් අය. ඒ වෙලාවට අම්ම තට්ටමට කෝටු පාර දිදී හොටු පෙරාගෙන නැවත ඉස්කෝලෙට දුවනකම් ගහනව. ඒ අය එහෙම අපිට ගෙදර නවතින්න ඉඩ දුන්නෙ නැහැ. අපේ ජීවිතයෙ දුෂ්කරතම කාලයත් පටන් ගන්නෙ ඒත් එක්කම. තාත්ත අන්ත්‍රා වුණාට පස්සෙ අපිට සුමිත්‍ර නිවසින් අම්මගෙ මුල් ගම වගට යන්න වෙනව. මං හිතන්නෙ ඒ වෙලාවෙ මං පළමු වැන්න සමත් වුණා විතරයි.අම්මගෙ ගම ‘වග‘දි මගෙ ඉස්කෝලෙ වෙන්නෙ මාවල්ගම රෝමානු කතෝලික පාසලයි. ඒ කාලෙ අපේ මිනිසුන්ට තේරුමක් තිබුණෙ නැහැ පාසල් රජයට පවරගන්න එක හොඳයි කියල. මං ඒ ඉස්කෝලෙට ඇතුළත් වුණේ දෙකේ පන්තියට. ඒ වෙලාවෙ අපේ පාසලත් රජයට පවරගන්න සූදානමක් ආවා. අපේ අම්මල බෝඩ් අරගෙන උද්ඝෝෂණය කළා. මාත් අනෙක් ළමයිනුත් පාසල් වත්තේ අරලිය ගස් උඩ ඉඳන් උද්ඝෝෂණ නවත්වන්න කියන අධ්‍යාපනයෙ ලොක්කන්ට හූ කිව්වා. අපේ අම්මල උද්ඝෝෂණය කරන අනෙක් අයට හා දරුවන්ට බත් පවා උයල කන්න දුන්නා. ඒ කාලේ අපේ රාජ්‍ය විරෝධය එහෙමයි. අපිත් වැඩ කළේ සමහර ශිෂ්‍යයන් වැඩ කරනව වගේ නොදැනුවත් කමින්. මේ පුංචි දවස්වල අපේ සෞන්දර්ය ක්‍රියාකාරකම්, පෞරුෂය ගොඩ නඟන්න ඒ ප්‍රාථමික අංශයේ ගුරුවරු මහත් පිටුබලයක් වුණා. ඒ මඟපෙන්වීම හරහා මං ශිෂ්‍යත්වය විභාගයෙන් ඉතාම ඉහළින් සමත් වුණා. ඊළඟට මගෙ තක්සලාව වෙන්නෙ හංවැල්ල රාජසිංහ මධ්‍ය මහා විද්‍යාලයයි.ගම හා නගරය පිළිබඳ සැබෑ වෙනස චමත්කාරය මා තුළ දැල්වුණේ එහිදී. ගංවතුර කාලෙට පාරවල් යට වෙනව. අපි ඔරු තෙප්පම්වල නැඟල පාසල් යනව. ලඳු කැලෑ දෙණි වක්කඩ ඕවිට, කුඹුර නියර වන සතා සීපාවා ගැමි සිරිය සියල්ල හඳුන ගත්තෙ මේ කාලයේ දී. ගඩා ගෙඩි කමින් පාසල ඇරිල රංචු පිටින් ගෙදර ගිය හැටි මට හොඳට මතකයි. මඩොල් දූවෙ උපාලි ජින්නල ගිය පාරවල් වික්‍රමසිංහ මහත්තය ලිව්ව වගේම මාත් සීතාවක පුරේ නොයෙක් කඳු ගැටිතිවලත් කොල්ලොත් එක්ක නැඟල තියෙනව.රෝමානු කතෝලික පාසලේ මේරි ටීචර් ලුසිය ටීචර් හිනිදුම මහත්තයා, වෙත්තසිංහ සර් වගේ පරමාදර්ශී ගුරුවරු රාජසිංහ විදුහලේදීත් මට හමු වුණා. මධ්‍ය මහා විද්‍යාලවල ගැහැනු ළමයි හා පිරිමි ළමයි එක පන්තියෙ ඉගෙන ගන්න නිසා ළමයි අතර පුදුමාකාර සහයෝගීතාවක් සාමයක් තිබුණා. ගැහැනු ළමයි නිසා බොහෝ පිරිමි ළමයි ආශාවෙන් ඉගෙන ගත්ත. ගුරුවරුන්ගෙන් බැණුම් ඇහැව්වොත් මදිපුංචිකමක් වෙයි කියල. ඉහළ පන්තිවලට එනකොට වාණිජ අංශයට මා තේරුණා. මුදලිගේ මහත්මිය අපේ ප්‍රියතම ගුරුතුමියක්. ගණකාධිකරණයට ආවේ ඊබට් සර්. ඔහු හොඳ ගණන්කාරයෙක්. ඒ ගණිත දැනුම අප වෙත සීරුවට ඔහු කාන්දු කළා. කොච්චර වාණිජ විෂයට දක්ෂ වුණත් හැම ළමයෙක්ම වගේ මටත් අනිවාර්යයෙන්ම ක්‍රීඩාවක් කරන්න ගුරුවරු නියම කළා. අපේ ඉස්කෝලෙ ක්‍රිකට් වගේ ජනප්‍රිය ක්‍රීඩා තිබුණේ නැහැ. අපි ගැහුවෙ එල්ලෙ. මම එක පිලක නායකයා අනෙක් පිලේ නායකයා ගාමිණි කියල කෙනෙක්.දවසක් එල්ලේ ගහන කොට මට එල්ලෙ පිති පහරක් වැදුණා. චිත්‍ර සර් චන්ද්‍රදාස මහත්තය තමයි වෙද ගෙදර එක්ක ගියේ. තැළුම් පාරට කාලයක්ම බෙහෙත් බැන්ද. ඔබ පිළිගන්නව ද දන්නැහැ මට ඒ කාලෙ ටිකක් ගායනා කරන්නත් පුළුවන්. පාසල් ගීතය ගායනා කණ්ඩායමේ මං හිටිය. ධනපාල කියන සංගීත ගුරුවරයගෙන් තමයි සංගීතය ඉගෙන ගත්තෙ. ඒ කාලෙ පාසල්වල අනෙකුත් විෂයන්වලට අමතරව නැටුම්, සංගීත, චිත්‍ර, වඩු වැඩ, මැටි වැඩ, ලෝහ වැඩ මෝටර් බයිසිකල් අලුත්වැඩියා වැනි පාඨමාලා ද කෙරුණා. අනූ හතරට ඉස්සෙල්ල අපොස සා. පෙළ පාස්වෙන ළමයි දක්ෂයින් පිරිසක් හැටියට සලකන්න පුළුවන්. ඒ කියන්නෙ අද සමත් වන ළමයි අදක්ෂයින් කියල නෙමෙයි. එදා හැටියට ඒ අය අතිදක්ෂයින්. එදා සියයට පහළොවයි දශම නවයයි උසස් පෙළට ගියේ. අනෙක් අය සාමාන්‍ය පෙළවත් නැති පිරිසක් බවට පත් වුණා. දශක තුනක් ලේ වලින් ඉතිහාසය ලියන්න තරුණයන් අවි අතට ගත්තෙ ඒකයි. පුංචි එකෙක් වුණාට ඒ කාලෙදිත් මට ඔය ටික තේරුණා.මගේ ප්‍රියතම විෂය වාණිජ හා ආර්ථික විද්‍යාව. මං රාජසිංහ විද්‍යාලෙන් විතරක් නෙමෙයි කොළඹ ප්‍රදේශයෙන්ම උසස්ම ප්‍රතිඵල ලබා ගත්ත. මං කල්පනා කළා මගේ විෂය දියුණු කරගන්න පුළුවන් කුමන පාසලට ගියොත් ද කියල. ඒ කාලෙ වාණිජ වලට ලංකාවෙන්ම ප්‍රමුඛතම ඉස්කෝලෙ වුණේ හැව්ලොක් ටවුමේ ලුම්බිණිය. ඒ නිසා ලුම්බිණිය මගේ ඊළඟ ඉස්කෝලෙ හැටියට තෝරා ගන්නවා. ඒකට පරිබාහිර තවත් කාරණයක් තියෙනව. ඒ තමයි ලංකාවෙ ඕනෑම නාට්‍යයක් තිඹිරිගෙය හැටියට පාවිච්චි කළේ ලුම්බිණි රඟහල. නාට්‍ය බැලීමේ නොතිත් ආශාව ද මං ලුම්බිණියට එන්න තවත් හේතුවක් වුණා. ලුම්බිණිය තමයි මගෙ අධ්‍යාපන ජීවිතයේ ස්වර්ණමය කාලය සටහන් කළේ.ගොඩකන්ද සර් මගෙ ගමන් මඟේ හැඩය නිර්මාණය කළා. වාණිජ ප්‍රශ්නවලට දොළහැ පන්තියෙ සිසුවෙක් වශයෙන් ලියන සමහර පිළිතුරු ගොඩකන්ද සර් දහතුනේ පන්තියේ ළමයිනට කියවල මට ප්‍රශංසා කළ අවස්ථා තියෙනව. මට වාණිජ විෂය කෙරෙහි තිබුණේ ආශාවකට වැඩිය පිස්සුවක්. ඒ කාලෙ විභාග දෙපාර්තමේන්තුව තිබුණෙ මැලේ වීදියේ. මං පාසල ඇරිල එහෙට ගිහිල්ල පරණ ප්‍රශ්න පත්‍ර අධ්‍යයනය කරනව. මට විශ්වාසයක් තිබුණ වසර දහයක කලින් ප්‍රශ්න පත්‍ර අධ්‍යයනය කළොත් අනිවාර්යයෙන්ම විභාගයට බය නැතුව මුහුණ දෙන්න පුළුවන් කියලා. ඒ විභාග ප්‍රශ්න පත්‍ර එළියෙ බලාගන්න විතරයි දාල තිබුණෙ. ගෙනියන්න දුන්නෙ නැහැ. ඒ කාලෙ ඡායා පිටපත් මුද්‍රණය කිරීමක් තිබුණෙත් නැහැ. අතේ සල්ලි ඇත්තෙත් නැහැ. අර ප්‍රශ්න පත්‍ර සියල්ලම අතින් ලියා ගත්ත. ඒ විදිහටයි මම විභාගෙට සූදානම් වුණේ.ඒ කාලෙ මගේ ජීවිතය ගොඩනඟපු තවත් දේවල් තිබුණා. ඊ. ඩබ්ලිව්. අදිකාරම් මහත්තයගෙ දේහන අහන්න කොල්ලොත් එක්ක මාත් යනව. ඊළඟට බම්බලපිටියෙ වජිරාරාමයෙ නාරද හාමුදුරුවන්ගෙ විචිත්‍ර බණ අපව සුවපත් කළා. ෂන්මුගදාසන්ගෙ දේශන ඇන්. ඇම්. ලගේ කොල්වින්ලගෙ දේශන හා තවත් ප්‍රබුද්ධ ශාස්ත්‍රීය සංවාද තිබුණු ශාලාවලට ගිහින් ඒව ඇහුව. ඒ කාලෙ ගුවන් විදුලියත් හරිම ප්‍රබලයි. ඒකෙ බොහෝ ශාස්ත්‍රීය වැඩ සටහන් තිබුණා. ඒවත් අපි නිතරම ඇහුවා.කොළඹ නෑදැයො හිටපු හින්ද ලුම්බිණි රඟහලේ පෙන්වන නාට්‍ය අතෑරියෙත් නැහැ. නොමිලයේ වැඩිම නාට්‍ය ගණනක් බලපු ශිෂ්‍යයා මං වෙන්න ඇති. පැට්රික් අයියා සහ බාලසූරිය අයියා තමයි ලුම්බිණි රඟහලේ කටයුතු බාරව සිටියේ. සුගතපාල සිල්වගෙ, සයිමන්ගෙ, ධර්මසිරි බණ්ඩාරනායකගෙ සරච්චන්ද්‍රයන්ගෙ නාට්‍ය අත් නොහැරම බැලුවා. ශාලාවේ ලයිට් නිව්වම පැට්රික් අයිය හොරෙන් අපිව ඇතුළට දානව. උදේ ඉස්කෝලෙ ඇවිත් රෑට නාට්‍යයත් බලලා ගෙදර යන්න බැරි හින්දා හුඟාක් වෙලාවට නවතින්නෙ නෑදෑයින්ගෙ යාළුවන්ගෙ ගෙවල්වල. එක යාළුවෙක් හිටියා අත්තිඩියේ රාජපක්ෂ කියල. එහෙ තමයි කාගෙන බීගෙන හිටියෙ. ඒ විතරක් නෙමේ අපේ කණ්ඩායමේ අයගේ පිරිත් ගෙවල්, මඟුල් ගෙවල්, වහල සෙවිලි කිරීම්, ළිං කැපිලි මේ සේරම කරන්නෙ අපි. යාළුවෙකුගෙ ගෙදර මොනව හරි තිබුණොත් අපිත් එතන ඇති.අම්මා තරමක් මේකට අමනාප වුණත් තරුණ වයස නිසා ගෙදර නාවත් බරපතළ ලෙස විරුද්ධ වුණේ නැහැ. පුංචි දවසෙ නම් වග ඉස්කෝලෙ යනකොට ගේ ඉස්සරහ තිබුණු ජමනාරං ගහේ බැඳල මට හොඳටම තළල තියෙනව.මට ආශාවක් තිබුණ ඉස්කෝලෙ සඟරාවක් කරන්න. සඟරාවෙ නම ‘පිරිවැටුම’ නීතිඥ ජයන්ත චන්ද්‍රසිරි මාත් එක්ක මේ සඟරාවට වෙහෙසුණා. උදේ පාන්දර පාසලට ඇවිත් ඒ වැඩ අහවර වුණාම තිඹිරිගස්යායෙ වැල්ලවත්තෙ කඩවලට ගිහින් මේකට වෙළෙඳ දැන්වීම් හොයනව. අපට ලැබුණ ලොකුම දැන්වීම ලැබුණෙ මාලේවන ඤාණිස්සර හාමුදුරුවන්ගෙන්. රුපියල් සීයක් දුන්න මතකයි. ඒ වගේම සිරිල් ද සොයිසා, මහත්තයත් අපට රුපියල් සීයක් ප්‍රදානය කළා. මේ ‘පිරිවැටුම’ සඟරාව පාසලේ ගොඩක් ජනප්‍රිය වුණා. ඉස්කෝලෙ සිංහල සාහිත්‍ය සංගමයෙ, බෞද්ධ සංගමයෙ මට තනතුරු තිබුණා. පාසල් විවාද කණ්ඩායමේ නායකයා මමයි. ආනන්ද, නාලන්ද, තර්ස්ටන්, මහනුවර ධර්මරාජ, මාතර රාහුල විවාද කණ්ඩායම් සමඟ අපි වාද කරල ජය අරන් තියෙනව.ආනන්දෙ සමඟ තිබුණ විවාද තරගයකදී මාත් සමඟ හරි හරියට හැප්පුණේ ආනන්ද කණ්ඩායමේ නායකයා මොහාන් ලාල් ගේරූ ලුම්බිණියෙන් හොඳම ප්‍රතිඵල අරන් මම ජයවර්ධනපුර සරසවියට ගියා. ඒ වසරේ ජ’පුරේ කළමනාකරණ පීඨයට තේරුණේ අපේ පාසලෙන් මං විතරයි. ලුම්බිණියෙ ඉගෙන ගනිද්දි නීත්‍යානුකූල නොවුණත් ලංකා ශිෂ්‍ය සංගමයෙ ශාඛාවක් අපි ඉස්කෝලෙ පිහිටෙව්ව. ගොඩකන්ද සර් සමරසිංහ ටීචර් කස්තුරිආරච්චි සර් විශේෂයෙන් සෝමා ගුරුතුමිය මතක් කළ යුතුමයි. සෝම මිස් ඉන්දියන් ඉතිහාසය හා ශ්‍රී ලංකා ඉතිහාසය අපට කජු කනව වගෙ කියල දුන්න. විජයනායක මිස් අපේ කථික තරගවලදී සිදුවෙන වැරදි කියා දෙනව. පාසලේ ගුරුවරු පහළ පන්තිවල ළමයින්ට වාණිජ කියා දෙන්න මාව යවනව. විශ්ව විද්‍යාලයට සමත් වුණත් ඒ වැඩ පටන් ගන්නකන් මම නිකමට පාසලට එනව. ඒ ගුරුවරුගෙ ආශිර්වාදයෙන්. එන්නෙ පොඩි ළමයින්ට වාණිජ කියා දෙන්න. දවසක් ප්‍රින්සිපල් අම්මට පණිවිඩයක් යැව්ව. ඒකෙන් කියවුණේ මේ ඉස්කෝලෙට ප්‍රින්සිපල්ල දෙන්නෙක් අවශ්‍ය නැහැ කියල. ඒකට හේතුව මං ඇතැම් ශිෂ්‍ය නායකයන්ගෙ අවිනීත වැඩවලට බැණ වැදීමයි.උගන්වන්න තිබුණු ආශාව නිසා පැයකට රුපියල් දෙකක් අය කරමින් ළමයින් පස්දෙනෙකුට උගන්වන්ඩ පටන් ගත්ත.මේ අතර ජ’පුර සරසවියෙ අධ්‍යයන කටයුතු පටන් ගත්ත. ශිෂ්‍යයෙක් හැටියට ඉන්දැද්දිත් ආදායම් බදු ගෙවපු එකම ශිෂ්‍යයා මමයි. මං ටියුෂන් විෂය ධාරාවේ අතිශය ජනප්‍රිය තලයට ආවා විශ්ව විද්‍යාලයේ දේශනවලට සහභාගි නොවුණු හින්ද මට ලැබුණේ දෙවන පෙළ උපාධියක්.නාට්‍ය කරුවන්ගෙ ඇසුර නිසා මං මුලින්ම ‘හංසවිලක්’ චිත්‍රපටය නිෂ්පාදනය කරන්න උත්සාහ කරනව. ඒත් ඒක බැරිවුණා. ඒත් මං ධර්මසිරි බණ්ඩාරනායකගෙම සුද්දිලාගෙ කතාව නිෂ්පාදනය කරල සම්මාන පවා ගන්නව. ඊළඟට කිරිඇල්ලත් එක්ක ‘සිරිමැදුර’ හා ‘අයෝමා’ කරනව. ඒවත් සම්මානයෙන් පුද ලබනව. ඕනම අභියෝගයකදී කෙළින් හිටගෙන නොනැමී ජීවත් වන්න මට උගැන්නුවෙ ගුරුවරු. රුපියල් එකසීය අසූවක ශිෂ්‍යත්වයකින් සියලු වැඩ පිරිමහ ගන්න සරසවියට ගිය මම අන්තිමේ ගුරුන් දුන්න අධ්‍යාපනය නිසා ආදායම් බදු ගෙවන තත්ත්වයටත් ආව. මගේ ජිවිත හැඩතලය සැබෑ ලෙසම නිර්මාණය කළේ මගේ වාණිජ ගුරුවරයා. ගොඩකන්ද සර් කියලා මට හිතෙනවා.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=as1306092</link>
    <topic>බාහිර ඔපයට වඩා ආධ්‍යාත්මික පිරිසුදු බවට මුල් තැන දෙන්න</topic>
    <author>රමණී සුබසිංහ</author>
    <content>බාහිර ඔපයට වඩා ආධ්‍යාත්මික පිරිසුදු බවට මුල් තැන දෙන්නමිනිසුන් ලෙස උපත ලද අපි සමාජයීය සත්ත්වයෝ වෙමු. ඒ සමාජයේ ජීවත්වන කල්හි දම්වැල් පුරුක් මෙන් එකිනෙකා හා සම්බන්ධ වෙමු. ඒ සම්බන්ධතා විවිධාකාර විය හැකි වුව ද කිසිවෙකුටත් පෞද්ගලිකත්වයට ඉඩක් නැත. ඒ ඒ පුද්ගල ප්‍රමාණයේ හැටියට මේ සමාජයට ඉටු විය යුතු යුතුකම් හා වගකීම් ප්‍රමාණයක් ඇති බැවිනි. ඒ අතරම සමාජ හිතකාමී වන ලෙස අපගේ හැසිරීම් හසුරුවා ගත යුතු ය. සමාජයීය සත්ත්වයෙක් ලෙස අප ගේ පැවැත්ම තහවුරු කරගත හැක්කේ එවිට ය.ආහාර ගැනීම, නිද්‍රාව, භය, මෛථුනය යන මේ සතර චර්යාවන් මිනිසුන්ට මෙන් ම තිරිසනුන්ට ද පොදු ය. වෙනස ඇත්තේ මේ චර්යාවන් ඇතුළු සියලු මානව හැසිරීම් සංයමය, විනයානුකූල බව, පරිසර හා සමාජ හිතකාමී බව ආදී ධර්මතාවන්ට අනුව පාලනය වන බැවිනි.‘දුක්ඛෙ ලොකො පතිට්ඨිතො’ මේ ලෝකය දුකෙහි පිහිටියේ ය.ශාස්ත්‍රපති මහකච්චකොඩියේපඤ්ඤාසේකර හිමිසියල්ල අස්ථිරය. ඒ නිසා ම දුක ය. යමක් නිත්‍ය නොවන්නේ නම්, අනිත්‍ය නම් එය දුකකි. යමක් දුක් සහිත නම් එය අනාත්මය. අනිත්‍ය, දුක්ඛ, අනාත්ම යන මේ තිලකුණු බුදු දහමේ ප්‍රධාන ඉගැන්වීම වුව ද ගිහියා ප්‍රීතිමත් ජීවිතයක් ගත කිරීම එහි ප්‍රතික්ෂේප කැරෙන්නේ නැත. ගිහියා දුකෙන්, පසුතැවිල්ලෙන්, කනගාටුවෙන් සිටිය යුතු යැයි අප තථාගතයන් වහන්සේ දේශනා නොකළහ. සරලව කියනවා නම් බුදු දහම සර්ව අශුභ වාදී දර්ශනයක් නොවන්නේ ය. අප ජීවිතය ප්‍රීතිමත් කරගත යුතු වන්නේ ධර්ම මාර්ගයෙනි. ධර්ම චර්යාවේ හැසිරීමෙනි. එහිදී පුද්ගල ආධ්‍යාත්මය පිරිසිදු වීම කෙරෙහි වැඩි නැඹුරුවක් තිබිය යුතු ය.අප ගේ සංස්කෘතිය ගොඩනැඟී තිබෙන්නේ බුදු දහමට අනුව ය. ගත සරසන, එසේත් නැතිනම් විළිවසා ගන්නා වස්ත්‍රය, එහි ප්‍රධාන අංශයකි. සමාජයේ වැඩි කතා බහට ලක්වන්නේ ස්ත්‍රිය ගේ ඇඳුම පැලඳුම පිළිබඳව ය. බෞද්ධ කුල කාන්තාවක ගේ ඇඳුම අන්‍යයන් කෙරෙහි රාගය, ආශාව, ද්වේශය ඇති නොවන සේ සකස් කර ගැනීම වැදගත් ය.අද අපි ජීවත්වන වටපිටාව නිර්මාණය වී තිබෙන්නේ ලෝකයට විවෘත වන ලෙස ය. ආර්ථිකමය වශයෙන් පමණක් නොව සමාජයීය හා සංස්කෘතිකමය වශයෙන් ද බොහෝ දේ ලාංකික සමාජයට අවතීර්ණ වේ. මෙහිදී වඩාත් සැලකිලිමත් විය යුතු වන්නේ අපට උචිත දේ අප ගේ, සංස්කෘතියට පටහැනි නොවන දේ පමණක් තෝරා බේරා ගන්නට ය. බටහිර බොහෝ විලාසිතා සිංහල බෞද්ධ සංස්කෘතියට නොගැළපෙන බව විශේෂයෙන් තරුණ තරුණියන් අවබෝධ කරගත යුතු ය.අද බොහෝ තරුණියන් පමණක් නොව තරුණ දරුවන් සිටින ඇතැම් අම්මාවරු ද අඩ නිරුවතින් සැරසී පොදු වාහනවල, මහ මඟ ගමන් කරනු පෙනේ. සිරුරෙන් අඩක් නිරුවත් වන ලෙස සැකසූ වස්ත්‍රය බටහිරට අමුත්තක් නොවේ. එහෙත් එය අපේ සමාජයට අසංවර ය. මේ බව නොදැන හෝ නොසලකා හැර හෝ තෝරාගන්නා ඇඳුම් පැලඳුම් නිසා හෙල කුල කාන්තාව සමාජයේ පරිභවයට, අපහාසයට, උපහාසයට ලක්වන අවස්ථා සුලභ ය. විවිධ අපයෝජනයන්ට ගොදුරු වන අවස්ථා බොහෝ ය. මේ සමාජයේ ජීවත්වන මිනිසුන් සියලු දෙනා පාලනය කරගත් ඉඳුරන් ඇත්තෝ නොවෙති. ඇතැම් පිරිස් සුළු කරුණක දී වුව රාගයෙන් ඇවිස්සෙති. ඊට සාධක දෙන අය වෙත වැඩියෙන් ආකර්ශනය වෙති. සමාජය වරදට පොලඹවාලීමට අනුබල දී, වරද සිදු වූ තැන පසුතැවෙනවාට වඩා වැරදි අවම වන තැනට තමන් ගේ හැසිරීම් හසුරුවා ගැනීම වැදගත් ය. කතාබහ, ගමන බිමන, ඇඳුම, පැලඳුම පිළිබඳ සැලකිලිමත් වන සංවරශීලී කාන්තාවකට නොමනා විහිළුවක් හෝ කිරීමට සලෙලු පවා බිය වෙති. රාගය ඇවිස්සෙන සුළු ඇඳුම පැලඳුම බෞද්ධ සංස්කෘතියට ඔබින්නේ නැත.අනෙක් අතට සමහර තරුණ තරුණියන්, උසස් යැයි සලකන අඩ නිරුවත් වස්ත්‍රාභරණ සලෙලු දනන්ගේ හැර ගුණ දහම් අගයන සමාජයේ පිළිගැනීමට ලක්වන්නේ නැත. මේ නිසා ම තමන් ගේ වයස, තරාතිරම, තැන නොතැන නොබලා එසේ හැසිරෙන පිරිස් ගුණගරුක වැඩිහිටියන් ගේ දෝෂාරෝපණයට, පරිභවයට ලක්වීම වැළැක්විය නොහැකි ය. තමන්ගේ හැසිරීම් තවත් කෙනෙකු තුළ ද්වේශය ඇතිවන ලෙස පවත්වා ගැනීම ධර්ම මාර්ගයේ ගමන් ගන්නා කාන්තාව අනුදකින්නේ නැත.බොහෝ දෙනා විකාර රූප විලාසිතාවන්ට මුල් තැන දෙන්නේ තමන්ගේ බාහිර ස්වරූපය අලංකාර කර ගැනීම සඳහා ය. අන්‍යයන්ගේ අවධානය දිනා ගැනීම සඳහා ය. එහෙත් අපගේ ජීවිතය වඩාත් යහපත් තැනකට ගෙන යා හැක්කේ බාහිර ඔපයට වඩා ආධ්‍යාත්මික පිරිසිදු බවට මුල් තැන දීමෙනි.කෙනෙකු ගේ හැසිරීමෙන් ඉස්මතු වන්නේ ඔහුගේ සිතිවිලි ය. ඔහු කෙරෙහි රාගය, ලෝභය, ද්වේශය ආදී වූ ක්ලේශ ධර්මයන් ක්‍රියාත්මක වන ආකාරය ඔහුගේ කතාවෙන්, ඇඳුමෙන් පැලඳුමෙන්, ක්‍රියාවෙන් ද දර්ශනය වේ. වැදගත් වන්නේ ආධ්‍යාත්මය අපිරිසිදු කරන මේ ක්ලේශ ප්‍රහීණ කිරීමට උත්සාහ කිරීම ය. එවිට ආයාසයකින් තොරව ම බාහිර ස්වරූපය ද ප්‍රිය මනාප වේ.අල්පේච්ඡ බව බුදු දහමේ අගය කැරෙන ඉතා වටිනා සංකල්පයකි. බෞද්ධ භික්ෂූන් වහන්සේ ඒ සඳහා උදාහරණ කොට ගත හැකිය. උන්වහන්සේ ගේ චීවරය කුඩා කැබලි මූට්ටුකර මසා ඇති නිසා වටිනාකමක් නැත. තම වස්ත්‍රය පිළිබඳ හෝ උන්වහන්සේට ආශාවක් ඇල්මක් නැත. සොරකුට හෝ වෙනත් කෙනෙකුට හෝ ඒ පිළිබඳව ආශාවක් උපදින්නේ ද නැත. බුදු දහමේ වස්ත්‍රය පිළිබඳ දී ඇති තැන මෙයින් පැහැදිලි ය. බෞද්ධ උපාසක උපාසිකාවන් මුල් තැන දෙන සුදු පැහැති ඇඳුම, ළමා සාරිය ද පිරිසිදු බවේ සංකේතයක් වැන්න. කිසිවෙක් කෙරෙහි අනවශ්‍ය රාගාදී චේතනා ඇති කරන්නේ ද නැත. ශ්‍රද්ධාවන්තවන්ත බව, දැහැමින් ජීවත්වන බව සංකේතවත් කරන්නේ ය.ජීවිතයේ අල්පේච්ඡ බව පසක් කරන්නේ ය. අප ජීවිතයට වඩාත් සමීප කරගත යුතු වන්නේ මේ ධර්මතාවයන් ය. පුද්ගල හිතකාමී, සමාජ හිතකාමී, ඒ චර්යා ධර්මයන් ස්ව ජීවිතය යහපත් මාවතකට යොමු කරන්නේ ය.රමණී සුබසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=as1306093</link>
    <topic>උපතේ සිට මරණය දක්වාම හිසේ තෙල් ගැල්වීම ඉතා සුදුසුයි</topic>
    <author>ලිව්වේ</author>
    <content>උපතේ සිට මරණය දක්වාම හිසේ තෙල් ගැල්වීම ඉතා සුදුසුයිදවස පුරා තෙල් බේරාගෙන සිටීම හොඳ නැහැකෘත්‍රිම ආලේපන නිසා කල් යෑමේ දී හි‍සකෙස්වලට වෙන දේ හිතාගන්නවත් බැහැකහ රතු එළවළු දිනපතා නෙල්ලි ගෙඩි 3 ක් මුං සෝයා කව්පි කඩලලෝකේ වෙනස් වෙලා. ඉස්සර දිගු කොණ්ඩයක් තිබු අයට දැන් එහෙම නැහැ. ඇතැමුන්ගේ තට්ටය පෑදිලා. තවත් අයගේ කොණ්ඩය පැහිලා. අකලට සිදුවන මේ වෙනස්කම්වලට හේතුව කුමක් විය හැකි ද? අයහපත් පැවැත්ම, වායුසමීකරණය කරන ලද කාමරවල සිටීමත් හිසකෙස් වර්ධනයට බලපෑමක් වෙලා. අපි කොහොම ද මේ අකලට පැහෙන, හැලෙන කෙස් කළඹ පරිස්සම් කරගන්නේ. ඒ ගැන කියන්නට අද ගෙදරට ගොඩ වැදුණේ නාවින්න බණ්ඩාරනායක අනුස්මරණ ආයුර්වේද පර්යේෂණ රෝහලේ වෛද්‍ය වජිර සෙනෙවිරත්නයි.හිසකෙස් කියන්නේ කාන්තාවන්ට මෙන්ම පුරුෂයන්ටත් තිබෙන ස්වාභාවික ආභරණයක්. විශේෂයෙන්ම කාන්තාවන්ට නම් හිසකෙස් යනු පංචකල්‍යාණයෙන් එක් කල්‍යාණයක්. දිගු හිසකෙස්, පැහැපත් හිසකෙස්, කෙනෙකුගේ පෞරුෂයට මෙන්ම තවත් කෙනෙකුගේ ආකර්ෂණයට ගෞරවයට ලක්වීමටත් හේතුවක් වෙනවා. අද කාන්තාවන් මෙන්ම පුරුෂයන් ද හිසකෙස්වලට විවිධ වූ දේ කරනවා. ඔවුන් එහෙම කරන්නේ තවත් කෙනෙකුගේ ආකර්ෂණය ලබා ගැනීමට මෙන්ම තමන් හැඩ වැඩ වීමටත්. මේ හැඩ වැඩ වීමට යෑමේ දී විවිධ කෘත්‍රිම ආලේපන වර්ග, ජෙල් වර්ග ආදිය ඔවුන් හිස ගල්වනවා අද අපිට දකින්නට පුළුවන්. ඒ දේවල් කිරීමෙන් ඔවුන්ගේ අරමුණ ඉටුවෙනවා වන්නට පුළුවන්. නමුත් ඔවුන් දන්නෙම නැතිව හිසට හිසකෙස්වලට එම ආලේපන නිසා අහිතකර ප්‍රතිඵල අත්වීමට තිබෙන ඉඩකඩ වැඩියි. එමෙන්ම බරපතළ රෝගාබාධයන්ටත් ඔවුන් ගොදුරු වීමට පුළුවන්.අපි හිස ගැන කතා කළොත් හිසෙහි මස්තිෂ්කය ආරක්ෂා වී තිබෙන්නේ ඒ වටා තිබෙන පටලවලින්. ඒ වටා ඝන අස්ථි විසි දෙකක් තිබෙනවා. ඒවා තිබෙන්නේ විවිධ වූ ඝනකම්වලින්. ඉන් පසුව ඝනකම් චර්මයක් තිබෙනවා. හිසකෙස් පිහිටා තිබෙන්නේ මේ සියල්ලටම පසුව. කෙනෙකුගේ මනාව වැඩුණු කෙස් කළඹ මස්තිෂ්කය වගේම ශිර්ෂ චර්මයත් ආරක්ෂා කරනවා. විශේෂයෙන්ම බාහිරින් එන ශීතල, උෂ්ණත්වය, වෙනස්වීම්වලට ඔරොත්තු දෙමින් අපේ හිසේ මනා උෂ්ණත්වය පවත්වාගෙන යෑමට හිසකෙස් උදව් වෙනවා.මෙහිදී මනා පෝෂණයක්, ප්‍රමාණවත් ජල පානය, ජල ස්නානය, හිසකෙස් පිරිසුදුව තබා ගන්නේ නම් වගේම හොඳ හින්දක් ලබන්නේ නම් හිසකෙස් ස්වාභාවිකවම වැඩීම සිදු වෙනවා. එහෙත් ඇතැම් රෝගාබාධ සහ දේශගුණික හේතු නිසා හිසකෙස් වර්ධනයේ අඩාල වීමක් සිදු වෙනවා නම් ඊට ප්‍රතිකාර කළ යුතුයි. හිසකෙස් සම්බන්ධව වැලදෙන ප්‍රධාන රෝග ලෙස හිසකෙස් අකලට හැලීම, අකලට කෙස් පැසීම, කෙස් අග පැලීම, කෙස් ගස් තුනි වීම ආදිය දැක්වීමට පුළුවන්.ඕනෑම කෙනෙකුගේ කෙස් ගස් දිනකට හතළිහක් පනහක් පමණ හැලෙනවා. නමුත් මෙම ප්‍රමාණ ඊටත් වඩා වැඩියෙන් අවුරුදු තිහ හතළිහේ දී පමණ සිදුවේනම්, තට්ටය පෑදේ නම් එය අකාලයේ හිසකෙස් හැලීමක් ලෙසට හඳුන්වා දෙන්නට පුළුවන්.*පොල් තෙල් හෝ ඔලිව් තෙල් මේස හැන්දකට දෙහි ඉස්ම තේ හැදි දෙකක් කලවම් කර හිස් කබලේ ගල්වා පැය දෙකකට පමණ පසු හිස සේදිමෙන් හිස්හොරි සුව කර ගැනීමට පුළුවන්.*දෙහි යුෂ ගැල්වීම හෝ තේ කහටට දෙහි යුෂකලවම් කර හිසකෙස් වල තවරා පැය පැය භාගයක් පමණ තිබෙන්නට හැර සේදීමෙන් හිස කෙස්වලට දිප්තියක් ලබා ගත හැක.මෙය සුමානයකට දවසක් කිරීම ප්‍රමාණවත්.*ගොටු කොළ දෙහි ඇඹුලෙන් අඹරා මී පැණි සමඟ කලවම් කර හිස ගැල්වීමෙන් හිස කෙස්වලට නීරෝගී බවක් මෙන්ම ඝන බවක් ඇති කර ගැනීමට පුළුවන.*නෙල්ලි දෙහි උළු හාල් සමඟ තම්බා හිස ගැල්වීමෙන් අකලට හිස කෙස් වැටීම ,පැසීම වැලැක්වීම,හිස කෙස් වර්ණවත් කිරීම ,ප්‍රාණවත් කිරීමට හොඳ ඖෂධයක් ලෙස භාවිත කිරීමට පුළුවන.වයස් ගතවීමත් සමඟ කෙස් ගස් තුනි වීමත් කෙස් ගස් සුදු වීමත් තට්ටය පෑදීමත් සාමාන්‍ය දෙයක්. නමුත් මේ සියලු දේ වයස්ගත වීමට පෙර සිදුවේ නම් එය අස්වාභාවිකයි. එවැනි විටෙක හොඳම දේ තමයි සුදුසුකම් ලත් වෛද්‍යවරයකුගෙන් උපදෙස් ප්‍රතිකාර ලබා ගැනීම.ඇතැම් විට ශරීර අභ්‍යන්තරයේ රෝගවල ප්‍රතිඵලයක් ලෙසත් ඇදුම පීනස ආදි රෝග ඇති විටත් කෙස් ගස් පැසීම හැලීම සිදු වෙනවා.මේ අතරම අද තිබෙන ලොකු ප්‍රශ්නය තමයි හිසකෙස් සරසන්න මූලික අරමුණ ඇතිව ප්‍රමිතියකින් තොර කෘත්‍රිම රසායනික ද්‍රව්‍ය අඩංගු කේෂාලේප, ඩයි වර්ග, ජෙල් වර්ග ආදි විවිධ දේ භාවිත කිරීම. මේ නිසා අවසානයේ චර්ම රෝග මෙන්ම අසාත්මිකතා ඇතිකර ගන්නවා. ඇතැම් විට මේවා මාරාන්තිකයි.මීට අමතරව ලාදුරු ආදි චර්ම රෝගවලදී ද පිළිකා රෝගවලදී කරනු ලබන ධුලකවේද සහ කිරණ ප්‍රතිකාරවල බලපෑමෙන් අතුරු ආබාධ හැටියටත් හිසකෙස් හැලීම වෙනවා.කෙසේ වෙතත් කෙස් කළඹට අකලට සිදුවන හානි අවම කර ගැනීමට නම් අපි විසින් අනුගමනය කළ යුතු පිළියම් කිහිපයක්ම තිබෙනවා.ඉන් එකක් තමයි මනා පෝෂණයක් ඇති ආහාර වේලක් ලබා ගැනීම. මෙහිදී අපි හැම විටම උනන්දු විය යුත්තේ නැවුම් එළවළු පළතුරු ආහාරයට ගැනීමට. මෙහිදී ශීතකරණයේ එළවළු පළතුරු ආහාරයට ගැනීම අනුමත කරන්න බැහැ. එමඟින් සිදුවන්නේ ආහාරවල ප්‍රතිඔක්සිකාරක විනාශ වීම. ඒ නිසා පුළුවන් තරම් අපි නැවුම්ව එළවළු පළතුරු ආහාරයට ගැනීමට පුරුදු විය යුතුයි.විශේෂයෙන්ම පලා වර්ග ඒ අතරිනුත් ගොටුකොළ, ආහාරයට ගැනීම සුදුසුයි. ගොටුකොළ අමුවෙන් කෑම, ගොටුකොළ යුෂ පානය කිරීම, ගොටුකොළ කැඳ වශයෙන් ගැනීමටත් හිසකෙස්වල පැවැත්මට හොඳයි වගේම මතක ශක්තිය, ධාරණ ශක්තිය ඇතිවීමටත් ගොටුකොළ හොඳ ඖෂධයක්. දරුවන්ට දිනපතාම ගොටුකොළ ආහාරයට දීමේ වරදක් නැහැ. ඊට අමතර කතුරුමුරුංගා, කොළ, මල්, මුරුංගා කොළ සහ කරල් ආහාරයට ගැනීමෙන් හිසකෙස් වර්ධනයට එයිනුත් අනුබලයක් ලැබෙනවා.කහ සහ රතු වර්ණ එළවළු, මේවා පුළුවන් තරම් අමුවෙන් හෝ සලාද, මද වශයෙන් තම්බා ආහාරයට ගැනීම සුදුසුයි. මීට අමතරව ඇට වර්ග ආදියත් ආහාරයට ගැනීම හොඳයි. මෙහිදී මුං ඇට, සෝයා ඇට, කඩල කව්පි ආදිය ඇට වර්ග තම්බා ආහාරයට ගන්නවාට වඩා දිනක් හෝ දෙකක් පෙගෙන්නට තබා එහි මොටෙයිය ආවාට පසුව අමුවෙන් හෝ සලාද හැටියට, එහෙමත් නැත්නම් මද වශයෙන් පිස ආහාරයට ගන්නට පුළුවන්නම් එය වඩාත්ම හොඳයි.මෙය අද වන විට බටහිර ඉතා ජනප්‍රිය කෑමක්. මේ ක්‍රමයට ඇට වර්ග ආහාරයට ගැනීම චර්මයට මෙන්ම තරබාරුව මට්ටු කරන්නටත් හොඳ ක්‍රමයක්. මෙය දීර්ඝකාලීනව කළ යුතු දෙයක්. එමෙන්ම දිරවීමටත් පහසුයි. පාන් සහ පාන්පිටි මිශ්‍ර ආහාර ඉවත දමා ස්වාභාවිකව වැවෙන අල බතල කෑම වඩාත් යෝග්‍යයයි. දවසට නෙල්ලි ගෙඩි තුනක්වත් කෑමට ගන්න පුළුවන්නම් එය හිසකෙස්වලට හොඳ බෙහෙතක්.ඒ වගේම තමයි ප්‍රමාණවත් තරම් ජලය පානය කිරීම, දිනකට පස් වතාවකට වැඩියෙන් මුත්‍රා පිටවන විදිහට අපි වතුර පානය කළ යුතුයි. ආහාර වගේම ස්නානයත් හිසකෙස් වර්ධනයට එහි සුරක්ෂිතභාවයට බලපාන්නක්.දහඩිය තෙල් ආදිය සේදි යන අයුරින් නෑම කළ යුතු අතර සතියකට දවස් දෙක තුනක්වත් නෑම කළ යුතුයි. මෙහිදී සැර සබන් වර්ග ෂැම්පු වර්ග හිස ගැල්වීම සුදුසු නැහැ. මෙහිදී අපිට අතීතයේ සිට භාවිත කෙරෙන මේ ප්‍රතිකර්මය කළ හැකියි. නෙල්ලි, උළුහාල්, දෙහි ගැට තම්බලා ඒ වතුරෙන් හිස සෝදා මෘදුව සම්බාහනය කිරීම හොඳයි. ඒ වගේම වදමල් අඹරා හිස ගල්වා නෑම ද සුදුසුයි. ස්නානයෙන් පසුව හිසකෙස් හොඳින් වියළා ගැනීම කළ යුත්තක්. රාත්‍රියේදී නෑම සුදුසු නැතිව මෙන්ම හිසකෙස් ස්වාභාවිකව වියලීමට සැලැස්විය යුතුයි.ඉතාම වැදගත් දෙයක් තමයි හිසට තෙල් ගැල්වීම. උපතේ සිට මරණය දක්වාම ජීවත්ව සිටින කාලය තුළ හිසට තෙල් ගැල්වීම කළ යුතුයි. අවාසනාවට අද අපේ සමාජයේ තිබෙන්නේ තෙල් වෙනුවට ජෙල් ගෑමක්. හිසට දැමීමට සුදුසුම තෙල තමයි පොල්තෙල්. ගෙදර සිඳගන්නා පොල් තෙලට උළුහාල් සැවැන්දරා, ගොටුකොළ මුගුණුවැන්න කොළ කොටා දාලා එය සකසා ගැනීමට පුළුවන්නම් වඩාත් හොඳයි. සුමානයකට දවස් දෙකක්වත් නාන්න පැයකට පෙර හිස් මුදුන තෙල් දාලා හිස්කබල පුරාම විහිදී යන විදිහට ඇඟිලි තුඩුවලින් සම්බාහනය කිරීම ඉතා හොඳයි. ඉන් පසුව පැය දෙකකට පසුව නෑම කළ හැකියි. එහෙම නැතිව දවස පුරා හිසේ තෙල් තවරාගෙන සිටීමෙන් සිදුවන්නේ දූවිලි කුණු වැදීමෙන් කෙස්වලට හානි පැමිණීමක්.මේ සියල්ල පිළිපදින අතරේ හිසකෙස් වර්ධනයට බලපාන තවත් සාධකයක් තමයි නින්ද. හොඳ මානසික තත්ත්වයකින් සිටිය යුතු සේම අඩුම වශයෙන් දිනකට පැය හයක්වත් නින්දක් ලබාගත යුතුයි. මේ ආදි වශයෙන් පිළිවෙළක් ඇති පැවැත්මක් ගෙන යන විට අපට හිසකෙස් ආරක්ෂා කරගත හැකියි.අද කතාබහවෛද්‍ය වජිර සෙනෙවිරත්නබණ්ඩාරනායක ආයුර්වේද පර්යේෂණ ආයතනය නාවින්නලිව්වේඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=as1306094</link>
    <topic>නිම්වළල්ල</topic>
    <author>රෝහණ ආර්යරත්න</author>
    <content>නිම්වළල්ලමේ අතිශෝචනීය පුවත ආරම්භ වන්නේ ඉන්දියාවේ කාන්පූර් නගරයේ කුඩා කාමරයකිනි. දහඅට හැවිරිදි තරුණයෙක් ප්ලාස්ටික් මල්ලකින් කහපැහැති සාරියක් එළියට ගෙන අසල සිටි තම මවට දුන්නේය.”අම්මා මේ සාරියට කැමතිද?” පුතා මවගෙන් විමසුවේය.”හිස වැනූ මව“ අනේ හොඳයි පුතේ” යි ශෝකී ස්වරයෙන් පැවසුවාය.මේ තෑග්ග තම මවට දීමට මේ පුතාට වසර 19ක් ගත කිරීමට සිදුවිය.කන්හයියා, ඒ ඔහුගේ නමයි. ඔහු උපත ලැබුවේ ලක්නව් සිරගෙදරය. ඔහුට වයස 6ක් පමණ වනතුරු ජීවත්වූයේ ද එම හිරගෙදරය. එසේ වූයේ ඔහුගේ මව මිනීමැරුම් චෝදනාවක් මත සිරගෙදරට නියම ව සිටි බැවිනි. විජය කුමාරිට ඇය නොකළ වරදකට එනම් මිනීමැරීමේ චෝදනාවකට සිරගෙදර තපින්නට සිදුවිය.අධිකරණය ඇස්බැඳ සිටින කාන්තාවක් ලෙස පෙන්නුම් කරනු ලබන නමුත් ඉන්දියානු අධිකරණය සම්පූර්ණයෙන්ම අන්ධ තත්ත්වයක සිටින බව හොඳම උදාහරණය විජය කුමාරිගේ අතිශෝකජනක ඉරණමයි.ඇයගේ සැමියා ඇයට පිටුපෑවේය. ඇයට කියා නෑදෑ හිතවතෙක් නොවීය. ඇයට ඇප ලැබුණු නමුදු රුපියල් 10,000/-ක මුදලක් ගෙවීමට ඇයට නොහැකි විය. ඇයගේ ආධාරයට කිසිවකුදු පැමිණියේ නැත. මේ සියලුම කරදර මැද ඇය දරුවෙකු ලැබීමට ද සිටියාය.සැමියා හා සමාජයේ සෙසු අයට ඈ අමතක වූවා සේම අධිකරණයට ද ඇය අමතක විය. විජය කුමාරි දරුවා බිහිකළා. සිරගෙදර සිට දරුවා හදාවඩාගත් ඇය දරුවාට වයස 6ක් පමණ වූ විට ළමා නිවාසයකට දරුවා යැව්වාය.”මේ වගේ දරුවෙකුට සිරගෙදර සුදුසු නෑ. ඒ හින්ද මම ඔහුව ළමා නිවාසයකට යැව්වා”යි ඇය තම ජීවන පුවත දිගහරිමින් පැවසුවාය. දරුවාගේ මතකය ලෙසට ඈ සතුව තිබුණේ මුද්දරයක ප්‍රමාණයේ කුඩා ඡායාරූපයක් පමණි.එතැන් පටන් කන්හයියාගේ ජීවිතය ගෙවුණේ ළමා නිවාස කිහිපයකය.මව සහ පුතාඑහෙත් ඔහු කිසිදු විටෙක සිරගෙදර දුක් විඳින අම්මා අමතක නොකළේය.”සමහර දවස්වලට රෑ නිදාගන්නා විට අම්මා මතක් වෙලා මම මුළු රෑම අඬනවා”යි කඳුළු පිරි දෙනෙතින් ඔහු පැවසුවේය.”අම්මා තනියම හිරගෙදර. දැන් මොනවා කරනවා ඇත්ද? කාත්කවුරුවත් නැතිව ඉන්න අම්මාව තාත්තා අත්හැර දැමුවා”යි ද පැවසීය.දහඅට වියට පත්වූ ඔහු ළමා නිවාසයෙන් ඉවත් වී ඇඳුම් කර්මාන්ත ශාලාවක කුලී වැඩකට ගියේ කෙසේ හෝ අම්මා බේරාගැනීම සඳහා අවශ්‍ය රුපියල් 10,000 එකතු කරගැනීමටය.ඉතාම අමාරුවෙන් දුක්විඳිමින් එකතු කළ මුදලත් රැගෙන කන්හයියා නීතිඥ මහතෙකු හමුවූයේය.”නීතිඥ මහත්තයාට මගේ කතාව අහල හරියට දුක්වුණා. වහාම උසාවියට පෙත්සමක් ඉදිරිපත් කළා” යි හෙතෙම පැවසීය.අලහබාද් ඉහළ උසාවියට ඉදිරිපත් කළ මෙම පෙත්සම මහත් ආන්දෝලනයක් ඇති කරන සුළු විය.මෙය අතිවිශාල එසේම අමානුෂික අසාධාරණයක් බව තීරණය කළ විනිසකරුවන් වහාම විජය කුමාරි නිදහස් කරනු ලැබුවේ රුපියල් 5000/-ක ඇපයක් නියම කරමිනි.දශක දෙකක් පමණ කාලයක් තිස්සේ මෙම අසරණ කාන්තාව පිළිබඳ පුවත පිළිබඳව වේදනාව හා කෝපය උසාවිය මඟින් ප්‍රකාශයට පත් කරනු ලැබූ අතර උත්තර් ප්‍රදේශයේ සිරගෙවල්වල පමණක් නොව ඉන්දියාව පුරා පවතින සෑම හිරගෙදරකම මේ හා සමාන සිද්ධීන් තිබේද යන්න සොයා බැලීමට අතිරේක අද්වකාත් අධිකාරිවරයකු වන විදූ භූෂණ සිං මහතා උසාවිය මඟින් පත්කරන ලදී.අධිකරණ නිලධාරීන්ගේ නොසැලකිල්ල හා දයාවිරහිත භාවය ගැන දොස් නැඟූ විනෝද් ප්‍රසාද් අන්ජානි කුමාර ...මිෂ්රා නමැති විනිසකරු විසින් විජය කුමාරි රුපියල් 5000/ ඇපයක් මත මුදාහැරීමටත් ඇය අසරණව ගත කළ කාලය අනුව විශේෂ වන්දියක් ගෙවීමටත් තීරණය කරන ලදී.නිදහස ලැබීමෙන් අනතුරුව කන්පූර් නගරයේ කුඩා කාමරයක තම ආදරණීය පුතු සමඟ දිවිය අරඹා ඇති විජය කුමාරි “මට ඉන්නේ මෙයා විතරයි. දැන් මම හිතන්නේ එයා පිළිවෙළක් වෙන එක ගැන විතරයි” යැයි ඉකිබිඳෙන හඬින් පැවසුවාය.එහෙත් කන්හයියා ගේ සිත තුළ ඇත්තේ වෙනත් අරමුණකි.තම මවට සිදුවූ අසාධාරණයට තම පියා අතින් සිදුවූ වරදට වන්දියක් ලබාගනු සඳහා පියා සොයා ගොස් ඔහු සතු දේපළ පවරා ගැනීමයි. මොවුන් දෙදෙනාගේ ඊළඟ පියවර ගෙවී ගිය ශෝචනීය අතීතය අමතක කොට නව ජීවිතයක් ගත කිරීමයි.මේ අතර උසාවි නියෝගය අනුව ඉන්දියාව පුරා මේ අන්දමේ අත්දැකීම්වලට මුහුණ දුන් සිරකරුවන් ගැන පවත්වනු ලැබූ පරීක්ෂණයට අනුව මේ හා සමාන 300,000 පමණ දෙනා ඉන්දියානු සිරගෙවල්වල අතරමංව සිටින බවත් ඉන් 70% පමණ දෙනා විජය කුමාරි මෙන් විශාල කාල පරාස ගත කළ අය බවද හෙළිවී ඇත.රෝහණ ආර්යරත්නසුදෝ සුදු මංගල ඇඳුමකින් සැරසී දෑතින් මල් පොකුරක් දරා සිටි මනාලියගේ වත එළිය වී තිබුණේ සිනාවකින්. ඇය වටකරගෙන සිටි දෙමවුපියන් මිතුරු මිතුරියන් ඇය දෙස බලා සිටියේ සතුටු පිරි දෙනෙතින් යුතුවයි. එහෙත් මේ සියලු සතුටු සිනාවන්ට යටින් තිබුණේ දුක්බර කතාන්දරයක්.මේ මනාලිය කේලේ ඩෆ්. වයස අවුරුදු 23යි. එංගලන්තයේ කෙන්ට්වල පදිංචි ඇගේ ජීවිතයේ ඉතාම දුක්බර දිනය එළඹුණේ පසුගිය ජූනි මාසයේ දිනකයි. ඇය අක්මා පිළිකාවකින් පෙළෙන බව වෛද්‍යවරුන් විසින් හෙළි කරනු ලැබුවේ එදිනයි. එතැන් පටන් කේලේ කල්ගත කළේ රෝහලත් නිවෙසත් අතරයි.තනිකඩව කල් ගත කරන කේලේ ගේ තනිය මකන්න සිටියේ ඇගේ මවත් ආච්චි සහ සීයාත් පමණයි. ඇගේ ජීව්තයේ තනිකම මකාලන්න එක්වූ සහකරුත් ඇය අත්හැර ගොස් බොහෝ කලක් ගත වෙලා. ඔවුන්ගේ ආදරයේ ප්‍රතිඵලය වූ පුංචි පුතාට වයස අවුරුදු පහයි. මේ සියලු දෙය මැද්දෙත් කේලේ වෛද්‍යවරුන් කෙරෙහි විශ්වාසය තැබුවා.ඇගේ රෝගය හඳුනා ගත් වෛද්‍යවරුන් ගිය වසරේ ජූනි මාසයේදී ඇය සැත්කමකට ලක් කළා. ඉන් පස්සේ කේලේට යළිත් සිය ජීවිතය ගැන ඇතිවුණේ ලොකු බලාපොරොත්තුවක්. කේලේ සිතුවේ ජීවිතය යළිත් මුල සිටම පටන් ගන්නයි. එහෙත් ඒ බලාපොරොත්තුවත් වැඩිකල් නොයාම සුන්වුණේ පසුගිය පෙබරවාරියේ දි වෛද්‍යවරුන් ඇය පරික්ෂා කර බලා පැවසූ‍ දෙයිනි."ඇගේ පිළිකාව රුධිර වාහිනි පද්ධතිය දක්වා පැතිරිලා. ඒ නිසා ඇය කිසි දිනෙක සම්පූර්ණයෙන් සුවය ලබන්නේ නැහැ. ඇගේ ආයු කාලය ඉතා කෙටියි."කේලේගේ පියාත් වයස අවුරුදු 35දි මිය ගියේ මේ ආකාරයේම රෝග තත්ත්වයක් නිසයි. තමන්ටත් ජීවත්වීමට එතරම් කාලයක් නොමැති බව කේලේට වැටහුණා. ඒ නිසා ජීවතුන් අතර සිටින කාලයේ වැඩි කාලයක් සිය පුතු සමඟ ගත කිරීම සඳහා කේලේ සිය රැකියාවටද සමු දුන්නා. එතැන් සිට මරණය පෙනි පෙනී ජීවත්වූ කේලේට ජීවිතයේ ඉෂ්ට කර ගත යුතු බලාපොරොත්තු කීපයක්ම තිබුණා. සිය පුතු සමඟ ලන්ඩනයේමින් මැදුරත් මැඩම් ටුසාඩ් ඉටි කෞතුකාගාරයත් ලෙගෝලන්තය නැරැඹීමට යෑමත් ඉන් කීපයක්.ඇගේ රෝගයේ වර්ධන වේගය වැඩි නිසා කේලේ මසකට පැය 10ක් විකිරණ ප්‍රතිකාර සඳහා යොමු විය යුතුව තිබුණා.කේලේ පුතා සමග"මේ ප්‍රතිකාරයේදී දැනෙන වේදනාව දරා ගන්න බැහැ. ප්‍රතිකාරයෙන් පසු මා නොකා නොබී පැය ගණනක් නිදා ගන්නවා." කේලේ පවසනවා.මරණය පෙනි පෙනී ජීවත්වූ කේලේ පසුගිය දිනෙක තමාට මරණයට පෙර ඉටුකර ගත යුතු අපේක්ෂා ලේඛනයක් සකස් කළා. කේලේගේ ජීවිතයේ ලොකුම සිහිනය වුණේ මැරෙන්නට පෙර මනාලියක වීමයි. ඇය එයද සිය බලාපොරොත්තු ලේඛනයට එක් කළා. දිනක් කේලේ ගේ හොඳම යෙහෙළිය ඇගේ මේ බලාපොරොත්තු අලේඛනය දුටුවා. ඇය සිය මිතුරි‍යගේ අපේක්ෂා ඇගේ මරණයට පෙර ඉටු කර දීමට අදිටන් කර ගත්තා."කේලේ ඉතා හොඳ මිතුරියක්. ඇය හරිම ප්‍රසංසනීයයි. කා සමගත් මිතුරුයි. ඒ නිසා ඇගේ මේ අවසන් ඉල්ලීම ඉෂ්ට කරන්න කවුරුත් මුදල් පරිත්‍යාග කරමින් සහයෝගය දැක් වූවා." මිතුරිය පැවසුවා.කේලේ ගේ මිතුරියට අවශ්‍ය වුණේ මිය යෑමට පෙර සිය මිතුරිය මනාලියක වනු දැකීමයි. මනාලියක වීම සඳහා අවශ්‍ය ඇඳුම් පැළඳුම් යාන වාහන මන්දිරයක් යනාදී වූ සියල්ල මිතුරිය විසින් කේලේට සපයනු ලැබුවා. එහෙත් මනාලියක වීමට නම් මනාලයකුත් සිටිය යුතුමයි. මේ අඩුව පුරවන්නේ කවුදැයි මිතුරිය කල්පනා කරද්දී ඒ සඳහා කෙනෙක් ඉදිරිපත් වුණා. ඔහු පිටස්තරයෙක්."මරණය පෙනි පෙනී ජීවත් වන කේලේගේ අවසන් බලාපොරොත්තුව ඉෂ්ට කිරීමට ලැබීම මට සතුටක්" ඔහු පැවසුවා‍. කේලේ වෙනුවෙන් එක් දිනකට මනාලයා වීමට ඉදිරිපත් වූ ඔහු ඩැනී. වෘත්තියෙන් මෝස්තර නිර්මාණ ශිල්පියෙක්.ඩැනී මෙලෙස කේලේ වෙනුවෙන් එක් දින මනාලයකු ලෙස ඉදිරිපත් වීම කාටත් අදහාගන්න බැරි වුණා. විවාහයෙන් පසු කේලේ පැවසුවේ "මගේ සිහිනය ඉෂ්ට වුණා" යනුවෙනි.සේමාලි කැල්ලපතඉංග්‍රීසි සංස්කෘaත වතුර ‍වගෙයිෂෂ්වාත්ඉන්දියාවේ කාන්පූර්හි දාදානගර්වල වෙසෙන ෂෂ්වාත්ට තවම වයස අවුරුදු 5යි. ඔහු ඉගෙන ගන්නෙ දාදානගර්හි ළදරු පාසලේයි. කුඩා කල සිටම ෂෂ්වාත් පොත පත කියව්න්නත් ලියන්නත් කැමතියි. වයස අවුරුදු දෙකක් වෙද්දි ෂෂ්වාත් ට පුවත් පත් කියවන්න පුළුවන් වුණා. ඒ කියවිල්ල අහන්න ගමම එකතු වුණේ ඔහු පුවත් පත් කියවන්නෙ වැඩිහිටියකු වගේ වීම නිසයි.මේ දරුවාට ඉංග්‍රිසි සහ සංස්කෘත භාෂා හොඳින් කතා කරන්න හැකියාව ඔහුට ලැබුණෙ යන්තම් වයස අවුරුදු දෙක පසුවෙනවාත් සමඟයි. දැන් ෂෂ්වාත් මුළු ලෝකයම මවිත කරන්නෙ රාමායනය ඉතාමත් හොඳින් කියවීම නිසයි. හොඳ මතකයකින් යුතුව වැඩිහිටියකු මෙන් රාමායනය කියවන ෂෂ්වාත් දෙස බලා ඉන්න කවුරුත් කැමතියි‍. හින්දි භාෂාවෙන් මුද්‍රණය කළ පුවත් පතක් සම්පූර්ණයෙන් කියවීමට ෂෂ්වාත්ට ගත වෙන්නෙ විනාඩි පහළොවයි." මොහුගේ බුද්ධි පරීක්ෂණ අගය 165යි. මේ වයසේදී මෙතරම් ඉහළ බුද්ධි පරීක්ෂණ අගයකින් යුතු දරුවකු මා මින් පෙර දැක නැහැ" මෙලෙස පවසන්නේ ඉන්දියාවේ මනෝ විශේෂඥයකු වන වෛද්‍ය විනීත් .සම්භාව්‍ය සංගීතය ද හදාරා ඇති ෂෂ්වාත් හොඳ ගායන හැකියාවකින්ද යුක්තයි. ෂෂ්වාත් ගේ බලාපොරොත්තුව අනාගතයේදී විද්‍යාඥයකු වීමයි.“හලෝ! මට විව්ට කථා කරන්න පුළුවන් ද?“ඔව් මේ විවි තමයි”“හලෝ විව් මම ක්‍රිස්ටීන්, ක්‍රිස්ටීන් ග්‍රීන්ස්ලේඩ් ඔයාගේ පාසල් මිතුරිය”දුරකථනයේ අනෙක් කෙළවරින් පිළිතුරක් නැත.“හලෝ විව්! ඔයා තවම දුරකථනයේ ද?එහා කෙළවරින් පිළිතුරක් නැත.මිනිත්තු පහක පමණ නිශ්ශබ්දතාවයකින් පසු “ඔයා ක්‍රිස්ටින් ග්‍රින්ස්ලෙඩ්මද?”“ඔව්! ඔව්, ඇයි මොකක්ද ප්‍රශ්නය?”“අනේ ක්‍රිස්ටීන් අපි ඔක්කොම හිතා හිටියේ ඔයා මැරුණා කියල. ඔයාගේ මරණ දැන්වීමත් පළවී තිබුණා. අනේ අපි කොච්චර දුක් වුණාද? ඔයා තරුණ කාලයේදීම මැරුණා කියල”ක්‍රිස්ටින්ට අදහාගත නොහැකිවූ විව්ගේ කථාව සනාථ කරගනු සඳහා ඇයගේ සියලුම මිතුරන් සමඟ සාදයක් පැවැත්වීමට ක්‍රිස්ටීන් තීරණය කළා. සාදයට පැමිණි සියලු දෙනාම සිටියේ පුදුමයෙනි. එහෙත් සතුටිනි‍.දරුවන් දෙදෙනෙකුගේ මවක වූ 66 හැවිරිදි ක්‍රිස්ටින් ගේ මරණ දැන්වීම වසර 30 කට පමණ පෙර පළවී තිබූ අතර ඇගේ අකල් මරණය ගැන ඇයගේ මිතුරියෝ සියලු දෙනාම මහත් සේ දුකට පත්වූහ.මෙම මරණ දැන්වීමට හේතු වූයේ ක්‍රිස්ටීන්ගේ මව වූ පැමලා 1980 දී පිළිකාවකින් මරණයට පත්ව එම මරණ දැන්වීම පළ කළ පුවත්පත මරණයට පත්වූ තැනැත්තියගේ නම වෙනුවට මරණ දැන්වීම බාර දුන් ක්‍රිස්ටින් ගේ නම වැරදීමකින් පළ කිරීම නිසාය.  එංගලන්තයේ ස‍ෆෝක් ප්‍රදේශයේ ඉප්ස්විච් නගරයේ ජීවත්ව සිටි ක්‍රිස්ටින් ඇයගේ මවගේ මරණින් පසු ස්පාඤ්ඤය , ජර්මනිය, ඉතාලිය, බර්මියුඩාව හා ප්‍රංසය වැනි රටවල චිත්‍ර ශිල්පිනියක් ලෙස කටයුතු කරමින් කලින් කල ජීවත් වූවාය.බෙන් කෝකස් ඔහුගේ පෙම්වතිය හා විවාහ ගිවිස ගැනීමට අදහස් කර සිටියේ ඔවුන් ජීවත්වන සැන්ප්‍රැන්සිස්කෝ නගරය අවට පිහිටි උස කඳු මුදුනකදීය. ඒ සඳහා විශේෂ මුදුවක් ද ඔහු විසින් තනා තිබිණ. පසුගියදා හෙතෙම තම පෙම්වතිය වූ ජුලී ද කැඳවාගෙන අසල පිහිටි කඳුවැටියට ඇවිදගෙන ගොස් ඇයගේ වෙදැඟිල්ලට විවාහ ගිවිස ගැනීමේ මුදුව පැලඳවූයේය. පැලඳවූ විටම එම මුදුවෙන් ආලෝකයක් විහිදී දිදුලන්නට විය.මුදුවෙන් නැඟෙන ආලෝකය ජුලි පුදුමයට පත්කිරීමට සමත් වූ අතර මෙම අරුම පුදුම සිදුවීම ගැන ඇය මහත් සේ සතුටට පත්වී තම පෙම්වතා ආදරයෙන් වැලඳගත්තාය.තමා අසල සිටින විට පමණක් මුදුව දිදුලීමට සැලස්වීමේ අදහස ක්‍රියාත්මක කිරීම සඳහා මාස ගණනාවක් තිස්සේ හෙතෙම සැලසුම් කළේය. කඳු මුදුනේ දී මුදුව පැලඳූ පසු ඔහු තම අත එම මුදුව අසලට ළං කළේය. එවිට මුදුව දිදුලන්නට විය. මුදුවේ ඇතුළු පැත්තේ සඟවා තිබූ කුඩා එල්ඊඩී ආලෝකය මුදුවේ පවතින මැණික් ගල් ආලෝකවත් කළේය.බෙන් කෝක්ස් මෙම ප්‍රාතිහාර්ය පෑවේ කෙසේද?? ටයිටෙනියම් නම් වූ ලෝහයෙන් නිමවා තිබූ මෙම මුදුවේ පවතින මැණික් ගල් සවි කිරීම සඳහා ඉතාම සියුම් අලවන ද්‍රව්‍යයක් (ග්ලූ විශේෂයක්) යොදා ගනු ලැබූ අතර මුදුවේ ඇතුළත ඉතාම සිහින් තඹ කොයිල් කම්බියක් සවිකර තිබිණ. ඕනෑම විදුලි ඉංජිනේරුවකු දන්නා කරුණක් වන මෙම තඹ කම්බිය අසලට ප්‍රත්‍යාවර්තක චුම්බක ධාරාවක් පැමිණි විට විද්යුත් දහරක් උත්පාදනවීම මෙහිදී කෝක්ස් විසින් යොදාගනු ලැබීය. ඒ සඳහා විශේෂ උපකරණයක් කෝක්ස් විසින් තම අතේ සඟවා ගෙන තිබිණ.එම උපකරණයෙන් නිකුත් වන චුම්බක ධාරාව හේතුකොට ගෙන මුදුව දිලිසීම සිදුවේ. යම්හෙයකින් මුදුවේ සවිකර තිබූ තඹ කම්බිය නියමාකාරයෙන් සවි නොවුවහොත් මුද්දේ ප්‍රමාණයට බලපා එය ඇඟිල්ලට අපහසුවක් ඇතිකරන සුළු වන බැවින් මෙම කටයුත්ත සඳහා මාස ගණනාවක් කෝක්ස් විසින් ගනු ලැබීය. එසේම මෙම මුදුව හරිහැටි සවිකිරිම සඳහා ගත් උත්සාහයේදී ;කීක්ස්ට මුදු කිහිපයක්ම ඉවත දැමීමට ද සිදුවිය.විවාහ ගිවිස ගැනීම සඳහා නිමවූ මෙම අපූරු මුද්ද හා සමාන තවත් විශේෂ මුද්දක් විවාහ උත්සවයේ දී ද පැලඳ වීමට බෙන් කෝක්ස් අදහස් කරගෙන සිටී.ෆ්ලොරිඩා ජනපදයේ ජීවත්වන 84 හැවිරිදි හැරල්ඩ් මෙන්ඩෝහෝල්ට පසුගියදා තම ජීවිතයේ අති විශේෂ කඩඉමක් පසුකරලීමට හැකි විය. ඒ ලේ දන්දීමෙනි. ඔහු ලේ දන්දීම ඇරැඹුවේ 1977 දීය. ඒ තම ආදරණීය බිරිය පියයුරු පිළිකාවෙන් පෙළෙන බව දැනගත් දින සිටයි. ඉන් වසර 7කට පසු එම රෝගයෙන් මියගිය තම ප්‍රිය බිරියගේ මතකය වෙනුවෙන් ඔහු ලේ ගැලුම් 100ක් එනම් පයින්ට් 66ක් පමණ දන් දී ඇත.”මොනයම් හේතුවක් නිසා හෝ මම තාම ජිවත්වෙනවා හොඳ ශරීර සෞඛ්‍යයෙන් යුතුව. මම හිතන්නේ මට නිරෝගි බව ලැබී තිබෙන්නේ ලේ දන්දීම නිසා වෙන්න පුළුවන්” යැයි පැවසූ මෙන්ඩන්හෝල් තමන් මැරෙන තුරු ලේ දන්දීම කරනු ලබන බව ද පැවසීය.”ලේ දන්දීම සති දෙකකට වරක් සෞඛ්‍ය පරික්ෂණයට භාජන වෙන්න සිදුවෙනවා. එයත් මට ලැබෙන වාසියක්”යි හෙතෙම පැවැසීය. ලේ දන්දීම සඳහා ෆ්ලොරිඩාවට යන ඔහුට එම ක්‍රියාවෙන් පසු ලැබෙන ආහාර කූපනය පාවිච්චි කොට හොඳ ආහාර වේලක් සති දෙකකට වරක් ලබාගැනීම ඔහු සිරිතක් කරගෙන ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=as1306095</link>
    <topic>නෙළුම් විල</topic>
    <author>නෙළුම් විල, සිළුමිණ, ලේක්හවුස්</author>
    <content>නෙළුම් විලධර්මදාස මාමාට අප කීවේ දාස මාමා කියාය. දාස මාමා විසුවේ අපේ ගෙදරට එතරම් දුරකින් නොවේ.දාස මාමා වෙසක් කූඩු හදන්නට දක්ෂයෙක්. ඔහු ගේ පුංචි ගේ ඉදිරියේ හැම වෙසක් පෝයකටම විශාල කූඩුවක් දක්නට ලැබෙයි.වෙසක් එක මතක් වන විට මම දාස මාමා සොයා දුවමි.”ඇයි පුතේ?” ඔහු මා දැක හිනැහී ගේ මිදුලට එයි.”මේ සැරේ මට හොඳ වෙසක් කූඩුවක් හදල දෙනව නේද දාස මාමෙ?””අපොයි පුතේ තව කොච්චර කල් තියෙනවද වෙසක් එකට!””ගොඩක් කල් තියනවද දාස මාමෙ?””මාස හයක් හතක් තියනව පුතේ””එහෙනං දාස මාමෙ මං යන්නං””හොඳයි පුතේ”මම ගෙදර දුවමි.මගේ කතාව අසා අම්මා හිනාවෙයි.”මේ ළමයට පිස්සු. දැම්ම තියා දාස හොයන් ගිහින් කූඩු හදන්ඩ”අම්මා තාත්තාට ද ආරංචිය දෙයි. තාත්තාගේ කට කොනකට හිනාවක් නැඟෙයි.ඇතැම් විට මා පාසල් ඇරී එන විට මඟදී දාස මාමා හමුවෙයි.”මේ සැරේ වෙසක් එකට දාස මාමා මට මොකක්ද හදල දෙන්නෙ?””අපි හදමු පුතේ හොඳ ලස්සන තරුවක්””ගිය සැරෙත් තරුවක්නෙ මාමෙ හැදුවෙ“”එහෙමනං අපි අටපට්ටමක් හදමු පුතේ””එතකොට තව මොනවද මාමට හදන්ඩ පුළුවන්?””අපොයි, හුඟක් දේවල් පුළුවන් පුතේ. තරු, අටපට්ටං, එතනින් ගියාම නෙළුමිමල්, අහස් යාත්‍රා, රොකට්..”එහෙනං මට රොකට් එකක් හදල දෙනවද?””හදල දෙන්නං පුතේ””හැබැයි ඔන්න වෙන කාටවත් රොකට් හදල දෙන්ඩ බෑ””ඒක හොඳ නෑනෙ පුතේ. පුතා වගේ තව කෙනෙක් ඇවිත් රොකට් එකක් හදල දෙන්ඩ කියල ඉල්ලුවොත් මට බෑ කියන්ඩ බෑනෙ. මට ගමේ පුතාල කවුරුත් එකයිනෙ. මගෙ දරුවො වගේනෙ””එහෙනං මට නෙළුම්මලක් ඕනෑ””හොඳයි පුතේ”බොහෝ කල් ඇතැයි සිතා සිටිය ද වෙසක් එක එන්නේ එකපාරටමය. මා වෙසක් මතක් වී දාස මාමා සොයා යන විටත් ගමේ තවත් ළමයි වෙසක් කූ®ඩු හදවා ගන්නට දාස මාමා සොයා ගොස් සිටිති.”ඇයි පුතේ පරක්කු වුණේ? ඔයාට කලින් දැන් හය දෙනෙක් පෝලිමට එකතුවෙලා ඉන්නව. ඔයා හත්වෙනිය” දුටුහැටියේම දාස මාමා කියයි.මම බිම බලාගතිමි.”ඒ වුණාට මං පුතාට නෙළුම්මලක් හදල දෙන්න මාස ගාණකට ඉස්සර පොරොන්දු වුණානෙ. ඒ හින්ද වෙන කාටවත් නෙළුම්මල් හදන්ඩ පොරොන්දු වුණේ නෑ. පුතාට තමයි හදල දෙන්නෙ” ඔහු මගේ හිත හදයි.මට දැනෙන්නේ විශාල සහනයකි. මම සෙනෙහසින් දාස මාමා දෙස බලා සිටිමි.”හොඳයි, අපි දැන් ගිහිං හොඳ ගහක් බලල කපමු” දාස මාමා අප ද කැටුව ගොස් වත්ත පහළ උණ පඳුරේ ඇති ඇද නැති ගසක් කපා සුද්ද කරයි. අනතුරුව එය කට්ටි කරන ඔහු පළා වේළෙන්නට දමයි.”දැන් ඉතින් කූඩු බඳින්ඩ මල්බෙලි පට්ට ටිකක් හොයා ගන්ඩ වෙනව“ කියමින් ඔහු වෙල් යායෙන් එපිට ඇති ඔය දෙස බලයි.”මාමෙ අපිත් එන්නං””බෑ.. බෑ ඒක හරි අවදානං. ඔය දරුවන්ගෙ මවුපියන්ගෙන් දොස් අහන්ඩ මට බෑ. ඒ හින්ද ඔය දරුවො දැන් ගෙවල්වලට යන්ඩ. මම ගිහිං ඒ වැඩේ කරගෙන එන්නං”දාස මාමා වෙල්එළිය දිගේ ඔය දෙසට යනු අපි බලා සිටිමු. ඔහු ගේ රූපය වනපෙතේ සැඟවී ගිය විට අපි ගෙවල්වලට යන්නට හැරෙමු.පාසල ඇරී ගෙදර විත් කෑ හැටියේම අපි දාස මාමා සොයා යමු.දාස මාමා වෙසක් කූඩු බඳීමින් සිටිනු අපට දක්නට ලැබේ. ළමයින්ට වූ පොරොන්දු අනුව ඒ ඒ ප්‍රමාණයේ විවිධ කූඩු ඔහු අතින් හැදෙයි. හැදූ සැකිලි පසෙක තිබේ.දාස මාමාගේ අම්මා අපට රසකැවිල්ලක් සමඟ තේ බොන්නට දෙයි. අප කැවිලි රස කර කර කද්දී උන්දෑ අපමණ සතුටක් විඳියි.අපි අපට අයිති වෙසක් කූඩුවල සැකිලි ඔසවා ගෙන ගෙවල්වලට යමු. දාස මාමා පාප්ප එකකුත් හදාගෙන අපේ ගෙවල්වලට එයි. කූඩුවලට වුවමනා පාට කඩදාසි ගෙනැවිත් දීම අපේ මාපියන්ගේ යුතුකමකි.මගේ නෙළුම්මල රෝස පැහැයෙන් සැරසෙන විට මගේ හිතද පිපීගෙන එයි. කොළ අලවා රැලි දමන දාස මාමා එය ඉස්තෝප්පුවේ පරිස්සමට එල්ලා පුංචි උපදේශයක් ද දෙයි.”පුතේ, වෙසක් එකට එල්ලනකොට වැස්සෙං බේරගන්ඩ වෙයි. නැත්තං ඉතිං ඔක්කොම ඉවරයි”දාස මාමා තමන්ගේ ගෙදර ලොකු වෙසක් කූඩුව හදන්නට ගන්නේ අපේ පොඩි පොඩි වෙසක් කූඩු සියල්ලේ කොළ අලවා දීමෙන් පසුවය. ඔහු දවල් රෑ නොබලා එකදිගට වැඩකර ගමේ විශාලම වෙසක් කූඩුව හදයි.වෙසක් දා රෑ දාස මාමාගේ වෙසක් කූඩුව බැලීමට මුළු ගමම ඇදෙයි. දාස මාමා කා සමඟත් කතාකරන්නේ ආඩම්බරයෙනි. එන හැමෝටම කොත්තමල්ලි වීදුරුවකින් සංග්‍රහ කිරීම දාස මාමාගේ මවගේ සිරිතයි.දාස මාමා මට බොහෝ කලකින් මුණ නොගැසිණි.වෙසක් කූඩු දකින බොහෝවිට මට දාස මාමා මතක් වෙයි. දාස මාමා සොයා යා යුතු යැයි මට සිතුණ ද ගමෙන් දුරස් වී අවිවේකී ජීවිතයක සිරවී සිටින මට ඒ අවස්ථාව නොලැබිණි.දාස මාමා ලෙඩ ඇඳට වැටී ඇතැයි යන ආරංචියෙන් සසල වී ගිය මම සියලු වැඩ පසෙක දා ඔහු බැලීමට ගියෙමි.පාළුවට ගිය පරණ පුංචි ගෙදර කැඩුණු හාන්සි පුටුවක ඔහු ගුළිවී සිටි ඔහුට මා එකවර හඳුනා ගැනීමට ද නොහැකි විය.”දාස මාමෙ මාව මතකද? මම බේබි මහත්තය”ඔහු නිනව්වක් නැතිව බලාගත්වනම බලා සිටියේය.”දාස මාමෙ මතකද ඉස්සර වෙසක් කූඩු හදාගන්ඩ ආපු බේබි මහත්තය. අර පුංචි එකා. එයා තමයි මම. දාස මාමව බලන්ඩයි ආවෙ.”දාස මාමාගේ මුහුණට එළියක් වැටිණි. ඔහු මදෙස හොඳින් බැලුවේය.”බේබි මහත්තය කිව්ව?””ඔව් දාස මාමෙ මං තමයි ඒ””දැන් බේබි මහත්තය ලොකුයිනේ””මං දැන් දුර ඉන්නෙ. මට හැම වෙසක් එකකදීම දාස මාමව මතක් වෙනව. ඒත් එන්ඩ බැරි වුණා. දාස මාමට අසනීපයි කියල ආරංචි වුණු හැටියෙම තමයි මේ ආවෙ“”මට දැං කූඩු හදන්ඩ බෑ පුතේ. කාලෙකින් හැදුවෙ නෑ. මේ අත් දෙකත් වෙව්ලනව.” ඔහු හඬන්නට පටන්ගත්තේය.මම දාස මාමාගේ වෙව්ලන දෑත අල්ලාගෙන පිරිමැදීමි. ඒවායේ සිනිඳු බව මට යහමින් දැනිණ.  ගම්පහ නිශාන්ත පෙරේරා මහතා විසින් යොමු කරන ලද ලිපියක් ඇසුරිනි.  මම ඔහු නොහඳුනමි. එබැවින් ඔහුට ‘සුසිල්’ යන අන්වර්ථ නාමය යොදමි.සුසිල්ගේ බිරිය විදේශගත වූයේ මීට වසරකට පමණ පෙරය. වත්පොහොසත්කමින් එතරම් අඩුපාඩුවක් නොවූවත් විදේශ රටක සේවය කිරීමට බිරියට ඇතිවූ ආශාව නිසා ඔහු ඇයට ඊට අවසර දුන්නේය.ඔවුන්ගේ දරුවාට වයස අවුරුදු හතක් පමණ වේ. මව විදේශගත වූ දා සිටම තම සියලු වැඩ කටයුතු තනිව කර ගැනීමට ඔහු හුරු වූයේය. නමුත් බොහෝවිට ආහාර අනා කැවීම පියා අතින් සිදුවිය.පසුගිය දිනෙක සුසිල්ගේ සොයුරියක් අසනීපව සිට මියගියාය. සුසිල් සිය දරුවා සමඟ වැඩි කාලයක් මළගෙදර ගතකළේය. දරුවා මළගෙදර පැමිණ සිටි සිය වයස් මට්ටමේ දරුවන් සමඟ කෙළිදෙලෙන් ගතකළේය. විවිධ කටයුතු මධ්‍යයේ සුසිල් වරින් වර පැමිණ දරුවා සිටින්නේ කොහේද, කරන්නේ කුමක්දැ’යි විපරම් කළේය.”පුතා, ඔයා එහේ මෙහේ දුවන්න එපා! තාත්තට වැඩ නිසා ඔයා ළඟටම වෙලා ඉන්න විදියක් නැහැ. තාත්තට පේන තැන්වල ඉන්න!”දරුවා ඊට එකඟව එසේ සිටියත් ඊළඟ මොහොතේ නැවත වරක් සිය ළමා වියේ දඟකාරකම්වල නිරතවූයේය.සොයුරියගේ අවසන් කටයුතු නිමවා සුසිල් නෑ හිතවතුන් සමඟ නැවත සොයුරියගේ නිවසට පැමිණියේ ‘මළබත’ චාරිත්‍රය ඉටු කිරීම සඳහාය. ඔහුගේ දරුවා සුපුරුදු පරිදි කෙළිදෙළෙන් පසුවිය.රාත්‍රි 7.00 පමණ වන විට දරුවා එක්වරම කුස අල්ලාගෙන කෑගසමින් හඬන්නටත්, බිම පෙරළෙන්නටත් පටන්ගත්තේය. නිවැසියෝ කලබලයට පත්ව සුසිල් වෙත ගොස් දරුවාගේ අසාමාන්‍ය තත්ත්වය පැහැදිලි කළහ. ඔවුහු ඊට විවිධ ප්‍රතිකාර ද යෝජනා කරමින් ඒවා ගෙනැවිත් දීමට ද උත්සුක වූහ. නමුත් සුසිල් කිසිදු කලබලයක් නොකර දරුවා තමා වෙතට කැඳවා ගත්තේය.වහා මුළුතැන්ගෙට ගිය ඔහු ‘ලොකු බත් පිඟානක්’ බෙදාගෙන පැමිණියේය. දරුවාගේ හැඬීම නතර විය.පියා ඉක්මනින් බත්පත අනා විශාල ගුළි සාදා දරුවාගේ මුඛය තුළට එබුවේය. කුඩා දරුවා ද ඒ සැණින් එම ගුළි ගිල්ලේය. පිය-පුතු හරඹය බලා සිටි අයෙකු, “බුදු අම්මෝ, සුසිල් අර දරුවගේ කට ඇතුළට මෝටාර් දානවද?”යි විමසුවේ අන් අය සිනහ ගන්වමිනි.”පව්, අම්මත් ළඟ නැති දරුවා. ඔහොම කවලා දරුවට කෑම හිරවේවි””අම්මලා දරුවන්ට කෑම කවන්නේ ආදරෙත් ඒකට දාලා අනලා. තාත්තලාට එහෙම කවන්න බැහැ” මැදිවියේ කාන්තාවක් පැවසුවාය.එහෙත් සුසිල් වැනි පියවරුන් ඇගැයීමට ලක්විය යුතුය.මේ පුවත මා හා පැවසූ යෙහෙළියගේත් මගේත් අදහසවූයේ එයයි.  කැලණිය ධර්මාලෝක මාවතේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av1306092</link>
    <topic>සෙනෙහස වෙනුවෙන් පිදෙන ගී මල් පොකුර</topic>
    <author>ජෝජ් රොබ්සන්  ද සිල්වා</author>
    <content>සෙනෙහස වෙනුවෙන් පිදෙන ගී මල් පොකුරදශක තුනහමාරකට පමණ පෙර තිරගත කළ “දුහුළු මලක්” චිත්‍රපටයේ ඇතුළත් වූ රසබර ගීතයකි. බොඳ මීදුම් කඳු රැල්ලේබොඳ මීඳුම් කඳු රැල්ලේ සුරංගනා රජ දහනේ ඔබේ සිනා කඳුළු බිඳක් හෙටත් වාසනා හෙටත් වාසනාවන් සිහින නදී රළ රැල්ලේ පැතුම් රුවන් රන් ඔරුවේ ඔබේ නිමල නිද්‍රා ගී මටත් වාසනා මටත් වාසනාවන් සිතක තැවුල් සංසිඳිලා මිටියාවත මල් ඉසිලා මල් වරුසා සුවඳ සමය මටත් වාසනා මටත් වාසනාවන් රෑසියන්නෙ නොනිමි නාද සැවුල් කොවුල් විහඟ ගීත අපට ඇරුණු හුදකලාව හෙටත් වාසනා හෙටත් වාසනාවන් මාල හතක් පළඳන්නට හීන හතක් එළිවන්නට දොළොස් මගේ පහන් එළිය මටත් වාසනා මටත් වාසනාවන් අනාගතය කිරුළු දරා දෙපා මුලට වඩින තුරා ලවන් පොඟන මියුරු තෙපුල් හෙටත් වාසනා - හෙටත් වාසනාවන්පද රචනය – ආචාර්ය අජන්තා රණසිංහ සංගීතය - සරත් දසනායක ගායනය – අබේවර්ධන බාලසූරිය / සුජාතා අත්තනායක චිත්‍රපටය – “දුහුළු මලක්”  ජාතික රූපවාහිනියෙන් විකාශය වන “අභීත දියණිය” ටෙලි නාට්‍යයේ තේමා ගීතයයි මේ.මනුදම් උයනේමනුදම් උයනේ කුමරියනේ හිරිහැර නුවරේ දියණියනේ අවියේ බල සිඳ ඉවසුම් සැරසූ අභීත දියණියනේ අන් සවියෙන් පියවර නොතැබූ ගුණ දම් විල නෙළුමයි උත්සාහය පණ සම මිතුරී අභීත දියණි ඔබයි සිනා සී වයාලා දිවි ගීතේ හැම හදවත් සැනසූ බෙඳිලා බිඳිලා නෑ කිසිදා දුගී පැලේ රැජිණි අභීත දියණි ඔයාමයි සිරියාවේ කුමරීපද රචනය - අතුල රන්සිරිලාල් සංගීතය – නුවන් සමරසිංහ ගායනය – නිරෝෂා විරාජිනි ඇතුළු පිරිසකාලීන තේමාවක් රැගත් මේ ගීතය සිඩ්නි මාකස් ඩයස්ගේ ගී සංකල්පනා ඇතුළත් “සෙනෙහසේ මල්” සංගත තැටියෙන් ය.ගොම්මන් කරුවලගොම්මන් කරුවල ඉර හංගාගෙන ගෙටම ඇවිත් හූනන් අඬනවා අහකාවක් නැතුවා පාර බලා හිඳ ඇස් දෙක රිදෙනවා ඇයි ද තවත් නුඹ පමා සුචරිතා මගෙ දෝණියේ මගෙ හිතට හරි බයයි ගිජුලිහිණියෝ ඉඟි මරණ මඟ තොටේ උපාසක බළලුන් ද සිල් දහම් රකිනවා සමාගම් කඩේ ළඟ වෘක්කයෝ වෙස් බැඳන් සුචරිතා මගෙ දෝණියේ මගෙ හිතට හරි බයයි ගහේ කටු ඇනිලත් මල් කැකුළු වැනසෙද්දී මවට මිස දියණිවරු වෙන කාට වෙද අගේ කල්තියා ගෙට ඇවිත් ඉඳගනින් මං ළඟින් සුචරිතා මගෙ දෝණියේ මගෙ හිතට හරි බයයිපද රචනය - සිඩ්නි මාකස් ඩයස් සංගීතය – ආනන්ද ගමගේ ගායනය – නීලා වික්‍රමසිංහමා දෙනෙත් පියවීලාමා දෙනෙත් පියවීලා - මා සුසුම් සිර වෙලා යනතුරා දිවි මගේ – ඔබ පමණයි සිහිනේ සදා තුරුලේ නැළවී එදා – කීව පෙම් ගී කතා සුළඟේ මුසු වී ගියා - ඔබව මතකේ තියා ළා දලු මල් පෙති පවා - මිහිමතේ සැතපිලා ඔබත් යළි නෑ කියා - හිරුත් අවරට ගියාපද රචනය – නලින් ද සිල්වා සංගීතය - සංඛ දිනෙත් ගායනය - සාරංග දිසාසේකරදෙමෝදර උපාලි, සීදූවේ සනත්, මාතර ගුණසීලි සහ ඉංගිරියේ මාලනී සමඟ දුනීෂියා ඉල්ලූ ගීතයයි මේ...!ඇහි දාර මතඇහි දාර මත දුක දෝරේ ගැලුවට නෑ ඔබ එන්නේ සිත වද දේවි ඔබ ඉල්ලලා ඔබ ඉල්ලලා වියක් වාගෙ ජීවත් වෙන්න තාලේ ගෙනැවිත් දෙන්න පදවැල් එළිවැටේ ළඟම නතර වෙලා ආදරේ නාමෙන් මියැදෙන්න හැදුවත් දුකමයි සෙතක් වෙන්නෙ නෑ හිත පිළිගන්නේම නෑ හිතුවත් ගලන ගඟ සේ ඉන්න බාධා අතැරලා ගලන ආදර කතරේදී හිඳිලා ගියා ආදරේ නාමෙන් මියැදෙන්න හැදුවත් දුකමයි සෙතක් වෙන්නෙ නෑ හිත පිළිගන්නේම නෑපද රචනය – කුෂාන් මහීන්ද්‍ර සංගීතය - සදීප්ත ගුණවර්ධන ගායනය - සේනානායක වේරලියද්ද  සමන් මලයි පිච්ච මලයිසමන් මලයි පිච්ච මලයි – එකට සුවඳ දෙන්නේ සුවඳ මලයි රුවැති මලයි – හදට හාදු දෙන්නේ මුදු සුවඳයි රුව මඬලයි - සමව මිහිර දෙන්නේ මේ කොයි මල නෙළන්න දැයි - සිත අසරණ වෙන්නේ එක පියුමයි නෙළිය හැකි – ජීවන මල් ගොමුවේ එක කුසුමක් නෙළන්න ඇයි - දෙහදක මා බැඳුණේපද රචනය - ගොඩැල්ලේ රුශාලික ප්‍රනාන්දු සංගීතය – මහින්ද බණ්ඩාර ගායනය – චන්දන ලියනආරච්චිජෝජ් රොබ්සන්  ද සිල්වා”සිහින සැඳැල්ලේ” ඔබ කැමැති ගීතයත් පළ වෙනවා දකින්න කැමැති නම් ඔබේ නම, ගම සමඟ කැමැති ගීතය සඳහන් කර 0776974226 දුරකථනයට එස්. එම්. එස්. කරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av1306093</link>
    <topic>තනිය මකන්න තවම කවුරුත් හම්බ වුණේ නෑ</topic>
    <author>ගාමිණී සුසන්ත</author>
    <content>තනිය මකන්න තවම කවුරුත් හම්බ වුණේ නෑ ආශා එදිරිසිංහවසරේ ජනප්‍රියතම ටෙලිනාට්‍ය නිළියට හිමි සම්මානයට හිමිකම් කීමට ලැබීමට තරම් ඇය වාසනාවන්ත වූවා ය. ඇය රංගන ශිල්පිනියක් මෙන් ම දක්ෂ රූපවාහිනී නිවේදිකාවක ද වන්නීය. ඇය ආශා එදිරිසිංහ. ආශාට ලැබුණු මෙම අගනා සම්මානය පිළිබඳවත් ඇයගේ නවතම කලා තොරතුරු පිළිබඳවත් අපි ඇයගෙන් විමසා සිටියෙමු.ජනප්‍රියතම නිළියවිමේ සතුට දැන ් ඔබට දැනෙන්නේ කොහොමද?මේ මගේ කලා ජීවිතයේ ලැබුණු පළමු සම්මානය, හදවතින් ම නැඟෙන ඉතාම අහිංසක සතුටක් මම දැන් විඳිනවා.මෙම සම්මානය ලැබෙයි කියන විශ්වාසයත් බලාපොරොත්තුවත් තිබුණා ද?ඇත්තෙන් ම එහෙම කිසිම විශ්වාසයක් බලාපොරොත්තුවක් මට තිබුණේ නෑ. ජනප්‍රියම නිළියන් තිදෙනා අතරේ මම ඉන්න බව මට දැනගන්න ලැබුණේ කතරගම ප්‍රදේශයේ ‘අළු බඳුන’ ටෙලිනාට්‍යයේ රූපගත කිරීම්වල යෙදිල ඉන්න විටයි. ඒ සති දෙක මම ගතකළේ කතරගම.සම්මානය ගන්න වේදිකාවට ගොඩ වනවිට ඔබට දැනුණු හැඟීම...?මට මේ දැනුත් ඒ සිදුවීම මතක් වෙනවා. විශාල සතුටකින් මගෙ හිත පිරිල තිබුණා. ඒ වගේ ම පුංචි තැති ගැම්මකුත් තිබුණා.මෙම සම්මානය ඔබට හිමිවීම පිළිබඳ ඔබ ස්තුතිවන්ත වෙන්නෙ කාටද?මම පළමුවෙන් ම ස්තුතිවන්ත වෙන්නෙ මගෙ අම්මටයි තාත්තටයි. ඒ මොකද ඔවුන් මට රංගනයට එන්න ඉඩ දුන්නට. විශේෂයෙන් ම මගේ තාත්තා කැමැති වුණේ නෑ මම රංගනයට එනවට. ඒ වගේ ම මගේ මේ සම්මානයේ අයිතියෙන් වැඩි කොටසක් ස්වාධීන රූපවාහිනියට හිමියි. ස්වාධීන රූපවාහිනියේ ජනප්‍රියත්වය නිසාම තමයි මට මේ සම්මානය හිමිවුණේ. ඒ නිසා ස්වාධීන රූපවාහිනි ආයතනයේ ගරු සභාපතිතුමා ඇතුළු කාර්ය මණ්ඩලයට මම ස්තුතිවන්ත වෙනවා. ඒ වගේ ම මට එස්.එම්.එස්. මනාප ලබාදුන් මගේ රසික පිරිසටත් මම ස්තුතිවන්ත වෙනවා.මේ ලැබුණු සම්මානය ඔබට බරක් ද? කොහොමද ඔබ මේ ලැබුණු ජනප්‍රියත්වය ආරක්ෂා කරගන්නේ?මේ ලැබුණු සම්මානය මගේ හිතට බරක් කියල මම හිතන්නේ නෑ. මම හිතන්නේ ඒක මගේ හිතට විශාල ශක්තියක් කියලයි. ඒ වගේ ම මෙය මාව තව තවත් ධෛර්යට පත් කරන සම්මානයක්. ඒ වගේ ම ප්‍රේක්ෂකයින් මාව ජනප්‍රියම නිළිය ලෙස අභිෂේක කිරීම මට විශාල අභිමානයක්. මම විශ්වාස කරන දෙයක් තමයි ‘අළු බඳුන’ ටෙලිනාට්‍යයේ මගේ රංගනය මේ සම්මානයට හේතු වුණා කියන එක. ඒ නිසා ඉදිරියේදීත් මම ගුණාත්මක හොඳ නිර්මාණවල රැඳෙන්න ඕන කියන හැඟීම මට තියෙනවා.ඔබ දැන් ජනප්‍රියම නිළිය වුණා. දක්ෂතම නිළිය වෙන්න බලාපොරොත්තුවක් නැති ද?රංගන ශිල්පියෙකුගේ හෝ ශිලිපිනියකගේ එකම බලාපොරොත්තුව තමයි දක්ෂතම නිළියට හිමි සම්මානයට හිමිකම් කීම, ඒ සඳහා දක්ෂතාව වගේ ම වාසනාවත් තියෙන්න ඕන. ඒ සඳහා මම මගේ ජීවිතයට තව තවත් විශාල වශයෙන් අත්දැකීම් එකතුකර ගන්න ඕන. එම සම්මානය සඳහා මම තවම ඉන්නේ පළමු අදියර කියලයි මම හිතන්නේ.ඔබ මොනවද මේ දිනවල කරන්නේ?අපේ නිෂ්පාදනයක් වන ‘අළු බඳුන’ ටෙලි නාට්‍යයේ රූපගත කිරීම්වලට සහභාගි වෙනවා. ඊට අමතරව ස්වාධීන රූපවාහිනියේ ‘හීන හතයි’ වැඩසටහන ඉදිරිපත් කරන්න දායක වෙනවා.ඔබේ ටෙලිනාට්‍ය නිෂ්පාදනය කරන ආයතනයෙන් ඇයි ‘අළු බඳුන’ වැනි ටෙලිනාට්‍යයක් නිෂ්පාදනය කරන්න තීරණය කළේ.ගොඩක් දෙනෙක් අහන කතාවක් තමයි, දැන් සෑම නාළිකාවකම පෙන්වන එක රැල්ලට නිෂ්පාදනය කර ඇති ආකාරයේ ටෙලිනාට්‍යයක් නිර්මාණය කළේ නැත්තේ ඇයි ද කියන කතාව. අපේ පළමු නිෂ්පාදනය 'සුළඟ'. අපට ඕන වුණා ‘සුළඟ’ ටෙලිනාට්‍යයෙන් පසුව වෙනස්ම ආකාරයක් ගත් උසස් නිර්මාණයක් කරන්න. එහිදී වැයවන මුදල පිළිබඳ අපි හිතුවේ නෑ. අපට ඕනෑ වුණේ හොඳ දෙයක් කරන්න. ඒ නිසයි අපි ‘අළු බඳුන’ නිර්මාණය කළේ.දැන් ඔබ නිවේදන කටයුතුවලින් දුරස්වෙලා ද?'හීන හතක්' වැඩසටහනට පමණයි මම දැනට දායක වෙන්නේ. ඒ; රංගනයට වගේ ම නිර්මාණකරණයට වැඩි කාලයක් ගත කරන්න සිදුවෙලා තියෙන නිසා. නමුත් මම නිවේදන කටයුතුවලින් සම්පූර්ණයෙන් ම දුරස් වෙලා නෑ.දැන් තනිවම හිටිය ඇති නේද?ඔව් ඒක නම් එහෙම තමයි. ඒත් තවම තනිය මකන්න කවුරුත් හම්බ වුණේ නෑ.ගාමිණී සුසන්තඡායාරූපය - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av1306094</link>
    <topic>සිනා කතා</topic>
    <author/>
    <content>සිනා කතා’තව ටික දොහකින් දර්ශන පුහුණුවකට ඉන්දියාවේ යනවනෙ. එතකොට විශ්ව විද්‍යාලෙ නිවාඩුව ඉවර වුණාම ප්‍රමෝද් සබරගමු යනවා. ඔයා උදේට හොඳටෝම දවල් වෙලා නැගිටලා අන්තිම මොහොතේ ලැහැස්ති වුණාම, කවුද නිරාශා, ඔයාව කාර් එකෙන් බැංකුවට ගිහින් ඇරලවන්නෙ? ඒකනෙ ළමයො මම ඔයාට කිව්වේ ඉක්මනට ඩ්‍රැයිවින් පුරුදු වෙන්නෙයි කියල.’ ශාන්ති තම දියණියට එසේ කීවේ වාහන පැදවීමට අකැමැති තම සැමියා දෙස සාවඥ බැල්මක් හෙළමිනි.’ඉතින් අම්මට පුළුවන්නෙ, කාරෙක එළවාගෙන යන්ඩ. ඇයි අම්මාට තියෙන්නෙ බරවාහන ලයිෂන් එකක් නේද?’ ප්‍රමෝද් ඇසුවේ සිනාසෙමිනි.’ඔව්, උඹලගෙ අම්මට ඒක කරන්ඩ බැරිකමක් නැහැ. හැබැයි පුතෝ එතකොට මට සිද්ධවෙනවා අර බයිසිකල් රේස් තියෙන වෙලාවට කෙරෙන්නා වගෙ, වාහනයකට ලවුඩ්ස්පීකරයක් බැඳගෙන කෑගහ ගහා යන්ඩ, පාරේ යන මිනිස්සුන්ටයි, වාහන වලටයි වහාම පාරෙන් ඉවත් වෙන්ඩ කියල.’ චන්ද්‍රසිරි කීවේය.’මේක නං හරිම පුදුමයක් අනේ. අපේ අම්මා ඔය ටීවී එකේ යන කුකරි වැඩසටහන් බලලා අලුත් කෑමක් හැදූ දවසටමයි මට බැංකුවේ මොකක් හරි පාටි එකක් යෙදිලා දවල් කෑම එපා කියල අම්මට කියන්න සිද්ධ වෙන්නෙ. එක අතකට ඒත කොයිතරං වාසනාවක්ද, නේද?’ අකිලා තමා සමඟ බැංකුවේ සේවය කරන දක්‍ෂිණා සමඟ කීවේ තේ බොමින් සිටියදීය.’මොකක්ද අනේ ඒකෙ තියෙන වාසනාව? ඒකෙන් වෙන්නෙ අම්මා හදන රස කෑම කන්ඩ ඔයාට නොලැබෙන එකනෙ.’ දක්‍ෂිණා පුදුම වෙමින් කීවාය.’ඒක ම තමයි වාසනාව ළමයො. ඒවා කාලා බඩ නරක්වුණාම මම කොහොමද පහුවැනිදට බැංකුවේ රාජකාරි කරන්නෙ?’ අකිලා සිනාවෙමින් විමසුවාය.අජිත් තමා සුනඛයෙකැයි තරයේ අදහමින් සුනඛයකු විලසින් හැසිරෙන්නට වූයෙන් ඔහුගේ බිරිය ඔහු වෛද්‍යවරයකු වෙත රැගෙන ගියේය.’ඩොක්ටර්, මට කාර්, පාරේ යනවා දැක්කම බුරන්ඩ හිතෙනවා. කෑම පිඟාන බිම තියලා නැමිලා හොම්බ පිඟානෙ අතුල්ල අතුල්ලා කෑම කන්ඩයි මම කැමැති. මම චූ කරන්නෙත් එක අණ්ඩක් උස්සගෙන.’ අජිත් වෛද්‍යවරයා හමුවේ කියවාගෙන ගියේය.’මිස්ටර්ට මේ විදියට හිතෙන්ඩ වෙලා දැන් කොච්චර කාලයක් වෙනවද?’ වෛද්‍යවරයා නළල රැළිගන්වමින් ඇසීය.’මම පැටියා කාලෙ ඉඳලා ඩොක්ටර්.’ අජිත් ඉව අල්ලමින් කීවේය.’මිස්ටර් රන්ජිත්, ඔයාගෙ අලුත් සීඩී එකෙන් මම ඉහළම ප්‍රයෝජනයක් ගත්තා.’ ශ්‍රවණාගාරයේ පැවති රැස්වීම අවසානයේ චන්දිමා, රන්ජිත් හට කීවේ සිනාසෙමිනි.’ඇත්තද? ඒ කියන්නෙ ඒකෙ තියෙන සින්දු ටික හොඳටෝම රස වින්ඳා?’ රංජිත් ඇසුවේ ආඩම්බර සිනාවක් මුවඟට නංවා ගනිමිනි.’එහෙම දෙයක් නෙමෙයි. අපේ ගේ පිටිපස්සෙ බොහොම සරුවට හැදුණු කෙහෙල් පඳුරක් තියෙනවා. පහුගිය දවස්වල දෙමලිච්චෝ රංචුවක් ඒ කෙහෙල් පඳුර වටේ පහුරු ගාන්ඩ පුරුදුවෙලා, උන්ව එළවා ගන්ඩ විදියක් නැතුවයි මම හිටියේ. අපෙ හස්බන්ඩ්ගෙ කීමට මම ඔයාගෙ සී.ඩී. එක නූලකින් ඒ කෙහෙල් පඳුර ළඟ එල්ලුවා. දැන් එක දෙමලිච්චෙක් වත් ඒ කිට්ටුවට එන්නෙ නැහැ.’ චන්දිමා පැහැදිලි කළාය.’හෙට උදේ වෙනකොට මේ වැස්ස හොඳටෝම පායයි.’ නොකඩවා ඇද හැලෙන මහ වැස්ස නිසා සීතලක් දැනුණු කීර්ති දෑත් පොරවා ගනිමින් තම බිරියට ඇසෙන සේ ස්ථිර ස්වරයකින්, උස්හඬින් කීවේ දෑස් කරකවා ඇය දෙස බලමිනි.’දැන් දවස් දෙකක් තිස්සෙ ඉවරයක් නැතුව එක දිගටම වහින මේ වැස්ස නවතිනවා කියල ඔය තරම් ෂුවර් කරලා කියන්නෙ, ඇත්තටම ඔයාට ඔල්මාදෙ ද?’ මාධනී ඇසුවේ තම සැමියාගේ තකතීරු කතාවටත් වඩා ඔහු එය කී විසුළු ස්වරූපය දැක කෝප වෙමිනි.’ඇයි ඔයා රේඩියෝ එක අහගෙන නේද හිටියේ. දැන් ටිකකට කලින් කාලගුණ විද්‍යා දෙපාර්තමේන්තුවෙන් කිව්වේ මේ වැස්ස තව සුමානයක් දිගටම පවතිනවයි කියල.’ කීර්ති කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av1306095</link>
    <topic>ක්ලැරන්ස්ගේ පැමිණීමෙන් අපේ කණ්ඩායමට ලොකු වටිනාකමක් එකතු වුණා</topic>
    <author>ඡායාරූප - ගීත් ද මැල්</author>
    <content>ක්ලැරන්ස්ගේ පැමිණීමෙන් අපේ කණ්ඩායමට ලොකු වටිනාකමක් එකතු වුණාලාංකිකා පෙරේරාලාංකිකා පෙරේරා - චානක පෙරේරා ප්‍රමුඛ ‘ගෝල්ඩන් චයිම්ස්’ සංගීත කණ්ඩායම, මේ වසරේ සිය අභිමානවත් 42 වැනි සංවත්සරය සමරයි.දශක හතරක් ඉක්ම ගිය ඔවුන්ගේ සංගීත කණ්ඩායම සහ සංගීත ජීවිතය පිළිබඳ ලාංකිකා සමඟ මේ කතා බහ පෙළ ගැසෙනුයේ, ඒ නිමිතිකොට ගෙනයි.අවුරුදු 42 ක් ගතවෙලත් ‘ගෝල්ඩන් චයිම්ස්’ කණ්ඩායම තවම කාර්ය බහුලයි...ඇත්තටම ඒ ගැන අපිට තියෙන්නෙ සියුම් ආඩම්බරයක්. මොකද අවුරුදු 42 ක් ම නොකැඩී පවත්වාගෙන ආ සංගීත කණ්ඩයමක් අපි. ඒකට ප්‍රධාන හේතුව තමයි පවුලක් හැටියට මාත් චානකත් ආ මේ ගමන. අදටත් ඕනෑම ප්‍රසංගයකදී අපේ ඒ පවුලේ කැපවීම තිබෙනවා.අනික මගේ අයියා විජිත්, දැන් කණ්ඩායමේ නැති වුණාට ඔහු ගෝල්ඩන් චයිම්ස් හි ආරම්භක ඩ්‍රම්ස් වාදකයා. චානක, ආරම්භක බේස් ගිටාර් වාදකයා.අපේ කණ්ඩායමේ එදා පටන් ම එකම නිත්‍ය ගායිකාව මම. ඒ වගේ ම ක්ලැරන්ස් සම්බන්ධවීමත් සමඟ අපේ සංගීත කණ්ඩායමට ලොකු වටිනාකමක් එක් වුණා.ක්ලැරන්ස්ගේ මුණ ගැසීම සිදුවුණේ...චානක සහ මගේ අයියා ‘බීකන්ස්’ කණ්ඩායමේ වැඩ කළ කාලයේ. ඔවුන් බටහිර ගීත ගැයූ, ඉලෙක්ට්‍රික් ගිටාර් පාවිච්චි කළ සංගීත කණ්ඩායමක්. දවසක් චානකත් මගේ අයියාත් ‘ප්ලේ’ කළ මඟුල් ගෙදරකම ක්ලැරන්ස් සහ ඇනස්ලි ආරාධිතයන් හැටියට ඇවිත් තිබුණා. පසුව ඔවුන් ගීත ගායනා කරද්දී තමයි චානකලා එක්ක බොහොම හිතවත් වෙලා තියෙන්නෙ. එතකොට තමයි ක්ලැරන්ස්ට හිතිලා තියෙන්නෙ මේ ‘ස්ටයිල්’ එකට ඉලෙක්ට්‍රික් ගිටාර් වාදනයත් කණ්ඩායම් සංගීතයට යොදා ගත්තොත් හොඳයි කියලා. මොකද ඒ වෙනකොට කිසිම කෙනෙක් බොක්ස් ගිටාර් හැරෙන්නට කණ්ඩායම් සංගීතයට ඉලෙක්ට්‍රික් ගිටාර් යොදා ගත්තෙ නැහැ. ක්ලැරන්ස් ඒ පාර තමයි අයියටයි චානකටයි ආරාධනා කළේ.ඔවුන් ඔහු වැඩ කළ ‘මූන්ස්ටෝන්ස්’ කණ්ඩායමට එක්වෙලා අවුරුදු තුනකට වඩා එකට වැඩ කළා. ඊට පස්සෙ 1969 තමයි, ක්ලැරන්ස්, චානක සහ මගේ අයියා ‘මූන්ස්ටෝන්ස්’ කණ්ඩායමෙන් ඉවත් වෙලා ‘ගෝල්ඩන් චයිම්ස්’ කණ්ඩායම හැදුවේ. එතකොටත් ක්ලැරන්ස් අපි එක්ක අවුරුදු තුනක් විතර වැඩ කළා. අපෙන් අයින් වෙලා වෙන සංගීත කණ්ඩායමක් හැදුවා කියලා ඔහුත් සමඟ තිබූ අපේ හිතවත්කම ඔහු මියෙන තුරුම අබමල් රේණුවක් තරම් හෝ අඩු වුණේ නැහැ. අදටත් ක්ලැරන්ස්ගේ බිරිය ශීලා සහ දුව අපි එක්ක හිතවත්කම් සම්බන්ධතා පවත්වනවා.‘ගෝල්ඩන් චයිම්ස්’ හා ඔබේ සම්බන්ධය ඇති වන්නේ...ක්ලැරන්ස් රත්නපුරේ කෙනෙක් නිසා අයියයි චානකයි එක්ක වැඩ කරන්න ගත්තට පස්සේ අපේ ගෙදර නතර වුණා. සංගීත පුහුණුවලට වගේ ම මාව බලන්නත් එක්ක චානකත් හැමදාම හවසට අපේ ගෙදර ආවා.එහෙම ආව වෙලාවට අපි දෙන්නා කළේ එයා ගිටාර් එක වයද්දි මං ගායනා කළ එක. අපි දෙන්නගේ මේ වැඩේ දැකපු ක්ලැරන්ස් කිව්වා, ‘ආයේ මොකටද පිටින් ගායිකාවක් හොයන්නේ. මේ ඉන්නෙ ගෙදරම කෙනෙක් කියලා. බෑන්ඩ් එක පටන් ගත්තට නමක් දාලා තිබුණෙ නැහැ. සූරිය ලේබල් අධිපති ජෙරල්ඩ් වික්‍රමසූරිය තමයි ‘රන් සීනු හඬ’ අර්ථය ඇති ‘ගෝල්ඩන් චයිම්ස්’ නම දැම්මේ. ඒ 1970 දී.ඒ වෙනකොටත් කණ්ඩායමට බැඳෙන්න මගේ කිසිම අදහසක් තිබුණෙ නැහැ. නමුත් ක්ලැරන්ස් ගෙ උනන්දුව නිසා බෑන්ඩ් එකට මං නිත්‍ය වශයෙන් එකතු වුණේ 1971 මුල දී. අපිට රටේ විවිධ පළාත්වල ප්‍රසංග ලැබුණා. බොහොමයක් ප්‍රසංග තියෙන්නෙ රෑට. ඒකට මගේ අම්මලා තාත්තලා ටිකක් අදිමදි කළා. ඊට පස්සේ මගේ තාත්තා කිව්වා, ‘ඔය දෙන්නා දැන් ඉතින් විවාහ වෙන්න...’ කියලා.1971 දෙසැම්බර් පළමු වැනිදා. අපි විවාහ වුණා. ඒ චානකගේ උපන් දිනය දවසෙ. එදා රාවතාවත්ත මෙතෝදිස්ත දේවස්ථානයේ අපේ මංගල දිව්‍ය පූජාව වෙලාවේ ගායනා කරන්න ක්ලැරන්ස් හදලා දීපු, රන් සීනු හැඩ වී රිදී සීනු හැඬවී - ආදරයට මැදිවී දෙහදක් එක්වුණා...’ ගීතය පසු කලෙක තැටි ගත කළාම අතිශය ජනප්‍රිය වුණා.එදා මංගල දිව්‍ය පූජාවේ මේ ගීතය ගායනා කළේ ‘ලාබම්බාස්’ සහ ‘ගෝල්ඩන් චයිම්ස්’ කණ්ඩායම එක්වෙලා. කොහොම හරි විවාහයෙන් පස්සෙ තමයි, මගේ ගායන ජීවිතය කාර්ය බහුල වුණේ.පෝෂණය වුණේ. කණ්ඩායම් සංගීතයට රසිකයන් අතිශය ලෙස බැඳිලා හිටි යුගයක් නිසා අපිට රටපුරා හරියට ‘ෂෝස්’ තිබුණා. අනික මම ළාබාල වයසින් විවාහ වෙච්චි නිසයි මේ තරම් දුර ගමනක් සාර්ථකව එන්න පුළුවන් වුණේ.එහෙත් ඔබ වෘත්තියෙන් බැංකු නිලධාරිනියක්...දැන් මම බැංකු සේවයෙන් විශ්‍රාම අරන්. ඒත් අවුරුදු 39 ක් මං ලංකා බැංකුවේ සේවය කළේ ඉතාම සතුටින්. තෘප්තියෙන්.විවාහයත් එක්කමයි මට බැංකුවේ රස්සාව ලැබුණෙත්. ඒ වෙලාවෙ මං ටිකක් බය වුණා. දැන් කොහොමද මං කණ්ඩායමත් එක්ක වැඩ කරන්නෙ කියලා. ඒත් චානකත් හිටි නිසා කිසිදු ප්‍රශ්නයක් නැතිව ප්‍රසංගවලට නොකඩවා සහභාගි වුණා.උදේ ඉඳන් හවස් වෙනකල් රැකියාව කරලා රාත්‍රියේ තමයි මං ප්‍රසංගවලට ගියේ. ආවේ පාන්දර හතරට වුණත් උදේ ලෑස්තිවෙලා ආයේ වැඩට ගියා.අවුරුදු 39 කට පස්සෙ රැකියාවෙන් විශ්‍රාම ගන්නදා මං මගේ ආයතනයේ සියලුම සහෘදයන් වෙනුවෙන් ප්‍රසංගයක් කරලයි සමුගත්තෙ.බැංකු ජීවිතය අදත් මට බොහොම මිහිරි අතීතයක්.ඒ, සංගීත ජීවිතය නිසා මං කවදාවත් රස්සාව අවුල් කර ගත්තෙ නැති නිසා.ඡායාරූප - ගීත් ද මැල්ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av1306096</link>
    <topic>යාත්‍රා</topic>
    <author>තුෂාරි</author>
    <content>යාත්‍රානන්දා රටවල් ‍ෙදකකමෙරට සිටින ජ්‍යෙෂ්ඨතම ගායිකාවක වන නන්දා මාලිනිය කැනඩාවේ සහ එංගලන්තයේ සංචාරයක නියැළෙන්නට අද පිටත්ව යන බව අපට දැනගන්නට ලැබුණා. මෙහිදී මෙම දෙරටේම ගීත ප්‍රසංග දෙකක් නගර කිහිපයක පවත්වන්නට ඇය සූදානමින් සිටිනවා.මෙහිදී නන්දා මාලිනියට සහාය වීම සඳහා සංගීත අධ්‍යක්ෂණයෙන් රෝහණ වීරසිංහයන් ද වාද්‍ය ශිල්පීන් ලෙස සුරේෂ් මාලියද්ද, මහේන්ද්‍ර පැස්කුවෙල් සහ ධනංජය සෝමසිරි මෙම ගමනට එක්වීමට නියමිතයි. කැල්ගරි, මැනිටෝබා, වැන්කුවර්, ටොරොන්ටෝ, මොන්ට්‍රියල් යන නගරවලත් මෙම ප්‍රසංග පැවැත්වෙනවා.ඉන් අනතුරුව එංගලන්තයේ ලෝගන් ශාලාවේදී 30 වැනිදා ‘ගී අමා’ නමින් ප්‍රසංගයක් පැවැත්වීමට ද නියමිත ය. ඒ සඳහා ආචාර්ය වික්ටර් රත්නායක ගායනයෙන් එක්වන අතර එය නන්දා මාලනී හා වික්ටර් රත්නායකයන් විසින් එක්ව කරන ද්වි පුද්ගල ප්‍රසංගයක්.මෙම ප්‍රසංග සංවිධායකත්වයෙන් රන්ජිත් වික්‍රමසිංහ හා ප්‍රසාද් බ්ලැන්ඩෝ එක්වෙයි.සම්මානය ගැන සතුටුයිසුනේත්‍රා කුමාරි හැමදාමත් අපට ළෙන්ගතු සුපුරුදු නමක්.ප්‍රවෘත්ති නිවේදිකාවක, වැඩසටහන් නිෂ්පාදිකාවක ලෙස ජාතික රූපවාහිනියේ අගනා කාර්යය භාරයක් ඉටු කරනා ඇය පසුගියදා සම්මානයට පාත්‍ර වුණා.ඒ වගේ ම ඇය ඉදිරිපත් කරනු ලබන රූපාවලෝකන වැඩසටහන යළිත් වරක් රයිගම් ටෙලිසම්මාන උලෙළේ දී සම්මානයට පාත්‍ර වුණේ එහි පිටපත් රචකයාට සම්මාන හිමිකර දෙමින්. ඒ සතුටත් එක්ක සුනේත්‍රා ඇගේ නවතම තොරතුරු ගැන අපිත් එක්ක කතා බහ කළා.“රූපාවලෝකන වැඩසටහනට සම්මානයක් හිමිවීම ගැන විශාල සතුටක් දැනෙනවා.මේ දවස්වල මම තරුණ වැඩසටහන් ඒකකයේ නිෂ්පාදිකාවක වන ලෙස වැඩ කරනවා.ඒ අතරම රූපාවලෝකන වැඩසටහන සෑම සෙනසුරාදා දිනකම දහවල් 12.00 ට ජාතික රූපවාහිනිය ඔස්සේ විකාශය වෙනවා.මීට පෙර එය විකාශය වුණේ පෙරවරු 11.00 ටයි. ‘රූපාවලෝකන’ වැඩසටහන වගේ තවත් අලුත් දෙයක් නිෂ්පාදනය කරන්න මම සූදානමින් සිටිනවා.චාමර මේ දවස්වලගුවන් තොටුපළේඅයාල්, පියවි, යාය 4, ටෙලි නාට්‍ය හරහා ප්‍රේක්ෂකයන්ගේ ඇගැයුමට ලක් වූ සම්මානනීය අධ්‍යක්ෂකවරයෙක් වන චාමර ජනරාජ් පීරිස් මෙතෙක් ප්‍රේක්ෂක නෙතු නොගැටුණු ආකාරයේ නවතම කතා තේමාවකින් යුතු ටෙලිනාට්‍යයක් අධ්‍යක්ෂණය කිරීමට සුදානම් වන බව අපට දැනගන්නට ලැබුණා.“මේ ටෙලිනාට්‍ය නිර්මාණය ඇත්තටම ප්‍රේක්ෂකයා මෙතෙක් අත්නොවිඳපු ක්ෂේත්‍රයක් පිළිබඳ ගෙන එන අලුත්ම අත්දැකීමක් කියල හඳුන්වන්න පුළුවන්. ඒ මොකද මෙය ගුවන් තොටුපළ, ගුවන් යානා, එහි නියැළෙන නිලධාරීන් ඔවුන්ගේ කාර්ය භාරයන්, ඔවුන් ගෙවන විවිධවූ ජීවිත ගැන කියැවෙන ටෙලිනාට්‍යයක්. මම හිතනවා මේ ටෙලිනාට්‍යය ප්‍රේක්ෂකයාට නැවුම් අත්දැකීමක් වේවි කියලා.මෙහි රූගත කිරීම් ලබන සතියේ ආරම්භ කිරීමට මම සූදානම්. ඒ සඳහා මත්තල, කටුනායක ගුවන් තොටුපළ මෙහි රූගත කිරීම් සඳහා තෝරාගෙන තිබෙනවා. එනිසා මේ දවස්වල මෙහි පූර්ව නිෂ්පාදන කටයුතුවල මම නිරතව සිටිනවා.එනිසා ම තරමක් කාර්ය බහුලව මේ දවස් ගතවෙනවා.අමිත්තගෙන්ප්‍රසංගයක්මේ දිනවල ජනප්‍රියතම ටෙලිනාට්‍යයක් තමයි ජාතික රූපවාහිනියේ විකාශය වන ‘නිර්සත්ත්වයෝ'. එහි විශේෂඥ වෛද්‍යවරයකු ගේ චරිතය රඟන අමිත්ත වීරසිංහට ප්‍රේක්ෂකයන්ගෙන් ලැබෙන ප්‍රතිචාර එමටයි. අමිත්ත අලුත් ම ආකාරයේ ප්‍රසංගයක් පවත්වන්න සූදානම් වන බවත් අපිට දැනගන්නට ලැබුණා.'නිර්සත්ත්වයෝ කොරියානු ටෙලිනාට්‍ය උලෙළකටත් නිර්දේශවී තිබෙනවා. ඒ ගැන හුඟක් සතුටුයි. ඒ වගේ මේ දවස්වල මගේ කාලය වැඩිපුරම කැපවී තිබෙන්නේ ‘දිවිජය ප්‍රතිභා’ ප්‍රසංගය වෙනුවෙනුයි.එය ආබාධිත නමුත් කුසලතා පිරිපුන් කලා ශිල්පී ශිල්පිනියන් ඇතුළු පිරිසක් සමඟයි පවත්වන්නේ.එය අධ්‍යක්ෂණය කරන්නේ මම. එය තරමක දැවැන්ත ගායන, වාදන, නර්තන ප්‍රසංගයක් කිව්වොත් නිවැරදියි. මෙය ලබන ජූලි මාසෙ 6 වැනිදා බිෂොප් විද්‍යාලීය ශ්‍රවණාගාරයේදී පවත්වන්න තමයි සැලසුම් කර තිබෙන්නේ.භාග්‍යාගේපරණ මතකයභාග්‍යා හෙට්ටිආරච්චි ජනප්‍රිය යොවුන් නිළියක් ලෙස හඳුන්වන්න පුළුවන්. නමුත් කලා ක්ෂේත්‍රයේ හුඟ දෙනෙක් නොදන්න කරුණක් තමයි ඇය ගායනයට බොහෝ සෙයින් දක්ෂ බව.භාග්‍යා සංගීතය ප්‍රගුණ කළේ ආචාර්ය ප්‍රේමසිරි කේමදාසයන් යටතේයි. කේමදාස මාස්ටර් ගේ ඔපෙරාවන්හිත් භාග්‍යා සිය දක්ෂතා විදහා පෑවා.පසුගිය දිනෙක ඇගේ සංගීත දිවියේ අපූරු මතකයක් ගැනත් භාග්‍යා අපිත් එක්ක පවසා සිටියා. “කේමදාස සර් හැමදාමත් කැමැතියි වෙලාවට වැඩ කරන්න. අපේ සංගීත පන්ති පැවැත්වුණේ කොළඹ ජනකලා කේන්ද්‍රයේ දීයි.ඇත්තටම කේමදාස සර් යටතේ ගෙවුණු ඒ කාලය හරිම සුන්දරයි. විනෝදජනකයි. සර් කැමති නැහැ. ශිෂ්‍ය ශිෂ්‍යාවෝ පරක්කු වෙලා පන්තියට එනවට. මං හැමදාමත් පන්තියට එනකොට පරක්කු වෙනවා. ඉතින් මාව දැක්කහම සර් බනිනවා. ඒ හින්දා පස්සේ පස්සේ මම කරන්නේ ජනකලා කේන්ද්‍රයේ පන්ති පැවැත්වෙන හෝල් එකේ ජනේලයෙන් පැනලා පන්තියට ඇතුල් වෙන එක. පන්තියේ ළමයි වටවෙලා ඉන්න විට සර්ට ජනේලය පේන්නේ නැහැ.ඇත්තටම ඒ කාලේ හරිම සුන්දරයි. ‍ෙප්‍ර්මසිරි කේමදාස වැනි මහා සංගීතඥයෙකු ගෙන් සංගීතය හදාරන්න ලැබීම මං ලැබූ වාසනාවක් ලෙසයි මම සලකන්නේ. එතුමා ලබාදුන් සංගීත ඥානයෙන් ඉදිරියේ දී උපරිම ප්‍රයෝජන ලබාගෙන ගායන අංශයෙනුත් ඉදිරියට යන්නට මම උත්සාහ කරනවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av1306097</link>
    <topic>ගී මිහිර</topic>
    <author>ජෝජ් රොබ්සන් ද සිල්වා</author>
    <content>ගී මිහිරපපුතුරේ වෙහරක් මැවූවත් වන්දනා නොවනා අම්මා, අම්මා අපේ අම්මා කිරි ශිරා උතුරා ගලා - කිරි සයුර මවනා දැල ඉවුරේ පිපෙන දරු මල් පුසුඹ හද දරනා ගිරි කඳුරු මැඩ වේදනා විඳ නිම්න බිම සොයනා අම්මා, අම්මා අපේ අම්මාඅහස සේ ළතැවුල් ලැබූවත් පොළොව වැනි අම්මා හිරුට බැරි දෙය සඳට හැකි බව ඔබ දනී අම්මා අම්මා, අම්මා අපේ අම්මා සිහසුනේ දරුවන් නොවන්නට බුදු නොවී සිටිනා පපුතුරේ වෙහෙරක් මැවූවත් වන්දනා නොවනාඅම්මා, අම්මා අපේ අම්මා  * පද රචනය – වසන්ත කුමාර කොබවක* සංගීතය - රෝහණ වීරසිංහ* ගායනය - සුනිල් එදිරිසිංහනිතර ඇසෙන අරුත් සුන් නිස්සාර පදහෑලි ඇතුළත් ඇතැම් ගී ශ්‍රවණය කර “සුභාවිත ගීත කලාව අවසානය” යි සැලකෙන වර්තමානයේ සුභාවිත ගීතයේ වටිනාකම සහ ගෞරවය රැක දෙමින් නිර්මාණය කෙරෙන ගීත ද ඉඳහිට හෝ ශ්‍රවණය කිරීමේ භාග්‍ය අපට උදා වේ. මෙවර “ගී මිහිර” ගෙනෙන “කිරි ශිරා උතුරා ගලා” ගීතය ද එම භාග්‍ය ශ්‍රාවක අපට ලබා දෙන රසපූර්ණ සුභාවිත ගීතයකි. මෙම ගී සංකල්පනාවේ අයිතිකරු වසන්ත කුමාර කොබවකය.සුභාවිත ගී පද රචනා සාහිත්‍යයට යහපත් දායකත්වයක් සපයමින් තමන්ට ආවේණික වූ ස්වාධීන රචනා ශෛලියකින් නිර්මාණකරණයේ නියැළෙන කොබවකට පසුගිය දා පැවති රයිගම් ටෙලි සම්මාන උලෙළේ දී විශිෂ්ටතම ගී පද රචක සම්මානය හිමි වූ අතර ඒ ඔහු සිය නිර්මාණ උදෙසා ටෙලි සම්මානයෙන් පිදුම් ලැබූ අටවැනි වතාවයි. ජාත්‍යන්තර බුන්කා සම්මානය ඇතුළුව චිත්‍රපට, ටෙලි සහ යෞවන සම්මාන ගණනාවකින් සිය නිර්මාණ ඇගයීමට පාත්‍ර වී ඇතත් කොබවක ගී දහස් ගණනක් ලියූ පද රචකයකු නොවේ.අධිවේගීව නිර්මාණකරණයේ ‍ෙනායෙදී අව්‍යාජ ජන කවිය ඇසුරෙන් මනා ජීවන දර්ශනයක් සිය ගී සංකල්පනාවන්ගෙන් අපට ඉදිරිපත් කරන කොබවක අද අප සමඟ කතාබහ කරන්නේ මේ දිනවල ස්වර්ණවාහිනියේ විකාශය වන “අම්මාවරුනේ” රූපවාහිනී නාට්‍යයේ ඇතුළත් “කිරි ශිරා උතුරා ගලා” යනුවෙන් ගැයෙන මවුගුණ ගීතය පිළිබඳ ව ය.”මේ ගීතය ලියන තුරු මම මව්ගුණ ගීයක් ලියා තිබුණේ නැහැ. මටත් මගේ අම්මා ගැන කියාගන්න බැරි තරම් දේවල් මව්ගුණ ගීතයකින් කියාගන්න ඕනෑකම තිබුණත් හොඳ මව්ගුණ ගීතයක් ලියන්න බැරුවයි උන්නේ. කවදා හරි මම මව්ගුණ ගීතයක් ලියද්දී ලංකාවේ මෙතෙක් නිර්මාණය වී තිබෙන හැම මව්ගුණ ගීතයකටම වඩා වෙනස් නැවුම් ගීයක් ලියන්න ඕනෑකමකුත් මට තිබුණා.හැබැයි ‘අම්මාවරුනේ’ ටෙලි නාට්‍යයේ වසන්ති චතුරාණි රඟපාන චරිතය වටා කතා සාරාංශය කියවන තුරු හොඳ මවුගුණ ගීයක් ලියන්න මගේ තිබුණු ඕනෑකමේ පමණට හැඩතල ආවේ නැහැ. ලියන්න ගියාම මද බවක් හැඟුණා. වසන්ති මෙම ටෙලි නාට්‍යයේ රඟපාන්නේ දරුවන් ගණනාවක් ඔසවා තබන අම්මා කෙනෙකුගේ චරිතයක්. කතා සාරාංශය කියවද්දී මර්මස්ථාන විමසා බලා සමාජයට දෙන්න ඕන කුමක්ද කියා සලකා තමයි මේ ගීතය පද රචනය කළේ.””මේ පද රචනය තුළ මගේ අම්මාත්, මගේ බිරිඳත්, මමත් ඉන්නවා. ඒ වගේම මව්වරු වැනි පියවරු ඉන්නවනේ. ඔවුනුත් මේ ගීතයේ ඉන්නවා. මමත් පියෙක්නේ. ඔවුන් අහස වගේ ගැරහුම් ලැබූවත් පොළොව වගේ නොසැලී ශක්තිමත්ව දරුවන් වෙනුවෙන් කැපවී සිටිනවානේ. ඔවුන් මොන සැප සම්පත් ලැබුණත් ඒ හැමදේම අතහැර දරුවන් රජුන් කරන්නට, ඔවුන්ව සිහසුන් මත හිඳුවන්නට වෙර වෑයම් දරනවා. බුදු නොවී ඉන්නා එවැනි මව්වරුන්ගේ හදවත්වල ඇති කරුණා සහ ශාන්ති රසය මොනතරම් විය හැකි ද?ඒත් ඉතින් එවැනි මවකගේ පපුතුරේ වෙහෙරක් මැවූවත් වන්දනා වෙන්නේ නැහැ වගේ අම්මාවරුන්ට සැබෑ ගෞරවයක්, ඇගැයීමක් හිමිවෙලා නැහැ. ඒ වග පවසන්න තමයි මම ‘සිහසුනේ දරුවන් නොවන්නට බුදු නොවී සිටිනා - පපුතුරේ වෙහෙරක් මැවූවත් වන්දනා නොවනා - අම්මා’ ලෙස පද යොදා ගත්තේ. මේ ගීතය ලිවීමෙන් මුලදී ඕනෑ කළ අයුරු ම සාර්ථක මව්ගුණ ගීතයක් ලියන්න අවස්ථාව ලැබුණා කියා මට හිතෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av1306098</link>
    <topic>පිය පුතු ගායකයන්ගෙන් අනන්‍යතාව ඇත්තේ අමල්ට පමණයි</topic>
    <author/>
    <content>පිය පුතු ගායකයන්ගෙන් අනන්‍යතාව ඇත්තේ අමල්ට පමණයි- රොෂාන් ප්‍රනාන්දුපෙර දා හඬවා ගියා ඔයා රිදවා සිත මා සුවඳක් වත් නෑ ඔයා මා ළඟ තියා...!(පද - අයෝධ්‍ය ප්‍රනාන්දු)“මේ දවස්වල වැඩිපුරම ඇහෙන ‘පෙරදා හඬවා ගියා ඔයා’ තමයි මගේ අලුත් ම ගීතය. මේ ගීතය කළේ පසුගිය වකවානුවේ සම්මාන කිහිපයක් ම දිනූ මා ගැයූ ‘ඔයා නිසා හඬලා’ ගීතයේ දෙවැනි කොටස ලෙසයි. ‘ඔයා නිසා හඬලා’ ගීතයේ වීඩියෝව මේ රටේ තරුණ තරුණියන් අතර ජනප්‍රිය වූ නිසාමයි මෙලෙස දෙවැනි කොටසක් කරන්න අපි අදහස් කළේ. මේ වන විට මේ ගීතයටත් ගොඩාක් හොඳ රසික ප්‍රතිචාර ලැබෙමින් තිබෙනවා. බොහෝ දෙනෙක් කියන්නේ පළමුවැනි ගීතයට වඩා මේ දෙවැනි ගීතය හොඳ බවයි.”එලෙස පවසමින් මෙවර ‘ස්වර වර්ණ’ වර්ණ ගන්වන්නට අප සමඟ එක් වන්නේ වත්මන් ගීත රසිකයන් වෙනුවෙන් වැඩිපුර ආදර ගී ගයන සංගීතඥ, ගායන ශිල්පී රොෂාන් ප්‍රනාන්දු ය. රොෂාන් මේ දිනවල සිය නවතම ගීත තැටිය සඳහා ගී නිර්මාණ කරමින් සිටින අතර ඒ පිළිබඳ තොරතුරු හෙළි කරමින් අප සමඟ කතා බහ ඇරඹුවේ මෙසේ ය.“මෙතෙක් වැඩිපුර මගේ ම ගී තනු ගැයූවත් මම දැන් රදීෂ් වැන්දබෝනා වැනි නව පරපුරේ සංගීතඥයින්ගේ ගී තනුත් ගායනා කරනවා. හැබැයි මං එහෙම ගායනා කරන්නේ මට ගැළපෙනවා නම් විතරයි. විවිධත්වය අවශ්‍ය නිසාමයි මං එහෙම කරන්නේ. ගී තනු වලින් මෙන් ම සංකල්පනා වශයෙනුත් මගේ අලුත් ගී තැටියේ වෙනස්කම් කිහිපයක් ම කරන්න මම බලාපොරොත්තු වෙනවා. අපේ ගීත ලෝලීන්ට අලුත්, හොඳ ගී නිර්මාණ ලබා දෙන්න අපි වගබලා ගන්න ඕනේ. රසිකයින් අපෙන් එහෙම බලාපොරොත්තු වෙනවා. ඔවුන්ගේ ඒ බලාපොරොත්තු ඉටු කිරීම අපේ යුතුකමයි.”ඔබේ අලුත් ගීත තැටියට ඇතුළත් වෙන්නෙත් සුපුරුදු අයුරුම ආදර ගීත එකතුවක් ද...?“ඔව්. වෙනදා වගේ ම ආදර ගීත එකතුවක් වේවි, මේ අලුත් ගී තැටියත්. මෙයට ඇතුළත් වෙන ගීත දාහතරෙන් දෙකක් විතර පර්යේෂණ මට්ටමෙන් ඉදිරිපත් කරන්න හිතාගෙන ඉන්නවා. පර්යේෂණ මට්ටමෙන් කිව්වාට මහා දෙයක් නෙමේ. මොකද සංගීතයට සේවය කරන්න ලොකු දැනුමක් මට නැහැ. ඒත් සංකල්පනා වශයෙන් වෙනසක් කරන්න පුළුවන්නේ. මේ ගීත එකතුවේ ඇතුළත් වෙන ‘කඳුළුත් එක්ක බත් කන කොට වාට්ටුවේ’ සහ ‘හතයි එකට සිමෙන්ති වැලි උදෙන් ම කලවම් කළා’ ගීත දෙක විශේෂ වේවි.මහරගම පිළිකා රෝහලෙන් ප්‍රතිකාර ලබද්දී සත්‍යජිත් ලක්මාල් ගී පද රචකයා ලැබූ අත්දැකීම අසුරු කරගෙන ලියා ඇති ‘කඳුළුත් එක්ක බත් කනකොට වාට්ටුවේ’ ගීතය හරි වටිනා ගිතයක්. (සත්‍යජිත් තවමත් මහරගම පිළිකා රෝහලෙන් ප්‍රතිකාර ලබමින් සිටියි) ඒ වගේ ම පෙදරේරු වෘත්තිය ඇසුරු කරගෙන ලක්ෂ්මන් රදාවාන ලියා ඇති ‘හතයි එකට සිමෙන්ති වැලි’ ගීතයත් විශේෂිත ගීතයක් කියා මං හිතනවා.”ඔබේ බිරිය තිළිණි සමඟ ගයන යුග ගී මෙම තැටියේ ඇතුළත් නැද්ද?“අපේ රසිකයන් මමයි තිළිණියි ගයන යුග ගීත අහන්න කැමැතියි. ඒ නිසා තිළිණි එක්ක ගයන යුග ගීයක් හෝ දෙකක් අලුත් ගීත එකතුවට ඇතුළත් කරන්න අදහසකුත් තියෙනවා. අපි දෙන්නා මෑතකදී ගායනා කළ ‘මටත් වඩා මං ගැන හිතන’ ගීතය දැනටමත් සෑහෙන්න ජනප්‍රියයිනේ. පෞද්ගලිකව අපේ පවුල් ජීවිතය ගැන දන්න, අපිව අගය කරන, අපිට ආදරේ කරන අය තමයි අපි දෙන්නාගේ් යුග ගීතත් ආදරෙන් වැලඳ ගන්නේ.”මටත් වඩා මං ගැන හිතන සැරෙන් සැරේ මුළු හිත හදන තිළිණයක් වෙලා ගැලූ සිනහවට පිරුණා මුළු හිතම...!  (පද - විමාලක මුහන්දිරම්)ඔබ ගී ගායනය සම්බන්ධයෙන් තිළිණිට තහංචි පනවලා නේද...?“නැහැ. එහෙම නැහැ. මං හිතන්නේ තිළිණි ඉඳහිට ගීයක් ගැයුවාම අගෙයි. ඉහත ගීතය තිළිණි ගැයුවෙත් අවුරුදු තුනකට පමණ පසුවයි. අපි දෙන්නාම ගී ගයන වෘත්තිමය කලා පවුලක් කියන එකට මං කැමැති නැහැ. අපි අපේ පෞද්ගලික ජීවිත වලින් ආදර්ශවත් වෙන්න ඕනේ. මගේ පරමාර්ථය අපේ දරුවෝ සමාජයට යහපත් මනුස්සයෝ කරන්නයි.”ඔබේ දරුවන් කවදා හෝ ඔබ මෙන් ම ගීත ගායනා කරනවාට ඔබ කැමැතිද?“ඒකට කමක් නැහැ. හැබැයි මගේ පුතාලට මගේ සින්දු කියන්න තහනම්. ඔවුන් කවදා හරි මේ සංගීත ක්ෂේත්‍රයට එනවා නම් එන්න ඕනේ තමන්ගේ්ම සින්දු කියලයි. නැත්නම් නිකම්ම තාත්තාගේ සින්දු කියන පුතෙක් වෙනවා විතරයිනේ. පිය උරුමයෙන් ගී ගායනයට එක් වූ පුතුන්ගෙන් අමල් පෙරේරාට පමණයි අනන්‍යතාවයක් තියෙන්නේ. අනිකුත් ගායක පුතුන් අලුත් නිර්මාණයකින් එන්නේ නැහැ.”ගීතයකට රූප රචනා (විෂුවල්) අවශ්‍යම ද?“මම හිතන්නේ ‘විෂුවල්’ කියන එක අලුත් දෙයක් නොවේ. දැන් ඉස්සර තරමට චිත්‍රපට නැතුවට එච්.ආර්. ජෝතිපාලයන් සින්දු කියද්දී විජය කුමාරතුංගයන් රඟපෑවා. ඒවාත් විෂුවල් තමයි. ඒවා ඇතුළේ කතා තියෙනවා. සමහරු මනසින් මවා ගන්න දේ දකින්න ආසයි. ඒත් ඉතින්, වීඩියෝ එකක් නැතත් ජනප්‍රිය වෙන්න පුළුවන්. ඒ නිසා හැම ගීතයකටම විෂුවල් ඕනෑ නැහැ. උදාහරණයකට ‘දුක දන්නේ වෙන කවුද ඇස් දෙක තරම්’ ගීතය ගැන හිතන්න. වීඩියෝ නැතුවාට එය ජනප්‍රියයි. ඒ නිසා මම හිතනවා, සංගීත වීඩියෝ අවශ්‍යම වෙන ගීත මෙන් ම අවශ්‍ය නොවන ගීතත් තිබෙනවා කියා.”ඔබේ නායකත්වයෙන් ‘ප්ලෑෂ්බෑක්’ සංගීත කණ්ඩායම ගමන් කරන මඟ නිවැරදි ද?“දැන් අවුරුදු විසි එකක් පුරා අපි හොඳ ගමනක් පැමිණ තියෙනවා. රොකට් එක හඳට යනවා වගේ ‘ප්ලෑෂ්බෑක්’ අපිත් යන ගමන නිවැරදියි කියා හිතෙන්නේ මගේ හිතේ හැටියට හොඳ රසික පිරිසක් අපිට ඉන්න හින්දයි. අපේ සියලුම සාමාජිකයොත් හොඳයි. නායකයෙකු වීමත් පිනක් කියා හිතෙනවා මට. හඳට රොකට් එක යනකොට අනවශ්‍ය කොටස් ගැලවෙනවානේ. ඒ වගේ කොටස් ගැලවෙලා ප්‍රධාන කොටස හඳට යනවා වගේ අපේ ගමන අපි යනවා. අපේ ගමනට අපි වටා සිටින හොඳ රසිකයින්ගේ ආශිර්වාදය අපට ලැබිලා තියෙනවා.”දුක දන්නේ වෙන කවුද ඇස් දෙක තරම් මම උන්නේ ඔබෙ වෙන්න අත් දෙක අරන්...!  (පද - ලක්ෂ්මන් රදාවාන)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av1306099</link>
    <topic>රිංගින්ටෝන්ස් මාෆියාව සමාගමට රු. 7 යි. කලාකරුවාට ශත 50 යි.</topic>
    <author>ජෝජ් රොබ්සන් ද සිල්වා</author>
    <content>රිංගින්ටෝන්ස් මාෆියාව සමාගමට රු. 7 යි. කලාකරුවාට ශත 50 යි.කීර්ති පැස්කුවල්ගීතලෝලී ඔබේ සිත් ගත් “කඳුළ ඉතින් සමාවෙයන්” ගීතය කලකට ඉහත බොහෝ ජංගම දුරකතන සංඥා ගී නද (රිංගින්ටෝන්) ලෙස යොදා ගෙන තිබුණු ගීතයක් වන අතර අදද ඉඳහිට හෝ ඇතැම් දුරකතනවලින් ඇසෙන ගීතයකි. එහෙත් එලෙස “කඳුළ” ගීතය “රිංගින්ටෝන්ස්” සඳහා යොදා ගත් සමාගම් සහ අතරමැදියන් ලක්ෂ ගණනකින් මුදල් උපයා ගෙන ඇතත් මේ වනතුරු ගායන ශිල්පි කීර්ති පැස්කුවල් හට මේ ගීතය වෙනුවෙන් කිසිඳු මුදලක් මෙතෙක් හිමි වී නැති බැව් පැවසුවොත් ඔබ එය පිළිගන්නවා ද? කීර්ති පවසන පරිදි “රිංගින්ටෝන්ස් යනු මාෆියාවකි.”එම මාෆියාවට එරෙහිව කලාකරුවන් එකමුතුව සටන් කර ජයග්‍රහණය කළ යුතු යයි පවසන කීර්ති මේ වන විටත් ඔහුගේ පාර්ශවයෙන් එම සටන අරඹා ඇත. එහෙයින් “රිංගින්ටෝන්ස් මාෆියාව“ පිළිබඳ විශේෂ හෙළිදරව්වක් කෙරෙන මෙම කතාබහට අපි කීර්ති පැස්කුවල් සමඟ එක්වෙමු.’රිංගින්ටෝන්ස්’ වලින් සිදු වන්නේ තමන් කැමැති ගීතයක් දුරකතනයට අමතන කෙනාට අහන්න සැලැස්වීමයි. ඒ සඳහා දුරකතන හිමිකරුවා එක් ගීතයකට සාමාන්‍යයෙන් රුපියල් තිහක් වැය කළ යුතුයි. දැනට සමාගම් පහක් පමණ මෙම කටයුත්ත කරගෙන යන නමුත් ඉන් ආයතන දෙකක් තමයි ‘රිංගින්ටෝන්ස්’ යෙදීමේ දී ප්‍රධාන වී තිබෙන්නේ.එම ආයතන සඳහා ගීත සපයන අතරමැදියන් පිරිසක් ද මෙම ක්‍රියාවලියේ සිටිනවා. මෙම අතරමැදියන් හරහා සිය ගීත ලබා දෙන කලාකරුවන් මෙන්ම ඍජුවම සමාගම් සමඟ සම්බන්ධ වී තමන්ගේ ගීත තමන්ම ‘රිංගින්ටෝන්ස්’ සඳහා ලබා දෙන කලාකරුවන් ද අප අතර සිටිනවා. ඒ දෙපිරිසටම අයත් නොවන තමන්ගේ ගීත තමන්වත් නොදැනුවත්ව රිංගින්ටෝන්ස් සඳහා බිලි බා ගන්නට ඉඩදී නිහඬව සිටින කලාකරුවන් පිරිසකුත් අප අතර සිටිනවා.”රිංගින්ටෝන්ස්” සඳහා සිය ගීත අසාධාරණ ලෙස යොදා ගනු ලැබූවත් අපේ බොහෝ කලාකරුවන් නිහඬව සිටින්නේ ඇයි..?”ඔය නිහඬව සිටින කලාකරුවන්ව කොටස් දෙකකට බෙදන්න පුළුවන්. පළවැනි කොටස රිංගින්ටෝන්ස් වලින් වාසි ලබන කලාකරුවන්. (නිර්මාණකරුන් වුවත් තමන්ට මිලියනයක් ලැබෙද්දී දුරකතන සමාගම මිලියනයක් උපයා ගත්තත් ඔවුන් සලකන්නේ තමන්ට අත්වන වාසිය පිළිබඳ පමණක් හෙයින් කෙතරම් අසාධාරණ වුණත් එවැනි කලාකරුවන් නිහඬව ඉන්නවා.) දෙවැනි කොටස නිහඬව ඉන්නේ රිංගින්ටෝන්ස් ක්‍රියාවලිය පිළිබඳ කිසිවක්ම නොදන්නාකම හින්දා.ඇතැම් විට තමන්ගේ ගීත පවා අසාධාරණ ලෙස යොදා ගෙන ඔවුන්ගේ අයිතිවාසිකම් වංචා සහගත අයුරින් පැහැර ගෙන තිබුණත් මේ ක්‍රියාවලිය පිළිබඳ සොයා දැනුවත් වීමට උනන්දුවක් නොදක්වන හෙයින් ඔවුන්ට නිහඬව ඉන්න සිදු වී තිබෙනවා. ඒ නිසා තමයි මෙම මාෆියාවට තමන් කැමැති අයුරින් අපේ බොහෝ කලාකරුවන්ගෙන් (ගී නිර්මාණ වලින්) ගසා කමින් බිලියන ගණනින් මුදල් උපයාගන්න ඉඩ ප්‍රස්ථාව ලැබී තිබෙන්නේ.”පණ්ඩිත් ඩබ්ලිව්.ඩී. අමරදේවයන් ගැයූ ගීත පවා මෙම මාෆියාවට ගොදුරු වී තිබෙනවලු නේද..?”ඔව්. අපේ සංගීත ක්ෂේත්‍රයේ මුදුන් මල්කඩ ලෙස අපි සලකන පණ්ඩිත් අමරදේවයන්ගේ ගීත විසි හතරක් පමණ රිංගින්ටෝන්ස් සඳහා යොදා ගෙන තිබෙනවා මා දන්නා තරමින්.මම අමරදේවයන්ගේ බිරියගෙන් සහ පුත්‍රයාගෙන් විමසුවා. – “රිංගින්ටෝන්ස් වලින් කොපමණ මුදලක් ලැබුණා ද...? කියා. ඔවුන්ගේ පිළිතුර වුණේ ‘අපට නම් සත පහක් වත් ලැබුණේ නැහැ’ යන්නයි. අමරදේවයන්ට හිමි විය යුතු ඒ මුදල් කොහේටද ගියේ..? එම මුදල් ගසා කෑවේ කවුද? පණ්ඩිත් අමරදේවයන්ටත් එසේ කරනවා නම් අනිකුත් කලාකරුවන් හට කුමක් නොකරයිද? කලාකරුවන් ලෙස අපි තවදුරටත් නිහඬව නොසිට මේ මාෆියාව පිළිබඳව දැනුවත්ව ඊට එරෙහිව හඬ නැඟීමට එකමුතු වෙන්න ඕනෑ වෙලාව මෙයයි කියා මං හිතනවා.”මුලින්ම “රිංගින්ටෝන්ස්” සඳහා ගීත යොදා ගැනීම සිදු කෙරී ඇත්තේ කෙසේ ද..?”මුල් කාලයේ දී සමාගම් විසින් ගීත කැසට් සහ තැටි නිෂ්පාදකයින් වෙතින් රිංගින්ටෝන්ස් සඳහා ගීත ලබා ගන්න ඇතැයි කියා තමයි මම හිතන්නේ. තවමත් එලෙස ගී තැටි නිෂ්පාදකයින්ගෙන් ගීත ලබා ගැනීම සිදු කෙරෙනවා. ගායක ගායිකාවන්, ගී පද රචකයින් සහ සංගීතඥයින් තමන්ගේ නිර්මාණ තැටි නිෂ්පාදකයින්ට ලබා දීමේ දී ගිවිසුම් වලට එළඹෙනවානේ. සාමාන්‍යයෙන් වසර දෙකකට, තුනකට අදාළ ගී නිර්මාණ තැටි ගත කර අලෙවි කිරීම ආදී කටයුතු සඳහා නිෂ්පාදකයින් අයිතිවාසිකම් අපෙන් ලබා ගන්නා එම ගිවිසුම් වලදී Digital Writers යන වචන සඳහන් කෙරී තිබෙනවා නම් ඒ රිංගින්ටෝන්ස් සඳහා යොදා ගන්නා වචන යි. මේ වචන හරහා සිදුවන ක්‍රියාවලිය බොහෝ දෙනෙක් දන්නේ නැහැ. සොයා දැන ගන්නෙත් නැහැ. ඒ නිසා තමයි පහසුවෙන්ම මෙම රිංගින්ටෝන්ස් මාෆියාවට කලාකරුවන්ගේ අයිතිවාසිකම් ගසා කෑමට හැකි වී තිබෙන්නේ.”එම ගසා කෑම සිදු වන්නේ කොහොමද..?”ක්‍රම කිහිපයකටම එය සිදුවෙනවා. මම එක උදාහරණයක් කියන්නම්. මෙය මා ලැබූ අත්දැකීමක්මයි. මගේ ‘කඳුළ’ සංයුක්ත තැටියේ ඇතුළත් වූ ගීත සහ එය නිෂ්පාදනය කළ ආයතනය සමඟ මා කළ ගීත විසි එකක් රිංගින්ටෝන්ස් යොදා ගෙන තිබෙනවා. නිෂ්පාදකවරයා සහ මා අතර කෙරුණු ගිවිසුමේ Digital Writers වචන ඇතුළත් වී තිබුණෙත් නැහැ. ගී තැටිය විකිණීමේ අයිතිය පමණයි මම දුන්නේ.අදත් එම ගී තැටිය අලෙවි වෙනවා. ඒ වගේම මගේ ‘කඳුළ’ ගීතය අදත් රිංගින්ටෝන්ස් සඳහා ඩවුන්ලෝඩ් කෙරෙනවා. අද වනතුරු මට සත පහක් වත් මගේ ගීත වෙනුවෙන් ලැබිලා නැහැ. කෙසේ හෝ එවැනි ක්‍රියා මඟින් කලාකරුවන්ව ගසා කෑමට ලක් කිරීමට අතරමැදියකු ලෙස මැදිහත් වෙන්නේ සමාගම් සඳහා ගීත සපයන තැනැත්තායි.ඔහු තමයි බොහෝ විට දුරකතන සමාගම් සඳහා කලාකරුවාව බිලි බාන්නේ. යම් ලෙසකින් කලාකරුවා ප්‍රශ්නයක් ඇති කළොත් එය විසඳන්න සිදු වෙන්නේ ද ඔහුටමයි. හැමවිටම වාගේ රිංගින්ටෝන්ස් සම්බන්ධව කෙරෙන ගිවිසුම් රහසිගතයි. ඒවා කාටවත් හෙළිදරව් කරන්න බැහැ. එය විනිවඳ භාවයෙන් තොරව කෙරෙන කටයුත්තක් වන හෙයින් මෙම මාෆියාව දිගටම පවතිනවා.”රිංගින්ටෝන්ස් සඳහා ගෙවීම් කිරීමේදීත් සමහර ආයතන සත්‍ය හෙළිකර අදාළ ගීතයට නියමිත මුදල ගෙවනවා. සමහර ආයතන එලෙස නොකර වංචා කරනවා. ඒ වගේම රිංගින්ටෝන්ස් සඳහා කලාකරුවන්ට ගෙවනු ලබන මුදල අසාධාරණයි. මෙය ජනතාව දැනගන්න ඕනේ. මන්ද ජනතාව කලා නිර්මාණයක් (ගීතයක්) උදෙසා වැය කරන මුදලට මොකද වෙන්නේ යන වවග ඔවුන් දැන සිටිය යුතුයි.”අසාධාරණයි කියා ඔබ පවසන්නේ හේතු සහිතවද...?ඔව්. අතරමැදියන් වන ප්‍රවයිඩර්ස්ලා හරහා තමයි අපේ කලාකරුවන් බොහෝ දෙනෙකු රිංගින්ටෝන්ස් සඳහා ගීත ලබා දී තිබෙන්නේ. ඒ අනුව ගීතයකට දුරකතන ග්‍රාහකයෙකු රුපියල් තිහක් වැය කළාම මුල් මාසයේ දී රුපියල් විසි එකක් (රු. 21/= ක්) දුරකතන සමාගමත්, ඉතිරි රුපියල් නමය (රු. 9/= ක්) ප්‍රවයිඩර්, ගායකයා, ගී පද රචකයා සහ සංගීතඥයාත් අතර බෙදෙනවා.ප්‍රවයිඩර් සහ කලාකරුවා අතර ගිවිසුම 50% පනහ බෙදා ගන්නයි. ඒ අනුව ගීතයේ නිර්මාණකරුවන් තිදෙනාට රුපියල් එකයි සත පනහ බැගින් රුපියල් හතරයි සත පනහකුත්, ප්‍රයිවඩර්ට රුපියල් හතරයි සත පනහකුත් මුල් මාසයේ දී හිමි වෙනවා. මේ හැරුණු විට දුරකතන සමාගම විසින් රිංගින්ටෝන්ස් සැපයීම සඳහා ගාස්තුව වශයෙන් රුපියල් පනහක් ද අය කරනවා. එවිට දුරකතන සමාගමට එක ගීතයකින් පළමු මාසයේ දී රුපියල් හැත්තෑ එකක් ලැබෙද්දී සහ ප්‍රවයිඩර්ට රුපියල් හතරයි සත පනහක් ලැබෙද්දී ගීතයේ එක් නිර්මාණකරුවෙකුට ලැබෙන්නේ රුපියල් එකයි සත පනහක් පමණයි.මෙය මොනතරම් අසාධාරණ ද කියන එක අමුතුවෙන්ම කියන්න ඕනෑ කමක් නැහැනේ. මීටත් වඩා මෙම ගෙවීම අසාධාරණ වෙනවා, මුල් ගීතයම දුරකතන ග්‍රාහකයා ඊළඟ මාසයේ දීත් රිංගින්ටෝන්ස් ලෙස රඳවා ගන්නවා නම්. ඒ අනුව නිර්මාණකරුවෙකුට ලැබෙන්නේ සත පනහක් පමණයි.”අද දින යාචකයෙක්වත් සත පනහක් ලබා ගන්න අකැමැති වෙද්දී ගී නිර්මාණකරුවෙකුට සත පනහක් ගෙවනවා යැයි අහන්න ලැබීමත් පුදුමයක්. සැබැවින්ම එය සිදු වෙන්නේ කෙසේ ද..?”ගී නිර්මාණකරුවන්ව හෑල්ලු කිරීමටත් වඩා මෙතැනදී සිදුවන අසාධාරණය වන්නේ කිසිදු නිර්මාණ දායකත්වයක් නොදක්වන දුරකතන සමාගම් වැඩි ප්‍රතිලාභයක් ලබද්දී නිර්මාණකරුවාට වඩා අතරමැදියා වූ ප්‍රවයිඩර්ටත් ප්‍රතිලාභයක් ලැබීමයි. දෙවැනි මාසයේ දී එක් ගීතයකින් රුපියල් විසි හතක්ම සමාගම අත්පත් කරගන්නා අතර සේවා ගාස්තුව ලෙස අය කරන රුපියල් පනහ එකතුවත් සමඟ එම සමාගමට රුපියල් හැත්තෑ හතක් හිමි වෙද්දී ප්‍රවයිඩර්ට සහ කලාකරුවන්ට හිමි වන්නේ රුපියල් තුනකි.ප්‍රවයිඩර්ගේ ගිවිසුම පරිදි 50% පනහේ කොන්දේසිය අනුව ඔහුට රුපියල් එකයි සත පනහකි. ඉතිරි රුපියල් එකයි සත පනහ ගී පද රචකයා, සංගීතඥයා සහ ගායකයා හෝ ගායිකාව අතර සත පනහ බැගින් බෙදී යාමේ දී එක් කලාකරුවෙකුට හිමි වෙන්නේ සත පනහකි.මෙය මොනතරම් අසාධාරණ ලෙස කලාකරුවන්ව ගසා කෑමක් ද? කලාකරුවන්ගේ නිර්මාණවලින් කලාකරුවන්ට වඩා වැඩිපුර මෙතරම්ම අසාධාරණ මුදලක් ගසා කන්නට ඉඩ දී නිහඬව සිටීම කොතරම් දුරට මානුෂික ද..? මොන යම් හෝ ව්‍යාපාරයකින් වත් රිංගින්ටෝන්ස් මාෆියාවෙන් තරම් අහිංසක කලාකරුවන්ව මෙලෙස ගසා කෑමක් නම් මා දැකලා නැහැ. තවදුරටත් මේ මාෆියාවට ඉඩ දීම අපේ කලාකරුවන්ව සහ ඔවුන්ගේ ගී නිර්මාණ ගසා කෑමට ඉඩ දී බලා සිටීමක් කියලයි මම නම් හිතන්නේ.”මෙම මාෆියාවට එරෙහිව ඔබ හඬ නැඟුවත් ඇතැම් නව පරපුරේ ගායකයන්, ගී පද රචකයන් සහ සංගීතඥයන් රිංගින්ටෝන්ස් සඳහා ගීත නිර්මාණ කර රුපියල් මිලියන ගණන් උපයනවා නේද..?”කවුරුන් හෝ එලෙස අපේ කලාකරුවන් පිරිසක් රුපියල් මිලියන ගණනින් මුදලින් උපයනවා නම් ඒ පිළිබඳ මගේ විරුද්ධත්වයක් නැහැ. අපේ කලාකරුවන් පිරිසකටනේ එම මුදල ලැබෙන්නේ කියා සතුටු වෙන්න පුළුවන්කම මට තියෙනවා. ඒත් ඔවුන් මිලියන ගණන් උපයද්දී අසාධාරණ ලෙස ඔවුන්ගේ ගී නිර්මාණවලින්ම සමාගම් බිලියන ගණනින් මුදල් උපයනවා නේද..?එය සමස්ත කලාකරුවන්ටම කරන සාපරාධි ක්‍රියාවක් ලෙස සලකා අපි මේ රිංගින්ටෝන්ස් මාෆියාවට විරුද්ධව එකමුතුව හඬ නඟන්න ඕනේ, අඩුම වශයෙන් කලාකරුවන්ගේ පාර්ශවයට සාධාරණ ගෙවීමක් ලබා ගැනීම උදෙසා මේ සඳහා ගරු ජනාධිපති මහින්ද රාජපක්ෂ මැතිතුමා ඇතුළු රජය සහ වගකිව යුතු සියලුම සන්නිවේදන ආයතන ද මැදිහත් විය යුතු බව මම වැඩිදුරටත් යෝජනා කරනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060910</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්න‘පෙම්බර මධු මගේ’ ගී තනුව කේමදාසගේ ද? සෝමපාලගේ ද?කුලියපිටියේ ජයසේන අතපත්තුප්‍රශ්නය - ජෝතිපාල - ලතා යුග ගී ගැයු ප්‍රථම චිත්‍රපටය කුමක් ද?පිළිතුර - ‘අනුපමා’මාතලේ ධර්මා ඒකනායකප්‍රශ්නය - ‘පෙම්බර මධු’ චිත්‍රපටයට වික්ටර් රත්නායක ගැයු පෙම්බර මධු මගේ’ ගීතයේ තනුව හා සංගීතය ප්‍රේමසිරි කේමදාසගේ ද? පී. එල්. ඒ. සෝමපාලගේ ද?පිළිතුර - පී. එල්. ඒ. සෝමපාලගේ.මදුරන්කුලියේ එම්. ඩී. එම්. කුරේරාප්‍රශ්නය - සිනමාශාලා එකිනෙක වැසීයාම ගැන ඔබට මොකද හිතෙන්නේ?පිළිතුර - ඒක වළක්වන්න පුළුවන් දෙයක් නෙමේ. අනාගතයේ සියලු සිනමාහල් වැසී යන්න පුළුවන්. චිත්‍රපට නැරඹීම ගෘහස්ථ ක්‍රියාවලියක් බවට දැනටමත් පත් වෙලානේ. නාට්‍ය ශාලා නම් ඉතුරු වේවි. සජිවි කලාවක් ලෙස එය කිසිදා මිය යන්නේ නැහැ.නිවිතිගල උදාර බාලසූරියප්‍රශ්නය - වේදිකාවේ දක්ෂ චරිතාංග නළුවකු වන නාමෙල් වීරමුනි සිනමාවේ එක්කෝ සුළු චරිත, නැත්නම් කබල් චරිත රඟපෑවේ ඇයි?පිළිතුර - ඒ ඉරණමට නාමෙල් විතරක් නෙමෙයි මාක් ඇන්ටනි ප්‍රනාන්දු, එඩ්මන්ඩ් විජේසිංහ (සැණකෙළිය) නවනන්දන විජේසිංහ, ප්‍රේමා ගනේගොඩ, විජය නන්දසිරි, ධම්ම ජාගොඩ පවා මුහුණ දුන්නා. ඒක පොදු ඛේදවාචකයක්.පිළියන්දල චාමර විජේසිංහප්‍රශ්නය - හින්දි සිනමා නිළි ස්මිතා පටෙල් ගැන යමක් කියන්න?පිළිතුර - ඇය හින්දි කලාත්මක සිනමාවේ සිටි දක්ෂ චරිතාංග නිළියක්. ‘භූමිකා’, ‘මිර්ච් මසාලා’, ‘මන්ඩි’, ‘අර්ත්’, ‘ආක්‍රෝෂ්’, ‘ද නැක්සලයිට්’, ‘අකාලේ සන්ධානේ’, ‘කොන්ඩුරා’ වැනි චිත්‍රපටවල රඟපෑවා. ඇය ඉතාම අවාසනාවන්ත ලෙස තරුණ වියේදීම (අවුරුදු 31 දී) මියගියා.ගම්පහ අස්ගිරියේ සුදර්ශන පල්ලේගමප්‍රශ්නය - ජයලත් මනෝරත්න වේදිකාවේ කී වතාවක් හොඳම නළුවා ලෙස සම්මාන හිමිකර ගත්තේ ද?පිළිතුර - පස් වතාවක්. ඒ රතු හැට්ටකාරි, පුත්‍ර සමාගම, තලමල පිපිලා, සොක්‍රටීස් හා ද්විත්ව යන නාට්‍යවලට.අකුරැස්සේ වීරසිරි අමරතුංගප්‍රශ්නය - ගායකයෙක් වෙන්න නම් ‘භාත්ඛණ්ඩේ’ යා යුතු ම ද?පිළිතුර - නැහැ. දැන් බලන්න වික්ටර් රත්නායක. එයා භාත්ඛණ්ඩේ විශ්ව විද්‍යාලයෙන් ගායන විශාරද උපාධිය ලබාගෙන නැහැනේ.මොරවක පාලිත ගුන්නෑපානප්‍රශ්නය - මහාචාර්ය අමරා රණතුංග හා පුලස්ති ඉන්දික රණතුංග ගයන ‘සෙන්පතියන් ගැන - නැව්පතියන් ගැන කතා අහනකොට අම්මේ’ ගීතය ලීවේ කවුද?පිළිතුර - හියුබත් දිසානායක.පොල්ගහවෙල නාලිකා රොඩ්රිගෝප්‍රශ්නය - මහගමසේකර වාර්තා චිත්‍රපටවලට ගීත ලියා තිබේ ද?පිළිතුර - අබේකෝන් සෙනෙවිරත්නගේ ‘නවෝදයක උදාගිර’ නම් වූ වාර්තා චිත්‍රපටයට ගීතයක් ලිව්වා. එය බණ්ඩාරනායකයන්ගේ දේශපාලන ජිවිතය අළලා නිපදවුණු වාර්තා චිත්‍රපටයක්.ඉහළ තල්දූවේ ආනන්ද වික්‍රමආරච්චිප්‍රශ්නය - ‘කුරුලු පරාදීසයේ කුරුලු සිහින සාගරේ’ ගීතය ගයන්නේ සුනිල් සාන්ත ද? අයිවෝ ඩෙනිස් ද? මේ ගීතය ලීවේ කවුද?පිළිතුර - අයිවෝ ඩෙනිස්. ගීතය ලීවේ තිලක සුධර්මන් ද සිල්වා.මාතලේ ධර්මා ඒකනායකප්‍රශ්නය - වික්ටර්, සනත්, මර්වින්, ෂෙල්ටන්, ටී. එම්. එකම දින සංගීත ගුරු පත්වීම් ලද ගායකයන් යැයි කියන්නේ ඇත්ත ද?පිළිතුර - ඔව් 1966 සැප්තැම්බර් 07 දින වික්ටර් බණ්ඩාරවෙලටත්, සනත් හා මර්වින් අම්පාරටත්, ෂෙල්ටන් හැටන්වලටත්, ටී. එම්. රාජගිරියටත්, සරත් දසනායක අනුරාධපුරයටත් ගුරු පත්වීම් ලැබුවා.පහත නම් සඳහන් අයත් මේ සතියේ ප්‍රශ්න එවා තිබුණා. රාගම වැලිසර අයිලින් සෝවිස්, බේරුවල චන්ද්‍රසිරි පීරිස්, කඩවත සුජාතා ගුණවර්ධන.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060911</link>
    <topic>ජනාධිපතිතුමා ‘සිරි පැරකුම්’ වෙනුවෙන් ගත් තීරණය සාධාරණයි</topic>
    <author>හේමාලි විජේරත්න</author>
    <content>ජනාධිපතිතුමා ‘සිරි පැරකුම්’ වෙනුවෙන් ගත් තීරණය සාධාරණයිආචාර්ය සෝමරත්න දිසානායකආචාර්ය සෝමරත්න දිසානායකගේ නවතම සිනමා නිර්මාණය ‘සිරි පැරකුම්’ මේ දිනවල දිවයින පුරා සිනමා ශාලා පනස් පහක තිරගත කෙරේ. මෙම චිත්‍රපටය තිරගත කිරීමේ දී සිනමා කර්මාන්තයේ විවිධාකාර වූ ගැටලුකාරී තත්ත්වයන්ට සහ අර්බුදකාරී වාතාවරණයන්ට මුහුණ දීමෙන් පසු ‘සිරි පැරකුම්’ තිරගත කිරීම ඇරඹිණි. මේ ඒ පිළිබඳ එහි අධ්‍යක්ෂ ආචාර්ය සෝමරත්න දිසානායකයන් සමඟ කළ කතාබහකි.පසුගිය සතියේ ඔබ ‘සිරි පැරකුම්’ චිත්‍රපටය තිරගත කළා. කොහොමද ප්‍රතිචාර?ඉතාම හොඳ ප්‍රතිචාර මේ ගතවූ දින දෙක තුන තුළදී ලැබෙමින් පවතිනවා. මේ දින කිහිපයට මෙතෙක් නොවූ විරූ වාර්තාගත ආදායමක් ද ලැබෙමින් පවතිනවා. විශේෂයෙන්ම සඳහන් කරන්න ඕන, මේ දින දෙක තුන තුළ ඇදහැළුණු ධාරාණිපාත වර්ෂාව පවා නොතකා ප්‍රේක්ෂකයා සිනමා ශාලා වෙත ඇදෙමින් පවතිනවා.මෙවර ඔබ ඔබගේ සිනමා ගමන් මඟ වෙනත් දිසාවකට යොමු කොට තිබෙනවා නේද?මගේ චිත්‍රපටවල තිබෙන ළමයින්ගේ සහභාගිත්වය මේ චිත්‍රපටයේත් තිබෙනවා. නමුත් මගේ මාතෘකාව ඓතිහාසික කතාන්දරයකට යොමුකරන්න හිතුවා. දඹදෙණිය රාජධානිය කරගත් දෙවැනි පරාක්‍රමබාහු රජුගේ ළමා කාලය පසුබිම් කරගෙනයි මේ චිත්‍රපටය ගොඩනැඟුණේ. මේ තිරනාටකය ලියන්න මට පදනම් වුණේ ජනප්‍රවාදයි. පරාක්‍රමබාහු කුමාරයාගේ ජීවිතය ඇසුරුකරගත් ජනප්‍රවාද රාශියක් දඹදෙණිය, කුරුණෑගල අවට පුදේශවල තිබෙනවා. මේ බොහොමයක් දේ මම අධ්‍යයනය කළා. ඒ ඇසුරින් නිර්මාණකරුවෙක් විදියට මගෙන් එකතු විය යුතු දේත් ඇතුව තමයි මේ නිර්මාණය කළේ. අනිත් පැත්තෙන් නිෂ්පාදන පිරිවැය පැත්තෙනුත් මගේ අනෙක් නිර්මාණවලට වඩා ‘සිරි පැරකුම්’ දැවැන්ත නිර්මාණයක් වුණා. විශේෂයෙන් ඓතිහාසික කතා තේමාවක් වූ නිසා වෙන් තිරනාටකය විසින්ම ඒ දැවැන්ත බව ඉල්ලා සිටිනු ලැබුවා. ඒ අනුව ‘සිරි පැරකුම්’ දැවැන්ත නිෂ්පාදනයක් හැටියට තමයි අපි සැලසුම් කළේ. ඒ වගේම මේ සඳහා අපි උපයෝගී කරගත්තේ නවීනතම සිනමා තාක්ෂණය.මෑත යුගයේ සිනමා ක්‍ෂේත්‍රයේ දැඩි ආන්දෝලනයක් ඇති කරන්නට මේ චිත්‍රපටය හේතු වුණා. ඒ තත්ත්වය ඇතිවෙන්න හේතු වුණේ කුමක්ද?චිත්‍රපට සංස්ථාවේ සභාපතිවරයා චිත්‍රපට පිටපත් 35 සීමාවේ තිබිය යුතුයි කියන නව නියෝගය තමයි මේ අර්බුදයට හේතු වුණේ. මම ‘සිරි පැරකුම්’ චිත්‍රපටය කරන්න පටන් ගන්නකොට මේ කිසිම සීමාවක් නියෝගයක් තිබුණේ නෑ. ඒ නිසා මේ දැවැන්ත චිත්‍රපටය පිටපත් 55ක් නිකුත් කරන්න අපි සැලසුම් කළා. ඒ වගේම 2013 මැයි මාසය වන විට චිත්‍රපටය තිරගත කරන්නත් සැලසුම් කළා. චිත්‍රපටයේ වැඩ නිම වූ පසු කාලයක තමයි සංස්ථාවෙන් අර නියෝගය පැනවූයේ. ඒ නිසා මේ නියෝගය ලැබීමට පෙර නිෂ්පාදනය කළ මගේ චිත්‍රපටයට පසුව පැමිණි සීමා අදාළ නොවන බව මා කියා සිටියා.චිත්‍රපට සංස්ථාව හා තවත් සිනමාකරුවන් රැසකුත්, ඔබ හා තවත් සිනමාකරුවන් පිරිසකුත් ඇතුළු දෙපාර්ශ්වයේ මේ විවාදාත්මක බව අවසානයේ උසාවි නියෝගයක් දක්වාත් දුර දිග ගියා. එහෙත් අවසානයේ ඔබ කියූ පරිදිම ‘සිරි පැරකුම්’ පිටපත් 55ක් නියමිත දිනටම නිදහස් වූවා. එසේ වූයේ කොහොමද?පිටපත් 35 සීමාවෙ අර්බුදය තාමත් පවතින්නේ විවාදාත්මක අදියරක. එය ඉදිරියේ දී රජයේ සම්මත නීතියක් වන්නේ නම් ඉදිරි සිනමා කටයුතු වලදී අපි ඊට අනුගත වීමට බැඳී සිටිනවා. නමුත් නීතිය පැනවීමට පෙර නිමැවුම් කටයුතු නිමාකර තිබූ ‘සිරි පැරකුම්’ චිත්‍රපටය මේ නීතියට අදාළ නොකළ යුතුයි කියන සරල තර්කය තමයි මම ගෙන ආවේ. නමුත් ඊට චිත්‍රපට සංස්ථාවේ සභාපතිවරයාගේ මට්ටමින් නිසි විසඳුමක් නොලද නිසා අමාත්‍යාංශ ලේකම් තුමා සහ ඇමැතිතුමා මඟින් මේ ප්‍රශ්නය ජනාධිපතිතුමා දක්වා ගෙන යන්න සිද්ධ වුණා.මෙම කාරණය කෙටියෙන් පැහැදිලි කර මහාචාර්ය සුනිල් ආරියරත්න, ජස්ටින් බෙලගමගේ, සරත් වීරසේකර, ගයාන් රණධීර, සුගත් සමරකෝන්, රේණුකා බාලසූරිය, සුනිල් ටී.ප්‍රනාන්දු සහ ආචාර්ය රෝහණ වීරසිංහ යන අයගේ අත්සනින් යුතුව තමයි ජනාධිපතිතුමාට අපි ලියුම ඉදිරිපත් කළේ. එතුමා එම ලිපිය පිළිබඳ විමසා බලා ‘සිරි පැරකුම්’ චිත්‍රපටය මෙම නීතියෙන් නිදහස් කළ යුතු බවට පිළිගෙන අමාත්‍යාංශයට උපදෙස් දී තිබුණා. එය තිරගත කරන්නට සාධාරණත්වයේ නාමයෙන් ගත් එම තීරණයට ගරු ජනාධිපතිතුමාටත් ගරු ඇමැතිතුමාට සහ ගරු ලේකම්තුමාටත් මගේ කෘතඥතාව මේ වෙනුවෙන් හිමි විය යුතුය.නමුත් බොහෝ පිරිසක් කියන්නේ මෙය අසාධාරණ තීන්දුවක් බවයි.රජයට දොස් නැඟීමට හා රජයට විරෝධය දැක්වීමට කුමක් හෝ කරුණක් සොයමින් සිටින පිරිසකට ඒ සඳහා නිර්මාණය කරගෙන ඇති අලුත්ම කාරණය තමයි ‘සිරි පැරකුම්’ චිත්‍රපටය මුදාහැරීමට ජනාධිපතිතුමා ඇතුළු රජයේ මැදිහත්වීම. ජනාධිපතිතුමා මෙහිදී කළේ පෞද්ගලික හිතවත්කමක් මත කිසිවකුට උදව් කිරීමක් නොවෙයි. ඇතැඹුලක් සේ පැහැදිලි සරල කාරණාවකදී නිවැරදි, සාධාරණ තීරණයක් ගැනීමය. මෙහි ඇති යථාර්ථය තේරුම් ගැනීමට අකැමැති එක්තරා පිරිසක් ජනාධිපතිතුමාගේ මෙම තීරණයට එරෙහි වෙනවා.‘සිරි පැරකුම්’ නිදහස් වීමෙන් කිසිවෙකුටත් අසාධාරණයක් නොවුණු බව ඔබ පවසන්නේ කුමන හේතු පදනම් කරගෙනද?ඔවුන් මෙහෙම කියන්නේ මේ පිරිසේ කිසිවෙකුටත් දැවැන්ත චිත්‍රපටයක පිරිවැය ගැන හෝ එම පිරිවැය පියවා ගැනීම සඳහා කුමක් කළ යුතු ද යන්න ගැන පළපුරුද්දක් අත්දැකීමක් නොමැති වීම මේකට හේතුවක් වෙන්න ඇති. මෙන්න මේ ප්‍රශ්නවලට උත්තර දෙනකොට තේරෙයි ‘සිරි පැරකුම්’ තිරගත කිරීමෙන් කිසිවෙකුටත් අසාධාරණයක් නොවන බව.1. බොහෝ චිත්‍රපට වසර ගණනාවක් පුරා ප්‍රදර්ශනය නොවී ගොඩගැසී තිබීමට හේතුව ඇතැම් චිත්‍රපට පිටපත් 35ට වඩා මුදාහැරීම ද? පිටපත් 35ට උපරිමයට සීමා කිරීමෙන් ඔවුන්ගේ ප්‍රශ්න විසඳේද?2. අධික පිරිවැයක් දරා නිපදවන ‘බ්ලොක්බස්ටර්’ ගණයේ චිත්‍රපට පිරිවැය පිටපත් 35න් පියවා ගැනීමට නොහැකි බව දන්නවාද?3. නීතිය ගෙන ඒමට පෙර අධික පිරිවැයක් දරා නිපයූ ‘සිරි පැරකුම්’ චිත්‍රපටය ද නව නීතිය අදාළ කර නිෂ්පාදකයින්ට පිරිවැය පියවා ගැනීමට නොහැකි වුණොත් ඔවුන් සතුටුවන්නේද?4. ‘සිරි පැරකුම්’ චිත්‍රපටය පිටපත් 35ට වඩා මුදාහැරීමෙන් පාඩුවක්, අසාධාරණයක් වන්නේ කුමන සිනමාකරුවාටද?5. ‘සිරි පැරකුම්’ චිත්‍රපටය ප්‍රදර්ශනය කිරීමට අපේක්ෂිත කිසිම සිනමා හලක සාර්ථකව ප්‍රදර්ශනය කරන කිසියම් චිත්‍රපටයක් නවතා දැමීමත් සිදුවනවාද?6. තිරගත කිරීමට අපේක්ෂිත චිත්‍රපටයක් අවහිර කිරීමක් ‘සිරි පැරකුම්’ චිත්‍රපටය නිසා සිදුවනවාද?. ‘සිරි පැරකුම්’ චිත්‍රපටය පිටපත් 35ට සීමා කළහොත් ප්‍රදර්ශනයට සූදානම්ව සිටි අනෙකුත් සිනමා ශාලා 20ට සිදුවන්නේ කුමක්ද? එම සිනමා ශාලාවල පෝලිමේ තිබෙන වෙනත් චිත්‍රපටයක් පෙන්වනවාද?8. එම සිනමා ශාලා ඉඳහිට හෝ ලාභයක් ලබන්නේ සිනමා ශාලාවල පාඩුව පියවා නොවසා පවත්වාගෙන යන්නේ මෙසේ වසරකට එක් වරක් හෝ ලැබෙන ආකර්ෂණීය චිත්‍රපටයක් නිසා බව දන්නවාද? එසේ ආකර්ෂණීය චිත්‍රපටයක් නොලැබ ගියහොත් ඔවුනට සිදුවන පාඩුවට ඔබ සතුටුද?9. පිටපත් 35 සීමාව දිගටම පැවතිය හොත් ඔවුනට කිසි දිනක අලුත් චිත්‍රපටයක් නොලැබී යන නිසා ඔවුන්ගේ සිනමා ශාලා වැසී යාමේ අවදානමක් තිබෙන බව දන්නේද? එසේ වැසී ගියහොත් දේශීය සිනමාවේ වර්ධනය දැකීමට කැමැති ඔබ සතුටුවන්නේද?10. එම දුරබැහැර ප්‍රදේශවල සිටින සිනමා ප්‍රේක්ෂකයින්ට අලුත් චිත්‍රපටයක් තම ප්‍රදේශයේ සිනමාහලක නැරඹීමට ඇති අවස්ථාව වළකා දැමීම ගැන ඔබගේ මතය කුමක්ද? ප්‍රේක්ෂකයින් සිනමාවෙන් ඉවත්වීම සිනමාවේ ප්‍රගතිය ද? අගතියද? මේ කියන ප්‍රශ්නවලට උත්තර හෙව්වොත් තේරෙනවා කිසිවෙකුටත් මෙයින් අසාධාරණයක් සිදු නොවන බව.චිත්‍රපට සංස්ථාව රජයේ නීතියක් ලෙස පිටපත් 35 සීමාව ගෙනආවොත් මින් ඉදිරියට ඔබ ඊට අනුගතවද සිනමා නිර්මාණ කරන්නේ.පිටපත් 35 යටතේ මගේ ආරයේ චිත්‍රපට කළ නොහැකි නිසා මින්පසු මගේ අතින් චිත්‍රපට නිර්මාණය නොවිය හැකියි. මා පමණක් නොවෙයි එවැනි දැවැන්ත නිර්මාණ කරන හැමදෙනාටම එය බලපාන්නක්. ජැක්සන් ඇන්තනි ‘මනමේ’ චිත්‍රපටයට නඟන්න පටන්ගත්තා. මේ තත්ත්වය යටතේ ඔහුටත් ඒ චිත්‍රපටය කරන්න බැරි වේවි. මහාචාර්ය සුනිල් ආරියරත්න, සුගත් සමරකෝන් (ඇහැලේපොල කතාව) වැන්නන් තවත් එවැනි දැවැන්ත නිර්මාණ කරන්න සැලසුම් කරගෙන තිබෙනවා. ඒ කිසිවක් මේ තත්ත්වය යටතේ කරන්න නොහැකි වේවි.ඔබ පවසන ආකාරයට මේ තත්ත්වය සිනමාවට, එහි අනාගතයට අවැඩදායක නම් ඔබ දෙපාර්ශ්වය දෙපැත්තට වී කරන මේ විවාදය නවත්වා බුද්ධිමය සංවාදයකට එක්වී ගැටලු නිරාකරණය කරගත යුතුයි නේද?ඔව්. ඒක තමයි ඉතාමත්ම සුදුසු දේ. මම ඕනෑම වේලාවක ඒ සඳහා සූදානම්. මේ හැම දෙනාටම විශේෂ ආරාධනාවකුත් ඒ සඳහා කරනවා. තැනක් වේලාවක් ස්ථානයක් ලෑස්ති කරන්නේ නම් එක්කෝ මම එතැනට පැමිණෙන්නම්, නැතිනම් මා හමුවීමට ඔවුන්ට පැමිණිය හැකියි. නමුත් ඒක සිදු නොවන එක තමයි කනගාටුවට කරුණ. ඕනෑම සංවාදයකට සහභාගිවෙන්න මුහුණදෙන්න, කරුණු ඉදිරිපත් කරන්න මම නම් ඕනෑම මොහොතක සූදානම්.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060912</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමලාස්ට් වීක් එන්ඩ් එකේ විජේ මල්ලිගෙ කොලොමෙන් කට්ටියට මකක් කළේ රයිගම් ටෙලීස් එවෝඩ්ස් නයිට් එකට පස්සෙ එක එක කට්ටිය තැන් තැන්වල පවත්තන පෝස්ට් මෝටම්ස් ගැනනේ. ටෙලි එවෝඩ්ස්, සිනමා එවෝඩ්ස්, ස්වර්ණ පුස්තක එවෝඩ්ස් ආදී මෙකී නොකී ඕනම එවෝඩ්ස් ඉවෙන්ට් එකකට පස්සෙ ජජස්ලව නොමිනීස්ලගෙ බයිට් එක වෙන එක සාමාන්‍ය ප්‍රැක්ටිස් එක වුණත් බයිට් වෙන සයිස් එක අඩුකරගන්න ට්‍රයි කරන එකත් ඔය ජජ් පැනල්ස් කරන්න ඕන. හන්ඩ්‍රඩ් පර්සන්ට් % 100ක් සැටිස්ෆයි කරන්න පුළුවන් එවෝඩ්ස් ෆෙස්ටිවල් ගැන නම් විජේ මල්ලි අහල නෑ තාම.ලාස්ට් වීක් එන්ඩ් එකේ කොලොම් එකේ ලාස්ට් පැරා එකේ ළාවට ලිව්ව, සිනමා ෆෙස්ටිවල්ස් ස්ටෝරිය ගැන කාට කාටත් මතක් කරල දෙන්න ඕන කියලා කල්පනා වුණේ, වැඩේ සිරාවටම ලේට් ෂෝ එකක් වෙලා තියෙන නිසයි. ප්‍රසිඩන්ෂල් ෆිල්ම් එවෝඩ්ස්, එතකොට ‘සරසවිය’ එවෝඩ්ස්. මේවට මොකද වුණේ කියල අහන්න වෙනවා ඔතොරිටීස්ලගෙන්. මේ සබ්ජෙක්ට් එක බාරව, රෙස්පොන්සිබල් බිග් ෂොට්ස් කොච්චර කෝටියක් ඉන්නවද ප්‍රසිඩෙන්ට් වටේට? ඇඩ්වයිසර්ස්ලා, කන්සල්ටන්ට්ලා, කෝර්ඩිනේටින් සෙක්‍රටීස්ලා යන ආදී වශයෙන් එපොයින්ට්මන්ට් අරගෙන තියෙන සිනමා කලා මස්තාද්ලගෙන් විජේ මල්ලි වගේ සිම්පල් සයිමන් කෙනෙකුට අහන්න සිද්ධ වෙලා තියෙන්නෙ, මොකක්ද මේ සීන්ස් එක කියලයි.පාර්ලිමන්ට් එකේ ලෝකල් ගවන්මන්ට් ප්‍රොවින්ෂියල් කවුන්සිල්ස්වල ඉන්න නළු නිළි මෙම්බර්ස්ලටවත් මේ ගැන කැක්කුමක් නැත්තෙ මොකද කියල හොයල බලන්න වටිනව නේද කියලයි විජේ මල්ලි හිතන්නෙ. ආචාර්ය මාලිනී ෆොන්සේකා, ගීතා කුමාරසිංහ, අනර්කලී ආකර්ෂා, රවීන්ද්‍ර රන්දෙණිය, උපේක්ෂා ස්වර්ණමාලි, ජීවන් කුමාරතුංග වගේ ෆුල් සිනමා සෙට් එකක්ම ඉන්නෙ. ප්‍රසිඩන්ට්ව දැනුවත් කරන්න. ප්‍රසිඩන්ට්ගෙන් ඇහුවොත් කියයි, කෝ කවුරුවත් මට මේ ගැන කිව්වෙ නෑනේ, මම දන්නෙ නෑ නේ එහෙම අවුට්ස් ස්ටෑන්ඩින්ග් වෙලා තියෙනව කියලා මේ එවෝඩ්ස් දෙන සීන් එක.හෙට අනිද්දට සිග්නීස්ල ෆිල්ම් එවෝඩ්ස් දෙයි. ඊට පස්සෙ දෙරණ ලක්ස් සිනමා එවෝඩ්ස් නයිට් එකත් තිබ්බට පස්සෙ ප්‍රසිඩෙන්ෂල් ‘සරසවිය’ එවෝඩ්ස් නයිට්ස්වලට සොරිම තමයි. එච්චරම පරණ නැති ‘සරසවිය’ එවෝඩ්ස් නයිට් දෙක තුන හරි ඉක්මනින් තිබ්බ නම්, ප්‍රසිඩෙන්ෂල් නයිට් ඕර්ගනයිස් කරන අයගෙත් ඇස් ඇරෙන්න පුළුවන්. විජේ මල්ලි දන්න තරමට ෆිල්ම් කෝපරේෂන් එක නම් ප්‍රසිඩෙන්ෂල් ෆිල්ම් එවෝඩ්ස් නයිට්ස් තියන්න ඕන කරන රිසල්ට්ස් ඔක්කොම රෙඩි කරගෙනලු ඉන්නෙ.එහෙම නම් නොදෙන්න කාරණාව මොකක්ද කියලා එකම එක ෆිල්ම්ස් ප්‍රොඩියුසර්ස් ඇසෝෂියන්ස් එකක්වත් අහල බලන්නෙ නෑ. ඔහොම යං කියනව වගේ ඈලි මැලි දුබල ගතියකින් තමයි කට්ටිය කල්පනා කරන්නෙ. ප්‍රයිවෙට් ඒජන්සීස් තමුන්ට ඉස්සරවෙලා ෆිල්ම් එවෝඩ්ස් නයිට් තියෙනව කියල දැන ගත්තත්, කට්ටියට නෑ ගාණක්. ටේක් ඉට් ඊසි තියරියෙන් ඩේ ටු ඩේ වැඩ කරගෙන ඉන්නවා. ෆෙස්ටිවල් ලේට් වෙනව කියන්නෙ ඔය නළු නිළි අක්කල අයියලගෙ වයස වැඩි වෙලා. හෙයාර් ඩයින් ඇක්ටිවිටි එකට වැඩ වැඩිවෙනව කියන එක.ඕඩියන්ස්වලටත් ෆිල්ම්ස් අමතක වෙලා ගියාට පස්සෙ එවෝඩ්ස් දෙන සීන් එකට විජේ මල්ලි නම් ඩෙඩ් එගේන්ස්ට්. ෆන්ඩ්ස් හොයා ගන්න බෑ කියලා මේ ෆෙස්ටිවල්ස් තියල නැත්නම්, ‘දෙරණ’ වගේ ප්‍රයිවෙට් ටෙලිවිෂන් ස්ටේෂන් එකක් ඒගොල්ලන්ගෙ ඉයර් ටූ එකට දැන් ඉඳල රෙඩි වෙන්නෙ කොහොමද? සිනමාවට රාජ්‍ය අනුග්‍රහය නෑ කියල ෆයිල් ක්ලෝස් කළා නම් වැඩේ ගොඩ නේද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060913</link>
    <topic>ඓතිහාසික අසාධාරණයට ලක්වූ සිනමාකරුවා</topic>
    <author>ඈෂ්ලි රත්නවිභූෂණ</author>
    <content>ඓතිහාසික අසාධාරණයට ලක්වූ සිනමාකරුවාපසුගිය 26 වැනිදා සුගතපාල සෙනරත් යාපා ගේ රාගම නිවසේදී ඉතා හෘදයාංගම ස්වරූපයකින් කුඩා උත්සවයක් පැවැත්විණ. ඊට ප්‍රධාන නිමිත්ත වුයේ ජීවන්ත දයානන්ද නම් වූ තරුණ සිනමා ලේඛකයා විසින් ලියන ලද සරසවි ප්‍රකාශනයක් වූ ’සුගත් – නව සිනමාවක සොඳුරු පෙරවදන’ කෘතිය ඔහු වෙත පිළිගැන්වීමය. දෙවැනි නිමිත්ත වූයේ රජයේ චිත්‍රපට අංශයේ ප්‍රභවය, වර්ධනය හා එහි අස්වැන්න ලෝක වාර්තා චිත්‍රපට කලාව හා විමසන ලේඛන සංග්‍රහයක් වශයෙන් හැඳින්විය හැකි ’ප්‍රතිබැහැදැක්ම’ කෘතිය ඔහු වෙත පිළිගැන්වීමය. මෙම ලියුම්කරු විසින් සංස්කරණය කරන ලද එම ග්‍රන්ථය ඔහු වෙත පිළිගැන්වූයේ එහි සහාය සංස්කාරකවරියක වූ රංජනී රත්නවිභූෂණය.අනෙක් සහාය සංස්කාරකවරයා වූ සපරගමු විශ්වවිද්‍යාලයේ කථිකාචාර්ය හිනිදුම සුනිල් සෙනෙවි ද ඊට සහභාගි විය. එම ග්‍රන්ථයට ද සුගතපාල සෙනරත් යාපා රජයේ චිත්‍රපට අංශයට දැක්වූ දායකත්වය පිළිබඳ ජීවන්ත දයානන්ද ලියූ ‘වාර්තා චිත්‍රපටකරණයේ සුගතපාල සෙනරත් යාපා ගේ නිර්මාණ ඇගයීම’ මැයෙන් වූ ලිපියක් ද අඩංගු විය. මෙම අවස්ථාවට රූපවාහිනී සංස්ථාවේ ‘ආලකමන්දාව‘ වැඩසටහන නිෂ්පාදක කණ්ඩායම පැමිණ සිටීම ද ප්‍රශංසා කළ යුතුය.සුගතපාල සෙනරත් යාපා බොහෝමයක් සිනමා ලේඛකයන් විසින් නොසලකා හරින ලද අවධියක ජීවන්ත දයානන්ද වැනි තරුණ ලේඛකයකු ඔහු පිළිබඳ අධ්‍යයනයක යෙදීම ඉතා අගය කළ යුත්තකි.සුගත්ගේ ප්‍රථම වෘත්තාන්ත චිත්‍රපටය වූ ‘හන්තානේ කතාව‘ තිරගත වූයේ 1969 දීය. ඒ සමගම ඔහු නිර්මාණය කළ පර්යේෂණාත්මක කෙටි චිත්‍රපටය වූ ‘මිනිසා සහ කපුටා’ 1969 දෙසැම්බර් මස නවදිල්ලි නුවර පවත්වන ලද අන්තර්ජාතික සිනමා උලෙළේ දී හොඳම කෙටි චිත්‍රපටය සඳහා වන රජත මයුර සම්මානය දිනා ගත්තේය. මට මතක ඇති ආකාරයට එම ජූරියේ සභාපතිත්වය දැරුවේ ජගත් කීර්තියට පත් නෙදර්ලන්ත ජාතික සිනමාකරුවෙක් වූ බර්ට් හන්ස්ත්‍රාය.කෙටි චිත්‍රපටකරණය කෙරෙහි දැඩි උනන්දුවක් නොතිබුණු යුගයක ‘මිනිසා සහ කපුටා’ චිත්‍රපටයට රජත මයුර සම්මානය හිමිවීම මෙරට කෙටි චිත්‍රපට ක්‍ෂේත්‍රයේ නව ප්‍රබෝධයකට හේතුකාරක වූ සිදුවීමක් විය. සුගත් විචාරකයන් විසින් නිර්දය ලෙස බැහැර කරන ලද සිනමාකරුවෙකි. ‘හන්තානේ කතාව‘ ශ්‍රී ලාංකේය තරුණ නව සිනමාවක ආරම්භය සනිටුහන් කරන ලද කෘතියකි. සරසවි සිසු ජීවිතය ඊට ප්‍රස්තුත විය. ‘අහස් ගව්ව‘ නිර්මාණය වූයේ ඉන්පසුවය. නමුත් සිනමා සම්මාන ප්‍රදානය කළ ජූරි සභා කීපයකින්ම ‘හන්තානේ කතාව‘ නොසලකා බැහැර කරන ලදී.1969 වර්ෂයේ තිරගතවුණු චිත්‍රපට සඳහා 1970 පැවැති 7 වැනි ‘සරසවිය’ සම්මාන උලෙළේ දී මෙම චිත්‍රපටය කිසිදු අංශයක් සඳහා සැලකිල්ලට හසු නොවීය. වර්ෂයේ හොඳම චිත්‍රපට ත්‍රිත්වය ලෙස ජූරිය තෝරා තිබුණේ ‘බිනරමලී’ ‘නාරිලතා’ හා ‘සෙනෙහස’යි. මෙම ජූරි සභිකයින් අතර ආචාර්ය සරත් අමුණුගම, එවකට ඇමෙරිකානු ප්‍රවෘත්ති සේවයේ ප්‍රවෘත්ති නිලධාරියා වූ ඉන්ද්‍රා ද සිල්වා හා එච්.එම්.ගුණසේකර ද වූහ. ලංකා චිත්‍රපට විචාරක හා ලේඛක සංගමය විසින් 1970 දී පවත්වන ලද තෙවැනි විචාරක සම්මාන උලෙළේ දී හොඳම රංගනය සඳහා ටෝනි රණසිංහ සම්මාන ලැබූව ද ‘හන්තානේ කතාව‘ නොසලකා හැර ඇත.1947 – 1997 දක්වා වූ පනස් වසරක කාල පරිච්ඡේදය තුළ හොඳම චිත්‍රපට 25 තෝරා ගැනීම සඳහා සිනමා විචාරකයන් 32 දෙනෙකුගේ ඡන්දය ලබාගත් අතර ‘හන්තානේ කතාව‘ ද එම චිත්‍රපට 25ට අයත් විය. මට හැඟෙන ආකාරයට පෙර දී අසාධාරණයට ලක්වුණු ‘හන්තානේ කතාව‘ 1997 වන විට ඉතිහාසයේ ප්‍රථම 50 වසර තුළ හොඳම චිත්‍රපට 25 අතරට ගැනුණේ එය තේරූ විචාරක පිරිස අතර තරුණ විචාරකයන් බොහෝ දෙනෙකු ද ඇතුළත් වූ නිසාය.’හන්තානේ කතාව‘ නිර්මාණය කර වසර ගණනාවකට පසු යාපා 1977 දී ‘පෙම්බර මධු’ හා 1981 දී ‘ඉන්දුට මල් මිටක්’ අධ්‍යක්ෂණය කළේය. සුගත් පසු කාලයක චිත්‍රපට අධ්‍යක්ෂවරයකු වශයෙන් රජයේ චිත්‍රපට අංශයට බැඳුණේය. එම අංශයට ඔහු වාර්තා චිත්‍රපට 23ක් අධ්‍යක්ෂණය කරන ලද අතර ඒවායින් සමහරක් ජගත් සිනමා උත්සවයන්හිදී සම්මානයට පාත්‍ර වී ඇත. සුගත් පමණක් නො ව ඔහුගේ බිරිය ද ඔවුන් ගත් ප්‍රගතිශීලී දේශපාලන ගමන් මඟ නිසා විවිධ පළිගැනීම්වලට හා අසාධාරණයන්ට ලක්වූවාය. එහෙත් මෙරට විවිධ සිනමා උත්සව මඟින් ප්‍රදානය කෙරෙන ‘රණ තිසර’, ’ස්වර්ණ සිංහ’ හෝ “Lifetime Achievement Award” වැන්නකින් ගෞරවයක් ලැබීමට තරම් ඔහු මෙතෙක් වාසනාවන්ත වී නොමැත.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060914</link>
    <topic>යහපත හා නපුර අතර වනාන්තරයේ සටන</topic>
    <author>කුමාර</author>
    <content>යහපත හා නපුර අතර වනාන්තරයේ සටනවනාන්තරයේ ලී දඬුවලින් තැනූ නිවෙසක මේරි කැතරින් නමැති දැරිවිය ජීවත් වූයේ තම පියා සහ සුරතල් බල්ලා සමඟිනි. ඇගේ පියා මහාචාර්ය බොම්බා දිගු කලක සිට අධ්‍යයන සිදු කළේ වනාන්තරයේ ජීවත් වෙමින් යහපත් දේවල ආරක්ෂකයන් ලෙස කටයුතු කළ රණ ශුරයන් පිළිබඳ ය. ඔවුන් පිළිබඳ අධ්‍යයන කටයුතු සඳහා මහාචාර්යවරයා නිතර නිතර ගන වනාන්තරයට ගියේ ය.එසේ වනාන්තරයට එක් දිනෙක ගිය මහාචාර්යවරයා ආපසු පැමිණියේ නැත. මේරි කැතරින් තම පියා සොයා වනාන්තරයට ගියා ය. පැය ගණනකට පසු ඇයට හමුවූයේ පහළට වැටෙමින් තිබූ දිලිසෙන පත්‍ර ගොන්නකි. කුඩා දැරිවිය උත්සාහ කළේ එම දිලිසෙන පත්‍රවලින් එකක් අල්ලා ගන්නට ය. හදිසියේ ම ඇය ඇද ගැනීමකට ලක්වූ අතර කැතරීන් වටහා ගත්තේ තමා සිටින්නේ රණවිරුවන් පිරිසක් මැද බව ය. ඔවුන් වරෙක තම පියා විසින් අධ්‍යයනය කරනු ලැබූ ‘ලීෆ් මෙන්’ යනුවෙන් හැඳින්වෙන්නන් බවද ඇය අවබෝධ කරගත්තා ය.ඒ වනවිට ලීෆ් මෙන් රණවිරුවන් යුද්ධයකට පැටලී සිටියේ බොගාන්ස් යනුවෙන් හැඳින්වුණු දුෂ්ට හා නපුරු බලවේගයක් සමඟිනි. ඔවුන්ගේ නායකයා මැන්ඩ්‍රේත් නම් වූ අතර එම දුෂ්ට බලවේගය හා සටනට එක්වීමට කැතරීන්ට ද සිදුවෙයි. වනාන්තරයේ සිදුවන එම සටන ලෝකයේ අනාගතයට ද බලපාන බව ඇය වටහා ගනියි.ලීෆ් මෙන් හා එක්ව සටන් කරමින් බොගාන්ස්ලා පරදවන්නට, අනාගත ලෝකය බේරා ගන්නට කැතරින්ට හැකි වේවිද? ඇය සිය පියා සොයා ගන්නේ කොයි ආකාරයකට ද? ඒ වනවිට මහාචාර්ය බොම්බා ලබා සිටින්නේ කෙබඳු ඉරණමක් ද? වනාන්තරයේ රැජන ටාරාගේ උපකාර ඇයට ලැබේවිද?මෙබඳු කතා පුවතක් ඇතුළත් වන්නේ හොලිවුඩයෙන් නිතුත් වූ අලුත් ම ත්‍රිමාණ සජීවීකරණ චිත්‍රපටය ‘එපික්’ හිය. විලියම් ජොයිස් අතින් රචිත ළමා පොතක් වූ ‘ද ලීෆ් මෙන් ඇන්ඩ් ද බ්‍රේව් ගුඩ් බග්ස්’ ඇසුරෙන් මෙම චිත්‍රපටය නිර්මාණය කර තිබෙන්නේ ක්‍රිස් වෙජ්ය. ඔහු ලොව පුරා වඩාත් ජනප්‍රිය වූ ‘අයිස් ඒජ්’ (2002) සහ ‘රොබෝ’ (2005) යන සිනමාපටවල ද අධ්‍යක්ෂවරයා වෙයි.පසුගිය මැයි මස 23 දා සිට ලොව පුරා ප්‍රදර්ශනය ඇරඹූ ‘එපික්’ බ්ලූ ස්කයි ස්ටුඩියෝස් හි නිෂ්පාදනයකි. මනඞකල්පිත, වික්‍රමාන්විත ක්‍රියා බහුල එමෙන් ම හාස්‍යෝත්පාදක චිත්‍රපටයක් ද වූ එපික් මේ වනවිට ශ්‍රී ලංකාවේ ද තිරගත වන අතර ළමයින්ම මෙන් ම වැඩිහිටියන්ට ද නරඹා එක ලෙස රසවිඳිය හැකි සිනමා පටයකි.කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060915</link>
    <topic>කලා කටයුතු රැසක නියැළෙන කිවිඳිය සුබා වික්‍රමආරච්චි</topic>
    <author>ඉඳුනිල්</author>
    <content>කලා කටයුතු රැසක නියැළෙන කිවිඳිය සුබා වික්‍රමආරච්චිශ්‍රියානි සුබා වික්‍රමආරච්චි නව පරපුරේ නිළියක, කිවිඳියක මෙන්ම ලේඛිකාවක ලෙස තම උපන් හැකියාවන් තුළින් කලා ක්ෂේත්‍ර ගණනාවක ඉදිරි ගමනට මුල පුරා අවසන්.ආරියසේන ගමගේ ගේ ‘ඉයෑස් සෑර්’ වේදිකා නාට්‍යයේ පෙළ සිහිපත්කරන්නා ලෙසත්, ආනන්ද එස්. විජේසිරිගේ ‘නෙත් අඳ බිසව්’ වේදිකා නාට්‍යයේ පෙළ සිහිපත්කරන්නා සහ පූරක ලෙසත් මේ දිනවල ශ්‍රියානි කටයුතු කරයි.ගම්පොළ ලැගුම්දෙණිය ප්‍රාථමික විදුහලෙන් මූලික අධ්‍යාපනයත්, දොළුව මහා විදුහලෙන් ද්විතීය අධ්‍යාපනයත් ලබා පාසල් වියේදීම පුවත්පත්වලට කවි, කෙටිකතා ලියමින් නිර්මාණකරණයට පිවිසි ඇය පාසල් අධ්‍යාපනයෙන් පසු උපාලි ගම්ලත් ගේ මඟ පෙන්වීමෙන් ජාතික තරුණ සේවා සභාවට සම්බන්ධ වූවාය.සුගත් හේවාවිතාරණ අධ්‍යක්ෂණය කළ ‘අකරතැබ්බය’ සුගත් වික්‍රමආරච්චිගේ ‘අශ්වයින්ට අං ඇවිත්’ සහ ‘මහත්වරුන්ගේ දේශය’ යන වේදිකා නාට්‍යවල ප්‍රධාන චරිත නිරූපණය කරමින් කලාවට අත්පොත් තැබීය.ඉන්පසු සුමිත් කුමාර අධ්‍යක්ෂණය කළ ‘මයාරත්න’ ටෙලි නාට්‍යයේ නිවේදිකාවකගේ චරිතය තුළින් පුංචි තිරයට එක්වුණු සුබා පසුව ‘දාමිණී’ හි නීතිඥවරියක, ‘අගමෙහෙසියෝ’ හි හෙදියක ලෙස චරිත නිරූපණය කරමින් ප්‍රේක්ෂකයන් අතර කතාබහට ලක්වූවාය.වස්සානයේ හිරු ඇවිදින්, සුරපුරසර සහ ආදරණිය සුදු නංගි ඇය රංගනයෙන් දායක වූ තවත් ටෙලි නාට්‍ය කීපයකි.ටෙනිසන් කුරේ ගේ ‘තැන්ක්යූ බර්ටි’ චිත්‍රපටයේ රඟපාමින් චිත්‍රපට රංගනයට ද පිවිසි ඇය ‘කිව්වත් නහී නොකිව්වත් නහී’ ඇතුළු චිත්‍රපට කීපයකටම රංගනයෙන් දායක වී තිබේ.පුවත්පත්වලට කවි, කෙටිකතා නිර්මාණ ඉදිරිපත් කරමින් ලේඛිකාවක ලෙසත් කිවිඳියක ලෙසත් හැකියාවන් පෙන්වන ඇය හේවාගම් කෝරළයේ රසකවි බල මණ්ඩලයේත්, මහරගම සිංහල කවි සමාජයේත් කිවිඳියක ලෙස හිටිවන කවියෙන් කවි මඩු, සල්පිල් සහ තොරණ රස ගන්වන්නීය.කුඩා දරුවන් උදෙසා කතාන්තර පොත් කීපයක්ම ලියා ඇති සුබා 2011 වසරේදී ‘සමනල ලෝකය’ ළමා පොත කර්තෘ ප්‍රකාශනයක් ලෙස එළි දැක්වූවාය. කුඩා කල සිට කලා කටයුතුවලට අතහිත දුන් මව, පියා, සහෝදර සහෝදරියන් රණවිරුවකු වන සැමියා දමිත් ගුණවර්ධන, නිරාශා ඩිල්රංගනී, එෂානි ශ්‍රී සුරංගි දියණියන්, ලැගුම්දෙණිය විදුහලේ ලීලාවතී ගුරුතුමිය, නෙළුව මහ විදුහලේ සුමංගල ස්වාමීන් වහන්සේ ෂෙල්ටන් පයාගල, ජී. ඇම්. අජිත් මහත්වරු විනෝජා නිලන්ති සොයුරිය ඇතුළු අතහිත දුන් සැමටත් ශ්‍රියානි සිය ස්තූතිය පුද කරන්නීය.56/2, පානළුව, වටරැක, පාදුක්ක ඇගේ ලිපිනයයි.ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060916</link>
    <topic>හොලිවුඩයට අදිසි කාන්තාවක්</topic>
    <author>සුජීව තේවහෙට්ටිගේ</author>
    <content>හොලිවුඩයට අදිසි කාන්තාවක්ජනප්‍රිය නළු ටොම් කෲස් පසුගිය සතියේ ලොස් ඇන්ජලීස් නුවර, නවීන පන්නයේ මෝටර් රථයක ගමන්කරමින් සිටිනු දුටු සමහරුන් ඔහු දෙස ඕනෑකමින් බලා සිටියා. ඔහුගේ ජනප්‍රියත්වය නිසයි ඔහු දෙස කවුරු කවුරුත් බලන්නේ.ටොම්ගේ මෝටර් රථය දෙස එලෙස බලා සිටි ඇතැම් අයගේ ඇස් උඩ ගියා. ඒ, ටොම් සමඟ තවත් කවුදෝ කෙනෙක් සිටි නිසයි. මෝටර් රථයේ අසුන්ගෙන සිටියේ කාන්තාවක්. ඇය කවුරන්දැයි සොයන්නට බොහෝ දෙනෙකු උනන්දු වුණා. ඒත් කාටවත් ඇය කවුරුන්දැයි හඳුනා ගත හැකි වුණේ නැහැ. ‍ෙකාහොම වෙතත් ටොම් සමඟ සිටි මේ ‘අබිරහස් කත’ ගැන පුවතක් ඇමෙරිකාවේ ‘හ‍ෆින්ටන් ‍පෝස්ට්’ පුවත්පතෙහි පළවී තිබුණා.සමහරු පවසන්නේ ටොම් සමඟ චිත්‍රපටවල රඟපෑ ලූක් කර්බිව මුණගැසෙන්නට ටොම් වැඩි කැමැත්තක් දක්වන බවයි. මේ වන විට 50 වැනි වියෙහි පසුවන ටොම් 2012 දී තම බිරිය කැටී හෝම්ස්ගෙන් වෙන්වුණා.වින්ස්ලට්ගේ තුන්වැනි පැතුමජනප්‍රිය නිළි කේට් වින්ස්ලට් මේ වන විට දෙදරු මවක්. ඇය මවු පදවියෙහි වගකීම් ඉටු කරමින් සිටින්නේ ඉතාම සතුටින්. වින්ස්ලට්ගේ සැමියා, නෙඩ් රොක්න් රෝල් ඔහුගේ රැකවරණය මැද දරු දෙදෙනා හදා වඩා ගනිමින් කාර්ය බහුල ගෘහණියක්ව සිටින මේ සුපිරි නිළියගේ සිතේ අලුත් අපේක්ෂාවක් ජනිත වෙලා.ඒ තවත් දරුවෙකු ලබන්නයි. වින්ස්ලට් කියන්නේ 2013 වසර අවසානයේ දී තවත් අලුත් සාමාජිකයකු හෝ සාමාජිකාවක තම පවුලට එක්කර ගන්නට තමන් ආසාවෙන් බලා සිටින බවයි.මේ බලාපොරොත්තුවට ලොකු හේතුවක් තිබෙනවා. වින්ස්ලට් ගේ පළමු දරුවා ලැබුණේ ඇය ජිම් ත්‍රෙප්ල්ටන් සමඟ විවාහ වී සිටි කාලයේදීයි. මේ දැරිය දැන් 11 වැනි වියෙහි පසුවෙනවා. වින්ස්ලට්ගේ දෙවැනි විවාහයෙන් ලැබුණේ පුතෙක්. ඔහුගේ වයස අවුරදු 8ක්.දැන් වින්ස්ලට්ගේ උවමනාව නෙඩ් සමඟ ගත කරන මේ තුන්වැනි විවාහ දිවියේ දී ඔහුට දාව දරුවකු ලබන්නයි.ඇලිස් නැවතත් විස්මලන්තයට‘ඇලිස් සහ විස්මලන්තය’ ළමා පරපුර අතර බෙහෙවින් ජනප්‍රියත්වයට පත්වූ කතන්දරයක්. මෙය මුල්කර ගනිමින් කිහිප වතාවක්ම චිත්‍රපට නිර්මාණය වී තිබෙනවා. 19 වැනි සියවසේ දී ලියැවුණු ‘ඇලිස් සහ විස්මලන්තය’ තවමත් ළමා පරපුර අතර ජනප්‍රියයි.2010 වසරේදී මේ කතාව පදනම් කරගෙන සැකිලි රූ චිත්‍රපටයක් ද නිර්මාණය වුණා. මේ චිත්‍රපටය අධ්‍යක්ෂණය කළේ ටිම් බර්ටන්. මෙහි ජොනි ඩෙප් රඟපෑවා. ප්‍රවීණ චිත්‍රපට අධ්‍යක්ෂවරයකු වන ජේම්ස් බොබින් ද ඇලිස් ගේ විස්මලන්තයට පා තබන්නයි බලාපොරොත්තු වන්නේ. 2010 දී නිර්මාණය වූ චිත්‍රපටය තවදුරටත් දිගු කරමින් තවත් චිත්‍රපටයක් අධ්‍යක්ෂණය කරන්නට ඔහු මේ දිනවල මූලික කටයුතු යොදමින් සිටිනවා. මෙයට අදාළ සාකච්ඡා පසුගිය දිනවල ඩිස්නි චිත්‍රපට ආයතනයේ දී පැවැත්වුණා.ලින්ඩ්සේ පුනරුත්ථාපනයේලින්ඩ්සේ ලෝහන් මේ වන විට නවත්වා සිටින්නේ ඇමෙරිකාවේ කැලිෆෝනියා ප්‍රාන්තයේ බෙටී ෆෝඩ් සායනයේ ඒ ඇයව පුනරුත්ථාපනය කරන්නයි.කොහොම වෙතත් ලින්ඩ්සේගේ පියා පවසන්නේ තම දියණිය ‘බෙටී ෆෝඩ්’ සායනයේ කාලය කා දමමින් රැඳී සිටින බවයි. “මීට කලින් වතාවකදී ලින්ඩ්සේට යම් යම් පුනරුත්ථාපන වැඩසටහන් කීපයකටම සම්බන්ධ වෙන්න ඉඩ ලැබුණා. බෙටී ෆෝඩ් ක්ලිනික් එකේදිත් එයාට කරන්න වුණේ කලින්දේවල්ම තමයි. ඒ නිසා වඩා හොඳ, ලින්ඩ්සේ ව වෙනත් පුනරුත්ථාපන ආයතනයකට ඇතුළත් කරන එකයි. මම හිතන්නෙ ලූකන් ඉන්ස්ටිටියුට් ආයතනය හොඳයි කියලයි. එතන හිටියොත් කිසිම සැකයක් නැහැ, දුවගෙ අසනීප තත්ත්වය හොඳ වේවි.”ලින්ඩ් සේ ගේ පියා මයිකල් ලෝහන් පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060917</link>
    <topic>සංගීතය ඔවුන්ගේ ආගමයි</topic>
    <author>කපිල කුමාර කාලිංග</author>
    <content>සංගීතය ඔවුන්ගේ ආගමයිපසුගිය සතියක රසඳුනෙහි පළවූ මධුමාධව අරවින්ද සමඟ කළ සංවාදය අවසානයේ, මොහිදින් බෙග් ගැන සඳහන් කරමින් ඔහු කියා තිබුණේ වෙසක් මාසයේ මේ රටේ ලොකුම සිංහලයා එතුමා බව ය. එපමණක් නොව තම දැක්මට අනුව මොහිදීන් බෙග් යනු සිංහලයෙකු බව ද අරවින්ද පවසයි. මෙම අගනා කියමන සිංහල සංගීතඥයෙකු වෙතින් බෙග් මාස්ටර්ට කෙරුණු මහාර්ඝ උපහාරයක් ලෙස ද සැලකිය හැකි ය.මොහිදීන් බෙග් පමණක් නොව සිංහල සංගීතය හා බැඳුණු තවත් මුස්ලිම් මැලේ හා දෙමළ ශිල්පීන් රැසකි. මොහොමඩ් ගවුස්, අහමද් මොහිදීන්, ඒ.ආර්.එම්. ඉබ්‍රාහිම්, මොහොමඩ් සාලි, ආර්. මුත්තුසාමි, ටී.එෆ්. ලතීෆ්, හරුන් ලන්ත්‍රා, ජී.එස්.බි. රාණි, ඒ.ජේ. කරීම් හා රොක්සාමි ඒ අතුරින් මගේ මතකයට එක්වරම ගලා එන නම් කීපයකි.‘සංගීතඥයන්ට ආගමක් නැත’ යනු ප්‍රකට ඉන්දියානු කියමනකි. හින්දු හා මුස්ලිම් සංගීතඥයෝ අතීතයේ සිටම භාරත සංගීත ක්ෂේත්‍රය පෝෂිත කළහ. හින්දු මහාරාජවරු හා රජවරු වෙත මුස්ලිම් සංගීතඥයෝ ද, මුස්ලිම් රජවරු වෙත හින්දු සංගීතඥයෝ ද සේවය කළෝ ය. ගාන්ධර්ව සභාවන්හිදී වැඩි සැලකිලි ලැබුණේ උසස් සංගීතයට මිස ඔවුන්ගේ ජාතියට හෝ ආගමට නොවේ.උස්තාද් අලදියා ඛාන් පිළිබඳ ගෝවින්ද්‍රරෝ වෝ ටෙම්බේ ලියූ චරිතාපදානයෙහි සංගීතඥයාගේ ආගම පිළිබඳ උපමා කතාවක් බඳු අගනා කතාවක් දැකිය හැකි ය.ආලදියා ඛාන් උපත ලබන්නේ, හින්දු පවුලකය. රාජ සභා සංගීතඥයෝ මෙන් ම පූජකවරු ද එම පවුලෙන් බිහිවූහ. ප්‍රාදේශීය රජවරුන් අතර වූ ගැටුමකදී මෙම පවුලට සමීප අනුස් ශාහාර් රජු, දිල්ලි අධිරාජයා විසින් අත්අඩංගුවට ගනු ලැබිණි.මෙම සිද්ධියෙන් පසු, අනුෂ් ශාහාර් රජුගේ ප්‍රධාන ගාන්ධර්වයාද අතුරුදන් වුණි.මඳ කලකට පසු ඔහු දිල්ලියේ කුඩා අවන්හලක ගීත ගායනයෙහි යෙදෙන්නට විය. එහෙත් කිසිවෙකුත් ඔහු කාගේ කවුදැයි නොදත්හ.ගායකයාගේ දක්ෂතාව නිසා ඒ අවන්හල සෙනඟින් පිරී ඉතිරී ගිය අතර, ඔහු පිළිබඳ දිල්ලි අධිරාජයාට ද සැළවුණි.එක් දිනක් ගායකයා රාජ සභාව ඉදිරියට කැඳවනු ලැබ, ගයන්නට නියම කෙරුණි. ඔහුගේ මධුර ගායනයෙන් අධිරාජයා මෝහනයට පත්වුණි.“ඔබ අතිදක්ෂයෙක්. මගෙන් ඔබට තෑගි වශයෙන් ලැබිය යුත්තේ මොනවාදැයි කියන්න. ඕනෑ ම දෙයක්!”ගායකයා රජු දෙස බලා සිනාසී මෙසේ ඇසුවේ ය.“ඕන ම දෙයක් දෙනවාද අධිරාජයාණෙනි.”“ඔව්... කියන්න”“එසේ නම් අධිරාජයාණෙනි අත්අඩංගුවට ගත් අපගේ අනුප් රජතුමා නිදහස් කරන්න.”අධිරාජයා මොහොතක් කල්පනා කළේ ය. එය ඉටු කිරීමට අපහසු ඉල්ලීමකි. එසේ හෙයින් උපක්‍රමශීලීව ගායකයාගේ ඉල්ලීම වෙනස් කළ යුතු ය.“හොඳයි, මම ඔබේ රජතුමා නිදහස් කරන්නම්. හැබැයි එක කොන්දේසියක් උඩ. ඔබ අපේ ඉස්ලාම් ආගම වැලඳගත යුතුයි.”බැතිමත් හින්දු පවුලකින් පැවත එන ගායකයා, එම කොන්දේසියට කිසිසේත් එකඟ නොවන බව රජුගේ අදහස විය. එහෙත් රජු කෙරෙහි දැඩි භක්තියෙන් පසු වූ ගායකයා ඊට එකඟව ඉස්ලාම් දහම වැලඳ ගත්තේ ය.උස්තාද් අලදියා ඛාන්ගේ හින්දු මුතුන් මිත්තන් ඉස්ලාමිකයන් බවට හැරෙන්නේ එසේ ය.මේ කතාව අසන ගෝවින්ද්‍රාවෝ, මඳ සිනාවකින් යුතුව මෙසේ ප්‍රශ්න කරයි.“ඉතින් ඔබට පසු කාලයකදී ආපසු හින්දු ආගමට හැරෙන්න තිබුණනෙ.”“එතකොට මම හින්දුත් නෙවෙයි. මුස්ලිමුත් නෙවෙයි.” උස්තාද් අලදියාද සිනාසෙමින් පවසයි.කෙසේ වෙතත් අලදියා ඛාන් හින්දු බ්‍රාහ්මිකයෙකු මෙන් පූන නූල පැලැන්දේ ය. ආගම් භේදයකින් තොරව සංගීතය උගැන්වීය. පවුලේ කෙනෙකු අසනීප වූ විටෙක හින්දු විශ්වාසයට ගරු කරමින් සත්‍යනාරායන් පූජාව කළේ ය.ඉන්දීය සංගීතඥයෙකු පවසා තිබූ අන්දමට හින්දුස්ථානි සංගීතයට ජීවයක් ලබා දුන්නේ මුස්ලිම් සංගීතඥයෝ ය.අද දවසේත් මොහොමඩ් රාෆිගේ ගීතයක් අසන හින්දුවෙකුට, ඔහුගේ ආගම හෝ ජාතිය ප්‍රශ්නයක් නොවෙයි.19 වැනි ශතවර්ෂය මැද භාගයේ විසූ මජීඩ් අලි ෂා නමැති නවාබ්වරයා (ඔහු සංගීතඥයෙකු හා කවියෙකුත් ද විය) ලියූ ගීයක මෙසේ කියැවෙයි.“හම් ඉෂාක් කේ බන්දේ හයිමෙසාබ් සේ නහින් වස්ටා”අප ප්‍රේමයේ මිස ආගමේ වහලුන් නොවේනවාබ් අලිෂාගේ එම අදහස සියලු සංගීතඥයින්ට පොදු ය. ආගම මෙන් ම සංගීතය ද සිත නිවීම සඳහා බිහිවූ දෙයකි. එසේ නොවන තැන ඒ දෙකම නැත!කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060918</link>
    <topic>සිවම්මා ධනපාල සමඟ ටෙනිසන් යළිත් කරළියට</topic>
    <author>ඉඳුනිල් වීරරත්න</author>
    <content>සිවම්මා ධනපාල සමඟ ටෙනිසන් යළිත් කරළියටවේදිකාවත් සිනමාවත් හරහා ප්‍රේක්ෂකයින් සිනහා සයුරේ ගිල්වන විකට නළු ටෙනිසන් කුරේ තවත් අපූරු කාර්යයකට අතගහලා. අදින් වසර සියයකට පමණ ඉහත 1911 වසරේ ටවර් හෝල් යුගයේ චාල්ස් ඩයස් ශූරීන් නිර්මාණය කළ ‘සිවම්මා ධනපාල’ නව නිෂ්පාදනයක් ලෙසින් යළිත් කරළියට ගෙන ඒම එම අපූර්ව වූ කර්තව්‍යයයි. හෙට (10 වැනිදා) පස්වරු 3.30 ට සහ 6.30 ට කොළඹ මරදානේ ටවර් රඟහලේ දී පළමු වරට වේදිකා ගතවෙන ‘සිවම්මා ධනපාල’ නව නිෂ්පාදනය පිළිබඳව ටෙනිසන් සමඟ කළ කෙටි කතා බහයි මේ.‘සිවම්මා ධනපාල’ වැනි නාට්‍යයක් ඔබ නිර්මාණය කළේ ඇයි?මෙය 1911 චාල්ස් ඩයස් සූරීන් ලියා නිර්මාණය කළ නාට්‍යයක්. රුක්මණී දේවි, එඩී ජූනියර්, මාලිනි ෆොන්සේකා වැනි ප්‍රවීණ නළු නිළියන් වරින්වර මෙහි රඟපාලා තිබෙනවා. දුටුගැමුණු රජතුමාගේ යුගයේ, ඒ රජදවස පසුබිම් කරගෙන හාස්‍යයෙන් පිරුණු නාට්‍යයක් ලෙස තමයි මෙය නිර්මාණය වෙලා තිබෙන්නේ.මෙහි පැවැත්මක් තිබුණේ හාස්‍ය නාට්‍යයක් නිසායි. ඒ සමඟම මේ කතාව තුළ සමාජයට ආදර්ශ දෙනවා. ඒ වගේ ම දුටුගැමුණු රජතුමාගේ මනුස්සකම, සාධාරණත්වය මේ තුළින් කියැවෙනවා. එතුමා රට පාලනය කළ යුගයේ පැවැති ගුණාංග ජනතාවට වුණු සේවය මෙයින් කියැවෙනවා.එදා තිබුණු කතා බොහොමයක් නිර්මාණය වුණේ කළ කළ දේ පල පල දේ කියන ධර්මය පෙන්වා දෙන්නයි. මේ නාට්‍යයේ අවසානයත් එහෙමයි.උදාහරණයක් හැටියට ගත්තොත් සිවම්මා කියන්නෙ රූපශ්‍රීයෙන් අගතැන්පත් ගැහැනියක්. ඇය තමන්ගේ රූපයෙන් බොහෝ අයව මුලා කරලා විවිධ අකටයුතුකම් කරනවා. අන්තිමට ඇය ගින්නෙන් පිච්චිලා විරූපී වෙලා මහ පාරේ හිඟා කනවා.ඉතින් මට ඕන වුණා මෙය වර්තමාන පරපුරට පෙන්වන්න. පාසල් දරු දැරියන්ට තරුණ තරුණියන්ට මෙය නරඹලා අතීතයේ අපේ නාට්‍ය සම්ප්‍රදායන් හදාරන්න, විනෝදවන් හැකි ලෙසත් එදා නාට්‍ය රසවිඳින්නට කැමැති වැඩිහිටියන්ට වින්දනයක් ලබන්නත් මෙයින් හැකියාව ලැබෙනවා.වසර 100 ක් පැරැණි මේ පිටපත ටෙනිසන්ට ලැබෙන්නේ කොහොමද?චාල්ස් ඩයස් සූරීන් කියන්නෙ හිටපු අමාත්‍ය දිවංගත ලක්ෂ්මන් ජයකොඩි මැතිතුමාගේ සීයා. ලක්ෂ්මන් මැතිතුමා මෙය වික්ටර් වික්‍රමගේ ශිල්පියාට ලබාදීලා. ඔහු මීට වසර 12 කට පෙර මට ලබාදුන්නා.ඒත් ඔබ මෙය වේදිකාගත කිරීමට ප්‍රමාද වෙනවා.මීට වසර 12 කට පෙර ඉන්දිකා පී. චන්ද්‍රතිලක මහත්මියගේ ඉල්ලීමක් පිට ටවර් රඟහලේ පැරැණි නළු නිළියන්ගේ සුබ සාධනය වෙනුවෙන් අරමුදලක් හැදීමේ අරමුණින් මේ නාට්‍යය වේදිකා ගත කළා. දර්ශන වාර 15 ක් පමණ රට වටේ පෙන්නුවා. එතකොට මට සමහරු විරෝධය පෑවා මෙහි ඓතිහාසික වටිනාකමට හානි කරනවා කියලා. ඉතින් මම එය නවතා දැම්මා.යළිත් ආරම්භ වන්නේ කොහොමද?එදා ඒ විරෝධය පෑව අයගෙන් කීප දෙනක් මට වරින් වර කියන්න පටන් ගත්තා ඔයාට තමයි මේක කරන්න පුළුවන්. අපරාදෙ නැවැත්තුවෙ ආයෙත් පටන් අරගෙන කරන්න කියලා. ඒ එක්කම වික්ටර් වික්‍රමගේ මහතා මාව උනන්දු කළා ‘මෙහි අයිතිය මම ටෙනීට බාර දෙනවා. ඔයා මේක වත්මන් පරපුරට ගෙනියන්න’ කියල පිටපතේ අයිතිය මට නීත්‍යානුකූලව ලබාදුන්නා.මේ පෙන්වන්නේ එදා මුල් නිර්මාණයමද?එදා මේ නාට්‍යය පැය 6 ක්. ගීත 60 ගණනක්. මම කළේ එදා තිබුණු දිග දෙබස් කෙටි කරල සින්දු 6 ක් තියාගෙන අන්තර්ගතයට කිසිදු හානියක් වෙනසක් කරන්නේ නැතුව පැය දෙකකට හැදුවා.එදා තිබුණු ආකාරයටම සාරාංශය ගැබ් කරලා ආදර්ශවත් විදිහට ‘සිවම්මා ධනපාල’ නාට්‍යය මතු පරපුරට ගෙන යාමේ අභියෝගය ජයගත්තා.ඔබ සමඟ මීට දායක වෙන නිර්මාණශිල්පීන් කවුද?සිවම්මා ලෙස නිශානි ගමගේ, සංජානා පීරිස් ධනපාල ලෙස ටෙනිසන් කුරේ වන මම, ප්‍රයෝගකරු ප්‍රේමදාස විතානගේ, මයුරපාද ලෙස සුනිල් ලියනආරච්චි, දුටුගැමුණු ලෙස රවීන්ද්‍ර කෝදාගොඩ, එළාර ලෙස සාලිය කුමාර ශ්‍රී, සාලිය ලෙස තුෂිත වීරසිංහ, ෂෙහාන් කොඩිකාර, අශෝකමාලා ලෙස චතුරිකා ආරියවංශ, ගයනි, ගුණපාල ලෙස රශ්මි පුෂ්පිකා සහ මුතුලතා රංගනයෙන් දායක වෙනවා. තේමා ගීතය රචනා කළේ සීලරත්න සෙනරත් මහතා. සංගීතය දිනේෂ් සුබසිංහමේ නාට්‍ය නරඹා රසවිඳින්න එන්න කියලා මම හැමදෙනාටම ආරාධනා කරනවා.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060919</link>
    <topic>ICC චැම්පියන් කුසලාන ශූරතාව කාට ද?</topic>
    <author>ඉඳුනිල් වීරරත්න</author>
    <content>ICC චැම්පියන් කුසලාන ශූරතාව කාට ද?ජගත් ක්‍රිකට් කවුන්සිලය මඟින් සංවිධානය කරන ශූරයන්ගේ කුසලාන තරගාවලිය ICC Champions Trophy දෙවැනි වන්නේ වසර 4 කට වරක් පැවැත්වෙන ක්‍රිකට් ලෝක කුසලාන තරගාවලියට පමණි. මේ නිසාම මෙම ශූරයන්ගේ කුසලාන තරගාවලිය Mini World Cup ලෙසින් හැඳින්වෙයි.ලෝක කුසලාන තරගාවලි අතරතුර සෑම වසර 2 කටම වරක් පැවැත්වීමට සැලසුම් කර තිබූ මෙම තරගාවලිය (2013 වසරේ) මෙවර පැවැත්වෙන්නේ අවසන් වරට වීම ද විශේෂත්වයකි.ශූරයන්ගේ කුසලාන තරගාවලිය තවදුරටත් ඉදිරියට පවත්වාගෙන යාම නවතා දැමීමටICC  ය තීරණය කොට ඇත්තේ 2017 වසරේ පැවැත්වීමට සැලසුම් සකස් කර ඇති ICC  ටෙස්ට් ශූරතාවලිය නිසාවෙනි.ලොව දෙවැනි විශාලතම ක්‍රිකට් තරගාවලිය මෙන්ම 7 වැනි අවසන් මිනි ලෝක කුසලාන තරගාවලිය පසුගිය 06 වැනිදා ඉන්දියාව සහ දකුණු අප්‍රිකාව අතර තරගයෙන් ඇරැඹුණු අතර, ලබන 23 වැනිදා අවසන් මහා තරගය පවත්වා අවසන් වීමට නියමිතයි. මූලික වටය, අවසන් පූර්ව වටය සහ අවසන් තරගය ලෙස තරග 15 කින් සමන්විතව අතිඋත්කර්ෂවත් අන්දමින් පැවැත්වෙන මෙම තරගාවලියේ ජයග්‍රාහක කණ්ඩායමට ඇමෙරිකානු ඩොලර් කෝටි 2 ක ත්‍යාග මුදලක් හිමිවෙයි.මෙවර ඕස්ට්‍රේලියාව, එංගලන්තය, සහ නවසීලන්තය සමඟින් ශ්‍රී ලංකාව ‘ඒ’ කාණ්ඩය යටතේ තරග වදින අතර ඉන්දියාව, පාකිස්තානය, දකුණු අප්‍රිකාව සහ බටහිර ඉන්දීය කොදෙව් කණ්ඩායම ‘බී’ කාණ්ඩය යටතේ තරග වැදෙයි.තරගයක් ජයගන්නා කණ්ඩායමට ලකුණු 2 බැගින් හිමි වන එක් එක් කාණ්ඩයෙන් වැඩිම ලකුණු ලබාගන්නා කණ්ඩායම දෙක බැගින් අවසන් පූර්ව වටයට සුදුසුකම් ලබා ගනී.මේ අනුව එක් කාණ්ඩයක කණ්ඩායමක් මූලික වටයේ තරග 3 කට සහභාගි වෙයි. ශ්‍රී ලංකා කණ්ඩායම අද (09) නවසීලන්තය සමඟ පළමු තරගයට එක් වන අතර යළිත් 13 වැනිදා එංගලන්තය සමඟ දිවා රාත්‍රී තරගයට සහභාගි වෙයි.ශ්‍රී ලංකාව සහභාගි වන මූලික වටයේ තෙවැනි තරගය පැවැත්වෙන්නේ ලබන 17 වැනිදා ඔස්ට්‍රේලියාව සමඟිනි. මෙය ද දිවාරාත්‍රී තරගයකි. මේ අනුව මෙවර තරගාවලියේ පැවැත්වෙන දිවා රාත්‍රී තරග තුනෙන් දෙකකටම මුහුණ දීමට ශ්‍රී ලංකාවට සිදුවෙයි.තරගකාරී අයි පී එල් තරගාවලිය අවසාන වුණු සැණින් පැවැත්වෙන මෙම ශූරයන්ගේ කුසලාන තරගාවලිය ජය ගැනීම සෑම කණ්ඩායමකම අපේක්ෂාවයි. ශ්‍රී ලංකා කණ්ඩායම ඇන්ජලෝ මැතිව්ස්ගේ නායකත්වය යටතේ මෙම අවසන් ශූරයන්ගේ කුසලාන තරගාවලියට සහභාගි වෙයි. මැතිව්ස් අත්දැකීම් අඩු ක්‍රීඩකයකු වුවත් මහේල, සංගා සහ දිල්ෂාන් අත්දැකීම් වලින් පරිපූර්ණ ක්‍රීඩකයින් පමණක් නොව හිටපු නායකයන් තිදෙනෙකි. මේ සිව්දෙනාම අයි පී එල් තරගාවලියේ එතරම් දස්කම් දැක්වීමට සමත් වූයේ නැති නමුත් පසුගියදා (1) ඉන්දියාව සමඟ පැවැති පෙරහුරු තරගයේ දී කැපී පෙනෙන දස්කම් දැක්වීමට සමත් වූහ.චැම්පියන්ස් කුසලාන අතීතය සලකා බැලීමේ දී ජාත්‍යන්තර ක්‍රිකට් කවුන්සිලය විසින් 1998 වසරේ පිළිමලුන් පිටුදැකීමේ තරගාවලිය (ICC Knockout Tournament) ලෙසින් ඇරැඹුණු එය එතැන් සිට සෑම වසර දෙකකටම වරක් පැවැත්වීමට තීරණය කෙරිණි. 1998 වසරේ බංගලාදේශයේ පැවැති මංගල තරගාවලිය බටහිර ඉන්දීය කොදෙව්වන් පරදවා ජයගන්නට දකුණු අප්‍රිකාව සමත් විය.2000 වසරේ කෙන්යාවේ පැවැති දෙවැනි තරගාවලියේදී ඉන්දියාව පැරදවූ නවසීලන්තය ශූරතාව දිනාගත්තා.2002 වස‍රේ ශ්‍රී ලංකාවේ පැවැත්වුණු මෙම තරගාවලිය එතැන් සිට චැම්පියන්ස් කුසලාන ලෙසින් හැඳින්වුණු අතර සම ජයග්‍රාහකයින් ලෙස ප්‍රකාශයට පත්වුණු තරගාවලිය ලෙස ඉතිහාසයට එක්වුණා.නෙදර්ලන්තය සහ කෙන්යාව ඇතුළුව රටවල් 12 ක් ක්‍රීඩා කළ මෙම ඓතිහාසික තරගාවලියේ අවසන් තරගය ශ්‍රී ලංකාව සහ ඉන්දියාව අතර පැවැත්වුණා. අවසන් තරග දෙකක් පැවැත්වුණු මෙම තරගාවලියේ එම තරග දෙකම වර්ෂාවට සේදී ගිය බැවින් ඉන්දියාව සහ ශ්‍රී ලංකාව සම ජයග්‍රාහකයන් ලෙස නම් කළා.2004 වසරේ එංගලන්තයේ පැවැත්වුණු තරගාවලියට කෙන්යාව සහ ඇමෙරිකාව සහභාගි වූ අතර එංගලන්තය පැරදවූ බටහිර ඉන්දීය කොදෙව්වන් ජයග්‍රහණය කළා.2006 වස‍රේ මෙය ඉන්දියාවේ පැවැති අතර වර්තමානයේ පැවැත්වෙන නව ක්‍රමවේදය මුල් වරට භාවිත කළේ එහිදී.මෙහි අවසන් තරගයේ දී ඕස්ට්‍රේලියාව පරදවා බටහිර ඉන්දීය කොදෙව්වන් ශූරතාව දිනාගත්තා.2008 වසරේ මෙම තරගාවලිය පැවැත්වීමට නියමිතව තිබුණේ පාකිස්තානයේ. ආරක්ෂක හේතූන් මත ක්‍රීඩා කරන රටවල් පාකිස්තානයට පැමිණීමට එකඟ නොවූ නිසා එම තරගාවලිය දකුණු අප්‍රිකාවේ පැවැත්වුණා.එහිදී නවසීලන්තය පරදවා ඕස්ට්‍රේලියාව ශූරතාව හිමිකරගත්තා.මෙම චැම්පියන්ස් කුසලාන තරග මාලාවේ මෙතෙක් වැඩිම ලකුණු ලාභියා වන්නේ කොදෙව් දූපත් හි ක්‍රිස් ගේල්. ඔහු තරග 14 කට සහභාගි වී ලකුණු 695 ක් ලබා තිබෙනවා.නේදන් ඇස්ට්ල් ඕස්ට්‍රේලියාවට එරෙහිව පන්දු 151 කදී නොදැවී ලබාගත් ලකුණු 145 ක්‍රීඩකයකු එක් ඉනිමක ලැබු පෞද්ගලික වැඩිම ලකුණු සංඛ්‍යාවයි. පන්දු යවන්නන් අතරින් ලොව එදා මෙදා තුර බිහි වූ අතිවිශිෂ්ට පන්දු යවන්නා වන මුත්තයියා මුරලිදරන් තරග 17 කදී කඩුලු 24 ක් ලබා ගනිමින් වැඩිම කඩුලු ලාභියා ලෙසින් ඉදිරියෙන් සිටිනවා. ඉන්පසු පිළිවෙළින් කයිල් මිල්ස් (තරග 12 කඩුලු 22) බ්‍රෙට් ලී (තරග 16 කඩුලු 22) ග්ලෙන් මැග්‍රා (තරග 12 කඩුලු 21) සහ ජැක් කලිස් (තරග 17 කඩුලු 20) ලෙසින් පිළිවෙළින් සිටිනවා.ඉනිමක හොඳම පන්දු යැවීමේ වාර්තාව තබා ඇත්තේ ද ශ්‍රී ලාංකිකයෙක්. ඔහු මහරූෆ්. මහරූෆ් ලකුණු 14 කට කඩුලු 6 ක් දවා ගනිමින් ඉනිමක වැඩිම කඩුලු දවාගත් ක්‍රීඩකයන් අතර පෙරමුණ ගෙන තිබෙනවා.මෙම තරගාවලියේ ශ්‍රී ලංකා කණ්ඩායමේ ක්‍රීඩකයන් අතරින් වඩාත් අත්දැකීම් බහුල ක්‍රීඩකයා වන්නේ මහේල ජයවර්ධනයි. මහේල 2000 සිට 2009 දක්වා කාලය තුළ තරග 18 කට ක්‍රීඩා කර ඉනිම් 17 කදී නොදැවීම් 02 ක් සමඟ ලකුණු 574 ක් ලබා තිබෙනවා. හොඳම ඉනිම වන්නේ ලකුණු 77 යි. සාමාන්‍යය 38.26 කි. පහරදීමේ වේගය 84.41 කි. අර්ධ ශතක 4 කි. සංගා තරග 18 යි ඉනිම් 17 යි නොදැවීම් 2 ක් සමඟ ලකුණු 461 කි. අර්ධ ශතක 3 කි. තිලකරත්න ඩිල්ෂාන් මේ දක්වා තරග 11 කදී ඉනිම් 9 ක් ක්‍රීඩා කර නොදැවීම් 3 ක් සමඟ ලකුණු 247 ක් ලබා ඇති අතර ශතක 01 ක් ලබා තිබේ. පහරදීමේ වේගය 94.63 ක් තරම් ඉහළ අගයකි.කණ්ඩායමක් ලෙස වැඩිම ලකුණු ලබාගත් පිළිවෙළ දෙස බැලීමේ දී මුල් ස්ථානයේ සිටින්නේ නවසීලන්තයයි. 2004 සැප්. 10 වැනිදා ඇමෙරිකාවට එරෙහිව කඩුලු 4 කට ලකුණු 374 යි. දෙවැනි තැන ගන්නේ 2009 සැප්. 27 දකුණු අප්‍රිකාවට එරෙහිව එංගලන්තය කඩුලු 0 කට ලකුණු 323 යි.මෙහි තුන්වැනි තැන සිටින්නේ 2009 සැප්. 20 දකුණු අප්‍රිකාවට එරෙහිව කඩුලු 8 කට 319 ක් ලබාගත් ශ්‍රී ලංකාවයි.වැඩිම ලකුණු ගණනකින් ජයග්‍රහණ ලැබු කණ්ඩායම් අතරින් පළමු තැන සිටින්නේ නවසීලන්තයයි. ඒ 2004 සැප්. 10 වැනිදා ඇමෙරිකාවට එරෙහිව නවසීලන්තය ලැබු ලකුණු 210 යි.දෙවැනි තැන ගන්නේ ශ්‍රී ලංකාවයි. 2002 සැප්. 16 වැනිදා නෙදර්ලන්තය ලකුණු 206 කින් පරාජය කළ ශ්‍රී ලංකාව මෙම වාර්තාව තබා තිබෙනවා. මෙවර ශ්‍රී ලංකා කණ්ඩායමේ සංයුතිය දෙස බැලීමේ දී පළපුරුදු අත්දැකීම් බහුල ක්‍රීඩකයින් සමඟ දක්ෂ නවක පිරිසක් නවක නායකයකු සහ උප නායකයකු යටතේ තරගාවලියට සහභාගි වෙතිි.බොහෝ තරගමාලාවල පෙරළිකාර කණ්ඩායම වෙමින් කවුරුත් නොසිතූ ලෙස ජයග්‍රහණයන් කරා ගිය ශ්‍රී ලංකා කණ්ඩායමට මේ අවසන් ශූරතාව දිනාගන්නට හැකියාව ලැබුණහොත් එය සදා මතකයේ රැ‍ඳෙන තරගාවලියක් ම වනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060920</link>
    <topic>ක්‍රිඩා ලොවින්</topic>
    <author>ෆවුස් මොහොමඩ්</author>
    <content>ක්‍රිඩා ලොවින්තහනම් උත්තේජන භාවිතා කරමින් ප්‍රංශ සවාරිය ජයගත් බවට වරද පිළිගත් අමෙරිකාවේ හිටපු පාපැදි ශූර ලාන්ස් ආම්ස්ට්‍රෝංගේ ප්‍රධානතම අනුග්‍රාහකයා වූ සුප්‍රකට නයික් සමාගම ඔහුගේ පිළිකා රෝගීන් සඳහා වන සුබසාධන පදනමෙන් පසුගියදා ඉවත්වුණා.නයික් සමාගම ඊට පෙර ආම්ස්ට්‍රෝංගේ ක්‍රීඩා දිවියේ ප්‍රධානතම අනුග්‍රාහකයා ලෙසත් කටයුතු කර තිබූ අතර ඔහු තහනම් උත්තේජන චෝදනාවට හසුවීමෙන් අනතුරුව ඉන් ඉවත්වුණා. නමුත් පිළිකා රෝගීන් සඳහා වන සුබසාධන පදනමේ අනුග්‍රාහකත්වය දිගටම පවත්වාගෙන යාමට ඔවුන් තීරණය කර තිබුණේ එය සමාජ සේවාවක් නිසයි.කොහොමවුණත් වසර 9ක් පුරා මේ පදනමට එක්වී සිටි නයික් සමාගම ඊට අමෙරිකානු ඩොලර් මිලියන 100කට වඩා වැය කොට තිබුණා.බ්‍රිතාන්‍යයෙන් බිහිවූ ලෝක පූජිත බොක්සිං ක්‍රීඩක ආමීර් ඛාන් පසුගියදා යුග දිවියට පිවිසියා. ඔහුගේ අතගත්තේ අමෙරිකා එක්සත් ජනපදයේ විශ්ව විද්‍යාලයීය සිසුවියක වූ 21 හැවිරිදි ෆර්යාල් මක්දූම්. නිව්යෝක් නුවර දී ඉස්ලාම් චාරිත්‍රයට අනුව සිදුවූ මේ විවාහ උත්සවයට ඩොලර් මිලියනයක් වියදම් කර තිබුණා. 26 හැවිරිදි ආමීර් ඛාන්ගේ විවාහය සම්බන්ධව පුවත්පත් වාර්තාකරුවකු ඔහුගෙන් විමසූ විට ඔහු මෙසේ කියා සිටියා. ‘මම දිගටම තරග ජයග්‍රහණය කළා. ඒ නිසා මම කල්පනා කළා දැන් තමයි විවාහ විය යුතු හොඳම කාලය කියලා.’ ‘මගේ ජීවිතයේ අලුත්ම පරිච්ඡේදයක් පටන් ගත්තා. එයා මට හොඳට ගැලපෙනවා.’ මනාලිය මාධ්‍යවේදීන්ට කියා තිබුණා.අන්තර් ජාතික පාපන්දු පිටියට එංගලන්තයෙන් බිහිවූ සුපිරි ක්‍රීඩක ඩේවිඩ් බෙකම් අමෙරිකාවේ මියාමි නුවර අලුත් පාපන්දු ක්‍රීඩා සමාජයක් ආරම්භ කිරීමට සූදානම් වෙනවා. මේ ක්‍රීඩා සමාජය මියාමි නුවර ප්‍රධාන පෙළේ පාපන්දු ලීග් තරගාවලිය ඉලක්ක කරගෙන ආරම්භ කිරීමට නියමිතයි.බොලීවියානු ජාතික මාර්සෙලෝ නමැති ප්‍රකෝටිපතියකු බෙකම්ට මේ කටයුත්ත සාර්ථක කරගන්න මුදල් ආයෝජනය කිරීමට කැමැත්ත පළකරලා. දෙන්නා පසුගිය දිනවල මියාමි වෙරළේ දී රහස් සාකච්ඡාවක් පැවැත්වුවා කියලයි ආරංචිය.කොහොමවුණත් පාපන්දු පිටියෙන් විශ්‍රාම ගිය බෙකම් පූර්ණකාලීනව ක්ෂේත්‍රයේ රැඳී සිටීම නම් කාගෙත් සතුටට කරුණක් වුණා.පාපන්දු පිටියේ හිටපු කුකුල් කේන්තිකාරයෙක් විදිහට ප්‍රකට ඩියාගෝ මැරඩෝනා පසුගියදා තවත් ගැටුමක් ඇතිකරගත්තා. මෙවර ඔහු පහරදුන්නේ ඔහුගේම පෙම්වතිය වූ 22 හැවිරිදි රෝසියෝ ඔලිවියාටයි. ගුවන්යානයක් තුළ දී කළ මේ පහරදීමෙන් මැරඩෝනා ගුවන් මගීන්ගේ දැඩි අප්‍රසාදයට ලක්වී තිබුණා.මේ සිදුවීම වුණේ ඔහුගේ හිටපු පෙම්වතිය 33 හැවිරිදි වෙරෝනිකා ඔඩේජාට ලැබුණු සිඟිති පුතා දැක බලා ගැනීමට ගිය ගමනේ දියි. ඔහුට දාව වෙරෝනිකාට ලැබුණු මේ දරු සිඟිත්තා දැක බලාගැනීමට 52 හැවිරිදි මැරඩෝනා ගියේ පළමු වතාවටයි. හිටපු පෙම්වතියගෙන් ඔහු වෙන්වෙන විට ඇය සිවුමසක ගැබිණියක්. කොහොමවුනත් හිටපු පෙම්වතිය සම්බන්ධ කරුණක් හේතුවෙන් ඔහුගේ අලුත්ම පෙම්වතිය උරණවී සිටි බවත්, ඒ හේතුවෙන් මැරඩෝනා ඇයට පහරදුන් බවත් ඒ මොහොතේ ගුවන්යානයේ සිටි මගීන් මාධ්‍යවේදීන්ට කියා සිටියා.ගුවන්සේවිකාවන් හා ඒ මොහොතේ ගුවන්යානයේ ව්‍යාපාරික පන්තියේ සිටි ආර්ජෙන්ටිනාවේ සාන්ත ෆේ පළාත් ආණ්ඩුකාරවරයාගේ බිරියත් මැරඩෝනාගේ ගැටුම සමථයකට පත්කිරීමට උත්සාහ කර තිබුණා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060921</link>
    <topic>සිනමා නවෝදයක පෙරටුගාමියා යාපා</topic>
    <author/>
    <content>සිනමා නවෝදයක පෙරටුගාමියා යාපාසුගතපාල සෙනරත් යාපා අධ්‍යක්ෂණය කර ඇත්තේ වෘත්තාන්ත චිත්‍රපට 3 ක් සහ එක කෙටි සිනමා පටයක් පමණක් වුව ද (ඔහු වාර්තා චිත්‍රපට නම් ගණනාවක් ම තනා ඇත) ඔහුගෙන් බැහැරව සිංහල සිනමාව ගැන කතා කළ හැකි වේ යැයි මම නො සිතමි. ඒ බව වඩාත් සාක්ෂාත් වන්නේ පසුගියදා එළි දුටු ජීවන්ත දයානන්ද ලියූ ‘සුගත්: නව සිනමාවක සොඳුරු පෙරවදන’ නම් වූ ග්‍රන්ථය කියැවීමේදී ය.යාපාගේ විශිෂ්ටතම සිනමා කලා කෘතිය ‘මිනිසා සහ කපුටා’ කෙටි චිත්‍රපටයයි. එය එදා මෙදාතුර මෙරට නිර්මාණය වූ සියලු කෙටි චිත්‍රපට අභිබවයි. පසුකාලයක මෙරට තුළ කෙටි චිත්‍රපට ප්‍රබෝධයක් ඇති වූයේත් එය වෘත්තාන්ත සිනමාව කෙරෙහි ද නොමඳ ලෙස බලපෑවේත් ‘මිනිසා සහ කපුටා’ ට ඉන්දීය අන්තර් ජාතික චිත්‍රපට උලෙළේ දී ‘රජත මධුර’ සම්මාන ලැබීම නිසා ය. 1970 දී පමණක් මෙරට කෙටි චිත්‍රපට 12 ක් පමණ නිර්මාණය වී ඇති බව එක්තරා වාර්තාවක දැක්වෙයි.‘මිනිසා සහ කපුටා’ ඉන්දියාවේදී ලද ජයග්‍රහණය ජයවිලාල් විලේගොඩ බඳු සිනමා විචාරකයකුගේ අප්‍රමාණ සංතුෂ්ටියට හේතු වූ ආකාරයක් පෙනේ. ඔහු මෙසේ කියා ඇත.“...මිනිසා සහ කපුටා ලද ජය ලංකාවට ජයග්‍රහණයකි. සිංහල සිනමාවට ජයග්‍රහණයකි. අලුත් දේ හිතමින්, අලුත් මං සොයමින් ඉඳහිට හෝ චිත්‍රපට තනන නව පරපුරේ තරුණයන් ලද ජයග්‍රහණයකි.” (දිනමිණ)‘හන්තානේ කතාව‘ ද සිංහල සිනමාවේ ක්‍රම විකාශනය කෙරෙහි කළ බලපෑම සුළු පටු නොවේ. ඉන් දොරට වැඩි ප්‍රතිභා සම්පන්න කලාකරුවෝ රැසකි. විජය කුමාරතුංග, ආචාර්ය ධර්මසේන පතිරාජ, අමරසිරි කලංසූරිය, බාලු මහේන්ද්‍රන් (ඔහු පසුකලෙක ඉන්දියාවට ගොස් එහි විශිෂ්ට අධ්‍යක්ෂවරයෙක් හා කැමරා ශිල්පියෙක් බවට පත්වූයේ ය) බර්ටි ගුණසේකර යන අය පසුකලෙක සිනමාවේ උන්නතිය උදෙසා කළ බලපෑම ප්‍රශංසනීය වූවකි.‘හන්තානේ කතාව‘ දෙස අද ආපසු හැරී බලන විට එහි අන්තර්ගතයේ ගැඹුර පිළිබඳ ප්‍රශ්න පැවතිය ද එහි සිනමාරූපී ගුණය මත අදටත් එය නවකතාවකින් යුතුව නැරඹිය හැකි ය.මේ චිත්‍රපටයත් සමඟ යාපා ගේ සෙසු වෘත්තාන්ත සිනමා පට දෙක ද එකට ගෙන සලකා බැලීමේ දී එක් කරුණක් පැහැදිලිවම සනිටුහන් වෙයි. එනම් ඒවායේ අපූර්ව සෞන්දර්යාත්මක ගුණයක් උද්ධරණය වීමයි. එම සෞන්දර්ය නිර්මාණය වීමේ දී ඡායාරූප ශිල්පී සුමිත්ත අමරසිංහගෙන් ද සංගීතවේදී ආචාර්ය ප්‍රේමසිරි කේමදාසයන් ගෙන් ද ලැබුණු පරිකල්පනීය සහාය උත්කෘෂ්ඨය.ජීවන්ත තම ග්‍රන්ථයෙහිලා මේ කලාකරුවන් දෙපළගෙන් යාපාගේ සිනමා පටවලට එක්වූ නිර්මාණශීලී දායකත්වය කෙරෙහි නිසි විචාරාක්ෂියක් යොමු නොකිරීම කනගාටුදායක ය.‘පෙම්බර මධු’ හා ‘ඉන්දුට මල් මිටක්’ තේමා වශයෙන් ගත්විට සදාචාරය පිළිබඳ ප්‍රකාශන සේ සැලකිය හැකි ය. කුමර බඹසර නොතක පුරුෂයා විවාහයේදී ස්ත්‍රියකගේ කන්‍යාභාවය සලකන ආකාරය ‘පෙම්බර මධු’ වෙතින් ප්‍රශ්න කරයි. පන්ති අවශ්‍යතා අනුව සදාචාරාත්මක ප්‍රශ්න විසඳීමේ යථාර්ථය ‘ඉන්දුට මල් මිටක්’ තුළින් මතු කරලයි. මේ අරභයා ගැඹුරු කතිකාවතක් ජීවන්ත තම පොතෙන් ගෙන ආවා නම් පොත වඩාත් සාරගර්භ වන්ට ඉඩ තිබිණි. මා අනුමාන කරන ආකාරය නිවැරදි නම් කතුවරයා ‘ඉන්දුට මල් මිටක්’ වැනි චිත්‍රපටයක් දැක නැත. ඇතැම් විට ‘පෙම්බර මධු’ වැනි චිත්‍රපටයක් ද දැක නැතුවාට සැකයක් නැත. චිත්‍රපට නොබලා එම චිත්‍රපටවල අධ්‍යක්ෂවරුන් ගැන පොත් ලිවීමේදී ඉහත ගැටලු පැන නැඟීම වැළැක්විය නොහැකි ය.යාපා අධ්‍යක්ෂණය කර ඇති වාර්තා චිත්‍රපට පිළිබඳ දක්වා ඇති කරුණු ප්‍රමාණවත් නැතත් ඒවායින් කිසියම් ආකාරයකට සෑහීමකට පත්විය හැකි ය.මගේ විවරණයට අනුව යාපා යනු ඓතිහාසික අසාධාරණයකට ලක්වූ සිනමාකරුවෙකි. 1987 දී සිංහල සිනමාවට 40 වසරක් පිරුණු අවස්ථාවේ ශ්‍රී ලංකා සිනමා විචාරක සංගමය චතුර් දශකයක හොඳම චිත්‍රපට අධ්‍යක්ෂවරුන් දස දෙනා තේරුවේ ය. ඒ දස දෙනාට එච්.ඩී.ප්‍රේමරත්න මෙන් ම යාපා ද අයත් නොවූයේ ය. ඔවුන් දෙදෙනා ම එකී දස දෙනාට ඇතුළත් විය යුතුව තිබුණේ යැයි මම කියමි.යාපා දේශපාලනය නමැති මඩ ගොහොරුවේ කරවටක් එරීම නිසා ස්වකීය ආත්මය විනාශ කර ගත් කලාකරුවෙකි. ධනපති එජාප ආණ්ඩුවේ බැල මෙහෙවර වශයෙන් ඔහුට ‘පියා සහ දරුවෝ’ වැනි පටු ප්‍රචාරකවාදී චිත්‍රපට තනන්ට සිදුවූයේය. මෙය වඩාත් අවධාරණය වන්නේ යාපා යනු ‘මිනිසා සහ කපුටු’ වැනි ජාත්‍යන්තර සම්මාන දිනූ විශිෂ්ට චිත්‍රපට තැනූ සිනමාකරුවෙකු වූ නිසා ය.පියසේන වික්‍රමගේ ගේ දීර්ඝ පෙරවදන හා යාපා සමඟ කළ සංවාදය ද පොතට පරිවාර වටිනාකමක් එක් කරයි. සුගතපාල සෙනරත් යාපාගේ සිනමාව ද සරල වශයෙන් හඳුනගන්ට ජීවන්තගේ මේ පොත කිසියම් ප්‍රමාණයකට ඉවහල් වන බව සැබෑ ය. මෙහිලා පැනෙන්නේ ජීවන්තගේ බුද්ධිමය හෝ විචාරාත්මක සීමාව යි. ඉන් ඔබ්බට යන්ට නම් ජීවන්ත මේ සීමාව අතික්‍රමණය කළ යුතු වෙයි. ඉනික්බිතිව ඔහු යාපා ගැන මෙවන් පොතක් ලියන්නේ නම් එය මෙබඳු පොතක් නොව මීට වඩා සාරගර්භවූ වෙනමම පොතක් වනු නියත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060922</link>
    <topic>සොඳුරු අතීතය ගී සරණිය</topic>
    <author/>
    <content>සොඳුරු අතීතය ගී සරණියටී.එම්. ජයරත්නගේ ‘සොඳුරු අතීතය’ සංගීත ප්‍රසංගය පසුගියදා කොළඹ පැවැත්වුණා. ‘සොඳුරු අතීතය - ටී.එම්. ජයරත්න ගී සරණිය’ ඒ නිමිත්තෙන් එළිදුටු ග්‍රන්ථයක්. මෙය සංස්කරණය කරනු ලැබ තියෙන්නේ පූජ්‍ය රඹුකන සිද්ධාර්ථ හිමි, පූජ්‍ය රූපහ සුමනජෝති හිමි හා මහාචාර්ය උපුල් රන්ජිත් හේවාවිතාන ගමගේ යන අය විසින්.මේ පොත කොටස් පහකින් යුක්තව තිබෙනවා. එයින් ‘ලිපි සරණිය’ යනුවෙන් ඇති කොටස කෙරෙහි පමණයි මෙහිදී මගේ අවධානය යොමුවන්නේ. එයිනුත් මහාචාර්ය සුනිල් ආරියරත්න, රත්න ශ්‍රී විජේසිංහ, මහාචාර්ය සරත් විජේසූරිය යන අයගේ අදහස් විචාරයට හසු කිරීම වැදගත්. ඒවායෛහි සාකච්ඡාවට ගතයුතු කරුණු තිබෙනවා.ටී.එම්. ගේ අඩසියවසක සංගීත ජීවිතය දිහා ආපසු හැරිල බලද්දී ඔහු සිංහල සංගීත ක්ෂේත්‍රයේ දැවැන්ත පෞරුෂයක් විහිඳුවා ලූ සංගීතවේදීන් තිදෙනකු වෙතින් නොමඳ පෝෂණයක් ලද ගායනවේදියකු බව සාක්ෂාත් වෙනවා. ඒ ඩබ්ලිව්.බී. මකුලොලුව, සී. ද එස්. කුලතිලක හා ආචාර්ය ප්‍රේමසිරි කේමදාස වෙතින්.ටී.එම්. කලා ජීවිතයකට ප්‍රවිෂ්ට වන්නේ මකුලොලුවගේ ‘දෙපානෝ’ ගීත නාටකයෙන්. එය ජන සංගීතය ඇසුරු කරගත් කෘතියක්.ඊළඟට ඔහු සම්බන්ධ වෙන්නේ කුලතිලකයන් වෙතට. කුලතිලකයන් ගුවන්විදුලියේ ජන සංගීත පර්යේෂණ ඒකකය පිහිටුවා ගත්තයින් පස්සේ එහි ජන ගායනාවලට ටී.එම්. සම්බන්ධ කර ගන්නවා. පන් නෙළීමේ කවියක් ඇසුරෙන් නිර්මිත ‘ගාන තෙල් සඳුන් වරලස ඔමරි කොට’ නමැති ගීතය ටී.එම්. ගේ මුල් ම ගීතය.ටී.එම්.ගේ ගායන රටාව සම්බන්ධයෙන් කුලතිලකයන් ඉතා වැදගත් ප්‍රකාශයක් කර තිබෙනවා. ටී.එම්. ට ඇත්තේ අපේ බෙරහඬට සංයෝජනය කළ හැකි හොඳ සිංහල හඬක් බවයි ඔහු කියා ඇත්තේ. (කුලතිලකයන්ගේ ගී නිර්මාණ සඳහා බෙහෙවින් යොදා ගැනුණේ බෙර ය.) පහත එන්නේ ඔහුගේ ප්‍රකාශයක්.“භාරතීය ශාස්ත්‍රීය ගායනය පුහුණුවන්නේ තාම්පුරා භාණ්ඩයට. වසර කීපයක් ම මෙයට පුහුණු වුණා ම තාම්පුරාව නැතුව වුව ද ගයන විට තාම්පුරාවේ හඬ අනුකරණය කරන්ට යෑමෙන් සමහරුන්ට නාසික ස්වරූපයක් වනවා. එය බෙර හඬ සමඟ සංයෝජනය කරන්න බැහැ. බෙර හඬට ඕනෑ හොඳ විවෘත හඬ.”ආචාර්ය කේමදාසයන් ටී.එම්. ව තම සංගීත භාවිතාව තුළ දෙආකාරව යොදා ගන්නවා. ඒ ගීත ගායනයටත් හැඟීම්බර කටහඬක් විදියටත්.කේමදාස මාස්ටර්ට ගායකයෙක් හෝ ගායිකාවක් කියන්නේ තවත් සංගීත භාණ්ඩයක් විතරයි. ඒ අනුව කටහඬ තමයි ලෝකයේ තියෙන වඩාත් ම සංවේදී තූර්ය භාණ්ඩය. ‘අඳුරු කුටිය’ වැනි සරල ගීයක මෙන් ම ‘දෑස නිසා’, ‘බඹරු ඇවිත්’, ‘සාරා’, ‘හංස විලක්’ වැනි සිනමාපටවල දී ද කේමදාස සූරීන් ටී.එම්. ගේ කටහඬ භාවනානුරූපී ප්‍රකාශනයක් සඳහා අපූරුවට යොදා ගන්නවා.ටී.එම්. ගේ මා දකින සුවිශේෂී දක්ෂතාව තමයි ජන ගී කටහඬක සිට පොප් ගීත හඬ දක්වා ඔහු තම පරාසය පුළුල් කරවීම.ඒක හැම ගායකයකුට කරන්න පුළුවන් දෙයක් නෙමෙයි. විශේෂයෙන් ක්ලැරන්ස් විජයවර්ධන ටී.එම්. ට තනු නිර්මාණය කොට සංගීතවත් කළ ‘රුවට රුවේ’, ‘අකීකරු හිනාවෙන්’, ‘පියුම් නීල විල’, ‘කුන්ද සමන්මල්’, ‘සීගිරි ළඳුනේ’, ‘දෙගොඩ තලා’ වැනි ගීතවලින් අපට ඇසෙන්නේ පෙර ගී ශෛලියට අපූරුවට අනුරූපීව වූ හඬක්. ඒ වගේ ම ඒ ගීතවලින් වෙනම රසයක් අපට විඳගන්න පුළුවන්.මේ පොතේ එන මහාචාර්ය සුනිල් ආරියරත්න ගේ ලිපියේ ක්ලැරන්ස් ගැන වචනයක්වත් සඳහන් කරලා නැහැ. මම මේක අවධාරණය කරන්නේ මහාචාර්යතුමාව හෑල්ලු කරන්න නෙමෙයි.එක්තරා කලකදි අපේ ගුවන් විදුලිය ක්ලැරන්ස්ව පිටු දැක්කා. ඒ අගතිය සමකාලීන සංගීත විද්වතුන් ගෙනුත් වෙනව නම් ඒක ලොකු කුහකකමක්.ටී.එම්. ගේ මේ ගී පොතට පදමාලා විතරක් නෙමෙයි. ස්වර ප්‍රස්ථාරවල ද ඇතුළත්. ඒවා සංගීතය හදාරන්නන්ට ප්‍රයෝජනවත් වෙනවා නොඅනුමානයි.මේ පොතත් කවදත් හොඳ පොත් විතරක් පළ කරන ‘සුරස’ පොතක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=av13060923</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාබිල් ගේට්ස්, අමීර් කතාබහකතමන් උපන් රටේත් මුළු ලෝකයේත් රසික පරපුරේ ආදරය, ගෞරවය නොඅඩුව ලබන අමීර් ඛාන් තවමත් ජනප්‍රියත්වයෙන් බැහැර නොවුණු නළුවෙක්. අමීර් ගේ මේ නොසි‍ඳෙන ජනප්‍රියත්වය දෙස විමසුම් ඇසින් බලා සිටින පුද්ගලයකු සිටිනවා. ඔහු සුළු පටු අයෙකු නම් නොවෙයි. ඔහු, මයික්‍රොසොෆ්ට් සමාගමේ අයිතිකරු බිල් ගේට්ස්. මේ සුපිරිතම ධනවතා පෙරුම් පුරමින් සිටියේ අමීර් මුණ ගැසෙන්නටයි. ඒ බව ඔහු තම ට්විටර් වෙබ් පිටුවෙහි මෙලෙස සටහන් කර තිබුණා.“මම බලාපොරොත්තු වෙනවා අමීර් ව මුණ ගැහෙන්න. මට හරිම ආසයි, ඔහුව හමුවෙලා ඔහුගේ ‘සත්‍යමේව ජායතේ’ රූපවාහිනී වැඩසටහන ගැන කතා බහ කරන්න. මේ වැඩ සටහනෙන් ඉන්දියානු ජනතාව මුහුණ දෙන නොයෙකුත් දුෂ්කරතා ගැන කතා කරනවා. ඒ විතරක් නොමෙයි, අමීර්ගේ නර්තන රංගන හැබැහින් දැක ගන්නත් කැමැතියි. මං හිතනවා, ඒ රැඟුම් බලන් මට වාසනාව ලැබේවිය කියලා. අමීර්, යුනිසෙෆ් සංවිධානයේ තානාපතිවරයෙක් හැටියටත් කටයුතු කරනවා. ලෝකයේ ළමා පරපුරේ පෝෂණ අවශ්‍යතා ගැන කටයුතු කිරීමේ වගකීමක් යුනිසෙෆ් සංවිධානයෙන් ඔහුට පවරා තිබෙනවා. මේ ගැනත් කතා බහ කරන්න මම කැමැතියි...”මයික්‍රොසොෆ්ට් සමාගමේ නිර්මාතෘවරයා මේ අදහස් සටහන් කළේ ඉන්දීය සංචාරයක් පිළිබඳ බලාපොරොත්තුවක් සිතෙහි රඳවා ගෙනයි. ඒ බලාපොරොත්තුව සඵල කරමින් ඔහු පසුගිය 30 දා ඉන්දියාවේ සංචාරයක යෙදුණා.කලින් අපේක්ෂා කළ පරිදිම මේ සුපිරි ධනවතාට අමීර් ඛාන් නම් වූ බොලිවුඩ්පුරයේ සුපිරි තරුව මුණ ගැසීමට අවස්ථාව උදාවුණා. බිල්ගේ ඉන්දීය සංචාරයට ව්‍යාපාරික අරමුණක් තිබුණාදැයි කියන්නට අපහසුයි. ඔහුගේ අරමුණ වුණේ ඉන්දියාවේ දැනට පවතින අඩු සෞඛ්‍ය පහසුකම් නඟා සිටුවීමට අවශ්‍ය ආධාර උපකාර ලබාදීමයි. ඒ කටයුතු සොයා බලන අතරතුරදී අමීර් සමඟ කතා බහ කරන්නට ඔහු වැඩි කාලවේලාවක් යොදා ගත්තා.ඉන්දියාවේ රූපවාහිනී චැනලයක ජනප්‍රියව තිබෙන ප්‍රශ්න - උත්තර ඇතුළත් සාකච්ඡාමය වැඩ සටහනකට අමීර් සමඟ සහභාගිවීමේ අවස්ථාවද බිල් ගේට්ස් උදා කර ගත්තා.රන්බීර් මහ රෑ හමුවන්නේ කාවද?සුප්‍රකට කපූර් පරපුරේ උරුමය රැගෙන බොලිවුඩ්පු‍රයට එක්ව සිටින කඩවසම් යෞවනයා රන්බීර් කපූර්. අද ඔහු ගැන මාධ්‍ය ඔස්සේ පුවතක් පළනොවන දිනයක් නැති තරම්. මේ කුසලතා පිරිපුන් නළුවාගේ පෙම් කතා ගැනත් අඩුවක් නැතිව ආරංචි දස දෙස පැතිරෙන්නේ ඔහුගේ ජනප්‍රියත්වය නිසයි.රන්බීර් සහ දීපිකා පදුකෝන් පෙම් කතාව ගැනයි දැන් නිරතුරුවම අහන්නට ලැබෙන්නේ. රන්බීර් සහ දීපිකා මුලින් ම හමුවුණේ 2008 දී. ‘බච්නා ආයේ හසීනෝ’ චිත්‍රපටය රූපගතවන අත‍ෙර්දීයි. කාලයක් තිස්සේ පෙම්වතුන් ලෙස සතුටෙන් කාලය ගත කළ මේ දෙදෙනා හිටි හැටියේ ම විරසක වුණා. ඉන්පසුව නොයෙකුත් විද්‍යුත් සහ මුද්‍රිත මාධ්‍යයන් හි සිනමා පුවත්වල කැපී පෙනෙන ආරංචියක් වුණේ රන්බීර් - දීපිකා වෙන්වීමට හේතුයි.ඇතැම් මාධ්‍යයන් හි පළවී තිබුණේ මේ දෙදෙනාගේ වෙන්වීමට බලපෑවේ රන්බීර්ගේ දෙමව්පියන්ගේ අකැමැත්ත බවයි. විශේෂයෙන් ම රන්බීර් ගේ මව (ප්‍රවීණ නිළි ‍නීතු සිං) දීපිකා වැනි නිළියක රන්බීර් ඇසුරු කිරීම ගැන දැඩි ලෙස විරුද්ධ වූ බවයි පැවසෙන්නේ. දීපිකා, තම පුතුගේ අනාගත සහකාරිය වීම ඇය අනුමත නොකළ බවත් ඒ නිසාම මේ සම්බන්ධය බිඳී ගිය බවත් පැව‍ෙසනවා. මේ කට කතාව පැතිරීගියේ මීට වසරකට පමණ කලින්.ඒ මොහොත්දී රන්බීර් නිහඬව සිටියා. විදුලි වේගයෙන් පැතිරී ගිය මේ ආරංචිය ගැන කිසිවක් කියන්නට ඔහු ඉදිරිපත් වුණේ නැහැ. කාලයක් නිහඬව සිටි රන්බීර් පසුගිය සතියේ මේ ගැන කතා කළා. එහිදී ඔහු කීවේ තමන් සහ දීපිකා අතර සම්බන්ධය බිඳ වැටීමට තම මවගේ විරුද්ධත්වයක් හේතු නොවූ බවයි. “මගේ අම්මා මට හරිම ආදරෙයි.මගේ ජීවිතයට අනවශ්‍ය බලපෑම් කරන්නෙ නැහැ. මට ඕනෑ විදිහට ජීවත් වෙන්න ඉඩ දෙනවා. අම්මා, දීපිකාටත් ආදරෙයි. මම දීපිකාගෙන් වෙන් වෙන්න අම්මාගෙ තීරණ බලපෑවයි කියන කතාව බොරුවක්. මේ ඇත්ත හෙළි කිරීම මගේ යුතුකමක්.” රන්බීර් තම මව එලෙස ආරක්ෂා කළා.රන්බීර්ගේ මේ ප්‍රකාශයත් සමඟම කවුරුත් උනන්දු වුණේ රන්බීර් - දීපිකා වෙන්වීමට හේතුවූයේ කවුරුන්දැයි දැන ගන්නටයි. උකුසු ඇස් ඇති බොලිවුඩ්පුර වාසීන් පවසන්නේ කට්රිනා කායිෆ් මේ වෙන්වීමට බලපෑ බවයි. මේ විරසකවීම පටන් ගත්තේ 2013 වසර මුලදී වූ සිදුවීමකින්. ඒ වනවිට ‘අන්ජානා අන්ජානි’ චිත්‍රපටයේ රූපගත කිරීම් සිදුවෙමින් තිබුණා. මෙහි ප්‍රධාන චරිත රඟපෑවේ ප්‍රියංකා චොප්රා සහ රන්බීර් කපූර්.චිත්‍රපටයේ දර්ශන කිහිපයක් නිවුයෝක් හිදීද රූපගත වුණා. ඒ නිසා නිවුයෝක්හි දින කිහිපයක් රැඳී සිටින්නට රන්බීර්ට සිදුවුණා. ඔය අත‍ෙර්දී වෙනත් කටයුත්තකට ඇමරිකාවට පැමිණ සිටි කට්රිනා, රන්බීර් හමුවන්නට ගියා. ඔවුන් දෙදෙනා ඉතාම සමීපව කතා බහ කරමින් සිටිද්දී හදිසියේ ම එහි පැමිණියේ දීපිකායි. එහිදී යම් උණුසුම් වාතාවරණයක් මතුවූ බවකි ආරංචි.ඊට පසු දිනයකදී රන්බීර් සහ කට්රිනා, ෆ්‍රැන්ක්ෆර්ට් සිට මුම්බායි දක්වා එකම ගුවන් යානයක පළමු පන්තියේ ආසන දෙකක අසුන් ගෙන උකුළු මුකුළු කරමින් පැමිණි බවත් පැවසෙනවා. මේ වගතුගද දීපිකාට දැන ගන්නට ලැබී තිබෙනවාලු. ඒ වුණත් රන්බීර් පවසන්නේ තමන් සහ කට්රිනා අතර ඇත්තේ මිත්‍රත්වයක් පමණක් බවයි. එහෙම නම් ඉඩකඩ ලැබුණු විටදී රන්බීර් සහ කට්රිනා මධ්‍යම රාත්‍රියේදී පවා හොර රහසේ මුණ ගැසෙන්නේ මොකටදැයි ඇතැම් අය විමසනවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=am1306091</link>
    <topic>බඩ බුරුලට යන දරුවන්ට කෙසෙල් ගුණආහාරයක්</topic>
    <author>ගාමිණී සුසන්ත</author>
    <content>බඩ බුරුලට යන දරුවන්ට කෙසෙල් ගුණආහාරයක්කොළ පැහැයට පිත වමනය කිරීම වහාම ප්‍රතිකාර ලබාදිය යුතු තත්ත්වයක්නිතරම වඩාගෙන සිටින දරුවන්ට මලබද්ධය හැදෙන්න පුළුවන්ළමා රෝග පිළිබඳ විශේෂඥ වෛද්‍ය දීපාල් පෙරේරාමුත්‍රා ආසාදනවලට මෙන්ම උදරාබාධවලට ද කුඩා දරුවන් ගොදුරු වන්නේ ඉතා පහසුවෙනි. දරුවන්ට හට ගන්නා එම රෝග ඇතැම්විට සුළු ඒවාය. ඇතැම් ආබාධ දරුණු රෝගයක ලක්ෂණයක් ද විය හැකිය. එබැවින් දරුවනට හට ගන්නා මුත්‍රා ආසාදන පිළිබඳව මෙන්ම උදරාබාධ පිළිබඳවත් මවුපියන් විශේෂ සැලකිල්ලක් දැක්විය යුතුය.කුඩා දරුවන්ට වැල‍ඳෙන මුත්‍රා ආබාධ පිළිබඳව විශේෂයෙන් සොයා බැලිය යුත්තේ ඇයි?කුඩා දරුවන්ට ඇතිවන රෝගාබාධ අතරින් මුත්‍රා මාර්ගය ආශ්‍රිතව ඇතිවන ආබාධ පිළිබඳව වැඩි අවධානයක් යොමු කළ යුතුයි. ඒ, මුත්‍රා ආබාධයක් ඇති වූ විට හටගන්නා අධික වේදනාව නිසාම නොවේ. කුඩා අවධියේදී ඇතිවන මුත්‍රා ආබාධවලට නිසි ප්‍රතිකාර නොකිරීම වැඩිහිටිවියේදී දරුණු වකුගඩු ආබාධවලට වුවද හේතුවිය හැකි නිසයි. ඒ නිසා දරුවන්ට ඇතිවන මුත්‍රා ආබාධ පිළිබඳ මවුපියන් වි‍ශේෂ සැලකිල්ලක් දැක්විය යුතුයි.මුත්‍ර වාහිනී පද්ධතිය පිළිබඳව අවබෝධයක් තිබීම මුත්‍රා ආබාධ හඳුනා ගැනීමට පහසුවක් ගෙනදෙනවා.වැඩිහිටියන්ගේ මෙන් ම දරුවන්ගේ ද මුත්‍රා ලෙස ශරීරයෙන් පිටවෙන්නේ රුධිරයෙන් පෙරෙන යූරියා වැනි අපද්‍රව්‍යයන්. වකුගඩු , මුත්‍රවාහිණී, මුත්‍රාශය, මුත්‍ර නාළිකා දිගේ මුත්‍රා ශරීරයෙන් පිටතට ගමන් කරනවා. එසේ අපද්‍රව්‍ය ශරීරයෙන් පිටතට ගමන් කිරීම නිරෝගී ජීවිතයකට අත්‍යවශ්‍යයි. තරුණ වයසේදී මෙන්ම මැදිවියේදී බොහෝ දෙනෙකුට ඇතිවන වකුගඩු ආබාධ රැසකටම මූලිකවම බලපා ඇත්තේ කුඩා අවධියේදී ඇතිවූ මුත්‍රා ආබාධයන්ට නිසි පිළියන් නොයෙදීම බව පෙනී යනවා.කුඩා දරුවන්ට මුත්‍රා ආසාදන ඇතිවන්නේ ඇයි?කුඩා දරුවන්ට ඇතිවන මුත්‍රා ආබාධ අතර මුත්‍රා ආසාදන ප්‍රධානයි. දරුවකුට මුත්‍රා ආසාදනයක් ඇතිවූ විට රෝග ලක්ෂණ කීපයක් ම පහළ වෙනවා. ඒ, මුත්‍රා පහකිරීමේ අපහසුව, උණ, පිටතට පෙනෙන මුත්‍ර මාර්ගයේ ඇතිවන ආසාමාන්‍යතා, මුත්‍රා සමග රුධිරය පිටවීම, නිතර නිතර මුත්‍රා පහවීම, දරුවාගේ බර වැඩි නොවීම වැනි රෝග ලක්ෂණ ඇති වෙනවා. එම රෝග ලක්ෂණවලින් කීපයක් හෝ එකක් දරුවා වෙතින් පෙන්නුම් කෙරෙන්නේ නම්, වහාම වෛද්‍යවරයකු වෙත යා යුතුයි. කිසියම් දරුවකුගේ විශේෂ හේතුවක් නිසා ශරීර බර වැඩි නොවෙයි නම්, එයට හේතුව බොහෝවිට මුත්‍රා ආසාදනයක් විය හැකියි.මුත්‍රා ආසාදනයේදී කරනු ලබන පරීක්ෂණ මොනවාද?මුත්‍රා පූර්ණ වාර්තාවක් (Urine full report) මඟින් මුත්‍රා ආසාදනයට හේතුව හඳුනාගත හැකි වුණත්, වඩාත් සුදුසු වන්නේ මුත්‍රා රෝපන පරීක්ෂාවක් (Urine Culture report) සිදුකර මුත්‍රා ආසාදනයට හේතුවූ විෂබීජය කුමක්දැයි නිවැරදි ලෙසම හඳුනා ගැනීමයි.දරුවකුට උපතින්ම මුත්‍රා ආබාධ ඇතිවෙන්න පුළුවන්ද?ඔව්, ඇතැම් දරුවන්ට ඉපදෙන විට මුත්‍රා පද්ධතිය සම්බන්ධ යම් යම් ආබාධ තිබෙන්න පුළුවනි. ශ්‍රෝණිය විශාලවීම, වකුගඩුවල ඇතිවන පිළිකා, මුත්‍ර වාහිනීවල ඇතිවන අවහිරතා, මුත්‍රාශයේ පේශියේ ඇතිවන අසාමාන්‍යතා, මුත්‍ර මාර්ගයේ ඇතිවන අවහිරතා වැනි ආබාධ ඇතැම් දරුවනට උපතේදීම ඇතිවීමේ හැකියාව තිබෙනවා. ඊට අමතරව දරුවා වර්ධනය වන විට එනුරෙසිස් (Enuresis) වෘත්ත ප්‍රදාහ (Nephritis) වැනි මුත්‍රා ආබාධ ඇතිවීමට පුළුවන්.කුඩා දරුවකු සාමාන්‍යයෙන් දිනකට කොතරම් වාරයක් මුත්‍රා පහ කළ යුතුද?දරුවකු ඉපදී පළමු දිනයේදී එක් වරක් හෝ මුත්‍රා පහකළ යුතුයි. ඉන්පසුව ඉදිරි දින කීපය තුළ අවම වශයෙන් දිනකට හයවතාවක්වත් දරුවා මුත්‍රා පහකළ යුතුයි. එය දිනකට පහළොස් වතාවක් හෝ විසිවතාවක් හෝ වුවද වෙන්න පුළුවනි. එයයි සාමාන්‍ය තත්ත්වය. මෙහිදී සැලකිලිමත් විය යුත්තේ දිනකට හයවතාවකට වඩා අඩුවෙන් මුත්‍රා පහ කරන්නේ නම් පමණයි. දරුවාට මාස 2 ක් පමණ වන විට දිනකට මුත්‍රා පිටකරන වාර ගණන ක්‍රමයෙන් අඩු වෙනවා. එයත් සාමාන්‍ය තත්ත්වයක්.දරුවකුගේ වයස අවුරුදු 2 - 3 පමණ වන තෙක් නොදැනීම මුත්‍රාපිටවීම ස්වභාවිකයි. ඒ , ඒ වයසේ පසුවන දරුවන්ගේ මුත්‍රාශය පිරුණු පසුව මුත්‍රා පිටවීම පාලනය කිරීමේ හැකියාවක් නැති නිසයි. දරුවාට වයස අවුරුදු 3 ඉක්ම වූ පසුව දරුවාට දිවා කාලයේ මුත්‍රා කිරීම අවශ්‍ය වූ විට වැඩිහිටියනට ඒ බව පවසනු දකින්න පුළුවනි. එහෙත් එම දරුවන්ට රාත්‍රියේ නින්දේදී නොදැනීම මුත්‍රා පිටවීමේ හැකියාව තිබෙනවා. ඇතැම් දරුවන්ට වයස අවුරුදු 5 - 10 වූ විටත් රාත්‍රියේදී නොදැනීම මුත්‍රා පිටවීමේ හැකියාව තිබෙනවා.එය දරුවා නොදැනීම සිදුවන්නක්. මෙහිදී දරුවා ලජ්ජාවට පත්වන අයුරින් කතා කිරීම, දරුවාට බැණීම, දොස්කීම, දඬුවම් කිරීම කිසි විටෙකත් නොකළ යුතුයි. එසේ කළහොත් තත්ත්වය තවත් උග්‍ර වීමට ඉඩ තිබෙනවා. වඩාත් සුදුසු වන්නේ වෛද්‍යවරයකු වෙත යොමුවීමයි. ඇතැම් දරුවන්ට මුත්‍රා මාර්ගය ආසාදනය වීම නිසාද නොදැනී නින්දෙන් රාත්‍රියට මුත්‍රා පහවීමට ඉඩ තිබෙනවා.කුඩා කලම දියවැඩියා රෝගයට ‍ගොදුරුවූ දරුවන්ට ද නොදැනීම රාත්‍රියේදී මුත්‍රා පහවීමට ඉඩ තිබෙනවා. නින්දේදී මුත්‍රා පහවන දරුවන්ට ඖෂධීය ප්‍රතිකාර ලබාදීමට ප්‍රථම කළ යුත්තේ දිවා කාලයේදී දරුවාට වැඩිපුර ජලය පානය කිරීමට සැලැස්වීමයි. එවිට දිවා කාලයේදී දරුවාගේ මුත්‍රාශයේ වැඩි මුත්‍රා ප්‍රමාණයක් දරා සිටීමට හැකියාව ලැබෙනවා. එවිට ක්‍රමයෙන් රාත්‍රී කාලයේදී ද වැඩිපුර මුත්‍රා ප්‍රමාණයක් මුත්‍රාශයේ දරාගෙන සිටීමට එම දරුවාට හැකියාව ලැබෙනවා. රාත්‍රියේදී නින්දෙන් මුත්‍රා පිටවීම පාලනය කිරීමට මෙන් ම නැවැත්වීමටත් සාර්ථක ඖෂධීය ප්‍රතිකාර දැන් තිබෙනවා.වෘක්ක ප්‍රදාහය ලෙස හැඳින්වෙන්නේ කුමන රෝග තත්ත්වයක් ද?එය වකුගඩු ආශ්‍රිතව ඇතිවන රෝගී තත්ත්වයක්. මෙහි ප්‍රධානම රෝග ලක්ෂණය වන්නේ තද උණ සමග වකුගඩු ආශ්‍රිත ප්‍රදේශයේ තද කැක්කුමක් ඇතිවීමයි. මෙහිදී වේදනාව එන්නේ පිටුපස සිට ඉදිරිපසටයි. මෙම රෝග තත්ත්වයේදී වකුගඩු ආශ්‍රිත ප්‍රදේශය ඇල්ලූ විට දරුවාට තද වේදනාවක් ඇති වෙනවා. ඒ වාගේම මෙහිදී ඇතිවන උණ, සාමාන්‍ය මුත්‍රා ආසාදනයකදී ඇතිවන උණට වඩා උග්‍ර වෙනවා. මෙම රෝගයට හේතුව වන්නේ ශරීරයේ ඇති ආසාදනයක් නිසා වකුගඩු ආසාදනය වීම නිසයි. ඒ සඳහා හේතු වන්නේ “ස්ට්‍රෙප් ටොකොකුස්” නම් බැක්ටීරියාවයි.අමතර කනක් වැනි කනේ අසාමාන්‍යතා සහිතව උපදින දරුවන්ගේ වකුගඩු ආබාධ ඇතිවීමේ හැකියාව වැඩියි. එවැනි දරුවන් ඉපදුණු පසුව වකුගඩු ස්කෑන් පරීක්ෂාවකට යොමු කිරීමෙන් දරුවාට වකුගඩු ආබාධයක් ඇතිදැයි හඳුනාගන්න පුළුවනි. මෙසේ වන්නේ කන සහ වකුගඩු අතර ඍජු සම්බන්ධයන් තිබෙන නිසයි.කිසියම් දරුවකුගේ මුත්‍රා සමග ප්‍රෝටීන පිටවෙයි නම්, දරුවාගේ ශරීරය ඉදිමෙයි නම්, ශරීරයේ කොලෙස්ටරෝල් මේදය ප්‍රමාණය වැඩිවෙයි නම්, ඒවාද මුත්‍රා පද්ධතිය ආශ්‍රිතව ඇතිවන රෝගී තත්ත්වයක ලක්ෂණයි. ඒ සඳහා ද සාර්ථකව ප්‍රතිකාර කළ හැකියි.නිතර නිතර මුත්‍රා කහපාටට පිටවෙනවා නම්...?කිසියම් දරුවකු නිතර නිතර මුත්‍රා කහපාටට පිට කරයි නම්, එයින් හැගවෙන්නේ දරුවාගේ ආමාශයේ ආබාධයක් තිබෙන බවයි. මෙහිදී දරුවාගේ මුත්‍රා පූර්ණ මුත්‍රා පරීක්ෂණයකට ලක්කිරීමෙන් රෝගය හඳුනා ගැනීමේ හැකියාව තිබෙනවා. දරුවා‍ කහපාටින් මුත්‍රා කරන විට දරුවාගේ දෑස් ද කහපැහැගැන්වී ඇතිදැයි සොයා බැලීම වැදගත්. හෙපටයිටිස් රෝගය නිසාද මුත්‍රා කහපාටට පිට වෙනවා.ගැහැනු දරුවන්ට වැඩිපුර මුත්‍ර ආසාදන හැදෙනවා කියන්නේ ඇත්තද?පිරිමි දරුවන්ට වඩා ගැහැනු දරුවකු තුළ මුත්‍රා ආසාදන ඇතිවීමේ හැකියාව වැඩියි. ඒ, ගැහැනු දරුවන්ගේ මුත්‍රා මාර්ගය කෙටිවීම නිසයි. එසේම ගැහැනු දරුවන්ගේ මුත්‍රා මාර්ගය සහ ගුද මාර්ගය ඉතා සමීපව පිහිටා තිබීම නිසයි. ගැහැනු දරුවනට බොහෝවිට මුත්‍රා ආසාදන ඇතිවන්නේ මලවල තිබෙන ‘ඊ කෝලයි’ නම් බැක්ටීරියාව මුත්‍රා මාර්ගයට ගොස් ආසාදනය වීම නිසයි. එබැවින් ගැහැනු දරුවන්ගේ මුත්‍රා මාර්ගය අවට නිතර පිරිසුදුව තබා ගැනීම මවගේ වගකීමක්.විශේෂයෙන් ගැහැනු දරුවකු මලපහ කළ පසුව සෝදනවිට පළමුව මුත්‍ර මාර්ගය අවට සෝදා පසුව ගුද මාර්ගය සේදිය යුතුයි. එසේ නැතිව ගැහැනු දරුවකුගේ ගුද මාර්ගය පළමුව සෝදා පසුව මුත්‍රා මාර්ගය සේදීමට ගියහොත් මලවල ඇති බැක්ටීරියාවන්ට ඉතාම ලෙහෙසියෙන් මුත්‍රා මාර්ගයට යෑමේ හැකියාව ලැබෙනවා.මුත්‍රා ‍රෝපණ පරීක්ෂාවකට දරුවකුගේ මුත්‍රා ලබාගන්නේ කෙසේද?මුත්‍රා රෝපණ පරීක්ෂාවක් සඳහා මුත්‍රා ලබාගැනීමේ ක්‍රමය ඉතාම වැදගත්. ඒ, නිවැරදි ලෙස මුත්‍රා සාම්පලය ලබා නොගැනීමෙන් ලැබෙන වැරදි සහගත වාර්තාව දරුවාට ප්‍රතිකාර කිරීමේදී ඍජුවම බලපාන නිසයි. දරුවාගේ මුත්‍රා ආසාදනයට ඉතාම සුදුසු ප්‍රතිජීවක ඖෂධය කුමක්දැයි වෛද්‍යවරයා තීරණය කරන්නේ මුත්‍රා රෝපණ වාර්තාව අනුවයි.මෙහිදී සඳහන් කළ යුතු වැදගත් කරුණක් තිබෙනවා. ඒ, මේ වන විටත් දරුවාට ප්‍රතිජීවක ඖෂධ ලබා දෙන්නේ නම්, මුත්‍රා රෝපණ පරීක්ෂාවට මුත්‍රා සාම්පලය ලබා ගැනීමට පැය 48 කට පෙර වෛද්‍ය උපදෙස් මත එම ප්‍රතිජීවක ඖෂධය ලබාදීම නැවැත්විය යුතු බවයි. මුත්‍රා සාම්පලය ලබාගත් පසුව නැවත එම ප්‍රතිජීවක ඖෂධ දිගටම ලබාදිය යුතුයි. ඒ ප්‍රතිජීවක ඖෂධය ද මුත්‍රා සමග ඇත්නම් ලැබෙන්නේ වැරදි සහගත වාර්තාවක්.මුත්‍රා රෝපණ පරීක්ෂාවක් සඳහා දරුවකුගේ මුත්‍රා සාම්පලයක් ලබාගත යුත්තේ පරීක්ෂණාගාරයක් තුළදී. කිසියම් හේතුවක් නිසා දරුවාගෙන් මුත්‍රා සාම්පලය ලබා ගන්නේ නිවසේදී නම්, පරීක්ෂණාගාරයෙන් ලබාගත් බෝතලයකට එම මුත්‍රා සාම්පලය දරුවාගෙන් ලබාගෙන එය අයිස්කැට සහිත භාජනයකට දමා පැය භාගයක් ඇතුළත පරීක්ෂණාගාරය වෙත රැගෙන යා යුතුයි.මුත්‍රා රෝපණ පරීක්ෂණයට දරුවාගේ මුත්‍රා ලබාගැනීමට ප්‍රථම දරුවාගේ මුත්‍රා ඉන්ද්‍රිය ප්‍රදේශය හොඳින් සෝදා පිරිසුදු කිරීම ඉතා වැදගත්. ඉන්පසුව දරුවාට මුත්‍රා කිරීමට ඉඩදී මුත්‍රා ස්වල්පයක් පිටවූ පසුව මැදදි මුත්‍රා සාම්පලය එකතු කරගත යුතුයි.මුත්‍රා ආසාදනයකදී ලබාදෙන ප්‍රතිකාර..?මෙහිදී ප්‍රතිජීවක ඖෂධ ලබාදෙනවා. එම ප්‍රතිජීවක ඖෂධ වෛද්‍ය උපදෙස් අනුව නොකඩවා දින 07 ක් ලබාදීම වැදගත්. කිසිවිටෙකත් දිනක් හෝ දෙකක් එම ප්‍රතිජීවක ඖෂධ ලබාදී එය නැවැත්වීම සුදුසු වන‍්නේ නෑ. වෛද්‍ය උපදෙස් නොතකා දිනක් හෝ දෙකක් පමණක් එම ප්‍රතිජීවක ඖෂධ ලබාදීමෙන් සිදුවන්නේ බැක්ටීරියාව බාගෙට මර්දනය වී යළිත් එය හිස එසවීමයි.එවිට එම ලබාදුන් ප්‍රතිජීවක ඖෂධ දරුවාට ප්‍රතිඵලයක් ගෙන නොදෙන ඖෂධයක් වීමට ඉඩ තිබෙනවා. දරුවකුට දිගින් දිගටම මුත්‍රා ආසාදනයක් පවතින්නේනම්, එම දරුවාගේ වකුගඩු අල්ට්‍රා සවුන්ඩ් පරීක්ෂාවකට භාජනය කළ යුතුයි. එමඟින් දරුවාගේ මුත්‍රා පද්ධතිය ආශ්‍රිතව කිසියම් ගැටලුවක් පවතින්නේ දැයි සැක හැර දැනගත හැකියි.දරුවකුගේ උදරය ආශ්‍රිතව සුලභව ඇතිවන ගැටලු මොනවා ද?මුත්‍රා ආබාධ මෙන්ම උදරාබාධ මඟින් ද දරුවා විශාල වශයෙන් පීඩාවට පත්වෙනවා. උදරාබාධයකදී පෙන්නුම් කරන රෝග ලක්ෂණ කීපයක්ම තිබෙනවා. එනම් ‍වමනය යාම, බඩ පිපුම, බඩ බුරුලට යාම, මලපහ නොකිරීම (මලබද්ධය) මල වියළිව පිටවීම මෙන්ම උදරයේ කැක්කුමක් ද ඇතිවීමට ඉඩ තිබෙනවා.සෙංගමාලය උණසන්නිපාතය වැනි රෝගාබාධ නිසා ද උදරයේ කැක්කුම් ඇතිවෙන්න පුළුවනි. ඉහතින් සඳහන් කළ රෝග ලක්ෂණ පිළිබඳව වැඩිහිටියන්ට පැවැසිය නොහැකි දරුවන් තම අධික උදරයේ වේදනාව පෙන්නුම් කරන්නේ හැඬීමෙන්. එබැවින්, කුඩා දරුවකුගේ බඩ ඉදිමී ඇත්නම්, එම දරුවා නිතර නිතර වේදනාවෙන් හඬයිනම්, එම දරුවාට උදරාබාධයක් ඇතැයි සැක කළ හැකියි.ආහාර මාර්ගය තුළ ඇතිවන ඕනෑම ආසාදනයකදී බඩ බුරුලට යාම මෙන්ම බඩේ කැක්කුමක් ද හට ගන්නවා. එම විෂබීජ ආහාර මාර්ගයට ඇතුළුවන්නේ අප ගන්නා ආහාරපාන මඟින්.කුඩා අන්ත්‍රයේ සහ මහා අන්ත්‍රයේ ඇතිවන ගැටලු කුඩා දරුවකු වෙතින් පෙන්නුම් කරන්නේ ද උදරාබාධ ලෙසයි. ආහාර නොදිරවන ස්වභාවයක් පෙන්නුම් කළ විට ද උදරාබාධයක ලක්ෂණ පෙන්නුම් කළ හැකියි. බොහෝ විට ආමාශය ආශ්‍රිතව ඇතිවන වෛරස් ආසාදනයකට පසුව දරුවකුට කිරි වැනි ආහාර නොදිරවන ස්වභාවයක් මතු වෙනවා. එවිට දරුවා අසහනයට පත්වී උදරය ඉදිමී මල බුරුලට පහවී කිරි උගුරට එන ස්වභාවයක් ද පෙන්නුම් කරනවා.දරුවකුට බඩ බුරුලට යන්නේ ඇයි?ඒ සඳහා කරුණු කීපයක් හේතු වෙනවා. කිසියම් වෛරස් හෝ බැක්ටීරියා ආසාදනයක් නිසා උදරයේ ඇතිවන වේදනාවන් සමඟම දරුවනට බුරුලට මලපහ වීමට ඉඩ තිබෙනවා. උදරාබාධයක මූලික ලක්ෂණ පෙන්නුම් කරමින් දරුවකු කොළ පැහැයට පිත වමනය කරයි නම්, එය වහාම ප්‍රතිකාර ලබාදිය යුතු රෝග තත්ත්වයක්. එහිදී දරුවා හැකි විගස ශල්‍ය වෛද්‍යවරයකු වෙත යොමු කරන්නේ නම් වඩාත් සුදුසුයි.දරුවකුට ලබාදුන් ආහාරවලින් කොටසක් හෝ බීමට දුන් කිරිවලින් කොටසක් හෝ වමනය කළේ නම්, ඒ පිළිබඳව එතරම් බියට පත්වීම අනවශ්‍යයි. එහෙත් ඉහත සඳහන් කළ ආකාරයට දරුවා කොළ පැහැයෙන් පිත වමනය කළේනම්, එයට හේතුව දරුවාගේ ආහාර මාර්ගයේ අවහිරතාවයක් බව සිතිය හැකියි. එසේම ආහාර මාර්ගය ඇඹරීමට ලක්වීම නිසා ද ආහාර මාර්ගය අවහිර වීමට ඉඩ තිබෙනවා. එවැනි අවස්ථාවක දරුවාට මලපහ නොවීමට ද ඉඩ තිබෙනවා.පණු රෝග නිසා ද දරුවන ප්‍රධාන වශයෙන් උදරාබාධ ඇති වෙනවා. මෙහිදී බහුලව දකින්න ලැබෙන්නේ පට පණුවන් සහ කොකු පණුවන් නිසා ඇතිවන ආසාදනයයි. විශේෂයෙන්ම වට පණුවා උදරය තුළ ඇති කරන ආසාදනය නිසා බඩ පිපීම අජීර්ණය වැනි රෝග ලක්ෂණ මතු වෙනවා.දරුවකුගේ උදරාබාධයක් මලවලින් හඳුනගන්න පුළුවන් ද?දරුවකුට උදරාබාධයක් ඇතිවූ විට එම රෝගයේ ස්වභාවය හඳුනා ගැනීම සඳහා පර්යේෂණාගාර මට්ටමින් මෙන්ම නිවසේ දී ද දරුවාගේ මල පරීක්ෂා කර බැලීම වැදගත්. පළමුව දරුවාගේ මල දෙස බාහිරින් නිරීක්ෂණය කළ හැකියි. එවිට දරුවාගේ මල කළු පැහැයෙන්, රතු පැහැයෙන් හෝ කොළ පැහැයෙන් පෙනෙන්නේ නම්, මල සමඟ රුධිරය පිටවේනම් ඒ පිළිබඳව විශේෂ අවධානයක් යොමු කිරීම වැදගත්. බැක්ටීරියා ආසාදනයක් නිසා ඉහත රෝග ලක්ෂණ පෙන්නුම් කරනවා විය හැකියි.ඇමීබා ආසාදනයේ දී අධික උදරයේ කැක්කුම සමඟ රුධිරය සුළු වශයෙන් පිටවේ. එවිට මල පිටවන්නේ ගන ස්වභාවයෙන්.දරුවකුගේ උදරයේ කැක්කුමක් සමඟ ඉතාම දුගඳින් යුතුව මල විශාල ප්‍රමාණයක් පිටවෙයිනම්, එයට හේතුව ආමාශයේ ආසාදනයක් නිසා ඇතිවන තත්ත්වයක්. මේ සඳහා හේතු වන්නේ ඇමීබා වැනිම වෙනත් ක්ෂුද්‍ර ජීවී විශේෂයක්.මෙහිදී සඳහන් කළ යුතු වැදගත් කරුණක් වන්නේ, දරුවාට බඩ බුරුලට පිටවෙයිනම්, දරුවා ගත් ආහාර වමනය කරයිනම්, උණ ඇත්නම්, එය භයානක තත්ත්වයක් නිසා ඇතිවූ උදරාබාධයක් නොවන බවයි. එහෙත් මලවල වෙනසක් නැතිව දරුවා උදරයේ වේදනාව නිසා කෑගසයිනම්, වහාම වෛද්‍යවරයකු වෙත දරුවා යොමු කිරීම වැදගත්. එසේම උදරාබාධයක් නිසා දරුවා වේදනාවෙන් කෑගසන විට දරුවාගේ බිය නැති කිරීමට පියවර ගැනීම ඉතාම වැදගත්.දරුවකුට උදරාබාධයක් යැයි දැනගත් විට කළ හැක්කේ මොනවා ද?පළමුව දරුවාගේ උදරාබාධයේ ස්වභාවය පිළිබඳව විමසිලිමත් වීම වැදගත්. දරුවාට උණ ඇතිවී වමනය පිටකර මල දියරට පිට කරන්නේ නම්, එම මල සහ වමනයේ විශේෂ දුගඳක් වෙනසක් නැතිනම්, එය සරල උදරාබාධයක් විය හැකියි. එම අවස්ථාවේ දී දරුවා විජලනයෙන් ගලවා ගැනීම සඳහා ජීවනී නිසි පරිදි සකසා දීම ඉතාම සුදුසුයි.එසේ නැතිනම් “බැඳි හාල් කැඳ” දරුවාට ලබාදීම වැදගත්. දරුවාට දිගින් දිගටම බඩ බුරුලට යන්නේනම්, කෙසෙල් ගෙඩියක්, දෙහි හෝ දොඩම් යුෂ බීමට දීම වඩාත් සුදුසුයි. ඒවා දෙන්නේ දරුවා විජලනයෙන් වළක්වා ගැනීමටයි. බඩ බුරුලට යන විට කෙසෙල් ආහාරයට දීම වඩාත් සුදුසු අතර පැපොල් කොළ වර්ග පොල්තෙල් යෙදූ ආහාර දරුවාට දීම අගුණයි.බඩ බුරුලට යන දරුවකුට යෝගට් ඉතාම හිතකර ආහාරයක්. එහෙත් දරුවාට කිරි දිරවන්නේ නැතිනම්, යෝගට් හෝ කිරි ආහාර කිසිවක් දීම සුදුසු වන්නේ නෑ.දරුවකුට බඩ බුරුලට යන්නේ නම් එය වැළැක්වීමට පියවර ගැනීම නුසුදුසුයි. එසේ කළහොත් උදරාබාධයට අදාළ විෂබීජය ශරීරය පුරා ගමන් කළ හැකියි. වඩාත් සුදුසු වන්නේ මල සමඟ උදරාබාධයට අයත් විෂබීජය ශරීරයෙන් ඉවත්ව යන තෙක් සිටීමයි. එහිදී දරුවා විජලනයෙන් වළක්වා ගැනීම ඉතාම වැදගත්.උදරාබාධයකින් පීඩා විඳින වේදනා විඳින දරුවාගේ වේදනාව සමනය කිරිමට කුමක් කළ යුතු ද?දරුවාගේ වේදනාව සමනය කිරීමට දරුවාට ගැළපෙන මාත්‍රාවට පැරසිටමෝල් ලබාදීම සුදුසුයි. එහෙත් දරුවා කොළ පැහැයෙන් වමනය කරයිනම්, උදරය පිපී ඇත්නම්, මල නොයයි නම්, කිසිඳු ආහාරයක් නොදී දරුවා විශේෂඥ වෛද්‍යවරයකු වෙත යොමු කළ යුතුයි. එසේ ආහාර දීම නුසුදුසු වන්නේ අවශ්‍ය නම් දරුවාට හදිසි ශල්‍යකර්මයක් කිරීමට වුවද සිදුවිය හැකි නිසයි.දරුවකුට පැරසිටමෝල් ලබාදිය හැක්කේ උණ ගැනුණු විට පමණක් ම නොවේ. උදරාබාධයක් නිසා දරුවා වේදනාවෙන් කෑගසන විටත් දරුවාට පැරසිටමෝල් නියමිත මාත්‍රාවෙන් ලබාදීම වැදගත්. එසේ වුවත් දරුවාට Ibuprofenවැනි NSAID කාණ්ඩයේ ඖෂධ ලබාදීම සුදුසු වන්නේ නෑ. ඒ; එම ඖෂධ නිසා ගැස්ට්‍රයිටිස් ඇතිවීමට ඉඩ ඇති නිසයි.දරුවකුට උදරාබාධයක් ඇතිවී ප්‍රතිකාර කරනවාට වඩා දරුවාට එම ආබාධයට ගොදුරු නොවී තබා ගැනීමයි වැදගත්. ඒ සඳහා ක්‍රම කීපයක් අනුගමනය කළ හැකියි. එම දරුවාට ආහාර කවන්නේ නම්, මව ඉතා හොඳින් දෑත් පිරිසුදු කර දරුවාට කැවීම, දරුවා තනිව කන්නේ නම් දරුවාගේ දෑත් නියමිත පරිදි පිරිසිදු කර ආහාර ගැනීමට දරුවා පුරුදු කිරීම, දරුවාට නිතර උණුකර නිවාගත් ජලය පානයට ලබාදීම කළ හැකියි.එසේම මැස්සන් ගෙන් ආහාර ආරක්ෂා කර ගැනීමට සෑම විටම ආහාර වසා තැබීම මැස්සන් බෝවීමට සුදුසු පරිසරයක් නිවස තුළ ඇති නොකිරීමට කටයුතු කිරීම ද වැදගත්. දෑත් පිරිසිදු කර ආහාර ගැනීමට දරුවා පුහුණු කිරීම මඟින් දරුවාට බොහෝ උදරාබාධ වලින් වළක්වා ගැනීමේ හැකියාව තිබෙනවා. එසේම නිවසේ කල් ඉකුත් නොවූ ජීවනී පැකැට්ටුවක් හෝ දෙකක් නිතර තබා ගැනීමත් වැදගත්.කුඩා දරුවකුගේ මල වියළිව පහවීමට, දින කීපයකට වරක් මල පිටවීමට (මලබද්ධය) හේතු මොනවා ද?දරුවකුගේ සුපුරුදු මලපහ කිරීමේ ක්‍රමයෙන් මිදී මල වියළිව පහවීමට, දින කීපයකට සැරයක් මල පිටවීමට කරුණු කීපයක්ම හේතු වෙනවා.ඉන් එක් හේතුවක් වන්නේ දරුවාට ලබා දෙන ආහාර වේලෙහි ස්වභාවයයි. පිටිකිරි බටර් සීනි වැනි කිරි ආහාර දරුවාට ලබාදුන්නේ නම්, දරුවාට මල පහවන්නේ වියළිවයි. දින කීපයක් පුරුද්දක් වශයෙන් එවැනි කිරි ආහාර ලබා දුන්නේ නම් දරුවාට දින කීපයකට වරක් මල පහ නොවීමට ද ඉඩ තිබෙනවා. නමුත් දියරමය ආහාර, ජලය, පලතුරු, පලා වර්ග දරුවාගේ ආහාරයට එක්කරන්නේ නම් දරුවාගේ මල වියළිව පහවෙන්නේ නෑ. ඇතැම් කෙසෙල් ගෙඩි බඩ වියළීමටත් ඇතැම් කෙසෙල් ගෙඩි ආහාරයට දීම මඟින් දරුවාගේ මල හොඳින් පිටවීමටත් හේතු වන බව පෙනී යනවා. එය ඔබ විසින් හඳුනාගත යුතුයි.දරුවකුට ලබාදෙන ආහාරපානවලට අමතරව දරුවකුගේ ශරීරය ක්‍රියාත්මක වන අන්දම ද මලබද්ධය ඇතිවීමට හේතු වෙනවා. නිතර වඩාගෙන සිටින, ශරීරයට ව්‍යායාමයක් නොලැබෙන දරුවකුගේ මල වියළිව යාමටත් මලබද්ධිය ඇතිවීමටත් හේතු වෙනවා.ඊට අමතරව දරුවන්ට මලබද්ධය ඇතිවීමට තවත් හේතු තිබෙනවා ද?ඔව්, ආමාශය තුළ ඇතිවන යම් යම් රෝගී තත්ත්වයන් නිසා ද මලබද්ධය ඇති වෙනවා. ඊට අමතරව ශරීරයේ තයිරොක්සින් හෝමෝනය අඩුවීම ද දරුවන් තුළ මලබද්ධය ඇතිවීමට හේතු වෙනවා. එවැනි දරුවන් තුළ මුහුණේ මෙන්ම සමේ වියළි ස්වභාවයක් පෙන්නුම් කිරීම, ශරීරයේ සම ගොරෝසු ස්වභාවයක් පෙන්නුම් කිරීම ද දකින්න ලැබෙනවා. ඊටත් අමතරව බඩ පිපුමක් පෙන්නුම් කිරිම පෙකණිය අවට හර්නියාවක් ඇතිවීම වැනි රෝග ලක්ෂණ ද මෙම දරුවන් වෙතින් පෙන්නුම් කෙරෙනවා. තයිරොක්සින් ඌණතාවය නිසා ඇතිවන මෙම තත්ත්වයට වෛද්‍ය උපදෙස් පැතිය යුතුයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post></root>