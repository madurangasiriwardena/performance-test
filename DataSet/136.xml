<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r1407251</link>
    <topic>දඹදෙණිය යටිතල පහසුකම් සංවර්ධන ව්‍යාපෘති 225කට කෝටි 12ක් ලබා දෙයි</topic>
    <author>අලව්ව විශේෂ - ඒ. කීර්තිසිංහ</author>
    <content>2014 වර්ෂය සඳහා දඹදෙණි ආසනයේ යටිතල පහසුකම් සංවර්ධන ව්‍යාපෘති 225ක් සඳහා රුපියල් කෝටි 12ක් ලැබී තිබේ. ග්‍රාම නිලධාරී වසම් 120ක් තුළ ක්‍රියාත්මක කෙරෙන මෙම වැඩසටහන යටතේ කොස්ගහමඩ මාර්ගය සංවර්ධනය කිරීමේ වැඩ කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා විසින් ආරම්භ කෙරිණි.අලව්ව ප්‍රාදේශීය සභාවේ සභාපති බණ්ඩාර වෑත්තෑව, සංවර්ධන නිලධාරී රංජිත් බණ්ඩාර යන මහත්වරුද මෙයට සහභාගි වූහ. ඡායාරූපය - ඒ. කීර්තිසිංහ අලව්ව විශේෂ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r1407252</link>
    <topic>කළුතර දිස්ත්‍රික්කයේ කොම්පෝස්ට් යාවත්කාලීන කිරිමේ වැඩමුළුව දා...</topic>
    <author>@ හල්තොට සමූහ විනීතා මානෙල් ගමගේ</author>
    <content>ගෘහස්ථ මට්ටමෙන් කසළ වෙන් කිරීමක් නිසි පරිදි ක්‍රියාත්මක නොවීම නිසා පළාත් පාලන ආයතන වලට කසළ කළමණාකරණය කිරීම විශාල ගැටලුවක් බවට පත්වී ඇතැයි බස්නාහිර පළාත් අපද්‍රව්‍ය කළමණාකරණ ඒකකයේ සහ පිළිසරු ව්‍යාපෘතියේ අධ්‍යක්ෂක ජී . ඒ. වීරසුන්දර මහතා පැවසුවේය.ඒ මහතා එසේ පැවසුවේ පසුගියදා බණ්ඩාරගම මෛත්‍රී ශාලාවේ දී පැවති කළුතර දිස්ත්‍රික්කයේ කොම්පෝස්ට් යාවත්කාලීන කිරිමේ එක් දින වැඩමුළුවට සහභාගි වෙමිනි .කළුතර දිස්ත්‍රික්කයේ පිළිසරු ව්‍යාපෘතිය ක්‍රියාත්මක ප්‍රාදේශීය සභා 12 ක සභාපතිවරුන්ගේ සහභාගිත්වයෙන් පැවති මෙම වැඩ සටහනේදී ඒ මහතා මෙසේද කීය. . ලංකාවේ පළාත් පාලන ආයතන 108 ට අමතරව හොරණ පාසල් හා ත්‍රිවිධ හමුදා කදවුරු වල දැනට කොම්පෝස්ට් ව්‍යාපෘති 115ක් ක්‍රියාත්මක කරල තියෙනවා. මෙහිදි මූලික අවධානය යොමු කරල තියෙන්නෙ දිරන අපද්‍රව්‍ය ‍කොම්පෝස්ට්කරණය කිරීම පිළිබදවයි .බස්නාහිර පළාත් පාලන කොමසාරිස් චන්ද්‍රානි සමරතුංග, සහකාර පළාත් පාලන කොමසාරිස් පේෂලා අබේසූරිය, මධ්‍යම පරිසර අධිකාරියේ ප්‍රාදේශීය පරිසර නිලධාරි එන් .එම් . ඩී.කේ.ඒ සමරවීර, බස්නාහිර පළාත් ඝන අපද්‍රව්‍ය කළමනාකරණ අධිකාරියේ සම්බන්ධීකාරකනෙරංජා ජයසේන බණෟඩාරගම පරිසර නිලධාරි නන්දනී පෙරේරා යන මහත්ම මහත්මීන් ඇතුළු විශාල පිරිසක් මෙම අවස්ථාවට සහභාගි වූහ.මධ්‍යම පරිසර අධිකාරිය විසින් මෙම වැඩසටහන සංවිධානය කෙරිණ .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r1407253</link>
    <topic>වැරැදි කරන රියැදුරන් ගැන සොයා බැලුවොත් හොඳයි</topic>
    <author>යක්කල විශේෂ - රුවන් සමන්ත අධිකාරි</author>
    <content>වැලිවේරිය - කොටුව මාර්ගයේ ධාවනයේ යෙදෙන මාර්ග අංක 514 පෞද්ගලික බස් රථවල ඇතැම් රියදුරන් විසින් ඇබරළුව මාර්ගය බදුගෙන ඇති බවට එම මාර්ගයේ ගමන් කරන්නෝ පවසති.වැලිවේරිය නගරයේ සිට කන්දකපාපු හංදිය දක්වා ඉතා මන්දගාමී ලෙස බස් රිය ධාවනය කරන ඔවුන් නියමිත නැවතුම් පළවල්වලට අමතරව මාර්ගයේ තැනින් තැන බස් රථය නතර කරමින් මගීන් නංවා ගන්නා බවත් එසේ නතර කරනුයේ මාර්ගයේ මැද ප්‍රදේශ‍යේ බැවින් පිටුපසින් පැමිණෙන වාහනවලට ගමන් කිරීමට නොහැකි වීම නිසා මාර්ග තදබදයක් ඇති වන බවද පෙන්වා දෙන ඔව්හු මේ සඳහා විධිමත් ක්‍රියාමාර්ගයක් ගන්නා ලෙස බස්නාහිර පළාත් මාර්ගස්ථ මගී ප්‍රවාහන අධිකාරියේ වගකිවයුත්තන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r1407254</link>
    <topic>පිළියන්දල පුස්තකාල සාමාජික සිසුන්ට ‘නැණ පහන් දල්වමු’ මෙවරත්</topic>
    <author>කැස්බෑව සංචාරක - ධර්මසිරි සුරවීර</author>
    <content>කැස්බෑව නගර සභාවේ මඟපෙන්වීම යටතේ පිළියන්දල මහජන පුස්තකාලය එහි පුස්තකාල සාමාජික 5 වසර සිසුන් සඳහා 12 වන වරටත් සංවිධානය කරන ලද “නැණ පහන් දල්වමු” අධ්‍යාපනික සම්මන්ත්‍රණය පසුගියදා කැස්බෑව නගර සභා රංග ශාලාවේදී පැවැත්විණි.පිළියන්දල සෝමවීර චන්ද්‍රසිරි විද්‍යාලයේ ආචාර්ය ලසන්ත කස්තුරිආරච්චි මහතා විසින් මෙහෙයවන ලද මෙම සම්මන්ත්‍රණයට පුස්තකාලීය සාමාජික සිසුන් 400 දෙනෙකුට වැඩි පිරිසක් සහභාගි වුහ.ජාතික අධ්‍යාපන ආයතනයේ විශ්‍රාමික සහකාර අධ්‍යක්ෂ ජනරාල් එච්. එම්. ගුණරත්න බණ්ඩා පිළියන්දල කලාප අධ්‍යාපන කාර්යාලයේ සහකාර අධ්‍යක්ෂිකා (සංගීත) කාන්ති ජයවික්‍රම සහ ලසන්ත කස්තුරිආරච්චි යන මහත්ම මහත්මීහු මෙහිදී දේශන පැවැත්වූහ.2013 වසරේ 5 වසර ශිෂ්‍යත්ව සම්මන්ත්‍රණයට සහභාගි වු පුස්තකාල සාමාජික සිසුන් අතරින් වැඩිම ලකුණු ලබාගත් සිසුන් හයදෙනා සඳහා ත්‍යාග ප්‍රදානය කිරීම ද මෙහිදී ආරාධිතයන් අතින් සිදුකෙරිණි.කොළමුන්න ශ්‍රී බිම්බාරාම විහාරාධිපති කොළමුන්නේ සුමනවංශ නාහිමි සහ බස්නාහිර පළාත් සභා මන්ත්‍රී ලෙනාඩ් කරුණාරත්න, කැස්බෑව නගර සභාවේ සභාපති සුමන රණවීර, නාගරික මන්ත්‍රීවරුන් වන හර්මන් වටරැක, ටෙනිල් රත්නසිරි ප්‍රනාන්දු, සමන් ප්‍රසන්න, මොහාන්ලාල් නානායක්කාර, චාමර මද්දුම කළුගේ, පිළියන්දල මහජන පුස්තකාලයාධිපතිනි කුසුම්පිකා මල්ලිකාරච්චි, නීතිඥ පාලිත ගමගේ යන මහත්ම මහත්මීන් ඇතුළු පිරිසක් මෙම සම්මන්ත්‍රණයේ සමාරම්භක අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r1407255</link>
    <topic>මාවනැල්ල ලේ දන්දීමේ පින්කම ලබන 2 වැනිදා</topic>
    <author>මාවනැල්ල සමූහ පී. සෙනෙවිරත්න</author>
    <content>ලංකා බැංකුවට වසර 75ක් සපිරීම නිමිත්තෙන් පවත්වනු ලබන සංවත්සර උළෙල නිමිත්තෙන් මාවනැල්ල ලංකා බැංකු ශාඛාව හයවන වරටත් සංවිධානය කර පවත්වන ලේ දන්දීමේ වැඩසටහන මාවනැල්ල ර‍ජයේ රෝහලේ දී අගෝස්තු මස 02වන දින උදේ 09.00 සිට දවස පුරා පවත්වනු ලබන බව මාවනැල්ල ලංකා බැංකු ශාඛාවේ කළමනාකාරවරයා පැවැසීය.එහිදී රෝගීන්ගේ පහසුව සඳහා මාවනැල්ල රජයේ රෝහලට රෝද පුටු දාක් ද සිදුකරනු ලබන අතර, මාවනැල්ල පොලිස් ස්ථානයට සහ මාවනැල්ල කලාප අධ්‍යාපන කාර්යාලයට බෝග පැළ දාක් ද සිදුකෙරේ.මෙදින මෙම වැඩසටහන්වලට බැංකුවේ ගණුදෙනුකාර පිරිස් සෑම දෙනා වෙත ඉතාම කාරුණිකව ආරාධනය කැර සිටින වග මාවනැල්ල ලංකා බැංකුවේ ශාඛා කළමනාකාර ඩී. එම්. ගුණසේකර මහතා පවසයි</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r1407256</link>
    <topic>කුරුණෑගල මගී ආවරණය නැතිව ජනතාව අසීරුවේ</topic>
    <author>වයඹ පළාත් සංචාරක සේන ඉදිරිසිංහ</author>
    <content>කොළඹ - කුරුණෑගල ප්‍රධාන මාර්ගයේ පොතුහැර නගර මධ්‍යයේ ඉන්ධන පිරවුම් ඉදිරිපිට තිබූ බස් මගී ආවරණය ගලවා ඉවත්කොට ඇත.මේ නිසා බස් රථ පැමිණෙන තෙක් රැඳී සිටින මගීන්ට අව්, වැසි අවස්ථාවලදී පීඩාවට පත්වීමට සිදුවී ඇතැයි ඔවුන් පවසයි.තතුදත් බොහෝ දෙනකු පවසන්නේ වෙළෙඳ සලක් නිසා මෙම මගී ආවරණය ඉවත් කොට ඇති බවයි. ගලවා දමා ඇති මෙම මගී ආවරණය නැවැත ඉදිකරදෙන මෙන් මගී ජනතාව අදාළ බලධාරීන්ගෙන් ඉල්ලීම් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r1407257</link>
    <topic>ගම්පහ ෙගාවීන්ෙග් විශ්‍රාම වැටුප් ෙවනුෙවන් මසකට එක්කෝටි තිස්තුන් ලක්ෂයක්</topic>
    <author>ගම්පහ මධ්‍යම සමූහ</author>
    <content>ගම්පහ දිස්ත්‍රික්කයේ විශ්‍රාම වැටුප් හිමි ගොවීන් 8975 දෙනකුට විශ්‍රාම වැටුප් ලබාදෙන බව ගම්පහ දිස්ත්‍රික් කෘෂිකර්ම හා ගොවිජන ‍රක්ෂණ මණ්ඩලයේ නියෝජ්‍ය අධ්‍යක්ෂ මහින්ද වික්‍රමසිංහ මහතා පැවසීය.එම ප්‍රමාණය මාස්පතා වැඩිවන බවද සඳහන් කරයි. විශ්‍රාම වැටුප් සඳහා මාසිකව වෙන්කර ඇති මුදල රුපියල් එක්කෝටි තිස්තුන් ලක්ෂයකි.දිස්ත්‍රික් කාර්යාලය හරහා ගෙවන ලද විශ්‍රාම වැටුපට අදාළ චෙක්පත් පෙබරවාරි මාසයේ සිට තැපැල් කාර්යාලය හරහා ගෙවීමට පියවර ගෙන තිබේ.හඳුන්වා දීමට යන නව විශ්‍රාම වැටුප් ක්‍රමයට නවක සාමාජිකයන් බඳවා ගැනීම ජූලි මස අවසානයේදී ආරම්භ කරන බවද මහින්ද වික්‍රමසිංහ මහතා පැවසීය.මේ අනුව ගම්පහ දිස්ත්‍රික්කයේ ගොවීන්ගේ වැඩි උනන්දුවක් දක්වන බවද ඒ මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r1407258</link>
    <topic>සවස 6න් පසු හොරණින් බස් සේවා නැතිව මඟීන් අසීරුවට පත්වෙනවා</topic>
    <author>බුලත්සිංහල විශේෂ</author>
    <content>‍ෙහාරණ බස් නැවතුම්පොළට ප.ව.6ත් ප.ව.10ත් අතර පැමිණෙන මඟියකුට බුලත්සිංහල, ගල්පාත, අඟුරුවාතොට, මිල්ලනිය, මිල්ලෑව යන ප්‍රදේශවලට යාම සඳහා ලංගම බස් සේවා නොමැතිවීමෙන් මගී ජනතාව අසීරුවට පත්වන බව මහා මාර්ග ව්‍යාපෘති ඇමැති නිර්මල කොතලාවල මහතා කීය.අමාත්‍යවරයා මේ බව පැවැසුවේ නොබෝදා මදුරාවල ප්‍රාදේශීය ලේකම් කාර්යාලයේ පැවැති මදුරාවල සම්බන්ධීකරණ රැස්වීමේදීය.මෙහිදී තවදුරටත් කතා කළ ඇමැතිවරයා, මම මෙම කරුණු ඉදිරිපත් කරන්නේ අත්දැකීමෙන්. මම දින කීපයක් හදිසියේ රාත්‍රී කාලයේ හොරණ බස් නැවතුම්පොළේ බස් සේවා ගැන නිරීක්ෂණය කළා. පෞද්ගලික මෙන්ම ලංගම බස් ද රාත්‍රී ධාවනය සඳහා එකක්වත් දකින්න නෑ.මෙහිදී මදුරාවල ගොවිජන සේවා කාර්යාලයේ අඩුපාඩු හා සංවර්ධනය කිරීම් පිළිබඳව නව ව්‍යාපෘතියක් ගොවිජන සේවා නිලධාරි කමල් වෙල්ගම මහතා විසින් ඉදිරිපත් කරනු ලැබීය.මෙම රැස්වීම ප්‍රාදේශීය ලේකම් මේනකා අබේරත්න මහත්මියගේ ප්‍රධානත්වයෙන් පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r1407259</link>
    <topic>දියර කිරි හා කිරි ආශ්‍රිත නිෂ්පාදන අලෙවි සලක් නාගොඩදී විවෘත වෙයි</topic>
    <author>නාගොඩ විශේෂ</author>
    <content>පශු සම්පත් හා ග්‍රාමීය ප්‍රජා අමාත්‍යාංශයේ අනුග්‍රහය මත බ. පළාත් සත්ත්ව නිෂ්පාදන හා සෞඛ්‍ය දෙපාර්තමේන්තුව මඟින් එහි ප්‍රතිපාදන යටතේ දියර කිරි ප්‍රවර්ධන වැඩසටහනක් ක්‍රියාත්මක කර තිබේ.ග්‍රාමීය ගොවි ජනතාවගේ කිරි නිෂ්පාදනය වැඩිකිරීම හා කිරිවලට වැඩි මිලක් ලබාදීම මෙන්ම ග්‍රාමීය ජනතාවගේ පෝෂණ අවශ්‍යතාව වැඩිදියුණු කිරීම මෙම වැඩසටහන ක්‍රියාත්මක කිරීමේ අරමුණුවේ. ඒ අනුව සීමාසහිත නාගොඩ උතුර සණස සමිතියට අනුබද්ධිතව නාගොඩ බී. එස්. සී. සත්ව ගොවිපළේ හිමිකරු වන ඒ. ඩී. පෙරේරා මහතාට අයත් දියර කිරි හා කිරි ආශ්‍රිත නිෂ්පාදන අලෙවිසල නාගොඩදී විවෘත කෙරිනි. ඊට අවශ්‍ය උපකරණ ලබාදීම හා අධීක්ෂණ කටයුතු කළුතර පශු වෛද්‍ය කාර්යාලයේ මූලිකත්වයෙන් සිදුකර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=r14072510</link>
    <topic>කුම්බිච්චන්කුලම වැවේ මඩ අස්සේ ජීව අත් බෝම්බයක්</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර කුම්බිච්චන්කුලම වැවෙන් ඉවත් කරන පස්තුළ තිබි යුධ සමයෙදි ආරක්ෂක අංශ භාවිතයට ගත් ජීව අත්බෝම්බයක් අනුරාධපුර මූලස්ථාන පොලිසියට ලැබුණු තොරතුරක් මත 24 වන දා සොයාගෙන තිබේ.කුම්බිච්චන්කුලම වැව සංවර්ධනය කිරීම සදහා වැවේ ඇති රොන්මඩ සහ පස් ඉවත් කිරීම සිදුවන අතර වැවෙන් ඉවත් කරන ලද පස් තොගයක් අනුරාධපුර දේවානම්පියතිස්ස පුර ඉදිකරන නිවසක අත්තිවාරම පිරවීම සදහා ලොරි යකින්රවාහනය කර තිබේ.’ අත්තිවාරම දමා තිබු නිවසට යාබද නිවසේ කුඩා දරුවකු විසින් සෙල්ලම් කිරීම සදහා පස් ස්වල්පයක් ගැනීමට එම ඉඩමට ගොස් ඇති අතර පස්ගෙඩෙහි ඉටිකොල රැසක එතු යමක් තිබෙන අයුරු දැක ඔහු එය අහුලාගෙන තිබේ.එය දිගහැර බලද්දී යකඩ බෝලයක් වැනි යමක් තිබෙන අයුරු දැක නිවසේ සිටි දෙමාපියන්ට යකඩ ගුලිය පෙන්වා ඇත’ එය ජීව අත්බෝම්බයක් බව දැනගත් දරුවාගේ මව්පියන්වහාම ඒ සම්බන්ධයෙන් අනුරාධපුර මුලස්ථාන පොලිසිය වෙත දුරකථන ඇමතුමක් ලබා දි තිබේ.’ එහි පැමිණි පොලිස් නිලධාරින් අධික ලෙස මලකා තිබු ජීව අත්බෝම්බය ආරක්ෂිත ස්ථානයක් කරා රැගෙන ගොස් පොලිස් විශේෂ කාර්ය බළකා බෝම්බ නිෂ්ක්‍රීය අංශය කැදවා ආරක්ෂිත අයුරින් පුපුරවා හැර තිබේ.පොලිසිය පවසන්නේ දරුවා යම් හෙයකින් මෙම බෝම්බය සෙල්ලම් කිරීම සදහා උපයෝගි කර ගත්තේනම් එහි ආරක්ෂිත අගුල කැඩී ගොස් බෝම්බය පුපුරා ජීවිත හානියක් සිදු වීමට ඉඩ තිබු බවයි.’ යුධ සමයෙදි කිසියම් පුද්ගලයකු විසින් මෙම බෝම්බය කඩා කප්පල්කාරි ක්‍රියවකට රැගෙනවිත් ජලය පිරී තිබු කුම්බිච්චන්කුලම වැවට විසි කරන්නට ඇති බවට පොලිසිය සැක පහල කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=s1407251</link>
    <topic>ස්කොෂ් ක්‍රීඩිකා නදින්දී දෙවැනි වටයට යයි</topic>
    <author>ප්‍රින්ස් ගු ණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙලේ පළමු දිනයේදී ස්කොෂ් කාන්තා ඒකළ මූලික වටයේ තරගයට එක්වූ නදින්දී උඩංගාව 3-0ක් ලෙස සීසෙල්ස් ක්‍රීඩිකාව පරාජය කොට දෙවැනි වටයට සුදුසුකම් ලබා ඕස්ට්‍රේලියාවේ කේ.බ්‍රවුනි සමග තරග වැදීමට සුදුසුකම් ලබුවාය.ග්ලාස්ගෝව් ගෘහස්ථ ක්‍රීඩාංගණයේදී ඊයේ තරග කළ මිහිලියා මෙත්සරණී හා නදිනි ගුණවර්ධන පිළිවෙළින් මෝල්ටාව හා ට්‍රිනිඩෑඩ් ටුබෑගෝ හමුවේ පරාජය වූහ.ඒකළ තරගවලදී ගිහාන් සුවාරිස් 3-0කින්, රවිදු ලක්සිරි 3-2කින් හා ඩිල්ෂාන් ගුණවර්ධන 3-0 කින් නවසීලන්තය, ට්‍රිනිඩෑඩ් ටුබැගෝ හා බොට්ස්වානා හමුවේ පරාජය වූහ.පිහිනුම් මූලික වටයේ තරගවලදී පරාජය වූ නදීරා ජයසේකර, චිරන්ත ද සිල්වා හා හේෂාන් උනම්බුව අවසන් පූර්ව වටයට සුදුසුකම් ලබගැනීමට අසමත් විය.මීටර් 50 ළය ආර ඉසව්ව තත්පර 36.52ක්න් තරගය නිමකළ නදීරා ජයසේකර, මීටර් 50 සමනළ ඉසව්ව තත්පර 25.86කින් නිමකළ චිරන්ත ද සිල්වා හා මීටර් 100 පසුපස ආර ඉසව්ව තත්පර 58.76කින් නිමකළ හේෂාන් උණම්බූව එලෙස මූලික වටයෙන්ම ඉවතට ගියහ.ටේබල් ටෙනිස් මූලික වටයේ කාන්තා කණ්ඩායම් තරගයේදී ශ්‍රී ලංකාව 3-0කින් සිංගප්පූරුවට පරාජය විය.එහි යුගල ඉසව්වට එක්වූ ඉෂාරා මධුරංගී හා හංසි පියුමාලා වට 3-0කින්, ඒකළ තරග දෙකේදී ඉෂාරා මධුරංගී හා එරන්දි වරුෂවිතාන යන දෙදෙනාම සිංගප්පූරු ක්‍රීඩිකාවන් ඉදිරියේ වට 3-0කින් පරාජය වූහ.පිරිමි කණ්ඩායම් තරගයේදී ශ්‍රී ලංකාව සී ෂෙල්ස් ක්‍රීඩකයින් හමුවේ 3-0කින් පරාජය විය. එහි යුගල ඉසව්වට එක්වූ උදය රණසිංහ හා ඩී.දේශප්‍රිය 3-0ක් ලෙස හා ඒකළ තරගවලට එක්වූ රොහාන් සිරිසේන හා උදය රණසිංහ හා දේශප්‍රිය යන තිදෙනාම ප්‍රතිවාදීන් හමුවේ 3-0ක් ලෙස පරාජය වූහ.බර ඉසිලීමේ කිලෝග්‍රෑම් 48 බර පන්තියෙන් තරග කළ චමරී වර්ණකුලසූරිය ස්නැච් ක්‍රමයට කිලෝග්‍රෑම් 62 එසවීමටගත් උත්සහ තුනේදීම අසාර්ථකවී ඉවතට ගියාය.පොදුරාජ්‍ය මණඩලීය ක්‍රීඩා උළෙලේ බැඩ්මින්ටන් ඉසව් අද සිට ආරම්භවන අතර නිලූක කරුණාරත්න ඝානාවේ ඒ.අයෙට්ටි සමග තරග කිරීමට නියමිතය. එයට අමතරව දිනූක කරුණාරත්න, බුවනෙක දූල්ලෑව අචිනි රත්නසිරි ඒකළ තරගවලට එක්වෙති.ලොව දැවැන්ත ක්‍රීඩා සමාරම්භයක් ඉතිහාසයට එක් කරමින් සංගීතය හා නර්තනය සංකලනය කළ ස්කොට්ලන්ත වැසියන්ගේ ප්‍රීති උත්සවයක් ලෙස පැවැති ග්ලාස්ගෝව් පොදු රාජ්‍ය මණ්ඩලීය ක්‍රීඩා ඇරැඹුම මනස්කාන්ත දසුනක් විය.ස්කොට්ලන්ත වේලාව අනුව පෙරේදා වුවද ශ්‍රී ලංකා වේලාවෙන් එය ඊයේ මධ්‍යම රාත්‍රියේ පැවැත්වුණි.ස්කොට්ලන්තයේ සෙල්ටෙක් ක්‍රීඩාංගණයේ බ්‍රිතාන්‍ය මහ රැජනගේ ප්‍රධානත්වයෙන් පැවැති මේ සමාරම්භක උළෙල 40000ක පිරිසක් නැරැඹූ අතර රූපවාහිනිය ඔස්සේ බිලියනක් පමණ රසවිඳි බව පැවැසේ.රටවල් 71ක ක්‍රීඩක ක්‍රීඩිකාවන් 5000ක් පමණ තම ශක්තිය හා ජවය තුලින් සුරවීර කම් ඉදිරි දිනවල ප්‍රදර්ශනය කරන ක්‍රීඩා උළෙල ආරම්භ කරන බව බ්‍රිතාන්‍ය මහ රැජන නිල වශයෙන් ප්‍රකාශ කිරීම මෙහිදී සිදු විය.“ දයාව-සමානතාව-දෛවය” යන්න තේමාකොටගත් මේ සමාරම්භක උළෙලේ ලොව පුරා අසරණතාවට පත් කුඩා දරුවන් වෙනුවෙන් යුනිසෙෆ් සංවිධානය සමග එක්ව අරමුදල් සම්පාදනයක් සිදුවීම විශේෂත්වයකි.වරෙක මුලු ක්‍රීඩාංගණයම අඩ අදුරේ ගිල්වා නරඔන්නන් අත තිබූ ජංගම දුරකතනයෙන් එස්.එම්.එස්.පණිවිඩයක් ලබා දෙන ලෙස නිවේදකයා අනපේක්ෂිත ඉල්ලීමක් කළේය. එස්.එම්.එස් යැවිය යුතු අංකය මීටර් 100ක දිගින් යුත් ‘ලෙඩ් විදුලි තිරයේ’ දිස්වුණි.එයින් ලොව පුරා සිටින කුඩා දරුවන්ගේ සුභසාධනය සඳහා පවුම් 5ක පරිත්‍යාගයක් අයවන බවද කියැවුණි. එක් අයෙකුගෙන් ශ්‍රී ලංකා රුපියල් 1100 ක්වූ එම මුදල් පරිත්‍යාග අනුව ක්‍රීඩාංගණයේ සිටි හා රූපවාහිනිය නැරැඹූ යුරෝපීය ජනතාව පවුම් මිලියන 2.5ක (රුපියල් මිලියන 550ක) එස්.එම්.එස් යවා ඇති බව සංවිධායකයෝ සනාථ කළහ.මහද්වීප හයක ක්‍රීඩක ක්‍රීඩිකාවන් මේ ක්‍රීඩා උළෙල නියෝජනය කරන බැවින් පොදු රාජ්‍ය මණ්ඩලීය ධජය කැනඩාවේ පැරා ඔලිම්පික් ශූර චෙන්ටාල් පැට්‍රික්, ඔස්ට්‍රේලියානු පිහිනුම් ශූර ඉයන් ත්‍රෝප්, ජැමෙයිකාවේ සුපිරි තරුව ෂෙලී ඈන් ප්‍රෙසර්, මැලේසියානු බැඩ්මින්ටන් ක්‍රීඩිකා කිප් කෙයිනෝ හා ස්කොට්ලන්තයේ ජූඩෝ ක්‍රීඩක ග්‍රේම් රැන්ඩල් විසින් ක්‍රීඩාංගණයට රැගෙන ඉහලට ඔසවන ලදී.දින 288ක් පුරා රටවල් 70ක ගමන්ගත් රැජනගේ යෂ්ටිය අවසන් අදියරේදී දකුණු අප්‍රිකානු කුඩා දියනියක ක්‍රීඩාංගණයට රැගෙනවිත් ඔලිම්පික් පාපැදි ශූර සර් ක්‍රිස් හෝයි ඇතුළු ප්‍රවීණ ක්‍රීඩක පිරිසකට භාරදී ග්ලාස්ගෝව් ප්‍රධාන ඇමැති මගින් මහ රැජනට භාර විය. මේ සමාරම්භක උළෙලේදී ශ්‍රී ලංකා ධජය රැගෙන බර ඉසිලීමේ ශූර සුදේෂ් පීරිස් ගමන්ගත් අතර අනතුරුව ස්කොට්ලන්ත ජය ඝෝෂා මැද ක්‍රීඩක ක්‍රීඩිකාවෝ ගමන් ගත්හ.පොදු රාජ්‍ය මණ්ඩලීය වත්මන් සභාපතිවරයා ලෙස ජනාධිපති මහින්ද රාජපක්ෂ මහතා ස්කොට්ලන්තයේ ග්ලාස්ගොව් හී ආරම්භ වූ ‍20වැනි පොදු රාජ්‍ය මණ්ඩලීය ක්‍රීඩා උළෙල සඳහා එම ක්‍රීඩා සම්මේලනයේ සභාපති ටුන්කු ඉම්රාන් කුමරු වෙත තම සුබ පැතුම් පළ කළේය.“පොදු රාජ්‍ය මණ්ඩලීය දින දර්ශනයේ මේ ක්‍රීඩා උළෙල සුවිශේෂි අංගයක් වන ‍‍ලෝකයේ නන් දෙසින් පැමිණෙන ක්‍රීඩකයන් එකම ස්ථානයකට ගෙන එයි. මිත්‍ර ක්‍රීඩා උළෙල ලෙස ද හැඳින්වෙන මේ ක්‍රීඩා උත්සවය විවිධත්වයෙන් යුතු පොදුරාජ්‍ය මණ්ඩලීය පවුලෙහි මිත්‍රත්තවයේ හා එකමුතුකමේ සංකේතයක් වේ” යනුවෙන් ජනාධිපතිතුමාගේ පණිවිඩයේ සඳහන් විය.තරගාවලියට සහභාගීවන සියලුම කණ්ඩායම් වෙත සුභාසිංශන එක් කළ ජනාධිපතිතුමා මේ තරගාවලියේ දස්කම් දක්වන ක්‍රීඩකයන් ඔලිම්පික් වැනි ජාත්‍යන්තර තලයේ ක්‍රීඩා උළෙලවලදී කැපී පෙනෙන දස්කම් දක්වන බව සඳහන් කළේය. ක්‍රීඩාවේ සුව කිරීමේ ගුණය පිළිබඳවද ජනාධිපති මහින්ද රාජපක්ෂ මහතා පණිවිඩයේ සඳහන් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=s1407252</link>
    <topic>ශ්‍රී ලංකාව කඩුලු 5කට ලකුණු 305යි</topic>
    <author>ෆවුස් මොහොමඩ්</author>
    <content>කලෙකට පසුව අමතක නොවන ඉනිමක් ක්‍රීඩා කළ මහේල ජයවර්ධන දකුණු අප්‍රිකානුවන්ට එරෙහිව ඊයේ එස්.එස්.සී.පිටියේ දී ආරම්භ වූ දෙවැනි හා අවසන් ටෙස්ට් තරගයේ පළමු දිනය නිමාවනවිට නොදැවී ලකුණු 140ක් ලබා ගනිමින් ශ්‍රී ලංකා ඉනිම ගොඩගැනීමට සමත්විය.දිනය නිමාවනවිට සිය පළමු ඉනිම ක්‍රීඩා කරන ශ්‍රී ලංකාව කඩුලු 5ක් දැවී ලබාගත් ලකුණු සංඛ්‍යාව 305කි. මහේල සමග නොදැවී සිටි අනෙක් පිතිකරු වන්නේ සිය මංගල ටෙස්ට් තරගයට ක්‍රීඩා කරන නිරෝෂාන් දික්වැල්ලය. ඔහු නොදැවී ලකුණු 12ක් ලබා සිටියේය.ශ්‍රී ලංකා පිලේ මුලු ලකුණු සංඛ්‍යාව කඩුලු 5කට 296 ක්ව තිබියදී දුමිනිගේ පන්දුවක් දික්වැල්ලගේ පා ආවරණයේ වැදී ඉහළ නැගි අතර එය උඩපන්දුවක් ලෙස රැකගත් දකුණු අප්‍රිකානු නායක හෂීම් අම්ලා එය පිතිකරුගේ අත් ආවරණයේ ගැටුණු බවට කළ ඉල්ලීම පිළිගත් එංගලන්ත විනිසුරු නයිජල් ලෝන්ග් ඔහු දැවී ගිය පිතිකරුවකු බවට නම් කළේය.එම දැවීයාම රෙෆරල් විනිසුරු ක්‍රමවේදයට යොමු කළ අතර පසුව ඔහුගේ දැවී යාම නිශ්ප්‍රභා කෙරිණි. දකුණු අප්‍රිකානු පන්දු යවන්නන් අතරින් සාර්ථක ඵල නෙලාගත් ඩේල් ස්ටේන් හා ජේ.පී.දුමිනි කඩුලු 2බැගින් දවාලූහ.මහේල පිටියට පැමිණියේ ලකුණු 16කට කඩුලු 2ක්ම බිඳ වැටී ශ්‍රී ලංකා ඉනිම අසීරු තත්ත්වයකට වැටී තිබූ මොහොතේදීය. ඒ වනවිට ප්‍රබල පිතිකරුවන් වන උපුල් තරංග සහ කුමාර් සංගක්කාර ආපසු ක්‍රීඩාගාරය වෙත ගොස් සිටියහ.පළමුව කෞෂාල් සිල්වා සමග එක්ව තුන්වැනි කඩුල්ලට ලකුණු 99ක සම්බන්ධතාවක් ද, දෙවැනුව නායක ඇන්ජෙලෝ මැතිව්ස් සමග එක්ව සිවුවැනි කඩුල්ලට ලකුණු 131ක සම්බන්ධතාවක් ද ගොඩ නගමින් මහේල ඊයේ සිය පරිණතභාවය මැනවින් ප්‍රදර්ශනය කළේය. මහේල ඊයේ රැස් කළේ ඔහුගේ ටෙස්ට් තරග දිවියේ 34 වැනි ශතකයයි. එමෙන්ම එය එස්.එස්.සී.පිටියේ ඔහු ලැබූ 11වැනි ශතකය ලෙස ද වාර්තාපොතට එක්විය. ඊයේ දිනය නිමාවනවිට මහේල මිනිත්තු 363ක් කඩුල්ලේ රැඳී සිටිමින් පන්දු 225 මුහුණදී හතරේ පහර 16ක් සහ හයේ පහරක් එල්ල කර තිබිණි.ඊයේ ශ්‍රී ලංකා ඉනිමේ වාර්තා වූ ඉහළම සම්බන්ධතාව වන මහේල හා මැතිව්ස් අතර ලකුණු 131ක අගනා සම්බන්ධතාව බිඳ වැටුණේ මුලු ලකුණු සංඛ්‍යාව 246ක්ව තිබියදීය. දුමිනිගේ පන්දුවක් හමුවේ කඩුලු රකින කොක් වෙත උඩපන්දුවක් දී මැතිව්ස් ලකුණු 63කට දැවී යනවිට මහේල නොදැවී ලකුණු 116ක් ලබා සිටියේය.මැතිව්ස්ගේ දැවීයාමෙන් පසුව පිටියට පැමිණි කිත්රුවන් විතානගේ මහේල සමග එක්ව ශ්‍රී ලංකා ඉනිම ලකුණු 285 දක්වා ඉහළ නැංවීමට සමත්විය. මෝර්නි මෝකල්ගේ පන්දුවකට ඩිවිලියර්ස් අතට උඩපන්දුවක් ලබාදෙමින් ඔහු ලකුණු 13කට දැවීගියේය. ඩේල් ස්ටේන්ගේ භයානක කෙටි පන්දු ගණනාවක පරීක්ෂණයට සාර්ථකව මුහුණදුන් කිත්රුවන් මිනිත්තු 59ක් කඩුල්ලේ රැඳී සිටියේය.මහේලගේ ශතකය වාර්තා වූයේ තේ පානයට පෙර ඩීන් එල්ගාර් යැවූ අවසන් ඕවරයේදීය. පන්දු 137කදි වාර්තා වූ ඔහුගේ ශතකයට හතරේ පහර 13ක් සහ හයේ පහරක් එක්වී තිබිණි. තේ පානය සඳහා තරගය නතර කරන විට ශ්‍රී ලංකාව කඩුලු 3ක් දැවී ලකුණු 212ක් ලබා සිටියේය.ඒ වනවිට මහේල ලකුණු 101ක් සහ නායක මැතිව්ස් ලකුණු 48ක් ලබා නොදැවී කඩුල්ලේ රැඳී සිටියහ. දිවා ආහාරය සහ තේ පානය අතර කාලයේ කඩුලු ආරක්ෂා කරගැනීමට ශ්‍රී ලංකාව සමත්වූ අතර ඒ කාලය තුළ දකුණු අප්‍රිකාව වෙතින් ලකුණු 99ක් සොරාගැනීමට ද දෙදෙනා සමත්වූහ.කාසියේ වාසිය දිනූ ශ්‍රී ලංකා පිලේ නායක ඇන්ජෙලෝ මැතිව්ස් සාර්ථක ඉනිමක් ගොඩනැගීමේ අරමුණින් පළමුව පන්දුවට පහරදීමට තීරණය කළ ද ඔහුගේ බලාපොරොත්තු සඵල කිරීමට ආරම්භක පිතිකරුවන් සමත්වූයේ නැත. ශ්‍රී ලංකා ඉනිමේ මුළු ලකුණු සංඛ්‍යාව 16ක්ව තිබියදී එතෙක් හොඳින් පන්දුවට පහරදෙමින් සිටි උපුල් තරංග ලකුණු 11කට දැවී ගියේය.ඩේල් ස්ටේන්ගේ කෙටි පන්දුවකට ආරක්ෂාවීමට උත්සාහ කිරීමේදී එය ඔහුගේ අත් ආවරණයේ වැදී උඩපන්දුවක් ලෙස කඩුලු රකින ක්වින්ටන් ඩි කොක් වෙත ඇදී ගියේය. කුමාර් සංගක්කාරට ඊයේ දිනය ඉතා අවාසනාවන්ත දිනයකි.ඔහු මුහුණදුන් පළමු පන්දුවෙන්ම ලකුණු නොලබා දැවීගියේ ස්ටේන්ට අනපේක්ෂිත කඩුල්ලක් ලබාදෙමිනි. ස්ටේන් එවූ කෙටි පන්දුවකට සංගක්කාර පූල් පහරක් එල්ල කළ ද ඉහළ නැගි පන්දුව ස්ක්වෙයාර් ලෙග් කලාපයේ සිටි ඉම්රාන් තාහීර් ඉතා සුරක්ෂිතව ඩැහැ ගත්තේය.කෞෂාල් සිල්වා දැවී ගියේ දිවා ආහාරයට පෙර ජේ.පී.දුමිනි යැවූ අවසන් ඕවරයේ දීය. ලකුණු 44ක් ලබා සිටියදී ඔහු දැවීගියේ පළමු ස්ලිප් හී සිටි ඒ.බී.ඩිවිලියර්ස් වෙත උඩපන්දුවක් ලබාදීමෙනි. ඊට පෙර ඔහු ලකුණු 10ක් ලබා සිටිය දී වර්නන් ෆිලෙන්ඩර් එවූ පන්දුවකට ඔහු ලබාදුන් උඩපන්දුව ස්ලිප් ක්‍රීඩක ඇල්වීරෝ පීටර්සන් අතින් ගිලිහී ගියේය. දිවා ආහාරය සඳහා තරගය නතරකරන විට ශ්‍රී ලංකාව කඩුලු 3ක් දැවී ලබා සිටි ලකුණු සංඛ්‍යාව 115කි. මහේල නොදැවී ලකුණු 53ක් ලබා සිටි අතර නායක මැතිව්ස් ලකුණු ලබාගැනීම ආරම්භ කර තිබුණේ නැත.මේ තරගයේ දී ශ්‍රී ලංකා කණ්ඩායමේ වෙනස්කම් තුනක් සිදුකොට තිබිණි. දිනේෂ් චන්දිමාල් වෙනුවට යොවුන් ක්‍රීඩක නිරෝෂන් දික්වැල්ල ටෙස්ට් වරම් දිනා ගත් අතර තුවාල ලබා සිටින ෂාමින්ද එරංග වෙනුවට අජන්ත මෙන්ඩිස් කණ්ඩායමට එක්විය. උපනායක ළහිරු තිරිමාන්නගේ ස්ථානය කිත්රුවන් විතානගේට හිමිවිය. ඒ අනුව ශ්‍රී ලංකාව තරගයට එක්වන්නේ දඟපන්දු යවන්නන් තිදෙනකු සමගින්ය. දකුණු අප්‍රිකානු කණ්ඩායමේ වෙනසක් සිදුවී තිබුණේ නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=s1407253</link>
    <topic>මෝටර් රථ තරග ඉතිහාසයේ පළමුවරට නාවික හමුදාවෙන් ජාත්‍යන්තර ධාවන පථයක්</topic>
    <author>ෆවුස් මොහොමඩ්</author>
    <content>නාවික හමුදා මෝටර් රථ ධාවන ක්‍රීඩා සංගමයේ සභාපති ලුතිනන් යෝෂිත රාජපක්ෂ මහතාගේ යෝජනාවක් අනුව වැලිසර නාවික හමුදා කඳවුරු භූමියේ දී ඉදිකළ මෙරට පළමු ජාත්‍යන්තර ධාවන පථය මෝටර් රථ හා යතුරුපැදි තරග ඉතිහාසයට නව පරිච්ඡේදයක් එක් කරයි.මෝටර් රථ ධාවන තරග සඳහා කිලෝමීටර් 1.2ක දුරකින් යුතු ධාවන පථයක්ද, යතුරුපැදි ධාවන තරග සඳහා කිලෝමීටර් 1.8ක දුරකින් යුතු ධාවන පථයක් ද මීට ඇතුළත්ය. ‘නේවි රේසිං ට්‍රැක් කලම්බු’ (NRTC) ලෙස නම් කොට ඇති නව ධාවන පථය ශ්‍රී ලංකා නාවික හමුදාවට අයත් පළමු මෝටර් රථ හා යතුරුපැදි ධාවන පථය වේ.මේ ධාවන පථයේ සැලසුම් නිර්මාණය දේශීය යතුරුපැදි තරග බිමේ අංක එකේ ශූරයා වන ගයාන් සඳරුවන්ගෙනි. ඔහු නාවික හමුදා ස්වේච්ඡා නාවික සේනාංකයට බැඳී නාවික හමුදා යතුරුපැදි ධාවන ක්‍රීඩා සංචිතයේ පුහුණුකරු ලෙස කටයුතු කරමින් සිටී.මෙහි ඉදිකොට ඇති යතුරුපැදි ධාවන පථය මෙරට දිගම යතුරුපැදි ධාවන පථය ලෙස සැළකේ. වංගු 7කින් හා පිමි 13කින් යුතු මේ ධාවන පථයට ශ්‍රී ලංකාවේ යතුරුපැදි ධාවන තරගබිමේ දීර්ඝතම පිම්ම ද ඇතුළත්ය.ආසියානු මෝටර් රථ හා යතුරුපැදි තරගබිමේ සාර්ථකත්වයක් ලබා ගැනීමට නම් මෙවැනි ජාත්‍යන්තර මට්ටමේ ධාවන පථයක් මෙරට ඉදිකළ යුතු බව එම ධාවන පථය ඉදිකිරීමට පුරෝගාමීව කටයුතු කළ ගයාන් සඳරුවන් පැවැසීය. ‘අපි මේක ක්‍රීඩකයන් 10දෙනකුට එකවර පිම්මක් දාන්න පුළුවන් ට්‍රැක් එකක ආකාරයට පළල් කළා. අන්තර්ජාතික මට්ටම අනුවයි හැදුවේ. පිටියේ පස් තිබිය යුතු ආකාරය, ආරක්ෂාව මේ හැම දෙයක්ම ජාත්‍යන්තර මට්ටමේ නීතිරීතිවලට අනුව හදලා තියෙනවා.’ ඔහු කීවේය.යුධ ගැටුම් නිමාවීමෙන් පසුව නාවික හමුදාව ක්‍රීඩා ක්ෂේත්‍රය තුළ වේගවත් ගමනක යෙදුණු බවත්, පසුගිය වසර කිහිපය තුළ ක්‍රීඩා ක්ෂේත්‍රයේ ජයග්‍රහණ රැසක් අත්කර ගැනීමට හැකිවූ බවත් නව ධාවන පථය විවෘත කිරීමට සමගාමීව පැවැති මාධ්‍ය හමුවේ දී නාවික හමුදාවේ ක්‍රීඩා අධ්‍යක්ෂ කොමදෝරු මෙරිල් සුදර්ශන මහතා කියා සිටියේය. ‘අපි ජාතික මට්ටමේ ක්‍රීඩා 47කට යොමුවී සිටිනවා. ඊට අලුතින්ම එක්වූ ක්‍රීඩාව තමයි මෝටර් රථ ධාවන තරග ඉසව්ව.නමුත් අපේ ක්‍රීඩකයන්ට තිබුණු ලොකුම බාධකය වුණේ පුහුණුවීම් වලට ධාවන පථයක් නොතිබීම. ඒ මොහොතේ නාවික හමුදා මෝටර් රථ ක්‍රීඩා සංගමයේ සභාපති ලුතිනන් යෝෂිත රාජපක්ෂ යෝජනා කර සිටියා මේ භූමිය ධාවන පථයක් ඉදිකිරීමට ඉතා යෝග්‍ය බව.ඒ අනුව ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතාගේ හා නාවික හමුදාපතිතුමාගේ ආශිර්වාදය මැද අපි ඉදිකිරීම් ආරම්භ කළා. ’ ඔහු පැවැසීය. නව ධාවන පථයේ අවසන් කටයුතු ඉදිරියේ දී සිදුකෙරෙන අතර නාවික හමුදාවේ පළමු මෝටර් ක්‍රොස් තරගාවලිය ලබන සැප්තැම්බර් මාසයේ පැවැත්වීමට නියමිතය. රාත්‍රී මෝටර් රථ තරගාවලියක් හා දකුණු ආසියාතික මෝටර් රථ හා යතුරුපැදි ධාවන තරගාවලියක් පැවැත්වීමට ද නාවික හමුදා ක්‍රීඩා අංශය බලාපොරොත්තු වේ.ප්‍රදර්ශනාත්මක මෝටර් රථ ධාවන තරගයකින් නව ධාවන පථය විවෘත කෙරිණි. ශ්‍රී ලංකා මෝටර් රථ හා යතුරුපැදි ධාවකයන්ගේ සංගමයේ (SLARDAR) සභාපති රොඩ්නි මේසන්, කාල්ටන් මෝටර් රථ ක්‍රීඩා සමාජයේ සභාපති දිනේෂ් ජයවර්ධන, නාවික හමුදාවේ ජ්‍යෙෂ්ඨ මාණ්ඩලික ක්‍රීඩා නිලධාරී කොමාන්ඩර් රොෂාන් අතුකෝරල මහත්වරු ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=f1407251</link>
    <topic>ගාලු මුවදොරදි ජනපතිදරුවන්ට රස කැවිලි කවයි</topic>
    <author>අන් දොස් හොයන්නේ</author>
    <content>ජාතික සමඟිය තේමාව යටතේ කොළඹ ගාලු මුවදොරදි පසුගිය ඉරිදා පැවති ජාතික සරුංගල් සංදර්ශනය ජනාධිපති මහින්ද රාජපක්ෂ මහතාගේ ප්‍රධානත්වයෙන් අති උත්කර්ෂවත් අයුරින් ආරම්භ විය. නියමිත වේලාවටත් ප්‍රථම සංදර්ශන භූමියට සපැමිණි ජනාධිපතිවරයා ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා විසින් පිළිගත්තේ මහත් උණුසුම් අයුරින්ය . උත්සව භූමියේ පැවති විවිධ ජාතින්ට ආවේනික ආහාර ප්‍රදර්ශනය නැරඹීමට එක්වන ලෙස නානායක්කාර මහතා ජනාධිපතිවරයාට ආරාධනා කළේය.“විවිධ ජාතින්ට ආවේනික ආහාර ප්‍රදර්ශනයක් මෙහි පැවැත්වෙනවා.සර් එය නරඹනවා දැයි “ඇමැතිවරයා ඇසීය. ‘එහෙම නම් නොබල කොහොමද ? බලමු බලමු” ජනාධිපතිවරයා කීය.ජනාධිපතිවරයා ඇමැතිවරයා සමඟ ආහාර ප්‍රදර්ශනයට එක් වූහ.“සර් කෑමවල රස ගුණ කොහොමදැයි බලන්න යැයි” ආහාර පෙන්වමින් නානායක්කාර මහතා කීවේය.එහිදි ජනාධිපතිතුමා මුරුක්කුවක් ගෙන මුවේ හොවා ගත්තේ අසල සිටි කුඩා දරුවන්ට මුරුක්කු රස විඳීමට ආරාධනා කරමින්ය.දරු­ෙවා් රිසි සේ මුරුක්කු මුවේ පුරවා ගෙන රස බැලුහ.“විවිධ ජාතින් අතින් මුදා හරින සරුංගල් උඩු ගුවනේදි සුළඟට මුසු වු විට එහි ජාතිවාදයක් ,ආගම්වාදයක් නැතැයි “ජනාධිපතිවරයා කීවේ නානායක්කාර ඇමැතිවරයාගේ ජාතික සමඟිය තේමාවට තවත් අරුතක් එක් කරමින්ය‍.සංදර්ශනය ආරම්භ කිරීම සඳහා ප්‍රථම සරුංගලය උඩු ගුවනට මුදා හරින ලෙස ජනාධිපතිවරයාට ආරාධනා කළ ඇමතිවරයාද සරුංගලයක් උඩු ගුවනට මුදා හැරීම සඳහා සූදානම් විය.සර් මීට පෙර ගාලු මුව දොර සරුංගල් යවා තිබෙනවා දැයි නානායක්කාර මහතා ජනාධිපතිවරයා දෙස බලමින් ඇසීය. ‘’ මම ගාලුමුවදොර නම් සරුංගල් යවා නැහැ. එහෙත් මැදමුලන වෙල්ඉපණැල්ලේ නම් ඕන තරම් සරුංගල් යවා තිබෙනවා යැයි’’ ජනාධිපතිවරයා සිනාසෙමින් කීය.සිය ළමාවියේ මොහොතකට තනිවු ජනපතිවරයා ‘’ අගෝස්තු නිවාඩුවට අපට සරුංගල් යවනවාට වඩා වෙන වැඩක් ඒ කාලේ ති‍බුණේ නැතැයි’’ සිනාසී කීවේය.උඩුගුවනේ නිදහසේ පාවෙමින් තිබු සරුංගලය ෙදස බැලූ නානයක්කාර මහතා ‘’ සර් ඔන්න ඔන්න මගෙයි සර්ගෙයි සරුංගල් පැටලෙන්නයි යන්නේ කියමින් කෑගැසීය.‘’ මම මේවට හොඳට පුරුදු පුහුණු වෙච්ච කෙනෙක්. පටලවා ගන්නේ නැතිව මේ වැඩේ කරන්න මම හොඳට දන්නවා මම ගානට මිම්මට නූල දාලා තියෙන්නේ යැයි ජනපතිවරයා පිරිස සිනහ ගස්සවමින් කීය.එම අවස්ථාවේ එකවර උඩුගුවනට මුදාහැරි සරුංගල් සිය ගණනකින් ගාලුමුවදොර අහස්තලය විචිත්‍රවත් දර්ශනයක් මවා පෑවේය.ශ්‍රී ලංකා නිදහස් පක්ෂයේ දැදිගම හා රඹුක්කන මැතිවරණ කොට්ඨාසවල පැවැති සම්මන්ත්‍රණ සඳහා පක්ෂ මහ ලේකම් මෛත්‍රිපාල සිරිසේන, මධ්‍යම පළාත් මහ ඇමැති සරත් ඒකනායක සබරගමුව මහ ඇමැති මහීපාල හේරත්, මන්ත්‍රි මනුෂ නානායක්කාර , ජානක වක්කුඹුර මහත්වරු එක් වී සිටියහ.සරත් ඒකනායක මහතා මෛත්‍රිපාල සිරිසේන මහතා දෙස බලමින්, අපේ මහ ලේකම්තුමා මෙළොව එළිය දුටුවේ අපේ පක්ෂය ආරම්භ කළ දිනයේමයි. පක්ෂයක ආරම්භයත්, පක්ෂ ලේකම්වරයාගේ උපතත් එකම දිනයක සිදු වී ඇත්නම් ඒ අපේ පක්ෂයේ පමණක් යැයි කීය.ඊට සිනහවකින් පිළිතුරු දුන් මෛත්‍රීපාල සිරිසේන මහතා දැදිගම යනු හිටපු පක්ෂ මහලේකම් ධර්මසිරි සේනානායක මහතාගේ ‍ෙමන් ම හිටපු අග්‍රාමාත්‍ය දිවංගත ඩඩ්ලි සේනානායක මහත්වරුත් නියෝජනය කළ ඓතිහාසික මැතිවරණ කොට්ඨාසයක් බව පැවසීය.සබරගමු පළාත් පෝෂණ කමිටු පළමු රැස්වීම පසුගියදා මහ ඇමැති මහීපාල හේරත් මහතාගේ ප්‍රධානත්වයෙන් රැස්විය. මේ සාකච්ඡාවේ සංග්‍රහය පිළිබඳ මහ ඇමැතිවරයාගේ විවේචනයට ලක්විය.“මම පාන්පිටි කන්න එපා. තෙල් කෑම එපා. කියා තියෙනවා. හාල්පිටි අග්ගලයක්, අඩු තරමින් හැලපයක් ගෙනාවත් කොච්චර හොඳද මහ ඇමැතිවරයා කීවේ තරමක් නොසතුටින්ය.පළාත් පාලන සේවකයන් පිරිසකගේ සේවය මහ ඇමැතිවරයා ස්ථිර කිරීම පිළිබඳ වරකාපොළ ප්‍රාදේශීය සභාපති කීර්ති ශ්‍රී විජේතුංග මහතා සතුටින් ඉපිළ ගියේය. ඔබතුමා කළේ මහා පින්කමක්. ඔබතුමා බුදු වෙන්න ඕනෑ. නිවන් දකින්න ඕනෑ. විජේතුංග මහතා කීවේ මහ ඇමැතිවරයා දෙස බලමින්ය. අපෝ නෑ සභාපතිතුමා මට නැවත නැවත ඉපිද මිනිසුන්ට වැඩ කරන්න ඕනෑ. ඒ නිසා මට නිවන් දකින්න, බුදුවන්නැයි ප්‍රාර්ථනා කරන්න එපා යයි මහ ඇමැතිවරයා විජේතුංග මහතාගේ උරහිසට තට්ටු කරමින් කීය.බස්නාහිර පළාත් සභාව එහි සභාපති සුනිල් විජේරත්න මහතාගේ ප්‍රධානත්වයෙන් පසුගිය අඟහරුවාදා රැස්විය. එහිදී එජාප මන්ත්‍රී එස්.එම්. මරික්කාර් මහතා වරප්‍රසාද ප්‍රශ්නයක් නඟමින් කියා සිටියේ රටේ හදවත වන් මැදකොළඹ ජනතාවට පානීය ජලය ප්‍රශ්නයක් ඇති බවය.ඔහුගේ මාධ්‍ය සගයෙක් වන එජනිස මන්ත්‍රී සුසාර දිනාල් මහතා කියා සිටියේ මන්ත්‍රීතුමා උපවාසයේ ඉන්න නිසා වතුර බොන්නේ නැහැ නේද. එහෙනම් වරප්‍රසාද ප්‍රශ්නයක් එන්නේ නැහැ. සභාවේ සෙසු මන්ත්‍රීවරු මරික්කාර වතුර බීලා උපවාසය කඩලා යැයි ඝෝෂා කළහ.කොළඹ දිස්ත්‍රික් ඝන අපද්‍රව්‍ය බැහැර කිරීමේදී සිදුව ඇති ගැටලු පිළිබඳ විවාදයේදී මන්ත්‍රීවරු ඝන අපද්‍රව්‍ය පසෙකලා ආරක්ෂක ලේකම්වරයාගේ නගර අලංකරණය පිළිබඳ දිගින් දිගටම අදහස් දැක්වූහ. ප්‍රජාතන්ත්‍රවාදී පෙරමු‍ෙණ් සුසිල් කි‍ඳෙල්පිටිය මහතා ඊට විරුද්ධව අදහස් දක්වද්දී ඔයාගේ නායකයත් හමුදාවේ යැයි කියමින් මන්ත්‍රීවරු ඝෝෂා කළහ. නිදි සුව විඳිමින් සිටි ඇමැති උපාලි කොඩිකාර මහතා නින්දෙන් අවදි වී “ෆොන්සේකා හමුදාව කෑවා යැයි” කීෙව් සභාව සිනහ ගන්වමිනි.ශ්‍රී ලංකා නිදහස් පක්ෂ කාන්තා සංවිධාන රැස්වීමක් පසුගිය ඉරිදා වැලිහේන ප්‍රනාන්දුපුල්ලේ නිවසේ පැවැතියේ කාන්තාවන්ගේ සහභාගිත්වයෙනි. ප්‍රමාදවී පැමිණි ඇමැතිනී පවිත්‍රා වන්නිආරච්චි මහත්මිය කාර්ය බහුල දිනක මෙතරම් කාන්තාවන් පිරිසක් සහභාගි කර ගැනීම පිළිබඳ ප්‍රනාන්දුපුල්ලේ මහත්මියට සිය සතුට ප්‍රකාශ කළාය. මෙච්චර පිරිසක් සහභාගි කර ගැනීම නම් අසීරු නැහැ. අසීරු වුණේ මෙතරම් වෙලාවක්මේ අය රඳවා ගැනීම යැයි ප්‍රනාන්දුපුල්ලේ මහත්මිය කීවාය.තේපැන් සංග්‍රහය අතර තුරදී නැවතත් වන්නිආරච්චි මහත්මිය කාන්තා සහභාගිත්වය ගැන සඳහන් කළාය. අපි සුදර්ශනීට සලකනවා මදි යැයි ද වන්නිආරච්චි මහත්මිය සිනා සෙමින් පැවසුවාය. අපේ පක්ෂයෙන් කාන්තාවනට හොඳට සලකනවා. ඒ නිසා කාන්තාවන් අපේ පක්ෂය හා බැඳී සිටිනවා යැයි අශෝකා ලංකාතිලක මෙනවිය සඳහන් කළාය.ඒ විතරක්ද පාර්ලිමේන්තුවේ ජාතික ලැයිස්තු මන්ත්‍රීවරියන් දෙදෙනෙක් පත් කළ එකම පක්ෂය අපේ පක්ෂය යැයි සුදර්ශනී ප්‍රනාන්දුපුල්ලේ මහත්මිය පවසද්දී වන්නිආරච්චි මහත්මිය එය අනුමත කරමින් හිස සෙලවීය.සෙංකඩගල ආසන බල මණ්ඩල රැස්වීම පසුගියදා පුෂ්පදාන ශාලාවේදී පැවැතියේ මැති ඇමැතිවරු රැසකගේ සහභාගිත්වයෙන්ය. ඊට මහාචාර්ය ජී.එල්. පීරිස්, ආචාර්ය සරත් අමුණුගම, ඩිලාන් පෙරේරා, ඩලස් අලහප්පෙරුම, අමාත්‍යවරු මෙන්ම වයඹ මහ ඇමැති දයාසිරි ජයසේකර, දිලුම් අමුණුගම මහත්වරු එක්වී සිටියහ.ජී.එල්. පීරිස් මහතා දයාසිරි ජයසේකර මහතා දෙස බලමින් ඌව පළාත් සභාවේ තත්ත්වය කෙසේ දැයි ඇසීය.“ඌවෙ කිසි ගේමක් නැහැ. රනිල් වික්‍රමසිංහ වෙඩිමුර තියනවා, තිස්ස අලිඩොං ගහනවා, හිච්චියො ටික ආණ්ඩු පෙරළන්න හදනවා. ඔය මෝඩ චූන් එක දින 45ක් තියේවි යැයි ජයසේකර මහතා සිනා සෙමින් කීය.“එතකොට හරීන් ප්‍රනාන්දු මහතාට මොකද වෙන්නේ යැයි” පීරිස් මහතා ඇසීය. “මොනව වෙන්නද අනාථ නාථ වෙනවා පමණයි යැයි ජයසේකර මහතා කීවේය. වයඹින් ගුටි කාලා ලැජ්ජා නැතුව ඌවට එන්න. ඌවටත් අවනම්බුවක් යැයි කී ඩිලාන් පෙරේරා මහතා ඌට ගැහුවට මම ඔයා ගැනපස්සේ බලාගන්නම් යැයි ජයසේකර මහතා දෙස බලමින් කීය.පසුගිය අඟහරුවාදා පාර්ලිමේන්තු විදුලි සෝපාන අසල සුපුරුදු ඇඳුමට සමු දී යුරෝපීය ඇදුමින් සැරසී සිටි ඒ.එච්.එම්. අස්වර් මහතා විපක්ෂනායක රනිල් වික්‍රමසිංහ මහතාගේ නෙත ගැටුණි.මවිතයට පත් විපක්ෂනායකවරයා “ඕ කවදාවත් නැති තරම් හැඩට වැඩට ඇදගෙන හරිම කදිමයැයි ඉංග්‍රීසි බසින්ම කීය. එම ප්‍රකාශයෙන් අස්වර් මන්ත්‍රීවරයා තමා ඇඳ සිටි ඇඳුම දෙස බලමින් ඔබතුමා හැමදාම යුරෝපීය ඇඳුමනෙ අඳින්නේ ඉතින් මමත් ඔබතුමාට පොඩි චැලේන්ජ් එකක් දානවා යැයි සිනාසෙමින් කීවේ විපක්ෂ නායකවරයා ද සිනහ ගස්වමින්ය.පලස්තීන සහයෝගිතා සංගමයේ සැසියට සහභාගි වීම මෙවර එක්සත් ජාතික පක්ෂය ප්‍රතික්ෂේප කර තිබුණේ ඊට ආරාධනා කර තිබියදීය. එසේම පසුගිය අඟහරුවාදා රාත්‍රී කතානායක චමල් රාජපක්ෂ මහතාගේ නිල නිවෙසේ සංවිධාන කර තිබූ ඉෆ්තාර් උ‍ෙළලද ඔවුහු වර්ජනය කළහ. ප්‍රමාද වී පැමිණියද හිටපු ඇමැති ඉමිතියාස් බාකීර් මහතාගේ පැමිණීමට කතානායකවරයා තුති පිදීය.සර් මට බුලර්ස් රෝඩ් එකේ ඉදල මෙතනට එන්න විනාඩි 45ක් ගියා. නමුත් හයිවේ එක නිසා බේරුවලට විනාඩි 20න් යන්න පුළුවන් යැයි බාකීර් මාකාර් මහතා කීය. කතානායකවරයා හිස වනමින් එය අනුමත කළේය. සර් අපි ඉන්න කාලේ පාර්ලිමේන්තුවේ මිත්‍ර සංගමය තිබුණා. දැන් ඒක නෑ. අස්වර්ලා ඉන්නවානේ නැවත එය ආරම්භ කළා නම් හොඳ යැයි ඉමිතියාස් කීය. අස්වර් ඒක නැවත පටන් ගන්න යැයි කතානායකවරයා කීවේ එය අනුමත කරමිනි.මාසික ජීවන වියදම ඉහළ බව කියමින් ජනතා විමුක්ති පෙරමුණේ ලාල්කාන්ත, සමන්ත විද්‍යාරත්න, මහින්ද ජයසිංහ මහත්වරු සඳුදා සවස කොටුව දුම්රිය පොළ ඉදිරිපිට අත්පත්‍රිකා බෙදා හැරීමේ වැඩසටහනකට එක් වූහ. රාජකාරි නිමවා දුම්රිය පොළට යන මඟීන්ගෙන් දුම්රියපොළ ඉදිරිපිට පිරී තිබිණි.ළහි ළහියේ දුම්රිය ස්ථානයට යන තරුණකුට අත්පත්‍රිකාවක් දුන් ලාල්කාන්ත මහතා ශ්‍රී ලංකාවේ කෝච්චි ඔය කියන වේලාවට එනවාදැයි සිනාසෙමින් ඇසීය.ඒක ඇත්ත අපි හනික යන්නේ මීට පැයකට පෙර තිබූ කෝච්චිය අල්ලා ගන්න යැයි තරුණයාද සිනා සෙමින් කීවේය. අත්පත්‍රිකා දෙස දෑස් යොමු කළ තරුණියක් රු.5 පඩියක් වැඩි කරන්න පුළුවන් දැයි සමන්ත විද්‍යාරත්න මහතා දෙස බලා ඇසුවාය. ඇයි බැරි ඔයා ඔය පත්‍රිකාව අරන් කෝච්චියට යන්නත් පෙර පඩි වැඩිවෙනවා යැයි විද්‍යාරත්න මහතා සිනා සෙමින් කීය.පසුගිය ඉරිදා සිය පාසල් සගයකුට ලාල් කාන්ත මහතා දුරකථන ඇමතුමක් ලබා ගත්තේ හදිසි‍ෙයන්ය.මචෝ මට ටිකක් කතා කරන්න තියෙනවා. අද ඔයාගෙ ෂෙඩුල් එක කොහොමදැයි ඇසීය. මචං අද නම් පුල් ටයිට්. පොඩි වුන් ටියුෂන් දාන්නයි මාකට් යන්නයි, ගෙදර වැඩටයි කතා කරලා වැඩක් නැහැ යයි හේ මැසිවිලි නගමින් කීය. මචං උඹ සතියේ දිනවල ඔෆිස් සති අන්තයේ ගෙදර වැඩ. මම කතාකරන්න ඕනෑ කොයි වෙලාවකදැයි ලාල්කාන්ත මහතා ඇසීය. මචං මම සතියේ දවස්වල දුවල ගිහින් අන්තිම මොහොතේ කාඩ් එක ගහලා පොතත් අත්සන් කරනවා. ඊට පස්සෙ නම් මචං ඕෆ් වෙනකම් නිදහස් යැයි හෙතෙම කීවේ ලාල්කාන්ත මහතා අන්ද මන්ද කරමින්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=f1407252</link>
    <topic>‘රත්තරං දුවේ, පුතේ මගේ අම්මේ, තාත්තේ’ මේ ආමන්ත්‍රණ ධර්ම විරෝධියි</topic>
    <author>සාකච්ඡා කළේ</author>
    <content>නිවැරදි සම්බුද්ධ ධර්මය සමාජගත වීම සඳහා ධර්ම දේශනාවේ අන්තර්ගත කාරණා පමණක් නොව එහි ඉදිරිපත් කරන විලාසය, භාවයන් හා ඉංගිත ආදී ශ්‍රව්‍ය දෘෂ්‍ය කවරක් වුව ප්‍රධාන වශයෙන් බලපාන්නේ ය. වර්තමානයේ ඒ සම්ප්‍රදාය අතික්‍රමණය කිරීමට ඇතැම් දේශකයන් වහන්සේ යත්න දරන බවක් දක්නට ඇති බැවින් නැවතත් චිරාගත සම්ප්‍රදායේ අරුණලු නවීකරණය වූ ධර්ම දේශනා ශෛලීන් වෙත පතිත විය යුතුය යන හැඟීමෙන් මෙවර ධර්ම සභාවේ අවධානය ඒ කෙරෙහි මෙසේ යොමු වෙයි.බුදුරජාණන් වහන්සේගේ ධර්ම දේශනා ශෛලිය සහ දේශීය වශයෙන් අපට උරුම වූ ධර්ම දේශනා ශෛලිය අතර ඇතැම් වෙනස්කම් දක්නට ලැබෙනවා. දම්සක් පැවතුම් සූත්‍රය දේශනා කිරීමේදී බුදුරජාණන් වහන්සේ, ධර්මය අවබෝධ කර ගැනීමට සමර්ථ පුද්ගලයන් තෝරාගෙනයි ධර්මය දේශනා කළේ. නිතරම බුදුන්වහන්සේ අව‍ස්ථාවන්ට හා ඒ ඒ පුද්ගලයන්ට ගැළපෙන ආකාරයටයි ධර්ම දේශනාවක් පැවැත්වූයේ. ප්‍රඥාවන්තයන්ට කෙටියෙනුත්, සාමාන්‍ය පුද්ගලයන්ට දීර්ඝ ලෙසත් ධර්මය දේශනා කළා.මහින්දාගමනයත් සමඟ අපේ සංස්කෘතිය තුළ ධර්ම දේශනා සම්ප්‍රදායේ වෙනසක් ඇතිවුණා. සුමන සාමණේරයන් වහන්සේ මුළු ලංකාවට ම ඇසෙන පරිදි ‘මේ ධර්ම ශ්‍රවණයට කාලයයි’ යනුවෙන් කාලය දැනුම් දීමක් සිදුකර තිබෙනවා.එය දැනටත් පාලි භාෂාවෙන් “ධම්මස්සවන කාලෝ අයං බදං තා” යනුවෙන් අදටත් ධර්ම දේශනාවකට කලින් දේශනා වෙනවා. එහිදී දේවාරාධනාවක් අමුතුවෙන් සිදුවුණේ නැහැ. දැනට චිරාගත සම්ප්‍රදායයේ කාලය දැනුම් දීමක් හා දේවාරාධනාවක් යන දෙක ම සිදුවෙනවා. මේ සම්ප්‍රදාය බුදුන් අනුගමනය කළ සම්ප්‍රදාය යයි වැරදි වැටහීමක් ඇතිකර ගත යුතු නැහැ.බුදුරජාණන් වහන්සේ ධර්ම දේශනා පැවැත්වීමේදී “උද්දේස, නිද්දේස, පටිනිද්දේස” කියල ක්‍රම තුනක් භාවිතා කළා. පාලි පාඨය හෝ ගාථාවක් දක්වා ධර්ම දේශනා කිරීම අයත් වෙන්නේ උද්දේස හෙවත් මාතෘකාවටයි.ඕනෑම දේශකයකු ධර්ම දේශනාවකදී මාතෘකාවක් භාවිතා කළ යුතුයි. ‘නිද්දේස’ හා ‘පටිනිද්දේස’ ඇතිවන්නේ ශ්‍රාවකයාගේ අවබෝධතා ශක්තිය මතයි. එනම් නිද්දේස යනු තරමක් විස්තර කිරීමයි. පටිනිද්දේස යනු දීර්ඝ ලෙස විස්තර කිරීමයි.ඇතැම් ප්‍රඥාවන්තයන්ට උද්දේසය දේශනාව පමණක් ප්‍රමාණවත් . අස්සජී රහතන් වහන්සේ උපතිස්ස පිරිවැජියාට දේශනා කළේ, “යේ ධම්මා හේතුප්පබවා” ගාථාවේ පේළි දෙකක් පමණයි. එය අසා සිටි උපතිස්ස පිරිවැජියා සෝවාන් බවට පත් වුණා. ඒ සම්ප්‍රදාය බිහිවුණේ ශ්‍රාවකයාගේ අවබෝධය මතයි.පැරණි කාලයේ අරියවංස සූත්‍රය නමින් වසරකට වරක් දෙවරක් සර්වරාත්‍රික ධර්ම දේශනාවක් පැවැත්වුණා. වත්මන් ජනතාවගේ අවිවේකී බව සමඟ ධර්ම දේශනා පැයකට විනාඩි හතළිස් පහකට සීමා වී තිබෙනවා.මේ නවීකරණය සමඟ සිදුවන පරිහානියක් තිබෙනවා. අද ඇතැම් ශ්‍රාවකයන් ධර්ම දේශනාව කියන්නෙ මොකක්ද කියලත් දන්නේ නැහැ. ඒ නිසා ධර්ම කථිකයන් ධර්ම දේශනා රඟමඬලේ තම තමන්ට කැමති කැමැති රංගනයන් ඉදිරිපත් කරනවා.සමහර අය පෞද්ගලික පන්ති පවත්වනවා වගේ ධර්ම දේශනා පවත්වනවා. ඇතැම් අය ගීතයක උච්ච මධ්‍ය මන්ද ස්වරයන් භාවිතා කරනවා වගේ හඬ විවිධත්වයක් මඟින් දේශනාව විචිත්‍ර කරනවා. ඇද පැද ලෙලවා දේශනා කරනවා.බුදුරජාණන් වහන්සේ ධර්මය දේශනා කළේ රාග, ද්වේශ, මෝහ දුරුවෙන්නයි. ධර්ම දේශනයකදී කෙලෙස් වැඩෙනවා නම් ඒ දේශනය ධර්ම විරෝධී දේශනයක්. අපට ඇහෙනවා ඇතැම් දේශකයන් ශ්‍රාවකයන්ට ආමන්ත්‍රණය කරන්නේ ගෙවල්වල අම්මලා තාත්තලා දරුවන්ට ආමන්ත්‍රණය කරන ආකාරයෙන්. රත්තරං දුවේ, පුතේ, මගේ අම්මේ, තාත්තේ වගේ කෙලෙස් සහිත ආමන්ත්‍රණවලින් ධර්මාවබෝධයක් ලැබෙන්නේ නැහැ.ධර්මයේ විස්තර කරන ආකාරයට එයින් ඇතිවන්නේ ගේහසිත සෝමනස්සයයි. එය ශ්‍රාවකයාට යහපතක් ඇතිකරන්නේ නැහැ. ඒ නිසා දේශකයා තමන්ගේ දේශනයෙන් එබඳු කෙලෙස් ඇති නොකළ යුතුයි කියලා ධර්මයේ සඳහන් වෙනවා.දේශකයාගේ සෑම වචනයක් ම රාග, ද්වේශ, මෝහ දුරු කිරීම සඳහා භාවිතා කළ යුතුයි. ඒ වගේම තමයි ඇතැම් දේශකයන් ශ්‍රාවකයන්ට සැර කරල බැනල වැරදි පෙන්වා දෙනවා. එයින් ඇතිවන්නේ ද්වේශයයි.ඒ වගේම ඇතැම් දේශකයන් ශ්‍රාවකයන් සිනාගන්වමින් ධර්ම දේශනා පවත්වනවා. ඇතැම් අවස්ථාවලදී ශ්‍රාවකයන් හඬවමින් කම්පා කරවමින් ධර්ම දේශනා පවත්වනවා. හැඬීම හෝ සිනාසීම ධර්මාවබෝධයට හේතුවෙන්නේ නැහැ.අවබෝධයෙන් අඩු ශ්‍රාවකයන් අතර දේශකයා ජනප්‍රිය වීමට පමණයි මේවා හේතු වන්නේ. අංගුත්තර නිකායේ තික නිපාතයේ සඳහන් වෙනවා ධර්ම විනයට අනුව ගීතය හැඬීමකුත්, නැටුම උමතු වූවන්ගේ ක්‍රියාවකුත්, දත් පෙන්වා සිනාසීම කුඩා දරුවන්ගේ ක්‍රියාවකුත් කියලා. ධර්ම දේශනයේදී මේ කී දේවල් භාවිතා කිරීමක් වුණොත් එය ධර්මයට හා විනයට අනුව කෙබඳු ද කියල මේ සඳහනෙන් ම තේරුම් ගත හැකියි.අපේ ඉන්ද්‍රිය පහෙන් සමාජය එක්ක ගළපන්න පුළුවන් ඉන්ද්‍රිය දෙක තමයි ඇස සහ කන. ධර්මාවබෝධයට මේ දෙකම යොදාගැනීම කිසිදු වරදක් නැහැ. බුදුරජාණන් වහන්සේ මහ මඟ වඩින විට ගින්නෙන් දැවී ගිය ගසක් දැක එය උපමාවට ගෙන ධර්මය දේශනා කළා.මජ්ඣිම නිකායේ අග්ගික්ඛන්දෝපම සූත්‍රයේ තිබෙන්නේ ඒ කරුණුයි. ඒ වගේම නිය පිටට පස් ටිකක් ගෙන එය උපමා කර ධර්මය දේශනා කළ අවස්ථා තිබෙනවා. මේ කිසිවක් අසංවර නැහැ. අසංවර වන්නේ රාග ද්වේශ මෝහ දුරුකරන්න දේශනා කරන බණ රාග ද්වේශ මෝහ ඇතිකරන්න යාමෙනුයි.බුදුරජාණන් වහන්සේ ධර්ම කථිකයන් හතරදෙනකු පිළිබඳව දේශනා කර තිබෙනවා. එක් අයෙක් අර්ථවත් නොවූ දේ ටිකක් කියනවා. ශ්‍රාවක පිරිස දන්නෙත් නැහැ මේ කියන්නේ හොඳ ද නරක ද කියලා. එබඳු පිරිස ඉදිරියේ ඔහුත් ධර්ම කථිකයකු වෙනවා.තවත් කෙනෙක් දීර්ඝව කියනවා. එහෙත් එහිත් අර්ථවත් බවක් නැහැ. නමුත් ශ්‍රාවකයනුත් නොදන්නා පිරිසක් බැවින් ඔවුන් ඒ පිරිසට ධර්ම කථිකයකු වෙනවා. ඒ ධර්ම කථිකත්වය තීරණය ‍ෙවන්නේ පිරිසගේ නොදැනුවත්කම මතයි. එහෙත් බුදුරජාණන් වහන්සේ ධර්ම කථිකයා කියන්නේ ඒ දෙදෙනාට ම නොවෙයි.හොඳ නරක දන්නා ශ්‍රාවක පිරිසක් මැද අර්ථවත් දේ ටිකක් කියන ධර්ම කථිකයා සහ හොඳ නරක දන්නා ශ්‍රාවක පිරිස මැද අර්ථවත් දේ දීර්ඝ වශයෙන් දේශනා කරන ධර්ම කථිකයා යන දෙදෙනායි. එහිදී ධර්ම කථිකයා තීරණය වීම සඳහා ශ්‍රාවකයා ද බලපානවා. ධර්ම කථිකයා නිතර ම ශ්‍රාවකයාට ගෝචර වන අර්ථවත් දහමක් ම දේශනා කළ යුතුයි.බුදුරජාණන් වහන්සේ පංචක නිපාතයේ සූත්‍රයක දේශනා කරල තියෙනවා ධර්ම දේශකයකු අනුගමනය කළ යුතු කාරණා පහක්. පළමුවැන්න දාන සීලා දී වශයෙන් අනුපිළිවෙළ කතාවක් සහිතව දේශනා කළ යුතුයි.ඒ කියන්නේ දානය පිළිබඳවත් සීලය පිළිබඳවත් කියා දීලා එහි ආනිසංස ලෙස ලැබෙන දිව්‍ය මනුෂ්‍ය සැප ගැණත් සඳහන් කරල ඒ කාම වස්තූන් හි දොස් දක්වලා ධර්මය පැහැදිලි කළ යුතුයි. පසුව කාමයන්ගෙන් වෙන්වීමේ ගුණ දක්වමින් චතුරාර්ය සත්‍යය දේශනා කළ යුතුයි.අනුපිළිවෙළ කතාව කියන්නේ එයයි. දෙවැනි කාරණය කරුණු සහිතව උපමා නිදර්ශන රැගෙන ධර්ම දේශනාව පැවැත්වීමයි. තුන්වැන්න ශ්‍රාවකයා පිළිබඳ අනුකම්පාවෙන් කරුණා සහගතව දේශනා කළ යුතුයි. හතරවැන්න පිරිකරක් වැනි ආමිසයක් බලාපොරොත්තු නොවී දේශනා කළ යුතුයි. මේ කාරණය අද විවාදාපන්න වී තිබෙනවා.විවිධ සමාජ සත්කාර කිරීම සඳහා හෝ විහාරස්ථාන, ළමා නිවාස ආදී වෙනත් ගොඩනැඟීම් සඳහා හෝ විවිධ ආධාර උපකාර ලබාදෙන ලෙස ඉල්ලමින් ඇතැම් දේශකයන් ධර්ම දේශනා පවත්වනවා. එය කොහෙත් ම ධර්ම විනය දෙකට ගැළපෙන්නේ නැහැ. එවිට දේශකයා ශ්‍රාවකයා පිළිබඳ අනුකම්පාවෙන් ධර්මය දේශනා කිරීමක් සිදුවෙන්නේත් නැහැ. ආමිස බලාපොරොත්තු නොවී ධර්ම දේශනා කිරීමක් වන්නේත් නැහැ.මේවා ධර්ම දේශනා ක්‍රමයේ පරිහානි ලක්ෂණයයි. අපි කතා කළ කාරණාවන්ට පස්වැනි කාරණය වන්නේ දේශකයා තමන්ගේත් අනුන්ගේත් ගුණ විනාශ නොවන පරිදි ධර්මය දේශනා කළ යුතුයි. අනුන්ට පහර ගැසීමේ උපක්‍රමයක් ලෙස ධර්ම දේශනාව යොදා නොගත යුතුයි.බුදුරජාණන් වහන්සේ මුල සිටම ධර්මය ගුරු තනතුරේ තබාගෙන එය ගරු කටයුතු ලෙස සැලකුවා. ඒ නිසා ධර්ම ශ්‍රවණය කරන ශ්‍රාවකයා ධර්ම ගෞරවය ඇතිවන පරිදි ඉරියව් පවත්වා ගන්නවාද කියල දේශකයාත් විමසිලිමත් විය යුතුයි.ධර්ම දේශනයට හෝ ධර්ම ශ්‍රවණයේදී ඉරියව් පිහිටුවාගන්න ආකාරය විස්තර කර දීමක් අතීතයේ තිබුණා. “ලෝවැඩ සඟරාවේ” තිබෙනවා. “බිම ඉඳ සිට කී බණ නාසන්නේ” කියලා. බිම ඉඳගෙන ඉන්න අයට සිටගෙන බණ කියන්නේ නැහැ.උඩ ඉන්න අයට පහළ ඉඳන් බණ කියන්නැහැ. ආයුධ අත දරාගෙන ඉන්න අයට බණ කියන් නෑ. පාරේ මැද්දෙ යමින් අයිනෙ යන අයට බණ කියන්නෑ. වාඩිවෙලා නමුත් දණහිස් දෙපසට යන්න නොදී දෙඅතින් බැඳගෙන සිටින ඉරියව්වත් ධර්ම ශ්‍රවණයට ගැළපෙන ඉරියව්වක්‍ නෙවෙයි. ධර්මාසනය දෙසට පා දිගු කරගෙන ධර්ම ශ්‍රවණය කිරීමත් ගැළපෙන්නේ නැහැ. මේ හැම දෙයින්ම අදහස් කරන්නේ ධර්ම ගෞරවය ඇතිවන ලෙස ධර්ම දේශනයත් ශ්‍රවණයත් කළ යුතු බවයි.අනන්ත බුදුවරු අතීතයේ බුදු වුණා. ඒ හැම බුදුවරයකු ම බුදු වී තිබෙන්නේ ජාති ජරා මරණ කියන දේවල්වලින් අත්මිදෙන්නයි. ලෝකයේ ජාති ජරා මරණ කියන දේ බුදුවරුන්ගේ කාලවලදීවත් අනාගතයේදීවත් වෙනස් වෙන්නේ නැහැ.ඒ නිසා කවදාවත් මේ ජාති ජරා මරණවලින් අත්මිදෙන්න බුදු බණ දේශනා කරන මාර්ගයේ වෙනසක් වෙන්නේත් නැහැ. ඒ සඳහා එක ම ආර්ය අෂ්ඨාංගික මාර්ගයයි තිබෙන්නේ. ලෝකය දියුණු වුණාට ඒ ක්‍රමය වෙනස් වෙන්නේ නැහැ.කාලයට ගැළපෙන ආකාරයට කීවත් ධර්මය දේශනා කරන්න ඕනෑ ජාති ජරා මරණවලින් අත්මිදෙන්නයි. එහිදී කාලීන වෙනවා කියන්නේ ධර්ම ශ්‍රවණයට සිටින ශ්‍රාවකයන්ගෙ අත්දැකීම් සමඟ ගැළපෙනවා කියන දේයි. ඔවුන්ගේ අත්දැකීම්වලට ඔවුන්ගේ ගැටලුවලට අනුකූලව දේශනා කිරීමයි.බුදුරජාණන් වහන්සේත් කෙත පාළු වූ ගොවියාට ‍කීවේ ඔහුට කාලීන වන බණක්. පිරිසකට කාලීන වන දේ තවත් පිරිසකට කාලීන නොවන්න පුළුවන්. හැමෝටම හැම වෙලාවක ම යමක් කාලීන වෙන්නේ නැහැ. ඒ නිසා කාලීන බණ කියල අතීත සම්ප්‍රදායයන් බිඳගෙන අලුත් අලුත් ක්‍රමවලට ආමන්ත්‍රණ කරලා ශ්‍රාවකයා සිනාගන්වලා, අඬවලා යන ආකාරවලට ධර්මය දේශනා කිරීම නම් ධර්ම විරෝධීයි.අඬනවා කියන්නේ පටිඝයයි. ඒක ද්වේශයේ අංගයක්. හිනාවෙනවා කියන්නේ රාගයේ අංගයක්. රාග, ද්වේශ, මෝහ දුරුවෙන්න කියන්න ඕනෑ. බණ, රාග, ද්වේශ, මෝහ මතුවන ලෙස කියන්න ගියොත් ධර්ම දේශකයා කරන්නේ බරපතළ වරදක්. ඒ නිසා ධර්මාසනය මත දේශනා කරන හැම වචනයක් පිළිබඳවම දේශකයාට ලොකු වගකීමක් තිබෙනවා. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=f1407253</link>
    <topic>සමාජ සංහිඳියාවට ජනමාධ්‍ය මෙහෙයුමක්</topic>
    <author>සටහන - උදිත ගුණවර්ධන</author>
    <content>සමාජ සංහිඳියාව හා ජනමාධ්‍ය යන මැයෙන් සම්මන්ත්‍රණයක් පසුගියදා රජයේ ප්‍රවෘත්ති දෙපාර්තමේන්තුවේදී පැවැත්විණි. මේ ඒ ඇසුරින් සැකැසි ලිපියකි.අද බොහෝ විට ජනමාධ්‍ය තම යුතුකම හා වගකීම ලෙස ලෙස සලකනු ලබන්නේ විනෝදාශ්වාදය හා සරල රසවින්දනය පමණක් මූලික කරගත් කාර්ය භාරයක් ඉටුකරන පද්ධතියක් බවට පත්ව තිබේ. එහෙත් ජනමාධ්‍යයේ වගකීම විනෝදාශ්වාදය පමණක්මද අප සැලකිලිමත් විය යුතුය.සමාජයේ සංහිඳියාව ජාතීන් අතර එකඟතාවය හා සමාජ සමඟිය වෙනුවෙන් අතිමහත් කාර්යයක් ඉටුකිරීමට පුළුවන්කම තිබේ. මෙහිදී විද්‍යුත් නාට්‍ය හා මුද්‍රිත නාට්‍ය පමණක් නොව නූතන සමාජ මාධ්‍යවලට විශාල වගකීමක් තිබේ. මෙම සමාජ වගකීම අපේ මාධ්‍ය මෙතෙක් නිසි ලෙස තේරුම්ගෙන ඇති බවක් දක්නට නැත.බොහෝ අවස්ථාවල අපේ මාධ්‍ය මෙවැනි සමාජ සංහිඳියා හා ජාතීන් අතර සංහිඳියාව යන කරුණු ගැන අවධානය යොමු කර ඇති බවක් දක්නට නැත. මෙරට ඇති වී ඇති සමාජ ගැටුම් ස්වාභාවිකව ඇති වූ දේවල් යැයි සමහරු මත පළකළත් මේ සියලු කරුණු සලකා බලද්දී අප සමාජයේ ඇතිවී ඇති හා ඇතිවූ ගැටුම් බොහොමයක් ඉබේ ඇති වූ දේවල් නොව ඇතිකළ දේවල් ලෙස සැලකිල්ලට ගත හැකිය.එවැනි තත්ත්වයක් සමනය කිරීමටත් ජනතාව අතර අලුත් මතයක් ඇතිකිරීමටත් ජනමාධ්‍යවලට පුළුවන්කම තිබේ. මේ සියලු කරුණු මූලික කරගනිමින් සමාජ සංහිඳියාව ඇතිකිරීමට ජනමාධ්‍ය වෙත පැවරී ඇති වගකීම් හා යුතුකම් මොනවාද යන්න ගැන රජයේ ප්‍රවෘත්ති දෙපාර්තමේන්තුව මෙහෙයවන ලද සම්මන්ත්‍රණයක් පසුගියදා රජයේ ප්‍රවෘත්ති දෙපාර්තමේන්තුවේදී පැවැත්විණි.අද සමාජය තුළ සමහරු කියන විදිහේ ගැටුම්කාරී ස්වභාවයක් නැහැ. අන්තර්ජාතිකව සලකා බැලූ විට මේ විදිහේ ගැටුම්කාරී තත්ත්වයන් සමාජගත වෙලා තිබෙනවා. එහෙත් අපේ ‍රටේ එහෙම තත්ත්වයක් නැහැ.අපේ රට ඇතුළත යුද වාතාවරණයක් තිබුණා. එහෙත් එය සිංහල දෙමළ ගැටුමක් බවට පත්වුණේ නැහැ. පසුගියදා ඇතිවූ අලුත්ගම, බේරුවල සිදුවූ ගැටුම් සමාජ කණ්ඩායම් අතර ගැටුමක් වුණේ නැහැ. මේ සිදුවීම්වලදී ජනමාධ්‍ය කටයුතු කළ විදිහ අගය කළ යුතුයි. ජනමාධ්‍යවල වගකීම කුමක්ද කියන එක අප මූලිකව අප හඳුනාගන්න ඕනෑ. අද ඇතැම් මාධ්‍යවල වගකීම් එක් එක් අය තේරුම් ගෙන තිබෙන්නේ එක් එක් විදිහටයි. මෙය එතරම් හොඳ දෙයක් විදිහට අපට සලකන්න බැහැ.ජනමාධ්‍යවල වගකීම් සහගත ස්වභාවය එක් එක් අංශ කෙරෙහි විවිධාකාරයෙන් බලපානවා. වෙළෙඳ දැන්වීමක් දැම්මත් එහි වගකීම් සහගත බවක් තිබිය යුතුයි. අප මාධ්‍ය ග්‍රාහකයන් විදිහට මේ ගැන තේරුම් ගන්න ඕනෑ වගේම මාධ්‍ය හිමිකාරීත්වයටත් විශාල වගකීමක් තිබෙනවා. අප මේ ගැන කල්පනා කරන්නේ ඒ විදිහටයි.මාධ්‍යවල ඇති සමබරතාවයේ ප්‍රශ්නාර්ථකාරී තත්ත්වය ගැන. මම එක් උදාහරණයක් දක්වන්නම්. පසුගිය මාර්තුවේදී එක්සත් ජාතීන්ගේ මානව හිමිකම් සමුළුවේදී අපට එරෙහිව යෝජනාවක් සම්මත වුණා.මෙතැනදී අපේ එක්තරා ඉංග්‍රීසි පුවත්පතක් කර්තෘ වාක්‍යයක් මඟින් සඳහන් කළා බටහිර රටවල ඉහළ ප්‍රජාතන්ත්‍රවාදී දියුණුවක් ඇති රටවල් විදිහටයි. මේ විදිහට පුවත්පතක් යම් කරුණක් අර්ථගන්වන්නේ කොහොමද කියන එක ගැටලුවක්.ජනමාධ්‍ය සෑම විටම තම වගකීම් ගැනත් ඉටුවිය යුතු යුතුකම් ගැනත් අවධානය යොමු කර කටයුතු කළ යුතුයි. එමඟින් මෙය සමාජයට වැඩදායී ලෙස ජනමාධ්‍ය යොදාගැනීමට පුළුවන්කම ලැබෙන්නේ.ජනමාධ්‍ය මඟින් ඇතිකළ යුත්තේ සමාජය ගැන අවබෝධයක්, සමාජය ගැන සංහිඳියාවක් වගේම ඔවුනොවුන් අතර අවබෝධයක් ද ඇතිවන විදිහට කටයුතු කළ යුතුයි. ජනමාධ්‍ය කෙරෙහි නීති පැනවීමට වඩා සිදුවිය යුත්තේ ස්වයං වාරණයක් මඟින් තම කාර්ය භාරය ඉටුකිරීමයි.රජය හා මාධ්‍ය අතර මාධ්‍ය හා රජය අතරත් අතිශයෙන්ම කිට්ටු සම්බන්ධතාවක් තිබෙනවා. ඒ සබඳතා තවදුරටත් තහවුරු කළ යුතු වෙනවා. එයට මුලපිරීමක් ලෙස වැඩමුළු සම්මන්ත්‍රණ මීට පෙරත් අප සංවිධානය කර තිබෙනවා. එහි දිගුවක් තමයි මේ සම්මන්ත්‍රණය.මාධ්‍යවේදීන්ගේ වෘත්තීය මට්ටම ඉහළ නැංවීමටත් අප කටයුතු කළ යුතුයි. මෙහිදී රටේ සංවර්ධනය ගැන ද අවධානය යොමු කළ යුතු වෙනවා.අද ජනමාධ්‍ය යන පාර ගැන ප්‍රශ්නාර්ථයක් ඇතිවන අවස්ථා එමටයි. අපි දකිනවා වෙළෙඳ දැන්වීම්වලින් සදාචාරය සිඳ දාලා කටයුතු කරන විදිහ. මේ විදිහේ දැන්වීම්වලින් සමාජ සාරධර්ම පමණක් නොවෙය්, සාමාන්‍ය ආචාර ධර්ම පවා උල්ලංඝණය වන අවස්ථා දැකගැනීමට තිබෙනවා.එක්තරා කිරිපිටි වෙළෙඳ දැන්වීමක පළවෙනවා මවගේ පෙනුව අනුව ඇයට අවුරුදු දහ අටයි ලොකු දරුවාට අවුරුදු හයයි. මේක කිසිසේත්ම පිළිගත හැකි විදිහේ දැන්වීමක් නොවෙයි. ඒ වගේම සමාජයට අහිතකර විදිහේ දැන්වීම් පවා පළවෙනවා. මේ ගැන අවධානය යොමුකර කටයුතු කිරීම තමයි මාධ්‍යවල වගකීම විය යුත්තේ. අද මූලික කාර්ය විය යුත්තේ ටෙලිනාට්‍යවල හා වෙළෙඳ දැන්වීම්වල ප්‍රමිතිය ඇතිකිරීමයි. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=f1407254</link>
    <topic>දිවි නැඟුම පල දරයි</topic>
    <author>ජනිත් ගමගේ</author>
    <content>දිවි නැඟුම ජාතික ව්‍යාපාරය හඳුන්වා දෙන්නේ ප්‍රධාන වශයෙන් මෙරට දිලිඳුකම දුරලීම සඳහා වන ජාතික වැඩපිළිවෙළ ලෙසට නම් කරමිනි. එම නිසා මෙම ලිපියෙන් උත්සාහ කරන්නේ නමට නොව සැබෑවටම ක්‍රියාවට නැංවූ ජාතික, ව්‍යාපාරයක ඵල නෙළන අයුරු රට හමුවේ තැබීමයි.දිවි නැඟුම සංවර්ධන වැඩ සටහනේ ක්‍රියාත්මක වන ව්‍යාපෘතින් ගණනාවකි. ඒ අතර ජීවනෝපාය සංවර්ධන වැඩසටහන ජනතාව අතර ජනප්‍රිය විය. කෘෂිකර්ම හා වැවිලි සංවර්ධනය, ධීවර හා පශුසම්පත් සංවර්ධනය, කර්මාන්ත හා ස්වයං රැකියා වැඩසටහන් මේ යටතේ ක්‍රියාත්මක වේ.සමාජ සංවර්ධන වැඩසටහන් ලෙස නිවාස, ඉදිකිරීම හා සංවර්ධනය, යටිතල පහසුකම් සංවර්ධනය, දුම්වැටි විරෝධී කොඩි දින වැඩසටහන, මත්ද්‍රව්‍ය නිවාරණ වැඩසටහන හා ආධ්‍යාත්මික සංවර්ධන වැඩ සටහන් ගණනාවක් ක්‍රියාත්මක වේ.සමාජ ආරක්ෂණ වැඩසටහන් ලෙස සහනාධාර, සිප්දොර ශිෂ්‍යත්ව වැඩසටහන, ආබාධිතයන් සඳහා වූ වැඩසටහන් හා උපත්, විවාහ, මරණ සහ රෝහල්ගත වීම සඳහා ප්‍රතිලාභ ලබාදීම සිදුවේ. සතිපොළ පැවැත්වීම, ග්‍රාමීය අලෙවි මධ්‍යස්ථාන අවුරුදු පොළ හා අලෙවි ප්‍රදර්ශන පැවැත්වීම, අලෙවි සංවර්ධන වැඩසටහන යටතේ ක්‍රියාත්මක වේ.සහභාගීත්ව සංවර්ධන ක්‍රමවේදය අනුව සැකසුනු ප්‍රජාව සවිබල ගැන්වීම සඳහා සංවිධානය කරනු ලැබූ ප්‍රජා මූල සංවිධාන වැඩසටහන, දිවි නැඟුම ජාතික ව්‍යාපාරය ජනතාව අතරට ගෙනයාමට වඩාත් පහසු විය. ප්‍රජාමූල බැංකු සංගම් හරහා ක්‍රියාත්මක කරනු ලබන ක්ෂුද්‍ර මූල්‍ය වැඩසටහන, ණය, ධීවර ණය, ආපදා ණය, පාරිභෝගික ණය, වගා ණය, නිවාස ණය හා ආපදා ණය සඳහා ලක්ෂ 10ක උපරිමය යටතේ ව්‍යාපෘතීන් අනුව ණය ලබාදීම සිදු කරයි.ඉහත ආකාරයට සෑම ‍ක්ෂේත්‍රයකම පැතිරුණු ජීවන තත්ත්වය උසස් කිරීමේ වැඩසටහන් රාශියක් දිවි නැඟුම දෙපාර්තමේන්තුව හරහා ක්‍රියාවට නැ‍ංවේ. එම වැඩසටහන්වල වර්තමාන ප්‍රගතිය පිළිබඳව කලාප අංක 1 අතිරේක අධ්‍යක්ෂ ජනරාල් බන්දුල තිලකසිරි මහතා පළ කළේ මෙසේ සඳහන් කරයි.දිවි නැඟුම සංවර්ධන දෙපාර්තමේන්තුව තුළ වැඩසටහන් ක්‍රියාත්මක කිරීම සඳහා කලාප 06ක් ඇති කරල ති‍යනවා. ඉන් පළමු කලාපයේ වගකීම මට පැවරිලා තියෙනවා. ඊට අයිතිවන දිස්ත්‍රික්ක 5 තිබෙනවා කොළඹ, කළුතර, රත්නපුර, ගාල්ල හා මාතර යන දිස්ත්‍රික්කයි.2011 අග දිවිනැඟුම ඇරඹුනා. ඉන් පසු දිළිඳුකම තුරන් කිරීමේ වැඩපිළිවෙල ක්‍රියාත්මක වුණා. රටේ ගෙවතු වගාව හරහා එළවළු ප්‍රශ්න, පෝෂණ ප්‍රශ්නවලට විසඳුම් දුන්නා. මේ මොහොත වන විට එය තවදුරටත් ඉදිරියට ගිහිල්ලා. ප්‍රතිලාභීන්ගේ ජීවන තත්ත්වය උසස් කිරීමේ වැඩසටහන් රාශියක් ක්‍රියාත්මක කිරීමේ වැඩසටහන් රාශියක් ක්‍රියාත්මක වෙනවා.අභියෝග මැද තමයි, අපි දිවි නැඟුම දෙපාර්තමේන්තුව පිහිටෙව්වේ. එම නිසා මෙමගින් දියත් කරන වැඩසටහන් අසාර්ථක වෙන්න බෑ. ඒ නිසා අපි ක්‍රියාත්මක කරන වැඩසටහන්වල වගකීම අපි දරනවා.ඒ වගේම දිවි නැඟුම දෙපාර්තමේන්තුවේ සිටින නිලධාරීන්ගේ සේවා සුරක්ෂිතතාවය අපි ඇති කරලා තියනවා. ඒ අයව පාවිච්චි කරන්න විවිධ අය උත්සාහ කළා.දැන් ඒ ප්‍රශ්න විසඳිලා ඉවරයි. දැන් තියෙන්නේ සැවොම එකතුවෙලා රට ගොඩනගන වැඩෙයි. මේ රටේ සෑම පුද්ගලයකුගේම ජීවන තත්ත්වය උසස් කිරීමට මේ සියලු දෙනාම දායක කර ගැනීම අපේ අරමුණයි. දිළිඳුකම ඉතා අවම මට්ටමට ලංකර ගැනීම තුළින් තමයි අපට ජයග්‍රහණය අත්වෙන්නේ.කලාපවලට වෙන් කරලා ඒ ඒ කලාපවල තියන විවිධ වෙනස්කම් යටතේ තමයි, මේ වැඩසටහන් ක්‍රියාත්මක කරන්නේ. උදාහරණයක් විදියට කොළඹ දිස්ත්‍රික්කයේ වැඩපිළිවෙළ රත්නපුරට ගැලපෙන්නේ නෑ. ඒ නිසා විවිධ වෙනස්කම් යටතේ යථාර්ථවාදීව අපි සංවර්ධන වැඩසටහන් දිහා බලනවා.විශේෂයෙන් සඳහන් කළ යුතුයි අපි වර්තමානයේ අතින් ගෙන තියන ප්‍රගතිය පිළිබඳව කොළඹ දිස්ත්‍රික්කයේ දිළිඳුකම සියයට 3.9 සිට එය සියයට 1 දක්වා අඩු කරලා තියෙනවා.ඒක අපි ලද විශාල ජයග්‍රහණයක්, ඊලගට දිවි නැඟුම වැඩසටහන යටතේ ක්‍රියාත්මක වන ක්ෂුද්‍ර මූල්‍ය වැඩසටහන අත්කර ගෙන ඇති ජයග්‍රහණයන්, දැන් අපි ලක්ෂ 10 සීමාවට ණය දෙන්න පුළුවන් වෙලා තියෙනවා.බුත්තල, මොනරාගල ප්‍රජා මූල බැංකු අති සාර්ථකයි. ජනතාවට අපි කියනවා මේ බැංකු සමඟ කටයුතු කිරීමට එක්වන ලෙස. දිවි නැඟුම ජාතික ව්‍යාපාරය තුළ ජීවනෝපාය සංවර්ධනයට හිමි වන්නේ ‍විශේෂ තැනක්. එම නිසාම ජනතාව, තම දිවි සරු කර ගැනීම සඳහා මෙම වැඩසටහන සමඟ සම්බන්ධවීම වැඩි ප්‍රවණතාවයක් ද පෙන්වයි. එසේ දිවි නැඟුමෙන් තම දිවි නගාගත් ප්‍රතිලාභීන් කිහිපදෙනකු දැක්වූ අදහස්.සහිරා ඒබ්‍රහිම් මගේ මහත්තයා, ගාමන්ට්ස් එකේ වැඩ කළා අවුරුදු 22ක් අත්දැකීම් තිබුණු කෙනෙක්. රැකියාව නතර කරලා අපේ ව්‍යාපාරයක් පටන් ගත්තා. කල්පනා කිරීමෙන් සිටියේ, නමුත් අපිට උදව් කරන්න කෙනෙක් සිටියේ නෑ. පස්සේ දැන ගත්තා දිවි නැඟුම ගැන. ණය දෙනවා කියලා දැනගෙන අපි ඉල්ලුම් කළා.අපිට වාරික කිහිපයකට රු එක්ලක්ෂ පනස්දහසක් ලැබුණා. (රු. 150,000) අපි එක මැෂිමක් අරන් ව්‍යාපාරයක් අරඹුවා. දැන් මැෂින් 4ක් තියෙනවා. 4 දෙනෙක් වැඩ කරනවා. අපිට හොඳ ආදායමක් ලැබෙනවා. ළමයි එක්ක දැන් සතුටින් ජීවත් වෙනවා. අපේ බලාපොරොත්තුව මේ ව්‍යාපාරය තවදුරටත් දියුණු කරගන්න. ඒ වගේම දිවි නැඟුම අපිත් එක්ක ඉන්නවා. දිවි නැඟුමට ස්තුතියි.එස්. එම්. රේණුකා නිලන්ති- ස්වාමියාගේ රැකවරණය අහිමි වූ පසු මම දරුවො දෙන්නා සමඟ ජීවත් වෙන්න ලොකු සටනක් කළා. ඒක හරිම වෙහෙස කරයි. පසුව දිවි නැඟුම ප්‍රජා මූල බැංකුවෙන් ආධාර උපකාර ඇතිව මම බුලත් වගාව පටන් ගත්තා.මට උපකරණ, උපදෙස් ලැබුණා. මම දැන් සතියට රුපියල් හත්දහසක මුදලක් උපයනවා. මාසෙට රු. 28දහසක්, මේවට එච්චර නඩත්තු වියදම් යන්නේ නෑ. ඒ නිසා දැන් ජීවන බර අඩුවෙලා තියෙනවා. මේ ප්‍රමාණය ඉදිරියට දියුණු කර ගෙන යනවා. ඒකට දිවි නැඟුමේ සහය හැමදාම බලාපොරොත්තු වෙනවා.චාන්දනී කුසුමලතා- එළුවන් 30ක්, ඉන්නවා. අපි මනා පුහුණුවක් ලබලා තියෙන්නේ. දිවි නැඟුම හරහා ආධාර උපකාර අරගෙන මේ ව්‍යාපාරය කරනවා. මසකට ශුද්ධ ලාභ රු. 20 දහසක් එනවා. නියම ප්‍රමිතියට අපි කිරි ලබාගන්නවා. ඒවා මනාව අසුරනවා. ලේබල් කරනවා. අපි කල් කිරිත් ‍හදනවා. මේ වගේ ව්‍යාපාර කරගෙන යන්න අපිට ශක්තිය දුන්න ජනාධිපතිතුමාට හා බැසිල් රාජපක්ෂ මහතාට මම පිං දෙනවා. එක දෙයක් කියන්න ඕන අපි අපේ ගැන බලාගන්න ඕන. එක එක්කෙනාට දොස් පවර පවර හදාගන්න උත්සාහ ගන්න ඕන.ධම්මිකා දිමුතු කුමාරි - දිවි නැඟුමෙන් ලබාගත් රුපියල් 20 දහසක් ණයකින් තමයි මම මේක පටන් ගත්තේ, මාගේ මහත්තයා මට උදව් කරනවා. අපි සෑම ජාතික ප්‍රදර්ශනයකටම අපේ භාණ්ඩ දානවා. ජාතික ශිල්ප සභාවේ සහතිකය අපිට තියනවා. දැව සොයාගන්න තමයි අමාරු.ව්‍යාපාරය පිළිබඳව අමාත්‍යංශයෙන් අපි එක්ක නිතරම කතා කරනවා. අපිට සහය දෙනවා. තව දුරටත් උදව් කරන්න කියන්න ඕන නෑ දැන් අපිට ජයයි. මේ දිවි නැඟුම ජාතික වැඩසටහනේ සාර්ථකත්වයේ ජීවමාන සාක්ෂි කිහිපයකි.තව බොහෝ පිරිසක් මේ සමඟ එකතු වී අවසන්. අප ඔබට ආරාධනා කරනුයේ අඳුරට සාප නොකර සිටිනවාට වඩා එක පහනක් හෝ තමන්ගේ ප්‍රජාව වෙනුවෙන් දල්වන්නට, දිවි නැඟුම ජාතික ව්‍යාපාරය හා එක්වී උපන් භූමියට යුතුකම් ඉටු කරන ලෙසයි. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n1407261</link>
    <topic>බලෙන් ඉඩම් අල්ලා ගැනීමේගැටලුව වහා නිවැරදි කරන්න</topic>
    <author>මහින්ද අලුත්ගෙදර, නිලූකා ඩී තිලකරත්න, කිත්සිරි වනසිංහ, අමිල ප්‍රභාත් වනසිංහ, වෝල්ටර් දයාරත්න</author>
    <content>ඇතැමුන් තමන්ගේ ශක්තිය මත ඉඩම් අක්කර 25-30 බලහත්කාරයෙන් අල්ලාගෙන සිටින බවත් මේ තත්ත්වය නිලධාරීන් විසින් වහාම ක්‍රියාත්මක වන පරිදි නිවැරැදි කළයුතු බවත් ජනාධිපති මහින්ද රාජපක්ෂ මහතා අවධාරණය කරයි.කිනම් පක්ෂයක් වුවද නියෝජනය කරන මහජන නියෝජිතයන් ජනතාවගේ සුබසෙත වෙනුවෙන් ක්‍රියා කළයුතු බව පෙන්වා දෙන ඒ මහතා ජනතාවගේ මෙන්ම රටේ සුබසෙත වෙනුවෙන්, සංවර්ධන කටයුතු වෙනුවෙන් පවත්වන සංවර්ධන කමිටු සාකච්ඡා වෙත පැමිණ අදහස්, යෝජනා ඉදිරිපත් කරමින් වැරැදි පෙන්වා දී ඉදිරියට යාම විපක්ෂයේ වගකීම බවද මේ සියල්ල සිදුකරනුයේ මහජනතාව වෙනුවෙන් මිස වෙනත් කිසිවකට නොවන බවද ප්‍රකාශ කරයි.රජයේ පාර්ශ්වය පැමිණෙනුයේ හොඳයි යනුවෙන් ඇසීමට නොව පවතින අඩුපාඩු කම් සොයා බලා ඒවා නිවැරැදි කරමින් ඉදිරියට ගමන් කිරීම බවද අඩුපාඩු කම් සොයා බලා ඒවා නිවැරැදි කරනුයේ නිලධාරීන්ට විරුද්ධත්වයකට නොවන බවද කියාසිටී .ජනාධිපති මහින්ද රාජපක්ෂ මහතා මේ බව සඳහන් කළේ අනුරාධපුර උතුරු පළාතේ ශ්‍රවනාගාරයේදී ඊයේ (25) පැවැති අනුරාධපුර දිස්ත්‍රික් විශේෂ සංවර්ධන කමිටු රැස්වීම අමතමිනි . දිස්ත්‍රික්කයේ මේ දක්වා ක්‍රියාත්මක කර තිබෙන සංවර්ධන ව්‍යාපෘති මෙන්ම මේ වනවිට ක්‍රියාත්මක කරන ව්‍යාපෘති සහ ඉදිරි සැලසුම් සම්බන්ධයෙන් මෙහි දී දීර්ඝ වශයෙන් සාකච්ඡා කෙරිණි.මෙහිදී වැඩිදුරටත් අඳහස් දක්වමින් ජනාධිපති මහින්ද රාජපක්ෂ මහතා සඳහන් කළේ , රටේ ආර්ථිකය වෙනුවෙන් විශාල දායකත්වයක් ලබාදෙන ගොවි ජනතාවගේ අයිතිය උදුරා ගැනීම සඳහා කිසිවෙකුටත් ඉඩ නොදෙන බවත් ඔවුන් ජීවත් වන්නේ ගොවිතැනින් වන අතර ඔවුන්ට යම් අසාධාරණයක් සිදුවී නම් විසඳුමක් සඳහා යන්නේ කා වෙත දැයි ප්‍රශ්න කරන බවත්ය . යම් යම් අවස්ථාවල දී දේශපාලඥයන් ඇඟිලි ගසනුයේ නිලධාරින් නිසි පරිදි ක්‍රියාත්මක නොවන නිසා බවද පෙන්වා දුන්නේය .මිහින්තලේ ප්‍රාදේශීය සභාවේ උප සභාපති ලාල් සෙනෙවිරත්න මහතා මෙහි දී ඉදිරිපත් කළ ප්‍රශ්නයකට පිළිතුරු දෙමින් ජනාධිපති මහින්ද රාජපක්ෂ මහතා මේ බව සඳහන් කළ අතර එහිදී අදාළ උප සභාපතිවරයා සඳහන් කළේ තම ප්‍රාදේශීය සභා බල ප්‍රදේශයේ ගම්මානවල හේන් ගොවිතැන් කරන ගොවීන් තම වගා කටයුතු සඳහා හේන් එළි පෙහෙළි කිරීමේ දී වන සංරක්ෂණ දෙපාර්තමේන්තුවේ විවිධ අපසුතාවලට ලක්වීමට සිදුවන බවත් පසුගිය වසරේ දී වගා කළ ඉඩම්වල පවා වගාකිරීමට අවස්ථාව ලබා නොදෙන බවත්ය.මේ සම්බන්ධයෙන් පිළිතුරු දුන් ජනාධිපති මහින්ද රාජපක්ෂ මහතා ප්‍රකාශ කළේ මේ පිළිබඳ විශේෂ සාකච්ඡාවක් පවත්වා ගොවි ජනතාවගේ යහපත වෙනුවෙන් විශේෂ අවධානය යොමු කරන බවත් අසරණ මිනිසුන්ට කරදර වීමට කිසි විටෙකත් ඉඩදිය නොහැකි බවත්ය.එහිදී වැඩිදුරටත් අඳහස් දක්වමින් මහින්ද රාජපක්ෂ මහතා සඳහන් කළේ , මේ දක්වා පරිහරණය කළ ඉඩම් සම්බන්ධයෙන් විශේෂ අවධානය යොමු කර ඉඩම් බෙදාදීමේ දී සියලු දෙනාටම සමාන ක්‍රමවේදයක් අනුගමනය කරන ලෙසත් ඒ සඳහා නිලධාරීන් ක්‍රියා කළයුතු බවත්ය. එම ගොවීන් වෙත ඉඩම් බෙදා දීමේ දී අක්කර දෙක හමාරක් හෝ සාධාරන ක්‍රමවේදයක් අනුගමනය කරන අදාළ නිලධාරින් වෙත උපදෙස් දුන් ජනාධිපති මහින්ද රාජපක්ෂ මහතා අලුතින් හේන් කැපීමට හෝ බලහත්කාරයෙන් ඉඩම් අල්ලා ගැනීමට ඉඩ නොදිය යුතු බවද කීවේය.ඇතැමුන් තමන්ගේ ශක්තිය මත අක්කර 25ක් 30ක් බලහත්කාරයෙන් අල්ලාගෙන සිටින බව සිහිපත් කළ මහින්ද රාජපක්ෂ මහතා මේ තත්ත්වය නිලධාරීන් විසින් වහාම ක්‍රියාත්මක වන පරිදි නිවැරැදි කළයුතු බවද ඒ සම්බන්ධයෙන් දිස්ත්‍රික් ලේකම්වරයා සහ ප්‍රාදේශීය ලේකම්වරු ක්‍රියාත්මක වියයුතු බවද පෙන්වා දුන්නේය.මෙවැනි ගැටලු සම්බන්ධයෙන් රජයේ විශේෂ අවධානය යොමු කරමින් ජනාධිපති මහින්ද රාජපක්ෂ මහතා පෙන්වා දුන්නේ රජයේ ඉඩමක් බලහත්කාරයෙන් අත්පත් කර ගැනීමට උත්සාහ කරන්නේ නම් එවැනි අවස්ථාවක තරාතිරම නොබලා දඬුවම් ලබාදෙන බවත්, ගොවි ජනතාවගේ අවශ්‍යතා වෙනුවෙන් වත්මන් රජය විසින් විවිධ සහන සැලසීමට පියවර ගෙන තිබෙන බවත්ය.අනුරාධපුර දිස්ත්‍රික්කයේ පවතින වකුගඩු රෝගය පැතිර යාමේ තත්ත්වයට විසඳුමක් වශයෙන් ජල සම්පාදන යෝජනා ක්‍රම රැසක් ආරම්භ කිරීම සඳහා දැනටමත් සැලසුම් කරන බවත් ඒවා කඩිනමින් ක්‍රියාත්මක කොට ජනතාවට සෙත සැලසීම සඳහා අවශ්‍ය පියවර ගන්නා බවත්ය. සියයට සියයක්ම පිරිසිදු පානීය ජලය ලබාදීම වෙනුවෙන් මේ වැඩපිළිවෙල ක්‍රියාත්මක කරන බවද ඒ වැඩපිළිවෙල රටපුරා ක්‍රියාත්මක කරන බවද ජනාධිපතිවරයා පැවසීය.මේ අතර රජරට විශ්ව විද්‍යාලයේ උද්ගතව තිබෙන ගැටලුව සම්බන්ධයෙන් අදහස් දක්වමින් ජනාධිපතිවරයා සඳහන් කළේ , සරසවි සිසුනට නීතිය අතට ගැනීමට ඉඩ නොදෙන බවත් සියයට පහක් වැනි ඉතා සීමිත ළමයින් පිරිසකගේ ක්‍රියාකාරකම් හේතුවෙන් සියයට 95ක් තරම් අහිංසක සිසු පිරිසක් දුක් විඳින බවත්ය.. මේ හේතුවෙන් අදාළ සිදුවීමට සම්බන්ධ සිසුන් විසින් සමාව ගනු ඇති අතර විශ්ව විද්‍යාලයේ පාලනාධිකාරිය ඔවුනට සමාව දෙනු ඇතැයි තමා බලාපොරොත්තු වන බවද ඒ මහතා විශ්වාසය පළ කළේය.මේ වනවිට රජරට විශ්ව විද්‍යාලය වසා තිබෙන බවද රටේ අනෙකුත් විශ්ව විද්‍යාල සාමාන්‍ය පරිදි විවෘතව තිබෙන බවද හෙතෙම පෙන්වා දුන්නේය.ඇමැතිවරුන් වන බැසිල් රාජපක්ෂ , නිමල් සිරිපාල ද සිල්වා , ජොන්ස්ටන් ප්‍රනාන්දු , ටී.බී ඒකනායක, සාලින්ද දිසානායක, එස්.බී දිසානායක, ඩබ්ලිව්.ඩී.ජේ සෙනෙවිරත්න, ආචාර්ය ජගත් බාලසූරිය, පවිත්‍රාදේවී වන්නිආරච්චි, දුමින්ද දිසානායක, තිස්ස කරලියද්ද, එස්.එම් චන්ද්‍රෙස්න, මහින්ද අමරවීර, නියෝජ්‍ය ඇමැති ඩබ්ලිව්.බී ඒකනායක, උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන ඇමැති එස්.එම් රංජිත් මහත්වරු ඇතුළු මැති ඇමැතිවරු , මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී. ජයසුන්දර, ජනාධිපති කාර්යමණ්ඩල ප්‍රධානී ගාමිණී සෙනරත් මහත්වරු ඇතුළු විශාල පිරිසක් මේ අවස්ථාවට එක්ව සිටියහ .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n1407262</link>
    <topic>උතුරු දුම්රිය මඟ හා යාපනය දුම්රියපළලබන සැප්තැම්බරයේ ජනතා අයිතියට</topic>
    <author>නිමල් රාජපක්ෂ</author>
    <content>ලබන සැප්තැම්බර් මස අවසන් වීමට ප්‍රථම කොළඹ සිට යාපනය දක්වා ඉදිකළ උතුරු දුම්රිය මාර්ගය හා යාපනය දුම්රිය ස්ථානය ජනාධිපති මහින්ද රාජපක්ෂ මහතා අතින් ජනතා අයිතියට පත් කරන බව ප්‍රවාහන ඇමැති කුමාර වෙල්ගම මහතා පවසයි . වසර 30ක් පැවති කුරිරු යුද්ධය නිසා අඩාල වී තිබූ දුම්රිය මාර්ගය සකස් කිරීමෙන් පසු තත්ත්ව පරීක්ෂණ චාරිකාවෙන් සැප්තැම්බර් මස 15 වෙනි දින යාල්දේවී දුම්රිය යාපනය දක්වා ගමන් කරන බව ඇමැතිවරයා පැවසීය.පසුගිය යුද සමයේ යාල්දේවී දුම්රිය වවුනියාව බලා ධාවනය කෙරිණ . වසර 24කට පසුව යාල්දේවි දුම්රිය යාපනය දක්වා ගමන් කිරීමේදී යුද්ධයෙන් විනාශ වී තිබූ දුම්රිය ස්ථාන හා දුම්රිය මාර්ග සම්පූර්ණයෙන්ම අලුත්වැඩියා කිරීමෙන් පසුය.ඉන්දියානු රජයේ ඩොලර් මිලියන 183ක ණය මුදලක් දුම්රිය මාර්ගයේ ඉදිකිරීම සඳහා ශ්‍රී ලංකා රජයට ලබාදී තිබුණි.. ඉන්දියාවේ ඉර්කෝන් සමාගම සමඟ පැවැති එකඟතාවය මත උතුරු දුම්රිය මාර්ගය කොටසින් කොටස ඉදි කළේය. මෙහි පළමු අදියර යාල් දේවි දුම්රිය කාන්ඩිකුලම් දුම්රිය ස්ථානය දක්වා ගමන් කෙරිණි . ඉන්පසු ඕමන්තේ දුම්රිය ස්ථානය දක්වා ගමන් ඇරඹිණ .ඊළඟ අදියරේ කිලිනොච්චිය දක්වා දුම්රිය මාර්ගය සකස් කර ගමන් ඇරඹි අවස්ථාවේ ජනාධිපති මහින්ද රාජපක්ෂ මහතා අතින් එයද විවෘත කරණ ලදි . අද වන විට උතුරු දුම්රිය මාර්ගයේ විනාශ වී තිබූ දුම්රිය ස්ථාන නවීකරණය කර අවසන්ව ඇත.දුම්රිය පාලම් හා දුම්රිය මාර්ගයද සකස් කොට ඇති බැවින් සැප්තැම්බර් මාසය අවසාන වන විට දුම්රිය ධාවනය යාපනයට ගමන් කිරීමත් සමඟ දුම්රිය ගමන්වාර තුනක් ගමන් කිරීමට සැලසුම් කර ඇත. එසේ කිරීමත් සමඟ මේ මස අවසන් වන විට යාල්දේවි දුම්රිය කන්කසන්තුරේ දුම්රිය ස්ථානය දක්වා ගමන් කිරීමට සැලසුම් කර ඇතැයිද ඇමැතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n1407263</link>
    <topic>දෙමළ ඩයස්පෝරාවේ උද්ඝෝෂණවලට එනපිරිස්වල විශාල අඩුවක්</topic>
    <author>ප්‍රින්ස් ගුණසේකර ස්කොට්ලන්තයේ ග්ලාස්ගෝව් සිට</author>
    <content>ශ්‍රී ලංකා රජයට එරෙහිව එංගලන්තයේ දෙමළ ඩයස්පෝරාව සංවිධානය කරන උද්ඝෝෂණවලට සහභාගී වන පිරිස් ශීඝ්‍ර ලෙස පහළ ගොස් ඇතැයි බ්‍රිතාන්‍යයේ ශ්‍රී ලංකා මහ කොමසාරිස් ආචාර්ය ක්‍රිස් නෝනිස් මහතා පවසයි. ශ්‍රී ලංකාව තුළ එක හා සමානව සිදුවෙමින් පවතින ශීඝ්‍ර සංවර්ධනය හේතුවෙන් දෙමළ ඩයස්පෝරාව දැන් අතරමං වෙමින් පවතින බව ඒ මහතා අවධාරණය කරයි.පොදු රාජ්‍ය මණ්ඩලීය ක්‍රීඩා උළෙල ආරම්භ වූ පෙරේදා (24) දිනයේ ග්ලාස්ගෝව් සෙල්ටික් ක්‍රීඩාංගණය ඉදිරිපිට දෙමළ ඩයස්පෝරාව සිදුකළ උද්ඝෝෂණය පිළිබඳ අප කළ විමසුමක දී ආචාර්ය ක්‍රිස් නෝනිස් මහතා පැවැසූවේ එම උද්ඝෝෂණයට සිටියේ ඉතිහාසයේ අඩුම පිරිස බවයි.ශ්‍රී ලංකා රජයට එරෙහි එම විරෝධතාව පුස්සක් බවට පත්වූයේ ඔවුන් සමඟ සිටි බොහෝ පිරිස් දැන් ඩයස්පෝරාවේ මතය ප්‍රතික්ෂේප කරන හෙයින් බව ඒ මහතා පැවැසීය. “ඩයස්පෝරාවට දැන් මිනිස්සු නෑ. එදා ඇවිත් හිටියේ කුලියට ගත් කුඩා පිරිසක්. එතන කුඩා ළමයින් පවා සිටියා. 2008, 2009 වසර වලදී උද්ඝෝෂණවලට විශාල පිරිසක් හිටියා. ඩයස්පෝරාවේ බොරුව වැටහෙද්දී ටිකෙන් ටික ඔවුන් සමාජයෙන් ප්‍රතික්ෂේප වෙන බව පැහැදිලිවම පේනවා.” නෝනිස් මහතා පැවැසීය.පොදු රාජ්‍ය මණ්ඩලීය ක්‍රීඩා උළෙලට සහභාගී වී සිටින ක්‍රීඩක ක්‍රීඩිකාවන්ට ක්‍රීඩා ගම්මානයේ හා ඉන් පිටත ස්කොට්ලන්ත පොලිසිය හා පොදු රාජ්‍ය මණ්ඩලීය ක්‍රීඩා සංවිධායක කමිටුව ඉහළ ආරක්ෂාවක් ලබා දී ඇති හෙයින් කිසිදු ප්‍රශ්නයක් ඇති නොවන බවට ද ඒ මහතා විශ්වාසය පළ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n1407264</link>
    <topic>ශ්‍රී ලනිපයේ ආසන නියෝජන සම්මේලන මාලාව අදත්</topic>
    <author/>
    <content>ශ්‍රී ලංකා නිදහස් පක්ෂය මෙහෙයවන ආසන නියෝජන සම්මේලන මාලාව 26 (අද ) දා පෙරවරු 9 ට දඹුල්ල , පඬුවස්නුවර, දඹදෙණිය, මාවතගමදී සහ පෙරවරු 2.00 ට කටුගම්පොළ , මාතලේ, දොඩම්ගස්ලන්ද, වාරියපොළ දී පැවැත්වේ.27 දා පෙරවරු 9.00 ට ලග්ගල , නිකවැරටිය , හිරියාල සහ කුලියාපිටියෙ දීද පස්වරු 2.00 ට රත්තොට , ගල්ගමුව , යාපහුව , බිංගිරිය දීද පැවැත්වේ. ශ්‍රී ලංකා නිදහස් පක්ෂය මෙහෙයවන කාන්තා නියෝජිත සම්මේලන මාලාව අද (26) සහ හෙට (27) දිනවල දී දිවයින පුරා මැතිවරණ කොට්ඨාස වශයෙන් පැවැත්වේ.ඒ අනුව අද (26) පෙරවරු 9.00 ට බලපිටිය, රත්මලාන, පානදුර,කළුතර, කැස්බෑව ප්‍රදේශවලදී සම්මේලන ආරම්භ කෙරේ. අම්බලන්ගොඩ, බණ්ඩාරගම, බේරුවල, මහරගම ප්‍රදේශවලදී ද අද පස්වරු 2.00 ට සම්මේලන පැවැත්වේ. 27 (හෙට) දා පෙරවරු 9.00 ට රත්ගම, බෙන්තර, ඇල්පිටිය, පොළොන්නරුව, හොරණ, මතුගමදීද සම්මේලන පැවැත්වෙන අතර එදින පස්වරු 2.00 ට ගාල්ල, කරන්දෙණිය, මැදිරිගිරිය, කෝට්ටේ, බුලත්සිංහල, අවිස්සාවේල්ල දීද සම්මේලන පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n1407265</link>
    <topic>දකුණු ආසියාවේ ඉහළම මානව සංවර්ධිත රට ශ්‍රී ලංකාව</topic>
    <author>භක්ති ධර්මප්‍රිය මෙන්ඩිස්</author>
    <content>දකුණු ආසියාවේ ඉහළම මානව සංවර්ධනය සහිත රට ලෙස ශ්‍රී ලංකාව නම් කර ඇත .එක්සත් ජාතීන්ගේ සංවර්ධන වැඩසටහන මඟින් සිදුකළ ශ්‍රේණිගත කිරීම් වලට අනුව ලෝකයේ සියලු රටවල් සැලකීමේ දී ශ්‍රී ලංකාවට හිමිව ඇත්තේ 73 වන ස්ථානයයි.මිට පෙර ශ්‍රී ලංකාව 75 වන ස්ථානයේ සිටි අතර මෙවර ශ්‍රේණිගත කිරීම් අනුව ස්ථාන 02ක් ඉදිරියට පැමිණ තිබේ. මෙම දර්ශකයේ ප්‍රථම ස්ථානයේ සිටින්නේ නෝර්වේ රාජ්‍යයි.ඔස්ට්‍රේලියාව, ස්විට්සර්ලන්තය, නෙදර්ලන්තය සහ අමෙරිකාව යන රටවල් පිළිවෙළින් සෙසු ස්ථාන හිමි කරගෙන තිබේ. දකුණු ආසියාවේ දෙවන ස්ථානය නේපාලයට හිමිව ඇති අතර පකිස්ථානය සහ ඉන්දියාව පිළිවෙළින් සෙසු ස්ථාන හිමිකරගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n1407266</link>
    <topic>එ.ජා. සංවිධානය මානව හිමිකම්දේශපාලන අවියක් බවට පත්කරගෙන</topic>
    <author/>
    <content>ගාසා තීරයේ ඛේදවාචකය විසඳීමට අසමත් එක්සත් ජාතීන්ගේ සංවිධානය වසර 3 ක් තිස්සේ ශ්‍රී ලංකාව ලුහුබඳින බව විදේශ ඇමැති මහාචාර්ය ජී. එල්. පීරිස් මහතා පාර්ලිමේන්තුවේදී ඊයේ (25) කීය.මානව හිමිකම් දේශපාලන ආයුධයක් බවට පත්කරගෙන ඇති බව මෙම ක්‍රියාවෙන් පෙනෙන බව කී මහාචාර්ය පීරිස් මහතා රටවල අභ්‍යන්තර කටයුතුවලට ඇඟිලි ගැසීමට මානව හිමිකම් යොදාගැනීම කනගාටුදායක බව කීය.ඊශ්‍රායලය පලස්තීනයේ ගාසා තීරයේ අහිංසක ජනතාව ඝාතනය කරමින් එල්ල කරන ප්‍රහාර හෙළා දකිමින් පත්කළ මන්ත්‍රී ඒ. එච්. එම්. අස්වර් මහතා සභාව කල්තැබූ අවස්ථාවේ විවාදය සඳහා ඉදිරිපත් කළ යෝජනාව  පිළිබඳ පිළිතුරු කතාව කරමින් ‍එසේ කී මහාචාර්ය පීරිස් මහතා මෙම ඝාතන ශ්‍රී ලංකා රජය තරයේ හෙළා දකින බව කීය.එක්සත් ජාතීන්ගේ සංවිධානය අද දේශපාලනීකරණය වී ඇති බව කී මහාචාර්ය පීරිස් මහතා සංවිධානය සිය මූලික සිද්ධාන්ත ඉටුකිරීමෙන් බැහැර වී ඇති බවත්, මනුෂ්‍ය සංහතියේ ගෞරවයට පාත්‍ර විය යුතු සංවිධානය ගාසා තීරයේ ඛේදවාචකය ඉතා ඉක්මනින් විසඳීමට පියවර ගත යුතු බව කීය.වහාම සටන් විරාමයක් ඇතිකර දෙපාර්ශ්වය අතර හිංසාව අවසන් කර දීර්ඝ කාලීන විසඳුමක් ඇතිකර ගත යුතු අතර ඊට ශ්‍රී ලංකාවේ පූර්ණ සහාය ලබා දෙන බව ද මහාචාර්ය පීරිස් මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n1407267</link>
    <topic>ආනයනික ධාන්‍යවල වෙළෙඳ භාණ්ඩ බද්ද අද සිට පහළට</topic>
    <author>රක්ෂණ ශ්‍රියන්ත</author>
    <content>ආනයනික ධාන්‍ය සඳහා වන විශේෂ වෙළෙඳ භාණ්ඩ බද්ද අද(26) සිට අඩු කරන බව මුදල් හා ක්‍රමසම්පාදන අමාත්‍යංශය සඳහන් කරයි. රටේ පවතින නියඟය ‍හේතුවෙන් දේශීය ධාන්‍ය සැපයුම පහත වැටීමෙන් ඇති වන සැපයුම් ඌනතාව තුළ වෙළඳ පොළ  ස්ථාවරව පවත්වා ගැනීම සඳහා ආනයනය කරනු ලබන ධාන්‍ය මත අය කෙරෙන විශේෂ වෙළඳ භාණ්ඩ බද්ද අඩු කළ බව මුදල් හා ක්‍රමසම්පාදන අමාත්‍යංශය පෙන්වා දෙයි.එසේම දේශීය සැපයුම ප්‍රමාණවත් පරිදි වෙළඳ පොළට ලැබෙන විට ‍‍නිෂ්පාදකයා ආරක්ෂා කරමින් කෘෂි භෝග සඳහා මෙම බදු ඉහළ මට්ටමක පවත්වා ගැනීම මගින් පාරිභෝගිකයාත් නිෂ්පාදකයාත් ආරක්ෂා වන පරිදි ක්‍රියා කිරීම විශේෂ වෙළඳ භාණ්ඩ බදු ක්‍රමයේ ප්‍රධාන අරමුණ බව අමාත්‍යංශය කියා සිටියි.ඒ අනුව, ආනයනික පියලි නොකළ මයිසූර් පරිප්පු සඳහා කිලෝ ග්‍රෑමයට රු. 5/= ක්ව පැවති බද්ද රු. 2/= දක්වා ද, පියලි නොකළ හා පියලි කළ වටානා පරිප්පු සඳහා පිළිවෙළින් කිලෝ ග්‍රෑමයට රු. 22/= හා රු. 25/= ක්ව පැවති බද්ද රු. 15/= හා රු. 18/= දක්වා ද අඩු කර ඇති අතර, මුං ඇට සඳහා කිලෝ ග්‍රෑමයට රු. 102/= ක්ව පැවති බද්ද රු. 70/= දක්වා ද, කවුපි සඳහා කිලෝ ග්‍රෑමයට රු. 100/= ක්ව පැවති බද්ද රු. 70/= දක්වා ද, ‍පියලි නොකළ හා පියලි කළ කොණ්ඩ කඩල සඳහා පිළිවෙළින් කිලෝ ග්‍රෑමයට රු. 12/= හා රු. 15/= ක්ව පැවති බද්ද රු. 7/= හා රු. 10/= දක්වා ද, කුරක්කන් සඳහා කිලෝ ග්‍රෑමයට රු. 100/= ක්ව පැවති බද්ද රු. 70/= දක්වා ද අඩු කර ඇත.රට තුළ ප්‍රමාණවත් ආහාර තොග පවත්වා ගනිමින් ආහාර සුරක්ෂිතතාව ඇති කිරීමත්, දේශීය සැපයුමේ ඌනතාවන් හේතුවෙන් ධාන්‍ය මිල ඉහළ යාම පාලනය කිරීමත් සමඟ මෙම නිෂ්පාදනවල දේශීය සැපයුම අඩු කාලවල අදාළ බදු අඩු කිරීමක් සිදුකෙරෙන බව මුදල් හා ක්‍රමසම්පාදන අමාත්‍යාංශය වැඩිදුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n1407268</link>
    <topic>ඉන්දියාවේ හෙලිකොප්ටරයක් කඩා වැටී 7ක් මරු දකිති</topic>
    <author>රක්ෂණ ශ්‍රියන්ත</author>
    <content>ඉන්දියානු ගුවන් හමුදාවට අයත් හෙලිකොප්ටර් යානයක් ඊයේ(25) සවස ඉන්දියාවේ උත්තර ප්‍රදේශයේ සිතපූර්වලට කඩාවැටී 7 දෙනකු මියගොස් ඇතැයි විදෙස් මාධ්‍ය වාර්තා කරයි.මෙම හෙලිකොප්ටර් යානය ගිනිගෙන කඩාවැටුණු බව සිද්ධිය ඇසින් දුටුවෝ පවසති. බේලි ප්‍රදේශයේ සිට අහලාබාද් දක්වා ගමන්කරමින් සිටිය දී මෙම හෙලිකොප්ටර් යානය කඩා වැටි ඇති බව එම වාර්තා වැඩිදුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n1407269</link>
    <topic>‘ත්‍රිපිටක ග්‍රන්ථාරූඪයෙන් ඇරැඹුණු ජනමන පුබුදුව’ තේමාවෙන්පෝස්ටර්-ගද්‍ය රචනා-ශාස්ත්‍රීය ලිපි රචනා තරගාවලියක්</topic>
    <author>කොළඹ සංචාරක</author>
    <content>අනුරාධපුර යුගයේ වළගම්බා රජ දවස මාතලේ අලු විහාරයේ දී සිදු වූ ත්‍රිපිටක ග්‍රන්ථාරූඪයෙන් වසර 2100ක් පිරීම නිමිත්තෙන් ‘ත්‍රිපිටක ග්‍රන්ථාරූඪයෙන් ඇරැඹුණු ජනමන පුබුදුව’ තේමාව යටතේ පෝස්ටර්, ගද්‍ය රචනා හා බොද්ධ විහාරස්ථාන කේන්ද්‍ර කරගත් ශාස්ත්‍රීය ලිපි රචනා තරගාවලියක් පැවැත්වීමට බුද්ධ ශාසන හා ආගමික කටයුතු අමාත්‍යාංශය සුදානම් වේ. වයස අවුරුදු 6-12ත් අතර කනිෂ්ඨ හා වයස අවුරුදු 13-19ත් අතර ජ්‍යෙෂ්ඨ වශයෙන් තරග ඉසව් අංශ දෙකකි. පෝස්ටර් නිර්මාණ අඟල් 17-22 ආර්ට් බෝඩ්වල පමණක් විය යුතුය. කනිෂ්ඨ අංශය පැස්ටල් හා ජ්‍යෙෂ්ඨ අංශය දිය සායම් භාවිතා කළ යුතුවේ.ගද්‍ය රචනා ඒ 4 ප්‍රමාණයේ කඩදාසියේ තනි පැත්තේ ලිවිය යුතුය. කනිෂ්ඨ අංශ රචනා වචන 75-200ත් හා ජ්‍යෙෂ්ඨ අංශ රචනා වචන 500-1000ත් අතර විය යුතුය.බොද්ධ විහාරස්ථාන කේන්ද්‍ර කරගත් ශාස්ත්‍රීය ලිපි රචනා තරගය ඕනෑම භික්ෂූන් වහන්සේ නමක් සඳහා විවෘතය. එය වචන 2000කට නොඅඩු විය යුතුය. සියලු නිර්මාණ පාසල්- දහම් පාසල් ප්‍රධානීන් මඟින් සහතික කොට ඉදිරිපත් කළ යුතුය. 2014 නොවැම්බර් 15 වැනි දිනට ප්‍රථම ලේකම්, බුද්ධ ශාසන හා ආගමික කටයුතු අමාත්‍යාංශය, දහම්පාය, ධර්මපාල මාවත, කොළඹ 7 ලිපිනයට එවිය යුතුය.ජයග්‍රාහකයන්ට වටිනා මුදල් ත්‍යාග පිරිනැමේ. වැඩි විස්තර 011 2307905 / 0717327727 දුරකථන ඇමතීමෙන් ලබා ගත හැකි බව බුද්ධ ශාසන හා ආගමික කටයුතු අමාත්‍යාංශ ලේකම් එම්. කේ. බී. දිසානායක මහතා පැවසීය.‍</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n14072610</link>
    <topic>විශ්ව හරිත සම්මාන උළෙලේදී නෙරළු වැවිලි කර්මාන්ත ආයතනයට සම්මානයක්</topic>
    <author>භක්ති ධර්මප්‍රිය මෙන්ඩිස්</author>
    <content>ජර්මනියේ බර්ලින් නුවර පැවැති 2014 විශ්ව හරිත සම්මාන උළෙලේ කෘෂි කර්මාන්තයේ නව සංකල්ප හඳුන්වා දීම යටතේ වු සම්මානය හිමිකර ගැනීමට නෙරළු වැවිලි කර්මාන්ත ආයතනය සමත් විය.ශ්‍රී ලංකාවට ගෞරවයක් හිමිකර දෙමින් දිනාගත් මේ සම්මානයද රැගෙන නෙරළු වැවිලි කර්මාන්ත ආයතනයේ අධ්‍යක්ෂක ධනුෂ්ක ලංකා තරංග ලියනගේ මහතා පසුගිය දා දිවයිනට පැමිණියේය.මේ සම්මාන උළෙල සඳහා රටවල් 52ක සමාගම් 92ක පුද්ගලයන් 204 ක් තරඟ කළහ.ද්විත්ව වාණිජ වගා ව්‍යාපෘතියක් ලොවට හඳුන්වා දීම වෙනුවෙන් මේ සම්මානය හිමි වු බව ධනුෂ්ක ලංකා තරංග ලියනගේ මහතා පැවසීය. තම ආයතනය මගින් පොල්, තේක්ක යන ප්‍රධාන භෝග සමග අතුරු භෝගයක් ලෙස ආර්ථික ප්‍රතිලාභ ලබා ගත හැකි මුරුංගා වගාව හඳුන්වා දුන් බව ඔහු කියයි.මුරුංගා භෝගය ආශ්‍රිතව සුවඳ විලවුන්, ඖෂධ, ආලේපන, තෙල් වර්ග ඇතුළු බොහෝ දේ නිෂ්පාදනය කළ හැකි බැවින් ඒ සඳහා ආයෝජකයන් පොළඹවා ගැනීම ඔහුගේ අරමුණයි. ගාල්ලේ පදිංචිකරුවකු වන තරංග මහතා ගාල්ල රිච්මන්ඩ් විද්‍යාලයේ ආදි ශිෂ්‍යයෙකි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n14072611</link>
    <topic>අල්ලස් නඩුවල සාක්කිකරුවන්ට දීමනා</topic>
    <author>විජයානි එදිරිසිංහ</author>
    <content>අල්ලස් කොමිසම හමුවේ විවිධ පුද්ගලයන්ට එරෙහිව විභාග වන පැමිණිලි සහ අනතුරුව අධිකරණ හමුවේ පැවරී ඇති නඩුවලට සාක්ෂි දීම සඳහා සාක්ෂිකරුවන්ට ගමන් වියදම්, ආහාරපාන සහ නවාතැන් පහසුකම් සඳහා යම් ගෙවීමක් සිදුකිරීමට අල්ලස් කොමිසම අධිකරණ අමාත්‍යාංශයට යෝජනා කර තිබේ.අධිකරණ අමාත්‍යාංශයේ ඉහළ නිලධාරීන් සහ අල්ලස් කොමිසමේ නිලධාරීන් අතර මේ යෝජනාව පිළිබඳ සාකච්ඡාවක් ද පවත්වා ඇත.ඈත දුරබැහැර ප්‍රදේශවල සිටින වැඩි දෙනකුට ඉහත සඳහන් ආකාරයේ නඩු සහ පැමිණිලි සඳහා එන පුද්ගලයන්ට ගමන් වියදම් ආදිය සඳහා විශාල වියදමක් දැරීමට සිදු වී තිබේ. නැවතීමේ පහසුකම් නොමැති නිසා වැඩි දෙනකුට විවිධ අපහසුතාවලට මුහුණදීමට ද සිදු වී ඇත.එමනිසා මොවුන් නඩු සහ පැමිණිලිවලට සාක්කි දීමට ඉදිරිපත්වීමේ අඩුවක් පවතී. එම තත්ත්වය අල්ලස් නඩු ඉදිරියට ගෙන යාමේදී බෙහෙවින් බලපාන බව අල්ලස් කොමිසම පවසයි.එබැවින් මෙසේ නඩුවලට පැමිණෙන සාක්කිකරුවන්ට ගෙවීමක් ලබාදීම ළඟදීම සිදුකිරීමට යයි.අල්ලස් ඉතිහාසයේ කිසිදු දවසක මෙවැනි ගෙවීමක් මෙතෙක් සිදු වී නැති අතර මෙවැනි ගෙවීමක් කිරීමට යන ප්‍රථම අවස්ථාව මෙය වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n14072612</link>
    <topic>එජාප මහ ඇමැති අපේක්ෂකයා ඡන්දෙට එන්නේවිපක්ෂනායකයා වීමටයි</topic>
    <author/>
    <content>අද එජාපයෙන් ඌව පළාත් සභාවට තරග කිරීමට සූදානම් වන මහ ඇමැති අපේක්ෂකයා ම පවසන්නේ මහ ඇමැතිධුරයට පත්වීම පිළිබඳ නොව රජයට අභියෝගයක් ලබා දීම ගැන පමණයි යැයි නියෝජ්‍ය කථානායක චන්දිම වීරක්කොඩි මහතා පවසයි.නියෝජ්‍ය කථානායකවරයා මේ අදහස් පළ කළේ ගාල්ල දිස්ත්‍රික්කයේ ශ්‍රී.ල.නි.ප. ක්‍රියාකාරීන් සඳහා පසුගියදා පැවති රැස්වීමක් අමතමිනි.මෙහිදී වැඩිදුරටත් අදහස් දැක්වූ වීරක්කොඩි මහතා,මහින්ද රාජපක්ෂ මහතා ජනාධිපති නොවන්නට අද අපි භුක්ති විදින නිදහස, සාමය අපට කිසි දිනෙක විදින්නට ලැබෙන්නෙ නෑ. වෙනදා ගාල්ලෙ ඉදන් කොළඹ ගියපු තමන්ගෙ සැමියා, බිරිය, දරුවන් නැවත ගෙදර එනතුරු රූපවාහිනිය ළඟට වෙලා විශේෂ ප්‍රවෘත්තියක් යනවද කියලා තිගැස්මෙන් ජීවත් වුණේ. ඒ යුගය වෙනස් කරලා මේ රටේ පැහැදිලි වෙනසක් අද ජනාධිපතිතුමා ඇති කරලා තියෙනවා.මීට වසර 15කට පෙර මේ ගමක ඉදන් දුරකථන ඇමතුමක් ගන්න කොයි තරම් දුෂ්කරතා තිබුණ ද? මහින්ද රාජපක්ෂ මැතිතුමා ජනාධිපති වෙන කොට 2005 දී මේ රටේ දුරකථන තිබුණේ ලක්ෂ 22 යි. අද මිලියන 22 ක් දුරකථන තියෙනවා. 2005 දී ත්‍රී රෝද රථ තිබුණේ දෙලක්ෂ පහලොස් දහස යි. අද වෙන කොට ත්‍රී රෝද රථ අට ලක්ෂ පනස් දහස යි. 2005 දී යතුරු පැදි ලක්ෂ 11 ක් තිබුණ එක අද වෙන කොට ලක්ෂ 27 ක් වෙන කම් වැඩි වෙලා තියෙනවා.මේ සියල්ල සිදු වුණේ මහින්ද රාජපක්ෂ මැතිතුමාගේ යුගයේ. 2005 දී රූපවාහිනී නාළිකා තිබුණෙ 6 යි. ප්‍රවෘත්ති කියන්න පුළුවන් උනේ රූපවාහිනී නාළිකා කිහිපයකට විතරයි. අද වෙන කොට රූපවාහිනී නාළිකා 18 ක් තියෙනවා. හැම පැයෙන් පැය ම ඕනම රූපවාහිනී නාළිකාවක ප්‍රවෘත්ති විකාශය වෙනවා. විපක්ෂය මෙහෙම වෙලත් කියනවා මාධ්‍ය නිදහසක් නෑ කියලා.මේ වෙනස, දියුණුව ඉවස ගන්න බැරි සුළු පිරිසක් මොන දේවල් කිව්වත් රටේ බහුතර ජනතාවට මේ වෙනස වැටහිලා තියෙනවා. මේ වෙනකොට ඌවේ මැතිවරණය ප්‍රකාශයට පත් කරලා තියෙනවා.එ.ජා.ප.යෙන් ඌව මහ ඇමැතිකමට පාර්ලිමේන්තුවෙන් අස් වෙලා ඉදිරිපත් වෙනවා කියන හරීන් ප්‍රනාන්දු මහතා ම කියන්නෙත් “මම මේ මැතිවරණයට තරග කරලා රජයට ලොකු අභියෝගයක් කරනවා කියලා.”අභියෝගයක් විතරයි කරන්න පුළුවන් කියලා එතුමත් දන්නවා. එතුමා කියන්නෙ නෑ තරග කරලා ජයග්‍රහණය කරලා මහ ඇමැති බවට පත් වෙනවා කියලා. එතුමා බලාපොරොත්තු වෙන්නෙත් ඌව පළාතේ විපක්ෂ නායකමට පත් වෙන්න. අද එ.ජා.ප.ය වැටිලා තියෙන තත්ත්වය රටේ ජනතාවට මේකෙන් ම තේරුම් ගන්න පුළුවන්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n14072613</link>
    <topic>නිදහස් අධ්‍යාපනයෙන් සශ්‍රීක අනාගතයක් හිමිකරදීමට නොදියුණු කුඩා පාසල් සංවර්ධනය අප කාගේත් වගකීමයි</topic>
    <author>චන්දිමා එදිරිමාන්න @ සමන්ති මරියගල්ල කඩුවෙල සමූහ</author>
    <content>දුප්පත් පවුල්වල දරු දැරියන්ට නිදහස් අධ්‍යාපනය තුළින් සශ්‍රීක අනාගතයක් හිමිකරදීම සඳහා දේශපාලන අරමුණුවලින් තොරව නොදියුණු කුඩා පාසල් සංවර්ධනය කිරීම අප කාගේත් වගකීම බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා අවධාරණය කරයි. අමාත්‍යවරයා මෙම අදහස් පළ කළේ රාජගිරිය, කළපළුවාව ශ්‍රී සිද්ධාර්ථ මහා විද්‍යාලයේ දරු දැරියන් සඳහා පාසල් සපත්තු හා මේස් ප්‍රදානය කිරීමේ අවස්ථාවට පසුගියදා සහභාගී වෙමිණි. සෙත්සිරිපාය, දෙවන මහලේ පිහිටි ඉදිකිරීම් හා නිවාස අමාත්‍යාංශ ශ්‍රවණාගාරයේදී මෙම ප්‍රදානය සිදුකෙරිණ.රුපියල් ලක්ෂ 48 ක වියදමින් රාජගිරිය, කළපළුවාව ශ්‍රී සිද්ධාර්ථ මහා විද්‍යාලයේ ක්‍රීඩාංගණය සංවර්ධනය කිරීම හා නව ක්‍රීඩාගාරයේ ඉදිකිරීම් ආරම්භ කිරීමේ උත්සවය විමල් වීරවංශ ඇමැතිවරයාගේ ප්‍රධානත්වයෙන් පසුගිය දින එම විද්‍යාලයේදී පැවැත්විණ. එම උත්සවයට පැමිණි දරුවන් කිහිපදෙනෙකු කැඩුණු සපත්තු පැළඳ සිටිනවා ඇමැතිවරයා දුටුවේය. අනතුරුව උත්සවයේ ප්‍රධාන දේශනය කළ ඇමැතිවරයා ප්‍රකාශ කර සිටියේ කැඩුණු සපත්තු පැළඳ සිටි දරුවන් දැක මගේ කුඩා කාලයේ පාසල් දිවිය මතක්වුණු බවය.මෙම දරුවන් මුහුණදුන් අපහසුතාවයන්ට පිහිටවීමේ අරමුණින් පාසලේ සපත්තු අවශ්‍යතාවය ඇති සෑම දරුවෙකුටම නොමිලේ සපත්තු ලබාදීමට එදින ඇමැතිවරයා පොරොන්දු විය. එම පොරොන්දුව දින කිහිපයක් යන්නට පෙර ඉටුකරමින් කලපළුවාව ශ්‍රී සිද්ධාර්ථ මහා විද්‍යාලයේ පාසල් සිසු සිසුවියන් 54 දෙනෙක් සඳහා රුපියල් 60,000 ක් වටිනා සපත්තු හා මේස් විමල් වීරවංශ ඇමැතිවරයා අතින් ප්‍රදානය කෙරිණ. මෙම පරිත්‍යාගය සඳහා මූල්‍ය දායකත්වය විමල් වීරවංශ ඇමැතිතුමා සභාපතිත්වය දරණ පංචායුධ පදනම විසින් ලබාදෙන ලදී.මෙහිදී වැඩිදුරටත් අදහස් දැක්වූ විමල් වීරවංශ ඇමැතිවරයා “එදා මේ පාසල වැහෙන්න තර්ජනයක් ආපු වෙලාවේ පාසලේ ආදි ශිෂ්‍ය සංගමයේ සාමාජිකයින් මා හමුවන්න ආවා. ඒ අනුව අදාළ බලධාරීන් කැඳවලා සාකච්ඡා කරලා එම ඉරණමෙන් මෙම පාසල බේරගන්න අපට පුළුවන් වුණා. මෙම පාසල බොහෝ වෙලාවට පිහිට වුණේ ඉහළ පැලැන්තියේ උදවියගේ දරුවන්ට නොවේ, එසේ නොවන දුප්පත් පවුල් වල දරුවන්ට. එවැනි පාසලක් වැසුනාම අසරණ වෙන්නේ ඉහළ පැලැන්තියේ පවුල්වල දරුවන් නොවේ, දුප්පත් මව්පියන්ගේ දරුවන්. එම නිසා අපි පාසල විවෘතව තබාගන්න තටයුතු කරලා විදුහල්පති ස්වාමීන් වහන්සේගේ හා ගුරු මණ්ඩලය ඇතුළු ප්‍රදේශවාසීන්ගේ සහයෝගයද ඇතුව පාසලේ දියුණුව වෙනුවෙන් කටයුතු කරමින් සිටිනවා. දේශපාලන කෝණයකින් අපි මේ පාසල දිහා බැලුවානම් එක පාසලකට එක සංවර්ධන කටයුත්තක් ඉටුකිරීම ප්‍රමාණවත්. සාමාන්‍යයෙන් දේශපාලනඥයෙක් ළමුන් වැඩියෙන් සිටින පාසල්වලට උදව් කරන්න පෙළඹෙනවා. එතකොට තමයි වැඩි දෙනෙකුට පණිවිඩය යන්නේ. ළමුන් අඩු පාසලකට උදව් කළාට එයින් ලැබෙන දේශපාලන වාසිය අඩුයි. නමුත් අපි එහෙම මේ පාසල දිහා බැලුවේ නැහැ. අපි මෙතන ඡන්ද ගන්න හෝ වෙනත් දේශපාලන පළ ප්‍රයෝජන බැලුවේ නැහැ. අපි බැලුවේ දරුවන්ගේ අයිතිය සුරැකීමයි.අපි රජයේ ප්‍රතිපාදනවත්, අමාත්‍යාංශයේ මුදල්වත් මේ කටයුත්තට යොදාගෙන නැහැ. අපිට පුළුවන් ශක්තිය යොදවලා සම්පත් දායකයින්ගේ සහයෝගය ඇතිව මේ දරුවන්ට උපකාර කළේ.අපි මේ කටයුත්ත කළේ අපේ රටේ අනාගතය බබළවන යහපත් රටවැසියෝ හැටියට රටේ අනාගතය දිහා සුබවාදීව බලන දරුවන් පිරිසක් බවට පත්වේවා කියන අධිෂ්ඨානයෙන්. අපි දරුවන්ට කියන්නේ ඔබ අද ආර්ථික අගහිඟකමින් පිරුණු පවුලක දරුවෙකු වී ඉපදුණාට ඔබට පුළුවන් සශ්‍රීක පවුලක උරුමක්කාරයෙක් බවට අනාගතයේදී පත්වෙන්න. නිදහස් අධ්‍යාපනය තුළ ඔබට ඒ මාවත විවර වී තිබෙනවා ” යනුවෙන්ද ඇමැතිවරයා වැඩිදුරටත් පැවසීයමෙම අවස්ථාවට කලපළුවාව ශ්‍රී සිද්ධාර්ථ මහා විද්‍යාලයේ විදුහල්පති ශාස්ත්‍රපති පූජ්‍ය තිහගොඩ භද්ධිය හිමිපාණන් වහන්සේ මෙම අවස්ථාවට වැඩම කර සිටියහ. ඊට අමතරව ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් පී.එච්.එල්. විමලසිරි පෙරේරා මහතා, ශ්‍රී සිද්ධාර්ථ මහා විද්‍යාලයේ ගුරු මණ්ඩලය, මව්පියෝ, ශිෂ්‍ය ශිෂ්‍යාවෝ ඇතුළු පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=n14072614</link>
    <topic>බොඩිලයින් මූල්‍ය පාලක මැරූවරදකරුවගේ මරණ දඬුවම තහවුරුයි</topic>
    <author>ශිරෝමි අබයසිංහ</author>
    <content>මාස් හෝල්ඩින්ස් ආයතනයට අනුබද්ධිත හොරණ බොඩිලයින් ගාමන්ට්ස්හි මූල්‍ය පාලකවරයාව සිටි සුජීව තිස්ස පෙරේරා මහතා මරා දමා ඔහුට ඊට පෙර දිනයේ කාර්යාලයෙන් ලැබී තිබුණු නිල රථය කොල්ලකෑම සම්බන්ධයෙන් වරදකරුවන් වූ විත්තිකරුවන් දෙදෙනෙකු‍ට කොළඹ මහාධිකරණ‍යෙන් නියම වී තිබූ මරණීය දණ්ඩනය ශ්‍රේෂ්ඨාධිකරණය ඊයේ තහවුරු කළේය.අග විනිසුරු මොහාන් පීරීස්,කේ.ශ්‍රීපවන් සහ ප්‍රියන්ත ජයවර්ධන යන ශ්‍රේෂ්ඨාධිකරණ විනිශ්චය මණ්ඩලය හමුවේ විත්තිකරුවන් දෙ‍දෙනා ඉදිරිපත් කර තිබූ අභියාචනය පෙත්සම සළකා බැලුණු අතර එය විභාගයට නොගෙනම ඉවත දැමිණි.තුවාන් ටෝනි රාමලාන් හෙවත් කමල් ප්‍රියදර්ශන සහ හිනිදුම ලියනගේ ලයාන් විරාජන්ත යන විත්තිකරුවන් දෙදෙනාට නියම වී තිබූ මරණීය දණ්ඩනය එසේ තහවුරු කෙරිණි‍.සුජීව පෙරේරා නව නිල රථයෙන් සිය බිරිය සහ මාස හයක් වූ බිළිඳු පුතා සමග පිටත ගොස් රාත්‍රීයේ නැවත නිවස බලා එමින් සිටියදී මෙම විත්තිකරුවන් දෙදෙනා රථය පිටුපස හඹා අවුත් හෝමාගම පිහිටි මිය ගිය අයගේ නිවසේ ගේට්ටුව අසළ නවතා තිබියදී සුජීවට වෙඩි තබා වාහනය ගෙන පළා ගිය බව මහාධිකරණ නඩු විභාගයේදී හෙළිදරව් වී තිබිණි‍.පසුව ඈත ප්‍රදේශයක තානායමක කාන්තාවක් සමඟ සිටියදී එක් විත්තිකරුවකු පැහැර ගත් වාහනයද සමඟින් පොලිස් අත්අඩංගුවට පත් වූ බවත් ඔහුගේ කට උත්තරය අනුව අනෙක් විත්තිකරු අල්ලා ගත් බවත් නඩු විභාගයේදී හෙළි විය. හඳුනා ගැනීමේ පෙරෙට්ටුවේදී මිය ගිය අයගේ බිරිය අවන්ති පෙරේරා සහ මව විත්තිකරුවන් හඳුනා ගත්හ.මහාධිකරණයේ නඩු විභාගයෙන් පසු විත්තිකරුවන් මීනී මැරීමේ චෝදනාවට වරදකරුවන් කරනු ලැබ මරණීය දණ්ඩනය නියම වූ අතර එම තීන්දුවට සහ දඬුවමට එරෙහිව විත්තිකරුවෝ අභියාචනාධිකරණයට අභියාචනයක් ඉදිරිපත් කළහ.එහිදී පෙත්සම් විභාගයකින් පසු මහාධිකරණ තීන්දුව සහ දඬුවම ස්ථිර කෙරිණි.අභියාචනාධිකරණ තීන්දුවට එරෙහිව විත්තිකරුවන් ශ්‍රේෂ්ඨාධිකරණයට අභියාචන පෙත්සමක් ඉදිරිපත් කළ අතර එය අධිකරණයේදී සළකා බැලුණු අවස්ථාවේදී නීතීපතිවරයා වෙනුවෙන් පෙනී සිටි නියෝජ්‍ය සොලිසිටර් ජනරාල් යසන්ත‍ කෝදාගොඩ මහතා අධිකරණය අමතමින් කීවේ හඳුනා ගැනීමේ පෙරෙට්ටුවේදී විත්තිකරුවන් සාක්කිකරුවන් විසින් හඳුනා ගත් බවයි.විත්තිකාර අභියාචකයින් වෙනුවෙන් පෙනී සිටි ජනාධිපති නීතීඥ අනිල් සිල්වා මහතා පැවසුවේ හඳුනා ගත් බව කියන විත්තිකරු කාරයේ දොර හැර ඉදිරිපස ආසන‍යේ වාඩි වී සිටි සුජීව පෙරේරාගේ බිරියගේ උකුලේ වාඩි වී ඇති බවට සාක්කි ඉදිරිපත් වූ බවත් එය ‍එසේ නම් ඔහු හඳුනා ගත්තේ කෙසේද යන්න පිළිබඳව සැකයක් මතු වන බවත්ය.වාහනයේ ඉදිරිපසින් පැමිණ ගොඩ වුණු විත්තිකරු ඒ අවස්ථාවේ තිබුණු ලයිට් එළිය මගින් සාක්කිකාරිය විසින් හොඳින් හඳුනා ගත් බවයි. කරුණු සළකා බැලූ විනිශ්චය මණ්ඩලය අභියාචන පෙත්සම විභාගයට ගැනීම ප්‍රතික්ශේප කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=r1407261</link>
    <topic>කිරිපිටි සොරාකෑවැයි දියණියට පහරදුන් අම්මාට වසර 10ක සිර දඩුවම්</topic>
    <author>@දිලීප් නිශ්ශංක - බළපිටිය සමූහ</author>
    <content>නිවසේ මුළුතැන්ගෙයි තිබූ කිරිපිටි බෝතලයෙන් මවට හොරා කිරිපිටි කමින් සිටි සිවු හැවිරිදි තම දියණියට පොල්ලකින් අමානුෂික ලෙස පහර දී ඝාතනය කිරීමේ චෝදනාවට වරදකරු වූ මවකට බරපතළ වැඩ සහිත වසර දහයක සිර දඩුවමක් බළපිටිය මහාධිකරණ විනිසුරු මොහාන් සෙනෙවිරත්න මහතා (24) නියම කළේය.එසේ බරපතළ වැඩ සහිත සිර දඩුවම් නියම කරන ලද්දේ හික්කඩුව කළුපේ පදිංචිකාරියකටය..මේ විත්තිකාරිය මුළුතැන්ගෙට පැමිණෙන අවස්ථාවේ කිරිපිටි බෝතලයෙන් කිරිපිටි කමින් සිටි සිවු හැවිරිදි දැරියට එම ස්ථානයේදීම පොල්ලකින් පහර දී ඝාතනය සාවද්‍ය මනුෂ්‍ය ඝාතනයක් සිදු කිරීම සම්බන්ධයෙන් විත්තිකාරියට එරෙහිව නීතිපතිවරයා විසින් අධි චෝදනා ගොනු කර තිබුණි.විත්තිකාරියගේ පහරදීමෙන් මියගොස් ඇත්තේ ඇයගේ බාලදියණිය වන හක්කිනි රෝහිනී ද සිල්වා නැමැති දැරියකි.1998 සැප්තැම්බර් මස 15වැනි දින හෝ ඊට ආසන්න දිනයකදී මීටියාගොඩ පොලිස් වසමේ කළුපේ ප්‍රදේශයේ නිවසකදී තම බාල දියණියට පොල්ලකින් පහර දී ඝාතනය කිරීමේ චෝදනාවට වරදකරු වූ මවකට එරෙහිව ගොනු කරන ලද චෝදනා සාධාරණ සැකයකින් ඔප්පු වීම නිසා මහාධිකරණ විනිසුරුවරයා විසින් විත්තිකාරියට මේ දඩුවම නියම කරන ලදී.රජයේ අධි නීතීඥ සුහර්ෂා හේරත් මහත්මිය පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=r1407262</link>
    <topic>පරිගණක පුහුණු පන්තියකට යමින් සිටි තරුණියක් ත්‍රීරෝද රථයකින් පැහැරගෙන ගිහින්</topic>
    <author>@ දකුණු පළාත් සංචාරක එස් දීයගහගේ</author>
    <content>ත්‍රී රෝද රථයකින් පැහැර ගෙන ගොස් අතරමග පාලු ස්ථානයකදී දහනව හැවිරිදි තරුණියක් දූෂණය කොට ඇගේ ගෙලේ තිබූ රන් මාලයද කොල්ලාකා පලා ගොස් සැගව සිටිසැකකරුවකු පෙරේදා (24) ඇල්පිටිය පොලිසිය විසින් අත්අඩංගුවට ගෙන ඇත.නවදගල ප්‍රදේශයේ පදිංචි මේ තරුණිය තම නිවසේ සිට ඇල්පිටිය නගරයේ පැවැත්වෙන පරිගණක පුහුණු පන්තියකට යෑමට නිවෙසින් පිටත්ව ඇත.අතර මගදි ත්‍රී රෝද රථයකින්පැමිණි සැකකරු නංගී මමත් යන්නෙ ඇල්පිටිය ටවුමට නගින්න කියා තරුණියට පවසා ඇය ත්‍රී රෝද රථයට නංවා ගෙන බලහත්කාරයෙන් කටුපොල්කෑල්ල වත්තට රැගෙන ගොස්පිහියක් පෙන්නා මරණ බවට තර්ජනය කොට ඇය දූෂණය කර ගෙලේ තිබූ රන් මාලයද කොල්ලාකා පලා ගොස් තිබේ. ඊටපසුව සිහිසුන්ව සිටි තරුණිය ප්‍රදේශවාසීන් විසින් රෝහලටගෙන ගොස් ඇතුළු කර ඇත.සිද්ධිය සම්බන්ධයෙන් පරීක්ෂණ පැවැත්වූ පොලීසිය කරන්දෙණිය හිපන්කන්ද ප්‍රදේශ පදිංචි සැකකරු අත්අඩංගුවට ගෙන ප්‍රශ්ණ කිරිමේදී තරුණියගෙන් කොල්ලාකෑ රන් මාලයඋගස් කර ඇති බවද අනාවරණය කර ගෙන තිබේ.සැකකරු තවත් භයානක අපරාධ රැසකට සම්බන්ධ පුද්ගලයකු බවද පොලිස් පරික්ෂණවලදි හෙලිවි ඇත. ඇල්පිටිය පොලිසිය මේ පිලිබද වැඩිදුර පරික්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=r1407263</link>
    <topic>හුන්නස්ගිරිය නක්ලස් රක්ෂිතයේ ගින්නෙන් අක්කර හැත්තෑ පහක් වැනසෙයි</topic>
    <author> @ කරල්ලියද්ද සමුහ</author>
    <content>උඩදුම්බර හුන්නස්ගිරිය නක්ලස් රක්ෂිතයේ ඇති වු හදිසි ගින්නෙන් පයිනස් වගා කර තිබු අක්කර හැත්තෑ පහක බිමකට හානි සිදු වි ඵම ප්‍ර දේශය හරහා ඇද තිබුණු ජල නළ පිළීස්සි යාමෙන් හුන්නස්ගිරිය නගරය හා ඵ් අවට ගම්මාන කිහිපයකට පානීය ජල හිඟයක් මේ දිනවල ඇති වී තිබේ.මේ හදිසි ගින්න මැඩ පැවැත්විම සදහා උඩදුම්බර පොලිසිය හා යුද හමුදාවේ සහාය ලබා ගෙන ඇත .ප්‍ර දේශයේ ග්‍රාම නිලධාරින් ගේද සහාය ලබා ගෙන ගින්න පැතිර යාම වැලැක්විම සදහා උඩදුම්බර ප්‍රා දේශිය ලේකම් හා උඩදුර්‍මබර පොලිසිය පියවර ගෙන තිබුණි.ගින්න නිසා අක්කර හැත්තෑ පහකට අධික ( අක්කර 75 ක ) පයිනස් වගා බිමක් විනාශ විය.ජලනළ පිළිස්සී යාමෙන් දැනට දින කිහිපයක සිට හුන්නස්ගිරිය . කිරිපට්ටිය ඇතුළු ගම්මාන රැසකට පානිය ජල හිඟයක් ඇතිවි තිබෙන බවත් ජනතාව පවසති.වන සතුන් දඩයම් කිරිම සදහා මෙන් මී පැණි ඔබර පැනි ලබා ගැනිම සදහා ද දඩයම් කරුවෝ කැලෑ ගිනි තැබිම් කරන බව පොලිසිය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=r1407264</link>
    <topic>දහසක වැටුප් වැඩි වීමක් ඉල්ලා කටුනායක ආයතනයක් උද්ඝෝෂණයේ...</topic>
    <author>@ කුමාරසිරි ප්‍රසද් ගුවන් තොටුපොළ</author>
    <content>කටුනායක නිදහස් වෙළෙඳ කාලපයේ පිහිටි ඒ.ටී . ජී ආයතනයේ සේවක සේවිකාවෝ රුපියල් දහසක වැටුප් වැඩිවීමක් ඉල්ලා ඊයේ 25 උද්ඝෝෂණයක නිරතවූහ. කටුනායක පොලීසිය ඉදිරිපිට ආයෝජන කලාප දොරටුව ඉදිරිපිට මේ උද්ඝෝෂණය පැවත්විණි.ආයතනයේ ඉහළ නිලධාරීන්ගේ ලිංගික අල්ලස් ගැනීමේ ක්‍රියාදාමය නවතා සේවිකාවන්ට ආත්ම ගෞරවයෙන් යුතුව වැඩ කළ හැකි පරිසරයක් ඇති කරන ලෙද ඔවුහුමෙහිදි ඉල්ලා සිටියහ.නිදහස් වෙළඳ කලාප හා පොදු සේවා සේවක සංගමය මේ උද්ඝෝෂණය සංවිධානය කර තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=r1407265</link>
    <topic>කොට්ටව රක්ෂිතයෙන් හොරෙන් වල්ලපට්ට ගස් කපලා</topic>
    <author> @ ලංකින්ද නානායක්කාර ඉමදුව සමුහ</author>
    <content>කොට්ටව රජයේ රක්ෂිතයේ වල්ලපට්ට ගස් කපා රෙසින් සහිත දැව කොටස් එකතු කිරීම සම්බන්දයෙන් වරද පිළිගත් සැකකරුවන් දෙදෙනකු හට එක් අයකුට රුපියල් 25000 බැගින් වු දඩ නියම කිරීමට බද්දේගම මහේස්ත්‍රාත් චන්දිම එදිරිමාන්න මහතා නියෝග කළේය.මෙසේ දඩු නියම වුයේ වැලිහේන යක්කලමුල්ල සහ වැලිහේන හිරියමල්කුඹුර පදිංචිඅයකුටය. ඔවුන් පසුගිය 04 දින මෙසේ වල්ලාපට්ට ගස් කපමින් සිටිය දී ගාල්ල වන අඩවි නිලධාරීන් විසින් වැටලු අවස්ථාවේ පැනගොස් ඇති අතර පසුව භාර වී ඇත.ගාල්ල දිසා වන නිලධාරියාගේ උපදෙස් මත ගාල්ල අඩවි වන නිලධාරීන් සැකකරුවන් අධිකරණයට ඉදිරිපත් කර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=r1407266</link>
    <topic>දඹදෙණිය වැල්ලකන්ද ජනපදයට ලක්ෂ 35ක වියදමින් පානීය ජල පහසුකම්</topic>
    <author>අලව්ව විශේෂ ඒ. කීර්තිසිංහ</author>
    <content>දඹදෙණි ආසනයේ ඉතාමත් දුෂ්කර කඳු සහිත වැල්ලකන්ද ගොවිජනපදයේ පානීය ජල ප්‍රශ්නයෙන් පීඩා විඳි පවුල් 100කට ජලය සැපයෙන ජල ව්‍යාපෘතියක් පසුගියදා විවෘත කෙරිණි.රුපියල් ලක්ෂ 35ක වියදමින් නිම කරන ලද එම ජල ව්‍යාපෘතිය කුරුණෑගල දිස්ත්‍රික් පාර්ලිමේන්තු මන්ත්‍රී හා දඹදෙණිය ශ්‍රීලනිපක්ෂ ප්‍රධාන සංවිධායක ශාන්ත බණ්ඩාර මහතා විසින් පසුගියදා විවෘත කරන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=r1407267</link>
    <topic>ගල් ඉබ්බකු ප්‍රවාහනය කරද්දී 4ක් අත්අඩංගුවට</topic>
    <author>කැස්බෑව සංචාරක ධර්මසිරි සුරවීර</author>
    <content>ත්‍රී රෝද රථයකින් ගල් ඉබ්බෙකු ප්‍රවාහනය කරමින් සිටි සිවු දෙනෙකු ඉකුත්දා රාත්‍රී පිළියන්දල ගනේවත්ත දේවාල හන්දියේදී අත්අඩංගුවට ගත් බව පිළියන්දල පොලිසිය පවසයි.හදිසි ඇමතුම් රාජකාරි කරමින් සිටි පොලිස් කොස්තාපල්වරුන් වන රත්නායක (70526) දිසානායක (63370) යන නිලධාරීන් විශ්වකලා ප්‍රදේශයේ යතුරු පැදියෙන් ජංගම සංචාරයේ නිරතව සිටියදී සැකකටයුතු ලෙස නවතා තිබූ ත්‍රීරෝද රථයක් පරීක්ෂාවට ලක් කිරීමේදී පිටුපස ආසනය අසළ හිස් පොහොර උරයක බහා තිබූ ගල් ඉබ්බා හමු වූ බව පොලිසිය කියයි.අත්අඩංගුවට ගන්නා ලද ගල් ඉබ්බා සැකකරුවන් විසින් කරදියාන ප්‍රදේශයේ සිට යම්කිසි පුද්ගලයකුට අලෙවි කිරීම සඳහා ප්‍රවාහනය කරන්නට ඇතැයි පොලිසිය කියයි.මේ පිළිබඳ සිදු කෙරෙන පරීක්ෂණවලින් පසු සැකකරුවන් කැස්බෑව මහේස්ත්‍රාත් අධිකරණය වෙත ඉදිරිපත් කෙරෙන බවද පොලිසිය කීය.ගල්කිස්ස කොට්ඨාස බාර ජ්‍යෙෂ්ඨ පොලිස් අධිකාරී රවීන්ද්‍ර කරවිට සහකාර පොලිස් අධිකාරි ජේ.එම්.ජයලත් යන මහත්වරුන්ගේ අධීක්ෂණය මත පිළියන්දල පොලිසියේ ස්ථානාධිපති ප්‍රධාන පොලිස් පරීක්ෂක සෝමරත්න විජයමුණි මහතාගේ උපදෙස් මත පොලිස් පරීක්ෂක ඒකනායක 63370 දිසානායක 70526 රත්නායක 81739 කසුන් 66593 පතිරණ යන පොලිස් කොස්තාපල්වරු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=r1407268</link>
    <topic>ගුරුපුරයේ ජල ප්‍රශ්නයට තිත</topic>
    <author>මතුගම සංචාරක</author>
    <content>වසර තිහකට ආසන්න කාලයක් මතුගම ගුරුපුරයේ පදිංචිකරුවන් මුහුණපා සිටි පානීය ජල ප්‍රශ්නයට විසැඳුම් ලබාදීම සඳහා ගුරුපුර පානීය ජල යෝජනා ක්‍රමයක් ක්‍රියාත්මක කර ඇත.මේ ජල යෝජනා ක්‍රමයේ දෙවන අදියරේ කටයුතු සඳහා ප්‍රවාහන ඇමැති කුමාර වෙල්ගම මහතා රුපියල් ලක්ෂ විස්සක මුදලක් ලබා දී ඇත. ආර්ථික සංවර්ධන අමාත්‍යාංශයෙන් මුදල් ලබා දී ඇත. හිටපු පළාත් සභා මන්ත්‍රී චන්ද්‍රා බානු අදිකාරම් මහතා ජල ව්‍යාපෘතිය ආරම්භ කිරීමට රුපියල් ලක්ෂ දහයක මුදලක් පළාත් සභා අරමුදල් වලින් වෙන්කර දුන්නේය.ප්‍රජා දායකත්වයට ගම්වැසියෝ ලක්ෂ පහක මුදලක් වැය කොට ඇත. ගුරුපුර ජල ව්‍යාපෘති සමිතිය මඟින් ව්‍යාපෘතිය ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s1407261</link>
    <topic>ශ්‍රී ලංකාව පළමු ඉනිමට ලකුණු 421යි</topic>
    <author>ෆවුස් මොහොමඩ්</author>
    <content>මහේල ජයවර්ධනගේ විශිෂ්ට ඉනිමත්, යොවුන් පිතිකරු නිරෝෂන් දික්වැල්ලගේ සටන්කාමී පිතිහරඹයත් මත දකුණු අප්‍රිකාව සමග එස්.එස්.සී.පිටියේ පැවැත්වෙන දෙවැනි හා අවසන් ටෙස්ට් තරගයේ දෙවැනි දිනය වූ ඊයේ සිය පළමු ඉනිමට ලකුණු 421ක් රැස් කිරීමට ශ්‍රී ලංකාව සමත්විය.ඊට පිළිතුරු වශයෙන් දකුණු අප්‍රිකාව දිනය නිමාවනවිට කඩුලු 3කට ලකුණු 98ක් ලබා සිටියේය. නොදැවී කඩුල්ලේ රැඳී සිටින නායක හෂීම් අම්ලා ලකුණු 46 ක්ද, ඩිවිලියර්ස් ලකුණු 11ක් ද ලබා සිටිති. ඒ අනුව ඔවුන් කඩුලු 7ක් අතැතිව ශ්‍රී ලංකා පළමු ඉනිමට වඩා ලකුණු 323ක් පසුපසින් සිටිති.ඊයේ තේ පානයට පෙර ශ්‍රී ලංකා ඉනිම නිමාවට පත්වූ අතර පිළිතුරු ඉනිම ආරම්භ කළ දකුණු අප්‍රිකාවට ඉනිම ආරම්භයේදීම ප්‍රබල තර්ජනයක් ගෙන දීමට ශ්‍රී ලංකා පිලේ දඟපන්දු යවන්නන් සමත්වූහ. ඔවුන්ගේ පළමු කඩුල්ල බිඳ වැටු‍ණේ දෙවැනි ඕවරයේදීය. දකුණු අප්‍රිකානු ඉනිමේ දෙවැනි ඕවරය යැවීම සඳහා දඟපන්දු යවන ක්‍රීඩක රංගන හේරත් කැඳවීමට නායක ඇන්ජෙලෝ මැතිව්ස් ගත් තීරණය ඉතා සාර්ථක එකක් විය.ඔහුගේ ඕවරයේ පස්වැනි පන්දුවට ඇල්වීරෝ පීටර්සන් පෙරළා දුන් උඩපන්දුව සුරක්ෂිතව රැකගත් හේරත් දකුණු අප්‍රිකාවේ පළමු කඩුල්ල දවාලුවේ මුලු ලකුණු සංඛ්‍යාව 3ක්ව තිබියදීය. ඉන් අනතුරුව ඩීන් එල්ගාර් එක් ලකුණක් ලබා සිටියදී දවාලීමට දිල්රුවන් පෙරේරා සමත්විය.ඔහු දැවී ගියේ කෞෂාල් සිල්වා වෙත උඩපන්දුවක් ලබාදෙමිනි. ඒ වනවිට දකුණු අප්‍රිකානුවන්ගේ ඉනිම දිස්වූයේ ලකුණු 13ක් ලෙසිනි. අනතුරුව ෆෆ් ඩුප්ලෙසිස් සමග එක්වූ නායක හෂීම් අම්ලා දකුණු අප්‍රිකානු ඉනිම ගොඩනැගීමට පටන් ගත්තේය.දකුණු අප්‍රිකානු ඉනිම ලකුණු 71ක්ව තිබියදී දෙදෙනා අතර තුන්වැනි කඩුල්ලට ලකුණු 58ක සම්බන්ධතාව බිඳ දැමුවේ සුරංග ලක්මාල්ය. ඔහුගේ පන්දුව ඩුප්ලෙසිස්ගේ පිත්තේ යාන්තමට ගැටී පිටුපසට ඇදී යද්දී කඩුලු රකින නිරෝෂන් දික්වැල්ල ඉතා දක්ෂ අයුරින් එය රැකගත්තේය. ඩුප්ලෙසිස් දැවීගියේ ලකුණු 36කටය.ඊයේ උදෑසන එස්.එස්.සී.පිටිය වර්ණවත් කළ මහේල ජයවර්ධන සහ නිරෝෂන් දික්වැල්ල ශ්‍රී ලංකා පළමු ඉනිම ලකුණු 385 දක්වා ඉහළ දැමීමට සමත්වූහ. මහේල සිය ලකුණු 150 සම්පූර්ණ කළේ ඩේල් ස්ටේන් යැවූ දිනයේ 7 වැනි ඕවරයේ දීය.මිනිත්තු 395ක දී වාර්තා වූ මහේලගේ ලකුණු 150ට හතරේ පහර 17ක් සහ හයේ පහරක් ඇතුලත්වී තිබිණි. ඒ වනවිට ශ්‍රී ලංකා ඉනිම දිස්වූයේ කඩුලු 5කට ලකුණු 335ක් ලෙසිනි. ඒ සමගම දෙදෙනා අතර 6 වැනි කඩුල්ලට ලකුණු 50ක සම්බන්ධතාව ද වාර්තා විය. ඒ වනවිට නිරෝෂන් දික්වැල්ල ලබා සිටි ලකුණු සංඛ්‍යාව 32කි.දික්වැල්ල ලකුණු 44ක් ලබා සිටිය දී මෝර්නි මෝකල් යැවූ පන්දුවකට ස්ලිප් ක්‍රීඩක ඒ.බී.ඩිවිලියර්ස් උඩපන්දුවක් රැකගත් බවට ඉල්ලීමක් කළ ද විනිසුරු එංගලන්තයේ රිචඩ් කෙට්ල්බොරෝ එය ප්‍රතික්ෂේප කළේය. අනතුරුව දකුණු අප්‍රිකානු නායක හෂීම් අම්ලා රෙෆරල් ක්‍රමවේදය ඉල්ලා සිටි අතර විනිසුරුගේ තීරණය එහි දී ද තහවුරු කෙරිණි. ඒ වනවිට ශ්‍රී ලංකාව කඩුලු 5කට ලකුණු 351ක් රැස් කොට තිබිණි.දික්වැල්ලගේ මංගල ටෙස්ට් අර්ධ ශතකය වාර්තා වූයේ ශ්‍රී ලංකා ඉනිමේ ලකුණු සංඛ්‍යාව 360ක්ව තිබියදීය. මෝකල්ගේ පන්දුවකට මිඩෝන් කලාපයට පහරක් එල්ල කරමින් ලකුණු දෙකක් රැස් කළ එම වාර්තාවට හිමිකම් කීවේය. මිනිත්තු 105කදී වාර්තා වූ දික්වැල්ලගේ අර්ධ ශතකයට පන්දු 69ක් වැයවූ අතර දර්ශනීය හතරේ පහර 7ක් ඇතුලත් විය.ලකුණු 165ක් ලබා සිටි මහේල දැවී ගියේ දිවා ආහාරයට පෙරය. ජේ.පී.දුමිනිගේ පන්දුවකට මිඩ් ඕන් කලාපයට පහරක් එල්ල කරමින් දෙවැනි ලකුණ කරා දිවයාමේදී ඇල්වීරෝ පීටර්සන් කෙළින්ම කඩුල්ලට පන්දුව යොමු කිරීමෙන් මහේල අවාසනාවන්ත ලෙස දුවද්දී දැවීයාමකට හසුවිය. මිනිත්තු 456ක් කඩුල්ලේ රැඳී සිටි මහේල පන්දු 284කට මුහුණදී තිබිණි. ඒ වනවිට ශ්‍රී ලංකා පිල ලකුණු 385ක් ලබා සිටියේය.මහේල හා දික්වැල්ලගේ ශතක සම්බන්ධතාව බිඳවැටීමත් සමග ශ්‍රී ලංකා ඉනිමේ අවසන් කඩුලු 5 ලකුණු 36ක් ඇතුලත දවාලීමට දකුණු අප්‍රිකානුවන් සමත්වූහ. මුලින්ම දැවී ගියේ ලකුණු 12ක් ලබා සිටි දිල්රුවන් පෙරේරාය. ඔහු දැවීගියේ ඉම්රාන් තාහිර්ගේ පන්දුවකට නායක හෂීම් අම්ලා අතට උඩපන්දුවක් ලබාදීමෙන්ය.අනතුරුව සාර්ථක ඉනිමක් ගොඩ නගමින් සිටි නිරෝෂන් දික්වැල්ල දුවද්දී හසුකර ගැනීමට කඩුලු රකින ක්වින්ටන් ඩි කොක් සමත්විය. මිනිත්තු 195ක් කඩුල්ලේ රැඳී සිටි දික්වැල්ලගේ මංගල ටෙස්ට් ඉනිම ලකුණු 72කින් හැඩවිය. ඊට හතරේ පහර 8ක් සහ හයේ පහරක් ඇතුලත් විය. ඒ වනවිට ශ්‍රී ලංකාව ලකුණු 409ක් ලබා සිටියේය.ශ්‍රී ලංකා ඉනිමේ 9වැනි කඩුල්ල ලෙස මුලු ලකුණු සංඛ්‍යාව 415ක්ව තිබියදී අජන්ත මෙන්ඩිස් වර්නන් ෆිලෙන්ඩර්ගේ පන්දුවකට කඩුලු රකින ඩි කොක් වෙත උඩපන්දුවක් ලබා දී ලකුණු 2කට දැවිගියේය. ඉනිමේ අවසන් කඩුල්ල ලෙස සුරංග ලක්මාල් ඩි කොක් වෙත උඩපන්දුවක් දී ලකුණු 4කට දැවීගියේ ද ෆිලෙන්ඩර්ගේ පන්දුවකටය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s1407262</link>
    <topic>ඩයලොග් චැම්පියන් ලීග් පාපන්දු තරගාවලිය අද ඇරැඹේ</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා පාපන්දු සම්මේලනය ඩයලොග් සමාගම හා එක්ව සංවිධාන කරන මෙරට දැවැන්තම පාපන්දු තරගාවලිය වන 'ඩයලොග් චැම්පියන් ලීග්' පාපන්දු තරගාවලිය අද (26) ආරම්භ වේ.කණ්ඩායම් 21ක් තරග වදින මෙවර තරගාවලියට මුල් වරට එක්වු තිහාරිය යූත් ක්‍රීඩා සමාජය හා ක්‍රිස්ටල් පැලැස් ක්‍රීඩා සමාජ පිළිවෙළින් ජාවාලේන් හා සොලීඩ් ක්‍රීඩා සමාජ සමග පළමු දිනයේදී තරග වැදීමට නියමිතය.තිහාරිය-ජාවාලේන් තරගය සිටි පාපන්දු සංකීර්ණයේදී පැවැත්වෙන අතර සොලීඩ්-ක්‍රිස්ටල් පැලැස් තරගය අනුරාධපුර බන්ධනාගාර ක්‍රීඩාංගණයේදී පැවැත්වේ. එදිනම අප්කන්ට්‍රිලයන්ස්-පොලිස් පිල ජයතිලක ක්‍රීඩාංගණයේදී තරග වැදීමට නියමිතය.මෙවර තරගාවලියට කණ්ඩායම් 22ක් එක්ව සිටි අතර රත්නම් ක්‍රීඩා සමාජය තරගාවලියෙන් ඉවත්වු බව තරගාවලිය පිළිබඳ පසුගියදා ටාජ් සමුද්‍ර හෝටලයේ පැවැති මාධ්‍ය දැනුවත් කිරීමේ හමුවේ දී පාපන්දු සභාපති රංජිත් රුද්‍රිගු මහතා පැවැසීය.මුල් වරට එක්වු කණ්ඩායම් 2 ක හා ආරක්ෂක සේවා කණ්ඩායම් හැර සෙසු කණ්ඩායම් 14ට තරගාවලියට එක්වීම හේතුවෙන් රුපියල් ලක්ෂ පහ බැගින් පාපන්දු සංගමයෙන් පිරිනැමෙන අතර තරගාවලියේ ශූරයන්ට රුපියල් 750000ක්, අනුශූරයන්ට රු.500000ක්, තෙවැනි ස්ථානය රු.150000ක් හා සිවුවැනි ස්ථානයට රු.100000ක් පිරිනැමෙන බව පාපන්දු සභාපතිවරයා පැවැසීය.ශූරයන් ආසියානු පාපන්දු සම්මේලන සභාපතිගේ කුසලාන තරගාවලියටද සුදුසුකම් ලබයි."මෙවර තරගාවලියේදී අර්ධ අවසන්, අවසන් පූර්ව තරග නැ. තරගාවලිය නියම ප්‍රිමීයර් ලීග් තරගාවලියක් ලෙසයි පැවැත්වෙන්නේ. ප්‍රසාද ලකුණු සටහනේ ඉහළින්ම ඉන්න කණ්ඩායමට ශූරතාව හිමිවෙනවා. ඒ වගෙම අවසන් කණ්ඩායම් 4 තරගාවලියෙන් ඉවත් කර පළමු කොටසේ තරගාවලියේ ශූරයන් හා අනුශූරයන් මේ තරගාවලියට ඇතුළත් කර ගන්නවා" රුද්‍රිගු මහතා කියා සිටියේය.මෙවර තරගාවලියට 10වැනි වරට ඩයලොග් සමාගම අනුග්‍රහය දක්වන අතර රුපියල් මිලියන 8ක අනුග්‍රහකත්වය පිරිනැමීමද මාධ්‍ය හමුවේදී සිදු කෙරිණි. තරග වට 21ක් යටතේ තරගාවලියට පැවැත්වෙන අතර ඊට තරග 210ක් ඇතුළත් වෙයි.මෙහිදී එක් කණ්ඩායමකට තරග 20ක් ලැබෙන අතර පාපන්දු සභාපතිවරයා පැවැසුවේ හොඳ ක්‍රීඩකයකු බිහිකිරීමට මේ තරග ප්‍රමාණවත් නොවන හෙයින් ලබන වසරේදී තරග 38ක් එක් කණ්ඩායමකට ‍ලැබෙන අයුරින් තරගාවලිය පවත්වන බවයි.තරගාවලිය දෙසැම්බර් මස අවසන් වන අතර ඉන් සතියක් තුළ ඉදිරියෙන් සිටින කණ්ඩායම් 8 අතර පිලිමළුන් පිටුදැකීමේ තරගාවලියක් පවත්වා ඉන් ජයග්‍රාකයන් තෝරා ගැනීමට පාපන්දු සම්මේලනය බලාපොරොත්තු වේ‍.මාධ්‍ය හමුවේදී ඩයලොග් සන්නාම හා මාධ්‍ය ප්‍රධානී හර්ෂ සමරනායක මහතාද අදහස් දැක්වීය. මේ අවස්ථාවට පාපන්දු සංගමයේ මහ ලේකම් උපාලි හේවගේ මහතා සමගින් පාපන්දු සම්මේලනයේ නියෝජිතයන් හා ඩයලොග් සමාගමේ නියෝජිතයන් පිරිසක් එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s1407263</link>
    <topic>නදින්දී-මිහිලියා දෙවැනි වටයට යති</topic>
    <author>ප්‍රින්ස් ගු ණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙලේ පළමු දිනයේදී ස්කොෂ් කාන්තා ඒකළ මූලික වටයේ තරගයට එක්වූ නදින්දී උඩංගාව 3-0ක් ලෙස සීසෙල්ස් ක්‍රීඩිකාව පරාජය කොට දෙවැනි වටයට සුදුසුකම් ලබා ඕස්ට්‍රේලියාවේ කේ.බ්‍රවුනි සමග තරග වැදීමට සුදුසුකම් ලබුවාය. මෝල්ටාවේ සුල්ටානාට එරෙහිව පැවැති තරගයේ පළමු වට දෙකේදී මිහිලියා මෙත්සරණි ලකුණු 9–11ක් හා 10–12ක් ලෙසින් පරාජයට පත්වූවාය. එහෙත් ඒ පරාජයන්ගේ වන්දිය ලබා ගත් ඇය ඉන්පසුව පැවැති තරගයේ ඉතිරි වට තුන සාර්ථකව ක්‍රීඩා කරමින් ලකුණු 13–11, 11–9 හා 11–2 ලෙසින් ජයග්‍රහණය කළාය.ග්ලාස්ගෝව් ගෘහස්ථ ක්‍රීඩාංගණයේදී පෙරේදා තරග කළ නදිනි ගුණවර්ධන ට්‍රිනිඩෑඩ් ටුබෑගෝ ක්‍රීඩිකාව හමුවේ පරාජය වූවාය. ඒකළ තරගවලදී ගිහාන් සුවාරිස් 3-0කින්, රවිදු ලක්සිරි 3-2කින් හා ඩිල්ෂාන් ගුණවර්ධන 3-0 කින් නවසීලන්තය, ට්‍රිනිඩෑඩ් ටුබැගෝ හා බොට්ස්වානා හමුවේ පරාජය වූහ.පිහිනුම් මූලික වටයේ තරගවලදී පරාජය වූ නදීරා ජයසේකර, චිරන්ත ද සිල්වා හා හේෂාන් උනම්බුව අවසන් පූර්ව වටයට සුදුසුකම් ලබගැනීමට අසමත් විය. මීටර් 50 ළය ආර ඉසව්ව තත්පර 36.52ක්න් තරගය නිමකළ නදීරා ජයසේකර, මීටර් 50 සමනළ ඉසව්ව තත්පර 25.86කින් නිමකළ චිරන්ත ද සිල්වා හා මීටර් 100 පසුපස ආර ඉසව්ව තත්පර 58.76කින් නිමකළ හේෂාන් උණම්බූව එලෙස මූලික වටයෙන්ම ඉවතට ගියහ.ටේබල් ටෙනිස් මූලික වටයේ කාන්තා කණ්ඩායම් තරගයේදී ශ්‍රී ලංකාව 3-0කින් සිංගප්පූරුවට පරාජය විය. එහි යුගල ඉසව්වට එක්වූ ඉෂාරා මධුරංගී හා හංසි පියුමාලා වට 3-0කින්, ඒකළ තරග දෙකේදී ඉෂාරා මධුරංගී හා එරන්දි වරුෂවිතාන යන දෙදෙනාම සිංගප්පූරු ක්‍රීඩිකාවන් ඉදිරියේ වට 3-0කින් පරාජය වූහ. පිරිමි කණ්ඩායම් තරගයේදී ශ්‍රී ලංකාව සී ෂෙල්ස් ක්‍රීඩකයින් 3-0කින් පරාජයට පත්කළේය. එහි යුගල ඉසව්වට එක්වූ උදය රණසිංහ හා ඩී.දේශප්‍රිය 3-0ක් ලෙස හා ඒකළ තරගවලට එක්වූ රොහාන් සිරිසේන හා උදය රණසිංහ හා දේශප්‍රිය යන තිදෙනාම ප්‍රතිවාදීන් හමුවේ 3-0ක් ලෙස පරාජය වූහ.බර ඉසිලීමේ කිලෝග්‍රෑම් 48 බර පන්තියෙන් තරග කළ චමරී වර්ණකුලසූරිය ස්නැච් ක්‍රමයට කිලෝග්‍රෑම් 62 එසවීමටගත් උත්සහ තුනේදීම අසාර්ථකවී ඉවතට ගියාය.l නිලූක පිටියටපොදුරාජ්‍ය මණඩලීය ක්‍රීඩා උළෙලේ බැඩ්මින්ටන් ඉසව් ඊයේ සිට ආරම්භවූ අතර නිලූක කරුණාරත්න ඝානාවේ ඒ.අයෙට්ටි සමග තරග කිරීමට නියමිතව තිබිණි. එයට අමතරව දිනූක කරුණාරත්න, බුවනෙක දූල්ලෑව අචිනි රත්නසිරි ඒකළ තරගවලට එක්වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s1407264</link>
    <topic>කොළඹ-මහනුවර රගර් ගැටුම අදයි</topic>
    <author>ෆවුස් මොහොමඩ්</author>
    <content>බස්නාහිර පළාත් ඒකාබද්ධ පාසල් කණ්ඩායම සහ මධ්‍යම පළාත් පාසල් කණ්ඩායම අතර වාර්ෂික රගර් තරගාවලිය අද (26) පස්වරු කොළඹ තුරඟ තරග පිටියේ දී පැවැත්වේ. ශ්‍රී ලංකා පාසල් රගර් සංගමය හා එක්ව 'thepapare.com' වෙබ් අඩවිය මෙහෙයවනු ලබන මේ තරගය 'කලම්බු බ්ලූස්' සහ 'කැන්ඩි රෙඩ්ස්' අතර තරගය ලෙස නම් කොට ඇත.මෙවර පාසල් රගර් තරගවාරයේ ත්‍රිත්ව ශූරතා දිනූ ඉසිපතන විදුහල් පිලේ නායක ශෙනාල් දීලක 'කලම්බු බ්ලූස්' කණ්ඩායම මෙහෙයවන අතර ත්‍රිත්ව විදුහල් පිලේ නායක තරින්ද රත්වත්ත 'කැන්ඩි රෙඩ්ස්' කණ්ඩායම මෙහෙයවයි.ලබන සැප්තැම්බර් මස ශ්‍රී ලංකාවේ පැවැත්වීමට නියමිත ආසියානු කනිෂ්ඨ දෙවැනි කොටසේ රගර් තරගාවලිය නියෝජනය කරන ශ්‍රී ලංකා යොවුන් කණ්ඩායම ‍තෝරාගැනීමේ තරගයක් ලෙස පැවැත්වෙන මේ තරගයට පසුගිය පාසල් රගර් තරගවාරයේ දස්කම් පෑ ක්‍රීඩකයන් එක්වෙති. 'කලම්බු බ්ලූස්' සහ 'කැන්ඩි රෙඩ්ස්' අතර රගර් තරගයට පූර්ණ අනුග්‍රාහකත්වය සපයනු ලබන්නේ ඩයලොග් සමාගම විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s1407265</link>
    <topic>රුහුණු මාස්ටර්ස් කුසලානය රාහුල ව්දුහල දිනාගනී</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>මාතර සාන්ත තෝමස් විදුහල සමග දහතුන් වන වරටත් පැවැත්වූ රන්දද පාපන්දු තරගය ගෝල් 3-0ත් ලෙස ජය ගනිමින් රුහුණු මාස්ටර්ස් කුසලානය පිට පිට දෙවනවරටත් තමන් සතු කරගැනීමට මාතර රාහුල විදුහල් පිල සමත්විය. මේ ජයග්‍රහණය සමග රාහුල විදුහල තරග හතට හයක් ලෙස තරගාවලියේ ඉදිරියෙන් සිටිති.තරගය ආරම්භ වී 28වැනි මිනිත්තුවේ දි රාහුල උප නායක සසාර බ්‍රයන් ද සිල්වා ගෝලයක් වාර්තා කළ අතර සාන්ත තෝමසය එය සම කිරිමට ගත් උත්සාහ ව්‍යර්ථ විය. පළමු අර්ධය නිමාවූයේ ගෝල 1-0ක් ලෙස රාහුලය ඉදිරියෙන් සිටිමිණි.දෙවන අර්ධයේ 17වැනි මිනිත්තුවේ දී දසිත් හංසන රාහුලය වෙනුවෙන් දෙවන ගෝලය වාර්තා කිරීමට සමත් විය. තරගය නිමවිමට විනාඩි එකොළහක් තිබියදි රාහුල නායක ජනිත් සමරවිර රාහුලය වෙනුවෙන් තෙවන ගෝලයද වාර්තා කලේය.සාන්ත තෝමසයේ කිර්තිමත් ආදි ශිෂ්‍යයකු වන දකුණු පළාත් ක්‍රීඩා ඇමැති වීරසුමන වීරසිංහ මහතා අතින් රාහුල පිළට රුහුණු මාස්ටර්ස් කුසලානයද, සාන්ත තෝමසයට පී.ජයවීර අනුස්මරණ කුසලානයද පිරිනැමුණි.රන්දද පාපන්දු තරගයේ නිර්මාතෘවරයකු වූ ජ්‍යෙෂ්ඨ පොලිස් අධිකාරී ප්‍රේමසිරි හෙට්ටිආරච්චි මහතා අතින් රාහුල පිලේ දක්ෂතම ක්‍රීඩකයා ලෙස නම් කෙරුණ උපනායක සසාර බ්‍රයන් ද සිල්වා ට, සාන්ත තෝමසයේ දක්ෂතම ක්‍රීඩකයා ලෙස නම් කෙරුණ සමිදු ඊසර ට සහ තරගයේ දක්ෂතම දැල් රකින්නා ලෙස නම් කළ සාන්ත තෝමසයේ හරීන් සමල්ක ට කුසලාන පිරිනැමුණි. මාතර උයන්වත්තේ ජර්මන් ශ්‍රී ලංකා මිත්‍රත්ව පාපන්දු පිටියේ දිවා-රාත්‍රි ලෙසින් මේ තරගය පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s1407266</link>
    <topic>කලාප ක්‍රීඩා ශුරතාව ඩී.බී.විජේතුංග පාසල දිනයි</topic>
    <author>ආර්.එම්.රත්නායක - මහනුවර දකුණ විශේෂ</author>
    <content>දෙනුවර අධ්‍යාපන කලාප අන්තර් පාසල් මලල ක්‍රීඩා තරගාවලියේ ශූරතාව හිමිකර ගැනීමට උඩුනුවර ඩී.බී.විජේතුංග ජාතික පාසල් කණ්ඩායම සමත්විය. තරගාවලියේ අනුශූරතාව මැණික්දිවෙනල මහා විද්‍යාලය දිනාගත් අතර පිළිමතාලව ධීරානන්ද විද්‍යාලයට තෙවැනි ස්ථානය හිමිවිය.කලාපයේ විදුහල් 56ක ක්‍රීඩක ක්‍රීඩිකාවන් එක්වු තරගාවලියේ ජය සංකේත ප්‍රදානය දෙනුවර කලාපීය අධ්‍යාපන අධ්‍යක්ෂිකා ඩබ්.වීරකෝන් මහත්මිය අතින් සිදු කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s1407267</link>
    <topic>ලංවිම ක්‍රීඩා උළෙලේ මූලික තරග අද</topic>
    <author/>
    <content>ලංකා විදුලි බල මණ්ඩලය සංවිධාන කරන 'ලංවිම ක්‍රීඩා උළෙල 2014' තරගාවලියේ මූලික වටයේ තරග අද ටොරින්ටන් ක්‍රීඩා අමාත්‍යාංශ පිටියේදී පැවැත්වේ.මූලික වටයේ ජයග්‍රාහකයන් සහභාගීවන තරගාවලියේ අවසන් තරග ලබන මස 9වැනිදා විදුලි බල හා බලශක්ති ඇමැතිනි පවිත්‍රා වන්නිආරච්චි මහත්මියගේ ප්‍රධානත්වයෙන් සුගතදාස ක්‍රීඩාංගණයේදී පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s1407268</link>
    <topic>පුත්තලම දිස්ත්‍රික්කයට මලල ක්‍රීඩා සංචිතයක්</topic>
    <author/>
    <content>ක්‍රීඩක ක්‍රීඩිකාවන් 25 දෙනෙකු බැගින් සමන්විත පුත්තලම දිස්ත්‍රික් මලල ක්‍රීඩා සංචිතයක් ආරම්භ කිරීමට නියමිතය.දිස්ත්‍රික්කයේ සිටින ප්‍රවීණ පුහුණුකරුවන් වන බොනිෆස් අප්පුහාමි (විසිකිරීමේ ඉසව්), සේපාල කුමාරදාස (පැනීමේ ඉසව්) හා යසරෝහන ද සිල්වා (ජවන ඉසව්) යන මහත්වරු විසින්, සංචිතයට තෝරා ගැනුණු ක්‍රීඩක ක්‍රීඩිකාවන් අයත් පාසල් 20ක ගුරු මහත්ම මහත්මීන් සමග දිගුකාලීන පුහුණුවට අවශ්‍ය කටයුතු සැලසුම් කර තිබේ.ක්‍රීඩා ඇමැති මහින්දානන්ද අළුත්ගමගේ මහතා වයඹ පළාතට විශේෂ ව්‍යාපෘතියක් සඳහා ලබා දුන් ප්‍රතිපාදන මුදලින් වයඹ පළාත් ක්‍රීඩා ඇමැති ඩී.බී.හේරත් මහතාගේ උපදෙස් පරිදි පිහිටුවන මේ සංචිතයේ ආරම්භක උත්සවය මෙම 29 වැනි දින පෙරවරු 9.00ට හලාවත ප්‍රාදේශීය ලේකම් කාර්යාලයේදී පැවැත්වෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s1407269</link>
    <topic>අධ්‍යාපන කලාප ක්‍රීඩා ශූරතාව නුගගොල්ලට</topic>
    <author>අසෝක හිදගොඩමාතලේ දිසා විශේෂ</author>
    <content>මාතලේ දිස්ත්‍රික් විල්ගමුව අධ්‍යාපන කලාපීය අන්තර් විද්‍යාලයීය මලල ක්‍රීඩා උළෙලේදී සමස්ත මලල ක්‍රීඩා ශුරතාව දිනා ගැනීමට ලකුණු 248 ක් ලැබු නුගගොල්ල මහ විදුහල සමත්විය. අනු ශුරතාව හිමිකරගනු ලැබුවේ ලකුණු 186 ක් ලැබු මාරක මහ විදුහල විසිනි.විල්ගමුව කලාප අධ්‍යාපන අධ්‍යක්ෂ හැරිස් අලගොඩ මහතාගේ උපදෙස් මත සහකාර අධ්‍යාපන අධ්‍යක්ෂ (ක්‍රීඩා) ලලිත් ජයසිංහ මහතා විසින් සංවිධාන කළ මේ තරගාවලිය පසුගියදා විල්ගමුව අග්‍රබෝධි විදුහල් ක්‍රීඩංගණයේදී පැවැත්විණි. වසරේ විල්ගමුව අධ්‍යාපන කලාපයේ දක්ෂතම ක්‍රීඩකයා ලෙස අග්‍රබෝධි ක.වි විමුක්ති මධුෂාන් සුරවීර (වයස අවු. 17න් පහල දුර මීටර් 5.98) සහ දක්ෂතම ක්‍රීඩිකාව ලෙස නුගගොල්ල ම.වි පුෂ්පා සංජීවනි ජයතිස්ස (වසය අවු. 17න් පහල දුර මීටර් 5.18) සම්මාන ලැබුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=s14072610</link>
    <topic>බොක්සිං ක්‍රීඩක මධුරංග පැපුවා නිව්ගිණිට බැට දෙයි</topic>
    <author>ප්‍රින්ස් ගුණසේකර ස්කොට්ලන්තයේ ග්ලාස්ගෝව් සිට</author>
    <content>පොදු රාජ්‍ය මණ්ඩලීය ක්‍රීඩා උළෙලේ බොක්සිං පළමු ඉසව්වෙන්ම දිනේෂ් මධුරංග පැපුවා නිව්ගිණිහි ඒ.අයිසාගා පරාජයට පත්කොට දෙවැනි වටයට සුදුසුකම් ලබා ගත්තේය. කිලෝග්‍රෑම් 69 වෙල්ටර් වේට් ඉසව්වවෙන් තරග කළ ඔහු ලකුණු 30-27, 30-27 හා 30-27ක් ලෙස තියුණු තරගයකින් අනතුරුව තරගවට 3-0ක ජයක් ලැබීය.ඒ අනුව ඔහු එම ඉසව්වේ අවසන් ක්‍රීඩකයින් දහසය දෙනාගේ වටයට පිවිසි අතර 28 වැනිදා ගයානාවේ ඊ.බැන්ක්‍රොෆ්ට් සමග සටනට පිවිසීමේ සූදානමින් සිටී. ග්ලාස්ගෝව් ප්‍රදර්ශන මධ්‍යස්ථාන ගෘහස්ථ ක්‍රීඩාංගණයේ ඊයේ පැවැති මේ තරගයේ මුල සිටම හොඳ විශ්වාසයකින් තරගයට පිවිසි දිනේෂ් මධුරංග ප්‍රතිවාදියාගේ මුහුණට සිය වම් අතින් අලංකාර පහර කිහිපයක්ම එල්ල කළේය. යුද හමුදාව නියෝජනය කරමින් පසුගිය වසරේ ජාතික ශූරයා බවට පත්වූ ඔහු තම දෙවැනි ජාත්‍යන්තර තරගාවලියට එක්ව පළමු තරගයේදීම ජය ලැබීම විශේෂත්වයකි .මේ අතර අද දිනයේ කිලෝග්‍රෑම් 56 බැන්ටම්වේට් ඉසව්වෙන් මංජු වන්නිආරච්චි හා කිලෝග්‍රෑම් 60 ලයිට්වේට් ඉසව්වෙන් දුෂාන් සපරමාදු බොක්සිං වලල්ලට පිවිසෙති. ඔවුන් දෙදෙනා පිළිවෙළින් දකුණු අප්‍රිකානු හා ලෙසොතෝ ක්‍රීඩකයින් සමග තරග කරති.ඊයේ දිනයේ තවත් කැපී පෙනෙන සිදුවීමක් වූයේ පිහිනුම් කාන්තා මීටර් 100 මූලික වටය ජයගත් කිමිකෝ රහීම් අවසන් පූර්ව තරගයට පිවිසීමය. කිමිකෝ පළමු මීටර් 50 තත්පර 32.22කින් නිම කළ අතර තරගය නිමාකරද්දී ගතවූ කාලය විනාඩි 1:06.61කි.අද දිනයේ හේෂාන් උණම්බූව මීටර් 50 පසුපස ආර තරගයට පිවිසීමට නියමිත අතර ඔහු එම ඉසව්වේ ශ්‍රී ලංකා වාර්තාව (තත්.27.23) බිඳ හෙලීමේ අපේක්ෂාවෙන් තරගයට පිවිසෙන බව ‘දිනමිණ’ට පැවැසීය.බැඩ්මින්ටන් කණ්ඩායම් තරගයට එක්වූ නිලූක,දි නූක කරුණාරත්න සොහොයුරෝ හා තිළිණි හෙන්දහේවා, අචිනි රත්නසිරි, උපුලී වීරසිංහ බාර්බෝඩ්ස් පිල තරග වට 5-0කින් පරාජය කොට අද මලයාසියාව සමග තරග කිරීමේ අවස්ථාව උදා කර ගත්හ. එම තරගය ජයගතහොත් අර්ධ අවසන් පූර්ව වටයට පිවිසීමේ අවස්ථාව ශ්‍රීලංකාවට හිමිවේ.ටේබල් ටෙනිස් කාන්තා කණ්ඩායම් තරගයෙදී උතුරු අයර්ලන්ත පිල තරගවට 3-1කින් පැරදවූ ඉෂාරා මධුරංගී, හංසනී පියුමාලා හා එරන්දි වරුෂවිතාන ඊළඟ වටයට සුදුසුකම් ලබා ගත්හ.ජූඩෝ කිලෝග්‍රෑම් 73 බර පන්තියෙන් තරග කළ චාමර නුවන් සහභාගීවූ පළමු තරගයේදී වනුආටු රාජ්‍යෙය් ක්‍රීඩකයා 110-0ක් ලෙස පරාජය කළද දෙවැනි තරගයේදී 100-0කින් ඕස්ට්‍රේලියාව හමුවේ පරායට පත් විය.ස්කොෂ් ප්ලේට් තරගාවලියට පිවිසි ඩිල්ෂාන් සංදීප් බ්‍රිතාන්‍ය ක්‍රීඩකයා පරදවා තරග වට 3-0ක ජයක් ලැබූ අතර රවිඳු ලක්සිරි කේමන් දූපත් හී ක්‍රීඩකයා තරගවට 3-0කින් පරාජය කොට ඊළඟ වටයට පිවිසුණි. එහෙත් එම වටයේදී ගිහාන් සුවාර්ස් ජෙර්සී රාජ්‍ය ක්‍රීඩකයාට පරාජයවී ඉවතට ගියේය.මේ අතර රටවල් 16ක සහභාගීත්වයෙන් පැවැත්වෙන සත් සාමාජික රගර් තරගාවලිය අද ආරම්භ කිරීමට කටයුතු යොදා ඇති අතර එය සැණකෙළි ස්වරූපයක් ගනු ඇතැයි සංවිධායකයෝ පවසති. යුරෝපාකරයේ වැඩි පිරිසකගේ අවධානයක් ඇති මේ තරගාවලියේදී පළමු වටයේදී ඕස්ට්‍රේලියාව, එංගලන්තය හා උගන්ඩාව සමග ශ්‍රී ලංකාව අද තරගවදී.ශ්‍රී ලංකා සත්සාමාජික රගර් නායක ෆසිල් මරීජා පවසන්නේ පුහුණු තරගයකදී කෙන්යාව පරදවා ජය ලැබූ හෙයින් ග්ලාස්ගෝව් තත්ත්වයට හොඳින් හුරුව ඇති බවයි. මේ තරගාවලිය කිසියම් අභියෝගයක් වුවද සමබර කණ්ඩායමක් සිටින හෙයින් දක්ෂතා දැක්විය හැකි බවද හෙතෙම විහ්වාසය පළ කළේය.“යෝෂිත වෙනුවට කණ්ඩායමට අලංක පෙරේරා එක්වුණා. පසුගිය කාලයේ තරගාවලි හතරකට පමණ එක දිගට අපේ ක්‍රීඩකයින් සහභාගීවූ නිසා හොඳ අත්දැකීම් ඇති කණ්ඩායමක් දැන් අපට සිටිනවා.වයස අවුරුදු 21-23 අතරේ ක්‍රීඩකයින් බහුතරය නිසා රටේ රගර් ක්‍රීඩාවත්හොඳයි” මරීජා ‘දිනමිණ’ට පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=f1407261</link>
    <topic>අපට ඌව දිනන්න සටන් ඕන නෑ</topic>
    <author>සාකච්ඡා කළේ</author>
    <content>එළඹෙන ඌව පළාත් සභා මැතිවරණ උණුසුම එන්න එන්නම දියු‍ණු තියුණු වෙමින් තිබේ.මැතිවරණ වේදිකාව විවිධ වූ අදහස් උදහස් මතිමතාන්තරවලින් පිරී ඉතිරී ගොසිනි.එවැනි මොහොතක ඌව ඡන්දයේ සැබෑ ජය කාටද?.... ඒ පිළිබඳව විදේශ රැකියා ප්‍රවර්ධන හා සුබසාධන ඇමැති බදුල්ල දිස්ත්‍රික් පාර්ලිමේන්තු මන්ත්‍රී ඩිලාන් පෙරේරා මහතා සමඟ “දිණමිණ” කළ සාක්ච්ඡාවකි මේ.ඌව පළාත් සභාව ජයග්‍රණය කරන්න අපේ ආණ්ඩුවට ඡන්ද සටනක් කරන්න උවමනාවක් තියෙනව කියලා මම හිතන්නෙ නෑ.අපේ පළාතේ ඉන්නේ වීරෝදාර මිනිස්සු.එදා සුද්දට එරෙහිව ඌව වෙල්ලස්ස කැරැල්ල මෙහෙයවූ‚ අධිරාජ්‍යවාදයට එරෙහිව සටන් කරපු ‚රටට ආදරය කරන,‚ මම ගැන නොවෙයි මට පෙර රට පෙරට තියපු මිනිස්සු තමයි අපේ පළාතේ ඉන්නේ.රටට ආදරය කරන නායකයෙක් රට පාලනය කරද්දී ඒ නායකයත් එක්ක රට ගොඩනගන්න ඒ අය හැමදාමත් ඒකරාශී වෙලා ඉන්නේ.ඒ නිසා ඌව ඡන්දය දිනන්න අපිට සටනක් අවශ්‍ය වන්නේම නැහැ.මැතිවරණවලදී අපි අපේ ජනාධිපතිතුමාගේ නායකත්වය යටතේ හැමදාමත් ක්‍රමවත් සූදානමකින් තමයි කටයුතු කරන්නේ.ඒ වැඩපිළිවෙළ මේ මැතිවරණයටත් එකසේ අදාලයි.ඒත් අපිට තිබෙන ප්‍රශ්නය අපිට සටනක් නැති නිසා කිසිම තරගයක් නැහැ. එහෙම තිබුණ නම් හොඳයි.ඒත් මේ මැතිවරණයෙනුත් අපිට පේන්නේ තනි අස්සයා දිනන ඡන්දයක් වගේ.අපි හැමදාමත් අභියෝගවලට නොබියව මුහුණ දීපු මිනිස්සු.ඒ හින්දා අපි අභියෝගවලට බය නැහැ.එහෙම උනානම් මමත් අද ජීවතුන් අතර නැහැ.88 ඌව පළාත් සභා මැතිවරණෙදි එදා ආණ්ඩු කරපු එජාපය තුන් පාරක් මට වෙඩි තියද්දි මම ලංකාවේ ළාබාලම දෙවැනි විපක්ෂ නායක විදියට පළාත් සභාවට තේරී පත්වුණා.අපි අභියෝගවලට ප්‍රේම කළේ ඒ විදියටයි.ඒත් ඌව පළාතේ අපි කැමති නැහැ පිට පළාත්වල අය අපිට ගහනවට. ඌවෙ ඉපදිච්ච අපිට ගුටි කාලා පුරුදු නැහැ.ඒ හින්දා මගේ සහෝදර වයඹ මහ ඇමතිතුමත් එක්ක මට ප්‍රශ්නයක් තියෙනවා.ඒක අපි දෙන්නා සහෝදරත්වයෙන්ම විසඳගන්නම්.නමුත් මට තියෙන ප්‍රශ්නය තමයි දයාසිරිගෙන් ගුටි කාපු හරීන් කොහොමද ඌවට නායකත්වය දෙන්නේ කියලයි.නායකයෙක් වෙන්න බැරි හරීන් මහත්තයා ඌව දිනන්නේ කොහොමද?ඉර පායන්නේ කෙසේද හඳ පායන්නේ කෙසේද ඒ වගේ ශෂීන්ද්‍ර කුමාර රාජපක්ෂ මේ පාරත් ඌවේ මහ ඇමති වෙනවා.ඒක සහතිකයි.ශෂී කොන්ද පණ ඇතුව වැඩ කරපු මහ ඇමතිවරයෙක්.හැප්පෙන්න ඕන තැන හැප්පෙනවා.පසුගිය පළාත් සභාවෙන් ඌවට ලබා දීපු ජයග්‍රහණ පසුපස හිටියේ ඔහුයි.පළාතේ අධ්‍යාපනය ජලය විදුලිය මහාමාර්ග ආදී සියලුම පහසුකම් සියයට අනූව ඉක්මවා දියුණු කරන්නට ඔහු කටයුතු කළා.ආණ්ඩු පක්ෂයේ විතරක් නෙවෙයි විපක්ෂයේ ප්‍රසාදයත් දිනාගෙන ඔහු කටයුතු කළා.ඒ වෙනුවෙන් කෘතගුණ සලකන්න ඌව වෙල්ලස්සේ ජනතාව ඡන්දෙ දවස එනකල් ඇඟිලි ගැන ගැනයි ඉන්නේ.ඇත්තෙන්ම ඔව්. වසර 30ක කුරිරු යුද්ධය නිමා කරපු ජනාධිපතිතුමා අපිට රටට කියාදීපු පාඩම අපි හැම මොහොතෙම සිහි තබා ගත යුතුයි.මේ රටේ ජාති කුල ආගම් බේද සුළුජාතිය මහ ජාතිය කියලා දෙයක් තවත් නැහැ.ඉන්නේ රටට ආදරය කරන ජනතාව සහ රටට ආදරය නොකරන ජනතාව කියන දෙපිරිස විතරයි.ඉතින් ඌව පළාතේ බහුතරයක්ම ඉන්නේ රටට ආදරය කරන ජනතාව. අපි වෙසක් පොසොන් නත්තල් ඉෆ්තාර් උත්සව බදුල්ලේ සැමරුවේ සිංහල ද්‍රවිඩ මුස්ලිම් සියලුම ජනතාව සහභාගී කරවා ගෙනයි. හැම ආගමකටම ගරු කළ යුතුයි. ඇම ජාතියකටම ගරු කළ යුතුයි. බෞද්ධ දර්ශනය අපිට කියා දී තිබෙන්නේත් එයයි.ජාතීන් අතර බේද බින්න ඇති කරලා එජාපය මහා ජන සංහාරයක් ඇතිකරපු කළු ජූලිය සිහි කරන්නේත් මේ මාසයේ.ඌවේ ජනතාව රටට ආදරෙයි.ජනාධිපතිතුමාට ආදරෙයි.ඒ අය හැමදාම කළේ ආණුඩුවට ඇඟිල්ල දික් කරපු එක.ඒත් ඉතිරි ඇඟිලි හතරම දික් වෙන්නේ ඒ අයටම තමයි.මොකද පළාත් සභා මැතිවරණ පනතට සංශෝධන ගෙනාවෙත් ඒ අය මයි. පළාත් සභාවක මන්ත්‍රී ධුර සංඛ්‍යාව ගැන තීරණය කරන්නේ පළාතේ ජන ගහනය සහ භූමි ප්‍රමාණය ගැන සලකා බලලයි.ඒක පනතට ව්‍යවස්ථාවට අනුව කරපු දෙයක්.මේ කටයුත්ත බස්නාහිරදිත් දකුණු පළාත් සභාවෙත් වුණා.ඒක තීරණය කරන්නේ මැතිවරණ කොමසාරිස්තුමායි.නිල් රැල්ල අති සාර්ථක වැඩපිළිවෙළක්.අපි තියපු හැම නිල් රැල්ලකටම ජනතාව දහස් ගණනින් සහභාගී වුණා.ඉදිරියටත් ඒ වගේමයි.ජනාධිපතිතුමා ගැන අපේ ආණ්ඩුව ගැන ජනතාවට විශ්වාසයි. ඒක ඊයේ අද වගේම හෙටත් අබ මල්රේණුවකින් වත් වෙනස් වෙන්නේ නැහැ.මොකද අපේ නායකයා කියනදේ කරන කරන දේ කියන නායකයෙක් නිසයි.ජාති කුල ආගම් බේද භින්න පසෙකලා අද වන විට රට ගොඩනගන නිල් රැල්ල යෝධ ජන රැල්ලක් බවට පත්වෙලා. බදුල්ලේ නිල්මිනිසුන් පොකට් රැස්වීමකට එකතු වන ප්‍රමාණය අද විපක්ෂයට එක ආසනයකින් වත් කැදවා ගැනිමට නොහැකි වෙලා.ඒ කියන්නේ කොළපාට නායකයාත් කොළපාටත් ජනතාව ඉදිරියේ බංකොලොත් වෙලා කියන එකයි.පැහැදිලිවම පුළුවන්.රටට ආදරය කරන ගමට ආදරය කරන කොන්ද පණ ඇති නායකයෙක් යටතේ අද ශ්‍රී ලංකා නිදහස් පක්ෂය බදුල්ලේ නිල් කොඩිය ඔසවා හමාරයි.ඒ ශක්තිය අපට ලැබුණේ මා ගැන පක්ෂය ගැන විශේෂයෙන්ම අපේ පක්ෂයේ නායක මහින්ද රාජපක්ෂ ජනාධිපත්තුමා පිළිබඳව බදුල්ලේ ජනතාව තැබූ විශ්වාසය නිසයි.ඒ ජනතා විශ්වාසය අපි අද වන විට දෙගුණ තෙගුණ කර තිබෙනවා.ජනාධිපතිතුමාගේ ආශිර්වාදය යටතේ මධ්‍යම ආණ්ඩුව පළාත් සභාව වගේම පළාත් පාලන ආයතනවල ශක්තියෙන් අති දැවැන්ත සංවර්ධනයක් බදුල්ල දිස්ත්‍රික්කයට ඉටු කිරීමට අපට හැකි වුණා.එදා සියයට හැටක් පමණ වු විදුලිය ලබාදීමේ ප්‍රතිශතය අද වන විට සියයට අනූ හයක් දක්වා ඉහළට ගෙනැවිත් තිබෙනවා. මහාමාර්ග කොන්ක්‍රීට් මාර්ග සහ අනෙකුත් සියලුම මාර්ගවල වැඩ කටයුතු අද වන විට ක්‍රියාත්මක වන්නේ අවසන් අදියරේයි.අද රජ මාවත ඉදිකරමින් පැරණි රජමාවත මහනුවර දක්වා ඉදිකිරීමට පියවර ගෙන තිබෙනවා.වැඩියෙන් ගම දිහා බලලා වැඩ කරපු එකම ආණ්ඩුව සන්ධාන ආණ්ඩුවයි. ගැමිදිරිය දිවිනැඟුම ගම නැඟුම මග නැඟුම වැනි දූරදර්ශි ව්‍යාපෘතීන් ඔස්සේ ගම හරහා රට නගන්නට අපට හැකියාව ලැබී තිබෙනවා.ශ්‍රී ලාංකීය ජාතියක් ලෙස ඒකරාශි වෙනකොට බදුල්ලේ ජනතාවට හා ඔවුනගේ දරුවන්ට ජාති බේදයෙන් තොරව පොත්පත් පාසල් උපකරණ සිල්රෙදි ආදී දේ පිරිනමන වැඩසටහනක් ඩිලාන් පෙරේරා සහයෝගීතා පදනම යටතේ අපි සකස් කර තිබෙනවා. පන්සලට පල්ලියට වගේම කෝවිලටත් අපි ඒවා පිරිනමනවා.ජනතාව ඉන්නේ අපි ගැන අපේ පක්ෂය ගැන ලොකු විශ්වාසයකින්.ඒකයි මේ ඡන්දෙත් හාවයි ඉබ්බගෙයි නොවෙයි හාවගෙයි ගොලුබෙල්ලාගෙයි රේස් එකක් වගේ වෙලා තියෙන්නේ..ඒක හීනයක් විතරයි.මට හිතෙන විදියට හරීන් ප්‍රනාන්දුට පළාත් සභාවේ විපක්ෂ නායකකමවත් නොලැබෙන පාටක් තියෙන්නේ.මොකද වත්තලින් බදුල්ලට ගිය හරීන්ට වඩා බදුල්ලේ ජනතාව සමරවීර පරම්පරාව විශ්වාස කරනවා.ඒ නිසා සමරවීර කෙනෙක් විපක්ෂ නායක වෙන පාටක් තමයි අපිට නම් පේන්නේ.ආඩම්බරයෙන් සාඩම්බරයෙන් සන්දර්ශන පෙන්නන එක විපක්ෂය අද ඊයේ කරපු දෙයක් නෙවෙයි.ඌව පළාත හැර අනෙකුත් සියලුම පළාත් සභා ඡන්ද ප්‍රතිඵල වලින් සන්ධානය එජාපයට වඩා වැඩි ඡන්ද ලක්ෂ විසි හතක් ඉදිරියෙන් ඉන්නේ.ඌවේ ජය අපිට සියයට දෙසියයක් විශ්වාසයි.ඒ හින්දා මෙදා පාරත් ඒ අය කන්දක් තරම් විළිලාලා කෙන්දක් වදාවි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=f1407262</link>
    <topic>සොබා විපත් පිටුදකින කඩොලාන</topic>
    <author>ආචාර්ය ගාමිණී කාරියවසම්</author>
    <content>මිහිතලයේ තිරසාර පැවැත්ම කෙරෙහි කඩොලාන පරිසර පද්ධතියෙන් ඉටුවන ප්‍රශස්ත මෙහෙවර සැලකිල්ලට ගෙන එය ආරක්ෂා කර ගැනීමෙහිලා සමස්ත ලෝකයේම ජනතාව පෙළ ගැස්වීම හා පෙලඹවීමේ අරමුණෙන් මෙවන් ජාත්‍යන්තර දිනයක් ප්‍රකාශයට පත් කර ඇති බැව් පැහැදිලි වේ. කඩොලාන පරිසර පද්ධතිය ජාතික වටිනාකමකින් යුතු පරිසර පද්ධතියක් ලෙස ආරක්ෂා කිරීමට පරිසර හා සුනිත්‍ය බලශක්ති අමාත්‍ය සුසිල් ප්‍රේමජයන්ත මහතා විසින් නොබෝදා ගන්නා ලද දූරදර්ශී ප්‍රතිපත්තිමය තීරණයද මෙම අවස්ථාවේදී අපට නිතැතින්ම සිහිපත් වේ.කඩොලාන තුරු පද්ධතිය පරිසරයේ යහ පැවැත්මට මෙන්ම ජන ආර්ථිකය නංවාලීමෙහිලා අතිශයින් වැදගත් වන සාධකයක් වීම රජය මෙබඳු ප්‍රතිපත්තිමය තීරණයකට එළඹීමට මෙහෙය වූවාට සැක නැත. කඩොලාන තුරු පියස පාරිසරික යහ පැවැත්මට මෙන්ම ජනතාවගේ ආර්ථිකය කෙරෙහිද ප්‍රබල ලෙස බලපාන සාධකයකි. ගොඩබිම් හා ජලය එක්වන මායිම ලෙස සැලකෙන අන්තර් උදම් කලාපය තුළ ගංගා මෝය හා කලපුවල කිවුල් දිය ආශ්‍රිතව සැඳෑ යාමයේ සිදුවන වඩදියට යටවී උදෑසනේ බාදියට නිරාවරණය වන එම බිම් පෙත් හි වැඩෙන ආශ්චර්යමත් ශාක විශේෂයක් ලෙසින් කඩොලාන ශාක පද්ධතිය හැඳින්විය හැක.එය සාමාන්‍ය ශාකවලට ඔරොත්තු දීමට, ජීවත් වීමට අසීරු, ලවන සහිත ශුෂ්ක පරිසර සාධක හමුවේ කටුක පරිසරයට අනුවර්තනය වෙමින් වර්ධනය වේ.මිනිස් දිවියට, පරිසරයට අහිතකර කාබන් අවශෝෂණය කරන ගෝලීය උණුසුම් හා සබැඳි ස්වභාවික ව්‍යවසනයන් පිටු දකින වෙරළ ඛාදනය වළකන මෙතෙක් බොහෝ දෙනෙකුගේ වැඩි අවධානයට යොමු නොවූ පරිසර සාධකයක් ලෙස කඩොලාන තුරු යායට උද්භිද ලොවේ අද්විතීය ස්ථානයක් හිමි වේ.ජීවීන් රැසකගේ උපත සිදුවන්නේත් එම ජීවීන් ආරක්ෂා වන්නේත් ඔවුනට ආහාර සැපයෙන්නේත් මෙම පරිසරය ආශ්‍රිතවය. විවිධ කඩොලාන පරිසරය තුළින් මිනිසාගේ ආර්ථික ප්‍රගමනය සඳහා ලබාදෙන දායකත්වයද සුළු පටු නොවේ.2004දී මෙරට සුනාමි ව්‍යවසනයට ගොදුරු වූ අවස්ථාවේ දකුණේ පැරෑලිය හරහා ප්‍රචණ්ඩ සමුදුර රළ ගොඩබිමට ගලාවිත් කළ මහත්ම විපත එහි වෙරළ තීරයේ කඩොලාන පරිසර පද්ධතියක් පැවතියේ නම් කිසිවිටක සිදු නොවන බව පරිසරවේදීන්ගේ නිගමනයයි. අම්පාර පොතුවිල් සුනාමියෙන් විපතට පත් වන අවස්ථාවේ ඒ ආසන්නයේම පිහිටි පානම සුනාමි විපතින් මිඳුණේ එම වෙරළ තීරයේ පැවති කඩොලාන වැස්ම නිසා බවද ඔව්හු පෙන්වා දෙති.කඩොලාන මඟින් මානව වර්ගයාට, මිහිතල පරිසර පද්ධතියට ලබාදෙන ප්‍රතිලාභ රාශියකි. කාබන් රහිත හිතකර දේශගුණයක් පවත්වාගෙන යාම සඳහා කඩොලාන පරිසරය ලබා දෙන්නේ ආකර්ෂණීය දායකත්වයකි.වායුගෝලයට නිකුත් කරන ලද අහිතකර කාබන්ඩයොක්සයිඩ් නැවත උරාගෙන කාලගුණය නැවත ස්ථාවර කළ හැකි හොඳම හා කාර්යක්ෂම ක්‍රමය ලෝකයේ ශාක ප්‍රමාණය ඉහළ නැංවීමයි.කාබන්ඩයොක්සයිඩ් උරා ගැනීමට ඇති හැකියාව එක් එක් වනාන්තර වර්ග අනුව වෙනස් වන අතර පස ජලයෙන් වැසී ඇති ගොහොරුමය වනාන්තර වර්ගවලට ඉතා විශාල වශයෙන් වායුගෝලීය කාබන්ඩයොක්සයිඩ් උරාගැනීමට හැකියාව ඇත. ලෝකයේ ඇති මෙවැනි එකම ස්ථාවර ගොහොරු වනාන්තර වර්ගය කඩොලාන වන ගහනයන්ය. මේ වනාන්තර වල ගොහොරු පස මත ප්‍රමුඛව ඇති නිර්වායු බැක්ටීරියා පස මතට වැටෙන ශාක පත්‍ර මල් බීජ හා කඳන් කොටස් අර්ධව ජීර්ණය කරන අතර මේ ආකාරයට නිපදවන අර්ධව ජීර්ණය වූ කාබනික කොටස් පස තුළට ගැඹුරු ස්ථර ලෙස තැම්පත් කිරීම සිදු කරයි.කඩොලාන ශාක මඟින් නිතැතින්ම ජල සංරක්ෂණයද සිදු වේ. මෙම ශාකය ජලයේ දියවී ඇති ද්‍රව්‍ය ප්‍රේෂණය කිරීම තුළින් හා ජලයේ දියවී ඇති පෝෂක හා විෂ කාරක අවශෝෂණය කර ජලය පවිත්‍රව තබා ගැනීමට උපකාරීවේ. සංවර්ධන කටයුතු සහ පාරිසරික දූෂණය නිසා ඇති වන අහිතකර බලපෑම මෙමඟින් අවම කෙ‍රේ.කඩොලාන පරිසර පද්ධතිය මසුන් / ඉස්සන් / කකුළුවන් වැනි විවිධ සත්ත්ව කොට්ඨාශ වර්ග 400ට ප්‍රජනනය හා වර්ධනය පිණිස ආරක්ෂක වැස්මක් ලෙසින් ක්‍රියා කරයි. කඩොලාන මුල් සමූහය කුඩා සතුනට විලෝපිකයන්ගෙන් ආරක්ෂාව සඳහා සැඟවී සිටීමට හා අවශ්‍ය ආහාර සපයා ගැනීමටද කදිම ක්ෂේම භූමියකි. කඩොලාන පත්‍ර සහ මුල් ජීර්ණය වීමෙන් ගංමෝය හා කළපු ආශ්‍රිත පතුලේ තැම්පත් වන කුඩා කාබනික අංශු මත්ස්‍යප්‍රජාවගේ පෝෂණය සලසා දේ.කඩොලාන ආශ්‍රිතව මසුන් බහුලව ගැවසෙන බැවින් ධීවර කාර්මිකයිනට වඩාත් පහසුවෙන් සිය ජීවනෝපාය සිදු කර ගැනීමට අවස්ථාව සැලසේ. එහි ගිංපොල් ශාකයෙහි වියලි අතු වලින් පැදුරු, මලු, තොප්පි වියා ආදායම් සරු කර ගැනීමටද ජනතාව පුරුදු වී සිටිති. ආහාරය සඳහා කැරක්කොකු ද කඩොලාන පරිසරය ආශ්‍රයෙන් ලබා ගැනේ. කඩොලාන විශේෂයක් වූ කිරළ ‍ගසේ ගෙඩි වලින් කළපු තීරයේ ජීවත් වන ජනතාව ප්‍රණීත පානයක් සකසා වෙළඳපොළට ඉදිරිපත් කර කිසියම් ආදායමක් උපයා ගැනීමටද නැඹුරුව සිටිති.ශ්‍රී ලංකාවට පැමිණෙන සංචාරක කුරුල්ලන් සිය දිගු ගමනේ විඩාව නිවා ගන්නේද කඩොලාන පරිසරයෙහි ලැගුම් ගැනීමෙනි. විවිධ උරගයින්, වල් බළලා, දිය බල්ලා, මුහුදු ඌරා වැනි කඩොලාන ආශ්‍රිතව දිවි ගෙවන සතුන් එහි පරිසරයට ලබා දෙන්නේ උත්කෘෂ්ට සුන්දරත්වයකි. කඩොලාන මිනිස් මනසට ලබාදෙන සුවදායක බව අතිමහත්ය. ඒ අනුව වෙරළ තීරයේ සංචාරක ව්‍යාපාරිකයින්, කඩොලාන සංරක්ෂණයට සහ නැවත වගාවට සහභාගී කර ගැනීමට නිසි ක්‍රමවේදයක් සැකසීම වැදගත්ය. පරිසර විද්‍යාඥ ටොමිලින්සන් මහතා විසින් 1986දී කරන ලද විශේෂ අධ්‍යයනයකදී කඩොලාන ශාක පරපුර දළ වශයෙන් කුල 16 - 24 ක් ලෙසද ඒවායේ විශේෂ 54 - 75 පමණ වන බවත් සඳහන් කර ඇත.සත්‍ය කඩොලාන ශාක 21 සහ ආශ්‍රිත කඩොලාන වර්ග 50ට වැඩි ප්‍රමාණයක් ශ්‍රී ලංකාවේ විවිධ දේශගුණික කලාප වලදී දැකිය හැකිය. ඒවා ආරක්ෂා කර ගැනීම සඳහා රජය ප්‍රජාව සහ විවිධ සංවිධාන මඟින් ගෙනයනු ලබන ක්‍රියාදාමයන් අගය කළ යුතු වේ. සියලුම සත්‍ය කඩොලාන වර්ග සුරක්ෂිත ශාක ලෙස රජය මඟින් නම් කොට ඒවා සංරක්ෂණයට නිසි වැඩපිළිවෙළක් යෙදීම වැදගත්ය. ශ්‍රී ලංකාව තුළ කොස් සහ කොහොඹ ගස් කැපීම තහනම් වන අතර යම් හෙයකින් එවැනි ශාකයක් කැපීමට අවශ්‍ය වන්නේ නම් රජයේ අවසරය ලබාගත යුතු වන්නා සේ කඩොලාන ශාක කැපීමේදීද නීතිමය අවසරයක් ලබාගත යුතු වන ලෙස නීති පැනවීම කෙරෙහි බලධාරීන්ගේ අවධානය යොමු විය යුතු කාලය එළඹ ඇත.ශ්‍රී ලංකාව තුළ කළපු සහ මෝයයන් 44 වැඩි ප්‍රමාණයක් ඇති අතර මේ සෑම කළපුවක් හා මොයක්ම කඩොලාන පරිසර පද්ධතියකි. දැනට හඳුනාගෙන ඇති හෙක්ටයාර් 12700 ආසන්න ප්‍රමාණයක් වූ කඩොලාන පරිසරය (මිනුම් ගත කිරීම මඟින් මෙම ප්‍රමාණයේ වැඩිවීමක් අපේක්ෂා කෙරේ) අනවබෝධය නිසා ක්‍රමක්‍රමයෙන් හීනවෙමින් පවතී.මෙරට සමුද්‍ර ආශ්‍රිත පරිසරය මැනවින් පවත්වාගෙන යාම පිණිස නිරන්තරයෙන්ම අමිල මෙහෙවරක් ඉටු කරලන කඩොලාන පරිසරය රැකගැනීම, අප සැමදෙනා වෙත පැවරෙන ජාතික වගකීමකි. කඩොලාන පරිසරය සංරක්ෂණය උදෙසා පරිසර අමාත්‍යාංශය මඟින් මේ වන විට ගෙන ඇති යම් යම් නීතිමය පියවර පරිසරවේදීන්ගේ ඇගයීමට බඳුන් වන සුළුය. සුධීස ආයතනය සහ සීකොලොජි ජාත්‍යන්තර ආයතනය පරිසර අමාත්‍යාංශය සමඟ සහභාගීත්වයෙන් යුක්තව ඉදිරි පස් වසර තුළ කඩොලාන පරිසර පද්ධතිය ආරක්ෂා කිරීම පිණිස සුවිශේෂී ව්‍යාපෘතියක් දියත් කිරීමට සැලසුම් කර තිබේ.ශ්‍රී ලංකාවේ ක්‍රියාත්මක කිරීමට සැලසුම් කර ඇති කඩොලාන සංරක්ෂණ ව්‍යාපෘතිය අධ්‍යයනය කිරීම පිණිස සීකොලොජි ජාත්‍යන්තර ආයතනයේ විධායක අධ්‍යක්ෂ ඩුවේන් සිල්වර්ස්ටේන් ප්‍රධාන නියෝජිත කණ්ඩායමක් නොබෝදා ශ්‍රී ලංකාවට පැමිණියහ.මෙම ව්‍යාපෘතිය මඟින් මානව වර්ගයාගේ විවිධ ක්‍රියාකාරකම් නිසා විනාශ වෙමින් පවතින කඩොලාන, ජාතික සම්පතක් ලෙස සලකා සුරක්ෂිත කිරීම පිණිස උපාය මාර්ග රාශියක් සැලසුම් කර ඇත. කඩොලාන කලාප සංරක්ෂිත ප්‍රදේශ බවට ගැසට් කර එම පරිසර පද්ධතියෙහි සුරක්ෂිතතාව සඳහා නීතිය තදින්ම ක්‍රියාත්මක කිරීමට බලධාරීන්ගේ අවධානය යොමු කිරීම, විනාශයට පත් කඩොලාන තිබු මුල් බිම් වල නැවත කඩොලාන රෝපනය, තවාන් ආරම්භ කිරීම, කඩොලාන පරිසර පද්ධතිය ආශ්‍රිත ගම්මානවල ජනතාවට කඩොලාන රැක ගැනිම හා ඒ ඇසුරෙන් විකල්ප ආදායම් මාර්ග සලසා ගැනීම පිණිස දැනුවත් කිරීම හා අවශ්‍ය අනුග්‍රහය ලබාදීම, යෝජිත ව්‍යාපෘතිය මඟින් ක්‍රියාවට නැංවීමට අපේක්ෂිතය. කඩොලාන පරිසර පද්ධතිය පිළිබඳව පාසල් ප්‍රජාවසහ වැඩිහිටි ජනතාව දැනුවත් කිරීම පිණිස සුධීස ආයතනයේ මෙහෙය‍වීමෙන් හලාවත පම්බල කළපුව ආශ්‍රිත බිම් තීරුවක ශ්‍රී ලංකාවට ආවේණික කඩොලාන වර්ග රාශියක් රෝපණය කර ඇත. එහි පිහිටි කඩොලාන පිළිබඳ නිබඳවම පිරික්සුම් සිදු කෙරෙන පර්යේෂණාගාරය තුළින් පාසල් දරුවන්ට විපුල දැනුම් සම්භාරයක් ලද හැකි බවද මෙහිදී අවධාරණය කරනු රිසියෙමි.මෙම මධ්‍යස්ථානයේදී අද (26) පෙරවරුවේ ජාත්‍යන්තර කඩොලාන පරිසර සංරක්ෂණ දින සැමරීම උදෙසා පරිසර හා පුනර්ජනණීය බලශක්ති අමාත්‍ය සුසිල් ප්‍රේමජයන්ත මහතාගේ ප්‍රධානත්වයෙන් උත්සවයක් සංවිධානය කර ඇත. එම උත්සවයේදී 'ලංකාවේ කළපු හා මෝයවල් 48ක් ආශ්‍රිතව වර්ධනය වී පවතින කඩොලාන ශාක පද්ධතිය ශ්‍රී ලංකාවේ සංරක්ෂණිත පරිසර පද්ධතියක් ලෙස ප්‍රකාශයට පත් කිරීම' හා එම ඉතිහාස ගත විය යුතු දිනය වූ 2014 ජූලි 26 'ශ්‍රී ලංකාවේ කඩොලාන පරිසර සංරක්ෂණ දිනය' ලෙස ප්‍රකාශයට පත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>26</day>
    </date>
    <link>http://www.dinamina.lk/2014/07/26/_art.asp?fn=f1407263</link>
    <topic>අපි ආයෙත් අපේ ගමේ</topic>
    <author>විජිත සල්ගාදු</author>
    <content>තිස්වසරක සාපලත් යුද්ධයෙන් බැටකෑ නැඟෙනහිර, අම්පාර දිස්ත්‍රික්කයේ, තංගවේලායුදපුරම් සහ කංචිකුඩිආරු ගම්මාන දෙකෙහි ද්‍රවිඩ ජනතාවගේ බිඳුණු හදවත්, කඩාවැටුනු ජීවිත, විසිරී ගිය පවුල් වලට ඉකුත් 15 වැනි දින යළි ජීවය ලැබුනි.මෙදින දවස පුරා එම ගම්මාන වලදී පුනරුත්ථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර මහතාගේ මූලිකත්වයෙන් ව්‍යාපෘති මාලාවක් ආරම්භ කෙරිණ.යුද්ධයත් සමඟ ඔට්ටු නොවූ ගම්වැසියන් තම අතට ගුලිකර ගැනීමට හැකිවූ වත්කම් හා දරුපැටවුන් කරපින්නාගෙන තම ගම්බිම්, හරක බාන අතහැරදමා තම තමන්ගේ ඥාතීන් හා මිතුරන් වෙසෙන ගම්බිම් කරා ඇදෙන්නට විය.බියෙන් ඇළලී, වසර ගණනාවක් දහදුක් විඳි මොවුන් යුද්ධයට තැබුණ තිතත් සමඟ යළි තම ගම්බිම් බලා පැමිණියත් තම නිවෙස් බිමට සමතලාවී තිබුණි. ඉඩකඩම්වල හතර මායිම් තිබුණේ නැත. හිස් බිම් එකම යායක් ලෙසට දිස්විය. කුරිරු යුද්ධයේ නටබුන් පමණක් ඉතිරිවී තිබුණි. තමන්ගේ කියා කිසිදු චංචල හෝ නිශ්චල දේපොළක් සොයාගත නොහැකි විය. යළි ගම්බිම් වෙත පැමිණි පිරිසට පෙර අයත්ව තිබූ ඉඩකඩම් වෙන්කර දීමට කාරුණිකවී තිබුනේ රජයේ නිලධාරි පිරිසයි. පුනරුත්ථාපන කටයුතු භාර අමාත්‍යවරයාට මේ අලකලංචිය ආරංචි වන්නට වැ‍‍ඩි කාලයක් ගත නොවුණි.පුනරුත්ථාපන අධිකාරිය හරහා අම්පාර මහ දිසාපතිවරයාගෙන් හා තිරුක්කෝවිල් ප්‍රාදේශීය ලේකම්වරයාගෙන් මෙම විනාශයට පත්වූ ගම්මානවල විපතට පත් ජනතාව හා ඔවුන්ගේ අවශ්‍යතාව පිළිබඳ තොරතුරු ලබාගත් හෙතෙම ව්‍යාපෘති මාලාවක් සකස් කරන ලෙසට උපදෙස් දුණි.මේ අනුව ඉකුත් 15 වැනි දින දවස පුරා ව්‍යාපෘති මාලාවට මුල්ගල් තැබුවේ , උතුර , නැඟෙනහි‍ෙ, දකුණ යනුවෙන් කිසිදු ජාති හෝ ආගම් බේදයකින් තොරවය.තංගවේලායුදපුරම් පවුල් 268 ක් සිටින අතර කංචිකුඩිආරු හී පවුල් 312 කි. මුල් අදියරේදී නිවාස 100 ක් ඉදිකර දීමට මුල්ගල් තැබුණි. මෙම ගම්මාන දෙකෙහිම ජීවත්වන ද්‍රවිඩ හින්දු ගම්වැසියන්ට තම ආගමික සිද්ධස්ථාන විනාශවී තිබීම පිළිබඳ ඇතිවී තිබුනේ දැඩි කනගාටුවක් හා අප්‍රසාදයක් බව එම වැසියන් ප්‍රකාශ කරති. ඊට විසඳුම ලැබුණි. හින්දු කෝවිලකට මුල්ගල් තැබුනේ ඒ අනුවය.ප්‍රදේශයේ පාසල් පද්ධතියම විනාශවී තිබුණි. පාසලද යළි ප්‍රතිසංස්කරණය කරමින් දරුවන්ට නිසි ලෙස අධ්‍යාපනය හැදෑරීමට අවස්ථාව ලබාදුණි. විදුලියද ලබාදුන් අතර වගා කටයුතු වලට අත්‍යවශ්‍යවූ වගා ළිං තනා, හා වැව් ප්‍රතිසංස්කරණය කිරීමට සැලසුම් කෙරිණි. මෙම ගම්මානවල ජනතාවට ප්‍රවාහන පහසුකම් නොතිබුණි. අත් ට්‍රැක්ටර්, ට්‍රැක්ටර්, පා පැදි, හමුදා වාහනවලින් ඔවුන්ට සිය ගමන් බිමන් යාමට සිදුවී තිබුනි. වසර 15 කට පසු අක්කරෙයිපත්තු සිට කංචිකුඩිආරු දක්වා ශ්‍රීලංකා ගමනාගමන මණ්ඩලයේ අනුග්‍රහයෙන් බස්රථයක් ලබාදී, පළමු ගමන්වාරය විවෘත කිරීමද විශේෂ සිදුවීමක් වී තිබුණි. ගම්මානවලට කඩා වදින වල් අලින් පැල්පත් විනාශකර දමා මිනිස් ජීවිත බිලිගැනීම් බහුලව සිදුවන බැවින්ෙ, වනජීවී දෙපාර්තමේන්තුවේ අනුග්‍රහයෙන් විදුලි වැටවල් විවෘත වූයේද වල් අලි තර්ජනය සදහට නිමකරමිණි. සන්නිවේදන කටයුතු පහසු කිරීමේ අරමු‍ණින් තැපැල් කාර්යාලයක්ද ඉදිකිරීමට කටයුතු යෙදිණ. ගම්වැසියන්ගේ පොදු අවශ්‍යතා වෙනුවෙන් ගම්මාන දෙකට පොදු ගොඩනැගිල්ලකට දායකත්වය සපයා තිබුනේ දිගාමඩුල්ල පාර්ලිමේන්තු මන්ත්‍රී පී.එච්. පියසේන මහතා විසිණි.යුද්ධය අවසන්වූ විගස යළි තම ගම්බිම වෙත පැමිණි ගම්වැසියන්ට තමන් පදිංචිව සිටි ඉඩම් කොටස් ලැබුණි. නව නිවාස ඉදිකිරීමට නියමිත නිවාසලාභීන් කිහිප දෙනෙකු හා කථා බහ කිරීමට අපට හැකි විය.පළමුව අපට මුණගැසුනේ 58 හැවිරිදි ෂන්මුගම් සෙල්වරාජා නැමැති සයදරු පියෙකි. මම කුඹුරු කරගෙන තමයි ජීවත් වුණේ. මට කුඹුරු අක්කර 50 ක් තිබුණා. මගේ ළමයි දෙන්නෙක් විවාහ‍ වෙලා. මට හොඳට මිළ මුදල් තිබුණා. යුද්ධය නිසා මෙහේ ඉන්න බැරි නිසා අපි අතට අසුවන දේවල් අරගෙන ගෙදර, ඉඩම් දාලා ලාහුගලට ගියා. අපි අන්ත අසරණ තත්වයට පත්වුණා. යුද්ධය අවසන් වුනාම අපි ආයෙමත් අපේ ඉඩම් සොයාගෙන ආවා. රජයෙන් ඉඩම් වෙන්කරල දුන්නා. මේ පුංචි අතු පැලේ තමයි අපි ඉන්නේ. (පැල ඇතුල පෙන්වයි) අපි ණයක් අරගෙන රුපියල් ලක්ෂ 2 1/2 කට කුඹුරු අක්කර 04 ක් ගත්තා. දැන් අපි අපේ ජීවිතය මුල ඉඳල පටන් ගත්තා. ජනාධිපතිතුමාට පිංසිද්ධ වෙන්න අපිට දැන් හොඳ ජීවිතයක් ගතකරන්න පුළුවන්.මේ අතරවාරයේදී අපූරු මිතුරන් සිව්දෙනකු මුණගැසීමට අපට හැකිවිය. ඔවුන් සිව්දෙනාම එල්ටීටීඊ සංවිධානයට බැඳී දැඩි කැපවීමෙන් සංවිධානයේ විවිධ අංශවලට අනුයුක්තව සේවය කළ අය වෙති. ඔවුන් සිව්දෙනා සමඟම කතා බස් කිරීමට අපට හැකිවූයේ පරිවර්තකයෙකුගේ සහාය ඇතිවය.බාලක්‍රිෂ්ණන් රවීන්ද්‍රන් 43 වියේ පසුවන දෙදරු පියෙකි. මම 1997 දී එල්ටීටීඊ සංවිධානයට බැඳුනා. මම අ.පො .ස, සාමාන්‍ය පෙළ විද්‍යා අංශයෙන් සමත්වෙලා හිටියේ. මාව තෝරාගත්තේ වෛද්‍ය බළකායට. තුවාල වෙලා එන අයට බෙහෙත් දැම්මා. ලෙඩවුණ අයව බලාගත්තා. මේ වගේ වැඩ කරගෙන හිටියා. කිසිම නිදහසක් තිබුණේ නැහැ. මට සංවිධානය එපා වුණා. මම 2008 අවුරුද්දේදී කරුණා අම්මාන් එක්ක එකතු වෙලා ආණ්ඩුවට සහාය ලබාදෙන්න පටන් ගත්තා. යුද්ධය ඉවර වුණාම අපිට තිබුණ ප්‍රශ්න නැති වුණා. ජනාධිපතිතුමාගේ සංවර්ධන වැඩවලට අපි ස්තුති කරනවා. අපිට හොඳ ඉස්පිරිතාලයක් ලබාදෙන්න කියල ඉල්ලා සිටිනවා.ආර්. තංගරාජා 35 හැවිරිදි දරුවන් තිදෙනකුගේ පියෙකි. 2 වසර දක්වා පමණක් අධ්‍යාපනය ලබා ඇති ඔහු තිරුක්කෝවිල් හී පදිංචිකරුවෙකි. 2003 වසරේදී එල්ටීටීඊ සංවිධානයට බැඳුණු ඔහු යුද්ධයේ අවසන් දවස්වල කංචිකුඩිආරු හී සිට ඇති බව කියයි. 2007.09.05 වැනි දින විශේෂ කාර්ය බළකාය වෙත බාරවූ ඔහු වසරක් පුනරුත්ථාපනය වී, දෝහා කටාර්වල අවුරුදු එකහමාරක් රැකියාව කර නැවත මවුබිමට පැමිණ ධීවර සමිතියේ අනුග්‍රහය ඇතිව ධීවර රැකියාව කරගෙන සිය ආර්ථිකය සවිමත් කරගන්නෙකි. ඔහු පවසන්නේ හමුදා කඳවුරේ නිලධාරීන් තමන්ට හා තම සගයින්ට බොහෝ උදව් උපකාර කර ඇති බවයි.සටහනට තිත තබන්නට පෙර පුනරුත්ථාපනය භාර ඇමතිවරයා මෙදින ජනහමුව අමතමින් විශේෂයෙන් උතුරු හා නැගෙනහිර තරුණයන්ට හා සෙසු ජනතාව වෙත දුන් අවවාදාත්මක පණිවිඩය සඳහන් කරනු රිසියෙමි. “යුද්ධයේ අත්දැකීම් දන්න ඔබව නැවත පොළඹවන්න බැරි නිසා බටහිර බලවේග අල්ල ගෙන, මානව හිමිකම් ගැන කියල ආණ්ඩුවට රිදවන්න සමහර ද්‍රවිඩ නායකයො සැළසුම් හදනවා. පාසල් දරුවන් හැතැප්ම පහක් හයක් පයින් යනවා. අපි පාසැල් දරුවන්ට අද බයිසිකල් දෙනවා. මානව හිමිකම් ගැන, ජාතියේ අයිතිය ගැන කියන අයගෙන් අපි අහනවා, බයිසිකලේට හුළං ගහන්න පොම්පයක්වත් දෙන්න බැරිද කියල. ඒ අයට ගමේ දරුවන්ගේ ඉස්කෝලේ, අධ්‍යාපනය ප්‍රශ්නයක් නැහැ. ඒ අයගේ ළමයි ටොරොන්ටෝ, මෙල්බෝර්න් ඩෙන්මාර්ක් ගිහිල්ල ඉගෙන ගෙන මහාචාර්ය උපාධි අරගෙන එනවා. ඒගොල්ලන්ගේ බෙල්ලේ උපාධි ලෝගු එල්ලගෙන ඔබේ කරේ එල්ලුවේ සයනයිඩ් කරලක් බව මතකයේ තියාගන්න.”මෙම ව්‍යාපෘති මාලාව දියත් කරන දිනයේ ජ්‍යෙෂ්ඨ අමාත්‍ය පී. දයාරත්න, දිගාමඩුල්ල පාර්ලිමේන්තු මන්ත්‍රී පී.එච්. පියසේන, පුනරුත්ථාපන අධිකාරියේ සභාපති ඊ.ඒ. සමරසිංහ, ක්‍රියාකාරී අධ්‍යක්ෂ ඩී. කේ. ජිනදාස, අමාත්‍යාංශයේ අතිරේක ලේකම්වරයා, අම්පාර මහ දිසාපති නීල් ද අල්විස්, තිරුක්කෝවිල් ප්‍රාදේශීය ලේකම් එස්. ජෙගරාජන් ඇතුළු විශාල පිරිසක් සහභාගී වූහ. භාෂා පරිවර්ථන කටයුතු තිරුක්කෝවිල් ග්‍රාම නිලධාරී ගුණසේකරම් මහතා විසින් ඉටුකෙරිණ.අකුරැස්ස මධ්‍යම විශේෂතමරසිරි විජේසේකරදෙයියන්දර සමූහ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n1407281</link>
    <topic>‘ඔබට මේ යතුරු පැදිය දෙන්නේ ගමේ ඇවිදලා ගමට වැදගත් සේවයක් කරන්න’</topic>
    <author/>
    <content>‘‘මේ යතුරු පැදිය රුපියල් ලක්ෂ තුන හමාරකටත් වඩා වැඩි වෙනවා. ඕක අවුරුදු පහක් කපන කොට පඩියෙන් සෑහෙන මුදලක් යතුරු පැදියට කපයි. ඊට පස්සේ ඒකටත් වග කියන්න වෙන්නේ මට. ඒ නිසා මම කල්පනා කළා මේ ලක්ෂ තුනහමාර කපා දමනවාට වඩා තමුන්නාන්සේලාට පහසු වෙන්න ඔය කීයක් හරි නාම මාත්‍රිකව රුපියල් 50,000ක් විතර දීලා යතුරු පැදිය අරගෙන යන්න කියන්න” (අනුරාධපුර සල්ගාදු පිටියම විනාඩි ගණනක් අත්පො‍ළසන් හඬින් ගිඟුම් දේ.) හැබැයි මේක දෙන්නේ ගමේ ඇවිදින්න. මේ නිලධාරීන් ඉතා වැදගත් සේවයක් ගමට සිදුකරන්න ඕන. මා එය බලාපොරොත්තු වෙනවා. ජනතාවට එම සේවය හරියාකාරව ඉටු කරයි කියා අප බලාපොරොත්තු වෙනවා.’’ ජනාධිපති මහින්ද රාජපක්ෂ මහතා මේ බැව් පැවැසූවේ මහින්ද චින්තනය යථාර්ථයක් කරමින් 2014 අයවැය යෝජනා ක්‍රියාත්මක කරමින් අනුරාධපුර සල්ගාදුපිටියේ පැවැති රාජ්‍ය සේවකයන්ට යතුරු පැදි බෙදා දීමේ රාජ්‍ය උත්සවයේ දීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n1407282</link>
    <topic>රණවිරු රියල් ස්ටාර් කිරුළ කපිතාන් අරුණිට</topic>
    <author/>
    <content>රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ සංකල්පයකට අනුව එම අමාත්‍යාංශය විසින් සංවිධාන කළ රණවිරු රියල් ස්ටාර් සිවුවන අදියරේ (RANAVIRU REAL STAR MISSION - 04 ) අවසන් මහා තරඟය ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ සුගතදාස ගෘහස්ථ ක්‍රීඩාංගණයේ දී පැවැති අතර එම තරඟයෙන් ජයග්‍රහණය කළ ශ්‍රී ලංකා යුද හමුදාව නියෝජනය කළ කපිතාන් අරුණි ද සිල්වා වෙත ජනාධිපති ආර්යා ශිරන්ති රාජපක්ෂ මහත්මිය අතින් ජයග්‍රාහී තිළිණය පිරිනැමූ අයුරු. ඡායාරූපය - චන්දන පෙරේරා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n1407283</link>
    <topic>රුහුණු මාගම්පුර කර්මාන්ත පුරවරයෙන් තරුණ තරුණියන් ලක්ෂයකට රැකියා</topic>
    <author>බන්ධුල ගුණසේකර</author>
    <content>හම්බන්තොට රුහුණු මාගම්පුර වරාය ආශ්‍රිත කර්මාන්ත පුරයේ අලුතින් විවිධ වූ නිෂ්පාදන මහා පරිමාණයෙන් සිදු කෙරෙන ප්‍රධාන පෙලේ කම්හල් ඇරැඹීමට දේශීය හා විදේශීය සමාගම් 12ක් දැනටමත් සූදානම් බව වරාය හා සේවා සමාගමේ සභාපති ආචාර්ය ප්‍රියත් බන්දු වික්‍රම මහතා කියයි.මේ නව කම්හල් විවෘත වීමත් සමගම රුහුණේ රැකියා විරහිත තරුණ තරුණියන් 50,000 කට ඍජු රැකියා පහසුකම් සැලසෙන අතර වක්‍ර රැකියා සැපයෙනු ඇතැයි ඉලක්ක කොට ඇති සංඛ්‍යාවද 50,000ක් පමණ වේ.අමෙරිකානු ඩොලර් දස ලක්ෂ එක් දහස් පන් සිය පනහක ආයෝජනයක් නව කම්හල් සඳහා යෙදවීමට අදාළ සමාගම් එකඟත්වය පළකර ඇති අතර රුහුණේ නවෝදයේ පෙර නිමිති මේ අයුරින් සඵල වනු දක්නට ලැබීම සතුටට කරුණක් බවද සභාපතිවරයා සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n1407284</link>
    <topic>මෙරට සියලුම ජාත්‍යන්තර පාසල්වල දේශීය සිසුන්ට සිංහල භාෂාව අනිවාර්යයි</topic>
    <author>සුභාෂිණී සේනානායක</author>
    <content>විදේශීය විෂය නිර්දේශය උගන්වන මෙරට ක්‍රියාත්මක සියලුම ජාත්‍යන්තර පාසල්වල දේශීය සිසුන්ට සිංහල භාෂාව අනිවාර්යයෙන්ම ඉගැන්වීමට අවශ්‍ය නීති සම්පාදනය කෙරේ. මේ සම්බන්ධයෙන් ‍කරුණු සොයා බලා වාර්තා කිරීමට ස්වාධීන කමිටුවක් පත් කිරීමට නියමිත අතර එම කමිටු වාර්තාව කඩිනමින් කැබිනට් මණ්ඩලයට ඉදිරිපත් කිරීමටද නියමිතය.මින් පෙර කිහිප වතාවක්ම ජාත්‍යන්තර පාසල් සම්බන්ධයෙන් විවිධ නීති රීති පැනවූ අතර මේ ස්වාධීන කමිටුව මගින් ජාත්‍යන්තර පාසල් ලියාපදිංචියේ සිට ඉගෙනුම් ඉගැන්වීම් ක්‍රියාවලිය ඇතුළු කරුණු ගණනාවක් සම්බන්ධයෙන් සොයා බැලීමද සිදු කෙරේ.ශ්‍රී ලාංකීය දරුවන් තම මවු භාෂාව සහ ඉතිහාසය ගැන දැනුම නොමැති වීමෙන් එම දරුවන් තුළ ශ්‍රී ලාංකීය අනන්‍යතාව ගිලිහී යන බවත් ශ්‍රී ලංකාවේ ඉගෙනුම ලබන සියලු දරුවන් මවු භාෂාව ඉතිහාසය හා තම ආගම උගත යුතු බවත් අධ්‍යාපන ඇමැති බන්දුල ගුණවර්ධන මහතා අවධාරණය කරයි.ලබන වසරේ සිට සිහල භාෂාව මේ පාසල් පද්ධතිය තුළ ක්‍රියාත්මක කිරීම අනිවාර්යයෙන්ම සිදු කරන බවද ඇමැතිවරයා කියයි.ඉතිහාසය සහ තම ආගම අනිවාර්යය කර ඇති බව පවසන ඇමැතිවරයා මේ සඳහා කැබිනට් අනුමැතිය පවා ලැබී ඇතැයිද කියයි.ප්‍රාථමික අධ්‍යාපනය මවු භාෂාවෙන් මිස අනෙකුත් භාෂාවෙන් ලබා දිය නොහැකි බව පවසන ඇමැති ගුණවර්ධන මහතා දරුවන්ට ප්‍රාථමික අධ්‍යාපනය තම මවු භාෂාවෙන් ලබා දීම අවශ්‍ය බවද කියා සිටී.අප රටේ අධයාපනය ලබන විදේශීය සිසුන්ට සිංහල භාෂාව ඉගෙනීම අනිවාර්යය නොවන බවද කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n1407285</link>
    <topic>මිහිර ළමා පුවත්පතට වසර 50ක් සපිරේ</topic>
    <author>නිරුෂි විමලවීර සහ සුභාෂිණි සේනානායක</author>
    <content>ලේක්හවුස් ප්‍රකාශනයක් වන මිහිර ළමා පුවත්පත ඊයේ (27) දිනට සිය පනස් වැනි සංවත්සරය සැමරීය. මිහිර පුවත්පතේ ආරම්භක පාඨකයෙක් වන දකුණු පළාත් මහ ඇමති ශාන් විජයලාල් ද සිල්වා මහතාගේ ප්‍රධානත්වයෙන් සංවත්සර උළෙල ලේක්හවුස් ආයතනයේදි අද උදේ 10.00ට ආරම්භ වේ .ලේක්හවුස් ආයතනයේ අධක්ෂවරයෙකුව සිටි ජී . බී එස් ගෝමස් මහතාගේ සංකල්පයකට අනුව 1964 වසරේ ජුලි මස 27 දින ආරම්භ කරන ලද මිහිර පුවත්පත හැත්තෑව සහ අසූව දශක වල සිට ළමා මෙන්ම වැඩිහිටි පිරිස් අතරද මහත් ජනාදරයට පත් වු පුවත්පතකි. ප්‍රවීණ මාධ්‍යවේදි ශ්‍රි ලාල් හික්කඩුව ලියනගේ මහතා ආරම්භක කතුවරයා වු මිහිර පුවත්පතට එදා මෙදාතුර කතුවරු හත් දෙනෙකු යටතේ ඉදිරියට පැමිණියහ.අජිත් ධර්මසිරි මහතා වත්මන් කතුවරයා ලෙස කටයුතු කරන මිහිර පුවත් පත දශකයෙන් දශකය ඉදිරියට එමින් මෙරට දරුවන්ගේ නැණ නුවණ වඩා වැඩිකරලීමත් ළමා පරපුරට රසාස්වාදයක් ඉහළ නැංවීමටත් කටයුතු කළහ.එතෙර මෙතෙර දැනුම දරුවන්ට ලබා දී දරුවන්ගේ ආකල්ප යහ ගුණ වැඩුමට මහෝපකාරී වූ මිහිර පුවත්පත සෑම සදුදා දිනකම නිකුත් කෙරේ.සීමාසහිත එක්සත් ප්‍රවෘත්ති පත්‍ර සමාගමේ සභාපති හා කළමණාකරන අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ මගපෙන්වීම යටතේ පැවැත්වෙන 50 වන සංවත්සර උළෙලට ප්‍රවීණ සිනමා නිළි පාර්ලිමෙන්තු මන්ත්‍රීනි මාලනී ෆොන්සේකා රංගන ශිල්පී සබීතා පෙරේරා ලේක්හවුස් කතෘ මණ්ඩල අධ්‍යක්ෂ සීලරතන සෙනරත්, දිනමිණ කර්තෘ ගාමිණී ජයලත්, මිහිර කර්තෘ අජිත් ධර්මසිරි, සිළුමිණ කර්තෘ සුන්දර නිහතමානී ද මැල්, ඩේලි නිවුස් කර්තෘ රාජ්පාල් අබේනායක, සන්ඩේ ඔබ්සවර් කර්තෘ දිනේෂ් වීරවංශ මහත්වරුන් සහභාගී වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n1407286</link>
    <topic>විධායක ජනාධිපති ක්‍රමය ගැන තීන්දු ගන්නේ පාක්ෂිකයන්ගේ මතය අනුවයි</topic>
    <author/>
    <content>විධායක ජනාධිපති ක්‍රමය පිළිබඳව තීන්දු ගන්නේ පාක්ෂිකයන්ගේ මතය අනුව යැයි වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා ප්‍රකාශ කරයි.“අද මේ රජයේ සංවර්ධන පරිවර්තනයේ සැබෑ කොටස්කාරයෝ ශ්‍රී ලංකා නිදහස් පක්ෂයේ තමුන්නාන්සේලායි. අපි ඒ පිළිබඳව තමුන්නාන්සේලාට උපහාරය පුද කරනවා. පක්ෂය ජයග්‍රහණය කිරීමට පමණක් නොව ශ්‍රී ලංකා නිදහස් පක්ෂය පැරදුන වේලාවෙත් එය රැකගන්නට පෙරමුණ ගත්තේ පාක්ෂිකයොයි. ඒ නිසා අද අපිට ශක්තිමත් රජයක් ලැබිල තියෙනවා” යැයිද ඇමැතිවරයා පැවැසීය.ශ්‍රී ලංකා නිදහස් පක්ෂයට විතරක් වුණත් පුළුවන් ආණ්ඩුවක් කරගෙන යන්න. එහෙම කියලා අපේ සහෝදර පක්ෂ හෑල්ලු කරන්නේ නැහැ. ඒ වුණත් අපි තීන්දු ගන්නේ ශ්‍රී ලංකා නිදහස් පාක්ෂිකයන්ගේ මතයට ගරු කරලයි. ශ්‍රී ලංකා නිදහස් පක්ෂයට ලොකු බලයක් ලැබුණේ මහින්ද රාජපක්ෂ ජනාධිපතිතුමාගේ රාජ්‍ය බලය කාලෙයි.ඇමැති නිමල් සිරිපාල ද මහතා මෙම අදහස් පළ කළේ දඹදෙණිය ශ්‍රී.ල.නි.ප. ආසන සංවිධායක පාර්ලිමේන්තු මන්ත්‍රී ශාන්ත බණ්ඩාර මහතා විසින් සංවිධානය කළ රට රකින නිල් රැල්ල සම්මන්ත්‍රණයට සහභාගි වෙමිනි.ජනාධිපතිතුමන්ගේ උපදෙස් පරිදි රජයේ සංවර්ධන ක්‍රියාදාමයන් පිළිබඳව ජනතාව දැනුවත් කිරීම සඳහා පැවැත්වෙන රට රකින නිල් රැල්ල ආසන නියෝජිත සම්මන්ත්‍රණ මාලාවේ තවත් එක් සම්මන්ත්‍රණයක් පෙරේදා (26) පෙරවරුවේ දඹදෙණිය මහරච්චිමුල්ල ප්‍රදේශයේ දී පැවැත්විණ.මෙහිදී තවදුරටත් කරුණු දැක්වූ ඇමැතිවරයා,ශ්‍රී ලංකා නිදහස් පක්ෂය විවිධ යුගවලදී රටට අවශ්‍ය නායකයන් බිහිකළා. එක්සත් ජාතික පක්ෂයේයි ශ්‍රී ලංකා නිදහස් පක්ෂයේයි වෙනස තමයි එක්සත් ජාතික පක්ෂය හැමවිටම අධිරාජ්‍යවාදි ගැති තීන්දුයි ගන්නේ. නමුත් ශ්‍රී ලංකා නිදහස් පක්ෂය ජාතික චින්තනයට ගරුකරන මේ රටේ ග්‍රාමීය ජනතාව ගැන හිතලයි තීන්දු ගන්නේ. මේ රටේ සැබෑ දේශපාලන පරිවර්තනයක් කළේ බණ්ඩාරනායක අගමැතිතුමයි.එදා වරප්‍රසාද ලත් පන්තියට තිබූ වරප්‍රසාද මේ රටේ සාමාන්‍ය ජනතාවට ලබා දුන්නේ බණ්ඩාරනායක අගමැතිතුමයි. විශේෂයෙන් ගමේ තරුණයන්ට විශ්වවිද්‍යාලවලට එන්න වරම් ලබා දුන්නෙත් එතුමයි. අද එක්සත් ජාතික පක්ෂය විධායක ජනාධිපති ධුරය අහෝසි කරන්න කියනවා. විධායක ජනාධිපති ක්‍රමය ගෙනා එක්සත් ජාතික පක්ෂයම එය වෙනස් කරන්න කියන එක දේශපාලන ඉතිහාසයේ සරදමක්. නමුත් එය එක එක්කෙනා කියන විදියට කරන්න බැහැ.විධායක ජනාධිපති ක්‍රමය ගැන අපේ සන්ධානය ඇතුළෙත් විවිධ මත තියෙනවා. මොනවා වුණත් අපි තීන්දු ගන්නේ අපේ පාක්ෂිකයන්ගේ මතය බලලයි. අපේ පක්ෂය මිනී මරපු පක්ෂයක් නොවෙයි. ඒ නිසා අපේ පාක්ෂිකයන්ට අභිමානයෙන් යුතුව ශ්‍රී ලංකා නිදහස් පක්ෂය ගැන කථා කරන්න පුළුවන්. අපි ලබා ගත් සාමය රැකගන්න ඕන. කටකථාවලට බොරු ප්‍රචාරවලට අහුවෙන්න එපා. අපි අපේ ශ්‍රී ලංකා නිදහස් පක්ෂයේ අනන්‍යතාව රැකගන්න ඕන‍.මෙම අවස්ථාවට විදේශ කටයුතු අමාත්‍ය ජී. එල්. පීරිස්, ආපදා කළමනාකරණ ඇමැති මහින්ද අමරවීර, උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක අමාත්‍යවරුන් ඇතුළු දේශපාලන නායකයින් පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n1407287</link>
    <topic>විශ්වවිද්‍යාලවලට සුදුසුකම් ලබන පිරිසට ශිෂ්‍යත්ව ආධාර මුදල වැඩි කිරීමේ අවධානය</topic>
    <author>මහානාම ගලහිටියාව මහනුවර උතුර විශේෂ</author>
    <content>විශ්වවිද්‍යාල අධ්‍යාපනය සඳහා සුදුසුකම් ලබන දරු දැරියනට ලබාදෙන ශිෂ්‍යත්ව ආධාර මුදල මසකට රුපියල් 5000 දක්වා වැඩිකිරීමට ජනාධිපතිතුමාගේ අවධානය යොමුවී ඇති අතර, එය පාර්ලිමේන්තුවට ඉදිරිපත් කොට සම්මත කිරීමට බලාපොරොත්තු වන බව සමුපකාර හා අභ්‍යන්තර වෙළෙඳ කටයුතු නියෝජ්‍ය අමාත්‍ය හේමාල් ගුණසේකර මහතා පැවැසීය.පක්ෂ භේදයෙන් තොරව මේ සියල්ලක්ම ලබා දෙන්නේ තම අධ්‍යාපන කටයුතු සාර්ථක කරගෙන රටට වැඩදායි පුරවැසියන් හැටියට සමාජගතවීමට බව විශ්වවිද්‍යාලවලට ඇතුළත් වන දරුවන් අවබෝධ කර ගත යුතු යැයි ද නියෝජ්‍ය ඇමැතිවරයා කීය.මධ්‍යම පළාතෙන් විශ්වවිද්‍යාලවලට සුදුසුකම් ලැබූ සීමාසහිත අධ්‍යාපන සේවා නියුක්තිකයන්ගේ සමුපකාර සකසුරුවම්කම් සහ ණය දෙන සමිතියේ සාමාජිකයන්ගේ දරු දැරියන්ට ශිෂ්‍යත්ව ප්‍රදානය කිරීමේ උත්සවයේ දී නියෝජ්‍ය ඇමැතිවරයා ඒ බව සඳහන් කළේය. මහනුවර පොල්ගොල්ල ජාතික සමුපකාර සංවර්ධන ආයතනයේ දී ඉකුත් 25 දින මෙම උළෙල පැවැත්විණි. මෙහිදී දරු දැරියන් 195 දෙනෙකුට ශිෂ්‍යත්ව ප්‍රදානය කෙරිණි.නියෝජ්‍ය අමාත්‍යවරයා මෙසේ ද කීය. මෙම ශිෂ්‍යත්ව ආධාර ලබා දෙන්නේ තම අධ්‍යාපන කටයුතු දියුණු කරගෙන යහපත් පුරවැසියන් හැටියට තම දෙමාපියන්ගේ අභිමතාර්ථයන් සම්පූර්ණ කිරීමටයි. එහෙම නැතිව රැඩිකල් අදහස් ක්‍රියාත්මක කරන්ට එපාය කියා කිසිදාක කියන්නේ නැහැ. මේවායින් නිසි ප්‍රයෝජන ලබාගන්ට ඕනෑ. හැබැයි එක එක දේශපාලනඥයන්ට කඩේ යන්ට සූදානම්වන්ට එපා. අපි දැකලා තියෙනවා සරසවියට ගිය ගමන් ඉල්ලීම් ඉල්ලනවා. ඉල්ලීම් සියල්ල සාධාරණ වුවත් රජයක් විදියට ඒ ඉල්ලීම් කොතෙක් දුරට ලබාදෙන්ට පුළුවන්ද කියලත් බලන්ට වෙනවා.තෙල් මිල, හාල් මිල වැඩියි කියනවා. උද්ඝෝෂණ කරනවා. පාර්ලිමේන්තුවේ ගහගන්නවා. නමුත් පාර්ලිමේන්තුව රැස්වුණාම අපි එකට වාඩිවෙලා කෑම කනවා. මොකද මේ පාර්ලිමේන්තුව ජනාධිපතිතුමාගේ පාලනය යටතේ තව අවුරුදු 6ක් පවතිනවා. රජයට විරුද්ධව විප්ලව කරනවා. නමුත් සරසවියෙන් එළියට ආවාට පසුවයි දැනෙන්නේ අපි මොකක්ද කළේ කියලා. ඒ නිසා තම ජීවිතය ගොඩනඟා ගැනීමට අධ්‍යාපනය යොමු කරන්න.මහනුවර දිස්ත්‍රික් ලේකම් එච්. එම්. ගාමිණී සෙනෙවිරත්න, ඒ. එම්. කේ. බී. අතපත්තු යන මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n1407288</link>
    <topic>රදම්පොළ සුමංගල විදුහලේ මහින්දෝදය විද්‍යාගාරය හෙට සිසු අයිතියට</topic>
    <author>@ දික්වැල්ල විශේෂ ජී.සිරිසේන</author>
    <content>දික්වැල්ල රදම්පොල ශ්‍රී සුමංගල මධ්‍ය මහා විද්‍යාලයේ ඉදිකරන ලද මහින්දෝදය තාක්ෂණික විද්‍යාගාරය හෙට (29) අධ්‍යාපන ඇමැති, බන්දුල ගුණවර්ධන මහතා අතින් සිසු අයිතියට පත්කිරිමට නියමිතය.දෙවිනුවර මැතිවරණ කොට්ඨාශය වෙනුවෙන් ඉදිකෙරෙන මහින්දෝදය තාක්ෂණික පීඨය සඳහා මුල්ගල් තැබීමද අමාත්‍යවරයා අතින් මෙදින සිදුකරනු ලබන අතර, ඒ සඳහා අධ්‍යාපන අමාත්‍යාංශය වැයකරනු ලබන මුදල රුපියල් මිලියන 25 කි.මේ අවස්ථාවට මාතර දිස්ත්‍රික්කයේ දේශපාලන නායකත්වය දරණ, යෞවන කටයුතු හා නිපුණතා සංවර්ධන ඇමැති, ඩලස් අලහප්පෙරුම, දකුණු පලාත් සභාවේ අධ්‍යාපන ඇමැති, චන්දිම රාසපුත්‍ර, දෙවිනුවර ශ්‍රී ල.නි.ප. ප්‍රධාන සංවිධායක, දකුණු පළාත් සභා මන්ත්‍රී, කංචන විජේසේකර යන මහත්වරුන්ද සහභාගී වේ.දිවයිනේ ද්විතීයික පාසැල් එක් දහසක් සංවර්ධනය කිරීමේ ජාතික වැඩසටහනට සමගාමීව මේ මහින්දෝදය තාක්ෂණික විද්‍යාගාරය රදම්පොල ශ්‍රී සුමංගල මධ්‍ය මහා විද්‍යාලයට ලබාදී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n1407289</link>
    <topic>සීගිරි බිතු සිතුවම් අතරින් අඟුරු කැබැල්ලක් සහිත බදාම ස්ථරයක් මතු වෙයි</topic>
    <author>මානෙල් පුෂ්ප කුමාරි</author>
    <content>සීගිරි බිතු සිතුවම් අතරින් අගුරු කැබැල්ලක් සහිත බදාම ස්ථරයක් මතු වී තිබේ.ශේෂව පවතින සිතුවම් ආරක්ෂා කර ගැනීමේ අරමුණින් පුරාවිද්‍යා දෙපාර්තමේන්තුව,මධ්‍යම සංස්කෘතික අරමුදල හා එක්ව සීගිරිය පුරා විද්‍යා භූමියේ දැරණියගල ගුහාවේ සිතුවම් සංරක්ෂණ කටයුතු කරමින් සිටි අතරතුරදී ගුහාවේ බදාම පෘෂ්ඨයේ තිබී අගුරු කැබැල්ලක් සහිත බදාම ස්ථරයක් හමු වී තිබේ. එහි පර්යේෂණයන්හි නියුතු පුරාවිද්‍යා පර්යේෂණ සහකාර ටී.කේ.විජේසිංහ මහතා විසින් මේ අගුරු කැබැල්ල සහිත බදාම ස්ථරය හඳුනා ගෙන ඇත.මේවායෙහි කාබන් 14 කාල නිර්ණයට ඇති හැකියාව පිළිබඳ සලකා බැලීමට පුරාවද්‍යා දෙපාර්තමේන්තුව විසින් තීරණය කර තිබේ. මේ සඳහා නියැදි ලබා ගැනීමට ආචාර්ය නිමල් පෙරේරා මහතා අදාළ ස්ථානයට යැවීමට කටයුතු කර ඇතැයි පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක මහතා ප්‍රකාශ කරයි.කාබන් 14 කාලනිර්ණය පදනම් කරගෙන මේ සිතුවම්වලට කාලනිර්ණයක් සපයා දීමට හැකිවුවහොත් එය සීගිරිය පිළිබඳ මෙතෙක් නෙවිසීදී ඇති ඉමහත් ගැටලුවක් වන සීගිරිය පශ්චාත් කාශ්‍යප බිතු සිතුවම්වල කාලනිර්ණය පිළිබඳ ගැටලුව නිරාකරණය කර ගැනීමට පිටිවහලක් වනු ඇතැයි පුරාවිද්‍යා දෙපාර්තමේන්තුවේ අදහස වන බවත් අධ්‍යක්ෂ ජනරාල්වරයා පවසයි. සීගිරි පර්වතයේ ඇති ප්‍රධාන සිතුවම් 23 ක්ද පර්වත පාමුල ප්‍රදේශයේ තවත් චිත්‍ර 50 කට ආසන්න සංඛ්‍යාවක්ද දක්නට ලැබෙන අතර ඒ අතරින්ද දැරණියගල ගුහාවේ බිතු සිතුවම් ප්‍රධානවේ. මේ ගුහාවේ කාන්තා සහ වෙනත් සිතුවම් 22 ක් පමණ ශේෂව ඇති අතර මේවාත් සීගිරිය ප්‍රධාන සිතුවම් අතරත් බොහෝ සමානතා දක්නට ලැබේ. එසේ වුවත් කලාත්මක බවින් මේ සිතුවම් ප්‍රධාන සිතුවම් පමණට උසස් නොවේ.සීගිරිය ප්‍රධාන සිතුවම් 5 සියවසට අයත් බවත් දැරණියගල ගුහාවේ සිතුවම් සීගිරිය කාශ්‍යප රජ සමයට පසු කාලයට අයත් බවත් ඇතැම් විද්වතුන්ගේ මතයයි.මෙතෙක් මේ සිතුවම් කාලනිර්ණය කළේ සිතුවම්වල ශෛලිය සහ වංශකතානුගත තොරතුරු මත පදනම්ව වන අතර මේවාට කාබන් 14 වැනි විද්‍යාත්මක කාලනිර්ණයන් ලබාදිමට අවකාශ නොවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072810</link>
    <topic>ඉදිකිරීම් ශිල්පීන්ට ඉහළ පිළිගැනුමකට නව සේවා ව්‍යවස්ථාවක්</topic>
    <author>චන්දිමා එදිරිමාන්න</author>
    <content>රාජ්‍ය සේවය තුළ ඉදිකිරීම් ශිල්පීන්ට ඉහළ පිළිගැනීමක් ලබාදීම සඳහා නව සේවා ව්‍යවස්ථාවක් හඳුන්වා දෙන බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පවසයි. ඒ සඳහා වන කැබිනට් පත්‍රිකාව ද ළඟදීම අමාත්‍ය මණ්ඩලය වෙත ඉදිරිපත් කරන බව ද ඇමැතිවරයා අවධාරණය කළේය.කොළඹ ජැයික් හිල්ටන් හෝටලයේදී පැවැති ශ්‍රී ලංකා ප්‍රමාණ සමික්ෂකයින්ගේ ආයතනයේ වාර්ෂික සමුළුවේ ප්‍රධාන ආරාධිතයා ලෙස සහභාගී වෙමින් මේ කරුණු අනාවරණය කළ ඇමැති විමල් වීරවංශ මහතා එහිදී තවදුරටත් සඳහන් කළේ ඉදිරි කාලය තුළ ඉදිකිරීම් ක්ෂේත්‍රෙය් සියලු අංශ නියෝජනය කරන ඉදිකිරීම්කරුවන් සඳහා වඩා යහපත් වාතාවරණයක් ඇති කිරීමට වත්මන් රජයට හැකියාවක් ඇතැයි තමන් තරයේම විශ්වාස කරන බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072811</link>
    <topic>නාම යෝජනා ප්‍රතික්ෂේපවීම අවම කිරීමට සියලු පියවර</topic>
    <author>නිරුෂි විමලවීර</author>
    <content>ඌව පළාත් සභා මැතිව‍රණයේ නාමයෝජනා ප්‍රතික්ෂේපවීම අවම කිරීම සඳහා ගත හැකි සියලු ක්‍රියා මාර්ග ගන්නා ලෙස මැතිවරණ කොමසාරිස් මහින්ද දේශප්‍රිය මහතා තේරීම් භාර නිලධාරින් ඇතුළු මැතිවරණ කටයුතු භාර නිලධාරින්ට උපදෙස් දෙයි.අනිද්දා (30) නාම යෝජනා ලැයිස්තු භාර දීමට ප්‍රථම සපුරාලිය යුතු කොන්දේසි කවරේද යන්න සඳහන් පුවරු නාමයෝජනා භාර ගන්නා ශාලාවේ පිටත ප්‍රදර්ශනය කළ යුතු බවත් එහි ‍මුලික තොරතුරු භාෂා තුනෙන්ම සඳහන් කළ යුතු බවත් මැතිවරණ කොමසාරිස්වරයා ප්‍රකාශ කරයි.මේ යටතේ නාමයෝජනා ලැයිස්තුවට අයත් නියමිත අපේක්ෂකයන් ප්‍රමාණයත් , ඔවුන් සියලු දෙනා ලැයිස්තුවට අත්සන් කොට තිබීමත් , පක්ෂ ලේකම්වරයා අත්සන් තබා තිබීමත් සහ ලැයිස්තුව සහතික කොට තිබීමත් ආදි මුලික කරුණු සපුරාලිය යුතු බවද ඒ මහතා අවධාරණය කරයි.එසේ මුලික කරුණු සපුරා තිබේද යන්න පරීක්ෂා කොට නාමයෝජනා භාර දෙන ලෙස නියෝජ්‍ය මැතිවරණ කොමසාරිස් එම්.එම්. මොහ‍මඩ් මහතා අනාවරණය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072812</link>
    <topic>‍ඌවට ඇප බාර ගැනීම අගෝස්තු 5දා තෙක්</topic>
    <author>නිරුෂි විමලවීර</author>
    <content>ඌව පළාත් සභා මැතිවරණයේ ඇප මුදල් භාර ගැනීම අගෝස්තු මස 5 දින මධ්‍යහ්න 12ට අවසන් කෙරෙන බව මැතිවරණ මහ ලේකම් කාර්යාලය පවසයි.ස්වාධීන කණ්ඩායම් ලෙස තරග කරන අපෙක්ෂකයන් එදිනට ප්‍රථම ඇප මුදල් තැන්පත් කළ යුතු බවත් මොනරාගල දිස්ත්‍රික්කය සඳහා රුපියල් 34,000ක ඇප මුදලක් ද , බදුල්ල දිස්ත්‍රිකය සඳහා රුපියල් 42,000ක ඇප මුදලක් ද තැන්පත් කළ යුතු බවත් නියෝජ්‍ය මැතිවරණ කොමසාරිස් එම් .එම්. මො‍හමඩ් මහතා ප්‍රකාශ කරයි.නාම යෝජනා භාර ගැනීම අනිද්දා (30) දා සිට ලබන මස 06 දා දක්වා සිදු කෙරෙන බවද අ.පො.ස. (උසස් පෙළ) විභාගය ‍මේ දිනවල පැවැත්වෙන බැවින් නාම යෝජනා භාර ගන්නා අවසන් දිනයේ (අගෝස්තු 06) පෙළපාලි යෑම ශබ්ද විකාශ යන්ත්‍ර භාවිතය සපුරා තහනම් බවද නියෝජ්‍ය මැතිවරණ කොමසාරිස්වරයා කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072813</link>
    <topic>භික්ෂූන් වහන්සේගේ තොරතුරු තාක්ෂණ දැනුම වර්ධනයට පරිගණක උපකරණ</topic>
    <author/>
    <content>අනුරාධපුර, තලාව ශ්‍රී ඥානෝදය පිරිවෙනේ භික්ෂූන් වහන්සේලාගේ තොරතුරු තාක්ෂණ දැනුම වර්ධනය සඳහා පරිගණක උපකරණ ප්‍රදානය ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදුකෙරුණි.එම උපකරණ විහාරාධිපති මැණික්හින්නේ ධීරානන්ද හිමියන් වෙත පිරිනැමූ අයුරු. උතුරු මැද පළාත් ආණ්ඩුකාර කරුණාරත්න දිවුල්ගනේ, පාර්ලිමේන්තු මන්ත්‍රී ශෙහාන් සේමසිංහ, පළාත් ඇමැති එච්.බී සේමසිංහ සහ විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහත්වරු ද මෙහි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072814</link>
    <topic>ගෙවත්තේ ළිඳට දෙදරු මව බිලි</topic>
    <author>@ එස් . පන්නිල පොල්ගස්ඕවිට සමුහ</author>
    <content>ගෙවත්තේ පානීය ළිඳ හා අවට පිරිසිදු කිරීමේ නිරතව සිටි තුන් දරු මවක් ළිඳට වැටී ළිදේ විස වායුවක් ආග්‍රාණය වීමේ හේතුවෙන් මිය යාමේ පුවතක් කහතුඩුව පොලිස් ස්ථානයෙන් වාර්තාවේ. මෙසේ මිය ගියේ කහතුඩුව ජයගත් මාවත පදිංචි ජයතුංගගේ ප්‍රේමවතී පෙරේරා(55) නමැති කාන්තාවකි. මත්තේගොඩ හදිසි මරණ පරීක්‍ෂක පාරින්ද කොටුගොඩ මහතා විසින් මේ පිළිබඳ මරණ පරීක්ෂණය හෝමාගම මූලික රෝහලේ දී පවත්වන ලදී.ළිදේ ගැබුර අඩි 42ක් පමණ වුවත් ජලමට්ටම අඩි 4ක් පමණ වීම නිසාත්, අධිකරණ වෛද්‍ය වාර්තාවට අනුව වතුර පෙවී නොමැති නිසාත් මරණ පරීක්‍ෂකවරයා මෙ පිළිබඳ විවෘත තීන්දුවක්ලබා දුනි. ශරීරයේ කොටස් රස පරීක්‍ෂක වෙත යැවීමට පොලිසියට නියම කෙරිණ. තීන්දුවට අනුව දේහය ඊයෙ(27) කහතුඩුව සුසාන භූමියේ දී භූමදාන කෙරින.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072815</link>
    <topic>ජනපති ශ්‍රී දළදාව වැඳපුදා ගනී</topic>
    <author>අසේල කුරුළුවංශ හා සමන්ති වීරසේකර</author>
    <content>ජනපති මහින්ද රාජපක්ෂ මහතා මහනුවර ශ්‍රී දළදා මැදුරට ගොස් පෙරේදා (26) උදෑසන දළදා සමිඳුන් වැඳපුදා ගත්තේය.අනතුරුව ශ්‍රී දළදා මැදුරට පැමිණි බැතිමතුන් සමඟ ඒ මහතා සුහද පිළිසඳරක ද යෙදුනේය.පසුව මහනුවර කැන්ඩි සිටි සෙන්ටර් හි පැවැත්වෙන ආයුරෙක් 2014 දේශීය ආයුර්වේදය පිළිබඳ ජාත්‍යන්තර ප්‍රදර්ශනය නැරඹීමට ගිය ජනපතිවරයා එහි ප්‍රදර්ශන කුටි එකින් එකට ගොස් දේශීය ආයුර්වේදය නඟා සිටුවීම සඳහා ඔවුනට පවතින ගැටලු විමසා සිටියේය.මෙම අවස්ථාවට මධ්‍යම පළාත් ආණ්ඩුකාර ටිකිරි කොබ්බෑකඩුව, උසස් අධ්‍යාපන ඇමැති එස්. බී. දිසානායක, මධ්‍යම පළාත් ප්‍රධාන අමාත්‍ය සරත් ඒකනායක, මධ්‍යම පළාත් සෞඛ්‍ය අමාත්‍ය බන්දුල යාලේගම, කැන්ඩි සිටි සෙන්ටර් අධිපති තුසිත විජේසේන යන මහත්වරු සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072816</link>
    <topic>ශ්‍රී ලාංකේය ඉතිහාසයේ ලොකුම බොරුව කළේ එජාපය</topic>
    <author/>
    <content>කළු ජූලියට සම්බන්ධ බව පවසා ලංකා සමසමාජ පක්ෂය, කොමියුනිස්ට් පක්ෂය හා ජනතා විමුක්ති පෙරමුණ එදා රජය විසින් තහනම් කළා. එය ශ්‍රී ලාංකේය ඉතිහාසය තුළ රජයක් විසින් නිර්මාණය කරන ලද ලොකුම බොරුව බව යෞවන කටයුතු සහ නිපුණතා සංවර්ධන අමාත්‍ය, ඩලස් අලහප්පෙරුම මහතා ප්‍රකාශ ‍කළේය.කළු ජූලිය හරහා මුදා හැරිය රාජ්‍ය ත්‍රස්තවාදයට බෙදුම්වාදී ත්‍රස්තවාදයකින් පිළිතුරු ලැබුණු බවද ඒ මහතා මෙහිදී අවධාරණය කළේය.කොළඹ බණ්ඩාරනායක ජාත්‍යන්තර සම්මන්ත්‍රණශාලාවේදී පැවැති, ජර්මානු කාර්මික අභ්‍යාස ආයතනයේ සහතික හා ඩිප්ලෝමා ප්‍රදානෝත්සවයේදී අමාත්‍යවරයා මේ බව ප්‍රකාශ කළේය.අමාත්‍ය, ඩලස් අලහප්පෙරුම මහතා මෙසේ ද කීය.අද දවසේ තමන්ගේ අනාගතය පිළිබඳ සුවිශේෂී සටහනක් ඔබ බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේදී තබනවා. කාර්මික අධ්‍යාපන ක්ෂේත්‍රයේ විශිෂ්ඨ නිපුණයන් ලෙස සමාජ ගතවන ඔබට රාජ්‍යයේ ගෞරවය පුද කරන්න මෙය අවස්ථාවක් කරගන්නවා. ජර්මානු කාර්මික අභ්‍යාස ආයතනයේ සහතික හා ඩිප්ලෝමා ප්‍රදානෝත්සවයට මම අද සහභාගී වන්නේ අන් කවරදාටවත් වඩා ඉතාම සතුටින්. ඔබේ ආයතනය අද දවසේ මධ්‍යම මට්ටමේ ඉංජිනේරුවන් විශාල පිරිසක් ජාතියට දායාද කර තිබෙනවා. බණ්ඩාරනායක සම්මන්ත්‍රණ ශාලාවට සුවිශේෂී අන්‍යතාවයක් තිබෙනවා. මෙහි මීට පෙර පවත්වා ඇත්තේ ප්‍රධාන ධාරාවේ විශ්ව විද්‍යාලවල උපාධි ප්‍රදානෝත්සව පමණයි. නමුත් ඔබේ නිපුණතාවයට වටිනාකමක්, ගෞරවයක් ලබාදෙන්නයි, මේ උත්සවය බණ්ඩාරනායක සම්මන්ත්‍රණ ශාලාවේ පැවැත්වූයේ.ජර්මානු කාර්මික අභ්‍යාස ආයතනය, ලෝකයේ කිසිදු කාර්මික අධයාපන ආයතනයකට නොදෙවැනි බව මේ වන විට ලෝකය හමුවේ තහවුරු වී හමාරයි. අපි මේ වසරේ ජර්මානු කාර්මික අභ්‍යාස ආයතනය තුළ ජාතික වෘත්තීය සුදුසුකම් (NVQ) 06 වන මට්ටමේ පුහුණු පාඨමාලා ආරම්භ කළා. වෘත්තීය තාක්ෂණ විශ්ව විද්‍යාලය මඟින් පවත්වන NVQ – 07 මට්ටමේ උපාධි පාඨමාලා මේ ස්ථානයේදීම පැවැත්වීමේ හැකියාව පිළිබඳත් වෘත්තීය තාක්ෂණ විශ්ව විද්‍යාලයේ (UNIVOTEC) උපකුලපතිතුමා සමඟ සාකච්ඡා කළා. ඒ අනුව 2017 වන විට මේ ස්ථානයෙන් පළමු උපාධිධාරියා බිහිවේවි.මේ ආයතනයේ පුහුණුව ලබන ඔබට උතුරු ඇමෙරිකාව, කැනඩාව ආදී යුරෝපීය රටවල් වලට යාමේ සිහිනයක් තිබිය යුතු යි. ඔබ ඕස්ට්‍රේලියානු සිහිනය ජයගෙන අවසන්. ලෝකයේ ධනවත් කළාපය තුළ රැකියා අවස්ථා සොයායෑම වෙනුවෙන් අවශ්‍ය භාෂාවන් පිළිබඳ ඥාණය ඔබ ලැබිය යුතුයි. පි මේ වන විට ජර්මානු කාර්මික අභ්‍යාස ආයතනය තුළ ජර්මන් භාෂාවත්, ඉංග්‍රීසි භාෂාවත් ඉගැන්වීමේ කටයුතු ආරම්භ කළා. පුහුණු පාඨමාලාවල රන්පදක්කම්ලාභීන්ට විදේශ විශ්වවිද්‍යාලවල පශ්චාත් උපාධි හැදෑරීමට අවශ්‍ය ශිෂ්‍යත්වයන් ලබාදෙනවා.ජර්මානු කාර්මික අභ්‍යාස ආයතනයට මේ දක්වා රාජ්‍යයේ අවශ්‍ය කරන තෛික බලය හා පිළිගැනීම ලැබී තිබුණේ නැහැ. මේ ආයතනය නාම පුවරුවට පමණයි, සීමා වෙලා තිබුණේ. ඒ සඳහා අවශ්‍ය කරන පාර්ලිමේන්තු පනත මේ වන විට සකස් කර අවසන්. වසර 50ක් ඔබට නොතිබුණු නෛතික උරුමය නුදුරේදීම ඔබට ලැබේවි. මේ ආයතනයට දිවයිනේ සෑම ප්‍රදේශයකින්ම සිසුන් පැමිණෙනවා. ඉගෙන ගන්න ඇවිත් ඔබ වසර 50ක් බෝඩින්වල දුක් වින්දා. අපි මේ වන විට ඔබ වෙනුවෙන් නේවාසිකාගාරයක් ඉදිකිරීමටත් සැලසුම් කර තිබෙනවා.අද ජූලි 24 වැනිදා.අද දිනය ඔබේ කැලැන්ඩරයට එකතු වෙන්නේ BMICH හිදී ඔබේ ඩිප්ලෝමා ප්‍රදානෝත්සවය තිබූ දිනය විදියටයි. එය ඉතාම සතුටුදායක අවස්ථාවක්. නමුත් 1983 ජූලි 24 දිනය අපේ රටේ, කැලැන්ඩරයට එකතුවෙන්නේ ජාතය්නතරයේ පවා අපේ රටට කළු පැල්ලමක් එක් කරමින්. ජූලි 23 දා බිම් බෝම්බයකට ගොදුරු වූ හමුදා නිලධාරීන් වෙනුවෙන් අපේ රටේ, එදා රජයේ දේශපාලනඥයන් රාජ්‍ය ත්‍රස්තවාදය කොළඹ දෙමළ ජනතාව ඉලක්ක කර මුදා හැරියා. සිය ගණනක් අහිංසක ‍ෙදමළ ජනතාව මරා පුළුස්සා දැම්මා. කෝටි ගණනක දේපල විනාශ කළා. එදා රාජ්‍ය ත්‍රස්තවාදයට පිළිතුරු ලැබුණේ බෙදුම්වාදී ත්‍රස්තවාදයකින්.මේ අපකීර්තිමත් කළු ජූලියට සම්බන්ධ බව පවසා ලංකා සම සමාජ පක්ෂය, කොමියුනිස්ට් පක්ෂය, ජනතා විමුක්ති පෙරමුණ තහනම් කළා. එය ශ්‍රී ලාංකේය ඉතිහාසයේ ලොකුම බොරුවයි. 88/89 භීම සමයට පාර කැපෙන්නේ මේ තහනමයි. එදා රට ගිනි තබපු අය කවදාවත් හිතුවේ නැහැ තමන් අවුලන ගින්නට අනාගත දූ දරුවන් වන්දි ගෙවාවි කියලා. මේ සිද්ධියෙන් අපි අනාගතයට පාඩම් ඉගෙන ගත යුතුයි.ශ්‍රී ලංකා ජර්මානු කාර්මික අභ්‍යාස ආයතනයේ විදුහල්පති, ශාන්ත බී. කරුණාරත්න මහතාද මෙහිදී කථා කලේය. ජර්මානු කාර්මික අභ්‍යාස ආයතනයේ සහතික සහ ඩිප්ලෝමා ප්‍රදානෝත්සවය යෞවන කටයුතු සහ නිපුණතා සංවර්ධන අමාත්‍ය, ඩලස් අලහප්පෙරුම මහතාගේ ප්‍රධානත්වයෙන් පසුගියදා කොළඹ, බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේදී පැවැත්විණි.මෙහිදී විෂය ක්ෂේත්‍රයන් නමයක් (09) යටතේ සුවිශේෂී දක්ෂතා දැක්වූ පුහුණුලාභීන් 27 දෙනෙකුට රන්, රිදී හා ලෝකඩ පදක්කම් පිරිනැමීමද සිදුකෙරුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072817</link>
    <topic>දිවිනැඟුම ගෙවතු වගා 6 වැනි අදියර යළි ආරම්භ කිරීමට රජය තීරණය කරයි</topic>
    <author>මහින්ද අලුත්ගෙදර</author>
    <content>දිවිනැගුම ජාතික වැඩසටහනේ ගෙවතු වගා අංශයේ 06 වන අදියර එළඹෙන ඔක්තොම්බර් මස 20 දා ආරම්භ කිරීමට රජය තීරණය කරයි.ආර්ථික සංවර්ධන ඇමැති බැසිල් රාජපක්ෂ මහතාගේ මඟපෙන්වීම යටතේ ක්‍රියාත්මක මේ ජාතික වැඩසටහන එදින පෙරවරු 10.07 ට යෙදෙන සුබ මොහොතින් ආරම්භ කිරීමට නියමිත බව ආර්ථික සංවර්ධන අමාත්‍යාංශය ප්‍රකාශ කරයි.දිවි නැගුම ජාතික වැඩසටහනේ ගෙවතු වගා අංශයේ 06 වන අදියර පිළිබඳ අමාත්‍යාංශ ලේකම්වරු ඇතුළු උසස් රජ්‍ය නිලධාරීන් දැනුවත් කර ගැනීම සඳහා මුදල් අමාත්‍යාංශයේ ශ්‍රවණාගාරයේ දී පැවැති වැඩසටහනේ දී ආර්ථික සංවර්ධන ඇමැතිවරයා මේ බව සඳහන් කළේය.පසුගිය 2011 වසරේ සිට අදියර 05 ක් යටතේ කෘෂි, පශු සම්පත් හා ධිවර අංශය සහ ව්‍යවසාය සංවර්ධන යන අංශයන් ඔස්සේ ක්‍රියාවට නැංවූ මෙම ජාතික වැඩපිළිවෙළ ඉතා සාර්ථක ප්‍රතිඵල අත්කරගෙන ඇති බව සිහිපත් කළ බැසිල් රාජපක්ෂ මහතා කෙසේ වෙතත් පසුගිය වගා කන්නයේ දිවි නැගුම ගෙවතු වගා වැඩසටහන ක්‍රියාත්මක නොකිරීම මත එළවළු මිල ඉහළ යාමට හේතු වී ඇති බව ද පෙන්වා දුන්නේය.මෙවර වගා කන්නයේ දී පවුල් ලක්ෂ 25 කට බීජ වර්ග 6 කින් යුත් බීජ කට්ටල ලබාදීමටත් ඒ අතරින් පවුල් ලක්ෂ 14 කට රෝපණ මාධ්‍යයක පැළ කරන ලද මිරිස් පැළ 03 ක් සහ මාළු මිරිස්, තක්කාලී, වම්බටු යන පැළවලින් 2 බැඟින් පැළ 9 ක් ලබාදීමට ද සැලසුම් කර තිබේ.මේ අතර ඇමැතිවරයා සඳහන් කළේ බීජ තවාන් කර සෑදිමේ දී ගෙවතු වගා හිමියන්ට සිදුවන අපහසුතා මෙම වැඩසටහන මඟින් මගහැරී යන බවත් මෙයට අමතරව පොල් පැළ ලක්ෂ 25 ක්, පළතුරු පැළ ලක්ෂ 15 ක්, සුළු අපනයන බෝග පැල ලක්ෂ 10 ක්, ඖෂධ පැළ ලක්ෂ 02 සහ ස්ථීර බෝග ලක්ෂ 13 ක් ද මෙම අදියර යටතේ බෙදා දිමට නියමිත බවත්ය.දිවි නැගුම ජාතික වැඩසටහනේ ගෙවතු වගා වැඩසටහන ක්‍රියාත්මක කළ කාලවල දී සිංහල අලුත් අවුරුද්ද, නත්තල් වැනි උත්සව මාසවල දී එළවළු මිල ස්ථාවරව පවත්වා ගැනීමට හැකි වූ බව කී ඒ මහතා ඒ අනුව මෙවර හයවැනි අදියර වගා කන්නය සඳහා කාලගුණ විද්‍යා දෙපාර්තමේන්තුවේ නිර්දේශය මත මේ දිනය තෝරාගත් බව ද පැවසීය.පාසල් සහ රජයේ කාර්යාල සඳහා වෙනම ගෙවතු වගා වැඩපිළිවෙලක් මේ යටතේ සැලසුම් කර ඇති බව ද අමාත්‍යවරයා එහිදී වැඩිදුරටත් පැවසීය.මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී ජයසුන්දර, ආර්ථීක සංවර්ධන අමාත්‍යාංශයේ ලේකම් වෛද්‍ය නිහාල් ජයතිලක මහතිවරු ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072818</link>
    <topic>විදුලි උපකරණ නිෂ්පාදන ඒකකයේ සමාරම්භක උත්සවය 31දා</topic>
    <author>@ බන්ධුල ගුණසේකර</author>
    <content>මාතර දිස්ත්‍රික්කය කේන්ද්‍ර කොට ගනිමින් දකුණු ලක පැවැත්වෙන මීළඟ “දැයට කිරුළ - 2015” ට සමගාමීව ඇරඹෙන වැලිගම චාලි මවුන්ට් කර්මාන්ත පුරයේ විදුලි උපකරණ නිෂ්පාදන ඒකකයේ සමාරම්භක උත්සවය ලබන 31 දා පස්වරුවේ උත්සවශ්‍රීයෙන් පැවැත්වෙයි.දකුණු පළාත් සංවර්ධන අධිකාරියේ මෙහෙයවීමෙන් මෙම කර්මාන්ත පුර ප්‍රතිසංවිධාන වැඩසටහන ක්‍රියාවට නැංවෙන බව අධිකාරියේ සභාපති කුමාර කරවිට මහතා කියයි.මෙහි ආරම්භක කර්මාන්තය ලෙස ප්ලාස්ටික් අප ද්‍රව්‍ය ප්‍රතිචක්‍රීයකරණයෙන් විදුලි උපකරණ නිෂ්පාදනය සිදු කිරීමට කටයුතු යොදා තිබේ.දකුණු පළාත් ප්‍රධාන අමාත්‍ය ශාන් විජයලාල් ද සිල්වා මහතාගේ ප්‍රධානත්වයෙන් මෙම උත්සව සභාව පැවැත්වෙන අතර මෙම අවස්ථාවට අමාත්‍යවරුන් වන ඩලස් අලහප්පෙරුම, මහින්ද යාපා අබේවර්ධන, ලක්ෂ්මන් යාපා අබේවර්ධන යන මහත්වරුන් සමග දකුණු පළාත් සංවර්ධන අධිකාරියේ උසස් නිලධාරීන්ද එක්වීමට නියමිතය.මෙම අවස්ථාව නියෝජනය කෙරෙන මැති ඇමැතිවරුන් සහ අදාළ නිලධාරීන් කර්මාන්ත පුරයේ විශේෂ නිරීක්ෂණ චාරිකාවකට ද එක්වීමට නියමිතව සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072819</link>
    <topic>දුම්රියක් දුරකතන රැහැන්වල පැටළී කනු කඩා වැටී තිදෙනකුට තුවාල</topic>
    <author>@ කොටදෙනියාව සමූහ එම්.පී. කුමාර</author>
    <content>මීරිගම විල්වත්ත දුම්රිය ස්ථානය අසල දුම්රිය පාර හරහා ඇද තිබූ දුරකතන රැහැන් පද්ධතියක දුම්රිය මාර්ග හා උමං මාර්ග පරීක්ෂාව සඳහා ගිය දුම්රියක ගැටී ඇදීයාමෙන් දුරකතන කනු තුනක් කඩා වැටී තිදෙනකු තුවාල ලැබූ අතර බරපතළ තත්ත්වයේ සිටි තරුණයකු මීරිගම රෝහලෙන් වතුපිටිවල මූලික රෝහල කරා මාරු කර යවනු ලැබීය.පෙරේදා 26 පස්වරුවේ මේ අනතුරන් බරපතළ තුවාල ලබා ඇත්තේ පුරාණ මීරිගම ප‍්‍රදේශයේ තරුණයෙකි.මේ මාර්ග පරීක්ෂා දුම්රිය අඹේපුස්ස දෙස සිට කොළඹ බලා යන අතරදී මේ දුරකතන රැහැන් දුම්රියේ පැටළීමෙන් දුම්රිය මාර්ගයේ එක් පැත්තක තිබූ තිබූ කොන්ක්‍රීට් කණුවක් හා අනෙක් පැත්තේ දුරකතන රැහැන් ඇදීමට සිටුවා තිබූ රේල් පීල්ල කැඞී දුම්රිය වේදිකා දෙක මතට ඇද වැටී ඇත. වේදිකාවේ සිටි තරුණයා රේල් පීල්ලට යටවී තුවාල ලබා ඇති අතර ඒ අසල සිටි කාන්තාවන් දෙදෙනකුද තුවාල ලබා මීරිගම මූලික රෝහලට ඇතුළත් කිරීමෙන් පසු තරුණයා වැඩිදුර ප්‍රතිකාර සඳහා යොමු කරනු ලැබීය. කාන්තාවන්මේ ස්ථානය ආසන්නයේ මීරිගම ගිරිඋල්ල පාර අයිනේ තිබූ දුරකතන කණුවක් මැදින් කැඩී වෙළෙදසලක වහලයට ඇලවී තිබෙනු දැකිය හැකිවිය.සිද්ධිය පිළිබදව මීරිගම පොලිසිය හා දුම්රිය දෙපාර්තමේන්තුව වෙන වෙනම පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=n14072820</link>
    <topic>විශාදයට විද්යුත් කම්පන ප්‍රතිකාරය නොමිලයේ ලබාදීමට නව ක්‍රමවේදයක්</topic>
    <author>සන්ධ්‍යා කරුණාරත්න</author>
    <content>විශාදය රෝගයට විද්‍යුත් කම්පන ප්‍රතිකාරය නොමිලයේ ලබාදීමේ නවතම ක්‍රමවේදයක් ජාතික මානසික සෞඛ්‍ය විද්‍යායතනයේ ආරම්භ‍ කෙරේ.මානසික රෝගීන් සඳහා වූ මෙරට තිබෙන එකම ශික්ෂණ රෝහල වශයෙන් මේ ප්‍රතිකාරය ආරම්භ කළ ප්‍රථම අවස්ථාව මෙය බව එහි අධ්‍යක්ෂ විශේෂඥ වෛද්‍ය ජයාන් මෙන්ඩිස් මහතා පැවැසුවේය.ඖෂධය භාවිතයෙන් විශාදය රෝගය සුවපත් කිරීමට සති දෙක තුනක් ගත වුවත් විද්‍යුත් කම්පන ප්‍රතිකාරය ඔස්සේ දින දෙකක් වැනි කෙටි කාලයකින් රෝගය සුවපත් කළ හැකි බව ද ඒ මහතා කීය.මේ ප්‍රතිකාරය ලබා ගැනීමට නේවාසිකව සිටීම අවශ්‍ය නොවන අතර එදිනම පැමිණ ප්‍රතිකාරය ලබාගෙන නිවෙස් කරා යාමේ අවස්ථාව ඇත.රෝහලේ ස්ථාපිත මේ අංශය අලුතින් ආරම්භ කිරීම සඳහා රුපියල් මිලියනයක් වැය වී ඇති අතර ඊ.සී.ජී. යන්ත්‍රයක් ඇතුළු නවතම වෛද්‍ය උපකරණවලින් එය සමන්විත වේ.අලුතින් ඉදිකළ මේ අංශය කාමර කිහිපයකින් සහ වෛද්‍යවරයෙක්, නිර්වින්දන වෛද්‍යවරයෙක්, හෙදියන් දෙදෙනෙක්, සෞඛ්‍ය සහායකයන් දෙදෙනෙක් යන කාර්ය මණ්ඩලයෙන් සමන්විත බව ද අධ්‍යක්ෂවරයා පැවැසුවේය.මෙරට ජනගහනයෙන් සියයට දෙකක් පමණ විශාදය රෝගයෙන් පෙළෙන බවත් සිතේ දුක, කනගාටුව, ජීවිතය එපා වීම වැනි රෝග ලක්ෂණ පැවැතීමෙන් විශාදය රෝගය හඳුනාගත හැකි බවත් ඒ මහතා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=r1407281</link>
    <topic>නොදිරන අපද්‍රව්‍ය විකුණා මල්-පලතුරු පැළ ගැනීමට ඉඩ</topic>
    <author>හොරණ සමූහ ‍බන්ධුල ආර්. ගුලවත්ත</author>
    <content>ගෘහස්ථ නොදිරන අපද්‍රව්‍ය මිලදී ගැනීමේ සහ පරිසර හිතකාමී නිෂ්පාදන අලෙවි කිරීමේ සමාරම්භක “පරිසර පොළ” හොරණ නගර සභා පිටියේදී විශේෂ ඩෙංගු මර්දන කමිටුව මඟින් සංවිධානය කර තිබුණි. ප්ලාස්ටික්, පොලිතින්, වීදුරු, ටින්, ටයර්, ටියුබ් ලයිට්, පොල්කටු, කඩදාසි, කාඩ්බෝඩ්, ඉලෙක්ට්‍රොනික් අපද්‍රව්‍ය, විදුලි උපකරණ මේ ස්ථානයේදී අදාළ අංශවල ව්‍යාපාරිකයන් විසින් මිලට ගනු ලබන බැව් මහජන සෞඛ්‍ය පරීක්ෂක (පරිපාලන) චාර්ල්ස් පෙරේරා මහතා පැවැසීය. අලෙවි කර ලබාගන්නා මුදලෙන් අවශ්‍ය අයට පරිසර හිතකාමී පැළ වර්ග (මල්, පලතුරු) හා පොහොර උපකරණ මිලදී ගැනීමට ද සැලසුම් කර තිබිණි.මාසයකට වරක් හොරණ නාගරික ක්‍රීඩාංගණයේ මේ පරිසර පොළ පැවැත්වීමට සැලසුම් කර ඇතැයි මහජන සෞඛ්‍ය පරීක්ෂක නිලධාරීහු පැවසූහ.ඉදිරියේදී මොරගහහේන, ගෝනාපොල, පොකුණුවිට උප නගර ආශ්‍රිතවත් ගම් මට්ටමෙනුත් මෙවැනි “පරිසර පොළ” පැවැත්වීමට සැලසුම් කර ඇතැයි හොරණ ප්‍රාදේශීය ලේකම් නිශාන්ති ජයසිංහ මහත්මිය පැවැසුවාය. භාණ්ඩ ප්‍රවාහන සේවාවලදී පවත්නා දුෂ්කරතා ඉන් මඟහැරෙන බව ද ඒ මහත්මිය පැවැසුවාය.ප්‍රාදේශීය ලේකම් කාර්යාලය, නගර සභාව, ප්‍රාදේශීය සභාව, මහජන සෞඛ්‍ය පරීක්ෂක නිලධාරි කාර්යාලය, පරිසර සංවිධාන ඇතුළත් විශේෂ ඩෙංගු මර්දන කමිටුව මඟින් මේ ව්‍යාපෘතිය සැලසුම් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=r1407282</link>
    <topic>විහාරමහා දේවි බාලිකාවෝ ශිෂ්‍යනායක නිල ලාංඡන පැළඳි දා...</topic>
    <author>ඡායාරූප - බියගම විශේෂ</author>
    <content>කැලණිය කිරිබත්ගොඩ විහාරමහා දේවි බාලිකා විද්‍යාලයීය ශිෂ්‍ය නායක නිල ලකුණු පැලඳවීම විද්‍යාලයීය ශ්‍රවණාගාරයේදී පසුගියදා පැවැත්විණි. විදුහල්පතිනි අනෝමා ශ්‍යාමලී අබේරත්න මහත්මියගේ උපදෙස් මත නියෝජ්‍ය විදුහල්පතිනි ජයන්ති සුබසිංහ, කුමුදු පීරිස්. ලලිතා වර්ෂප්පෙරුම, ආර්. පී. එස්. රාජපක්ෂ, සුභාෂිනි රාජපක්ෂ, දිලානි ද සිල්වා, මේනකා ඒකනායක, අනූෂා ගම්ගොඩගේ යන ආචාර්යතුමියන්ගේ සංවිධානත්වයෙන් පැවැති නිල ලාංඡන උත්සවයේ ප්‍රධාන ආරාධිත ලෙස සහභාගි වූ දේශීය ආදායම් කොමසාරිස් මල්ලිකා සමරනායක මහත්මිය අතින් නිල ලාංඡන පැලඳවීම සිදුකෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=r1407283</link>
    <topic>කටකතාවලට නොරැවටී සියලු මුස්ලිම්වරුන් සාමයට කැපවිය යුතුයි</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>වසර 30 ක කුරිරු යුද්ධයක් නිමවී නිදහසේ ගමන ආරම්භ වී ඇති මොහොතක මුස්ලිම්වරුන් වශයෙන් කටකතාවලට නොරැවටී සාමය වෙනුවෙන් කැපවිය යුතු බවත්, වෛර කරන්නාට සාමයේ දෑත් දිගු කළ යුතු බවත් රඹුක්කන කලීල් රහුමාන් මව්ලවිතුමා තිහාරිය ගොඩල්ල මුස්ලිම් දේවස්ථානයේදී (මහා පල්ලියේදී) සිකුරාදා දහවල් ආගමික දේශනයක් සිංහල භාෂාවෙන් පවත්වමින් එසේ කියා සිටියාය.මව්ලවිතුමා වැඩිදුරටත් දේශනය පවත්වමින් මෙසේ ද කීහ.අපි මුස්ලිම්වරුන් වශයෙන් සියලුම ආගමිකයන් හා සියලුම ජාතීන් සමඟ ඉතිහාසයේ පටන් සාමයෙන් කටයුතු කර ඇති අතර ඉදිරියටත් එසේ කිරීමට ඉටා ගත යුතු වෙනවා.අප අතර ගැටුම් ඇතිකර ගතහොත් රටක් වශයෙන් ද ප්‍රපාතයකට ඇදවැටෙනවා. විශේෂයෙන් මුස්ලිම් ජනතාව සියලුම දෙනා සමඟ සාමයෙන් සිට රටේ සංවර්ධනයට දායක විය යුතු වෙනවා. අපට වෛර කරන්නාට සාමයේ දෑත් දිගු කරන ලෙසට ද මා නැවතත් සැමගෙන් ඉල්ලා සිටිනවා අප ‍එසේ කළහොත් අල්ලා දෙවියන්ගේ ආරක්ෂාව අපට ලැබෙනවා ස්ථිර යැයි ද රහුමාන් මව්ලවිතුමා පැවසීය.අති විශාල මුස්ලිම් ජනතාවක් අත්තනගල්ල මැතිවරණ කොට්ඨාසයේ තිහාරිය ප්‍රදේශයේ ජීවත්වන අතර ඔවුන් සාමකාමීව මේ ආගමික දේශනයට සවන් දෙමින් සිටින ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=r1407284</link>
    <topic>පානදුර නගරයේ වීදිවල අනවසර මාළු වෙළෙඳාම ජනතාවට හිරිහැරයක්</topic>
    <author>පාණදුර සමූහකපිල සෝමරත්න</author>
    <content>පාණදුර නගරයේ වීථිවල මාළු වෙළෙඳාම් කිරීම නිසා එම වීථිවල ගමන් කරන ජනතාවට විවිධ ප්‍රශ්නවලට මුහුණපෑමට සිදුවී ඇත.පාණදුර පොදු වෙළෙඳපොළේ මාළු වෙළෙඳ සලක් ඇතත් මාළු වෙළෙන්දෝ මහා මාර්ගයේ මාළු ලෑලි දමාගෙන අනවසරයෙන් මාළු වෙළෙඳාමේ යෙදී සිටිති. පාණදුර නගරයේ අනවසරයෙන් පවත්වාගෙන යන පදික වෙළෙඳාම ඉවත් කිරීමට පාණදුර පොලිසියට හෝ නගර සභාවට මෙතෙක් නොහැකි වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=r1407285</link>
    <topic>ගොඩිගමුවේ වැසී ගිය පාසල් ගොඩනැඟිල්ලෙන් වැඩක් ගන්න</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල අධ්‍යාපන කලාපයේ ගොඩිගමුව ගම්මානයේදී මීට වසර ගණනාවකට පෙර ගමේ පිරිසක් එක්ව පාසලක් ආරම්භ කර එම ගම්මානයේ පළමු වරට‍ අපොස උසස් පෙළ සමත් සිව් දෙනෙකුට ගුරු පත්වීම් ලබාදී එම ගමේ වෙසෙන දරු දැරියන්ට අධ්‍යාපනය ලබා දෙන්නට පියවර ගෙන තිබේ.එවකට ප්‍රදේශයේ සමාජ සේවා ඇමැතිවර අසෝක කරුණාරත්න, මාවනැල්ල මන්ත්‍රී හා නියෝජ්‍ය ඇමැති සී.ආර්. බෙලිගම්මාන ගොඩිගමුව ගම්මානයේ ගම්සභා මන්ත්‍රී කේ.එස්. කරුණාදාස, පාඨශාලාචාර්ය අබේසේන පොල්ලංගොඩ, වෛද්‍යාචාර්ය සිරිසේන සෙනෙවිරත්න මහත්වරු මේ පාසැල ඉදි කිරීමට ප්‍රමුඛව කටයුතු කර ඇත.නමුත් මෙහිදී ගුරු පත්වීම් ලද අය වසර 2 - 3 ක් ගමේ පාසලේ දරුවන්ට අධ්‍යාපනය ලබා දෙමින් සිට පසුව වෙනස් පාසල් වෙතට මාරුවීම් ලබාගෙන යාම නිසා මේ විදුහල වැසී ගොස් ගමේ දරුවන්හට අධ්‍යාපනය ලබා ගන්නටද වෙනත් පාසල් වෙතට යාමට සිදුවිය.එදා ගමට ගමේ දරුවන්ට විශාල මෙහෙයක් සිදුවූ මේ විදුහලේ ගොඩනැගිල්ල අදටත් ඉතාම යහපත් තත්ත්වයක පවතින හෙයින් ගමට යම් මෙහෙයක් සිදු කළ හැකි සේවා ආයතනයක් මේ ගොඩනැගිල්ල තුළ ආරම්භ කරන ලෙසට ගම්වාසීහු වගකිවයුතු අයට පවසා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=s1407281</link>
    <topic>අනුරුද්ධට බොක්සිං ජය : චන්ද්‍රිකා අවසන් පූර්ව වටයට</topic>
    <author>ප්‍රින්ස් ගුණසේකර ස්කොට්ලන්තයේ ග්ලාස්ගෝව් සිට</author>
    <content>පොදු රාජ්‍ය මණ්ඩලීය ක්‍රීඩා උළෙලේ බොක්සිං කිලෝග්‍රෑම් 52 ෆ්ලයිවේට් බර පංතියෙන් තරග කළ අනුරුද්ධ රත්නායක උගන්ඩාවේ ආර්.සෙමිට්ලා පරාජය කොට අර්ධ අවසන් පූර්ව වටයට පිවිසියේය.ඊයේ පැවැති මේ තරගයෙන් ජයගත් අනුරුද්ධ මීලඟ වටයේදී හෙට, ඝානාවේ ඒ.ඕමාරා සමග සටනට පිවිසේ. මේ අතර මලල ක්‍රීඩා තරග ආරම්භවූ ඊයේ දිනයේ මීටර් 400 කාන්තා ඉසව්වට එක්වූ චන්ද්‍රිකා සුභාෂිණී රස්නායක තත්පර 53.75කින් මූලික වටයේ තරගය නිමකොට අද පැවැත්වෙන අවසන් පූර්ව වටයට පිවිසියාය.බොක්සිං තරගය ජයගත් අනුරුද්ධ වසර 6කට පසුව විදෙස් රටකදී තරගාවලියකට පිවිසීම විශෙෂත්වයකි. 2008 ඔලිම්පික් තරගාවලියෙන් පසුව ප්‍රධාන පෙළේ තරගාවලියකට පිවිස පළමු තරගයෙන්ම ජය ලැබීම සතුටට කරුණක් බව තරගයෙන් අනතුරුව අනුරුද්ධ පැවැසීය. එහෙත් මෙයට වඩා හොඳින් ක්‍රීඩා කළ හැකිව තිබූ බවත් ඉදිරි තරග වලදී සුපුරුදු රිද්මයට පැමිණෙන බවත් අනුරුද්ධ රත්නායක ‘දිනමිණ’ට පැවැසීය.මේ ක්‍රීඩා උළෙලේ මෙතෙක් දිනාගත් එකම පදක්කම බර ඉසිලීමෙන් සුදේශ් පීරිස් දිනා ශ්‍රී ලංකාවට ගෞරවය හිමි කරද්දී විශාල බලාපොරොත්තු තබා සිටි චින්තන ගීතාල් විදානගේ අනපේක්ෂිත ලෙස පරාජයට පත්විය.කිලෝග්‍රෑම් 62 බර පන්තියෙන් සුදේශ් පීරිස් ස්නැච් ක්‍රමයට කිලෝග්‍රෑම් 123ක් හා ක්ලීන් ඇන් ජෑක් ක්‍රමයට කිලෝග්‍රෑම් 150ක් එසවූ අතර කිලෝග්‍රෑම් 69 බර පන්තියෙන් තරග කළ චින්තන ගීතාල් ස්නැච් උත්සහයන් තුනම අසාර්ථකවීම හේතුවෙන් තරගයෙන් ඉවතට විසිවිය. ග්ලාස්ගෝව් ප්‍රදර්ශන මධ්‍යස්ථාන ගෘහස්ථ ක්‍රීඩාංගණයේ පෙරේදා පැවැති මේ බර ඉසිලීමේ තරගයේදී ලද පරාජය තමාටද අදහාගත නොහැකි එකක් බව චින්තන ගීතාල් විදානගේ මාධ්‍යවේදීන්ට පැවැසීය.කෙසේවුවද චින්තන ගීතාල් විදානගේ මේ තරගය උදෙසා පසුගිය දින හයේදී තම ශරීර බර කිලෝග්‍රෑම් 10කින් අඩු කිරීමට වෙහෙස දරා ඇති බව වාර්තා විය. ඒ සඳහා ඔහු කෑම හා දියර වර්ග නොගෙන විශාල වෙහෙසක් දරා ඇති අතර එය මේ පරාජයට බලපෑ බවට මතයක්ද පැතිර ගියේය. ඒ පිළිබඳව චින්තනගෙන් කළ විමසීමකදී පැවැසූවේ එය සාධාරණ තර්කයක් නොවන බවයි. එලෙස බර අඩු කිරීම් මෙයට පෙර අවස්ථාවලදීද සිදු කර ඇතැයි හෙතෙම පැවැසීය. චින්තන ගීතාල් මෙවර පොදු රාජ්‍ය මණ්ඩලීය ක්‍රීඩා උළෙලට සහභාගී වන්නේ සිවුවැනි අවස්ථාවට වන අතර අවස්ථා දෙකකදී රන් හා රිදී පදක්කම් දිනා ගත්තේය. එහෙත් කණ්ඩායම භාර වෛද්‍ය ලාල් ඒකනායක මහතා පැවැසූවේ කවරෙකු හෝ ආහර ගැනීම අනවශ්‍ය ලෙස සීමා කළහොත් ශරීර ශක්තියට යම් බලපෑමක් ඇතිවිය හැකි බවයි.එහෙත් බර ඉසිලීමේ ක්‍රීඩකයින් තම ඉසව්ව අනුව එය කරන බව හෙතෙම පෙන්වා දුන්නේය.“මට හිතා ගන්න බෑ සිදුවුනේ කුමක්ද කියා. එක එසවීමක් හෝ කළා නම් පදක්කමක් දිනාගත හැකිව තිබුණා. මලායාසායානු ක්‍රීඩකයා පමණයි මට අභියෝගය වූණේ. මීලඟ ආසියානු ක්‍රීඩා උළෙලේ පදක්කමක් බලාපොරොත්තුවෙන් පුහුණුවීම් කරනවා” තරගයෙන් අනතුරුව චින්තන ගීතාල් පැවැසීය.පසුගිය නවදිල්ලි ක්‍රීඩා උළෙලේදී ලෝකඩ පදක්කම දිනාගත් සුදේශ් පීරිස් මෙවර රිදී පදක්කම දිනා ගනිමින් ප්‍රවනතාවක් පෙන්නුම් කළේ පසුගිය කාලයේ හොඳ පුහුණුවක් ලැබීමේ ප්‍රතිඵල හේතුවෙන් බව තරගයෙන් අනතුරුව පැවැසීය.සුදේශ් දෙවැනි තැනට පත්කළ සයිප්‍රසයේ මිනාසීඩ්ස් කිලෝග්‍රෑම් 276ක් එසවූ අතර ලෝකඩ පදක්කම දිනාගත් සැමෝවා හී යෝන් කිලෝග්‍රෑම් 271ක් එසවීය. කිලෝග්‍රෑම් 3ක පරතරයෙන් රන් පදක්කම අහිමිවූ සුදේශ් පීරිස් මීගමුව සාන්ත මේරී විදුහලෙන් අධ්‍යාපනය හැදෑරූ අතර, ජපන් ජාතික මරීකෝ කියුබෝ සමග විවාහවී පසුගිය කාලයේ ජපානයේ පදිංචිව පුහුණුව ලැබීය. මේ තරගාවලිය වෙනුවෙන් පැමිණි ඔහු 104කගෙන් යුත් ශ්‍රී ලංකා පිලේ නායකයාද විය.“නායකත්වයේ යුතුකම මා ඉටු කළා. අනාගතයේ ලොකු බලාපොරොත්තු නෑ. ආසන්නම බලාපොරොත්තුව ආසියානු ක්‍රීඩා උළෙලේ පදක්කමක් දිනා ගැනීමටයි. හොඳ පුහුණුවක් ලැබුණහොත් මේ ඉසව්වේ රන් පදක්කම දිනා ගන්නට හැකියාව තියෙනවා” සුදේශ් පීරිස් පැවැසීය.ඊයේ පැවැති රගර් බෝල් ශූරතා අවසන් පූර්ව තරගයේදී පැපුවා නිව්ගිණි පිලට 17-12කින් පරාජයවූ ශ්‍රී ලංකාව ෂීල්ඩ් ශූරතා වටයේදී බාර්බඩෝස් 34-0 කින් පරදවා ට්‍රිනිඩෑඩි හා ටුබෑගෝ සමග අවසන් සටනට පිවිසියේය. මූලික වටයේදී ඕස්ට්‍රේලියාව හමුවේ 62-7කින්, එංගලන්තය හමුවේ 57-0කින් හා උගන්ඩාව හමුවේ 17-14කින් ශ්‍රී ලංකා සත් සමාජික ක්‍රීඩකයෝ පරාජය වූහ. මේ අතර බොක්සිං මූලික වටයේ කිලෝග්‍රෑම් 75 බර පන්තියෙන් තරග කළ රුවන් නවරත්න හා කිලෝග්‍රෑම් 64 බර පන්තියෙන් මොහොමඩ් ඩිල්ෂාන් ඕස්ට්‍රේලියාවට හා උතුරු අයර්ලන්තයට පරාජය වූහ. පිහිනුම් මූලික වටයේ තරගවලට එක්වූ හේෂාන් උණම්බූව මීටර් 50 පසුපස ආර තත්පර 27.86කින්, නදීරා ජයසේකර මීටර් 50 නිදහස් ආර තත්පර 32.05කින්, කිමිකෝ රහීම් මීටර් 50 සමනල ආර තත්පර 30.44කින් , මීටර් 200 පසුපස ආර විනාඩි 2;24.63කින්, චිරන්ත ද සිල්වා මීටර් 100 නිදහස් ආර තත්පර 55.08 කින් හා සමනළ ආර තත්පර 59.25කින් නිම කළද අවසන් පූර්ව වටයට සුදුසුකම් ලබා නොගත්හ.ස්කොෂ් ප්ලේට් ශූරතා අර්ධ අවසන් වටයේදී පැපුවා නිව්ගිණි පරදා මිහිලියා මෙත්සරණී අවසන් පූර්ව වටයට පිවිසි අතර නදින්දී උඩංගාව වේලස් ක්‍රීඩිකාව හමුවේ පරාජයට පත්වූවා. රවිඳු ලක්සිරි හා ගිහාන් සුවාරිස් කෙන්යාවට හා උගන්ඩාවට පරාජය වී ඉවතට ගියහ.වෙඩි තැබීමේ ඉසව්වලදී මීටර් 10 වායු රයිෆල් ඉසව්වේදී මංගල සේනානායක 22 වැනි ස්ථානයට එම ඉසව්වේ කාන්තා තරගයේදී ප්‍රනීතා විදූෂාන් 18 වැනි ස්ථානයට හා මීටර් 25 පිස්තෝල වෙඩි තැබීමේ ඉසව්වේදී රුවිනි අබේමාන්න 11 වැනි ස්ථානයට පත් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=s1407282</link>
    <topic>ශ්‍රී ලංකාව ටෙස්ට් තරගාවලිය සම කිරීමේ සටන අරඹයි</topic>
    <author>ෆවුස් මොහොමඩ්</author>
    <content>ශ්‍රී ලංකා පිලේ දඟපන්දු යවන්නන්ගේ පරික්ෂාවට ලක්වෙමින් එස්.එස්.සී‍.පිටියේ පැවැත්වෙන දෙවැනි ටෙස්ට් තරගයේ අවසන් දිනය වන අද කඩුලු 9ක් ඇතැතිව ජයග්‍රහණය සදහා තවත් ලකුණු 331ක් ලබා ගැනීමේ අභියෝගයට මුහුණදීමට දකුණු අප්‍රිකාවට සිදුවී තිබේ.ඊයේ තරගය නතරකරන විට දකුණු අප්‍රිකාව එක් කඩුල්ලක් දැවී ලකුණු 38ක් ලබා සිටි‍යේය. නොදැවී කඩුල්ලේ රැඳී සිටින ඩීන් එල්ගාර් ලකුණු 13ක් ද, කුවින්ටන් ඩි කොක් ලකුණු 21ක් ද ලබා සිටිති.දකුණු අප්‍රිකානු දෙවැනි ඉනිමේ පන්දු යැවීම ආරම්භ කළේ රංගන හේරත්ය. අනතුරුව දිල්රුවන් පෙරේරා ද, අජන්ත මෙන්ඩිස් ද පන්දු යැවීමට කැඳවීම කැපී පෙනුණි. සිය කඩුලු ආරක්ෂා කරගැනීමේ අරමුණින් යුතුව ක්‍රීඩා කළ දකුණු අප්‍රිකානු ආරම්භක පිතිකරුවන් ඕවර 8ක් යනතුරුම ලබා සිටියේ ලකුණු 4ක් පමණි. එය වාර්තා වූයේ දිල්රුවන් යැවූ ඉනිමේ දෙවැනි ඕවරයේ පළමු පන්දුවට ඩීන් එල්ගාර් එල්ල කළ හතරේ පහරිනි. හේරත්ගේ පළමු ඕවර 4ම නොඉඳුල් ඕවර ලෙස වාර්තා වූ අතර ඔහු‍ සිය 5වැනි ඕවරයේ පළමු පන්දුවෙන් සාර්ථක ළුල නෙලා ගත්තේ ඇල්වීරෝ පීටර්සන් ලකුණු ලැබීමට පෙර දවාලීමෙනි. ඔහු දැවී ගියේ කිත්රුවන් විතානගේ වෙත උඩපන්දුවක් ලබාදීමෙනි.තුන්වැනි දිනය වූ පෙරේදා (26) තරගය නිමාවනවිට සිය දෙවැනි ඉනිම ක්‍රීඩා කරමින් සිටි ශ්‍රී ලංකාව කඩුලු නොදැවී ලබාගත් ලකුණු සංඛ්‍යාව 11කි. උපුල් තරංග ලකුණු 6ක් ද, කෞෂාල් සිල්වා ලකුණු 5ක් ද ලබා නොදැවී කඩුල්ලේ රැඳී සිටියහ. ඒ වනවිට ශ්‍රී ලංකාව දකුණු අප්‍රිකාවට වඩා ලකුණු 150ක් ඉදිරියෙන් පසුවිය.ඊයේ උදෑසන තරගය පළමුව දැවී ගියේ උපුල් තරංගය. ශ්‍රී ලංකා ඉනිමේ මුලු ලකුණු සංඛ්‍යාව 38ක්ව තිබියදී ඩේල් ස්ටේන්ගේ පන්දුවකට තරංග දැවීයාමෙන් පසුව පිටියට පැමිණි කුමාර් සංගක්කාර කෞෂාල් සිල්වා සමග එක්ව ශ්‍රී ලංකා ඉනිම 82 දක්වා ඉහළ දැමුවේය. කෞෂාල් සිල්වා ලකුණු 26කට දැවීයාමෙන් පසුව පිටියට පැමිණි මහේල ජයවර්ධන ලකුණු නොලබා දැවීගියේ ඉම්රාන් තාහීර්ගේ පන්දුවකට ඩීන් එල්ගාර් අතට උඩපන්දුවක් ලබාදීමෙනි. එය රෙෆරල් ක්‍රමවේදයට යොමු කළ අතර ජයවර්ධනගේ දැවීයාමේ ‍වෙනසක් නොවීය. අනතුරුව සංගක්කාර සමග එක්වූ නායක මැතිව්ස් සිවුවැනි කඩුල්ලට ලකුණු 81ක අනගි සම්බන්ධතාවක් ගොඩනැගීමට සමත්විය. සංගක්කාර ඊයේ රැස් කළ ලකුණු සංඛ්‍යාව 72කි. ඔහුගේ දැවීයාමෙන් පසුව ශ්‍රී ලංකා පිලේ මැදපෙළ පිතිකරුවන් ඉක්මනින් දවාලීමට දකුණු අප්‍රිකානුවන් සමත්වූහ. ඊයේ වර්ෂාවෙන් තරගයට බාධා පැමිණි අතර ශ්‍රී ලංකා ඉනිමේ මුලු ලකුණු සංඛ්‍යාව කඩුලු 3කට 108ක්ව තිබියදී තරගය වර්ෂාව හේතුවෙන් තාවකාලිකව නතරකිරීමට පවා සිදුවිය. ඒ වනවිට සංගක්කාර ලකුණු 38ක් ද, මැතිව්ස් ලකුණු 18ක් ද රැස් කර තිබිණි.කඩුලු 8ක් දැවී ලකුණු 229ක් ලබා සිටි ශ්‍රී ලංකා දෙවැනි ඉනිම අත්හිටුවා පන්දුවට පහරදීමේ වාරය දකුණු අප්‍රිකානුවන්ට ලබාදීමට නායක ඇන්ජෙලෝ මැතිව්ස් තීරණය කළේ ශ්‍රී ලංකා ඉනිමේ 8 වැනි කඩුල්ල ලෙස රංගන හේරත් ලකුණු 4කට දැවීයාමත් සමගය. ඒ වනවිට මැතිව්ස් නොදැවී ලකුණු 63ක් ලබා සිටියේය.දිල්රුවන් පෙරේරාගේ හා රංගන හේරත්ගේ විශිෂ්ට පන්දු යැවීම මත පෙරේදා දකුණු අප්‍රිකානු පළමු ඉනිම ලකුණු 282කට සීමා කිරීමට ශ්‍රී ලංකාව සමත්විය. ගාල්ලේ පැවැති පළමු ටෙස්ට් තරග‍යේ දීත් දකුණු අප්‍රිකානු පිතිකරුවන්ට දැඩි හිසරදයක් ගෙනදුන් දිල්රුවන් පෙරේදා දකුණු අප්‍රිකානු පළමු ඉනිමෙන් කඩුලු 5ක්ම බිඳ දැමුවේය. ලකුණු 69කට ඔහු බිඳ දැමූ කඩුලු 5 ඔහුගේ ටෙස්ට් තරග දිවියේ හොඳම පන්දු යැවීම ලෙස සටහන් විය. ඔහුට අනගි සහයක් ලබාදුන් රංගන ‍හේරත් කඩුලු 4ක් දවාලීය. එක් අන්තයක පිතිකරුවන් දැවී යද්දී නායකත්වයේ ඉනිමක් ක්‍රීඩා කළ හෂීම් අම්ලා ඔහුගේ 22වැනි ටෙස්ට් ශතකය වාර්තා කිරීමට පෙරේදා සමත්විය. ඔහු නොදැවී රැස් කළ ලකුණු 139 මත කණ්ඩායම දැවී යනවිට ශ්‍රී ලංකා පිලේ පළමු ඉනිමේ ලකුණු සංඛ්‍යාවට පසුපසින් සිටියේ ද ලකුණු 139කි.අද තරගයේ අවසන් දිනයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=s1407283</link>
    <topic>කෝට්ටපොල ක්‍රීඩා සමාජයට ජය</topic>
    <author/>
    <content>ශ්‍රී ලංකා ක්‍රිකට් ආයතනය සහ කෑගල්ල දිස්ත්‍රික් ක්‍රිකට් සංගමය එක්ව සංවිධාන කරන තෙවන පෙළ ක්‍රිකට් තරගාවලියේ ඕල්ඩ් මේරියන්ස් කණ්ඩායම සමග පැවැති තරගයෙන් ලකුණු 194ක විශිෂ්ට ජයක් හිමිකර ගැනීමට කෝට්ටපොල ක්‍රීඩා සමාජය සමත්විය. කෑගල්ල මහජන ක්‍රීඩාංගණයේදී පැවැති තරගයේ පළමුව පන්දුවට පහරදුන් කෝටිටපොල ක්‍රීඩා සමාජය ලකුණු 311ක් රැස් කළ අතර පිළිතුරු ලෙස ඕල්ඩ් මෙරියන්ස් පිලට සියල්ලන් දැවී ලබාගත හැකි වූයේ ලකුණු 117ක් පමණි.කෝට්ටපොල ක්‍රීඩා සමාජයේ පාලිත කුමාර පන්දු 85කින් ලකුණු 117ක් රැස් කිරීම කැපී පෙනුණි.කෝට්ටපොල -311යි. පාලිත කුමාර 117ඕල්ඩ් මේරියන්ස්-117යි. (හර්ෂ අහංගම 15/4, නලීන් සේනාරත්න 21/3)</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=s1407284</link>
    <topic>වෙළෙඳ සේවා වොලිබෝල් අයැදුම්පත් 31දා දක්වා</topic>
    <author/>
    <content>වෙළෙඳ සේවා වොලිබෝල් සංගමය සංවිධාන කරන 'වෙළෙඳ සේවා වොලිබෝල් ශූරතා 2014' තරගාවලියට අයැදුම්පත් භාර ගැනීම මේ 31වැනිදායින් අවසන් වේ.අයැදුම්පත් ශ්‍රී ලංකා වෙළෙඳ සේවා වොලිබෝල් සංගමයට යොමුකළ යුතු අතර වැඩි විස්තර දු. ක 0710682682 (චන්දන) හෝ 0777864626 (නාලක) ඇමතීමෙන් ලබාගත හැකිය. මෙවර තරගාවලිය ශූරතා තරගාවලිය, සුපර්ලීග් තරගාවලිය හා ඒ කාණ්ඩය ලෙස කොටස් තුනකින් සමන්විතව පැවැත්වේ. තරගාවලියේ පළමු වටයේ තරග ලබන මස 16-17 දෙදින මහරගම තරුණ සේවා සභා ක්‍රීඩාංගණයේදී පැවැත්වේ.සුපර්ලීග් පිරිමි ශූරතාව සඳහා රු.150000ක්, කාන්තා ශූරතාවට රු.100000ක්, ශූරතා තරගාවලියේ ජයග්‍රාහී පිරිමි කණ්ඩායමට රු.100000ක් කාන්තා කණ්ඩායමට රු.80000ක් පිරිනැමෙන අතර සුපර්ලීග් අවසන් මහා තරගයේ වීරයා සඳහා බජාජ් යතුරුපැදියක් පිරිනැමෙන බව සංවිධායකයෝ පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=s1407285</link>
    <topic>ප්‍රවීණයන්ගේ පාපැදි සැණකෙළියක් කොළඹ දී</topic>
    <author>වර්නන් ගුණසේකර</author>
    <content>පසුගිය දශක කිහිපයේ මෙරට පාපැදි ක්ෂේත්‍රයේ නියැලී සිටි පාපැදි ක්‍රීඩකයන්ගේ දස්කම් නැවත මතු කරමින් ඔවුන් පිළිබඳව වර්තමාන සමාජය දැනුවත් කිරීමේ අරමුණින් සංවිධානය කෙරෙන පාපැදි සැණකෙළිය අගෝස්තු මස 17 වැනි දින පෙරවරු 8.00 සිට කොළඹ විහාරමහා දේවි උද්‍යානය අසළදී පැවැත්වේ.පාපැදි ප්‍රවීණයන් පිළිබඳව මතකය අවදි කරවන මේ සැණකෙළිය සංවිධානය කරන්නේ මෙරට පැරණි පාපැදි ක්‍රීඩක ක්‍රීඩිකාවන් සම්බන්ධ කරගෙන පිහිටුවා ඇති ශ්‍රී ලංකා පාපැදි ප්‍රවීණයන්ගේ සංගමයයි.මේ පාපැදි සැණකෙළියට වයස අවුරුදු 40න් ඉහළ පිරිමි (ස්ටෑන්ඩර්ඩ්), අවුරුදු 50න් ඉහළ පිරිමි (රේසිං) හා අවුරුදු 60න් ඉහළ (රේසිං) වශයෙන් තරග 3ක්ද, ක්‍රීඩා සමාජ සඳහා විවෘත රේසිං තරගයක්ද, අවුරුදු 18න් පහළ බාලක බාලිකාවන් සඳහා විවෘත මවුන්ටන් පාපැදි තරගයක්ද ඇතුළත්ය.ශ්‍රී ලංකා පාපැදි සම්මේලනය හා ජාතික මවුන්ටන් පාපැදි සංගමයේ සහයෝගය ඇතිව ‘ව්රූම්’ ආයතනයේ ප්‍රධාන අනුග්‍රහයෙන් පැවැත්වෙන මේ සෑම තරගයකම ජයග්‍රාහකයන් 10 දෙනාට මුදල් ත්‍යාග, තිළිණ හා කුසලාන පිරිනැමෙන බව සංවිධායකයෝ පවසති.විවෘත රේසිං තරගය සඳහා එක් ක්‍රීඩා සමාජයකින් උපරිම වශයෙන් සහභාගි විය හැක්කේ තරගකරුවන් 5 දෙනෙකුට පමණි. ප්‍රවීණයන්ගේ තරගවලට සහභාගි විය හැක්කේ පාපැදි ප්‍රවීණයන්ගේ සංගමයේ සාමාජිකත්වය ලබා ඇති තරගකරුවන්ට පමණි. තරග සඳහා අයැදුම් පත් මේ දිනවල නිකුත් කෙරෙන බව පවසන සංවිධායකයන්, වැඩි විස්තර සඳහා 2939696, 0775880351 හා 077609439 යන දුරකථන අංකවලට ඇමතීමෙන් ලබා ගත හැකි බව ප්‍රකාශ කර සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=f1407281</link>
    <topic>ආසියා ගුවනේ අපි ප්‍රමුඛයා වුණා</topic>
    <author/>
    <content>වත්මන් දේශපාලන තත්ත්වය සම්බන්ධයෙන් සහ රටේ සංවර්ධනය සම්බන්ධයෙන් සිවිල් ගුවන් සේවා ඇමැති පියංකර ජයරත්න මහතා සමඟ දිනමිණ කළ සාකච්ඡාවකි මේ.එය සම්පූර්ණයෙන්ම අසත්‍ය කතාවක්. මත්තල ගුවන්තොටුපළ ආරම්භ කළ දිනයේ පටන් මේ වන විට ගුවන් යානාවලට ඉන්ධන ලබා දීමෙන් ලැබූ ආදායම ඇමරිකානු ඩොලර් මිලියන 10.5ක්. මේ වන විට ඉන්ධන ගබඩා කිරීම, ගුවන් යානාවලට ඉන්ධන ගබඩා ලබා දීම සඳහා සියලු පහසුකම්වලින් සිපිරි ඉන්ධන පිරවුම්හලක් සහ ගබඩා පද්ධතියක් ඉදිකර අවසන්. මේ වන විට එම පද්ධතියෙන් ගුවන් යානාවලට ඉන්ධන ලබා දීම ආරම්භ කර තිබෙනවා.දෙවැනි ජාත්‍යන්තර ගුවන්තොටුපළක අවශ්‍යතාව අපිට තිබුණේ මීට වසර ගණනාවක සිටයි. මේ ගුවන් තොටුපළේ සිට ශ්‍රී ලන්කන්, මිහින් ලංකා, ෆ්ලයි ඩුබායී සහ රොටානා ගුවන් සමාගම්වලට අයත් යානා ගුවන් ගත කෙරෙනවා. දිනපතා කටුනායක ජාත්‍යන්තර ගුවන්තොටුපළ වෙත ගුවන් වාර දෙකක් ක්‍රියාත්මක කෙරෙනවා. ගුවන්තොටුපළ ආරම්භ කර ගත වූ මාස 15 තුළ පමණක් ඉන්ධන ලීටර් මිලියන 1.357ක් ගුවන් යානා සඳහා ලබා දී තිබෙනවා.ඩුබායි වෙත මත්තල සිට දිනපතා ගුවන් ගමන් ක්‍රියාත්මක කෙරෙන නිසා ලෝකයේ ඕනෑම රටකට මත්තල සිට යාමේ පහසුකම් දැන් ලැබී තිබෙනවා. දේශීය මෙන්ම විදේශීය ගුවන් මගීන් ද මත්තල ගුවන් තොටුපළ භාවිතා කිරීම වැඩි වී තිබෙනවා. එයට හේතුව ශ්‍රී ලංකාවේ දකුණු වෙරළ තීරයේ ඇති සුන්දර කම විඳීමට පැමිණෙන විදේශීකයන් තම මවු රටවලට යාමට මත්තල ගුවන්තොටුපළ භාවිතා කිරීමයි.මත්තල ගුවන්තොටුපළ පිහිටා තිබෙන්නේ ඉතාමත් සුන්දර පරිසරයකයි. සතා සීවුපාවුන් සහ ගහකොළ ආරක්ෂා කරගෙන පරිසරයට අවම හානි සිදු වෙන අයුරින් තමයි මේ ගුවන්තො‍ටුපළ ඉදිකිරීම් සිදු කළේ. පරිසර හිතකාමී ගුවන්තොටුපළක් මෙන්ම ලොව නවීනතම ගුවන් යානා ගොඩ බැස්සවීමේ පහසුකම් ද මෙහි තිබෙනවා.මේ නිසාම ලෝකයේ විශාලතම මගී ගුවන් යානා වන A380 සහ ලොව විශාලතම භාණ්ඩ ප්‍රවාහන ගුවන් යානා වන AN 225 ගුවන් යානා පවා මත්තලට ගොඩ බැස්සවිය හැකියි.ඒ නිසා ලොව බොහෝ රටවලින් මේ ගුවන් යානා අපේ රටට එන්න සූදානම්. ඒ වගේමයි මත්තල සිට සතියකට ගුවන් ගමන් වාර 31ක් දිවෙනවා. චීනයේ බීජිං, ඉන්දියාවේ චෙන්නායි, ඉන්දුනීසියාවේ පොලෝනියා මීඩෑන් ගුවන්තොටුපළ දක්වා මෙහි සිට ගුවන් ගමන් ක්‍රියාත්මක කෙරෙනවා. මේ ඇත්ත ඇතැම් අයට දරාගන්නට බැහැ. ජනාධිපති මහින්ද රාජපක්ෂ මහතා මේ සංවර්ධනය ගැන සිතුවේ යුද්ධයක් රටේ පවතිද්දීයි. ඒ නිසයී ජනාධිපතිතුමා මේ රටේ පිනට පහළ වූ නායකයෙක් කියා රටේ සමස්ත ජනතාවම කල්පනා කරන්නේ.විපක්ෂය කවදත් විවිධ කතා කියනවා. මේ අය දක්ෂත් කතා කීමට බව රටේ ජනතාව දන්නවා. මැතිවරණයක් ළංවෙද්දී ඔවුන්ගේ කතා පැතිරවීම වැඩියි. එජාප ඉතිහාසයේ සිටි අය රටට හොඳ වැඩ කළා. රට සංවර්ධනය කළා. ඒත් පසුගිය කාලය පුරා එජාපයේ වගකිව යුතු අය සිදු කළේ රටට අයහපතක් සිදු වෙන වැඩ පමණයි. රටට එරෙහිව විදෙස් බලවේග නැගී සිටින විට මේ අය ගත්තේ එම බලවේගවල පැත්තයි. ඒ අයට ශක්තියක් වන අයුරින් ක්‍රියාත්මක වුණා. අප කරන කියන දේවල් මොනවාද කියලා ජනතාව දන්නවා. ඒ නිසා හැමවිටම විපක්ෂය කියන කතා පුස්සක් බවට පත් වන්නේ ඒ කතා ඔවුන්ටම පරාවළල්ලක් කරමින්. ඌව මැතිවරණයට විපක්ෂනායක රනිල් වික්‍රමසිංහ මහත්තයා තරඟ කළත් පරදිනවා. ඒකට හේතුව මේ රටේ රාජ්‍ය නායකයා රට ගැන හිතල වැඩ කරන අයෙක් බව රටේ ජනතාව දැන සිටීමයී.එදා කටුනායක ගුවන්තොටුපළට ගුවන් ප්‍රහාර එල්ල කරද්දී අපිට රට තුළ විකල්ප ගුවන්තොටුපළක් තිබුණේ නැහැ. අපේ ගුවන් යානා ඉන්දියාවට ගෙන ගියා. අද අපිට විකල්ප ගුවන්තොටුපළක් තිබෙනවා. ඒ විතරක්ද අධිවේගී මාර්ග එදා අපිට තිබුණද? එදා මාතරට ළඟා වීමට පැය පහට වැඩි කාලයක් ගතවුණා. අද අපි පැයෙන් මාතරට යනවා. එක මිනිත්තුවක්වත් විදුලිය නොකපන ආසියාවේ එකම රට ශ්‍රී ලංකාවයි. මේ සංවර්ධනය ඉවසන්න බැරි විපක්ෂය මොනවා කිව්වත් මේ රටේ ජනතාව ඒවාට ඇහුම්කන් දීමට සූදානම් නැහැ. යුද්ධය නිම කළ ජනපති මෙන්ම රට සංවර්ධන කළ ජනපති ලෙසත් මහින්ද රාජපක්ෂ මහතා ඉතිහාසයට එක් වෙනවා.ශ්‍රී ලංකන් ගුවන් සේවයේ පාඩු ලබන බව ඇත්ත. ඒ සම්බන්ධයෙන් අපි අමාත්‍යාංශ මට්ටමින් විවිධ යෝජනා ඉදිරිපත් කර සාකච්ඡා පවත්වා තිබෙනවා. විවිධ රටවල් සමග ගිවිසුම් ගත වෙමින් ශ්‍රී ලාංකීය අභිමානය ලොවට ගෙන යන්නට අවශ්‍ය වටපිටාව අපි නිර්මාණය කර තිබෙනවා. ජනාධිපති මහින්ද රාජපක්ෂ මහතා ශ්‍රී ලාංකීය අනන්‍යතාවය සහිත ගුවන් සේවයක් අරම්භ කළේ ඒ අනුවයි. නිල් ගුවන ජයගැනීම එතුමාගේ එක් අධිෂ්ඨානයක්. මේ සම්බන්ධයෙන් අප සාකච්ඡා කළා. මේ සියල්ල ජයගෙන අපේ අභිමානය රැගත් ගුවන් සේවය ලාභ ලබන තත්ත්වයට ගෙන ඒමට අපි ඉදිරියේදී කටයුතු කරනවා.මේ අය හැමදාමත් කටයුතු කළේ ඔවුන්ගේම මතු යහපත වෙනුවෙන්ම පමණයි. ජනාධිපති මහින්ද රාජපක්ෂ මහතා පමණයි මේ රටේ ජනතාව ගැන හිතලා දීර්ඝ කාලීන විසදුම් ක්‍රියාවලියක් හා සංවර්ධයක් රට තුළ ඇති කළ එකම නායකයා. ඉතින් මේ රට ආගාධයකට ඇද දාන්න එජාපය ගන්නා උත්සාහය හැමදාමත් ජනතාව ප්‍රතික්ෂේප කළා. ඒ වගේම ඉදිරියේ දීත් මේ අයව ජනතාවගෙන් ප්‍රතික්ෂේප වෙනවා ස්ථිරයි. ජනාධිපතිතුමා මේ රට සංවර්ධනය කරා ගෙනියන ගමන නවත්වන්න ඔවුන්ට බැහැ.ආසියාවේම ගුවන් කේන්ද්‍රයක් බවට ශ්‍රී ලංකාව පත් කිරීමේ අභියෝගය අප වෙත පැවරෙන්නේ. මෙහි දි ගුවන් ගමන්වල නිරුපද්‍රිතතාව සහ ආරක්ෂාව ඉතා වැදගත් කාර්යය භාරයක්. අපි එය ඉතා මැනවින් ඉටු කරල ආසියාවේ ප්‍රමුඛතමයා වන්නටත්, අග්නිදිග ආසියාවේ 4 වැනි තැනටත් ලෝකයේ දියුණු රටවල් පරාජය කරමින් 17වන ස්ථානයටත් පත් වෙන්නට මෙම කාලය ඇතුළත හැකි වෙලා තියෙනවා.අනිත් අතින් ගුවන් කර්මාන්තයට අත්‍යවශ්‍යම සම්පත් ඒකරාශි කරමින් ඉන්නව. අපිට ජාතික ගුවන් සේවාවක් තිබුණේ නැහැ. එ්වා විදේශ සමාගම් වලට විකුණලයි තිබුණේ. ජනාධිපතිතුමා ඒ තත්ත්වයෙන් මුදාගෙන ශ්‍රී ලංකන් ලෙසින් අභිමානවත් ලෙස අපේ ජාතික කොඩිය යටතේ ලෝකය පුරා සැරිසරන්නට හැකි පසුබිමක් නිර්මාණය කරල තියෙනවා. අනෙක් අතට එහි යානා වැඩි දියුණු කරමින් නවීන යානා එකතු කරමින් සිටිනවා.රට අභ්‍යන්තරයට සේවා සැපයීමට හැකි පරිදි අභ්‍යන්න්තර ගුවන් තොටුපල නිර්මාණ කිරිමට වැඩ පිළිවෙළ යොදල තියෙනවා.2016 වන විට බණ්ඩාරනායක ජාත්‍යන්තර ගුවන් තොටුපළ ආසියා ශාන්තිකර කළාපයේ ගුවන් මගී සංක්‍රමණික මධ්‍යස්ථානයක් බවට පත් කිරිම රජයේ අපේක්ෂාවයි. 2017 වන විට මිලියන 15ක් මගීන් හැසිරවීමට හැකි ආකාරයට බණ්ඩාරනායක ගුවන් තොටුපළ සැකසෙනවා. ඒ අනුව එම සංචාරකයින්ට රට අභ්‍යන්තරයට යාමට හැකි වැඩපිළිවෙළක් ද අපි සකසන්න ඕනේ. ඒ සඳහා අවශ්‍ය කටයුතු මේ වන විට සිදු කරමින් සිටිනවා.මෙහි දී වැදගත්ම සංකල්පය ගුවන් සේවා කර්මාන්තයට ශ්‍රී ලාංකික දරු දැරියන් වැඩිපුර යොදා ගැනීමට හැකි පරිදි කටයුතු කිරිමයි. ඒ අනුව පාසල් ආශ්‍රිතව ‘ගුවන්සර සේවාව’ නිර්මාණය කොට අපේ දරුවන්ට ගුවන් සේවා කර්මාන්තය පිළිබදව දැනුම ලබාදීමට කටයුතු කරමින් ඉන්නවා.ඒවා අමූලික බොරු. එය පෞද්ගලික න්‍යායන්හි පිහිටා කටයුතු කරන මාධ්‍යකරුවන් කීප දෙනෙකුගේ නිර්මාණයක්. මා පොලිසියට බලපෑම් කරල තියෙනව ද කියල පොලිසිවලින් අහන්න පුළුවන්. ඔවුන් තමන්ට හිතෙන හිතෙන දේවල් ලියන්නෙ. අපි මේ ගැන පුවත් පත් කොමිසමට පැමිණිලි කරනව. මා ආවට පස්සෙ පොලිස් ස්ථානවල කටයුතු පිළිබදව හොයල බලල තියෙනවා. අද ආනමඩුව සාමකාමි මැතිවරණ කොට්ඨාශයක් බවට පත් කළේ මමයි.මත්ද්‍රව්‍ය වැටලීම් වැඩි කරලා තියෙනව. ස්ත්‍රී දූෂණ, විශාල මංකොල්ල, මිනීමැරුම් ප්‍රමාණය ඉහළ ගිහින් නැහැ. පොලිසියට කතා කළානම් ඒ අහිංසක ගම්වැසියකුගෙ ගැටලුවක් වෙනුවෙන් විතරයි. පුද්ගලයකුට අසාධාරණයක් කරන ඇතැම් අවස්ථාවක ඔවුන් වෙනුවෙන් දේශපාලකයන්ට පෙනී සිටින්නට සිදුවෙනව. කොහොම වුනත් අද පක්ෂ විපක්ෂ හැම කෙනෙකුටම අප දේශපාලන භේදයකින් තොරව කටයුතු කරල තියෙනව.රාජ්‍ය නිලධාරින්ට නිදහසේ තමන්ගෙ රාජකාරිය කරගෙන යන්නට අවශ්‍ය පසුබිම නිර්මාණය කරලා තියෙනව. හිතාමතා මිනිසුන් පීඩාවට ලක් කරන අවස්ථාවල දී අපි ඒවාට නිහඩව ඉන්න සූදානම් නැහැ. මං චණ්ඩියෙකුත් නොවෙයි. හැබැයි ඒ වගේම නොන්ඩියෙකුත් වෙන්නට සූදානම් නැහැ කියල මේ අහිංසක මිනිස්සු දන්නව. අපි ගහ මරා ගත්තෙ නැහැ. ප්‍රචණ්ඩ දේශපාලනයට අද වටිනාකමක් නැති වෙලා ගිහින්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=f1407282</link>
    <topic>එජාප මන්ත්‍රීවරුන්ගේ අධ්‍යාපන චාරිකා සහ කොම්පැනි සංදර්ශන</topic>
    <author>ජනතා මිත්‍ර</author>
    <content>1978 වසරේ ජූනි 10 වෙනිදා මෙරට දේශපාලන ඉතිහාසයේ සුවිශේෂී කාරණයක් සිදු වූ දිනයකි. ‍එවකට රට පාලනය කළේ එක්සත් ජාතික පක්ෂ ආණ්ඩුව විසිනි. 1977 පැවති පාර්ලිමේන්තු මහ මැතිවරණයෙන් 5/6 ක බලයක් ඔවුන්ට ලැබී තිබුණි. ජේ. ආර්. ජයවර්ධන මහතා විධායක ජනාධිපති ලෙස ද ආර්. ප්‍රේමදාස මහතා අග්‍රාමාත්‍යවරයා ලෙස ද ක්‍රියා කළහ.එක්සත් ජාතික පක්ෂ ආණ්ඩුව විසින් ප්‍රධානතම කරුණු දෙකක් රට හමුවේ ක්‍රියාත්මක කිරීමට තීරණය කර තිබුණි. එකක් විවෘත ආර්ථිකය හඳුන්වා දී එම ආර්ථික ප්‍රතිපත්ති රට තුළ ක්‍රියාත්මක කිරීමය. අනෙක කඩිනම් මහවැලි ව්‍යාපාරය ක්‍රියාත්මක කිරීමය.කඩිනම් මහවැලි ව්‍යාපාරය පිළිබඳ මුළු රටේම දැඩි අවධානයක් යොමු වූ අතර එහි තොරතුරු ගැන එවකට විරුද්ධ පක්ෂයේ සිටි ජනතා නියෝජිතයින්ට ද දැනගැනීමට අවශ්‍ය විය. 1978 වසරේ ජූනි 10 වෙනිදා මෙරට දේශපාලන ක්ෂේත්‍රයේ ඓතිහාසික දිනයකි. ඒ රටේ ප්‍රධානතම සංවර්ධන වැඩසටහන ප්‍රායෝගිකව ක්‍රියාත්මක කිරීම ගැන එවකට පැවති ආණ්ඩුවේ හා විරුද්ධ පක්ෂයේ ජනතා නියෝජිතයින් සමඟ ඉතා වැදගත් කතාබහක් ඇතිවූ නිසාය.1978 ජූනි මස 10 වෙනිදා කඩිනම් මහවැලි ව්‍යාපාරය යටතේ ක්‍රියාත්මක කලා වැව (එච්. කලාපය) පරීක්ෂණය කිරීම සඳහා ලංකා සම සමාජ පක්ෂයේ නායකයෝ සහභාගි වූහ. ආචාර්ය ඇන්. ඇම්. පෙරේරා, ආචාර්ය කොල්වින් ආර්. ද සිල්වා යන මහත්වරු ඇතුළු නියෝජිතයෝ රැසක් ඊට සහභාගි වූහ. ඔවුන් කලා වැවට පැමිණියේ මහත්මා දේශපාලනයක නිරත වූ නියම මහත්වරුන් මෙනි. මහවැලි ව්‍යාපාරය පිළිබඳ ඔවුන්ගේ අදහස් හා යෝජනා රැගෙන පැමිණි ඔවුන් කලා වැව (එච්. කලාපය) හොඳින් නිරීක්ෂණය කළේ කිසිදු දේශපාලන න්‍යාය පත්‍රයකින් තොරව වීම විශේෂත්වයකි. මාධ්‍යවේදීන් පිරිවරාගෙන බස්වල නැඟී මාධ්‍ය සංදර්ශන පැවැත්වීම ඔවුන්ගේ අරමුණ නොවීම තවත් විශේෂත්වයකි. එකම අරමුණ මෙම සංවර්ධන වැඩසටහන් ගැන නියම තත්ත්වය අවබෝධ කරගෙන ඒ සඳහා ඔවුන් සතුව පවතින ගුණ දොස් සඳහන් කිරීම පමණි.මේ අවස්ථාව සඳහා එවකට ජනාධිපතිව සිටි ජේ. ආර්. ජයවර්ධන, ඉඩම් හා මහවැලි සංවර්ධන අමාත්‍ය ගාමිණී දිසානායක යන මහත්වරුන් සමඟින් අමරහේවා මද්දුම, ඊ. එල්. බී. හුරුල්ලේ, ඒ. එම්. එස්. අධිකාරි, ඩග්ලස් ලද්දුවහෙට්ටි, කේ. ඩී. එම්. සී. බණ්ඩාර, පී, ඩී. මහින්දසෝම යන මහත්වරුන් ඇතුළු පිරිසක් ද සහභාගි වී සිටීම විශේෂත්වයකි.මහවැලි සංවර්ධන ව්‍යාපාරයේ අවශ්‍යතාවය, මෙරට කෘෂි හා වාරි කර්මාන්තය දියුණු කිරීමට කඩිනම් මහවැලි ව්‍යාපාරයෙන් දිය හැකි දායකත්වය, මෙරට බලශක්ති අර්බුදය විසඳීම සඳහා දිය හැකි දායකත්වය, කඩිනම් මහවැලි ව්‍යාපාරයේ ඉංජිනේ‍රු සැලැස්ම, මේ ව්‍යාපෘති සඳහා මුදල් ලබා ගන්නා ආකාරය, එම මුදල් යළි පියවන්නේ කෙසේද? පරිසරයට තිබෙන බලපෑම, එම බලපෑම අවම කරගන්නේ කෙසේද? සමස්තයක් ලෙස කඩිනම් මහවැලි ව්‍යාපාරයෙන් මුළු රටටම හිමි වන ප්‍රතිලාභ ගැන මේ පරීක්ෂණ චාරිකාවේදී දීර්ඝ ලෙස සාකච්ඡා කෙරුණු අතර කොල්වින් ආර්. ද සිල්වා, ආචාර්ය ඇන්. ඇම්. පෙරේරා මහත්වරුන් අසන ලද බොහොමයක් ප්‍රශ්නවලට එම අවස්ථාවේදීම පිළිතුරු ලබා දුන්නේ ජේ. ආර්. ජයවර්ධන ජනාධිපතිවරයා හා ගාමිණී දිසානායක ඉඩම් හා මහවැලි සංවර්ධන අමාත්‍යවරයාය.මේ පරීක්ෂණ අවස්ථාව සිදුවූයේ ඉතාමත් සුහදශීලී ආකාරයෙනි. ඒ සඳහා ව්‍යාපෘතිය බාර නිලධාරීන් ද සහභාගි විය. ආචාර්ය ඇන්. ඇම්. පෙරේරා, කොල්වින් ආර්. ද සිල්වා මහත්වරුන්ගේ ප්‍රශ්න ඉතා සාධාරණ විය. එම ප්‍රශ්නවල කිසිදු දේශපාලන න්‍යාය පත්‍රයක් නොතිබුණි. ඔවුන්ට අවංකවම අවශ්‍ය වී තිබුණේ කඩිනම් මහවැලි ව්‍යාපාරය ගැන ඔවුන් දන්නා තොරතුරු ඉදිරිපත් කරමින් එම සංවර්ධන ව්‍යාපෘතිය ගැන තවදුරටත් කරුණු අවබෝධ කරගනිමින් එය වඩාත් පුළුල් ලෙස අධ්‍යයනය කිරීමයි.එම ප්‍රශ්නවලට ලැබුණු පිළිතුරු ද ජේ. ආර්. ජයවර්ධන, ගාමිණී දිසානායක යන මහත්වරුන් ලබා දුන්නේ එම ප්‍රශ්න කලින් ලබාගෙන ඒවා දීර්ඝ ලෙස අධ්‍යයනය කිරීමෙන් අනතුරුවය. ඉදිරිපත් කළ බොහෝ ප්‍රශ්න ඉතා වැදගත් වූ අතර ලබා දුන් බොහෝ පිළිතුරු ගැන ලංකා සමසමාජ පක්ෂයේ නායකයෝ සෑහීමකට පත් වූහ. ප්‍රජාතන්ත්‍රවාදී රටක පක්ෂ දේශපාලනය තුළින් විය යුත්තේ මෙයයි.ජනතා ඡන්දයකින් පාර්ලිමේන්තුවට තේරී පත්වන ඕනෑම ජනතා නියෝජිතයෙකුට රටේ පොදු මහජනතාව වෙනුවෙන් ඕනෑම වැඩකොටසක් කළ හැකිය. ඕනෑම ගැටලුවක් පාර්ලිමේන්තුවේදීත් ඉන් පිටතදීත් ප්‍රශ්න කළ හැකි ය. එය කළ යුත්තේ අවංකවය. රටේ විශාල සංවර්ධන ව්‍යපෘති ගැන ප්‍රශ්න කළ යුතුය. එහි කිසිදු ගැටලුවක් නැත. එම ප්‍රශ්න කිරීම සාධාරණ විය යුතුය. එසේ නොමැතිව කිසිදු තර්කානුකූලභාවයක් නොමැතිව අසන ප්‍රශ්නවලින් වැඩක් නැත. නමුත් ප්‍රවෘත්ති නැති නිසා ප්‍රවෘත්ති පිපාසයෙන් පෙළෙන ඇතැම් රූපවාහිනී හා ගුවන් විදුලි නාළිකාවලට නම් අවශ්‍ය ක­ුමක් හෝ ප්‍රචාරය කිරීමටයි. ඒ සඳහා සැදී පැහැදී සිටින ජනතා නියෝජිතයින් කිහිපදෙනෙක් ආණ්ඩු පක්ෂය හා විපක්ෂය නියෝජනය කරමින් සිටින නිසා එම මාධ්‍යවල ප්‍රවෘත්ති ආවරණය කිරීම සම්බන්ධයෙන් නම් කිසිදු ගැටලුවක් මතු වී නොමැත.ජනතා නියෝජිතයෙකුට හිමි වී ඇති සුවිශේෂී වරප්‍රසාද භාවිත කළ යුත්තේ මේ රටේ පොදු මහජනතාව වෙනුවෙනි. නමුත් විරුද්ධ පක්ෂයේ සිටින ජනතා නියෝජිතයින් කිහිප දෙනෙකුම එම වරප්‍රසාදය යොදා ගන්නේ ජනතා ගැටලු ගැන සැබෑ මැදිහත්වීමකට නොවේ. ඔවුන්ට අවශ්‍ය එම ප්‍රශ්න ආවාට ගියාට අසමින් තම ප්‍රතිරූපය ඇතැම් මාධ්‍ය ඔස්සේ වර්ධනය කර ගැනීමට පමණි. විරුද්ධ පක්ෂයේ මන්ත්‍රීවරුන් හතර පස්දෙනෙකු එක් පෞද්ගලික රූපවාහිනි නාළිකාවක් බදු අරගෙන සිටින්නේ ඉතාමත්ම හිරිකිත ආකාරයකටය. මේ කිහිප දෙනාගේ කතා පමණක් දිනපතාම වාගේ මෙකී පෞද්ගලික රූපවාහිනි නාළිකාවෙන් ප්‍රචාරය වේ. එම බොහෝ ප්‍රචාරයන්වල කිසිදු වටිනාකමක් නැත.ඇතැමුන් වැසිකිළියක් විවෘත කළද ඊට ද මේ නාලිකාවෙන් ලබා දෙන්නේ දැඩි ප්‍රචාරයකි. එම නාලිකාව අයත් පෞද්ගලික සමාගමේ විවිධ තනතුරු ඇතැම් ජනතා නියෝජිතයින් හොබවන අතර ඇතැමුන් එහි අධ්‍යක්ෂ මණ්ඩල සාමාජිකයින් වීම තවත් බරපතළ තත්ත්වයකි. මේ ආකාරයෙන් ගියහොත් දේශපාලන පක්ෂ පාලනය කිරීම කොම්පැනි (සමාගම්) අතට පත්වීම වැඩි ඈතක නොවන බව ද සිහි තබා ගත යුතුයි.දේශපාලන පක්ෂ පාලනය කිරීම මේ රටේ කොම්පැනි අතට පත්වුවහොත් වැඩි කල් නොගොස් මේ රට පාලනය කිරීමේ බලය කොම්පැනි අතට පත් නොවෙතැයි කිව හැක්කේ කාටද? එම අවදානම් තත්ත්වයෙන් රට ගලවා ගැනීමට නොහැකි වුවහොත් වසර 30 ක ත්‍රස්තවාදයෙන් පසු මුළුමනින්ම බේරාගත් මවුබිම කොම්පැනි හරහා යළිත් බෙදුම්වාදී බලවේග අතට පත් නොවෙතැයි කිව හැක්කේ කාටද? එමනිසා කොම්පැනි දේශපාලනය නතර කිරීමට සියලුම දේශපාලන පක්ෂවල නායකයින් දැන් සිටම වගබලා ගත යුතුය.විවිධ න්‍යාය පත්‍රවලට නොමැතිව කොම්පැනිවල අවශ්‍යතාවයට නොමැතිව රටේ පොදු මහජනතාව වෙනුවෙන් පාර්ලිමේන්තුව නියෝජනය කරන ජනතා නියෝජිතයෙකුට ඕනෑම ගැටලුවක් ඇසිය හැකිය. නමුත් අවාසනාවකට විරුද්ධ පක්ෂයේ ඇතැම් ජනතා නියෝජිතයින් පාර්ලිමේන්තුවේ ප්‍රශ්න කරන්නේ ජනතාව වෙනුවෙන් නොවේ. ඔවුන් කතා කරන්නේ මාධ්‍ය සංදර්ශන අනුව පමණි. ඇතැම් මන්ත්‍රීවරුන්ට පාර්ලිමේන්තුවේ කතා කිරීමෙන් අනතුරුව එම කොටස රූපවාහිනී නාළිකාවෙන් ප්‍රචාරය වනතුරු නින්ද යන්නේ නැත.ඇතැම් ප්‍රකාශ මෙම ඇතැම් මන්ත්‍රීවරුන් පාර්ලිමේන්තුවේ දී කතා කරන්නේ මෙම එක් කොම්පැනියක් වෙනුවෙනි. එම කොම්පැනියට මාධ්‍ය ආයතන කිහිපයක් තිබීම ඊට හේතුවයි. මේ කොම්පැනියට අයත් මාධ්‍ය ආයතන හැමදාම රටේ ජාතික ආරක්ෂාව තහවුරු වනවාට කැමැත්තක් දැක්වූයේ නැත. ඒ එම ආයතන අයත් කොම්පැනියේ වුවමනාවට බව දන්නෝ දනිති.මේ තත්ත්වයත් සමඟ එක්සත් ජාතික පක්ෂයේ පාර්ලිමේන්තු මන්ත්‍රීවරුන් රාජ්‍ය ආයතන නිරීක්ෂණය කිරීමේ වැඩසටහනක් පසුගියදා ආරම්භ කළේය. මෙම පෞද්ගලික කොම්පැනිය නියෝජනය කරන මන්ත්‍රීවරුන් කිහිපදෙනෙකුම මේ නිරීක්ෂණ කණ්ඩායමට එක්ව සිටීම ගැන ඉතා ගැඹුරින් කල්පනා කළ යුතුය.රටේ සංවර්ධනය ගැන එම සංවර්ධනය ක්‍රියාත්මක කරන ආයතන ගැන ඕනෑම ජනතා නියෝජිතයෙකුට පාර්ලිමේන්තුවේ පමණක් නොව ඉන් පිටතදී ද ප්‍රශ්න කළ හැකිය. එසේ ප්‍රශ්න කරනවා නම් ඊට පෙර ඒ සඳහා සූදානම් විය යුතුයි. ඒ සඳහා ආසියාවේ හොඳම පුස්තකාලයක් ශ්‍රී ලංකා පාර්ලිමේන්තුවේ ඇත. නමුත් එම පුස්තකාලය විපක්ෂයේ මන්ත්‍රීවරුන් ප්‍රයෝජනයට ගන්නේ නැත. ජාතික සංවර්ධන ව්‍යාපෘතිවල වාර්තා, තාක්ෂණික උපදෙස්, විශේෂඥයින්ගේ විග්‍රහ ඔවුන් ගණනකටවත් ගන්නේ නැත. ඔවුන්ට අවශ්‍ය ඔවුන්ගේ න්‍යාය පත්‍රවලට අදාළ ප්‍රශ්න කිරීම් පමණි. ඒ සඳහා එම මන්ත්‍රීවරුන් බොහෝ විට ගනු ලබන්නේ තම දේශපාලන පක්ෂය නියෝජනය කරන වෘත්තීය සමිති නියෝජිතයින් ලබා දෙන කරුණු පමණි.පක්ෂ දේශපාලනය නියෝජනය කරන වෘත්තීය සමිති හැම විටම බලන්නේ එම දේශපාලන පක්ෂවලට අයත් පාට කණ්ණාඩිවලිනි. කොපමණ රාජ්‍ය ආයතන සංවර්ධනය කළත්, කොපමණ වෘත්තීය සමිති අයිතිවාසිකම්, සේවක ඉල්ලීම් ලබා දුන්නද ඔවුන් හැම විටම බලන්නේ තම දේශපාලන පක්ෂයේ පාට කණ්ණාඩියෙන් පමණි. එමනිසා රාජ්‍ය ආයතන නැරඹීමට, ඒ ගැන ප්‍රශ්න කිරීමට එක්සත් ජාතික පක්ෂය සැරසෙන්නේ ඇයිද? කියන කාරණය තේරුම් ගැනීම එතරම් අපහසු නොවේ.රාජ්‍ය ආයතන ගැන පාර්ලිමේන්තුවේදී එම ආයතන භාර අමාත්‍යවරුන්ගෙන් ප්‍රශ්න කළ හැකිය. ඊට පසුව තම ගැටලු ඉදිරිපත් කර විද්වත් සංවාදයක් ඇති කර ගත හැකිය. එසේ එම ගැටලුවලට විෂය බාර අමාත්‍යවරුන්ගෙන් පිළිතුරු නොලැබෙන්නේ නම් පාර්ලිමේන්තුවේ ස්ථාවර නියෝග අනුව අදාළ මන්ත්‍රීවරුන්ට ඒ සම්බන්ධයෙන් කථානායකවරයාට පැමිණිලි කළ හැකිය. එවිට කථානායකවරයා අදාළ විෂය භාර අමාත්‍යවරුන්ට දැනුම් දෙන්නේ එම ගැටලුවලට කඩිනමින් පිළිතුරු ලබා දෙන ලෙසයි.එසේ විෂය භාර අමාත්‍යවරුන් පිළිතුරු ලබා දීමට ‍ක්‍රියා නොකළොත් ඒ ගැන රටට ප්‍රකාශ කර මහජනතාව දැනුවත් කිරීමේ අයිතියක් මන්ත්‍රීවරුන්ට ඇත. ඒ තත්ත්වය තේරුම් නොගෙන වළං කඩේට පැන්න පිං ගොන්නු සේ හැසිරෙමින් රාජ්‍ය ආයතනවලට කඩා පැනීම කිසිදු සදාචාරයක් නැත. හුදෙක් එවැනි තත්ත්වයකට එක්සත් ජාතික පක්ෂයේ කඩා පනින හමුදාව පත්ව ඇත්තේ දේශපාලන වශයෙන් දැඩි බංකොලොත්භාවයකට පත්ව ඇති නිසාය. මීට හේතු කිහිපයක්ම ඇත. දේශපාලන වශයෙන් බංකොලොත් වී ඇති නිසා එක්සත් ජාතික පක්ෂයට අවශ්‍ය වී ඇත්තේ කෙසේ හෝ මාධ්‍ය සංදර්ශන පවත්වා ගොඩ ඒමටය. ඔවුන් සිතන්නේ ගොබෙල්ස් න්‍යාය අනුව එම නාට්‍ය සංදර්ශනවලින් රටේ පොදු මහජනතාව කෙසේ හෝ රැවටේවි කියාය.එක්සත් ජාතික පක්ෂයේ මන්ත්‍රීවරු හම්බන්තොට ජාත්‍යන්තර වරාය, මත්තල ජාත්‍යන්තර ගුවන් තොටුපොළ, ජල විදුලි බලාගාරය, තෙල් පිරිපහදුව නැරඹීමට පැමිණියහ. ඉදිරියටත් රාජ්‍ය ආයතන වෙත පැමිණෙන බව ඔවුහු ප්‍රකාශ කරති. එසේ පැමිණීම හොඳය වරදක් නැත. නමුත් එක්සත් ජාතික පක්ෂයේ මන්ත්‍රීවරුන් පැමිණෙන්නේ එදා ආචාර්ය ඇන්. ඇම්. පෙරේරා, ආචාර්ය කොල්වින් ආර්. ද සිල්වා මහත්වරුන් පැමිණි ආකාරයෙන් නම් නොවේ. එදා 1978 දී එක්සත් ජාතික පක්ෂ ආණ්ඩුව ක්‍රියාවට නැංවූ කඩිනම් මහවැලි ව්‍යාපාරය කලාඔය (මහවැලි එච්. කලාපය) නිරීක්ෂණය කිරීම සඳහා කොල්වින් ආර්. ද සිල්වා, ඇන්. ඇම්. පෙරේරා යන මහත්වරුන් පැමිණි ආකාරය වර්තමාන එක්සත් ජාතික පක්ෂ ආණ්ඩුවේ කඩා පනින හමුදාව ආදර්ශයට ගත යුතුය.එක්සත් ජාතික පක්ෂයේ මන්ත්‍රීවරුන් පැමිණීමට පෙරම මෙම රාජ්‍ය ආයතන මුළුමනින්ම අකර්මණ්‍ය වී ඇති බව ප්‍රකාශ කරයි. එහි කිසිදු සාධනීය විචාරයක් නොමැත. හුදෙක් මාධ්‍ය සංදර්ශන පවත්වමින් කිසිදු තර්කානුකූලභාවයක් නොමැතිව තම අදහස් ඉදිරිපත් කරමින් ඔවුන් සිදුකරන්නේ ඊළඟ මැතිවරණ සඳහා සූදානම් වීම පමණි. නමුත් එක්සත් ජාතික පක්ෂයට මේ රටේ රාජ්‍ය සේවය කාර්යක්ෂම කිරීම සඳහා කිසිදු වුවමනාවක් නොමැති බව මේ රටේ පොදු මහජනතාව ඉතා හොඳින් දනිති. මේ රටේ රාජ්‍ය සේවය වළපල්ලට ගෙන යමින් එය අකාර්යක්ෂම කළේ එක්සත් ජාතික පක්ෂ ආණ්ඩුව බව මේ රටේ පොදු මහජනතාව හොඳින් දනිති. එවැනි දේශපාලන පක්ෂයක මන්ත්‍රීවරුන් රාජ්‍ය ආයතනවල ප්‍රගතිය සොයා බලන්නේ රෙදි ඇඳගෙනද? යන්න සිතා බැලිය යුතුය. එමනිසා මෙම සොයා බැලීම ගැන කිසිදු ආකාරයකින් සාධාරණයක් මතු නොවේ. මෙමඟින් ගම්‍ය වන්නේ එක්සත් ජාතික පක්ෂයේ පටු දේශපාලන න්‍යාය පත්‍රය පමණි.1977 වසරේදී විවෘත ආර්ථිකය හඳුන්වා දීමෙන් පසුව එය රටට සුබවාදීව සිදු නොකළ නිසා එක්සත් ජාතික පක්ෂ ආණ්ඩුව රාජ්‍ය සේවය පටු කරමින් පෞද්ගලික අංශයට පුළුවන් තරම් ඉඩ ප්‍රස්ථා ලබා දුනි. භාණ්ඩ හා සේවා සියල්ල ක්‍රම ක්‍රමයෙන් පෞද්ගලික අංශයට ලබා දීමත් සමඟ රාජ්‍ය අංශය දියකර හැරීම ආරම්භ විය. එම දියකර හැරීම ඉන්පසු කිසිදු ආණ්ඩුවකට නතර කර ගැනීමට නොහැකි වූ අතර ඒ සියලු අභියෝග ජය ගනිමින් රාජ්‍ය ආයතන දියකර හැරීම හමාර කළේ 2005 වසරේදී මහින්ද රාජපක්ෂ මහතා බලයට පත්වීමෙන් අනතුරුවය.හම්බන්තොට වරායේ ගල් ගැන කතා කරන, මත්තල ගුවන් තොටුපොළේ කුරුල්ලන් ගැන කතා කරන එක්සත් ජාතික පක්ෂයේ මන්ත්‍රීවරුන්ට වෙන කතා කිරීමට කිසිදු දෙයක් නැත. 2001 – 2004 කාලයේදී එක්සත් ජාතික පක්ෂ ආණ්ඩුවේ වරාය, ගුවන් තොටුපොළ ඉදිකිරීමට කිසිදු සැලැස්මක් දියත් නොකළේය. වරාය, ගුවන් තොටුපොළ තබා රාජ්‍ය සේවකයින් අලුතින් බඳවා ගැනීමටවත් කිසිදු ක්‍රියාමාර්ගයක්වත් ගත්තේ නැත.ලක්ෂ 08ක්ව පැවති රාජ්‍ය සේවක සංඛ්‍යාව ලක්ෂ 06 දක්වා අඩු කිරීමට යෝජනා කළේ “යළි පුබුදමු ශ්‍රී ලංකා” වැඩසටහන මඟිනි. එවකට භාණ්ඩාගාරයේ ලේකම් නියෝග කළේ කිසිදු ආකාරයකින් රාජ්‍ය සේවයට අලුතින් බඳවා නොගන්නා ලෙසයි. ‍ඒ සඳහා උපදෙස් ලබා දුන්නේ එවකට අග්‍රාමාත්‍යව සිටි රනිල් වික්‍රමසිංහ මහතාය. මහින්ද රාජපක්ෂ මහතා ජනාධිපති ධුරයට පත්වීමෙන් පසු ලක්ෂ 8 සිට ලක්ෂ 15 දක්වා මේ වන විට රාජ්‍ය සේවක සංඛ්‍යාව ලක්ෂ 7 කින් වැඩි කිරීමට පියවර ගෙන තිබේ. දිනක වැටුප රුපියල් 10 කින් වැඩිකර දෙන ලෙස කරන ලද ඉල්ලීම නොසලකා හරිමින් මෙරට ක්‍රියාත්මක වූ මහා වැඩ වර්ජනය වන ජූලි වැඩ වර්ජනයෙන් රාජ්‍ය සේවකයින්ට සිදුකළ අසාධාරණයන් අමුතුවෙන් එක්සත් ජාතික පක්ෂයේ මන්ත්‍රීවරුන්ට මතක් කිරීමට අවශ්‍ය නැත.වී අලෙවි මණ්ඩලය විකුණා දැමීම නිසා මේ රටේ කෘෂිකර්මාන්ත බිඳ වැටෙමින් ගොවි ජනතාවට සිදු වූ අසාධාරණකම් අලුතෙන් මතක් කළ දිය යුතු නැත. ඒ ආකාරයෙන් පෞද්ගලිකරණය කරන ලද ආයතන ගණනාවක්ම යළි රජයට අත්පත් කර ගත්තේ වෙන කිසිවෙකු නොවේ, මහින්ද රාජපක්ෂ ජනාධිපතිවරයාය.ශ්‍රී ලංකා රක්ෂණ සංස්ථාව, ෂෙල් ගෑස් සමාගම, ශ්‍රී ලන්කන් ගුවන් සේවය ඇතුළු ආයතන ගණනාවක්ම යළි රජයට අත්පත් කරගැනීම මෙරට රාජ්‍ය අංශය සේම මෙරට පොදු මහජනතාව ලබා ගත් විශාලතම ජයග්‍රහණයකි. ඊට අමතරව කුණු කොල්ලයට විකිණීම සඳහා එක්සත් ජාතික පක්ෂ ආණ්ඩුව හිතාමතාම බංකොලොත් කළ ඇතැම් රාජ්‍ය ආයතන විකුණන්නේ නොමැතිව අභියෝග මධ්‍යයේ පවත්වාගෙන යනු ලබන්නේ එම රාජ්‍ය ආයතන ආරක්ෂා කර ගත යුතු නිසාය. පසුගිය එක්සත් ජාතික පක්ෂ ආණ්ඩුව යළි පුබුදමු ශ්‍රී ලංකා වැඩසටහන යටතේ දුම්රිය දෙපාර්තමේන්තුව අධිකාරියක් බවට පත් කළේය. එය යළි දෙපාර්තමේන්තුව බවට පත් කළේ වත්මන් ආණ්ඩුවයි. ඊට අමතරව දේශීය ආදායම් බදු දෙපාර්තමේන්තුව, රේගු දෙපාර්තමේන්තුව ඇතුළු තවත් ආයතන එක්කොට අධිකාරියක් පිහිටුවීමට ගෙනා එක්සත් ජාතික පක්ෂ ආණ්ඩුවේ යෝජනාව ඉවත දැමීමට ක්‍රියා කළේ ද වත්මන් ආණ්ඩුවයි.එක්සත් ජාතික පක්ෂයේ මන්ත්‍රීවරුන් මෙසේ කඩා පනින්නේ මේ ආයතන විකුණන්නේ නොමැතිව කෙසේ හෝ පවත්වාගෙන යන රහස් ‍ගැන තොරතුරු දැනගැනීමට ද? කියා ප්‍රශ්නයක් මතුවීම සාධාරණය. එමනිසා මාධ්‍ය සංදර්ශන පවත්වමින් එක්සත් ජාතික පක්ෂයේ මන්ත්‍රීවරුන් සිදුකරගෙන යනු ලබන ක්‍රියාවලිය මේ රටේ පොදු මහජනතාවට කිසිදු වැදගත්කමක් නැත. මේ රටේ රාජ්‍ය සේවය බරපතළ ආකාරයෙන් දියකර එක්සත් ජාතික පක්ෂයට යළිත් එවැනි අනුවණකම් කිරීමට මේ රටේ පොදු මහජනතාව කිසිදු ආකාරයකින් ඉඩ දෙන්නේ නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=f1407283</link>
    <topic>පරමාදර්ශ</topic>
    <author>සටහන - උමේෂා සිරිවර්ධන</author>
    <content>රාජගිරියේ අරියඥාන හිමි දෙසූ ධර්ම කරුණු ඇසුරින් සම්පාදිත නවතම ලිපිමාලාව නිවන් මඟ වෙතබුදුන් වහන්සේ දේශනා කොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින් උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටියි. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදාවකම පළවේ.පුද්ගලයා නිරන්තරවම නිහතමානී විය යුතුය. විවිධ සැප සම්පත්, නම්බු නාම මුල් කොටගෙන පුද්ගලයා අධි මානසික තත්ත්වයන්ට පත් වීම නිවනට බාධාවකි. එමෙන්ම සාමාන්‍ය පුද්ගල ජීවිතයේදී ද ඔහුට විවිධ කරදර බාධකවලට මුහුණ පෑමට සිදු වේ. එබැවින් සාමාන්‍ය පුද්ගල ජීවිතය සාර්ථක කර ගැනීම සඳහාත්, නිවන් මඟ සාක්ෂාත් කර ගැනීම සඳහාත් තමා නිහතමානී පුද්ගලයකු වීම වැඩදායක වේ. පුද්ගලයා නිහතමානී අයකු බවට පත්වන්නේ කෙසේ ද?ප්‍රථමයෙන්ම, තමා තමාට කල්‍යාණ මිත්‍රයකු විය යුතුය. තමා තමාටම කල්‍යාණ මිත්‍රයකු වීමේදී නිතැතින්ම එම චරිතය තුළම නිහතමානී බව වර්ධනය වේ. නිහතමානී බව නැති පුද්ගලයා කිසි දිනක තමාටම කල්‍යාණ මිත්‍රයකු වන්නේ නැත.නිහතමානී බව වර්ධනය වී නොමැති නම් පුද්ගලයාට පිටස්තර කල්‍යාණ මිත්‍රයන් දහසක් සිටියද ඉන් ඵලක් වන්නේ ද නැත. ඒ මන්දයත් අධි මානසික තත්ත්වයේ සිටින පුද්ගලයා තමා දන්නේය යන ආකල්පයේ සිට ක්‍රියා කිරීම නිසා පිටස්තර කල්‍යාණ මිත්‍රයන්ගේ වටිනා උපදෙස් පිළිපදින්නේ නැත. එබැවින් පළමුව තමා තමාට කල්‍යාණ මිත්‍රයකු විය යුතුය.ධර්ම මාර්ගයේ ඉදිරියට යාමට නම් ඔබ තුළ අනිවාර්ය අංගයක් ලෙස නිහතමානී බව පුරුදු පුහුණු කළ යුතුය. “සක්කාය දිට්ඨි විචිකිච්චා සීලබ්බත පරාමාස” එනම් යමක් තිබෙන්නේ තේරුම් ගැනීමට ය. කුමක්ද මේ “සක්කාය දිට්ඨි” ය? මමත්වය ඇලුනා වූ මම ය, මගේ ය කියමින් රැස් කරගත්තා වූ දැඩි භාවයන්ය.පෘථග්ජන පුද්ගලයින් දැනුමෙන්, කීර්තියෙන්, නායකත්වයෙන් සිත් පුරවාගෙන සිටී. යන යන තැන තමාම නායකත්වයට පත් විය යුතුය යන මානසිකත්වයේ පිහිටා ඇතැමුන් ක්‍රියා කරති. එහෙත් ඔවුන් ඒ රැස් කරගත්තේ “සක්කාය දිට්ඨිය” බව ඔවුන්ට වැටහීමක් නැත.අප නොදැන රැස් කරගත්තා වූ අකුසල කර්මයන් ධර්මය ඇසුරු කොටගෙන තමා විසින්ම අත්හල යුතුය. එය කෙසේ කළ යුතු ද? රූපයේ අනිත්‍ය දකිමින් ඇසේ අනිත්‍ය දකිමින්, කන, නාසය, දිව, මනසේ අනිත්‍ය දකිමින් පුරවාගත් අකුසල කර්ම තමා විසින්ම අත්හළ යුතුය.එහිදී තමා එක්රැස් කළ අකුසල කර්මයන් හිස් කළ තරමට ඒ ඇති වූ හිඩැස පිරෙන තුරුම තව තවත් අවබෝධය සකස් වේ. මෙහිදී තමා ධර්මාවබෝධයෙන් යමක් වටහා ගනීද එහිදී තමාට තමා අතහැරෙන තැනටම අවබෝධය සකස් වේ. එසේ අවබෝධ වූ පුද්ගලයා “පටිච්ච සමුප්පන්නව” ජීවිතය දකී.පටිච්ච සමුප්පන්නව ජීවිතය දෙස බලන පුද්ගලයා ජීවිතය තුළ ආත්මයක්, සත්වයෙක්, පුද්ගලයකු නොදකී. එසේ නම්, ධර්ම මාර්ගයේ ගමන් කරමින් එම පුද්ගලයා අවබෝධය සකස් කර ගනී. අවබෝධය සකස් කර ගැනීමේදී පටිච්ච සමුප්පන්නව ජීවිතය දෙස බලන පුද්ගලයා ප්‍රථමයෙන්ම අවබෝධ කරගනු ලබන්නේ සක්කාය දිට්ඨිය යි. එසේ නම්, තමාම අවබෝධයෙන් තමා තුළ නිහතමානීභාවය සකස් කර ගත යුතුය.පුද්ගලයකු සෑම රාත්‍රියකදීම ස්වයං පරීක්ෂණයක් කරමින් තමා තුළ ශීලය අඩු වෙනවාද? ආඩම්බරකම වැඩි වෙනවාද? මාන්නය වැඩි වෙනවාද? තමාගෙන්ම විමසා එයට තමාගෙන්ම පිළිතුරු ද විමසිය යුතුය. එසේ විමසීමේදී තමා ගමන් කරන්නේ වැරදි මාර්ගයක නම් වහාම එයින් ඉවත් විය යුතුය.මේ අයුරින් සිය ජීවිතය නිවැරදි මඟකට යොමු කර ගැනීමේදී ආදර්ශයට ගත යුත්තේ අනේපිඬු සිටුතුමා, විශාඛා මහා උපාසිකාව වැනි උපාසක උපාසිකාවන්.වර්තමානයේ පුද්ගලයන් ජීවත් වන්නේ කාමච්ඡන්දයන් වඩන චරිත සමඟිනි. එසේ නම් අප මේ කාමච්ඡන්ද චරිතයන්ගෙන් දුරස් වී අතීතයේ සිටියා වූ පරමාදර්ශී චරිත ඇසුරු කර ගනිමින් ජීවිතය නිවැරදි මඟ වෙත සකස් කරගත යුතුය.ජීවිතය දෙස මේ අයුරින් දකිමින් යමකු ජීවත්වනවා නම් එම පුද්ගලයා සෝවාන් ඵලයට පත්වන්නට, සතර අපායෙන් මිදෙන්නට කරුණු තුනක් අවශ්‍ය වන බව බුදුරජාණන් වහන්සේ දේශනා කර තිබේ.ඉන් පළමුවැන්න තෙරුවන් කෙරෙහි වූ අචල ශ්‍රද්ධාවයි. දෙවැන්න ශීලය යි. ආර්ය කාන්ත ශීලය යි. තුන්වැන්න පරම උපාදානස්කන්ධයේ අනිත්‍යභාවය යි. මේ කාරණා ත්‍රිත්වය ඉතා සරල ය.පුද්ගලයකු ජීවත් වන්නට ඉතා අපහසු දේ කරයි. රැකියා උදෙසා, ව්‍යාපාර උදෙසා, දරුවන්ට උගන්වා ගැනීම උදෙසා ඉතා අපහසු දේ කරයි. එහෙත් පළමුව සඳහන් කළ කාරණා ත්‍රිත්වය ඉතා ම සරල වූවකි. එයින් භව ගමන උපරිම ආත්ම හතකට ‍සීමා කරයි. වරක් බුදුරජාණන් වහන්සේ ඒ පිළිබඳ උදාහරණ සහිතව පැහැදිලි කර ඇත.අතට පස් අහුරක් ගනිමින් බුදු රජාණන් වහන්සේ පෙන්වා දුන්නේ සෝවාන් ඵලයට පත් වූ පුද්ගලයා ඉදිරියට භව ගමනේ විඳින්නට තිබෙන්නා වූ දුක මෙපමණකි. නමුත් එම පුද්ගලයා මහ පොළොවේ තිබෙන්නා වූ පස් ප්‍රමාණයට දුක්විඳ තිබේ.ව්‍යාපාර ජීවිතය, විවාහ ජීවිතය ගතකරන්නට විඳින දුක් ප්‍රමාණය බැලූ විට නිවන් ම‍ඟෙහි එක් පියවරක් වූ සෝවාන් ඵලයට පත්වීම කෙතරම් සරල ද?නමුත් ‍සම්මා සම්බුද්ධ ශාසන ලක්ෂ ගණන් පසුකර ආවත් මේ සරල බව තේරුම්ගෙන නොමැත. තවමත් තෙරුවන් කෙරෙහි අචල ශ්‍රද්ධාව සකස් කොටගෙන නොමැත. මේ ධර්ම කරුණු කියවනවා සේම බුදු රජාණන් වහන්සේගෙන් ද ඔබ බණ අසා තිබේ. අසූ මහ ශ්‍රාවකයින් වහන්සේලාගෙන් ද බණ අසා තිබේ. රහතුන් වහන්සේලාගෙන් ද බණ අසා තිබේ.නමුත් තෙරුවන් කෙරෙහි අචල ශ්‍රද්ධාව, සිල්පද පහ ආර්යකාන්ත ශීලයක් හැටියටත්, පංච උපාධානස්කන්ධයේ අනිත්‍යභාවයත් තවම දකින්නට දක්ෂ වී නැත.ඒවා අවබෝධ කර නොගත් බව ඔබම වටහාගත යුතුය. එසේ නම් තෙරුවන් කෙරෙහි වූ අචල ශ්‍රද්ධාව ඔබ විසින් සකස් කරගත යුතුය. බුදු රජාණන් වහන්සේගේ මහා කරුණාව, මහා ඥානයන්ගේ ගුණය මනසින් දැක නිවන් මඟ වෙත යොමු වන්නට මාවත සකස් කර ගන්න.1 වැනි කොටස : පින හා ආනිශංස2 වැනි කොටස : විදර්ශනා නුවණ3 වැනි කොටස : සතර අපාය4 වැනි කොටස : ශ්‍රද්ධාව </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=f1407284</link>
    <topic>කාලිංග දේශයේ වැළලී ගිය බෞද්ධ උරුමය</topic>
    <author>මතු සම්බන්ධයි.</author>
    <content>කාලිංග දේශය කරුණු දෙකක් නිසා බෞද්ධයනට වැදගත් වේ.1. අශෝක රජු සිය දිග්විජය ප්‍රතිපත්තිය අතහැර ධර්ම විජය මාර්ගයට ප්‍රවිෂ්ට වූයේ මේ දේශයේ සිදු වූ භයංකර යුද්ධය නිසා වීම.2. දන්ත, හේමමාලා කුමර කුමරියන් විසින් දන්ත ධාතුන් වහන්සේ ලක්දිවට වැඩම වූයේ කළිඟු රට දන්තපුරයෙන් වීම.දඹදිව මධ්‍ය ප්‍රදේශයේ පාඨලීපුත්‍ර නගරයේ සිට රාජ්‍ය පාලනයේ යෙදුණු අශෝක රජතුමා සිය අභිෂේකයෙන් අටවන වසරේදී (ක්‍රි. පූ. 261) අසල්වැසි කාලිංග දේශය ආක්‍රමණය කොට බිහිසුණු යුද්ධයක් සිදු කළ බවත්, මෙහිදී සිදුවුණු මහා මිනිස් ඝාතනය හා විනාශය නිසා පශ්චාත්තාපයට පත්වූ බවත්, නිග්‍රෝධ සාමනේරයන් වහන්සේගෙන් බණ අසා පැහැදී බුදුසමය වැලඳගත් බවත් ඉතිහාසගතය. සිය දිග්විජය ප්‍රතිපත්තිය අතහැර ධර්මවිජයට ප්‍රවිෂ්ට වූ එතුමා දඹදිව පුරා වෙහෙර විහාර 84,000ක් ඉදිකරවා එහි බුද්ධාගම ප්‍රතිෂ්ඨාපනය කළා පමණක් නොව එතෙක් ප්‍රාන්ත ආගමක්ව පැවැති බුද්ධාගම, ධර්මදූතයන් වහන්සේලා මගින් දේශ දේශාන්තරවල පතුරුවාහල බවත් පතළය.චණ්ඩාශෝකයන් ධර්මාශෝක බවට පත් වෙමින් බුද්ධාගමේ පුනර්ජීවය හා ව්‍යාප්තියට ද හේතු වූ මහා සංග්‍රාමය සිදු වුණු කාලිංග දේශයේ වර්තමාන තත්ත්වය අළලා මේ ලිපිය සැකසේ. අද ඔරිස්සාව ලෙස හැඳින්වෙන එදා කාලිංග දේශය, ඉන්දියාවේ නැ‍ඟෙනහිර වෙරළත්, බටහිර බෙංගාලය, බිහාරය, මධ්‍ය ප්‍රදේශය සහ ආන්ද්‍රා ප්‍රදේශයත් මායිම් කොට ඇති විශාල භූමි ප්‍රදේශයකි. එහි අගනුවර භුභනේස්වර්ය. ධර්මාශෝක රජතුමා වෙහෙර විහාර 84,000ක් දඹදිව පුරා ඉදිකරවූ බව සඳහන් වේ. එසේ නම් තමා නිසා දැඩි පීඩාවට හා ව්‍යසනයට පත්වූ කාලිංග දේශය කෙරෙහි වඩාත් ආදරයෙන් ක්‍රියා කරමින් වෙහෙර විහාර විශාල සංඛ්‍යාවක් එහිද ඉදි කරවූ බවට සැක නැත.එහෙත් බුද්ධාගම දඹදිවෙන් අතුරුදහන් වීමත්, හින්දු ආගමේ නැගීමත් සමඟ මේ වෙහෙර විහාර පොළොවට සමතලා වී ඒ මත හින්දු කෝවිල් ඉදිවුණාට සැක නැත. පසු කාලයේදී මේ දේශය පුරා හින්දු කෝවිල් 7,000ක් පමණ ඉදිවූ බව සඳහන් වේ. මේ නිසාම, ඔරිස්සාව කෝවිල්වලින් පිරුණ රට ලෙසද සැලකුණි. එහෙත් මේවායින් වැඩි කොටසක් මේ වන විට විනාශ වී ගොස් ඇත. ඉතිරි වී ඇති බොහෝ කෝවිල්වලින් පෙනෙන්නේ එදා හින්දු ආගම කෙතරම් ප්‍රෞඪ ලෙස මෙහි වැජඹුනාද යන්නයි. මේ වන විට ඔරිස්සාව සම්පූර්ණයෙන්ම හින්දු භක්තිකයන්ගෙන් පිරුණු දේශයක් වන අතර බෞද්ධයින් සිටින්නේ අතළොස්සකි. බුද්ධාගම අබිබවා හින්දු ආගම නැගීම සංකේතවත් කරමින් අලියෙකු පිට නැඟුණ සිංහයෙකුගේ කැටයමක් ඇතැම් දේවාලවල දක්නට ඇත.මෙය පිහිටා ඇත්තේ කලබල රහිත පරිසරයකය. ගේට්ටුවෙන් ඇතුළු වන විටම පෙනෙන්නේ දඹදිවෙන් අතුරුදහන් වූ බුද්ධාගම, යළි එහි ප්‍රතිෂ්ඨාපනය කිරීමට අයෝමය අධිෂ්ඨානයෙන් හා අප්‍රතිහත වීර්යෙන් කටයුතු කළ බෝධිසත්ව ගුණෝපේත ශ්‍රීමත් අනගාරික ධර්මපාලතුමාගේ උඩුකයේ ප්‍රතිමාවකි. හින්දුන්ගෙන් පිරුණු මේ නගරයේ මේ සිංහල බෞද්ධ වීරයාගේ පිළිරුවක් දැකීම පවා පහන් සංවේගය උපදවන්නකි.තවදුරටත් ඉදිරියට ගිය විට දකුණු පසින් බෝධියකුත්, වම් පසින් බුදුගෙයකුත් විය. බෝධීන් වහන්සේ, දඹදිව බුද්ධගයා මහාබෝධි අංකුරයක් රෝපණය කිරීමෙන් ඇති වූවකි. එය 1957දී රෝපණය කර ඇත්තේ එවකට සිටි භක්තිමත් බුරුම අගමැතිවරයකු වූ ඌනු මහතා විසිනි. වම්පසින් වූ විශාල බුදුගෙය මෑතදී කරවූවකි. එතුළ විශාල දර්ශනීය හිඳි පිළිමයකි. මේ ස්ථානයේ භාරකරු ආචාර්ය මහාපත්‍ර නම් මහතෙකි. එහි නේවාසික භික්ෂූන් වහන්සේලා දෙනම ලංකාවට වැඩම කර ඇති බවත්, බෞද්ධ ජනතාවගේ ඌනතාව නිසා මේ ස්ථානය පවත්වා ගෙන යන්නේ ඉතා අසීරුවෙන් බවත් ඔහු පැවැසීය.භූභනේස්වර් නගරයෙන් කි. මී. 8ක් පමණ දකුණින් පිහිටියේ ඩෞලි පියසයි. කාලිංග යුද්ධයේ උග්‍ර අවස්ථාවන් සිදු වූ ස්ථානයක් ලෙස මේ පියස සැලකේ. මෙය ලෝක ප්‍රකටව ඇත්තේ අශෝක රජුගේ විශාල ගිරි ලිපියක් නිසාය. මාර්ගයේ වම් පසින් වූ කුඩා උද්‍යානයක පිහිටි කුඩා පර්වතයක පැතැලි මුහුණතෙහි සියුම් අකුරින් මේ ලිපිය කොටා ඇත. වනගතව තිබුණු මේ ස්ථානය ක්‍රි. ව. 1837 දී කීටෝ නැමැති යුද නිලධාරියකු විසින් සොයාගත් බවද, අශෝක රජුගේ ගිරි ලේඛන ආඥා 14න් 11ක්ම මෙහි දැක්වෙන බවද අසල වූ විශාල පුවරුවක සඳහන් විය. මෙහි භාෂාව මාගධී ප්‍රාකෘත වන අතර සටහන් කර ඇත්තේ බ්‍රාහ්මී අක්ෂරයෙනි. මේ ගිරි ලිපියේ ආරක්ෂාව සඳහා එය වටා වීදුරු හා යකඩ දොරවල් සහිත ආරක්ෂක ආවරණයකි.මේ ගිරි ලිපියේ පළමු ආඥාවෙන් මිනිසුන් සහ සතුන් මැරීම තහනම් කර ඇත. දෙවෙනි ආඥාවෙන් මිනිසුන් සහ සතුන් උදෙසා චිකිත්සා ක්‍රම දෙකක් ඇරඹූ බවද, මිනිසුන්ගේ හා සතුන්ගේ ප්‍රයෝජනය සඳහා මාර්ගයන්හි රුක් රෝපණය හා ළිං තැනවීම කරන ලද බවද සඳහන් වේ. රාජාභිෂේකයෙන් විසි වන වසරේදී තමන් බුදු උපත සිදුවූ ලුම්බිණියට සැදැහැ සිතින් ගිය බවද තවත් තැනක සඳහන් විය. රටවැසියා සිය දරුවන් ලෙස සලකමින් ඔවුන්ගේ යහපත සඳහා ගත් විවිධ පියවර ද මේ ගිරි ලිපියේ සඳහන් කර ඇත‍.මේ කුඩා පර්වතය මුදුනේ ඇත් පැටවෙකුගේ පූර්ව කොටස ගලින් එළියට නෙරා සිටින ලෙස කර ඇති කැටයමකි. මෙය සිදුහත් ප්‍රතිසන්ධිය සංකේතවත් කරන බවද සඳහන් විය.මේ කුඩා උද්‍යානයේ විසාල රමණීය නුග ගසකි. එය දැඩි උෂ්ණ පරිසරයට සිසිල සපයන්නේ එදා පශ්චාත්තාපයෙන් පීඩා විඳි අශෝක රජතුමාට නිග්‍රෝධ සාමනේරයන් වහන්සේ බුදු දහමින් සහනය ලබා දීම සිහිපත් කරවමිනි. ගිරි ලිපියේ අඩංගු සියලු ආඥාවන් ඉංග්‍රිසියෙන් සටහන් කර ඇති විශාල පුවරුවද පිහිටා ඇත්තේ මේ නුග සෙවණේය.එදා ඩෞලි හි සිදු වූ බිහිසුණු සංග්‍රාමයෙන් පසුව ‍අශෝක රජතුමා ධර්මවිජය මාර්ගයට පිවිසීමෙන් සාමයට සහ සහජීවනයට සිදුවූ මහඟු සේවයට උපහාරයක් ලෙස ජපන් බෞද්ධයින් විසින් කුඩා කඳු මුදුනක මෙය පිහිටුවා ඇත. චෛත්‍ය භූමියට ඇතුළු වන ස්ථානය දෙපස කණු දෙකක් මත සිංහරූප දෙකකි. පඩිපෙළක් නැග චෛත්‍යය වෙත යායුතු අතර ඉදිරියෙන්ම ඇත්තේ පංචශීලය සංකේතවත් කර කුලුනු පහකි. මධ්‍යම ප්‍රමාණයේ චෛත්‍යය වටා බුදුසිරිතේ විවිධ අවස්ථා දක්වන රූප ඵලකත්, හතර පැත්තට බුද්ධ ප්‍රතිමා හතරකුත් පිහිටුවා ඇත.ඉදිරියෙන්ම දිස්වන්නේ සුප්‍රසිද්ධ සාරානාත් බුද්ධ ප්‍රතිමාවට සමාන ධම්මචක්ක මුද්‍රාවෙන් නිර්මිත බුදුරුවකි. චෛත්‍යයේ දකුණු පැත්තෙන් භූමිපුත්‍ර මුද්‍රාවෙන් නිර්මිත බුදුරුවකුත් පිටුපසින් සිදුහත් කුමාරෝත්පත්තිය හා වම්පසින් සම්බුද්ධ පරිනිර්වාණය දක්වන ප්‍රතිමාත් පිහිටා ඇත. මෙය ගත සිත දෙකම සිසිල් කරවන ස්ථානයකි. මහා බෝධි මධ්‍යස්ථානය හැරුණ විට බෞද්ධයින්ට වැඳුම් පිදුම් කළ හැකි භූභනේස්වර් නගරයේ පිහිටි අනෙක් එකම ස්ථානයයි.භූභනේස්වර් නගරයෙන් කි. මී. 8ක පමණ දුරින් කුඩා කඳු ගැට දෙකක් මත පර්වතයේ නෙළන ලද කුටි රාශියක් වේ. ක්‍රි. පූ. 2 වන සියවසට අයත් මේ ගුහාවලින් දකුණු පැත්තේ කන්දගිරි ගුහා අතර ජෛන විහාරයක් ද වේ.වම් පැත්තේ ඇති උදයගිරි ගුහා අතර සිද්ධස්ථානයක් නොමැති වුව ද, ඇතැම් පුරාවිද්‍යාඥයන්ගේ මතය මේවා භාවනානුයෝගී බෞද්ධ භික්ෂූන් වහන‍්සේලා විසින් පරිහරණය කර ඇති බවය.මේ අදහස තහවුරු කරන පාලියෙන් ලියැවුණු සෙල්ලිපියක් ඉන් එක් ගුහාවක ඇත. මේ ගුහා සියල්ල මිනිසුන් විසින් නිර්මාණය කර ඇති අතර කුඩා හා මධ්‍යම ප්‍රමාණයේ ඒවායේ සමහරෙක සත්වරූප, මල්කම් ආදියද කැටයම් කර ඇත.එක් ගුහා පේළියක් ඈතට දිස්වන්නේ දෙමහල් ගොඩනැගිල්ලක් ලෙසිනි. එදා භාවනානුයෝගීන්ට සෙවණ දුන් මේ පුදබිම, අද පෙම්වතුන්ගේ විනෝද උයනක් බවට පත්ව තිබෙනු දැකීම සංවේගයට කරුණකි.කාලිංග දේශයේ බුදු සමය දීප්තිමත්ව පැවැති සමයේ බැබළුණු ප්‍රදීපස්ථම්භ බඳු වූ රත්නගිරි හා ලලිත්ගිරි විහාර සංකීර්ණයන් දැකගැනීම සඳහා භූභනේස්වර් නගරයෙන් කි. මී. 80ක් පමණ ඈතට යා යුතුය. ගේට්ටුවෙන් ඇතුළු වී බොරළු පාරක් දිගේ මද දුරක් ඉහළට ගිය විට පාර වමට හැරේ. එතැන කම්බි වැටකින් වට කළ කුඩා ස්ථූප රාශියකි. ගලින් නෙළා තිබුණු මේ හැම ස්ථූපයක්ම උසින් අඩි තුනක් පමණ වූ අතර ඒ සෑම එකකම දේවරූපයක් හෝ නාටිකාංගනාවකගේ රූපයක් කැටයම් කර තිබුණි. තවදුරටත් බොරළු පාර දිගේ ගිය විට විශාල නුග ගසක් සහිත එළිමහනකි. මෙය ඉදිරිපිට විශාල ආරාම සංකීර්ණයක නටබුන්ය.පුරාවිද්‍යාවෙන් පිහිටුවා තිබුණු විස්තර පුවරුව, මේ ස්ථානය පිළිබඳ අවබෝධයක් ලැබීමට මහෝපකාරී වේ. “ඔරිස්සාවේ ජායිපූර් දිස්ත්‍රික්කයේ පැතලි කඳු මුදුනක පිහිටි රත්නගිරි ආශ්‍රමය පිහිටුවන්නට ඇත්තේ ආශ්‍රමික ජීවිතයත්, භාවනාව හා අධ්‍යාපනය සඳහා භික්ෂූන්ට අවශ්‍ය ප්‍රසන්න හා නිශ්චල හුදකලාවත් සලකා විය හැකිය. 1960 ගණන්වලදී පුරාවිද්‍යා කැණීම්වලින් විශාල ස්ථූපයක නටබුන්ද, එය වටා පරිවාර ස්ථූප ගණනාවක් ද, චතුරස්‍රාකාර ආශ්‍රම දෙකක් ද තවත් විශාල ආශ්‍රමයක් ද මතු කරගත හැකි විය. ප්‍රධාන ආශ්‍රමයට ඇතුළු වන දොරටුවේ උළුවස්ස මනහර කැටයමින් යුතු විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=f1407285</link>
    <topic>ජනපති අනුරපුරේ පින්කම් සහ සංවර්ධන ව්‍යාපෘති රැසකදී</topic>
    <author/>
    <content>ජනාධිපති මහින්ද රාජපක්ෂ මහතා ඉකුත් 25 වැනිදා අනුරාධපුර පැවැති විවිධ පින්කම් හා උත්සව කිහිපයකට සහභාගි විය.ජනපතිතුමන් ඓතිහාසික ජය ශ්‍රී මහ බෝසමිඳුන් වැඳපුදාගෙන ආශිර්වාද ලබා ගැනීමත්, රටට හා ජනතාවට ආශිර්වාද පතා ජයශ්‍රී මහා බෝසමිඳුන්ට සහ රුවන්වැලි මහසෑ සමිඳුන්ට නෙළුම් මල් දස ලක්ෂයක් පූජා කිරීමේ පින්කම හා කප්රුක් පූජාවටත් සහභාගි විය.ජනාධිපතිතුමා සහභාගි වූ අනෙකුත් උත්සව අතර කාර්යක්ෂම රාජ්‍ය සේවාවක් ජනතාවට ලබාදීමේ අරමුණෙන් රාජ්‍ය සේවයේ ක්ෂේත්‍ර නිලධාරින්ට යතුරුපැදි ලක්ෂයක් ප්‍රදානය කිරීමේ සමාරම්භක උත්සවයටත්, අනුරාධපුර දිස්ත්‍රික්කයේ සංවර්ධන ව්‍යාපෘති විමසා බැලීමේ දිස්ත්‍රික් සංවර්ධන කමිටු රැස්වීමටත් සහ අනුරාධපුර දිස්ත්‍රික්කයේ වැව්වල රොන්මඩ ඉවත් කිරීමේ කටයුතු ආරම්භ කරමින් මහකනදරාව වැවේ රොන්මඩ ඉවත් කිරීමේ අවස්ථාවට ජනාධිපතිතුමා සහභාගි විය.එම විවිධ අවස්ථාවන්හිදී ගන්නා ලද ඡායාරූප මෙහි දැක්වේ.මෙම අවස්ථාවට අටමස්ථානාධිපති පල්ලේගම සිරිනිවාස, රුවන්වැලි චෛත්‍යාරාමාධිපති පල්ලේගම හේමරතන යන නාහිමිපාණන්වරුන් සහ කතානායක චමල් රාජපක්ෂ, අමාත්‍යවරුන් වන බැසිල් රාජපක්ෂ, එස්. බී. දිසානායක, තිස්ස විතාරණ, නිමල් සිරිපාල ද සිල්වා, ඩබ්. ඩී. ජේ. සෙනෙවිරත්න, පවිත්‍රා වන්නිආරච්චි, සාලින්ද දිසානායක, එස්. එම්. චන්ද්‍රසේන, දුමින්ද දිසානායක, උතුරුමැද පළාත් ආණ්ඩුකාර කරුණාරත්න දිවුල්ගනේ, ප්‍රධාන අමාත්‍ය එස්. එම්. රංජිත්, නියෝජ්‍ය අමාත්‍යවරුන් වන ඩබ්. බී. ඒකනායක, වීරකුමාර දිසානායක, පාර්ලිමේන්තු මන්ත්‍රී ෂෙහාන් සේමසිංහ යන මහත්ම මහත්මීහු සහ පළාතේ දේශපාලන නියෝජිතයෝ ද, ජනාධිපති කාර්ය මණ්ඩල ප්‍රධානී ගාමිණි සේදර සෙනරත්, මුදල් අමාත්‍යාංශයේ ‍ෙල්කම් ආචාර්ය පී. බී. ජයසුන්දර යන මහත්වරු ඇතුළු රජයේ නිලධාරිහුද මීට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=f1407286</link>
    <topic>විද්යුත් හැඳුනුම්පත පුරවැසියන්ගේ ජීව දත්ත සටහනක්</topic>
    <author/>
    <content>විද්යුත් හැඳුනුම්පත හෙවත් (e-NIC) යනු කුමක්ද, එමඟින් මහජනතාවට ලැබෙන ප්‍රතිලාභ මොනවාද, පුද්ගලයන් ලියාපදිංචි කිරීමේ දෙපාර්තමේන්තුවේ නව වෙනස්කම් මහජන සුබසිද්ධිය සඳහා බලපාන්නේ කෙසේද සහ තවත් කරුණු ගැන පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් ජනරාල් ආර්. එම්. එස්. සරත් කුමාර මහතා සමඟ සිදු කළ සංවාදයකි මේ.එක්දහස් නවසිය හැට අටේ අංක තිස්දෙක පනත යටතේ ඇතිකළ මේ ආයතනය 1972 දී පමණ තමයි දෙපාර්තමේන්තුවක් විදිහට ආරම්භ වුණේ. 1972 සැප්තැම්බර් මාසේ 14 දිනයේදී තමයි මුල්ම ජාතික හැඳුනුම්පත නිකුත් කෙරුණේ. එදා පටන් මෑතක් වනතුරු ජාතික හැඳුනුම්පතේ වෙනස්කමක් වුණේ නැහැ. එදා සිට 2014 මුල් භාගය වනතුරු නිකුත් කෙරුණේ අතින් ලියන ලද හැඳුනුම්පතක්. මේ තුළ එතෙක් නවීන ලක්ෂණ කිසිවක් තිබුණේ නැහැ. අප පැමිණි පසු මේ තත්ත්වය වෙනස් කිරීමට අවශ්‍ය මූලික කටයුතු සූදානම් කළා.ඔබ කියන්නේ එක් අයෙකුගේ හැඳුනුම්පත් අංකයක් තවත් හැඳුනුම්පතකත් සඳහන් වීම යන කරුණයි. මේකට ප්‍රධාන හේතුව වී ති‍ෙබන්නේ එදා සියලු හැඳුනුම්පත් ලීවේ අතින්. පොතක ලියාගෙන අංක/නම් එක දිගට ඇති පොතක ලිවීම තමයි සිදු කරන්නේ. මෙය දිගටම කරගෙන යද්දී තමයි අත්වැරැද්ද සිදු වෙන්නේ. නැතිනම් අතපසු වීම සිදු වන්නේ එහෙම නැතිනම් නොසලකා හැරීම සිදුවන්නේ. මේ විදිහට ‍තමයි ඔබ කියූ විදිහේ දෝෂ ඇතිවන්නේ. මෙය වුවත් සුළුවෙන් තැකිය හැකි කරුණක් නොවෙයි.එහෙත් මේ විදිහේ දෝෂයක් හෙළිදරව් වෙන්නේ නිකම් අහඹු විදිහටයි. උදාහරණයක් විදිහට ඔබගේ හැඳුනුම්පත් අංකයත් මගේ හැඳුනුම්පත් අංකයත් සමානයි කියමු. එහෙත් ඔබටයි මටයි එය ගැටලුවක් වෙන්නේ නැහැ. මම පාස්පෝට් එකක් ගන්න යනවා මට ප්‍රශ්නයක් වෙන්නේ නැහැ. පහසුවෙන්ම මගේ අවශ්‍යතාවය ඉටුකර ගන්නවා. ඉන්පසු ඔබත් පාස්පෝට් එකක් ගන්න යනවා. එතකොට තමයි ප්‍රශ්නය ඇතිවෙන්නේ. එහිදී කියනවා ඔබේ හැඳුනුම්පත් අංකයට සමාන තවත් අංකයක් තිබෙනවා කියලා. මේ විදිහේ තත්ත්වයක් ඇති වූ විට එයට අවශ්‍ය විසඳුම් ලබා දීමට අප දෙපාර්තමේන්තුව කටයුතු කරනවා.එක්දින සේවය මඟින් එක් දිනයක් ඇතුළත තමන්ගේ හැඳුනුම්පත ලබාගැනීමට පහසුකම් සකසා තිබෙනවා. මෙහිදී අප බලන්න ඕනෑ මූලිකව මේ කාරණය පිළිබඳව. අපි හැඳුනුම්පත ගැන බලන්න පටන් ගන්නේ අවශ්‍යතාවයක් ඇති වූ විට. උදාහරණයක් ගනිමු රියැදුරු බලපත්‍රයක් ගැනීම. රියැදුරු බලපත්‍රයක් ලබාගැනීමේ විභාගයේදී මූලිකවම ජාතික හැඳුනුම්පත අවශ්‍ය වෙනවා. ඒ ගැන අප මුලින් අවධානය යොමු කරන්නේ නැහැ. අන්තිම මොහොතේ තමයි ජාතික හැඳුනුම්පතේ අවශ්‍යතාවය මතුවෙන්නේ. මේ විදිහේ කරුණු පෙළගැසීම් නිසා තමයි අපට එක්දින සේවයේ පෝළිම වඩා දීර්ඝ පෝලිමක් බවට පත්වෙන්නේ.සිංහල හා දෙමළ කියන්නේ මෙරට රාජ්‍ය භාෂා දෙක. මේ භාෂා දෙකම ඇතුළත් කර ජාතික හැඳුනුම්පත නිකුත් කිරීමට තීරණය කළා. මෙහිදී භාෂා දෙකෙන්ම හැඳුනුම්පත ඉදිරිපත් කිරීම නිසා උතුරේත් දකුණේත් සංහිඳියාවට විශාල පිටිවහලක් සපයනවා.ඒ වගේම ඉතිහාසයේ පළමු වතාවට ජාතික හැඳුනුම්පත පරිගණක ගතකිරීමක් සිදුකළේ පළමු වතාවටයි. ඒ වගේම මේ ක්‍රියාදාමය පැරැණි හා අනාගත ඊ හැඳුනුම්පත අතර අන්තර්කාලීන හැඳුනුම්පතක් විදිහට හඳුන්වා දීමට පුළුවන්. මේ හැඳුනුම්පතත් නූතන තාක්ෂණයට අනුව ජාලගත කළ හැඳුනුම්පතක් විදිහට හඳුන්වන්න පුළුවන්.මෙහි මූලික කටයුතු මේ වන විටත් ආරම්භ වී තිබෙනවා. එම හැඳුනුම්පත් නිකුත් කිරීම 2015 දී ආරම්භ කිරීමට සැලැසුම් කර තිබෙනවා. ඒ වගේම මේ හැඳුනුම්පත නිකුත් වූ පසු බොහෝ වංචාවලට වැට බැඳීමට පුළුවන්කම ලැබෙනවා.පැරැණි හැඳුනුම්පතේ ගුණාත්මකභාවය බාලයි. කල්පැවැත්ම අඩුයි. ව්‍යාජ හැඳුනුම්පතකට ඇති ඉඩකඩ ඉතාමත් වැඩියි. තොරතුරු සීමිතයි. නොගැළපෙන තොරතුරු තිබිය හැකියි. නවීන තාක්ෂණයට ඉතාමත් දුරයි. පැරැණි හැඳුනුම්පතේ මේ දුර්වලකම් ඉතාමත් ප්‍රබල විදිහට මතුවෙලා තිබුණා. ඒ සියල්ල සලකා බලා තමයි අලුත් ඊ හැඳුනුම්පත හඳුන්වා දෙනු ලැබුවේ.අලුත් ක්‍රමය තුළ මහජනතාව මුහුණ දුන් සම්ප්‍රදායික ගැටලු සියල්ල මඟහැරීමට පුළුවන්කම ලැබෙනවා.ඒ වගේම රාජ්‍ය හා අනෙකුත් අංශවල සේවා ඉතාමත් කඩිනමින් ඉටුකිරීමටත් මේ ක්‍රමය තුළ පුළුවන්කම තිබෙනවා. නවීනතම තාක්ෂණයට අනුකූලව දත්ත පද්ධතියක් ඇතුළත් කළ හැඳුනුම්පතක් විදිහටත් මේ අලුත් හැඳුනුම්පත හඳුන්වාදීමට පුළුවන්.මෙතෙක් කල් නිකුත් වූ පැරැණි ක්‍රමවේදයේ හැඳුනුම්පත්වල තිබුණේ අදාළ පුද්ගලයාගේ නම, උපන් දිනය, ලිපිනය වැනි සුළු කරුණු කිහිපයක් පමණයි. එහෙත් අලුත් e-NIC එකේ පවුල් ඒකකයක් ලෙස සියලු පුද්ගලයන්ගේ දත්ත එක්රැස් කිරීම හා අවුරුදු පහළොව පූර්ණ කළ සියලු ශ්‍රී ලාංකිකයන්ගේ තොරතුරු ඇතුළත්ව තිබෙනවා. එයට පුරවැසියන්ගේ ජීව දත්ත තොරතුරුත් ජීවමිතික ලක්ෂණ, ඡායාරූපයේ තොරතුරු ඇතුළත් දත්ත පද්ධතියක් ඇතුළත් කර තිබෙනවා.මේ කාර්ය භාරය සඳහා රාජ්‍ය ආරක්ෂක හා නාගරික සංවර්ධන අමාත්‍යාංශය, රාජ්‍ය පරිපාලන අමාත්‍යාංශය, ලංකා ලොජිස්ටික් ටෙක්නොලජික් ආයතනය, මොරටුව හා කොළඹ විශ්වවිද්‍යාලවල තොරතුරු තාක්ෂණ අංශවල සහාය ලබා ගන්නවා.ඒ වගේම මේ e-NIC මඟින් පුරවැසි අනන්‍යතාවය තහවුරු කර ගැනීමටත්, වංචනික ක්‍රියාවන් වැළැක්වීමට පුළුවන් වීමත්, දත්ත නිවැරැදි කර ගැනීමට පුළුවන් වීමත්, පුද්ගල ආරක්ෂාව තහවුරු කිරීම ඇතුළු වැදගත් කරුණු රාශියක් ගැන අවධානය යොමුකර තිබෙනවා.ඡන්දය ප්‍රකාශ කිරීමත්, බැංකු කටයුතු, රියැදුරු බලපත්‍ර ලබාගැනීමටත්, විදෙස් ගමන් බලපත්‍ර ලබාගැනීමට පුළුවන් වීම යන කරුණුත්, අර්ථසාධක ප්‍රතිලාභ ලබාගැනීමට පහසුවීම ඇතුළු කරුණු රාශියක් ඇතුළත්. ඊට අමතරව ආපදා වැනි හදිසි අවස්ථාවකදී වුණත් හැඳුනුම්පත නොමැති වුණත් තමන්ගේ අනන්‍යතාවය තහවුරු කරගත හැකි වීමත්, පවුලේ සාමාජිකයන්ගේ තොරතුරු තහවුරු කර ගැනීමටත් හැකියාව තිබෙනවා. ඒ වගේම වංචනිකව සිදුවන ක්‍රියාවන් පූර්ණ ලෙස වැළැක්වීමටත් අලුත් ක්‍රමවේදය නිසා පුළුවන්කම ලැබෙනවා.අවුරුදු පහළොව පූර්ණ කළ ඕනෑම කෙනෙකුට ග්‍රාම නිලධාරියා මඟින් මේ අලුත් හැඳුනුම්පත ලබාගැනීමට හැකියාව තිබෙනවා. වැඩි විස්තර ද ග්‍රාම නිලධාරි මහතා මඟින් ලබාගැනීමට පුළුවන්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=f1407287</link>
    <topic>වන අලින්ට ඇයි මේ නොසැලකිලි</topic>
    <author/>
    <content>වන අලින් විසින් මරා දැමූ මල මිනී,මිනී පෙට්ටි පාර මැද තබා උද්ඝෝෂණය කරන තරමටම අද අලි මිනිස් ගැටුම උග්‍ර වී ඇත. මෙම ගැටුමට මැදිවුණු සංවේදී සමාජ පංතියක් නියෝජනය නොවීම හේතුවෙන් අලි මිනිස් ගැටුම අවසන් කර දැමීමට යොදන ප්‍රතිකර්මවලින් ද සිදුව ඇත්තේ එය තව තවත් උග්‍ර අතට හැරීමය.මීට දශක තුනකට පෙර මෙරට මුළුමනින්ම පැවැතියේ කෘෂිකර්මය පදනම් කරගත් ගම්දනව්වලට කොටු වූ ආර්ථික රටාවකි. බවභෝග වගාවන් මහ ඉහළින් කරනු ලැබූ අතර, වනාන්තර ගහනය ද අදට වඩා වැඩියෙන් දක්නට ලැබුණි. ජනප්‍රවාද හා ඉතිහාසගත ග්‍රන්ථවල සඳහන් පරිදි ගජමුතු, ඇත්දත් බුරුතු පිටින් නැව් මඟින් පැටවීම තුළින් තහවුරු වන්නේ මෙරට සිටි අලි ඇතුන් සංඛ්‍යාවේ අදට වඩා ඝනත්වයක් එදා දක්නට ලැබුණු බවය. ගමත්, වනාන්තරයත් අතර බැඳීම අදට වඩා හිතවාදී අයුරින් සිදු වී තිබීම වන අලින්ගෙන් සිදු වූ දේපළ හානි ඉතා අල්ප වීමට හේතුවිණි. වර්තමානයේ “වන ජීවීන්” අපේ ජීවයයි කීවද වල් අලින් “වන අලින්” ලෙස හැඳින්වුවද “ගජ මිතුරන්” නමින් අලි මිනිස් අතර සමඟි සන්ධාන ගොඩනැඟුව ද ඒ සියල්ලන්ගෙන්ම රටට පෙන්වන්නේ හුදු චිත්‍රපටියක් හා සමාන දර්ශන පෙළකි.එදා අපිට අලියා සම්පතක් වූ හැටි පත-පොතෙන් හා ජනප්‍රවාදවලින් දැන අසා ගත හැකිය. අපගේ සංස්කෘතික අංගවලද විශේෂ තැනක් දැරුව ද, ශ්‍රී ලංකාවේ සංචාරක ව්‍යාපාරයේ වන අලියා හඳුන්වා ඇත්තේ “සුපිරි තාරකාව” ලෙසය. යන්ත්‍ර සූත්‍රවලින් කළ නොහැකි ඇතැම් කාර්යයන් සඳහා අලියා ප්‍රයෝජනවත් යන්ත්‍රයක් විය. කොට අදින අලි මෙන් ම, පෙරහරේ යන අලි ලෙස ජනප්‍රිය ආකාරයෙන් එදා සමාජය භාවිතයට ගෙන තිබිණි. අද පෙරහර සඳහා රැගෙන යන අලි සීමා වී ඇත. එදා මිනිසාට සමීපව සිටි අලියා වර්තමානයේ දී මිනිස් දේපළ විනාශ කරමින් රුදුරු අලි මිනිස් ගැටුමක් දක්වා පත් වූයේ ස්වභාව ධර්මයා විසින් කරනු දෙයකින් නම් නොවේ.පරිසරයේ කෙටි කාලීනව සිදු වූ විපර්යාසයන් අද දක්වා පවත්නා අලි මිනිස් ගැටුමේ මූලාරම්භය ලෙස ගෙන හැර දැක්විය හැකිය. වසර 30 කින් නිම කිරීමට සැලැසුම් කර තිබූ මහවැලි සංවර්ධන ව්‍යාපාරය වසර 6 කින් නිමකිරීමට ගත් කඩිනම් ක්‍රියාදාමය නිසා මෙරට පාරිසරික පමණක් නොව සමාජ ආර්ථික රටාවේ කැපී පෙනෙන පරිවර්තනයක් සිදුවිය. මහවැලි බහුකාර්ය සංවර්ධන වැඩසටහන වසර 6 කින් නිම කිරීමට කඩිනම් කිරීම නිසා වන ලැහැබ් එළිපෙහෙළි කිරීමත්, ජනාවාස ඉදිකිරීමත් නිසා සිදු වූයේ කාලාන්තරයක් මුළුල්ලේ පැවැති අලින්ගේ වාසභූමි අහිමි වන්නට වීමය. නව මහාමාර්ග ඉදිකිරීමෙන් අලින් ගමන් කරන මංකඩවල් උනුන්ට අහිමි විය.ස්වභාවික වනාන්තර ඉවත් වීමෙන් කෘත්‍රිම වනාන්තර ඉදිකරන්නට පටන් ගැනිණි. යුකැලිස්ටස් හා පයිනස් වර්ග යළි වගා කිරීමෙන් ස්වභාවික වනයක පවත්නා හැඩරුව, පරිසරය අලින්ට ගෝචර නොවීමෙන් උන් තවදුරටත් සීමිත වූ ස්වභාවික වන ලැහැබ්වලට පමණක් සීමා වන්නට විය. ජනගහනය වර්ධනය වීමත්, වගා බිම් පෙදෙස් පුළුල් වීමත් නිසා ආහාර නිෂ්පාදනය ශීඝ්‍රයෙන් වැඩිවීමෙන් මහ වන මැද තිබූ වැව් අමුණු පිළිසකර කර අනවසර ඉඩම් සංවර්ධනය කිරීමෙන් අලින් කොටු වී සිටි ඒ වාසභූමි ක්‍රමයෙන් අහිමි වන්නට විය. ලෝක උරුම ජෛව ස්වභාවික පරිසර පද්ධතියක් වූ සිංහරාජ වනාන්තරයේ වන අලින් නැත්තටම නැතිවීම අද මෙවන් හේතු සලකා බැලීමෙන් පුදුමයක් කොට නොසැලකිය යුතුය.ශ්‍රී පාද අඩවිය හැරුණු විට තෙත් කලාපයේ කිසිදු වනාන්තරයක අද වන විට අලි දක්නට නැත. මහවැලි සී කලාපයේ මාදුරුඔය ජාතික උද්‍යානය (හෙක්. 58850) අඹන් ගඟ හා මහවැලිය අතර පිහිටි වස්ගමුව ජාතික උද්‍යානය ‍(හෙක්. 36948) පිටාරතැන්න විල්ලු ආශ්‍රිත කලාපය (හෙක්. 17351) සෝමාවතී ජාතික උද්‍යානය (හෙක්. 37762) ගිරිතලේ මින්නේරිය ජාතික උද්‍යානය (හෙක්. 7529) හා සීගිරිය ජාතික උද්‍යානවල පවතින අලි වාසභූමිවලට මොරගහකන්ද බහුකාර්ය සංවර්ධන වැඩසටහන තුළින් එම වාසභූමි හා අලි මංකඩවලට ඇතිවන තර්ජනය ඉමහත් ය. මේ නිසා අවට ඇති ගම්වලට හා නාගරික පෙදෙස්වලට වන අලීන් කඩාවැදීමේ අවදානමක් මතුව ඇත. එපමණකින් නොනැවතී වස්ගමුව හා රන්ටැඹේ අතර දුර කි. මී. 35 කට පමණ සීමා වීම නිසා ඒ ඔස්සේ වන අලින් ගමන් කිරීමෙන් රන්දෙනිගල හා වික්ටෝරියා පෙදෙස්වලට ද මෙම වන අලි තර්ජන ඇතිවීමේ ඉඩකඩ බොහෝ දුරට පවතී.වන අලි රංචුවක නායකත්වය ගැහැනු සතුන්ට හිමිවන අතර පිරිමි සතුන් තරුණ භාවයට පත් වූ විට එම රංචුවේම ගැහැනු සතුන් සමඟ මිත්‍ර වීමට නොපෙළඹේ. ඒ නිසා තරුණ සතුන් රැලෙන් පිටත්ව වෙන අලි රංචුවක් කරා ගමන් කරයි. මෙම චර්යාව තරුණ අලින්ගෙන් සිදුවන නිසා ඔවුන්ගේ ගමන විදුලි වැටවල් ගසා නතර කිරීම නිශ්ඵල ක්‍රියාවක් විය හැකිය.තවද එක අලියෙකුට දිනකට ආහාර සොයා කි. මී. 5 ක් පමණ දුර යනු ලබයි. දිනපතා කිලෝග්‍රෑම් 100 – 125 ක ප්‍රමාණයක් වන අලියකුට ආහාර අවශ්‍ය වේ. බීමට ජලයත්, දෛනිකව ආහාර ගැනීමත්, නිදහසේ ගමන් කිරීමටත් හැකි වූ ව. කි. 500 කට වැඩි ස්වාභාවික වනාන්තර 03 කට පමණක් සීමා වී ඇත. ඒවා විල්පත්තුව, යාල හා වස්ගමුව යන ස්වාභාවික වනාන්තර වේ. වන අලින්ගෙන් 30% ක් පමණ ජීවත් වන්නට එම වනාන්තරවල 70% ක් පමණ කුඩා වන රොදවල් ආශ්‍රිතව ජීවත් වේ. මෙම ප්‍රදේශවල කෘෂිබිම් හා ජනාවාස බහුතරයක් පවතින නිසා මිනිසුන් විසින් වන අලින්ට ගස් උඩ සිට කරනු ලබන ඇසිඩ් ප්‍රහාර, වට්ටක්කාවලට වස විස මිශ්‍ර කිරීම්, අධිබලැති විදුලි රැහැන් ඇදීම්, පරාල ඇණ ගසා ලෑලි තැබීම, තුවක්කු බැඳීම හා හක්කා පටස් බැඳීම වැනි උවදුරුවලින් බේරුණු වන අලීන් වියරු වැටී ගම්වැද මිනිස් හා දේපළ විනාශ කිරීම් තත්ත්වයක් උග්‍ර වී ඇත.ගම්වදින වන අලීන් පන්නා දැමීමට ගිනිමැල ගැසීම, සාම්ප්‍රදායික වුවත් අලි වැට ඉදිකිරීම ජනප්‍රිය ආරක්ෂිත උපායක් ලෙස වර්තමානයේ පත්ව ඇත. නමුත් නිසි පරිදි අලි වැට නඩත්තුවට ආයතනයක් ඊට භාරව කටයුතු නොකරන නිසා ඉදිකර ඇති බොහෝ අලි වැටවල් වර්තමානයේ දක්නට ලැබෙන්නේ තණකොළවලින්, වැල්වලින් ගහණ වූ හෝ රෙදි වැලවල්වලට භාවිත කිරීමෙනි. අලි වැට නඩත්තුව මහජනතාවට පැවරීම හා ඒවා කඩා බිඳ අලි ගම් වැදීම ගම්වාසීන්ගේ වරදක් ලෙස හුවා දැක්වීමේ මාධ්‍ය ප්‍රකාශයන් බොහෝ අප විසින් අසා ඇත.රජයෙන් ලබා දෙන අලි වෙඩි පත්තු කිරීමට නම් අලියා ගම්වදින තෙක් බලා සිටිය යුතු වේ. ඉදිකර ඇති අලි වැට උඩට ‍ගසක් පෙරළා දමා ඒ මතින් ගම්වැදීමට තරම් වන අලියා ශූරයකු බවට පත්ව ඇත්තේ, ජනාවාසවල පවත්නා ආහාරවලට ඇති ගිජුකම නිසාය. කටු උණ වර්ග, පතොක්, එරමිණියා අලි මං අහුරන බාධක ඉදිකිරීමට මිනිසා අතහැර දමා ඇත්තේ භූමියේ ඇති ඉඩකඩත්, මිනිසාටම ඒවා තවත් බාධකයක් ලෙස පවතින නිසා විය හැකිය. අලි මිනිස් ගැටුමට ප්‍රතිකර්මයක් ලෙස එදා සිට අද දක්වා විවිධ උපක්‍රම බාධක භාවිත කළද වර්තමානයේ මිනිස් ජීවිත හා දේපළ විනාශ කිරීමේ අඩුවක් නම් දක්නට නොලැබේ. හඬක් නැති හද්ද පිටිසර මිනිසුන් මරා දමා ඔවුන්ගේ පවුල් සදාකාලික අරාජික කරන, අලීන් ගම්වැදීම් නතර කිරීමට ගත් කාලය වුවමනාවටත් වඩා වැඩිය. අද ගම්වලට පමණක් නොව නගර කරා ද පිවිසෙන වන අලීන් කැලයේම රඳවා ගැනීමට සත්වවේදීන් හා පරිසරවේදීන්ගේ අදහස් උදහස් හා උපක්‍රම ක්‍රියාවට නැංවීමට තවදුරටත් ප්‍රමාද නොකළ යුතුය.අලින් පිළිබඳ සංගණනයක් 2012 වසරේ දී පැවැත්වුවද අද වන අලි ප්‍රමාණය 2% කින් වර්ධනය වී ඇති බවත් දැනගන්නට ඇත. නිදැල්ලේ සැරිසරන වන අලින් ගම්වැදීම වැළැක්වීමට දිගු කාලීන පදනමක අවශ්‍යතාවය වඩාත් වැදගත් වන්නේ කෘෂිකර්මාන්තයේ දායකත්වය අඩු වී කර්මාන්ත හා සේවා අංශයේ සිදුවන වර්ධනයට පාරිසරික පද්ධතියක් සිදුවන විපර්යාසයන් තීව්‍ර වී ඇති නිසාය. අධි තාක්ෂණික උපකරණ භාවිත කර අලින් ගමට පැමිණීමට පෙර පූර්වගාමී සංඥා මඟින් දැනුවත් කිරීම මඟින් අලි මිනිස් ගැටුම අවසන් කිරීමට තිරසාර විසඳුමක් වනු ඇත. එපමණක් නොව වන අලින්ට රිසි සේ වන මැද ජීවත් වීමට වාසභූමි නිර්මාණය කිරීම කාලීන අවශ්‍යතාවයක් වී ඇත. අද වන අලි හානි දැඩිව දැනෙන්නේ උතුරුමැද පළාතේ ගොවිකම උරුම කරගත් පීඩිත පංතියේ ජනතාවට ය. අලි මරණයට පත්කිරීම මිනිස් මරණ දඬුවමකට සමාන කර තිබීමෙන් මිනිසාට තම භූමියේ ජීවත්වීමේ අයිතිය නැති කර දමා ඇත. මිනිසාගේ හා අලියාගේ පණනල සමාන වුවත්, මිනිසාට මිය යෑමෙන් සිදුවන ඔවුනගේ දරු පවුලේ ජීවිකාව බිඳවැටීමට නීතියේ පිහිට‍ හෝ වන්දි ක්‍රමයක් හෝ නොමැත. පවතින වන රොදවල් මධ්‍යයේ කුඩා ජලාශ ඉදිකර ඒ ආශ්‍රිතව බෙරු තෘණ වවා දිවුල් ආදී පලතුරු ගස් ද වගා කිරීමත් අලින්ට හුදෙකලා වූ භූමියක් ලෙසත් වෙන්කර තැබීමෙන් අනාගතයේ වන අලි මිනිස් ගැටුම තවදුරටත් සිදු වීම වළක්වා ගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>28</day>
    </date>
    <link>http://www.dinamina.lk/2014/07/28/_art.asp?fn=f1407288</link>
    <topic>සප් පහස</topic>
    <author>ඩී. එෆ්. කාරියකරවන</author>
    <content>බඩු මල්ල දීලා එන්න හිරියාලේ දුම්ගාලට යන මා බොහෝ වාරයන්හි සනි දා රාත්‍රිය ගත කළේ ඒ වාඩියේ තාත්තා වෙනුවෙන් වූ කෝටු මැස්සේ ය. එහි හැම දෙනට ම එබඳු කෝටු මැස්ස බැගින් තිබිණි. වාඩි මඩුව හදන දවසේමය එ් ‘ඇඳන්’ හැදෙන්නේත්.ඒ එක්දාස් නවසිය තිහේ දශකයේ මැද හරියයි. මට එහි යන්නට තුබුණේ සති දිනක ය. රෑ එහි නැවැතී ගෙදර ආවේ ඉරිදා සවස ය. ‍‍බඩුමල්ල රැගෙන ගිය එදින රෑ මම මාටින් අයියා චාටු කැරගෙන වැඩිපුර උම්බලකඩ කුට්ටියක් ලබාගෙන රෑ වන තුරු මැස්සේ පැදුරේ දිගා වී එය ලෑටි ගෑවෙමි. ඒ අතර නින්දගොස් තු‍බුණේ මා නොදැනුවත්වම ය.දෙගොඩ හරි ජාමේ මට ඇස් ඇරිණි. පිටි කරේ අමුතු සීතල ගතියක් දැනුනෙන් මා නැඟිට බැලින් නම් සර්ප ගුලියක් මට දෂ්ට නො කැර නාඹර මගේ ඇගේ උණුසුම ලබමින් ගුලි ගැහී ඒ ඉන්නට ඇත්තේ මාපිලාවක විය යුතු ය.මම කඩා ගෙන පැන්නෙමි. මාටින් අයියා කරු කෙවිටකින් ඒ සර්ප ගුලිය ගෙන ගොස් කැළයට විසි කළේ ය. ඉන්පසු මට මෙසේ කීවේ ය. “ඕක තමා මම කීවේ ඔය උම්බලකඩ කකා නිදියෙන්ට එපා කියා.”ඉන් පසු මට නිදන්නට බැරි විය. නිදිමත අතුරුදන් විණි. එළිවන තුරු මම මදුරුවන් තල තලා හුන්නෙමි.පසු දින උදෙන් ම පිටත් වූයේ යළි කිසි රැයෙක එහි නො නවතින අධිෂ්ඨානයෙනි.ඉන් පසු ව බඩු මල්ල දුම්ගාලට ගෙන ගොස් දීමේ නියමය මට ලැබුණු කල්හි මා කළේ සනිදා පාන්දරින් ම පිටත් වීම ය. එවිට දවල් බතට වාඩියට යා හැකි විය. කෙසේ වෙතත් තුන පමණ හිරියාලෙන් ආපසු පිටත් වනු හැකි වී එසේ පිටත් වන්නට ලැබුණේ රෑ අට නවය පමණ වන විට ආපසු ගෙදර ආ හැකි වී.එසේ එන්නට නො ලැබුණොත් ඒ දඹුලු - කුරුණෑගල බසය පෑ ගණනක් පමා වීම නිසා ය. එවන් ඇතැම් දිනවල මට ලොරි කාරයන් ගේ අනුකම්පාව ලබන්නට සිදු විණි.ඒ කොයි කවර අන්දමින් හෝ කුරුණෑගලින් මෙපිට එන්නට නො හැකි වූ අවස්ථා ද තිබිණි.එවිට මට සිදු වූයේ සනිදා රාත්‍රිය කුරුණෑගල බස් නැවැතුම්පොළ අසල හෝටලයෙක ගත කිරීමට ය.ඒ හෝටලයේ රෑ බත් පිඟානක් සත දහයකි. මා බත් පිඟානත් කා එයට නියමිත සත දහයත් ඇඳට නියමිත රුපියල් දෙකත් දී නිදා ගන්නට උඩ තට්ටුවට ගියෙමි.ඒ බූරු ඇඳ වළ ගැහිලා ය. බොකුටු වෙලාය. ‘කමක් නෑ’ කියා නිදාගන්නට වීමි. එහෙත් මිනිත්තු පහක්වත් නිදා ගන්නට ලැබුණේ නැත. මකුණන් කන්නට වූයෙන් මම නැඟිට විදුලි පහන දල්වා බැලීමි. ඒ ඇඳ මකුණු තවානක් බඳු වී.කළ හැකි අන් දෙයක් නොවූයෙන් මම ඇඳ ඇතිරිල්ල ගෙන හොඳ හැටි ගසා බිම එළාගෙන නිදන්නට උත්සාහ කළෙමි.ඒ අතර මට සිහි වූයේ දුම්කොළ වාඩියේ කෝටු මැස්ස ය. එය මේ බූරු ඇඳට වඩා හොඳ නොවේදැයි සිතිණි. ඒ එක්ක ම මතක් වුණේ අර සර්ප ගුලියයි. එනයින් බලන කල මේ බූරු ඇඳ ඒ මැස්ස තරම් භයානක නෑ නේද කියාත් සිතිණි.එළි වන තුරු ඇහැරගෙන හුන් මම රෑටත් ඇර ඇති ඒ හෝටලයේ පල්ලැහැට බැස සත දෙකක් දී ‘නිකං තේ’ එකක් ගෙන කට ගාමින් කාලය ගත කළෙමි. එසේ ටික වේලාවක් ගතවන විට ඒජන්සියේ පත්තර මිටිය ආවේ ය. මම සත දහයක් දී ‘විශ්වවිද්‍යාලයෙන්’ පිටපතක් ගෙන එය කියවන්නට වීමි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n1407292</link>
    <topic>අපි නිදහස් අධ්‍යාපනයට සිදුකරන දැවැන්ත මෙහෙවරට එරෙහි වන්නේ එදා නිදහස් පනතට විරුද්ධ වූ අයමයි</topic>
    <author>ධනුෂ්ක ගොඩකුඹුර</author>
    <content>වර්තමාන රජය නිදහස් අධ්‍යාපනය වෙනුවෙන් ඉටු කරනු ලබන දැවැන්ත වැඩපිළිවෙළට විරුද්ධ වන්නේ එදා සී. ඩබ්ලිව්. ඩබ්ලිව්. කන්නන්ගර මහතා නිදහස් අධ්‍යාපන පනත ගෙනෙන විට ඊට විරුද්ධ වූ අයම බව ජනාධිපති මහින්ද රාජපක්ෂ අවධාරණය කළේය.නිදහස් අධ්‍යාපන පනත රාජ්‍ය මන්ත්‍රණ සභාවේ දී සම්මත කර ගන්නට සහාය දුන් ඩී. ඒ. රාජපක්ෂ පරපුරෙන් පැවැත එන්නකු වශයෙන් මේ රටේ නිදහස් අධ්‍යාපනය සුරැකීමට තමා සැමදා කැපවී සිටින බවත් ජනාධිපතිවරයා ප්‍රකාශ කළේය. ජනාධිපති මහින්ද රාජපක්ෂ මහතා මේ අදහස් පළ කළේ දුෂ්කර හා අතිදුෂ්කර පාසල්වල සිසුන් සඳහා ප්‍රථම වතාවට අතිරේක නිල ඇඳුම් සහ සපත්තු කුට්ටම් ප්‍රදානය කිරීමේ ජාතික මහෝත්සවයට කොළඹ, බණ්ඩාරනායක අන්තර්ජාතික අනුස්මරණ සම්මන්ත්‍රණ ශාලාවේ දී ඊයේ (28) එක්වෙමිනි.අධ්‍යාපනය පිළිබඳ අද නොයෙක් මත ඉදිරිපත් කරන බව පෙන්වා දුන් ජනාධිපතිවරයා එදා රට නිදහස් කර ගන්නා විට ඊට විරුද්ධව ඇතැමුන් කී දේ රට නිදහස් කර ගත් පසු අවලංගු කථා බවට පත් ව ඇති බවත් පැවසීය.කිලිනොච්චි යන බව කියමින් මැදවච්චි යන බවට ඇතැමුන් කළ ප්‍රකාශ සිහිපත් කළ ජනාධිපතිවරයා හොඳ වැඩක් කරන විට බාධක, විවේචන ඒම සාමාන්‍ය දෙයක් බවත් බල්ලන් කොතරම් බිරුවත් තවලම ඉදිරියටම යන බවත් පැවසීය.වර්තමාන රජය රට වෙනුවෙන් දැවැන්ත වැඩකොටසක් ඉටු කරන විට ඒවාට විරුද්ධව කටයුතු කරන පිරිසක් රට තුළ සිටියත් රජයේ වැරැදි නිවැරැදි භාවය තීන්දු කරන්නේ අනාගතය විසින් බවත් ජනාධිපතිවරයා පෙන්වා දුන්නේය.ලෝකයේ සෑමවිටම ඉතුරු වන්නේ හොඳ පමණක් යැයි තමා විශ්වාසය කරන බව පැවසූ ජනාධිපතිවරයා හොඳ දේට විරුද්ධ වන අයගේ මතවාද ඉතිහාසයේ සටහන් වන්නේ නැති බවත් ප්‍රකාශ කළේය. මවු කුසේ සිටින කාලයේ පටන් අපට රටෙන් නොයෙකුත් දේ ලැබෙන නමුත් ඒ ලැබෙන දේ වෙනුවෙන් අප රටට දෙන්නේ කුමක්දැයි අප කල්පනා කළ යුතු බවත් කී ජනාධිපතිවරයා රටට කිසිවකු නොදුන්නත් රට වෙනුවෙන් හොඳක් කරන අයකුට ආශිර්වාද කළ යුතු බවත් පැවසීය.අධ්‍යාපන සේවා ඇමැති දුමින්ද දිසානායක, අධ්‍යාපන නියෝජ්‍ය ඇමැති මොහාන් ලාල් ග්‍රේරු, පළාත් ප්‍රධාන ඇමැතිවරුන් වන ප්‍රසන්න රණතුංග, සරත් ඒකනායක, අධ්‍යාපන අමත්‍යාංශ ලේකම් අනුර දිසානායක මහත්වරු ද අධ්‍යාපන සේවා අමාත්‍යාංශයේ ලේකම් කාන්ති පෙරේරා මහත්මිය ඇතුළු පිරිසක් ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n1407293</link>
    <topic>එකමුතුබවේ සංස්කෘතියකට මුස්ලිම් ප්‍රජාවගේ දායකත්වය අගයමු</topic>
    <author/>
    <content>එකමුතුබවේ හා අවබෝධයේ සංස්කෘතියක් තුළ ශ්‍රී ලංකාවේ අභිවෘද්ධියට මුස්ලිම් ප්‍රජාවේ අගනා දායකත්වය සිහි කරන අතරම රටේ අනාගත ප්‍රගතිය සඳහා එවැනි යහපත් සබඳතා දිගටම පවත්වාගෙන යාමට බලාපොරොත්තු වන බව ජනාධිපති මහින්ද රාජපක්ෂ මහතා පවසයි.ජනාධිපතිවරයා ‍එසේ ප්‍රකාශ කරන්නේ මුස්ලිම් බැතිමතුන්ගේ ඊදුල් - ෆිතර් උත්සවය වෙනුවෙන් සුබ පැතුම් පණිවිඩයක් නිකුත් කරමිනි. එම පණිවිඩයේ වැඩිදුරටත් මෙසේද දැක්වේ.අද දින ඊදුල් - ෆිතර් උත්සවය සමරන ඉස්ලාම් බැතිමතුන් වෙත මා මෙම සුබ පැතුම් පණිවුඩය එවන්නේ ඉමහත් සතුටිනි.ඉස්ලාම් දහමේ සම්ප්‍රදායයට අනුව යමින් භක්තිමත් උපවාසය සහ වෙනත් ආගමික වතාවත්වල යෙදීමේ සුවිශේෂී කාලය සම්පූර්ණ කිරීම සැමරීමට ශ්‍රී ලාංකික මුස්ලිම් ප්‍රජාව අද ලොව පුරා සිටින ඉස්ලාම් සහෝදර සහෝදරියන් සමඟ එක් වෙති.ශුද්ධ වූ කුරානයේ හා ශුද්ධ වූ මුහම්මද්තුමාගේ ඉගැන්වීම්වලට අනුව යමින් ආගමානුකූල උපවාසයේ යෙදීම ආධ්‍යාත්මික වටිනාකම්වලට ගැඹුරින් අවධානය ‍යොමු කිරීම, යාඥාව හා කැපවීම වැනි ආගමික පිළිවෙත්හි යෙදෙන ශුද්ධ වූ මාසයක අවසානය වන මේ අවස්ථාව උත්සව පැවැත්වීමේ කාලයයි.ශ්‍රී ලංකාවේ මුස්ලිම් ජනයා සියවස් ගණනාවක් පුරා අපේ රටේ අනෙක් ජනවාර්ගික හා ආගමික ප්‍රජාවන් සමඟ සමගියෙන් ජීවත් වූ ආකාරයට පසුගිය මාසයේ මෙම පිළිවෙත්හි නියැළුණහ. අද රටේ පවත්නා සාමකාමී වාතාවරණය ඔවුන්ට සිය ආගමික කටයුතුවල පහසු ලෙස නියැළීමට උපකාරී වී ඇති අතර සමාජයේ අභිවෘද්ධිය සහ රටේ සංවර්ධනය උදෙසා එය තවත් ස්ථාවර කිරීමට අප කැප විය යුතුය.එකමුතුබවේ හා අවබෝධයේ සංස්කෘතියක් තුළ ශ්‍රී ලංකාවේ අභිවෘද්ධියට මුස්ලිම් ප්‍රජාවේ අගනා දායකත්වය මේ අවස්ථාවේ සිහිපත් කරන අපි රටේ අනාගත ‍ප්‍රගතිය සඳහා එවැනි යහපත් සබඳතාවන් දිගටම පවත්වාගෙන යාමට බලාපොරොත්තුව සිටිමු.ශ්‍රී ලංකාවේ සියලු ඉස්ලාම් බැතිමතුන්ට ප්‍රීතිමත් ඊදුල් - ෆිතර් උත්සවයක් වේවායි මම ප්‍රාර්ථනා කරමි!ඊද් - මුබාරක්!</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n1407294</link>
    <topic>ජවිපෙ නායක අනුර කුමාර රිය අනතුරක</topic>
    <author>භක්ති ධර්මප්‍රිය මෙන්ඩිස් සහ රත්නපුර දිසා ‍වි‍ශේෂ ලසන්ත නිරෝෂණ</author>
    <content>ජනතා විමුක්ති පෙරමුණේ නායක පාර්ලිමේන්තු මන්ත්‍රී අනුර කුමාර දිසානායක මහතා ඊයේ (28) සිදුවූ රිය අනතුරකින් තුවාල ලබා රත්නපුර මහරෝහලේ හදිසි ප්‍රතිකාර ඒකකයට ඇතුළත් කිරීමෙන් පසු වැඩිදුර ප්‍රතිකාර සඳහා කොළඹ ජාතික රෝහලට ඇතුළත් කර තිබේ.මේ අනතුරෙන් ඔහුගේ රියදුරුද තුවාල ලබා ඇති අතර රත්නපුර එස් වංගුව ප්‍රදේශයේදී ඒ මහතා ගමන්ගත් කැබ් රථය ටිපර් රථයක ගැටීමෙන් මේ අනතුර සිදුවී ඇතිබව රත්නපුර පොලිසිය පවසයි.මන්ත්‍රීවරයා රත්නපුර හොරණ මාර්ගයේ රත්නපුර දෙසට ගමන්කරමින් සිට ඇති අතර ප්‍රතිවරුද්ධ දිශාවෙන් පැමිණි ටිපර් රථයක ගැටී ඇති බව පොලිසිය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n1407295</link>
    <topic>ගෝල්ඩන් කී ත්‍රි පුද්ගල කමිටුවෙන් අගවිනිසුරු මොහාන් පීරිස් ඉවත් වෙයි</topic>
    <author>ශිරෝමි අබයසිංහ</author>
    <content>ගෝල්ඩන් කී තැන්පත්කරුවන්ගේ මූලික අයිතිවාසිකම් පෙත්සම් විභාග කරන ත්‍රීපුද්ගල විනිශ්චය මණ්ඩලයෙන් අග විනිසුරු මොහාන් පීරිස් මහතා ඊයේ (28) ඉවත් විය.අග විනිසුරුවරයා පෙත්සම් විභාගයෙන් ඉවත් වූයේ, නඩුවේ පෙත්සම්කරුවන් සහ සියලුම වගඋත්තරකරුවන් ඉවත් නොවන‍ ලෙස අග විනිසුරුවරයාගෙන් කළ දැඩි ඉල්ලීම් මධ්‍යයේය.විනිශ්චය මණ්ඩලයට තමන් ඇතුළත් වීම සම්බන්ධයෙන් විරෝධය දක්වමින් නිර්නාමික ලිපි තමන් වෙත් ලැබී ඇති බවත් ඒවායේ පිටපත් අනෙකුත් විනිශ්චයකාරවරුන‍් සහ නොයෙකුත් පාර්ශ්වයන් වෙත යවා ඇතැයිද අග විනිසුරුවරයා සඳහන් කළේය.විනිශ්චය මණ්ඩලයේ තමා කටයුතු කිරීමෙන් නඩුවේ කිසියම් හෝ පාර්ශ්වයක් අපහසුතාවයට පත් නොකිරීම තම අරමුණ බව සඳහන් කළ අග විනිසුරුවරයා පෙත්සම් විභාගය සඳහා තමා වෙනුවට වෙනත් විනිශ්චයකාරවරයකු පත් කරන අතර එම විනිශ්චය මණ්ඩලය ඉතා ඉක්මනින් පෙත්සම් විභාගය අවසන් කර සාධාරණය ඉටු කරනු ඇතැයිද කීය.කේ.ශ්‍රීපවන් සහ රෝහිණි මාරසිංහ යන ගෝල්ඩන් කී පෙත්සම් විභාග කරන විනිශ්චය මණ්ඩලයේ අනෙකුත් සාමාජිකයින් සමගින් අග විනිසුරුවරයා ශ්‍රේෂ්ඨාධිකරණයේ ඊයේ අසුන් ගත්තේ මෙම දැනුම් දීම සඳහාය.පෙත්සම් ඊයේ කැඳවූ අවස්ථාවේදී පාර්ශ්වකරුවන් වෙනුවෙන් පෙනී සිටි සියලුම නීතීඥයින් ඇමතූ අග විනිසුරුවරයා නිර්නාමික ලිපියක් තමන් වෙත ලැබී ඇති බවත් එය එවා ඇත්තේ කවුරුන්ද යන්න තමා දන්නා අතර පෙත්සම් විභාග කරන විනිශ්චය මණ්ඩලයට තමා ඇතුළත් වීම පිළිබඳව කිසියම් විරෝධයක් ඇතිදැයි සියලුම නීතිඥයින්ගෙන් වෙන් වෙන් වශයෙන් විමසා සිටියේය.පෙත්සම්කරුවන් සහ වගඋත්තරකරුවන් වෙනුවෙන්‍ පෙනී සිටි සියලුම නීතීඥයින් පවසා සිටියේ අග විනිසුරුවරයා විනිශ්චය මණ්ඩලය හෙබවීම සම්බන්ධයෙන් මොනයම් හෝ ආකාරයක විරෝධතායක් නොමැති බවයි.පෙත්සම් විභාගයෙන් ඉවත් නොවී සිය සේවා දායකයින්ට සාධාරණත්වය ඉ‍ටු කරන ලෙස එම සියලුම දෙනා ඉල්ලා සිටියේය. මැදිහත්කරුවන් ලෙස පෙත්සම්වලට සම්බන්ධ වී සිටින ගෝල්ඩන් කී සේවකයින් වෙනුවෙන් පෙනී සිටින ජනාධිපති නීතිඥ අලි සබ්රි මහතා පැවසුවේ පෙත්සම් විභාග කිරීම සඳහා අග විනිසුරු මොහාන් පීරීස් මහතා තරම් වෙනත් සුදුස්සෙකු නොමැති බවත් තමාගේ උපරිම විශ්වාසය අග විනිසුරුවරයා කෙරෙහි ඇති බවත් කී අතර කෙසේ වෙතත් සිය සේවාදායකයින් යම් ප්‍රශ්නයක අතරමංවී සිටින බවත්ය.බොහෝ නීතීඥවරුන‍්ගේ අදහස වූයේ යම් විරෝධතාවයක් ඇතිනම් එය මුල් අවස්ථාවේදී ඉදිරිපත් කළ යුතු බවය. අග විනිසුරුවරයා මුලින්ම මෙම පෙත්සම් විභාග කරන විනිශ්චය මණ්ඩලයේ අසුන් ගත් 2013 අප්‍රේල් 04 දා ඔහුට යම් විරෝධතාවයක් ඇතිනම් දක්වන ලෙස ඉල්ලා සිටියද එම අවස්ථාවේදී කිසිම විරෝධතාවයක් ඉදිරිපත් නොවූ බවත් නීතීඥවරු පැවසූහ.කෙසේ වෙතත් කිසිම පාර්ශ්වයක් අපහසුතාවයට පත් නොවිය යුතු බවත් සාධාරණය උපරිම අයුරින් ඉ‍ටු වන බවට සමාජය සෑහීමකට පත් විය යුතු බවත් සඳහන් කළ අග විනිසුරුවරයා තමන් මෙම විනිශ්චය මණ්ඩලයෙන් ඉවත් වන බව සඳහන් කළේය.පෙත්සම් ඉතා ඉක්මනින් අසා නිම කිරීමට නව විනිශ්චයකරුද පියවර ගනු ඇතැයි කීය. නව විනිසුරුවරයා ඇතුළත් විනිශ්චය මණ්ඩලය යටතේ පෙත්සම් සැප්තැම්බර 01 දා කැඳවීමට නියම විය.නීතීපතිවරයා වෙනුවෙන් නියෝජ්‍ය සොලිසි‍ටර් ජනරාල් විරාජ් දයාරත්න මහතාද පෙත්සම්කරුවන් වෙනුවෙන් ආචාර්ය සෆතුල්ලා, වගඋත්තරකරුවන් වෙනුවෙන් ජනාධිපති නීතීඥවරුන් වන කනග් ඊෂ්වරන් ,නයිජල් හැච්, චොක්සී (කනිෂ්ඨ), ෆයිසර් මුස්තාෆා ,ඇතුළු නීතීඥ මණ්ඩලයක් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n1407296</link>
    <topic>යෝජිත සේද මාවත සැලැස්මෙන් ශ්‍රී ලංකාවට වැදගත් භූමිකාවක්</topic>
    <author>මහින්ද අලුත්ගෙදර</author>
    <content>යෝජිත නව සේද මාවත ව්‍යාපෘතිය හරහා ශ්‍රී ලංකාවට වැදගත් භූමිකාවක් නිරූපණය කිරිමේ අවස්ථාව උදා වී තිබෙන බව චීනය ප්‍රකාශ කරයි.ශ්‍රී ලංකාවේ ස්ථාන රැසක් සේද මාවතේ මධ්‍යස්ථාන ලෙස පිහිටා තිබෙන අතර එය රටට ආර්ථික වශයෙන් ඉතා වැදගත් කාර්යභාරයක් ඉටුකරනු ඇති බව ශ්‍රී ලංකාවේ චීන තානාපති වූ ජියන්ගාවෝ (Wu Jianghao) මහතා පෙන්වා දෙයි.දකුණු ආසියාව, අප්‍රිකාව සහ මැදපෙරදිග රටවල් ඒකාබද්ධ කරමින් සමුද්‍රීය සේද මාවත ක්‍රියාත්මක වන බවද තානාපතිවරයා ප්‍රකාශ කරයි.චීනයේ ෂිංහුවා පුවත් සේවය සමඟ පැවති විශේෂ සාකච්ඡාවක දී වූ ජියන්ගාවෝ මහතා මේ බව ප්‍රකාශකර ඇත.මෙමඟින් ශ්‍රී ලංකාවට සංවර්ධන අවස්ථාවන් රැසක් උදාවන බව පෙන්වා දෙන තානාපතිවරයා මේ වනවිට චීන රජයේ නියෝජිත පිරිසක් ශ්‍රී ලංකාවේ සංචාරයක නිරත වෙමින් අදාළ ව්‍යාපෘතීන් පිළිබඳ සාකච්ඡා කරමින් සිටින බවද සඳහන් කර තිබේ.නව සමුද්‍රීය සේද මාවත ප්‍රතිපත්තිය සම්බන්ධයෙන් චීනය සමඟ එකඟතාවයට පැමිණි පළමු රට වන්නේ ද ශ්‍රි ලංකාව බව හෙතෙම සඳහන් කර ඇත.සේද මාර්ගය ඔස්සේ බෞද්ධාගම සහ ඉස්ලාම් ආගම වැනි ආගම් මධ්‍යම ආසියාවට ගෙන එන ලද අතර සේද මාවත හේතුවෙන් උතුරු චීනයේ බීජිං නුවර මධ්‍ය මොංගෝලියාවේ කරකෝරම් නුවර (Karakorum) උතුර ඉරානයේ අස්රාහ්කාන් (astraklean ) සහ මධ්‍යම රුසියාවේ කාෂන් (Kazan) නගර ප්‍රසිද්ධියට පත් නගර අතරින් කිහිපයක් වෙයි. මෙම නගර සංස්කෘතිමය වශයෙන් හා වෙළදාම අතින් එකිනෙකට සම්බන්ධ රාජ්‍යයන් ලෙස කටයුතු කර තිබේ.සේද මාවත, යුරෝපය, ඊජිප්තුව, සෝමාලියා, අරාබියා පෙනිසියුලා, ඉරානය, මධ්‍යම ආසියාව, ඉන්දියාව/ පාකිස්තානය, ජාවා - ඉන්දුනීසියාව, වියට්නාමය සිට චීනය දක්වා දිවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n1407297</link>
    <topic>දකුණූ කොරියාවේ දී මියගිය ශ්‍රී ලාංකිකයාගේ රන්මාලය මෙරට දී අතුරුදන්</topic>
    <author>අනුරාධපුර මධ්‍යම විශේෂ</author>
    <content>දකුණූ කොරියාවේ උල්ෂාන් ප්‍රාන්තයේ සේවයේ නියුතුව සිටිද්දී හදිසි අනතුරකට ලක්වි මියගිය අනුරාධපුර ශ්‍රාවස්තිපුර ශ්‍රාවස්තිවත්ත ලිපිනයේ පදිංචිව සිටි ඒ. අරුනින්ද ප්‍රභාකර (30) මහතා අනතුර වන අවස්ථාවේ පැළඳ සිටි රුපියල් ලක්ෂ 03කට ආසන්න වටිනාකමකින් යුත් රන් මාලය කොරියානු තානාපති කාර්යාලය මඟින් ශ්‍රී ලංකාවේ විදේශ කටයුතු දෙපාර්තමේන්තුව වෙත එවා ඇතත් එය මේ වන විට අස්ථානගත වී ඇති බව අනාවරණය විය.දකුණු කොරියාවේ උල්ෂාන් ප්‍රාන්තයේ රාජකාරියේ නිරත වෙමින් සිටියදී ඉකුත් ජුනි මස 12 වැනිදා කර්මාන්ත ශාලාවේ සවිකර තිබූ යන්ත්‍ර 2කට මැදි වීමෙන් ඒ මහතා ජීවිතක්ෂයට පත්විය. ඒ මහතා ජීවිතක්ෂයට පත්වන විට රුපියල් ලක්ෂ 3කට ආසන්න පවුම් 6ක් බරැති රන් මාලයක් සහ රිදියෙන් තනන ලද මුද්දක් පැලඳ සිට ඇති අතර එම ආභරණ කඩිනමින් ශ්‍රී ලංකාවේ සිටින ඔහුගේ ඥාතීන් වෙත බාර දීම සඳහා කොරියාවේ පිහිටි ශ්‍රී ලංකා තානාපති කාර්යාලය විදේශ කටයුතු අමාත්‍යංශය වෙත එවා තිබේ.එම ආභරණ ලැබුණූ බව සනාථ කරමින් විදේශ කටයුතු අමාත්‍යංශය , කොරියානු තානාපති කාර්යාලය වෙත දැන්වීමක්ද කර තිබේ. මියගිය අරුනින්ද මහතාගේ බිරිය වන ශාලිකා සඳමාලි විජේරත්න මහත්මිය සිය සැමියා සතුවූ ආභරණ සම්බන්ධයෙන් කොරියාවේ පිහිටි ශ්‍රී ලංකා තානාපති කාර්යාලයෙන් කල විමසීමක දී ඒවා මෙරටට එවූ බව දන්වා තිබේ.ඒ අනුව අරුනින්ද මහතාගේ බිරිය විදේශ කටයුතු අමාත්‍යාංශයේ තැපැල් ආරක්ෂක අංශය වෙත ගොස් අදාළ භාණ්ඩ සම්බන්ධයෙන් කළ විමසීමේදී ඒවා සැපයුම් අංශය වෙත බාර දුන් බව පවසා තිබේ. එහෙත් සැපයුම් අංශයට එම ආභරණ නොලැබුණු බව අරුනින්ද මහතාගේ බිරියට දන්වා තිබුණි. පසුගිය 7 වැනිදා කොරියාවේ සිට මෙරටට එවා තිබූ සැමියාගේ රන් ආභරණ තමන්ට ලබා දීමට කටයුතු කරන මෙන් අරුනින්දගේ බිරිය වූ ශාලිකා සඳමාලි විජේරත්න මහත්මිය විදේශ කටයුතු ලේකම්වරයාගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n1407298</link>
    <topic>ආර්ථික යුද්ධය ජය ගන්න ජනපතිඳුන්ට තවත් වසර හයක කාලයක් ලබා දෙන්න</topic>
    <author>@ ඉංගිරිය මධ්‍යම සමූහ ප්‍රියදර්ශනී කහවල</author>
    <content>ජනපති මහින්ද රාජපක්ෂ මහත්තයා හැර මේ රට වෙන කාටද දෙන්න පුලුවන් ?, ඔක්කොම වඳ බැහැපු කෙසෙල් ගස් වගේ කට්ටියක්, මොකද රනිල් වික්‍රමසිංහට දෙන්න කියලද? ෂෝක් එකට තියෙයි එයාට දුන්නොත් යැයි වරාය, මහාමාර්ග සහ නාවික කටයුතු පිළිබඳ ව්‍යාපෘති ඇමැති රෝහිත අබේගුණවර්ධන මහතා පැවසීය.ඒ මහතා මෙසේ පැවසුවේ “රට නඟන නිල් පවුර” කළුතර ආසනයේ කාන්තා බල මණ්ඩල හමුව කළුතර අමාත්‍ය සම්බන්ධීකරණ කාර්යාල ශ්‍රවණාගාරයේ දී පසුගි යදා(27) පැවති අවස්ථාවේ දීය.මෙහි දී වැඩි දුරටත් අදහස් දැක් වූ අමාත්‍යවරයා - එක ජාතියේ කුරුල්ලෝ ඔක්කොම එක අත්තක වහනවා වගේ මේ එක‍ට එකතුවෙලා ඉන්න වඳ බැහැපු කෙසෙල් ගස් වගේ අයට කොහොමද රටක් භාර දෙන්නේ? මට පුළුවන් නම් කකුල් හතරෙන් ‍පොළොවේ තිබෙන පුටුවේ කකුල් දෙකකින් නැගිටලා ඉඳගෙන කියනවා විධායක ජනපති ක්‍රමය මේ රටට අවශ්‍යයි කියලා. ඒකට පින්සිදු වෙන්න තමයි අපිට තීන්දු තීරණ ගන්න පුළුවන්කම තිබෙන්නේ. ඒනිසයි යුද්ධය ඒ විදියට දිනුවේ. නැත්නම් නියමෙටම තියෙයි අපේ රට. මොකද පාර්ලිමේන්තුවේ ඉන්න මරු බඩු ටික ගැනත් අපි ‍නොදන්නවාද.70-77 කාලේ මිනිස්සු හැම ගේකම වගා කළා. ලාවුළු පොල් වගේ ගාලා ඉවුවා. මඤ්ඤොක්කාවලටත් වටිනාකමක් තිබුණා. ඒ 77 ආර්ථිකය මේ වෙනකල් තිබුණා නම් අද අපි ස්වයංපෝෂිත රටක්. එතනින් පස්සේ ආපු ජේ.ආර්. ජයවර්ධන කිවුවා මේ රටේ හාල් නැත්නම් එයා හඳෙන් හරි හාල් ගෙනත් දෙන්නම් කියලා. 1983 බොරැල්ලෙ කනත්තට ඉතිහාසයේ පළමුවැනි වතාවට ගෙනාපු හමුදාවේ අයගේ මෘත දේහ 13 ගැන මොකක්ද කිවුවේ කියලා අපිට තාම මතකයි. සොල්දාදුවාටත් ත්‍රස්තවාදියාටත් එකම විදියට සැළකිය යුතුයි කියලා ඒ මිනී 13 ඒ රෑම වළදාන්න කිවුවා. එදා මිනිස්සු කුපිත වුණා. එදා ජේ.ආර්. ඇඳිරිනීතිය පැනෙව්වෙ නැහැ. පොලිසියට නිවාඩු දුන්නා. එහා පැත්තේ තිබුණ බොරැල්ල පෙට්‍රල් ෂෙඩ් එකෙන් පෙට්‍රල් ගෙනල්ලා දෙමළ මිනිස්සු ගිනිතිබ්බා. මම දන්නෙ නැහැ අද යූ.එන්.පී.ය රෙදි ඇඳගෙනද කියලා බේරුවල සිද්ධිය ගැන කතාකරන්නේ.එදා ජේවීපි ය තුණ්ඩු කෑල්ලෙන් රටම අඳුරේ තියන්න තරම් ප්‍රබල වුණා. අපිට ජේවීපීයෙනුත් යූ.එන්.පී.යෙනුත් දෙකෙන්ම තැලෙන්න සිද්ධ වුණා. උනුත් ගහනවා. මුනුත් ගහනවා. එහෙම තිබිච්ච රටක් තමයි අද මේ තත්ත්වයට ගෙනල්ලා තියෙන්නේ. අද තියෙනවා වගේ එදා බඩු ලිස්ට් එකේ තිබුණද රී-ලෝඩ්.අද රට දියුණුයි. ඒක නෑ කියන්න කාටවත් බෑ. යහපත් අනාගතයක් උරුමකරලා දෙන්න නම් මේ රට යායුත්තේ කොහාටද කියන සිතිවිල්ල අපි කාගේත් හදවත්වල තිබෙනවා. එදා යුද්ධය ජයගත්ත අපේ ජනාධිපතිතුමා අද අත හගලා තියෙන ආර්ථික යුද්ධයත් ජයගන්න නම් එතුමට තව අවුරුදු 6ක ජනවරමක් ලබාදීමේ යුතුකම ඔබ අපි සෑ‍මදෙනා සතුයි කියලා මම මතක් කරනවා .පාර්ලිමේන්තු මන්ත්‍රී තිලංග සුමතිපාල මහතා ද මෙහිදී අදහස් දැක් වූ අතර පළාත් සභා මන්ත්‍රිනී හිරුණිකා ප්‍රේමචන්ද්‍ර සහ මල්ෂා කුමාරතුංග ‍මහත්මීන්, කළුතර ආසනයේ ශ්‍රී ලංකා නිදහස් පක්ෂ කාන්තා සමිති නියෝජිතවරියන් රැසක් ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n1407299</link>
    <topic>පරිසර සංරක්ෂණ චිත්‍ර තරගයේ ජය විජෙයි සුලක්ෂනාට</topic>
    <author/>
    <content>පරිසර සංරක්ෂණය පිලිබඳ දැනුම වර්ධනය කිරීමට තරුණ ප්‍රජාව ඵලදායී ලෙස යොදා ගැනීමේ අරමුණින් චයිනා මැෂීනරි එන්ජිනියරින් සමාගම පැවැත් වූ චිත්‍ර තරගයේ අවසන් තරගය බණ්ඩාරනායක අණුස්මරණ ජ්‍යාත්‍යන්තර සම්මන්ත්‍රණ ශාලාවේ දී ඉකුත් දා (26) පැවැත්විණි. එහි ප්‍රථම ස්ථානය මියුසියස් විද්‍යලයේ විජෙයි සුලක්ෂනා ජයසිංහ ශිෂ්‍යාවට හිමි විය.ගම්පහා සිද්ධාර්ථ කුමාර විද්‍යාලයේ දුලන්සා දිනාදි ශිෂ්‍යාවට දෙවන ස්ථානය ද, තෙවන ස්ථානය ඉසිපතන විද්‍යලයේ දිනිත් එදිරිසිංහ ශිෂ්‍යයාට හිමි විණි. එමෙන්ම විශේෂ තේමා තුනක් යටතේ තෝරා ගත් ජයග්‍රාහිකයන්ට ද මෙහිදී ත්‍යාග සහ සහතිකපත් පිරිනැමුණි.ඒ අනුව හොඳම සම්මිශ්‍රනයට මියුසියස් විද්‍යලයේ විජෙයි සුලක්ෂනා, බලශක්තිය සුරැකීමේ තේමාව යටතේ අනුලා විද්‍යාලයේ ඒ.එම්.එම්.ආර්.බී අමරකෝන් , පරිසරය සුරැකීමේ තේමාව යටතේ ඉසිපතන විද්‍යාලයේ ටිතිර එදිරිසිංහ ප්‍රථමස්ථාන හිමි විණි. උත්සවයේ ප්‍රධාන අරාධිත අමුත්තා වූ ජනාධිපති ආර්යා ශිරන්ති රාජපක්ෂ මහත්මිය ජයග්‍රාහිකයන්ට ත්‍යාග පිරිනැමූ අතර එම අවස්ථාවට චයිනා මැෂීනරි එන්ජිනියරින් සමාගමේ අධ්‍යක්‍ෂක ජෙනරාල් වොන් ලුඩොන් මහතා සහ ශ්‍රී ලංකාවේ චීන තනාපති බිරිය ඩිංග් යූ මහත්මිය සහභාගී වුහ.ජයග්‍රාහක සිසුන් ජනාධිපති ආර්යා ශිරන්ති රාජපක්ෂ මහත්මිය සමඟ ඡායාරූපයකට පෙනී සිටි අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072910</link>
    <topic>සාමකාමී ස්ථාවර වාතාවරණයක් ඔස්සේ රජ‍ය රට ඉදිරියට ගෙන යමින් තිබෙනවා</topic>
    <author>@ ඒ.කීර්තිසිංහ</author>
    <content>රජ‍ය සාමකාමී හා ස්ථාවර වාතාවරණයක් ඔස්සේ ආර්ථිකමය හා සමාජමය වශයෙන් ඉදිරිය‍ට යමින් ති‍බෙන්නේ යයි විදේශ කටයුතු ඇමැති මහාචාර්ය ජී.එල්.පීරිස් මහතා පැවැසීය.දේශීය වශයෙන් මෙන්ම විදේශීය වශයෙන් එල්ල වන ක්‍රියාකාරකම් හමුවේ පටු වාද භේද අමතක කර ලබා ගත් ජයග්‍රහණය ආරක්ෂා කර ගැනීමට එකමුතු විය යුතු යැයි ද හෙතෙම කීය.ඇමැතිවරයා මේ අදහස් පළ කළේ නාරම්මල ශ්‍රී ලංකා නිදහහස් පක්ෂ කාර්යාල භූමියේ පැවැති රට රකින නිල් පවුර-සුරකිමු මවු බිම තේමාව යටතේ දඹදෙණි මැතිවරණ කොට්ඨාසයේ නියෝජිත සම්මේලනය අමතමිනි.වැඩි දුරටත් අදහස් දැක් වු ඇමැතිවරයා මේසේද කී‍ය. ආර්ථික සංවර්ධනය සමඟ බැදුණු සමාජ සාධාරණත්වය සඳහා ජනාධිපති මහින්ද රාජපක්ෂ මහතා ලබා දී ඇති ප්‍රමුඛත්වය හේතුවෙන් විශේෂයෙන් ම රටේ ග්‍රාමීය ප්‍රදෙශවල පාසල් රෝහල් මාර්ග හා අනෙකුත් යටිතල පහසුකම්වල පෙර නොදු‍ටු විරූ සංවර්ධනයක් දක්නට ලැබෙනවා. ග්‍රාමීය නිවෙස්වලට විදුලි බලය හා නළ ජලය ලබා දීමේ කටයුතු මහා පරිමාණයෙන් සිදු කිරීම මෙයට පැහැදිළි උදාහරණයක්.නොසලකා හැර සිටි ජන කොටස් විශාල ප්‍රමාණයකගේ ජීවනෝපායන්හි සැලකියයුතු වර්ධනයක් ඇති වෙලා. ඔවුන්ගේ ජීවිතවලට සම්පුර්ණයෙන් ම නැවුම් අපේක්ෂාවන් ලබා දීමට ද හැකි වී තිබෙනවා. මෙම ප්‍රතිලාබවලට විවිධ බල වේග මගින් තර්ජන එල්ල වී ඇති හෙයින් ඒ පිළිබඳව පරීක්ෂා කාරීව කටයුතු කිරීම වැදගත්.වාරීමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා- විපක්ෂය එදා රටට කළ විනාශය මතකයේ තිබෙන තුරු ඔවුන්ට මේ රටේ පාලන බලය දීමට ජනතාව කිසි විටෙකත් සූදා නම් නැහැ. දශක 3ක් තිස්සේ පැවැති යුද්ධය නිමා කරමින් ජනාධිපතිතුමා පමුඛ වත්මන් රජය හා අපේ රණවිරුවන් මේ රට තව දුරටත් ගොඩනඟන බව ජනතාවගේ විශ්වාශයයි.උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා- ශ්‍රී ලංකා නිදහස් පක්ෂය කාගේවත් චරිත ඝාතනය කරන පක්ෂයක් නොවේ. සියල්ල තහවුරු කර ගෙන කටයුතු කරන පක්ෂයක්. ඉදිරියේ දී පැවැත්වෙන්නේ කුමන මැතිවරණයක් ද යන්න විපක්ෂය ට අද දැන ගැනීමට අවශ්‍ය වී තිබෙනවා. ඉදිරියේ දී පැවැත් වෙන ශ්‍රී ලංකා නිදහස් පක්ෂ මහා සම්මේලන යේ දී අවශ්‍ය තීන්දු තීරණ ගන්නවා.කුරුණෑගල දිසිත්‍රීක් පාර්ලිමේන්තු මන්ත්‍රී සහ දඹදෙනිය ශ්‍රී ලංකා නිදහස් පක්ෂ ප්‍රධාන සංවිධායක ශාන්ත බණ්ඩාර මහතා- මෙම ඓතිහාසික දඹදෙනි ආසනය පසු ගිය සෑම මැතිවරණයක දීම ශ්‍රී ලංකා නිදහස් පක්ෂයට වාර්තා ගත ඡන්ද ප්‍රමාණයක් ලබා දුන්නා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072911</link>
    <topic>සුපිරි රටක් තිරසාර ආර්ථිකයක් වැඩපිළිවෙළේ ආයෝජන ප්‍රවර්ධන සම්මන්ත්‍රණය අති සාර්ථකයි</topic>
    <author>මහින්ද අලුත්ගෙදර</author>
    <content>සුපිරි නගරයක්, සුපිරි රටක් හා තිරසාර ආර්ථිකයක් නිර්මාණය කිරීමේ දැවැන්ත වැඩපිළිවෙළට ශක්තියක් වෙමින් ශ්‍රී ලංකාවේ ආයෝජන කටයුතු පුළුල් කිරීමේ අරමුණින් සංවිධාන කළ ආයෝජන ප්‍රවර්ධන සම්මන්ත්‍රණය (Inspire Urban Development 2014 - Investor Forum) සාර්ථකව පැවැත්විණී.රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් හා මඟ පෙන්වීම මත නාගරික සංවර්ධන අධීකාරිය සංවිධාන කළ මෙය බත්තරමුල්ල වෝටර්ස් ඒජ් හෝටලයේ දී පැවැති අතර මේ වෙනුවෙන් දෙස් විදෙස් ආයෝජකයන් 250 ට වැඩි පිරිසක් සහභාගි වූහ.කොළඹ නගරයේ සහ ඒ ආසන්න තදාසන්න නගරයන්හි ආයෝජනයට සුදුසු භූමි භාගයන් පිළිබඳව ආයෝජකයන් දැනුවත් කිරීම මේ සම්මන්ත්‍රණයේ මූලික අරමුණ වූ අතර ආයෝජනය සඳහා සුදුසු ඉඩම් සම්බන්ධයෙන් ද එහිදී දැනුවත් කෙරිණි.කොළඹ නගරයේ ආයෝජනය සඳහා සුදුසු ඉඩම් තෝරාගෙන ආයෝජකයන් වෙත ලබාදීමේ වැඩපිළිවෙළක් නාගරික සංවර්ධන අධිකාරිය ආරම්භකර තිබෙන අතර ඒ අනුව සැලසුම් නිර්මාණය හා ක්‍රියාත්මක කිරීම පමණක් නොව රටට හිතකර ආයෝජන ලබා දී රටේ ආර්ථිකයට ශක්තියක් ලබාදීමට එම අධිකාරිය පියවර ගෙන තිබේ.මෙහිදී අඳහස් දක්වමින් නාගරික සංවර්ධන අධිකාරියේ සභාපති නිමල් පෙරේරා මහතා සඳහන් කළේ පසුගිය වසර පහක කාලයේ දී කොළඹ නගරය කේන්ද්‍රකර ගනිමින් ශ්‍රී ලංකාවේ සෑම නගරයක්ම වේගයෙන් දියුණුවට පත්ව තිබෙන බවත් ඒ වෙනුවෙන් රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා ඉටුකර තිබෙන කාර්යභාරය අගය කරන බවත්ය.තිස් වසරක කාලයක් පැවැති යුද්ධය සාර්ථකව අවසන්කර ආසියාවේ ආශ්චර්යය කරා යන ගමනේ ප්‍රමුඛතම සන්ධිස්ථානය කොළඹ නගරය බව පෙන්වාදුන් ඒ මහතා නාගරික සංවර්ධන අධිකාරිය එහි සියලු සංවර්ධන කටයුතු සිදුකළ බවත් ආරක්ෂක ලේකම්වරයා ඒ සඳහා විශාල ශක්තියක් වී තිබෙන බවත් පෙන්වා දුන්නේය.නාගරික සංවර්ධනය ද රාජ්‍ය ආරක්ෂක අමාත්‍යාංශයට යටතට පත් කරන්න ජනාධිපති මහින්ද රාජපක්ෂ මහතා තීරණය කළ බව සිහිපත් කළ නාගරික සංවර්ධන අධිකාරියේ සභාපතිවරයා ආරක්ෂක විෂය සහ නාගරික සංවර්ධන විෂය ප්‍රතිවිරුද්ධ විෂයයන් දෙකක් වුවද ගෝඨාභය රාජපක්ෂ මහතා එම අභියෝගය බාර ගත් බවද අද වනවිට එම අමාත්‍යාංශයේ කටයුතු ඉතා සාර්ථකව සිදුවන බවද පැවසීය.කොළඹ නගරය පමණක් නොව ශ්‍රී ලංකාවේ සෑම නගරයක්ම එක හා සමාන ලෙස සංවර්ධනය කරන්නට රජය පියවර ගෙන තිබෙන බව කී නිමල් පෙරේරා මහතා තවත් කෙටි කාලයකින් ශ්‍රී ලංකාව ඉතා වේගයෙන් දියුණුවට පත්වනු ඇතැයි විශ්වාසය පළ කළේය.ශ්‍රී ලකාවේ ජපාන තානාපති නොබුහිතෝ හොබෝ, රාජ්‍ය ආරක්ෂක හා නාගරික සංවර්ධන අමාත්‍යාංශයේ අතිරේක ලේකම් ඉංජිනේරු රොහාන් සෙනෙවිරත්න, ශ්‍රී පංකා ආයෝජන මණ්ඩලයේ සභාපති ලක්ෂ්මන් ජයවීර, ඉන්දියාවේ ඇක්සිස් බැංකුවේ ප්‍රධාන විධායක නිලධාරී අශෝක් කේ බාසු, අධ්‍යක්ෂ ජනරාල් හර්ෂාන් ද සිල්වා, අතිරේක අධ්‍යක්ෂ ජනරාල් බ්‍රිගේඩියර් සමන්ත ජයසුන්දර මහත්වරු මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072912</link>
    <topic>කොළඹ ඩෙංගු අඩුවන ලකුණු</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>කොළඹ දිස්ත්‍රික්කයේ ඩෙංගු ව්‍යාප්තිය අඩුවීමේ ප්‍රවණතාවක් දැනට දැකිය හැකි බව ප්‍රාදේශීය රෝග විද්‍යාඥ වෛද්‍ය නයනී සූරියආරච්චි මහත්මිය කිවාය. කොළඹ දිස්ත්‍රික් ලේකම් එච්.ටී. කමල් පද්මසිරි මහතාගේ ප්‍රධානත්වයෙන් එම කාර්යාලයේදී පැවැත්වූ ඩෙංගු හා පරිසර කමිටු රැස්වීමේ දී මේ බව අනාවරණය විය. සැප්තැම්බර් ඔක්තෝබර් මාස වන විට මේ තත්ත්වය තවදුරටත් පාලනය වන බවත් කොළඹ දිස්ත්‍රික්කයේ ඩෙංගු මෙසේ අඩුවීමට හේතුවූයේ පසුගිය මාස කීපයේ වර්ෂාව අඩුවීම, නොකඩවා කළ ඩෙංගු මර්දන වැඩසටහන් හා ඩෙංගු වැළඳීම නිසා ඇති වූ මරණ සංඛ්‍යාව අඩුවීම බවත් වාර්තාවේ.බොරලැස්ගමුව, දෙහිවල, රත්මලාන වැනි ප්‍රදේශවල අධික ලෙස ඩෙංගු රෝගය මර්දනය කර තිබූ අතර කොළොන්නාව වැනි ප්‍රදේශවල තවදුරටත් ඩෙංගු ව්‍යාප්ත වීමේ සූදානමක් ඇති බවද පැවසූ වෛද්‍යවරිය එසේම වගුරුබිම්වල ඉවත් කර ඇති කන්ටේනර්වල ඩෙංගු මදුරු බීජ ඇති බව පැවසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072913</link>
    <topic>උතුරු පළාත් මහ ඇමැති පළාත් සභාවේ නිලධාරීන්ට නිකුත් කළ පරිපාලන උපදෙස් ඇතුළත් චක්‍රලේඛය ඉල්ලා අස් කර ගත්තා</topic>
    <author>ශිරෝමි අබයසිංහ</author>
    <content>උතුරු පළාත් මහ ඇමැති සී.වී.විග්නේෂ්වරන් මහතා පළාත් සභාවේ ප්‍රධාන ලේකම් ඇතුළු නිලධාරීන් වෙත නිකුත් කළ පරිපාලන උපදෙස් ඇතුළත් චක්‍රලේඛය නිල වශයෙන් ඉල්ලා අස් කර ගත් බව ජනාධිපති නීතීඥ කනග් ඊෂ්වරන් මහතා ශ්‍රේෂ්ඨාධිකරණයට ඊයේ (28) දැනුම් දුන‍්නේය.ජනාධිපති විසින් පත් කරනු ලැබූ තමාගේ වැඩ කටයුතුවලට නීතී විරෝධි‍ ලෙස ඇඟිලි ගසමින් උතුරු පළාතේ මහ ඇමැතිවරයා තම මූලික අයිතිවාසිකම් උල්ලංඝනය කරන බව සඳහන් කරමින් එම පළාත් සභාවේ ප්‍රධාන ලේකම් විජයලක්ෂ්මි රමේෂ් මහත්මිය ඉදිරිපත් කර ඇති මූලික අයිතිවාසිකම් පෙත්සම ශ්‍රේෂ්ඨාධිකරණය හමුවේ සළකා බැලු අවස්ථාවේ දී මේ දැනුම් දීම සිදු කෙරිණි.චක්‍රලේඛය ක්‍රියාත්මක වීම වළකාලමින් අධිකරණය මීට පෙර දිනයක දී අතුරු නියෝගයක් නිකුත් කළ පසු මහ ඇමතිවරයා එම චක්‍රලේඛය ඉල්ලා අස් කර ගත් බව ඔහු‍ වෙනුවෙන් පෙනී සිටි ජනාධිපති නීතීඥ කනග්ඊෂ්වරන් මහතා අධිකරණයට දැනුම් දුන් අතර ඉල්ලා අස් කර ගැනීම අදාළ පාර්ශ්වයන්ට නිල වශයෙන් දැනුම් දිය යුතු බව අධිකරණයේ අදහස විය.දිනයක් රහිතව මහ ඇමතිවරයා නිකුත් කර ඇති චක්‍රලේඛය මගින් සිය මූලික අයිතිවාසිකම් උල්ලංඝනය වන බැවින් එය බල රහිත කරන්නැයි රමේෂ් මහත්මිය සිය පෙත්සම මගින් ඉල්ලා තිබිණි.අගවිනිසුරු මොහාන් පීරිස් ,රෝහිණි මාරසිංහ සහ බුවනෙක අලුවිහාරේ යන ශ්‍රේෂ්ඨාධිකරණ විනිශ්චය මණ්ඩලය හමුවේ පෙත්සම සළකා බැලිණි‍.පෙත්සම සමථයකට පත් කර ගැනීමට දෙපාර්ශ්වය එකඟතාවයකට එළැඹී අතර ඒ සම්බන්‍ධයෙන් නියෝගයක් දීම සඳහා නඩුව මේ 30 දක්වා කල් තැබිණි.පෙත්සම්කාරිය වෙනුවෙන් පෙනී සිටි ජ්‍යෙෂ්ඨ නීතීඥ ගෝමින් දයාසිරි මහතා අධිකරණය අමතමින් පළාත් සභා පනතේ 31 වැනි වගන්තිය අනුව ප්‍රධාන ලේකම් පත් කිරීම සහ මාරු කිරීමට බලය ඇත්තේ ජනාධිපතිවරයාට පමණක් වන නමුත් ඇය ධුරයෙන් නෙරපීමට මහ ඇමතිවරයා උත්සහ දරන බවත් කිය. එම කරුණ සම්බන්ධයෙන් එකඟතාවකට එළැඹීමට දෙපාර්ශ්වය එකඟ වූහ.මහ ඇමැති සී.වී.විග්නේෂ්වරන් , ජනාධිපති ලේකම් ලලිත් වීරතුංග, රාජ්‍ය සේවා කොමිසමේ සභාපතිවරයා , එහි සාමාජිකයන් සහ රාජ්‍ය පරිපාලන ස්වදේශ කටයුතු අමාත්‍යාංශයේ ලේකම්වරයා සහ නීතීපතිවරයා වගඋත්තරකරුවන් කරමින් පෙත්සම ඉදිරිපත් කර තිබේ. මහ ඇමතිවරයා පත් වු දවසේ සිට තම රාජකාරියට ඇඟිලි ගසමින් තමා තනතුරින් ඉවත් කිරීමට උත්සහ දරන බවත් මෙම ක්‍රියාවලින් තම මූලික අයිතිවාසිකම් උල්ලංඝනය වූ බවට ප්‍රකාශයක් නිකුත් කර මහ ඇමතිවරයා එම ක්‍රියාවෙන් වළකාලන නියෝගයක් නිකුත් කරන ලෙසත් රමේෂ් මහත්මිය අධිකරණයෙන් ඉල්ලා සිටින්නීය.නීතීඥ එම්.ඒ.සුමන්තිරන් මහතා උතුරු පළාත් අමාත්‍ය මණ්ඩලය වෙනුවෙන් ද නියෝජ්‍ය‍ සොලිසි‍ටර් ජනරාල් නෙරීන් පුල්ලේ මහතා නීතීපතිවරයා වෙනුවෙන් ද පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072914</link>
    <topic>දියමන්ති ඔබ්බවන ලද ලක්ෂ 36ක අත්ඔරලෝසුවක් කොල්ලකෑ සිද්ධිය පිළිබඳ වාර්තාවක් ඉල්ලයි</topic>
    <author>සිරිසේන රාජපක්ෂ</author>
    <content>දියමන්ති ඔබ්බවන ලද ලක්ෂ තිස්හයක් වටිනා ඔරලෝසුවක් ගිනිඅවි පෙන්වා මරණ බවට තර්ජනය කර මංකොල්ලකෑමක් පිළිබඳ කොල්ලුපිටිය පොලිසිය ඊයේ (28) කොටුව මහේස්ත්‍රාත් අධිකරණයට වාර්තා කරමින් ඒ පිළිබඳ වැඩිදුර පරීක්ෂණ පවත්වන බවද දන්වා සිටියේය.පොලිසියේ එම දැනුම්දීමට අනුව සිද්ධිය පිළිබඳ වැඩිදුර පරීක්ෂණ පවත්වා එහි ප්‍රගතිය අධිකරණයට වාර්තා කරන ලෙස කොටුව මහේස්ත්‍රාත් තිලිණ ගමගේ මහතා කොල්ලුපිටිය පොලිසියට ඊයේ (28) දැන්වීය.මේ සිද්ධිය පිළිබඳ ජී. ‍ෙමාහාන් තිළිණ පෙරේරා නැමැත්තකු විසින් කරන ලද පැමිණිල්ලකට අනුව කොල්ලුපිටිය පොලිසිය පරීක්ෂණ ආරම්භ කැර තිබේ.තමන් පසුගිය 18 වෙනි දින දහවල් 2ට පමණ ජාතික ලොතරැයි මණ්ඩලයට ගොස් සවස 5ට පමණ ගලදාරි හෝටලයේ රැස්වීමකට සහභාගි වී රාත්‍රී 9ට පමණ ආහාර ගැනීම සඳහා ‍ඩාර්ලි පාරේ බාර් එකකට පැමිණි බව පැමිණිලිකරු සිය පැමිණිල්ලෙන් කියා සිටී.නැවත මිතුරකු සමඟ රාත්‍රී 12ට පමණ නැවත ගලදාරි පැමිණ පාන්දර 5ට පමණ සමාජශාලාවකට ගිය බවත්, එහිදී එහි ආරක්ෂක නිලධාරින් විසින් එහි ඇතුළුවීමට ඉඩදී නැත. එහි ඇතුළු වීමට තමාට අවශ්‍ය බව කී විට ආරක්ෂක නිලධාරින් තමාට පහර දුන් බවත් ඒ අවස්ථාවේ 45000/-ක් වටිනා කණ්ණාඩිය කැඩුන බවත් පසුව තමාගේ ලක්ෂ 36ක් වටිනා දියමන්ති ඇල්ලු ඔරලෝසුව කොල්ලකෑ බවත් පහර දුන් අය දුටුවොත් හඳුනාගත හැකි බව පැමිණිල්ලෙන් වැඩිදුරටත් කියා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072915</link>
    <topic>මරණ බවට තර්ජනය කර ලක්ෂ 2ක් කොල්ලකෑවැයි රිමාන්ඩ්</topic>
    <author>සිරිසේන රාජපක්ෂ</author>
    <content>මරණ බවට තර්ජනය කර රුපියල් ලක්ෂ දෙකක් කොල්ලකෑ බව කියන සැකකරුවකු ලබන 30 වෙනිදා දක්වා රිමාන්ඩ් භාරයේ තැබීමට මාලිගාකන්ද මහේස්ත්‍රාත් ජයකි ද අල්විස් මහත්මිය (26) නියෝග කළාය.මෙසේ රිමාන්ඩ් භාරයට පත්කෙරුණේ මරදාන ලොග්ගේට් ජාතික නිවාසහි පදිංචි මනෝජ් නැමැත්තෙකි.මරදාන පොලිසියේ උ. පො. ප. කපිල ශාන්ත සහ ‍පො. කො. 61038 නිමල් යන මහත්වරු සැකකරු ඊයේ මාලිගාකන්ද මහේස්ත්‍රාත් අධිකරණ වෙත වැඩිදුර වාර්තාවක් සමඟ ඉදිරිපත් කරමින් පරීක්ෂණ අවසන් නැති බව පවසමින් සැකකරු රිමාන්ඩ් භාරයට පත් කරන ලෙස ඉල්ලා සිටියහ.පොලිසියේ එම ඉල්ලීමට ඉඩදෙමින් සැකකරු රිමාන්ඩ් භාරයට පත් කළ මහේස්ත්‍රාත්වරිය වැඩිදුර පරීක්ෂණ පවත්වා ප්‍රගතිය අධිකරණයට වාර්තා කරන ලෙස මරදාන පොලිසියට දැන්වීය.ගොඩනැගිලි කොන්ත්‍රාත්කරුවකු වන බලපිටිය අහුංගල්ලේ වැලිකඩමුල්ලේ පදිංචි මඩිත්තගෙදර අනුරුද්ධ රාජපක්ෂ නමැත්තකු විසින් කරන ලද පැමිණිල්ලකට අනුව සිද්ධිය පිළිබඳව මරදාන පොලිසියට පැමිණිලි කර තිබේ.සිද්ධිය වූ දින තමා රුපියල් දෙලක්ෂයක මුදලක් සාක්කුවේ දමාගෙන පයින් ගමන් කිරීමේදී සැකකරු බෝතලයක් ගන්න සල්ලි දීපං කියා කිවූ අවස්ථාවේ සල්ලි නැති බව කිව්වා.පසුව සැකකරු තමා මරණ බවට තර්ජනය කර තමාගේ කලිසම් සාක්කුවේ තිබූ මුදල් මංකොල්ලකෑ බව පැමිණිලිකරු සිය පැමිණිල්ලෙන් කියා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072916</link>
    <topic>සහජීවනයේ පවුර තවත් ශක්තිමත් කරලීමට රාමලාන් දිනයේ දී සියල්ලන්ට ශක්තිය ලැබේවා</topic>
    <author/>
    <content>සහජීවනයේ පවුර තව තවත් ශක්තිමත් කරලීමේ උදාර කාර්යයට මෙවර රාමලාන් දිනයේදි සියල්ලන්ට ශක්තිය හා ධෛර්යය ලැබේවා ප්‍රාර්ථනා කරන බව අගමැති, ආචාර්ය දි.මු ජයරත්න මහතා පැවැසීය.ඉස්ලාමීය බැතිමතුන් තුළ සමානාත්මතාව හා සහජීවනය තහවුරු කොට සමාදානයෙන් ජීවත් වීමේ ආශිර්වාදාත්මක මාර්ගෝපදේශය වූ ශුද්ධ වූ අල්කුරාණය පහළ වූ මාසය ද සැමරීම අරමුණු කොට ගත්, ඊදූල් ෆිත්ර් උත්සවය හෙවත් සමානාත්මතාවයේ දිනය නිමිතිකොට ලෝ පුරා ඉස්ලාමීය බැතිමතුන් වෙත මේ සුබපැතුම් පිරිනමනු ලබන්නේ බැතිබර සිතින් බව සුබ පැතුම් පණිවුඩයක් නිකුත් කරමින් ඒ මහතා එසේ සඳහන් තරතිබේ.එම නිවේදනයේ මෙසේද සඳහන් වේ.රාමලාන් උපවාස ශීලය, පුරා මාසයක් ආරක්ෂා කිරීමෙන් අනතුරුව, නව සඳ දැකීමේ චාරිතානුප්‍රකාරව උදාවන රාමසාන් අවුරුදු දිනය යනු, සමාජය තුළ, කුසගින්නෙන් පෙළෙන කිසිවකුත් නොසිටිය යුතු දිනය ලෙස නබිනායක මුහම්මද් (සල්) තුමාණෝ පවසා තිබෙන බව මේ උතුම් දිනයේ දී අප සිහිතබා ගත යුතුය.ධාර්මික ජීවිතයකට හා සෞභාග්‍යවත් ජීවන පැවැත්මකට ඉඩහසර සලසන උපවාස ශීලය අල්ලා දෙවිදුන්ගේ අණට කීකරුව ඉටු කරන වන්දනීය චාරිත්‍රයක් පමණක් නොවන අතර, එය සියලු ජාතීන් අතර හොඳ හිත වර්ධනය කරලීමේ සංස්කෘතික පාලමක් හැටියට ද යොදා ගතයුතු බව මගේ පුද්ගලික විශ්වාසයයි.ජනාධිපති මහින්ද රාජපක්ෂ මැතිදුන්ගේ අභීත නායකත්වය තුළ සාමකාමීව මෙන්ම සහජීවනයෙන් ජීවත් විය හැකි සංතුෂ්ටිමත් වටපිටාවක් රට තුළ නිර්මාණය වී ඇති, මෙවන් මොහොතක, ඉස්ලාම් බැතිමතුන් වශයෙන් ශ්‍රී ලාංකීය ඔබට ද විශාල වගකීමක්, කාර්යභාරයක් පැවරී තිබෙන බව මේ උතුම් දිනයේ දී සිහිපත් කරදීමට කැමැත්තෙමි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072917</link>
    <topic>ආධ්‍යාත්මික ශික්ෂණය තහවුරු කෙරෙන උපවාස සීලය මහා භාවනාවක්</topic>
    <author/>
    <content>සහජීවනයෙන් හා සාමුහිකත්වයෙන් ජීවත් වීමේ වටිනාකම මුළු ලොවටම පෙන්වා දෙමින් ජීවත් වීමට සියලුම එකම සිතින් අදිටන් කරගත යුතු බව ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා මහතා පැවැසීය.සමස්ත මුස්ලිම්වරුන්ගේ උතුම් මාසය වන රාමලාන් මාසය අවසන් වී එළඹෙන අවුරුදු නබි නායකතුමන් පෙන්වා දුන් නිවැරදි මාර්ගයේ ගමන් කරන්නැයිද සුබ පැතුම් පණිවුඩයක් නිකුත් කරමින් ඒ මහත සඳහන් කර තිබේ.ඉස්ලාමීය දින දර්ශනයේ රාමලාන් මාසය යනු මුස්ලිම්වරුන්ගේ උතුම් වු මාසයයි. ශුද්ධවු අල්ලා දෙවියන් වහන්සේගේ මුස්ලිම් ජනයාට වගකීම් පහක් අනිවාර්ය කර තිබේ.එම වගකීම් පහෙන් සිවුවැන්න වන්නේ “රාමලාන් උපවාස සීලයයි“ රාමලාන් උපවාස සීලය ගතකරන සමය සිටීම ම පමණක් නොවේ.එය ආධ්‍යාත්මික ශික්ෂණය තහවුරු කෙරෙන මහා භාවනාවක් වැනි යැයිද එම නිවේදනයේ සඳහන් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072918</link>
    <topic>ආධ්‍යාත්මික ශික්ෂණය තහවුරු කෙරෙන උපවාස සීලය මහා භාවනාවක්</topic>
    <author/>
    <content>මහජන බැංකුව, ලංකා බැංකුව, සතොස ආදී රාජ්‍ය ආයතන කුණු කොල්ලයට විකුණා දැමීමට සැලසුම් කළ එජාප පාලනය නිමා කළේ වත්මන් ජනාධිපති මහින්ද රාජපක්ෂ මහතා බව අද ඇතැමෙකුට අමතක වී ඇතැයි සංස්කෘතික හා කලා කටයුතු ඇමැති ටී. බී. ඒකනායක මහතා ප්‍රකාශ කළේය.මෙතරම් විශාල ජන ගඟක් එජනිස වටා ඒකරාශී වන විට එජාපයට කිසිවක් කර කියා ගත නොහැකිව ඔවුන් නන්නත්තාර වී ඇතැයිද ඒකනායක මහතා අනාවරණය කළේය.යාපහුව මැතිවරණ කොට්ඨාසයේ මහව විජයබා විද්‍යාලයීය සයිමන් නවගත්තේගම රඟහලේදී පැවැති ‘රට රකින නිල් පවුර සුරකිමු මව්බිම’ සම්මන්ත්‍රණයට එක්වෙමින් ඇමැතිවරයා එසේ කීය.වැඩිදුරටත් අදහස් දැක්වූ ඇමැතිවරයා මෙසේද පැවසීය.අද එජාපයට තියෙන්නේ ඊර්ෂ්‍යාව හා ක්‍රෝධය. ඒ නිසා තමයි රටේ සංවර්ධනය පේන්නේ නැත්තේ. චීන මහා ප්‍රාකාරය වගේ අපිව වට කරගෙන ඉන්න මේ ජනතාවට බොරු කියලා, බොරු කරලා, පච පතුරුවලා රවට්ටන්න බෑ. විශේෂයෙන් ගම්වල ඉන්නේ බුද්ධිමත් ජනතාවක්. රටේ සංවර්ධනය ඒ අයගේ ඇඟට දැනෙනවා. 2005 ඉඳන් මේ රට ගමන් කරපු දිසාව මේ මිනිස්සුන්ට පේනවා.30 වසරක යුද්ධය ඉවර කළා. රටට ‍සාමය ගෙනාවා. භීෂණය නැති කළා. රට සංවර්ධනය කළා. අධිවේගී මාර්ග හැදුවා. මාර්ග හැදුවා. ග්‍රාමීය පාරවල් හැදුවා. වරාය හැදුවා. ගුවන්තොටුපළ හැදුවා. පාසල් සංවර්ධනය කළා. මහින්දෝදය තාක්ෂණ විද්‍යාගාර හැදුවා. වැව් ටික හැදුවා. විශ්වවිද්‍යාල සංවර්ධනය කෙරෙනවා. රෝහල් හැදුවා. විදුලිබලාගාර හැදුවා. වාරිමාර්ග දියුණු කළා. අවුරුදු නමයට කළ හරිය මදිද?අද විපක්ෂය කියනවා රටේ දූෂණය වැඩියි කියලා. ඒ අයගේ කාලේ කරපුව ඒ අයටම අමතක වෙලා. සිංහරාජය, සීගිරිය විකුණන්න හැදුවේ ඒ අය. සතොස ගිල්ලා, ලංකා බැංකුව, මහ බැංකුව විකුණන්න සූදානම් කළා. අපි ආපු නිසා ඒක බැරිවුණා. ඒ අයගේ තිබුණේ රට විකුණන ප්‍රතිපත්ති. අපි ළඟ තියෙන්නේ රට හදන ප්‍රතිපත්ති. ඒ අය විකුණුව අපි ආපහු රජයට ගත්තා.තව අවුරුදු පහක් ඉවසුවොත් මේ රටේ සංවර්ධනය ඉදිරියට බලාගන්න පුළුවන් වේවි.ඒකයි අපි ඡන්ද වලට බය නැත්තේ. අපේ නායකයා නියම කාලෙට මැතිවරණ ති‍යනවා. අපි එජාපය වගේ ඡන්ද සිතියම් ඇකුළුවේ නෑ. කලගෙඩි ලාම්පු සෙල්ලං දාල ඡන්ද කල් දැම්මේ නෑ.ඇමැතිවරුන් වන ඩලස් අලහප්පෙරුම, සී. බී. රත්නායක, මධ්‍යම මහ ඇමැති සරත් ඒකනායක, මන්ත්‍රීවරුන් වන ෂෙහාන් සේමසිංහ, අරුන්දික ප්‍රනාන්දු මහත්වරුන් ඇතුළු විශාල පිරිසක් මේ සම්මන්ත්‍රණයට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072919</link>
    <topic>‘කොළඹ ජාත්‍යන්තර සිනමා උළෙල’ සැප්. 2-7දා දක්වා</topic>
    <author># අනුර ප්‍රේමලාල්</author>
    <content>දේශිය සිනමාවේ කලක සිට පැවැති අඩුපාඩුවක් සපුරාලමින් ගෝලීය සිනමා සිතියම මත ශ්‍රී ලාංකේය සිනමාව ස්ථාන ගත කිරීම යන පුළුල් දැක්ම ඇතිව ජාත්‍යන්තර සිනමා උළෙලක් ‘කොළඹ ජාත්‍යාන්තර සිනමා උළෙල’ නමින් පැවැත්වෙන බව ශ්‍රී ලංකා සිනමා අධ්‍යක්ෂවරුන්ගේ සංසදය ප්‍රකාශ කරයි.මෙය ජපානයේ ඔකිනාවා ජාත්‍යාන්තර සිනමා උ‍‍ළෙලේ සහයෝගය ඇතිව සංවිධාන කෙරේ. මෙරට පැවැත්වෙන අංග සම්පූර්ණ ජාත්‍යන්තර සිනමා උළෙලක් වන මෙය ලබන සැප්තැම්බර් ‍2දා සිට 7දා දක්වා කොළඹ දී පැවැත්වේ. ලොව පුරා සිනමා උළෙලවලදි අපේ සිනමාව ඇගයිමකට ලක්වුවද අපටම කියා ජාත්‍යන්තර සිනමා උළෙලක් නොමැති විමේ අඩුපාඩුව දැන් අවසන්වී තිබේ.දහක තුනක යුද්ධයක් නිමා කොට පස්වන අවුරුද්ද ගත කරන අපට අවශ්‍ය තවත් යුද්ධයක් නොට සංහිඳියාව තුරුළු කර ප්‍රජාවක් ලෙස නිදහසේ හුස්ම ගැනිමයි. සමස්ත මනුෂ්‍ය වර්ගයාගේ පුද්ගලික හා සමාජ ජීවිතයේ ගැඹුරු තැන් ස්පර්ශ කිරීමේ බලය සිනමාව සතු යන්න කාගේත් විශ්වාසයයි. අපේ සිනමාව වසර 1947දි ආරම්භවූවත් එහි සැබෑ ශ්‍රී ලාංකික අනන්‍යතාව සහිත ඉපදුනේ වසර 1956දි නිර්මාණයවු ආචාර්ය ලෙස්ටර් ජේම්ස් පීරිස් මහතාගේ ‘රේඛාව’ සිනමාපටයෙනි. එම චිත්‍රපටය ඒ වසරේදීම පැවැති කෑන්ස් සිනමා උළෙල නියෝජනය කරනු ලැබුවා. එතැන් පටන් අපේ සිනමාපට ලොවපුරා පැවැත්වුණු සිනමා උළෙලවල් නියෝජනය කළ අතර එහිදි මෙරට සිනමාව ඒඒ රටවල සිනමාලෝලීන් හඳුනා ගනු ලැබුවත් අපට තවම අපේ කියා සිනමා උළෙලක් ආරම්භ කිරීමට නොහැකිවි ඇත.වාණිජ ප්‍රවහයේ තිරගත නොවන උසස් කලාත්මක අගයකින් හෙබි සිනාමා නිර්මාණ මෙරට සිනමාලෝලින්ට නරඹන්න අවස්ථාව උදාකර දෙන අතර දේශීය සිනමාකරුවන් හා ඔවුන්ගේ නිර්මාණ ජාත්‍යාන්තරයට රැගෙන යෑම මෙහි මෙහෙවර වේ.මෙම සිනමා උළලේදි සිනමාපට ප්‍රදර්ශනය වන සිනමාහල් වනුයේ කොළඹ කොටුව රීගල්, බම්ඹලපිටිය මැජෙස්ටික් සාප්පු සංකීර්ණයේ ස්ථාපිත සිනමාශෘලාව, කොළඹ 7හි පිහිටි ආකේඩ් සංකිර්ණයේ පිහිටි එම්පයර් සිනමාශාලාව, ශ්‍රී ලංකා ජාතික චිත්‍රපට සංස්ථාවේ පිහිටි තරංගණි සිනමාශාලාව ඊට අමතරව ජර්මානු සංස්කෘතික මධ්‍යස්ථානයේ ‘ගෙතේ අයතනය්දී’ය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072920</link>
    <topic>නීතිය ක්‍රියාත්මක කළ හැකි ලෙස අධ්‍යාපන ප්‍රඥප්තිය සංශෝධනය කරන්න</topic>
    <author/>
    <content>ප්‍රශ්න පත්‍ර පිටවුවහොත් ඕනෑම පුද්ගලයකුට එරෙහිව නීතිමය ක්‍රියාමාර්ග ගැනීමට හැකිවන පරිදි බස්නාහිර පළාත් අධ්‍යාපන ප්‍රඥප්තිය වහා සංශෝධනය කරන්නැයි බස්නාහිර පළාත් මහ ඇමැති ප්‍රසන්න රණතුංග මහතා පළාත් අධ්‍යාපන අමාත්‍යාංශ ලේකම්වරයාට අද (28) උපදෙස් දුන්නේය.දැනට ක්‍රියාත්මක පළාත් අධ්‍යාපන ප්‍රඥප්තිය තුළින් ආයතනික පුද්ගලයන්ට එරෙහිව කටයුතු කළ හැකි වුවද මෙවැනි සිද්ධියකට සම්බන්ධ බාහිර පුද්ගලයකුට එරෙහිව නීතිමය පියවර ගැනීමට තරම් ප්‍රමාණවත් ප්‍රතිපාදන නොමැතිවීම නිසා එය සංශෝධනය කිරීම අත්‍යවශ්‍ය බව මහ ඇමැතිවරයා පෙන්වා දෙයි.පාසල් වාර විභාගවලදී සිදු වූ ප්‍රශ්න පත්‍ර පිටවීමේ හා වෙනත් ගැටලු තත්ත්වයන් පිළිබඳව ඊයේ (28) පළාත් අධ්‍යාපන අමාතයාංශ ලේකම්වරයා හා අධ්‍යාපන බලධාරීන් සමඟ පැවැති සාකච්ඡාවකදී මහ ඇමැතිවරයා මේ බව අවධාරණය කළේය.පළාත් මහ ඇමැති ප්‍රසන්න රණතුංග මහතා මෙහිදී ‍පෙන්වා දුන්නේ ඉදිරියේ වාර විභාගය පොදු ක්‍රමවේදයක් යටතේ මෙහෙයවීම කෙරෙහිද අවධානය යොමු කළ යුතු බවයි. කලාප මට්ටමින් එය පැවැත්වීමේදී විවිධ ගැටලු මතු වන බැවින් ඒ පිළිබඳව වැඩි අවධානයක් යොමු කරන ලෙසද රණතුංග මහතා අධ්‍යාපන බලධාරීන්ට උපදෙස් දුන්නේය.මින් ඉදිරියට බස්නාහිර පළාතේ වාර විභාග පැවත්වීමේදී සුළු හෝ අතපසුවීමක් සිදු වීමට ඉඩ නොතබන ලෙසත් එවැනි සුළු හෝ වරදක් සිදු වුව හොත් ඊට වගකිවයුත්තන්ට එරෙහිව දැඩි පියවර ගන්නා බවත් මහ ඇමැතිවරයා මෙහිදී කියා සිටියේය. මේ අතර මින් ඉදිරියට බස්නාහිර පළාතේ විභාග කාලසටහන සැකසීම සඳහා පංචපුද්ගල කමිටුවක් මඟින් සිදු කළ යුතු බවටද පළාත් මහ ඇමැති ප්‍රසන්න රණතුංග මහතා මෙහිදී උපදෙස් දුන්නේය.පසුගිය දිනවල පළාත් අධ්‍යාපන දෙපාර්තමේන්තුව මඟින් සකස් කළ විභාග කාලසටහන අවස්ථා කීපයකදීම වෙනස් කිරීමෙන් විදුහල්පතිවරු ගුරුවරු මෙන්ම සිසුහුද අපහසුතාවකට පත් වූ බව වාර්තා වී ඇතැයි පැවසූ රණතුංග මහතා නැවත එවැනි තත්ත්වයක් ඇතිවීම වැළැක්වීම සඳහා මේ පියවර ගන්නා බව කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072921</link>
    <topic>ශ්‍රී සර්වඥ ධාතූන් වහන්සේලා අමෙරිකා, දකුණු කොරියා බෞද්ධ දූත පිරිස් වෙත</topic>
    <author>ඡායාරූපය- චන්දන පෙරේරා.</author>
    <content>ශ්‍රී ලංකාවේ සිට අමෙරිකාවට සහ දකුණු කොරියාවට වැඩම කරවීමට නියමිත ශ්‍රී සර්වඥ ධාතූන් වහන්සේලා එම රටවල බෞද්ධ දූත පිරිස් වෙත භාර දීම ජනාධිපති මහින්ද රාජපක්ෂ මහතාගේ අතින් අරලියගහ මන්දිරයේ දී ඊයේ (28) සවස සිදුකෙරුණු අවස්ථාව.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072922</link>
    <topic>වත්මන් රජය සියලු ජාතීන්ට එක හා සමානව සළකනවා</topic>
    <author/>
    <content>වත්මන් රජය සෑම ජාතියකටම ආගමකටම, කුල මල බේදවලින් තොරව එක හා සමානව සලකන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.ජනතාවගේ දුක් අමාරුකම් ජනාධිපතිතුමා මෙන්ම තමන් ද හොඳින් අවබෝධ කරගෙන සිටින බැවින් ඒ සඳහා සාධාරණ විසඳුම් ලබාදීමට කටයුතු යොදා ඇතැයි ද ඇමැතිවරයා කීය.ඇමැතිවරයා මේ බව පැවැසුවේ පසුගියදා බේරුවල නගර සභා පිටියේ පැවැති “රට නඟන නිල් රැල්ල” බේරුවල කාන්තා මහා සමුළුව අමතමිනි.බේරුවල ආසනයේ ශ්‍රී.ල.නි.ප. ප්‍රධාන සංවිධායක, ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ හා විශේෂඥ වෛද්‍ය සුජාතා සේනාරත්න මහත්මියගේ මෙහෙයවීමෙන් පැවැති මේ කාන්තා සමුළුවට විදුලිබල හා බලශක්ති ඇමැති පවිත්‍රා වන්නිආරච්චි මහත්මිය ප්‍රධාන ආරාධිතයා ලෙස සහභාගි වූවාය.බේරුවල රට නඟන නිල් පවුල කාන්තා මහා සමුළුවට බේරුවල ආසනයේ ශ්‍රී.ල.නි.ප. ශාලාවන්හි කාන්තාවෝ 3500ක් පමණ සහභාගි වී සිටියහ.බේරුවල ශ්‍රී.ල.නි.ප. සංවිධායක හා ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා වැඩිදුරටත් මෙසේ පැවැසීය.“උසස් අධ්‍යාපනය ලබල අපේ දරුවෝ දහස් ගණනක් පිටරට යන්නේ උසස් රැකියාවක් කරන්නයි. ඒ සඳහා තමයි ජනාධිපතිතුමා මහින්දෝදය තාක්ෂණික විද්‍යාගාර ආරම්භ කර තිබෙන්නේ. මම බේරුවල මේ මහින්දෝදය විද්‍යාගාර පාසල් 7කට ලබාගත්තා. මේ මහින්දෝදය විද්‍යාගාර කියන්නේ තාක්ෂණය පමණක් නොවෙයි, භාෂාවත්, ගණිතාගාර ආදියත් තියෙනවා. මේ තාක්ෂණ දැනුම අපේ ළමයින්ට තියෙනවා නම් ඕන තරම් රැකියාවන් තියෙනවා. අපි බේරුවල ඩී. එස්. සේනානායක‍ෙය් දැන් තාක්ෂණ විද්‍යාගාරය හදනවා. ඒ මම වගේම තමුන්නාන්සේලාගේ දරුවන්ටත් ඉගෙන ගන්න කියලා. මම දන්නවා ඉගෙන ගැනීමේ වටිනාකම ගැන. මට මගේ දරුවෝ දෙන්නාට ඉගැන්නුවා වගේම මට ඕනේ මේ බේරුවල ආසනයේ ඔබගේ දරුවන්ටත් උගන්වන්න. හොඳ පුරවැසියන් කරන්න. ඒ නිසා මම තමුන්නාන්සේලාට කියන්නේ ඔබට ඕනෑතරම් කරදර දුක් වේදනා, අපහසුකම් ඇති. ඒත් ඔබ ඔබගේ දරුවාට හොඳට උගන්වන්න. ඒක තමයි තමුන්නාන්සේලාගේ තියෙන විශාලතම ආයෝජනය.මම දේශපාලනයට ආවේ මේ රටේ පෑගෙන ජනතාවට සමාජවාදය තුළින් නැඟී සිටින්නට උදව් කරන්න හිතාගෙනයි. ඒ පරමාර්ථ වෙනස් කරන්නේ නැහැ මම කවදාකවත්. මම මොන පැත්තේ මොන ආණ්ඩුවේ හිටියත් මම ඒ පරමාර්ථ වෙනස් කරන්නේ නැහැ. අපේ ජනාධිපතිතුමාත් හැම වේලාවේම මට කියන්නේ රාජිත මට ආදරෙයි. නමුත් රාජිත ඊටත් වඩා තමන්ගේ ප්‍රතිපත්තිවලට ආදරෙයි කියලයි. ඒ නිසා මම බය නැතුව කතා කරනවා. එදා නාමල් රාජපක්ෂ මන්ත්‍රීතුමා බේරුවලට ආව වේලාවේ කිව්වේ මගේ තාත්තට ඇඟිල්ල දික්කරලා හරිදේට හරි, වැරදි දේට වැරදියි කියලා කියන්නේ රාජිත ඇමැතිතුමා පමණයි කියලා. ඒ නිසා තමයි අපේ තාත්තා රාජිත ඇමැතිතුමාට ගරු කරන්නේ කියලා කිව්වා. ඒ නිසා අපි ඒ ආත්ම ගරුත්වය තියාගෙන දේශපාලනයේ යනවා.ඒ ආත්මගරුත්වය තියාගෙන යන්නේ තමුන්නාන්සේලාගේ දුක් අමාරුකම්වලට විසඳුම ලබාදීලයි. ඒ නිසා අපි මේ ගමන යනවා. තමුන්නාන්සේලාගේ දරුවන්ට උගන්වනවා. ඒවගේම අපි හැම ආගමකටම හැම ජාතියකටම කුලමල භේද බලන්නේ නැතිව එක සමානව සලකනවා. අපි පිළිගන්නේ මනුස්සකමයි. මේ මනුස්සකම ගෙනියන්න තමයි හැම ආගමක්ම බිහිවුණේ. ඒ නැතිව මිනිස්සුන්ව මරන්න, කොටන්න, කපන්න නෙවෙයි ආගම් බිහිවුණේ. බුදුරජාණන් වහන්සේගේ දර්ශනයේ තියෙන්නේ හැමෝටම අවිහිංසාවයි. ඒකේ නැහැ මැරකම් කරන්න කියලා.ඒකේ නැහැ බුදුදහම ප්‍රචලිත කරන්න කියලා තව අයව මරන්න. එහෙම ප්‍රදර්ශනයක් නැහැ බුදුදහමේ. මම ඒ බුදුදහම හොඳට ඉගෙන ගත්තා ආනන්ද විද්‍යාලයේදී.ඒ බෞද්ධ දර්ශනය නිසා අපට කවදාවත් වරදින්නේ නැහැ. ඒ නිසාම බෞද්ධ දර්ශනය ගැන ආශ්වාදයක් ඇති වෙනවා. ඒ නිසා අපි ආගම්, ජාති, කුල, මල බලන්නේ නැතිව මනුෂ්‍යත්වයේ නාමයෙන් ජනතාවට සේවය කරනවා. ඒ නිසා තමයි තමුන්නාන්සේලා මෙතරම් විශාල පිරිසක් ඇවිල්ල අපිට උපහාර දක්වන්නේ.මම දේශපාලනයට ආවේ තනතුරු ලබාගන්න නෙවෙයි. මේ ඇමැතිකම් ඕන වේලාවක මම එළියට දාන්න ලෑස්තියි. මම එළියට ගියා කියලා එච්චර වෙනසක් නැහැ. මම තනතුරු ගැන බලන්නේ නැහැ. මම ඒ තීන්දු තීරණ ගන්නේ මේ රටත්, ජනතාවත් වෙනුවෙනුයි.ඒ අහිංසක දුප්පත් පීඩිත මිනිස්සු වෙනුවෙනුයි. අපි දන්නවා මේ රටේ තවමත් තුන්වේලම කන්න බැරි මිනිස්සු ඉන්නවා. හරියට ඇඳුමක් අඳින්නආස, හරියට ඇඳුමක් නැති දරුවෝ ඉන්නවා. මෙන්න මේ වගේ රටකයි අපි දේශපාලනය කරන්නේ කියලා හොඳට දැනගෙනයි අපි දේශපාලනය කරන්නේ. ඒ නිසා අපි දන්න දේවල් කියන්න වෙනවා. අපි මේ දේවල් දැන ගත්තේ ලෝකය දිහා බලලයි.ඒ වගේම ඉතිහාසය දිහා බලලයි අපි තීරණය කරන්නේ අපි මොනවද කරන්නේ කියලයි. අපි ජනාධිපතිතුමා බේරගන්න මේ රට සංවර්ධනය කරා ගෙනයන්න තමයි අපි කැපවෙලා ඉන්නේ. ඒ රට අපි සංවර්ධනය කරනවා. ඒ ගමන අපි තමුන්නාන්සේලා එක්ක එක්වෙලා යනවා” යැයි පැවැසීය.මෙම අවස්ථාවට පාර්ලිමේන්තු මන්ත්‍රී තිලංග සුමතිපාල, පළාත් සභා මන්ත්‍රීවරුන් වන හිරුණිකා ප්‍රේමචන්ද්‍ර, මල්ෂා කුමාරතුංග, ආරියවතී ගලප්පත්ති, ප්‍රසන්න සංජීව, බේරුවල ප්‍රාදේශීය සභාවේ සභාපති කුෂ්මන් ද සිල්වා මහත්ම මහත්මීහු ඇතුළු මන්ත්‍රීවරුන් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072923</link>
    <topic>එල්ටීටීඊයේ වර්ධනයට ප්‍රධාන හේතුව කලු ජූලියයි</topic>
    <author/>
    <content>අප රටේ කොටි ත්‍රස්තවාදී සංවිධානයක් ඇතිවීමට හේතු භූත වූයේ 1983 එවකට එක්සත් ජාතික පක්ෂ ආණ්ඩුව සමයේ ඇතිවූ කලු ජූලිය යැයි ඉතිහාසයේ සටහන් වී ඇති අවස්ථාවයි. ද්‍රවිඩ විරෝධී ව්‍යාපාරය ඉතා සංවිධානාත්මකව මෙහෙයවූ එම රජය ද්‍රවිඩ ජනතාව ඝාතනය කළ අතර ඔවුන්ගේ දේපොළ ඉඩකඩම් කෝවිල් පවා ගිනිබත් කර මුලු රටම අරාජික තත්ත්වයට පත්විය. මාතලේ නගරයේ ද්‍රවිඩ අයගේ කඩසාප්පු විනාශ කර මුත්තුමාරි අම්මන් කෝවිල් තේර් රථය පවා යූ. එන්. පී. යේ සන්ඩාලයන් විසින් ගිනිබත් කළ බිහිසුණු සිද්ධීන් අද වෙසෙන ද්‍රවිඩ පරපුරට මතක් කර දිය යුතුය.මාතලේ හෝටල් සංස්ථා රැස්වීම් ශාලාවේදී පවත්වන ලද ශ්‍රී ලංකා නිදහස් පක්ෂයේ මාතලේ මැතිවරණ කොට්ඨාසය අමතා කතා කළ පාර්ලිමේන්තු මන්ත්‍රී ඒ. එච්. එම්. අස්වර් මහතා මේ බව ප්‍රකාශ කළේය.ප්‍රවාහන නියෝජ්‍ය ඇමැති රෝහණ දිසානායක මහතාගේ මෙහෙයවීමෙන් පැවැති මේ රැස්වීමට ප්‍රධාන අමුත්තා වශයෙන් ශ්‍රී.ල.නි.ප ප්‍රධාන සංවිධායක සෞඛ්‍ය නියෝජ්‍ය ඇමැති මෛත්‍රීපාල සිරිසේන මහතා සහභාගී විය.වැඩිදුරටත් කතා කළ අස්වර් මහතා පලස්තීනයේ ඊශ්‍රායල් - සයෝනිවාදී හමුදා විසින් කළ මිලේච්ඡ සමූල මිනිස් ඝාතනයට විරුද්ධව ගිය සිකුරාදා පාර්ලිමේන්තුවේ තමන් විසින් ගෙනෙන ලද යෝජනාවට පක්ෂව කිසිදු වචනයකුදු කතා නොකර විරුද්ධ පක්ෂයේ නායක රනිල් වික්‍රමසිංහ මහතා ඇතුළු එම පක්ෂයේ මන්ත්‍රීවරුන් සභාවෙන් පිටව ගියහ.මෙරට මුස්ලිම් ජනයාගේ ඡන්දය ලබා ගැනීමට පමණක් චාටු කතා කියමින් මුස්ලිම්වරුන් සම්බන්ධව කරුණා පෙරදැරිව කතා කරන එජාපයේ ඉතාම වංචනිකභාවය මෙයින් මොනවට පැහැදිලි වේ.මේ හා සමානව එදා විරුද්ධ පක්ෂයේ නායක මහින්ද රාජපක්ෂ මහතා පලස්තීනයට සහයෝගය දක්වා පාර්ලිමේන්තුවේ ගෙනෙන ලද යෝජනාව සම්බන්ධයෙන් හිටපු මාධ්‍ය ඇමති ඉමිටියාස් බාකිර්මාකාර් මහතාටත් මටත්කතාකරන්නට අවසර දීමට එදා අගමැතිව සිටි රනිල් වික්‍රමසිංහ මහතා අවසර නොදුන් බවද මුස්ලිම්වරුන්ටත් මතක් කර දිය යුතුය. මෙවැනි ප්‍රෝඩාසහගත දේශපාලන ප්‍රතිපත්ති මෙරටේ මුස්ලිම්වරුන් පමණක් නොව ජාත්‍යන්තර මුස්ලිම්වරුන් හෙළාදකින බව තරයේ ප්‍රකාශ කළ යුතුව ඇත.අද ශ්‍රී ලංකා නිදහස් පක්ෂය විසින් මෙහෙයවන මෙවැනි සම්මන්ත්‍රණ හා කාන්තා වැඩමුලුව අතිවිශාල ජනතා සහභාගිත්වයක් දැක ගැනීම ඉතා සතුටට කාරණයකි. සංවර්ධන ව්‍යාපාර සහ රටේ සාමය උදා කර සැනසිල්ලේ ජීවත්වීමේ වාතාවරණය අතිගරු ජනාධිපතිතුමා විසින් උදා කරදීමේ ප්‍රතිපලයක් වශයෙනුයි.සබරගමුව මහ ඇමති මහීපාල හේරත් මහතා, නියෝජ්‍ය ඇමතිවරුන් වන ජයරත්න හේරත්, ලලිත් දිසානායක, මාතලේ නගරාධිපති මොහමඩ් හිල්මි කරීම් මහතා, ප්‍රවාහන කොමිසන් සභා‍වේ සභාපති රේණුක පෙරේරා මහතා ඇතුලු තවත් බොහෝ දෙනෙක් සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072924</link>
    <topic>ප්‍රේමකීර්ති ද අල්විස් ගුණ සමරුව නිමිත්තෙන් වැඩසටහන් රැසක්</topic>
    <author>කොළඹ සංචාරක</author>
    <content>ඝාතනයට ලක් වූ සම්මානනීය කලාකරු ප්‍රේමකීර්ති ද අල්විස් සහෘදයාගේ විසිපස් වැනි ගුණ සමරුව නිමිත්තෙන් ගුණ සමරු උත්සව, පුණ්‍යානුමෝදනා පින්කම් බොහෝමයක් සංවිධාන කොට ඇතැයි ප්‍රේමකීර්ති ද අල්විස් ගුණ සමරු සංසදය පවසයි. ඒ අනුව මේ මස 30 වැනි දින සවස 4.30ට ගීතනාත් කුඩලිගම රචිත “සසර සැරිසරන තෙක්” චරිතාපදාන ග්‍රන්ථය කොළඹ බණ්ඩාරනායක ජාත්‍යන්තර අනුස්මරණ ශාලාවේ කමිටු ශාලාවේ දී එළිදැක්වීමට නියමිතය. මේ ග්‍රන්ථයේ පළමු පිටපත පිළිගැන්වෙන්නේ මහාචාර්ය සුනිල් ආරියරත්නයන්ටය.සසර සැරිසරන තෙක් ග්‍රන්ථය දොරට වඩින උත්සවයේ ප්‍රධාන දේශකයා වන්නේ ප්‍රවීණ මාධ්‍යවේදී සමන් අතාවුදහෙට්ටි මහතායි. මෙහි සංගීත අංශය ජයන්ත රත්නායකයන් මෙහෙයවන අතර දොරට වැඩුම් උළෙල ආචාර්ය වික්ටර් රත්නායකයන්ගේ සුමධුර ගී හඩින් වර්ණවත් වීමද සුවිශේෂත්වයකි.ප්‍රේමකීර්ති ද අල්විස් සූරීන්ගේ චරිතාපදාන ග්‍රන්ථය මුද්‍රණය සඳහා අනුග්‍රහය දක්වා තිබෙන්නේ ප්‍රේමකීර්ති ද අල්විස්ගේ ගීතයන්ට වඩාත් ඇලුම් කරන රසවතකු වූ ගාමිණී කරව්දෙණිය මහතායි. මේ මස 31 වැනි දින ප්‍රේමකීර්ති ද අල්විස් මහතා වෙනුවෙන් වෙන් වී තිබේ. ඒ අනුව එදින උදෑසන 10ට ගුවන්විදුලි සංස්ථාව හා රූපවාහිනී සංස්ථාව අතරින් ඇති මාවත ‘ප්‍රේමකීර්ති ද අල්විස් මාවත’ නමින් නම් කර විවෘත කිරීම සිදු කැරේ. ප්‍රේමකීර්ති ද අල්විස් ගුණ සමරු සංසදයේ කාරුණික ඉල්ලීම පිළිගත් ජනාධිපති මහින්ද රාජපක්ෂ මහතා කොළඹ මහ නගර සභාවට දුන් උපදෙස් පරිදි මේ උත්සවය සංවිධාන කෙරේ. ප්‍රේමකීර්ති ද අල්විස් නමින් නම් කර තිබෙන මාවතේ නාමපුවරුව විවෘත කිරීම සිදුවන්නේ ආචාර්ය වික්ටර් රත්නායකයන් අතිනි. මේ අවස්ථාවට සිනමා නළු නිළියන්, ගායක ගායිකාවන්, සංගීතවේදීන්, නාට්‍යවේදීන්, සාහිත්‍ය ක්ෂේත්‍රයේ උගතුන්, වියතුන්, ගත්කරුවන් විශාල පිරිසක්ද සහභාගි වීමට නියමිතය.මෙදිනම සවස 6ට ‘සසර සැරිසරන තෙක්’ නමින් කොළඹ බණ්ඩාරනායක ජාත්‍යන්තර අනුස්මරණ ශාලාවේදී පැවැත්වෙන ගීත සන්ධ්‍යාව ක්ෂේත්‍රයේ අතිශය ජනප්‍රිය ගායක ගායිකාවන්ගේ ගීතමය හඩින් වර්ණවත් වේ. එහි සංගීතමය අංශය භාරව කටයුතු කරන්නේද ජයන්ත රත්නායකයන්ය. මේ ගීතමය සැදෑවේදී ප්‍රේමකීර්ති ද අල්විස්ගේ ඉටි පිළිරුවක්ද විවෘත කෙරේ. මෙය අතුල හේරත් සහ මහිම හේරත් යන පිය පුතු දෙපළගේ නිර්මාණයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=n14072925</link>
    <topic>ජපානයේ ආර්ථික, වෙලෙඳ හා කර්මාන්ත රාජ්‍ය ඇමැති කෂුයෝෂි අකාබා මහතා සහ ජනාධිපති මහින්ද රාජපක්ෂ මහතා අරලියගහ මන්දිරයේදී</topic>
    <author>ඡායාරූපය - සුදත් සිල්වා.</author>
    <content>ජපානයේ ආර්ථික, වෙලෙඳ හා කර්මාන්ත රාජ්‍ය ඇමැති කෂුයෝෂි අකාබා මහතා ජනාධිපති මහින්ද රාජපක්ෂ මහතා අරලියගහ මන්දිරයේදී ඊයේ (28) සවස මුණගැසුණු අවස්ථාව.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=r1407291</link>
    <topic>ගාල්ල බන්ධනාගාරයේ සිටින සැකකරුවකු ‘ඊසි කෑෂ්’ ක්‍රමයට මත් ජාවාරම සිදු කරලා</topic>
    <author>අහංගම සමූහ රවිදු ලසිත දීයගහගේ</author>
    <content>මත්ද්‍රව්‍ය චෝදනා සම්බන්ධයෙන් බන්ධනාගාරගතව සිටිමින් 'ඊසි කෑෂ්' ක්‍රමයට හෙරොයින් ජාවාරම මෙහෙයවූ සැකකරුවකුගේ බිරිය සහ ඇයගේ ඥාති දියණියක් හෙරොයින් සමඟ අත්අඩංගුවට ගත් බව ගාල්ල පොලිසිය පවසයි.ගාල්ල බන්ධනාගාරයේ සිට මොහු හෙරොයින් ජාවාරම මෙහෙයවා ඇති බව අනාවරණයවී ඇත. බන්ධනාගාරගතව සිටින පුද්ගලයා එහි සිට තම බිරියට දුරකතනයෙන් කතා කර දුරකතන අංකයක් ලබාදී එයට 'ඊසි කෑෂ්' ක්‍රමයට මුදල් යවන ලෙස දැනුම් දෙනු ලැබේ. මුදල් යැවූ පසු නැවත කතා කර කිසියම් තැනකට ගොස් හෙරොයින් ලබා ගන්නා ලෙස දැනුම්දෙනු ඇත.ඒ අනුව ගාල්ල අම්බලන්වත්ත ප්‍රදේශයේ පිහිටි පොදු සුසාන භූමියක් අසල ඇති විදුලි කණුවක් යට තිබූ හෙරොයින් ගෙන ගොස් පැකට් කරමින් සිටින විට උපාය දූතයකු යොදවා හෙරොයින් පැකට් හයක් සමඟ සැකකරුවන් පොලිසියෙන් අත්අඩංගුවට ගෙන තිබේ.ඊට පසු ඇයගෙන් හෙළිවූ තොරතුරු මත ඇයගේ ඥාති දියණිය යතුරු පැදියකින් හෙරොයින් ග්‍රෑම් භාගයක් රැගෙන යමින් සිටින විට අත් අඩංගුවට ගත් බව පොලිසිය පවසයි.ධීවරයින්ට වැඩි වශයෙන් හෙරොයින් අලෙවි කර ඇති බවද පොලිස් පරීක්ෂණවලදි හෙලිවී තිබේ.ගාල්ල ජ්‍යෙෂ්ඨ පොලිස් අධිකාරී රංජිත් මාසිංහ සහ සහකාර පොලිස් අධිකාරි කේ බී කීර්තිරත්න යන මහත්වරුන්ගේ උපදෙස් මත මූලස්ථාන පොලිස් පරීක්ෂක කේ ඒ උදයකුමාර මහතාගේ මෙහෙයවිම මත දූෂණ මර්දන අංශයේ ස්ථානාධිපති එම් නිමල් මහතා ඇතුළු කොස්තාපල්වරුන් වන අබේතුංග (43504), රංජිත් (33645) සහ කාන්තා කොස්තාපල් කුසුම් ( 6062) යන නිලධාරීන් සැකකාරියන් අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=r1407292</link>
    <topic>කඩොලාන පරිසරය සංරක්ෂණයට ප්‍රතිපත්ති ප්‍රකාශය එළිදකී</topic>
    <author>මිහිර විජේසේකර - මාරවිල සමූහ</author>
    <content>වන සංරක්ෂණ ආඥා පනත යටතේ ශ්‍රී ලංකාවේ වෙරළ හා කළපු ආශ්‍රිතව ප්‍රදේශ 48ක පවතින කඩොලාන ශාක පද්ධතින් සංරක්ෂිත කලාපයක් වශයෙන් ගැසට් නිවේදනයක් ඉදිරියේදී ප්‍රකාශයට පත් කිරීමට නියමිත බව පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පවසයි.ඉකුත් 26 දිනට යෙදී තිබූ ලෝක කඩොලාන දිනය නිමිත්තෙන් “කඩොලාන පරිසර පද්ධතිය” සංරක්ෂිත පරිසර පද්ධතියක් ලෙස නීත්‍යානුකූලව ප්‍රකාශයට පත්කිරීමේ ප්‍රතිපත්ති ප්‍රකාශනය එළිදැක්වීමේ උත්සවයට සහභාගී වෙමින් ඇමැතිවරයා හලාවත - පම්බල පිහිටි ලංකා සුළු ධීවර සම්මේලන මූලස්ථානයේදී මේ අදහස් පළ කෙළේය.මෙසේ කිරීමෙන් වෙරළ හා කළපු ආශ්‍රිත පිහිටා ඇති කඩොලාන ශාඛ පද්ධතිය විනාශ කරන අයට නෛතික වශයෙන් කටයුතු කිරීමට නෛතික පසුබිමක් හා නීතිමය ශක්තියක් ලැබෙන බවද හෙතෙම වැඩිදුරටත් කියා සිටියේය.ලෝකයේ පවතින කඩොලාන විශේෂ 65න් 21ක්ම ශ්‍රී ලංකාවේ දක්නට ලැබෙනවා. වෙරළබඩ මත්ස්‍ය සම්පත ඉහළ නැංවීමට, වෙරළ ඛාදනය අඩු කිරීමට, ජෛව විවිධත්ව ආරක්ෂා කිරීමට හා සුනාමි වැනි ව්‍යසන අවස්ථාවලදී ආරක්ෂාව ලබාදීමට කඩොලාන මගින් ඉටු කර දෙන මෙහෙයන් ලෙස හැඳින්විය හැකියි.පසුගිය දශක දෙක ඇතුළත ඉස්සන් පොකුණු ඉදිකිරීමට කඩොලාන ශාක ඉවක් බවක් නොමැතිව කපා විනාශ කළා. හුදෙක් ආර්ථික ප්‍රතිලාභ මත විනාශ කළ ඒ කඩොලාන ශාඛ පද්ධතිය නැවත සකස් කිරීමට එහෙම නැත්නම් ඒ අඩුපාඩුව පුරවාලීමට තවමත් අපොහොසත් වී තිබෙනවා. මිනිසුන් දැනුවත්ව හෝ නොදැනුවත්ව මේ කඩොලාන ශාඛ පසුගිය කාලයේ අසීමිත ලෙස විනාශ කළා.කඩොලාන පරිසර පද්ධතිය සංරක්ෂිත පද්ධතියක් ලෙස නම් කිරීමෙන් මේ තත්ත්වය අවම කිරීමට හැකිවෙනවා. පොල් සංවර්ධන හා ජනතා වතු කළමනාකරණ නියෝජ්‍ය ඇමැති වික්ටර් ඇන්ටනි බියන්වල මහතා ඇතුළු පිරිසක් මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=r1407293</link>
    <topic>දැව කපා ප්‍රවාහනය කළ පුද්ගලයකු අල්ලයි</topic>
    <author>@ පුත්තලම සමූහ ඩබ්ලිව්.සී.බී.ප්‍රනාන්දු</author>
    <content>ගල්කුලිය රජයේ රක්ෂිතයෙන් නීති විරෝධි ලෙස කපන ලදැයි සැක කරන දැව තොගයක් ලොරියකින් ප්‍රවාහනය කරමින් තිබිය දී එම එක් සැකකරුවකුද සමඟ එම දැව ලොරිය අත් අඩංගුවට ගැනීමට මුන්දලම පොලිසීයේ නිලධාරින් කණ්ඩායමක් සමත් වූහ.ලැබුණු ඔත්තුවකට අනුව එම නිලධාරීන් මේ දැව ලොරියත් සමඟ සැකකරු අත් අඩංගුවට ගන්නා ලද්දේ ඊයේ (28) උදේ 7.45ට පමණ මුන්දලම අගුණවිලදී සිදුකළ වැටලීමකදීය. තේකක, බුරුත සහ ‍කොහොඹ යන වර්ගවලට අයත් දැව කොට 45ක් අත් අඩංගුවට ගත් මේ දැව තොගයේ තිබූ බව පොලිසිය පවසයි. එම දැව තොගයේ වටිනාකම මෙතෙක් ගණන් බල නැත.පුත්තලම පොලිස් අධිකාරි එල්.පී.එස්.පී. සඳුන්ගහවත්ත සහකාර පොලිස් අධිකාරි නාගහවත්ත යන මහත්වරුන්ගේ උපදෙස් පරිදි මුන්දලම පොලිස් ස්ථානාධිපති ප්‍රධාන පොලිස් පරීක්ෂක ලලිත් සදසිරි මහතා ප්‍රමුඛ උ.පො.ප කේ.ජී.කේ.ඒ.සුභසිංහ, පො.සැ 41315 වික්‍රමසිංහ, පො.සැ 55161 කුලරත්න, පො.කො 79003 කුමාර, පො.කො 88958 නන්දසේන, පො.කො.රි 4121 ඉරේෂ් යන නිලධාරීන් වැටලීම සිදුකළ අතර, එම දැව තොගයත් ලොරියත් සමග සැකකරු අධිකරණයට ඉදිරිපත් කිරිමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=r1407294</link>
    <topic>සබරගමුව පළාත් සභාවෙන් ධම්මපද සුගායන තරගයක්</topic>
    <author>රත්නපුර දිසා විශේෂනිරෝෂන පෙරේරා</author>
    <content>විවිධාකාරයේ රියැලිටි තරග ඇති කාලයකදී ආගමික තේමාවක් මුල්කරගත් යහගුණ සංකල්පය පෙරටු කරගත් නවමු රියැලිටි ආකෘතියේ තරගයක් සබරගමුව පළාත් සභාව විසින් සංවිධානය කර තිබේ.සබරගමුව පළාත් රාජ්‍ය සේවකයන්ට විවෘත මෙය ධම්මපද සුගායන තරගයයි.පළාත් ආණ්ඩුකාර වි.ජ.මු. ලොකුබණ්ඩාර සහ ප්‍රධාන ඇමැති මහීපාල හේරත් යන මහත්වරුන්ගේ උපදෙස් මත මේ වැඩසටහන ආරම්භ වී තිබේ.එහි පළමු අදියරට පළාත් සභා ප්‍රධාන කාර්යාලයේ තෝරාගත් ආයතන 21ක පළාත් රාජ්‍ය සේවක සේවිකාවන් 63 දෙනකු තරග වදිති. මේ සඳහා ධම්ම පදයේ යමකවග්ග කාණ්ඩයට අයත් ගාථා 20ක් ඇතුළත් ය.සබරගමුව පළාත් ආණ්ඩුකාර වි. ජ. මු. ලොකුබණ්ඩාර සහ පළාත් ප්‍රධාන ඇමැති මහීපාල හේරත් යන මහත්වරුන්ගේ උපදෙස් මත මේ වැඩසටහන සංවිධානය කර තිබේ.රසඥතාව මොට කරන්නේය යන චෝදනාව බොහෝ රියැලිටි වැඩසටහන්වලට එල්ලවන යුගයක අරුත්බර තරගයක් ලෙස ආදර්ශයක් ලබාදීමට මේ තරගය සංවිධානය කළ බව සබරගමුව පළාත් සභාව කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=r1407295</link>
    <topic>පුත්තලමේ ඉපැරැණි සොහොන් බිමක අනවසරෙන් කැණීම් කළ දෙදෙනකු දැලේ</topic>
    <author>@ කල්පිටිය සමූහ - පුත්තලම සමූහ</author>
    <content>පුත්තලමේ පිහිටි පුරා විද්‍යා වටිනාකමින් යුතු සොහොන් බිමක, අනවසර කැණීම් සිදු කර මින් සිටි පුද්ගලයන් දෙදෙනකු සහ ඒ සඳහා යොදා ගත් බැකෝ යන්ත්‍රයක් ද පුත්තලම පොලිසිය විසින් අත් අඩංගුවට ගෙන ඇත. ලන්දේසි සහ ඉංග්‍රීසි යුගවලට අයත් යැයි සැලකෙන, මේ සොහොන් බිම පුත්තලම උසාවි සංකීර්ණයට නුදුරින් පිහිටා ඇත.මේ සොහොන් බිමේ 1869, 1875, 1848, 1865, සහ 1889 යන වර්ෂවල, මිය ගිය පුද්ගලයන් ගේ සිරුරු මිහිදන්ව ඇති අතර පුත්තලම ප්‍රාදේශීය ලේකම් කාර්යාලයේ 'ග්‍රේවට් මුඩ්ලියර්' තනතුර හෙබවූ පරිපාලන නිලධාරී ජේ. ආතර් ඩී සිල්වා වික්‍රමතිලක යන අයගේ ස්මාරකය ද මේ අතර වේ. සියලු සොහොන් ස්මාරක කිරිගරුඬ ගලින් නිමවා ඇති අතර ස්මාරක නවයකි. මේ සොහොන් කොත් පුත්තලම පිහිටි ශාන්ත කෙමන්තුමන්ගේ දේවස්ථානයට අයත් බැව් ප්‍රකාශ කරන සටහනක් ද මෙහි වේ.මෙහි පුරා විද්‍යා වටිනාකම තහවුරු කර ගැනීම පිණිස මේ වන විට, පුත්තලම පොලිසිය පුත්තලම පුරා විද්‍යා පොලිසිය සහ පුත්තලම ප්‍රාදේශීය ලේකම් කාර්යාලය පරීක්ෂණ ආරම්භ කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=r1407296</link>
    <topic>කුරුණෑගල සිසුවියගේ නඩුවේ දී ‘ජනමාධ්‍ය’ තහනම්</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>ජනමාධ්‍ය සම්බන්ධව කිසිම වචනයක් හෝ අධිකරණය හමුවේ නොකියන ලෙසට කුරුණෑගල ජෝන් කොතලාවල මහා විදුහලේ පාසල් දැරියගේ නඩුව විභාගයට ගත් කුරුණෑගල ප්‍රධාන මහේස්ත්‍රාත් රවීන්ද්‍ර ප්‍රේමරත්න මහතා විත්තියේ නීතිඥ මහත්වරුන්ගෙන් ඉල්ලා සිටියේය.කුරුණෑගල ජෝන් කොතලාවල මහා විදුහලේ 11 වසර ඉගෙනුම ලබමින් සිටි වෙනූෂා ඉමන්දි බණ්ඩාර සිසුවියගේ සියදිවි නසා ගැනීම සම්බන්ධයෙන් චෝදනා ලැබ සිටින හිටපු විදුහල්පතිවරයාට එරෙහිව ජාතික ළමාරක්ෂක දෙපාර්තමේන්තුව මඟින් මේ නඩුව කුරුණෑගල ප්‍රධාන මහේස්ත්‍රාත් උසාවියේ පවරා තිබුණි.විත්තිය වෙනුවෙන් පෙනී සිටි නීතිවේදීන් චූදිත හා විද්යුත් මාධ්‍යවේදීන් විවේචනය කරමින් විදුහල්පතිවරයාගේ නිර්දෝෂීභාවය ආරක්ෂා කිරීමට උත්සාහ කෙළේය.අනතුරුව විත්තියේ නීතිවේදීන් දැනුවත් කළ මහේස්ත්‍රාත්වරයා සිද්ධිය සම්බන්ධව මාධ්‍ය තොරතුරු හෝ රූප රාමු නඩුවට අදාළ නැති බැව් පෙන්වා දෙමින් වැඩිදුර විභාගය අගෝස්තු මස 25 දිනට කල් තැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=r1407297</link>
    <topic>ඇත්දළ, මුදල් සහ රන් බඩු ගෙන ගිය ව්‍යාපාරිකයකු කොටු</topic>
    <author>@ අකුරැස්ස සමූහ තේජා විද්‍යාරූප</author>
    <content>ඇත්දළ කොටසක්, රුපියල් ලක්ෂ දෙකක මුදල් හා රන් ආභරණ සමඟ පුද්ගලයකු දෙණියාය කිරිවැල්දොළ ප්‍රදේශයේදී දෙණියාය පොලිස් විශේෂ කාර්යය බළකාය මගින් අත්අඩංගුවට ගෙන ඇත.මේ පුද්ගලයා තවත් අයකු සමඟ යතුරු පැදියකින් එමින් සිටියදී පොලිස් විශේෂ කාර්යය බළකායට ලැබුණු තොරතුරක් මත හදිසි මාර්ග බාධකයක් යොදා මොහු අත් අඩංගුවට ගෙන තිබේ.ඇත්දළ කොටස, මුදල් හා රන් ආභරණ මොහුගේ බෑගයක තිබී හමුවී ඇති අතර මොහු දෙණියාය නගරයේ ව්‍යාපාරිකයකු බවද පොලිස් විශේෂ කාර්යය බළකාය පවසයි.දෙණියාය පොලිස් විශේෂ කාර්යය බළකායේ අණදෙන නිලධාරි රුවන් සෝමරත්න මහතා ඇතුළු නිලධාරීන් කණ්ඩායමක් මගින් අත් අඩංගුවට ගත් මොහු වැඩිදුර පරීක්ෂණ සඳහා දෙණියාය පොලීසියට භාර දී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=s1407291</link>
    <topic>කිමිකෝ දෙවැනි වරටත් අවසන් පූර්ව වටයට එයි</topic>
    <author>ප්‍රින්ස් ගු ණසේකර ස්කොට්ලන්තයේ ග්ලාස්ගෝව් සිට</author>
    <content>පොදු රාජ්‍ය මණ්ඩලීය ක්‍රීඩා උළෙලේ පිහිනුම් මීටර් 50 පසුපස ආර ඉසව්වේ අවසන් පූර්ව වටය දක්වා පැමිණීමට කිමිකෝ රහීම් ඊයේ සමත් වූවාය.ඇය එම ඉසව්ව තත්පර 31.14කින් නිමකර අද දිනයේ තීරණාත්මක තරග වටයට පිවිසෙන අතර ඇය සමග එම ඉසව්වට එක්වූ නදීරා ජයසේකර තත්පර 32.31කින් තරගය නිම කළද ඊළඟ වටයට යෑමේ අවස්ථාව ගිළිහුණි. කිමිකෝ රහීම් මෙයට දින කිහිපයකට කලින් මීටර් 100 පසුපස ආර තරගයේදීද අවසන් පූර්ව තරගය දක්වා පිවිසියාය. මීටර් 50 නිදහස් ආර ඉසව්වේදී චිරන්ත ද සිල්වා තත්පර 24.34කින් තරගය නිමකළද අවසන් පූර්ව වටයට යෑමේ අවස්ථාව අහිමි විය.මේ අතර සත් සාමාජික රගර් ‘ෂීල්ඩ්’ ශූරතාව දිනා ගැනීමට ශ්‍රී ලංකා ක්‍රීඩකයෝ සමත් වූහ. ග්ලාස්ගෝව් ඉබ්රොක්ස් ක්‍රීඩාංගණයේ පැවැති ෂීල්ඩ් ශූරතාවලියේ අවසන් තරගයේදී ට්‍රිනිඩෑඩ් හා ටුබෑගෝ කණ්ඩායම ලකුණු 43-7කින් පරාජය කිරීමට ශ්‍ ලංකාව සමත් විය.ශ්‍රී ලංකාව මේ තරගයේදී ට්‍රයි 3ක් හා ගෝල් 4ක් වාර්තා කළ අතර ට්‍රිනිඩෑඩ් පිල ගොල් එකක් සාර්ථක කර ගත්තේය.රටවල් 16ක් සහභාගීවූ මේ සත් සාමාජික රගර් තරගාවලියේ රන් පදක්කම දකුණු අප්‍රිකාවට හිමි වූ අතර රිදී පදක්කම නවසීලන්තය හා ලෝකඩ පදක්කම ඕස්ට්‍රේලියාව දිනා ගත්හ.රන් පදක්කම් සටනේදී ලකුණු 17-12 ක තියුණු තරගයකින් අපරාජිත දකුණු අප්‍රිකාවට ජය හිමිවූ අතර, ලෝකඩ පදක්කම් තරගයේදී ඕස්ට්‍රේලියාව ලකුණු 24- 0කින් සැමෝවා පිල පරාජය කළේය. මේ තරගාවලියේ ප්ලේට් ශූරතාව ලකුණු 17 -15කින් වේල්සය පරදා එංගලන්තය දිනාගත් අතර, බෝල් ශූරතාව ලකුණු 50 -7කින් කුක් අයිලන්ඩ් පරදා කැනඩාව දිනා ගත්තේය.ශ්‍රී ලංකාව හා ට්‍රින්ඩෑඩි අතර තරගයේ පළමු භාගය නිමාවෙද්දී ශ්‍රී ලංකාව ලකුණු 24-0ක් ලෙස ඉදිරියෙන් සිටි අතර ශ්‍රීනාත් සූරියබණ්ඩාර‍, ෆසීල් මරිජා, අනුරාධ බණ්ඩාර හා ප්‍රභාක රිචර්ඩ් ධර්මපාල ට්‍රයි දිනුම් වාර්තා කළ අතර එයින් ගෝල් ප්‍රවර්ථන දෙකක් සාර්ථක කර ගැනීමට මරීජා සමත් විය.දෙවැනි භාගයේදී නැවැත ක්‍රියාත්මකවූ ශ්‍රීනාත් සූරියබණ්ඩාර වාර්තා කළ ට්‍රයි දිනුම මරීජා ගෝලයක් බවට පරිවර්තනය කළ අතර ෂෙහාන් කවිඳු පතිරණගේ ට්‍රයි දිනුම මිතුන් ෂමීල් හපුගොඩ ගෝලයක් බවට පරිවර්ථනය කළේය. අවසන් මිනිත්තුවේදී නායක ෆසීල් මරීජා වාර්තා කළ ට්‍රයි දිනුම ගෝල ප්‍රවර්ථනයක් කිරීමට මිහිරාන් මුතුතන්ත්‍රිට නොහැකි විය.මේ තරගයේ කැපීපෙනෙන ක්‍රීඩා විලාශයක් පෙන්වූ ෂෙනාල් ඩයස් ට්‍රිනිඩෑඩ් ක්‍රීඩකයින්ට හිසරදයක්වූ අතර අවස්ථා කිහිපයකදීම ප්‍රතිවාදීන්ගේ පන්දුව ඩැහැගෙන ශ්‍රී ලංකාවට වාසි ගෙන දුන්නේය.තරගයෙන් අනතුරුව නායක ෆසීල් මරීජා පැවැසුවේ පොදු රාජ්‍ය මණ්ඩලීය ක්‍රීඩා උළෙලේදී මෙවැනි දක්ෂතාවක් පෙන්වීමට හැකිවීම පිළිබඳව තමා ඇතුල් කණ්ඩායම සතුටට පත්වන බවයි. “කාල්ටන් සුපර් සෙවන්ස් තරගාවලියෙන් ලැබූ අත්දැකීම් නිසයි අපට දස්කම් දැක්වීමට හැකි වුණේ. එවැනි තරගාවලි ශ්‍රී ලංකාවේ රගර් ක්‍රීඩාවට වැදගත්. අපේ මීළඟ බලාපොරොත්තුව ආසියානු ශූරතාවලියයි. දැන් අපි ඉන්නේ 3 වැනි තැන. අපට අවශ්‍යයි ආසියාවේ අංක එක හෝ දෙක වෙන්න. වත්මන් පුහුණුකරු ස්ටෙෆානෝ ඔසන්මෝල් මහතාගේ උපදෙස් ඉතාම වැදගත් වුණා.කණ්ඩායමේ සිටින ක්‍රීඩකයින් වයස 23ට අඩු අය නිසා රගර් අනාගතය ගැන බියවිය යුතු නෑ” මරීජා පැවැසීය. ශ්‍රී ලංකා රගර් පිල අද දින ග්ලාස්ගෝව් නගරයෙන් පිටත්වන අතර දිගු ගුවන් ගමනකින් පසු හෙට දින ශ්‍රී ලංකාවට පැමිණීමට නියමිතය‍.මේ අතර ඊයේ බොක්සිං තරග ඉසව්වලට සහභාගීවූ ශ්‍රී ලංකා ක්‍රීඩකයින් තිදෙනාම පරාජයට පත්විය. කිලෝග්‍රෑම් 49 බර පන්තියෙන් තරග කළ එරංග මධුෂාන්, කිලෝග්‍රෑම් 56 බරපංතියෙන් තරග කළ මංජු වන්නිආරච්චි හා කිලෝග්‍රෑම් 69 බර පංතියෙන් තරග කළ මධුරංග පතිරගේ පිළිවෙලින් ඉන්දියාව, දකුණු අප්‍රිකාවට හා ගයානා ක්‍රීඩකයින්ට පරාජය වූහ.ස්කොෂ් පරාජිතයන් අතර ප්ලේට් ශූරතා අවසන් වටයේදී නදුනි ගුණවර්ධන පැපුවානිව්ගිණි ක්‍රීඩිකාව 3-1කින් පරදා ජය අත්කර ගත්තාය.වෙඩිතැබීමේ මීටර් 50 රයිෆල් ප්‍රෝන් තරගයේදී ප්‍රසාද් ඉන්දික හා ක්‍රීෂාන්ත කොඩිකර 29 හා 30 වැනි ස්ථාන අත්කර ගත්හ.ජිම්නාස්ටික් (Artistic) කාන්තා කන්ඩායම් තරගයේදී රිද්මා සමනලී ගුණතිලක,සචිනි පෙරේරා හා තිලංකා අබේගුණවර්ධන 57.532කින් හත්වැනි ස්ථානයට පත්වූහ.  </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=s1407292</link>
    <topic>ශ්‍රී ලංකාවේ ජයග්‍රහණය වර්ෂාව උදුරා ගනී</topic>
    <author>ෆවුස් මොහොමඩ්</author>
    <content>දකුණු අප්‍රිකාවට එරෙහිව ශ්‍රී ලංකාවට ලබා ගැනීමට තිබූ අනගි ජයග්‍රහණයක් වැසි දියට බොඳ කරමින් ඊයේ එස්.එස්.සී. පිටියේ දී දෙවැනි හා අවසන් ටෙස්ට් තරගය ජයපරාජයෙන් තොරව නිමාවට පත්විය.ලකුණු 369ක ඉලක්කයක් හඹාගිය දකුණු අප්‍රිකානුවන් දිනය අවසන් වනවිට දකුණු අප්‍රිකාව කඩුලු 8ක් දැවී ලකුණු 159ක් ලබා සිටි අතර ශ්‍රී ලංකා පිලේ රංගන හේරත් ප්‍රමුඛ දඟපන්දු යවන්නන්ගේ දැඩි පීඩනය මැද ඔවුන්ගේ පසුපෙළ පිතිකරුවන් සිය කඩුලු ආරක්ෂා කරගැනීම කැපී පෙනුණි. ඒ අනුව තරග 2කින් සමත්විත ටෙස්ට් තරගමාලාව 1-0කින් ජයගැනීමට දකුණු අප්‍රිකාව සමත්විය. දකුණු අප්‍රිකාව අවසන් වරට ශ්‍රී ලංකා භූමියේ දී ටෙස්ට් තරගමාලාවක් ජයගත්තේ 1993දීය. එවර තරග 3කින් සමන්විත ටෙස්ට් තරගමාලාව 1-0කින් ජයගැනීමට ඔවුන් සමත්විය.පස්වරු 4.45ට එළැඹුණු තරගයේ තීරණාත්මක අවසන් හෝරාවේ දී ඕවර 15ක් අනිවාර්ය වූ අතර කඩුලු 4ක් බිඳ දැමීමේ අභියෝගයට සාර්ථක මුහුණදුන් ශ්‍රී ලංකා කණ්ඩායම මිනිත්තු 6කට පසුව දකුණු අප්‍රිකානුවන්ගේ 7වැනි කඩුල්ල බිඳ දැමීමට සමත්විය. මුලු ලකුණු සංඛ්‍යාව 130ක්ව තිබියදී ජේ.පී.දුමිනි ලකුණු 3කට දවාලීමට දිල්රුවන් සමත්විය. ඔහු දැවී ගියේ කඩුල්ල මුවාකිරීමේ වරදට හසුවීමෙනි.එම දැවීයාම රෙෆරල් ක්‍රමවේදයට යොමුවූවත් එහිදී ද එය තහවුරු කෙරිණි. පන්දු රකින්නන් 7ක් කඩුල්ල වටා ස්ථානගත කරමින් පිතිකරුවන්ට ප්‍රබල පීඩනයක් ගෙනදුන් රංගන හේරත් මුලු ලකුණු සංඛ්‍යාව 148ක්ව තිබියදී දකුණු අප්‍රිකා දෙවැනි ඉනිමේ 8වැනි කඩුල්ල ලෙස ඩේල් ස්ටේන් දවාගත්තේය. ලකුණු 6ක් ලබා සිටි ස්ටේන් දැවී ගියේ කඩුලු රකින නිරෝෂන් දික්වැල්ල වෙත උඩපන්දුවක් ලබා දෙමිනි. එය දකුණු අප්‍රිකා දෙවැනි ඉනිමේ හේරත් දවාලූ පස්වැනි කඩුල්ල විය.ශ්‍රී ලංකා පිලේ දඟපන්දු යවන්නන්ට ප්‍රබල ඉල්ලීම් ගණනාවකටම මඟ පෑදුණු අතර ක්‍රීඩාලෝලීන්ගේ උද්දාමයට එය හේතුවක් විය. ඒ බොහෝ ඉල්ලීම් ඉදිරිපත් කෙරුණේ එංගලන්ත විනිසුරු නයිජල් ලෝන්ග් ප්‍රධාන විනිසුරු ලෙස කටයුතු කරද්දීය. ඔහු නිශ්ප්‍රභා කළ ඇතැම් ඉල්ලීම් විවාදයට තුඩුදෙන ඒවා විය.තේ පානයෙන් පසුව යැවූ සිවුවැනි ඕවරයේ දී ශ්‍රී ලංකා පිලට අවශ්‍යම තිබූ කඩුල්ල වූ නායක අම්ලා දවාලමින් ජයග්‍රහණයේ බලාපොරොත්තු ඉහළ දැමීමට දිල්රුවන් පෙරේරා සමත්විය. අම්ලා දැවී ගියේ ස්ලිප් ක්‍රීඩක මහේල ජයවර්ධන වෙත උඩපන්දුවක් ලබාදෙමිනි. ඔහු ලකුණු 25කට දැවීයන විට දකුණු අප්‍රිකානු ලකුණු පුවරුව දිස්වූයේ 105ක් ලෙසය. තරගය ජයපරාජයෙන් තොරව අවසන් කරගැනීමේ අරමුණින් පිතිහරඹයේ යෙදුණු අම්ලා ඔහුගේ ලකුණු 25රැස් කිරීමට මිනිත්තු 170ක් කඩුල්ලේ රැඳී සිටීම කැපී පෙනුණි. ඊට පෙර ඔහු ලකුණු 13ක් ලබා සිටියදී දවාලීමට අනගි අවස්ථාවක් ශ්‍රී ලංකා පිලට උදාවූවත් එය සාර්ථක වූයේ නැත.අම්ලාගේ පිත්තේ අග කෙළවර යාන්තමට ගැටුණු හේරත්ගේ පන්දුව ගලී හා ස්ලිප් අතරට ඇදී යද්දී එය රැක ගැනීමට මැතිව්ස් ගත් උත්සාහය අසාර්ථක විය. ඒ වනවිට දකුණු අප්‍රිකාව ලකුණු 77ක් ලබා සිටියේය. අනතුරුව දකුණු අප්‍රිකා ඉනිමට තවත් ලකුණු 5ක් එක්වෙද්දී ෆෆ් ඩුප්ලෙසිස් දවාලීමට රංගන හේරත් සමත්විය. ලකුණු 10ක් ලබා සිටි ඩුප්ලෙසිස් ආරක්ෂාකාරීව පන්දුවට මුහුණදීමට උත්සාහ දැරීමේ දී දැවී ගියේ පළමු ස්ලිප් හී සිටි මහේල ජයවර්ධන වෙත උඩපන්දුවක් ලබාදෙමිනි. එම උඩපන්දුව මහේලගේ 147ක ටෙස්ට් තරග දිවියේ රැකගත් 200වැනි උඩපන්දුව ලෙස වාර්තාපොතට ඇතුලත් විය.ඒ අනුව ලොව වැඩිම ටෙස්ට් උඩපන්දු සංඛ්‍යාවක් රැකගත් පන්දු රකින්නන් අතර දකුණු අප්‍රිකාවේ හිටපු ක්‍රීඩක ජැක් කලීස් (තරග 166) සමග සම දෙවැනි ස්ථානයට පත්විමට මහේල සමත්විය. එම ලැයිස්තුවේ පළමු තැන ලබා සිටින්නේ ඉන්දියාවේ හිටපු ක්‍රීඩක රාහුල් ඩ්‍රාවිඩ්ය. ඔහු ටෙස්ට් තරග 164කදී උඩපන්දු 210ක් රැකගෙන තිබේ. ශ්‍රී ලංකාව නව පන්දුව භාවිතයට ගත්තේ දකුණු අප්‍රිකානු ඉනිමේ 81.2ක් යැවූ මොහොතේදීය. අනතුරුව හේරත් යැවූ ඊළඟ ඕවරයේ දී කඩුල්ල මුවාකිරීමේ වරදට වර්නන් ෆිලෙන්ඩර් හසුකරගැනීමට ශ්‍රී ලංකා කණ්ඩායම ගත් උත්සාහය රෙෆරල් ක්‍රමවේදයෙන් නිශ්ප්‍රභා කෙරිණි. ඒ වනවිට දකුණු අප්‍රිකාව ලබා සිටි ලකුණු සංඛ්‍යාව 114කි.තේ පානය සඳහා තරගය නතර කරන විට දකුණු අප්‍රිකාව කඩුලු 4ක් දැවී රැස් කර තිබූ ලකුණු සංඛ්‍යාව 104කි. ඒ වනවිට ජයග්‍රහණය සඳහා දකුණු අප්‍රිකාවට අවශ්‍යව තිබූ ලකුණු සංඛ්‍යාව 265ක් විය. අම්ලා ලකුණු 24ක් ද, ඩුප්ලෙසිස් ලකුණු 6ක් ද ලබා නොදැවී කඩුල්ලේ රැඳී සිටියහ. අම්ලා සහ ඩිවිලියර්ස් එක්ව සිය කඩුලු ආරක්ෂා කරමින් ශ්‍රී ලංකා පිලේ පන්දු යවන්නන් මෙන්ම ක්‍රීඩාලෝලීන්ද උදාසීනත්වයට පත් කරවන්නට පටන් ගත්හ. තරගයට යම් කිසි ජීවයක් ලැබුණේ දකුණු අප්‍රිකානු පිලේ මුලු ලකුණු සංඛ්‍යාව 93ක්ව තිබියදී රංගන හේරත් කෙළින්ම කඩුල්ලට පන්දුවක් යවමින් ඩිවිලියර්ස් දවාගැනීමත් සමගය.ඩිවිලියර්ස් දැවී ගියේ ලකුණු 12කටය. ඒ ලකුණු සංඛ්‍යාව ලබා ගැනීමට ඔහු මිනිත්තු 82ක්ම කාලය වැය කළේය. ඔහුගේ දැවීයාමෙන් පසුව පිටියට පැමිණි ෆෆ් ඩුප්ලෙසිස් හේරත්ගේ ඊළඟ පන්දුවට එල්ල කළ ආරක්ෂාකාරී පහර වැරැදී එය ඔහුගේ පා ආවරණයේ ගැටුණේ ශ්‍රී ලංකා කණ්ඩායමේ ප්‍රබල ඉල්ලීමකට මඟ පාදමිනි. ඊට යහපත් ප්‍රතිචාර දක්වමින් ප්‍රධාන විනිසුරු ඔහු දැවීගිය ක්‍රීඩකයකු බවට නම් කළ ද ඩුප්ලෙසිස් රෙෆරල් ක්‍රමවේදය ඉල්ලා සිටිමින් ඒ අවස්ථාවෙන් ගැලවුණේය.උදෑසන තරගය ආරම්භ වී ඕවර 4කුත් පන්දුවක් යවා තිබියදී (මිනිත්තු 15කට පසුව) පිටියට මඳ වර්ෂාවක් පතිත වූ අතර ඒ වනවිට දකුණු අප්‍රිකානු දෙවැනි ඉනිම එක් කඩුල්ලකට ලකුණු 47ක් විය. නැවත තරගය ආරම්භ වූයේ මිනිත්තු 17කට පසුවය. ඒ වනවිට පන්දු යවමින් සිටියේ දිල්රුවන් පෙරේරාය. වර්ෂාව තුරන්වීමෙන් පසුව ඔහු යැවූ දෙවැනි පන්දුවෙන්ම සාර්ථක ඵල නෙලාගනිමින් ඩීන් එල්ගාර්ගේ කඩුල්ල බිඳ දැමීමට දිල්රුවන් සමත්විය.ඔහු දැවී ගියේ ලකුණු 13කටය. තවත් ඕවර දෙකකුත් පන්දු 5ක් යවද්දී දෙවැනි වර වර්ෂාව ඇද හැලීමට පටන් ගත්තේ 10.31ටය. ඒ වනවිට දකුණු අප්‍රිකානු ඉනිම කඩුලු 2ක් දැවී ලකුණු 55ක් විය. ක්වින්ටන් ඩි කොක් නොදැවී ලකුණු 28ක් ද, නායක හෂීම් අම්ලා නොදැවී ලකුණු 4ක් ද ලබා සිටියහ. පැයකට ආසන්න කාලයක් පුරා වර්ෂාව ඇද හැලුණු අතර පිටියේ වැසි ආවරණ ඉවත්කිරීමේ කටයුතු ඇරැඹියේ 11.30ටය. ඒ අනුව දෙපිලටම වේලාසන දිවා ආහාරය සූදානම් කෙරිණි.දිවා ආහාරයෙන් පසුව නැවත තරගය ආරම්භ වූයේ 12.25ටය. ඒ අනුව උදෑසන තරග කාලයෙන් පැයකුත්, මිනිත්තු 14ක කාලයක් වර්ෂාවෙන් සේදී ගියේය. දිවා ආහාරයෙන් පසුව සිය කඩුලු ආරක්ෂා කරගනිමින් ඉතා පරික්ෂාකාරීව ශ්‍රී ලංකා පිලේ දඟපන්දු යවන්නන්ට මුහුණ දීමට නායක අම්ලා සහ ඩි කොක් වගබලා ගත්හ. එහෙත් මුලු ලකුණු සංඛ්‍යාව 68ක්ව තිබියදී දකුණු අප්‍රිකානු පිලේ තුන්වැනි කඩුල්ල ලෙස ඩි කොක් ලකුණු 37කට දවාලීමට හේරත් සමත්විය. ඔහු දැවීගියේ කිත්රුවන් විතානගේ වෙත උඩපන්දුවක් ලබා දීමෙනි. අම්ලා හා ඩි කොක් අතර තුන්වැනි කඩුල්ලේ සම්බන්ධතාව ලකුණු 21කට සීමා විය.ශ්‍රී ලංකාවේ ජයග්‍රහණ බලාපොරොත්තු බිඳ දැමූ වර්ෂාව දෙවැනි වරට පිටියට ඇද හැලුණේ පස්වරු 4.05ටය. ඒ වනවිට දකුණු අප්‍රිකානු ඉනිම කඩුලු 6කට ලකුණු 114ක් විය. වරින් වර වර්ෂාව පහවී ගිය අතර අවස්ථා ගණනාවකදීම නැවත නැවතත් වැසි ආවරණ පිටියට ඇදගෙන ඒමට එස්.එස්.සී.පිටියේ සේවක මණ්ඩලයට සිදුවී තිබිණි. වර්ෂාව පහවී යාමත් සමග නැවත තරගය ආරම්භ කළේ පස්වරු 4.30ටය. තරගයේ වීරයා ලෙස මහේල ජයවර්ධන නම් කළ අතර තරගාවලියේ වීරයා සම්මානය ඩේල් ස්ටේන්ට හිමිවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=s1407293</link>
    <topic>කොළඹ පාසල් පිලට ජය</topic>
    <author>ෆවුස් මොහොමඩ්</author>
    <content>ජයග්‍රහණයේ වාසිය දෙපිලටම දෝලනය වෙමින් ක්‍රීඩාලෝලීන් කුතුහලයට පත් කළ කොළඹ ඒකාබද්ධ පාසල් කණ්ඩායම සහ මහනුවර ඒකාබද්ධ පාසල් පිල අතර වාර්ෂික රගර් තරගය ලකුණු 27-24කින් ජය ගැනීමට ශෙනාල් දීලකගේ නායකත්වයෙන් යුතු කොළඹ කණ්ඩායම සමත්විය. කොළඹ තුරඟ තරග පිටියේ පෙරේදා පස්වරුවේ පැවැති මේ තරගයේ පළමුභාගය නිමාවනවිට දෙපිලම ලකුණු 19 බැගින් ලබා සිටියහ.එහෙත් දෙවැනි භාගයේ දී ආක්‍රමණශීලී තරග රටාවක් පෙන්නුම් කළ කොළඹ කණ්ඩායම තවත් උත්සාහක දිනුම් දෙකක් රැස් කිරීමට සමත්විය. ඉන් එකක් ගෝලයක් බවට පත්කළ අතර මහනුවර කණ්ඩායමට ඒ අතරතුර කාලයේ රැස් කිරිමට හැකිවූයේ උත්සාහක දිනුමක් පමණි. ඒ අනුව කොළඹ පාසල් පිල තරගය නිමා කළේ ගෝල දෙකක්, උත්සාහක දිනුම් දෙකක් සහ දඬුවම් පහරක් මගින් සිය ලකුණු සංඛ්‍යාව සම්පූර්ණ කළ අතර මහනුවර පාසල් පිල ලබාගත්තේ ගෝල් දෙකක් සහ උත්සාහක දිනුම් දෙකක් පමණි.තරගය ආරම්භ වී මිනිත්තු 10කින් පසුව සංචන ෂේක්ගේ උත්සාහක දිනුමක් නායක තරින්ද රත්වත්ත ගෝලයක් බවට පත් කිරීමෙන් මහනුවර කණ්ඩායම 7-0කින් පෙරමුණ ගත්තේය. එහෙත් වැඩිවේලා යාමට පෙර භානුක ගමගේ වාර්තා කළ උත්සාහක දිනුමත් සමග ලකුණු සංඛ්‍යාව 7-5ක් විය. අනතුරුව ශේසාන් සාලේ වාර්තා කළ උත්සාහක දිනුම සාර්ථක ගෝලයක් බවට පත් කළ නායක රත්වත්ත ලකුණු 14-5කින් සිය කණ්ඩායමේ ලකුණු සංඛ්‍යාව ඉහළ දැමුවේය.කොළඹ කණ්ඩායමට දැඩි අභියෝගයක් එල්ල කළ මහනුවර කණ්ඩායම අනතුරුව ලෝචන ගිරිහාගමගේ උත්සාහක දිනුමෙන් ලකුණු සංඛ්‍යාව 19-5කින් ඉදිරියට ගෙන ගියේය. එහෙත් එතෙක් තරමක පසුබෑමකට ලක්ව සිටි කොළඹ කණ්ඩායම පිට පිට ගෝල දෙකක් රැස් කරමින් නැවත තරගයට අවතීර්ණ වීම කැපී පෙනුණි. පළමුව ඕමල්ක ගුණරත්න ද, අනතුරුව උමේෂ් මධුෂාන් ද වාර්තා කළ විශිෂ්ට උත්සාහක දිනුම් ගෝල බවට පත් කරනු ලැබුවේ නිම්ෂාන් ජයවර්ධන හා ෂම්රි බූරා විසිනි. ඒ අනුව ලකුණු සංඛ්‍යාව 19-19ක් ලෙස සමකර ගැනීමට කොළඹ කණ්ඩායම සමත්විය.තරගයේ වාසිය කොළඹ පිලට හැරවූයේ ෂම්රි බූරාය. ඔහුගේ නිවැරැදි දඬුවම් පහරෙන් ලකුණු 22-19කින් පෙරමුණ ගත් කොළඹ කණ්ඩායම අනතුරුව චතුර ඩිල්ෂාන්ගේ විශිෂ්ට උත්සාහක දිනුමත් සමග 27-19කින් ලකුණු සංඛ්‍යාව ඉදිරියට රැගෙන ගියේය. අවසන් මොහොතේ දී අසේල විජේසිංහ උත්සාහක දිනුමක් වාර්තා කළ ද මහනුවර කණ්ඩායමේ ජයග්‍රහණයට එය ප්‍රමාණවත් වූයේ නැත.ඩයලොග් සමාගමේ පූර්ණ අනුග්‍රාහකත්වය යටතේ ශ්‍රී ලංකා පාසල් රගර් සංගමය හා එක්ව 'thepapare.com' වෙබ් අඩවිය මෙහෙයවනු ලැබූ මේ තරගය ලබන සැප්තැම්බර් මස ශ්‍රී ලංකාවේ පැවැත්වීමට නියමිත ආසියානු කනිෂ්ඨ දෙවැනි කොටසේ රගර් තරගාවලිය නියෝජනය කරන ශ්‍රී ලංකා යොවුන් කණ්ඩායම ‍තෝරාගැනීමේ තරගයක් ලෙස පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>29</day>
    </date>
    <link>http://www.dinamina.lk/2014/07/29/_art.asp?fn=f1407291</link>
    <topic>යහපාලනය ගැන කතා කරන්න විපක්ෂයට ඇති අයිතිය මොකක්ද?</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ වාතාවරණය, විපක්ෂයේ පටු න්‍යාය පත්‍ර ‍රටේ අයහපතට බලපාන ආකාරය හා තවත් කාලීන කරුණු ගැන නියෝජ්‍ය ඇමැති වීරකුමාර දිසානායක මහතා සමඟ සිදුකළ සාකච්ඡාවකි මේ.ඇතැමුන් මෙම තත්ත්වය ගැන අතිශයෝක්තියෙන් යුතුවයි කරුණු කියන්නේ. එහෙත් ජනිපෙ නිතරම උත්සාහ කරන්නේ රටට වැඩදායි විදිහට ආණ්ඩුවේ වැඩපිළිවෙළ ක්‍රියාත්මක කිරීමටයි. අපට තිබෙන්නේ ආණ්ඩුව කඩාකප්පල් කිරීම හෝ පෙරළා දැමීමේ අරමුණ නොවෙයි. ජනතා හිතවාදී වැඩපිළිවෙළක් ඔස්සේ ආණ්ඩුව ඉදිරියට රැගෙන යාමයි. අප මේ කරුණු ගැන සාකච්ඡා කරනවා. ඒත් එය ‍එජාපය හෝ විපක්ෂය බලාපොරොත්තු වෙන විදිහේ දෙයක් නෙවෙයි.විධායක ජනාධිපති ධුරය ඇති කළේ 1978දී එක්සත් ජාතික පක්ෂය විසිනුයි. බටහිර රටවලටත් අධිරාජ්‍යවාදී කඳවුරටත් අවශ්‍ය විදිහටයි එය සිදුවුණේ. එදා ඔවුන්ට අවශ්‍ය වුණේ විධායක ජනාධිපතිධුරය මඟින් ඔවුන්ට අවශ්‍ය පාලනයක් මෙරට ඇති කිරීමයි. ඒ වගේම ඔවුන්ට එදා අවශ්‍ය වු‍ණා මෙරට යළිත් ප්‍රගතිශීලී පාලනයක් ඇතිවීම වැළැක්වීමට. විධායක ජනාධිපති ධුරය ඇති කර ඡන්ද ක්‍රමයත් සංශෝධනය කළා. මේ සියල්ල ඔවුන් කළේ තමන්ට හිතවත් පාලනයක් මෙරට ඇති කිරීමත් ඒ පාලන ක්‍රමය මෙරට තුළ දීර්ඝ කාලීනව ආරක්ෂා කිරීමත්යන අරමුණු පෙරදැරි කර‍ෙගන යි.එහෙත් මේ ධුරයේ බලතල හා බලය පසුකාලීනව යුද්ධය ජයග්‍රහණය කිරීමට විශාල පිටිවහලක් වුණා. විධායක ජනාධිපති ධුරය නොතිබෙන්නට අපට යුද්ධය ජයග්‍රහණය කිරීමත් දුෂ්කර ඉලක්කයක් බවට පත්වීමට ඉඩ තිබුණා. අද මහින්ද රාජපක්ෂ මහතා ජනාධිපති ධුරයේ සිටීමත් ඔහු අනුගමනය කරන ප්‍රතිපත්තිත් බටහිර අධිරාජ්‍ය ගැති කල්ලියට නයාට අඳු කොළ වගේ.මේ නිසා තමයි අද තමන්ගේ න්‍යාය පත්‍රයට අනුගත පුද්ගලයකු හරහා ජනාධිපති ක්‍රමය සංශෝධනය කිරීමට හෝ විධායක ජනාධිපති ධුරය අහෝසි කිරීමට උත්සාහ කරන්නේ. අද ඔවුන්ට අවශ්‍ය කර තිබෙන්නේ තමන්ගේ න්‍යාය පත්‍රයට අනුගත වෙන්නේ නැති හසුරුවන්න බැරි එක්සත් ජනතා නිදහස් සන්ධානය පරාජය කර ඔවුන්ගේ න්‍යායට ඔවුන්ගේ හැඩයට ගැළපෙන පුද්ගලයකු පත් කර ගැනීමයි. ඒ හැර මෙතැන කිසිඳු සද් අරමුණක් නැහැ. යහ පාලනයක් ගැන අරමුණක් නැහැ. ඔවුන්ට අවශ්‍ය කර තිබෙන්නේ බටහිරට ගැති රූකඩයක් මෙරට පාලකයා බවට පත්කර ගැනීමයි. ඒ හැර මෙතැන කිසිඳු අරමුණක් නැහැ.විධායක ජනාධිපති ධුරය ගැන මේ මොහොතේදී කතා කළ යුතු නෑ. මේ මොහොතේ රටේ මාතෘකාව බවට විධායක ජනාධිපති ධුරය පත්වෙලා තිබෙන එක මට ප්‍රශ්නයක්. මේ මොහොතේදී අන්තර්ජාතිකව නිර්මාණය කළ කෘත්‍රිම මාතෘකාවක් බවටයි විධායක ජනාධිපති ධුර මාතෘකාව පත්වෙලා තිබෙන්නේ. ඒ හැර සමාජය තුළ විධායක ජනාධිපති ධුරයට විරෝධයක් නැහැ.ජනතාවගේ ඉල්ලීමක් හෝ ඔවුන්ගේ අවශ්‍යතාවක් අනුව කටයුතු නොකරන විපක්ෂයට මේ මාතෘකාව රස මාතෘකාවක් වුණාට ජනතාව තුළ මේ ගැන එතරම් කැමැත්තක් හෝ අවධානයක් නැහැ.මේ පරීක්ෂණය අප රටට එරෙහිව එල්ල කරන කුමන්ත්‍රණයක ‍තවත් එක් උත්සාහයක් පමණයි. අද අප රට විනාශ කිරීමට විශාල ප්‍රයත්නයක් තිබෙනවා. එහි එක් අදියරක් තමයි මේ ක්‍රියාත්මක වෙන්නේ. අන්තර් ජාතික පරීක්ෂණය කියන විදියට මුවාවී තමයි මේ කුමන්ත්‍රණය ක්‍රියාත්මක වෙන්නේ.අද මැදපෙරදිග බලන්න බටහිරට හිතවත් ඊශ්‍රායලය අමු අමුවේ මිනිසුන් මරා දමනවා‍. කුඩා දරුවන් ද ඒ අතර ඉන්නවා. එත් බටහිර රටවල් මේ දේවල් දැක්කේ නැහැ වගේ ඉන්නවා. මේ රටවල් මානව හිමිකම් කඩනකොට බටහිර රටවල් අන්ධ පිළිවෙතකුයි අනුගමනය කරන්නේ.ප්‍රජාතන්ත්‍රවාදය යහ පාලනය ගැන කතා කරන්න විපක්ෂයට ඇති අයිතිය හෝ සදාචාරය ගැන මටනම් තිබෙන්නේ විශාල ප්‍රශ්නයක්. අද විපක්ෂයට විශාල සටන්පාඨ හිඟයක් තිබෙනවා. ඒ නිසා තමයි දහඅටේ නැතිනම් දාහතේ එල්ලිලා මේ අය ගොඩයන්න උත්සාහ කරන්නේ.ඒ හැර මෙතැන යහ පාලනය ගැනවත් ප්‍රජාතන්ත්‍රවාදය ගැනවත් ඇත්ත අවශ්‍යතාවක් හෝ උනන්දුවක් නැහැ. විපක්ෂයට අවශ්‍ය වෙලා තිබෙන්නේ මේ ඕනෑම දෙයක් කියලා ජනතාව රැවටීමටයි.මම කියන්නේ නැහැ. අද තිබෙන මැතිවරණ ක්‍රමය සියයට සියයක් හොඳයි කියලාවත් නැතිනම් වැරැදියි කියලාවත්, මේ දේවල් ගැන අප මැදහත්ව බැලිය යුතුයි. එහෙම මැදහත් විදිහට බලා මැතිවරණ ක්‍රමයේ අඩුපාඩු දුර්වලතා නිවැරැදි කර ගත යුතුයි. එහෙම කිරීම මගින් තමයි අපට වඩාත් ඉහළ සේවයක් ඉටුකළ හැකි මැතිවරණ ක්‍රමයක් ඇති කිරීමට පුළුවන්කම ලැබෙන්නේ.පැරැණි කොට්ඨාස ක්‍රමයේත් වැරැදි තිබුණා. එමගින් ජනතා අවශ්‍යතා හා ජනතා නියෝජනය නිසි විදිහට ලැබෙන බවක් දක්නට ලැබුණේ නැහැ. සමානුපාත ක්‍රමය තුළත් දුර්වලකම් තිබෙනවා.මේ සියලු සංවර්ධන ව්‍යාපෘති මේ ආණ්ඩුව ඇති කළ ව්‍යාපෘති බව ඇත්ත. ඒත් ආණ්ඩුව ඇති කළ මේ සංවර්ධන ව්‍යාපෘතිවල ප්‍රතිලාභ එක් පාර්ශවයකට පමණක් ලැබෙන්නේ නැහැ. ප්‍රතිලාභ ලැබෙද්දි එජාප, ජවිපෙ, ශ්‍රීලනිප, ජනිපෙ කියලා වෙනසක් නැහැ. සියලු දෙනාට මේ ප්‍රතිලාභ ලැබෙනවා. ඒ නිසා ජනතාවට ප්‍රතිලාභ නැහැ කියන කාරණය ඉතාමත් වැරැදි සහගත තර්කයක් පමණයි.අනෙක ජනතාවට ලැබෙන සංවර්ධන ව්‍යාපෘතිවල ප්‍රතිලාභ එක් දිනයකින් ලැබෙන්නේ නැහැ. කාලයක් යනවා. මේ ප්‍රතිලාභ ලැබෙන්න. උදාහරණයක් විදිහට ගනිමු හම්බන්තොට වරාය ව්‍යාපෘතිය, මෙහි ප්‍රතිලාභ එක රැයකින් ලැබෙන්නේ නැහැ. ක්‍රමිකවයි ජනතාව වෙත මේ ප්‍රතිලාභ ලැබෙන්නේ. ඒ නිසා මේ ව්‍යාපෘති නිශ්චල දේවල් කියලා කිසිවකු කියනවානම් ඔහුට හෝ ඇයට ඇත්ත තත්ත්වය මොකක්ද කියලා තේරුම් ගැනීමට බැරිව ඇති.මේ සංවර්ධන කටයුතු ඉතිහාසයේ දීර්ඝ කාලයකට පසු සිදු වූ විශාලම සංවර්ධන මෙහෙයුම දියත් කළේ මේ ආණ්ඩුවයි. මේ සුවිශේෂ මෙහෙවර තව අවුරුදු ගණනාවක් ගත වුණත් නොමැකී පවතීවි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n1407301</link>
    <topic>ප්‍රංශ ආධාර යටතේ පාලම් 46ක්</topic>
    <author>මහින්ද අලුත්ගෙදර</author>
    <content>ප්‍රංශ ආධාර යටතේ ශ්‍රී ලංකාවේ ක්‍රියාත්මක කරනු ලබන පාලම් 46ක් නැවත ඉදිකිරීමේ ව්‍යාපෘතියට අයත් පාලම් 28ක ඉදිකිරීම් කටයුතු මේ වනවිට අවසන්කර තිබෙන බව යුනිබ්‍රිජ් ආයතනයේ සභාපති පිලිප් මටීරේ (Pillipe Matiere) මහතා ප්‍රකාශ කරයි.ඒ මහතා මේ බව ප්‍රකාශ කෙළේ ආර්ථික සංවර්ධන අමාත්‍යාංශයේ දී ඇමැති බැසිල් රාජපක්‍ෂ මහතා හමුවී පැවැති සාකච්ඡාවේදීය. මෙහිදී ප්‍රංශ රජය මඟින් ශ්‍රී ලංකා තුළ ක්‍රියාත්මක කරනු ලබන පාලම් ව්‍යාපෘතියේ ප්‍රගතිය පිළිබඳ මෙන්ම ඉදිරි ඉදිකිරීම් කටයුතු සම්බන්ධයෙන් ඇමැතිවරයා සහ යුනිබ්‍රිජ් ආයතනයේ සභාපතිවරයා අතර සාකච්ඡා කෙරිණි.ශ්‍රී ලංකාව තුළ අබලන් තත්ත්වයේ පවතින පාලම් 46ක් පුළුල් කිරීම සහ ප්‍රතිසංස්කරණය කිරීම සඳහා ප්‍රංශ රජය මඟින් යුරෝ මිලියන 22ක මූල්‍යාධාරයක් ශ්‍රී ලංකාවට ලබාදී තිබෙන අතර ඒ යටතේ මේ රටේ විවිධ පළාත් ආවරණය වන පරිදි පාලම් ඉදිකිරීමේ ප්‍රමුඛතා මත තෝරා ගෙන තිබේ.මේ වනවිට ශ්‍රී ලංකාවේ ඉතාමත්ම අඩු පහසුකම් යටතේ පවතින ග්‍රාමීය පාලම් 1,000ක් ඉදිකිරීමේ ව්‍යාපෘතිය ද ඉතා සාර්ථකව ක්‍රියාත්මක වන බව පෙන්වාදුන් ආර්ථික සංවර්ධණ ඇමැති බැසිල් රාජපක්‍ෂ මහතා වත්මන් ශ්‍රී ලංකාව වේගයෙන් සංවර්ධනය වී ඇති බවද එම සංවර්ධනයේ ප්‍රතිලාභ ජනතාව භුක්ති විදින බවද පෙන්වා දුන්නේය.ඒ තුළින් ජනතාවගේ ජිවන මට්ටම ඉහළ ගොස් ඇති අතර ජනතාවගේ ජීවන මට්ටම ඉහළ යාමත් සමඟ රටතුළ ගමන් ගන්නා රථ වාහන ප්‍රමාණය ද ඉහළ ගොස් ඇති බව සඳහන් කළ ඇමැතිවරයා ඊට සරිලන මට්ටමට මාර්ග පද්ධතිය පුළුල් කිරීමට සිදුවූ බවද ඒ හේතුවෙන් මාර්ග පද්ධතියේ සංවර්ධනයට සරිලන පරිදි පටු පාලම් පුළුල් කිරීම මෙන්ම අබලන්ව පැවති පාලම් වඩාත් ශක්තිමත්ව ඉදිකිරීමට සිදුවූ බවද පැවසුවේය.ශ්‍රී ලංකාවේ ප්‍රංශ තානාපති මොන්චාවු ජින් පෝල්, යුනිබ්‍රිජ් ආයතනයේ අලෙවි අධ්‍යක්‍ෂ රිචර්ඩ් ග්ලෙදිල් (Rechard Gledhill), ආර්ථික සංවර්ධන අමාත්‍යාංශයේ අතිරේක ලේකම් ප්‍රියන්ත මායාදුන්න මහත්වරුන් ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n14073013</link>
    <topic>ශ්‍රී ලංකා ආර්ථිකයේ අඳුරු යුගය නිමා කළා</topic>
    <author>ධනුෂ්ක ගොඩකුඹුර</author>
    <content>රජයේ සංවර්ධන වැඩපිළිවෙළ නිසා රට ණය උගුලක සිර වී ආර්ථිකය කඩා වැටෙතැයි ඇතැමුන් පළ කළ අනාවැකි බොරු කරමින් ශ්‍රී ලංකා ආර්ථිකයේ අඳුරු යුගය නිමා කරන්නට අපට හැකි වූ බව ජනාධිපති මහින්ද රාජපක්ෂ මහතා පැවැසීය.රටට අතිවිශාල සංවර්ධනයක් ගෙන එන අතරම ශ්‍රී ලංකා ආර්ථිකය තිරසාර මට්ටමකට ගෙන ඒමට වත්මන් රජයට හැකි වූ බව පෙන්වා දුන් ජනාධිපතිවරයා වසර පහක් පිට පිටම ශ්‍රී ලංකාව සියයට 7. 5ක ආර්ථික වර්ධන වේගයක් අත්පත් කරගෙන තිබෙන බව ප්‍රකාශ කළේය.ජනාධිපති මහින්ද රාජපක්ෂ මහතා මේ බව ප්‍රකාශ කළේ ලංකා වාණිජ මණ්ඩලයේ 175 වැනි සංවත්සර උත්සවයට ඊයේ (29) කොළඹ දී එක් වෙමිනි.ශී‍්‍ර ලංකා වාණිජ්‍ය මණ්ඩලයේ වසර සියයකට වඩා පැරණි සාමාජිකයන්ට ජනාධිපතිතුමාගේ අතින් මෙහිදී ඇගයීම් තිළිණ ප්‍රදානය කෙරිණි.මෙරට ව්‍යාපාරික ප්‍රජාවගේ සුබසිද්ධිය උදෙසා කටයුතු කරන ලංකා වාණිජ්‍ය මණ්ඩලය අපගේ ආර්ථිකයට ඉටු කරන වැදගත් කාර්ය භාර්යය ද මෙහිදී ජනාධිපතිතුමාගේ ඇගයීමට ලක් විය.ජාත්‍යන්තර මට්ටමේ මහාමාර්ග, මුළු රට සම්බන්ධ කරන කාපට් මාර්ග, ගම්බද ප්‍රදේශවල කිලෝමීටර් දහස් ගණනක් කොන්ක්‍රීට් මාර්ග ජීවිත කාලයටම දකින්නට හැකිවෙතැයි කිසිවකු නොසිතූ බව සිහිපත් කළ ජනාධිපතිතුමා අද රටට ලැබී ඇත්තේ කිසිවකුට අභියෝග කළ නොහැකි සංවර්ධනයක් බව ද කියා සිටියේ ය.එදා ලංකා වාණිජ මණ්ඩලයේ සාමාජිකයන් රජයේ නිලධාරින් හමු වූයේ විදුලිබලය, මහා මාර්ග, වරාය ගුවන්තොටුපළ අවශ්‍යතා වැනි ප්‍රාථමික අවශ්‍යතා සපුරා ගැනීමට වුවත් අද ඔවුන් නිලධාරින් හමු වී සාකච්ඡා කරන්නේ රටේ අනාගත ආර්ථික සැළසුම් පිළිබඳ බවත් ජනාධිපතිතුමා මෙහිදී පැවැසීය. 2005දී එනම් නිදහස ලබා අවුරුදු 57 කට පසු මෙරට දළ දේශිය නිෂ්පාදනය අමෙරිකානු ඩොලර් බිලියන 24ක් පමණි. ඒක පුද්ගල ආදායම ඩොලර් 1241ක් වැනි ඉතා පහත මට්ටමක පැවති අතර විදුලි බලය තිබුනේ ජනතාවගෙන් සියයට 72කට පමණි.සියයට 12ක් වූ උද්ධමනය තවත් ඉහළ යමින් පැවතුණි. විදේශ සම්පත් සති 6ක ආනයනයන්ට පමණක් ප්‍රමාණවත් විය. විරැකියාව සියයට 7ක් වූ අතර දරිද්‍රතාව සියයට 15ක් විය. අපේ ණය මට්ටම, දේශිය නිෂ්පාදනයෙන් සියයට 91ක් විය.ආර්ථිකයේ එම අඳුරු යුගය අවසන් කර පශ්චාත් විවෘත ආර්ථික යුගයේ දිගුම කාලයක් තුළ උද්ධමනය පාලනය පහත වැටී, විනිමය අගය ස්ථාවර වී, ණය අනුපාතය පහත වැටී, මුල්‍ය හිඟය පහත බැස පංච කේන්දී‍්‍රය උපාය මාර්ග තුළින් නව සහ ආකර්ශනීය ව්‍යාපාරික අවස්ථා රාශියක් රට තුළ ඇති වූ බවත් ජනාධිපතිතුමා මෙහිදී ව්‍යාපාරික ප්‍රජාවට පෙන්වා දුන්නේ ය.2015 වනවිට අමෙරිකානු ඩොලර් 4000ක ඒක පුද්ගල අදායමක් ලබා ගැනීමට අපට හැකිවනු ඇති බවට විශ්වාසය පළ කළ ජනාධිපතිතුමා 2020 වන විට ඒකපුද්ගල ආදායම ඇමරිකානු ඩොලර් 7000 ඉක්මවා යන රටකට සරිලන පරිදි සංවර්ධන උපාය මාර්ග සැලසුම් සකස් කිරීමට සූදානම් වන්නැයිද ව්‍යාපාරික ප්‍රජාවට පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n1407303</link>
    <topic>කතරගම විපක්ෂ නායකජනපති හමුවී සන්ධානයට සහාය පළ කරයි</topic>
    <author/>
    <content>එක්සත් ජාතික පක්ෂයේ ප්‍රබල සාමාජිකයකු වශයෙන් වසර 25ක් තිස්සේ කටයුතු කළ කතරගම ප්‍රා.සභාවේ විපක්ෂ නායක අශෝක වික්‍රමසිංහ මහතා ජනාධිපති මහින්ද රාජපක්ෂ මහතා රට සංවර්ධනය කිරීමට ගෙන යන වැඩපිළිවෙළ අගය කරමින් එක්සත් ජනතා නිදහස් සන්ධානයට සහාය පළ කරයි.කතරගම ප්‍රාදේශීය සභාවේ සභාපතිවරයා වශයෙන් වසර 19ක් කටයුතු කර ඇති වික්‍රමසිංහ මහතා ජනාධිපතිතුමා අරලියගහ මන්දිරයේදී පෙරේදා (28) සවස මුණගැසී රජයේ සංවර්ධන වැඩපිළිවෙළට සහාය පළ කෙළේය.ජනාධිපතිතුමාගේ මඟපෙන්වීම මත ඌව පළාතේ සංවර්ධනය උදෙසා හිටපු ප්‍රධාන ඇමැති ශෂේන්ද්‍ර රාජපක්ෂ මහතා ගෙන ගිය වැඩපිළිවෙළ අගය කළ අශෝක වික්‍රමසිංහ මහතා එම කටයුතු ශක්තිමත්ව ඉදිරියට ගෙන යාම සඳහා දායකවීමට තමා තීරණය කළ බව පැවසීය එළැඹෙන ඌව පළාත් සභා මැතිවරණයේදී එක්සත් ජනතා නිදහස් සන්ධානයේ විජයග්‍රහණය තහවුරු කිරීමට කැපවී කටයුතු කරන බවත් ඒ මහතා ප්‍රකාශ කෙළේය.1991 වසරේ සිට 2010 දක්වා කතරගම ප්‍රාදේශීය සභාවේ සභාපතිවරයා ලෙස කටයුතු කළ අශෝක වික‍්‍රමසිංහ මහතා 2010 වසරේ සිට මේ දක්වා එහි විපක්ෂ නායකව කටයුතු කළේය.ඌව පළාත් හිටපු ප්‍රධාන ඇමැති ශෂේන්ද්‍ර රාජපක්ෂ මහතාද මේ අවස්ථාවට එක්ව සිටියේ ය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n14073012</link>
    <topic>පාප්වහන්සේගේශ්‍රී ලංකා සංචාරයජනවාරි 12-15</topic>
    <author>කොළඹ සංචාරක</author>
    <content>අතිඋත්තම ප්‍රැන්සිස් ශුද්ධෝත්තම පියතුමන් ලබන වසරේ ජනවාරි 12දා සිට 15දා දක්වා ශ්‍රී ලංකාවේ සංචාරයේ නිරතවන බව වතිකානයේ මාධ්‍ය කාර්යාලය ඊයේ 29 නිවේදනය කළ බව ජාතික කතෝලික ජනසන්නිවේදන කේන්ද්‍රයේ අධ්‍යක්ෂ සිරිල් ගාමිණී පියතුමා සඳහන් කරයි.ශුද්ධෝත්තම පියතුමන්ගේ ශ්‍රී ලංකා සංචාරයේ වැඩසටහන ඉතා ඉක්මනින් ප්‍රකාශයට පත් කරන බව ද උන්වහන්සේ කීහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n1407304</link>
    <topic>කොමසාරිස්ට ලබාදීමට යැයි පවසා ලක්ෂ 10ක් ගත් උසස් නිලධාරියා ගැන සොයන්න</topic>
    <author>බුද්ධිකා ඉඹුලාන</author>
    <content>වැට් බදු වංචාව සම්බන්ධයෙන් වැලිකඩ බන්ධනාගාරයේ බන්ධනාගාරගතව සිටින රැඳවියකුට විශේෂ වරප්‍රසාද ලබාදීමට බන්ධනාගාර කොමසාරිස් ජනරාල්වරයාට අල්ලස් ලබාදීමට යැයි පවසමින් රුපියල් ලක්ෂ 10ක මුදලක් ලබාගත් බන්ධනාගාර උසස් නිලධාරියකු පිළිබඳ වහා පරීක්ෂණ අරඹන්නැයි බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා වෙත ලිපියක් යොමු කරමින් ඉල්ලා ඇත.රුපියල් ලක්ෂ 05 බැගින් අවස්ථා 02ක දී මේ උසස් නිලධාරියා අදාළ රැඳවියාගේ ඥාතීන්ගෙන් මේ මුදල ලබා ගෙන ඇති අතර මේ උසස් නිලධාරිවරයා එම ඥාතීන්ට පවසා ඇත්තේ සිරකරුවන් සිර මැදිරි අතර මාරුකිරීම සහ නිදහස් ස්ථාන ලබාදීම බන්ධනාගාර කොමසාරිස් ජනරාල්වරයා විසින් සිදු කරන නිසා ඔහුට රුපියල් ලක්ෂ 05ක අල්ලසක් ලබාදිය යුතු යැයි මේ නිලධාරියා එම ඥාතීන්ගෙන් අදාළ මුදල ලබා ගෙන ඇත.එම අල්ලස් මුදල කොමසාරිස් ජනරාල්වරයාට ප්‍රමාණවත් නොවන බව පවසා මේ බන්ධනාගාර උසස් නිලධාරියා තවත් රුපියල් ලක්ෂ 05ක මුදලක් එම ඥාතීන්ගෙන් ලබා ගෙන ඇති අතර එසේ මුදල් ලබා දුන් ඥාතීන් මේ සිද්ධිය සම්බන්ධයෙන් බන්ධනාගාර දෙපාර්තමේන්තුවේ හිටපු කොමසාරිස්වරයකුට දැනුම් දී ඇත. එම හිටපු කොමසාරිස්වරයා මේ සිදුවීම පිළිබඳ බන්ධනාගාර දෙපාර්තමේන්තුවේ ඉහළ අංශ දැනුවත් කිරීම නිසා සිද්ධිය පිළිබඳ තොරතුරු අනාවරණය වී ඇත.රැඳවියකු බන්ධනාගාරයක් තුළ ස්ථාන මාරු කිරීම නිසි තැන රැඳවීම තමන් විසින් සිදු නොකරන බවත්, එය සිදුකරනු ලබන්නේ ආයතන භාර අධිකාරිවරයා බවත් සඳහන් කරන බන්ධනාගාර කොමසාරිස් ජනරාල්වරයා, මේ සිදුවීම නිසා තම කීර්ති නාමයට දැඩි කැළලක් ඇතිවී ඇති බැවින් වහාම මේ පිළිබඳව විමර්ශනයක් සිදුකරන ලෙස පුනරුත්ථාපන හා බන්ධනාගාර ප්‍රතිසංස්කරණ ඇමැතිවරයාගෙන් ඉල්ලීමක් කර ඇත.වැට් බදු වංචාව සම්බන්ධයෙන් වැලිකඩ බන්ධනාගාරයේ K වාට්ටුවේ 27වැනි කාමරයේ (සිර අංක S 15718) මේ සිරකරු රඳවා ඇති අතර එම වාට්ටුවේ රඳවා තබනු ලබන්නේ නැටුම් කණ්ඩායම් රැඳවියන් පමණකි. පුද්ගලයකු වරදකරු කිරීමෙන් පසුව පළමුවරට බන්ධනාගාරයට පැමිණීමේදී ඔහුගේ ඩොකට්ටුවේ සිරකරු රඳවා තැබිය යුතු වාට්ටුව සඳහන් කරනු ලබන්නේ බන්ධනාගාර අධිකාරිවරයා ය. ඉහත සිද්ධියට සම්බන්ධ සිරකරු විශේෂ ගණයේ සිරකරුවකු වන බැවින් ඔහු රැඳවිය යුත්තේ විශේෂ සිරමැදිරියක ය.එබැවින් මෙම රැඳවියා‍ K වාට්ටුවේ රඳවා තැබීමට නියෝග කර ඇත්තේ කවුරුන් විසින් ද යන්න සොයා බලන ලෙස ද පල්ලේගම මහතා ඇමැතිවරයාගෙන් ඉල්ලීමක් කර ඇත.1989 වසරේදී රාජ්‍ය සේවයට එක්වී සහකාර මැතිවරණ කොමසාරිස්වරයකු, ප්‍රාදේශීය ලේකම්වරයකු, අතිරේක ලේකම්වරයකු, අධ්‍යක්ෂ ජනරාල්වරයකු මෙන්ම කොමිෂන් සභාවක ලේකම්වරයකු ලෙස සේවය කළ තමන් කිසිදු අවස්ථාවක තම වැටුප හැර අයථා ලෙස මුදල් උපයා නොමැති බව සඳහන් කරන පල්ලේගම මහතා තම කීර්ති නාමයට මෙන්ම බන්ධනාගාර දෙපාර්තමේන්තුවට ම කැළලක් වූ මේ සිද්ධිය සම්බන්ධයෙන් කඩිනම් පරීක්ෂණයක් අරඹන ලෙස ඇමැතිවරයාගෙන් ඉල්ලා තිබේ.මෙහි පිටපත් ජනාධිපති ලේකම් ලලිත් වීරතුංග, ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ, ජනාධිපති මාණ්ඩලික ප්‍රධානී ගාමිණී සෙනරත් මහත්වරුන්ට ද යොමුකර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n1407305</link>
    <topic>ජවිපෙ නායකයාගේ රියැදුරු අත්අඩංගුවට</topic>
    <author>භක්ති ධර්මප්‍රිය මෙන්ඩිස්</author>
    <content>ජනතා විමුක්ති පෙරමුණේ නායක, පාර්ලිමේන්තු මන්ත්‍රී අනුර කුමාර දිසානායක මහතාගේ රියදුරු අත්අඩංගුවට ගෙන ඇති බව පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි.රත්නපුර කිරිඇල්ල ප්‍රදේශයේ සිදුවූ රිය අනතුරින් පසුව රත්නපුර රෝහලේ ප්‍රතිකාර ලබමින් සිටිය දී රියදුරු අත්අඩංගුවට ගත් බව මාධ්‍ය ප්‍රකාශකවරයා කියා සිටියේය.නොසැලකිලිමත් ලෙස රිය ධාවනය කළ බවට චෝදනා එල්ලවීම හේතුවෙන් ඔහු අත්අඩංගුවට ගත් බවත්, රියදුරු අධිකරණයට ඊයේ (29) ඉදිරිපත් කිරීමට නියමිත බවත් පොලිස් මාධ්‍ය ප්‍රකාශකවරයා වැඩිදුරටත් සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n1407306</link>
    <topic>මෙවර උ/පෙළ පෙනී සිටින සිසුන්ටඅද රාත්‍රී සිට උපකාරක පන්ති තහනම්</topic>
    <author>සුභාෂිණී සේනානායක</author>
    <content>අපොස උසස් පෙළ විභාගයට පෙනි සිටින සිසුන්සඳහා අද (30) මධ්‍යම රාත්‍රී 12.00න් පසුව විභාගය අවසන් වන තෙක් උපකාරක පන්ති පැවැත්වීම සපුරා තහනම් බව විභාග දෙපාර්තමෙන්තුව කියා සිටී. විභාග නීති කඩ කරන්නන්ට 1968 අංක 25 දරණ ප්‍රසිද්ධ විභාග පනත යටතේ දැඩි නීතිමය පියවර ගන්නා බව විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතා අවධාරණය කරයි.අධ්‍යයන පොදු සහතික පත්‍ර උසස් පෙළ (2014) විභාගය අගෝස්තු මස 05 වනදා ආරම්භ කෙරෙන අතර එම විභාගයට අදාළ අද (30) මධ්‍යම රාති 12.00න් පසුව විභාගය අවසන් වන තෙක් එම සිසුන් සඳහා උපකාරක පන්ති පැවැත්වීම සපුරා තහනම් වේ.විභාගය පැවැත්වෙන සම්පූර්ණ කාලය තුළ උපකාරක පන්ති පැවැත්වීම මෙන්ම සංවිධානය කිරීම, පන්ති මෙ‍හෙයවීම, විෂයානුබද්ධ දේශන,සම්මන්ත්‍රණ වැඩමුළු පැවැත්වීම, එම විභාග සඳහා අනුමාන ප්‍රශ්න ඇතුළත් ප්‍රශ්න පත්‍ර මුද්‍රණය කිරීම, ඒවා බෙදා හැරීම, විභාග ප්‍රශ්න පත්‍රවල ප්‍රශ්න ලබා දෙන බවට හෝ ඒ හා සමාන ප්‍රශ්න ලබා දෙන බවට පෝස්ටර් බැනර් කටවුට් අත්පත්‍රිකා විද්‍යුත් හෝ මුද්‍රිත මාධ්‍ය මගින් ප්‍රසිද්ධ කිරීම හෝ එවැනි දෑ ළග තබා ගැනීම සපුරා තහනම් වේ.මේ නියෝග නොසලකා හරින යම් පුද්ග‍ලයෙක් හෝ ආයතනයක් ‍ක්‍රියා කරන්නේ නම් විභාග පනත කඩ කරන අයෙක් බව පෙන්වා දෙන විභාග කොමසාරිස් ජනරාල් වරයා මේ අයට එරෙහිව නීතිමය පියවර ගන්නා බව කියා සිටි.මේ කරුණු කඩකරමින් විභාග නීති රීති උල්ලංඝනය කරන අයකු හෝ ආයතනයක් වෙත් නම් ළගම ඇති පොලිස් ස්ථානයට හෝ විභාග දෙපාර්තමේන්තුවට දැනුම් දෙන ලෙස ද විභාග කොමසාරිස් ජනරාල්වරයා ඉල්ලා සිටී. විභාග දෙපාර්තමේන්තුවේ දුරකතන අංක 0112784208, 0112784537, හෝ විභාග දෙපාර්තමේන්තුවේ හදිසි ඇමතුම් අංක 1911 ට හෝ පොලිස් මුලස්ථානය 0112421111 හෝ 1911 දුරකතන අංක වලට දැනුම් දිය හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n1407307</link>
    <topic>ඌව නාමයෝජනා අද සිට 6දා දක්වා</topic>
    <author>නිරුෂි විමලවීර</author>
    <content>ඌව පළාත් සභා මැතිවරණයේ නාමයෝජනා භාර ගැනීම අද (30)දා සිට ලබන මස (06)දා මධ්‍යහන 12.00 අවසන් කෙරෙන බව මැතිවරණ මහ ලේකම් කාර්යාලය පවසයි.නාම යෝජනා භාර ගන්නා කාල සීමාවේ දිස්ත්‍රික් මැතිවරණ කාර්යාල අසල ආරක්ෂාව තර කර ඇති බවත් ඒ සදහා විශේෂ පොලිස් කණ්ඩායම් යොදා ඇති බවත් නියෝජ්‍ය මැතිවරණ කොමසාරිස් එම් .එම්. මො‍හමඩ් මහතා ප්‍රකාශ කරයි.මැතිවරණයට තරඟ කිරීමට අපේක්ෂා කරන පක්ෂ සහ ස්වාධින කණ්ඩායම් වලට නාමයෝජනා අද සිට දිස්ත්‍රික් තේරීම්භාර නිලධාරින් වෙත භාර දිය හැකි බවද මොහමඩ් මහතා අවධාරණය කරයි. අපේක්ෂකයන් 34 දෙනෙක් තෝරා පත් කෙරෙන ඌව පළාත් මැතිවරණයේ ඡන්දය භාවිතා කිරීම සඳහා මෙවර ඡන්දදායකයින් 9,42,730දෙනෙක් සුදුසුකම් ලබා ඇතැයිද බදුල්ල දිස්ත්‍රික්කයෙන් සහ මොනරාගල දිස්ත්‍රික්කයන් සුදුසුකම් ලබා ඇතැයි හෙතෙම අනාවරණය කරයි.මැතිවරණයේ ඇප මුදල් භාර ගැනීම අගෝස්තු මස 05 දින මධ්‍යහ්න 12.00ට අවසන් කෙරෙන බවද එක් අපේක්ෂකයෙකුට රුපියල් 2000කට යටත්ව මුදල් තැන්පත් කළ යුතු බවද ඒ මහතා සදහන් කරයි.ස්වාධීන කණ්ඩායම් ලෙස තරඟ කරන අපෙක්ෂකයන් එදිනට ප්‍රථම ඇප මුදල් තැන්පත් කළ යුතු බවත් මොනරාගල දිස්ත්‍රික්කය සඳහා රුපියල් 34,000ක ඇප මුදලක්ද , බදුල්ල දිස්ත්‍රිකය සඳහා රුපියල් 42,000ක ඇප මුදලක්ද තැන්පත් කළ යුතු බවත්හෙතෙම පවසයි.නාම යෝජනා භාර ගැනීම අනිද්දා (30) දා සිට ලබන මස 06 දා දක්වා සිදු කෙරෙන බවද අ.පො.ස. (උසස් පෙළ) විභාගය ‍මේ දිනවල පැවැත්වෙන බැවින් නාම යෝජනා භාර ගන්නා අවසන් දිනයේ (අගෝස්තු 06) පෙළපාලි යෑම ශබ්ද විකාශ යන්ත්‍ර භාවිතය සපුරා තහනම් බවද නියෝජ්‍ය මැතිවරණ කොමසාරිස්වරයා කියයි.මෙවර මැතිව‍රණයේ නාමයෝජනා ප්‍රතික්ෂේපවීම අවම කිරීම සඳහා ගත හැකි සියලු ක්‍රියා මාර්ග ගැනීමට මැතිවරණ කාර්යාලය කටයුතු යොදා ඇතැයිද නාම යෝජනා ලැයිස්තු භාර දීමට ප්‍රථම සපුරාලිය යුතු කොන්දේසි කවරේ ද යන්න සඳහන් පුවරු නාමයෝජනා භාර ගන්නා ශාලාවේ පිටත ප්‍රදර්ශනය කොට ඇතැයිද එහි ‍මුලික තොරතුරු භාෂා තුනෙන්ම සඳහන් බවද නියෝජ්‍ය මැතිවරණ කොමසාරිස්වරයා ප්‍රකාශ කරයි.1988 අංක 02 දරන පළාත් සභා පනත යටතේ නාමයෝජනා ලැයිස්තුව ඉදිරිපත් කිරීමේදි සපුරාළිය යුතු මුලික කරුණු පිළිබද සදහන් බවත්ඒ යටතේ නියමිත අපේක්ෂකයන් ප්‍රමාණයත් , ඔවුන් සියලු දෙනා ලැයිස්තුවට අත්සන් කොට තිබීමත් , පක්ෂ ලේකම්වරයා අත්සන් තබා තිබීමත් සහ ලැයිස්තුව සහතික කොට තිබීමත් ආදි මුලික කරුණු සපුරාලිය යුතු බවද ඒ මහතා අවධාරණය කරයි.ඌව පළාත් සභා මැතිවරණයේ තැපෑලෙන් ඡන්දය සලකුණු කරන රාජ්‍ය සේවකයන් අගෝස්තු 06දාට පෙර සිය අයැදුම්පත් ඉදිරිපත් කළ යුත් බව මැතිවරණ මහලේකම් කාර්යාලය අනාවරණය කරයි.තැපැල් ඡන්දයට අයැදුම්පත් ඉදිරිපත් කිරීම පසුගිය 18 දා සිට ඇරඹි බවද එහෙත්තැපැල් ඡන්ද සඳහා මෙතෙක් කිසිදු අයදුම්පතක් ඉදිරිපත්ව නැතැයි ද නියෝජ්‍ය මැතිවරණ කොමසාරිස්වරයා ප්‍රකාශ කරයි.තැපැල් අයදුම්පත් අගෝස්තු මස 06 ට පෙර සිය දෙපාර්තුමේන්තු ප්‍රධානියා මඟින් දිස්ත්‍රික්ක තේරිම්භාර නිලධාරියා වෙත හෝ දිස්ත්‍රික්ක මැතිවරණ කාර්යාලය වෙත ලබාදිය යුතු බවත් මේ දිනය කිසිදු හේතුවක් නිසා දීර්ඝ නොකර බවත් හෙතෙම සදහන් කරයි.වසර 1988 අංක (02) දරණ පළාත් සභාපනතේ 24-3 වගන්තිය යටතේ නාමයෝජණා දැන්වීම පළ කර පසුදින සිට තැපෑලෙන් ඡන්දය සලකුණු කිරීමේ අවස්ථාව තැපැල් ඡන්දදායකයන්ට හිමිවන්නේ යැයිද පළාත් නීතියට අනුව මේ කාල සීමව ඒ සඳහා හිමිවන්නේ යැයිද හෙතෙම අනවරණය කළේය .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n1407308</link>
    <topic>ශ්‍රී ලාංකිකයන් ඇතුළු පිරිසක් මෙක්සිකෝ - අමෙරිකානු දේශසීමාවේ දී අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස සංක්‍රමණය වූ ශ්‍රී ලාංකිකයන් ඇතුළු පිරිසක් මෙක්සිකෝ අමෙරිකානු දේශසීමාවේ දී අත්අඩංගුවට ගෙන ඇත.ශ්‍රී ලාංකිකයන්ට අමතරව එම කණ්ඩායමට බංග්ලාදේශ, නේපාල ජාතිකයන් ද අයත්වන අතර එම සංක්‍රමණිකයන් පිරිස අනවසරයෙන් ටෙක්සාස්වලට ඇතුළු වී තිබෙන බව වාර්තා වෙයි.මේ පිරිස පසුගිය 26 දා මෙක්සිකෝවේ රියෝ ග‍්‍රෑන්ඬේ නිම්නය (Rio Grande Valley) ප්‍රදේශයට ඇතුළු වීමට උත්සාහ ගෙන තිබෙන අතර එම අවස්ථාවේ දී ඇමෙරිකානු ජාතික දේශසීමා මුර සංචාරක බලකාය මඟින් මෙලෙස අත්අඩංගුවට ගෙන තිබේ.මෙක්සිකෝ සහ අනෙකුත් මධ්‍යම අමෙරිකානු රටවල වැසියන් අමෙරිකානු දේශසීමාව තරණය කිරීම සාමාන්‍ය සිද්ධියක් වන නමුත් දකුණු ආසියාතිකයන් මෙලෙස මෙක්සිකෝ දේශසීමාවෙන් අමෙරිකාවට ඇතුළු වීමට උත්සාහ දැරීම විරල සිද්ධියක් බව විදෙස් මාධ්‍ය වාර්තා කරයි.කෙසේ වුවද අනවසරයෙන් ඇතුළු වූ මේ සංක්‍රමණිකයන්ට එහි බලධාරීන් අවවාද කර තිබෙන අතර ඔවුන් සම්බන්ධයෙන් වැඩිදුර පරීක්ෂණ ආරම්භකර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n1407309</link>
    <topic>හෝමාගම රෝහල් රෝගීන්ට වැසිකිළියටවත්සෙරෙප්පු පළඳින්නට නොදීම තවත් ලෙඩකට අතවැනීමක්</topic>
    <author>සන්ධ්‍යා කරුණාරත්න</author>
    <content>හෝමාගම රෝහලේ අලුතින් ඉදි කළ වෛද්‍ය හා ශල්‍ය වාට්ටු සංකීර්ණයට රෝගියකු බැලීම සඳහා ඇතුළු වන පුද්ගලයන්ට පාවහන් ගලවා තබා යාමට සිදු වීමෙන් ලෙඩ රෝග වැළඳීමේ අවදානමක් පවතින බව රෝගීන්ගේ ඥාතීහු චෝදනා කරති.අලුතින් ඉදි කළ වාට්ටු සංකීර්ණයේ බිමට දමා ඇති කාපට් ඇතිරිලි කිලිටි වන නිසා රෝගීන් බැලීමට පැමිණෙන අයට පාවහන් ගලවා ඇතුළු වීමට සිදුව තිබේ. රෝගියා බැලීමට ගිය අවස්ථාවක රෝගියා වැසිකිළියට රැගෙන යාමට අවශ්‍ය වුවහොත් පාවහන් නොමැතිව යාමෙන් ශරීරයට විෂබීජ ඇතුළත් වීමේ අවදානමක් ද පවතියි.අඳාළ ගොඩනැඟිල්ලේ කාපට් ඇතිරිල්ල අපිරිසිදු වීම නිසා රෝගීන් බලන්නට යන අයට පාවහන් ගලවා ඇතුළු වීමට කොන්දේසි පනවා තිබුණත් රෝහලේ සියලු කාර්ය මණ්ඩලයට සහ ප්‍රභූවරුන්ට පාවහන් පැළඳ ඇතුළු වීමට අවසර ඇතැයි ද ඔවුහු පවසති.රෝගීන් බැලීමට යාමේදී පාවහන් ගලවා ඇතුළු විය යුතු නම් රෝහල මගින් වෙනම පාවහන් ලබාදිය යුතු බවත් එය ආරක්ෂාකාරි පියවරක් බවත් රෝගීන්ගේ ඥාතීහු ප්‍රකාශ කරති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n14073010</link>
    <topic>ජපන්-ශ්‍රී ලංකා මිතුදම ඇතිකිරීමේ පුරෝගාමියා අනගාරික ධර්මපාලතුමායි</topic>
    <author/>
    <content>ජපානය හා ශ්‍රී ලංකාව අතර, මිත්‍ර සබඳතා ඇති කිරීමේ පුරෝගාමියා සහ ලංකාවාසීන්ට ජපානය හඳුන්වා දෙමින්, ජපානයේ නවීකරණය අප රටේ දියුණුව උදෙසා උපයෝගී කර ගැනීමේ වැදගත්කම අවධාරණය කළ ප්‍රථම ලාංකිකයා අනගාරික ධර්මපාලතුමන් බව, ජපානයේ ශ්‍රී ලංකා තානාපති අද්මිරාල් වසන්ත කරන්නාගොඩ මහතා පැවැසීය.ශ්‍රීමත් අනගාරික ධර්මපාල 150 වැනි ඡන්ම සංවත්සරය වෙනුවෙන් ශ්‍රී ලංකා මහාබෝධි සංගමය සංවිධානය කරන ජාත්‍යන්තර උත්සව මාලාවේ සමාරම්භක උත්සවය පසුගියදා ජපානයේ ලංකාජි විහාරස්ථානයේ පැවැති අවස්ථාවේ, ප්‍රධාන ආරාධිතයා ලෙස සහභාගී වෙමින් කරන්නාගොඩ මහතා වැඩි දුරටත් පැවසුයේ දූරදර්ශී දැක්මක් ඇති යුග පුරුෂයකු සැමරීම සඳහා මෙවන් උත්සවයක් සංවිධානය කිරීම අතිශය වැදගත් කරුණක් බවය.ශ්‍රී ලංකා මහාබෝධි සංගමයේ සභාපති, ජපානයේ ප්‍රධාන සංඝනායක බානගල උපතිස්ස නාහිමියන්ගේ මෙහෙයවීමෙන් සංවිධාන කෙරුණු මෙම උත්සවයේ විශේෂ ආරාධිතාව වශයෙන් සහභාගී වූයේ ජපානයෙ අස්කා විදේශීය සංස්කෘතික හුවමාරුවේ සභාපතිනි සහ දඹදිව සාංචි චේතියගිරි විහාරයේ ගෞරව විහාරාධිපතිනි ගෙන්සෙයි ඉතෝ තෙරණියයි.ජපන් සහ ශ්‍රී ලංකා මහා සංඝරත්නය, විද්වතුන් ප්‍රභූන් සහ ජපානයේ වෙසෙන ශ්‍රී ලාංකිකයන් විශාල පිරිසක් මේ අවස්ථාවට එක්ව සිටියහ. උත්සව සභාව ඇරඹුණේ ධර්මපාලතුමන්ගේ ඡායාරූපයට ප්‍රධාන ආරාධිතයන් විසින් පුෂ්පෝපහාර දැක්වීමෙන් අනතුරුවය.එහිදී තව දුරටත් අදහස් දක්වමින් අද්මිරාල් වසන්ත කරන්නාගොඩ මහතා මෙසේද පැවැසීය.“ජපානයේ නවීකරණය හා කාර්මිකරණය පිළිබඳත්, සම්ප්‍රදායයන් පෝෂණය කිරීම ගැනත් ධර්මපාලතුමා පැහැදුණා. ලංකාවාසීන්ට ජපානයෙන් බොහෝ දේ උගැනීමට ඇති බව එතුමා අවබෝධ කරගත්තා. කාර්මික දැනුම ලබා දීම සඳහා ලාංකේය තරුණයන් ජපානයට යැවීමට එතුමා සිය පවුලේ ධනයෙන් ශිෂ්‍යත්ව ලබා දුන්නා.මුල් අවස්ථාවේ ලාංකේය තරුණයන් හතරදෙනෙක් මේ ශිෂ්‍යත්ව ක්‍රමය යටතේ ජපානයට පැමිණ අලුත් කාර්මික දැනුම ලබා ගත්තා. ජපානයේ තාක්ෂණික හා ආර්ථික සංවර්ධනය පිළිබඳ එතුමා තුළ තිබුණේ දූරදර්ශී අවබෝධයක්”. යැයි ද කරන්නාගොඩ මහතා පැවසීය.සමරු උළෙලේ මුඛ්‍ය දේශනය පවත්වමින්, මහාචාර්ය සරත් විජේසූරිය මහතා පැවසූයේ මවුබිමේ අභිවෘද්ධිය වෙනුවෙන් විවෘත හා පුළුල් දැක්මකින් ස්වදේශිකයන් අවදි කිරීමට බුද්ධිමත් ආකල්ප දැරූ ශ්‍රීමත් අනගාරික ධර්මපාලතුමා ප්‍රගතිකාරක යුග පුරුෂයකු ලෙස හැඳින්විය හැකි බවය.ශ්‍රී ලංකා මහාබෝධි සංගමයේ සභාපති, ජපානයේ ප්‍රධාන සංඝනායක සහ ලංකාජි විහාරාධිපති බානගල උපතිස්ස නාහිමියන් පැවසූයේ ධර්මපාලතුමන් සහ ජපානය අතර ඇත්තේ අවියෝජනීය සම්බන්ධතාවක් බවය. ශ්‍රී ලංකා මහාබෝධි සංගමය ධර්මපාලතුමන් වෙනුවෙන් පවත්වනු ලබන ජාත්‍යන්තර උත්සව මාලාව ජපානයෙන් ආරම්භ කිරීමට ප්‍රධාන හේතුව එය බවද, බානගල හිමියෝ පෙන්වා දුන්හ.මෙහිදී ලංකාජි විහාරස්ථානයේ ධර්මපාල උරුමය මැයෙන් දේශනයක් කරමින් ජ්‍යෙෂ්ඨ මාධ්‍යවේදී සමන් අතාවුදහෙට්ටි මහතා පැවසුයේ ධර්මපාල සමරු උළෙල ජපානයේ පැවැත්වීමට සුදුසුම ස්ථානය ලංකාජී විහාරස්ථානය බවයි. ජපානය තුළ ධර්මපාල සිහිනය සැබෑ කළ, ධර්මපාල උරුමයක් ඇති සංඝයා වහන්සේලා විසින් ස්ථාපිත කොට පවත්වාගෙන යන එකම විහාරස්ථානය ලංකාජි විහාරය බවද ඔහු පෙන්වා ‍දුනි.ධර්මපාලතුමා අවසන් වරට ජපානයට පැමිණ අවුරුදු 70ක් යන තුරාම ජපානයේ ථෙරවාද බෞද්ධ මධ්‍යස්ථානයක් ඇති කරන්න කිසිම රටකට, කිසිම පුද්ගලයෙකුට හැකියාවක් ලැබුණේ නෑ.ථෙරවාද බුදුදහම සහ බෞද්ධ චිත්‍ර කලා සම්ප්‍රදායයන් පිළිබඳ විද්වතකු වූ ආචාර්ය කිමියකි තනකා මහතාද, අස්කා විදේශීය සංස්කෘතික හුවමාරුවේ සභාපතිනි ගෙන්සෙයි ඉතෝ තෙරණිය, ලංකාජි විහාරයේ නියෝජ්‍ය විහාරාධිපති හේනෙගෙදර සීලභද්‍ර හිමි සහ තලංගල්ලේ සෝමසිරි හිමි ද මෙහිදී අදහස් දැක්වූහ. පද්මා යමදා මහත්මියගේ සංවිධානයෙන් යුතු ගායන කණ්ඩායම විසින් අනගාරික ධර්මපාල සමරු ගිතය ඇතුළු බැති ගී ගායනා කළ අතර, සිංහල හා ජපන් භාෂාද්වයෙන්ම උත්සව සභාව මෙහෙයවන ලද්දේ උමාලී තිලකරත්න විසිනි.යටවර පඤ්ඤාරාම හිමි, තුන්හිටියාවේ ධම්මාලෝක හිමි, කොස්වත්තේ පාලිත හිමි, සොතෝ නිකායේ නියෝජ්‍ය ලේඛකාධිකාරි සෝසෙන් චිබා හිමි, ජෝනින් සකනුෂී හිමි, සෙයිනෝ බින්ෂු හිමි ප්‍රධාන මහා සංඝරත්නයද, ජපන් සහ ශ්‍රී ලාංකික ජාතිකයින් විශාල පිරිසක්ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n14073011</link>
    <topic>කුසුමා ගුණවර්ධන දේශපාලනයට පිවිසීම කාන්තාවන් දේශපාලනයට එක්වීමේ වැදගත්ම සංධිස්ථානයයි</topic>
    <author/>
    <content>කාන්තාවන් දේශපාලනයට එක් නොවන අවදියක කුසුමා ගුණවර්ධන මැතිනිය දේශපාලනයට එක් වී සමස්ත කාන්තා පරපුරට මෙන්ම මුළු සමාජයටම ආදරය කරමින් නිර්භීතව විශාල සමාජ මෙහෙවරක් ඉටු කළ බව කොළඹ විශ්වවිද්‍යාලයේ මහාචාර්ය කුසුමා කරුණාරත්න මහත්මිය පැවැසීය. එතුමිය එම අදහස් පළකළේ හිටපු පාර්ලිමේන්තු මන්ත්‍රිනී කුසුමා ගුණවර්ධන මැතිනිය 1948 සිට 1960 දක්වා කාලය ඇතුළත සිදුකළ කතා ඇතුළත් “කුසුමා ගුණවර්ධන පාර්ලිමේන්තු කතා එකතුව” කෘතිය එළිදැක්වීමේ අවස්ථාවට එක්වෙමිනි.ජ්‍යෙෂ්ඨ මාධ්‍යවේදී එස්. පියසේන මහතා විසින් සංස්කරණය කළ මේ කෘතිය ඔහු විසින් පාර්ලිමේන්තුවේ හිටපු මහලේකම් සෑම් විජේසිංහ මහතාට පිළිගැන්වීම සිදුවිය. එහිදී වැඩිදුරටත් අදහස් දැක්වූ මහාචාර්ය කුසුමා කරුණාරත්න මහත්මිය,කුසුමා ගුණවර්ධන මැතිනිය ශ්‍රී ලාංකීය දේශපාලනයේ සුවිශේෂී භූමිකාවක් ඉටුකළා. 1948 නිතරගයෙන් පාර්ලිමේන්තුවට පත් වූ පළමු මන්ත්‍රීවරිය ලෙස අවිස්සාවේල්ල ආසනය නියෝජනය කරමින් පාර්ලිමේන්තුවට පත්වූ එතුමිය 1948 ජූලි 28 වන දින සිංහල භාෂාවෙන් පාර්ලිමේන්තුව ඇමතූ පළමු මන්ත්‍රීවරිය ලෙස ද ඉතිහාසයට එක්වුණා.එතුමිය ජනතාවගේ ප්‍රශ්න සහ ගැටලු පිළිබඳ විශාල අවබෝධයකින් යුතුව පාර්ලිමේන්තුවේ නිර්භීතව කතා කළා. තම පවුලෙන් ලැබුණු ආභාෂයත්, ඒ වගේම පිලිප් ගුණවර්ධන මැතිතුමන් හා විවාහ වීමෙන් ලැබූ දේශපාලන පන්නරයත් නිසාම එතුමිය විශාල ජනතා සේවාවක් ඉටු කළා. අප කුඩා වියේ දී ම එතුමිය පිළිබඳ විශාල ගෞරවයක් අපට තිබුණා.එතුමියටම ආවේණික චතුර කථිකත්වය හැම විටම පොදු ජනතාවගේ යහපත වෙනුවෙන් යොදා ගැනීමට එතුමිය කටයුතු කළා. ශ්‍රී ලාංකීය සමාජයේ ඇතැම් අයගේ වැරදි විශ්වාසයක් තියෙනවා. කාන්තාවන් මුළුතැන්ගෙට නැත්නම් ගෘහ කටයුතුවලට පමණක් සීමා විය යුතුයි කියා. නමුත් අප හැමවිටම ඒ අදහසින් එපිටට කල්පනා කළ යුතු වෙනවා. අප බෞද්ධ සංස්කෘතියේ කාන්තාවන්ට නිසි තැන ලබාදීමේ සංස්කෘතියක් අපට උරුම වී තිබුණා. භාරතයේ පවා විශාකා දේවියගේ යහපත් හැසිරීම නිසා ඇය මිගාර මාතා ලෙස ද ගෞරවයට පාත්‍ර වුණා. දේශපාලන ක්ෂේත්‍රයට කාන්තාවන්ගේ පැමිණීම අඩු වූ අවදියක කුසුමා ගුණවර්ධන මැතිනිය දේශපාලනයට යොමු වීම අපේ රටේ කාන්තාවන් දේශපාලනයට යොමුවීමේ වැදගත්ම අවස්ථාව ලෙසයි අප සලකන්නේ.එතුමියගේ හැන්සාඩ් වාර්තා කියවීමේ දී එතුමියගේ තිබූ නිර්භීත බව මනාව පැහැදිලි වනවා. මැති ඇමැතිවරුන් සමඟ වාදකිරීමට එතුමිය කිසි විටෙක පසුබට වුණේ නැහැ. හැමවිටම සාධාරණ කරුණු මතයි එතුමිය කතා කළේ. ඉතාම රසවත් සිදුවීම් ඒ හැන්සාඩ් වාර්තා අතර තිබෙනවා. විටෙක එතුමිය සඳහන් කරනවා ආරෝග්‍යශාලා යනු කනත්තට යාමට පෙර ඇතුළුවන තැනක් නොවන බව. ආරෝග්‍යශාලාවල ඇති අඩුපාඩු අවම කිරීම එතුමිය බොහෝ විට කතා කිරීමට උත්සාහ කළ බව පෙනෙනවා. සමාජීය ඉදිරි ගමන වෙනුවෙන් ඇගේ හදවතේ තිබුණු උනන්දුව, ආදරය, කරුණාව මේ සියල්ලම ඇය කරපු කතාබස්වලින් මනාව පැහැදිලි වනවා.ඒ අනුව අපේ රටේ දේශපාලනයේ නියැලුණු කාන්තා රත්නයක් අගයන මොහොතක් ලෙසත් මෙය හැඳින්විය හැකියි. කුසුමා ගුණවර්ධන මැතිනිය අපේ රටේ කාන්තාවන්ට දේශපාලනයට පිවිසීමට මඟ කියා දුන් කාන්තාවක් ලෙස අපේ ගෞරවයට පාත්‍ර වනවා. සමාජය වෙනුවෙන්, කාන්තාවන් වෙනුවෙන් හා පීඩිත ජනතාව වෙනුවෙන් එතුමිය ඉටු කළ කාර්යභාරය අනාගත පරපුරට දැනගත හැකි වටිනා ඓතිහාසික කෘතියක් බවට මෙම කෘතිය පත්වන බව අපේ විශ්වාසයයි. එතුමියගේ දරුවන් ද එතුමිය ගෙන ගිය මඟ ඉදිරියට ගෙන යාම සතුටක්.මෙහිදී අදහස් දැක්වූ මාධ්‍යවේදී එස්. පියසේන මහතා, - කුසුමා ගුණවර්ධන මැතිනියත්, පිලිප් ගුණවර්ධන මැතිතුමාත් දීර්ඝ කාලයක් ඇසුරු කිරීමේ අවස්ථාව මා හට ද ලැබුණා. 1940 මාර්තු මාසයේ දී ඉන්දියාවේ බිහාර් ප්‍රාන්තයේ රාම්ගාර් ගම්මානයේ පැවැති ඉන්දියානු ජාතික සංගමයේ වාර්ෂික සම්මේලනයට ඔවුන් දෙපළ සමඟ සහභාගි වීමේ අවස්ථාව මට ද උදාවුණා. 1948 දී එතුමිය පාර්ලිමේන්තුවට නිතරගයෙන් පත් ව මා මාධ්‍යවේදියකු ලෙස පාර්ලිමේන්තු මාධ්‍ය කවුළුවේ සිට එතුමිය දිවුරුම් දුන් අවස්ථාව දැකගැනීමට හැකි වුණා. එතුමිය පළමු සිංහල කතාව කළ අවස්ථාවේදී මා පාර්ලිමේන්තු මාධ්‍යවේදියෙකු ලෙස එම අවස්ථාවට සහභාගි වුණා.එතුමිය හැම විටම ඉතා චතුර ලෙස පැහැදිලි ගම්බද සිංහල භාෂාවෙන් කතා කළා. 1956 ජනතා ජයග්‍රහණයේ දී එතුමිය කිරිඇල්ල ආසනය නියෝජනය කරමින් විශිෂ්ට ජයග්‍රහණයක් අත්කර ගත්තා. එතැන් පටන් කිරිඇල්ල ආසනයේ ජනතාවගේ ප්‍රශ්න පාර්ලිමේන්තුවේ කතා කිරීමට ඇය විශාල උනන්දුවක් දැක්වූවා. 56 පාර්ලිමේන්තුවේ ක්ෂණික කතා පරිවර්තක ලෙස කටයුතු කළ මම එතුමියගේ කතා විශාල සංඛ්‍යාවක් පරිවර්තනය කර තිබෙනවා. කාන්තාවන්ට පරිපාලන ක්ෂේත්‍රයට ඇතුළුවීමට එවකට අවස්ථාව නොතිබුණු නිසා කුසුමා ගුණවර්ධන මැතිනිය ඒ වෙනුවෙන් විශාල හඬක් නැඟුවා. එකම සුදුසුකම ඇති ස්ත්‍රී පුරුෂ දෙපාර්ශ්වයටම පොදුවේ උසස් ශ්‍රේණිවලට යාමට අවස්ථාව දිය යුතු යැයි එතුමිය පාර්ලිමේන්තුවේ දී අරගල කළා.එහි ප්‍රතිඵලයක් ලෙස කාන්තාවන්ටත් ඉහළ තනතුරුවලට ගමන් කිරීමේ අවස්ථාව උදාවුණා. එතුමියගේ පාර්ලිමේන්තු කතා ඇතුළත් මෙම කෘතිය පාර්ලිමේන්තුවේ පළමු මහලේකම් වූ සෑම් විජේසිංහ මහතාට භාරදීමට ලැබීම විශාල සතුටක්. මක්නිසාදයත් යටත්විජිත සමයත්, නිදහසත් අතර පාර්ලිමේන්තු නිලධාරියකු ලෙස විශාල භූමිකාවක් සෑම් විජේසිංහ මහතා ඉටු කළා. යටත් විජිත සමයේ තිබූ සභාවේ ලේකම් (Clerk to the house) තනතුර වෙනුවට නිදහසෙන් පසු පාර්ලිමේන්තුවේ මහලේකම් තනතුරට ද සෑම් විජේසිංහ මහතා පත්වුණා. ඉතාම වැදගත් ආණ්ඩුක්‍රම ව්‍යවස්ථා සංශෝධන දෙකක් සිදු කරන අවධියෙහි සෑම් විජේසිංහ මහතා විශාල කැපවීමකින් කටයුතු කළ නිලධාරියෙක්. කුසුමා ගුණවර්ධන මැතිනියගේ පාර්ලිමේන්තු කතා එකතුව පිළිගැන්වීම සඳහා සුදුසුම පුද්ගලයා වන්නේ සෑම් විජේසිංහ මහතායි.මෙහිදී අදහස් දැක්වූ පාර්ලිමේන්තුවේ හිටපු මහලේකම් සෑම් විජේසිංහ මහතා, - පිලිප් ගුණවර්ධන මැතිතුමාත්, කුසුමා ගුණවර්ධන මැතිනියත් පිළිබඳ ඉතිහාසය ඉතාම දීර්ඝ ඉතිහාසයක් පිළිබඳ මතකය මා සතු වනවා. ඔවුන් හැම විටම රටේත් ජනතාවගේත් යහපත වෙනුවෙන් කැපවුණු දේශපාලනඥයන්. ඔවුන් දෙදෙනාම හැම විටම පාර්ලිමේන්තුවේ අදහස් දක්වන විට පෙර සූදානමකින් යුතුවයි කතා කළේ. අවශ්‍ය තොරතුරු හා දත්ත සූදානම් කර ගනිමින් පාර්ලිමේන්තුවේ කතා කළ ආකාරය වර්තමාන මන්ත්‍රීවරුන්ට ද ආදර්ශයක් ගත හැකි. කුසුමා ගුණවර්ධන මහත්මියගේ පාර්ලිමේන්තු කතා එකතුව ඇතුළත් කෘතිය එළිදැක්වීම ඉතා වැදගත් කාර්යයක් ලෙසයි මා සලකන්නේ. මෙම හැන්සාඩ් වාර්තා පරිශීලනය කිරීමෙන් දේශපාලනයට පිවිසෙන ඕනෑම කෙනෙකුට ප්‍රයෝජනවත් වනු ඇතැයි මා විශ්වාස කරනවා.මෙම අවස්ථාවට කුසුමා ගුණවර්ධන මැතිනියගේ දරුවන් වූ ජලසම්පාදන හා ජලාපවාහන ඇමැති දිනේෂ් ගුණවර්ධන, සිවිල් ගුවන් සේවා නියෝජ්‍ය ඇමැති ගීතාංජන ගුණවර්ධන, ප්‍රවීණ ලේඛිකා ලක්මලි ගුණවර්ධන මහත්ම මහත්මීහු සහ පවුලේ ඥාතීන් හා හිතවතුන් පිරිසක් එක්වූහ. මෙම කෘතිය සී/ස ගොඩගේ සහ සහෝදරයෝ සමාගම විසින් මුද්‍රණය කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n14073014</link>
    <topic>ඌවේ මහ ඇමතිකමහරීන්ට ලැබෙන්නේ නෑ</topic>
    <author>සමන්ති වීරසේකර</author>
    <content>ඌවේ මහ ඇමති ධූරය කිසිවිටකත් හරීන්ට නොලැබෙන බවත් ඒ සඳහා ඔහු ඉදිරිපත් කරන ඕනෑම අභියෝගක් බාර ගැනීමට සූදානම් බවත් වැවිලි කර්මාන්ත නියෝජ්‍ය අමාත්‍ය අර්ල් ගුණසේකර මහතා පැවසීය.එජාපයේ සිටි දක්ෂයන් සියල්ල රජයට එක්ව සිටින බැවින් අද එම පක්ෂයේ අදක්ෂ හරීන් පොරක් වී සිටින බවත් ඌව මැතිවරණ ප්‍රතිඵලවලින් ඔහුට නිසි තක්සේරුවක් ජනතාව ලබාදෙනු ඇති බවත් ඒ මහතා පැවසීය.යටිනුවර මැණික්දිවෙල ප්‍රදේශයේ පැවති ජනහමුවක දී නියෝජ්‍ය ඇමැතිවරයා මේ බව කීවේය.පිට පිට මැතිවරණ පරාජයට පත්ව සිටින රනිල් දැන් උත්සහ කරන්නේ මැතිවරණ පරාජයන් වෙනත් අය පිටින් යවා ඇඟ බේරා ගැනීමට බවත් එහි ආසන්නතම ගොදුර හරීන් බවත් හෙතෙම ප්‍රකාශ කළේය.කට්ටඬ් රනිල්ගේ තොවිලයේ බිල්ල හරීන් බවත් මෙම පරාජයෙන් පසු නිධානයක් නොලබා බිල්ල දීමට රනිල්‍ට සිදුවන බවත් ඒ මහතා කීය.එජාපය දිනෙන් දින ලබන පරාජයන් හමුවේ රනිල් පක්ෂය කනත්ත වෙත දක්කාගෙන යන බවත් අනාගතයක් නොමැති එජාපයේ තවත් රැඳී නොසිට ජනතා සේවයක් සිදු කිරීමට රජය හා එක්වන ලෙස තමන් එජාපයේ රටට ආදරය කරන මන්ත්‍රීවරුන්ට ආරාධනා කරන බවත් නියෝජ්‍ය ඇමතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n14073015</link>
    <topic>මරණාධාර සමිතියේ මුදල් වංචා කළඩිපෝ සේවකයන් තුනකගේ වැඩ තහනම්</topic>
    <author>ඉන්දික පොල්කොටුව</author>
    <content>ලංකා ගමනා ගමන මණ්ඩලයේ වත්තේගම ඩිපෝ සේවක මරණාධාර සමිතියට අයත් රුපියල් හය ලක්ෂ තිස් දෙදහස් තුන්සියයක සාමාජික මුදලක් වංචා කිරීමේ සිද්ධියක් සම්බන්ධයෙන් ශ්‍රී ලංගම මහනුවර ප්‍රාදේශීය පාලන කාර්යාලයට අයත් වත්තේගම ඩිපෝවේ ජ්‍යෙෂ්ඨ ඩිපෝ පරීක්ෂකවරයකු ඇතුළු තිදෙනෙකුගේ සේවය වහා ක්‍රියාත්මක වන පරිදි තහනම් කැර ඇත.ඩිපෝ පරීක්ෂකවරයාට අමතරව වැඩ මූලික ෆෝමන් හා ටයර් සවිකරන්නකුගේ සේවය මෙලෙස අත්හිටුවා තිබේ.ලංගම විමර්ශන අංශය මඟින් සිදු කළ පරීක්ෂණයකින් පසු මෙම මූල්‍ය වංචාව අනාවරණය කැරගෙන ඇති අතර ඉන් අනතුරුව මෙම වැඩ තහනම සිදුකැර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n14073016</link>
    <topic>නිට්ටඹුවේ රන් වෙළෙඳ සලකොල්ලකෑමට ආ දෙදෙනා දැලේ</topic>
    <author>අත්තනගල්ල විශේෂ</author>
    <content>නිට්ටඹුව ස්වර්ණාභරණ වෙළෙඳ සැලක් කොල්ලකෑමට පැමිණ සැඟවී සිටි සැකකරුවන් දෙදෙනා නිට්ටඹුව පොලිසිය අත්අඩංගුවට ගෙන (29දා) අත්තනගල්ල අධිකරණයට ඉදිරිපත් කිරීමෙන් පසු අගෝස්තු 5 වැනි දින දක්වා රිමාන්ඩ් භාරයට පත් කරන ලෙස නියෝග කෙළේය.එක් සැකකරුවකු පස්යාලේ දී ද අනෙක් සැකකරු හලාවත දී ද අත්අඩංගුවට ගත් බව ද, මෙම කොල්ලය සැලැසුම් කැර ඇත්තේ පස්යාලේ දී අත්අඩංගුවට ගත් පුද්ගලයා බවට පරීක්ෂණවලදී හෙළි වූ බව ද පොලිසිය අධිකරණයට දන්වා සිටියේය.හලාවතදී අත්අඩංගුවට ගත් සැකකරු කොල්ලකෑම්, ස්ත්‍රී දූෂණ ඇතුළු අපරාධ 22කට සම්බන්ධ අයකු බව ද පොලිසිය අධිකරණයට පැවැසීය.නිට්ටඹුව පොලිසිය පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=n14073017</link>
    <topic>එක්සත් ජනතා නිදහස් සන්ධානයෙන් ඌවට තරග කරන අපේක්ෂකයන් තේරීම අද</topic>
    <author>ක්‍රිස්ටි ම‍ෙහ්ෂ් ද සිල්වා</author>
    <content>ඌව පළාත් සභාවට තරග කරන අපේක්ෂකයින් තෝරා ගැනීම සහ එක්සත් ජනතා නිදහස් සන්ධානයට අයත් සාමාජික පක්ෂවලට අයත් අපේක්ෂක සංඛ්‍යාව කොතෙක් ද යන්න තීරණය කිරීම සඳහා ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (30දා) එක්සත් ජනතා නිදහස් සන්ධානයට අයත් පක්ෂ නායකයින්ගේ රැස්වීමක් කැඳවා තිබේ.අරලියගහ මන්දිරයේදී පෙරවරු 10.30ට පැවැත්වෙන මෙම පක්ෂ නායක රැස්වීමේ දී බදුල්ල දිස්ත්‍රික්කයෙන් හා මොනරාගල දිස්ත්‍රික්කයෙන් වෙනත් පක්ෂවලට ලබා දිය යුතු ආසන සංඛ්‍යාව කෙතෙක් ද යන්න සම්බන්ධයෙන් ඒ ඒ දිස්ත්‍රික්කවලට අයත් දේශපාලන අධිකාරින් සමඟ සාකච්ඡා කැර අවසන් නිගමනයකට එළඹීමට බලාපොරොත්තු වන බව මේ සම්බන්ධයෙන් ‘දිනමිණ’ කළ විමසීමක දී ප්‍රබල අමාත්‍යවරයකු සඳහන් කෙළේය.බදුල්ල දිස්ත්‍රික්කයේ ප්‍රගතිය මෙන්ම මොනරාගල දිස්ත්‍රික්කයේ ජල ගැටලුව සම්බන්ධයෙන් ද මෙහිදී සාකච්ඡා කිරීමට නියමිත අතර ඇතිවී තිබෙන ගැටලු සමනය කිරීම සඳහා ගත යුතු ප්‍රතිකර්ම සම්බන්ධයෙන් ද අදහස් හුවමාරු කෙරෙන බව ද එම ඇමැතිවරයා වැඩිදුරටත් පැවැසීය.ශ්‍රීලනි පක්ෂයේ නාමයෝජනා මණ්ඩලය මගින් තෝරා ගත් අපේක්ෂකයින්ගේ නාමලේඛනය මේ වනවිටත් එක්සත් ජනතා නිදහස් සන්ධානයේ මහලේකම් ඇමැති සුසිල් ප්‍රේමජයන්ත මහතාට භාර දී ඇති අතර, ඒ අනුව සමහර පක්ෂ නායකයින් සමඟ ඊයේ (29දා) පෙරවරුවේ දී සාකච්ඡා කැර තීරණයක් ලබා ගෙන ඇතැයි ද එම ඇමැතිවරයා සඳහන් කෙළේය.කෙසේ වෙතත් සන්ධානයට අයත් වෙනත් පක්ෂ නායකයින් සමඟ සාකච්ඡා කර ගත් තීරණ සම්බන්ධයෙන් අද පැවැත්වෙන පක්ෂ නායක රැස්වීමේ දී ජනාධිපතිවරයා දැනුවත් කැර අවසන් තීරණයක් ගැනීමට ශ්‍රී ලංකා නිදහස් පක්ෂය අපේක්ෂා කරන බව ද එම ඇමැතිවරයා වැඩිදුරටත් ‘දිනමිණ’ට පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r1407301</link>
    <topic>මඟ-තොට විස්තර අසන මුවාවෙන් රන් මාලය කොල්ලකාලා</topic>
    <author>රවිදු ලසිත දීයගහගේ අහංගම සමූහ</author>
    <content>යතුරුපැදියකින් පැමිණි මංකොල්ලාකරුවන් දෙදෙනෙක් ගාල්ල රිච්මන්ඩ් කන්ද පාරේදී විශ්‍රාමික ජේලර්වරයකුගේ ගෙලේ තිබූ රුපියල් පනස් දහසක් පමණ වටිනා රන්මාලය කොල්ලාකා පලාගොස් ඇත.පෙරේදා (28)සවස රිච්මන්ඩ් කන්ද පාරේ පිහිටි ඖෂධ වෙළෙඳසලක් අසළ මේ ජේලර්වරයා සිටින විට යතුරු පැදියකින් පැමිණි පුද්ගලයින් දෙදෙනෙක් ජූල්ගහ හන්දියට යන්නේ කෙසේදැයිජේලර්වරයාගෙන් විමසා ඇත.එවිට එක්වරම යතුරුපැදියේ පිටුපස සිටි මංකොල්ලාකරුවා ජේලර්වරයාගේ ගෙලේ තිබූ රන්මාලය කඩාගැනීමෙන් පසුව කොල්ලාකරුවන් දෙදෙනාපලාගිය බවට පොලිසියට පැමිණිලි කර තිබේ.සැකකරුවන් අත්අඩංගුවට ගැනීම සදහා ගාල්ල පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r1407302</link>
    <topic>2017 යොවුන් ක්‍රීඩා උළෙල වෙනුවෙන් දකුණේ ක්‍රීඩා පිටි සංවර්ධනයට මුදල්</topic>
    <author>ලංකින්ද නානායක්කාර ඉමදුව සමුහ</author>
    <content>දකුණු පළාතේ, ක්‍රීඩා පිටි සියයක් සැකසීමට පියවර ගෙන තිබේ.2017 ආසියානු යොවුන් ක්‍රීඩා උළෙලට සමගාමීව දකුණු පළාතේ පාසල් ක්‍රීඩාපිටි සංවර්ධනය කිරීම සඳහා ක්‍රීඩා නිලධාරීන් හා අධ්‍යාපන නිලධාරීන්ගෙන් ලබා ගත් තොරතුරු සලකා බලා මේ තීරණය ගත් බව, දකුණු පළාත් ක්‍රීඩා, ග්‍රාම සංවර්ධන, සමාජ සුභ සාධන, පරිවාස හා ළමාරක්ෂක ඇමැති වීරසුමන වීරසිංහ මහතා පවසයි.ඒ අනුව මධ්‍යම රජයේ ක්‍රීඩා ඇමැති මහින්දානන්ද අළුත්ගමගේ මහතාගේ මැදිහත්වීමෙන් රුපියල් ලක්ෂ 111ක මූල්‍ය ප්‍රතිපාදන යටතේ ක්‍රීඩා පිටි 106ක් සංවර්ධනය කිරීමේ වැඩසටහනක් ක්‍රියාත්මක කර ඇත.එම වැඩසටහන යටතේ මාතර දිස්ත්‍රික්කයේ පාසල් ක්‍රීඩා පිටි සංවර්ධනය කිරීමේ හිමිකම් ප්‍රදානය කිරීමේ උත්සවය රාජ්‍ය පරිපාලන හා ස්වදේශ කටයුතු නියෝජ්‍ය ඇමැති විජය දහනායක මහතාගේ ප්‍රධානත්වයන් අධ්‍යාපන, ඉඩම් හා ඉඩම් සංවර්ධන, මහා මාර්ග සහ ප්‍රවෘත්ති ඇමැති චන්දිමා රාසපුත්‍ර මහතාගේ සහභාගීත්වයන් අද(30) පෙ.ව.9.30ට මාර/පිටබැද්දර ඩඞ්ලි සේනානායක මහ විදුහල් භූමියේදී සිදු කෙරෙන බව, දකුණු පළාත් ක්‍රීඩා,ග්‍රාම සංවර්ධන, සමාජ සුභ සාධන, පරිවාස හා ළමාරක්ෂක ඇමැති වීරසුමන වීරසිංහ මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r1407303</link>
    <topic>ගැබ්බර එළුදෙනක්මරා මස් කරලා</topic>
    <author>අකුරැස්ස සමූහ තේජා විද්‍යාරූප</author>
    <content>ගැබ්බර එළු වැස්සියක සොරකම් කර මරා මස්කළ පුද්ගලයන් තිදෙනකු එළු වැස්සියගේ ගාත් හතර සමග දෙණියාය පොලීසිය මඟින් අත් අඩංගුවට ගෙන ඇත.මොවුන් අවුරුදු 31, 40, 41 යන වයස්වල පසුවන බෙවරලිය නාතගල ප්‍රදේශයේ පදිංචි කරුවන් තිදෙනෙකි.බෙවරලිය වතුයායේ වතු නිවාසයකඇති කළ එළු වැස්සියක කූඩුවේ දොර කඩා නාතගල ප්‍රදේශයට රැගෙන ගොස් මරා එම එළු වැස්සියගේ කුසේ සිටි පැටවුන් දෙදෙනා වළ දමා ඇති බව පොලීසිය පවසයි.එළු වැස්සියගේ අයිතිකරුවන් එළු වැස්සිය ගැන සොයද්දී ඌ නාතගල ප්‍රදේශයට ගෙන ගොස් මරා ඇති බව දැන ඔවුන් ඒ පිළිබදව දෙණියාය පොලීසියට පැමිණිලි කර ඇත.ඒ අනුව නාතගල ප්‍රදේශයට ගිය පොලීසිය සැකකරුවන් අත් අඩංගුවට ගෙන ප්‍රශ්න කිරීමේදී සිවිලිමක සඟවා තිබූ එළු වැස්සියගේ ගාත් හතරද සොයාගෙන ඇත.දෙණියාය පොලිස් ස්ථානාධිපති බන්දුල ප්‍රියන්ත මහතාගේ උපදෙස් මත උ.පෙ.ප.විජිතානන්ද, පො.කො.රසික (39353), පො.කො.වසන්ත (23604) යන නිළධාරීන් විසින් මොහු අත් අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r1407304</link>
    <topic>යතුරු පැදියෙන්ගංජා ගෙනයද්දීමාට්ටු</topic>
    <author>ඇඹිලිපිටිය සංචාරක</author>
    <content>උඩවලව පොලිස් ස්ථානාධිපති පො. ප. බණ්ඩාර මහතාගේ උපදෙස් මත පො.ප. අමිල රාජපක්ෂ මහතා ඇතුළු නිලධාරි කණ්ඩායමක් පසුගියදා සිදුකළ සෝදිසි මෙහෙයුමේදී රාත්‍රී 11.00 පමණ යතුරු පැදියකින් ගංජා ග්‍රෑම් 300 පමණ ප්‍රවාහනය කළ පුද්ගලයකු උඩවලව - දකුණු ඇල ප්‍රදේශයේ දී අත්අඩංගුවට ගෙන තිබේ.සැකකරු ගංජා සමග ඇඹිලිපිටිය මහේස්ත්‍රාත් අධිකරණය වෙත ඉදිරිපත් කිරීමෙන් පසුව අගෝස්තු 08 දින දක්වා රක්ෂිත බන්ධනාගාර ගතකරණ ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r1407305</link>
    <topic>පොල් ගසක් ඇඟට වැටී සය දරු මවක් ජීවිතක්ෂයට</topic>
    <author>අනුරාධපුර මධ්‍යම විශේෂ</author>
    <content>පොල්ගසක් ඇග මතට කඩා වැටීමෙන් බරපතළ ලෙස තුවාල ලබා රෝහල් ගත කර සිටි වයෝවෘද්ධ සයදරු මවක් ජීවිතක්ෂයට පත්විය.මෙලෙස මිය ගියේ අංක 76 කරපික්කඩ, නල්ලංචිය , මැදවච්චිය ලිපිනයේ පදිංචිව සිටි ඒ.උක්කුමැණිකා (76) යන අයයි. ඇය පසුගිය 27 වනදා සවස නිවස පිටුපස පිහිටි වතුර ටැංකිය ආසන්නයට වී දිය නාමින් සිටියදි එක්වරම ටැංකිය ආසන්නයේ තිබු අඩි 15 ක් පමණ උස හොදින් වැඩුණු පොල්ගස ඇගමතට කඩාගෙන වැටී ඊට යටවීමෙන් බරපතළ ලෙස තුවාල ලබා තිබේ.මව කඩා වැටුණු පොල්ගසට යටව සිටිනු අයුරු දුටු ඇගේ දියණිය සහෝදරයා සහ අසල්වාසීන් එක්කාසු කරගෙන පොල් ගස ඔසවා බරපතළ ලෙස තුවාල ලබා සිටි මවව ඉන් පිටතට ගෙන තිබේ. පොල් ගස ඇග මතට වැටීමෙන් ඇගේ දකුණු දණහිස අසලින් කැඩී ගොස් තිබුණු අතර මුහුණටද බරපතළ තුවාල සිදුව තිබුණි. තුවාල ලැබු කාන්තාව ප්‍රතිකාර සදහා ලොරි රථයකින් රඹෑව රෝහලට රැගෙනවිත් ඇති අතර වැඩිදුර ප්‍රතිකාර සදහා ඇයව අනුරාධපුර ශික්ෂණ රෝහලට ඇතුලත් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r1407306</link>
    <topic>දෙහිඅත්තකණ්ඩිය මූලික රෝහලේලේ බැංකුවේ වැඩ අඩපණයි</topic>
    <author>දෙහිඅත්තකණ්ඩිය සමූහ</author>
    <content>දෙහිඅත්තකණ්ඩියේ මූලික රෝහලේ ලේ බැංකුවේ රාජකාරි සඳහා විශේෂ පුහුණුවලත් හෙද නිලධාරීන් තිදෙනාම ස්ථානමාරු කර ඇති නිසා ලේ බැංකුවේ දෛනික කටයුතු ‍ පවත්වාගෙන යෑම අපහසු වී ඇතැයි දෙහිඅත්තකණ්ඩිය මූලික රෝහලේ උසස් නිලධාරියෙක් පැවැසීය.මහවැලි සී. කලාපයේ ලක්ෂ 1 ½ පමණ වන ගොවි ජනතාවගේ සුව සෙත සඳහා තිබෙන එකම මූලික රෝහල මෙය වේ. තාවකාලික ස්ථාන මාරු ලබාගෙන 2012 සහ 2013 වර්ෂයේ ගිය හෙද නිලධාරිනියන් දෙදෙනා ආපසු ගෙන්වා නොගෙනම අනික් හෙද නිලධාරිනියද ස්ථාන මාරු කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r1407307</link>
    <topic>වයඹ අඩු ආදායම්ලාභී සිසුන්ගේඅධ්‍යාපනය නංවන්න සිසුමිණ ශිෂ්‍යත්ව</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>සිසුමිණ ශිෂ්‍යාධාර විශේෂ ව්‍යාපෘතිය හරහා වයඹ පළාතේ මාසික ආදායම රුපියල් 3000ට අඩු විසිරුණු පවුල්වල දරුවන්ගේ අධ්‍යාපන කටයුතු නගාලීම සඳහා 2014 වසරේ රුපියල් දසලක්ෂ 20ක් සමාජ සේවා දෙපාර්තමේන්තුව මගින් වෙන් කොට තිබෙන බැව් සමාජ සේවා පළාත් අධ්‍යක්ෂ නීතිඥ කමල් අමරසිංහ මහතා පැවැසීය.මේ සඳහා ශිෂ්‍යාධාරලාභීන් 2267 දෙනෙක් තෝරාගෙන සිටින බැව් පැවැසූ කමල් අමරසිංහ මහතා විවිධ ආබාධවලින් පෙ‍ෙළන ළමුන් 403 දෙනෙක් වයඹ පළාතේ මධ්‍යස්ථාන 19ක පුනරුත්ථාපනය වෙන බවත් ඔවුන් නැවත පවුලට බාරදීමේදී කැපකරු දායක ක්‍රමයට ඒ සඳහා රුපියල් 20,000ක මූල්‍යාධාරයක් ලබාදෙන බවත් කීය.තවද සමාජ සේවා දෙපාර්තමේන්තුවේ දරුවන් අතරින් විශිෂ්ට දක්ෂතා දැක්වූ සිසුවියන් සඳහා සම්මාන ලබාදීමේ වැඩසටහනක් ද ආරම්භ කොට තිබෙන බැව් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r1407308</link>
    <topic>ගල්කිස්ස පොලිසි‍යේ නව ස්ථානාධිපති වැඩ භාරගනී</topic>
    <author>කොළඹ දකුණ සමූහ - ගාමිණී රූපානන්ද</author>
    <content>ගල්කිස්ස මූලස්ථාන පොලිසියේ නව ස්ථානාධිපතිවරයා ලෙස පොලිස් මූලස්ථානයේ පරිසර කොට්ඨාසය භාර ස්ථානාධිපති ලෙස කටයුතු කරමින් සිටි ප්‍රධාන පොලිස් පරීක්ෂක චානක ඉද්දමල්ගොඩ මහතා පත්කර ඇත.ගල්කිස්ස මූලස්ථාන පොලිස් ස්ථානාධිපතිවරයා ලෙස කටයුතු කළ ඩබ්ලිව්. එම්. චන්ද්‍රතිලක මහතා සහකාර පොලිස් අධිකාරීවරයකු ලෙස උසස්වීම් ලැබීම නිසා මේ නව පත්වීම ලබාදී ඇත</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r1407309</link>
    <topic>බුලත්සිංහල පාහියන්ගල ගල්ලෙන ආශ්‍රිතව පුරාවිද්‍යා කෞතුකාගාරයක් ඉදිකිරීමට සැලසුම්</topic>
    <author>බුලත්සිංහල වීශේෂ මිල්ටන් ධර්මසිංහ</author>
    <content>බුලත්සිංහල ‍ඵෙතිහාසික පාහියන්ගල ගල්ලෙන ආශ්‍රිතව පුරාවිද්‍යා කෞතුකාගාරයක් ඉදිකිරීමට ජාතික උරුමයන් පිළිබද අමාත්‍යාංශය පියවර ගෙන තිබේ.මේ කෞතුකාගාරය පිහිටුවීමෙන් අනතුරුව දිවයිනේ විවිධ ප්‍රදේශවලින් හමුවන පුරාවිද්‍යාත්මක වටිනාකමකින්යුත් කෞතුක භාණ්ඩ ඵහි තැන්පත්කර දේශීය හා විදේශීය සංචාරකයන්ට නැරඹීමට අවස්ථාව සලසෙන බව බුලත්සිංහල ප්‍රාදේශීය ලේකමී අයිරාංගනී වීරසිංහ මහත්මිය පැවැසුවාය.ජාතික උරුමයන් පිළිබද අමාත්‍යාංහයේ උපදෙස් මත මෙහි මූලික ඉදිකිරීමී සිදුකරන අතර මෙහි ඉදිකිරීමි කටයුතු සඳහා මහා මාර්ග හා වරාය ව්‍යාපෘති ඇමැති නිර්මල කොතලාවල මහතා රුපියල් ලක්ෂ තිහක් වෙන්කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r14073010</link>
    <topic>පදිකයන් හොල්මන් වෙනආතභූත සංඥා කණුව</topic>
    <author>ඡායාරූපය - ජයවීර සුගතපාල අත්තනගල්ල විශේෂ</author>
    <content>වේයන්ගොඩ ගුවන් පාල‍මෙන් එන වාහන නගරයේ මහ වීදියට පිවිසෙන සතරමංසන්ධියේ අලුතින් ස්ථාපිත වර්ණාලෝක සංඥා පද්ධතියේ පදිකයින් පාර මාරුවීම සඳහා කොළපාට වර්ණ සංඥාව සමඟම වාහන සඳහා ද කොළපාට වර්ණ සංඥාව එකවිට ක්‍රියාත්මකවීම නිසා අනතුරුදායක තත්ත්වයක් ඇතිවී තිබේ.මේ නිසා තමන් ජීවිත අවදානමකට මුහුණදී සිටින බව පදිකයෝ පවසති. පසුගියදා පාර මාරුවෙමින් සිටි පදිකයකු බේරීමට ගොස් වාහනයක් අසල වූ, වර්ණාලෝක සංඥා කණුවේ හැපී නතරවිණි.වාහනය හැපී ඇලවී ඇති කණුව මෙහි දැක්වේ. අනතුරකට අතවනන මේ තත්ත්වය වහා වෙනස්විය යුතු බව වේයන්ගොඩ පොලිසියේ රථවාහන අංශය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r14073011</link>
    <topic>වයඹ පවුල් ලක්ෂයක් නඟා සිටුවන‘ජන දිරිය’ ඉසුරු සංග්‍රාමය ඇරඹෙයි</topic>
    <author>කුරුණෑගල දකුණ සමූහ එම්. මහරුප්</author>
    <content>වයඹ පළාතේ ජනතාවගේ ජීවන තත්ත්වය සංවර්ධනය කිරීමේ අරමුණින් ක්‍රියාත්මක කිරීමට නියමිත ‘ජන දිරිය’ නව ව්‍යාපෘතිය මඟින් පවුල් ලක්ෂක් නඟා සිටුවීමට පියවර ගෙන තිබේ. වයඹ ප්‍රධාන ඇමැති දයාසිරි ජයසේකර මහතාගේ සංකල්පයක් මත මේ ජන දිරිය වැඩසටහන ක්‍රියාත්මක කෙරේ.ගැමි පවුල්වල ආර්ථික, සමාජමය හා සංස්කෘතික කටයුතු සංවර්ධනය කිරීම මෙහි පරමාර්ථය වෙයි. සමුපකාර පදනමින් ක්‍රියාත්මක කරනු ලබන මේ ව්‍යාපෘතිය මෙහෙයවීම පළාත් සමුපකාර සංවර්ධන දෙපාර්තමේන්තුව හා ග්‍රාමීය බැංකුවට භාර වී තිබේ. ව්‍යාපෘතිය වෙනුවෙන් රුපියල් දසලක්ෂ 2000ට වැඩි මුදලක් ආයෝජනය කරනු ලබන බව ප්‍රධාන ඇමැති දයාසිරි ජයසේකර මහතා සඳහන් කරයි.ගොවි පවුල් නඟා සිටුවීම මෙහි ප්‍රධාන පරමාර්ථය වන අතර, ප්‍රථම අදියර යටතේ පවුල් ලක්ෂයකට පමණ ව්‍යාපෘතිය තුළින් ස්වයං රැකියා සඳහා ණය සහනාධාර ලබාදීමට ද අපේක්ෂා කරයි.ස්වයං රැකියා සඳහා කාන්තා ණය මුදල් ලබාදීමට ඉදිරියේ දී කටයුතු කරන බව ප්‍රධාන ඇමැතිවරයා සඳහන් කර සිටියේය. කණ්ඩායම් වශයෙන් ඉදිරිපත් වී ස්වයං රැකියා ව්‍යාපෘති ආරම්භ කිරීමට ද මෙහිදී හැකියාව ලැබෙයි. කණ්ඩායම් නායකයින් මඟින් ණය මුදල් ලබා ගැනීමට ද ඉඩකඩ හිමිවේ.ජනදිරිය වැඩසටහනේ හවුල්කාර සංවිධාන ලෙස පළාතේ විවිධ සේවා සමුපකාර සමිති ද, වෙනත් සමුපකාර ක්ෂේත්‍රයට අදාළව පිළිගත් සමිති ද සම්බන්ධ කර ගැනීමට අපේක්ෂිතය. උගත් තරුණ පිරිසට මෙන්ම ග්‍රාමීය ප්‍රදේශවල සිටින ස්වයං රැකියාලාභී තරුණ පෙළට ද මෙමඟින් ඉමහත් සෙතක් අත්විය හැකි බව ද මේ සම්බන්ධයෙන් කරුණු දක්වමින් ප්‍රධාන ඇමැති දයාසිරි ජය‍සේකර මහතා සඳහන් කර සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r14073012</link>
    <topic>අධිවේගයේ මාතර යන්නකවුද අප්පේ අකැමැති</topic>
    <author>ඡායාරූපය - නන්ද ඒකනායක කෝට්ටේ මධ්‍යම සමූහ</author>
    <content>කඩුවෙල - මාතර අධිවේගය විවෘතවීමත් සමඟම කඩුවෙල ප්‍රධාන බස්නැවතුමෙන් දිනකට ලංගම බස් රථ විස්සක් පමණ ධාවනය වේ.කටුනායක සිට මිනුවන්ගොඩ, ගම්පහ හරහා පැමිණෙන තවත් බස් රථ කිහිපයක් ද කඩුවෙල හරහා මාතර බලා ධාවනය වන අතර, කඩුවෙලින් ගාල්ලට ද බස් රථ ධාවනය වේ.මහරගම සිට මාතර දක්වා දිවෙන බස් රථ ධාවනයේද වැඩිවීමක් පෙනෙන අතර, සති අන්ත දිනවල දිගු පෝලිම් පවතින අයුරුයි මේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=r14073013</link>
    <topic>රද්දොළුව බස් කම්බස් වීගමේ ඇත්තෝ අසීරුවේ</topic>
    <author>කටාන සමූහ රන්ජිත් ලොකුපෝතාගම</author>
    <content>රද්දොළුව, මුතුවාඩිය මහා මාර්ගයේ දිගු කලක සිට ම. ග. ම. හෝ පෞද්ගලික බස් රථ කිසිවක් ධාවනය නොවන නිසා ප්‍රදේශයේ ජනතාව මෙන්ම පාසල් ශිෂ්‍ය ශිෂ්‍යාවන්ද මහත් අසීරුතාවකට ලක්වී සිටිති.ඉතා පැරැණි මහා මාර්ගයක් වන රද්දොළුව - මුතුවාඩිය මාර්ගයේ 1970 හා 1980 දශකවල මීගමුව ම. ග. ම. ඩිපෝවෙන් පාලනය වූ ම. ග. ම. බස් රථයක් දිනපතා ධාවනය කෙරිණි. ඉන් ප්‍රදේශයේ විශාල පිරිසකට ගමනාගමන පහසුවද සැලසිණි. පසුකාලීනව එම බස් රථ ධාවනය අත්හිටුවනු ලැබූ අතර, මේ වනවිට කිසිම බස් රථයක් ධාවනය නොකෙරේ.දැනට මේ මාර්ගය කාපට් අතුරා නවීකරණය කර ඇත. ප්‍රදේශවාසීන් බලධාරින්ගෙන් ඉල්ලා සිටිනුයේ දිනපතා මාර්ගයේ යනෙන ජනතාවගේ සහ පාසල් ශිෂ්‍ය ශිෂ්‍යාවනගේ ප්‍රයෝජනය පිණිස ම. ග. ම. හෝ පෞද්ගලික අංශයේ බස් රථ ධාවනයක් කඩිනමින් ආරම්භ කරන ලෙසය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=s1407301</link>
    <topic>පරාජයට පසු අනුරුද්ධ-මංජු බොක්සිං වලල්ලට සමුදෙති</topic>
    <author>ප්‍රින්ස් ගුණසේකර ස්කොට්ලන්තයේ ග්ලාස්ගෝව් සිට</author>
    <content>පොදු රාජ්‍ය මණ්ඩලීය ක්‍රීඩා උ‍ළෙලේදී පරාජයට පත්වූ මංජු වන්නිආරච්චි හා අනුරුද්ධ රත්නායක බොක්සිං ක්‍රීඩාවෙන් සමුගන්නා බව පවසයි. එබැවින් මේ දෙදෙනාට එළැඹෙන ආසියානු ක්‍රීඩා උළෙල නියෝජනය කිරීමේ අවස්ථාව උදා නොවන බවත් නැගී එන ක්‍රීඩකයින්ට අවස්ථාව උදාවන බවත් ශ්‍රී ලංකා බොක්සිං සම්මේලනයේ හිටපු සභාපති හා පුහුණුකරු ඩයන් ගෝමස් මහතා ‘දිනමිණ’ට පැවැසීය. ශ්‍රී ලංකාවේ දැනට සිටින ප්‍රවීණතම බොක්සිං ක්‍රීඩකයින් දෙදෙනෙකුවන ඔවුන් වසර දහයකට අධික කාලයක් තිස්සේ ජාත්‍යන්තර තරග රැසක් නියෝජනය කළහ.මංජු වන්නිආරච්චි 2010 නවදිල්ලි පොදුරාජ්‍ය මණ්ඩලීය ක්‍රීඩා උළෙලේදී රන් පදක්කම දිනූ අතර පසුව තහනම් උත්තේජන චෝදනාවකින් පදක්කම ගිලිහී ගියේය. ඔහු 2006 මෙල්බෝන් පොදු රාජ්‍ය මණ්ඩලීය ක්‍රීඩා උළෙල හා 2007 චිකාගෝ, 2009 ඉතාලියේ පැවැති ලෝක ශූරතාවලි නියෝජනය කළේය. අනුරුද්ධ රත්නායක 2008 බීජිං ඔලිම්පික් උළෙල නියෝජනය කළ අතර 2007 චිකාගෝ ලෝක ශූරතාවලියට සහභාගීවී 5වැනි තැනට පත්විය.ග්ලාස්ගෝව් බොක්සිං වලල්ලේ අනුරුද්ධ ඊයේ සහභාගීවූ අර්ධ අවසන් වටයේදී ඝානාවේ ඕමාර් අබ්දූල් අතින් වට 2-1ක් ලෙස තියුණු සටනකින් පරාජයට පත්විය. ඔහු පළමු තරගයේදී උගන්ඩාවේ සෙමිට්ලා 3-0ක් ලෙස පරාජය කොට අර්ධ අවසන් වටයට පිවිසියේය. මංජු වන්නිආරච්චි දකුණු අප්‍රිකාවේ සොන්ජිකා හමුවේ පළමු තරගයෙන්ම 3-0ක පරාජයක් ලැබීය.මේ අතර මලල ක්‍රීඩා මීටර් 400 අවසන් පූර්ව තරගයේ සිවුවැනි ස්ථානයට පත්වූ චන්ද්‍රකා සුභාෂිණී අවසන් තරගයට සුදුසුකම් නොලබා ඉවතට ගියාය. ඇය තත්පර 52.67කින් තරගය නිම කළ අතර එය මේ තරගවාරයේ ඇයගේ හොඳම කාලය ලෙස වාර්තා විය. ඇය එම ඉසව්වේ මූලික වටයේදී තත්පර 53.76කින් තරගය නිමකර අවසන් පූර්ව තරගයට සුදුසුකම් ලබා ගත්තාය. ඊයේ පැවැති මීටර් 400 කඩුලු පැනීමේ මූලික තරග වටයට එක්වූ ක්‍රිස්ටීන් සොනාලී මෙරිල් තත්පර 58.25කින් හත්වැනි ස්ථානයට පත්වී බලාපොරොත්තු සුන් කර ගත්තාය.ඇමෙරිකාවේ පදිංචි ඇය එහි සිට මේ තරගාවලියට එක්වූවද සුපුරුදු දස්කම් අතරට පැමිනියේ නැත. වෙඩි තැබීමේ රයිෆල් මීටර් 50 තරගයට එක්වූ මංගල සමරකෝන් ලකුණු 1110ක් ලබා 11 වැනි ස්ථානයට පත්වූ අතර ක්‍රිෂාන්ත කොඩිකාර ලකුණු 1093ක් ලබා 14 වැනි ස්ථානයට පත්විය. එහි පළමු ස්ථානය දිනූ එංගලන්තයේ ඩී.රිවර්ස් ලකුණු 1157ක් ලබා ගත්තේය.ඊයේ දිනයේ ටේබල් ටෙනිස් හා බැඩ්මින්ටන් ඒකල තරග ආරම්භවූ අතර ඉෂාරා මධුරංගී සහභාගීවූ මුල්ම තරගයෙන් වෙනිසුයුලාවේ ක්‍රීඩිකාව 4-0ක් ලෙස පරාජය කොට තවත් තරගයකදී 4-0ක් ලෙස උගන්ඩා ක්‍රීඩිකාව පරාජය කළාය. එරන්දි වරුෂ විතානද 4-1කින් ටැන්සානියානු ක්‍රීඩිකාව පරාජය කොට ඉදිරියට ගිය අතර, හංසනී පියුමාලා ගයනා ක්‍රීඩිකාව හමුවේ 4-0ක් ලෙස පරාය වුවද මාලදිවයින ක්‍රීඩිකාව 4-1ක් ලෙස පරාජය කළාය.පිරිමි ඒකළ තරගවලදී රොහාන් සිරිසේන 4-0ක්න් සාන්ත කිටිස් දූපත් ක්‍රීඩකයා පරාජය කිරීමට සමත් විය.පිරිමි නිදහස් ආර මල්ලව පොර තරගයකදී කුෂාන් ප්‍රනාන්දු 8-7ක් ලෙස මුරුසි ක්‍රීඩකයාට, 10-0ක් ලෙස ඉන්දියාවට හා 5-2ක් ලෙස ඕස්ට්‍රේලියාවට පරාජය වූ අතර, ගයාන් කතුරංගන 10-0ක් ලෙස පාකිස්තානයට පරාජය විය. කැලුම් ක්‍රිෂාන්තටද එවැනිම ඉරණමක් අයත්වී 10-0ක් ලෙස නවසීලන්තයට පැරදුණි.මේ අතර ග්ලාස්ගෝව් වෙත පැමිණ සිටින ශ්‍රී ලංකා බැඩ්මින්ටන් සංගමයේ සභාපති සුරාජ් දන්දෙනිය මහතා පවසන්නේ බැඩ්මින්ටන් ක්‍රීඩක ක්‍රීඩිකාවන්ගේ මානසිකත්වය වෙනස් කිරීමේ වැඩපිළිවෙළක් ඉදිරියේදී ක්‍රියාත්මක කළ යුතු බවය. ක්‍රීඩකයින්ගේ පමණක් නොව ඇතැම් මව්පියන්ගේද ජයග්‍රාහී මානසිකත්වයක් ගොඩ නැගිය යුතු බව දන්දෙනිය මහතා පෙන්වා දෙයි.“ශ්‍රී ලංකාවේ ජාතික ශූරතාවක් දිනීම මෙවැනි තරගාවලියකට ප්‍රමාණවත් නෑ. වයස 13 සිට ලෝක මට්ටම දක්වා ජයග්‍රාහී මානසිකත්වයක් ඇති ක්‍රීඩකයින් අප බිහි කළ යුතුයි. විශාල කණ්ඩායමක් මෙවැනි ජාත්‍යන්තර තරගවල නොපැමිනිය යුතු බවයි මගේ හැගීම. පොදු රාජ්‍ය මණ්ඩලීය ක්‍රීඩා උළෙලේ බැඩ්මින්ටන් තරග බලද්දී අපේ අයගේ තරම පේනවා.ගොඩක් අයට ඕනෑවෙලා තියෙන්නේ මොකක් හරි ජගත් තරගාවලියකට යන්නයි. ඒ අය අපි යවන්නේ මුදල් වැයකොට තවත් සංචාරයකට නොවෙයි. ශ්‍රී ලංකාව වෙනුවෙන් පදක්කම්ක් දිනා ගන්න හෝ සුවිශේෂී දක්ෂතාවක් පෙන්වන්නයි. ඒක වෙන බවක් පේන්න නෑ. මුල සිටම ජයග්‍රාහී මානසිකත්වයක් නැතිව ඒ උදාර බලාපොරොත්තුව ඉටු කර ගන්න බෑ. ඒ නිසා අපි අලුත් ගමනකට ලැහැස්ති විය යුතුයි”දන්දෙනිය මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=s1407302</link>
    <topic>වර්ෂාවේ බාධක මැද්දේ දකුණු අප්‍රිකානුවන්අපේ බලාපොරොත්තු බිඳ දැමුවා</topic>
    <author>ෆවුස් මොහොමඩ්</author>
    <content>ගාල්ල ටෙස්ට් තරගය පරාජයට පත්වීමෙන් පසුව එස්.එස්.සී පිටියේ පැවැති දෙවැනි තරගයට කණ්ඩායම එක්වූයේ ජයග්‍රහණය අත්කර ගැනීමේ විශාල බලාපොරොත්තුවක් මෙන්ම අධිෂ්ඨානයක් ද ඇතිව බව දකුණු අප්‍රිකාව සමග පැවැති දෙවැනි ටෙස්ට් තරගය ජය පරාජයෙන් තොරව නිමාවට පත්වීමෙන් පසුව පැවැති මාධ්‍ය හමුවේදී ශ්‍රී ලංකා කණ්ඩායමේ නායක ඇන්ජලෝ මැතිව්ස් ප්‍රකාශ කළේය.“එස්.එස්.සී තරගය ජය පරාජයෙන් තොරව නිමාවට පත්වීම කනගාටුදායකයි. අපි ඒ තරගයේ පළමු ඉනිමට ලකුණු 400ට වඩා රැස් කළා. මහේල ඉතා හොඳ ඉනිමක් ක්‍රීඩා කළා. නිරෝෂන් දික්වැල්ල ඉතා හෙඳ සොයා ගැනීමක්. එකේ ගෞරවය හිමිවෙන්න ඕන තේරීම් කමිටුවටයි. දෙවැනි ඉනිමේදී කුමාර් සංගක්කාර ක්‍රීඩා කළ විදිහ ඉතා ප්‍රශංසනීයයි.ඒවගේම පන්දු යැවීමේදී රංගන හේරත් හා දිල්රුවන් පෙරේරා වැඩි බර කරට ගත්තා.නමුත් අවාසනාවන්ත විදිහට අපට බලාපොරොත්තු ඉටුකරගන්න බැරිවුණා. විශ්වාස කරන්න බැරි විදිහට දකුණු අප්‍රිකානුවන්ගේ අග පෙළ පිතිකරුවන් තරගය ජය පරාජයෙන් තොරව නිමා කරගත්තා. ඒ ගැන ඔවුන් අගය කළ යුතුයි. ඒ වගේම වර්ෂාවෙන් තරගයට වරින්වර බාධා කළා. තරගයෙන් පැය එකහමාරකට අධික කාලයක් වාර්ෂාව නිසා නාස්ති වුණා. ඒ නිසා ඕවර 20-25ක් විතර අපිට අහිමිවුණා” මැතිව්ස් කනගාටුවෙන් යුතුව කියා සිටියේය.දෙවැනි ටෙස්ට් තරගයට ශ්‍රී ලංකා කණ්ඩායම එක්වූයේ දඟ පන්දු යවන්නන් තිදෙනකු සමගිනි. එතරම් විශ්වාසනීයත්වයක් ඇති කර ගැනීම සම්බන්ධව මැතිව්ස් කියා සිටියේ අදාළ තණ තීරුව සුපුරුදු විදිහට වඩා තරමක් වෙනස් විදිහේ වියලි එකක් බවට පත්වීමත්, දකුණු අප්‍රිකානුවන් දඟ පන්දු යවන්නන්ට එතරම් හොඳින් මුහුණ නොදීමත් මත ඒ තීරණය ගත් බවයි. “කඩුල්ල තරමක් මන්දගාමී වුණා. ඒ නිසා අපට ඒ තීරණය ගන්න සිදු වුණා.දකුණු අප්‍රිකානුවන් දඟ පන්දු යවන්නන්ට මුහුණදුන් විදිහ අනුව අපි ඒ අවදානම ගත්තා. මේ ටෙස්ට් තරග දෙකම අතිශය තියුණු මුහුණුවරක් ගත්තා. දකුණු අප්‍රිකානුවන් ‍ඉතා හොඳින් ක්‍රීඩාවේ නිරත වුණා. අපි ක්‍රීඩා කළේ ටෙස්ට් පිටියේ අංක 2 කණ්ඩායම සමගයි. නමුත් අවසාන මොහොත දක්වාම අපි උත්සාහ කළේ තරගමාලාව සම කර ගැනීමටයි.කලකට පසුව ටෙස්ට් පිලට එක්වූ අජන්ත මෙන්ඩිස්ගෙන් සුපුරුද දස්කම් මතු නොවීම පිළිබඳ මැතිව්ස් මෙසේ කියා සිටියේය.“අපි අජන්ත මෙන්ඩිස් ගැන ගොඩක් බලාපොරොත්තු තැබුවා. නමුත් ඔහු සුපුරුදු රිද්මයට ආවේ නැහැ. ඉතා අවසනාවන්ත විදිහට ඔහු අසාර්ථක වුණා” එළැඹෙන පාකිස්තාන ටෙස්ට් තරගමාලාවට සාර්ථකව මුහුණ දීමට සුදානමින් සිටින බවද මැතිව්ස් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=s1407303</link>
    <topic>තරගමාලාවම ජයගැනීම ආඩම්බරයක්</topic>
    <author/>
    <content>ටෙස්ට් පිලේ නායකත්වය පත්වූ පළමු තරගමාලාවම ජයගැනීමට ලැබීම සතුටට කරුණක් බවත්, ලෝක ටෙස්ට් පිටියේ අංක 1 ස්ථානය නැවත අත්කර ගැනීමට හැකිවීම ආඩම්බරයක් බවත් දකුණු අප්‍රිකානු ටෙස්ට් නායක හෂීම් අම්ලා සඳහන් කළේය.“මේ ජයග්‍රහණයට කණ්ඩායමේ හැම ක්‍රීඩකයෙක්ම එක වගේ දායකත්වය දුන්නා. ගාල්ල ටෙස්ට් තරගය තරමක් දුෂ්කර වුණා. එහෙත් එස්.එස්.සී තරගය ඊටත් වඩා අසීරු එකක් වුණා. ලංකාවට ඇවිත් ටෙස්ට් තරගමාලාවක් ජය ගැනීම ලෙසි නැ. ඒක හැම කණ්ඩායමකටම කරන්නත් බැ.නමුත් මම නායකත්වය ලැබූ පළමු අවස්ථාවේදීම එය සාර්ථකවීම විශාල සතුටක්” ඔහු පැවැසීය. දෙවැනි ටෙස්ට් තරගයේදී ශ්‍රී ලංකා කණඩායම ඉතා හොඳින් දස්කම් දැක්වු බව පැවැසු අම්ලා තරගය අවසන් වනතුරු දෙගිඩියාවට පත්ව සිටි බව කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=s1407304</link>
    <topic>අභිෂේක විමුක්ති ලකුණු 251යි</topic>
    <author/>
    <content>නායක අභිෂේක විමුක්තිගේ විශිෂ්ට පිතිහරඹය හේතුවෙන් යක්කල අනුර විද්‍යාලය සමග පැවැති අවුරුදු 15න් පහළ අන්තර් පාසල් තෙවැනි කොටසේ සීමිත ඕවර ක්‍රිකට් තරගයෙන් ලකුණු 397ක දැවැන්ත ජයක් හිමිකර ගැනීමට කරුණාරත්න බෞද්ධ මහා විද්‍යාලය සමත්විය.තරගයේ පළමුව පන්දුවට පහරදුන් කරුණාරත්න විදුහල ඕවර 50 තුළදී කඩුලු 7කට ලකුණු 510ක් රැස් කළේය. නායක අභිෂේක විමුක්ති නොදැවී ලකුණු 251ක් රැස් කළේ පන්දු 112කට මුහුණ දෙමිනි. ඊට හයේ පහර 21ක් ඇතුළත් විය. ඔහුට අනගි සහයක් ලබාදුන් බුලේෂ කවිඳු ලකුණු 136ක් වාර්තා කළේය.පිළිතුරු ලෙස අනුර විද්‍යාලයට සියල්ලන් දැවී ලබාගත හැකි වුයේ ලකුණු 113ක් පමණි. පන්දු යැවීමෙන්ද දස්කම් දැක්වු අභිෂේක විමුක්ති හා බුලේෂ කවිඳු කඩුලු 3බැගින් දවාගැනීමට සමත්වූහ.කරුණාරත්න බෞද්ධ විදුහල-501/7යි. (ඕවර 50) අභිෂේක විමුක්ති නොදැවී 251, බුලේෂ කවිඳු 136 (එම්.ආර්.සුබාන් 73/2)අනුර විද්‍යාලය-113යි. (ඕවර 23) ඒ.එස්.එස්.වීරසිංහ 31 (අභිෂේක විමුක්ති 37/3, බුලේෂ කවිඳු 44/3)</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=s1407305</link>
    <topic>සොලීඩ්-ජාවාලේන්ට විශිෂ්ට ජයක්</topic>
    <author>නිරෝෂාන් ප්‍රියංකර</author>
    <content>ඩයලොග් චැම්පියන් ලීග් පාපන්දු තරගාවලියේ පළමු අදියරේදී විශිෂ්ට ජයග්‍රහණ හිමිකර ගැනීමට සොලීඩ් හා ජාවාලේන් ක්‍රීඩා සමාජ සමත්විය.ශ්‍රී ලංකා පාපන්දු සම්මේලනය, ඩයලොග් සමාගම සමගින් එක්ව සංවිධාන කරන මෙරට දැවැන්තම පාපන්දු තරගාවලිය ආරම්භ කරමින් සොලීඩ් කණ්ඩායම අනුරාධපුර බන්ධනාගාර පිටියේදී තරගාවලියට ආධුනිකයන් වූ ගම්පොල ක්‍රිස්ටල් පැලැස් කණ්ඩායම සමග පැවැති තරගයේදී ගෝල 2-0කින් ජයගත්තේය.එම ජයග්‍රාහී ගෝල් 2ක වාර්තා කිරීමට නයිජීරියානු ක්‍රීඩක අෆීස් ඔල්යාමි සමත්විය.ජාවාලේන් කණ්ඩායම සිටි පාපන්දු සංකීර්ණයේදී ගම්පහ තිහාරිය යූත් කණ්ඩායම සමගත් තරග වැදුණි. එහිදී මෙවර තරගාවලියට පළමු වරට එක්වූ තිහාරිය යූත් කණ්ඩායම ගෝල් 3-1කින් පරාජයට පත්විය. තරගයේ 20වැනි මිනිත්තුවේදී එම්.රිෂ්කාන්, සරවන් ජොහාර් වෙතින් පැමිණි පන්දු ගෝලයක් බවට පත් කළේය.පළමු භාගය නිමාවුයේ ගෝල් 2-1ක් ලෙස ජාවාලේන් ඉදිරියෙන් සිටිමිනි.ආරම්භක දිනයේ පැවැති අනෙක් තරගයෙන් ගෝල් 2-1ක ජයක් හිමිකර ගැනීමට අප්කන්ට්‍රි ලයන්ස් කණ්ඩායමට හැකිවිය. නාවලපිටිය ජයතිලක ක්‍රීඩාංගණයේ පැවැති තරගයේදී ලයන්ස් කණ්ඩායම හමුවේ පොලිස් කණ්ඩායම පරාජයට පත්විය.පළමු අදියර යටතේ පැවැති අනෙක් තරගවලින් සිටි පාපන්දු සංකීර්ණයේදී කොළඹ පා.සමාජය ගෝල් 2-1කින් නන්දිමිත්‍ර පිලද, වැලිසර නාවික හමුදා පිටියේදී නාවික හමුදාව ගෝල් 2-1කින් යුද හමුදා කණ්ඩායමට පරාජය පත්‍කළේය. ගුවන් හමුදා-පෙලිකන්ස් බැද්දගාන පාපන්දු සංකීර්ණයේ පැවැති තරගය ගෝල් 1-1කින් සමවූ අතර කැලණිය පාපන්දු සංකීර්ණයේදී පැවැති සෝන්ඩර්ස්-රිනවුන් තරගයේදී දෙපිලටම ගෝල් වාර්තා කිරීමට නොහැකි විය.තරගාවලියේ එක් අදියරකට තරග 10ක් ඇතුළත් වන අතර පළමු අදියරේ අවසන් තරග තුනක් අද (30) පැවැත්වේ.නිව් යංග්ස්-මීගමුව යූත් ඇල්බට් එෆ් පිරීස් පිටියේදීත්, බ්ලූස්ටාර්-කළුතර පාර්ක් වර්නන් ප්‍රනාන්දු පිටියේදීත් තරග වදින අතර මාතර සිටි පිල සුපර් සන් කණඩායම සමගින් මාතරදී තරග වැදීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=s1407306</link>
    <topic>මාතලේ සාන්ත තෝමස් ජා.පාසලේදක්ෂතම ක්‍රීඩකයා සම්මානය සචින්ද්‍රට</topic>
    <author>මාතලේ දිසා විශේෂ</author>
    <content>මාතලේ සාන්ත තෝමස් ජාතික පාසලේ වාර්ෂික වාර්ණ ප්‍රදාන උළෙලේ දක්ෂතම ක්‍රීඩකයා ලෙස සචින්ද්‍ර හේරත් සම්මාන ලැබීය. සචින්ද්‍ර එම විදුහලින් බිහිවු දක්ෂ හොකි ක්‍රීඩකයෙකි.එම විද්‍යාලයීය කීර්තිමත් ආදි ශිෂ්‍යෙයකු වු ශ්‍රී ලංකා යුද හමුදාවේ 56 වන සේනාංකයේ ප්‍රධාන මාණ්ඩලික නිලධාරී කර්නල් සී.පී.කේ. චන්ද්‍රෙස්කර මහතාගේ ප්‍රධානත්වයෙන් මේ වර්ණ ප්‍රදාන උළෙල පසුගියදා එම විද්‍යාලයීය චාල්ස් රොබින්සන් අනුස්මරණ ප්‍රධාන ශාලාවේදී පැවැත්විණි.සාන්ත තෝමස් විදුහල්පති ලුතිනන් කර්නල් දම්පිය වනසිංහ මහතාගේ මගපෙන්වීම යටතේ එම විද්‍යාලයීය ක්‍රීඩා කමිටුව සංවිධාන කළ උළෙලේදී එම විදුහලේ විශිෂ්ටතම උදාහිරු සම්මානයෙන් සිසුන් 11 දෙනෙකු සහ වර්ණලාභින් ලෙස සිසුන් 33 දෙනෙකු සම්මාන ලැබූහ.එහිදි වසරේ දක්ෂතම ක්‍රීඩකයන් ලෙස සම්මාන ලැබුවෝ මෙසේය- ශෂික මධුශංඛ තිලකසිරි (ක්‍රිකට්), නිපුන කවිශාන්ත විල්වලආරච්චි (හොකි), තිළිණ පියුමාල් වෙළගෙදර (පාපන්දු), කසුන් ධනුජ විජේසිංහ (රගර්), හිමාෂ කාවින්ද ගුණවර්ධන (මලල ක්‍රීඩා), සැරයන් හේරත් පී.ජී.එච්.අයි.රම්.බී. (ශිෂ්‍යභට)</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=s1407307</link>
    <topic>ඇජ්මෝ චෙස් තරගාලියට අයැදුම්පත් කැඳවයි</topic>
    <author/>
    <content>යක්කල අනුර කනිෂ්ඨ විද්‍යාලයීය 'ඇජ්මෝ' චෙස් ක්‍රීඩා සමාජයේ 10වැනි සංවත්සරය සඳහා සංවිධාන කරන කනිෂ්ඨ ඒකල චෙස් තරගාවලියට අයැදුම්පත් කැඳවයි.සැප්තැම්බර් මස 13-14 දෙදින විද්‍යාලයීය පරිශ්‍රයේදී පැවැත්වෙන තරගාවලියට අවුරුදු 6, 7, 8, 9, 10 සහ 12න් පහළ බාලක/බාලිකාවන්ට අයැදුම් කළ හැකිය. රන්, රිදී හා ලෝකඩ පදක්කම් සමගින් කුසලතා පදක්කම්ද සහභාගීවන සියලු දෙනාහට සහතිකපත් ද පිරිනැමෙන බව සංවිධායකයෝ පවසති.තරගාවලියට පිළිබඳ වැඩි විස්තර ඇජ්මෝ චෙස් ක්‍රීඩා සමාජය, අනුර ආදර්ශ කනිෂ්ඨ විද්‍යාලය, යක්කල ලිපිනයෙන් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=f1407301</link>
    <topic>ඌවේ ජනමතය හරීන්ට වෙනස් කරන්න බැහැ</topic>
    <author>සාකච්ඡා කෙළේ උදිත ගුණවර්ධන ඡායාරූප සුමනචන්ද්‍ර ආරියවංශ</author>
    <content>ඌව පළාත් සභා මැතිවරණයේ ජයග්‍රහණය ආණ්ඩු පක්ෂයටත් රටටත් වැදගත් වන්නේ කෙසේද, එක්සත් ජනතා නිදහස් සන්ධානයේ ජයග්‍රහණය රටේ සංවර්ධනයටත් ඉදිරි ගමනටත් බලපාන්නේ කෙසේද හා තවත් කාලීන කරුණු පිළිබඳව ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා සමඟ සිදුකළ සංවාදයකි මේ.* ඌව පළාත් සභා මැතිවරණය පිළිබඳ නාම යෝජනා දිනය ළංවීමත් සමඟ ප්‍රධාන පක්ෂ අතර දේශපාලන උණුසුම ඉහළ ගොස් තිබෙනවා. මේ තත්ත්වය තුළ එජාපය නියෝජනය කරමින් හරින් ප්‍රනාන්දු පාර්ලිමේන්තු මන්ත්‍රීවරයා මහ ඇමැති ධුරය සඳහා තරග කිරීම එක්සත් ජනතා නිදහස් සන්ධානයේ ජයග්‍රාහි ගමනට බාධාවක් වේද?ඕනෑම මැතිවරණයක ජයග්‍රහණයට හෝ පරාජයට බලපාන්නේ පුද්ගලයා කියන සාධකය නොවෙයි, දේශපාලන පක්ෂයේ ජනප්‍රියත්වය හා එහි නායකත්වයේ ජනප්‍රියත්වය ඉතා විශාල ලෙස බලපානවා. පුද්ගලයා කියන සාධකය බලපාන්නේ දෙවැන්න, තෙවැන්න කියන ස්ථානවලටයි. හරින් ප්‍රනාන්දු නොවෙයි, ඊටත් වඩා ඉහළ තැනක ඉන්න කෙනෙක් ඌවට තරග කළත් රටේ දේශපාලන චිත්‍රය වෙනස් කරන්න බැහැ.රටේ තිබෙන්නේ ආණ්ඩුවට හිතවත් ජනමතයක්. ඒ මතය ඌව පළාත කියලා වෙනස් වෙ න්නේ නැහැ. ඉතාමත් පහසු ජයග්‍රහණයක් ලබා ගැනීමට පුළුවන්කම තිබෙනවා. කවුරුන් හෝ අතිශයෝක්තිසහගතව කියන්න පුළුවන් හරින් ආව නිසා එජාපයට ගැම්මක් ලැබෙනවා කියලා. ඒක හිතුලුවක් විතරයි. එජාපයේ අභ්‍යන්තරයේ යම් ප්‍රබෝධයක් ඇතිවෙන්න පුළුවන්. ඒත් ඉන් එහා දේශපාලන ප්‍රතිඵලයක් හරින් ප්‍රනාන්දු මහතාගේ ආගමනයෙන් ලැබෙන්නේ නැහැ.* ඔබ එතරම්ම විශ්වාසයෙන් එක්සත් ජනතා නිදහස් සන්ධානයේ ජයග්‍රහණය ගැන කතා කරන්නේ කොහොමද?මේ රට තුළ එදා තිබුණේ අවිශ්වාසය, සැකය හා බිය පමණයි. හෙටක් ගැන විශ්වාසයක් තබන්න පුළුවන්කමක් තිබුණේ නැහැ. ත්‍රස්තවාදය ඒ තරමටම දරුණු වුණා. ජනාධිපතිතුමා පැමිණෙන විට රට දෙකඩවීමේ අනතුර ප්‍රබල විදිහට මතුවී තිබුණා. ජනාධිපතිතුමා බලයට පැමිණි පසු තමයි යුද්ධය නිමා කිරීමට අවශ්‍ය පසුබිම සකස් කළේ. රනිල් වික්‍රමසිංහ මහතා බලය ඉසිලූ අවුරුදු දෙකක කාලය ඇතුළත රට තුළ ආණ්ඩුවේ පාලන ප්‍රදේශ සහ කොටි පාලන ප්‍රදේශ කියලා දෙවර්ගයක් තිබුණා. ඒ කියන්නේ රට බෙදීමේ දිශාව වෙත වේගයෙන් ගමන් කළා.එදා රනිල් වික්‍රමසිංහ මහතාට අවශ්‍යතාවය තිබුණේ කුමක් හෝ මාර්ගයකින් තමන්ගේ බලය රැක ගැනීම පමණයි. එදා රනිල් වික්‍රමසිංහ මහතා තවත් කාලයක් බලයේ සිටියා නම් රට ඉතාමත් අයහපත් හා දුෂ්කර අඩියකට පත්වෙනවා. ජනාධිපතිතුමා රටේ වාසනාවට තමයි එදා බලයට පත්වුණේ. අද ‍රටේ දේශපාලනය, ආර්ථිකය ‍වගේම සංවර්ධනය යන අංශවලින් ඉතාමත් ඉහළට පැමිණ තිබෙනවා. මේ හැම කාරණයක්ම සලකා බලද්දි ‍රටේ ජනතා ප්‍රසාදය ආණ්ඩුව වෙත ලැබිලා තිබෙනවා.මේ තත්ත්වය නිසා ජනතාව තුළ ආණ්ඩුව වෙත ඇති විශ්වාසය හා බලාපොරොත්තු බිඳක්වත් අඩුවෙලා නැහැ.* ඔබ එක්සත් ජාතික පක්ෂය ගැන මෙතරම් අවතක්සේරුවෙන් කතා කරන්නේ ඇයි?එක්සත් ජාතික පක්ෂයේ සිටිය ප්‍රබලම පිරිස් අද එජාපය තුළ නැහැ. ඔවුන් ආණ්ඩුව වෙත සහාය පළකරමිනුයි සිටින්නේ. ඒ අය මේ විදිහට ආණ්ඩුවට සහාය ලබාදීමට තීරණය කළේ නිකම් නොවෙයි, මේ අයට එක්සත් ජාතික පක්ෂය තුළ දේශපාලන ගමනක් දේශපාලන අනාගතයක් නැහැ කියලා වටහාගෙන තිබෙනවා. ඒ නිසා තමයි එජාපය අතහැර අපත් සමඟ එකතු වෙලා තිබෙන්නේ. තවමත් සමහරු එක්සත් ජාතික පක්ෂය සමඟ සිටිමින් ඉදිරි කාලයේදී හෝ දේශපාලන ජයග්‍රහණයක් බලාපොරොත්තු වෙනවා විය හැකියි. ඒත් මේ අයගේ බලාපොරොත්තුත් ඉදිරි මැතිවරණවලින් පසුව සම්පූර්ණයෙන්ම බිඳ වැටෙන බව ස්ථිරයි.* ජනාධිපතිවරණයට විපක්ෂය මඟින් පොදු අපේක්ෂකයකු ඉදිරිපත් කරන බවට රාවයක් පැතිරෙනවා. මේ විදිහේ විපක්ෂ එකමුතුවකින් ආණ්ඩුවට අභියෝගයක් එල්ලවිය හැකිද?එක්සත් ජාතික පක්ෂයත්, ජනතා විමුක්ති පෙරමුණත් විපක්ෂයේ අනෙක් අයත් තේරුම් ගෙන ඉන්නවා ජනාධිපති මහින්ද රාජපක්ෂ මහතාට මුහුණ දෙන්න මේ අයට බැහැ කියලා. ඒ හින්ද තමයි සන්ධාන ගැන පොදු අපේක්ෂකයෙක් ගැන කතා කරන්නේ. මේ මොන සෙල්ලම දැම්මත් ජනාධිපතිවරණයකින් ජයග්‍රහණය කිරීමට තරම් ශක්තියක් එජාපයට හෝ සමස්ත විපක්ෂයට නැහැ. ඒ විදිහේ බෙලහීන විපක්ෂයකට ජනාධිපතිවරණයක් ජයග්‍රහණය කරනවා නොවෙයි අඩුම ගණනේ ප්‍රාදේශීය සභාවක් හෝ ජයග්‍රහණය කිරීමට බැරි තරම් දුර්වල මට්ටමකයි තිබෙන්නේ. ඒ නිසා පොදු අපේක්ෂකයන් ගැන හෝ ඔවුන්ගේ ජයග්‍රහණ ගැන සිතීම පවා නිශ්ඵල දෙයක් විදිහටයි හඳුන්වන්නට පුළුවන්කම තිබෙන්නේ.* මානව හිමිකම් පරීක්ෂණය කියන කරුණේදී විපක්ෂයේ හැසිරීම ගැන ඔබේ මතය පැහැදිලි කළ හැකිද?ජාතික වැදගත්කමක් ඇති කරුණකදී රටට අහිතකර තත්ත්වයකදී අප බලන්න ඕනෑ ජාතික ඇසකින් මිසක් දේශපාලන ඇසකින් හෝ පාට කණ්ණාඩියකින් නොවෙයි. ඒත් අද විපක්ෂය කටයුතු කරන්නේ මේ ජාතික ප්‍රමිතිය ඇතිව නොවෙයි. ඔවුන්ට අවශ්‍ය වෙලා තිබෙන්නේ මොන පොටක් හරි පාදාගෙන තම දේශපාලන අවශ්‍යතා සපුරා ගැනීමයි. මේ දේ කොහෙත්ම හොඳ දෙයක් නොවෙයි.අද එක්සත් ජාතික පක්ෂය හිතන් ඉන්නවා මානව හිමිකම් ගැටලුවේදී අපේ රට හිරවෙයි කියලා. එක්සත් ජාතික පක්ෂය යුද්ධ කාලයේදීත් හිතුවේ ආණ්ඩුව යුද්ධය පරාජය වෙලා ‍හිරවෙයි කියලා.මේ අයගේ දේශපාලන අරමුණු ඉතාමත්ම පවිටුයි. දකුණු අප්‍රිකාවේ උප ජනාධිපතිතුමා රම්ෆෝසා මහතා මෙරට සංචාරය කරද්දී එජාප නායකයා, දෙමළ ජාතික සන්ධානයේ නායකයන් මෙන්ම විපක්ෂයේ සෙසු අයත් හමුවුණා. මෙතනදී විපක්ෂ නායකතුමා රම්ෆෝසා මහතාගෙන් ඉල්ලා තිබෙන්නේ මානව හිමිකම් පරීක්ෂණයට බාධාවක් වන දෙයක්නම් කරන්න එපා කියලා. අපේ විපක්ෂ නායකතුමා කටයුතු කරන්නේ මේ විදිහටයි. මේ විදිහේ කටයුතුවල අන්තිම ප්‍රතිඵලය විදිහට මා නම් දකින්නේ එජාපය තව තවත් පිරිහීයාම පමණයි.* රටේ ආර්ථිකය ස්ථාවර මට්ටමක ඇතැයි ආණ්ඩුව ප්‍රකාශ කරනවා. සංවර්ධනය ගැනත් එවැනි අදහසකුයි තිබෙන්නේ. ඒත් විපක්ෂය කියන්නේ සංඛ්‍යා දත්ත සියයට සියයක් නිවැරැදි නොවන බවයි. මේ ගැන ඔබේ මතය පැහැදිලි කළ හැකිද?එක්සත් ජාතික පක්ෂයත් කාලයක් ආණ්ඩු කළා. එදා රට තුළ තිබූ තත්ත්වය හා අද තත්ත්වය සසඳා බැලිය යුතුයි. එදා ආර්ථිකය ඉතාමත් අස්ථාවර තැනකයි තිබුණේ. ඒත් අද ‍එහෙම නෙවෙයි. මේ වර්ෂයේ ආර්ථික වර්ධන වේගය 7.5 පමණ ස්ථාවර තැනක තිබෙනවා. ලබන අවුරුද්ද වෙද්දි මේ වේගය තවත් ඉහළ මට්ටමකට පත්වෙන බව ස්ථිරයි. සංවර්ධනය වුණත් මේ අවධියේ තමයි වේගවත්ම ආකාරයට ක්‍රියාත්මක වෙන්නේ. මේ විදිහේ සාර්ථක කාර්ය භාරයක් හා ආර්ථික ඉලක්ක ජයග්‍රහණය කරමින් සිටින්නේ. මේ විදිහේ සාර්ථක ඉලක්ක ලබා ගනිද්දීත් විපක්ෂය ඒක එහෙම නොවෙයි කියලා කියන්නේ කොහොමද කියන එක ගැටලු සහගතයි.ඇත්තෙන්ම විපක්ෂයට සත්‍ය නොවැටහීමකට වඩා සත්‍ය නොදැකීම යන තත්ත්වයයි මෙතැන තිබෙන්නේ.* ග්‍රාමීය සංවර්ධනය, සංචාරක කර්මාන්තය ඇතුළු අංශ වැඩිදියුණු කිරීමට ආණ්ඩුව මොනවිදිහේ සැලසුමක් ද ක්‍රියාත්මක කරන්නේ?සංචාරක කර්මාන්තය ඉතාමත් ඉහළ අඩියකට ගෙනඒම තමයි අපේ සැලැසුම වෙලා තිබෙන්නේ. හෝටල් කාමර පහළොස්දහසේ සිට හතළිස් දහස දක්වා ‍ඉහළ දැමීමට කටයුතු කර තිබෙනවා. මෙමගින් ආර්ථිකයේ වර්ධනාත්මක තත්ත්වක් ඇති කිරීමට පුළුවන්කම ලැබී තිබෙනවා. යටිතල පහසුකම්, වරාය ඉදිකිරීම, ගුවන්තොටුපළ ඉදිකිරීම් ඇතුළු විශාල කාර්ය භාරයක් මේ ආණ්ඩුව ඉටුකර තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=f1407302</link>
    <topic/>
    <author>සාකච්ඡා කළේ ඉරෝෂිණී දීපිකා ජායාරූපය :රුක්මල් ගමගේ</author>
    <content>එහි බියට ඉඩක් නැත. හිරු සඳු දකින්නට නෙතට විවේකයක් නැත. අඳුරේ කඩාපනින විෂඝෝර සතුනට වඩා ඔවුන් බියකරු ය. නිහඬතාව ඉගිල යන නිමේෂයේ දෑස් අභිමුව පුපුරා යන බෝම්බයකි. ලය පසාරු කරගෙන යන වෙඩි උණ්ඩ දසත විසිරේ. එනමුදු ඔවුහු ඉන් සැලුණේ නැත. දිවි නොතකා, රණබිමේ තතු ග්‍රාහක අභිමුවට ගෙන එමින් ඔවුහු රූපවාහිනී මාධ්‍යයේ පෙළහර පෑහ. එදා සිය නෙතු දුටු අමතක නොවන අනුවේදනීය සිදුවීම් සහ අත්දැකීම් කැටිකරමින්, මේ මාධ්‍ය පෙළහරේ නියුතු වූ ස්වාධීන රූපවාහිනී මාධ්‍යවේදී අනුර දොරකුඹුර මහතා ‘යුද බිමේ යුගයක්’ (මානුෂීය මෙහෙයුමේ මාධ්‍යවේදියකුගේ අත්දැකීම්) කෘතිය පාඨකයා වෙත තිලිණ කරනු ලැබූවේ මිනිසුන් කෙරෙන් අමතකව යන යුද්ධයේ බිහිසුණු අඳුරු සෙවණැලි යළි යළිදු මතකයට නංවමිනි. පසුගියදා දොරට වැඩුණු එම කෘතිය පිළිබඳ ඔහු සමඟ කළ කතාබහකි මේ.* ‘යුද බිමේ යුගයක්’ මානුෂීය මෙහෙයුමේ මාධ්‍යවේදියකුගේ ජීවන අත්දැකීම් සංග්‍රහය’ කෘතිය නිර්මාණය කිරීමේ මූලික පසුබිම පිළිබඳ කතා කළොත්?මේ කෘතිය මගින් එල්.ටී.ටී.ඊ. ත්‍රස්තවාදීන් පරාජය කිරීම සඳහා ක්‍රියාත්මක කළ මානුෂීය මෙහෙයුමේ ප්‍රවෘත්ති වාර්තාකරණය මගින් මා ලද අත්දැකීම් සම්භාරයෙන් බිඳක් පාඨකයා වෙත ගෙනහැර පෑමට උත්සහ කළා. අපේ රණවිරුවන් ලැබූ ජයග්‍රහණය ලෝක ඉතිහාසය තුළ සදා නොමියෙන ජයග්‍රහණයක්. අපේ රණවිරුවන් මේ ජයග්‍රහණය ලැබුවේ ඒ වනවිට ලෝකයේ කෲරතම ත්‍රස්තවාදය ලෙසින් නම්දරා සිටි එල්.ටී.ටී.ඊ. සංවිධානය සමඟ සටන් කරලයි. ඔවුන් සටන් කළේ සිවිල් වැසියන් දහස් ගණනක් නිදහස්කර ගැනීමේ ඒකායන අපේක්ෂාවෙන්.මෙය ඒ අනුව බලනවිට සිවිල් ජනතාව නිදහස් කර ගැනීමේ මෙහෙයුමක්. දශක තුනකට ආසන්න කාලයක සිට පරාජය කිරීමට නොහැකි වූ ගැටුමක අවසානය දකින්න අපේ රණවිරුවන්ට එදා නන්දිකඩාල් කළපුවේදී හැකියාව ලැබුණා.මාධ්‍යවේදියකු විදිහට යුද බිමට ගිහින් එදා ලැබූ අත්දැකීම් විස්තර කරන්න පොත් දාහක් ලියවලත් බැරි බව මට හැඟුණා. ඒත් ඒ අතුරින් බිඳක් හෝ පාඨකයාට දැනගැනීමට සැලැස්වීම අපගේ යුතුකමක්. ඒ නිසා ලද අත්දැකීම්වලින් ඉතාමත්ම කෙටි ප්‍රමාණයක් අන්තර්ගත කරමින් මා මේ කෘතිය රචනා කළා.ජාතිවාදය, ත්‍රස්තවාදය, එල්.ටී.ටී.ඊ.ය, මානුෂීය මෙහෙයුම ගැන ග්‍රන්ථ කිහිපයක්ම රචනාවෙලා තිබෙනවා. එහෙත් යුද බිමේ සිටි අපේ රටේ මාධ්‍යවේදියකු අතින් මෙතෙක් පොතක් ලියැවී නෑ. එකී අඩුව සපුරාලමින් ‘යුදබිමේ යුගයක්’ කෘතිය රචනා කළේ. මෙහිදී මා රණවිරුවන් විඳි දුක් කම්කටොලු පිළිබඳත් කතා කරන්න අමතක කළේ නෑ.* මානුෂීය මෙහෙයුමේදී රණවිරුවන් කළ දැවැන්ත කැපවීම් පිළිබඳ ඔබ මෙහිදී කතා කරනවා.රණබිම කියන්නෙ සොඳුරු තැනක් නෙමෙයි. එය අතිශයින්ම කර්කශයි. ඒ වගේ තැනක සිදුවන සිදුවීම් හරිම කටුකයි. වේදනාත්මකයි. රණවිරුවෙක් කරන කැපවීම් කොපමණද කියා අප සියැසින් අත්වින්දා. කුසට අහරක්, පවසට දිය බිඳක් නැතිව, රැයක් දවාලක් නැතිව මාපියන් අඹුදරුවන් පවා නොතකා ජීවිතයත්, මරණයත් අතර දෝලනය වෙමින් අවසන් මොහොත දක්වා සටන් කරමින් යුදබිමේ ඔවුන් ගෙවූ ජීවිතය අත්දුටුවකු ලෙස රණවිරුවාගේ කැපකිරීම් ගැන මා හොඳින්ම අවබෝධ කර ගත්තා. විටෙක අපත් සමඟ විහිළු තහළු කරමින් සිට යුද බිමට ගිය සෙබළා, ඊට තත්පර කිහිපයකට පස්සෙ අපෙන් සදහටම සමුගෙන තිබුණා.නිවාඩුවට ගෙදර ගිහින් අම්මා හෝ සොයුරියන් හෝ බිරිය හෝ සාදා දුන් අලුවා හෝ වෙනයම් රසකැවිලි රැගෙන ආපහු සේවයට පැමිණ අපත් සමඟ එක්ව ඒවා කාලා සටනට ගිය විරුවා ඊට තත්පර ගානකට පස්සෙ මියගිය බව ආරංචි වෙනවා. මේවගේ සිදුවීම් අපේ සිත කොතරම් සසල කළාද? සමහර රණව්රුවන් ගෙදර අයට කියලා තියෙන්නෙ තමන් ඉන්නෙ යුද්ධය නැති පැත්තක බවයි. ඒ විදිහට ඔවුන් ගෙදර අයගේ සිත් පවා හැදුවා. මේ වගේ රණවිරුවා කළ අප්‍රමාණ කැපවීම්වලින් බිඳක් මා මේ කෘතියේදී ඉදිරිපත් කිරීමට උත්සහ කළා.* මාධ්‍යවේදියකු ලෙස යුද පුවත් වාර්තාකරණයට ගිය ඔබ අත්දුටු අනුවේදනීය සිදුවීම් වගේම ඔබ ඇතුළු මාධ්‍යවේදීන් එහිදී කළ කැපකිරීම් ‘යුදබිමේ යුගයක්’ කෘතිය මගින් හෙළිදරව් කර තිබෙනවා. මේ පිළිබඳ කතා කළොත්?මා ඇතුළු අපේ මාධ්‍ය කණ්ඩායම මේ කර්කශ භූමියේදී කුසට අහරක්, නෙතට නින්දක්, අඩුම තරමේ දිය බිඳක්වත් නොමැතිව ගතකළ දින ගණන කොපමණද කියා අපට මතක නෑ. මං හිතන්නෙ අපි කවුරුවත්ම ‍ඒ ගැන මතක් කරන්නට පවා කැමැති නෑ. අප ලැබූ ඒ අත්දැකීම් ඒ තරමට ම කටුකයි. අපි එදා මෙහෙයුම් භූමියට යන්න ගෙදරින් පිටත්වෙලා ගියේ නැවත ඒමේ බලාපොරොත්තුවකින් නෙමෙයි. ජීවිතය පිළිබඳ ආශාව අපි අත්ඇරලයි හිටියෙ. අපි එදා අපේ ජීවිත බාර කරලා තිබුණෙ වාසනාවටයි. ඒ ආකාරයට අප කෙතරම් වාසනාවන්තයෝ වුණාද කියන එක මේ කෘතිය මගින් වටහා ගන්න පුළුවන්.අපි යුද පුහුණුවක් ලැබූ අය නෙමෙයි. යුද පිටියකට ගිහින් යුද පුවත් වාර්තාකරණයට ප්‍රවිශ්ට වුණ අපි, අපත් නොදැනීම ඒ භූමියට අවශ්‍ය විදිහට සැකසුණා. රණවිරුවන් කැපවෙන විදිහ දැක්කහම ඔවුන් දාලා එන්න අපට කවදාකවත් හිතුණෙ නෑ. ඒ නිසා අපි සිංහල අවුරුද්දටවත් ගෙදර එන්න හිතුවෙ නෑ. අපි සෙබළු සමඟ එක්ව දිගටම හිටියා. ප්‍රශ්නමැද, ඔවුන්ගේ දුක සැප බෙදාගෙන ඔවුන්ට ධෛර්යයක් වෙමින් එහෙ රැ‍ඳී සිටියා. අපට කවමදාකවත් ඔවුන් දාලා එන්න නොහිතුණේ ඔවුන් කරන අප්‍රමාණ කැපවීම් සියැසින් දුටු නිසයි.* එදා ප්‍රවෘත්ති විකාශයෙන් නොකී කතා රැසක් මේ කෘතියේ අන්තර්ගතයි.අප යුද බිමට ගියේ යුද පුවත් වාර්තාකරණයටයි. අපට යුද පිටියේ සිදුවන දේ ග්‍රාහකයා අතරට ගෙන එන්න ලැබෙන්නෙ සීමිත වෙලාවක් පමණයි. අප අත්දකින අනුවේදනීය කතා, සිත සසල කරවන කතා ප්‍රවෘත්ති විකාශයකදී පවසන්න බැහැ. ඒවා ප්‍රවෘත්ති විකාශයකට කොහෙත්ම ගළපන්නත් බැහැ. ඒ වගේ අත්දුටු කතා බොහෝ ප්‍රමාණයක් මේ කෘතියේ අන්තර්ගතයි.සමහර දේ එදා තිබූ තත්ත්වයත් සමඟ කීමේ අපහසුතා තිබුණා. ඒත් අද කියන්න පුළුවන් වාතාවරණයක් තිබෙන නිසා ඒවා පැවසීමට හැකියාව තිබෙනවා. සමහර දේ අද කියන්න ඕන ඒවා. එදා රණවිරුවා කළ කැපකිරීම් මේ වනවිට අපේ ජනතාවට අමතක වෙමින් පවතිනවා. එදා අප ජීවත්වුණේ මොනවගේ පරිසරයකද කියා ඔවුන්ට මතක නෑ. මෙවන් තත්ත්වයක් තුළ යුද බිමේ ජීවත්වෙමින්, රණවිරුවන් කළ කැපකිරීම් සියැසින් දැකගත් කෙනකු ලෙස එදා නොකී කතා අද කිවයුතු යැයි සිතුවා. ඒ නිසා මා මේ කෘතියට එදා අත්දුටු කතාවලින් සමහරක් එක්කාසු කළා.යුද ජයග්‍රහණය ලබලා වසර පහක් ගිහිල්ලත්, අදටත් අපේ රටට මානව හිමිකම් චෝදනා එල්ලවෙමින් තිබෙනවා. මං මගේ අත්දැකීම් මගින්, මානව හිමිකම් කඩකළේ අපි නෙමෙයි, එල්.ටී.ටී.ඊ ය බව පෙන්වා දී තිබෙනවා. මිනිසුන්ට නෙමෙයි, සතෙකුටවත් ඉන්න බැරි ආකාරයේ වධකාගාර, තිබුණෙ. කොටින්ට විරුද්ධව අදහසක් දැරුවොත් ඒ අයට සිදුවුණේ මොකක්ද? ඒ පැත්තෙ මිනිස්සුන්ට රජයෙන් යැවූ ආහාර ඔවුන්ට නොදී ගබඩාකරගෙන හිටි ආකාරය මං මෙහිදී කතා කළා. අපේ හමුදාව මානව හිමිකම් ආරක්ෂා කරමින් කටයුතු කළේ කොහොමද? යුද මුක්ත කලාපයේදී වගේම යුද්ධයෙන් බැටකෑ මිනිසුන්ට සැලකූ විධිහ පවා මා මේ කෘතියේදී කතා කර තිබෙනවා.* යුද බිමට ගිහින් පුවත් වාර්තා කරණයට සෑම මාධ්‍යවේදියකුටම ඉඩකඩ ලැබෙන්නෙ නෑ. එබඳු දුලබ අවස්ථාවක් ලද මාධ්‍යවේදියකු ලෙස එදා ඔබ යුද පුවත් වාර්තා කළ ආකාරය පිළිබඳ මොකද හිතන්නෙ?යුද බිමට ගිහින් ප්‍රවෘත්ති වාර්තාකරණය කිරීමේ කලාව මුලින්ම පටන් ගත්තෙ මමයි. මා ඇතුළු මගේ අයි.ටී.එන්. කණ්ඩායම ඒ භූමියේ ඉඳන්ම යුද පුවත් ඉදිරිපත් කළා. අප එදා ඒ විදිහට කටයුතු කළේ එය අපෙන් ඉටුවිය යුතු ජාතික වගකීමක් කියලා හිතලයි. ඒ නිසා යුද පුවත් මෙරට ජනතාවට දැක ගැනීමට ප්‍රථමයෙන්ම ඉඩකඩ විවර කරදුන් අයි.ටී.එන්. ආයතනයත් ඒ වෙලාවෙදි මාධ්‍යයේ වගකීම මොකක්ද කියලා වටහාගෙන මේ ආකාරයෙන් නිරත වුණා.එදා අපට පැවරුණු වගකීම නිසියාකාරව ඉටුකළා කියලා අපට හැ‍ඟෙනවා. ජීවිතය පවා නොතකා අප ඒ මාධ්‍ය මෙහෙ‍වරේ නිරත වුණා. අප මරුවා පෙනි පෙනී ග්‍රාහකයන් අතරට ප්‍රවෘත්ති රැගෙන ආවා. සටන් බිමේ සිදුවන දේ සජීවීව පෙන්නුවා. මා ඇතුළු අයි.ටී.එන්. යුද පුවත් වාර්තාකරණයට ගිය පළමු කණ්ඩායම කොටි ප්‍රහාරයකට පවා ගොදුරුවෙලා ජීවිතය බේරුණේ අනූ නවයෙන්. අපි ඒ වගේ විශාල කැපකිරීම් කරලා ප්‍රවෘත්ති ගෙනඒමට ක්‍රියාකළා නේද? කියන හැඟීම හිතට එනවිට දැනෙන්නෙ අප්‍රමාණ සතුටක්.එදා අප යුද පුවත් වාර්තා කිරීම නිසා ඒවා දුටු තරුණයන් ලක්ෂයක් විතර ප්‍රමාණයක් හමුදාවට අලුතින් බැඳුණා. ඒ යුද බිමේ සිදු වන දේ දැක ඔවුන්ගේ සිත දිරිමත් වුණ නිසයි. අප හැම විටෙකම පෙන්නුවේ ගමේ අහිංසක, දුප්පත් මවුපියන්ගෙ දරුවො වීර වික්‍රමාන්විතව ක්‍රියාකරන ආකාරයයි. සටන් කරන සොල්දාදුවා පෙන්නුවහම එයා ගමේ වීරයෙක් වුණා. මාධ්‍යවේදියකු හැටියට ප්‍රවෘත්ති වාර්තා කරණයට වඩා ඊට එහා දෙයක් ඒ මොහොතේදී අපට කරන්න පුළුවන් වුණා. ඒ කාලෙ වනවිට යුද පිටියේ සිටියේ හමුදාව පමණයි. ඒත් අපි එහි ගියාට පසු ඔවුන් සමඟ සිවිල් වැසියන් පිරිසක් සිටිනවා කියන හැඟීම ආවිට ඔවුන්ට අප ධෛර්යයක් වුණා යැයි කීවොත් එය නිවැරැදියි.* යුද බිමට යන මාධ්‍යවේදියාට අභියෝග රැසක් තිබෙනවා. එය කුමන රටක මාධ්‍යවේදියකුට වුව පොදු වූවක්. මේ පිළිබඳ ඔබේ අදහස මොකක්ද?ඔහුට පැවරෙන වගකීම බරපතළයි. අප ඉදිරිපත් කිරීමක් කළ යුත්තේ නීතිය හා සාමයට හානි නොවන විදිහටයි. අප අතින් වැරැද්දක් වුණොත් ඒක මුළු රටටම බලපානවා. මේ නිසා යුද පුවත් වාර්තාකරණය අසීරු කාර්යයක්. නිවැරැදිව ‍තේරුම් ගැනීම, නිවැරැදි තොරතුරු ලබාගැනීම, එය නිවැරැදිව ඉදිරිපත් කිරීම යුද පුවත් වාර්තාකරන්නා විසින් කළ යුතු දෙයක්. ඒ වගේම තමයි කැපවීම, කෑමබීම, නින්ද ගැන හිතන්න බෑ. සමහර වෙලාවට අපි පැය 10, 12 වැස්සට තෙමෙමින් ගතකළා. මිනී හෝදගෙන යන වතුර බිව්වෙ. මං හිතන්නෙ වසර 100ක් ජීවත්වෙලාවත් කෙනෙක්ට ලබන්න බැරි අත්දැකීම් සමුදායක් මෙවැනි මාධ්‍යවේදියකුට ලැබෙනවා කියලයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=f1407303</link>
    <topic/>
    <author>සාකච්ඡා කළේ චින්තා රණසිංහ</author>
    <content>භීතියෙන් ඇලළී තිබූ සිත් යුද්ධයේ නිමාවත් සමගම නිවී ගියේය. බිය කෙතරම් ද යත් එවකට ලේඛකයෝ සිය පොතපතට යුද්ධයේ සෙවණැල්ලක් හෝ වැටෙන්නට ඉඩ නොදීමට වග බලා ගත්හ. නමුදු ක්‍රමයෙන් යුද බිය තුරන් වීමත් සමඟ ඒ පිළිබඳ පොත්පත් ලියැවිණ. පරිගණක අංශය පිළිබද පොත්පත් දැයට තිළිණ කළ ලේඛිකා නන්දිකා රණවීර මෙරට පැවැති යුද්ධය පාදක කොට ගනිමින් සිය ප්‍රථම නවකතාව ‘දොළපිදේනි‘ නමින් පාඨකයා අතට පත් කර තිබේ. මේ ඇය ‘ලිවිසැරිය‘ට දැක් වූ අදහස් කිහිපයකි.* ඔබේ ප්‍රථම නවකතාව වන ‘දොළපිදේනි‘කෘතියට යුද්ධය ම තේමා කරගැනීමට පසුබිම් වූ කාරණය කුමක්ද?යුද්ධය පිළිබඳ ලියැවුණ පොත්පත් අල්පයි. මා වෙනත් නවකතා කිහිපයක් ලියා ඇතත් ඒවා පළ කිරීමට නොහිතුණු කාරණයක් තිබුණා. ඒ එම නවකතා මගේ හිතට තෘප්තියක් ගෙන දෙන අන්දමේ නවකතා නොවීමයි. මේ අතරවාරයේ දී මගේ සැමියාගේ මඟ පෙන්වීමෙන් යුද්ධය පිළිබඳ නවකතාවක් ලිවීමට මගේ හිත යොමු වුණා. ‘දොළපිදේනි‘ කෘතිය පාඨකයන් අතට පත් වන්නේ එලෙසයි.තිස් වසරක් තිස්සේ මේ රටේ මිනිස් ජීවිත හා දේපළ විනාශ කරමින් පැවැති යුද්ධය පාදක කොට ගෙන නවකතාවක් ලිවීම වැඩදායී දෙයක් බවයි මගේ හැඟීම. එය සෑම සියලු දෙනාගේ සිත්වලට අලුත් දෙයක් නොවන නිසාත් ‘දොළපිදේනි‘ නවකතාව පාඨක සිත් දිනා ගනු ඇතැයි මා සිතුවා. ඒ අනුව කරණවෑමියකු, භාෂා පරිවර්තකයකු වන ප්‍රභාකරන් නමැත්තා කොටි සංවිධානය ආරම්භ කිරීමට අදාළ සිදුවීම් මාලාව ‘දොළපිදේනි‘ නවකතාවේ අන්තර්ගතයයි.* ‘දොළපිදේනි‘ යට සත්‍ය නම් ගම් යෙදීමට තීරණය කළේ ඇයි?යුද්ධය නිසා සමස්ත ජනතාවම දුක් පීඩා වින්දා. ඒ අතුරින් කොළඹ ආශ්‍රිත ප්‍රදේශවල ජීවත් වූ ජනතාව නොනිමි බියකින් ජීවත් වුණේ. පොදු වාහනයක, පොදු ස්ථානයක රැඳි සිටන්නට ජනතාව තුළ බියක් තිබුණා. මමත් රැකියා ස්ථානයට ගියේ දුම්රියෙන්. වාසනාවකට මා නොමැති දිනයක එම දුම්රියක් තුළ බෝම්බයන් පුපුරා ගියා. ඒ හඬ අපට ඇහුණා. මගේ හිතවතුන් ඒ බෝම්බයට හසු වුණා. කාත්තන්කුඩි, ශ්‍රී දළදා මාලිගාව, ශ්‍රී මහා බෝධීන් වහන්සේ අභියස බෝම්බ පුපුරා ගියා. මේ දරුණු ඛේදවාචක ඇසු දුටු නිසා ඒ තොරතුරු බොහෝමයක් මගේ නවකතාවට ඇතුළත් කළා. එම ඛේදවාචක පිළිබඳ සැබෑ තොරතුරු නවකතානුසාරයෙන් ජනතාව අතරට ගෙන යන්න සත්‍ය නම් ගම් ඇතුළත් කිරීමේ වරදක් නොමැති බවයි මට සිතුණේ.එහි දී යුද්ධයට මුල් වූ ප්‍රභාරන්ගේ චරිතය ප්‍රමුඛව තවත් චරිත කිහිපයක් පිළිබඳ තොරතුරු ‘දොළපිදේනි‘ නවකතාවට ඇතුළත් කළා. සත්‍ය නම් ගම් යොදා පාඨකයන් වෙත එම පුද්ගල චරිත හඳුන්වා දීමට මා තුළ කැමැත්තක් තිබුණා. සත්‍ය නම් ගම් ඇතුළත් වීම නිසා කෘතිය ලියා පළ කිරීමට ප්‍රකාශන ආයතන කිහිපයක් අකමැති වුණා. නමුත්, ගොඩගේ ප්‍රකාශන ආයතනය එම නම් ගම් කිහිපයක් පමණක් සංශෝධනය කර කෘතිය මුද්‍රණය කිරීමට කැමැත්ත පළ කළා. එය මට මහත් පිටිවහලක් වුණා. ඒ අනුවයි මගේ පවුලේ මෙන්ම හිතවතුන්ගේ ආශිර්වාදය ඇතිව, ‘දොළපිදේනි‘ කෘතිය පාඨකයන් අතට පත්වන්නේ.* තිස්වසරක යුද්ධයක් කියන්නේ රටක දේශපාලන සමාජ ආර්ථික මෙන්ම ආගමික වශයෙන් සංකීර්ණ සිදුවීම් රැසක එකතුවක්. මෙවැනි නිර්මාණයක් කරද්දී ඔබට අවශ්‍ය තොරතුරු රැස් කර ගත්තේ කොහොමද?විවිධ පොත්පත් කියවා ලබා ගත් දැනුම ‘දොළපිදේනි‘ කතාවට ඉවහල් වුණා. විශේෂයෙන්ම එම්.ආර් නාරායන් ස්වාමිගේ දුරාවබෝධ මතකයක ඇතුළාන්තය කෘතියෙන් ‘දොළපිදේනි‘ කෘතිය ලිවීමේ දී මා තොරතුරු ලබා ගත්තා. මා සතුව තිබූ දැනුමත් සමාජයෙන් ලද තොරතුරුත් එකිනෙක ගලපා ගැනීමේ දී මට මාධ්‍ය සගයන් උපකාර කළා. ප්‍රභාකරන්ගේ ජීවිත කතාවේ තේමාව වුණේ දෙමළ ජනතාවට වෙනම පාලනයක් යන්නයි. ප්‍රභාකරන්ගේ මේ අදහස් නිසා ශ්‍රී ලාංකිකයන් අදටත් විඳින වේදනාව අනන්තයි. අප්‍රමාණයි. ලෝකයේ බලවත් රටවල් අපේ රටට ඇගිලි දිගු කරනවා. මේ සියම ක්ෂෙත්‍රයන්හි ගැටලුකාරී තත්ත්වයක් නිර්මාණය වුණේ ප්‍රභාකරන් නිසා. මේ පිළිබඳ සමාජයට යමක් එකතු කිරීමට හැකි වීමෙන් මා යුතුකමක් කළා වගේ හැඟීමක් ඇති වුණා.* පරිගණක ක්ෂේත්‍රයත්, ලේඛන වෘත්තියත් අතර තිබෙන්නේ ලොකු පරස්පරතාවක්. ඔබට කො‍හොමද මේ වෙනස දැනෙන්නේ?මම මුලින්ම පරිගණක ක්ෂෙත්‍රයේ ගුරුවරියක් ලෙස අවුරුදු දහයක් සේවය කළා. තොරතුරු තාක්ෂණ අංශයේ ද මා සේවය කළා. මේ අතරේ පුවත්පතකට තොරතුරු තාක්ෂණය පිළිබඳ කොළමකටත් සම්බන්ධ වෙලා හිටියා. සඟරාවක ප්‍රධාන ලේඛිකාව ලෙසත් සේවය කළා. තොරතුරු තාක්ෂණය පිළිබඳව මා ලියූ පොත්පත් කිහිපයක්ම තිබෙනවා. මගේ ප්‍රථම පරිගණක කෘතිය වුණෙ ‘පරිගනක ඉඟි‘ කියන කෘතියයි. ‘උසස්පෙළට තොරතුරු තාක්ෂණය‘, ‘ප්‍රාථමික පරිගණක‘ (බේසික් කම්පියුටර්), ‘මයික්‍රොසොෆ්ට් වර්ග 2003‘, ‘මයික්‍රොසොෆ්ට් වර්ග 2010‘ කියන කෘති ලියා පළ කළා. මා වැඩි දුර අධ්‍යාපනය ලැබුවේ පරිගණක අංශයෙන් වුණත් එකම රාමුවකටම වීමට මම කැමැති නැහැ.* ඔබේ කෘතියට මොනවගේ ප්‍රතිචාරයක් ලැබෙනු ඇතැයි සිතනවාද?දොළ පිදේනි කෘතිය රචනා කරන්නට මා ඉතා කැපවීමෙන් ඒ පිළිබඳ අධ්‍යයනය කළා. කාන්තාවක් ලෙස මට එය අභියෝගයක්. ඒ වගේම අවධානම් සහගතයි. ලෝකයේ දරුණුතම ත්‍රස්ත කණ්ඩායමක් පිළිබඳ පොතක් ලිවීම ඉතාමත් අසීරු කර්තව්‍යක්. කොටි ත්‍රස්තයන්ගේ සත්‍ය නම් ගම් යොදා ගනිමින් මෙවැනි කෘතියක් රචනා කළ ප්‍රථම කාන්තා ලේඛිකාව බවට පත් වීම සතුටට කාරණාවක්. හොඳ ප්‍රතිචාර වගේම යම් යම් අඩුපාඩු පෙන්වා දුන්නොත් ඒවා ද නිහතමානීව බාර ගන්නවා. දැනට ලැබී ඇති ප්‍රතිචාර යහපත්. ඉදිරියේ දී මෙවැනි වෙනස් මාර්ගයක් මාගේ නිර්මාණ සඳහා යොදා ගැනීමට මා අපේක්ෂා කරනවා. බොහෝ විට එය මාගේ සුපුරුදු තොරතුරු තාක්ෂණ අංශය සම්බන්ධ නවකතාවක් විය හැකියි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>30</day>
    </date>
    <link>http://www.dinamina.lk/2014/07/30/_art.asp?fn=f1407304</link>
    <topic>සිවු වසරක් නිදහසේ අකුරු කරන්නට</topic>
    <author>නුවන් කොඩිකාර ඡායාරූප උසස් අධ්‍යාපන අමාත්‍යාංශයේ මාධ්‍ය ඒකකය</author>
    <content>සිසු සිසුවින්ට බලපානු ලබන ගැටලු අතරින් නේවාසිකාගාර ගැටලුව ප්‍රධාන තැනක් ගනී එය කෙතරම් දුර දිග යන්නේද කියහොත් ඇතැම් විට සිසුන්ට එය දරා ගත නොහැකි මානසික පීඩාවක් විය. එපමණක් නොව ඇතැම් සිසුන්ට සිය ජීවිතවලින් පවා වන්දි ගෙවීමට සිදුවිය.මෙය දවසින් දවස දිග් ගැස්සෙන ප්‍රශ්නයක් බවට පත්විය. ඉන් ප්‍රයෝජන ගත්තේ ඇතැම් අන්තවාදි දේශපාලන පක්ෂය.ඔවුන් විසින් විශ්වවිද්‍යාලවල ක්‍රියාත්මක වන දේශපාලන අවශ්‍යතා වෙනුවෙන් ද නේවාසිකාගාර ගැටලුව මෙවලමක් කර ගනු ලැබීය.දේශපාලන පක්ෂ නියෝජනය කරන සිසුන් අනෙකුත් සමස්ත සිසුන් දඩමීමා කර ගනිමින් නේවාසිකාගාර ගැටලුව දේශපාලන මාතෘකාවක් බවට පත්කර ගත්හ. එසේ නොමැතිව නේවාසිකාගාර ගැටලුවෙන් මානසික පීඩාවට පත් ව සිටින සිසු සිසුවියන් ‍ඉන් මුදා ගැනීමට කටයුතු කළේ නැත. ඊට අවශ්‍ය පිළියම් සොයන්නට උත්සුක වුයේද නැත. විශ්වවිද්‍යාල සිසුන් දේශපාලන අරමුණු වෙනුවෙන් ඉත්තන් කර නොගෙන ඔවුන්ගේ සැබෑ අවශ්‍යතා හඳුනා ගැනීමට වත්මන් රජය උත්සහ ගනිමින් සිටින බවට මෙම නේවාසිකාගාර ගැටලුවට ලබා දුන් පිළිතුර කදිම නිදසුනක් වන්නේය.අපොස උසස් පෙළ විභාගයට පෙනී සිටින සිසුන් අතරින් වසරකට විශ්වවිද්‍යාල වරම් ලබන්නේ 28000 ක පමණ ප්‍රමාණයකි. මේ පිරිස විශ්වවිද්‍යාලවලට යොමු කෙරෙනුයේ සීමාවක් සහිතවය. එලෙස සීමිත ප්‍රමාණයක් විශ්වවිද්‍යාලවට ගනු ලබද්දි වුවද සිසුන්ගේ නේවාසිකාගාර ප්‍රශ්නය පිළිබඳ දැඩි අවධාණයක් යොමු කරන්නට සිදුවී තිබේ. එම නිසා බොහෝ අවස්ථාවල නේවාසිකාගාර හිමිවිය යුතුම සිසුන්ට නේවාසිකාගාර පහසුකම් නොලැබී ගියේය.විශ්වවිද්‍යාලවලට ඇතුළත් කර ගන්නා සිසුන් ප්‍රමාණය වාර්ෂිකව ඉහළ යාම නිසාද ගැටලු ඇති වෙයි ඉන් නේවාසිකාගාර ගැටලුව තවත් දරුණු වුයේය. ඇතැම් විශ්වවිද්‍යාලවලට එක් වසරකදී වසර දෙකක සිසුන් (ඩබල් බැචි) ඇතුළු කර ගත් අවස්ථාද තිබේ. එපමණක් නොව 2012 වසරේදී විශ්වවිද්‍යාලවලට වෙනදා ගත් සංඛ්‍යාවට වඩා වැඩිපුර සිසුන් ඇතුළත් කර ගැනීමට සිදුවිය.එම නිසා මේ තත්ත්වය තව තවත් අයහපත් අතට හැරිණි. මේ හේතුවෙන් විශ්වවිද්‍යාලවල ඇති නේවාසිකාගාරවලට අමතරව සිසුන්ගේ නවාතැන් පහසුකම් සැලසීම සඳහා බාහිර ස්ථානවලින් නේවාසික පහසුකම් ලබා ගැනීමට උසස් අධ්‍යාපන අමාත්‍යාංශයට සිදු විය. මේ නේවාසිකාගාරවලට වසරකට රුපියල් මිලියන 1200 ක මුදලක් වැය කර ඇත එහෙත් එහි ප්‍රමිතිය හා ආරක්ෂාව පිළිබඳ ගැටුලු රැසක් මතුවන්නට විය.මේ වන විට උසස් අධ්‍යාපන අමාත්‍යාංශය යටතේ පාලනය වන අනුරාධපුර හා හෝමාගම බෞද්ධ විශ්වවිද්‍යාල දෙක හා විශ්වවිද්‍යාල ප්‍රතිපාදන කොමිසන් සභාව යටතේ පාලනය වන විශ්වවිද්‍යාල 15 ද වශයෙන් මෙරට රාජ්‍ය විශ්වවිද්‍යාල 17 ක් ක්‍රියාත්මක වෙමින් තිබේ. එම විශ්වවිද්‍යාල තුළ 92000 කට ආසන්න සිසු සිසුවියන් පිරිසක් අධ්‍යාපනය ලබමින් සිටිති.ඒ අනුව වත්මන් උසස් අධ්‍යාපන ඇමැති එස්.බී දිසානායක මහතා විශ්වවිද්‍යාල ශිෂ්‍යයකු ලෙස තමන් අත්විඳි අද්දැකීම් කරගනිමින් නේවාසිකාගාර ගැටලුව විසදීමට ව්‍යාපෘතියක් යෝජනා කළේය. ඊට ජනාධිපති මහින්ද රාජපක්ෂ මහතා ප්‍රමුඛ කැබිනට් මණ්ඩලයේද අනුමැතිය හිමිවිය.එහි ප්‍රතිඵලයක් ලෙස රජය නේවාසිකාර 60 ක් ඉදිකිරිමේ ව්‍යාපෘතියක් ආරම්භ ‍කරන ලදී. එම නේවාසිකාගාර 60 නවීන තාක්ෂණයට අනුකූලව ඉදිකිරීමේ සැලැස්ම සකස් කළේය. එක් නේවාසිකාගාරයක් සිව් මහල් ගොඩනැගිල්ලකින් සමන්විතය. එහි කාමර සියයක් ඇති අතර එක් කාමරයක සිසුන් සිව් දෙනෙකුට නේවාසිකව සිටිය හැක. සෑම තට්ටුවකටම පොදු නානා කාමර, වැසිකිළි පද්ධති දෙකක් හා මුළුතැන් ගෙයක් මෙන්ම සෑම කාමරයකට විදුලි පංකාවක්, ඇඳන්, පුටු, මේස,කබඩ් ඇතුලු ශිෂ්‍යයින්ට නිදහසේ සිය අධ්‍යාපන කටයුතු කරගෙන යෑමට අවශ්‍ය සියලු පහසුකම් සපයා ඇත. ගිනි නිවීමේ උපකරණ හා දින දෙකකට අවශ්‍ය ජලය ගබඩා කරගැනීමටද ජල ටැංකි සකස් කර ඇත.. එපමණක් නොව සබරගමුව, අග්නිදිග, ත්‍රීකුණාමළය,යාපනය, ස්වාමි විපුලානන්ද, සෞන්දර්ය, වව්නියාව මණ්ඩපය ඇතුළු බොහෝමයක් විශ්වවිද්‍යාලවල නේවාසිකාගාර ප්‍රශ්නය සියයට අනූනමයක් පමණ විසදෙන බව එම විශ්වවිද්‍යාලවල උපකුලපතිවරු පැවසුහ.කැලණිය, ශ්‍රී ජයවර්ධනපුර, රුහුණ, කොළඹ, පේරාදෙණිය, රජරට විශ්වවිද්‍යාල හා ශ්‍රීපාලි මණ්ඩපය, වැලිගත්ත කෘෂි තාක්ෂණික හා ග්‍රාමීය විද්‍යා ආයතනය ආදියෙහි නේවාසිකාගාර ඉදිකිරීම සඳහා අවශ්‍ය මුලික සැලසුම් සකස් කර ඇති අතර ඉදිකිරිම් කටයුතු ඔක්තොම්බර් හා නොවැම්බර් මාසවලදී ආරම්භ කිරීමට නියමිත බව උසස් අධ්‍යාපන අමාත්‍යාංශයේ අතිරේක ලේකම් පී.ජී ජයසිංහ මහතා පැවැසීය.මෙරට පාසල් අධ්‍යාපනයෙන් විශ්වවිද්‍යාල වරම් ලබන්නේ අතලොස්සකි. ඔවුන්ට අලුතින් දෙයක් කියා දීමට හෝ බලෙන් තේරුම් කර දීමට අවශ්‍ය නැත. මන්ද යත් ඔවුන් උගතුන් හා බුද්ධිමතුන් නිසාය. එම නිසා කවුරුන් පහසුකම් සැලසුවද ඒ තමන් වෙනුවෙන් යන්න මතකයට ගන්නේ නම් තවකෙකුගේ අතකොළුවක් වී තමන්ට හිමි වු දේ අහිමි නොකර ගනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_16</link>
    <topic>කියෝතෝ බැංකොක් බිම හෙළයි</topic>
    <author>(ප.ව 3.30)</author>
    <content>ලෝකයේ වඩාත් හොඳම නගර අතරින් පළමු ස්ථානයට පත්වන්නට ජපානයේ කියොතෝ නුවර සමත්වී තිබේ.දීර්ඝ කාලයක් පුරා එම ස්ථානය හිමිව තිබූයේ තායිලන්තයේ බැංකොක් අගනුවරටයි.එම නගරය පළමු ස්ථානයෙන් මේ වනවිට දසවැනි ස්ථානය දක්වා පහත වැටී තිබේ.එරට වර්තමානයේ පවතින දේශපාලන අර්බූදකාරී තත්ත්වය ඊට ප්‍රධාන හේතුව බව විචාරකයෝ පවසති.අදාළ ස්ථාන ලබාදීම සිදුකර ඇත්තේ ට්‍රැවල් ලෙෂර් සඟරාවයි.ලෝකයේ හොඳම නගර අතරින් දෙවැන්න ලෙස දකුණු කැරොලිනාවේ චාර්ල්ස්ටන් නම් කොට ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_15</link>
    <topic>සාම්ප්‍රදායික කර්මාන්තකරුවෝ හෙට කොළඹ එති</topic>
    <author>(ප.ව 3.30)</author>
    <content>බස්නාහිර පළාත් කර්මාන්ත දෙපාර්තමේන්තුව මඟින් සංවිධානය කරන හස්ත කර්මාන්ත ප්‍රදර්ශණය ජාතික කලාභවනේදී හෙට විවෘත කෙරේ. හෙට ආරම්භවන මෙම ප්‍රදර්ශණය අගෝස්තු 03 වැනිදා දක්වා පෙ.ව. 9 සිට ප.ව. 4 ද්කවා පැවැත්වේ. හස්ත කර්මාන්ත ශිල්පීන්ගේ නව නිර්මාණ එළිදැක්වීම, වෙළඳපල අවස්ථා උදාකරදීම හා සම්ප්‍රදායික කර්මාන්ත සමාජය තුළ ස්ථාපිත කිරීම මෙහි මූලික අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_14</link>
    <topic>පිටකොටුවෙන් නරක් වූ ආහාර</topic>
    <author>(ප.ව 2.30)</author>
    <content>පිටකොටුව හතරවන හරස් වීදියේ වෙළෙදසැලක තිබී මිනිස් පරිභෝජනයට නුසුදුසු ආහාර ගබඩාවක් සොයාගෙන තිබේ.ලොකුළුනු කිලෝ ග්‍රෑම් පන්දහසක් හා අල කිලෝ ග්‍රෑම් දෙදහසක් එහිදී සොයා ගෙන ඇති බව කොළඹ මහා නගර සභාවේ ප්‍රධාන වෛද්‍ය නිළධාරි රුවන් විජේසුරිය මහතා පවසයි.ඒ අතර වතුකම්කරු ජනතාවට අලෙවි කිරීම සඳහා තිබු කල් ඉකුත් වූ තිරිඟුපිටි එක්දහස් හැටපහක් දික්ඔය සලන්කන්ද ප්‍රදේශයේ ගබඩාවක තිබි සොයා ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_13</link>
    <topic>ලිබියාවේ ලාංකිකයින් මෙරටට</topic>
    <author>මහින්ද අලුත්ගෙදර, ඉඳුනිල් වීරරත්න</author>
    <content>ලිබියාවේ පවතින යුද ගැටුම් උග්‍රවීමත් සමඟ එරට සේවය කරනා සියලු ශ්‍රී ලාංකික ශ්‍රමිකයන් වහාම ක්‍රියාත්මක වන පරිදි මෙරටට ගෙන් වීමට රජය තීරණය කරයි.මේ වනවිට ශ්‍රී ලාංකික ශ්‍රමිකයන් සියයකට ආසන්න සංඛ්‍යාවක් ලිබියාවේ සේවය කරන බවද එරට පවතින අනාරක්ෂීත තත්ත්වය හේතුවෙන් ඔවුන්ව යළි ගෙන්වා ගැනීමට තීරණය කළ බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා "දිනමිණ" ට පැවැසීය.ඒ අනුව මෙම ශ්‍රී ලාංකික ශ්‍රමිකයන් පිරිස කඩිනමින් ශ්‍රී ලංකාවට ගෙන්වා ගැනීමට පියවර ගෙන තිබෙන බව පැවැසූ රන්දෙනිය මහතා ඒ වෙනුවෙන් ඔවුන්ට අවශ්‍ය සෑම පහසුකමක්ම ලබාදීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන තිබෙන බවද සඳහන් කළේය.මෙලෙස ලිබියාවේ සේවය කරන ශ්‍රී ලාංකික ශ්‍රමිකයන් යළි මෙරටට පැමිණීමට අවශ්‍ය බවට ශ්‍රී ලංකා විදේශ සේවා නියුක්ති කාර්යාංශයට දැනුම් දුන් බව සඳහන් කළ නියෝජ්‍ය සාමාන්‍යාධිකාරීවරයා ඒ අනුව කඩිනමින් මේ පිරිස මෙරටට ගෙන්වා ගැනීමට පියවර ගෙන තිබෙන බවද පෙන්වා දුන්නේය.දිනෙන් දින වර්ධනය වන ලිබියාවේ ගැටුම් හේතුවෙන් මෙම තීරණයට එළඹි බවද හෙතෙම ප්‍රකාශ කළේය.ලිබියාවේ බෙන්ගාසිහි රජයට සහාය කණ්ඩායමක් සහ ඉස්ලාමීය සටන්කාමීන් සමඟ පවත්නා ගැටුම් මේ වනවිට උග්‍ර අතර හැරී තිබෙන අතර දෙපාර්ශ්වය අතර ඇති වූ ගැටුමකින් පුද්ගලයන් 38 දෙනකු මරණයට පත්ව තිබේ.මේ අතර ට්‍රි‍පොලි අගනුවර ගුවන් තොටු‍පොළ අවට ප්‍රදේශවල සතියක් පුරා පැවැති ගැටුම් හේතුවෙන් මේ වනවිට 97 දෙනකු ජීවිතක්ෂයට පත්ව තිබෙන අතර ට්‍රි‍පොලිහි විශාලතම ඉන්ධන ගබඩා සංකීර්ණයට එල්ල වී ඇති රොකට් ප්‍රහාරයත් සමඟ විශාල ගින්නක් හටගෙන ඇති බව ද වාර්තා වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_8</link>
    <topic>සංවර්ධිත මාර්ග පද්ධති ජනතා අයිතියට</topic>
    <author>(ප.ව 2.30)</author>
    <content>කොළඹ අගනගරය ආශ්‍රිත නාගරික සංවර්ධන ව්‍යාපෘතිය මඟින් රුපියල් මිලියන හාරසියයක වියදමින් නවීකරණය කරන ලද ශ්‍රී ජයවර්ධනපුර කෝට්ටේ මහ නගර සභා බල   ප්‍රදේශයේ මාර්ග පද්ධති හා ජලාපවහන පද්ධති ඊයේ ජනතා අයිතියට පත් කැරිණි.මේ සඳහා ඇස්තමේන්තු ආයෝජනය ඇමෙරිකානු ඩොලර් මිලියන දෙසිය විසිතුනකි.කොළඹ නගර සීමාව තුළ ජල ගැලීම් පාලනය කිරීම හා යටිතල පහසුකම් වැඩිදියුණු කිරීම මෙහි ප්‍රධාන අරමුණයි.ආරක්ෂක ලේකම් ගෝඨාභය රාජපක්ෂ මහතා ඇතුළු මැති ඇමැතිවරු රැසක් මේ අවස්ථාවට සහභාගි වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_11</link>
    <topic>ඒකපුද්ගල ආදායම වැඩිකිරීමට පියවර</topic>
    <author>ස්වර්ණා ආරියවංශ</author>
    <content>ශ්‍රී ලංකාවේ ඒක පුද්ගල ආදායම 2015 වනවිට ඇමරිකානු ඩොලර් හාරදහස දක්වා වැඩිකිරීමට රජය සැලසුම් කර තිබේ. මහාමාර්ග සංවර්ධනය, කෘෂි කර්මාන්තය, සෞඛ්‍යය යන සියලු ක්ෂේත්‍රයන්හි සිදුකරනු ලබන ආයෝජන මඟින් එය සපුරාගැනීමට අපේක්ෂිතයි. වසර දෙදහස් විස්ස වනවිට ශ්‍රී ලංකාවේ ඒකපුද්ගල ආදායම ඇමරිකානු ඩොලර් හත්දහස දක්වා වැඩිකිරීම මෙහි ප්‍රධාන අරමුණු වේ. ජනාධිපති මහින්ද රාජපක්ෂ මහතා පසුගියදා කොළඹදී පැවැති වාණිජ මණ්ඩලයේ 175 වැනි සැමරුම් උළෙල අමතා මේ බව ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_10</link>
    <topic>රියදුරන් නැති වාහන එංගලන්ත මහපාරේ</topic>
    <author>ස්වර්ණා ආරියවංශ</author>
    <content>එංගලන්තයේ මහා මාර්ග ඔස්සේ රියදුරකු නොමැති මෝටර් රථ ගමන් කිරීම සඳහා බ්‍රිතාන්‍ය රජය අවසර දී තිබේ.බ්‍රිතාන්‍ය ප්‍රවාහන දෙපාර්තමේන්තුව ලබන වසරේ සිට මෙය ක්‍රියාත්මක කරයි. එය අත්හදා බැලීමට දැනට නගර තුනක් තෝරාගෙන ඇති අතර ඒ සඳහා මාස කීපයක් ගතවනු ඇත.ඇතැම් මෝටර් රථ සමාගම් ඊට දැඩි විරෝධය පල කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_9</link>
    <topic>ඊබෝලා වසංගතය ලැව්ගින්නක් සේ පැතිරෙයි</topic>
    <author>ඉඳුනිල් වීරරත්න</author>
    <content>බටහිර අප්‍රිකාවේ ලැව් ගින්නක් සේ පැතිර යන මාරාන්තික ඊ බෝල් වසංගතය පාලනය කළ නොහැකි තත්වයකට පත්ව තිබේ. සියරාලියෝනය, ගිනියාව හා ලයිබීරියාව යන රටවලට පමණක් ඊබෝලා රෝගීන් එක්දහස් පන්සීයක් පමණ හමුවී තිබේ.එම රටවල සේවය කරන ඇමරිකන් සාම හමුදා සාමාජිකයින් සියලු දෙනාම ඉවත් කිරීමේ සුදානමක්ද පවතී.නයිජීරියාවේ රෝහලකින්ද ඊබෝලා රෝගියකු හමුවීම නිසා එම රෝහලද සම්පූර්ණයෙන් වසා තිබේ.මෙය යුරෝපයට හා ආසියාවට පැතිර යාමේ තර්ජනයක්ද ඇතිවී තිබෙන අතර අන්තර්ජාතික වෛද්‍ය කණ්ඩායම් මීට මුහුණ දීම සඳහා බටහිර අප්‍රිකාවේ රටවලට එමින් පවතින බවද වාර්තා වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_7</link>
    <topic>විශේෂ කාර්ය බලකා සෙබළුන් රැගෙන පැමිණි බස්රථයක් අනතුරට</topic>
    <author>ඉදුනිල් වීරරත්න</author>
    <content>පොලිස් විශේෂ කාර්ය බලකා සෙබළුන් රැගෙන පැමිණි බස්රථයක් පලුගස්වැව ප්‍රදේශයේ දී අනතුරට ලක් වී තිබේ.එහි ගමන්ගත් සෙබළුන් 17 දෙනකු තුවාල ලබා කන්තලේ රෝහලට ඇතුළත් කර ඇත.අද පෙරවරුවේ සිදු වූ මෙම අනතුරින් එහි රියදුරාට බරපතල තුවාල සිදු වී ඇති බවද පොලීසිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_6</link>
    <topic>පොහොර සහනාධාරයේ කප්පාදුවක් නෑ</topic>
    <author>ඉඳුනිල් වීරරත්න</author>
    <content>මෙරට යල කන්නය සඳහා කුඹුරු ඉඩම්වලට ලබාදෙන පොහොර සහනාධාරයේ කිසිඳු කප්පාදුවක් සිදු කර නොමැති බව වාර්තාවේ. ගොවීන්ට පොහොර ලබාදී නොමැති බවට ඇතැම් මාධ්‍ය සහ විවිධ කණ්ඩායම් මේ දිනවල චෝදනා රැසක් එල්ල කරමින් සිටී.සෑම ප්‍රාදේශීය ලේකම් කොට්ඨාශයකම යල මහ කන්න සඳහා පොහොර ලබා දිමේදී අදාළ සංඛ්‍යාලේඛන තහවරු කළ යුතු බව පොහොර ලේකම් කාර්යාලය අවධාරණය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_4</link>
    <topic>පටක රෝපණයෙන් පලතුරු පැළ ලක්ෂයක්</topic>
    <author>රේණුකා හේවාපතිරණ</author>
    <content>හොරණ කනන්විල පලතුරු භෝග සංවර්ධන ආයතනය වසරකදී පටක රෝපණ පලතුරු පැළ ලක්ෂයක් නිෂ්පාදනය කිරීම ඉලක්ක කර තිබේ.කෙසෙල් සහ අන්නාසි පැළ අධික ඉල්ලුම සපුරාලීම සඳහා 2008 වසරේදී මෙම පටක රෝපණ අංශය ආරම්භ කර ඇත.මෙම ක්‍රමයෙන් නව ප්‍රභේදවලින් විශාල පැළ ප්‍රමාණයක් නිපදවිය හැකි බවත්, එම පැළ වෛරස් රෝග වලින් තොර ඒවා බවත් එහි ප්‍රධානී එස්.එම්. නාගහවත්ත මහතා ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_5</link>
    <topic>වැඩිහිටියන් රැකගැනීමට විද්‍යාත්මක පුහුණුවක්</topic>
    <author>රේණුකා හේවාපතිරණ</author>
    <content>ආබාධිත හෝ රෝගී තත්වයේ පසුවන වැඩිහිටියන් රැකබලා ගැනීම, ආහාර පාන, ඖෂධ ලබා දීම  වැනි කටයුතු වලදී ඔවුන් අපහසුවට පත්නොවන ලෙස කටයුතු කිරීම අත්‍යාවශ්‍ය බව සෞඛ්‍ය අමාත්‍යාංශය පවසයි.නිසි පුහුණුවක් නොමැති කමින් වැඩිහිටියන් මෙන්ම රැකබලාගන්නා පුද්ගලයන්ද අපහසුවට බැවින්  වැඩිහිටියන් රැකබලා ගන්නා අයට විද්‍යාත්මක පුහුණුවක් ලබාදීමට සෞඛ්‍ය අමාත්‍යාංශය තීරණය කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_3</link>
    <topic>දැඩි නියගයට සහන සැලසෙයි</topic>
    <author/>
    <content>පොළොන්නරුව දිස්ත්‍රික්කයේ මාස ගණනක් පුරා පවත්නා දැඩි නියං තත්ත්වය නිසා ජනතාව උග්‍ර ජල හිඟයකට මුහුණපා සිටී.වැලිකන්ද ප්‍රාදේශිය ලේකම් කොට්ඨාසයේ විසි දහසක් පමණ වූ ගම් වැසියන්ට පානීය ජලය සපයාදීමේ වැඩසටහනක් මේ වනවිට ක්‍රියාත්මක වෙමින් පවතී.උතුරුමැද පළාත් සභා මන්ත්‍රි අමරකීර්ති අතුකෝරළ මහතා එය ක්‍රියාත්මක කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_1</link>
    <topic>ඌව අපේක්ෂක ලැයිස්තුව සැකසේ</topic>
    <author/>
    <content>එළැඹෙන ඌව පළාත් සභා මැතිවරණයට තරඟ වදින එක්සත් ජනතා නිදහස් සන්ධානයේ අවසන් අපේක්ෂක ලැයිස්තුව අද සකස් කරන බව වාර්තා වී තිබේ.ජනාධිපති මහින්ද රාජපක්ෂ මහතාගේ ප්‍රධානත්වයෙන් අද අරලියගහ මන්දිරයේදි පැවැත්වෙන විධායක සභා රැස්වීමේදි එය සිදුකිරීමට නියමිතය.මෙවර අපේක්ෂක ලැයිස්තුවට නවක අපේක්ෂකයින් රැසකගේ නම් ඇතුලත් වී තිබෙන බව කම්ටුවේ සභාපති රාජ්‍ය පරිපාලන හා ස්වදේශ කටයුතු ඇමති ඩබ්ලිව්. ඩී. ජේ. සෙනෙවිරත්න මහතා දිණමින City FM පුවත්සේවයට පැවසීය. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n140731_2</link>
    <topic>වර්ෂයේ හොඳම මාතාව ලෙස සත්ත්ව ලෝකයේ බූවල්ලා පත්වෙයි</topic>
    <author/>
    <content>වර්ෂයේ හොඳම මාතාව ලෙස තරඟයක් සංවිධානය කළහොත් එම තරඟයේ ජයග්‍රහණය සත්ත්ව ලෝකයේ බූවල්ලාට ලැබෙනු ඇත. දැනට සත්ත්ව ලෝකයේ පවතින වැඩිම කාලයක් බිත්තර රකින සත්තවයා බූවල්ලා බව හඳුනාගෙන තිබේ.පාද 8 ක් ඇති මේ බූවලු මාතාව ඇයගේ බිත්තර අවුරුදු 4 1/2 ක් ඉතාම පරිස්සමෙන් රකින බව විද්‍යාඥයන් පවසති.දුරස්ථ පාලකයකින් ක්‍රියාත්මක වන සබ්මැරීනයක් අඩි 4600 ක් මුහුදු පතුලට යැවීමෙන් බිත්තර රැකීම අධීක්ෂණය කර ඇත. මෙම බූවල්ලන් තුල පුදුමාකාර මාතෘ සෙනෙහසක් ඇති බවට විද්‍යාඥයන් පවසති. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n1407311</link>
    <topic>ආබාධිත රණවිරු දෑතින් නිමැවෙනනිල ඇඳුමෙන් රජයට කෝටි 18ක් ලාබයි</topic>
    <author>විජයානි එදිරිසිංහ</author>
    <content>යුද්ධයේදී ආබාධිත තත්ත්වයට පත් රණවිරුවන් යොදා රණවිරු ඇපරල්ස් ඒකකය හරහා යුද්ධ හමුදාවට අවශ්‍ය නිල ඇඳුම් නිෂ්පාදනය කිරීම තුළින් රජය වසරකට එම නිල ඇඳුම් සඳහා පෞද්ගලික අංශයට ගෙවූ රුපියල් කෝටි 18කට ආසන්න ප්‍රමාණයක් ඉතිරි කර ගැනීමට හැකිවී තිබේ.ඉදිරියේ දී සමස්ත යුද්ධ හමුදාවටම අවශ්‍ය සියලු නිල ඇඳුම් ඉතා උසස් තත්ත්වයකින් නිෂ්පාදනය කිරීමටත් රණවිරුවන්ට අවශ්‍ය සිවිල් කලිසම් හා කමිස, යුද හමුදාවට සහ සිවිල් ආයතනවලට අවශ්‍ය නිදන මලු, ක්‍රීඩා ඇඳුම් කට්ටල, ටී ෂර්ට් ආදිය රණවිරු ඇපරල්ස් ආයතනයට සුවිශේෂී වූ වෙෙළඳ නාමයක් යටතේ ඉතා සහනදායි මිලකට ලබා දීමටත් දේශීය සහ විදේශීය වෙළෙඳපොළට අවශ්‍ය ඇඟලුම් උසස් තත්ත්වයෙන් නිෂ්පාදනය කිරීමටත් පියවර ගෙන ති‍‍බේ. යක්කල සහ අලව්ව නෙළුම්දෙණිය ප්‍රදේශවල පිහිටුවන ලද කර්මාන්ත ශාලා දෙකකදී මෙම ඇඳුම් නිෂ්පාදනය වැඩිදියුණු කළේ 2009 යුද්ධයෙන් පසුවයි.එක්දහස් පන්සියයකට ආසන්න ආබාධිත සෙබළුන් සංඛ්‍යාවක් මෙහි සේවය කරති. ආබාධිත නොවූ නිලධාරීන් 17ක් පමණ එහි සිටිති. 1996 වර්ෂයේදී ආබාධිත සෙබළුන් යොදා මෙවැනි ආයතනයක් පිහිටවිය යුතු බවට සංකල්පය බිහි වුවත් ආරක්ෂක අමාත්‍යාංශයේ උපදෙස් මත 2009න් පසු එය වැඩිදියුණු කිරීමට ගත් පියවර මත මෙම ශීඝ්‍ර දියුණුව සිදුවී ඇත. මෙහි සේවය කරන ආබාධිත සෙබළුන්ට හමුදා වැටුපට අමතරව මසකට රුපියල් පන්දහසක පමණ දීමනාවක් හිමි වෙයි.තවද මෙම කර්මාන්ත ශාලාව මේ වන විට ඇඟලුම් ක්ෂේත්‍රයට ආවේණික නවීන තාක්ෂණයෙන් යුතු නවීන ක්‍රමෝපායන් උපයෝගී කර ගනිමින් ගුණාත්මක භාවයෙන් යුතු උසස් නිල ඇඳුම් නිෂ්පාදනය කරන අතර එය සමස්ත යුද්ධ හමුදාවේ වාර්ෂික නිල ඇඳුම් අවශ්‍යතාවයෙන් සියයට 60ක් පමණ වන බව පැවසේ. මේ වන විට රණවිරු ඇපරල්ස් ආයතනයේ සම්පූර්ණ වත්කම්වල වටිනාකම රුපියල් මිලියන 1257ක් වෙයි.යක්කල කර්මාන්ත ශාලාවේ දිනකට නිල ඇඳුම් 1080ක් සහ අලව්ව කර්මාන්ත ශාලාවේ නිල ඇඳුම් 400ක් වශයෙන් දිනකට නිල ඇඳුම් එක්දහස් පන්සියයකට වැඩි ප්‍රමාණයක් නිපදවනු ලබයි.මෙම රණවිරු ඇපරල්ස් ආයතනය 2010 - 2011 වසර වෙනුවෙන් ජාතික ඵලදායිතා ලේකම් කාර්යාලයේ සංවිධානයෙන් ලබාදෙන බී ශ්‍රේණියේ සම්මානයද 2012 වසරේ පරිසර අමාත්‍යාංශය මඟින් සංවිධානය කළ ජාතික හරිත සම්මාන තරගාවලියෙන් රාජ්‍ය අංශයේ රිදී සම්මානයද හිමිකරගෙන ඇත.තවද සෞඛ්‍ය හා ආරක්ෂාව පිළිබඳ වෘත්තීමය සහතිකයද ලබාගෙන තිබේ.හමුදාපති ලුතිනන් ජෙනරාල් දයා රත්නායක මහතාගේ උපදෙස් මත එහි වර්තමාන සභාපති යුද්ධ හමුදා මාණ්ඩලික ප්‍රධානී මේජර් ජෙනරාල් ප්‍රසාද් සමරසිංහ මහතාගේ අධීක්ෂණය යටතේ එහි සේනාවිධායක බ්‍රිගේඩියර් ගාමිණී වික්‍රමනායක මහතා යටතේ මෙම ආයතනය ක්‍රියාත්මක වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n1407312</link>
    <topic>බලපත්‍ර අරන් නොදුවන පෞද්ගලික බස්වලට වැඩ වරදී</topic>
    <author>ශීලා ‍උඩුවර</author>
    <content>බස්නාහිර පළාතේ මගී ප්‍රවාහනය සඳහා මාර්ග බලපත්‍ර ලබා ගෙන වසරක් ඉකුත් වන තුරුත් බස් ධාවනය නොකරන පෞද්ගලික බස් රථවල මාර්ග බලපත්‍ර අවලංගු කිරීම පිළිබඳව බස්නාහිර පළාත් මාර්ගස්ථ මගී ප්‍රවාහන අධිකාරිය අවධානය යොමුකර තිබේ.මේ දක්වා බලපත්‍ර ලබා ගත් බස් රථවලට වසර 2ක පමණ කාලය ක් ලබා දී තිබූ අතර එසේ බස් රථ ප්‍රමාද කිරීම තුළින් මගී ජනතාවට හොඳ බස් සේවාවක් ලබා දීමට ඇති අවස්ථාව අහිමි වන බවද ප්‍රවාහන අධිකාරිය පවසයි.එහෙත් මෙය ක්‍රියාව‍ට නංවනුයේ බස්නාහිර පළාත් ප්‍රවාහන ඇමැති නිමල් ලාන්සා මහතාගේ උපදෙස් පරිදිය.අවලංගු කෙරෙන මාර්ග සඳහා ටෙන්ඩර් ක්‍රමය මගින් මාර්ග බලපත්‍ර ලබාදීමට කටයුතු කරන බවද, අධිකාරිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n1407313</link>
    <topic>දිවිනැඟුම අති සාර්ථකව ක්‍රියාත්මකයි</topic>
    <author>මහින්ද අලුත්ගෙදර</author>
    <content>දිවිනැඟුම වැඩසටහන සම්බන්ධයෙන් ඇතැම් පිරිස් වැරදි මත ප්‍රචාරය කළ ද එම වැඩසටහන ඉතා සාර්ථකව ක්‍රියාත්මක වන බව රජය අවධාරණය කරයි. මේ වනවිට දිවි නැඟුම වැඩසටහන අදියර 5ක් යටතේ ක්‍රියාත්මක කර තිබෙන අතර එමගින් විශාල පිරිසකට සෙත සැලසූනු බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.ඇමැතිවරයා මේ බව ප්‍රකාශ කළේ දිවිනැඟුම හයවන අදියර ක්‍රියාත්මක කිරීම සම්බන්ධයෙන් රාජ්‍ය නිලධාරීන් දැනුවත් කිරීම සඳහා ආර්ථික සංවර්ධන අමාත්‍යාංශයේ දී පැවති වැඩමුළුවකට එක් වෙමිනි.මෙතෙක් දිවිනැඟුම වැඩසටහන යටතේ සිදුකරන ලද ව්‍යාපෘතිවල සාර්ථකත්වය පෙන්වාදුන් බැසිල් රාජපක්ෂ මහතා ඇතැම් පිරිස් විවිධ අඩුපාඩුකම් පෙන්වා දෙමින් මෙම වැඩසටහන අඩාල කිරීමට උත්සාහ ගත් බවත් ඒ හේතුවෙන් දිවිනැඟුම හයවන අදියර ක්‍රියාත්මක කිරීම ප්‍රමාද වූ බවත් පැවසීය. දිවි නැඟුම වැඩසටහන යටතේ ව්‍යාපෘති ගණනාවක් ක්‍රියාත්මක කර තිබෙන අතර ඒවා ‍විශාල ප්‍රමාණයක් සාර්ථක වු බවද මේ සාර්ථක වුණු ව්‍යාපෘති පිළිබඳව කිසිවෙකු කතා නොකරන බවද හෙතෙම පෙන්වා දුන්නේය.නමුත් එක බීජයක් පැළ නොවුනේ නම්, එක පැළයක් හැදුනේ නැතිනම් ඒ පිළිබඳව ඉහළින් කතා කරන බව පෙන්වාදුන් බැසිල් රාජපක්ෂ මහතා බීජ ලබා දී බලා නොසිට ඒවා හිටුවන ආකාරය මෙන්ම රැක බලා ගන්නා ආකාරය සම්බන්ධ උපදෙස් පත්‍රිකාවක් බැඟින් ලබාදුන් බවද කීවේය.ඒ සමඟම පැළ නොවුනේ නම් ඒ සම්බන්ධයෙන් පැමිණිලි කිරීමට දුරකථන අංකත් දී තිබෙන අතර මාස තුනක් යනතුරු කිසිඳු පැමිණිල්ලක් සිදුකර නැතැයි සඳහන් කළ ආර්ථික සංවර්ධන ඇමැතිවරයා පැළ නොවුනේ නම් එය අපේ වරදක් නොව එම පැළය නිවැරැදි ලෙස රැක බලා නොගැනීම හේතු වියහැකි බවද පැවසුවේය.දිවිනැඟුම හයවන අදියර ලබන ඔක්තෝබර් මස 20 වන දින රටම ආවරණය වන පරිදි ආරම්භ කිරීමට සැලසුම් කර තිබෙන අතර මෙහි දී වර්ග හතරකට අයත් පැළ වර්ග 09ක් සහ බීජ වර්ග 07ක් අඩංගු බීජ කට්ටලයක් ගෘහ ඒකකයක් සඳහා ලබාදීමට නියමිතය. ඒ අනුව දිවි නැඟුම හයවන අදියර යටතේ බීජ කට්ටල ලක්ෂ 25ක් සහ පැළ වර්ග ලක්ෂ 126ක් ලබා දෙයි.සෑම නිවසකටම කතුරුමුරුංගා පැළය බැඟින්ද ලබා දීමට පියවර ගෙන ඇත. කෘෂිකර්ම ක්ෂේත්‍රයට අමතරව පශු සම්පත් අංශය යටතේ එක් ගෘහයකට කුකුළු පැටව් 10 බැඟින්ද ලබාදීමට සහ තෝරාගත් ප්‍රතිලාභීන් සඳහා විසිතුරු මත්ස්‍ය පොකුණු 1,000 ක් ස්ථාපිත කිරීමට ද අමාත්‍යාංශය සැලසුම් කර තිබේ. පහතරට වියළි කලාපය, පහතරට තෙත් කලාපය, අතර මැදි කලාපය සහ කඳුරට කලාපය වශයෙන් හඳුනාගන්නා ලද දේශගුණික කලාපයන්ට ගැළපෙල පරිදි පැළ සහ බීජ බෙදාදීම සිදු කෙරේ.“මෙය පැළ බෙදාදීමකට පමණක් සීමා වෙන්නේ නෑ. අප මේ තුළින් අපේක්ෂා කරන්නෙ මුළු මහත් ජනතාවම ක්‍රියාකාරී නිෂ්පාදනයකට යොමු කිරීම තුළින් ඔවුන් තුළ ආත්ම විශ්වාසයක් ගොඩනැඟීම. ඒ වගේම ශාරීරික සහ මානසික සුවයක් ලබා දෙන්නත් ගෙවත්ත ඉවහල් වෙනවා. මෙම වැඩසටහන නිසා වාණිජ ‍ගොවීන්ට කිසිදු බලපෑමක් එල්ල වෙන්න දෙන්නේ නෑ. අපට අවශ්‍ය එළවලු මිල පාලනය කරන්න. වාණිජ ගොවීන්ට පුළුවන් මේ වැඩසටහන යටතේ වගා නොකෙරෙන එළවලු වර්ග හඳුනාගෙන ඒවා වාණිජ වශයෙන් වගා කරන්න. එවැනි එළවලුවලට අපට පුළුවන් සහතික මිලක් ලබාදෙන්න.” යැයිද ඇමැතිවරයා වැඩිදුරටත් පැවසුවේය.විශේෂ ව්‍යාපෘති ඇමැති එස්.එම්.චන්ද්‍රෙස්න, ආර්ථික සංවර්ධන අමාත්‍යාංශයේ ලේකම් වෛද්‍ය නිහාල් ජයතිලක මහත්වරුන් ඇතුළු අමාත්‍යාංශ ලේකම්වරුන්, දිසාපතිවරුන්වරුන් සැලසුම් අධ්‍යක්ෂවරුන් ඇතුළු රජයේ නිලධාරීහු රැසක් මේ අවස්ථාවට පැමිණ සිටියහ. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073125</link>
    <topic>බාලදක්ෂයන් 1300 දෙනකුට ජනපති සියතින්ම ජනාධිපති සහතික පිරිනමයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකේය බාලදක්ෂ ඉතිහාසයේ ස්වර්ණමය අවස්ථාවක් සනිටුහන් කරමින් බාලදක්ෂයන් 1300 දෙනකු වෙත ජනාධිපති මහින්ද රාජපක්ෂ මහතා සියතින්ම ඊයේ (30) සවස ජනාධිපති සහතික පිරිනැමුවේය. කොළඹ බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේ දී පැවැති උත්සවයේ දී සියලු බාලදක්ෂයන් වෙත සියතින්ම ජනාධිපති සහතික පිරිනැමීමටශ්‍රී ලංකා වේ ප්‍රධාන බාලදක්ෂයා වන ජනාධිපතිතුමා එක් වීම ශ්‍රී ලංකාවේ පමණක් නොව ලෝකයේ කිසිදු රටක මෙතෙක් සිදු නොවූ දුර්ලභ සිදුවීමක් බව උළෙලට සහභාගී වූ ජ්‍යෙෂ්ඨ බාලදක්ෂ නිලධාරීහූ පැවසූහ.ශ්‍රී ලංකා බාලදක්ෂ සංගමය සංවිධාන කළ මෙම උළෙලේ දී බාලදක්ෂයන් 30 දෙනකුට ජනාධිපතිතුමාගේ අතින් සංකේතාත්මකව සහතික පිරිනැමීමට කටයුතු සූදානම් කර තිබුණත් කිසිවකුත් නොසිතූ අයුරින් සියලු සහතික තමන් අතින් පිරිනැමීමට ජනාධිපතිතුමා ඉදිරිපත් විය.ශාලාවේ අසුන්ගෙන සිටි බාලදක්ෂ දරු දැරියන්ගේ බලාපොරොත්තු මල්ඵල ගන්වමින් පැයකට ආසන්න කාලයක් තිස්සේ සහතික පිරිනැමීමට ජනාධිපතිතුමා එක් වූයේ බාලදක්ෂයන්ගේ ජයඝෝෂා සහ අත්පොළසන් නද මධ්‍යයේය. සහතික පිළිගැනීමට පැමිණි සියලු බාලදක්ෂයන් සමඟ සුහදව සිනා සී සුවදුක් විචාරීමට ජනාධිපතිතුමා එක් වීම සැමගේ ඇගයීමට පාත්‍ර විය.බාලදක්ෂයකුට සිය ජීවිතයේ ලැබිය හැකි ඉහළම සම්මානය වන ජනාධිපති සහතිකය දුෂ්කර ක්‍රියාදාමයන් රැසක් සම්පූර්ණ කිරීමෙන් අනතුරුව හිමි වන අතර 2009, 2010, 2011, 2012, 2013 වර්ෂවල මෙම දුෂ්කර ක්‍රියාදාමය සම්පූර්ණ කළ බාලදක්ෂයන් ජනාධිපතිතුමාගේ අතින් සහතික හිමි කර ගත්හ.අධ්‍යාපන ඇමැති බන්දුල ගුණවර්ධණ, මධ්‍යම පළාත් මහ ඇමැති සරත් ඒකනායක, ශ්‍රී ලංකාවේ ප්‍රධාන බාලදක්ෂ කොමසාරිස් මහාචාර්ය නිමල් ද සිල්වා මහත්වරු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073126</link>
    <topic>ගණිතය අසමත් සිසුන්ට උසස් පෙළ හැදෑරීමේ නව චක්‍රලේඛය නිකුත් කෙරේ</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ 2013 වසර විභාගය ගණිතය අසමත් සිසුන්ට ලබන පාසල් වාරයේ සිට උසස් පෙළ සඳහා කලා විදේශ භාෂා සහ ජෛව පද්ධති තාක්ෂණය විෂය ධාරාවෙන් උසස් පෙළට හැදෑරීමට හැකි ලෙස නව චක්‍ර ලේඛයක් අධ්‍යාපන අමාත්‍යාංශය මඟින් නිකුත් කර ඇත.අධ්‍යාපන ඇමැති බන්දුල ගුණවර්ධන මහතා කැබිනට් මණ්ඩලයට ඉදිරිපත් කරන ලද ඉල්ලීමකට අනුව මේ අනුමැතිය ලැබී තිබේ. විද්‍යා, ගණිතය හා වාණිජ විෂය ධාරාවන් යටතේ උසස් පෙළ හැදෑරීමට මෙම සිසුන්ට අවස්ථාව නොලැබෙන අතර විශ්වවිද්‍යාල ප්‍රවේශයට ඇතුළත් වීමට පෙර පිට පිට දෙවරකදී එම සිසුන් ගණිතය විෂය සමත් වී තිබිය යුතු වේ. මේ සිසුන්ට උසස් පෙළ විෂය ධාරාව හැදෑරීමටත් උසස් පෙළ විභාගයට පෙනී සිටීමටත් මේ අනුව අවස්ථාව ලැබෙන අතර විශ්වවිද්‍යාලයට ඇතුළත් වීමට  නම් සාමාන්‍ය පෙළ ගණිතය විෂය සමත්ව තිබිය යුතු වේ.මේ සඳහා අදාළ චක්‍රලේඛය නිකුත් කර ඇති අතර උසස් පෙළ හැදෑරීම සඳහා ගණිතය අසමත් සිසුන්ට සාමාන්‍ය පෙළ විභාගයේ විෂයයන් 6ක්, සම්මාන සාමාර්ථ 3ක් ලබා තිබීම ප්‍රමාණවත් වේ.මෙයට අමතරව ගණිතය විෂයෙන් සිසුන් 20ක් පමණ අසමත් සිසුන් සිටී නම් එම පාසලේ අමතර පන්තියක් පවත්වා ගණිතය විෂය සමත් කරවීමට ද පාසල්වලට උපදෙස් ලබාදී තිබේ.බහුවිධ බුද්ධි න්‍යායට අනුව ගණිතය අසමත් දරුවන් වෙනත් ක්ෂේත්‍රවල නිපුණතා දක්වන බවත් ගණිතය අසමත් නොබෙල් ත්‍යාගලාභීන් පවා බිහිවී ඇති බවත් අධ්‍යාපන ඇමැති බන්දුල ගුණවර්ධන මහතා ඊයේ (30) පැවැති මාධ්‍ය හමුවට එක්වෙමින් කියා සිටියේය. මෙයට අමතරව ගණිතය විෂය අසමත් වීමට හේතුව ඇතුළු කරුණු ගණනාවක් සම්බන්ධයෙන් ආචාර්ය මහාචාර්යවරු 10 දෙනෙකුගෙන් යුත් කමිටුවක් පත් කර ඇති බවත් එම කමිටු නිර්දේශවලට අනුව ඉදිරි පියවර ගන්නා බවත් ඊයේ (30) අධ්‍යාපන අමාත්‍යාංශ ශ්‍රවණාගාරයේ දී පැවැති මාධ්‍ය හමුවක දී ඇමැති ගුණවර්ධන මහතා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073127</link>
    <topic>‘ප්‍රේමකීර්ති ද අල්විස් මාවත’ ජනපති අද විවෘත කරයි</topic>
    <author>මහින්ද අලුත්ගෙදර</author>
    <content>කොළඹ 07 ටොරින්ටන් හි පිහිටි ශ්‍රී ලංකා ගුවන්විදුලි සංස්ථාව හා ශ්‍රී ලංකා රූපවාහිනී සංස්ථාව අතර ඇති මාර්ගය ‘ප්‍රේමකීර්ති ද අල්විස් මාවත’ නමින් නම්කර විවෘත කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (31) සිදු කෙරේ.ඝාතනයට ලක් වූ සම්මානනීය කලාකරු ප්‍රේමකීර්ති ද අල්විස් මහතාගේ විසිපස් වැනි ගුණ සමරුවට සමඟාමීව මෙය සිදුකෙරෙන අතර ප්‍රේමකීර්ති ද අල්විස් ගුණසමරු සංසඳය විසින් ජනාධිපති මහින්ද රාජපක්ෂ මහතාගෙන් කළ ඉල්ලීමකට අනුව මේ පියවර ගෙන ඇත. ඒ අනුව මෙම මාර්ගය ප්‍රේමකීර්ති ද අල්විස් මාවත ලෙස නම්කරන ලෙස ජනාධිපතිවරයා විසින් කොළඹ මහනගර සභාවට උපදෙස් දී තිබේ.එම මාර්ගය නම් කිරීමට සමඟාමීව ඡායාරූප ප්‍රදර්ශනයක් ද පැවැත්වීමට සංවිධායකයින් කටයුතු යොදා තිබෙන අතර ප්‍රේමකීර්ති ද අල්විස් මහතා ඝාතනයට ලක් වූ කාල සමයේ දී ඝාතනයට ලක්වූ කලාකරුවන්, දේශපාලඥයන් ඇතුළු විවිධ ක්ෂේත්‍රයන් හි කීර්තිමත් පුද්ගලයන්ගේ ඡායාරූප එම ප්‍රදර්ශනයට එක්කර ඇත.මේ අවස්ථාවට සිනමා නළු නිළියන්, ගායක ගායිකාවන්, සංගීතවේදීන්, නාට්‍යවේදීන්, සාහිත්‍ය ක්ෂේත්‍රයේ උගතුන්, වියතුන්, ගත්කරුවන් විශාල පිරිසක්ද සහභාගි වීමට නියමිතය.මේ අතර අද පස්වරුවේ කොළඹ බණ්ඩාරනායක ජාත්‍යන්තර අනුස්මරණ ශාලාවේ දී ‘සසර සැරිසරන තෙක්’ චරිතාපදාන ග්‍රන්ථය එළි දැක්වීමට නියමිත අතර සංගීත ප්‍රසංගයක් ද පැවැත්වෙයි. එහිදී සංගීත ක්ෂේත්‍රයේ අතිශය ජනප්‍රිය ගායක ගායිකාවන් විසින් ගීත ගායනා කරන අතර ප්‍රේමකීර්ති ද අල්විස්ගේ මහතාගේ ඉටි පිළිරුවක් ද විවෘත කෙරේ.1967 වසරේ දෙසැම්බර් 17 වැනි දින සහාය නිවේදකයකු ලෙස ගුවන්විදුලියට බැඳුණු ප්‍රේමකීර්ති ද අල්විස් මහතා 1971 වසරේ ජුනි 01 වැනි දින නිවේදකයකු ලෙස තනතුරෙහි ස්‌ථිර 1989 වසරේ ජුලි 31 දා සාහසික ලෙස ඝාතනය කරන ලදී. ඒ වනවිට ඒ මහතා ශ්‍රී ලංකා ගුවන් විදුලියේ වැඩසටහන් නිෂ්පාදකවරයකු ලෙස සේවය කරමින් සිට ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073128</link>
    <topic>කෑගල්ල, මීපිටිය දී බස් රථයක් ත්‍රීරෝද රථයක ගැටී තරුණයන් 3ක් මරුට</topic>
    <author>බුලත්කොහුපිටිය සමුහ - ඩබ්ලිව්.රෝහණ</author>
    <content>කොළඹ, මහනුවර මාර්ගයේ කෑගල්ල, මීපිටිය ප්‍රදේශයේ දී(30) ඊයේ සවස බස් රථයක් හා ත්‍රීරෝද රථයක් ගැටීමෙන් ත්‍රීරෝද රථයේ ගමන් කල තරුණයන් තිදෙනෙකු මිය ගොස් එක් අයෙකු තුවාල ලබා කෑගල්ල ශික්ෂණ රෝහලට ඇතුළත් කර තිබෙයි.මෙසේ මිය ගොස් ඇත්තේ කෑගල්ල මොලගොඩ ප්‍රදේශයේ පදිංචි සුරේෂ් චමින්ද , අමල්ක හා පාලිත යන අයයි.මොවුන් වසය අවුරුදු 30 ත් 35 ත් අතර වයසේ පසුවන අයයි.තුවාල ලැබූ අනිත් පුද්ගලයා නෙවිල් චතුරංග නැමති ලසන්තගම ප්‍රදේශයේ පදිංචි කරුවෙකි.අවිස්සාවේල්ලේ සිට මහනුවර බලා ධාවනය වූ පුද්ගලික බස් රථයක ත්‍රීරෝද රථය මෙසේ ගැටී ඇති අතර අනතුරින් පසු එම බස් රථයේ රියදුරු බසය දමා පළා ගොස් ඇත.අනතුර පිළිබඳ වැඩිදුර පරික්ෂණ කෑගල්ල පොලීසිය පවත්වයි.මිය ගිය අයගේ දේහයන් කෑගල්ල රෝහලේ මෘත ශරීරාගාරයේ තබා ඇති අතර පශ්චාත් මරණ පරික්ෂණ අද (31) පැවැත් වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073129</link>
    <topic>දිනමිණ මුල් පිටුව සැකසූ ජ්‍යෙෂ්ඨ පිටු සැකසුම් ශිල්පිඑච්. කරුණාරත්න පීරිස් හදිසියේ අභාවප්‍රාප්ත වේ</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති සමාගමේ දිනමිණ පිටු සැකසුම් අංශයේ සේවය කළ එච්. කරුණාරත්න පීරිස් මහතා හදිසියේ අභාවප්‍රාප්ත විය.1976 වසරේ දී නිෂ්පාදන දෙපාර්තමේන්තු සේවකයෙකු වශයෙන් ලේක්හවුස් ආයතනයේ සේවයට බැඳුණු ඒ මහතා ඊයම් යුගයේ (Letter Press) සිට මුද්‍රණ අංශයේ විවිධ යුග පසුකරමින් පරිගණක තාක්ෂණය සම්බන්ධ හසල දැනුමක් සහිත ජ්‍යෙෂ්ඨ පිටු සැකසුම් ශිල්පියෙකු වෙයි.දීර්ඝ කාලයක් පුරා දිනමිණ මුල් පිටුව සැකසීම වෙනුවෙන් ඒ මහතා දායකත්වය ලබාදී තිබේ.මියයන විට 64 වැනි වියේ පසුවූ ඒ මහතා පුතුන් දෙදෙනෙකුගේ ආදරණීය පියෙකු වූ අතර සියලු දෙනා අතර සුහඳව සේවය කළ සේවකයෙකු මෙන්ම දිගු කාලයක් ලේක්හවුස් ආයතනයේ සේවය කර ඇත.ඒ මහතාගේ මෘත ශරීරය මේ වනවිට පානදුර, ගල්තුඩේ, මිල්ලගහවත්ත පාරේ පිහිටි අංක ‍2 නිවෙසේ තැන්පත් කර තිබෙන අතර ඒ පිළිබඳ අවසන් කටයුතු පසුව දැනුම් දෙනු ලැ‍බේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n1407314</link>
    <topic>ඌව පළාත් සන්ධාන ලැයිස්තුවසැකසීමේ අවසන් තීන්දුව අද</topic>
    <author>සිතාරා සේනානි</author>
    <content>ඌව පළාත් සභා මැතිවරණයට එක්සත් ජනතා නිදහස් සන්ධානය යටතේ තරගවදින හවුල්කාර පක්ෂවලට ලබා දෙන අපේක්ෂක සංඛ්‍යාව ද ඇතුළත්ව අවසන් අපේක්ෂක ලැයිස්තු සකස් කිරී‍ම පිළිබඳ තීන්දුව ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී අද (31) පැවැත්වෙන සන්ධානයේ විධායක සභා රැස්වීමේ දී ගනු ලැබීමට නියමිත ය.ඌව පළාත් සභා මැතිවරණයට බදුල්ල හා මොනරාගල දිස්ත්‍රික්ක දෙකෙන් තරගවදින ශ්‍රී ලංකා නිදහස් පක්ෂ අපේක්ෂකයන්ගේ නම් ඇතුළත් ලැයිස්තු දෙක පක්ෂයේ මහ ලේකම්, ඇමැති මෛත්‍රීපාල සිරිසේන මහතා වෙත ඊයේ (30) භාර දීමට නියමිතව තිබිණි.ශ්‍රී ලංකා නිදහස් පක්ෂයේ මෙවර අපේක්ෂක ලැයිස්තුවට පසුගිය පළාත් සභාවේ සිටි මැති ඇමැතිවරුන් සියලුදෙනාට අමතරව නවක අපේක්ෂකයන් රැසකගේ නම් ද ඇතුළත් බව එම අපේකෂක ලැයිස්තු සැකසීම භාරව ක්‍රියා කළ නාම යෝජනා කමිටුවේ සභාපති රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහතා දිනමිණට පැවැසීය. පක්ෂයේ අපේක්ෂකයන් තේරීමේ සම්මුඛ පරීක්ෂණ පසුගිය 28වැනිදා සිදුකැරිණි.එක්සත් ජනතා නිදහස් සන්ධානයේ නාමයෝජනා භාරදීම ලබන මස 5වැනිදා සිදුකැරෙනු ඇතැයි ද ඇමැති ඩබ්ලිව්.ඩී.ජේ. සෙනෙවිරත්න මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n1407315</link>
    <topic>ජාතික හැඳුනුම්පත් නැතිඋ/පෙළ සිසුන්ටඑක් දිනකින් හැඳුනුම්පත්</topic>
    <author>විජයානි එදිරිසිංහ</author>
    <content>අධ්‍යයන පොදු සහතික පත්‍ර උසස් පෙළ හදාරන ජාතික හැඳුනුම්පත නොමැති පාසල් ළමුන්ට එක්දින සේවාව ඔස්සේ එම හැඳුනුම්පත ලබාදීමට පුද්ගලයන් ලියාපදිංචි කිරීමේ දෙපාර්තමේන්තුව කටයුතු යොදා තිබේ.තවද අධ්‍යයන පොදු සහතික පත්‍ර සාමාන්‍ය පෙළ විභාගයට ඉදිරිපත් වන වයස අවුරුදු 18 සම්පූර්ණ කළ අයදුම්කරුවන් එක් ලක්ෂ පනස්දහසක් තවමත් ජාතික හැඳුනුම්පත් සඳහා අයදුම්පත් එවා නැති බව හැඳුනුම්පත් කාර්යාලයේ සහකාර කොමසාරිස් භාග්‍යා ජයරත්න මහත්මිය ප්‍රකාශ ක‍ළාය.මේවනවිට හැඳුනුම්පත් එක්ලක්ෂ හැත්තෑපන්දහසක් නිකුත් කර තිබේ. අඩුපාඩු ඇති හැඳුනුම්පත් තුන්දහසකට වැඩි ප්‍රමාණයක් ඇති බවත් තවත් අයදුම්පත් එවා නැති පාසල් වහාම ඒවා එවීමට පියවර ගන්නා ලෙසත් පුද්ගලයන් ලියාපදිංචි කිරීමේ දෙපාර්තමේන්තුව ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n1407316</link>
    <topic>රජරට විශ්වවිද්‍යාලය අගෝස්තු 4දා ඇරේ</topic>
    <author>අනුරාධපුර මධ්‍යම විශේෂ</author>
    <content>ජනාධිපති මහින්ද රාජපක්ෂ මහතා ලබා දුන් උපදෙස් හා රජරට විශ්වවිද්‍යාලයේ සිසුන්ගේ මවුපියන් සමඟ පැවති සාකච්ඡාවේදී ඇති කර ගත් එකඟතාව මත අගෝස්තු මස 4 වන දා සිට මිහින්තලය රජරට විශ්වවිද්‍යාලය නැවත විවෘත කිරීමටත් පන්ති තහනමට ලක්ව සිටින සිසුන් 28 දෙනාගේ පන්ති තහනම ඉවත් කිරීමටත් මහා ශිෂ්‍යය සංගමය‍ ඇතුළු පීඨ සංගම් සඳහා දැනට පනවා තිබෙන තහනමද ඉවත් කිරීමට කටයුතු කළ බව මිහින්තලේ පිහිටි ශ්‍රී ලංකා රජරට විශ්වවිද්‍යාලයේ උපකුලපති රංජිත් විජේවර්ධන මහතා පැවසීය.රජරට විශ්වවිද්‍යාලයේ පාලක සභාව සමඟ පැවති සාකච්ඡාවේ දී ගනු ලැබූ තීරණය  සම්බන්ධයෙන් 30 වනදා දහවල් විශ්වවිද්‍යාලයේ සියලුම පීඨාධිපතිපතිවරුන් සමග පැවති සාකච්ඡාවෙන් අනතුරුව මෙම තීරණය ගත් බව උපකුලපතිවරයා පැවසීය.ඉකුත් 25 වනදා උතුරු මැද පළාත් සභා ශ්‍රවණාගාරයේ පැවැති අනුරාධපුර දිස්ත්‍රික් විශේෂ කමිටු රැස්වීමේදී ජනාධිපති මහින්ද රාජපක්ෂ මහතා රජරට විශ්වවිද්‍යාලය සම්බන්ධයෙන් පැන නැගී ඇති ගැටලුව පිළිබඳව දැඩි අවධානය යොමු කළ අතර සිසුන්ට සමාව දීමට කටයුතු කරන ලෙස උපකුලපතිවරයාගෙන් ඉල්ලීමක් කළේය. ඒ අනුව ජුනි මස 26 සහ 27 යන දිනයන්හිදී ඇතිවූ කලහකාරි සිද්ධියට සම්බන්ධ සිසුන්ගේ මවුපියන් සමඟ පැවැති සාකච්ඡාවේදී ඇති කරගත් එකඟතාවය මත පන්ති තහනමට ලක්ව සිටින සියලු සිසුන්ගේ පන්ති තහනම ලබන මස 4 වනදා ඉවත් කිරීමට තීරණය කෙරුනි.ඊට අමතරව රජරට විශ්වවිද්‍යාලයේ මහා ශිෂ්‍ය සංගමය ඇතුළු පීඨ ශිෂ්‍ය සංගම් සඳහා පනවා තිබෙන තහනම එදින සිට ඉවත් කරන බව මහාචාර්යවරයා පැවසීය. පසුගිය ජුනි 26,27 දෙදින තුළ ඇති වූ කලබලයට සම්බන්ධ සිසුන්ට එරෙහිව දැනට ක්‍රියාත්මක වන අධිකරණ කටයුතුද එම සිසුන්ගේ ඉදිරි කාලයේ හැසිරෙන ආකාරයට අනුව කටයුතු කිරීමට අදහස් කර ඇති බව ද මහාචාර්යවරයා තවදුරටත් පැවසිය.මිහින්තලේ පිහිටි ශ්‍රී ලංකා රජරට විශ්වවිද්‍යාලයේ සිසුන් පිරිසකට පනවා තිබූ පන්ති තහනම ඉවත් කරවා ගැනීම හා තවත් කරුණු 8ක් මුල් කරගනිමින් උපකුලපතිවරයා හා ආචාර්ය මණ්ඩලයේ 10 දෙනෙකු පරිපාලන ගොඩනැඟිල්ල තුළ රඳවා තබාගෙන තර්ජනය කිරීමට විරෝධය පාමින් විශ්වවිද්‍යාලයේ අධ්‍යයන හා පරිපාලන කටයුතුවලින් ආචාර්ය මණ්ඩලය ඉවත් වීමට ගත් වෘත්තීය සමිති ක්‍රියාමාර්ගයයෙන් අනතුරුව උපකුලපතිවරයාගේ තීරණයක් මත විශ්වවිද්‍යාලය දින නියමයක් නොමැතිව ඉකුත් 2 වනදා වසා දමනු ලැබීය. අගෝස්තු මස 4 වනදා රජරට විශ්ව විද්‍යාලයේ සියලු පිඨ ආරම්භ කෙරෙන බැවින් 3 වනදාට සිසුන්ට නේවාසිකාගාරවලට පැමිණීමට උපකුලපතිවරයා අවසරය ලබා දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n1407317</link>
    <topic>ජල සම්පාදනයට සනීපාරක්ෂාවටමිලියන 3013ක අයෝජන</topic>
    <author>භක්ති ධර්මප්‍රිය මෙන්ඩිස්</author>
    <content>මේ වසරේ මුල් මාස 4ක කාලය තුළ රුපියල් මිලියන 3013ක් ජල සම්පාදන හා සනීපාරක්ෂාව වෙනුවෙන් ආයෝජනය කර ඇත. එයින් රුපියල් මිලියන 1721ක් මහා පරිමාණ ජල සම්පාදන ව්‍යාපෘති වන යාපනය - කිලිනොච්චිය, බදුල්ල - හාලි ඇළ, ඇල්ල, රුහුණුපුර, හලාවත, වවුනියාව, මන්නාරම, පුත්තලම, කොළඹ, මීගමුව, කැලණිය, කොලොන්නාව, බලංගොඩ, දඹුල්ල, කුරුණෑගල, පොළොන්නරුව, අනුරාධපුර, හම්බන්තොට, මඩකළපුව, මොනරාගල සහ ගම්පහ යන ව්‍යාපෘති සඳහා වැය කර තිබේ. මෙයට අමතර ව රුපියල් මිලියන 826ක් හා රුපියල් මිලියන 57ක් කුඩා නගරාශ්‍රිත ජල සම්පාදන යෝජනා ක්‍රම සඳහා ද ප්‍රජා ජල යෝජනා ක්‍රම සඳහාද වැය කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n1407318</link>
    <topic>ඉන්දීය ධීවරයන් 51ක් සමඟබෝට්ටු 7ක් අත්අඩංගුවට</topic>
    <author>උතුරු පළාත් සමුහ වාර්තාකරු යාපනය නිමල් රත්නායක</author>
    <content>ඉන්දීය ධීවරයන් 51 දෙනෙක් හා ඔවුන් ගමන් ගත් බෝට්ටු 7ක් ඊයේ 29 රාත්‍රියේ දී ඩෙල්ෆ් මුහුදු සීමා­ෙව් දී ශ්‍රී ලංකා නාවික හමුදාව අත්අඩංගුවට ගෙන තිබේ. මෙම පිරිස පසුගිය දා මෙරට මුහුදු සීමාව උල්ලංගණය කරමින් මසුන් මරමින් සිටියදී රාත්‍රී මුර සංචාරයේ යෙදී සිටි නාවික හමුදා භට පිරිස් අත්අඩංගුවට ගෙන ඇත.‍පසුව මොවුන් කන්කසන්තුරේ පොලිසිය වෙත භාර දී ඇති අතර මොවුන් අද දිනයේ දී ධීවර කටයුතු දෙපාර්තමේන්තුව හරහා අධිකරණයට ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n1407319</link>
    <topic>රාවණා අභය භූමියේඅක්කර 1000ක් ගිනි ගෙන විනාශයි</topic>
    <author/>
    <content>ඇල්ල රාවණා අභය භූමිය පෙරේදා (29) දින රාත්‍රී ගිනි ගැනීමෙන් අක්කර 1000ක් පමණ විනාශ වී ඇති බව ප්‍රදේශවාසීහු පවසති.රාවණා අභය භූමියේ පිහිටා ඇති පුංචි ශ්‍රී පාදය නැමති ස්ථානය ද ගිනිගෙන විනාශ වී තිබේ. අසළ ගම්මානයක පිරිසක් විසින් තැබූ ගින්නක් නිසා අධික බෑවුම් කඳු ප්‍රදේශයම ගිනිගෙන ඇති බව බදුල්ල ආපදා කළමනාකරණ මධ්‍යස්ථානයේ අධ්‍යක්ෂ ඩබ්.ඒ. උදය කුමාර මහතා කියයි.ජීවිත අවදානම් තිබෙන නිසා ගින්න නිවා දැමීමට කටයුතු නොකළ බව උදය කුමාර මහතා කියයි. මෙම කන්දේ තිබූ මානං, පතොක්, කුඩුදව්ලා, කීන, දඹ, එරමිනියා ශාක විනාශ වී තිබෙන අතර මුවන්, ගෝනු, හාවුන්, ඉත්තෑවන්, උරගයින් හා පක්ෂීන් ඇතුලු වන සතුන්ගේ ජීවිත තර්ජනයට ලක්ව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073110</link>
    <topic>මහනුවර ඇසළ පෙරහරට හෙට සිට විශේෂ බස් සේවා</topic>
    <author> ශීලා උඩුවර</author>
    <content>මහනුවර ඇසළ මහා පෙරහර නැරඹීමට යන ජනතාවගේ ගමන් පහසුව සඳහා ශ්‍රී ලංකා ගමනා ගමන මණ්ඩලය හෙට (1) සිට 11 වැනිදා දක්වා විශේෂ බස් සේවා ක්‍රියාත්මක කරයි.මේ යටතේ නුවර ප්‍රදේශය තුළ අමතර බස් රථ 350 ක් පමණ දිනපතා දිවා රාත්‍රී පැය 24 පුරාම නොකඩවා ධාවනය කෙරෙන බව ලංගම ප්‍රධාන මෙහෙයුම් අධිකාරි එච්.එම්. චන්ද්‍රසිරි මහතා පැවසීය.මීට අමතරව කොළඹ , නුවරඑළිය, කුරුණෑගල, අනුරාධපුරය , පොළොන්නරුව යන ප්‍රදේශවලින් දිනකට බස්රථ 100 බැගින් යොදවන බවත්, මගී අවශ්‍යතාවය වැඩිවුවහොත් එය තවත් වැඩි කරන බවත්, ඒ මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073111</link>
    <topic>අනුරාධපුර දිසාවේ පාසල්වලටජල පෙරණ යන්ත්‍ර ලබාදෙයි</topic>
    <author>අමිල ප්‍රභාත් වනසිංහ</author>
    <content>නිරෝගි දරු පරපුරක් බිහි කිරිම උදෙසා අනුරාධපුර දිස්ත්‍රික්කයේ පාසල් සඳහා ජල පෙරණ යන්ත්‍ර ලබා දිමේ නව වැඩපිළිවළක් කොළඹ ,නාරද බෞද්ධ ධර්මායතනය මගින් පිහිටුවන ලද ධම්ම දීප පදනම මුලිකත්වයෙන් සිදු කෙරේ .එම වැඩපිළිවෙළ යටතේ මේ වන විට ලක්ෂ සියයක පමණ මුදලක් වැය කරමින් ජල පෙරණ යන්ත්‍ර ලබා දි ඇති අතර මෙහි එක් ජල පෙරණයක් රුපියල් එක් ලක්ෂ හතළිස් හතර දහසක් පමණ වේ.බහුලව වැළදෙන වකුගඩු රෝගයෙන් දු දරුවන් මුදා ගැනිමේ අරමුණු ඇතිව මෙම වැඩසටහන ක්‍රියාත්මක කරනු ලබන බව අනුරාධපුර ,අභයවැව සිරි රහල් සෙනසුන විහාරස්ථානයේ විහාරාධිපති තලල්ලේ චන්ද කිත්ති හිමියෝ පැවසුහ.ඒ අනුව අනුරාධපුර පානියන්කඩවල,ගාමිණි විද්‍යාලය සඳහා ජල පෙරණ යන්ත්‍රයක් ලබා දිම උතුරුමැද පළාත් අධ්‍යාපන තොරතුරු තාක්ෂණ හා සංස්කෘතික කටයුතු ඇමැති කේ.එච් නන්දසේන මහතාගේ ප්‍රධානත්වයෙන් පෙරේදා (29)පෙරවරුවේ සිදු විය.මෙම ජල පෙරණ යන්ත්‍රය කැනඩාවේ පදිංචි ශිරන්ත තමරක්කුලිය මහතා ඇතුළු පවුලේ ඥාතින් විසින් ලබා දෙන ලදි.දු දරුවන්ට හොඳ අධ්‍යාපනයක් ලබා දෙනවා මෙන්ම ඔවුන්ගේ නිරෝගි බව ආරක්ෂා කිරිම සිදු කළ යුතුව ඇතැයි ඇමැති කේ.එච් නන්දසේන මහතා එහිදි සදහන් කළේය.එසේම වර්තමානයේ වකුගඩු රෝගය උතුරුමැද පළාතේ වැළදිමේ අවදානම වැඩිවී ඇති බවත් මේ සම්බන්ධව කරන ලද පරික්ෂණවලින් මෙය වැළදිමට ඇති විවිධ හේතුන් ඉදිරිපත් කර තිබෙනවා .එහිදි මෙහි මුලික හේතුවක් ලෙස ජලය හඳුනා‍ගෙන තිබෙනවා.එයට පිළියම් ලෙස රජය විවිධ ප්‍රදේශවල ජල පෙරණ යන්ත්‍ර සවිකිරිම මෙන්ම බවුසර් මගින් පිරිසිදු පානිය ජලය ලබා දිමේ වැඩසටහන් ක්‍රියාත්මක කරනවා. පාසල්වල පවතින බොහොමයක් ළිං ජලය පානය කිරිමට නොසුදුසු තත්ත්වයේ පවතී.එම නිසා ළමයින්ට පිරිසිදු පානිය ජලය ලබා දිමටත් එම වැඩසටහන් ක්‍රමවත්ව පවත්වා‍ ගෙන යාමටත් පළාත් අධ්‍යාපන දෙපාර්තමේන්තුවේ යටතේ අධ්‍යක්ෂවරයෙක් ද පත්කර තිබේ . මෙලෙස මෙවැනි ජල පෙරණ යන්ත්‍ර ප්‍රදානය කිරිම මහඟු සත්කාරයක් බවද හෙතෙම පැවසිය.මෙහිදි ඇමැති කේ.එච් නන්දසේන මහතාගේ ඉල්ලිම පරිදි පදවිය ප්‍රදේශයේ තවත් පාසල් කිහිපයකට ජල පෙරණ යන්ත්‍ර ලබා දිමට එම පදනම පියවර ගෙන ඇත.මහා සංඝරත්නයේ ආශිර්වාද මැද පැවති මෙම අවස්ථාවට ගම්පහ දිස්ත්‍රික් මහා අධිකරණ විනිසුරු බන්දුල කරුණාරත්න මහතා ඇතුළු මවුපියන් හා සිසු දරු දරියන් විශාල පිරිසක් එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073112</link>
    <topic>නැවත පදිංචිකිරීමේදි සහ සංචාරක ව්‍යාපාර නැංවීමේදිස්ව්ට්්සර්ලන්තය ලබාදුන් සහයෝගය අගයනවා</topic>
    <author>නුවන් කොඩිකාර</author>
    <content>ශ්‍රී ලංකාවේ සංචාරක කර්මාන්තය දියුණු කර ගැනීම සඳහා ස්විට්සර්ලන්ත රජය ලබාදෙන සහයෝගය අගය කොට සලකන බව අගමැති ආචාර්ය දි.මු ජයරත්න මහතා පැවැසීය.2012 වසරේ දී ස්විට්සර්ලන්ත සංචාරකයින් 20,054 දෙනෙක් පැමිණ තිබෙන බවත් දෙ‍රටේ සබඳතාවන් වඩාත් ශක්තිමත් කර ගැනීමට ස්විට්සර්ලන්ත රජය ලබාදුන් සහයට ස්තූතිට පිරිනමන බවත් හෙතෙම කිවේය.ශ්‍රී ලංකාවේ ස්විට්සර්ලන්ත තානාපතිවරයා ලෙස සේවය කළ තෝමස් ලිට්ස්වර් මහතා සිය සේවා කාලය නිම කර පිටව යාමට පෙර අගමැති ආචාර්ය දි.මු. ජයරත්න මහතා විසුම්පායේ දී ඊයේ (28) මුණගැසී සාකච්ඡාවක නිරත වු අතර එහිදි අගමැතිවරයා එසේ ප්‍රකාශ කෙළේයදෙරටේ දියුණුව උදෙසා සුවිශාල කාර්ය භාරයක් ඉටු කිරීම වෙනුවෙන් තානාපතිවරයාට අගමැතිවරයා සුබ පැතුම් එක් කෙළේය.අගමැතිවරයා මෙසේද කියා සිටියේය.ස්විට්සර්ලන්තය හැමදාම අපිට සහයෝගය දැක්වූවා. නැවත පදිංචි කිරීමේ ව්‍යාපෘතිය සඳහා මානුෂීය ආධාර සහ ඖෂධ හා ඖෂධීය උපකරණ ලබාදීමට කටයුතු කිරීම, ශ්‍රී ලංකා රජය වෙනුවෙන් මම ඉතා අගය කරනවා.දශක තුනකට වැඩි කාලයක් පැවති යුද්ධ නිමාකොට සාමය ස්ථාපිත කිරීමට අපි කටයුතු කර තිබෙනවා. 2013 වසරේ උතුරු නැගෙනහිර පළාත් සභා මැතිවරණය පවත්වා ප්‍රජාතන්ත්‍රවාදය ස්ථාපිත කිරීමටත්, සිවිල් පරිපාලනය ඇති කිරීමටත් කටයුතු කර තිබෙනවා. ඊට අමතරව උගත් පාඩම් කොමිසමේ නිර්දේශ ක්‍රියාත්මක කිරීමට අප කටයුතු කර තිබෙනවා.ඒ වගේම මම විශ්වාස කරනවා අප දෙරටේ වෙළඳ ගිවිසුම් වඩාත් ශක්තිමත් කර ගැනීමට 2012 වසරේ දී ඇමරිකානු ඩොලර් මිලියන 36,444 උපයාගෙන තිබෙනවා.මම යෝජනා කරනවා සහයෝගිතා ගිවිසුමක් ඇති කර ගෙන දෙරටේ වෙළඳ කටයුතු වඩාත් ශක්තිමත් කර ගත යුතුයි කියා.තානාපති තෝමස් ලිට්ස්චර් මහතා- ශ්‍රී ලංකාව ඉතා සුන්දර රටක්. මම පමණක් නොවෙයි, අලුතින් පත්ව එන තානාපතිතුමා ද ශ්‍රී ලංකාවට උදව් කිරීමට කැමැත්තෙන් සිටිනවා.ඒ නිසා දෙරටේ මිත්‍රශීලිභාවයට, සහයෝගිතාවයට උණුසුම් සුබ පැතුම් එක් කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073113</link>
    <topic>එළවළු මිල ඉහළ යන කාලවලදී අස්වනු විකිණීමේ වැඩපිළිවෙළක්</topic>
    <author>සමන්මලී ප්‍රියශාන්ති</author>
    <content>එළවළු මිල ඉහළ යන කාලවලදී අස්වනු විකිණීම අරමුණු කර ගත් නිෂ්පාදන වැඩපිළිවෙළක් කෙරෙහි ගොවීන් යොමු කරවීමට කෘෂිකර්ම අමාත්‍යාංශය සුදානම් වෙයි.මහනුවර, පාතහේවාහැට ගොවීන් සම්බන්ධ කර ගනිමින් මේ වැඩපිළිවෙළ ක්‍රියාත්මක කිරීමට නියමිතය.සාමාන්‍යයෙන් දිවයිනේ එළවළු මිල සැප්තැම්බර්, ඔක්තොම්බර් හා මාර්තු, අප්‍රේල් මාස වලදී පහත වැටෙන අතර පුනි, ජුලී හා නොවැම්බර්, දෙසැම්බර් මාසවල ඉතා ඉහළ යයි. ඉහළ මිල ඇති කාලවල අස්වනු විකිණීම අරමුණු කර ගත් නිෂ්පාදන වැඩපිළිවෙළකට යාමෙන් ඉතා ඉහළ ආදායමක් ගොවීන්ට ලබා ගත හැකි බවත් වෙළෙඳපොළ මිල හා ඉල්ලුම අතර අධ්‍යයන කරමින් වගා කිරීම අත්‍යාවශ්‍ය කරුණක් බවත් කෘෂිකර්ම අමාත්‍යාංශය පෙන්වා දෙයි.පාතහේවාහැට, මහනුවර ප්‍රදේශවල කාළගුණික විපර්යාසයන් සමඟ ජල සම්පාදන ගැටලුවලට නිරන්තරයෙන් ලක් වෙයි.. වන රක්ෂිත ආරක්ෂා කිරීමටත් ජලය භාවිතය සම්බන්ධව සිදු වන අකටයුතු සහ නීත්‍යනුකූල නොවන ස්වරූපයන් පාලනය කිරීමටත අවශ්‍ය පියවර ගන්නා ලෙසත් කෘෂිකර්ම අමාත්‍යාංශය අදාළ නිලධාරීන්ට උපදෙස් දී තිබේ.භූගත ජලය භාවිතා කිරීමේ දී විභවය හා ක්‍රමවේද සම්බන්ධයෙන් සොයා බලා පියවර ගැනීමට කෘෂිකර්ම දෙපාර්තමේන්තුවේ ක්ෂුද්‍ර ජල සම්පාදන ඒකකයේ සහාය ලබා ගැනීමට හැකි බවත් කෘෂිකර්ම අමාත්‍යාංශය පවසයි.මේ පළාත්වල ගොවීන්ගේ කෘෂිකාර්මික වගා කටයුතු සංවර්ධනය කිරීම හා කෘෂි ක්ෂේත්‍රය පිළිබඳව දැනුවත් භාවය වර්ධනය කිරීමේ අරමුණෙන් මේ වන විට කෘෂිකර්ම අමාත්‍යාංශය ඉදිරි පියවර රැසක් ගෙන තිබේ.කෘෂිකර්ම අමාත්‍යාංශය, කෘෂිකර්ම දෙපාර්තමේන්තුව, පළාත් කෘෂිකර්ම දෙපාර්තමේන්තු හරහා විවිධ ආකාරයේ කාබනික පොහොර නිෂ්පාදන හා භාවිතය දිරි ගැන්වීමේ වැඩසටහන් රැසක් මේ වන විට ක්‍රියාත්මක කර තිබේ.පසුගිය වසරේ දී දිස්ත්‍රික්කය තුළ ගොවීන් සම්බන්ධ කොට ගෙන කාබනික පොහොර මෙට්‍රික් ටොන් 8000 ක් නිෂ්පාදනය කිරීම සඳහා කෘෂිකර්ම අමාත්‍යාංශය විසින් අදාළ යෙදවුම් ලබා දී ඇති අතර මේ වසරේ වී ආදර්ශන 400 ක් සහ එළවළු ආදාර්ශන 20 ක් කාබනික පොහොර භාවිතය තුළින් සිදු කිරිමට කටයුතු සුදානම් කර තිබේ.මහනුවර දිස්ත්‍රික්කයේ ගොවි ජනතාව තත්ත්වයෙන් උසස් බීජ හා රෝපණ ද්‍රව්‍ය මිලදී ගැනීමට විශාල උනන්දුවක් ඇති අතර කෘෂිකර්ම ක්ෂේත්‍රයේ කේන්ද්‍රස්ථානය වන පේරාදෙණිය හා ගන්නෝරුවට පැමිණ උසස් තත්ත්වයේ බීජ වී ලබා ගැනීමට ඔවුන්ට හැකියාවක් ඇතැයි ද කෘෂිකර්ම අමාත්‍යාංශය පෙන්වා දෙයි.කෘෂිකර්ම ව්‍යාප්ති නිලධාරීන් සමඟ සම්බන්ධවීමෙන් තත්ත්වයෙන් උසස් බීජ ලාබ ගැනීමට අවශ්‍ය කටයුතු සැලසුම් කර ගැනීමටත් අවශ්‍ය දැනුම ලබා ගැනීමටත් හැකියාව උදා වී ඇත . විවෘත ආර්ථික ප්‍රතිපත්ති හා කෘෂිකර්ම ක්ෂේත්‍රයේ අභියෝග හමුවේ ඇතැම් ගොවීන් දෙමුහුන් බීජ භාවිතය සඳහා යොමු වී ඇති අතර එය නුතන කෘෂිකර්ම ක්ෂේත්‍රයේ වු ප්‍රවණතාවයක් යැයි ද කෘෂිකර්ම අමාත්‍යාංශය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073114</link>
    <topic>වැඩිහිටියන් රැකබලාගන්නා අයට විද්‍යාත්මක පුහුණුවක්</topic>
    <author>සන්ධ්‍යා කරුණාරත්න</author>
    <content>වැඩිහිටියන් රැක බලා ගන්නා පුද්ගලයන්ට විද්‍යානුකූල පුහුණුවක් නොමැතිකම හේතුවෙන් විවිධ අපහසුතාවලට වැඩිහිටියන්ට මෙන්ම රැක බලා ගන්නා පුද්ගලයන්ට ද මුහුණදීමට සිදු වේ. එබැවින් වැඩිහිටියන් රැක බලා ගන්නන් හට විශේෂ විද්‍යාත්මක පුහුණු වැඩසටහනක් ආරම්භ කිරිමට සෞඛ්‍ය අමාත්‍යාංශය තීරණය කරයි.ආබාධිත හෝ රෝගී තත්ත්වයන්ට ගොදුරු වූ වැඩිහිටියන් රැක බලා ගැනීම, ඔවුන් පිරිසිදු කිරීම, ආහාරපාන ලබාදීම, ඇඳුම් පැළඳුම් මාරු කිරීම, ඖෂධ ලබාදීම වැනි කටයුතුවලදී වැඩිහිටියන්ට අපහසුතාවක් නොවන පරිදි ඔවුන්ගේ කටයුතු කිරීමට අවශ්‍ය වේ.රට පුරා වැඩිහිටි ජනගහනය ඉහළ යමින් පවතින අතර වැඩිහිටි ජනගහනය නිසා ආබාධිත තත්ත්වයන්ට ගොදුරු වන්නන්ගේ සංඛ්‍යාව ද ඉහළ යාමක් සිදු විය හැකි බව සෞඛ්‍ය අමාත්‍යාංශයේ තරුණ, වැඩිහිටි සහ ආබාධිත ගැටලු පිළිබඳ ඒකකය පවසයි. මෙරට වැඩිහිටි ජනගහනය 2025 වසර වන විට වර්තමානයට වඩා දෙගුණයකින් ඉහළ යාමේ ප්‍රවණතාවක් පවතින අතර දැනට සියයට 12 ක් වන මෙරට ජනගහනය 2025 වසර වන විට සියයට 21 දක්වා ඉහළ යා හැකි බව ද එම ඒකකය ප්‍රකාශ කරයි.මෑත කාලයේදී මෙරට සෞඛ්‍ය ‍ක්ෂේත්‍රයේ සිදු වූ විශාල සංවර්ධනය හේතුවෙන් සමස්ත ආයු අපේක්ෂාව ඉහළ ගොස් ඇති බවත් ඒ අනුව කාන්තාවන්ගේ ආයු කාලය අවුරුදු 78 දක්වා ද පුරුෂයින්ගේ ආයු කාලය අවුරුදු 74 දක්වා ද ඉහළ ගොස් ඇති බවත් සෞඛ්‍ය අමාත්‍යාංශය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073115</link>
    <topic>ග්‍රාමීය ආර්ථිකය හා කෘෂිකර්මය නැංවීමට සන්ධාන ආණ්ඩුවකිසිවක් කළේ නැතැයි රනිල්ගේ ප්‍රකාශය ලොකු බොරුවක්</topic>
    <author/>
    <content>ග්‍රාමීය ආර්ථිකය ශක්තිමත් කිරීමටත්, කෘෂිකර්මය නඟා සිටුවීමටත් සන්ධාන ආණ්ඩුව කිසිඳු වැ‍ඩපිළිවෙළක් ගෙන නොමැති බවට විපක්ෂ නායක රනිල් වික්‍රමසිංහ මහතා කරන ප්‍රකාශ සම්පුර්ණ බොරුවක් බව ශ්‍රී ලංකා නිදහස් කෘෂිකර්ම පර්යේෂණ හා නිෂ්පාදන සහකාර සංගමය පවසයි.රනිල් වික්‍රමසිංහ මහතා අගැමැතිවරයාව සිටිය දී කුඹුරු ගොඩකර සුපර් මාර්කට් තනන්නට සුදානම් වුයේ ග්‍රාමීය ආර්ථිකය ශක්තිමත් කිරීමට දැයි එම සංගමය විපක්ෂ නායකවරයාගෙන් ප්‍රශ්න කර සිටියි.මහින්ද රාජපක්ෂ රජය කෘෂිකර්මයට හා ග්‍රාමීය ආර්ථිකය ‍නඟා සිටුවීම උදෙසා කිසිවක් කර නැති බවටත්, කෘෂිකර්මය කරුමයක් බවට පත්ව ඇති බවටත් විපක්ෂ නායක රනිල් වික්‍රමසිංහ මහතාගේ ප්‍රකාශය සම්බන්ධයෙන් නිවේදනයක් නිකුත් කරමින් එම සංගමය මේ බව පවසයි.සංගමයේ ප්‍රධාන ලේකම් චින්තක සී. ගුණදාස මහතාගේ අත්සනින් නිකුත් කර ඇති එම නිවේදනයේ දැක්වෙන්නේ එළැඹෙන ඌව පළාත් සභා මැතිවරණයෙන් ලබන්නා වු අන්ත පරාජය හමුවේ අපහසුතාවයට ලක්ව සිටින රනිල් විකුමසිංහ මහතාගේ බේගල්වලට ලාංකීය ජනතාව නොරැවටෙන බවයි.මහින්ද චින්තන සහ මහින්ද චින්තන ඉදිරි දැක්ම ලාංකීය ග්‍රාමීය ආර්ථිකය ශක්තිමත් කිරීමටත්, ලාංකීය කෘෂිකර්මය නඟා සිටුවීමටත් ගෙන ඇති දැවැන්ත වැ‍ඩපිළිවෙළ විපක්ෂ නායකතුමාට නොපෙනෙන බවත්, දිවිනැඟුම, අපි වවමු රට නඟමු වැනි සාර්ථක වැඩසටහන්වලින් ලද ජයග්‍රහණ එතුමාට නොපෙනන බවත් එම සංගමය පෙන්වා දෙයි.2014 පෙබරවාරී වන විට ලාංකීය අපනයන ආදායම ගිය වසරට සාපේක්ෂව අමෙරිකානු ඩොලර් මිලියන 201ක් දක්වා වැඩි වී ඇති බවත් එය සියයට 15.3ක වර්ධනයක් බවත් පවසන එම සංගමය, කෘෂිකාර්මික අපනයනවල ඉහළ ක්‍රියාකාරීත්වය මේ සඳහා ඉවහල් වී ඇති බවත් රනිල් වික්‍රමසිංහ මහතාට පෙන්වා දිය යුතු බවත් අවධාරණය කරයි.2014 පෙබරවාරී මස වන විට ලාංකීය අපනයන ආදායම අමෙරිකානු ඩොලර් මිලියන 1739ක් වන විට එහි කෘෂිකර්ම ක්ෂේත්‍රයේ දායකත්වය ඇමෙරිකානු ඩොලර් මිලියන 405ක් යැයි ද සංගමය පෙන්වා දෙයි. කෘෂිකර්ම ක්ෂේත්‍රයේ ශීඝ්‍ර දියුණුවක් ඇති වුයේ ජනාධිපති මහින්ද රාජපක්ෂ මහතා නොකඩවා සෑම කන්නයකදීම පොහොර සහනාධාරය ලබා දීම නිසා බවත් පෙන්වා දෙයි. ලාංකීය ආනයන වියදම පහළ අගයකට ගෙන ඒමට මෙම වසරේ පෙබරවාරී මස වන විට හැකි වි ඇති බවත් අන්තර් භාණ්ඩ ආනයනය ගිය වසරට සාපේක්ෂව ඇමෙරිකානු ඩොලර් මිලියන 827 කින් අඩු වී ඇති බවත් එය ප්‍රතිශතයක් ලෙස ගත් කළ සියයට 4.7 ක අගයක් බවත් එම නිවේදනයෙන් කියා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073116</link>
    <topic>ඉදිකිරීම් ක්ෂේත්‍රය පුරා යහපත්වාතාවරණයක් ඇති කරනවා</topic>
    <author>චන්දිමා එදිරිමාන්න</author>
    <content>ඉදිකිරීම් ක්ෂේත්‍රයට සම්බන්ධ ශිල්පීන්, වෘත්තිකයන්, කොන්ත්‍රාත්කරුවන්ගේ වර්ධනය හා ප්‍රගතිය ඉදිකිරීම් ක්ෂේත්‍රයේ වර්ධනයට සෘජුවම බලපාන බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය.රජයක් හැටියට ඔවුන්ගේ වර්ධනය හා ප්‍රගතිය සඳහා අවශ්‍ය වන මූලික පියවර මේ වන විටත් අරගිනිමින් තිබෙන බවත් ඉදිරි කාලයේ මීට වඩා යහපත් වාතාවරණයක් ඉදිකිරීම් ක්ෂේත්‍රයේ ඇති කරන්න අප කටයුතු කරන බවත් වීරවංශ මහතා කීය.ශ්‍රී ලංකා ප්‍රමාණ සමික්ෂකයන්ගේ ආයතනය වාර්ෂිකව පවත්වන ප්‍රමාණ සමික්ෂකයන්ගේ 2014 වර්ෂය සඳහා වූ වාර්ෂික සමුළුවේ ප්‍රධාන ආරාධිතයා වශයෙන් සහභාගී වෙමින් ඇමැතිවරයා මෙම අදහස් පැවසීය. එම උත්සවය කොළඹ ජැයික් හිල්ටන් හෝටලයේ දී පැවැත්විණි.රාජ්‍ය සේවයෙන් ඉදිකිරීම් ශිල්පීන්ට ලබාදිය යුතු පිළිගැනීම ඉහළින්ම ලබාදීම සඳහා සේවා ව්‍යවස්ථාවක් සකස් කිරීම සඳහා වූ අමාත්‍ය මණ්ඩල පත්‍රිකාවක් ළඟදීම ඉදිරිපත් කිරීමට තමා බලාපොරොත්තු වන බවද ඇමැතිවරයා කීය.විමල් වීරවංශ මහතා මෙසේද කීයඉදිකිරීම් ක්ෂේත්‍රය කියන්නේ ශිල්පීන්, වෘත්තිකයන්, කොන්ත්‍රාත්කරුවන් ආදී වශයෙන් විශාල පිරිසකගෙන් සමන්විත ක්ෂේත්‍රයක්.මෙහිදී ඉදිකිරීම් ක්ෂේත්‍රයේ ගුණාත්මක අංශ පිළිබඳවත් උපරිම සැළකිල්ල දක්වමින් කටයුතු සිදු කළ යුතුයි. ඉදිකිරීම් අභ්‍යාස හා සංවර්ධන ආයතනය (ICTAD) අධිකාරියක් බවට පත්කිරීමේ පනතට මේ වන විට අමාත්‍ය මණ්ඩලය අනුමැතිය ලැබී අවසන්. තව නොබෝ දිනකින් එය පාර්ලිමේන්තුවට ඉදිරිපත් වෙනවා. අපේ රටේ තිබෙන යම් යම් ක්‍රමවේද නිසා ඒ සඳහා ඉතා විශාල කාලයක් වැයවුණා. ඒ කෙසේ වෙතත් ඉදිකිරීම් අභ්‍යාස හා සංවර්ධන ආයතනය (ICTAD) අධිකාරියක් බවට පත් වූ පසුව මෙහිදී සාකච්ඡා වුණු බොහෝ කරුණු විධිමත් තත්ත්වයකට පත්කරන්න දැනට වඩා බලසම්පන්න භූමිකාවක් කිරීමේ බලය එම අධිකාරියට ලැබෙනවා.අපේ රටේ වෘත්තිකයන්ට නැතිනම් උපදේශකයන්ට අප රටේ ඉදිකිරීම් ක්ෂේත්‍රයේ 30%ක පංගුවක් ලැබිය යුතුව තියෙනවා . ඉදිකිරීම් අභ්‍යාස හා සංවර්ධන ආයතනය අධිකාරියක් බවට පත්කිරීමේ පනතේ අපි එක වගන්තියක් ඇතුළත් කළා.ඉන් සඳහන් වුණේ ලංකාවේ ඉදිකිරීම් කෂේත්‍රයේ සිටින සිලුම විදේශීය ආයතන, වාර්ෂිකව ලියාපදිංචි විය යුතුයි. ඒ වගේම ඒ විදේශීය ඉදිකිරීම් ආයතනයක් කිසියම් කොන්ත්‍රාත්තුවක් ගන්නවා නම් ඒ අය දේශීය ඉදිකිරීම් සමාගමක් සමඟ හවුල්කාරීත්වයක් ගොඩනඟාගත යුතුයි කියන කොන්දේසිය. එම කොන්දේසියෙන් ඉදිකිරීම් ක්ෂේත්‍රයේ සිටින අනෙකුත් ශිල්පීන්ට හා වෘත්තිකයන්ටත් ඒ අවස්ථාව ලැබෙනවා. නමුත් අවාසනාවන්ත ලෙස ඒ වගන්ති එම පනතින් ඉවත්කරන්න සිදුවුණා. මට තනිවම පුළුවන්කමක් ලැබුණෙ නැහැ ඒ වගන්ති ආරක්ෂාකර ගන්න.ශ්‍රී ලංකා ප්‍රමාණ සමීක්ෂකයන්ගේ ආයතනයේ සභාපති නිශාන්ත වික්‍රමසිංහ, එහි හිටපු සභාපති හේමන්ත අපොන්සු, ඉදිකිරීම් අභ්‍යාස හා සංවර්ධන ආයතනයේ සභාපති අනුර දසනායක, මොරටුව විශ්වවිද්‍යාල උපකුලපති මහාචාර්ය ආනන්ද ජයවර්ධන යන මහත්වරුන්, ඉදිකිරීම් ක්ෂේත්‍රයේ විදුවතුන්, වෘත්තිකයන්, ප්‍රමාණ සමීක්ෂකයන් ඇතුළු විශාල පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073117</link>
    <topic>නිදහස් පක්ෂ තරුණ සංවිධානයටදින 25ක දී 77340ක පිරිසක් බැ‍ඳෙති</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>ශ්‍රී ලංකා නිදහස් පක්ෂ තරුණ සංවිධානය සඳහා දින විසි පහක් ඇතුළත තරුණ තරුණියන් 77340ක් පක්ෂ සමාජිකත්වය ලබාගෙන තිබේ.රට පුරා කලාප රැස්වීම් එකසිය දෙකක දී මේ පිරිස එක් වු බව ශ්‍රී ලංකා නිදහස් පක්ෂ තරුණ සංවිධාන ප්‍රතිසංවිධාන කමිටුවේ මාධ්‍ය ලේකම්, පාර්ලිමේන්තු මන්ත්‍රී එරික් ප්‍රසන්න වීරවර්ධන මහතා පැවැසීය.ප්‍රතිසංවිධාන කමිටුවේ සභාපතිවරයා ලෙස පාර්ලිමේන්තු මන්ත්‍රී නාමල් රාජපක්ෂ මහතා ක්‍රියා කරන අතර ප්‍රතිසංවිධාන කමිටු තුනකින් හා අනු කමිටු හයකින් සමන්විත බවත් එම කමිටුවල නායකත්වය පාර්ලිමේන්තු මන්ත්‍රීවරුන් වන තාරානාත් බස්නායක, උදිත ලොකුබණ්ඩාර හා උතුරු පළාත් සභා මන්ත්‍රී අංගජන් රාමනාදන් මහත්වරුන් හොබවන බව හෙතෙම කීවේය.ශ්‍රී ලංකා නිදහස් පක්ෂ තරුණ සංවිධාන ප්‍රතිසංවිධාන කමිටුවේ ප්‍රගතිය පිළිබඳ දැනුවත් කිරීම සඳහා ශ්‍රී ලංකා නිදහස් පක්ෂ මූලස්ථානයේ ඊයේ (30) පැවැති මාධ්‍ය හමුවේ දී වීරවර්ධන මහතා එසේ ප්‍රකාශ කෙළේය.ඒ අනුව වයඹ, උතුර, උතුරු මැද පළාත් තාරානාත් බස්නායක, දකුණ, ඌව, සබරගමුව යන පළාත් උදිත ලොකුබණ්ඩාර, කමිටුවේ ලේකම්, බස්නාහිර පළාත් සභා මන්ත්‍රී සමන්මලී සකළසූරිය, මල්ෂා කුමාරණතුංග, අංගජන් රාමනාදන් මහත්ම මහත්මීහු ඉංග්‍රීසි හා දෙමළ භාෂා මාධ්‍ය ප්‍රකාශකවරු ලෙස කටයුතු කරති.රැකියා වියුක්තිය, තරුණ අසහනය, සෞඛ්‍ය, ආපදා කළමනාකරණය, ධීවර, කෘෂිකර්ම ඇතුළු ක්ෂේත්‍ර රැසක් ගැන ප්‍රතිසංවිධාන කමිටු රැස්වීම්වල දී සාකච්ඡා කරන බවත් එහිදී ඇති වන නව යෝජනා රජයට යොමුකර විසඳුම් ලබා ගැනීමට කටයුතු යොදා ඇති බවත් එරික් ප්‍රසන්න වීරවර්ධන මහතා අනාවරණය කළේය.තරුණ ප්‍රතිසංවිධාන කිසිවක් මැතිවරණ ඉලක්ක කරගෙන සිදු නොකරන බව පැවැසු මන්ත්‍රීවරයා තරුණයාගේ සැබෑ හඬ රටට ගෙන යාම මෙහි ඉලක්කය බව කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073118</link>
    <topic>මවු කිරි දීමෙන් ශ්‍රී ලංකාව ලොව පළමු පෙළට</topic>
    <author>සන්ධ්‍යා කරුණාරත්න</author>
    <content>සෞඛ්‍ය දර්ශක අතරින් මවුකිරි දීම සම්බන්ධයෙන් ශ්‍රී ලංකාව ලෝකයේ රටවල් අතරින් ඉහළම දර්ශකයන් ලබා ඇති බව ජාත්‍යන්තරය පෙන්වා දෙන්නේ යැයි සෞඛ්‍ය අමාත්‍යාංශයේ පවුල් සෞඛ්‍ය කාර්යාංශය පවසයි.මවුකිරි දීම ප්‍රවර්ධනය සඳහා හෙට (01) සිට 07 වැනිදා දක්වා කාලය ජාතික මවුකිරි දීමේ සතිය ලෙස ප්‍රකාශයට පත් කර ඇත.“මවුකිරි දෙමු - දිවිය දිනමු“ තේමාව යටතේ මෙවර මවුකිරි දීමේ සතිය ප්‍රකාශයට පත් කිරීමට සෞඛ්‍ය අමාත්‍යාංශය පියවර ගෙන තිබේ.සහස්‍ර සංවර්ධන දර්ශක ළඟා කර ගැනීමේ අරමුණෙන් මෙවර තේමාව සකස් කර ඇති බවත් වසර 2015 වන විට සහස්‍ර සංවර්ධන දර්ශක ළඟා කර ගන්නා බවට ශ්‍රී ලංකාව ජාත්‍යන්තරයට ලබාදී ඇති පොරොන්දුව ඉටු කරලීමට මවුකිරි දීම වඩාත් සහායක් ලබාදෙන බවත් පවුල් සෞඛ්‍ය කාර්යාංශයේ නියෝජ්‍ය අධ්‍යක්ෂිකා විශේෂඥ වෛද්‍ය චිත්‍රමාලි ද සිල්වා මහත්මිය පැවැසුවාය.ජාතික මවුකිරි දීමේ සතිය සම්බන්ධයෙන් සහ මවුකිරි දීමේ වැදගත්කම පිළිබඳ මාධ්‍යවේදීන් දැනුවත් කිරීම සඳහා සෞඛ්‍ය අධ්‍යාපන කාර්යාංශයේ පැවැති මාධ්‍ය සම්මන්ත්‍රණය අමතමින් ඊයේ (30) මේ බව ප්‍රකාශ කළාය.කුසගින්න සහ සීමාන්තික දුප්පත්කම නැති කිරීම, සැමදෙනාටම මූලික අධ්‍යාපනය ලබාදීම කරා ළඟා වීම, ස්ත්‍රී පුරුෂ සමානාත්මතාව ප්‍රවර්ධනය හා කාන්තා බලකරණය, ළමා මරණ අඩු කිරීම, මාතෘ සෞඛ්‍ය දියුණු කිරීම, එච්.අයි.වී. ඒඩ්ස්, මැලේරියා හා අනෙකුත් රෝග තත්ත්ව පාලනය කිරීම, පාරිසරික සංරක්ෂණය තහවුරු කිරීම, සංවර්ධනය සඳහා විශ්ව සහභාගිත්වය වර්ධනය කිරීම යනාදිය සහස්‍ර සංවර්ධන දර්ශකයන් වේ.දරුවකු ඉපදුණ අවස්ථාවේ සිට පළමු විනාඩි 30 තුළ මවුකිරි දීමේ වැදගත්කම පිළිබඳ මහජනතාව නිතර නිතර දැනුවත් කිරීමෙන් මවුකිරි දීම මෙරට මවුවරුන් තුළ ප්‍රවර්ධනය කළ හැකි බව ද ඒ මහත්මිය පැවැසුවාය. මුල් මාස හයේ දී දරුවාට මවුකිරි පමණක් ලබාදෙන මවුවරුන්ගේ සංඛ්‍යාව සියයට 75 ක් වන අතර එය සියයට 90 දක්වා ඉහළ නංවා ගැනීම මවුකිරි දීම ප්‍රවර්ධනය කිරීමෙන් බලාපොරොත්තු වන්නේ යැයි ද ඇය කීවාය.දරුවන්ගේ මොළය වර්ධනයට මවුකිරි දීම අතිශයින්ම ඉවහල් වන බවත් පිටිකිරි බොන දරුවකුගේ මොළයේ වර්ධනයට වඩා සියයට 10 ක් ඉදිරියෙන් මවුකිරි බොන දරුවකුගේ මොළයේ වර්ධනය සිදු වන බවත් වෛද්‍ය චිත්‍රමාලි ද සිල්වා මහත්මිය පැවැසුවාය.ස්වසන රෝග, හෘද රෝග, පාචනය, දියවැඩියාව, පිළිකා, ස්ථූලතාව ඇතුළු බෝ නොවන අවම කර ගැනීමටත් දරුවා තුළ නිසි ප්‍රතිශක්තිකරණයක් ඇති කිරීමටත් මවුකිරි ලබාදීම වැදගත් වන්නේ යැයි ද ඇය ප්‍රකාශ කළාය.දරුවාගේ සහජ දක්ෂතා වර්ධනය කර ගැනීමට ද මවුකිරි ලබාදීම අවශ්‍ය වේ.සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල් (මහජන සෞඛ්‍ය සේවා 11) වෛද්‍ය ආර්.ආර්.එම්.එල්.ආර්. සියඹලාගොඩ, සෞඛ්‍ය අධ්‍යාපන කාර්යාංශයේ අධ්‍යක්ෂිකා විශේෂඥ වෛද්‍ය නීලමණී රාජපක්ෂ හේවාගීගන, පවුල් සෞඛ්‍ය කාර්යාංශයේ ප්‍රජා වෛද්‍ය විශේෂඥ හිරන්‍යා ජයවික්‍රම, ප්‍රජා වෛද්‍ය විශේෂඥ ධම්මිකා රොවෙල්, කොළඹ ද සොයිසා කාන්තා රෝහලේ නවජන්ම විශේෂඥ වෛද්‍ය නිෂානි ලූකස් යන මහත්ම මහත්මීහු මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073119</link>
    <topic>ආර්ථික සබඳතා ශක්තිමත් කර ගන්නවිදේශ ඇමැතිවරුන් අතර සාකච්ඡා</topic>
    <author/>
    <content>විදේශ කටයුතු ඇමැති මහාචාර්ය ජී. එල්. පීරිස් මහතා සහ සිංගප්පුරුවේ විදේශ කටයුතු හා නීතිය පිළිබඳ ඇමැති කේ. ෂන්මුගම් මහතා අතර ද්විපාර්ශ්වික සාකච්ඡාවක් පෙරේදා (29) සිංගප්පුරුවේ දී පැවැත්විණි.රටේ සාමය හා ස්ථායිතාව පවතින වාතාවරණයකදී ආර්ථික සබඳතා ව්‍යාප්ත කිරීම සම්බන්ධයෙන් මේ සාකච්ඡාවේදී ප්‍රධාන වශයෙන් අවධානය යොමුකරන ලද අතර, මෙහිදී ශ්‍රී ලංකාවේ හා මේ කලාපයේ වර්තමාන ප්‍රවණතා පිළිබඳව අවධානය යොමුකිරීමටද ඇමැති දෙපළ මේ හමුව අවස්ථාවක් කොට ගත්හ.ශ්‍රී ලංකා රජය ආර්ථිකය යළි නඟා සිටුවීමේදී ප්‍රධාන වශයෙන් සංවර්ධනය කළ යුතු කේෂත්‍රයක් වශයෙන් සංචාරක ක්ෂේත්‍රය හඳුනාගනු ලැබ ඇති බව පිරීස් මහතා ‍ෂන්මුගම් මහතා හට පැවසීය.ශ්‍රී ලංකාවේ සංචාරක ක්ෂේත්‍රය සංවර්ධනය කිරීම සඳහා සිංගප්පූරුවේ ෂැන්ග්‍රිලා, අමාන් ගෲප්, බැන්යන් ට්‍රි සහ මුස්තාෆා ගෲප් වැනි ජාත්‍යන්තර වශයෙන් ප්‍රසිද්ධියක් උසුලන ආසියානු හෝටල් සංකීර්ණයන් ඇතුළුව ප්‍රධාන ආයෝජකයන් ශ්‍රී ලංකාව කෙරෙහි නැඹුරුකර ගැනීමෙහිලා සාර්ථකත්වයක් අත්කරගෙන ඇති බැව් ෂන්මුගම් මහතා මෙහිදී පැවසීය.සිංගප්පූරුවේ “බ්ලුම්බර්ග් ඩේටා සර්විසස්” සමඟ සහයෝගිතාවයෙන් යුතුව කොළඹ කොටස් වෙළෙඳ පොළේ හා ශ්‍රී ලංකාවේ සුරැකුම්පත් හා විනිමය කොමිෂන් සභාවේ සහභාගිත්වයෙන් යුතුව මේ වසරේ ජනවාරි මස පැවැති ප්‍රථම විදේශ ආයෝජන සංගණනය පැවැත්වීමට ශ්‍රි ලංකාව විසින් සිංගප්පුරුව තෝරා ගනු ලැබීම පිළිබඳවද ඒ මහතා සිය සතුට පළකළේය.දැනුම පාදක කොටගත් කර්මාන්ත, තොරතුරු තාක්ෂණ උද්‍යාන, යටිතල පහසුකම් සහ නාගරික සංර්ධනය, සෞඛ්‍ය ආරක්ෂණ අංශය සහ ජල කළමනාකරණ සම්පත් වැනි විවිධාකාර වූ කේෂ්ත්‍ර සම්බන්ධයෙන් සිංගපුපරුවේ සහ අග්නිදිග ආසියාවේ ආයෝජන සඳහා ඇති ඉඩ ප්‍රස්ථා පිළිබඳව අමාත්‍ය දෙපළ සාකච්ඡා කළ අතර ශ්‍රී ලාංකික ශ්‍රමිකයන් සඳහා පුහුණු ශ්‍රමික ප්‍රවර්ධනය යටතේ වඩ වඩාත් රැකියා මාර්ග සෙවීමට ශ්‍රී ලංකාව දක්වන උනන්දුව පිළිබඳව පිරිස් මහතා මෙහිදී සඳහන් කළේය.ශ්‍රී ලංකාව හා සිංගප්පූරුව අතර රාජ්‍ය ආරක්ෂක හා ආරක්ෂක කටයුතු සම්බන්ධයෙන් වර්ධනය වෙමින් පවතින සම්බන්ධතාව දෙරටේ විදේශ අමාත්‍යවරුනගේ අවධානයට යොමු විය. කලාපය තුළ ත්‍රස්තවාදය මෙන්ම දේශ සීමා ඉක්මවා සිදුකරන අපරාධ හා ආරක්ෂාව පිළිබඳ වෙනත් තර්ජන වැළැක්වීම සඳහා සාර්ථක පියවර ගැනීමෙහිලා විශේෂඥතා දැනුම බෙදා හදා ගැනීමෙන් මහඟු දායකත්වයක් සැලසෙන බව හා ෂැන්ග්‍රිලා සංවාදයේ (Galle Dialogue) නිත්‍ය සහභාගිකරුවකු වශයෙන් ආසියා - ශාන්තිකර කලාපයේ ආරක්ෂක ක්‍රම සකස් කිරිමෙහිලා ශ්‍රී ලංකාවෙන් සුවිශාල කාර්ය භාරයක් ඉටුවන බවද මෙහිදී අවධානයට ලක්විය.ශ්‍රී ලංකාවේ ජාතික ප්‍රතිසන්ධාන ක්‍රියාවලිය සම්බන්ධයෙන් හා විශේෂයෙන් වෘත්තිය පුහුණුව කුසලතා සංවර්ධන ක්ෂේත්‍රයේ දී සිංගප්පූරු රජයෙන් ලැබෙන සහයෝගය පැසසුමට ලක්කළ ඇමැති පීරිස් මහතා රාජ්‍ය සේවයේ නිලධාරීන්ගේ දැනුම හා කුසලතා වැඩිදියුණු කිරීම සඳහා පසුගිය වර්ෂයේදී ලබාදෙන ලද කෙටිකාලීන පුහුණු අවස්ථා 40ක් සම්බන්ධයෙන් සිංගප්පූරුව රජයට සිය ස්තුතිය පුද කළේය.පොදුරාජ්‍ය මණ්ඩලයේ සභාපතිත්වය දැරීම හේතු කොටගෙන ශ්‍රී ලංකාවට හිමිවී තිබෙන තත්ත්වය පිළිබඳව සැලකිලිමත් වෙමින්, 2015න් පසු කාලය තුළ තිරසාර සංවර්ධන ඉලක්ක, වෙළෙඳ කටයුතුවලදී දකුණු - දකුණු සහයෝගිතාවය හා කුඩා රාජ්‍යවල ආර්ථිකය යන කරුණුවලට විශේෂ අවධානයක් යොමු කරමින් ඇමැති දෙපළ පොදුරාජ්‍ය මණ්ඩලයේ වර්තමාන වැඩසටහන්වලදී ප්‍රමුඛතාවය ලබාදිය යුතු කරුණු පිළිබඳවද සාකච්ඡා කළහ.සැප්තැම්බර් මාසයේදී නිව්යෝර්ක්හි එක්සත් ජාතීන්ගේ සමුළුවේදී සාකච්ඡාවට භාජනය කිරීමට නියමිත, ආසියානු රටවලට වැදගත්වන කරුණු සම්බන්ධයෙන් නිරන්තර සැලකිල්ලෙන් සිටීමටද ඔවුහු මෙහිදී එකඟත්වයට එළඹුනහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073120</link>
    <topic>මයුරපති භද්‍රකාලි අම්මාන් කෝවිලේ ආඬිප්පුර උළෙලට ජනපති ආර්යාව සහභාගිවෙයි</topic>
    <author/>
    <content>වැල්ලවත්ත මයුරපති ශ්‍රී භද්‍රකාලී අම්මාන් කෝවිලේ වාර්ෂික ආඬිප්පුර උත්සවය විසිහත් වැනි වරටත් ඊයේ (30) ආරම්භ කෙරුණු අතර ජනාධිපති ආර්යා ශිරන්ති වික්‍රමසිංහ රාජපක්ෂ මැතිනියද එම අවස්ථාවට එක්වුවාය.ජනපතිට, රටට සහ සමස්ත රටවාසී ජනතාවට ආශීර්වාද පතා එහි දී විශේෂ ආගමික වතාවත් සිදුකෙරිණි.මයුරපති ශ්‍රී භද්‍රකාලී අම්මාන් කෝවිලේ භාරකාර පෙරියසාමි සුන්දරලිංගම් මහතා විසින් ආගමික වතාවත් මෙහෙයවා ආශීර්වාද සිදුකරන ලදී.ඇමැති දුමින්ද දිසානායක, මධ්‍යම පළාත් ප්‍රධාන ඇමැති සරත් ඒකනායක, යුද හමුදාපති ලුතිනන් ජෙනරාල් දයා රත්නායක මහත්වරුන් ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073121</link>
    <topic>හෝමාගම මූලික රෝහලේ දෛනික කටයුතු සාර්ථකයි</topic>
    <author>මංජුල හිරිපිටිය - හෝමාගම සංචාරක</author>
    <content>රෝහල් සුළු සේවකයන් රට පුරා රෝහල්වල වැඩ වර්ජනයක නියැළී සිටියත් හෝමාගම මුලික රෝහලේ දෛනික කටයුතු බාධාවකින් තොරව සාමාන්‍ය පරිදි කරගෙන යන බව රෝහලේ කළ සංචාරයක දී දැක ගන්නට ලැබුණි.හෝමාගම මුලික රෝහලට දිනපතා බාහිර රෝගීන් දහසකට වැඩි ප්‍රමාණයක් විවිධ රෝග සඳහා බාහිර රෝගී අංශයෙන් ප්‍රතිකාර ගන්නා අතර, එම ප්‍රමාණය (30) පෙරවරු කාලයේ පැමිණ සිටි අයුරු දක්නට ලැබුණු අතර, නේවාසික සහ සායන සඳහා පැමිණ සිටි ‍රෝගීන්ගේ කටයුතු සාමාන්‍ය පරිදි සිදුකරගෙන යනු ලැබීය. ‍හෝමාගම රෝහල් වෛද්‍ය අධිකාරි ප්‍රදීප් රත්නසේකර මහතා, රෝහලේ සෑම වාට්ටුවකටත් බාහිර රෝගී අංශයට සහ සායන පවත්වන අංශවලට ගොස් සේවාවන් නිසිපරිදි පවත්වාගෙන යන ආකාරය පරීක්ෂා කළ අතර, ඊයේ (30) සුළු සේවකයන් යම් ප්‍රමාණයක් සේවයේ යෙදී සිටි අයුරු දක්නට ලැබුණි.කොළඹ ජාතික රෝහල සහ කළුබෝවිල මහ රෝහල හැරුණ විට කොළඹ දිස්ත්‍රික්කයේ ප්‍රධාන මුලික රෝහල හෝමාගම වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073122</link>
    <topic>කොමසාරිස් ජනරාල්ට අල්ලස් ලබාදීමට යැයි පවසාලක්ෂ 10ක් ගත් උසස් නිලධාරියා ගැන සොයන්න</topic>
    <author>බුද්ධිකා ඉඹුලාන,</author>
    <content>වැට් බදු වංචාව සම්බන්ධයෙන් වැලිකඩ බන්ධනාගාරයේ බන්ධනාගාරගතව සිටින රැඳවියකුට විශේෂ වරප්‍රසාද ලබාදීමට බන්ධනාගාර කොමසාරිස් ජනරාල්වරයාට අල්ලස් ලබාදීමට යැයි පවසමින් රුපියල් ලක්ෂ 10ක මුදලක් ලබාගත් බන්ධනාගාර උසස් නිලධාරියකු පිළිබඳ වහා පරීක්ෂණ අරඹන්නැයි බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා වෙත ලිපියක් යොමු කරමින් ඉල්ලා ඇත.රුපියල් ලක්ෂ 05 බැගින් අවස්ථා 02ක දී මේ උසස් නිලධාරියා අදාළ රැඳවියාගේ ඥාතීන්ගෙන් මේ මුදල ලබා ගෙන ඇති අතර මේ උසස් නිලධාරිවරයා එම ඥාතීන්ට පවසා ඇත්තේ සිරකරුවන් සිර මැදිරි අතර මාරුකිරීම සහ නිදහස් ස්ථාන ලබාදීම බන්ධනාගාර කොමසාරිස් ජනරාල්වරයා විසින් සිදු කරන නිසා ඔහුට රුපියල් ලක්ෂ 05ක අල්ලසක් ලබාදිය යුතු යැයි මේ නිලධාරියා එම ඥාතීන්ගෙන් අදාළ මුදල ලබා ගෙන ඇත.එම අල්ලස් මුදල කොමසාරිස් ජනරාල්වරයාට ප්‍රමාණවත් නොවන බව පවසා මේ බන්ධනාගාර උසස් නිලධාරියා තවත් රුපියල් ලක්ෂ 05ක මුදලක් එම ඥාතීන්ගෙන් ලබා ගෙන ඇති අතර එසේ මුදල් ලබා දුන් ඥාතීන් මේ සිද්ධිය සම්බන්ධයෙන් බන්ධනාගාර දෙපාර්තමේන්තුවේ හිටපු කොමසාරිස්වරයකුට දැනුම් දී ඇත. එම හිටපු කොමසාරිස්වරයා මේ සිදුවීම පිළිබඳ බන්ධනාගාර දෙපාර්තමේන්තුවේ ඉහළ අංශ දැනුවත් කිරීම නිසා සිද්ධිය පිළිබඳ තොරතුරු අනාවරණය වී ඇත.රැඳවියකු බන්ධනාගාරයක් තුළ ස්ථාන මාරු කිරීම නිසි තැන රැඳවීම තමන් විසින් සිදු නොකරන බවත්, එය සිදුකරනු ලබන්නේ ආයතන භාර අධිකාරිවරයා බවත් සඳහන් කරන බන්ධනාගාර කොමසාරිස් ජනරාල්වරයා, මේ සිදුවීම නිසා තම කීර්ති නාමයට දැඩි කැළලක් ඇතිවී ඇති බැවින් වහාම මේ පිළිබඳව විමර්ශනයක් සිදුකරන ලෙස පුනරුත්ථාපන හා බන්ධනාගාර ප්‍රතිසංස්කරණ ඇමැතිවරයාගෙන් ඉල්ලීමක් කර ඇත.වැට් බදු වංචාව සම්බන්ධයෙන් වැලිකඩ බන්ධනාගාරයේ K වාට්ටුවේ 27වැනි කාමරයේ (සිර අංක S 15718) මේ සිරකරු රඳවා ඇති අතර එම වාට්ටුවේ රඳවා තබනු ලබන්නේ නැටුම් කණ්ඩායම් රැඳවියන් පමණකි.පුද්ගලයකු වරදකරු කිරීමෙන් පසුව පළමුවරට බන්ධනාගාරයට පැමිණීමේදී ඔහුගේ ඩොකට්ටුවේ සිරකරු රඳවා තැබිය යුතු වාට්ටුව සඳහන් කරනු ලබන්නේ බන්ධනාගාර අධිකාරිවරයා ය. ඉහත සිද්ධියට සම්බන්ධ සිරකරු විශේෂ ගණයේ සිරකරුවකු වන බැවින් ඔහු රැඳවිය යුත්තේ විශේෂ සිරමැදිරියක ය. එබැවින් මෙම රැඳවියා‍ K වාට්ටුවේ රඳවා තැබීමට නියෝග කර ඇත්තේ කවුරුන් විසින් ද යන්න සොයා බලන ලෙස ද පල්ලේගම මහතා ඇමැතිවරයාගෙන් ඉල්ලීමක් කර ඇත.1989 වසරේදී රාජ්‍ය සේවයට එක්වී සහකාර මැතිවරණ කොමසාරිස්වරයකු, ප්‍රාදේශීය ලේකම්වරයකු, අතිරේක ලේකම්වරයකු, අධ්‍යක්ෂ ජනරාල්වරයකු මෙන්ම කොමිෂන් සභාවක ලේකම්වරයකු ලෙස සේවය කළ තමන් කිසිදු අවස්ථාවක තම වැටුප හැර අයථා ලෙස මුදල් උපයා නොමැති බව සඳහන් කරන පල්ලේගම මහතා තම කීර්ති නාමයට මෙන්ම බන්ධනාගාර දෙපාර්තමේන්තුවට ම කැළලක් වූ මේ සිද්ධිය සම්බන්ධයෙන් කඩිනම් පරීක්ෂණයක් අරඹන ලෙස ඇමැතිවරයාගෙන් ඉල්ලා තිබේ.මෙහි පිටපත් ජනාධිපති ලේකම් ලලිත් වීරතුංග, ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ, ජනාධිපති මාණ්ඩලික ප්‍රධානී ගාමිණී සෙනරත් මහත්වරුන්ට ද යොමුකර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073123</link>
    <topic>විපක්ෂ නායකතුමා උපකාරක පන්තිවලට ගිහින් නංගි මල්ලි කියා ළඟ එන ජාතික මැතිවරණයට ඡන්ද එකතු කිරීමේ ව්‍යපාරයක</topic>
    <author>සමන්ති මිරියගල්ල කඩුවෙල සමූහ</author>
    <content>“විපක්ෂ නායකතුමා පෞද්ගලික උපකාරක පන්ති වෙත ගොස් නංගි මල්ලි කියා එහි දූ දරුවන් අමතමින්, වෙළෙඳ පොළවල් වෙත ගොස් පාරිභෝගික ජනතාවගේ බඩ අතගාමින් ළඟ එන ජාතික මැතිවරණයන් සඳහා ඡන්ද එකතු කිරීමේ ව්‍යපාරයක නිරත වී සිටින බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසිය. විපක්ෂ නායකතුමා හදන්නේ මාල, වළළු, බ්‍රේස්ස්ලට් හීනයකට යළි තරුණ තරුණියන් රැගෙන විත් ඉටු කර ගැනීමට නොහැකි බොරු බලාපොරොත්තුවල තරුණ තරුණියන් සිර කිරීම බවත් ඇමැතිවරයා මෙහි දී වැඩිදුරටත් පැවැසීය.ඒ මහතා මේ අදහස් පළකෙළේ මහින්ද චින්තන ඉදිරිදැක්මට සමගාමීව ආර්ථික සංවර්ධන අමාත්‍යංශය විසින් ක්‍රියාත්මක කරන 2014ක්‍රියාකාරී සැලැස්ම යටතේ කඩුවෙල ප්‍රාදේශිය ලේකම් කොට්ඨාසයේ සුළු වාරිමාර්ග හා පුරන් කුඹුරු අස්වැද්දීමේ වැඩසටහනේ සමාරම්භක උත්සවයට සහභාගී වෙමිනි. මේ උත්සවය ඊයේ (29) දින කඩුවෙල රණාල, ඇඹුල්ගමුව, කිතුල්ගමුව වෙල්යායේ දී පැවැත්විණ.මෙහි දී ඇමැතිවරයා මෙසේ ද පැවසීය. “ මම දැක්කා පත්තරේ තියෙනවා රනිල් වික්‍රමසිංහ මහත්තයා ටියුෂන් ක්ලාස් එකකට යනවා. එතුමා ගියේ අපේ සිංහල පංතියට. එතුමට සිංහල ඉගෙන ගන්න හිතිල ද මම දන්නෙ නැහැ. එතුමා මීට ටික කාලෙකට ඉස්සෙල්ලා මාස 1 1/2 ක් විතර ඇමරිකාවෙ ටියුෂන් පන්තියකට ගිහිල්ලා ආවා.එහෙ පන්තියට ගිහිල්ලා වැඩේ කරන හැටි හොඳට ඉගෙනගෙන ඇවිල්ල තමයි එතුමා ඊට පස්සෙ මෙහෙ පන්තියට ගියේ. එතුමා ඒ පන්තියට ගිහිල්ල එහි තරුණ තරුණියන් සමග හිනා වෙවී කතා කර කර ඉන්නවා අපි දැක්කා. ඒක දැක්කම මට බයත් හිතුනා. දැන් එතුමා ආයෙත් බලන්නේ මාල, වළළු, බ්‍රෙස්ලට් කතාවකට මේ රටේ තරුණ තරුණියන් ගේන්න පුළුවන්ද කියලා.2001 වර්ෂයේදී රනිල් වික්රවමසිංහ මහත්තයට මේ රටේ ජනතාව රැවටුණා. රැවටිලා අවුරුදු දෙකක් යනකොට තේරුණා මොකක්ද වෙන්නෙ කියලා. මෑත ඉතිහාසයේ කිසිම ආණ්ඩුවක් අවුරුදු දෙකෙන් වැටුණෙ නැහැ. ඒත් රනිල් වික්‍ර මසිංහ මහත්තයාගේ ආණ්ඩුව අවුරුදු 2 න් වැටුණා. වසර දෙකෙන් නෙමෙයි එක් වසරකින් මිනිස්සුන්ට තේරුණා කරන්න යන වැඩේ. ඒ නිසා මේ රටේ ජනතාව බලාගෙන හිටියෙ නැහැ. ඔවුන් බලෙන් ඡන්දයක් අරගෙන අවුරුදු දෙකෙන්වික්‍රම මසිංහ මහත්තයට සමු දුන්නා.දැන් එතුමා හදන්නේ ටියුෂන් ක්ලාස් අස්සේ රිංගලා එහේ ඉන්න දුවා දරුවන්ට නංගිලා මල්ලිලා කියලා ඔළු අතගාලා ඊළඟට එන ජාතික මැතිවරණවල දී කොහොමහරි ඡන්ද ලබා ගන්න. ඒ වගේම එතුමා පොළට ගිහිල්ලා පාරිභෝගික ජනතාවගේ බඩත් අතගාලා බලනවා. ඒත් වික්‍රමසිංහ මහත්තයා මේ රට පාලනය කළ කාලෙ ජනතාවගේ බඩ අතගෑවාම අහුවුණේ පිට. එතුමා රාජ්‍ය සේවයට අළුතින් ජනතාව එකතු කෙළෙත් නැහැ.ගොවි සංවිධානවල දීර්ඝකාලීන ඉල්ලීම් ඉටුකරලීමට අපි අපේ අවධානය යොමුකළා. ඊට අමතරව පාසල් සංවර්ධනය සඳහා පමණක් රුපියල් මිලියන 101 ක මුදලක් අපි ලබාදී තිබෙනවා.මේ අවස්ථාවට බස්නාහිර පළාත් සභා මන්ත්‍රීවරුන් වන හෙක්ටර් බෙත්මගේ, ජගත් කුමාර, කඩුවෙල මහ නගර සභාවේ නියෝජ්යා නගරාධිපති බුද්ධික ජයවිලාල්, එහි නාගරික මන්ත්‍රී මනෝජ් බෙත්මගේ, කඩුවෙල සහකාර ප්‍රා දේශීය ලේකම් සම්පත් ඉඩමෙගෙදර යන මහත්ම, මහත්මීන්, නිලධාරීන් සහ ගොවි සංවිධාන නියෝජිතයින් ඇතුළු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=n14073124</link>
    <topic>බස් රථයකදී මගීන්ට වන ඕනෑම හිරිහැරයක් වහාම 081 22222229 ට දැනුම් දෙන්න</topic>
    <author>අසේල කුරුළුවංශ</author>
    <content>ප්‍රවේශ පත්‍ර නොදීම, ඉබි ගමනින් යෑම,ආචාරශීලී ලෙස රියදුරු හා කොන්දොස්තොර මගීන්ට ආමන්ත්‍රණය නොකිරීම ඇතුළු බස් රථයක් තුළ මගීන්ට සිදුවන ඕනෑම හිරිහැරයක් කරදරයක් පිළිබඳව වහා දැනුම්දීම දුරකතන අංකයක් හඳුන්වාදීමට මධ්‍යම පළාත් ප්‍රවාහන අධිකාරිය පියවරගෙන ඇත.මගී ජනතාව සඳහා ගුණාත්මක හා කාර්යක්ෂම ප්‍රවාහන සේවාවක් ලබාදීමේ අරමුණින් 081 22222229 දරන දුරකතන අංකය හඳුන්වාදුන් බව ප්‍රවාහන අධිකාරීයේ සභාපති අනෝමා පොල්වත්ත මහත්මිය පැවැසුවාය.මධ්‍යම පළාත් ප්‍රවාහන සතියට සමගාමීව මේ කටයුත්ත දියත් කළ බවත් දිවා කලයේ ලැබෙන පැමිණිලි සඳහා ක්ෂණිකව පියවර ගැනීමට වෙනම කණ්ඩායමක් යොදවා තිබෙන බවද ඇය කීය.රාත්‍රි කාලයේ ලැබෙන පැමිණිලි සඳහා පසුදින ක්‍රියාත්මක වන බවත් මේ වන විට අදාළ අංකයට මගීන් ප්‍රතිචාර දක්වන බවත් පොල්වත්ත මහත්මිය පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=r1407311</link>
    <topic>අයාලේ යන වහු පැටවු බුලත්සිංහල වගා වනසති</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>බුලත්සිංහල ප්‍රාදේශීය ලේකම් බල ප්‍රදේශයට අයත් මහගම, තැන්නහේන ගම්මානයේ දිවා රාත්‍රී සැරිසරන ඉබාගාතේ යන ගවයින් නිසා ප්‍රාදේශවාසීන් ගොඩ මඩ ගොවිතැන්වලට විශාල ලෙස අලාභ හානි වී ඇතැයි තැන්නහේන ප්‍රදේශවාසීහු කියති.ඉබාගාතේ යන ගවයින් අතර කුළු හරක් කීපදෙනෙක් සිටින බවත්, මෙම ගවයින් ප්‍රදේශවාසීන්ගේ කුඹුරුවලට හා ‍එළවළු වගාවන්ට මෙන්ම හේන් ගොවිතැන්වලටත් නිතර දෙවේලේ ඇතුළුවී විනාශ කිරීම නිසා ඔවුනට ගොවිතැන් කිරීම එපාවී ඇතැයි කියති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=r1407312</link>
    <topic>දියහොඳ ඇළත් දැන් මදුරු රජදහනක්</topic>
    <author>ඡායාරූපය - මීගමුව - විශේෂ</author>
    <content>මීගමුව - කොළඹ ප්‍රධාන මාර්ගයේ කුරන දියහොඳ ඇළේ බෝක්කුව හරහා වැටී තිබෙන ඇළ මාර්ගය ජපන් ජබර පැළෑටි සහ දවට ගස්වල අතුවලින් අවහිරවී ජලය බැස යාම ඇනහිට තිබෙන අයුරුයි මේ.20 කනුව අසල පිහිටි මේ දියහොඳ ඇළ මාර්ගය අවහිරවී ජලය බැසයාම ඇනහිට තිබීම නිසා එය මදුරුවන්ගේ තෝතැන්නක් බවට පත්ව තිබෙන බව කුරන ග්‍රාමවාසීහු පවසති. වගකිව යුත්තන්ගේ අවධානය මීට යොමුවනු ඇතැයි ප්‍රදේශවාසීහු බලාපොරොත්තු වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=r1407313</link>
    <topic>මාළු දැලට කිඹුලෙක් ඇවිත්</topic>
    <author> කළුතර මධ්‍යම සමුහ</author>
    <content>බේරුවල ධීවර වරායෙන් මුහුදු ගිය ධීවරයින් පිරිසකගේ මාළු දැලකට කිඹුලෙකු හසුවී ඇති අතර එම ධීවර පිරිස කිඹුලා සමඟ මාළු දැල බේරුවල වරායට රැගෙන ආහ.කිඹුලා වරායට ගෙන ඒමත් සමඟ එහි සිටි පිරිස බියට පත්වී තිබේ.අඩි 5ක් පමණ දිගින් යුතුවූ ‍ෙම් කිඹුලා වනජීවි දෙපාර්තමේන්තුවට භාරදීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=r1407314</link>
    <topic>කොටිකන්ද රැකගන්නමහඋඩුවම පෙළගැසෙති</topic>
    <author>හොරණ සමූහ බන්ධුල ආර්. ගුලවත්ත</author>
    <content>මහඋඩුව කපුමුල්ල ප්‍රදේශයේ පිහිටි කොටිකන්ද නොහොත් මිනීමරුකන්ද රජයේ පාරිසරික අංශයන්හි සහ හොරණ ප්‍රාදේශීය ලේකම්ගේ නියෝග නොතකා ගමේම ව්‍යාපාරිකයකු විසින් කපා පරිසරය විනාශ කිරීමට එරෙහිව ප්‍රදේශයේ ජනතාවගේ විරෝධයට සහාය දක්වමින් උතුරු උඩුව කනිටු විදුහලේදී ප්‍රදේශවාසීන්ගේ සාකච්ඡාවක් ද පැවැත්විණි.මෙහිදී පරිසර විනාශය ගැන කරුණු දක්වමින් කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා -භූ විද්‍යා සහ පතල් කැණීමේ කාර්යාංශය භාර අමාත්‍යාංශයේ ලේකම්ට මේ ප්‍රදේශයේ වතුර තිබුණත් එකයි, නැතත් එකයි. අපි උන්නත් එකයි, මළත් එකයි. මළගෙදර දවසට රු. 15,000 ක් දෙනවා. පස්සෙ රජයෙන් තවත් ආධාර දෙනවා.මිනිස් ජීවිතයක වටිනාකම මුදල්වලින් තක්සේරු කරන්නට පුළුවන්ද? විනාශ වූ මේ පරිසරය නැවත ගොඩනඟන්නට පුළුවන්ද? මේ වැලි කැටයක් හැදෙන්නට, පස් ටිකක් හැදෙන්නට අවුරුදු මිලියන ගණනාවක් යනවා, මම අහල තියෙන විදියට.භූ විද්‍යා සහ පතල් කැණීම් කාර්යාංශය ඒ ගැන හොඳට දන්නවා. මිනිස් ජීවිත අපට වටිනවා. පරිසරයක් ගොඩනඟන්නට අවුරුදු ලක්ෂ ගණනාවක් ගතවෙනවා. පරිසරයක් ගොඩනඟන්නට අවුරුදු ලක්ෂ ගණනාවක් ගතවෙනවා.සංවර්ධනය කරන්නට ඕනේ. ඒ සඳහා සුදුසු බිම් තෝරාගන්නට ඕනේ. ප්‍රාදේශීය ලේකම්ගේ අනුමැතියෙන් තොරව ඉඩම් අරගෙන පස් කපන්න අවසරයක් නැතුව හොරණ ආසන බල ප්‍රදේශයේ ඉඩම්වල පස් කැපුවොත් එදාට මම ඉන්නවා ප්‍රදේශයේ ජනතාවත් සමඟ. මම ඉවසල ඉවසල හිටියා. අපි මේ පස් කැපීමට විරුද්ධව තීරණයක් ගනිමු. බලපත්‍ර කතාන්දර මෙයින් ඉවරයි.පියතිලක බැද්දගේ මහතා -අපේ ගම ඉතාම සුන්දර ගමක්. අපට පිරිසිදු වතුර අවශ්‍යයි. ගමේ ස්වාභාවික සම්පත් අවම වෙමින් පවතිනවා. අපේ ගමේ සුන්දරත්වය ටිපර්වල පටවාගෙන යනවා. මේ පාරිසරික විනාශය ගැන අපි කතා කරන්නේ ඉතාම කනගාටුවෙන්. අනාගත පරම්පරාවට අද පන්සල් කන්ද නෑ. අද එතැන තිබෙන්නේ ගහකොළ නැති ශුෂ්ක භූමියක්. මෙතැන විනාශ කරන්නේ කොටිකන්ද නැත්නම් මිනීමරු කන්ද? ඒකත් ඉවරයි.හර්ෂ ඕපනායක සහ යසපාල බැද්දගේ මහත්වරු ද මෙහිදී කන්ද කැපීමට එරෙහිව අදහස් දැක්වූහ. මේ දැනුවත් කිරීමේ සභා රැස්වීමට හොරණ ප්‍රාදේශීය ලේකම් නිශාන්ති ජයසිංහ මහත්මිය ප්‍රධානව ගමේ පරිසර සංවිධාන නියෝජිතයෝ ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=r1407315</link>
    <topic>මීගමුව මහාධිකරණය පවත්වාගෙන ගියගොඩනැඟිලි සංකීර්ණය නිව්ස්ටෙඩ් විදුහලට භාර දෙයි</topic>
    <author>@ කොටදෙනියාව සමූහ එම්.පී. කුමාර</author>
    <content>වසර ගණනාවක් තිස්සේ මීගමුව මහාධිකරණය පවත්වාගෙන ගිය ගොඩනැඟිලි සංකීර්ණය ඊට යාබදව පිහිටි මීගමුව නිව්ස්ටෙඞ් බාලිකා විදුහලට නිල වශයෙන් බාරදීමේ උත්සවය මෙම මස 31 වැනිදා උදේ 8.00 ට ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්වේ.මීගමුව නව අධිකරණ සංකීර්ණය පිහිටුවීමෙන් පසු මෙම ගොඩනැඟිල්ලේ දිගු කලක් තිස්සේ පවත්වාගෙන ගිය බස්නාහිර පළාත් බද මහාධිකරණය නව ගොඩනැඟිලි සංකීර්ණයේ ස්ථාපිත කිරීමෙන් පසු එම ගොඩනැගිලි සංකීරණය මෙම පාසලට පැවරීමට තීරණය කර ඇත.ඓතිහාසික වටිනාකමකින් යුතු මෙම ගොඩනැඟිලි අවශ්‍ය අලූත්වැඩියාවන් සිදුකර පාසල් සිසුවියන්ගේ ප්‍රයෝජනයට ලබා ගැනීමට නියමිතය. අධිකරණ ශාලාව ඒ ආකාරයෙන්ම පවත්වාගෙන යෑමටත් සෙසු කාර්යාල ගොඩනැඟිලිවල පන්ති කාමර පවත්වාගෙන යාමටත් නියමිතය.ඉඩ කඩ මදි කම නිසා ඉතා අපහසුවෙන් පන්ති පවත්වාගෙන ගිය බවත් මෙම ගොඩනැගිලි පාසලට ලැබීම නිසා මහත් සහනයක්ව ඇති වනු ඇති බවත් මවුපියෝ පැවසූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=r1407316</link>
    <topic>හොරණ කනන්විල පලතුරු භෝග සංවර්ධන ආයතනයේ පටක රෝපණ අංශයෙන් උසස් ප්‍රමිතියේ පලතුරු පැළ</topic>
    <author>නාගොඩ විශේෂ - එන්. විජේරත්න</author>
    <content>හොරණ - කනන්විල පලතුරු බෝග පර්යේෂණ හා සංවර්ධන ආයතනයේ ප්‍රධානතම අංශ අතුරින් “පටක රෝපණ අංශයට ද” ඉතා වැදගත් තැනක් හිමිවේ.පටක රෝපණ අං‍ශයේ ප්‍රධානී ලෙස කටයුතු කරන එස්. එම්. නාගහවත්ත මහතා එම අංශයෙන් සිදුවන කාර්යයන් හා එහි වැදගත්කම පිළිබඳව “දිනමිණ”ට මෙසේ අදහස් දැක්වීය.හොරණ - කනන්විල පලතුරු බෝග පර්යේෂණ හා සංවර්ධන ආයතනයේ මෙම පටක රෝපණ අංශයෙන් ප්‍රධාන කාර්යයන් දෙකක් සිදුවෙන බව සඳහන් කළ හැකියි. එනම් ‍බෝග පටක රෝපණය සම්බන්ධයෙන් පර්යේෂණ පැවැත්වීම හා ගුණාත්මක බවින් යුත් පැළ නිෂ්පාදනය කිරීමත්ය.2008 වර්ෂයේ දී මෙම පටක රෝපණ අංශය ආරම්භ කරනු ලැබුවේ කෙසෙල් හා අන්නාසි පැළ සඳහා පවතින ඉල්ලුම සාමාන්‍ය ක්‍රමවලින් පැළ නිෂ්පාදනය තුලින් සපුරා ගැනීමට නොහැකි වීම සඳහා විකල්ප ක්‍රමයක් වශයෙනුයි.මෙම ක්‍රමය මඟින් නව ප්‍රභේදවලින් විශාල පැළ ප්‍රමාණයක් නිෂ්පාදනය කර ගැනීමට හැකියාව ලැබෙනවා. විශේෂයෙන්ම වෛරස් වැනි රෝගවලින් තොර නිරෝගී හා ගුණාත්මයෙන් ඉහළ පැළ නිෂ්පාදනය කරගැනීමට මේ තුළින් හැකි වෙනවා.මෙම අංශය මඟින් (නදී) ඇඹුල්, (අග්‍රා) කෝලිකුට්ටු, උසස් ඇම්බුන් හා නේත්‍රපලම් යන කෙසෙල් පැළ නිෂ්පාදනය කරනවා. එමෙන්ම මුරිසි අන්නාසි පැළ මෙම අංශය මඟින් නිෂ්පාදනය කරනවා.කෘෂිකර්ම දෙපාර්තමේන්තුවේ ගොවිපළ හා ආයතන හා එක්ව දැනට වසරකට නිපදවන කෙසෙල් හා අන්නාසි පැළ 20,000, 30,000 අතර ප්‍රමාණය ලක්ෂය දක්වා වැඩි කිරීමට පියවර ගෙන තිබෙනවා. මෙම කාර්යයේ දී හොරණ කනන්විල පලතුරු බෝග පර්යේෂණ හා සංවර්ධන ආයතනයේ අධ්‍යක්ෂ ආචාර්ය එම්. එම්. සුබ හීන්කෙන්ද මහතාගේ අධීක්ෂණයෙන් යුතුව මෙම අංශයේ සමස්ත කාර්ය මණ්ඩලය සුවිශේෂී දායකත්වයක් ලබා දෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=r1407317</link>
    <topic>රට රකින නිල් පවුර - සුරකිමු මව්බිම මාවනැල්ල වැඩසටහනදා...</topic>
    <author>මාවනැල්ල සමූහ - පී. සෙනෙවිරත්න</author>
    <content>“රට රකින නිල් පවුර සුරකිමු මව්බිම” යන තේමාව යටතේ මේ දිනවල කෑගල්ල දිසාවේ ග්‍රාමසේවා වසම් මට්ටමින් දේශපාලන නායකයන් එක්ව සම්මන්ත්‍රණ මාලාවක් පවත්වනු ලබයි. එයින් මාවනැල්ල අරණායක බල ප්‍රදේශවල වැඩ සටහන් ද ඉකුත් සති අන්තයේදී පැවැත්විණි.මෙහිදී අරණායක ආණ්ඩු පක්ෂ ප්‍රධාන සංවිධායක නියෝජ්‍ය සෞඛය ඇමැති ලලිත් දිසානායක මහතා ඇතුළු අරණායක ප්‍රාදේශීය සභාවේ සභාපතිවරයා ඇතුළු මන්ත්‍රී පිරිස්ද එක්ව සංවිධාන කැර පවත්වන ලද ශ්‍රී ලංකා නිදහස් පක්ෂ ආසන නියෝජිත සම්මේලනය ඉකුත් (20) දා මාවනැල්ල උස්සාපිටිය රිවිසඳ - අරුණ ශ්‍රී රංග ශාලාවේදී පැවැත්විණි. එහි විශේෂ දේශනය පවත්වන ලද්දේ දේශීය වෛද්‍ය ඇමැති සාලින්ද දිසානායක මහතා විසිනි.විදේශ කටයුතු පිළිබඳ ඇමැති මහාචාර්ය ජී.එල්. පීරිස් මහතා ද ඇමැති සුසිල් ප්‍රේම ජයන්ත රත්නපුර මන්ත්‍රී රංජිත්ද සොයිසා ප්‍රාදේශීය සභා සභාපති දිනේශ් ගුණරත්න සබරගමුව පළාත් සභා මන්ත්‍රී චමිලදිසානායක මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=r1407318</link>
    <topic>හයිලෙවල් පාරේතාර ගුලි ඉවත්කර දෙන්න</topic>
    <author>හෝමාගම විශේෂ - ජිනදාස ගමගේ</author>
    <content>ගොඩගම නගරයේ හයිලෙවල් පාරේ ඇති තාර ගුලි ඉවත් කර දෙන ලෙස ජනතාව මහාමාර්ග අධිකාරියෙන් ඉල්ලා සිටිති.ගොඩගම නගරයේ ඉන්ධන පිරවුම්හල අසල බස් නැවතුම්පොළට යාබද ඇති මෙම තාර ගුලි නිසා සැහැල්ලු වාහන රියැදුරන් බලාපො‍ෙරාත්තුවක් නොමැතිව වාහනය උඩින් ගමන් කරන නිසා අනතුරුවලට පත්වෙන බව පවසති.මහාමාර්ග අධිකාරියේ වගකිවයුත්තන් මේ ගැන පියවරක් ගත යුතු බව ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=s140731_2</link>
    <topic>මොයින් අලීට රතු එළියක්</topic>
    <author>ඉදුනිල් වීරරත්න</author>
    <content>‘ගාසා තීරයට ආරක්ෂාව සහ පලස්තීනයට නිදහස්‘ යන තේමාව රැගත් අත් පටියක් පැළඳ ක්‍රීඩා කරන එංගලන්ත ක්‍රීඩක මොයින් අලී වෙත ජගත් ක්‍රිකට් කවුන්සිලයේ දැඩි අවධානයක් යොමුව තිබේ.මේ දිනවල ඉන්දියාව සමඟ පැවැත්වෙන තෙවැනි ටෙස්ට් ක්‍රිකට් තරඟයේ දෙවැනී දිනයේදී අලී මෙම අත් පටිය පැළඳ ක්‍රීඩා කළේය.ඔහුගේ ඡායාරූපයක් මධ්‍යය මගින් පලවීමත් සමඟ ජගත් ක්‍රිකට් කවුන්සිලය ඊට පුර්ව අවධානය යොමු කර තිබේ.මේ නිසා බොහෝවිට මොයින් අලීට දඩුවමක් විඳීමට සිදුවෙනු ඇතැයි විදෙස් මාධ්‍ය වාර්තා කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=s140731_1</link>
    <topic>ඉන්දියාව පරාජයෙන් ගැලවීමේ සටනක</topic>
    <author/>
    <content>එංගලන්තය හමුවේ දරුණු පරාජයෙන් බේරීම සඳහා පන්දුවට පහර දෙමින් සිටින ඉන්දීය ක්‍රිකට් කණ්ඩායම තරඟයේ සිව්වන දිනය නිමා වන විට කඩුළු 4 ක් දැවී ලකුණු 112 ක් ලබා සිටී.දෙරට අතර පැවැත්වෙන තරඟ 5 කින් සමන්විත ටෙස්ට් තරඟාවලියේ 3 වැනි ටෙස්ට් තරඟය සදම්ටන් හි රෝස් බෝල් ක්‍රීඩාංගනයේ පැවැත්වේ.මෙම තරඟයේ පලමුව පන්දුවට පහරදුන් එංගලන්ත පිල කඩුළු 7ක් දැවී ලකුණු 569 ලබාගත්තේය. එහිදී ශතක දෙකක් වාර්තා වේ.  ඉන්දීය කණ්ඩායම සිය පළමු ඉනිම සඳහා සියළු දෙනා දැවී වාර්තා කල ලකුණු සංඛ්‍යාව 330 කි.එංගලන්තය දෙවැනි ඉනිමේදී කඩුළු 4ක් දැවී ලකුණු 205 ක් වාර්තා කර ප්‍රතිවාදීන්ට පන්දුවට පහරදීමේ අවස්ථාව ලබා දුන්නේය.අද අවසන් දිනයේ ඉන්දියාව ජයග්‍රහණය කිරීමට තවත් ලකුණු 333ක් අවශ්‍යවේ. ඉන්දීය කණ්ඩායම මෙම තරඟාවලියේ එක් තරඟයක් ජයග්‍රහණය කරමින් මේ වන විට ඉදිරියෙන් සිටී. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=s1407317</link>
    <topic>එරන්දී ඔලිම්පික් රන් පදක්කම්ලාභිනියට සටනක්දී පරදී</topic>
    <author>ප්‍රින්ස් ගු ණසේකර ස්කොට්ලන්තයේ ග්ලාස්ගෝව් සිට</author>
    <content>පොදු රාජ්‍ය මණ්ඩලීය ක්‍රීඩා උ‍ළෙලේදී කාන්තා බොක්සිං කිලෝග්‍රෑම් 69 -75 මිඩ්ල්වේට් මූලික වටයේ තරගයේදී විශිෂ්ට දස්කම් දැක්වූ ශිරෝමාලා වීරරත්න අර්ධ අවසන් පූර්ව වටයට සුදුසුකම් ලබා ගත්තාය. එම අර්ධ අවසන් පූරව වටයේ තරගය ශ්‍රී ලංකා වේලාවෙන් අද අලුයම 2.30 ට පැවැත්වෙන අතර එයින් ජයගතහොත් කුමන හෝ පදක්කමක් දිනා ගැනීමේ වාසනාව ඇයට උදාවෙනු ඇත. අර්ධ අවසන් වටයේදී ශිරෝමාලාට හමුවන්නේ නයිජීරියානු ක්‍රීඩිකාවක් වන අතර ඇය 2012 ලන්ඩන් ඔලිම්පික් උළෙලට නයිජීරියාව නියෝජනය කළ ක්‍රීඩිකාවකි.ශිරෝමාලා සහභාගීවූ පළමු වටයේ තරගයේදී අප්‍රිකානු රටක්වන ලෙසේතෝ ක්‍රීඩිකා මොතිබේලී පරාජය කළේ තත්පර 49කදී වීම විශේෂත්වයකි. ශිරෝමාලා එල්ල කළ වේගවත් පහරක් ලෙසේතෝ ක්‍රීඩිකාවගේ නාසය අසළ පෙදෙසේ වැදී බිම ඇද වැටීමෙන් තරගය නතර කොට ජය පිරිනැමීමට විනිසුරු තීරණය කළේය. පොදු රාජ්‍ය මණ්ඩලීය ක්‍රීඩා උළෙලේ බොක්සිං තාරගවලදී අඩුම කාලයකින් ජයග්‍රහණය තීරණයවූ තරගය මෙය වීම සුවිශේෂත්වයකි.ඊයේ රාත්‍රියේ නිමාවූ බොක්සිං කි.ග්‍රෑ.48-51 ෆ්ලයිවේට් තරගයේදී එරන්දී ද සිල්වා ලන්ඩන් ඔලිම්පික් තරගාවලියේ රන් පදක්කම දිනූ එංගලන්ත ක්‍රීඩිකා එන්.ඇඩෑම්ස් හමුවේ 3-0කින් පරාජය විය. අනුෂා කොඩිතුවක්කු හදිසි අනතුරකින් තරගාවලියට සහභාගී නොවූ හෙයින් ඇය වෙනුවට එරන්දී මේ තරගාවලියට එක්වූවාය.එරන්දීගේ පළමු විදෙස් තරගාවලිය මෙය වූ අතර එවැනි තත්ත්වයකදී තරගවට හතරේදීම ප්‍රබල ප්‍රතිවාදී ක්‍රීඩිකාව ඉදිරියේ ක්‍රිඩා කිරීම බොහෝ දෙනෙකුගේ අගැයීමට ලක්විය.මේ අතර මලල ක්‍රීඩා මීටර් 800 කාන්තා මූලික වටයේ තරගයට එක්වූ ඩබ්ලිව්.කේ.එල්.නිමාලී විනාඩි 2:08.31කින් හත්වැනි ස්ථානයට පැමිණ ඉවතට ගියාය. බැඩ්මින්ටන් මූලිකවටයේ තරගයකින් තිළිණි හෙන්දහේවා 2-0කින් ලූ ෆෝක් දූපත් ක්‍රීඩිකාව පරාජය කළ අතර නදීශා ගයාත්‍රී 2-0කින් ජැමෙයිකා ක්‍රීඩිකාව පරාජය කළාය.පිරිමි ඒකළ තරගවලදී බුවනෙක ගුණතිලක 2-0කින් නවසීලන්තය පරාජයට පත්කළ අතර නිලූක කරුණාරත්න 2-0කින් ගයානාව හා දිනූක කරුණාරත්න 2-0කින් නවසීලන්තය පරාජයට පත්කොට පෙර අර්ධ අවසන් පූර්ව වටයට සුදුසුකම් ලබා ගත්හ. ටේබල් ටෙනිස් ඒකළ දෙවැනි වටයේ තරගයෙන් උගන්ඩාව පරාජය කළ ඉෂාරා මධුරංගී මීළග වටයේදී ඉන්දියාව සමග තරග කිරීමේ අවස්ථාව උදා කරගෙන ඇත.එරන්දි වරුෂවිතාන මැලේසියාව හමුවේ 4-2ක් ලෙස පරාජය වූවාය. පිරිමි ඒකළ තරග වලදී උදය රණසිංහ කිරිබාටී ධූපත් ක්‍රීඩකයා 4-0කින් පරාජය කොට ඊළග වටයට සුදුසුකම් ලැබූ අතර දිනේෂ දේශප්‍රියද 4-1කින් ගයනා ක්‍රීඩකයා පරාජය කළේය. මිශ්‍ර යුගල ටේබල් ටෙනිස් මූලික වටයේදී බණ්ඩාර ජයසිංහ හා දිව්‍යාංජලී ප්‍රනාන්දු 3-0ක් ලෙස මාලදිවයින පරාජය කළ අතරඋදය රණසිංහ හා එරන්දී වරුෂවිතාන 3-1ක් ලෙස පාකිස්තානය පැරදවූහ.එම වටයේදීම දිනේෂ් දේශප්‍රිය හා හංසනී පියුමාලා පැපුවා නිව්ගිණි පරදා 3-0ක ජයක් අත්කර ගත්හ.සත්කාරක ස්කොට්ලන්තය 3-0කින් පරාජය කිරීමට රොහාන් සිරිසේන හා ඉෂාරා මධුරංගී සමත්වූ අතර දෙවැනි වටයේදී බණ්ඩාර ජයසිංහ හා දිව්‍යාංජලී ප්‍රනාන්දු 3-0ක් ලෙස සිංගප්පූරුව හමුවේ පරාජය වූහ. එම වටයේදී දිනේෂ් දේශප්‍රිය හා හංසනී පියුමාලාද 3-2ක් ලෙස ට්‍රිනිඩෑඩ් ටුබෑගෝ හමුවේ පරාජය වූවාය.මිශ්‍ර යුගල ටේබල් ටෙනිස් තෙවැනි වටය දක්වා පැමිණි ඉෂාරා මධුරංගී හා රොහාන් සිරිසේන 3-2ක් ලෙස ඕස්ට්‍රේලියාව හමුවේ තියුණු තරගයකින් පරාජයට පත්විය.මල්ලවපොර පිරිමි දෙවැනි වටයේ කි.ග්‍රෑ.61 නිදහස් ආර තරගයකදී උදාර ප්‍රනාන්දු දකුණු අප්‍රිකානු ක්‍රීඩකයාට 4-0කින් පරාජයවූ අතර කි.ග්‍රෑ.97 තරගයේදී මංජුල චන්දිම නයිජීරියාව හමුවේ 5-0ක පරාජයක් ලැබීය.මේ වන විට පදක්කම් සටහනේ පෙරමුණ ගැනීමට එංගලන්තය සමත්ව සිටින අතර රන් පදක්කම් 34ක් රිදී පදක්කම් 34ක් හා ලෝකඩ පදක්කම් 28ක් දිනා සිටී. ඕස්ට්‍රේලියාව රන් 34ක් රිදී 31ක් හා ලෝකඩ 36ක් දිනා ඇති අතර කැනඩාව රන් 17ක් රිදී 5ක් හා ලෝකඩ 18ක් දිනා ඇත. රිදී පදක්කම්ක් දිනූ ශ්‍රී ලංකාව දැන් පදක්කම් සටහනේ 20 වැනි ස්ථානයේ පසුවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=s1407311</link>
    <topic>පරාජයට පසු අනුරුද්ධ-මංජු බොක්සිං වලල්ලට සමුදෙති</topic>
    <author>ප්‍රින්ස් ගුණසේකර ස්කොට්ලන්තයේ ග්ලාස්ගෝව් සිට</author>
    <content>පොදු රාජ්‍ය මණ්ඩලීය ක්‍රීඩා උ‍ළෙලේදී පරාජයට පත්වූ මංජු වන්නිආරච්චි හා අනුරුද්ධ රත්නායක බොක්සිං ක්‍රීඩාවෙන් සමුගන්නා බව පවසයි. එබැවින් මේ දෙදෙනාට එළැඹෙන ආසියානු ක්‍රීඩා උළෙල නියෝජනය කිරීමේ අවස්ථාව උදා නොවන බවත් නැගී එන ක්‍රීඩකයින්ට අවස්ථාව උදාවන බවත් ශ්‍රී ලංකා බොක්සිං සම්මේලනයේ හිටපු සභාපති හා පුහුණුකරු ඩයන් ගෝමස් මහතා ‘දිනමිණ’ට පැවැසීය.මේ අතර කාන්තා බොක්සිං කිලෝග්‍රෑම් 69-75 මිඩ්ල්වේට් තරගයේ විශිෂ්ට දස්කම් දැක්වූ ශිරෝමාලී වීරරත්න අර්ධ අවසන් පූර්ව වටයට සුදුසුකම් ලබා ගත්හ. එම අර්ධ අවසන් පූරව වටයෙන් ජයගතහොත් ඇයට පදක්කමක් දිනා ගැනීමේ අවසන් වටයට පිවිසීමේ වාසනාව උදාවනු ඇත. ඇය සහභාගීවූ පළමු වටයේදී අප්‍රිකානු රටක්වන ලෙසේතෝ ක්‍රීඩිකා මොතිබෙලී පරාජය කළේ තත්පර 49කදී වීම විශේෂත්වයකි.ශිරෝමාලා එල්ල කළ දැවැන්ත පහරක් ලෙසෝතෝ ක්‍රීඩිකාවගේ මුහුණට වැදී බිම ඇද වැටීමෙන් ශ්‍රී ලංකාවට ජය හිමි විය.මේ බොක්සිං තාරගවලදී අඩුම කාලයකින් ජයග්‍රහණය තීරණයවූ තරගය මෙය වීම සුවිශේෂත්වයකි.ශ්‍රී ලංකාවේ දැනට සිටින ප්‍රවීණතම බොක්සිං ක්‍රීඩකයින් දෙදෙනෙකුවන ඔවුන් වසර දහයකට අධික කාලයක් තිස්සේ ජාත්‍යන්තර තරග රැසක් නියෝජනය කළහ.මංජු වන්නිආරච්චි 2010 නවදිල්ලි පොදුරාජ්‍ය මණ්ඩලීය ක්‍රීඩා උළෙලේදී රන් පදක්කම දිනූ අතර පසුව තහනම් උත්තේජක චොදනාවකින් පදක්කම ගිලිහී ගියේය. ඔහු 2006 මෙල්බෝන් පොදු රාජ්‍ය මණ්ඩලීය ක්‍රීඩා උළෙල හා 2007 චිකාගෝ,2009 ඉතාලියේ පැවැති ලෝක ශූරතාවලි නියෝජනය කළේය.අනුරුද්ධ රත්නායක 2008 බීජිං ඔලිම්පික් උළෙල නියෝජනය කළ අතර 2007 චිකාගෝ ලෝක ශූරතාවිලයට සහභාගීවී 5වැනි තැනට පත්විය.ග්ලාස්ගෝව් බොක්සිං වලල්ලේ අනුරුද්ධ ඊයේ සහභාගීවූ අර්ධ අවසන් වටයේදී ඝානාවේ ඕමාර් අබ්දූල් අතින් වට 2-1ක් ලෙස තියුණු සටනකින් පරාජයට පත්විය.ඔහු පළමු තරගයේදී උගන්ඩාවේ සෙමිට්ලා 3-0ක් ලෙස පරාජය කොට අර්ධ අවසන් වටයට පිවිසියේය. මංජු වන්නිආරච්චි දකුණු අප්‍රිකාවේ සොන්ජිකා හමුවේ පළමු තරගයෙන්ම 3-0ක පරාජයක් ලැබීය.මේ අතර මලල ක්‍රීඩා මීටර් 800 කාන්තා මූලික වටයේ තරගයට එක්වූ ඩබ්ලිව්.කේ.එල්.නිමාලී විනාඩි 2;08.31කින් හත්වැනි ස්ථානයට පැමිණ ඉවතට ගියාය.බැඩ්මින්ටන් මූලිකවටයේ තරගයකින් තිළිණි හෙන්දහේවා 2-0කින් ලූ ෆෝක් දූපත් ක්‍රීඩිකාව පරාජය කල අතර නදීශා ගයාත්‍රී 2-0කින් ජැමෙයිකා ක්‍රීඩිකාව පරාජය කළාය. පිරිමි ඒකළ තරගවලදී බුවනෙක ගුණතිලක 2-0කින් නවසීලන්තය පරාජයට පත්කළ අතර නිලූක කරුණාරත්න 2-0කින් ගයානාව හා දිනූක කරුණාරත්න 2-0කින් නවසීලන්තය පරාජයට පත්කොට පෙර අර්ධ අවසන් පූර්ව වටයට සුදුසුකම් ලබා ගත්හ.ටේබල් ටෙනිස් ඒකළ දෙවැනි වටයේ තරගයෙන් උගන්ඩාව පරාජය කළ ඉෂාරා මධුරංගී මීළග වටයේදී ඉන්දියාව සමග තරග කිරීමේ අවස්ථාව උදා කරගෙන ඇත.එරන්දි වරුෂවිතාන මැලේසියාව හමුවේ 4-2ක් ලෙස පරාජය වූවාය. පිරිමි ඒකළ තරග වලදී උදය රණසිංහ කිරිබාටී දුපත් ක්‍රීඩකයා 4-0කින් පරාජය කොට ඊළග වටයට සුදුසුකම් ලැබූ අතර දිනේෂ දේශප්‍රියද 4-1කින් ගයනා ක්‍රීඩකයා පරාජය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=s1407312</link>
    <topic>විලියම්-කේට් රජ යුවළපාසල් කාලයට යති</topic>
    <author>ප්‍රින්ස් ගුණසේකර ස්කොට්ලන්තයේ ග්ලාස්ගෝව් සිට...</author>
    <content>විලියම් කුමරු හා කේට් කුමරිය පොදු රාජ්‍ය මණ්ඩලීය ක්‍රීඩා උළෙලේ ක්‍රීඩක ක්‍රීඩිකාවන් සමග එක්වෙමින් පාසල් දරුවන්සේ විනෝදකාමීව හැසිරෙමින් සිටිති. මහ රැජනගේ ප්‍රධානත්වයෙන් සතියකට කලින් ආරම්භවූ මේ ක්‍රීඩා උළෙලේ සෑම දිනකම විලියම්-කේට් යුවල එක්ව සිටීම විශේෂත්වයකි.විටෙක ක්‍රීඩා තරග නරඹමින් තවත් අවස්ථාවක ක්‍රීඩා ගම්මානයේ ක්‍රීඩක ක්‍රීඩිකාවන් සමග විනෝද වෙමින් හා ක්‍රීඩාංගණවලට ගොස් ක්‍රීඩා කරමින් කේට්-විලියම් යුවල සැහැල්ලුවෙන් ගත කිරීම බොහෝ දෙනෙකුගේ අවධානයට ලක්ව තිබේ. ක්‍රීඩා ගම්මානයේ සිටින ක්‍රීඩිකාවන් විලියම් කුමරු සමග ඡායාරූප ගැනීමට මහත් රුචියක් දක්වන අතර එවැනි බොහෝ අවස්ථාවලදී කේට් කුමරියට ආරාධනා නැත.කේට් කුමරිය ක්‍රීඩා ගම්මානයේ සිටින කුඩා දරුවන් සමග “බොල් ක්‍රීඩාවේ”යෙදෙනු දක්නට ලැබුණි. අඩි දෙකක් පමණ උස ටින් තුනක් තබා එය උඩින් පැන යමින් හා එම ටින් තුනට ඈත සිට බෝලයක් බිම දිගේ එවමින් කඩා බිද දැමීමේ විනෝද ක්‍රීඩාවක නිරතවූ කේට් කුමරිය, කුඩා දරුවන්ගේ හා ක්‍රීඩක ක්‍රීඩිකාවන්ගේ ආදරණීය මිතුරියක් ලෙස හැසිරුණි.විලියම් හා කේට් කුමරිය ක්‍රීඩා ගම්මානයේදී ලොව වේගවත්ම මිනිසා ලෙස සැලකෙන උසේන් බෝල්ට් හමුවීමට ගිය අතර එම අවස්ථාවට හැරී කුමරුද එක්විය. හැරී කුමරු සමග බෝල්ට් ඡායාරූපයක් ගෙන එය ‘ටුවිටර්’ ඔස්සේ එවලේම ලෝකයට යවන බව ප්‍රකාශ කරමින් සිටියදී විලියම් කුමරු බොල්ට්ට විහිලුවක් කරමින් “මොකක්ද මෙතැන ප්‍රශ්නය” යනුවෙන් පවසා විශේෂ කතා බහ ඇරැඹීය. එතැනට කේට් කුමරියද එක්වූ පසු රාජකීයෝ බෝල්ට් සමඟ විනාඩි කිහිපයක සුහඳ පිළිසදරක යෙදුණහ.විශේෂ ආරක්ෂාවකින් තොරව මේ දිනවල ක්‍රීඩාංගණවලට යන මේ අය බොක්සිං, ජිම්නාස්ටික්, හොකී, පිහිනුම් හා මලල ක්‍රීඩා තරග නැරඹූහ. එංගලන්තය හා ඕස්ට්‍රේලියාව අතර හොකී තරගයෙන් එංගලන්තය පරාජය වෙද්දී විලියම් -කේට් යුවල තරගය නරඹමින් සිටි අතර අනතුරුව ඕස්ට්‍රේලියානු ක්‍රීඩිකාවන් විලියම් කුමරු වටකරගෙන ඡායාරූප ලබා ගත්හ. සත්කාරක ස්කොට්ලන්ත ක්‍රීඩක ක්‍රීඩිකාවන් හමුවී සුභ පැතුම් එක්කළ කළ රාජකීය යුවල පැරා තරගවලට එක්ව සිටින ආබාධිත ක්‍රීඩක ක්‍රීඩිකාවන් හමුවී ඔවුන් ධෛර්යමත් කළ බවද වාර්තා විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=s1407313</link>
    <topic>ලෝක වාර්තාගත ලකුණු හඹායාමක්</topic>
    <author>- වර්නන් ගුණසේකර</author>
    <content>එසෙක්ස් කණ්ඩායමට එරෙහිව පැවැති ‘විස්සයි20 බ්ලාස්ට්’ තරගයකදී ඕවර 18යි පන්දු 3කදී කඩුලු 3ක් පමණක් දැවී ලකුණු 226ක් ලබා ගනිමින් සසෙක්ස් කණ්ඩායම ලෝක වාර්තාගත ලකුණු හඹායාමක් වාර්තා කළේය.මේ ජයග්‍රාහී ලකුණු හඹායාම මෙහෙයවමින් එංගලන්ත ජාත්‍යන්තර එක්දින ක්‍රිකට් ක්‍රීඩක ලූක් රයිට් නොදැවී ලකුණු 153ක් ලබා ගත් අතර මෙය විස්සයි20 ක්‍රිකට් ක්‍රීඩාවේ සිවුවැනියට වැඩිම පෞද්ගලික ලකුණු සංඛ්‍යාව විය.පන්දු 66කට පමණක් මුහුණ දුන් රයිට්ගේ ඉනිමට හතරේ පහර 12ක් හා හයේ පහර 11ක් ඇතුළත් තිබිණි. එසෙක්ස් පිල කඩුලු 3කට ලකුණු 225ක් රැස් කළද රයිට්ගේ වේගවත් පිතිහරඹය මත සසෙක්ස් කණ්ඩායම ලකුණු 7ක ජයක් හිමිකර ගත්තේය.ලූක් රයිට්ගේ විස්සයි20 ඉනිමට වඩා ප්‍රබල වන්නේ ක්‍රිස් ගේල්ගේ නොදැවුනු ලකුණු 175, බ්‍රෙන්ඩන් මැකලම්ගේ නොදැවුනු 158 හා ඒරන් ෆින්ච්ගේ ලකුණු 156 ඉනිම තුන පමණි. මීට පෙර වාර්තා වී තිබූ වැඩිම විස්සයි20 ලකුණු හඹායාම වූයේ කේප් කෝබ්‍රාස් කණ්ඩායමේ කඩුලු 5ට ලකුණු 224ය.ඒ, 2011 වසරේ ටයිටන්ස් කණ්ඩායමට එරෙහිවය. කෙසේ වෙතත් සසෙක්ස් කණ්ඩායම තරගාවලියේ අර්ධ අවසන් පූර්ව වටයට ගෙන යාමට රයිට්ගේ ඉනිමට නොහැකි වූයේ තරගයට කළින්ම ඔවුන් එම වටයට යාමට අසමත්ව සිටි බැවිණි. මේ තරගයට පෙර එසෙක්ස් පිල අර්ධ අවසන් පූර්ව වටයට ගොස් තිබිණි.ලෝක විස්සයි20 ක්‍රිකට් ක්‍රීඩාවේ ඉහළින්ම වාර්තා වී තිබෙන සාර්ථක ලකුණු හඹායාම් මෙසේය.සසෙක්ස් 226–3 (ඕවර 18.3) එසෙක්ස් පිලට එරෙහිව 2014 කේප් කෝබ්‍රාස් 224–5 (ඕවර 19.4) ටයිටන්ස් පිලට එරෙහිව 2011 සමර්සෙට් 220–4 (ඕවර 18) හැම්ප්ෂයර් පිලට එරෙහිව 2010 සෙන්ට්‍රල් ඩිස්ට්‍රික්ට්ස් 220–4 (ඕවර 19) ඔටාගෝ පිලට එරෙහිව 2006 රාජස්තාන් රෝයල්ස් 217–7 (ඕවර 19.5) ඩෙකාන් චාජර්ස් පිලට එරෙහිව 2008</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=s1407314</link>
    <topic>සම්මේලන කුසලාන කැරම් තරගාවලියේ නිශාන්ත-රොසීටා ශූරතා දිනති</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා කැරම් සම්මේලනය 27වැනි වරට සංවිධාන කළ සම්මේලන කුසලාන කැරම් තරගාවලියේ පිරිමි ඒකළ ශූරතාව දිනාගැනීමට ලෝක ශූර නිශාන්ත ප්‍රනාන්දු සමත් වූ අතර කාන්තා ශූරතාව ජෝශප් රොසිටා ට හිමිවිය.පසුගිය සති අන්තයන්හිදී කැරම් සම්මේලන මූලස්ථානයේ පැවැති තරගාවලියේ පිරිමි යුගල ශූරතාව නිශාන්ත ප්‍රනාන්දු-ළහිරු ඒෂාන් දිනාගනිද්දී කාන්තා යුගල ශූරියන් බවට ජෝශප් රොසිටා හා චලනි ලක්මාලි පත්වූහ.පිරිමි ඒකළ අවසන් තරගයේදී නිශාන්ත හමුවේ ජාතික කැරම් ශූර චමිල් කුරේ වට 2-0කින් පරාජයට පත්විය. ලකුණු තත්ත්වය වූයේ 25/16, 25/ 06කි. අවසන් පූර්ව තරගයේදී චමිල් හමුවේ අනස් අහමඩ්ද, නිශාන්ත හමුවේ ඩිමල් සේනාරත්න ද පරාජයට පත්වූහ.තෙවැනි ස්ථානය සඳහා පැවැති තරගයේදී වට 2-1කින් පරාජය ඩිමල් සේනාරත්න පරාජය කිරීමට අනස් අමහඩ් සමත්විය. කාන්තා කේවල අවසන් තරගයේදී ජෝශප් රොසිටා හමුවේ වට 2-0කින් (25/17, 25/11) චලනි ලක්මාලි පරාජයට පත්වූවාය. අවසන් පූර්ව තරග‍යේදී රොසිටා හමුවේ මධුෂිකා කාංචනමාලාද, චලනි හමුවේ ශෂිකා කාංචනමාලාද පරාජයට පත්වූහ.ශෂිකා කාංචනමාලා වට 2-1කින් පරාජයට පත්කරමින් තෙවැනි ස්ථානය දිනාගැනීමට මධුෂිකා කාංචනමාලා සමත්වූවාය. ප්‍රවීණයන්ගේ ඒකල අවසන් තරගයේදී මෙරීල් නානායක්කාර ලකුණු 25/0, 25/19කින් පරාජය කරමින් ශූරතාව හිමිකර ගැනීමට ලලිත් කුමාර සමත්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=s1407315</link>
    <topic>හිටපු රගර් ක්‍රීඩක අයිලෙක්ස් පෙරේරාගේ අවසන් කටයුතු අද</topic>
    <author/>
    <content>70 දශකයේ මෙරට අන්තර් සමාජ රගර් පිටියේ ප්‍රබලතම ක්‍රීඩකයකු ලෙස නමක් දිනූ නාවික හමුදාවේ හිටපු ක්‍රීඩක අයිලෙක්ස් පෙරේරා මහතා අභාවප්‍රාප්ත විය.ජාඇල, දෙහියාගාත පදිංචිව සිටි ඒ මහතා පසුගියදා ජා ඇල, තුඩැල්ලේ දී පසුගියදා නාඳුනන පුද්ගලයකුගේ වෙඩි පහරකට ලක්ව රාගම මූලික රෝහලට ඇතුලත් කිරීමෙන් පසුව ජීවිතයෙන් සමුගත්තේය.මියයන විට 72 හැවිරිදි වියේ පසුවූ අයිලෙක්ස් මහතා වත්තල සාන්ත ආනා හා තුඩැල්ල ක්‍රිස්තුරාජ විදුහලේ ආදි සිසුවෙකි.ඒ මහතාගේ දේහය දෙහියාගාත නිවසේ තැන්පත් කර ඇති අතර අවමංගල දේව මෙහෙය අද (31) පස්වරු දෙහියාගාත රෝමානු කතෝලික දේවස්ථානයේ දී පැවැත්වීමෙන් පසුව අවසන් කටයුතු දෙහියාගාත සුසාන භූමියේ දී සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=s1407316</link>
    <topic>‍බෝපිටිය මැදි විදුහල් පිල පරදවා බැංග්ලෝර් විදුහල ජය ගනී</topic>
    <author>ගිරිඋල්ල සමූහ-ඩබ්.ඒ.සරත්</author>
    <content>ඉන්දියාවේ බැංග්ලෝර් ජාත්‍යන්තර පාසලේ අවුරුදු 13න් පහළ ක්‍රිකට් පිල සහ ගිරිඋල්ල බෝපිටිය මහා විද්‍යාලයීය 13න් පහළ ක්‍රිකට් පිල අතර එම විදුහල් පිටි‍යේ පැවැති තරගයෙන් කඩුලු 8ක ජයක් අත්කර ගැනීමට බැංග්ලෝර් කණ්ඩායම සමත්විය.ඕවර 20 ලෙදර් පන්දු තරගයක් ලෙස පසුගියදා බෝපිටිය මහා විද්‍යාලයීය ක්‍රීඩා පිටි‍යේ පැවැති මේ තරගයේ පළමුව පන්දුවට පහරදුන් බෝපිටිය විදුහල් පිල ඕවර 20 අවසානයේ කඩුලු 8ක් දැවී ලකුණු 80ක් ලබා ගත්තේය.කඩුලු 2ක් පමණක් දැවී නියමිත ඉලක්කය සපුරා ගත් බැංග්ලෝර් පාසල් කණ්ඩායම ජයග්‍රහණය වාර්තා කළේය. තරගයේ වීරයා සම්මානය දිනාගනු ලැබුවේ බැංග්ලෝර් පිලේ ජයග්‍රහණය තහවුරු කරමින් ලකුණු 60ක් රැස් කළ අයුෂ් කොමර්ය. ප්‍රතිවාදී පිලේ කඩුලු 3ක් දවාලූ බෝපිටිය විදුහල් පිලේ නි‍මේෂ් මධුරංග දක්ෂතම පන්දු යවන්නා ලෙස සම්මාන දිනාගත්තේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=f1407311</link>
    <topic>නියඟය ඔරවන්නේ අපේ ලැජ්ජා නැතිකමටද?</topic>
    <author>රාමන්</author>
    <content>“මෑත කාලයේ ජල ගැලීම්වලට ලක් නොවූ ප්‍රදේශ පවා මෙවර වැසි වතුරින් යට වුණි.”“දිස්ත්‍රික්ක 10ක පමණ ජන ජීවිතය බොහෝ සෙයින් අඩාල කළ මේ මහා ජල ගැල්මෙන් සහ නායයෑම්වලින් හා සුළඟින් පසුගිය දා වන විට ලක්ෂයකට අධික පිරිසකට උන්හිටි තැන් අහිමි විය.”දින දෙකක වැස්සකින් මෙතරම් විපතක් සිදු වූයේ කෙසේ දැයි පසුගිය ජුනි 11 වැනි දා මාධ්‍ය වාර්තා කර තිබුණේ මෙලෙසින්.එහෙත් මේ දිනවල අපට අසන්නට ලැබෙන්නේ බීමට පවා ජලය හිඟවන මට්ටමේ නියං සහිත කාල ගුණ තත්ත්වයක්. මේ වන විට දිවයිනේ බොහෝ ප්‍රදේශවල ජනතාව නියඟයකින් පීඩා විදිනවා. නියඟ නිසා පොලොන්නරුව දිස්ත්‍රික්කයේ පමණක් ලක්ෂ එකහමාරට ආසන්න පිරිසක් පීඩාවට පත්ව ඇති බව පවසන්නේ එහි දිස්ත්‍රික් ලේකම්වරයායි.අනුරාධපුරය, ත්‍රිකුණාමලය, මන්නාරම්, මඩකලපුව, අම්පාර, මොනරාගල ආදී දිස්ත්‍රික්කවල නියඟේ බලපෑම දැඩි ලෙසින් ම දැනෙන්න පටන් ගෙන තිබෙන බවයි වාර්තා වෙන්නේ. කාලගුණ විද්‍යා දෙපාර්තමේන්තුව සඳහන් කරන්නේ අගෝස්තු මාසය අවසන් වනතුරු පවතින නියං සහිත කාලගුණය පැවැතීමට ඉඩ තිබෙන බවයි.මේ වන විට ලෝකයේ සෑම අර්ධ ගෝලයකටම ප්‍රශ්නයක් වන ළඟ ළඟ සිදු වන කාලගුණ විපර්යාසයන්ට දැන් ශ්‍රී ලංකාව ද ගොදුරු වෙමින් පවතිනවා. මේ නිසා සිදුවන පානීය ජල ගැටලූව අපේ රට තුළ වුව ද දක්නට ලැබෙන ප්‍රධාන ප්‍රශ්නයක් වෙලා.මේ වන විට ලෝක ජනගහනයෙන් පහෙන් එකක් (1/5) පානීය ජල හිඟයෙන් පෙළෙනවා. දිනකට ජලය විෂ වීමෙන් මිය යන සංඛ්‍යාව 14000කට වැඩියි. ඉන් 11,000ක් ම අවුරුදු 5ට අඩු දරුවන්. ජල හිඟකම පමණක් නොව ජලය විෂ වීම යන කාරණා දෙකම මීට හේතුවක්. මිනිසා විසින් සිදු කරනු ලබන පරිසර විනාශය වසරින් වසර විපතක් සේ ඉස්මතු වන දේශගුණ විපර්යාසයට හේතු වී තිබෙන බව අතිශයෝක්තියක් නොවෙයි.එහෙත් ශ්‍රී ලාංකීය සමාජය අතීතයේ පිං පිණිස මඟ තොට ‘පැන්තාලි’ තැබීමේ අරමුණ වුණේ ජනතාවගේ පානීය ජල අවශ්‍යතාවය සපිරි සමාජයක්. එහෙත් නූතන ගෝලීය සංදර්භයත් සමඟ එම තත්ත්වය වෙනස් වෙලා.ඒ වෙනුවට පිරිසිදු කරන ලද වතුර බෝතල් මුදලට සැපයීමේ සංස්කෘතියක් ඇති වෙලා. එසේ ම ඒවායේ ප්‍රමිතිය පිළිබඳ ප්‍රශ්නයකට ද ජන සමාජය මුහුණ දෙනවා. රජරට වකුගඩු රෝග ව්‍යාප්තිය පානීය ජලය පිළිබඳ ප්‍රශ්නයේ ම එක් අතුරු ප්‍රතිඵලයක්.මේ නිසා නියං කලගුණයත් සමඟ මතු වන ජල ප්‍රශ්නයේ දී පිරිසිදු ජලය සපයා ගන්නේ කෙසේ ද යන කාරණය ද වැදගත්. පසුගිය සමයේ ඊට විසඳුම් සොයා නැතැයි කිසිවෙකුට කිව නොහැකියි.2005 මේ රජය බලයට පත් වන විට පිරිසිදු පානීය නළ ජලය සපයා තිබුණේ පවුල් 907622කට යි. වසරකට ජල සබඳතා සපයුනේ 66117කට මුළු පානීය ජල නිෂ්පාදනය ඝන මීටර් දශ ලක්ෂ 383යි. 2005 මේ රටේ ජනගහනයෙන් නළ ජලය සැපයන ලද්දේ 28%කට යි. එහෙත් මේ වන විට එය 47% දක්වා වර්ධනය වෙලා. 2005 පැවැති 907622ක ජල සබඳතා ප්‍රමාණය පවුල් ලක්ෂ 22ක් දක්වා වර්ධනය වී තිබුණා.මේ නිසා කාල ගුණ විපර්යාසයන්ගේ අතුරු ප්‍රතිඵලයක් සේ පැන නගින උග්‍ර පානීය ජල හිඟයට වත්මන් රජය විසඳුම් සොයා නැතැයි හෝ ඒ දිසාවට යොමු වී නැතැයි කිසිවෙකුට චෝදනා කිරීමේ ඉඩක් නැහැ. එහෙත් ජල දුෂණය හා කාල ගුණ විපර්යාස මඟින් සිදු වන ජල හිඟය මීට දශකයකට දෙකකට පෙර තිබු තත්ත්වයට වඩා අද වෙනස් වෙලා. එසේ නම් පෙර සූදානමකින් යුක්තව ඊට මුහුණ දීමට සිදුවනවා.ජනතාව ආණ්ඩුවක් පිහිටුවා ගැනීමේ එක් ප්‍රධාන අරමුණක් වන්නේ තම තමන්ගේ පෞද්ගලිකව ඉටු කර ගත නොහැකි කාර්යයන් ඉටු කරවා ගැනීමයි. පානීය ජලය සොයා ගැනීම ද ජනතාව ආණ්ඩුවකින් ඉටු කරවා ගැනීමට බලාපොරොත්තු වන ප්‍රධාන කරුණක්.ළිංවලින් ජලය සපයා ගන්නා පිරිස් තුළ වුව ද අද ජලය සම්බන්ධයෙන් ඇත්තේ සැක මුසු ආකල්පයක්. අනෙක් පැත්තෙන් ජනතාවට පිරිසිදු වස විසින් තොර ජල සැපයුමක් කළ නොහැකි ආණ්ඩුවක ඇති ඵලය කුමක් දැයි කෙනෙකුට සිතෙන්න පුළුවන්.එහෙත් වත්මන් රජය මේ සම්බන්ධයෙන් අනුගමනය කර තිබෙන්නේ ඉදිරිගාමී වැඩ පිළිවෙළක්. නැතිනම් සිදු වන්නේ සිදු වන කාල ගුණ විපර්යස අබියස අව්, වැසි, සුළං නායයෑම් වැනි විපත්වල බලපෑම වෙනදාට වඩා කීප ගුණයකින් වැඩිවීමයි. එසේ නම් ඊට සාපේක්ෂව අපේ වැඩ සටහන් පෙළගැස්විය යුතුව තිබෙනවා. ඒ පිළිබඳ ඇත්තේ ගැටලූවක්.වත්මන් නියඟය ඇතිවීමට සති කීපයකට පෙර ඊට සූදානම්වෙනු වස් විද්‍යා තාක්ෂණ අමාත්‍ය චම්පික රණවක මහතා මාධ්‍ය මඟින් කළ ප්‍රකාශය වුව ද මේ මොහොතේ වැදගත්. ඇමැතිවරයා එම ප්‍රකාශය කළේ ඊට කල් ඇතුව සුදානම් වීම උදෙසා බව පැහැදිලියි. එහෙත් එය අදාළ බලධාරීන් හා බලධාරී ආයතන එතරම් ගණන් ගත් බවක් පෙනෙන්නට නැහැ. එසේ වූවා නම් නියඟයට අදාළ ව මීටත් වඩා සූදානමකට යා හැකිව තිබුණා.1990 - 2008 කාලවකවාණුව දකුණු ආසියාවේ දස ලක්ෂ 750ක ජන සංඛ්‍යාවක් මෙවන් දේශගුණික සාධක නිසා හිරිහැරයට පත්ව තිබෙනවා. එය 1990ට පෙර තිබු තත්ත්වයට වඩා වෙනස්. දැන් රටේ අපදා කළමනාකරණය සම්බන්ධයෙන් වත්මන් රජය යටතේ වෙනම අමාත්‍යාංශයක් බිහි වන්නේ දේශගුණික ප්‍රශ්න සම්බන්ධයෙන් ඍජු මැදිහත් වීමකින් කටයුතු කිරීමට බව පැහැදිලියි.එහෙත් මෙවර නියඟ සම්බන්ධයෙන් පූර්ව සොයා බැලීමකින් යුතුව කටයුතු කළා ද නැද්ද යන්න අපැහැදිලියි. චම්පික රණවක ඇමතිවරයා කල් ඇතිව නියං තත්ත්වය ගැන වාර්තා කළේ ඒ සඳහා පුර්ව සූදානමකින් බව පැහැදිලියි. අදාළ බලධාරී ආයතන ඒ සම්බන්ධයෙන් සැලකිලිමත් වුණා දැයි කියන්න දන්නේ නැහැ.තවමත් අපේ රටේ වර්ෂා ජලයෙන් 65%ක් ඵලදායී ලෙස ප්‍රයෝජනයට නොගෙන මුහුණ දී ගලා යෑමට ඉඩ හැර තිබෙනවා. එහෙත් අපේ රටේ බිහි වූ මහ පැරකුම්බා රජු සඳහන් කළේ “අහසින් වැටෙන එක ජල බිදුවක්වත් වැඩ කට නොගෙන මුහුදට ගලා යෑමට ඉඩ නොදන” ලෙසයි. ඒ ගැන නිතර නිතර මෙනෙහි කරන ජනතාවක් මේ රටේ මහපොළොවට වැටෙන වර්ෂා ජලයෙන් 50%ක් වත් ප්‍රයෝජනයට නොගෙන මුහුදට ගලා ගෙන යෑමට ඉඩ දී බලාගෙන සිටීම ලැජ්ජාවට කාරණයක් සේ සලකන්නේ නැහැ.මේ රටේ වාරි කෘෂිකර්මාන්තය රටේ ජල භාවිතාවේ ප්‍රධාන කොටස්කරුවා බව පැහැදිලියි. එසේ ම හෙක්ටයාර් 600,000 කට පමණ ඇස්තමේන්තු ගත වාරි බිම් ප්‍රමාණයකට ජලය භාවිතයට ගන්නවා. එසේ ම ශ්‍රී ලංකාව වැඩියෙන් ජලය පරිහරණය කරන රටක්. එහි සංයමයක් හා පාලනයක් තිබිය යුතුයි. 2005 - 2010 රජයේ මුළු ප්‍රාග්ධන වියදමින් 45%ක් වාරිමාර්ග සංවර්ධනය යොදා ගත්තා. එහෙත් නියඟයට තාක්ෂණය පිළිතුරක් නැහැ. ඒ සඳහා කාලයක් අවශ්‍යයි.සාමාන්‍යයෙන් වසරකට මාස 6ක පමණ කාලයක් අපේ රටේ බොහෝ ප්‍රදේශවලට නියං සහිත කාලගුණයක් පවතින බව ඓතිහාසිකව වුව ද සහතික කර තිබෙනවා. සිංහල රජදරුවන් මෙරට පාලනය කළ සමයේ එම සිද්ධාන්තය එලෙසින් ම පැවතුණා. අපේ රටේ රජරට අති විශාල වාරි ජලාශ (වැව්) ඉදි වන්නේ නියං සමයේ ප්‍රයෝජනය සඳහා ජලය රැස් කර තබා ගැනීමට මේ නිසා සියවස් ගණනාවක ඈතට දිව යන වාරි ශිෂ්ඨචාරයක් අපට උරුමයි. එය නිර්මාණය වන්නේ ම ජලය ගබඩාකර තබා ගැනීමට.අධිරාජ්‍යවාදී යුගයේ වැව් අමුණු විනාශ වීම සමඟ ම මේ ශිෂ්ටාචාරය අපට අහිමි වුණා. එය අදට ගැළපෙන ලෙස සම්පූර්ණයෙන් ම යථා තත්ත්වයට පත් කිරීමට අපට හැකි වී තිබේ ද යන්න ප්‍රශ්නයක්. මීට මාස දෙකකට පෙර වාන් දැමු වැව් අද බීමටවත් ජලය ලබා ගැනීමට නොහැකි මට්ටමට සිදී යන්නේ ඇයි ද යන්න. සොයා බැලීම වැදගත්. වැව් ගොඩ වෙලා ද ? එසේ නොමැතිනම් නියමිත ප්‍රමාණයට වඩා ජලය ගොවිතැන් සඳහා නිකුත් කර තිබේ ද? යන්න නියඟ පිළිබඳ සලකා බැලීමෙ දී හෙට දවසේ අපට ඉතිරී වී තිබෙන ප්‍රධාන ප්‍රශ්නයක්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=f1407312</link>
    <topic>මෙන්න තිස්වෙනි මිනිත්තුවේ පුවත් 89.689.8</topic>
    <author>සමදරා ජයසිංහ ඡායාරූප - සුදත් මලවීර වාසිත පටබැඳිගේ</author>
    <content>හෝරා යන්ත්‍රයේ වේලාව කෙමෙන් කෙමෙන් ගත විය. පැය මිනිත්තු වී මිනිත්තු තත්පර බවට හැරිණි‍. ඉන්පසු එළැඹියේ ලොව මාධ්‍ය ඉතිහාසයේ ඓතිහාසික මොහොතයි.දිනය පසුගිය 23 වැනිදාය. වේලාව පෙ.ව. නවය පසු වී මිනිත්තු හතළිස් හතර ලෙස සටහන් විය. ලොව ප්‍රථම වතාවට ගුවන් විදුලි මාධ්‍යයක් හා මුද්‍රිත මාධ්‍යයක් එක්ව අලුත් පියවරක් තබන ලදී. දිනමිණ සිටි එෆ් එම් ප්‍රවෘත්ති නාළිකාව එතැන් සිට සමස්ත ශ්‍රී ලංකාවාසි ශ්‍රාවක ජනතාව වෙත නැවුම් හා එසැණින් පුවත් ගෙන ඒමට සූදානම්ය.සතියේ සෑම දිනකම පෙ.ව. 9.30 සිට ප.ව. 5.30 දක්වා සෑම තිස්වැනි මිනිත්තුවේ දීම ඔබ වෙත නැවුම් හා උණුසුම් පුවත් ගෙන එන්නේ මෙතෙක් කල් ඔබගේ බුද්ධියට ආමන්ත්‍රණය කළ ඔබ වෙනුවෙන් පෑන් තුඩ මෙහෙය වූ ලේක්හවුස් පත්තර මහගෙදර මාධ්‍යවේදීන්ය.මේ ලේක්හවුස් දිනමිණ සිටි එෆ් එම් ප්‍රවෘත්ති මැදිරියයි‍. මෙන්න තිස්වෙනි මිනිත්තුවේ පුවත්. මෙලෙස අරඹන පුවත් විකාශය ශ්‍රාවකයාගේ දෙසවන් වහා ග්‍රහණය කර ගැනීමට සමත් වන්නේ ශ්‍රී ලංකා ගුවන් විදුලි සංස්ථාව සහ ලේක්හවුස් ආයතනය එද‍ා සිට අද දක්වාම මහජන විශ්වාසය, එකසේ දිනා ‍සිටින නිසාය.වසර 105ක් පැරැණි ලේක්හවුස් ආයතනයත්, වසර 89ක් පැරැණි ගුවන් විදුලියටත් මිස වෙන කිසිඳු මාධ්‍ය ආයතනයකට මහගෙදර යන ගරුගම්භීර නාමය යෙදෙන්නේ නැත. මහ ගෙවල් දෙකක් අතර ඇති වූ මෙම මංගල්‍යය ප්‍රබලය. දැවැන්තය.ගම්භීරය.මේ දැවැන්ත කාර්ය පිටුපස යෝධ සෙවණැලි දෙකක් සිටී. ඒ ශ්‍රී ලංකා ගුවන් විදුලි සංස්ථාවේ සභාපති ජ්‍යෙෂ්ඨ මාධ්‍යවේදී හඩ්සන් සමරසිංහ මහතා සහ එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතායි.අප වෙනුවෙන්, රට වෙනුවෙන්, ශ්‍රී ලාංකේය මාධ්‍ය ක්ෂේත්‍රය වෙනුවෙන් ඉතිරිව ඇති සම්පත් ද්විත්වයක් සේ සැලකෙන මොවුන් දෙපළ දක්වන අදහස් ගලා යන්නේ එකම අරමුණක් වෙතයි. ඒ වදන් හැම මොහොතකම නැවුම්ය. හරවත්ය. එසේම වේගවත්ය.“මෙතෙක් ලෝකයේ කුමන රටකවත් සිදුනොවුණු, සිදුකිරීමට නොහැකි වූ දෙයක් අප කළා. ඒ අපි හැම ‍මොහතකම හොඳ වැඩක් දිහා ධනාත්මකව සහ සුබවාදීව සිතන නිසා. මොකද මේ රටේ මොන හොඳ වැඩේ කරන්න ගියත් ඒවාට බාදා කරන මහදැනමුත්තෝ ටිකක් ඉන්නවා.මේ අය හැම දෙයක් දිහාම බලන්නේ කුහක හිතින්. අපි මුල ඉඳලම මේ ගැන දැනගෙන හිටියේ. අපිට මේ අභියෝගය ජය ගන්න පුළුවන් කියන විශ්වාසය තිබුණා. මොකද ලේක්හවුසිය කියන්නේ එසේ මෙසේ තැනක් නෙමෙයි. ගුවන් විදුලියත් එහෙමයි.විද්වතුන්, බුද්ධිමතුන් බිහි වූ තැන් මේ. ඒ අයගේ ආශිර්වාදය අපිට තාමත් ලැබෙනවා. දැන් ගුවන් විදුලි මහගෙදර සහ ලේක්හවුස් මහගෙදර කියන්නේ ළඟම ඥාතීන්. අපි හැමෝම දැන් එක පවුලක්.ලොකු ගමනක් අපිට යන්න පුළුවන්. ඒකට හොඳ ශක්තිමත් දක්ෂ මාධ්‍යවේදීන් පිරිසක් එකතු වී සිටිනවා.අපි ලෑස්තියි පුවත්වලට පියාපත් ලබා දෙන්න.මහජනතාව වෙනුවෙන් සේවයක් කරන්න. තරගකාරී මාධ්‍ය තුළ අද සමාජයේ රසඥතාව විනාශයට යන මාවත වෙනස් කරලා අලුත් දිශානතියකට යොමු කරන්න දිනමිණ සිටි එෆ් එම් සේවයට හැකිවන බව මට සම්පූර්ණයෙන් විශ්වාසයි .එසේම ලේක්හවුස් සභාපති බන්දුල පද්මකුමාර මහතාගේ අදහස් මෙතරම් වටින්නේ ජ්‍යෙෂ්ඨ මාධ්‍යවේදියකු ලෙස ඔහු ලැබූ අත්දැකීම් අලුත් පරපුරට ආදර්ශයක් සපයන නිසාය.“තිස්වෙනි මිනිත්තුවේ පුවත් කෙතරම් පිරිසක් ශ්‍රවණය කරනවාද යන්න ‍ෙම් ගත වූ දින කිහිපය තුළ ලැබූ ප්‍රතිචාර මත තහවුරු වෙනවා. ගුවන්විදුලි ප්‍රවෘත්ති පිළිබඳවත්, ලේක්හවුස් පුවත්පත් පිළිබඳවත් ජනතාව තුළ ඇත්තේ දැඩි විශ්වාසයක්. පුවතක තිබිය යුත්තේ ශ්‍රාවක විශ්වාසය රඳවා තබාගත හැකි සත්‍ය හා නැවුම් බවයි.අද Fm නාළිකා සල්ලි දීලා ශ්‍රාවක දෙසවන් යොමු කර ගැනීමට උත්සාහ කරන්නේ ඔවුන්ගේ අනන්‍යතාවය, විශ්වසනීය බව රැක ගැනීමට නොහැකි වූ නිසයි.පුවත් විකිණීම නොව එයින් බැහැරව ජනතාව දැනුවත් කිරීම ජනමාධ‍්‍යවේදියා සතු වගකීම වන්නේ. දිනමිණ සිටි එෆ් එම් සේවය තුළ ඉන්නේ ඒ බව මැනවින් අවබෝධ කරගත් පිරිසක්.ඉදිරියේ දී පුවත් විකාශයට පමණක් සීමා නොවී අලුත් විශේෂාංග රැසක් දිනමිණ සිටි එෆ් එම් සේවය ඔස්සේ ජනතාවට සමීප කරන්න අප බලාපොරොත්තු වෙනවා. රට තුළ සිදුවන දැවැන්ත සංවර්ධන වැඩපිළිවෙළ ඉදිරියට ගෙනයාමට සහය දීම මෙන්ම ජනතාව තුළ සංහිඳියාව ඇති කිරීමට මාධ්‍යවේදීන් ලෙස එක්ව කටයුතු කිරීමේ කාර්යයක කොටස්කරුවකු වීමට ලැබීමත් මා ලැබූ භාග්‍යයක් ලෙස සලකනවා.ආ මඟ කෙටියි යා යුතු මඟ දුරයි එම නිසා දිනමිණ සිටි එෆ් එම් සේවය නිරතුරු අවධානයෙන් හා වගකීමෙන් යුතුව සිය මාධ්‍ය කර්තව්‍යය සිදුකරමින් සිටී. ඔවුන් හැම මොහොතකම අවදියෙන්.පේදුරුතුඩුවේ සිට දෙවුන්දර තුඩුව දක්වාත් එතැනින් එහාට ලෝකයේ කිනම් හෝ තැනක සිදුවන සත්‍ය සිදුවීමක් එසැණින් වාර්තා කරන්නට දිනමිණ ප්‍රවෘත්ති සේවය සූදානමින් සිටී. සුන්දර උදෑසන, කාර්ය බහුල දිවා කාලය මෙන්ම වෙහෙස වූ ගත සිත සුවපත් කරන සැන්දෑ වරුවේදීත් දිනමිණ සිටි එෆ් එම් ඔබ සමීපයේය.මේ සියල්ල එක් හුයකින් බැඳ තබා ගැනීමට හා ඒ බැඳීම ශක්තිමත් කිරීමට උර දෙන්නා වූ පිරිස අතර ප්‍රමුඛයා වන්නේ ඔබ අප කාටත් හුරු නාමයකි . ඒ ප්‍රවීණ නිවේදක සීලරත්න සෙනරත් මහතා. එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහතා විටෙක දිනමිණ සිටි එෆ් එම් සාමාජිකයන්ගේ මිතුරෙක්. තවත් විටෙක පියෙක්.මෙතරම් බැරෑරුම් වගකීමක් හිස මත තබා ගනිමින්, එහෙත් සැමගේ සිත් සැහැල්ලු කරමින් සුවදුක් විමසමින් සැමවිටම දිරිගන්වන්නට ඔහු සැදී පැහැදී සිටී. ඒෙමන්ම ෙල්ක්හවුස් අායතන ප්‍රධානීන්ෙග් සහ‍ෙයා්ගය නිරතුරු ලැබීමද දිනමිණ සිටි එෆ් එම් සේවයේ වාසනාවකි.එවන් ගුරුහරුකම් මධ්‍යයේ දිනමිණ සිටි එෆ් එම් සේවය නොනැවතී ඉදිරියට යනු ඇත. පුවත් පමණක් නොව තවත් අලුත් රසවින්දනාත්මක වැඩසටහන් පෙළක් ඉදිරියේ දී ඔබ හමුවේ තබන්නට ඔවුන් සූදානමින් සිටී.එතෙක් රැඳීසිටින්න දිනමිණ සිටි එෆ් එම් ප්‍රවෘත්ති විකාශය සමඟින්. යළිත් හමුවෙමු තිස්වෙනි මිනිත්තුවේ පුවත් විකාශයෙන්. අදට සමුගන්නා මා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=f1407313</link>
    <topic>විසූක දස්සනවලට මම විරුද්ධයි</topic>
    <author>තිලානි ශානිකා විතානාච්චි</author>
    <content>අපේකම හා සංස්කෘතියට මුල් තැන දෙමින් නර්තනයෙහි නිරත වන නර්තන ශිල්පීන් අතර චන්දන වික්‍රමසිංහට හිමි වන්නේ සුවිශේෂී ස්ථානයකි. නිරන්තරයෙන්ම නැවුම් කාර්ය මගින් ඔබ අතරට එන ඔහුගේ මේ වෑයම චන්දන වික්‍රමසිංහ රංගායතනයේ පාසල් දැරියෝ පිරිසක් කලඑළි දැක්වීමයි. පායිම්පත් තැබීම ලෙසින් හැඳින්වෙන මේ කලඑළි මංගල්‍යය පිළිබඳත්, ඔහුගේ ඉදිරි කටයුතු පිළිබඳත් චන්දන වික්‍රමසිංහ රසමංජරිය සමඟ කළ සාකච්ඡාවකි.චන්දන වික්‍රසිංහ රංගායතනයේ සිදුවන මේ අලුත්ම කටයුත්ත කුමක්ද?අපගේ රංගායතනය ශාඛා කිහිපයකින් සමන්විත ජාලයක්. ගාල්ල, නුවර, වත්තල, කිරිබත්ගොඩ, ගම්පහ, මොරටුව හා රත්මලාන කියන ප්‍රදේශ දක්වා විහිද ගිය අපේ රංගායතනයේ මූලස්ථානය වෙන්නේ රත්මලානයි. එහි නර්තනය හදාරන පාසල් දැරියන් හතළිස් පස් දෙනෙකු කලඑළි බසින මේ මංගල්‍යය සිද්ධ වෙන්නේ වසර දහ අටකට පසුවයි. මේ කටයුත්ත මා හඳුන්වන්නේ පායිම්පත් තැබීම වශයෙන්. මේ මාසේ 31 වැනිදා උදේ 6.00 ට පමණ බෙල්ලන්විල රජ මහා විහාරයේදී උත්සවාකාරයෙන් දැරියන්ට පායිම්පත් තැබීම සිදු වේවි.ඒ ප්‍රවීණ නර්තන ශිල්පීන් හා ශිල්පිනියන් හතළිස් පස් දෙනෙකු සුරතෙන්. ඒ වගේම මෙසේ කලඑළි බසින මේ දැරියන් අතර වසර දහ අටක් අධ්‍යාපනය ලැබූ අය වගේම වසර හතර පහක් අධ්‍යාපනය ලැබූ අයත් සිටින බව පැවසිය යුතුයි. මෙවැනි කටයුත්තක් අප සංවිධානය කරන්නට සිතුවේ කාලයක පටන් අපේ රංගායතනයේ නර්තනය හැදෑරු ළමුන්ව ඇගයීමට ලක් කිරීමේ අරමුණ පෙරදැරිවයි.මේ සිදු වෙන්නේ වෙස් බැඳීමක් නේද?මේ කටයුත්ත වෙස් මංගල්‍යයක් නෙවෙයි. වෙස් මංගල්‍යය කරන්නේ පුරුෂයන්ටයි. ජටාව තියලා පායිම්පත් තියලා පිරිමි අය බඳින වෙස් චන්දන වික්‍රමසිංහ රංගායතනය කවදාවත් ගැහැනු අයට තියන්නේ නැහැ. ඒ වගේ දේවල් මා කරන්නේ නැහැ. ඒවා විසූක දස්සන වැඩ. ඒත් එක්කම මා ඒ ක්‍රමයට විරුද්ධයි. ඒක සම්ප්‍රදායට විරුද්ධයි. අපි ඒ කිසිම දෙයක් කරන්නේ නැතිව නැකතක් හදලා කලින් කළ පුරුදු පුහුණු කිරීම අනුව ඒ නියමිත වෙලාවට නටන්න කියලා මේ ශිල්පිනියන්ට කියනවා.ඔවුන්ව අපි මේ විදියට ඇගයීමට ලක් කරන්නේ හේතු කිහිපයක් ඇතිවයි. එකක් කාන්තාවක් කියන්නේ රටක් පාලනය කරන්නට තරම් දක්ෂ කෙනෙක්. එහෙම කෙනෙක් ඉන්න ඕනෑ උයන්න, පිහන්න, පුරුෂයන්ගේ කටයුතු ඉටු කරන්න විතරක් නෙවෙයි.ඈටත් වෙන්වුණු වෙනම වටිනාකමක් තියෙනවා. කවද හරි අම්මා කියන උතුම් පදවිය ලබන මේ කාන්තාව තමන්ට තිබෙන නර්තන දස්කම් ශිල්පීය මට්ටමෙන් දැක්විය යුතු බවයි මා නම් සිතන්නේ. එසේ නර්තන ශිල්පිනියක් ලෙස කරළියට පැමිණෙනවා යැයි පැවසීමෙන් මා අදහස් කළේ නළඟනක් වීම නම් නොවන වගත් මතක තබා ගත යුතුයි.නර්තන ශිල්පිනියන් වෙනුවෙන් මෙවැනි කලඑළි මංගල්‍යයක් පවත්වන අදහස කාගේද?ඒ අදහස යෝජනා කළේ නම් මම තමයි. ඒ අදහස පිළිබඳ මුලින්ම මා කළේ ප්‍රවීණ නර්තන ආචාර්යවරු මුණ ගැසිලා අදහස් විමසීමයි. උපදෙස් පැතීමයි. එවිට ඔවුන් කිව්වේ චන්දන මේකට පෙරමුණ ගන්න කියලා. එහිදි අපේකම රැකගත යුතුය කියන කාරණය ඔවුන් ඉස්මතු කළා.අද වනවිට අපේ රටේ විතරක් නෙවෙයි ජාත්‍යන්තරය පවා ඒක පිළිගෙන තියෙනවා. පසුගිය කාලයේ මගේ ජීවිතයටම අමතක නොවන සිදුවීමක් වෙන්නේ අතිගරු ජනාධිපතිතුමා ඉදිරියේ රුසියාවේ බොල්ෂෝයි රඟහලේ දී නර්තනයේ යෙදෙන්නට හැකිවීමයි.ඒ සියලු දේ අපට ලැබෙන්නේ මෙතෙක් අප කරගෙන ආ කටයුත්ත නිවැරැදිව කිරීම නිසයි. සංස්කෘතියට ගරු කරමින් නව නිර්මාණ කරමින් යන මේ ගමන අපට හැමෝගෙම ආශිර්වාද හිමිවන බවත් සහතිකයි.මේ තරම් විශාල කාර්යභාරයක් කරන්න ඔබට සහය දෙන්නේ කවුද?මුලින්ම වසර දහ අටක් තරම් දිගු කාලයක් මගේ නර්තන ආයතනයේ උගන්වන ෂෙරින් පෙරේරා හා සමින්ද දිනේෂ් ගම්ලත් කියන ආචාර්යවරුන් දෙදෙනාට ස්තුති කළ යුතුයි. කලඑළි දැකීමේ අදහස මගේ වුණත් එහි සියලුම කටයුතු කරට අරගෙන කරන්නේ ඔවුන් දෙදෙනායි. මාස තුනකටත් වඩා වැඩි කාලයක් නිර්මාංශව සිටිමින් ළමයි සියලු දෙනාම ඒ සඳහා යොමු කරමින් කළ කටයුත්ත සැබෑවටම මගේ ඇගයීමට ලක් විය යුතුයි.නර්තනය කියන අංශය අද වානිජකරණය වෙලා. ඔබේ කණ්ඩායම කොහොමද එතැනින් වෙනස් වෙන්නේ?මේ පිළිබඳ මා කාලයක් සිතුවා. ඒ අනුව ඉදිරියේදී අපේ කලායතනය සම්පූර්ණයෙන්ම වෙනසකට ලක් වේවි. ඒ කියන්නේ ඉදිරියේදී අපගේ කණ්ඩායමේ සිටිය යුත්තේ නර්තනයෙහි යෙදෙන්න හැකි අය පමණයි කියන මතයට මා පැමිණ සිටිනවා.බාගෙට, කම්මැළිකමට නටන කිසිම කෙනෙකුට මගේ කණ්ඩායමේ අවස්ථාවක් නොලැබේවි. එතැනදි මා බලන්නේ ලස්සන නොවෙයි. හැකියාවයි. වෘත්තිය මට්ටමයි. මේ ඔස්සේ ඉදිරියේදී මගේ කණ්ඩායම ප්‍රමිතිකරණයට ලක්වේවි. ඒ අතර ම ඉදිරියේදී අලුත් සංචිතයක් නිර්මාණය වේවි.ඒ සංචිතය පිහිටුවීම සිදු කෙරන්නේ කුමන අරමුණෙන්ද?නර්තන ශිල්පීන් ශිල්පිනියන් පනස් දෙනෙකුගෙන් යුත් සංචිතයක් නිර්මාණය කරන්නේ අනාගත බලාපොරොත්තු රැසක් ඇතිවයි. මේ වනවිට රංගායතනයට බොහෝ සම්මන්ත්‍රණ, සංචාර, ආරාධනා, වැඩමුළු රාශියක් ලැබෙනවා.ඒ සියල්ල තවත් පිරිසකට විවෘත කිරීම සංචිතයේ එක් අරමුණක්. අනෙක් කාරණය වන්නේ ළඟදීම ඇරැඹීමට යන මුද්‍රා නාට්‍යයයි. මේ කටයුතුවලට සම්බන්ධවීමට පාසල් නොයන නර්තන ශිල්පිනියන් පිරිසක් සිටිය යුතුයි. මා එහෙම තීරණයකට පැමිණියේ පාසල් ළමයි, විශ්වවිද්‍යාලවල ළමයි සම්බන්ධ කර ගැනීමෙන් ඔවුන්ගේ ඉගෙනීම් කටයුතුවලට බාධාවක් පැමිණිය හැකියි සිතෙන නිසා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=f1407314</link>
    <topic>ප්‍රේම් වැනි සොඳුරු මිනිසුන් බිහිවන්නේ කලාතුරකින්</topic>
    <author>සාකච්ඡා කළේ කුමුදු හෙට්ටිආරච්චි</author>
    <content>ප්‍රේමකීර්ති ද අල්විස් නම් වූ ඒ සොඳුරු මිනිසාගේ නිර්මාණ නැවත රසවිඳීමේදී සහෘද රසික නෙතු අග පුංචි කඳුලක් නැගෙන බව සැබෑමය. නැවුම් අද්දැකීම් ඔස්සේ අපූර්වත්වයකින් ගීත රචනා කළ නිර්මාණකරුවන් අතර ප්‍රේමකීර්ති ද අල්විස්ට හිමිවන්නේ අද්විතීය ස්ථානයකි. මාධ්‍ය ක්ෂේත්‍රය තුළ ප්‍රේමකීර්ති දැක්වූයේ දැඩි පරිණත බවකි. බොහෝ ඇසූපිරූ තැන් ඇති මාධ්‍යයට උචිත මනා පෞරුෂයෙන් පිරුණු හඬක් තිබූ මාධ්‍ය හැසිරවීමේදී මහා ශික්ෂණයක් තිබූ වෙනත් නිවේදකයකු මාධ්‍ය ක්ෂේත්‍රයේ නොමැති තරම්ය.ඒ සොඳුරු මිනිසා අද අප අතර තබා ඇත්තේ ඔහු විසින් බිහිකළ නිර්මාණ රැසක් පමණි. වෙඩි උණ්ඩයකින් ඔහුගේ ජීවිතය උදුරා ගත්තද ඔහු තවමත් අප අතරය. ඒ ඔහුගේ ගීත නිර්මාණ පමණක් නොව ගුවන්විදුලිය තුළ ඔහු පෑ දස්කම් අප මතකයේ රැඳී ඇති බැවිණි. ප්‍රේමකීර්ති ද අල්විස් නම් වූ ඒ සොඳුරු මිනිසා අපෙන් වෙන් කර මෙම 31 වැනිදාට වසර විසිපහක් සපිරෙයි. ඔහුගේ දයාබර බිරිද වන නිර්මලා ද අල්විස් මහත්මිය ඒ සොඳුරු මිනිසා පිළිබඳ මතකය මෙසේ අවදි කළාය.ඔහු නොමැතිව වසර විසි ගැන කතා කළොත්...එය හිතාගන්නවත් බැහැ. මට ජීවිතේ ඉතිරිවූයේ අරමුණු දෙකක් විතරයි. ඒ ඔහු මියයන විට මාස 11ක්ව සිටි මගේ පුතා ලොකු මහත් කර ගැනීම හා ඔහු වෙනුවෙන් යුතුකම් ඉටු කිරීමයි. මා ජීවිතේ නොසෑහෙන වෙහෙසක් දරා පුතා ලොකුමහත් කළා. දැන් ඔහු අවුරුදු 26ක ඉලන්දාරියෙක්. ප්‍රේමකීර්ති පුතාට බත් කවපු හැටි මට මැවී පෙනෙනවා. රටේ කොතැන හිටියත් ඒ ගලාඑන සිතුවිලිවලට මම මුහුණ දුන්නා. මේ ගෙවීගිය විසිපස් වසර පුරාවට මගේ ජීවිතේ අරමුණුත් සමඟ මා සටන් කළා. මම අනාගතයේදී බොහෝවිට හුදකලා වේවි...දයාබර බිරිය ලෙස ඒ සොඳුරු කලාකරුවා ඔබ දකින්නේ කෙසේද?මා ඔහුගේ බිරිය ලෙසට බොහෝ අය නොදන්නා තරම් අප්‍රමාණ මානව දයා ගුණ ඔහුගෙන් දුටුවා. ඔහුගෙන් නව පරපුරට ඉගෙනගත යුතු දේ බොහෝ තිබෙනවා. ඒ බොහෝ දේ තවමත් නව පරපුරට කාන්දුවී නැහැ. ඔහු වෙනුවෙන් වසර ගණනාවක් කතා කළයුතු බොහෝ දේ ඉතිරිව තිබෙනවා. ඕනෑම දෙයක් ග්‍රහණය කරගත හැකි තියුණු ඇහැක් ඔහුට තිබුණා.මම කියන්නෙ ප්‍රේමකීර්ති වගේ සොඳුරු මිනිසෙක් හදන්න බැහැ, පහළවෙන්න ඕනි කියලයි. අප කවර මෙහෙවරක් කළත් ප්‍රේමකීර්ති අහිමිවීමේ වේදනාව නිම වන්නෙ නැහැ. ඒත් ප්‍රේමකීර්ති තුළ වූ ආකල්ප හා ඔහු අනුගමනය කළ මාර්ගය ඔස්සේ හැකි දුරක් යන්නට ඇත්නම් ඔහු වෙනුවෙන් යම් පමණක මෙහෙවරක් කළා යැයි සැනසුම් සුසුමක් හෙළන්න පුළුවන්.ප්‍රේමකීර්ති ද අල්විස් ගුණ සමරු උළෙල මෙවර “රිදී කඳුළු සැමරුව” යනුවෙන් නම් කිරීමට විශේෂ හේතුවක් තිබෙනවාද?මට සිහිපත් වෙනව ප්‍රේමකීර්ති ඝාතනයේ පුවත රට දැනගත් අගෝස්තු 01 වැනිදා. ඒ උදෑසන මුළු රටේම දොරින් දොර නැඟුණු කඳුළු සුසුම් කිසි දිනක ඔහු නොදුටු පුද්ගලයන්ගේ පවා පිසගත් කිරිබත් පත ඉවත ගිය හැටි අදත් කියනවා. මාධ්‍ය ලොවට පමණක් නොව ඉතා දිළිඳු පැල්පතක හෝ ඔහු ගැන කතා නොකළ දිනයක් උදාවූයේ නැහැ. මෙය මට දැනෙන්නෙ රිදී කඳුළු උල්පතක් ලෙසටයි. ඒ නිසා ඔහුගේ 25 වැනි ගුණානුස්මරණය “රිදී කඳුළු සැමරුම” යනුවෙන් නම් කර තිබෙනවා.රිදී කඳුළු සැමරුම” වෙනුවෙන් විශේෂ වැඩසටහනක් ක්‍රියාත්මක වෙනවාද?ප්‍රේමකීර්ති නාමයට ආදරය කරන සුවහසක් රසික පිරිස සමඟ එක්ව මුළු දිවයිනම ආවරණය වන පරිදි දිස්ත්‍රික්ක 25 පුරා සමාජ සත්කාරක වැඩසටහන් දියත් කර තිබෙනවා. ඒ සඳහා ප්‍රේමකීර්ති ද අල්විස් පදනම විසින් අංශ පහක් තෝරාගෙන තිබෙනවා. පවුල් අරුණ, පාසල් අරුණ, රැකියා අරුණ, සාම (ආගමික) අරුණ, කලා (සෞන්දර්යය) අරුණ යනුවෙන් එම අංශ වෙන් කර තිබෙනවා.මේ පස්වැදෑරුම සමාජ සත්කාරක ක්‍රියාවලිය සිදුකරන ආකාරය කෙටියෙන් සඳහන් කළොත්...පවුල් අරුණ යනුවෙන් අප අදහස් කළේ නිවෙසක ඇති පාරිසරික ඵලදායිතාවයි. 5 – S ක්‍රමය වැනි පිළිගත් නව සංකල්ප සමඟ නිවසක ගෙවත්ත සකසා ගැනීම තුළින් කාලය, ශ්‍රමය ඉතිරි කර ගැනීමෙන් එය වැඩදායී දෙයකට යොමු කිරීමත්, ආබාධිත හා වැඩිහිටි පිරිසට අවශ්‍ය ඖෂධ හා උපකරණ සැපයීමත් මින් බලාපොරොත්තු වෙනවා.පාසල් අරුණ මගින් පාසල් යන දරුවනට අවශ්‍ය උපකරණ ලබාදීමත් පාසල් නොයන දරුවන් පාසල් යැවීමට අවශ්‍ය කටයුතු සම්පාදනය කිරීමත් අරමුණයි.දිළිඳු පවුල් සඳහා ස්වයං රැකියාවන්ට ආධාර සැපයීම රැකියා අරුණ මතින් සිදු කෙ‍රෙනවා. විහාරස්ථාන හා අනෙකුත් ආගමික ස්ථානවල දියුණුවට අවශ්‍ය ආධාර මෙන්ම ආගමික මෙහෙවර පිළිබඳව වැඩමුළු පැවැත්වීම සාම අරුණ මතින් සිදු කෙරෙනවා. විවිධ හේතූන් මත රසවින්දනය මොට වෙමින් පවතින ළමා පරපුරේ සෞන්දර්යාත්මක හා කලාත්මක කර්තව්‍යයන් නැංවීමට අතහිත දීම ප්‍රේමකීර්ති නමින් ඉටුකළ හැකි ඍජු ක්‍රියාදාමයක් නිසා ඒ වෙනුවෙන් යෝජිත වැඩමුළු සැලසුම් කිරීම කලා අරුණ මතින් සිදුකෙරෙනවා.මේ සමාජ සත්කාරක වැඩසටහන් සඳහා තෝරාගැනීම් සිදුකරන්නෙ කෙසේද?අවම වශයෙන් එක් දිස්ත්‍රික්කයකින් දස දෙනා බැගින් තෝරාගෙන දිස්ත්‍රික්ක 25ටම දහසක පිරිසක් වෙනුවෙන් අවශ්‍යතා සම්පූර්ණ කිරීම අපගේ උත්සාහයයි. මෙහි විශේෂත්වය වන්නේ සැබෑ ලෙසම එවන් අවශ්‍යතා ඇති පිරිස වෙත ගොස් දැන හඳුනා ගෙන නියම සුදුස්සන්ව තෝරා ගැනීමයි. සමාජසේවා දෙපාර්තමේන්තුව මගින් ආධාර ලැබිය හැකි සීමාව ඉක්මවූ පිරිසට මෙහිදී මූලිකත්වය ලබාදෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=f1407315</link>
    <topic>අපි සිනාසෙන්නේ කාටදැයි සොයා බලමු</topic>
    <author>චින්තා රණසිංහ</author>
    <content>වේදිකාව මත දිගහැරෙන කතාන්දරවලින් එළිදැක්වෙන්නේ විවිධාකාර මිනිස් ජීවිතයි. “ජීවිතය රඟහලකි. අපි එහි රඟන්නෝ වෙති“ යන සුප්‍රකට කියමන නිර්මානකරණය මෙන්ම මිනිස් ජීවිතය ද මේ යැයි කියා දෙයි. කලාශිල්පී නිශ්මං රණසිංහ මහතාගේ නවතම වේදිකා නාට්‍ය වන ‘ගැලවිජ්ජා‘ නාට්‍යය මෙවැනි සමාජ සංස්කෘතීන් කිහිපයක ජීවිත විවරණයක් ගෙන දෙන නාටකයක් ලෙසින් වේදිකාගත වීමට ඇත්තේ තව දින කිහිපයකි. කොළඹ, ටවර්හෝල් රගහලේ දී අගෝස්තු මස 26 සහ 27 දිනවල වේදිකාගත කිරීමට නියමිත ‘ගැලවිජ්ජා‘ නාට්‍ය වින්දනාත්මක නාට්‍යකි.“චරිත හයක් වගේ ඉතා සීමිත ප්‍රමාණයක දායකත්වයෙන් වේදිකාවේ දිගහැරෙන ‘ගැලවිජ්ජා‘ නාට්‍යය නාගරික සමාජයේ උප සංස්කෘතීන් කිහිපයක් පිළිබඳ කතා පුවතක් ගෙන එනවා. අනේකවිධ සමාජ සත්ත්වයින් අතරේ සිය ජීවිත මනා ලෙස පවත්වාගෙන යාම වෙනුවෙන් ඒ චරිත විවිධ හැලහැප්පීම්වලට ගොඳුරු වන ආකාරය ‘ගැලවිජ්ජා‘ තුළින් දැකබලාගත හැකි “යැයි නිශ්මං රණසිංහ මහතා කියයි.“බොහෝ විට විවිධ මානුෂීය කාරණා පෙරදැරි කරගනිමින් සිය හෘද සාක්ෂිය රවටා ගන්නා මිනිසුන් කොතෙකුත් අපට හමු වනවා. මෙය හාස්‍යමය රසයෙන් කියා පෑමට උත්සාහ කළේ එමඟින් සමාජයට යම් පණිවුඩයක් ද ලබා දීමේ අදහසින්. එය නරඹන අපි අවසානයේ සිනාසෙන්නේකාටදැයි අවබෝධ කරගතහොත් නිර්මාණය සාර්ථකයි“90 දශකයේ දී නාට්‍ය කලාවට පිවිසි කලාශිල්පී නිෂ්මං රණසිංහ යෞවන සම්මාන උළෙල, රාජ්‍ය නාට්‍ය උළෙල සහ රාජ්‍ය නාට්‍ය උළෙල දී සම්මානයට පාත්‍ර විය. රංගනය තිර රචනය, ඇඳුම් නිර්මාණ ශිල්පය ඇතුළු විවිධ කලාකටයුතුවලට දායකත්වය සැපයූ හෙතෙම 1996 සිට මාධ්‍යවේදියෙකු ලෙස ද සේවය කළේය.“2014 වසරේ දී වැලිකඩ බන්ධනාගාර අධිකාරියේ දායකත්වයෙන් පැවැත් වූ බන්ධනාගාර වෙසක් උත්සවය වෙනුවෙන් නිර්මාණය කළ තොරණේ කතා වස්තුව වෙනස් ආරක යමින් නාට්‍යානුසාරයෙන් ඉදිරිපත් කළා. එක් දිනයක් ඇතුළත එම නාට්‍ය පස් වතාවක් පෙන්වීමට තරම් රසික ප්‍රතිචාර ඉහළින් ලැබුණා. මට මා ගැන විශ්වාසය හොදින්ම දැනුණු නිර්මාණයක් තමයි ‘වීරයෝ මරන්න බෑ‘ වේදිකා නාට්‍ය. එය අධ්‍යක්ෂණය කළේ මමයි. එහි ප්‍රථම දිගහැරුම ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, ටවර් හෝල් රගහලේ දී පැවැත්වුණා.එහි වි‍ශේෂත්වය තමයි බන්ධනාගාර රැදවියන් රංගනයෙන් දායක වීම. එය සියළු දෙනාගේම ඇගයීමට මෙන්ම සංවේදී අවස්ථාවක් ද වුණා. බන්ධනාගාර ඇතුළත මෙම නාට්‍ය කිහිප වතාවක් ප්‍රදර්ශනය කෙරෙද්දී මගේ හිතවත් ශිල්පී කණ්ඩායම මගේ වෙනත් නිර්මාණයක් බිහි විය යුතු බව කියමින් නිතර මා දිරිමත් කළා. එහි ප්‍රතිඵලයක් ලෙසයි ‘ගැලවිජ්ජා‘ නාට්‍ය වේදිකාගත වන්නේ“ගැලවිජ්ජා නාට්‍යයේ මරිසිගුණේ - විශ්මං රණසිංහ, ඩප්පියා - උදේනි අල්විස්, ලතා - ප්‍රින්සි ප්‍රනාන්දු, උපනගරාධිපති - සුරේෂ් හර්ෂජීව, පොලිස් නිලධාරියා - තීක්ෂණ ගම්මන්පිල, දියණිය - හිමාෂි කරුණාරත්න ලෙසින් චරිත ඔබ හමුවවට එයි. ඇදුම් නිර්මාණය විශ්මං රණසිංහ, නිෂ්පාදන කළමනාකරණය - සුදම් එස්.පහළගම, සහය නිෂ්පාදන කළමනාකරණය - තීක්ෂණ ගම්මන්පිල යන ශිල්පීන්. ජීවිතයට පාට දෙන්න, සමනලුන්ට වෙඩි තියන්න වැනි ජනප්‍රිය ටෙලි නිර්මාණ සදහා දායකත්වය ලබා දුන් නිශ්මං රණසිංහ මහතා ඉදිරියේ දී එවැනි නිර්මාණ සදහා දායකත්වය ලබා දීමට අපේක්ෂාවෙන් සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>31</day>
    </date>
    <link>http://www.dinamina.lk/2014/07/31/_art.asp?fn=f1407316</link>
    <topic>“සිහිනයක් තුළින් සිහිනයක්” අගෝස්තු 01, 02, 03</topic>
    <author/>
    <content>ඇය කුමුදු පැස්කුවල් මහත්මියයි. ඇගේ නිර්මාණ 75 තෙල් සායමින් නිර්මිතය. ඇගේ දියණිය වන 19 හැවිරිදි පුනීෂා ඔනාලි පැස්කුවල් මෙනවියගේ චිත්‍ර 85 පැන්සල් තුඩින් නිර්මිතව තිබේ.මවක සහ දියණියක සිහිනයක් තුළින් සිහිනයක් යන තේමාව යටතේ නිර්මාණය කළ තෙල්සායම් සහ පැන්සල් තුඩින් අඳින ලද චිත්‍ර ප්‍රදර්ශනයක් අගෝස්තු මස 01 වැනිදා සිට 03 වැනිදා දක්වා දිනපතා පෙ. ව. 8.30 සිට රාත්‍රී 8.30 දක්වා කොළඹ ලයනල් වෙන්ඩ්ට් කලාගාරයේ දී පැවැත්වේ.මවක සහ දියණියක ශ්‍රී ලංකාවේ මෙවැනි චිත්‍ර ප්‍රදර්ශනයක් පැවැත්වීම ඉතාමත් විරල අවස්ථාවකි. ප්‍රදර්ශනය නැරඹීමට, වින්දනය ලැදි සැමට චිත්‍ර ශිල්පිනියෝ ආරාධනා කර සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_16</link>
    <topic>වඳුරන් එලවීමට මිනිස් වඳුරන්</topic>
    <author>(ප.ව 3.30)</author>
    <content>ඉන්දීය පාර්ලිමේන්තුවට කරදරයක් වී ඇති වඳුරු හමුදාවක් පන්නා දැමීමට නව දිල්ලි නගර සභාව සැරසෙයි.මේ සඳහා වඳුරන් ලෙස හැඳ පැළඳගත් ඒ අයුරින් හැසිරීමට පුහුණු කළ හතලිස් දෙනෙකු යොදා ගැනේ.සමහර අවස්ථාවලදී රබර් උන්ඩ පාවිච්චි කිරීමටද සිදුවන බව ඉන්දීය පාර්ලිමේන්තු කටයුතු පිළිබඳ අමාත්‍ය වෙන්කයියා නායිදු මහතා පැවසීය.එරට පාර්ලිමේන්තුවට කරදරයක් වී ඇති අයාලේ යන සුනඛයන්ද අල්ලාගැනීමට විශේෂ වැඩපිළිවෙළක් යොදා ඇති බව ඒ මහතා තවදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_15</link>
    <topic>දියවැඩියා රෝගීන්ට ඇස් පරික්ෂාවක්</topic>
    <author>(ප.ව 3.30)</author>
    <content>ශ්‍රී ලංකා දෘෂ්ඨි විශේෂඥයන්ගේ සංගමය හා තරුණි පුවත්පත එක්ව දියවැඩියා රෝගීන් වෙනුවෙන් නොමිලේ ඇස් පරික්ෂා කිරීමේ සායනයක් පැවැත්වේ.මෙම වැඩසටහන ලබන හතර වැනිදා සිට නොවැම්බර් දහ හතර වැනිදා තෙක් දිවයිනේ ස්ථාන හතලිස් හයක ක්‍රියාත්මක කෙරේ.නොවැම්බර් දහ හතර වැනිදාට යෙදෙන ලෝක දියවැඩියා දිනය නිමිත්තෙන් මෙය සංවිධානය කර තිබේ.ඒ පිළිබඳ සවිස්තරාත්මක තොරතුරු හතර වැනිදා සඳුදා තරුණි පුවත්පතේ පලවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_14</link>
    <topic>ඒෂියා පැසිපික් ඔන් බෝර්ඩ් ට්‍රැවල් සංවිධානයට සභාපතිවරයෙක්</topic>
    <author>(ප.ව 2.30)</author>
    <content>ඒෂියා පැසිපික් ඔන් බෝර්ඩ් ට්‍රැවල් සංවිධානයේ නව සභාපතිවරයා ලෙස ශ්‍රී ලංකන් ගුවන් සමාගමේ සභාපති නිශාන්ත වික්‍රමසිංහ මහතා පත්කොට ඇත.එම තනතුර සඳහා පත් වූ පළමු  ශ්‍රී ලාංකිකයා වීමේ ගෞරවයද ඒ මහතාට හිමිවේ.එම සංවිධානයේ මුලික අරමුණ වන්නේ නව සංචාරක කලාප හඳුනාගනිමින් ඒවා ආකර්ශනය කර ගැනීම සඳහා උපායමාර්ගික ක්‍රමවේදයන් හඳුන්වා දීමයි.එහි ප්‍රධාන සමුළුව ඉදිරියේදී මෙරට පැවැත්වීමට ද කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_13</link>
    <topic>විදුනැණ සම්මන්ත්‍රණය බදුල්ල හාලිඇල ජාතික පාසැලේදී</topic>
    <author>බිනාලි රාජපක්ෂ</author>
    <content>විදුනැණ පුවත්පත මඟින් සංවිධානය කරන 5වැනි ශ්‍රේණියේ ශිෂ්‍යත්ව සම්මන්ත්‍රණය හා මා පිය හමුව අගෝස්තු 3 වැනිදා උදෑසන 830 සිට බදුල්ල හාලිඇල ජාතික පාසැලේදී පැවැත්වෙයි.නොමිලේ පැවැත්වෙන මෙම සම්මන්ත්‍රණය දිවයිනේ ප්‍රවීණ දේශකයන් විසින් මෙහෙයවීමට නියමිතයි.‍වසරක් පාසා විදුනැණ පුවත්පත මෙහෙයවන මෙම සම්මන්ත්‍රණ මාලාව ලේක්හවුස් ආයතනය සංවිධානය කරනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_12</link>
    <topic>කොරියාවේ යන්න විභාගය අත ළග</topic>
    <author>(ප.ව 2.30)</author>
    <content>දකුණු කොරියාවේ රැකියා අවස්ථා උදාකරන 12 වැනි භාෂා ප්‍රවීණතා විභාගය සඳහා ප්‍රවේශ පත් නිකුත් කිරීම ලබන 11 වනදා සිට ආරම්භ වෙයි.රටපුරා මධ්‍යස්ථාන 14ක මෙම විභාග පරීක්ෂණය පැවැත්වෙන අතර ලබන 14 වැනිදායින් අවසන් වන බව ප්‍රකාශ කරයි.මෙවර විභාගය ඔක්තෝම්බර් 11 සහ 12 යන දෙදින තුළ පැවැත්වීමට නියමිත බවත් ඒ පිළිබඳ වැඩි දුර තොරතුරු විදේශ සේවා නියුක්ති කාර්යංශයේ නිල වෙබ් අඩවියේ සඳහන් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_11</link>
    <topic>විදේශ සේවා නියුක්ති කාර්යාංශයට ජාත්‍යන්තර තත්ත්ව සහතිකය</topic>
    <author>(ප.ව 1.30)</author>
    <content>ශ්‍රී ලංකා විදේශ සේවා නියුක්ති කාර්යාංශයේ සියලුම දිස්ත්‍රික් කාර්යාල, දිස්ත්‍රික් පුහුණු මධ්‍යස්ථාන හා පළාත් කාර්යාල සඳහා ISO-9001-2008 ජාත්‍යන්තර තත්ත්ව සහතිකය හිමිව ඇති බව එම කාර්යාංශය පවසයි.මහජන හිතකාමී ආයතනයක් ලෙස විදේශ සේවා නියුක්ති කාර්යාංශයට හිමි වූ මෙම ජාත්‍යන්තර සහතිකය නිල වශයෙන් පිරිනැමීමේ විශේෂ උත්සවයක් ආර්ථික සංවර්ධන අමාත්‍ය බැසිල් රාජපක්ෂ හා විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා යන මහත්වරුන්ගේ ප්‍රධානත්වයෙන් තලවතුගොඩ ග්‍රෑන්ඩ් මොනාච් හෝටලයේදී අද සවස 5 ට පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_10</link>
    <topic>රත්මලානටත් දවසින් විදුලිය</topic>
    <author>(ප.ව 1.30)</author>
    <content>රත්මලාන ප්‍රදේශයේ පදිංචිකරුවන්ට නව විදුලි සැපයුම් එක් දිනකින් ලබා දීමට ලංකා විදුලිබල මණ්ඩල කටයුතු යොදා ඇත.මේ අනුව මුලික අවශ්‍යතා සම්පූර්ණකර ඇති ඕනෑම ගොඩනැගිල්ලකට අලුතින් විදුලිය ලබා ගැනීම සඳහා තවදුරටත් කාර්යාලය වෙත පැමිණිම සඳහා තවදුරටත් කාර්යාලය වෙත පැම්නීම අවශ්‍ය නොවේ.011 4 418 418 ක්ෂණික ඇමතුම් අංකයට කතා කිරීමෙන් පදිංචිකරුවන්ගේ දොරකඩටම මෙම සේවාව ගෙන්වා ගැනීමට හැකි බව ලංකා විදුලි බල මණ්ඩලයේ සාමාන්‍යාධිකාරිවරයා පවසයි.මෙතෙක් මෙම පහසුකම පැවැතුනේ දෙහිවල ප්‍රදේශයේ පදිංචිකරුවන්ට පමණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_9</link>
    <topic>එංගලන්තය පදක්කම් සටහනේ පෙරමුණේ</topic>
    <author>(පෙ.ව 11.30)</author>
    <content>ග්ලාස්ගෝහි පැවැත්වෙන 2014 පොදු රාජ්‍ය මණ්ඩලීය මලල ක්‍රීඩා තරගාවලියේදී එංගලන්තය ඕස්ට්‍රේලියාව පරදා රන් පදක්කම් 44ක් ලබා ගනිමින් සමස්ථ පදක්කම් සටහනේ පෙරමුණේ සිටියි.දෙවැනි ස්ථානයට පත් වූ ඕස්ට්‍රේලියාව රන්පදක්කම් 36ක් ද පදක්කම් 27 ක් ලබා ගනිමින් කැනඩාව තෙවන ස්ථානයද හිමිකරගෙන ඇත.රටවල් 71 ක සහභාගිත්වයෙන් පැවැත්වෙන මෙම මලල ක්‍රීඩා තරගාවලියේ ශ්‍රී ලංකාව පසු වන්නේ 25 වන ස්ථානයේයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_8</link>
    <topic>ගෑස් නලයේ හානි දැඩි වේ</topic>
    <author>(පෙ.ව 11.30)</author>
    <content>තායිවානයේ දකුණු දිග කාවෝ සිටි පෙදෙසේ පොළොව අභ්‍යන්තරයේ ගෑස් නලයක් කාන්දු වීමෙන් විශාල විනාශයක් සිදුව තිබේ.අද අළුයම මෙම අනතුර සිදුවූ බව විදෙස් මාධ්‍ය වාර්තා කරයි.අනතුරෙන් පුද්ගලයන් විසි දෙදෙනකු ජීවිතක්ෂයට පත්විණි. ගිනි නිවන භටයන් පස් දෙනෙක් ද ඊට ඇතුළත් වේ.තුවාල ලැබු සංඛ්‍යාව 270 කි. මෙම පිපිරීම නිසා අපද්‍රව්‍ය අපවහන පද්ධතියකට ද හානි සිදුවී තිබේ.සහන සේවා කණ්ඩායම් මේ වන විට ක්‍රියාත්මකව ඇති අතර ඊට තායිවාන් රජයේ හමුදා සාමාජිකයින් ද එක්ව සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_7</link>
    <topic>1959 මේ ජාතික රෝහලයි</topic>
    <author>(පෙ.ව 1130)</author>
    <content>ජාතික රෝහලේ සියලු අංශවල තොරතුරු විමසීම සඳහා 1959 කෙටි දුරකතන අංකය හඳුන්වා දී ඇත.ලබන 4 වැනිදා පෙරවරු 10ට විවෘත කෙරෙන මෙම සේවය සතියේ දිනවල පෙරවරු 8.00 සිට පස්වරු 4.00 දක්වා ක්‍රියාත්මක වෙයි.මේ බව ජාතික රෝහලේ අධ්‍යක්ෂ වෛද්‍ය අනිල් ජයසිංහ මහතා දිනමිණCity FM පුවත් සේවයට පැවසීය.ජාතික රෝහලෙන් සපයන රෝගී සත්කාරක සේවා ඇතුළු සායන පිළිබඳව විස්තරද, වෛද්‍ය පරික්ෂණ, ශල්‍යකර්ම, වීෂ ශරිරගත වීම පිළිබඳ උපදෙස් ද 1959 අංකය ඔස්සේ ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_6</link>
    <topic>ජලය නව යුද්ධයකට අතවනන ලකුණු</topic>
    <author>(පෙ.ව 10.30)</author>
    <content>වසර දෙදහස් හතළිහ වන විට ලෝකය උග්‍ර ජල හිඟයකට මුහුණ පාන බව වාර්තා වේ.ඇමරිකන්, ප්‍රංශ, චීන සහ ඉන්දීය විද්‍යාඥයන් සමඟ එකමුතු වී ඩෙන්මාර්ක විද්‍යාඥයන් කරන ලද සමික්ෂණයකින් මේ බව හෙළිවී තිබේ.මිනිස් ක්‍රියාකාරකම් නිසා සිදුවන වන විනාශය හා ගෝලීය උණුසුම ඉහළ යාම මෙයට හේතුවයි.මෙම කටයුතු වෙනස් නොකළහොත් පානීය ජලය වෙනුවෙන් නව යුද්ධයක් ඇතිවන බව ඩෙන්මාර්කයේ ආරුස් සරසවියේ විද්‍යාඥ සොවාකුල් මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_5</link>
    <topic>මත්ද්‍රව්‍ය හා දුම්වැටි පරිභෝජනය අඩුවීමේ ප්‍රගතියක්</topic>
    <author>(පෙ.ව 10.30)</author>
    <content>ශ්‍රී ලංකාවේ මත්ද්‍රව්‍ය හා දුම්වැටි පරිභෝජනය අඩුවීමේ ප්‍රගතියක් ලබා ඇති බව අනාවරණය කරගෙන තිබේ.සෞඛ්‍ය අමාත්‍යාංශය සහ මත්ද්‍රව්‍ය නිවාරණ මධ්‍යස්ථානයත් අයි. ඕ. ජී. ටී.(IOGT) ආයතනයක් එක්ව කළ පරීක්ෂණයකදී මෙය හෙළි වී තිබේ.මේ පිළිබඳව විමර්ශනය කිරීම සඳහා කාම්භෝජය, ලාඕසය, ඇතුළු රටවල හතක පාර්ලිමේන්තු මන්ත්‍රීවරු 25 දෙනෙක් මෙරටට පැමිණියහ.එම විමර්ශනයේදී මෙරට මත්ද්‍රව්‍ය හා දුම්වැටි අඩු පරිභෝජනයක් ඇතිබව සොයාගෙන තිබේ.අදාළ නියෝජිත පිරිස මේ තත්වය එම රටවලද ක්‍රියාත්මක කිරීමට බලාපොරොත්තු වන බව සංගමයේ අධ්‍යක්ෂ සම්පත් ද සේරම් මහතා දිනමිණ City FM ප්‍රවෘත්ති සේවයට පැවසුවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_4</link>
    <topic>විභාග වංචකයින්ට දැඩි ක්‍රියාමාර්ග</topic>
    <author>(පෙ.ව 1030)</author>
    <content>උසස් පෙළ විභාගය පැවැත්වෙන කාලසීමාවේදී ජංගම පොලිස් ස්ථාන පිහිටුවමින් විභාග ශාලාවල ආරක්ෂාව තර කිරීමට තිරණය කෙරේ.මේ අතර විභාග වංචා සිදුකරන අපේක්ෂකයින්ට එරෙහිව දැඩි ක්‍රියාමාර්ග ගැනීමට ද නියමිතය.එළඹෙන 05 වැනිදා සිට 29 වැනිදා දක්වා උසස් පෙළ විභාගය පැවැත්වේ.පාසල් අයදුම්කරුවන් දෙලක්ෂ තිස්හතර දහස් එකසිය අනූහත් දෙනෙකු හා පෞද්ගලික අයදුම්කරුවන් හැට දෙදහස් එකසිය තිස් හතර දෙනකු ද මෙවර විභාගයට පෙනී සිටින බව විභාග දෙපාර්තමේන්තුව සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_3</link>
    <topic>ඊශ්‍රායලය සහ පලස්තීනය අතර මානුෂීය සටන් විරාමයක්</topic>
    <author>(පෙ.ව 9.30)</author>
    <content>ඊශ්‍රායලය සහ පලස්තීන හමාස් සංවිධානය අතර පැය 72ක මානුෂීය සටන් විරාමයක් සඳහා එකඟතාවයක් ඇතිවී තිබේ.මෙම සටන් විරාමය අද උදෑසන 8.00 ට ඇරැඹෙන බව එක්සත් ජාතීන්ගේ මහලේකම් බෑන් කී මූන් සහ ඇමෙරිකානු රාජ්‍ය ලේකම් ජෝන් කෙරී නිවේදනය කර තිබේ.එය දීර්ඝ කාලීන සටන් විරාමයක් සඳහා පදනම වේ යැයිද ඔවුන් විශ්වාසය පලකරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_2</link>
    <topic>මේදය වැඩියෙන් ගත්තොත් ගඳ සුවඳ නොදැනෙයි</topic>
    <author>අශෝක පියරත්න</author>
    <content>මේදය අඩංගු ආහාර අධික ලෙස අනුභව කරන්නන්ට ගඳ සුවඳ දැනීමේ සංවේදීතාව ක්‍රමයෙන් හීනවන බව අනාවරණය වී තිබේ.ෆ්ලෝරිඩා විශ්ව විද්‍යාලයේ සිදුකල පර්යේෂනයකදී මේ බව හෙළි වී ඇත.අධික මේදය ශරිරගතවීමෙන් කොලෙස්ටරෝල්, දියවැඩියාව වැනි රෝගී තත්ත්වයන් ඇති වන බව දන්නා නමුත් මේදය නිසා ගඳ සුවඳ නොදැනීම පිළිබඳ සොයා ගත් ප්‍රථම අවස්ථාව මෙය ලෙස සැලකේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n140801_1</link>
    <topic>‘‘කිරි තුර ගම් දොරට“</topic>
    <author>අශෝක පියරත්න</author>
    <content>කුඩා ඉඩමක වුවද රබර් වැවීමට ජනතාව පෙළඹවීමේ වැඩපිළිවලක් වැවිලි කර්මාන්ත අමාත්‍යංශය මඟින් ක්‍රියාත්මක කෙරේ. මෙම වැඩසටහන ‘‘කිරි තුර ගම් දොරට“ යනුවෙන් නම් කොට ඇත.ආර්ථික සංවර්ධන අමාත්‍යංශය මේ සඳහා මුදල් ප්‍රතිපාදන යොදවනු ඇත. මෙම ව්‍යාපෘතිය කළුතර දිස්ත්‍රික්කයෙන් ආරම්භ වෙයි. ඉන්පසු කෑගල්ල රත්නපුර ගාල්ල යන දිස්ත්‍රික්කවලද ක්‍රියාත්මක කිරීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n1408011</link>
    <topic>ගැමි ජනතාවගේ ආර්ථිකයේ හෙට දිනය ශක්තිමත් කිරීමට</topic>
    <author>මහින්ද අලුත්ගෙදර</author>
    <content>ග්‍රාමීය ජනතාවගේ ආර්ථික මට්ටම ශක්තිමත් කොට යහපත් හෙට දිනක් නිර්මාණය කිරීමේ අරමුණින් ඌව පළාතට අයත් බදුල්ල සහ මොණරාගල දිස්ත්‍රික්කයන් හි සංවර්ධන කටයුතු වෙනුවෙන් රුපියල් මිලියන 5,179.8 ක මුදලක් වෙන් කිරීමට රජය තීරණය කරයි.ඒ අනුව එම දිස්ත්‍රික්කයන්හි ප්‍රාදේශීය ලේකම් කොට්ඨාස26ට අයත් ග්‍රාම නිලධාරී වසම් 886 ක සංවර්ධන කටයුතු වෙනුවෙන් ප්‍රතිපාදන වෙන් කෙරෙන අතර එමඟින් ඒ ඒ ප්‍රදේශයන්හි ජනතාවට විශාල සේවාවක් සැළසෙන බව ආර්ථීක සංවර්ධන ඇමැති බැසිල් රාජපක්ෂ මහතා ප්‍රකාශ කරයි. බදුල්ල දිස්ත්‍රික්කයට අයත් ප්‍රාදේශීය ලේකම් කොට්ඨාස 15 පිහිටි ග්‍රාම නිලධාරී වසම් 567ක් සහ මොණරාගල දිස්ත්‍රික්කයට අයත් ප්‍රාදේශීය ලේකම් කොට්ඨාස 11 පිහිටි ග්‍රාම නිලධාරී වසම් 319 ක් මේ ඊට අයත්වන බවද ඒ මහතා පෙන්වා දෙයි.නගරයට සීමා වී තිබූ සංවර්ධන කටයුතු ගමට ගෙන යමින් ග්‍රාමීය ජනතාවට අවශ්‍ය පහසුකම් සියල්ල ලබාදීමට ජනාධිපති මහින්ද රාජපක්ෂ මහතාගේ සංකල්පයකට අනුව වත්මන් රජය පියවර ගෙන තිබෙන බව සිහිපත් කරන බැසිල් රාජපක්ෂ මහතා ඒ අනුව සමස්ථයක් ලෙස රටේ සෑම ප්‍රදේශයක්ම එක හා සමාන ලෙස සංවර්ධනය කිරීමට පියවර ගෙන තිබෙන බවද සඳහන් කරයි.මේ වසර වෙනුවෙන් අදාළ ප්‍රතිපාදන මුදල් වෙන්කර තිබෙන අතර මේ සියලු සංවර්ධන කටයුතු ග්‍රාමීය ජනතාවගේ සුබසිද්ධිය වෙනුවෙන් බව පවසන ආර්ථික සංවර්ධන ඇමැතිවරයා රටේ සෑම ප්‍රදේශයක්ම සංවර්ධනය කිරීම හරහා ආසියාවේ ආශ්චර්යය කරා යන ගමනට දැවැන්ත ශක්තියක් සපයන බවද කියාසිටී.මේ යටතේ බදුල්ල දිස්ත්‍රික්කයේ සංවර්ධන කටයුතු වෙනුවෙන් රජය රුපියල් මිලියන 3,246ක මුදලක් වෙන්කර තිබෙන අතර පුමුදමු වෙල්ලස වැඩසටහන සඳහා රුපියල් මිලියන 1,478, දිවිනැඟුම ජාතික වැඩසටහන සඳහා රුපියල් මිලියන 180, විමධ්‍යගත අයවැය වෙනුවෙන් රුපියල් මිලියන 40, ගම නැගුම සඳහා රුපියල් මිලියන 840, වනජීවී සංරක්ෂණ කටයුතු වෙනුවෙන් රුපියල් මිලියන 70, සෞඛ්‍ය පහසුකම් වැඩිදියුණු කිරීම සඳහා රුපියල් මිලියන 54ක් සහ ජනතා නියෝජිතයන්ගේ යෝජනා ක්‍රියාත්මක කිරීම වෙනුවෙන් වෙන්කළ රුපියල් මිලියන 175 ඒ අතර වෙයි.ඊට අමතරව පළාත් පාලන ආයතන හරහා රුපියල් මිලියන 270ක් සහ කෘෂිකර්ම සංවර්ධන දෙපාර්තමේන්තුව හරහා රුපියල් මිලියන 139ක් වශයෙන් බදුල්ල දිස්ත්‍රික්කයේ සංවර්ධන කටයුතු වෙනුවෙන් ප්‍රතිපාදන වෙන්කර තිබෙන බවද ආර්ථික සංවර්ධන ඇමැති බැසිල් රාජපක්ෂ මහතා පෙන්වා දෙයි.මේ අතර ඌව පළාතට අයත් මොණරාගල දිස්ත්‍රික්කයේ සංවර්ධනය වෙනුවෙන් ද ප්‍රතිපාදන වෙන් කිරීමට රජය පියවර ගෙන තිබෙන අතර විවිධ ක්ෂේත්‍රයන්හි සංවර්ධනය සඳහා එම මුදල් යොදවා තිබේ.මොණරාගල දිස්ත්‍රික්කයේ සංවර්ධනය වෙනුවෙන් යොදවා තිබෙන මුදල රුපියල් මිලියන 1,933.8ක් වන අතර පුමුදමු වෙල්ලස වැඩසටහන සඳහා රුපියල් මිලියන 763.6, දිවිනැඟුම ජාතික වැඩසටහන සඳහා රුපියල් මිලියන 81.2, විමධ්‍යගත අයවැය වෙනුවෙන් රුපියල් මිලියන 25, ගම නැගුම සඳහා රුපියල් මිලියන 483, වනජීවී සංරක්ෂණ කටයුතු වෙනුවෙන් රුපියල් මිලියන 90, සෞඛ්‍ය පහසුකම් වැඩිදියුණු කිරීම සඳහා රුපියල් මිලියන 40ක් සහ ජනතා නියෝජිතයන්ගේ යෝජනා ක්‍රියාත්මක කිරීම වෙනුවෙන් වෙන්කළ රුපියල් මිලියන 100 ඒ අතර වෙයි.ඊට අමතරව පළාත් පාලන ආයතන හරහා රුපියල් මිලියන 140ක් සහ කෘෂිකර්ම සංවර්ධන දෙපාර්තමේන්තුව හරහා රුපියල් මිලියන 211ක් වශයෙන් බදුල්ල දිස්ත්‍රික්කයේ සංවර්ධන කටයුතු වෙනුවෙන් ප්‍රතිපාදන වෙන්කර ඇත. මේ සියලු ප්‍රතිපාදන මුදල් ආර්ථික සංවර්ධන අමාත්‍යාංශය විසින් වෙන්කර තිබෙන අතර එම සංවර්ධන ව්‍යාපෘති මඟින් ජනතාවට විශාල සේවයක් මෙන්ම රටේ සංවර්ධනය වේගවත් කිරීම අපේක්ෂාව බවද බැසිල් රාජපක්ෂ මහතා සඳහන් කරයි.ඉතා කෙටි කලක් තුළ ආර්ථික වශයෙන් ශ්‍රී ලංකාව විශාල සංවර්ධනයක් ලබා තිබෙන බව පවසන ආර්ථික සංවර්ධන ඇමැති බැසිල් රාජපක්ෂ මහතා කලාපීය වශයෙන් වේගවත් ආර්ථික වර්ධනයක් පෙන්නුම් කරමින් ඉහළ ආර්ථීක වර්ධන වේගයක් ලබා තිබෙන බවද ජනාධිපති මහින්ද රාජපක්ෂ මහතාගේ නායකත්වය යටතේ දැවැන්ත සංවර්ධන ව්‍යාපෘති රටපුරා ක්‍රියාත්මක වන බවද අවධාරණය කරයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n1408012</link>
    <topic>ආසියා කලාපයේ දියුණුවන රටවල් අතර ශ්‍රී ලංකාවේ ආර්ථික වර්ධනය වේගවත්</topic>
    <author>මහින්ද අලුත්ගෙදර</author>
    <content>මෑත කාලයේ දී ආසියානු කලාපයට අයත් සංවර්ධනය වෙමින් පවතින රටවල ආර්ථිකයන්ට සාපේක්ෂව ශ්‍රී ලංකාවේ ආර්ථික වර්ධනය කැපී පෙනෙන ලෙස වේගයෙන් සිදුවන බව ජාත්‍යන්තර මූල්‍ය අරමුදල (International Monetary Fund) ප්‍රකාශ කරයි.කෙටිකාලීන සංවර්ධන සැලසුම්වලට පමණක් සීමා නොවී මධ්‍යම හා දිගුකාලීන සැලසුම් ක්‍රියාත්මක කිරීමට රජය ගෙන ඇති තීරණය ඥානාන්විත ක්‍රියාවක් බවද රජය ගෙනයන සංවර්ධන වැඩපිළිවෙළ සම්බන්ධයෙන් තමන් ඉමහත් සතුටට පත්වන බවද ජාත්‍යන්තර මූල්‍ය අරමුදලේ විධායක අධ්‍යක්‍ෂ ආචාර්ය රාකේෂ් මොහාන් මහතා පවසයි.සංචාරයක් සඳහා ශ්‍රී ලංකාවට පැමිණි ජාත්‍යන්තර මූල්‍ය අරමුදලේ විධායක මණ්ඩලය මෙරට විවිධ අංශයන්හි නිලධාරීන් සමඟ සිවුවන වගන්තියට අදාළ සාකච්ඡා සහ දෙවන පශ්චාත් වැඩසටහන් නිරීක්ෂණ සාකච්ඡා පවත්වා තිබෙන අතර එම සාකච්ඡා අවසානයේ දී වාර්තාවක් ද නිකුත්කර තිබේ.ජාත්‍යන්තර මූල්‍ය අරමුදලේ විධායක මණ්ඩලය වාර්ෂිකව ශ්‍රී ලංකාවට පැමිණ ද්වීපාර්ශවික සාකච්ඡා පවත්වන අතර එය අවසානයේ රටේ ආර්ථිකය හා ප්‍රතිපත්ති සම්බන්ධයෙන් වාර්තාවක් නිකුත් කරයි. ශ්‍රී ලංකාවේ සංවර්ධන උපාය මාර්ග සැළසුම් කිරීමේ දී රටේ තිරසාර සංවර්ධනයට ප්‍රමුඛත්වය ලබාදෙමින් තමා කටයුතු කරන බව පවසන ආචාර්ය රාකේෂ් මොහාන් මහතා ශ්‍රී ලංකාවේ මෑත ආර්ථීක ක්‍රියාවලිය අපේක්ෂිත මට්ටමට වඩා බෙහෙවින් සාර්ථක වී තිබෙන බවද මෙරට කෙටිකාලීන ක්‍රියාවලිය පුළුල් වශයෙන් සාධනීය තත්ත්වයක් පෙන්නුම්කර තිබෙන බවද කියාසිටී.මූර්ත දළ ජාතික නිෂ්පාදිතය මේ වසරේ දී සියයට 7ක පවත්වා ගැනීම මේ වසරේ අපේක්ෂාව වී තිබෙන අතර උද්ධමනය මධ්‍ය තනි අංකයක පවත්වා ගෙන යාමට ද ශ්‍රී ලංකාවට හැකිවනු ඇතැයි ජාත්‍යන්තර මූල්‍ය අරමුදල විශ්වාසය පළ කරයි.මූල්‍ය ප්‍රතිපත්ති බොහෝ දුරට වර්ධනය සඳහා ඉඩකඩ ලබාදී තිබුණ ද පෞද්ගලික ණය වර්ධනය මන්දගාමී මට්ටමක පවතින බව සඳහන් කරන එම අරමුදල ආර්ථීක වර්ධනයේ සිදුවන නැඟීම සමඟ මේ වසරේ දී ශ්‍රී ලංකාවේ මූල්‍ය තත්ත්වය නිසි මට්ටමක පවතිනු ඇතැයි ද කියාසිටි.ශ්‍රී ලංකාවේ සංචාරයක නිරත ජාත්‍යන්තර මූල්‍ය අරමුදලේ විධායක අධ්‍යක්‍ෂ ආචාර්ය රාකේෂ් මොහාන් මහතා මහතා ඇතුළු කණ්ඩායම අරලියගහ මන්දිරයේ දී ජනාධිපති මහින්ද රාජපක්ෂ මහතා හමුවී සාකච්ඡා පැවැත්වීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n1408013</link>
    <topic>‘රූපවාහිනි-ගුවන් විදුලි මැද මාවත’ ප්‍රේමකීර්තිගේ නමට කැප වෙයි</topic>
    <author>ධනුෂ්ක ගොඩකුඹුර</author>
    <content>විසිපස් වසරකට පෙර ජ.වි‍.පෙ‍. තුවක්කුකරුවන්ගේ ඉලක්කයක්ව අවසන් ගමන් ගිය ප්‍රවීණ ගීත රචකයකු, මාධ්‍යවේදියකු හා නිවේදකයකු වූ ප්‍රේමකීර්ති ද අල්විස් මහතා නමින් නම් කළ මාවත ජනාධිපති මහින්ද රාජපක්ෂ මහතාගේ අතින් ඊයේ (31) විවෘත කෙරිණි. රූපවාහිනී, ගුවන් විදුලි හා ගීත මාධ්‍යයන් එකලු කළ මේ අසහාය ජනහිතකාමී කලාකරුවාගේ 25 වන ගුණ සමරුව නිමිත්තෙන් ප්‍රේමකීර්ති ද අල්විස් ගුණසමරු පදනමේ ඉල්ලීමක් මත ජනාධිපතිතුමාගේ මැදිහත් වීමෙන් කොළඹ නගර සභාව ප්‍රේමකීර්ති ද අල්විස් මහතාගේ නමින් මෙම මාවත නම් කර තිබේ.ශ්‍රී ලංකා ගුවන් විදුලි සංස්ථාව අසල පිහිටා තිබෙන මේ මාවත විවෘත කිරීමට පැමිණි ජනාධිපතිතුමා පිළිගනු ලැබුවේ එම සංසදයේ සභාපති ප්‍රවීණ ගායක වික්ටර් රත්නායක මහතා ඇතුළු පිරිස විසිනි. අනතුරුව නාම පුවරුව නිරාවරණය කරමින් මාවත නිල වශයෙන් විවෘත කළ ජනාධිපතිවරයා ප්‍රේමකීර්ති ද අල්විස් මහතා වෙනුවෙන් පැවැත්වෙන ප්‍රදර්ශනය නැරැඹීමට ද එක් විය.මාවත විවෘත කිරීමෙන් අනතුරුව පැවැති කෙටි උත්සව සභාවට එක් වූ ජනාධිපතිවරයා ප්‍රේමකීර්ති ද අල්විස් මහතාගේ ආදරණීය භාර්යාව වන නිර්මලා ද අල්විස් මහත්මිය ඇතුළු ඥාතී මිත්‍රාදීන් සමඟ කථා බහක ද නියැළුණේය.වසර ගණනාවක් මුහුණ දුන් භීෂණයෙන් රට මුදාගෙන ජාතියට නිදහස උරුම කර දීම සම්බන්ධයෙන් නිර්මලා ද අල්විස් මහත්මිය මෙහිදී ජනාධිපතිවරයාට සිය ස්තිතුය පුද කළාය.ලොවින් එකෙක් එක් දෙයකට වෙයි සමත යන පැරැණි සිංහල කියමන බොරු කරමින් ක්ෂේත්‍ර රැසක සුවිශේෂී දස්කම් පෑ ප්‍රේමකීර්ති ද අල්විස් මහතා 1947 ජූනි මස 02 වැන දින කොළඹ දී මෙලොව එළිය දුටුවේය. මාලිගාකන්ද මහා විද්‍යාලයෙන් කොළඹ ආනන්ද විද්‍යාලයට සිප්සතර හැදෑරීමට පැමිණි ප්‍රේමකීර්ති සිසුවාගේ ජීවිතය වෙනස් වූයේ 1961 වසරේ දී කරුණාරත්න අබේසේකර සූරීන්ගේ ඇසුරට පත් වීමත් සමඟය.ශ්‍රී ලංකා ගුවන් විදුලි සංස්ථාවේ ළමා වැඩසටහන්වල පිටපත් කියවන්නකු වූ ප්‍රේමකීර්ති 1966 වසරේ දවස පුවත්පත් ආයතනයේ සිනමා ප්‍රකාශනය වූ විසිතුර පුවත්පතට එක් විය. අනතුරුව 1967 සහය නිවේදකයකු ලෙස ගුවන්විදුලියට බැඳුණු ප්‍රේමකීර්ති 1989 වසරේ ජූලි 31 වැනි දින ඝාතනයට ලක් වූයේ ගුවන් විදුලියේ වැඩසටහන් නිෂ්පාදකවරයකු ලෙස සේවය කරමින් සිටියදීය.වසර 42ක ජීවිත කාලය තුළ ඔහු අතින් රචනා වූ ගීත සංඛ්‍යාව 1600ක් පමණ වේ. රූපවාහිනීයේ විකාශය වූ ශනිදා සාදය ප්‍රේමකීර්ති ද අල්විස් මහතාගේ නිවේදන ප්‍රතිභාව පෙන් වූ සුවිශේෂී වැඩසටහනකි.ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල, අධ්‍යාපන ඇමැති බන්දුල ගුණවර්ධන, සංස්කෘතික ඇමැති ටී. බී. ඒකනායක, පාර්ලිමේන්තු මන්ත්‍රී තිලංග සුමතිපාල, කොළඹ මහ නගර සභාවේ නගරාධිපති ඒ. ජේ. එම්. මුසම්මිල්, ජනමාධ්‍ය අමාත්‍යාංශයේ ලේකම් චරිත හේරත් මහත්වරුන් ප්‍රමුඛ මැති ඇමැතිවරුන්, කලාකරුවන් ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n1408014</link>
    <topic>මහනුවර පළමු කුඹල් පෙරහර අද</topic>
    <author>@ අසේල කුරුළුවංශ</author>
    <content>හෙළයේ විචිත්‍රවත් කලා මංගල්‍යය ලා සැලකෙන මහනුවර ඇසළ පෙරහර මංගල්‍යයේ පළමු කුඹල් පෙරහර අද (01) වීදී සංචාරය කරයි.ශ්‍රී දළදා මාලිගාව අභියසින් රාත්‍රි 7.50ට දකුණු දිශාභිමුඛව පෙරහර පිටත්ව දළදා වීදිය, ඩී.එස් සේනානායක වීදිය, පන්සල පාර, දේව වීදිය, කොළඹ වීදිය, යටිනුවර වීදිය, රජ වීදිය ඔස්සේ ගමන් ගෙන ගෙවදීට නියමිතය.පැරණි රජ දවස සිට පැවත ආ චාරිත්‍ර යළි සිහිගන්වමින් මෙවර කුඹල් පෙරහරේදී විචිත්‍ර වර්ණ ගැන්වූ ඇඳුම් ආයිත්තම් වෙනුවට සුදු හා රන් වර්ණය පමණක් යෙදා නිම කළ ඇඳුම් ආයිත්තම් ශිල්පීන් හා අලි ඇතුන් සඳහා භාවිත කළ බව දියවඩන නිළමේ ප්‍රදීප් නිලංග දෑල මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n1408015</link>
    <topic>පැහැරගත් දරුවා සොයා පැති කිහිපයකින් පරීක්ෂණ</topic>
    <author>භක්ති ධර්මප්‍රිය මෙන්ඩිස්</author>
    <content>ගල්ගමුව මීගලෑවේ ප්‍රදේශයේදී පැහැර ගැනීමට ලක්වු දිනිදු ලංකානාත් සිව් හැවිරිදි දරුවා සම්බන්ධයෙන් අංශ කිහිපයක් ඔස්සේ පරීක්ෂණ සිදු කරන බවත්, ජනතාවගේ සහාය මත දරුවා සොයා ගැනීමේ දැවැන්ත මෙහෙයුමක් සිදු කරන බවත් වයඹ පළාත භාර ජ්‍යෙෂ්ඨ නියෝජ්‍ය පොලිස්පති ජගත් අබේසිරිගුණවර්ධන මහතා දිනමිණට ඊයේ (31) පැවසීය.දරුවා පැහැර ගැනීමට පැමිණියා යැයි කියන පුද්ගලයන් පලාගිය ප්‍රදේශයත් පිළිබඳ අවධානය යොමු කර ඒ ඔස්සේ පොලිස් කණ්ඩායම් පහක් පරීක්ෂණ පවත්වන බවද නියෝජ්‍ය පොලිස්පතිවරයා සඳහන් කළේය.පැහැරගත් පුද්ගලයන් විසින් මෙතෙක් කිසිදු බලපෑමක් සිදු කර නොමැති බවත්, කුමන අරමුණකින් මෙම දරුවා පැහැරගත්තේද පිළිබඳ මෙතක් කිසිදු තොරතුරක් අනාවරණය වී නොමැත.දරුවාගේ දෙමාපියන් දිගින් දිගටම ප්‍රකාශ කර සිටින්නේ තමන් සතු ඕනෑම දෙයක් සැකකරුවන්ට ලබාදීමට තමන් සූදානම් බවත් තම කුඩා දරුවාට කිසිදු අනතුරක් සිදු නොකොට තමන්ට දරුවා භාර දෙන ලෙස ඉල්ලා සිටින බවයි.මේ අතර දරුවාගේ ඥාතීන් සහ ප්‍රදේශවාසීන් විසින් එම ප්‍රදේශය පුරා දැවැන්ත පෝස්ටර් ව්‍යාපාරයක් දියත් කර ඇති අතර එහි සඳහන්ව ඇත්තේ ‘ඉල්ලන ඕනම දෙයක් දෙන්නම් අපේ දරුවා අපට දෙන්න‘ යන්නයි. පොලිස් නිල සුනඛයන් මෙම පරීක්ෂණ සඳහා යොදවා ඇති අතර, නව තාක්ෂණික ක්‍රම භාවිතා කරමින් ඉදිරි පරීක්ෂණ සිදු කරන බව පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n1408016</link>
    <topic>දිනමිණ මුල් පිටුව සැකසූ ජ්‍යෙෂ්ඨ පිටු සැකසුම් ශිල්පි එච්. කරුණාරත්න පීරිස් හදිසියේ අභාවප්‍රාප්ත වේ</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති සමාගමේ දිනමිණ පිටු සැකසුම් අංශයේ සේවය කළ එච්. කරුණාරත්න පීරිස් මහතා හදිසියේ අභාවප්‍රාප්ත විය.1976 වසරේ දී නිෂ්පාදන දෙපාර්තමේන්තු සේවකයෙකු වශයෙන් ලේක්හවුස් ආයතනයේ සේවයට බැඳුණු ඒ මහතා ඊයම් යුගයේ (Letter Press) සිට මුද්‍රණ අංශයේ විවිධ යුග පසුකරමින් පරිගණක තාක්ෂණය සම්බන්ධ හසල දැනුමක් සහිත ජ්‍යෙෂ්ඨ පිටු සැකසුම් ශිල්පියෙකු වෙයි.දීර්ඝ කාලයක් පුරා දිනමිණ මුල් පිටුව සැකසීම වෙනුවෙන් ඒ මහතා දායකත්වය ලබාදී තිබේ. මියයන විට 64 වැනි වියේ පසුවූ ඒ මහතා පුතුන් දෙදෙනෙකුගේ ආදරණීය පියෙකු වූ අතර සියලු දෙනා අතර සුහඳව සේවය කළ සේවකයෙකු මෙන්ම දිගු කාලයක් ලේක්හවුස් ආයතනයේ සේවය කර ඇත.ඒ මහතාගේ ෙද්හය මේ වනවිට පානදුර, ගල්තුඩේ, මිල්ලගහවත්ත පාරේ පිහිටි අංක ‍2 නිවෙසේ තැන්පත් කර තිබෙන අතර ඒ පිළිබඳ අවසන් කටයුතු හෙට (2) ෙසනසුරාදා සවස 4.00ට වාද්දුව පොදු සුසාන භූමියේ ආදාහනාගාරයේ දී සිදුකෙරේ.දේහය රැගත් පෙරහර ප.ව. 2.30ට නිවසින් පිටත් වෙයි</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080118</link>
    <topic>නිහඬ එච්. කේ. අද සදහටම නිහඬයි</topic>
    <author>පුෂ්පා රොවෙල්</author>
    <content>නිහඬ එච්. කේ. අද සදහටම නිහඬයි. ඔහුගේ නිසල දේහය සදාදරණීය බිරියටත්, අදරැති දරුවන්ටත්, දයාබර ලේලීන්ටත්, ආදරණීය මුනුබුරන්ටත් කඳුළ, වේදනාව, උරුමකරමින් තව දින දෙක තුනක් ඔවුන් සැමට සෙවණ දුන් නිවසේ සාලයේ තැන්පත් කර තැබෙනු ඇත. ඥාති හිත මිතුරන් අසල්වාසීන් සහෘද කාර්යාලීය සාමාජික සාමාජිකාවන් දේහය වටා රොක්වනු ඇත. හඬනු වැලපෙනු ඇත. සිය සහෘදයා වෙනුවෙන් ගරු බුහුමන් දක්වනු ඇත. ඔහුගේ ගුණ සමුදාය කතා බහට ලක්කරනු ඇත.මෙවන් කවරාකාර සන්සිද්ධීන් සිදුවුණත් ජීවිතයේ නිස්සාරත්වය දෛවයේ සරදමට හොඳම නිදසුන මේ සහෘදයාගේ හදිසි අකල් මරණය බව මට සිතේ.ඔහුගේ ජීවමාන රුව කාර්යාලයේ කොතැන බැලුවත් මැවී පෙනේ. ඔහුගේ එම රුව වසර තිස්පහකටත් වඩා අතීතයකට මා රැගෙන යයි. මගේ මතකය මුලින්ම අවදි කරන කාල පරාසයේ මගේ සැමියා රංජිත් හා ඔහු එකම දෙපාර්තමේන්තුවේ කාර්යභාරයන් දෙකක නියුක්තව සිටියහ.රංජිත් ලයිනෝ ක්‍රියාකරුය. ඔහු පුවත්පත් පිටු සකසන්නෙකි. මම උප කතුවරියක වූයෙමි. මවිසින් සංස්කරණය කරන දිනමිණ පුවත්පතේ එක් පිටුවක පුවත් රංජිත් අතින් ලයිනෝකරණය වෙයි. ගැලියක තැබෙන අකුරු අච්චු මවිසින් සකසන දළ සැලැස්ම ඔහුගේ නිර්මාණාත්මක ඇසින් පිටුවකට ගොනු කෙරේ. අනතුරුව තීන්ත ඇතුරූ පිටුවේ රාමුව මත පත්තර පිටුව සිත්තම් වෙයි. ඒ පිටුව මේ මුද්‍රණ ක්‍රියාවලියේ අනෙක් පියවර වෙත යොමු වෙයි. මේ මගේ මතකයට එන මුල් අවධියයි.දෙවැනි යුගය වන විට ලයිනෝ අංශයේ නිමාවයි. වෙනම පිටු සැකසුම් අංශයක් බිහිවෙයි. ටයිප් සෙටින් මාධ්‍ය හරහා පත්තරයේ පුවත් සැකසේ. ඒ යතුරුකරණය කළ පුවත් බ්‍රෝමයිඩ් ලෙස උපත ලබයි. රාමුවක් තුළ ඇතිරෙන පිටුවකට මේ බ්‍රෝමයිඩ් තීරු වශයෙන් කපා කොටා ඒ පිටුවේ පුවත් රටාව ඔහු අතින් ක්‍රමානුකූලව සැකසේ.ඒ යුගය නිම වූයේ නව තාක්ෂණය පුවත්පත් මුද්‍රණයට යොමු කරවමිනි. තීන්ත අත තවරාගෙන පිටු සැකසුමක පුහුණුව ලද ඔහු නව තාක්ෂණය වැලඳගත්තේත් හුරු පුරුදු වූයේත් කිසිවකුටත් අදහාගත නොහැකි පරිද්දෙනි. ඔහුගේ වයස හෝ න්‍යායාත්මක හෝ ප්‍රායෝගික දැනුම නොමැති වීම ඔහුට අභියෝගයක් නොවීය. ඔහු වහා ඉගෙන ගත්තේය. එම මුද්‍රණ ක්ෂේත්‍රයේ අස්සක් මුල්ලක් නෑරම ජය ගත්තේය. පිටු සැකසුම් අංශයේ නැතිවම බැරි දැනුමෙන්, ක්‍රියාකාරිත්වයෙන් පිරිපුන්, නිර්මාණාත්මක පිටු සකසන්නා බවට ඔහු නිරායාසයෙන්ම පත් වූයේ සහජ කුසලතාව ඔහු තුළ මොනවට පිරිපුන්ව තිබූ නිසාවෙනි.ලේක්හවුස් ආයතනයේ සාමාන්‍යාධිකාරි අභය අමරදාස මහතා ඔහු දැන හැඳින සිටියේ ඔහු ආරක්ෂක අංශයෙන් මේ ලඩ්ලෝ අංශයට එක්වූ අවදියේ සිටම ය.නව තාක්ෂණය ලේක්හවුසිය වැලඳගන්නා විට පියවරෙන් පියවර ඒ හැම කඩුල්ලක්ම ඔහු ජයගන්නා හැටි අමරදාස මහතා හඳුනා ගත්තේය. ඒ මහතා ආයතනයේ කාර්ය මණ්ඩලය පිළිබඳ කතාවට ‍යොමු වූ සෑම විටකම වයසින් පරිණත වන එච්. කේ. පීරිස් අභියෝග සියල්ල ජයගන්නා අයුරු නිදසුන් කොට ලේක්හවුස් සාමාජික සාමාජිකාවන් ඉදිරියේ ගෙන හැර පෑවේ ඒ නිසාවෙනි.මගේ මතකය තව තවත් අවදි වෙයි. ඔහු සේවයට නොපැමිණෙන දින ගණන අල්පය. එක් දිනක රාජකාරියට එන ඔහු දින දෙක තුන ඒකාකාරිවම සේවයේ නිරත වෙයි. දිනකට ඔහු අතින් සැකසෙන පිටු ගණන මෙතෙකැයි කිව යුතු නොවේ. ඔහුගේ මිනිස්කම මතු වූ අවස්ථා අනන්තයි. අප්‍රමාණයි. උප කර්තෘ අංශයේ කිසිවකුට තමන්ගේ පෞද්ගලික හේතු මත සිය පිටුව ඉක්මනින් කරගත යුතු බව ඔහුට හැඟී ගියහොත් ඔහු ඒ කාර්ය සියතට ගනී.මා ‍මෙතරම් ඔහුට සමීප මන්දැයි ආවර්ජනයක ‍යෙදෙද්දී මට ඉඳුරාම මතකයට නැ‍ඟෙන්නේ ඔහුත් සැමියාත් එක්ව ‍සේවයේ නියුතු කාල පරිච්ඡේදය වෙතයි. දෙදෙනාම කෑම පැයේදී මෙන්ම සවස් යාමයේදීත් ක්‍රීඩා කාමරයේ කැරම් ක්‍රීඩාවේ යෙදෙන අයුරු සිනහව, කෑ ගැසීම සැමියා සොයා ක්‍රීඩා කාමරය වෙත යන මගේ නෙත ගැටෙන අයුරු අදත් අපි සිහිපත් කරන්නෙමු.එච්. කේ. අප නිවසේ කිසියම් වූ අවස්ථාවකට සහෝදර සාමාජිකයන් සමඟ එක් වූ දිනය මගේ මතකයට එයි. එදින කෑමෙන් බීමෙන් පසු යළි නිවෙස කරා යෑමට සූදානම් වන ඔහුට මගේ සැමියාගේ මව කිවූ වචන කිහිපය මේ අවසන් මොහොත දක්වාම ඔහු සිහිපත් ක‍ෙළ්ය. “මගේ මේ දුවව හොඳට බලා ගන්න” ඒ නැන්දනියගේ ඉල්ලීමයි.ඔහු එය සිය වගකීමක් ලෙස භාර ගත්තා විය යුතුය. මේ වසර 37 පුරාවට ඔහු කිසි දිනෙක මගේ සේවා කාර්යයන්ට සහාය වීම මග හැරියේ නැත. ඒ මාගේ නැන්දනියගේ වදන් ඔහු අනන්තවත් සිහිපත් කළ නිසා වෙන්දැයි මට සිතේ. වසරකටත් වඩා කාලය ගෙවුන මවිසින් සංස්කරණය කරන ‘කප්රුක’ පිටු හතර ඔහුගේ බූදලය මෙනි. මා පුවත් සටහන ඔහු අත තබනවා පමණි, ඔහුගේ නිර්මාණ හැකියාව ඒ පිටු හතර පුරා විහිදුවයි. ඉරිදා දිනයේ දිනමිණ මුල් පිටුව සංස්කරණය මා අතින් සිදු වන අතර එදින ඔහු පිටුව සකසන්නේ ඔහුගේ හැකියාව මුල්තැන තබමිනි. මේ මගේ පෞද්ගලික අත්දැකීමයි. අන් සාමාජිකයන්ගේ අත්දැකීම ද එලෙසමයි.එහෙත් ඔහුගේ සේවා දායකත්වය මටම පමණක් ‍සීමා නොවීය. දිනමිණේ සෑම උප කතුවරයකුට උප කතුවරියකට ඔහුගෙන් බැහැ යන වචනය නිකුත් නොවීය. සෑම පිටුවක්ම නිවැරදි ලෙස ඔහුගෙන් සැකසිනි. සියලුම උප කතුවරුනට තම තමන්ගේ පිටු මෙලෙස සැකසිය යුතු යැයි ඔහුට අණ පනත් පැනවිය යුතු නොවීය. ඔහුගේ නිදහස් සිතුවිලි සිය ඇඟිලි තුඩු හරහා පිටුවේ නිවැරැදි ආකර්ෂණීය බව මතු කළේය.ඉතින් අපි ඔහුට කවරාකාරයෙන් අපගේ කෘතගුණ පිරිනැමිය යුතු වන්නේද මට නම් සිතාගත නොහැකි ය. පිටු ගණන් ලියුවත් ඒවා මදි යැයි මට සිතේ.මේ හදිසියේ තවත් ඔහුගේ දෛනික පුරුද්දක් මගේ මතකයට එයි. ඔහු තරම් ක්‍රිකට් ක්‍රීඩාවට ලොල් කළ අයකු නොමැත. සෑම ක්‍රිකට් ක්‍රීඩා තරගයක්ම ඔහුගේ නෙත් සිතින් ඉවත් නොවීය. තරග විකාශනය වන සෑම දිනක සෑම විටක සිය රාජකාරියෙන් මද හෝ විවේකයක් ලබන විට ඔහු එතැනය. මේ ආකර්ෂණය නිසාම ඔහු එම ක්‍රීඩාවේ අලගිය මුලගිය තැන පිළිබඳ දැනුමෙන් පිරිපුන්ය. මේ ඔහුගේ සිත විවේකයෙන් පුරවා ගත් අයුරුය.ඉතින් හිතවත් එච්. කේ. ඔබ ගැන තව ලියන්න නම් දේ අපමණය. මේ සටහන මේ අතීතාවර්ජනය ඔබට මගෙන් පිදෙන කෘතවේදිත්වයයි. ඔබගේ රුව කටහඬ දිනමිණ අප සැමගේ මතකයෙන් ඈත් වීමට බොහෝ කලක් ගතවනු ඇත. නිහඬව ඔබ කළ මෙහෙවර අපමණ ය. සරල දිවි පැවැත්ම නිරහංකාර ඔබට ආභරණයයි. ඔබ ඔබගේ පවුලේ සමීපතමයන්ට ඉටු කළ යුතු මෙහෙවර ඔබ ජයගෙන ඇත. සහෘද කාර්ය මණ්ඩලයට ඔබගේ වගකීම යුතුකම මැනවින් ඉටු කර ඇත. ඔබට ආපසු හැරී බැලීමට කිසිවක් ඉතුරු නොකොට ඔබ සදහටම නිහඬ විය. සමීපතමයන්ට ඇසට කඳුළු පමණක්ම ඉතුරු කර ඔබ නික්ම ගියේය. ඉතින් එච්. කේ. ඔබට මේ සසරේ මතු කිසිදු දිනක නොවරදිනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080119</link>
    <topic>දිනමිණේ යුග කිහිපයක් එළිය කළ පින්වන්තයා</topic>
    <author/>
    <content>ලේක්හවුස් ආයතනයේ නිෂ්පාදන දෙපාර්තමේන්තුවට 1976දී විවෘත සම්මුඛ පරීක්ෂණයකින් එක්වන එච්. කරුණාරත්න පීරිස් මහතා 1977 එජාප රජය බලයට පත්වීමත් සමඟ ලේක්හවුස් ආයතනයේ පඩිපෙළ බැස යයි. නැවත රැකියාවට වාර්තා කිරීමට පැමිණීමේදී ගේට්ටුව අසලදී පාලනාඅධිකාරිය වෙතින් සේවය අත්හිටුවීමේ ලිපිය ලැබේ.එම ලිපියත් රැගෙන නිවෙස වෙත යන පීරිස් මහතා නැවතත් මාස කිහිපයකට පසු තම කුළුදුල් දරුවා ලැබීමට සිටින සිය ආදරණීය බිරිය සමඟ පිටකොටුවේ අවශ්‍යතාවකට ආ අවස්ථාවේ තම මිතුරකු හමුවීම සඳහා ලේක්හවුස් ආයතනයේ ඉදිරිපස අමුත්තන් හමුවීමේ කාමරය වෙත පැමිණේ.එහිදී ඔහුට දක්නට ලැබෙන්නේ තමා සමඟ පෙරමුණ ‍රජය යටතේ දිනමිණ මුද්‍රණය කළ සේවකයන් බොහෝමයක් සේවයෙන් නෙරපා සිටිමුත් නැවත විවිධ තාඩන පීඩන යටතේ සේවයේ පිහිටුවා නැවත රාජකාරියේ යෙදෙමින් සිටි අයුරුයි.තමා ළඟින් ගිය එක් මිතුරකු පීරිස් මහතා දැකීමෙන් මහත් විස්සෝපයට පත්විය. සිය ගැබිනි බිරිය සමඟ අසරණව සිටි පීරිස් මහතා හමුවට පැමිණ කරුණු විමසා එවකට සිටි සේවක අධ්‍යක්ෂට හා අදාළ නිලධාරීන්ට කරුණු පහදා දීමෙන් පසු මාස කීපයකට පසු පීරිස් මහතාට ලේක්හවුසියේ රැකියාව යළි ලැබේ.එදින සිට ඉතා කැපවීමෙන් සේවය කරන පීරිස් මහතා ඊයම් යුගයේ සිට පරිගණක යුගය දක්වා පිටු සැකසුම් අංශය පරිවර්තනය වනවිට නිෂ්පාදන අංශයේ සිටි කාර්යක්ෂමම පිටු සැකසුම් ශිල්පියා බවට ඔහු පත්වේ. තරුණි පුවත්පතෙහි දිනමිණ පුවත්පතෙහි පිටු ඉතා විචිත්‍රවත් අයුරින් සැකසීමට ඔහුට හැකිවිය. ඊයම් යුගයෙන් පරිගණක යුගයට මාරුවීමේදී තමා තනියම පරිගණකය හදාරා පරිගණක පාඨමාලා හදාරා ලේක්හවුස් ආයතනයට පිටු සැකසුම් ශිල්පීන් ලෙස එක්වූවන්ට වඩා විචිත්‍රවත් ලෙස පිටු සැකසීමේ කටයුත්තෙහි නිරතවීමට ඔහුට හැකිවිය.වයස අවුරුදු 60 සම්පූර්ණ වූ විට ලේක්හවුස් ආයතනයෙන් විශ්‍රාම ගියද ඔහුගේ ‍අඩුව දිනමිණට තදින්ම දැණිනි. නැවතත් පාලන අධිකාරිය ඔහුගේ සේවය දිනමිණට කැඳවයි.නැවතත් දිනමිණ මුල්පිටුව ඇතුළු විවිධ අතිරේක විචිත්‍රවත් අයුරින් සරසන පීරිස් මහතා, ඇතැම්විට පිටු 130ක් වැනි විශාල ප්‍රමාණයේ අතිරේක තමා තනිවම නිර්මාණය කරයි.මා විසින් සති දෙකකට වරක් දිනමිණ පුවත්පතට සපයන පැරණි පුවත්පත් හා සඟරා පිළිබඳ ලිපිය හා පුෂ්පා රොවෙල් මහත්මිය සංස්කරණය කරන වෙළෙඳ අතිරේකයත්, කේ. ‍ජී. එස්. රත්නායක මහතා සංස්කරණය කළ “සෙත්මිණ” අතිරේකයත් ඉතා විචිත්‍රවත් ලෙස මධ්‍යම රාත්‍රිය දක්වා හැඩවැඩ දමයි.ඔහුට අවශ්‍ය ලිපි හා ඡායාරූප පමණි. තමාම පිටුවේ සැලැස්ම සාදා සිත් ඇදගන්නා ලෙස පිටු නිර්මාණය කළේය.ප්‍රාදේශීය මුද්‍රණයෙන් දිනමිණ පුවත්පත රාත්‍රී 8.30 පමණ වනවිට එළිදකිනවිට දිනමිණ කර්තෘ මණ්ඩලයට ගෙනෙන පුවත්පත මුලින්ම හැඩවැඩ බලන්නේ පීරිස් මහතා ය. එහි අඩුපාඩුවක් ඇත්නම් යළි අලුයම මුද්‍රණයේදී එය නිවැරැදි කරයි.අලුයම මුද්‍රණයේදී මුද්‍රණාලයෙන් කර්තෘ මණ්ඩලයට දිනමිණ පුවත්පත එනතුරු බලාසිටින පීරිස් මහතා යම් වැරැද්දක් තිබේනම් වහාම උප කර්තෘවරුන් සමඟ එක්වී පුවත්පතේ වැරැද්ද නිවැරැදි කරයි.පුවත්පතත් රැගෙන විවේක කාමරය වෙත යන පීරිස් මහතා පුවත්පතේ සියලු පිටු කියවයි. උප කර්තෘවරුන් වෙතින් යම් අඩුපාඩුවක් වී තිබේනම් අපහට එය පෙන්වා දෙයි. පිටු සැකසීමත්, ඔහුගේ සිංහල භාෂාව පිළිබඳ හසළ දැනුමත් නිසා රාත්‍රී උප කර්තෘවරුන් ඔහුගේ අවවාද පියකු දෙන අවවාද මෙන් පිළිගත්හ.සැමවිට දිනමිණේ අභිවෘද්ධිය උදෙසා අප සමඟ කතාකළ පීරිස් මහතාගේ වියෝව දිනමිණට මහත් පාඩුවකි. වසර 38ක සේවා කාලය තුළ ඔහු අත්‍යවශ්‍ය කාරණයකට හැර නිවාඩු ගත්තේ නැත. දින 3, 4 ලේක්හවුස් ආයතනයේ රැඳී සිටින පීරිස් මහතා දිවා රෑ නොබලා සේවය කළේ ය. මැතිවරණ අවස්ථාවලදී මෙන්ම, විශේෂ අතිරේක දිනමිණ පුවත්පත සමඟ නිකුත් කරනවිට ඔහුගේ සේවය උපරිමයෙන් දිනමිණ කර්තෘ මණ්ඩලයට ලැබුණි.අප සමඟ පිටු සැකැසුම් ශිල්පියකු ලෙස සේවය කළ ඔහු වෙනුවෙන් ඔහුගේ දයාබර බිරියට ද පිටු සැකැසුම් ශිල්පියකු වූ වැඩිමල් පුතුට ද ජනප්‍රිය සංගීත ශිල්පියකු ලෙසට සේවය කරන පොඩි පුතුට ද අපගේ සංවේගය පළ කරන්නෙමු.නන්දික බැ‍ද්දේගම</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n1408017</link>
    <topic>මධ්‍යම පළාතේ රිය අනතුරු අවම කිරීමට පියවර</topic>
    <author>@ හැටන් සමුහ - චන්දන ජයවීර</author>
    <content>දිවයිනේ මාර්ග අනතුරු වලින් දෙවන ස්ථානයට මධ්‍යම පළාත පත්ව තිබේ. එසේ ඉහළ යන මාර්ග අනතුරු අවම කර ගැනිම සඳහා මාර්ග ආරක්ෂක ඒකකයක් පිහිටුවිම ඇතුළු වැඩසටහන් රැසක් ක්‍රියාත්මක කිරිමට මධ්‍යම පළාත් සභාව පියවර ගෙන තිබේ.ඇසළ පෙරහට පෙර එම තත්ත්වය අවම කර ගැනිම හා එම තත්ත්වය පවත්වාගෙන යාම එහි ප්‍රධාන අරමුණවී ඇත.ඒ අනුව ප්‍රවාහන සතියක් ක්‍රියාත්මක කිරිමටද පියවරගෙන තිබේ. එම ප්‍රවාහන සතිය මෙම 21 දින සිට 27 දින දක්වා ක්‍රියාත්මක කෙරේ.ඊට සමගාමිව මධ්‍යම පළාතේ ත්‍රිරෝද රථ රියදුරන් දැනුවත් කිරිමේ දිනය ලෙස 22 දා මධ්‍යම පළාතේ පළාත් පාලන ආයතන විසින් තම බල ප්‍රදේශයේ ත්‍රිරෝද ධාවනය කරන රියදුරන් දැනුවත් කිරිමේ වැඩසටහන් ක්‍රියාත්මක කෙරින.එම වැඩසටහන් මාලාවේ හැටන් දික්ඔය නගර සභාව සංවිධානය කළ හැටන් නගර සිමාවේ ත්‍රිරෝද රථ රියදුරන් දැනුවත් කිරිමේ වැඩසටහන 22 දා හැටන් නගර ශාලාවේදි පැවැත්විණ.මෙහිදි පොලිස් ආරක්ෂිත කැමරා මගින් රූගත කළ රිය අනතුරු ප්‍රදර්ශනය කරමින් රිය අනතුරු ඇතිවන ආකාරය හා ඒ සඳහා බලපාන කරුණු පිළිබදව විශේෂ දැනුමක් ලබාදෙන ලදි.එම දේශනය හැටන් කොට්ඨාශ රථවාහන පොලිස් ස්ථානාධිපති ප්‍රධාන පොලිස් පරික්ෂක සමන්ත ජයසුන්දර මහතා විසින් පැවැත්වූයේය..එම අවස්ථාව හැටන් දික්ඔය නගර සභාවේ සභාපති අලගමුත්තු නන්දකුමාර මහතා ඇතුලු නිලධාරි මණ්ඩලයේ පිරිසක්ද සහභාගි වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n1408018</link>
    <topic>ත්‍රස්ත කඳවුරුවල තිබී හමුවූ විදේශ රටවල නිෂ්පාදිත විවිධ උපකරණවල තොරතුරු මාධ්‍යයෙන් ප්‍රචාරය නොකරන්නැයි තානාපතිවරු ඉල්ලා සිටියා</topic>
    <author>සිතාරා සේනානි සහ නුවන් කොඩිකාර</author>
    <content>වසර තිහක අති දැවැන්ත යුද ගැටුමක් අවසන් කර තිබෙන අවස්ථාවක ජාතික ආරක්ෂාව සම්බන්ධයෙන් දැඩිව අවධානය යොමු කිරීම අත්‍යවශ්‍ය කරුණක් වන බවත් ජාත්‍යන්තර වශයෙන් ක්‍රියාත්මක රාජ්‍ය නොවන සංවිධාන මෙරටට පැමිණ කරන කටයුතු සම්බන්ධයෙන් සොයා බැලීම අත්‍යවශ්‍ය යැයි කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.විශේෂයෙන් ම මෙවැනි ඇතැම් සංවිධාන ජනවාර්ගික පදනම මත පිරිස් තෝරා ගෙන සර්ව ජන ඡන්ද බලය ක්‍රියාත්මක කිරීම සම්බන්ධයෙන් පමණක් නොව ඡන්දය පාවිච්චි කළ යුත්තේ කාටදැයි යන්න පවා කියා දීමට කටයුතු කර තිබෙන බවද පෙන්වා දුන්නේය.යුද්ධය පැවැති අවස්ථාවේ උතුරේ ත්‍රස්ත කඳවුරුවල තිබී හමුවූ විදේශ රටවල නිෂ්පාදිත විවිධ උපකරණ පිළිබඳ තොරතුරු මාධ්‍ය මඟින් ප්‍රචාරය නොකරන්නැයි විදේශ තාතාපතිවරුන් කිහිපදෙනකු තමන් වෙත පැමිණ ඉල්ලා සිටි බව සිහිපත් කළ ඇමැතිවරයා එහෙයින් ජාත්‍යන්තර රාජ්‍ය නොවන සංවිධානවල මෙවැනි ආකාරයේ ක්‍රියාකාරකම් සම්බන්ධයෙන් සැකයෙන් යුතුව බැලීමට සිදුව තිබෙන බවද සඳහන් කළේය. ජාතික ආරක්ෂාව සම්බන්ධයෙන් යම් ගැටලුවක් ඇති වන්නේ නම් ඒ සම්බන්ධයෙන් සොයා බැලීම රජයේ වගකීම යැයි ද ඇමැතිවරයා පෙන්වා දුන්නේය.ඇමැති කෙහෙළිය රඹුක්වැල්ල මහතා මේ බව පැවසුවේ ජාත්‍යන්තර රාජ්‍ය‍ නොවන සංවිධාන මෙරටදී පවත්වන මාධ්‍ය වැඩමුළු තහනම් කිරීමට රජය ගෙන තිබෙන තීරණය සම්බන්ධයෙන් ඇමැති මණ්ඩල තීරණ දැනුම්දීමේ මාධ්‍ය හමුවේදී මාධ්‍යවේදීන් මතු කරන ලද ප්‍රශ්නවලට පිළිතුරු දෙමිනි. මෙම මාධ්‍ය හමුව ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (31) පැවැත්විණි.ජාත්‍යන්තර රාජ්‍ය නොවන සංවිධානවල කටයුතු සම්බන්ධයෙන් රජය ගත් තීරණයෙන් යම් පාර්ශ්වයකට අගතියක් වී තිබෙන්නේ නම් ඒ සම්බන්ධයෙන් ඔවුනට නීතිමය පියවර ගැනීමට පූර්ණ නිදහස සහ අවස්ථාව තිබෙන බවත් ඇමැතිවරයා පැවැසීය.ජාත්‍යන්තර වශයෙන් ක්‍රියාත්මක රාජ්‍ය නොවන සංවිධානවල ක්‍රියාකාරකම් සම්බන්ධයෙන් රජය අනුගමනය කරන ක්‍රියාමාර්ග සම්බන්ධයෙන් අමෙරිකානු තානාපති කාර්යාලය කනස්සල්ල පළ කර තිබීම ගැන කළ විමසුමකට පිළිතුරු දුන් ඇමැතිවරයා පැවැසුවේ ගාසා තීරයේ සහ ජෙරුසෙලමේ සිය ගණන් වැසියන් මරුමුවට පත්වීම ගැන තමන් කනගාටු වන බවත් එහෙත් ඒ සම්බන්ධයෙන් කිසිවක් කළ නොහැකි බවත් අමෙරිකානු විදේශ ලේකම්වරයා ප්‍රකාශයක් කර තිබෙන හෙයින් අමෙරිකානු තානාපති කාර්යාලයේ කනස්සල්ල ගැන එතරම් සැළකිල්ලක් යොමු කිරීම අවශ්‍ය නොවන බවයි.රජයේ ප්‍රවෘත්ති අධ්‍යක්ෂ මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n1408019</link>
    <topic>ඌවට ජානිපෙ තනිව තරඟ කළද එජනිසය සමග එක්ව කටයුතු කරනවා</topic>
    <author>සිතාරා සේනානී සහ නුවන් කොඩිකාර</author>
    <content>ඌව පළාත් සභා මැතිවරණයේදි ජාතික නිදහස් පෙරමුණ තනිව තරඟ කළද ජාතික ප්‍රශ්නවලදි ඔවුන් එක්සත් ජනතා නිදහස් සන්ධානය සමඟ එක්ව සාමුහිකව කටයුතු කරන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.මීට පෙර පැවැති මැතිවරණවලදිද සන්ධානයේ ඇතැම් පක්ෂ තනිව තරඟ කළ බවත් එය ප්‍රජාතන්ත්‍රවාදය අගයන සන්ධානයක තිබෙන සුවිශේෂී ලක්ෂණයක් බවත් හෙතෙම කීවේය.ජනමාධ්‍ය හා ප්‍රවෘත්ති අමාත්‍යාංශයේ ඊයේ (31) පැවැති කැබිනට් තීරණ දැනුම්දීමේ මාධ්‍ය හමුවේදි ඇමැතිවරයා එසේ ප්‍රකාශ කෙළේය. ජාතික නිදහස් පෙරමුණ තනිව තරඟ කළද ඉන් රජයේ ඡන්ද පදනමට බලපෑමක් සිදු නොවන බවද රඹුක්වැල්ල මහතා කියා සිටියේය.සන්ධානයේ පක්ෂ හා පුද්ගලයින් අතර විවිධ මත ගැටුම් ඇති වෙමින් තිබෙන බව දක්නට ලැබෙන බවත් එවැනි දේට රජය මුහුණ දෙන්නේ කෙසේදැයි මාධ්‍යවේදියකු ඇසු ප්‍රශ්නයකට පිළිතුරු දුන් ඇමැතිවරයා ඕනෑම පක්ෂයක්, කණ්ඩායමක් තුළ යම් යම් ප්‍රශ්න ඇති වන බවත් එහෙත් සන්ධානයේ ඇතිවන ප්‍රශ්න සාකච්ඡා මාර්ගයෙන් විසදා ගැනීමට සෑම අවස්ථාවකම කටයුතු කර ඇති බව කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080110</link>
    <topic>ළමයින්ගේ ප්‍රශ්න ඔවුන්ගෙන්ම දැනගන්න දකුණේ ළමා පළාත් සභාවක් පිහි‍ටුවනවා</topic>
    <author> @ විජිත සල්ගාදුඅකුරැස්ස මධ්‍යම විශේෂ</author>
    <content>දකුණු පළාතේ විවිධ වයස්වල අසරණ දරුවන් 1162 ක් ළමා නිවාසවල කල්ගෙවනවා. මේ අතරෙ මාස 04 ක් වයස දරුවන් දෙදෙනෙකුත් ඉන්නවා. මේක හරිම අවාසනාවන්ත තත්ත්වයක්. අද ළමයි ඉන්නේ අපේ කාලේ වගේ නෙවි. අපි පුංචි කාලේ වැලිබත් ඉව්වා. කෝම්පිට්ටු ගැහුවා. අද ළමයින්ට ළමා කාලයක් නැහැ. අද ළමයි කොම්පියුටර් ගේම් ගහනවා. දරුවන් වෙනුවෙන් නීති හදන කොට , ප්‍රතිපත්ති හදන කොට ළමයින් තුලින්ම ඔවුන්ගේ ප්‍රශ්ණ දැනගන්නට අවශ්‍යයි. ලබන ඔක්තෝම්බර් 01 වැනි දිනට යෙදෙන ළමා දිනය දවසේදී අපි දකුණු පළාතේ ළමා පළාත් සභාවක් ස්ථාපිත කරනවා යැයි දකුණු පළාත් ක්‍රීඩා, සංස්කෘතික , පරිවාස හා ළමාරක්ෂක සේවා අමාත්‍ය වීරසුමන වීරසිංහ මහතා අකුරැස්සේදී පැවසීය.අමාත්‍යවරයා මේ බව සඳහන් කළේ , අකුරැස්ස , අතුරලිය , මාලිම්බඩ ප්‍රාදේශීය ලේකම් කොට්ඨාසවල පාසල් ළමුන් 500 කට පාසල් උපකරණ කට්ටල බෙදාදීමේ අවස්ථාවට සහභාගීවෙමිනි.තවදුරටත් අදහස් දැක්වූ ‍හෙතෙම මෙසේද කීය. ළමා සමාජ වලින් තෝරාගන්නා දරුවන් අතරින් දකුණු පළාත් සභාවේ සිටින මන්ත්‍රීන් ගණනට සමානව ළමා මන්ත්‍රීවරුන් 55 දෙනෙකු තෝරා ගන්නවා. ළමා මහ ඇමති හා ළමා ඇමතිවරු 04 දෙනෙකු පත්කර ගන්නවා. හැබැයි පෝස්ටර් , කටවුට් , රැස්වීම් නැහැ. ළමා සමාජවල දරුවන්ගේ ඡන්දයෙන් තමයි තෝරාගන්නේ. මාස 02 කට වරක් ළමා පළාත් සභාව රැස්වෙනවා. එහිදී පැන නගින ළමා ප්‍රශ්න , පාසල් ප්‍රශ්න , දහම් පාසැල් ප්‍රශ්න ආදිය අපේ අවධානයට අරගෙන ඊට සාර්ථක විසඳුම් ලබාදෙන්නයි උත්සාහ ගන්නේ. ජනාධිපතිතුමාගේ මහින්ද චින්තන ඉදිරි දැක්ම අනුව අද වේගයෙන් රට සංවර්ධනය වේගෙන යන වෙලාවේ , පාලම් ,බෝක්කු , පාරවල් විතරක් නෙවි , යහපත් , සදාචාර සම්පන්න අනාගත පරපුරක් බිහිකිරීමට අපිට පුළුවන් හැම දෙයක්ම කරනවා.දරුවන්ට අධ්‍යාපනය විතරක් මදි. ළමයින්ව ක්‍රීඩාවට හා සංස්කෘතිය දෙසට යොමුකරන්නට අවශ්‍යයි. හොඳ ළමයින් වෙන්න දරුවන්ගේ දැනුම ,ආකල්ප , කුසලතා වර්ධනය විය යුතුයි. හොඳ දරුවෙක් නරක දරුවෙක් වෙන්න ගතවෙන්නේ එක තත්පරයයි යැයි කීය.ඉකුත් 21 වැනි දින අකුරැස්ස ප්‍රාදේශීය ලේකම් කාර්යාලයීය ශ්‍රවණාගාරයේ පැවති උත්සවයට අකුරැස් ප්‍රාදේශීය ලේකම් චන්දන තිලකරත්න , සහකාර ප්‍රාදේශීය ලේකම් නිරෝෂා ගමගේ , අකුරැස්ස ළමා හිමිකම් ප්‍රවර්ධන නිලධාරිනී සුමිතා පද්මිණී, අතුරලිය ළමා හිමිකම් ප්‍රවර්ධන නිලධාරී ඩබ්.ඒ.පී. අමරවංශ , අතුරලිය සමාජ සංවර්ධන නිලධාරී රෙෂාන් ධර්මතිලක යන මහත්ම මහත්මීහු මෙම අවස්ථාවට සහභාගීව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080111</link>
    <topic>සුමින්ද සිරිසේනගේ රංගදිවිය කියැවීමෙන් රංගන ක්ෂේත්‍රයට පිවිසෙන ඕනෑම අයකුට කුසලතා වර්ධනය කර ගත හැකියි</topic>
    <author> අනුර ප්‍රේමලාල්</author>
    <content>සුමින්ද සිරිසේන කලාකරුවාගේ රංගදිවිය කියැවීමෙන් රංගන ක්ෂේත්‍රයට පිවිසෙන ඕනෑම අයකුට තම කුසලතා හොඳින් වර්ධනය කර ගත හැකි බව ප්‍රවීණ කලා ශිල්පි ජයලත් මනෝරත්න මහතා ප්‍රකාශ කරයි.ඒ මහතා මේ බව ප්‍රකාශ කෙළේ ප්‍රවීණ රංග ශිල්පි සුමින්ද සිරිසේන මහතාට උපහාර දැක්වීම සඳහා පැවැති 'සුමින්ද හරසර ප්‍රණාම උළලේ දේශනයක් පවත්වමින්ය. මෙය ඉකුත්(30) ශ්‍රී ලංකා ජාතික චිත්‍රපට සංස්ථාවේ තරංගණි සිනමාශාලාවේදි පැවැත්විණි.ශ්‍රී ලාංකේය රංගන ශිල්පීනගේ සංසදය මේ උපහාර උළෙල සංවිධානය කර තිබණි. මෙහි දි වැඩිදුරටත් අදහස් දැක්වු ජයලත් මනෝරත්න මහතා මෙසේ ද පැවැසීය.ඇත්තෙන්ම මම සතුටු වෙනවා ශ්‍රී ලාංකේය රංගන ශිල්පීන්ගේ සංසදය සුමින්ද සිරිසේන කලාකරුවා ඇගයිම සඳහා මෙවැනි උත්සවයක් සංවිධානය කිරීම. එම සංසදය තමන්ගේ සාමාජිකත්වය වන තරුණ කලාකරුවන්ගේ තුසලතා වර්ධනය ඇති කිරීමට විවිධ වැඩසටහන් කරන අතරේ මෙවැනි කලාකරුවකු ඇගයීමට ලක්කිරීම සුවිශේෂ කරුණකී.ආදරණීය සුමින්ද ඔබ දශක හතරක් මුළුල්ලේ රංගන කාර්යේ ඉතා සාර්ථකව නියැලෙමින් ඒ අතිවිශේෂ කුසලතාවයන් ළඟා කර ගත්තේ ‍කෙසේද යන්න ශ්‍රී ලාංකේය රංගන ශිල්පීන්ගේ සංසදය අද ඔබගෙන් ප්‍රශ්න කර සිටියි. රූපන කාර්යේ යෙදෙන විට පැන නගින ප්‍රශ්න තුනක් තිබේ ඒනම් කොහේ සිටද එන්නේ, කොහේද ඉන්නේ, කොහේටද යන්නේ? මේ ප්‍රශ්න තුනට නිවැරැදිව විසඳුම් සොයා ගැනීමට වත්මන් රංගන ශිල්පීන්ට කාලය නැතිවීම ගැටලුවකී. මෙය වත්මන් යුගයේ ඇතිවු නරක තත්ත්වයකී. මේ නිසයි අපි සුමින්දගේ රංග කාර්ය විමසුමකට භාජනය කළ යුත්තේ.වේදිකාවේ, සිනමාවේ, රූපවාහිනියේ දී අපූරු රංගනයන් ඉදිරිපත් කළ සුමින්ද ඒ සඳහා ප්‍රවීණත්වය ලැබුවේ කෙසේද? ඔහු අපි සමග එක්දිනක් රඟපෑවා නම් ඒ සඳහා දින අනුනවයක කාලයක් ඒමහතා පුහුණුවෙනවා. කෑගල්ල ග්‍රාමයේ ඉපදී කුඩා පාසැලක අධ්‍යාපනය ලැබු සුමින්ද කලා ක්‍රියාකාරකම් මුලින් දුටුවේ තම පියාගෙන්ය. එමෙන්ම කෑගල්ල ගොස්සැල්ල ග්‍රාමයේදි දුටු කිඳුරු හා මනමේ නාට්‍යද මේ සුවිශේෂි රංගනධාරයාට කුඩා කාලයේ දි දැක ගන්නට හැකිවිය.අටේ ශිෂ්‍යත්වයෙන් සමත්ව නගරයේ මධ්‍යම මහා විද්‍යෘලයට පැමිණෙන සුමින්දට එහිදි කලාවන් උගන්වන දක්ෂ ගුරුවරු රැසක්ම හමුවිය. අනතුරුව පාසැලෙන් නික්ම දුම්රිය දෙපාර්තමේන්තුවේ රැකියාවකට පැමිණයි. එම වකවානුවේදි සුමින්දට සංවිධානයවු ඇකඩමියක රංග කලාව හදාරන්න අවස්ථාව උදාවෙයි. ඒ මහචාර්ය එදිරිවීර සරච්චන්ද්‍රයන්ගේ රංග පැසැලයි. මෙහිදි දැක්වු කුසලතා නිසා වසර දෙකක ශිෂ්‍යත්වයක් ලැබෙන සුමින්ද තම කුසලතා හොඳින් වර්ධනය කර ගනියි.අනතුරුව රඟපෑ නාට්‍යවලදී සමස්ත ලංකා තරඟවලටද පැමිණ සම්මාන සහතිකද දිනාගන්න මොහු එකළ 'දිනමිණ' පුවත්පතෙහි ඇගයීමට ලක්විය.පොත්පත් කියැවීමටද රුචිකත්වයක් දැකවීමට විශේෂ ලක්ෂණයක් තිබිණි.මම චරිතයක් රඟපාමි වෙනුවට මම අසවලානම් කොහොමද යන්න චරිත රඟ දැක්වීම සුමින්ද අනුගමනය කළ රංග රීතියවේ. එහිදි 'ස්ටැනිස් ලැවිස්කි'ගේ විද්‍යාත්මක රංග රීතින් ගැන අවධානය යොමු කළත් ඔහු නිරන්තරයෙන් ඒ මහතාටම ආවේණික රංග ශෛලියක් අනුගමනය කිරීමට පෙලඹුණා. මේ සඳහා තම රැකියා ස්ථානයෙන්ද කිසිදු පහසුකමක් නොලැබුණත් රාජකාරි නිමකොට වෙහෙසවි සිටියත් ඒ සියලු දේ පසෙකලා කලාව සඳහා ඔහු තුළ තිබු දැඩි කැපවීම මත ලෝක නිරීක්ෂණය,මිනිසා කියවීම,භාවත්මක හා භාවතිෂ්‍ය යන කරුණු පිළීබඳ පොත් පත් සොයා කියැවීම සුමින්ද විශිෂ්ට රංගධාරියකු බවට පත්කොට ඇත. ලෝක ධර්මි හා නාට්‍ය ධර්මි යන ක්‍රමවේද තුළ සරච්චන්ද්‍රයන්ගේ 'බවකඩතුරාව' සෝමරත්න දිසානායකගේ 'මීපුරවැසියෝ',රංජිත් ධර්මකීර්තිගේ 'හිරුනැඟෙනලොව' හා 'මේඝ' යන නාට්‍ය මගින් යථාර්තවාදි රංගනයන් ඉදිරිපත් කර ඇත.මේ අවස්ථාවට ප්‍රවීණ කලාකරුවන් නවක කලාකරුවන් හා සුමින්ද සිරිසේන මහතාගේ රසිකයින් රැසක් එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080112</link>
    <topic>දෙදරු පියා කපා කොටා මැරූ පිංවත්තේ 7ක් පෝරකයට</topic>
    <author>පානදුර සමූහ කපිල සෝමරත්න</author>
    <content>මහ දහවල් නිවසකට කඩා වැදී කපා කොටා දෙදරු පියකු ඝාතනය කිරීම සම්බන්ධයෙන් මිනීමැරීමේ චෝදනාවට වරදකරු වූ පානදුර පිංවත්ත ප්‍රදේශයේ පදිංචි විත්තිකරුවන් හත්දෙනකුට පානදුර මහාධිකරණය මඟින් ඊයේ (31) මරණීය දඬුවම නියම කළේය.නඩුව විභාග කළ මහාධිකරණ විනිසුරු එම්. එස්. රශීන් මහතා විසින් මෙසේ මරණීය දඬුවම නියම කරන ලද්දේ යොන්මෙරෙඤ්ඤ සිමන් හේවගේ නිලන්ත සිල්වා හෙවත් උක්කුවා, උචිත කුමාර‍ සොයිසා හෙවත් මාලු කටා, හේන්ගොඩගේ සඳුන් චාමර සිල්වා, හේන්ගොඩගේ රුවන් චමින්ද සිල්වා හෙවත් සුද්දා හා යොන් මරෙඤ්ඤ සිමන් හේවගේ දර්ශන සිල්වා යන විත්තිකරුවන්ටය.විත්තිකරුවන් හා මේ සිද්ධියෙන් මියගිය කොළඹ හේවගේ කිත්සිරි සිල්වා යන පාර්ශ්ව අතර පැවැති දීර්ඝ කාලීන ගැටුමක් මෙම සාහසික ඝාතනයට හේතු වී ඇත. පැයකට ආසන්න කාලයක් විවෘත අධිකරණය අමතා සිය තීන්දුව ප්‍රකාශ කළ විනිසුරු රශීන් මහතා ඉදිරිපත් වූ සාක්කි මත මෙය සාහසික ඝාතනයක් බවට සාධාරණ සැකයෙන් තොරව ඔප්පු වී ඇති බව සඳහන් කළේය.පානදුර පිංවත්තේ දී වසර 2005 අගෝස්තු 14 වන දින මේ මිනීමැරුම සිදු වී තිබේ. මියගිය පුද්ගලයාගේ ශරීර‍ෙය් මාරාන්තික කැපුම් තුවාල 14 ක් තිබූ බව අනාවරණය විය. විත්තිකරුවන් මියගිය අයගේ ගෙදරට ගොස් අපරාධය කළ බව තහවුරු විය.පානදුර මහාධිකරණයෙන් වැඩිම විත්තිකරුවන් පිරිසක් එකම නඩුවක එල්ලුම් ගහට නියම වූ අවස්ථාව මෙය බව සැළකේ.මිනීමැරීමේ අරමුණ කර ගත් අයුතු ජනරාශියක සාමාජිකයින් වීම හා මිනීමැරීම යන චෝදනා මත මෙම විත්තිකරුවන්ට එරෙහිව මෙම නඩුව විභාග කෙරිණි. විත්තිකරුවන් රිමාන්ඩ් භාරයේ සිට නඩුව විභාගයට පෙනී සිටියහ. සාක්කිකරුවන් 8 දෙ‍නකු පැමිණිල්ල වෙනුවෙන් සාක්කි දුන්හ.චෝදනාවන්ට වරදකරු කිරීමෙන් පසු දඬුවම් නියම කිරීමට පෙර ප්‍රකාශ කිරීමට යමක් තිබේදැයි අධිකරණය කළ විමසුමට පිළිතුරු දුන් විත්තිකරුවන් තමන් නිවැරදිකරුවන් යැයි කීහ.යොන් මෙරෙඤ්ඤ හේවගේ හා හේන්ගොඩගේ යන වාසගම ඇති විත්තිකරුවන් සිව්දෙනා සහෝදරයින් වේ. මොවුන් අවුරුදු 35 ට අඩු පුද්ගලයින් වූ අතර ‍තවත් නඩු කිහිපයක් ද මොවුන්ට එරෙහිව පානදුර අධිකරණයේ විභාග වෙමින් පවතී.රජයේ නීතිඥ හිමාලි ජයනෙත්ති මහත්මිය මෙම නඩුවේ පැමිණිල්ල මෙහෙයවූ අතර විත්තිකරුවන් වෙනුවෙන් නීතිඥ සිසිර කොඩිකාර, නීතිඥ මොහාන් සෙල්ලප්පෙරුම, නීතිඥ ප්‍රේමරත්න ජයසිංහ හා නීතිඥ එල්. පී. වීරක්කොඩි යන මහත්වරු පෙනී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080113</link>
    <topic>ඌවට ස්වාධීන කණ්ඩායම් හයක් ඇප මුදල් තැන්පත් කරයි</topic>
    <author>නිරුෂි විමලවීර සහ අනුර ප්‍රේමලාල්</author>
    <content>ඌව පළාත් සභා මැතිවරණය සඳහා ඊයේ(31) වන විට ස්වාධීන කණ්ඩායම් හයක් ඇප මුදල් තැන්පත් කර තිබුනද කිසිදු පක්ෂයක් හෝ ස්වාධින කණ්ඩායමක් නාමයෝජනා භාර දී නොතිබුණ බව නියෝජ්‍ය මැතිවරණ කොමසාරිස් එම් .එම්. මො‍හමඩ් මහතා ප්‍රකාශ කරයි.ඒ යටතේ මෙනරාගල දිස්ත්‍රිකයට ස්වාධීන කණ්ඩාපම් පහක් සහ බදුල්ල දිස්ත්‍රිකයට ස්වාධින කණ්ඩායමක් ඇප මුදල් තුන්පත් කර තිබු බව මොහමඩ් මහතා සදහන් කරයි.නාමයෝජනා භාර ගැනීම ලබන මස (06)දා මධ්‍යහන 12.00 අවසන් කෙරෙන බව කී ඒ මහතා නාම යෝජනා භාර ගන්නා කාල සීමාවේ දිස්ත්‍රික් මැතිවරණ කාර්යාල අසල විශේෂ කණ්ඩායම් යොදා පොලිස් ආරක්ෂාව තර කර ඇති බවත් නාමයෝජනා භාර දීමෙන් අනතුරුව පෙළපාලි යෑම ,ශබ්ද විකාශ යන්ත්‍ර භාවිතය සපුරා තහනම් බවත් අවධාරණය කරයි.මැතිවරණයේ ඇප මුදල් භාර ගැනීම අගෝස්තු මස 05 දින මධ්‍යහ්න 12.00ට අවසන් කෙරෙන බව ද එක් අපේක්ෂකයෙකුට රුපියල් 2000කට යටත්ව මුදල් තැන්පත් කළ යුතු බවද පැවසු ඒ මහතා ස්වාධීන කණ්ඩායම් ලෙස තරඟ කරන අපෙක්ෂකයන් 05දාට ප්‍රථම ඇප මුදල් තැන්පත් කළ යුතු බවද අනාවරණය කරයි.ඒ යටතේ මොනරාගල දිස්ත්‍රික්කය සඳහා රුපියල් 34,000ක ඇප මුදලක්ද , බදුල්ල දිස්ත්‍රිකය සඳහා රුපියල් 42,000ක ඇප මුදලක් ද තැන්පත් කළ යුතු බවත්හෙතෙම පවසයි.අපේක්ෂකයන් 34 දෙනෙක් තෝරා පත් කෙරෙන ඌව පළාත් මැතිවරණයේ ඡන්දය භාවිතා කිරීම සඳහා මෙවර ඡන්දදායකයින් 9,42,730දෙනෙක් සුදුසුකම් ලබා ඇතැයිද බදුල්ල දිස්ත්‍රික්කයෙන් සහ මොනරාගල දිස්ත්‍රික්කයන් සුදුසුකම් ලබා ඇතැයි හෙතෙම අනාවරණය කරයි.මෙවර මැතිව‍රණයේ නාමයෝජනා ප්‍රතික්ෂේපවීම අවම කිරීම සඳහා ගත හැකි සියලු ක්‍රියා මාර්ග ගැනීමට මැතිවරණ කාර්යාලය කටයුතු යොදා ඇතැයිද නාම යෝජනා ලැයිස්තු භාර දීමට ප්‍රථම සපුරාලිය යුතු කොන්දේසි කවරේ ද යන්න සඳහන් පුවරු නාමයෝජනා භාර ගන්නා ශාලාවේ පිටත ප්‍රදර්ශනය කොට ඇතැයිද එහි ‍මුලික තොරතුරු භාෂා තුනෙන්ම සඳහන් බවද නියෝජ්‍ය මැතිවරණ කොමසාරිස්වරයා ප්‍රකාශ කරයි.1988 අංක 02 දරන පළාත් සභා පනත යටතේ නාමයෝජනා ලැයිස්තුව ඉදිරිපත් කිරීමේදි සපුරාළිය යුතු මුලික කරුණු පිළිබද සදහන් බවත්ඒ යටතේ නියමිත අපේක්ෂකයන් ප්‍රමාණයත් , ඔවුන් සියලු දෙනා ලැයිස්තුවට අත්සන් කොට තිබීමත් , පක්ෂ ලේකම්වරයා අත්සන් තබා තිබීමත් සහ ලැයිස්තුව සහතික කොට තිබීමත් ආදි මුලික කරුණු සපුරාලිය යුතු බවද ඒ මහතා අවධාරණය කරයි.ඌව පළාත් සභා මැතිවරණයේ තැපෑලෙන් ඡන්දය සලකුණු කරන රාජ්‍ය සේවකයන් අගෝස්තු 06දාට පෙර සිය අයැදුම්පත් ඉදිරිපත් කළ යුත් බව මැතිවරණ මහලේකම් කාර්යාලය අනාවරණය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080114</link>
    <topic>කුණු කෑම විකුණූ රාජ්‍ය ආයතනවල ආපනශාලා 100කට නඩු</topic>
    <author>විජයානි එදිරිසිංහ</author>
    <content>පාරිභෝගික අධිකාරිය රට පුරා සිදුකරන ලද වැටලීම්වලින් රාජ්‍ය ආයතනවල පාරිභෝගික නීතිය උල්ලංඝනය කරමින් පවත්වාගෙන ගිය අපනශාලා සියයකට වැඩි සංඛ්‍යාවකට නඩු පවරා තිබේ.රටපුරා එවැනි ස්ථානවල ආපනශාලා හයසියයක් පමණ පාරිභෝගික අධිකාරියේ නිලධාරින්ගේ පරීක්ෂාවට ලක්වී තිබිණි.ආහාරයට නුසුදුසු අපිරිසිදු ආහාර වර්ග අලෙවිය, මිල ප්‍රදර්ශනය නොකිරීම හා වෙනස් කිරීම, කල් ඉකුත් වු ආහාර වර්ග අලෙවිය, පාර‍ිභෝගික පනත උල්ලංඝනය කිරීම නිසා මෙම ආපනශාලාවලට එරෙහිව නීතිය ක්‍රියාත්මක කිරීමට නියමිතව ඇත. තවද ආපන ශාලා 83ට එරෙහිව ආපනශාලා අපිරිසිදුව පවත්වාගෙන යාම නිසා දැඩි අවවාද ලබාදී ඇත. මෙම වැටලීම් ආරම්භ වීමත් සමඟ පාසල් ළමුන්, දෙමාපියන් හා විවිධ ආයතනවල නිලධාරින්ගෙන් ආපන ශාලා පිළිබඳ පැමිණිලි විශාල සංඛ්‍යාවක් පාරිභෝගික අධිකාරිය වෙත ලැබෙන බවත් එය වැටලීම් සිදුකිරීමේ දී ඉතා ප්‍රයෝජනවත් වන බවත් පැවසුහ.පසුගිය සති දෙක පුරා ආපන ශාලා 1561 පරීක්ෂාවට ලක්කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080115</link>
    <topic>විශ්වවිද්‍යාල කඩඉම් ලකුණු අගෝස්තු අවසානයේ</topic>
    <author>සමන්මලී ප්‍රියශාන්ති</author>
    <content>2013 අපොස උසස් පෙළ විභාගයේ ප්‍රතිඵල මත විශ්වවිද්‍යාලවලට සිසුන් බදවා ගැනීම සඳහා වු කඩඉම් ලකුණු අගෝස්තු මස අවසන් සතියේ ‍හෝ සැප්තැම්බර් මුල සතියේ නිකුත් කරන බව විශ්වවිද්‍යාල ප්‍රතිපාදන කොමිසන් සභාව පවසයි.එහි සභාපතිනී ක්ෂණිකා හිරිඹුරේගම මහත්මිය ප්‍රකාශ කළේ කඩඉම් ලකුණු නිකුත් කිරීමට අදාළ කටයුතු මේ වන විට කඩිනමින් සිදු කරන බවයි.මේ අතර විශ්වවිද්‍යාලවලට බඳවා ගැනීමට නියමිත නවක සිසුන් වෙනුවෙන් ක්‍රියාත්මක කරන නායකත්ව පුහුණුව හා ධනාත්මක ආකල්ප වර්ධන වැඩසටහන සැප්තැම්බර් 7 වැනිදා පැවැත්වීමට උසස් අධ්‍යාපන අමාත්‍යාංශය කටයුතු සුදානම් කර තිබේ.මෙවර නායකත්ව පුහුණුවට නවක සිසු සිසුවියන් 23500 ක් පමණ සහභාගී කරවීමට නියමිත අතර දිවයින පුරා පිහිටි පොලිස් හා ත්‍රිවිධ හමුදා මුලස්ථානවලදී මෙය පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080116</link>
    <topic>ශ්‍රී ලංකාවේ මාධ්‍ය නිදහස ගැන අමෙරිකා නිවේදනයට අප්‍රසාදය</topic>
    <author> මහින්ද අලුත්ගෙදර</author>
    <content>ශ්‍රි ලංකාවේ මාධ්‍ය නිදහස සම්බන්ධයෙන් අමෙරිකානු තානාපති කාර්යාලය විසින් නිකුත් මාධ්‍ය නිවේදනය සම්බන්ධයෙන් අප්‍රසාදය පළකරන බව රජය අවධාරණය කරයි.යාපනයේ මාධ්‍යවේදීන් වෙනුවෙන් අමෙරිකානු තානාපති කාර්යාලය මඟින් පසුගිය සතියේ සංවිධානය කරනු ලැබු පුහුණු වැඩසටහනක් රජය මඟින් අවලංගු කළ බවට එම නිවේදනය නිකුත් කරන තිබෙන අතර එහි පදනම පැහැදිලි නොමැති බවද අදාළ මාධ්‍ය වැඩමුළුව එක් ජන වර්ගයකට සහ එක් භූගෝලීය ප්‍රදේශයකට පමණක් සීමා වූ බවද විදේශ කටයුතු අමාත්‍යාංශය පවසයි.කෙසේ වුවද මාධ්‍ය නිදහස සම්බන්ධයෙන් ශ්‍රී ලංකාවේ ඇමෙරිකානු තානාපති කාර්යාලය නිකුත් කළ නිවේදනය මේ රටේ සංහිඳියාවට මෙන්ම ජාතීන් අතර සමඟියට හා විශ්වාසයට කැළලක් බවද එම අමාත්‍යාංශය පෙන්වා දෙයි.ශ්‍රී ලංකාවේ මාධ්‍යවේදින්ගේ මූලික අයිතිවාසිකම් උල්ලංඝණය වී ඇති බවටද ඇමෙරිකානු තානාපති කාර්යාල නිවේදනයේ සඳහන් කර තිබෙන අතර මෙවැනි වැඩමුළුවක් සංවිධානය කිරීමේ පදනම පැහැදිලි නොමැති බවද මෙහි ඉලක්කය වී තිබෙන්නේ එක් ජන කණ්ඩායමක් පමණක් බවද ශ්‍රී ලංකා රජය කියාසිටී.කෙසේ වුවද ශ්‍රී ලංකා රජයේ ක්‍රියා පිළිවෙත අදාළ මාධ්‍ය නිවේදනයේ සඳහන් නොකිරීම අවාසනාවන්ත සිදුවීමක් බවද ඒ සම්බන්ධයෙන් කණගාටුවන බවද විදේශ කටයුතු අමාත්‍යාංශය ප්‍රකාශ කරයි.කෙසේ වෙතත් මේ සම්බන්ධයෙන් විදේශ කටයුතු අමාත්‍යංශය පවසන්නේ අමෙරිකානු තානාපති කාර්යාලය මෙවැනි වැඩසටහන් සඳහා සහාය දක්වන්නේ කුමන අරමුණින් ද යන්න අපැහැදිළි බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080117</link>
    <topic>කොළඹ නගර සංවර්ධනයට රුපියල් කෝටි 40ක් වැය කළා</topic>
    <author>භක්ති ධර්මප්‍රිය මෙන්ඩිස්</author>
    <content>කොළඹ නගර ආශ්‍රිත නාගරික සංවර්ධන ව්‍යාපෘතිය සඳහා රුපියල් කෝටි 40ක වැය කිරීමට රජය පියවර ගෙන තිබේ.නාගරික සංවර්ධන හා රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් මත ඉදි කළ මෙම මර්ග පද්ධතිය හා ජලාපවාහන පද්ධතිය ඉදිකිරීම්, ඉංජනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් පසුගිය (30)දා ජනතා අයිතියට පත් කෙරිණි.රාජ්‍ය ආරක්ෂක හා නාගරික සංවර්ධන අමාත්‍යාංශයේ ප්‍රමුඛ නාගරික පුනර්වර්ධන ව්‍යාපෘතියක් වන මෙම ව්‍යාපෘතියට ලෝක බැංකු සහන ණය පදනම යටතේ සිදු කරයි. කොළඹ නගර සීමාව තුළ ජලගැලීම් පාලනය කිරීම හා යටිතල පහසුකම් වැඩිදියුණු කිරීම මෙමඟින් අපෙක්ෂා කරන අතර, කෝට්ටේ මහ නගර සභාව හා බල ප්‍රදේශයේ ආරක්ෂාකාරී, පිරිසිදු හා පහසු මංමාවත් නිර්මාණය කරමින් ජනතාවට වඩාත් පහසුවක් සළසාදීම මෙහි අරමුණ වී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080120</link>
    <topic>දෙහිවල සත්ත්වෝද්‍යානය දුර්ලභ කුරුල්ලන් 16ක් චීනයට පරිත්‍යාග කරයි</topic>
    <author>මානෙල් පුෂ්ප කුමාරි සහ භක්ති ධර්මප්‍රිය මෙන්ඩිස්</author>
    <content>දෙහිවල ජාතික සත්ත්වෝද්‍යානයෙ චීන රජයට දුර්ලභ කුරුල්ලන් 16 දෙනෙකු පරිත්‍යාග කර තිබේ.ඒ අනුව ලතුවැකි පක්ෂීන් 16 දෙනෙකු ඉකුත් (29) දින චීනයට යැවූ බව එහි සහකාර අධ්‍යක්ෂිකා අනෝමා ප්‍රියදර්ශනී මහත්මිය දිනමිණට ඊයේ (31) පැවසීය.සත්ත්ව හුවමාරු වැඩසටහන යටතේ චීනයේ ෂියෑන් ජියෑං සතුන්වත්තට ලබාදුන් එම පක්ෂීන් වෙනුවට ස්කාලට් මැකෝ ගිරවුන් ජෝඩුවක්, බ්ලූ ඇන්ඩ් යෙලෝ මැකෝ ගිරවුන් ජෝඩුවක් සහ හල්මෙහෙරා ගිරවුන් ජෝඩුවක් ඉදිරි සති දෙක තුළ දෙහිවල සතුන් වත්තට ලැබීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080121</link>
    <topic>රතු හමුදාව ඇරැඹූ චෞ එන් ලායි</topic>
    <author/>
    <content>(අගෝස්තු පළමුවැනිදාට යෙදෙන චීන මහජන විමුක්ති හමුදාවේ 87වැනි සංවත්සරය නිමිත්තෙනි)මහජන චීනයේ වත්මන් ගමන් මඟ පුරා විහිදුණු යකඩ මුදුව වූයේ අගමැති ‍චෞ එන් ලායිය. එක් පැත්තකට පමණක් චීනය මෙහෙයවීමේ කලාවෙන් ටිකක් ඈත්කැර මධ්‍යස්ථ මාවතකට රට ගෙන ඒමට චෞ විශාල කැපවීමක් කළ බව ඔහු පිළිබඳ කරන අධ්‍යයනවල දී මනාව පැහැදිලි වෙයි. මේ නිසා බටහිර ඇතැම් දේශපාලන විචාරකයන් මෙන්ම මාධ්‍යවේදීන් චෞ හැඳින්වූයේ ‘රතු චීනයේ යටි උගුල්කරුවා’ සහ ‘මහ ඉන්ද්‍ර ජාලිකයා’ යනුවෙනුයි.අද මහජන චීනය ලෝකයේ පළමු ආර්ථික බලවතා දක්වා පරිවර්තනය වීමේ සමාජ දේශපාලන ක්‍රියාවලියේ චෞ එන් ලායි මැකී නොයන යකඩ මුදුවකි. ඔහු රටට එරෙහිව ආ සියලු සමාජ ආර්ථික හා දේශපාලන අභියෝගවලට සාර්ථකව මුහුණ දීමට ආත්ම ශක්ති‍යක් තිබූ නායකයෙකි.චීන කොමියුනිස්ට් පක්ෂ නායකයන් අතරින් වැඩිපුර ම විදේශ සංචාරයන් කළ නායකයා වූයේ චෞ එන් ලායිය. ඔහු සෑම විටකම නව දේශපාලන චින්තනයක අවශ්‍යතාව චීන ජනතාවට නිරන්තරයෙන් පැහැදිලි කැර දුන්නේය. මේ නිසා චීනයට චෞ නැතිවම බැරි කෙනෙක් විය. චීන කොමියුනිස්ට් පක්ෂයේ විවිධ මට්ටමේ තනතුරු හා වගකීම් ඔහු දැරුවේය.ලෝක සංග්‍රාම දෙකකට සිවිල් යුද්ධ පහකට, දශක කීපයක් පැවැති ජපන් පීඩනයට, දශකයක සෝවියට් දේශයේ කෙනහිලිකම්වලට හා අමෙරිකානු අධිරාජ්‍යවාදීන්ගේ එදිරිවාදිකම්වලට චීන කොමියුනිස්ට් පක්ෂයේ මුල්පෙළේ නායකයකු ලෙස චෞ නොබියව මුහුණ දුන්නේය. මේ නිසා ඇතැමුන් 'චීනයේ රණහඬ' ලෙස චෞ හඳුන්වාදීමට පසුබට වූයේ නැත.චෞ 1898 මාර්තු 05 දා චීනයේ (Jiangsu) ජියැංසු ප්‍රදේශයේ කුලීන පවුලක උපත ලැබුවේය. එම පවුල පසුකාලීනව වැඩවසම් වාදී පවුලක් ලෙස ප්‍රකට විය. චෞගේ මව කලාකාරියක් හා චීන සාහිත්‍යවේදිනියක් වූයේය. එහෙත් ඇය චෞට වයස අවුරුදු නවයක් වන විට මිය ගියේය.වයස අවුරුදු 14දී (Shenyang) ෂෙන්යැං ප්‍රාථමික පාසලකට ඇතුළත් වූ චෞ එන් ලායි එහි සිවු වසරක කාලයක් අධ්‍යාපනය හැදෑරීය. ඉතා ප්‍රීතියෙන් හා උනන්දුවෙන් මේ සිවු වසර ඔහු ගෙවා දැමුවේය. මේ වන විට තරුණ වියට ළඟා වෙමින් සිටි චෞ තම ජීවිතය හා අනාගතය පිළිබඳව යථාර්ථවාදීව පරමාර්ථ පූර්වකව කටයුතු කිරීමට පටන් ගත්තේය. විශේෂයෙන් මේ කාලයේදී දේශප්‍රේමීත්වයෙන් හා විප්ලවවාදී හැඟීම්වලින් චීනයේ තරුණ තරුණියන්ගේ හදවත් පුබුදුවාලීමට චෞ සමත් විය. බටහිර බලවතුන්ගේ අවමානයට ලක්ව තිබූ තම මාතෘ භූමිය පුබුදුවාලිය හැකි ක්‍රම උපායන් චෞ අධ්‍යයනය කෙළේය. තම මාතෘ භූමියට අයත් විශාල භූමි ප්‍රදේශක් බ්‍රිතාන්‍ය, ප්‍රංශය, ජර්මනිය, ජපානය හා රුසියාව වැනි රටවල් උදුරාගෙන පාලනය කිරීම ඔහුගේ දැඩි අවධානයට ලක්ව තිබිණි.චීනය තුළ සිටි විදේශිකයන් (බටහිර අධිරාජ්‍යවාදීන්) කුමන අන්දමේ අපරාධයක් කළත් උසාවිය හමුවේ පෙනීසිටීමට වගඋත්තර බැඳීමට ඔවුන්ට සිදු වූයේ නැත. විශේෂයෙන් රටේ වගකිවයුතු ක්ෂේත්‍රවල බලය හා ඒවා පාලනය කිරීමේ නියමුවන් වූයේ මේ විදේශීය බලවේගයන්ය. ඔවුන් කළ කී දෑ බොහෝය. ඉන් එක් සිද්ධියක් වූයේ චීනයේ ෂැන්හයිහි උද්‍යානයේ ගේට්ටුවල චීන්නු සහ බල්ලෝ ඇතුළු කරගනු නොලබෙති යනුවෙන් ලියා දැන්වීම් එල්ලා තිබීමයි.තම වයසේ සිටින බොහෝ ළමුන්ගේ හැඟීම්වලට වඩා චෞ එන් ලායිගේ හැඟීම් වෙනස් විය. හදවතේ සෑම අස්සක් මුල්ලක් නෑරම පැතිර ගියේ දේශානුරාගය පිළිබඳ හැඟීම්ය. සමාජ වෙනසක් මෙන්ම නව විප්ලවීය ජවයක් හා පන්නරයක් ඔහු තුළ මතුවෙමින් ආවේය.චීනය නැමැති මහා භූමියට වින කරන එහි සම්පත් සුරා කන බලවේගවලට එරෙහිව සිසු උද්ඝෝෂණ හා පෙළපාලි සංවිධානය කිරීමට චෞ මේ කාලයේ සමත්විය. විශේෂයෙන් රුසියානු විප්ලවය පිළිබඳ යම් ආකාරයක ආශ්වාදයක් චෞ ප්‍රමුඛ තරුණ ශිෂ්‍ය සටන්කාමීන් ලැබූහ. අධ්‍යාපන කටයුතුවලින් ඉහළ සමාර්ථ මේ කාලයේ ලබාගත් චෞගේ සිතුවිල්ල වූයේ චීන විප්ලවය රුසියානු විප්ලවය තරම් ප්‍රචණ්ඩකාරී මුහුණුවරක් නොවිය යුතු බවයි.එහෙත් මේ සිතුවිල්ල ඇති වී තුන්වසරක් ගිය තැන මුළුමනින්ම වෙනස් වී ගියේය. ඒ කාලසීමාව වන විට ජපානයේ විශ්වවිද්‍යාල අධ්‍යාපනයේ නියැළී සිටි චෞ මාක්ස් ලෙනින්වාදී න්‍යායයන් පිළිබඳ හැදෑරීම් කිරීමට පටන් ගෙන තිබිණ. තම රටේ ඉතිහාසය දෙස නව ඇසකින් බැලීමට ‍ඔහු පටන් ගත්තේය.1919 පමණ වන විට ආපසු (Tianjin) ටියැංජින් බලා ගිය චෞ එහි ශිෂ්‍ය සංගමයකින් ප්‍රකාශයට පත් කළ පුවත්පතක සංස්කාරක ධුරයෙහි වැඩ ආරම්භ කළේය. ඔහු එම පුවත්පත ප්‍රයෝජනයට ගනිමින් චීනයේ යුද්ධාධිපතියන්ද අන්ත දුගීභාවය ද අවිද්‍යාව ද කම්කරුවන් සූරා කෑම සහ ළමයින්ට සිදුවන අසාධාරණකම් දැඩිසේවිවේචනයට ලක් කෙළේය. මේ විවේචනයන් විඳදරා ගැනීමට නොහැකි වූ පාලකයන් පුවත්පත් ප්‍රකාශනය තහනම් කිරීමට පියවර ගත්හ.පසුව පොලිස් ප්‍රධානියා සේවයෙන් ‍පහකර දමන ලෙස ඉල්ලා ශිෂ්‍ය නියෝජිත පිරිසක් මෙහෙයවීමේ වරදට චෞ එන් ලායි වහාම සිර අඩස්සියට පත් ‍ෙකළේය. එහෙත් සිර මැදිරියක තබා එහි යකඩ පොලු අතර චෞගේ සටන්කාමීත්වය පාලනය කිරීමට හෝ සිර කැර තැබීමට පාලකයන්ට හැකිවූයේ නැත. හේ සිර මැදිරියේ සිට ම ශිෂ්‍ය ව්‍යාපාරය මෙහෙය වූයේය. චෞගේ එකම බලාපොරොත්තුව වූයේ සිර ගෙදරින් නිදහස ලත් වහාම චීනය පුරා සිටින තරුණ තරුණියන් ඒකරාශී කොටගෙන නව සටන් ව්‍යාපාරයක් ආරම්භ කොට එහි පෙරමුණ ගැනීමයි. 1920 දී සිරෙන් නිදහස් වූ පසු ඔහු එම අදහස මුදුන් පමුණුවා ගැනීමේ අරමුණින් යුරෝපය බලා යාත්‍රා කෙළේය.චෞ එන් ලායි තම ජීවිතයේ ඉතිරි සිවු වසර කැප කෙළේ අන්තර් ජාතිකව තම සටනට සහයෝගයක් ලබා ගැනීම සඳහාය. ඔහු නිරන්තරයෙන් ලන්ඩනයට හා මොස්කව් නගරවලට ගියේය. එහෙත් හේ වැඩි වශයෙන් ගැවසුණේ පැරීසිය, බර්ලිනය ආදි ප්‍රදේශයන්වලය. ඔහු ඒ ප්‍රදේශවල විවිධ සමාජ කණ්ඩායම් ඇසුරු කරමින් තරුණ චීන භට හමුදාවක් පිහිටුවා ගත්තේය. ඒ සමඟම 'ටියන්ටිසින්' හි පුවත්පත් දෙකකට ලිපි සම්පාදනය ‍ෙකළේය. පතල්වල මෙන්ම මෝටර් රථ කර්මාන්ත ශාලාවල වැඩ කරමින් කම්කරුවන්ට දැනුවත් කරමින් ඔවුන් සංවිධාන ‍ෙකළේය.‍මේ අයුරින් තම සටන් පසුබිම ගොඩනගා ගැනීමටත් එය සංවිධානගත කිරීමටත් වෙහෙසවුණේය. චෞ 1924 නැවතත් චීනයට පැමිණියේය. ඒ වන විට ගොඩනැගෙමින් තිබුණු කොමියුනිස්ට් පක්ෂය සමඟ මිත්‍ර සන්ධානයක සිටි සුන් යැට් සෙන්ගේ කුඩ්චින්තාං ආණ්ඩුවට තම සේවාව ලබාදීමට චෞට හැකි විය.ලෝකයේ බොහෝ විප්ලවවාදී සංවිධාන ආදරය තහනම් වචනයක් කැර තිබුණත් චෞ එන් ලායි විප්ලවය අතරතුර ප්‍රේමයේ උණුසුම විඳින්නට අමතක කෙළේ නැත. වසර තුනක තම හිෂ්‍ය සටන් ව්‍යාපාරයේ දී දැන හැඳිනගත් යුවතියක් සමඟ ප්‍රේමයේ සුන්දරත්වය බෙදා ගැනීමට චෞ පටන් ගත්තේ ය. එම ආදරයේ ගනුදෙනුව බොහෝ විට සිදුවූයේ ලිපි මඟින් පමණි. ටියන්ටිසින් ශිෂ්‍ය ව්‍යාපාරයේ ක්‍රියාකාරිනියක් වූ ඇය ‍ඩෙං යිංචාඕ (Deng Yingchao) සිය කැමැත්තෙන්ම චීන කොමියුනිස්ට් පක්ෂයට ඇය බැඳුණි. පැරිසියෙන් පිටවීමට ආසන්න වෙද්දී චෞ එන් ලායි ඇයට ලිපියක් ලියමින් විවාහ යෝජනාවක් ඉදිරිපත් කෙළේය. මේ විවාහය සිදු වූ ආකාරය ද හරි අපූරුය. 1925 දී කැන්ටන්හි පැවැත්වුණු චීන කොමියුනිස්ට් පක්ෂයේ උත්සවයක දී චෞ එන් සහාං ඩෙං යි චාඕ යුග දිවියට එළඹුණහ.එහෙත් බලාපොරොත්තු රැසක් පොදි බැඳගෙන අලුත් ජීවිතයේ මිහිරියාව විඳන්නට චෞට ‍හා ඩෙං යිං චාඕට හැකිවූයේ නැත. විසිපස් වසරකට වැඩි දරුණු විප්ලවීය කාල පරාසය තුළ මොවුන් දෙදෙනාට අඹු සැමියන් ලෙස එක්වීමට ලැබුණේ දෙතුන්වතාවක් පමණි. එසේ වුවද විප්ලවය නිම වී චෞ මහජන චීන ජන රජයේ අගමැති බවට පත්වන තෙක් ගෙවුණු වසර 45ට වැඩි කාලයෙන් පසුව ද ඔවුන් දෙදෙනා අතර වූ ප්‍රේමය කිසිදු අඩුවක් නැතිව එදා ලෙසින්ම පැවතියේය. එහෙත් අවාසනාවකට මෙන් ඔවුන්ගේ කුළුඳුල් දරුවා උපතේදී ම මිය ගියේය.1927 අගෝස්තු 01දා මීට අවුරුදු 87කට පර අද වැනි දින‍ චෞ එන් ලායිගේ දේශපාලනනායකත්වයෙන් දියත් කරන ලද නාන්චාන් (Nanchang uprisinp) සන්නද්ධ ප්‍රහාරය තුළ 'චීන මහජන විමුක්ති හමුදාවේ' ඓතිහාසික ආරම්භය සනිටුහන් වේ. අගෝස්තු 01 දා පාන්දර දියත් කළ ප්‍රහාරයෙන් පසු පැය පහක සටනින් සතුරා පරාජය කළ චීන කොමියුනිස්ට් පක්ෂයේ ‘ගොවි කම්කරු රතු හමුදාව’ උදේ නමය වන විට ඒ මහා නගරය අල්ලාගෙන චෞ එන් ලායිහි ලොං හා සුං චිං ලිං මැතිනිය ඇතුළු 25 දෙනෙකුගේ විප්ලවවාදී කමිටුවකට නගර පාලනය භාර දෙන ලදී. ඊට මාස කීපයකට පෙර කුඩ්මින්තාන් ආණ්ඩුවේ බලය අල්ලා ගත් චියැං කායි ෂෙක් චීන කොමියුනිස්ට් පක්ෂය සමඟ පැවැති සමගි සන්ධානය බිඳ දමා දක්ෂිණාංශික යුද්ධාධිපතීන් හා එක්වී කොමියුනිස්ට්ඝාතනයක් ආරම්භ කර තිබිණි. චියැං කායි ෂෙක්ගේ ප්‍රතිප්‍රහාරය හමුවේ නාන්චාං නගරය හැර පියා ගිය රතු හමුදාව (පසුව ‘මහජන විමුක්ති හමුදාව’) සිය දකුණු ගමන ආරම්භ කර පළමුවන ග්‍රාමීය මූල කඳවුර ප්‍රදේශය පිහිටුවා ලූවේ 1927 අගෝස්තු මාසය තුළය.මා ඕ සේතුං සහ චෞ එන් ලායිගේ ඒකාබද්ධ හමුදාවට වසර තුනක් මුළුල්ලේ චියැං කායි ෂෙක්ගේ හමුදාව පහර දුන්නේය. 1934 - 1935 පැවැත්වුණු යෝධ පා ගමනට සහභාගී වූ 80000 කට වැඩි සාමාජිකයින්ගෙන් හරි අඩකට වැඩි සංඛ්‍යාවක් අතරමගදී මිය ගියහ. ඒ හේතුවෙන් චීන කොමියුනිස්ට් ව්‍යාපාරය ‘යෙනෑන්’ කඳුකරයේ ගල්ගුහාවලට ‍කොටු විය. මෙම ඓතිහාසික පා ගමනේදී මාඕ සේතුංගේ මෙහෙයුම් අධ්‍යක්ෂ ලෙස කටයුතු කළේ චෞ එන් ලායි ය. හේ සෑම රාත්‍රියක ම නොනිදා සිට පසු දින ගමන් මාර්ග සැලසුම් ‍ෙකළේය.මේ සමයේදී වේදනාකාරී සිද්ධීන් කීපයකට මුහුණදීමට සිදුවිය. ජපානය සමග යුද්ධය කුඩ්මිත්තාන් කොමියුනිස්ට් පශ්චාත් සංග්‍රාමික රාජ්‍යයක් පිහිටුවීමට අමෙරිකාව ගත් අසාර්ථක උත්සාහය නැවත අලුත්වූ චීන සිවිල් යුද්ධය ඉන් කීපයකි.අවසානයේදී චියැං කායිෂෙක් ෆේමොසා දූපතට (තායිවානයට) පළා ගියේය. 1949 ඔක්තෝබර් පළමුවැනි දින චෞව පසෙකින් හිඳුවාගෙන මාඕ සේතුං චීන මහජන සමූහාණ්ඩුව ප්‍රකාශයට පත් ‍ෙකළේය. චීන කොමියුනිස්ට් නායකයන්ගේ බිහිසුණු අරගල සමය ඒ සමඟම අවසන් විය. සියල්ල නිමාවට පත් වෙමින් එළඹුණේ තම බලය ක්‍රියාත්මක කරන සමයයි.චෞ එන් ලායි පළමුව අවදානය යොමු කෙළේ දිගු කලක් තම රටට නිග්‍රාහත්මකව අහිමි කැර තිබූ ජාත්‍යන්තර පිළිගැනීම නැවත ගොඩනැගීමයි. ඒ සඳහා තම බලය හා ශක්තිය උපරිමයෙන් යෙදවීමට චෞ කටයුතු ‍ෙකළේය. එහෙත් අමෙරිකා එක්සත් ජනපදය ඊට එරෙහි විය.තායිවානය නියම චීනය යැයි ප්‍රකාශ කරමින් විවිධ හරස් කැපීම් කරන්නට වොෂිංටනය නොගත් උත්සාහයක් නැත. 1954 දී පැවැත්වුණු එක්සත් ජාතීන්ගේ ජිනීවා සමුළුවේ දී චෞ එන් ලායිට අතට අත දීමට අමෙරිකානු රාජ්‍ය ලේකම් ඩලාස් ප්‍රතික්ෂේප කළේය. මේ සිද්ධිය අදටත් චීන ජාතිකයන් මතක් කරන්නේ දැඩි කෝපයෙන් හා වේදනාවෙනි. කෙසේ වුවද මහජන චීනයට එක්සත් ජාතීන්ගේ ස්ථිර සාමාජිකත්වය ලබා ගැනීමට චෞ එන් ලායි සමත් විය. මෙහි ප්‍රතිඵලය වූයේ චීනය අමෙරිකා එක්සත් ජනපදය හා සමාන රාජ්‍යයක් බවට පත් වීමේ ක්‍රියාවලිය සාර්ථක වීමයි.අගමැති චෞ එන් ලායි නිතරම වෙහෙස නොබලා කටයුතු කෙළේය. උදෑසනින්ම පිබිදෙන චෞ එන් ලායි එතැන් පටන්ම තම රාජකාරී කටයුතු අරඹයි. මාඕ සේතුං නිරන්තරයෙන් දුම්පානය කළත් චෞ දුම්කොළ පානය පිළිකුල් කෙළේය. එසේම චෞ චීන අගමැතිධුරයේ වැඩභාරගත් පසු මත්පැන් පානය ද නතර කැර දැමීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080122</link>
    <topic>නාමයෝජනා කැඳවීමේ තීරණය අවලංගු කරන්නැයි රිට් පෙත්සමක්</topic>
    <author>නෙල්කා මැදගෙදර</author>
    <content>ඌව පළාත් සභා මැතිවරණය සඳහා නාම යෝජනා කැඳවීමට මැතිවරණ කොමසාරිස්වරයා ගනු ලැබූ තීරණය අවලංගු කරන ලෙස ඉල්ලා අභියාචනාධිකරණයට රිට් පෙත්සමක් ගොනු කර තිබේ.ජාතික හෙළ බොදු ජනතා පක්ෂයෙහි සභාපති එස්.එම්. කේ.බී.එස්. රත්න බණ්ඩාර මහතා විසින් මෙම පෙත්සම ගොනු කර ඇත. සිය පක්ෂය පිළිගත් දේශපාලන පක්ෂයක් ලෙස පිළිගන්නා ලෙස මැතිවරණ කොමසාරිස්වරයාට නියෝග කරන ලෙස ද මෙම පෙත්සම මගින් ඉල්ලා තිබේ.මැතිවරණ කොමසාරිස් මහින්ද දේශප්‍රිය මහතා සහ නීතිපතිවරයා පෙත්සමෙහි වගඋත්තරකරුවෝ වෙති.ශ්‍රී ලංකාවේ සිටින ජනගහනයෙන් සියයට 74ක් බෞද්ධයින් බවත් ඔවුන් නියෝජනය කිරීම සඳහා සිය පක්ෂය පිහිටුවා ගත් බවත් පෙත්සම්කරු සඳහන් කර සිටියි. එම පිළිගත් දේශපාලන පක්ෂයක් ලෙස පිළිගෙන ලියාපදිංචි කරන ලෙස මීට පෙර මැතිවරණ කොමසාරිස්වරයාගෙන් කළ තමන් කළ ඉල්ලීම ප්‍රතික්ෂේප කිරීම නිසා දකුණු සහ බස්නාහිර පළාත් සභා මැතිවරණයට ඉදිරිපත් වීමේ අවස්ථාව සිය පක්ෂ සාමාජිකයන්ට අහිමි වූ බවත් පෙත්සමෙහි සඳහන් වේ. මේ සම්බන්ධව ශ්‍රේෂ්ඨාධිකරණය හමුවෙහි තමන් නඩුවක් ගොනු කළ බවද පෙත්සම්රු පවසයි. ඌව පළාත් මැතිවරණය පවත්වන බව පැවසීමත් සමඟ ම සිය පක්ෂය ලියාපදිංචි කරන ලෙස මැතිවරණ කොමසාරිස්වරයාගෙන් ඉල්ලීම් කළද ඒ සම්බන්ධයෙන් මෙතෙක් කිසිදු යහපත් ප්‍රතිචාරයක් ලැබී නැතැයි පෙත්සම්කරු පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080123</link>
    <topic>කැනඩා රැකියා දෙනවැයි පවසා මුදල් වංචා කළ සැකකරුට ඇප</topic>
    <author>සිරිසේන රාජපක්ෂ</author>
    <content>රජයේ ප්‍රධාන පෙළේ දේශපාලනඥයකුගේ නම භාවිතා කරමින් කැනඩා රටේ රැකියාවක් ලබා දෙන බව පවසා රුපියල් දෙලක්ෂ තිස් දහසක් (230000/-) වංචා කළ බව කියන සැකකරුවකුට මාලිගාකන්ද මහේස්ත්‍රාත් ජයකි ද අල්විස් මහත්මිය රුපියල් ලක්ෂය බැගින් වු ශරීර ඇප දෙකක් ඊයේ (30) නියම කළාය.ඩී. එස්. පී. විතානගේ නැමැත්තකුට මෙසේ ඇප නියම කෙරිණ.එම ශරීර ඇපයට අමතරව රුපියල් පන් දහසක මුදල් ඇපයක් ද එම සැකකරුට නියම කළ මහේස්ත්‍රාත්වරිය එක් ඇපකරුවකු රජයේ සේවකයකු විය යුතු අතර අනෙක් ඇපකරු පවුලේ අයකු විය යුතු බව ද නියෝග කෙරිණ. ඊට අමතරව සෑම මසකම අවසන් ඉරු දින මරදාන පොලිසියට වාර්තා කරන ලෙස ද මහේස්ත්‍රාත්වරිය එම සැකකරුට නියම කළාය.මහනුවර ප්‍රදේශයේ පදිංචිකරුවන් දෙදෙනෙකු විසින් කරන ලද පැමිණිල්ලකට අනුව මරදාන පොලිසියේ උ.පො.ප. කපිල ශාන්ත සහ පො.කො. 61038 නිමල් යන මහත්වරු විසින් සැකකරු ඊයේ (30) මාලිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණ.ඒ අවස්ථාවේ සැකකරු වෙනුවෙන් පෙනී සිටි නීතිඥ ආර්. රජිත ලක්මාල් මහතා පැමිණිලිකරුවන්ට විදේශ රැකියා ලබාදීම කිසියම් කරුණක් හේතුකොටගෙන ප්‍රමාද වූ බවත්, ඒ සඳහා ලබා ගන්නා මුදල් ආපසු පැමිණිලිකරුවන් වෙත ගෙවීමට කැමැති බව පවසමින් ඔහු සුදුසු ඇපයක් මත මුදාහරින ලෙස ඉල්ලා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080124</link>
    <topic>ලක්ෂ 18ක් වංචා කළ දෙදෙනා හිරගෙට</topic>
    <author>රෝෂන් තුෂාර</author>
    <content>ලංකා බැංකු සංචාරක ඒජන්සියෙන් ගුවන් ටිකට්පත් දහයක් සාවද්‍ය තොරතුරු මත ලබාගනිමින් රුපියල් දහ අට ලක්ෂයකට අධික මුදලක් වංචා කළ පුද්ගලයන් දෙදෙනකුට වසර 48 ක බරපතළ වැඩ සහිත සිර දඬුවමක් කොළඹ මහාධිකරණ විනිසුරු පද්මිණි එන්. රණවක ගුණතිලක මහත්මිය ඊයේ (31)නියම කළාය.එක් චූදිතයකුට වසර තිස් හතරක් හා පළමු චුදිතයාට වසර දා හතරක් බැගින් මේ දඬුවම නියම කෙරිණි.ණය කාඩ්පත්වලින් මුදල් වංචා කිරීම, කූට ලේඛණ ඉදිරිපත් කරමින් අන් අයගේ නම්වලින් පෙනී සිටීම ඇතුළු චෝදනා 17 කට මෙසේ වරද පිළිගැනීමෙන් පසුව දඬුවමට ලක් වූයේ උත්තරමූර්ති කරුණාකරන් හා නවාසිධායම් නඩරාජා නමැති පුද්ගලයින් දෙදෙනාය.2002 නොවැම්බර් 6 දින හා 2002 නොවැම්බර් 15 දින අතර කාලය තුළදී ණය කාඩ්පත් මගින් මුදල් වංචා කිරීම, කූඨ ලේඛණ ඉදිරිපත් කරමින් අන් අයගේ නම් වලින් පෙනී සිටිම ,බෑංක් ඔෆ් සි‍ලෝන් ට්‍රැවල්ස් හි නිලධාරීන් රැවටීම ඇතුළු දණ්ඩ නීති සංග්‍රහයේ 113 ආ වගන්තිය සමග කියැවෙන 102 හා 403 වගන්ති යටතේ දඬුවම් ලැබිය යුතු වරදවල් කිරීම යන චෝදනා 17 ක් යටතේ නීතිපතිවරයා මේ නඩුව පවරා තිබිණි. උත්තරමූර්ති කරුණාකරන් පළමු චූදිත චෝදනා හතකට වරදකරු කළ විනිසුරුවරිය එක් එක් චෝදනාවට වසර දෙක බැගින් සිරදඬුවම් නියම කළාය . එම දඬුවමට අමතරව රුපියල් දස දහසක දඩයක්ද , එය‍ නොගෙවන්නේ නම් මාස තුනක සිර දඬුමක්ද, රුපියල් ලක්ෂ හයක වන්දියක්ද නියම කළාය. එම වන්දිය නොගෙවන්නේනම් මාස දොළහක සිර දඬුවමක්ද නියම කෙරිණි.දෙවන චූදිත වන නවාසිධායම් නඩරාජා ට චෝදනා 17 ට වරදකරු කළ අතර එක් එක් චෝදනාවට වසර දෙක බැගින් සිර දඬුවම් නියම කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=n14080125</link>
    <topic>උසස් පෙළ විභාගයේ පිළිතුරු පත් ඇගයීමට වසා තැබෙන පාසල්</topic>
    <author/>
    <content>ඉදිරියේ දී පැවැත්වෙන 2014 අපොස උසස් පෙළ විභාගයේ පිළිතුරු පත් ඇගයීම (1අදියර) අගෝස්තු 30 සිට සැප්තැම්බර් 12 දක්වා සිදු කෙරේ. එම කාලය තුළ පාසල් 10 ක් සම්පුර්ණයෙන් වසා තැබෙන අතර පාසල් 11 ක පන්ති කාමර කිහිපයක් පමණක් වසා තැබෙන බව විභාග දෙපාර්තමේන්තුව දන්වා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r1408011</link>
    <topic>හෝටල් කළමනාකරුවකු සහ නාවික සෙබළකු අත්අඩංගුවට</topic>
    <author>@ දිලීප් නිශ්ශංක - බළපිටිය සමූහ</author>
    <content>හෙරොයින් මත්කුඩු මිලි ග්‍රෑම් 1675 ළඟ තබාගෙන සිටි සුපිරි හෝටලයක කළමනාකාරවරයකු සහ නාවික සෙබළකු අහුන්ගල්ල පොලීසිය විසින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව බළපිටිය මහාධිකරණයට යොමු කරන තෙක් රක්ෂිත බන්ධනාගාර ගත කරන ලෙස (30) දා නියෝග කළේය.මෙසේ රක්ෂිත බන්ධනාගාර ගත කරන ලද්දේ කොළඹ ප්‍රදේශයේ සුපිරි හෝටලයක කළමනාකරුවකු සහ බළපිටිය මහකරාවේ පදිංචි ත්‍රිකුණාමලය නාවික කඳවුරේ නාවික සෙබළෙකිසැකකාර හෝටල් කළමනාකාරවරයා බද්දේගම ප්‍රදේශයෙන් රැගෙන එන ලද හෙරොයින් මිලි ග්‍රෑම් 820ක තොගය බළපිටිය බස් නැවතුම්පොළෙන් මාතර කොළඹ බස් රථයට ගොඩවූ නාවික සෙබළාට භාර දීමෙන් පසුව නාවික සෙබළා කුඩු තොගය රැගෙන බළපිටිය වැලිතර ප්‍රදේශයෙන් බැස යෑමට උත්සාහ ගත් අවස්ථාවේ පොලිස් අත්අඩංගුවට පත් වී තිබේ.පොලිස් අත්අඩංගුවට පත් වූ නාවික සෙබලාගෙන් ප්‍රශ්න කිරීමේදී සැකකරු ළඟ තිබී හමු වූ හෙරොයින් මිලි ග්‍රෑම් 820 ලැබුණු ආකාරය පිළිබඳ විමසීමේදී මාතර සිට කොළඹ බලා යන බස් රථයේ ගමන් කරමින් සිටින කොළඹ ප්‍රදේශයේ හෝටලයේ කළමනාකාරවරයකු දුන් බවට හෙළි කරන ලද තොරතුරු මත සැකකරු සමඟ පොලීසිය වාහනයකින් කොළඹ දෙසට ගමන් කරමින් සිටින විට බස් රථය ඉඳුරුව ප්‍රදේශයේ හෝටලයක තේ බීමට නතර කර තිබීයදී බස් රථයේ සිටි සැකකාර හෝටල් කළමනාකාරවරයා අත්අඩංගුවට ගෙන පරික්ෂා කිරීමේදී හෙරොයින් මිලි ග්‍රෑම් 820ක් සොයා ගැනීමට හැකි වූ බවත් සැකකරුගෙන් වැඩිදුරටත් ප්‍රශ්න කිරීමේදී මෙම හෙරොයින් තොගය බද්දේගම ප්‍රදේශයේ පුද්ගලයකුගෙන් ලැබුණු බව ප්‍රකාශ කර ඇත.ඒ පිළිබඳව බද්දේගම ප්‍රදේශයට දැනුම් දීමෙන් පසුව බද්දේගම ප්‍රදේශයෙන් ලබා දුන් සැකකරුගේ නිවෙස පරික්ෂා කිරීමේදී හෙරොයින් ග්‍රෑම් 2 1/2 සමඟ මෙරට නිෂ්පාදනය කරන ලද ගිනිඅවියක් සොයා ගත් බවත් එම සැකකරු බද්දේගම අධිකරණයට ඉදිරිපත් කිරීමෙන් පසුව රක්ෂිත බන්ධනාගාරගත කර ඇති බව අහුන්ගල්ල පොලීසිය අත්අඩංගුවට ගත් සැකකරුවන් දෙදෙනා අධිකරණයට ඉදිරිපත් කරමින් කරුණු කියා සිටියේය.දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න, ගාල්ල නියෝජ්‍ය පොලිස්පති එස්.කේ. ගුණවර්ධන, ඇල්පිටිය ජ්‍යෙෂ්ඨ පොලිස් අධිකාරි අතුල වීරසිංහ නිලධාරීන්ගේ අධීක්ෂණයෙන් අහුන්ගල්ල පොලිස් ස්ථානාධිපති ඩබ්ලිව්.ඒ. මහින්ද , පොලිස් සැරයන් ඥානදාස, පො.කො. කැළුම් ප්‍රියන්ත, පො.කො. සඳරුවන් නිලධාරීහු වැටලීම සිදු කර සැකකරුවන් අත්අඩංගුවට ගත්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r1408012</link>
    <topic>කසළ තේ කිලෝ 207ක් ට්‍රැක්ටරයකින් ප්‍රවාහනය කළ සැකකරු‍වකු අල්ලයි</topic>
    <author>@ අසේල කුරුළුවංශ</author>
    <content>හැටන් ඇබෝස්ලි වතුයායේ සිට කසළ තේ කිලෝ ග්රෑම් 207 ක් ට්‍රැක්ටරයකින් ප්‍රවාහනය කරමින් සිටි පුද්ගලයකු පොලීසිය විසින් ඊයේ (30) අත්අඩංගුවට ගෙන තිබේ.මෙම කසළ තේ ට්‍රැක්ටරයකින් රැගෙන විත් ලොරි රථයකින් වෙනත් ප්‍රදේශයකට ප්‍රවාහනය කිරීමට සූදානම් කැර තිබී ඇත. කසළ තේ ප්‍රවාහනය සඳහා බල පත්‍ර අවශ්‍යය බවත් සැකකරු සතුව බල පත්‍රයක් නොතිබූ බවත් පොලීසිය පවස‍යි.කසළ තේ රැගෙන ගොස් හොඳ තේ සමඟ මිශ්‍රකර වෙළෙඳ පොළට නිකුත් කිරීමේ ජාවාරමක් ක්‍රියාත්මක වන බැවින් බල පත්‍ර නොමැතිව ප්‍රවාහනය කෙරෙන කසළ තේ අත්අඩංගුවට ගැනීමට පොලීසිය පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r1408013</link>
    <topic>ලොව සුපතල සිරිලක ටජ්මහල</topic>
    <author>නාගොඩ විශේෂ - එන්. විජේරත්න</author>
    <content>ආතර් ද සිල්වා විජේසිංහ සිරිවර්ධන පඬිකාර මුදලිතුමන් විසින් ඉදිකරන ලද කළුතර - පලාතොට - තේක්ක වත්ත ප්‍රදේශයේ පිහිටි රිච්මන්ඩ් කාසල් මන්දිරය දෙස් විදෙස් සුපතල සුවිශේෂි නිර්මාණයකි.ඉන්දියාවේ රාමනාදේ මහාරාජාගේ මාළිගය හා සමාන බවින් යුත් ඉන්දියානු සහ බටහිර ගෘහනිර්මාණ ශිල්පය මැනවින් යොදාගෙන ඇති මෙම මන්දිරය දැකීමෙන් එකල එම මහාරාජා මවිතයට පත් වූ බව වාර්තා වේ. සියවසකට වඩා පැරණි මෙම රිච්මන්ඩ් කාසල් මන්දිරය වර්තමානයේ මහාභාරකාර දෙපාර්තමේන්තුව අයත් වන අතර එහි ප්‍රධාන පාලකවරයා ලෙස එම්. ආරියදාස මහතා කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r1408014</link>
    <topic>හෙයියන්තුඩුව ක්‍රීඩා මධ්‍යස්ථානය පහසුකම් රැසක් සහිතව නවීකරණයට</topic>
    <author>වතුරුගම සමුහ</author>
    <content>ජාතික තරුණ සේවා සභාව හෙයියන්තුඩුව ක්‍රීඩා පුහුණු මධ්‍යස්ථානය පුළුල් අන්දමින් නවීකරණය කර නව ක්‍රීඩා පහසුකම් රැසක් ආරම්භ කිරීමට කටයුතු කර ඇත.මේ සඳහා රජය රුපියල් දස ලක්ෂ හත්සියයක් වැය කර ඇති බව ජාතික තරුණ සේවා සභාව ප්‍රධාන පාලන අධ්‍යක්ෂ මනුල චමල් පෙරේරා මහතා පැවැසීය.ජාතික තරුණ සේවා සභාවේ අංගසම්පූර්ණ ක්‍රීඩා පුහුණු සංකීර්ණයක් වශයෙන් ඉදිකර ඇති හෙයියන්තුඩුව ක්‍රීඩා පුහුණු මධ්‍යස්ථානය බීච් වොලිබෝල් ක්‍රීඩාංගණය සියලු ක්‍රීඩක ක්‍රීඩිකාවන්ටත් ක්‍රීඩා පුහුණු සංචිතවලටත් පුහුණු කටයුතු තරග සඳහා නොමිලේ පහසුකම් සැපයෙන බව ද ජාතික තරුණ සේවා සභාවේ බස්නාහිර පළාත් අධ්‍යක්ෂ ප්‍රභාත් ලියනගේ මහතා පැවැසීය.රුපියල් දස ලක්ෂ හැත්තෑවකට කෝටි හතකට අධික මුදලක් වැය කර ඉදිකිරීම් නිමකර ඇති හෙයියන්තුඩුව ක්‍රීඩා පුහුණු මධ්‍යස්ථානයට ඉදිරියේදී පුහුණු සංචිත පුළුල් කරන අතර තරුණ තරුණියන්ගේ ක්‍රීඩා කුසලතා සංවර්ධනය කර එමඟින් ඔවුන්ගේ අනාගතය ශක්තිමත් කිරීමටත් රජය කටයුතු කර ඇතැයි ජාතික තරුණ සේවා සභාවේ ප්‍රධාන පාලන අධ්‍යක්ෂ විධායක මනුල චමල් පෙරේරා මහතා පැවැසීය.වොලිබෝල් ක්‍රීඩාව සඳහා ජාත්‍යන්තර මට්ටමේ ක්‍රීඩා පුහුණු කටයුතු සඳහා විශේෂිත උපකරණ පහසුකම් ද මේ වනවිට හෙයියන්තුඩුව ක්‍රීඩා පුහුණු සංකීර්ණය වෙත ලැබී ඇතැයි ද තරුණ සේවා සභාව පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r1408015</link>
    <topic>බදුරලිය රෝහලේ අඩුපාඩු බලන්න ඇමැති නිරීක්ෂණ චාරිකාවක</topic>
    <author>මතුගම සංචාරක</author>
    <content>නිරෝගී ජනතාවක් බිහිකරන්න සෞඛ්‍ය ක්ෂේත්‍රයෙන් ඉතාමත් වැදගත් කාර්යභාරයක් ඉටුකරන්න පුළුවන්. බස්නාහිර පළාත් සෞඛ්‍ය අමාත්‍යාංශයෙන් ග්‍රාමීය රෝහල්වලට පුළුල් පහසුකම් ලබාදීලා ගමේදීම අඩු ආදායම්ලාභීන්ට හොඳ සුව සේවාවන් ලබා දෙන්න කළ හැකි සෑම දෙයක්ම ඉටුකරනවා.ගමේ ඉපදිලා දේශපාලනය තුළින් අද සෞඛ්‍ය ඇමැතිවරයෙක් වුවත් ගමේ ජනතාවගේ දුක වේදනාව මා ඉතාමත් හොඳින් දන්නා බව බස්නාහිර පළාත් සෞඛ්‍ය, දේශීය වෛද්‍ය ළමාරක්ෂක කටයුතු ඇමැති රංජිත් සෝමවංස මහතා පැවසීය.ඒ මහතා එසේ පැවසුවේ බදුරලිය රෝහලේ පවතින අඩුපාඩු හා ගැටලු සාකච්ඡා කිරීමට කළ පරීක්ෂණ චාරිකාවෙන් පසු රෝහල් කමිටු සාමාජිකයින් අමතමිනි.සෝමවංස මහතා අදහස් දක්වමින් මෙ‍සේද පැවසීය. ජනතාවගේ නිරෝගීභාවය ඇති කිරීම, ගිලනුන්ට පහසුකම් සැලසීම බොහොම වැදගත් පුණ්‍ය ක්‍රියාවක්. මම මේ ඇමැතිධුරයෙන් ඉතාමත් නිවැරදිව ජනතාවට සේවාවන් ලබා දෙනවා.විශේෂයෙන් කළුතර දිස්ත්‍රික්කයේ දුෂ්කර රෝහල්වල අඩු පාඩුකම් අපහසුතා පවතිනවා. ඒ සියල්ලම වසරින් වසරම සම්පූර්ණ කරදීමට කටයුතු කරනවා.ග්‍රාමීය රෝහල්වල සේවය කරන වෛද්‍යවරු ඇතුළු සියලු කාර්ය මණ්ඩල සාමූහිකව වගකීමෙන් රෝහලේ සේවාවන් පවත්වාගෙන යන්න ඕනෑ. කිසියම් ගැටලුවක් ප්‍රශ්නයක් තිබේනම් මා වෙත දැනුම් දෙන්න. ඒ සියල්ල රෝහල්වලට ඇවිත් සාකච්ඡා කර නිවැරදිව විසඳා දෙන්න සූදානමින් සිටිනවා.කෙසේ වෙතත් මෙම රෝහලට අවශ්‍ය පහසුකම් සියල්ල සම්පූර්ණ කරනවා. මේ වසරේ වැඩ ආරම්භ කර ඇති ගොඩනැගිල්ලේ වැඩ අවසන් කරනවා. වාට්ටු දෙකක් අලුත්වැඩියා කරනවා. කාර්ය මණ්ඩලවල ඇති පුරප්පාඩු සම්පූර්ණ කිරීමට පියවර ගන්නවා.ජනාධිපතිතුමාගේ මහින්ද චින්තනයට අනුව නිරෝගි ජනතාවක් බිහිකරන්න කටයුතු කිරීම මාගේ එකම බලාපොරොත්තුවයි.බස්නාහිර පළාත් සෞඛ්‍ය සේවා අධ්‍යක්ෂක දීප්ති පෙරේරා, කළුතර දිස්ත්‍රික් සෞඛ්‍යසේවා අධ්‍යක්ෂක උදය රත්නායක යන මහත්වරු මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r1408016</link>
    <topic>බුදුන් පුදට දෙන මලෙන් දිවි සරු කර ගමි නිතින්</topic>
    <author>කැලණිය විශේෂ</author>
    <content>බුදුන්ට පුදන්න ගෙන එන නෙළුම් මලක් අප වෙතට එන ගමන් මඟ එතරම් සුන්දර නොවේ.මෙසේ සිය දිවි රැකගැනීමට නෙළුම් මල් විකුණා මහත් වෙහෙසක් දරන සැමට ආදර්ශවත් තරුණයෙකි. මොහු කැලණිය ප්‍රදේශයේ පදිංචි ලියනගේ රොහාන් අශෝකය.පාසල් ගමනට ආයුබෝවන් කීමෙන් අනතුරුව සිය මවුපියන්ට බරක්වීමට නොසිතූ ඔහු නෙළුම් මල් විකිණීමේ රැකියාව ඔහු තෝරා ගත්තේය. ඔහු මේ වනවිට දරු දෙදෙනකුගේ පියෙකි. ඔහු කැලණිය පුදබිමට වන්දනාවේ පැමිණෙන බැතිමතුනට නිරතුරුව නෙළුම් මල් අලෙවි කරන්නෙකි. සිය අදහස් දැක්වූ මොහු මෙසේද කීය. මගේ ගම කැලණිය රතුපල්ලිය අද්දර ප්‍රදේශයයි. මා අලෙවි කරනා නෙළුම්, ඕලු, නිල් මානෙල් නෙළා ගන්නේ මා විසින්මය. එය ජීවිතයත් මරණයත් අතර සටනක්.මම දවසකට රුපියල් දහසක පමණ මල් නෙළා අලෙවි කරනවා. අපි ජීවත් වන්නේ මේ මල් නිසයි. මේ මල් තරමටම අපේ ජීවිත ලස්සන නෑ. ඒත් අපි කාලා ඇඳලා ඉන්නේ මේ මල් නිසයි. මල් කැඩීමට ගියවිට සිදුවු අනතුරු බොහෝයි. වරෙක කිඹුලෙකු පවා මා ඇදගෙන ගියා. එහෙත් යහපත් චේතනාව නිසා මා බේරුණා. මේ මල් රැකියාව ඇත්තෙන්ම පින්කමක්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r1408017</link>
    <topic>පොල්ගහවෙල පාසල් හතරකට මහින්දෝදය විද්‍යාගාර</topic>
    <author>පොල්ගහවෙල විශේෂ</author>
    <content>පොල්ගහවෙල මැතිවරණ කොට්ඨාසයේ පාසල් හතරක් සඳහා මහින්දෝදය විද්‍යාගාර ඉදිකිරීමේ කටයුතු සිදුකර තිබේ.පොල්ගහවෙල පරාක්‍රමබාහු මධ්‍ය මහා විද්‍යාලය, පොතුහැර දුටුගැමුණු මධ්‍යමහා විද්‍යාලය, වදාකඩ මහා විද්‍යාලය සහ කළුගමුව මහා විද්‍යාලය යන විද්‍යාලවල මෙම මහින්දෝදය විද්‍යාගාර ඉදිකිරීම සිදුකර ඇත.මෙම මහින්දෝදය විද්‍යාගාරයක් සඳහා රුපියල් ලක්ෂ අසූව බැගින් රුපියල් ලක්ෂ තුන්සිය විස්සක මුදලක් රජය වැයකර ඇති අතර මෙම මහින්දෝදය විද්‍යාගාර ළඟදීම සිසු අයිතියට පැවරීමට කටයුතු කරන බව වයඹ පළාත් සභා මන්ත්‍රී, පොල්ගහවෙල ආණ්ඩු පක්ෂයේ ප්‍රධාන සංවිධායක ටිකිරි අධිකාරි මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r1408018</link>
    <topic>දෙනුවර කලාපයේ පාසල් සංවර්ධනය කිරීමේ වැඩපිළිවෙළක්</topic>
    <author>කඩුගන්නාව සමූහ</author>
    <content>දෙනුවර කලාපයේ සිසුන් 50කට අඩු පාසල් සංවර්ධනය කිරීමේ වැඩපිළිවෙළක් දෙනුවර කලාප අධ්‍යාපන අධ්‍යක්ෂිකා ඩබ්. පී. බී. එම්. අමරකෝන් මහත්මියගේ මූලිකත්වයෙන් ක්‍රියාත්මක වේ.දෙනුවර පාසල් එකමුතුව නමින් හඳුන්වා දී ඇති මේ වැඩසටහනේ අරමුණ සිසුන් අධ්‍යාපන කටයුතුවලින් හුදකලා නොකොට ඔවුන්ගේ දැනුම ආකල්ප කුසලතා වර්ධනය වන පරිදි කටයුතු කිරීමයි.අධ්‍යාපන චාරිකා , ක්‍රීඩා තරග, දැනුම මිනුම ආදී තරගවලට සහභාගී කිරීමෙන් ඔවුන්ගේ සැඟවී ඇති දක්ෂතා මතුකර ගැනීම මෙහි එක් අරමුණකි.දැනට පාසල් 09ක මේ වැඩසටහන ක්‍රියාත්මක වන පරිදි 2015 වන විට ඔවුන් පාසලකට සම්බන්ධ කිරීම ද මෙහි අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r1408019</link>
    <topic>ජනමාධ්‍යවේදීන්ගේ නව සංවිධානයක් අරඹයි</topic>
    <author>කොළඹ දකුණ සමූහගාමිණී රූපානන්ද</author>
    <content>දිවයින පුරා දහස් සංඛ්‍යාත ප්‍රාදේශීය මාධ්‍යවේදීන් තම සුබ සාධනය උදෙසා විවිධ මට්ටමින් සංවිධානගතව සිටිය ද ජාතික තලයේ සංවිධානගතවීමක් නොපවතින හෙයින් එම අඩුපාඩුව සපුරාලමින් ශ්‍රී ලංකා ජනමාධ්‍යවේදීන්ගේ ජාතික සංවිධානය නමින් (Najsrilanka) නව සංවිධානයක් පිහිටුවා ගෙන තිබේ.ශ්‍රී ලංකාවේ ජනමාධ්‍යකරණය ආලෝකමත් කරන්නා වූ ප්‍රාදේශීය ජනමාධ්‍යවේදීන්ගෙන් ඉටුවන අමිල මෙහෙවර මෙතෙක් නිසි ඇගැයීමකට ලක් වී නොමැති හෙයින් ඒ පිළිබඳ වැඩපිළිවෙළක් ක්‍රියාවට නැංවීමට මේ නව සංවිධානයේ අරමුණ බව සභාපති මාධ්‍යවේදී දයා පෙරේරා මහතා පවසයි.ශ්‍රී ලංකා‍ෙව් පිළිගත් වෘත්තීය මාධ්‍යවේදීන් ඇතුළු ප්‍රාදේශීය හා නිදහස් මාධ්‍යවේදීන් පිරිසකගේ එකමුතුවෙන් බිහි කරන ලද මේ නව සංවිධානය මේ වනවිට දෙස් විදෙස් වශයෙන් සුවිශේෂ පිළිගැනීමකට හා ගෞරවයකට පාත්‍ර වී ඇත.මේ සංගමයට බැඳීම හා වැඩි විස්තර දැන ගැනීමට ශ්‍රී ලංකා ජනමාධ්‍යවේදීන්ගේ ජාතික සංවිධානය, නො. 327/5, හයිලෙවල් ප‍ාර , මොරකැටිය, පන්නිපිටිය යන ලිපින‍ෙයන් වැඩිවිස්තර දැන ගැනීමට හැකියාව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=r14080110</link>
    <topic>මත්ද්‍රව්‍ය වැටලීම්වලින් ලක්ෂ ගණනක දඩ මුදලක්</topic>
    <author>මීගමුව විශේෂ</author>
    <content>රද්දොළුගම පොලිසියේ කොට්ඨාස දූෂණ මර්දන අංශයේ නිලධාරීන් විසින් 2014 ජනවාරි මස සිට ජූනි මසදී සිදුකරන ලද නීති විරෝධී මත්පැන්, ගංජා, ගෝඩා, හෙරොයින් හා මත්ද්‍රව්‍ය වැටලීම්වලදී අත්අඩංගුවට ගත් සැකකරුවන් සහ සැකකාරියන් මීගමුව මහේස්ත්‍රාත් අධිකරණය වෙත ඉදිරිපත් කිරීමෙන් රුපියල් දසලක්ෂ තිස්අටක මුදලක් දඩ වශයෙන් රජයට ලබා දී තිබේ.ජනවාරි මස සිට ජූනි මස දක්වා රථවාහන හා දඩ රුපියල් විසිතුන්ලක්ෂ තිස්හතරදහස් දෙසීයක් රජයට ලබා දී තිබෙන බව ස්ථානාධිපති පොලිස් පරීක්ෂක නන්දලාල් පද්මනාථ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=s1408011</link>
    <topic>මල්ලවපොර ක්‍රීඩක චාමර ලෝකඩ පදක්කම් සටනට</topic>
    <author>ප්‍රින්ස් ගු ණසේකර</author>
    <content>පොදු රාජ්‍ය මණ්ඩලීය ක්‍රීඩා උ‍ළෙලේදී මල්ලවපොර කිලෝග්‍රෑම් 69 නිදහස් ආර ඉසව්වේ ලෝකඩ පදක්කම් අවසන් සටනට පිවිසීමට චාමර මිලින්ද පෙරේරා සමත්විය.ඊයේ පැවැති මේ ඉසව්වේ මූලික වටයේදී සියෝරා ලියෝන් ක්‍රීඩක ඒ.රොජර්ස් 5-0කින් පරාජය කළ චාමර මිලින්ද පෙරේරා අර්ධ අවසන් පූර්ව වටයේදී නවසීලන්ත ක්‍රීඩක එම්.ටරාෂ් 5-0කින් පරාජය කළේය.අනතුරුව අවසන් පූර්ව තරගයේදී ඉන්දීය ක්‍රීඩක වයි.ඩර්ට් හමුවේ ලකුණු 5-0ක පරාජයක් චාමර මිලින්දට අත්වීමෙන් ලෝකඩ පදක්කම් සටනට අවතීර්ණ විය.ඉන්දීය ක්‍රීඩකයා පසුගිය ඔලිම්පික් උළෙලේ ලෝකඩ පදක්කම් දිනූ ක්‍රීඩකයා වූ හෙයින් චාමර මිලින්දට ප්‍රබල තරගයක් දීමට සිදුවිය. චාමරට ලෝකඩ පදක්කම් සටනේදී සත්කාරක ස්කොට්ලන්ත ක්‍රීඩකයා මුණ ගැසෙනු ඇත. එයින් චාමර මිලින්දට ජය හිමි වුවහොත් ශ්‍රී ලංකා නාමය ඉදිරියේ තවත් පදක්කමක් සටහන් වනු ඇත.මේ අතර කාන්තා හෙල්ල විසිකිරීමේ ඉසව්වේදී නදීකා ලක්මාලී හයවැනි ස්ථානයට පත්වූවාය. නදීකා මීටර් 59.04ක දක්ෂතාවක් පෙන්වූ අතර එය ඇයගේ මේ තරගවාරයේ හොඳම කාලය වූවාය. එම ඉසව්වේ රන් පදක්කම ඕස්ට්‍රේලියාවේ කේ.මිකල් දිනාගත් අතර ඇයගේ දක්ෂතාව මීටර් 65.96ක් විය.බොක්සිං කිලෝග්‍රෑම් 69 -75 මිඩ්ල්වේට් අර්ධ අවසන් පූර්ව වටයේදී විශිෂ්ට ශිරෝමාලා වීරරත්න නයිජීරියානු ක්‍රීඩිකාව හමුවේ පරාජයට පත්වීමෙන් පදක්කම් බලාපොරොත්තුව ගිලිහුණි. එම තරගය ශ්‍රී ලංකා වේලාවෙන් ඊයේ අලුයම 2.30 ට පැවැති අතර නයිජීරියාවේ ඊ.ඔගෝකෝ 3-0ක ජයක් වාර්තා කළාය.ඇය 2012 ලන්ඩන් ඔලිම්පික් උළෙලේදී නයිජීරියාව නියෝජනය කළ ක්‍රීඩිකාවකි. ශිරෝමාලා සහභාගීවූ පළමු වටයේ තරගයේදී අප්‍රිකානු රටක්වන ලෙසේතෝ ක්‍රීඩිකා මොතිබේලී පරාජය කළේ තත්පර 49කින් වීම හේතුවෙන් බොහෝ බලාපොරොත්තු ඇතිවි තිබුණි.ඊයේ රාත්‍රියේ නිමාවූ බොක්සිං කි.ග්‍රෑ.48-51 ෆ්ලයිවේට් තරගයේදී එරන්දී ද සිල්වා ලන්ඩන් ඔලිම්පික් තරගාවලියේ රන් පදක්කම දිනූ එංගලන්ත ක්‍රීඩිකා එන්.ඇඩෑම්ස් හමුවේ 3-0කින් පරාජය විය.අනුෂා කොඩිතුවක්කු හදිසි අනතුරකින් තරගාවලියට සහභාගී නොවූ හෙයින් ඇය වෙනුවට එරන්දී මේ තරගාවලියට එක්වූවාය. එරන්දීගේ පළමු විදෙස් තරගාවලිය මෙය වූ අතර එවැනි තත්ත්වයකදී තරගවට හතරේදීම ප්‍රබල ප්‍රතිවාදී ක්‍රීඩිකාව ඉදිරියේ ක්‍රිඩා කිරීම බොහෝ දෙනෙකුගේ අගැයීමට ලක්විය.ටේබල් ටෙනිස් මිශ්‍ර යුගල තුන්වැනි වටයේ තරගයේදී රොහාන් සිරිසේන හා ඉෂාරා මධුරංගී තරග වට 3-2ක් ලෙස ඕස්ට්‍රේලියාව හමුවේ පරාජය විය. එහි පිරිමි යුගල දෙවැනි වටයේ තරගයේදී බණ්ඩාර ජයසිංහ හා උදය රණසිංහ 3-1ක් ලෙස ඕස්ට්‍රේලියාව හමුවේ පරාජය වූහ. කාන්තා යුගල තරගයේ පළමු වටයේදී හංසනී පියුමාලා හා චමත්සරා දිව්‍යාංජලී ගුවනසී දූපත් ක්‍රීඩිකාවන් ඉදිරියේ 3-1කින් පරාජයට පත්වූහ.බැඩ්මින්ටන් මිශ්‍ර යුගල තරගයේදී බුවනෙක ගුණතිලක හා මධූෂිකා ගුණතිලක 2-1කින් පාකිස්තානය පරාජය කළහ. ඔවුන් දෙදෙනා අර්ධ අවසන් පූර්ව වටයේදී මැලේසියාව හමුවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=s1408012</link>
    <topic>අන්තර් සමාජ කාන්තා එක්දින අවසන් පූර්ව තරග 4වැනිදා</topic>
    <author>ෆවුස් මොහොමඩ්</author>
    <content>කාන්තා ක්‍රිකට් පිටියට යොවුන් ක්‍රීඩිකාවන් හඳුන්වා දෙන ප්‍රමුඛතම තරගාවලිය ලෙස සැලකෙන අන්තර් සමාජ කාන්තා පළමු පෙළ එක්දින ක්‍රිකට් තරගාවලියේ අවසන් පූර්ව වටය අගෝස්තු මස 4වැනිදා පැවැත්වේ.අවසන් පූර්ව තරග වටය යටතේ නාවික හමුදා කණ්ඩායම සහ යුද හමුදා කණ්ඩායම වෙළෙඳසේවා ක්‍රීඩාංගණයේ දී තරග වදින අතර ගුවන් හමුදා කණ්ඩායම සහ කෝල්ට්ස් ක්‍රීඩා සමාජය කෝල්ට්ස් පිටියේ දී තරග වදිති. අවසන් මහා තරගය ලබන 6 වැනිදා කෝල්ට්ස් පිටියේ දී පැවැත්වීමට නියමිතය.කාන්තා ජාතික කණ්ඩායමේ හා සංවර්ධන කණ්ඩායමේ ක්‍රීඩිකාවන් එක්වී සිටි මේ තරගාවලියේ මූලික වටයේ තරගවලදී සෑම කණ්ඩායමක්ම තරග 5කට සහභාගි වූ අතර අපරාජිතව පෙරමුණ ගැනීමට සමත්වූයේ ගුවන් හමුදා කණ්ඩායමය.ඔවුන් තරග 4ක් ජයගත් අතර ඉතිරි තරගය වර්ෂාව හේතුවෙන් අවලංගු කර තිබිණි. දෙවැනි ස්ථානයේ පසුවන නාවික හමුදාව තරග 4ක් ජයගත් අතර එක් තරගයක් පරාජයට පත්විය. තරග 3ක් ජයගෙන තරග 2ක් පරාජයට පත්වූ යුද හමුදාව ලකුණු සටහනේ තුන්වැනි තැන පසුවන අතර කෝල්ට්ස් ක්‍රීඩා සමාජය තරග තරග 2ක් ජයගෙන තරග 3ක් පරාජයට පත්විය.මෙවර තරගාවලියේ පිත්තෙන් හා පන්දුවෙන් දස්කම් දැක්වීමට සමත්වූ ක්‍රීඩිකාවන් අතර පාලින්ක් ක්‍රීඩා සමාජයේ හසිනි පෙරේරා, නාවික හමුදාවේ ඊෂානී කෞෂල්‍යා සහ උදේශිකා ප්‍රබෝධනී කැපී පෙනේ. සදර්න් ලේඩිස් කණ්ඩායම සමග පැවැති තරගයේ දී හසිනි පෙ‍රේරා ලකුණු 124ක් රැස් කිරීමට සමත්වූවාය.පන්දු 120කට මුහුණදුන් ඇය හතරේ පහර 14ක් සහ හයේ පහර 6කින් සිය ඉනිම වර්ණවත් කළාය. තරගාවලියේ වාර්තා වූ පළමු ශතකයට හිමිකම් කියමින් නාවික හමුදාවේ ඊෂානී සදර්න් ලේඩිස් පිල සමග පැවැති තරගයක දී නොදැවී ලකුණු 107ක් රැස් කළේ පන්දු 53කින්ය. ඊට හතරේ පහර 12ක් සහ හයේ පහර 6ක් ඇතුලත් විය.මීට අමතරව පන්දුවෙන් දස්කම් පෑ උදේශිකා ප්‍රබෝධනී කෝල්ට්ස් කණ්ඩායම සමග පැවැති තරගයේ දී ලකුණු 10කට කඩුලු 8ක් බිඳ දැමීමට සමත්වූවාය. මේ දස්කමත් සමග මෙවර තරගාවලියේ වැඩිම කඩුලුලාභිනිය ලෙස පෙරමුණ ගැනීමට ද ඇයට හැකිවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=s1408013</link>
    <topic>ක්‍රිකට් පිටියෙන් කලීස් සමුගනී</topic>
    <author/>
    <content>ටෙස්ට්, එක්දින හා විස්සයි20 යන ක්‍රිකට් ක්‍රීඩාවේ අංශ තුනෙන්ම සමුගන්නා බව කලිස් නිවේදනය කර තිබේ. පසුගිය වසරේදී ටෙස්ට් ක්‍රීඩාවෙන් සමුගත් ඔහු ශ්‍රී ලංකා ජාත්‍යන්තර එක්දින ක්‍රිකට් සංචාරයේ අසාර්ථක වීමෙන් පසුව ජාත්‍යන්තර සීමිත ඕවර ක්‍රිකට් තරග බිමෙන්ද සමුගැනීමට තීරණය කර තිබේ. කෙසේ වෙතත් කලිස් කොල්කටා නයිට් රයිඩර්ස් පිල නියෝජනය කරමින් අයි.පී.එල්. තරගාවලියටද, සිඩ්නි තන්ඩර් පිල නියෝජනය කරමින් බී.බී.එල්. තරගාවලියේදීද ක්‍රීඩා කරනු ඇත.කලිස් ඔහුගේ ජාත්‍යන්තර එක්දින ක්‍රිකට් දිවිය අවසන් කරන්නේ 44.36ක සාමාන්‍යයකින් යුතුව තරග 328කින් ලකුණු 11579ක් වාර්තා කරමිණි. ශතක 17ක් හා අර්ධ ශතක 86ක් මීට ඇතුළත්ව තිබේ. විස්සයි20 තරග 25කට ක්‍රීඩා කර ඇති ඔහු අර්ධ ශතක 5ක් සමග ලකුණු 666ක් රැස්කර ගෙන තිබේ.ටෙස්ට් හා ජාත්‍යන්තර එක්දින ක්‍රිකට් ලකුණු 10,000 ඉක්මවූ එකම දකුණු අප්‍රිකානු පිතිකරුවා ජැක්ස් කලිස් වෙයි. ඉන්දියාවට එරෙහිව ඩර්බන්හිදී 2013 දෙසැම්බරයේදී සිය අවසාන ටෙස්ට් තරගයට ක්‍රීඩා කළ කලිස් ඔහුගේ ටෙස්ට් ක්‍රිකට් දිවියේදී තරග 166කට සහභාගි වී 55.37ක සාමාන්‍යයකින් යුතුව ලකුණු 13,289ක් ලබා ගෙන තිබේ.ශතක 45ක් හා අර්ධ ශතක 58ක් කලිස්ගේ ටෙස්ට් වාර්තාවට ඇතුළත් වෙයි. ඔහු අවසන් වතාවට විස්සයි20 තරගයකට ක්‍රීඩා කළේ 2012 වසරේ ඔක්තෝබරයේදීය. 2015 ලෝක කුසලාන ක්‍රිකට් තරගාවලියට ක්‍රීඩා කිරීමට සැලසුම් කර සිටි 38 හැවිරිදි කලිස් ඒ අරමුණ කරා යන දකුණු අප්‍රිකාවේ සැලසුම්වලද කොටස්කරුවෙකුව සිටියද මෑතකදී ශ්‍රී ලංකාවේ පැවැති එක්දින තරගමාලාවේ ඔහුට ලබා ගත හැකිවූයේ ලකුණු 0,1 හා 4ක් පමණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=s1408014</link>
    <topic>ඉසිපතන රගර් පිලට උපහාර</topic>
    <author/>
    <content>රගර් ත්‍රිත්ව කුසලානය දිනූ ඉසිපතන විදුහල් ක්‍රීඩකයන් පිළිගැනීමේ උත්සවයක් අද පෙ.ව.7.30සිට විද්‍යාලයීය ක්‍රීඩාංගණයේදී පැවැත්වේ. පාසල් සිසුන්, දෙමවුපියන්, ආදි සිසුන් මෙන්ම පසුගිය වසරවලදී විදුහලේ කණ්ඩායම් පුහුණු කළ රගර් පුහුණුකරුවන් මේ උළෙලට සහභාගී වෙති. මේ ශූරතා ඉසිපතන විදුහල හිමිකර ගත්තේ වසර 15කට පසුවය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=s1408015</link>
    <topic>මහජන බැංකුවේ මාතර ක්‍රීඩා හෙට</topic>
    <author/>
    <content>මහජන බැංකුවේ මාතර ක්‍රීඩා උළෙල හෙට (2) පෙරවරු 8.30 සිට මාතර උයන්වත්ත ක්‍රීඩාංගණයේ පැවැත්වේ. මේ ක්‍රීඩා උළෙලට මහජන බැංකුවේ රත්නපුර, කොළඹ පිටත, කලුතර, ගාල්ල, මාතර සහ හම්බන්තොට ප්‍රාදේශිකයන් නියෝජනය කරමින් ක්‍රීඩක ක්‍රීඩිකාවන් සහභාගි වෙති.ක්‍රිකට්, වොලිබෝල්, පාපන්දු, දැල්පන්දු, ප්‍රධාන ක්‍රීඩා ඉසව් හා ධාවන තරග අන්තර් කණ්ඩායම් කඹ ඇදීමේ තරග සහ විනෝදාත්මක ක්‍රීඩා මෙන්ම කුඩා දරුවන් සඳහා විශේෂ ක්‍රීඩා ඉසව් පැවැත්වේ. මහජන බැංකුවේ සභාපති ගාමිනී සේදර සෙනරත්, ප්‍රධාන විධායක නිලධාරී / සාමාන්‍යධිකාරී එන්.වසන්ත කුමාර් මහත්වරු ඇතුලු ආයතනික හා විධායක කළමනාකරුවන් සමග එම බැංකුවේ කාර්ය මණ්ඩලයේ සාමාජික සාමාජිකාවන් සහභාගි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=f1408011</link>
    <topic>මෛත්‍රී මොනවා ප්‍රාර්ථනා කළත් මම කැමැති ලබන ආත්මයේදීත් හොඳ අම්මා කෙනෙක් වෙන්න</topic>
    <author>අන් දොස් හොයන්නේ</author>
    <content>දුෂ්කර පාසල්වල සිසුන්ට පාවහන් හා අතිරේක නිල ඇඳුම් බෙදා දීමේ උත්සවය පසුගිය සඳුදා බණ්ඩාරනායක සම්මන්ත්‍රණ ශාලාවේදී පැවතියේ ජනාධිපතිවරයාගේ ප්‍රධානත්වයෙනි.උත්සවයට පැමිණි ජනාධිපතිවරයා අධ්‍යාපන සේවා ඇමැති දුමින්ද දිසානායක මහතා විසින් පිළිගත‍්තේ ඉතා උණුසුම් අයුරින්ය. බස්නාහිර පළාත් මහ ඇමැති ප්‍රසන්න රණතුංග, අධ්‍යාපන නියෝජ්‍ය ඇමැති මොහාන් ලාල් ග්‍රේරු මහත්වරුන් ද ඊට එක්වී සිටියහ.මහ ඇමැති ප්‍රසන්න රණතුංග මහතා දෙස බැලූ ජනාධිපතිවරයා “පුද්ගලයකුට තඩිබාපු කේස් එක තව පොඩ්ඩෙන් මහ ඇමැතිතුමාගේ එකවුන්ට් එකට වැටෙනවා නේද යැයි කීවේ” පිරිස සිනහ ගස්වමින්ය. “අනේ ඔව් සර් තව පොඩ්ඩෙන් මට ලොකු අකරතැබ්බයකට මුහුණ දෙන්න වෙනවා” යැයි මහ ඇමැතිවරයා කීවේ ය.“දේශපාලනඥයෙක් වුනාම නමට කැළලක් කරගන්න හොඳ නැහැ. ඒ නිසයි මම කිව්වෙ ඉක්මනින් නීතිමය පියවරක් ගන්න කියා” යැයි ජනාධිපතිතුමා අවවාදාත්මක ස්වරයෙන් කීය.සර් කුඹුරු කොටන කෙනාගේ ඇඟේ මඩ ගෑවෙනවා වගේ ක්‍රිකට් පිත්තකින් පහර දුන්න නිසා ඒකට ඇඟිල්ල දික් වුණේ ක්‍රිකට් ගහන රණතුංග පවුලේ අයටයි. “ක්‍රිකට් ගහන පවුලක් නිසා රණතුංග පවුලට චෝදනාව එල්ලවුණා” යැයි දුමින්ද දිසානායක මහතා කීවේය.පසුගිය සති අන්තයේ පොළොන්නරුව, මැදිරිගිරිය හා මනම්පිටිය කාන්තා සම්මේලන පැවතියේ ශ්‍රී ලංකා නිදහස් පක්ෂ මහලේකම් මෛත්‍රීපාල සිරිසේන මහතාගේ ප්‍රධානත්වයෙනි. සුදර්ශනී ප්‍රනාන්දුපුල්ලේ මහත්මිය ද ඊට එක්වූවාය.කාන්තාවන්ට පොදුවේ මුහුණ දීමට සිදුවන ගැටලු හා අපහසුතා පිළිබඳ අදහස් දැක්වූ මෛත්‍රීපාල සිරිසේන මහතා “මේ ගැටලුවලින් නිදහස් වෙන්න ලබන ආත්මයේ සෑම කාන්තාවක්ම පිරිමි වෙලා ඉපදෙන්න කියා ප්‍රාර්ථනා කරන බව” කීය.රැස්ව සිටි පුරුෂ පක්ෂය මුහුණට මුහුණ බලාගත්තේ සිරිසේන මහතා කුමක් කියයිද යන්න උභතෝකෝටික ප්‍රශ්නයට මැදිවය. එම වෙනස වහා වටහාගත් සිරිසේන මහතාගේ මුවඟට සිහින් සිනාවක් නැඟිණි. “අනේ ඔයාලා බයවෙන්න එපා. පුරුෂ පක්ෂයේ අය කාන්තාවන් වෙන්න කියා මම ප්‍රාර්ථනා කරන්නේ නැහැ. පුරුෂ පක්ෂයේ අය ඔය විදිහටම උපදින්න මම ප්‍රාර්ථනා කරනවා” යැයි සිනාසෙමින් කීය.නැවත කාන්තාවන් දෙසට හැරුණු සිරිසේන මහතා ‘ලබන ආත්මේ පිරිමි වෙන්න අකමැති අය මෙතන ඉන්නවාදැයි, විමසීය. එම අවස්ථාවේ සුදර්ශනී ප්‍රනාන්දුපුල්ලේ මහත්මිය හා තවත් කාන්තාවන් දෙදෙනකු අත් එසවීය. උත්සවය අවසානයේ පැවැති තේ පැන් සංග්‍රහයේදී සුදර්ශනී මහත්මිය සමීපයට පැමිණි මහ ලේකම්වරයා “මොකද සුදර්ශනී ඔයා පිරිමියෙක් වෙන්න අකමැතිදැයි” ඇසීය.මට ඕනෑ ලබන ආත්මේත් හොඳ අම්ම කෙනෙක් වෙන්න. “හොඳ අම්ම කෙනෙක් නැත්නම් කොහොමද ලෝකයට හොඳ පුතෙක් ලැබෙන්නේ” යැයි ඇය විමසුවාය. අදහසට එකඟත්වය දක්වමින් හිස වැනූ සිරිසේන මහතා, මේක තමයි සුදර්ශනී අද දවසෙ හොඳම කතාව යැයි කියමින් නික්ම ගියේ ඇගේ කතාව අනුමත කරමිනි.අම්බලන්ගොඩ කාන්තා සම්-මේලනය නගර ශාලාවේදී පසුගිය ඉරිදා පැවැතියේ දකුණු මහ ඇමැති ශාන් විජයලාල් ද සිල්වා මහතාගේ ප්‍රධානත්වයෙන් ය. ඊට දකුණු ආණ්ඩුකාර කුමාරි බාලසූරිය, කමලා රණතුංග, සුදර්ශනී ප්‍රනාන්දුපුල්ලේ යන ජනතා නියෝජිතවරියන් ද එක්වී සිටියහ.කාන්තාවන් පිරිසට මැදිවූ ශාන් විජයලාල් ද සිල්වා මහතා “ආරාධනා ලද එකම පිරිමියා මම දැයි” වටපිට බලමින් මහත් චකිතයෙන් ඇසුවේ අන්දරේගේ කිකිළි බිත්තර කතාව සිහිගන්වමින් ය. ෙකසේ වෙතත් මහ ඇමැතිවරයා උත්සවය නිමා වන තෙක් එහි රැඳී සිටීමට වගබලා ගත්තේය. නැටුම් ගැයුම්වලින් පිරුණු උත්සවයේ අවසන් හෝරාව මහත් ප්‍රීතිජනක එකක් විය.අන්න සුදෝ අර පාට වලා... ගී හඬ පැතිරයද්දී තරුණ මහලු භේදයෙන් තොරව අසුන්වලින් නැඟී සිටි කාන්තාවෝ තාලයට රංගනයක් ඉදිරිපත් කළහ.මේ අවස්ථාවේ පසෙකට වී බලා සිටි මහඇමතිවරයා ඊට එක් කරගනිමින් කමලා රණතුංග මෙනවිය හා අම්බලන්ගොඩ ලතා ද සිල්වා මහත්මිය කවි සංවාදයකට එක්වූහ. මහ ඇමැතිවරයා “තරුණ වියේ සිට දැන හඳුනන බව” කමලා කවියෙන් කීවාය. කමලාගේ කවිය යටපත් කරමින් “මගේ හඳුනා ගැනීම ඊට බොහෝ පැරණියි. උපන්දා සිට මහ ඇමැතිවරයා දන්නා බව” ලතා කියා සිටියේ මුළු සභාව සිනහගස්වමිනි.දොඩම්පොළ හා තලල්ලව මහින්දෝදය තාක්ෂණ විද්‍යාගාර දෙකක් පසුගිය බදාදා විවෘත කෙරුණේ අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් ය. යෞවන කටයුතු ඇමැති ඩලස් අලහප්පෙරුම, පළාත් ඇමැති චන්දිම රාසපුත්‍ර, කංචන විජේසේකර මහත්වරුන්ද ඊට එක්වී සිටියහ.අධ්‍යාපන ඇමැතිවරයා පැමිණියේ ප්‍රමාදවීය. මහා විද්‍යාලයේ විද්‍යාගාරය විවෘත කිරීමට ආ විගස සහභාගි විණි. අනතුරුව පිරිස විද්‍යාගාරයට ඇතුළුවූයේ එය පරීක්ෂා කර බැලීම සඳහා ය. විද්‍යාගාරයේ වූ එළවළු කූඩයකින් කැරට් අලයක් ගත් ඩලස් ඇමැතිවරයා “දරුවනේ ඔයාලට මේවා තමා වැඩිපුර දෙන්නේ යැයි” කැරට් අලයක් පෙන්වමින් කීවේ පිරිස සිනහ ගස්වමින්ය.උත්සවය නිමවා විද්‍යාල භූමියෙන් නික්ම යෑමට පැමිණි ඩලස් ඇමැතිවරයාට හරිත වර්ණ ඇඳුමින් සැරසී සිටි සුපුරුදු රුවක් නෙත ගැටුණි. ඒ අන් කිසිවකු නොව එම විදුහලේ හිටපු විදුහල්පතිනිය. ඇය පසුකොට ඉදිරියට ගිය ඇමැතිවරයා, ප්‍රින්සිපල්ගේ ඇඳුම කොළ නිසා මම යන්න ගියේ යැයි සිනා සෙමින් කීවේ ඇයද සිනහ ගස්වමින් ය. අනේ නෑ මම විහිළුවක් කළේ මගේ ප්‍රියතම පාටත් කොළ. මාළඟ ඒ පාට ටී ෂර්ට් 6 – 7 ක් තිෙබනවා යැයි කීය.ජනාධිපති මහින්ද රාජපක්ෂ මහතා පසුගියදා අනුරාධපුර කනදරාව වැව් තාවුල්ල ඉස්මත්තට පැමිණියේ, එහි රොන් මඩ ඉවත් කිරීමේ සංවර්ධන ව්‍යාපෘතිය සියැසින් දැකබලා ගැනීමේ අරමුණින්ය. එහි වැඩකටයුතු පිළිබඳ අවධානය යොමු කර සිටි ජනාධිපතිවරයා එක්වරම තමා අසලින් මතුවූ කුඩා දරුවකු දැක තිගැස්සුණේය.පෝලියෝ රෝගයට ගොදුරුව රෝද පුටුවක අසුන්ගෙන සිටි කුඩා දරුවා දෙස ජනාධිපතිවරයාගේ දයාබර දෑස යොමු විය. කුඩා දරුවා හිස පිරිමදිමින් ඔයා මාව අඳුනනවා දැයිඇසිය. ‘ඔව් අඳුනනවා යැයි’ කියූ දරුවා ඔබතුමාව බලන්නයි මා ආවේ යැයි කීවේය. රෝගය නිසා ශරීරය‍ දුර්වලව පැවතියද දරුවාගේ සුරතල් බස්වල අඩුවක් නොවීය.දරුවා ගේ හඬින් ජනපතිවරයාගේ දෑස කඳුළින් තෙමී ගියේය. නිරතව සිටි රාජකාරිය පවා මදකට අමතක කළ ජනපතිවරයා මහත් ආයාසයෙන් දරුවා දෑතට හොවා ගත්තේ පියකු මෙන් දයාබර හැඟිමෙනි. මෙම සංවේදී දර්ශනය බලා සිටි සියල්ලන්ගේම දෑස කඳුළින් තෙමී ගියේය.උත්සවය නිමවා ජනපතිවරයා අනුරාධපුර ජනාධිපති මන්දිරය බලා නික්ම ගියේය. අනතුරුව පැමිණ සිටි මැති ඇමැතිවරුන්ට තේ පැන් සංග්‍රහයක් සඳහා එතුමා ආරාධනා කළේය.උතුරුමැද ආණ්ඩුකාර කරුණාරත්න දිවුල්ගනේ, මහ ඇමැති එස්.එම්. රංජිත්, නියෝජ්‍ය ඇමැති එස්.එම්. චන්ද්‍රසේන, මන්ත්‍රී ශෙහාන් සේමසිංහ, මහත්වරු ඊට එක්වූහ. ජනපතිවරයා සමීපයට පැමිණි මහ ඇමැතිවරයා ‘සර් අර ළමයගෙ සිද්ධියට ෙෂාක් වුණා නේදැයි’ ඇසීය. ‘ඔයාට ඒක තේරුණාද රංජිත් රටේ නායකයා විදියට මට ඕනෑවට වඩා සංවේදී වන්න බෑ. මම ඒ හැඟීම් යටපත් කරගන්න උත්සාහ කරනවා. නමුත් දරුවන්ගේ සිද්ධිවලදි මට ඒ සිද්ධි සඟවා ගන්න අමාරු යැයි ජනාධිපතියා හැඟීම් බරව කීවේය.රත්නපුර දිස්ත්‍රික් කුඩා තේ වතු හිමියන් සඳහා සහනාධාර බෙදාදීමේ උත්සවයක් සබරගමු පළාත් සභා ශ්‍රවණාගාරයේදී පැවැත්විණි. වැවිලි කර්මාන්ත ඇමැති මහින්ද සමරසිංහ මහතාගේ ආරාධනයෙන් ඊට ආර්ථික සංවර්ධන ඇමැති බැසිල් රාජපක්ෂ, විදුලි බල ඇමැති පවිත්‍රා වන්නිආරච්චි, සහ සබරගමුව මහ ඇමැති මහීපාල හේරත් මහත්වරුද එක්ව සිටියහ. ‘මට තේ ගැන එච්චර දැනීමක් නැහැ. අපේ පවිත්‍රා ඇමැතිතුමිය නම් තේ කර්මාන්තය ගැන දන්නවා.සමහරු කියනවා අපිට අතන මෙතන වතු පිටි තියෙනවා කියලා. තාත්තගෙන් උරුම වෙච්ච පොල් ගහක් දෙකක් නම් අපට තියෙනවා’ යැයි බැසිල් රාජපක්ෂ මහතා සිනාසෙමින් කීවේ පිරිස සිනාගස්වමින්ය. උත්සවය නිමාවීමෙන් පසු මහ ඇමැතිවරයා සූදානම් කර තිබූ තේ පැන් සංග්‍රහයට පිරිස එක්වූහ.මහඇමැතිවරයා අසලින් අසුන්ගත් බැසිල් රාජපක්ෂ මහතා කරුණු කාරණා විමසමින් සිටියදී එය දුටු වන්නිආරච්චි මහත්මිය ‘මහ ඇමැතිතුමා බැසිල් ඇමැතිතුමාව සම්පූර්ණයෙන්ම අයිතිකරගත්තා දැයි නෝක්කාඩුවට මෙන් කීවාය. ඔබතුමියට තමයි ඒක පේන්නේ. ඔබතුමිය ‍විතරයි මෙතනට දැන් අඩු. එන්න එන්න ඔබතුමිය මෙතනින් ඇවිත් වාඩිවෙන්න යැයි’ රාජපක්ෂ අසල පිහිටි අසුන පෙන්වමින් වන්නිආරච්චි මහත්මියට කීය.විපක්ෂ නායක රනිල් වික්‍රමසිංහ මහතා පසුගිය සඳුදා නුගේගොඩ පෞද්ගලික උපකාරක පන්තියකට සහභාගී වුයේ උපුල් ශාන්ත සන්නස්ගල මහතාෙග් ආරාධනයකට අනුවය. ළඟ එන උසස් පෙළ විභාගයට මුහුණ දෙන සිසුන්ට විශිෂ්ට ලෙස සමත් වන ලෙස සුබපැතීම වික්‍රමසිංහ මහතාගේ ප්‍රථම කාර්යය විය.පාසල් අධ්‍යාපනය නිමා කර වගකීම් ඇති තරුණ තරුණියන් ලෙස ඔයාලා සමාජයට ‍ප්‍රවිෂ්ට වෙනවා. ඒ වගකීම් හරියාකාරව ඉටු කිරීමට අපි සියලුදෙනා එකතු වෙමු යැයි වික්‍රමසිංහ මහතා කීවේ දරුවන්ගේ ප්‍රීති ඝෝෂා මධ්‍යයේය. සමාජය වෙනස් කරන්න අප හා එක් වන ලෙස ඔයාලගේ සර්ට මම ආරාධනා කළා.එයා ඉදිරියේදී අප හා එක් වන බව මම දන්නවා යැයි ද වික්‍රමසිංහ මහතා කියද්දී දරුවන් ඩෙස්ක්වලට ගසමින් ඊට එකඟත්වය පළ කළහ. අනතුරුව ඇතැම් සිසුන් සියතේ වූ මිත්‍ර පළඳනා වික්‍රමසිංහ මහතාගේ සුරතෙහි පැළඳ වූහ. ඇතැමෙක් සමරු පොත්වලට සමරු සටහන් දමා ගැනීමට යුහුසුළු වූහ.එක්සත් ජාතික පක්ෂනාම යෝජනා මණ්ඩලය පසුගිය අගහරුවාදා සිරිකොතේදී ආරම්භ කෙරුණේ කරු ජයසූරිය මහතාගේ ප්‍රධානත්වයෙනි. ඊට මහලේකම් තිස්ස අත්තනායක සභාපති කබර් හෂීම් රංජිත් මද්දුම බණ්ඩාර මහත්වරුන්ද එක්වී සිටියහ. එහිදී ඌව පළාත් මහ ඇමැති අපේක්ෂකයා ලෙස හරීන් ප්‍රනාන්දු මහතා නම් කිරීමට පක්ෂයේ සියලු දෙනාගේ අනුමැතිය ලැබී ඇතැයි ජයසූරිය මහතා කීය. පසුව සියලු දෙනාගේ එකඟත්වයෙන් එම යෝජනාව සම්මත විය.කරු ජයසූරිය, තිස්ස අත්තනායක. දයාගමගේ, රංජිත් මද්දුම බණ්ඩාර, මහත්වරු පසුගියදා මොනරාගල දිස්ත්‍රික් ප්‍රචාරක වැඩපිළිවෙළකට එක්වූහ. ඒ අතරතුරදී කතරගම ප්‍රාදේශීය සභාවේ විපක්ෂ නායක අශෝක වික්‍රමසිංහ මහතා රජයට එක්වූ බවට තොරතුරු කරු ජයසූරිය මහතාගේ කණ වැකුණි.එයින් පුදුමයට පත් ජයසූරිය මහතා ඒක වෙන්න බැහැ. ඒක බොරු කථාවක්. මට අශෝක ඊයේ රාත්‍රි කථා කරලා ඌවට නාමයෝජනා ඉල්ලුවා යැයි ජයසූරිය මහතා පැවසුවේ මහත් විමතියෙනි. නෑ නෑ කලබල වෙන්න දෙයක් නැහැ. එයා එජාපයෙන් ඉවත් වුණ එක ස්ථිර යැයි රංජිත් මද්දුම බණඩාර මහතා ජයසූරිය මහතා අස්වසමින් කීය.ඌව පළාතේ ප්‍රචාරක වැඩපිළවලට සහභාගී වීම සඳහා ජනතා විමුක්ති පෙරමු‍ණේ නායක අනුර කුමාර දිසානායක මහතා පසුගිය සඳුදා රත්නපුර හොරණ මාර්ගයේ ගමන් ගනිමින් සිටියදී හදිසි අනතුරකට මුහුණ දුන්නේය. එම අවස්ථාවේදී රථයේ ගමන් ගත් ආරක්ෂක නිලධාරියා සිද්ධිය පැලවත්තේ පිහිටි ජවිපෙ ප්‍රධාන කාර්යාලයට එසැණින් දැනුම් දුන්නේය.කොළඹ සිට ජවිපෙ ක්‍රියාකාරීන් රත්නපුරයට ගියේ යුහුසුළුවය. රත්නපුර රෝහලට ඇතුළත් කර පසුව දිසානායක මහතා කොළඹ ජාතික රෝහලට මාරු කර එවීය. වෛද්‍ය නලින්ද ජයතිස්ස මහතා සිය නායකයාගේ තත්ත්වය පිළිබඳ දිගින් දිගටම වෛද්‍යවරුන්ගෙන් විමසූ අතර එය පක්ෂයටද දැනුම් දීමට වගබලා ගත්තේය.විපක්ෂ නායක රනිල් වික්‍රමසිංහ ජයන්ත කැටගොඩ, තිලංග සුමතිපාල, ඇතුළු දේශපාලනඥයන් වැළ නොකැඩී අනතුරට පත් ජවිපෙ නායකයා බැලීමට ජාතික රෝහලට පැමිණියහ. කොහොමද දැන් තත්ත්වය යැයි වික්‍රමසිංහ මහතා දිසානායක මහතාගේ සුරත අල්ලමින් ඇසීය. දැන් නම් ටිකක් හොදයි.වාහනය ඉස්සර කරන්න ගියා. වැරැද්ද අපේ යැයි අනුර කුමාර බිදුණු හඬින් කීවේය. මොන ප්‍රශ්න තිබුණත් අපි හැම වෙලාවෙම විමසිලිමත් වෙන්න ඕන. රියදුරා පිට වගකීම බාරදීලා ඉන්න හොඳ නැහැ. රියදුරා ගැනත් විමසිල්ලෙන් ඉන්න ඕනැ යැයි වික්‍රමසිංහ මහතා කීය.ප්‍රේම කීර්තිද අල්විස් නමින් බෞද්ධාලෝක මාවතේ පිහිටි ජාතික රූපවාහි සහ ගුවන් විදුලිය අතර මාර්ගය නම් කෙරුණේ ජනාධිපතිතුමාගේ පුධානත්වයෙන්ය. ඊට කෙහෙළිය රඹූක්වැල්ල ,ටී .බී ඒකනායක අමාත්‍යවරු මෙන්ම කොළඹ නගරාධිපති ඒ ජේ.එම්.මුසම්මිල් මහතා ඇතුලු කලා කරුවෝරැසක් එක් වී සිටියහ.පසුව පැවැති ගුණ සමරු උළෙලේදි ප්‍රේම කීර්ති අල්විස් මහතාගේ මතක සටහන් ඇතුළත් ග්‍රන්ථය නිර්මලාද අල්විස් මහත්මිය විසින් ජනාධිපතිවරයාට පිළිගැන්වුවාය.මෙතෙක් කල් සඟවාගෙන සිටි වේදනාව මොහොතකට පිට කළ නිර්මලාද අල්විස් මහත්මිය ජනාධිපතිතුමා ඉදිරියේ සිය දුක වාවාගත නොහැකිව ඉකි ගසමින් හැඬුවාය. නිර්මලා ද අලිවිස් මහත්මිය සිය ග්‍රන්ථය ජනාධිපතිවරයාට පිළිගන්වත්ම හිතේ තෙරපෙමින් තිබු දුක වාවා ගත නොහැකිව ඉකි ගැසුවාය.”මෙච්චර කලක් ප්‍රේම කීර්ති ඝාතනය කළ අපරාධ කරුවන් නිතියේ රැහැනට හසු වුණේ නැහැ ඔවුන් නිදහසේ සත් පුරුෂයන් ලෙස හැසිරෙනවා.ප්‍රේම කීර්ති කියන්නෙ රත්රන් හදවතක් තිබුණ රත්තරන් මිනිහෙක් . ඔබ තුමා සංවේදි නායකයෙක් ඒ අපරාධය කළ ඝාතකයො නිතියේ රැහැනට නතු කරගන්න යැයි “ඇගේ හැඟිම් බර ප්‍රකාශයෙන් අසල සිටි විශාරද නන්දා මාලනි මහත්මිය ඇතුළු බොහෝ දෙනෙකුගේ දෙනෙතට කඳුළු ඉණිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=f1408012</link>
    <topic>දහමට ලැදි කතගේ ජීවිතය නිරවුල්</topic>
    <author/>
    <content>සමාජයෙන් කාන්තාවට හිමි රැකවරණය සහ කාරුණික මගපෙන්වීම නිසි පරිදි ලැබේනම් ඇය මලක් මෙන් පිපී දසත ගුණ සුවඳ විහිදුවනු ඇත. එනයින් බැලූ කල බෞද්ධ ජීවන රටාවක් උරුමකරගත් අප රටේ කාන්තාවගේ සමාජීය තත්ත්වය බෙහෙවින් ඉහළ මට්ටමක පවතින බව කිව හැකිය.අද කාන්තාවන් සමාජයේ යහපැවැත්මට දක්වන දායකත්වය සලකා බැලූවිට, එය නිවෙසේ පටන් ලෝකයේ පාලනය දක්වා පුළුල් පරාසයක විහිද යන බව දැකගත හැකිය. විශේෂයෙන්ම දියණියක, ගෘහණියක, මවක, සහෝදරියක ආදී වශයෙන් වන කාන්තාවගේ භූමිකාවන් තුළ ඇය දහම වෙත නැඹුරුවී ඇත්තේ යම්තාක් දුරකට ද, ඒතාක් දුරට සාර්ථකත්වය අත්වන බව පෙන්වාදිය හැකිය.එබඳු කතකගේ ජීවිතය නිරවුල් ය. කරන, කියන කටයුතු පැහැදිලි ය. පිළිවෙළට, ක්‍රමානුකූලව වැඩ කටයුතු සිදු කරන අතර තමන් ජීවත්වන පරිසරය ද පිරිසුදුව පවත්වාගනී. ගතිපැවතුම් මෘදු වන අතර බොහෝ දෙනාට ප්‍රිය වදනෙන් කතා කරන්නීය. අන් අයගේ ජීවිත සුවපහසු කරමින් ඔවුනගේ අභිවෘද්ධිය සලසා දෙන්නීය.එදවස විශාඛා මහෝපාසිකාවගේ ජීවන චරිතය දෙස බලන්න. සොලොස් හැවිරිදි වියේදී ඇය විවාපත් වූයේ බුදු දහමට ලැදි ස්වාමියකු සමඟ නොවේ. මිසදිටු අදහස් ගත් මාමණ්ඩිය ද පවුලේ සෙසු අයද විශාඛාවගේ නිවැරැදිව ක්‍රියාත්මක වීමේ හැකියාව නිසා සම්මාදිට්ඨියට පත් වූහ. ඇයගේ යෙහෙළියන් පවා යහමගට යොමුවූයේ විශාඛාවන්ගේ මගපෙන්වීම හේතුවෙනි. ආදර්ශමත් දරු මුනුපුරු පරම්පරාවක් ද ලොවට දායාද කළ එතුමිය උදාර මාතාවකි.අද සමාජයේ කාන්තා දායකත්වයෙන් වඩාත් සවිමත් වී ඇති තවත් අංශයක් නම් ආගමික ක්ෂේත්‍රයයි. සම්බුදු සසුනෙහි තිර පැවැත්ම සඳහා විශේෂයෙන් සිල්මාතාවගෙන් ඉටුවනුයේ ද සුවිසල් මෙහෙවරකි. ධර්ම දේශනා, භාවනා ආදි ආගමික වැඩසටහන් සංවිධානය කිරීමේදී ද, නොකඩවා පවත්වාගෙන යෑමේදී ද ඔවුහු දක්ෂ වෙති.වෙසෙසින් ගෘහස්ථ හා සමාජ ප්‍රශ්න නිරාකරණයට ඔවුන් වෙතින් ලැබෙන්නේ නිහඬ දායකත්වයකි. බොහෝ පිරිස් තමන්ට එදිනෙදා ජීවිතයේ මුහුණපෑමට සිදුවන ගැටලු හා ව්‍යාකූලතාවන් සමනය කරගැනීම සඳහා සිල්මාතාවන් වෙතින් උපදෙස් පතති. වඩාත් කාරුණික හා මෘදු ගතිපැවතුම් ස්වභාවයෙන්ම ඇති හෙයින් ශීලමාතාවෝ යමකුගේ හදවතට සමීප වෙමින් කරුණු වටහාදීමේදී දක්ෂ වෙති.වෙසෙසින් දරුවනට සහ කාන්තාවනට ඔවුනගේ ජීවන පැවැත්ම ඉහළ නංවා ගැනීමට සිල් මෑණිවරුන් වෙතින් ලැබෙන සහයෝගය නිසි පරිදි ලබාගැනීමට අප දක්ෂ වේනම් සමාජය මෙයට වඩා බෙහෙවින් සුවදායක තැනක් වනු නොඅනුමානය.ඇතැමුන් කාන්තාවන් හැඟීම්බර සහ ඉක්මනින් වෙනස්වන සුළු ගති ඇති යැයි අවතක්සේරුවෙන් සලකතත් ඇයටද සිත සමාධිගත කර ගැනීමේ හා විදර්ශනා ප්‍රඥාව වැඩීමේ හැකියාව පවතී. වරක් බවුන් වඩමින් සිටි සෝමා තෙරණිය සමීපයට පැමිණි මාරයා මෙසේ විමසා සිටියේය.ඉතාම තීක්ෂණ බුද්ධියක් ඇති ඍෂිවරුන් අවබෝධකරගත් මේ ධර්මය, දෑඟුල් නුවණ ඇති නුඹලා කෙසේ නම් අවබෝධ කරන්නද?එයට සෝමා තෙරණිය මෙසේ පිළිවදන් දුන්නාය.සිත හොඳින් සමාධිගත කරගැනීමට පුළුවන්නම්, හොඳ ඥාන ශක්තියක් ඇතිව ධර්මය අවබෝධ කරගන්න හැකියාවන් තිබේනම් ස්ත්‍රී භාවය කුමක් කරන්නද?</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=f1408013</link>
    <topic>පොහොය නිවාඩුව දිනා ග‍ත්තේ අමාරුවෙන්</topic>
    <author>සටහන</author>
    <content>සීලවන්තකම, පුද්ගලයෙකුගේ ජීවිතයේ යහපැවැත්මට බලපාන ආකාරය හා සීලවන්ත ජීවිතයක් ගත කළ හැක්කේ කෙසේද යන්න ගැන ශ්‍යාමෝපාලිවංශික මහා නිකායේ මල්වතු මහා විහාර පාර්ශවයේ කොළඹ නව කෝරලයේ ප්‍රධාන අධිකරණ සංඝනායක දිවියාගහ යසස්සි හිමියන් සමඟ කළ සාකච්ඡාවකි මේ.සීලාචාරය කියන්නේ සීලයෙන් යුක්තව හැසිරීමයි. අශීලාචාර කියන්නේ ඊට පටහැනිව කටයුතු කිරීමයි. හැදිච්චකම්, යහපත්කම් යන සියල්ලම සීලය තුළ ගැබ්ව තිබෙනවා. සත්පුරුෂ සමාජයක් තිබෙන්නේ කොතැනද, එතැන තමයි සීලය තිබෙන්නේ.ධර්ම ග්‍රන්ථවල සඳහන් වන ආකාරයට සීලය කියන්නේ තමන්ගේ අවයවවලින් කරන වැරදි සම්පූර්ණයෙන්ම ඉවත්වෙලා වත්පිළිවෙත් මනා ලෙස පිරීමයි. විශේෂයෙන් සීලය තුළ කාය සංවරය, වාග් සංවරය සහ ආජීව පාරිශුද්ධිය අන්තර්ගත වෙනවා. යම් කෙනෙක් තුළ මේ කාරණා තිබෙනවා නම් ඔහු සීලවන්තයෙක්.සීලය කියන්නේ බුදුරජාණන් වහන්සේගේ කාලයේම ඇතිවූවක් නොවෙයි. ඊට පෙර සිටම පංචශීලය වැනි දේවල් තිබුණ බවට ඕන තරම් නිදර්ශන තිබෙනවා. බුදුරජාණන් වහන්සේ හොඳ දේවල් අනුමත කළා. බුදු දහමට අනුව ගෘහස්ථ පංචසීලය, ආජීව අෂ්ඨමක සීලය, නවාංග සීලය, දස සීලය ආදී සීල වර්ග කිහිපයක් තිබෙනවා. පංචසීලයේ සිට ඉහළ‍ට ගමන් කිරීමට ශික්ෂා පද පනවා තිබෙනවා. මේ සියලුම ශික්ෂා පද එකතු කළහම ඒවා චාරිත්‍ර සීල සහ වාරිත්‍ර සීල ලෙස කොටස් දෙකකට වෙන් කර දක්වනවා.පානාතිපාථා ආදී ශික්ෂා පදවල තිබෙනවා වේරමණී කියලා බලගතු වචනයක්. එයින් අදහස් කරන්නේ සතුන් මැරීමෙන් වෙන්වීමයි. චාරිත්‍ර සීලය කියන්නේ ඒ ආකාරයට අයහපතින් වෙන්වීමයි. චාරිත්‍ර සීලය එක් එක් රටින් රටට ජාතීන්ගෙන් ජාතින්ට වෙනස් වෙනවා.උදාහරණයක් ලෙස අපේ සමාජයේ තරුණියක් දණෙන් ඉහළට ඇන්දොත් මිනිස්සු පිළිකුලෙන් බලනවා. නමුත් යුරෝපා රටවල එය ඊ‍ට වඩා වෙනස්. මේ ආකාරයට රටවල්වලට, ආගම්වලට ආවේණික වුණු චාරිත්‍රත් තිබෙනවා. අපි ඒවා අනුගමනය කරන්න ඕනේ. බුදු දහමේ පෙන්වා දී තිබෙන්නේ සිංහලයන්ටම ආවේණික චාරිත්‍රයි.අද පංචසීල ප්‍රතිපදාව ගත්තත් එයත් වාචික ආගමික ක්‍රියාවක් බවට පත්වෙලා. බොහෝ දෙනා ශබ්ද නඟා ප්‍රකාශ කළත් ශික්ෂා පද වශයෙන් රැකීමක් කරන්නේ නැහැ. අතීතයේ අපේ පැරැන්නන් පංචසීලය හරියටම රැක්කා. රජතුමාගේ පටන් දුගී දුප්පතා දක්වා සතුන් මැරීමෙන් ඉවත් වුණා.‍එදා ගවයෙක් ඝාතනය කළහොත් මරණීය දණ්ඩනය ලබා දෙන බව වේවැල්කැටියේ ශිලා ලේඛනයේ සඳහන් වෙනවා. එදා ගවයාගේ ජීවිතයත් මනුෂ්‍ය ජීවිතයට සමාන ලෙස සලකා කටයුතු කර තිබෙනවා. ඒ වගේම ඉස්සර කාලේ මිනිස්සු සොරකම් කළේ නැහැ.පාහියන් හාමුදුරුවන්ගේ වාර්තාවලට අනුව එදා අනුරාධපුරයේ කඩසාප්පුවල බඩු විකුණන්න මිනිස්සු හිටියේ නැහැ. නමුත් මිනිස්සු බඩු හොරකම් කළෙත් නැහැ. සල්ලි නොදී ගියෙත් නැහැ. ඒ තරම් ශ්‍රේෂ්ඨ සමාජයක් එදා තිබුණා. ශික්ෂා පද එකින් එක ගත්තහම ඒ හැම ශික්ෂා පදයක්ම රැක්කා. එදා අපේ ශ්‍රී ලංකාවට ධර්මද්වීපය ‍යන නම ව්‍යවහාර කළෙත් ඒ නිසයි.වර්තමානයේ පැය විසිහතර පුරාම බණ, පිරිත්, භාවනා කොතෙකුත් ඇහෙනවා. ‍ධර්මයට අනුව හැසිරෙන්න උත්සාහ කරන පිරිසකුත් ඉන්නවා. නමුත් අද මාධ්‍යවලින් සමාජ විෂමාචාරවලට වැඩි ප්‍රසිද්ධියක් ලබා දෙන නිසා අපිට නිතර නිතර ඇසෙන්නේ එවැනි පුවත්. එදා සමාජයේ මනුෂ්‍ය ඝාතනයක්, ස්ත්‍රී දූෂණයක් වැනි සිද්ධිවලට වැඩි ප්‍රසිද්ධියක් ලබා දුන්නේ නැහැ. අද වගේම එදත් එවැනි සිදුවීම් සිදු වුණත් ලැජ්ජාව සහ බය නිසා ඒවා ප්‍රසිද්ධ කළේ නැහැ. අද උදේ පාන්දර අතට ගන්න පුවත්පතේ පටන්ම තිබෙන්නේ අශිෂ්ටකම. මේ දේවල්වලින් අපිට පෙනෙන්නේ කොච්චර බණ කිව්වත්, බණ ඇහුවත් අපේ මිනිස්සු ඒවා ජීවිතයට ලංකරගෙන නොමැති බවයි.අද ගොඩාක් දෙනා හිතාගෙන ඉන්නවා උපාසක කෙනෙක් වෙන්න සිල් ගන්නම ඕන කියලා. පෝය දවසක සුදු වස්ත්‍රයක් හැඳගෙන උතුරු සළුවක් පොරවාගෙන ගියාම ඔහු හෝ ඇය උපාසක මහත්‍තයෙක් හෝ මහත්මියක් ලෙස හඳුන්වනවා. නමුත් නිකන් ඉන්දැද්දි එසේ ආමන්ත්‍රණය කරන්නේ නැහැ. එය ලොකු වරදක්.උපාසක කියන්නේ සිල්ගත්තු අයට පමණක් නොවෙයි. බුදුන්, දහම්, සඟුන් සරණ ගිය සියල්ලන්ම උපාසක ලෙසයි හැඳින්වෙන්නේ. තුනුරුවන් සරණ ගිය තැනැත්තා ඉතා ශ්‍රේෂ්ඨයි. ඔහුට මාර්ගඵල ලැබීම දක්වා ගමන් කරන්න පුළුවන්. ඒකට උතුරු සළුවක් පොරවන්නම අවශ්‍ය නැහැ.සුදුවතින් සැරසිලා උතුරු සළුවක් පොරවලා සිල් සමාදන් වෙන්න අපේ රටේ මිනිස්සු පුරුදු වෙලා ඉන්නවා. නමුත් එය චාරිත්‍රයක් මිස නියමයක් නොවෙයි. ඇතැම් දෙනා පොහොය දිනයට සිල් සමාදන් වෙලා ඇවිත් රෙදි ටික හෝදලා වේලලා අල්මාරියට දාන්නේ උපාසක කමත් එක්කමයි.උපාසකකමේ වටිනාකම එන්නේ සීලවන්තකමින්. ඒකට තමයි පන්සිල් සමාදන් වෙන්නේ. අටසිල් සමාදන් වෙන්නේ ඒ උපාසකකම තවත් වැඩි කරගෙන උසස් ගුණ ධර්ම ආරක්ෂා කර ගැනීම අරමුණු කරගෙන. ඒ වගේම පුද්ගලයෙකුගේ සීලවන්තකම ඇඳුමෙන් හෝ බාහිරින් මනින්න බැහැ. එය මැනිය හැක්කේ එම පුද්ගලයාගේ ක්‍රියාවෙන්.පොහොය දවසකට පන්සලකට ගියහම ඒ බව හොඳින්ම පැහැදිලි වෙනවා. එදා භාරතීය සමාජයේ සෑම මනුෂ්‍යයෙකුගේම ජීවිතය කොටස් හතරකට බෙදා මුල් කාලේ ඉගෙන ගන්නත්, තරුණ කාලේ කම්සැප විඳින්නත්, වයසට යද්දි ආගම දහමට යොමු වෙන්නත්, ජීවිතයේ පශ්චිම යාමයේ රුක්ෂ මූලයකට ගොස් භාවනා කරන්නත් නියම වෙලා තිබුණා.නමුත් බුදු හාමුදුරුවෝ එය ප්‍රතික්ෂේප කළා. ජීවිතය හරිම අවිනිශ්චිතයි. ජීවිතය කියන එක හෙට නැති වෙයිද කියන්න බැහැ. ඒ නිසා අද අදම ගුණධර්ම රකින්න ඕනා. දන් දෙන්න, සිල් රකින්න වයසට යන්නම ඕනේ නැහැ. කුඩා අවධියේ පටන් ඒ දෙවල්වලට හුරු වෙන්න ඕනා.මේ ආකාරයට පුද්ගලයා ගෘහ ජීවිතේම වෙලිලා ඉන්නවා මිසක පන්සල් යන්නවත් සිල්සමාදන් වෙන්නවත් වෙලාවක් නැහැ. පොහොය දවසකට ධර්ම ශාලාවකට ගියොත් පොඩි දරුවන්, තරුණ අය ඉන්නේ කීයෙන් කීදෙනාද? මහා සටනක් දීලා පොහොය දිනය නිවාඩු දිනයක් කරගත්තත් අද ‍ඉන් ප්‍රයෝජනයක් ගන්නේ බොහොම සුළු පිරිසක්.ඒ නිසා තම තමන් විසින්ම මේ දේවල් කල්පනා කර හඳාගන්න උත්සාහ කරන්න ඕනා. බුදු හාමුදුරුවෝ අම්බලට්ඨික රාහුලෝවාද සූත්‍රයේ රාහුලට දේශනා කළේ තමන්ගේ සිත කණ්ණාඩියක් ලෙස සලකා කටයුතු කරන්න කියලයි. අපිත් එහෙම කරනවා නම් අපි අතින් වෙන ගොඩාක් වැරැදි වළක්වා ගන්න පුළුවන්. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=f1408014</link>
    <topic>සංඝරත්නය බුදුදහම ඇදහීමට බෞද්ධයන්ට අනුබල දෙන්නේ ද?</topic>
    <author/>
    <content>මහාචාර්ය වල්පොළ රාහුල හිමියන්ගේ අනුස්මරණ දේශනයේදී මහාචාර්ය අසංග තිලකරත්න පැවැත් වූ දෙසුමේ සමකාලීන භික්ෂුවගේ වගකීම පිළිබඳ සඳහන් කොටස ඉකුත් 11දා ධර්ම සභාවේ පළ විය. ඊට සංඝ සමාජයෙන් පළවූ ධනාත්මක ප්‍රතිචාරයක් ලෙස සැලකිය හැකි අග්‍රහැරේ කස්සප හිමියන්ගේ අදහස් මෙසේ ගෙන එමු. මෙම සංවාදය ඉදිරියට ද විවෘතය.භික්ෂුව යනු කවරෙක්ද? යන ප්‍රශ්නය නැවත වරක් විමසන්නට අපට පරිසරයක් නිර්මාණය වී තිබේ. එම පරිසරය නිර්මාණය කොතෙක් බරපතළ දැයි කිවහොත් බුදුදහම පිළිබඳව කිලිටි චිත්‍රයක් ලොව හමුවේ විදෙස් ජනමාධ්‍ය හරහා පෙනෙන්නට වී තිබීමය. දෙස් විදෙස්හි ඇතැමුන් පිළිකුල් සහගත ලෙසින් බැහැරකරන දේවල් හා කාරණා අතරට බුද්ධ ශාසනයද පත්වී තිබීම මොනතරම් ඛේදජනකය.හිස මුඬු කොට, පාත්‍ර සිවුරු දරා, සන්සුන් ඉරියවුවෙන් පෙනෙන රුව බැලු බැල්මටම බුද්ධ පුත්‍රයන් වහන්සේ කෙනෙකුන් යැයි ඕනෑම කෙනෙක් තීරණය කරති. එහෙත් ඒ රුවගේ හැසිරීම්, පිළිවෙත් හා රකින ශීලය කුමක්දැයි බෞද්ධයන් හැරෙන්නට වෙනත් ආගමක ඇතැම්විට ජාතියක කිසිවෙකු දන්නේ නැත.නමුත් බාහිර පෙනුමෙන් මේ බෞද්ධ හිමි නමකැයි සංඥාවක් නිකුත් වෙයි. අන්තර්ගතයක් දන්නේ නැති ආකෘතියෙන් පමණක් හඳුනා ගත් බෞද්ධ භික්ෂුවට හංවඩුව වදින්නේ සමස්ත බුද්ධාගමටත්, බුද්ධ ශාසනයටත් එක්කය.‘ආගමික ත්‍රස්තවාදය’ යන නමින් හංවඩුවක් ඇතැම් විදේශිය පුවත්පත් හා සඟරාවලින් සමාජගතවී ඇත්තේ ඒ අනුවය. බෞද්ධයන් වන අප අපට හැකි පමණින් ඒ ‘නරක චිත්‍රය’ පිරිසිදු කළ යුතුව තිබේ. එය කළ හැක්කේ කෙසේද?මූලික වශයෙන් අපි දහම දෙසන්නන් සහ දහම අසන්නන් වශයෙන් දෙකොටසකට බෙදමු. බුදුදහමේ මාණික්‍ය තුනක් පිළිබඳව බෞද්ධ ජනතාව අදහති.1. බුද්ධ, 2. ධම්ම, සහ 3. සංඝ යන තෙරුවනයි. ඒ. මෙයින් අද ප්‍රශ්නයක් වී ඇත්තේ එක් රත්නයක් වූ සංඝ රත්නයයි. භික්ෂුව නම් කවරෙක්ද? යන ප්‍රශ්නයට පිළිතුරු සොයන විට සංඝරත්නය මනාව පැහැදිලි වනු ඇත. පහදා ගන්නට මේ ප්‍රශ්න දෙකද වැදගත්ය.1. බෞද්ධයෝ බුදුදහම අදහතිද?2. සංඝරත්නය ඊට අනුබල දෙත්ද?බෞද්ධයෙකු නම් මුලින්ම කළ යුත්තේ තෙරුවන් සරණ යාමයි. එනම් ඒ තුන්රුවන කෙරෙහි පැහැදීමයි.බුදුන් වහන්සේ අපි අදහමු. නමුත් ඒ විශ්වාසයේ ගුණාර්ථ පොහොසත්ද? ඇතැමුන් බුදුන් වහන්සේ උත්තරීතර මනුෂ්‍යයකු ලෙස නොව දෙවියකු ලෙස සලකති. බුදුන් වහන්සේ ‍ද්විපාදයන් අතර උත්තමයාය. එනම් ලොව උතුම්ම මනුෂ්‍යයාය. උන්වහන්සේ කිසිවිටෙකත් ගෞරවාචාර අගය නොකළහ.“මහණෙනි! ලාභ සත්කාර, කීර්ති, ප්‍රශංසා දරුණුය. තියුණුය. අනුත්තරවූ රහත්බව ලබාගැනීම පිණිස ඒවා අන්තරායකරය”“දරුණො භික්ඛවේ ලාභ සත්කාර සිලොකො කටුකො එරුසො අන්තරායිකො අනුත්තරස්ස යෝගක්ඛෙමස්ස අධිගමාය”(සංයුක්ත නිකාය)බුදුන් වහන්සේ ලෝකයා තුළ පවත්නා, අවිද්‍යාව, නොදැනීම, නූගත්කම, වැරදි දෘෂ්ටිය, වැරදි මත, වැරදි ක්‍රියා පෙන්වාදීම සඳහාම පහළවූ උතුමෙකි. එබඳු උතුමෙක් ලෝකයාගෙන් සීමාව ඉක්මවූ ගෞරවාචාර කිසිසේත් බලාපොරොත්තු වන්නේ නැත.ඒ කියන්නාවූ අපේ ‘සීමාව’ ඉහවහා ගොස් ඇතිවා නොවේද? මෝඩ ශ්‍රද්ධාවෙන් (අමුලිකා ශ්‍රද්ධා) යුතුව බුදුන්ට නොයෙක් ගෞරවාචාර දක්වන්නේ අහස උසට තැනු මහා පිළිම සාදමිනි. බුදුන්ගේ පිළිමවලට නොයෙක් වර්ණාලේප යොදමිනි. අපේ බොහෝ ඇත්තෝ පන්සිල්වලින් එක අඩියක් හෝ ඉස්සරහට තබන්නේ නැත.සීලය රකිනවා නම් රකින්නට බලා සිටින්නේ පසළොස්වක පෝය උදාවන තෙක්ය. අපේ බෞද්ධයෝ පිරිත් සලකන්නේ මන්ත්‍රයක් වශයෙනි. එය උදේ හවා ජප කිරීමෙන් ප්‍රතිඵල අත්වේ යැයි විශ්වාස කරති. පිරිත් තුළ ඇත්තේ පිළිපැදිය යුතු ප්‍රතිපත්ති රැසක් බව ගංගොඩවිල සෝම හිමියන් ජීවත්ව සිටිකාලයේ පුන පුනා පැවසුවේය.පන්සලේදී බුදුන්ට වඩා දෙවියන් අදහමින්, දෙවියන්ගෙන් නොයෙක් යැදීම් කොට නොයෙක් දේ ඉල්ලන අඥාන බෞද්ධයන් අපේ දහමේ විනාශකාරි ප්‍රජාවය. බුද්ධිය අවදි කර ගත යුතු බව අපි නිතර කියන්නෙමු. එහෙත් පලක් වී ඇති බවක් නොපෙනේ.සිදුහත් කුමරා මිනිස් මවුපියන්ට දාව මිනිස් සිරුරක් ඇතිව ඉපදී බුදුවරයෙකු මෙන් ජීවත්ව සිට, මිනිස් ආයුෂ වළඳා උත්තරීතර මනුෂ්‍යයෙකු වශයෙන් පිරිනිවන් පෑ බව අද බොහෝ දෙනෙකුට අමතකය. ඒ වෙනුවට හින්දු දහමේ චාරිත්‍ර වාරිත්‍රවලට වහල්වී ඒවා බදාගෙන ජීවත්වෙති. හින්දු අපේ ආගම නොවේ. කෝවිලකට ගොස් බලන්න, එහි දෙවි දේවතාවන් සමඟ අපේ බුදු හාමුදුරුවෝ සිටිත්දැයි කියා. නැත. පන්සලකට ගිය විට දේව රූප කොතරම් තිබේදැයි දැකගත හැකිය.අපේ බොහෝ දෙනා බුදුන් අදහන්නේ බුද්ධ චරිතය කියවා මිස බුද්ධ ධර්මය හදාරා නොවෙති. නමුත් ඇතැම් විදේශිකයකු බුදුදහම අදහන්නේ බුදුදහම හොඳින් හැදෑරීමෙන් පසුවය. ඔවුන්ට අපට මෙන් පටලවා ගත් සංස්කෘතියක් අදාළ නැත. ඊටත් වඩා බුදු දහම ඇදැහීමෙන් ඔවුන් ලබන්නේ නිරාමිස ප්‍රීතියකි.අපේ රටේ මෙන් අඬබෙර ගසන්නේද නැත. බෞද්ධයෝ හරිහැටි බුදුදහම අදහති නම් ආගමික ත්‍රස්තවාදය නමින් නරක චිත්‍රයක් ලොවට පෙනෙන්නේ නැත. අප ඊළඟට අපේ දෙවැනි පැනය දෙසට හැරෙමු. සංඝරත්නය බෞද්ධයන්ට බුදුදහම අදහන්නට අනුබල දෙත්ද?මුලින්ම අපි භික්ෂුව හඳුනා ගනිමු. බැලු බැල්මටම පෙනෙන රූපය නම්, අප මුලින්ද කී පරිදි හිස මඩුකොට, පාත්‍ර සිවුරු දරා මනා හික්මීමෙන් යුතුව, ශාන්ත දාන්තව සිටින, පියවර ඔසවන මිනිස් රුවකි. දුටු පමණින් සිත පහදාගෙන ගෞරව බහුමාන දක්වන්නේ උන්වහන්සේ තුළ සුපේෂල, ශික්ෂාකාමි, ධර්මධර, විනයධර ස්වාභාවයක් ඇතැයි යන විශ්වාසයෙනි. ඇත්ත වශයෙන්ම එවැන්නක් වත්මන් භික්ෂුවට තිබේද? එවැන්නක් වත්මන් භික්ෂුවට නොතිබෙන්නේ කවර හේතු නිසාද?</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>01</day>
    </date>
    <link>http://www.dinamina.lk/2014/08/01/_art.asp?fn=f1408015</link>
    <topic>සම්ප්‍රදායට අතදෙන 2014</topic>
    <author>සාකච්ඡා ක‍ළේ</author>
    <content>අලුත් දෑ සිතන, අලුත් දෑ හදන නිර්මාණශීලී මිනිසුන් ලොව හමුවේ අප රටට ඉමහත් ගෞරවයක්, කීර්තියක් අත්කර දී ඇත. ඔවුන්ගේ පාරම්පරික, හස්ත කර්මාන්ත විස්මිත නිපැයුම් ලෝකයා හමුවේ අද විශාල ඇගයීමකට ලක්ව තිබේ. නව නිර්මාණ ලොවට හඳුන්වා දෙමින් හස්ත කර්මාන්තකරුවනට නව වෙළඳපොළක් සකසාදී ඔවුන්ගේ ආර්ථිකය ශක්තිමත් කිරීම සඳහා වත්මන් රජය යුග මෙහවරක නිරතව සිටියි.ඒ ජාතික යුග මෙහෙවරේ මූලාරම්භය ලෙස පළාත් මට්ටමින් සංවිධානය කෙරෙන හස්ත කර්මාන්තකරුවන්ගේ නව නිපැයුම් තරග පැවැත්වේ. ජයග්‍රාහී කර්මාන්තකරුවන් ජාතික මට්ටමේ තරග හා ප්‍රදර්ශනයකට ඉදිරිපත් කර විශිෂ්ටත්ව සම්මානයෙන් බුහුමන් දැක්වේ. සෑම වසරකම අගෝස්තු මස එය සිදුකෙරේ.මේ නිකිණි මාසය සංචාරක මාසය වීම ඊට එක් හේතුවකි.ජාතික ශිල්ප සභාව, සාම්ප්‍රදායික කර්මාන්ත හා කුඩා ව්‍යවසා සංවර්ධන අමාත්‍යාංශය හා එක්ව බස්නාහිර පළාත් කර්මාන්ත දෙපාර්තමේන්තුව සංවිධානය කරන “හස්ත 2014” ප්‍රදර්ශනය සම්බන්ධයෙන් බස්නාහිර පළාත් කර්මාන්ත දෙපාර්තමේන්තුවේ අධ්‍යක්ෂිකා ඒ. තමරිකා හර්ෂණී මෙනවිය දිනමිණ සමඟ කළ සාකච්ඡාවකී.හස්ත කර්මාන්ත ශිල්පීන්ගේ නව නිර්මාණ එළිදැක්වීම, කර්මාන්තකරුවනට වෙළෙඳපොළ අවස්ථා උදාකරදීම හා සාම්ප්‍රදායික කර්මාන්ත සමාජය තුළ සුරක්ෂිත කිරීමත් එමගින් හස්ත කර්මාන්ත ශිල්පය සවිබල ගැන්වීමත් මෙහි ප්‍රධාන අරමුණයි.ජාතික ශිල්ප සභාව විසින් ඒ සඳහා අයඳුම්පත් කැඳවීමක් සිදුකළා. බස්නාහිර පළාත තුළ සිටින පාරම්පරික හස්ත කර්මාන්තකරුවන් හා නව නිපැයුම් නිර්මාණකරුවන් අයැදුම් කරනු ලැබුවා.ඒ සෑම අයදුම්පතක්ම ප්‍රදේශයේ ග්‍රාම නිලධාරි හා ප්‍රාදේශීය ලේකම්වරයා විසින් සහතික කර තිබුණා. ඒ අනුව බස්නාහිර පළාත තුළ ලියාපදිංචි හස්ත කර්මාන්ත ශිල්පීන් 600කට ආසන්න පිරිසක් ප්‍රධාන අංශ 20කින් හා අනු අංශ 54ක් යටතේ මේ ප්‍රදර්ශනය සඳහා නිර්මාණ ඉදිරිපත් කර තිබෙනවා.හස්ත කර්මාන්තකරුවන්ගේ නිර්මාණ මෙහිදී ඇගයීමකට ලක්වෙනවා. එසේම ඔවුන් තුළ ඇති සැඟවුණු දස්කම් ඉදිරිපත් කිරීමට ද මෙය හොඳ අවස්ථාවක් වෙනවා.තම නව නිර්මාණ අලෙවි කර ගත හැකි වන සේ දේශීය මෙන්ම විදේශීය වෙළඳපොළක් සකසා ගැනීමේ මහඟු අවස්ථාව ද මෙහිදී ඔවුනට හිමිවෙනවා. ඒ වගේම රැකියා විරහිත තරුණ තරුණියන්ට තම සහජ හැකියාවන් සමඟ ආර්ථිකය ගොඩනගා ගැනිමට ද හොඳ අවස්ථාවක් වෙනවා.බස්නාහිර පළාත් කර්මාන්ත දෙපාර්තමේන්තුවේ ලියාපදිංචි හස්ත කර්මාන්ත ශිල්පීන්ට අවශ්‍ය උපකරණ බෙදාදීම අප විසින් සිදු කරනවා.ඔවුන්ගේ අවශ්‍යතා අනුව වසරක් පාසා උපකරණ ලබාදීම සිදුකරනවා. ඊට අමතරව පළාත තුළ සිටින නිර්මාණකරුවන්ගේ නිර්මාණ අලෙවිකර දීම සඳහා අප වසරකට තෙවරක් දියවන්නාවේ ප්‍රදර්ශනයක් සංවිධානය කරනවා.එහි වෙළඳ කුටි මිලදී ගැනීමට සෑම හස්ත කර්මාන්ත ශිල්පියකුටම 50%ක අනුග්‍රාහකත්වයක් අප ලබා දෙනවා. එහිදී ඔවුන්ට දේශීය ඇණවුම් විශාල වශයෙන් ලැබෙනවා.ඊට අමතරව අප හස්ත කර්මාන්තකරුවන්ගේ නිපැයුම් ‍අන්තර්ජාලය හා සම්බන්ධ කැර ත‍ිබෙනවා. අන්තර්ජාලය හරහා ලැබෙන ඇණවුම් අපි බාර ගෙන අදාළ හස්ත කර්මාන්ත ශිල්පීන් වෙත යොමුකිරීම ද සිදු කරනවා.පළාත් මට්ටමින් ජයග්‍රහණය කරන ජයග්‍රාහකයින්ට මුදල් හා හොඳම නිර්මාණය සඳහා රන් සම්මානය ද පිරිනැමෙනවා. ඉන් අනතුරුව කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ පැවැත්වෙන ජාතික තරග සඳහා ඔවුන් ඉදිරිපත් කෙරෙනවා. එහිදී ජාතික මට්ටමේ ජයග්‍රහණයට ස්වර්ණ සම්මානයත්, දෙවැනි ස්ථානය සඳහා රජත සම්මානයත් සමඟ මුදල් ත්‍යාග පිරිනැමීම සිදුකරනවා.බස්නාහිර පළාත් අමාත්‍ය නීතිඥ උදය ගම්මන්පිල මහතාගේ ආරාධනයෙන් බස්නාහිර පළාත් ආණ්ඩුකාර අලවි මවුලානා මහතාගේ ප්‍රධානත්වයෙන් සහ පළාත් සභා මැති ඇමැතිවරුන්ගේ සහභාගිත්වයෙන් අගෝස්තු මස 01 වැනිදා උදෑසන 11.00ට ජාතික කලාභවනේදී උළෙල ආරම්භ වෙනවා. එතැන් සිට 03 වැනිදා තෙක් දිනපතා උදෑසන 9.00 සිට රාත්‍රී 7.00 දක්වා ජාතික කලාභවනේදී මහජන ප්‍රදර්ශනය පැවැත්වෙනවා. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408021_5</link>
    <topic>ඊබෝලා මඩින්න දේශසීමා රහිත වෛද්‍යවරුන්</topic>
    <author>දිනේෂ් හේවාවිතාරණ</author>
    <content>ඊබෝලා වසංගතය පාලනය කළ නොහැකි වේගයෙන් පැතිරීගෙන යන බව ලෝක සෞඛ්‍ය සංවිධානය අනතුරු අඟවයි.මේ අතර දේශසීමා රහිත වෛද්‍යවරුන්ගේ සංගමය වහා ක්‍රියාත්මත වෙමින් බටහිර අප්‍රිකාවේ රටවලට සෞඛ්‍ය සේවකයින් 550 ක් දැනටමත් අනුයුක්ත කර ඇත.සියරාලියොන්, ලයිබීරියා සහ ගිනියා ඇතුළු ඊබෝලා වසංගතය විශාල වශයෙන් පවතින ස්ථාන වහාම ක්‍රියාත්මක වන පරිදි හමුදා භටයින් යොදා වසා දැමීමට කටයුතු යොදා ඇතැයි වැඩිදුරටත් වාර්තාවේ.මෙම වසංගතය ආසියාවටත් සංක්‍රමණයවීමට ඉඩ ඇතැයි බටහිර වෛද්‍යවරුන් පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408021_4</link>
    <topic>ජාතික රෝහලේ තොරතුරු 1959 ඇමතීමෙන්</topic>
    <author>චන්ද්‍ර ශ්‍රී සෝමසිරි</author>
    <content>කොළඹ ජාතික රෝහලෙන් සපයන සේවාවන් සහ රෝහලෙන් තොරතුරු ලබා ගත හැකි පරිදි මධ්‍යස්ථානයක් ලබන සඳුදා (04) ජාතික රෝහලේදී විවෘත කෙරේ.මෙම තොරතුරු මධ්‍යස්ථානය මඟින් මහජනතාවට කඩිනමින් හා විශ්වාසදායක ලෙස අවම කාල සීමාවක් තුළ අවශ්‍ය තොරතුරු ලබා ගත හැකිය.මෙම තොරතුරු ඒකකය ජාතික රෝහලට වසර 150ක් පිරීම නිමිත්තෙන් පිහිටුවන බව රෝහල් අධ්‍යක්ෂ වෛද්‍ය අනිල් ජයසිංහ මහතා පවසයි.ඔබට අවශ්‍ය තොරතුරු 1959 දුරකථන අංකයට කථා කිරීමෙන් ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408021_3</link>
    <topic>මුහුද රළු වෙයි ධීවර කටයුතු ප්‍රවේශමෙන්</topic>
    <author>ස්වර්ණා ආරියවංශ</author>
    <content>අද පුත්තලම සිට කොළඹ සහ ගාල්ල හරහා මාතර දක්වා වන මුහුදු ප්‍රදේශවල විටින් විට වැසි හෝ ගිගිරුම් සහිත වැසි ඇතිවන බව කාළගුණ විද්‍යා දෙපාර්තමේන්තුව පවසයි.තවද පුත්තලමේ සිට හම්බන්තොට හරහා පොතුවිල් දක්වා වෙරළට ඔබ්බෙන් වන ගැඹුරු සහ නොගැඹුරු මුහුදු ප්‍රදේශයන්හී සුළගේ වේගය පැයට කිලෝමීටර් හැටක් දක්වා ඉහල යයි.දිවයින වටා අනෙකුත් මුහුදු ප්‍රදේශද විටින් විට තරමක රළු වීමට ඉඩ ඇත. ධීවර කටයුතුවල යෙදෙන්නන් මේ පිළිබඳ දැඩි අවධානයෙන් සිටීම සුදුසු වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408021_2</link>
    <topic>මාර්ග බලපත්‍ර තිබි නොදුවන බස් ඉවතට</topic>
    <author>ස්වර්ණා ආරියවංශ</author>
    <content>බස්නාහිර පළාත් මාර්ග බලපත්‍ර ලබා වසරක් ඉකුත් වන තුරුත් ධාවනය නොකරන බලපත්‍ර අවලංගු කිරීම පිළිබඳ තීරණයකට බස්නාහිර පළාත් මාර්ගස්ථ මගී ප්‍රවාහන අධිකාරිය අවධාරණය යොමු කර ඇත.මේ දක්වා බලපත්‍ර ලබා ගත් බස් රථවලට වසර දෙකක කාලයක් අවසර දී තිබිණි. බස් රථ ප්‍රමාද කිරීම තුළින් මගී ජනතාවට හොඳ බස්රථ සේවාවක් ලබා දීමට ඇති අවස්ථාව අහිමි වන බවද ප්‍රවාහන අධිකාරිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408021_1</link>
    <topic>දකුණට, බස්නාහිරට තද වැසි</topic>
    <author>ගාමිණී ජයලත් තල්දෙන</author>
    <content>දිවයිනේ දකුණ හා බස්නාහිර පළාත්වලට අද දිනයේ මිලි මීටර් සියය ඉක්මවා වැසි අපේක්ෂා කෙරේ.තව දුරටත් දිවයිනේ මධ්‍යම ප්‍රදේශයට වැසි ඇද හැළුනහොත් එම ප්‍රදේශයේ ස්ථාන කිහිපයක නාය යාමේ අවදානමක් පවතින බවද කාළගුණ විද්‍ය දෙපාර්තමේන්තුව සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080226</link>
    <topic>මීගලෑවේ දී පැහැරගත් සිඟිත්තා ගල්ගමුවෙන් සොයාගනී</topic>
    <author>රක්ෂණ ශ්‍රියන්ත සහ උපාලි කරුණාරත්න</author>
    <content>මීගලෑව, කටුගම්පළගම ප්‍රදේශයේ දී පැහැර ගැනීමට ලක් වූ දමිදු යසේන් ඒකනායක සිව්හැවිරිදි දරුවා ඊයේ(1) රාත්‍රී ගල්ගමුව ප්‍රදේශයේ දී සොයාගත් බව පොලස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහන මහතා දිනමිණට පැවසීය.අපරාධ පරීක්ෂණ දෙපාර්තමේන්තුව මේ දරුවා පැහැර ගැනීමට සම්බන්ධ සැකකරුවකු අත්අඩංගුවට ගෙන ඇති අතර ඔහුගෙන් කරන ලද ප්‍රශ්න කිරීම්වලින් හෙළිවූ තොරතුරු මත ගල්ගමුව ප්‍රදේශයේ දී දරුවා සොයා ගෙන තිබේ.පසුගිය 28 වැනිදා රාත්‍රී 7.30ට පමණ යතුරු පැදි දෙකකින් පැමිණි සිව්දෙනකු දරුවාගේ මවටත් පියාටත් පහරදී මෙම පැහැර ගැනීම සිදුකර තිබුණි.මෙම දරුවා සොයා පොලිස් කණ්ඩායම් 5ක් පරීක්ෂණ ආරම්භ කර තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408022</link>
    <topic>ආසියානු දේශපාලන පක්ෂ අන්තර්ජාතික සමුළුවේසැලසුම් ජනාධිපතිගේ විමර්ශනයට</topic>
    <author>ධනුෂ්ක ගොඩකුඹුර</author>
    <content>ආසියානු දේශපාලන පක්ෂවල අන්තර්ජාතික සමුළුවේ මීළඟ රැස්වීමට අදාළ සැලසුම් විමර්ශනය කරනු පිණිස ජනාධිපති මහින්ද රාජපක්‍ෂ මහතා පෙරේදා (31) සවස අරලියගහ මන්දිරයේ දී නිලධාරීන් හමුවිය .අයිකැප් මහා මණ්ඩලයේ 8 වැනි රැස්වීම ”ආසියානු ප්‍රජාවක් ගොඩනැගීම” යන තේමාව යටතේ සැප්තැම්බර් මස 18-21 දිනවල කොළඹ දී පැවැත්වෙන අතර ශ්‍රී ලංකා නිදහස් පක්ෂය සහ එක්සත් ජාතික පක්ෂය ඊට අනුග‍්‍රහය දක්වයි. ආසියානු කලාපයේ දේශපාලන පක්‍ෂ ගණනාවක නියෝජිතයෝ රැස්වීමට සහභාගී වෙති. රටවල් 33ක් තම සහභාගීත්වය දැනට සනාථ කොට තිබේ.ජනාධිපතිවරයා 2013 මැයි මස චීනයේ කළ රාජ්‍ය චාරිකාවේ දී ෂැන්සි ප්‍රාන්තයේ පැවති අයිකැප් විශේෂ සමුළුව ඇමැතීය. එහිදී මෙන්ම ඊයේ සාකච්ඡාවේදී ද ආසියානු ජාතීන් අතර සබඳතා ශක්තිමත් කිරීමේ අවශ්‍යතාව අවධාරණය කෙරිණ .ආසියානු රටවල විවිධ මතවාද දරන දේශපාලන පක්‍ෂ අතර සහයෝගීතාව සහ අදහස් හුවමාරුව ප්‍රවර්ධනය කරනු පිණිස 2000 වසරේ සැප්තැම්බර් මස පිලිපීනයේ මැනිලා නුවර දී ආසියානු දේශපාලන පක්‍ෂවල අන්තර්ජාතික සමුළුව ආරම්භ කරනු ලැබීය. එතැන් සිට අයිකැප් එකමුතුව බලපෑම සහ සාමාජිකත්වය යන දෙඅංශයෙන්ම ශීඝ්‍රයෙන් වර්ධනය විය.සෞඛ්‍ය අමැති සහ ශ්‍රී ලංකා නිදහස් පක්‍ෂයේ මහ ලේකම් මෛත්‍රීපාල සිරිසේන, ආර්ථික සංවර්ධන අමැති බැසිල් රාජපක්‍ෂ, යෞවන කටයුතු හා නිපුණතා සංවර්ධන අමැති ඩලස් අලහප්පෙරුම, නියෝජ්‍ය කථානායක චන්දිම වීරක්කොඩි, විදේශ කටයුතු නියෝජ්‍ය අමැති නියෝමාල් පෙරේරා, ජනාධිපති ලේකම් ලලිත් වීරතුංග යන මහත්වරුන් සහ අමාත්‍යාංශ කිහිපයක ලේකම්වරු සාකච්ඡාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408023</link>
    <topic>බාලදක්ෂ කඳවුර ජනපතිගේ ප්‍රධානත්වයෙන් මාදම්පේ දී</topic>
    <author/>
    <content>කොළඹ දිසා බාලදක්ෂ සංගමයේ සියවස් සමරුව නිමිත්තෙන් සංවිධානය කරනු ලබන ජාත්‍යන්තර බාලදක්ෂ කඳවුර අද (02) මාදම්පේ දුම්මලසූරිය “වයිග්රෝ“ කඳවුරු පරිශ්‍රයේදි ආරම්භ වේ.ආයුබෝවන් තේමාව යටතේ පැවැත්වෙන මෙම කඳවුරේ සමාරම්භය ජනාධිපති මහින්ද රාපක්ෂ මහතාගේ ප්‍රදානත්වයෙන් අද (02) පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408024</link>
    <topic>මහනුවර දෙවැනි කුඹල් පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ දෙවැනි කුඹල් පෙරහර අද(2) වීදී සංචාරය කරයි.ශ්‍රී දළදා මාලිගාව අභියසින් රාත්‍රි 7.32 ට දකුණු දිශාභිමුඛව පෙරහර පිටත්ව දළදා වීදිය,ඩී.එස් සේනානායක වීදිය ඔස්සේ ගමන් ගෙන රජ වීදියෙන් ඉහළට විත් ගෙවදීට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408025</link>
    <topic>‘‍‍විදුනැණ’ ශීෂ්‍යත්ව සම්මන්ත්‍රණය හෙටබදුල්ල හාලිඇළ ජාතික පාසලේ දී</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) විදුනැණ පුවත්පත නොමිලේ සංවිධානය කරන ශීෂ්‍යත්ව සම්මන්ත්‍රණයක් බදුල්ල හාලිඇළ ජාතික පාසල් ප්‍රධාන ශාලාවේදී හෙට (3) පැවැත්වේ.මෙම සම්මන්ත්‍රණය මෙදින පෙරවරු 8.30ට ආරම්භ කැරේ. දරුවන් ශිෂ්‍යත්ව විභාගයට සූදානම් කළ යුත්තේ කෙසේදැයි යන්න පිළිබඳ මවුපියන් දැනුම්වත් කිරීමේ වැඩමුළුවක් ද මෙම සම්මන්ත්‍රණයට සමගාමීව පැවැත්වේ.ජාතික අධ්‍යාපන ආයතනයට සම්බන්ධ ප්‍රවීණ දේශකවරුන් මෙම සම්මන්ත්‍රණ මෙහෙයවනු ලැබේ . හාලිඇළ ලේක්හවුස් අලෙවි නියෝජිත ගංගාදිසි හෝටලය මේ සඳහා පූර්ණ අනුග්‍රහය දක්වයි .පසුගිය වසරේ ලේක්හවුස් විදුනැණ සංවිධානය කළ සම්මන්ත්‍රණ මාලාවේ ප්‍රගතිය පිළිබඳ දස දෙසින් ලැබුණ ප්‍රතිචාර සැළකිල්ලට ගෙන ඌව පළාත් හිටපු ප්‍රධාන ඇමැති ශෂීන්ද්‍ර රාජපක්ෂ මහතාගේ විශේෂ ඉල්ලීමකට අනුව මෙවර සම්මන්ත්‍රණය පැවැත්වේ.පාසල් නිල ඇඳුමින් සැරසී සම්මන්ත්‍රණය සඳහා සහභාගී වන ලෙස සිසු සිසුවියන්ගෙන් ලේක්හවුස් ආයතනය ඉල්ලා සිටී. '</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080213</link>
    <topic>විභාගවලට බාධා වන ලෙසමැතිවරණ ප්‍රචාරණ එපා</topic>
    <author>රක්ෂණ ශ්‍රියන්ත</author>
    <content>උසස් පෙළ හා ශිෂ්‍යත්ව විභාගවලට බාධා වන පරිදි මැතිවරණ ප්‍රචාරක කටයුතු හා දේශපාලන කටයුතු සිදු නොකරන ලෙස සියලු පක්ෂ අපේක්ෂකයන්ගෙන් හා ආධාරකරුවන්ගෙන් මැතිවරණ කොමසාරිස් මහින්ද දේශප්‍රිය මහතා ඉල්ලා සිටියි.නාමයෝජනා භාර දීම සිදුවන අගෝස්තු පස්වන දින හා හයවන දින දෙකේ දී අපොස උසස් පෙළ විභාගය පැවැත්වෙන බවත් එම විභාගය පැවැත්වෙන දින දෙකේ දී නාමයෝජනා දීම අවසන්වී තමන්ගේ ශක්තිය පෙන්වීමට අපේක්ෂකයන් රථ පෙළපාලි හෝ වෙනත් ‍පෙළපාලි පැවැත්වීමෙන් වැළකී සිටින ලෙස ද තමා ඉතා ඕනෑකමින් ඉල්ලා සිටින බව ද හෙතෙම පවසයි.තවද අගෝස්තු මස 5 සිට 29 දින දක්වා අපොස උසස් පෙළ විභාගයත්, අගෝස්තු 17දා පහවසර ශිෂ්‍යත්ව විභාගය පැවැත්වෙන හෙයින් එයට බාධාවන කිසිදු කටයුත්තක් නොකරන ලෙසත් දේශපාලන පක්ෂවලින් හා ආධාරකරුවන්ගෙන් ඉල්ලා සිටියි.පහවසර ශිෂ්‍යත්ව විභාගය පැවැත්වෙන්නේ අගෝස්තු මස 17 වනදා හෙයින් දේශපාලන පක්ෂ ලේකම්වරුන් සමඟ පැවැති සාකච්ඡාවේ දී තීරණය කරගත් පරිදි අගෝස්තු මස 16 පස්වරු 6 සිට 17 වෙනිදා පස්වරු 2දක්වා කිසිදු දේශපාලන කටයුත්තක් කිරීමෙන් වැළකී සිටීමට අවශ්‍ය පියවර ගන්නා ලෙස එකඟ වූ පරිදි කටයුතු කරන ලෙස සියලු දේශපාලන පක්ෂවලින් හා ආධාර කරුවන්ගෙන් මැතිවරණ කොමසාරිස් වරයා ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408026</link>
    <topic>කොරියානු භාෂා ප්‍රවීණතා විභාගටප්‍රවේශ පත්‍ර නිකුත් කිරීම 11වැනිදා සිට</topic>
    <author>මහින්ද අලුත්ගෙදර</author>
    <content>දකුණු කොරියාවේ රැකියා සඳහා ශ්‍රී ලාංකික තරුණ තරුණියන්ට අවස්ථාව උදාකරන 12 වැනි කොරියානු භාෂා ප්‍රවීණතා විභාග සඳහා ප්‍රවේශ පත්‍ර නිකුත් කිරීම එළඹෙන 11 වැනි දා සිට ආරම්භ වන බව ශ්‍රී ලංකා විදේශ සේවා නියුක්ති කාර්යාංශ්‍ය පවසයි. රටපුරා පිහිටි මධ්‍යස්ථාන 14 කදී මෙය සිදු කෙරෙන අතර එය එළැඹෙන අගොස්තු මස 11 වැනිදා ආරම්භ වී 14 වැනිදායින් අවසන් වන බවද එම කාර්යාංශය සඳහන් කරයි.කොළඹ පිහිටි මධ්‍යස්ථාන දෙකක දී හා සහ රටපුරා පිහිටි මධ්‍යස්ථාන 12 කදී මෙම අයැදුම්පත් නිකුත් කිරීම සිදුකෙරෙන අතර අතුරුගිරිය ජාතික වැවිලි කළමනාකරණ ආයතනය, රත්මලාන ශ්‍රී ලංකා විදේශ සේවා නියුක්ති කාර්යාංශයේ පුහුණු මධ්‍යස්ථානය කොළඹ පිහිටි මධ්‍යස්ථාන බවද කියාසිටී.කොරියානු රජයේ රැකියා හා කම්කරු අමාත්‍යංශය සහ විදේශ රැකියා ප්‍රවර්ධන හා සුභසාධන අමාත්‍යංශය අතර ඇති කරගත් අවබෝධතා ගිවිසුමට අනුව කොරියානු භාෂා ප්‍රවීණතා විභාගය ශ්‍රී ලංකාවේ දී පවත්වන අතර මෙවර විභාගය මේ වසරේ ඔක්තොම්බර් 11 වැනිදා හා 12 වැනිදා පැවැත්වීමට සැලසුම් කැර තිබේ. මෙවර විභාගයේ දී තෝරාගනු ලබන්නේ ධීවර හා ඉදිකිරීම් ක්ෂේත්‍රයේ රැකියා සඳහා පමණක් බවද ශ්‍රී ලංකා විදේශ සේවා නියුක්ති කාර්යාංශය පෙන්වා දෙයි .ඔක්තොම්බර් 11වැ නි දා හා 12 වැනිදා පවත්වන පරීක්‍ෂණයේ වේලාවන් හා පරීක්‍ෂණ ස්ථාන විදේශ සේවා නියුක්ති කාර්යාංශයේ නිල වෙබ් අඩවිය වන www.slbfe.lk මඟින් මෙන්ම ප්‍රධාන කාර්යාලයේ හා අනකුත් කාර්යාංශ ශාඛාවල දැන්වීම් පුවරුවල පළ කෙරෙන අතර විභාගයේ දී ලකුණු 200න් අවම වශයෙන් ලකුණු 80ක් හෝ ඊට වැඩි ප්‍රමාණයක් ලබාගත යුතු අතර, කඩඉම් ලකුණු ප්‍රමාණය කොරියානු මානව සම්පත් දෙපාර්තමේන්තුව මඟින් ප්‍රකාශයට පත් කරයි.දිවයින පුරා පිහිටි මධ්‍යස්ථාන රැසක දී අයැදුම් පත්‍ර නිකුත් කිරීම හා ලියාපදිංචි කිරීම සිදුකරන අතර, ඒ සඳහා සියළුම පහසුකම් සලසා තිබෙන බැවින් කිසිඳූ බාධාවකින් තොරව ඒවා ලබා ගැනීමට හැකි බව විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතා සඳහන් කරයි. එසේම කිසිඳූ අතරමැදියකුගේ සහාය මේ සඳහා ලබා නොගන්නා ලෙස ඒ සඳහා වංචනිකව කටයුතු කරන්නන්ට හසු නොවන ලෙසද ඒ මහතා ඉල්ලීමක් කරයි.දකුණු කොරියානු ජනරජයේ රැකියා හා කම්කරු අමාත්‍යංශය හා තම අමාත්‍යංශය අතර අත්සන් තබන ලද අවබෝධතා ගිවිසුම ප්‍රකාරව ශ්‍රී ලංකා විදේශ සේවා නියුක්ති කාර්යාංශයට පමණක්, දකුණු කොරියාවේ රැකියා සඳහා ශ්‍රී ලාංකිකයින් යැවීමට නීත්‍යානුකූල බලය හිමි බැවින්, ඒ සඳහා කිසිඳූ රැකියා ඒජන්සියකට හෝ පුද්ගලයකුට බලය ලබාදී නොමැති බවද අවධාරණය කරයි. 11 වැනි කොරියානු භාෂා ප්‍රවීණතා විභාගයේ ප්‍රථිඵල අනුව පසුගිය වසරේ අපේක්‍ෂකයින් 2,526 ක් සමත් වූ බව ශ්‍රී ලංකා විදේශ සේවා නියුක්ති කාර්යාංශය පවසයි. ඒ අනුව කර්මාන්ත අංශයේ රැකියා සඳහා 538 දෙනකු ද, ඉදිකිරීම් ක්ෂේත්‍රයේ රැකියා සඳහා 1,028 ක් ද, ධීවර අංශයේ රැකියා සඳහා 960 දෙනකු ද තෝරා ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408027</link>
    <topic>ශ්‍රී ලංකාවේ උද්ධමනය 4.7% දක්වා පහළ බැහැලා</topic>
    <author>මහින්ද අලුත්ගෙදර</author>
    <content>කලාපීය වශයෙන් ලෝකයේ සෙසු රටවලට සාපේක්ෂාව කැපී පෙනෙන ආර්ථික වර්ධනයක් ලබා තිබෙන ශ්‍රී ලංකාවේ උද්ධමනය සියයට 4.7 දක්වා පහළ ගොස් තිබෙන බව ශ්‍රී ලංකා මහ බැංකුව පවසයි.ජනලේඛන හා සංඛ්‍යාලේඛන දෙපාර්තමේන්තුව ගණනය කරන කරන කොළඹ පාරිභෝගිකයන්ගේ මිල දර්ශකයේ (කො.පා.මි.ද.) (2006/07=100) විචලනය මඟින් මනිනු ලබන උද්ධමනය, වාර්ෂික සාමාන්‍ය පදනම මත අඛණ්ඩව පහත වැටෙමින් තිබෙන අතර එය මේ වසරේ ජූනි මාසයේ පැවති සියයට 4.9 සිට ජූලි මාසයේ දී සියයට 4.7 දක්වා තවදුරටත් පහත වැටී තිබෙන බවද එම බැංකුවේ සංඛ්‍යාන දෙපාර්තමේන්තුව සඳහන් කරයි.පසුගිය මාසයේ දී සියයට 2.8ක්ව පැවති ලක්ෂ්‍යමය උද්ධමනය, ආහාර අයිතමයන් හි මිල ගණන් ඉහළ යාමේ ප්‍රතිඵලයක් ලෙස 2014 ජූලි මාසයේ දී සියයට 3.6 දක්වා ඉහළ ගිය ද වසර තුළ මේ දක්වා පහළ තනි ඉලක්කමක පැවතිණි.සමස්තයක් ලෙස ආහාර නොවන කාණ්ඩයේ අයිතමයන්හි මිල ගණන් ස්ථාවරව පැවතීම මේ වසරේ ජූලි මාසයේ උද්ධමනය පහළ මට්ටමක පවත්වා ගැනීමට දායක වී තිබෙන බව පෙන්වා දෙන ශ්‍රී ලංකා මහ බැංකුව මේ කාණ්ඩය තුළ නිවාස, ජලය, විදුලිය, ගෑස් හා අනකුත් ඉන්ධන යන උප කාණ්ඩයෙහි මිල ගණන් පහළ වැටුණු අතර විවිධ භාණ්ඩ හා සේවා උප කාණ්ඩයෙහි මිල ගණන් ඉහළ ගිය බවද කියාසිටී.රෙදිපිළි හා පාවහන්, ගෘහ භාණ්ඩ, ගෘහ උපකරණ හා දෛනික ගෘහ නඩත්තුව, සෞඛ්‍ය, ප්‍රවාහන, සන්නිවේදන, විනෝදාත්මක හා සංස්කෘතික හා අධ්‍යාපන යන අනකුත් සියලුම උප කාණ්ඩයන්හි මිල ගණන් පසුගිය මාසයට සාපේක්ෂව 2014 ජූලි මාසයේ දී නොවෙනස්ව පැවතිණි.කොළඹ පාරිභෝගික මිල දර්ශකයෙහි මාසික ඉහළ යාමට (සියයට 1.0) ආහාර හා මධ්‍යසාර නොවන පාන වර්ග අයත් උප කාණ්ඩයේ අයිතමයන්හි මිල ගණන් ඉහළයාම ප්‍රධාන වශයෙන් දායක වී ඇති අතර ආහාර කාණ්ඩය තුළ එළවළු වර්ග බොහොමයක සාමාන්‍ය මිල ගණන් ඉහළ යාමට ජූලි මාසය තුළ දී ප්‍රධාන නිෂ්පාදනවලට බලපෑ නියං තත්ත්වය හේතු විය.ඍතුමය සාධක හේතු කොට ගෙන නැවුම් මත්ස්‍ය හා කරවල වර්ග බොහොමයක මෙන්ම බිත්තර, ලොකු ලූනු සහ අමු මිරිස් මිල ගණන් ද ඉහළ ගිය අතර පලතුරු වර්ග කිහිපයක මිල ගණන් පහත වැටුණි.සමස්ත ඉල්ලුමෙහි විචලනයන්ට ප්‍රතිචාර දක්වන මූලික උද්ධමනය, පසුගිය මාසයට සාපේක්ෂව මේ වසරේ ජූලි මාසයේ දී සුළු වශයෙන් ඉහළ නැගුණි.ඒ අනුව ලක්ෂෂ්‍යමය හා වාර්ෂික සාමාන්‍ය පදනම මත මූලික උද්ධමනය මේ වසරේ ජූනි මාසයේ දී වාර්තා වූ පිළිවෙළින් සියයට 3.5ක් හා සියයට 3.0 සිට 2014 ජූලි මාසයේ දී පිළිවෙළින් සියයට 3.7 සිට සියයට 3.1ක්වා ඉහළ නැඟුණු බවද ශ්‍රී ලංකා මහ බැංකුව පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408028</link>
    <topic>පසුගිය වසර අටේදී රාජ්‍ය තොරතුරු කේන්ද්‍රයට මහජන ඇමතුම් ලක්‍ෂ 80 ක්</topic>
    <author> මහින්ද අලුත්ගෙදර</author>
    <content>මහජනතාවගේ අවශ්‍යතා වඩා පහසුවෙන් ඉටුකර දීමේ අරමුණින් ඇරැඹි රාජ්‍ය තොරතුරු කේන්ද්‍රයට (1919) ආරම්භයේ සිට මේ දක්වා ගෙවී ගිය වසර 8 කාලයේ දී මහජන ඇමතුම් ලක්‍ෂ 80 ක් පමණ ලැබී තිබේ.රාජ්‍ය තොරතුරු කේන්ද්‍රය (1919) ආරම්භයේ සිට මේ දක්වා ගෙවී ගිය වසර 8 තුළදී මහජනතාවට වඩාත් සමීප වෙමින් ඔවුන්ගේ අවශ්‍යතා ඉටුකිරීම සඳහා නිරන්තරයෙන් කැපවී කටයුතු කැර තිබෙන බවද ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය (ICTA)පවසයි.මෙම ඇමැතුම් ප්‍රමාණයෙන් අඩකටත් වැඩි ප්‍රමාණයක් ලැබී ඇත්තේ බස්නාහිර පළාතෙන් බවද එම නියෝජිතායතනය සඳහන් කරයි. රාජ්‍ය ආයතන විස්සකට අදාළ තොරතුරු ලබා දෙමින් ආරම්භ වු රාජ්‍ය තොරතුරු කේන්ද්‍රය මේ වනවිට ආයතන තුන්සියයකට අයත් සේවාවන් දෙදහසක් පමණ ලබා දීමට සමත් වී තිබේ.www.gic.gov.lk ‍රාජ්‍ය තොරතුරු කේන්ද්‍රයේ නිල වෙබ් අඩවියෙහි අන්තර් ගත තොරතුරුද මේ වනවිට පුලුල් වී තිබෙන අතර රාජ්‍ය ආයතනයකින් පුරවැසි සේවාවන් ලබා ගැනීම සඳහා අවශ්‍යය අයැදුම්පත් භාගත කැර ගැනීම, මහජන පැමිණිලි යොමු කිරීම, රාජ්‍ය ඉ-සේවා ලබා ගැනීම සඳහා උපකාරක සේවා සැපයීම එම පහසුකම් අතර වෙයි.රාජ්‍ය ආයතන විස්සකට අදාළ තොරතුරු ලබා දෙමින් ආරම්භ වු රාජ්‍ය තොරතුරු කේන්ද්‍රය මේ වනවිට ආයතන තුන්සියයකට අයත් සේවාවන් දෙදහසක් පමණ ලබා දීමට සමත් වී තිබේ.www.gic.gov.lk ‍රාජ්‍ය තොරතුරු කේන්ද්‍රයේ නිල වෙබ් අඩවියෙහි අන්තර් ගත තොරතුරුද මේ වනවිට පුලුල් වී තිබෙන අතර රාජ්‍ය ආයතනයකින් පුරවැසි සේවාවන් ලබා ගැනීම සඳහා අවශ්‍යය අයැදුම්පත් භාගත කැර ගැනීම, මහජන පැමිණිලි යොමු කිරීම, රාජ්‍ය ඉ-සේවා ලබා ගැනීම සඳහා උපකාරක සේවා සැපයීම එම පහසුකම් අතර වෙයි.රාජ්‍ය තොරතුරු කේන්ද්‍රය ඔස්සේ ගව් එස්.එම්.එස් නමින් කෙටි පණිවිඩ සේවයක් ද මේ වනවිට ක්‍රියාත්මක ඇති අතර දුම්රිය ධාවන කාලසටහන් තොරතුරු, තේ මිල තොරතුරු, මාළු මිල ගණන්, ජලාශ රැදවුම් තොරතුරු ආදිය ඇතුළු තොරතුරු රැසක් කෙටි පණිවිඩයක් මඟින් දැන ගැනීමේ පහසුකම මහජනතාවට ලබාදී තිබේ.ජනතාව වැඩි වශයෙන්ම ඇමතුම් ලබා දී ඇත්තේ දුම්රිය දෙපාර්තමේන්තුව, ප්‍රාදේශීය ලේකම් කාර්යාල, පොලිස් දෙපාර්තමේන්තුව, මෝටර් රථ ප්‍රවාහන කොමසාරිස් දෙපාර්තමේන්තුව, ආගමන විගමන දෙපාර්තමේන්තුව, අධ්‍යාපන අමාත්‍යාංශය, විභාග දෙපාර්තමේන්තුව යන ආයතනවල තොරතුරු දැන ගැනීම සඳහා බවද ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය කියය.2014 එක්සත් ජාතීන්ගේ ‘ඉ-රාජ්‍ය’ සංවර්ධන වාර්තාව මඟින්ද රාජ්‍ය තොරතුරු කේන්ද්‍රය විශේෂ ඇගයීමට ලක්ව තිබීම විශේෂත්වයකි..රාජ්‍ය ආයතන මඟින් සැපයෙන සේවාවන් පිළිබද තොරතුරු මහජනතාවට ලබා දීමේ අරමුණෙන් ජනාධිපති මහින්ද රාජපක්‍ෂ මහතාගේ ප්‍රධානත්වයෙන් 2006 වසරේ දී රාජ්‍ය තොරතුරු කේන්ද්‍රය ආරම්භ කෙරිණි..රාජ්‍ය තොරතුරු කේන්ද්‍රය ඔස්සේ ගව් එස්.එම්.එස් නමින් කෙටි පණිවිඩ සේවයක් ද මේ වනවිට ක්‍රියාත්මක ඇති අතර දුම්රිය ධාවන කාලසටහන් තොරතුරු, තේ මිල තොරතුරු, මාළු මිල ගණන්, ජලාශ රැදවුම් තොරතුරු ආදිය ඇතුළු තොරතුරු රැසක් කෙටි පණිවිඩයක් මඟින් දැන ගැනීමේ පහසුකම මහජනතාවට ලබාදී තිබේ.ජනතාව වැඩි වශයෙන්ම ඇමතුම් ලබා දී ඇත්තේ දුම්රිය දෙපාර්තමේන්තුව, ප්‍රාදේශීය ලේකම් කාර්යාල, පොලිස් දෙපාර්තමේන්තුව, මෝටර් රථ ප්‍රවාහන කොමසාරිස් දෙපාර්තමේන්තුව, ආගමන විගමන දෙපාර්තමේන්තුව, අධ්‍යාපන අමාත්‍යාංශය, විභාග දෙපාර්තමේන්තුව යන ආයතනවල තොරතුරු දැන ගැනීම සඳහා බවද ශ්‍රී ලංකා තොරතුරු හා සන්නිවේදන තාක්‍ෂණ නියෝජිතායතනය කියය.2014 එක්සත් ජාතීන්ගේ ‘ඉ-රාජ්‍ය’ සංවර්ධන වාර්තාව මඟින්ද රාජ්‍ය තොරතුරු කේන්ද්‍රය විශේෂ ඇගයීමට ලක්ව තිබීම විශේෂත්වයකි..රාජ්‍ය ආයතන මඟින් සැපයෙන සේවාවන් පිළිබද තොරතුරු මහජනතාවට ලබා දීමේ අරමුණෙන් ජනාධිපති මහින්ද රාජපක්‍ෂ මහතාගේ ප්‍රධානත්වයෙන් 2006 වසරේ දී රාජ්‍ය තොරතුරු කේන්ද්‍රය ආරම්භ කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n1408029</link>
    <topic>මාස6කදී ශ්‍රී ලංකාවේ අපනයන ආදායමඩොලර් මිලියන 5410.4ක්</topic>
    <author>චමීර ඇල්ලදෙණිය</author>
    <content>මේ වසර ජනවාරි මාසයේ සිට ජුනි මාසය දක්වා අපනයන ආදායම අමෙරිකානු ඩොලර් මිලියන 5410.4ක් වී ඇත. එය පසුගිය අවසර පහ සමග සැසදීමේදී සියයට 45ක අපනයන ආදායම වර්ධනයවිමකි.2010 සිට 2014 දක්වා වූ වසර පහක කාලයන්ගේ ජනවාරි සිට ජුනි දක්වා වූ කාලය සැලකිල්ලට ගැනීමේදී, 2014 වසරේ ජනවාරි - ජුනි කාලය තුළ අපනයන ආදායම අමෙරිකානු ඩොලර් මිලියන 5410.4 ක් ලෙස සටහන් විය. මෙයද වාර්තා ගත අපනයන ආදායමක් වන අතර, එය 2010 උපයා තිබූ අමෙරිකානු ඩොලර් මිලියන 3741 හා සැසඳීමේදී 45% ක වාර්තාගත වර්ධනයකි.ශ්‍රී ලංකා අපනයන සංවර්ධන මණ්ඩලය නිකුත් කළ නවතම යාවකාලීන දත්ත අනුව, මෙම වසරේ මැයි මස ශ්‍රී ලංකා අපනයනයන් හි මුඵ ආදායම අමෙරිකානු ඩොලර් මිලියන 882 කි. ජුනි මස අපනයන ආදායම අමෙරිකානු ඩොලර් මිලියන 988.63 ක් ලෙස සටහන් වී තිබිණි.ඒ අනුව, 2014 මැයි මසට වඩා ජුනි මස අපනයන වර්ධනයේ ප්‍රතිශතය 12.09 % ක් විය. මෙම වර්ධනයේලා ඇඟලුම් නිෂ්පාදන ප්‍රධාන වී ඇති අතර, 2014 වඩා ජුනි මාසයේ ඇඟලුම් අපනයන ආදායම ඩො.මිලියන 444.39 කි. එය 22.32% ක වර්ධනයකි.එමෙන්ම ඉහත ප්‍රකාශිත මස තුළ කාර්මික නිෂ්පාදන අපනයනයන් 14.12% කින්ද, කෘෂිකාර්මික නිෂ්පාදන 10.26% කින්ද හා නිෂ්පාදන භාණ්ඩ 2.36% කින්ද වර්ධනයක් පෙන්නුම් කරන ලදී.2013 ජනවාරි සිට ජුනි දක්වා වූ මුල් මාස හය (6) හා 2014 එම කාලය සන්සන්දනය කිරීමේදී 16.8% ක අපනයන වර්ධනයක් පෙන්නුම් කරන අතර, සමස්ථ අපනයන ආදායම ඩොලර් බිලියන 5.41 ක් විය.එමෙන්ම 2013 හා 2014 මුල් මාස සය සැසඳීමේදී මෙම වසරේදී (2014 දී) ධීවර අපනයන 24% කින්ද, කෘෂිකාර්මික අපනයන 22% කින්ද, ඇඟලුම් 20.40 % කින්ද, වර්ග නොකරන ලද අපනයන භාණ්ඩ 17% කින්ද, නිෂ්පාදන අපනයන 14.15% කින්ද සහ කාර්මික අපනයන 14% කින්ද වර්ධනයක් පෙන්වයි. තවද පසුගිය වසරට සාපේක්ෂව මෙම වසරේ අප්‍රිකානු රටවල් සඳහා සිදු කළ අපනයනයන් 41% කින්ද, යුරෝපා සංගමයට සිදුකළ අපනයනයන් 19% කින්ද, මැදපෙරදිග අපනයනයන් 19% කින්ද, අමෙරිකානු අපනයන 17% කින්ද හා මධ්‍යම හා නැඟෙනහිර යුරෝපා අපනයන 15% කින්ද වර්ධනය වී තිබේ.එමෙන්ම රටවල් ලෙස ගත් කළ පසුගිය වසරේ මුල් මාස හය හා මෙම වසරේ අදාළ කාලය සැලකීමේදී අමෙරිකාව, බ්‍රිතාන්‍යය, ඉතාලිය, ඉන්දියාව හා ජර්මනිය යන රටවල් වෙත සිදු කළ අපනයනයන්ගේද ඉහළ වර්ධනයක් පෙන්නුම් කරයි. 2013 වසරේ මුල් සය මස තුළ සමස්ථ අපනයන ආදායම ලෙස වාර්තා වී තිබූයේ ඩොලර් බිලියන 4.66 ක් පමණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080210</link>
    <topic>පලු දැව තොගයක් අත්අඩංගුවට ගන්න ගිය වැටලීම් නිලධාරින්ට මැර ප්‍රහාරයක්</topic>
    <author>සකුන්තලා ජයසිංහ</author>
    <content>පලු දැව තොගයක් සමඟ සැකකරුවකු අත්අඩංගුවට ගැනීමට ගිය විල්පත්තුව අභය භුමියේ වැටලීම් අංශයේ නිලධාරින්ට මැර ප්‍රහාරයක් එල්ල කර තිබේ.විල්පත්තුව අභය භූමියේ විශේෂ වැටලීම් ඒකකයට ලැබුණු තොරතුරක් මත මොල්ලිකුලම ප්‍රදේශයේ දී පලුගසක් කපා සැකකරුවකු විසින් එම දැව සිය නිවෙසට ප්‍රවාහනය කරමින් සිටින බවට ලැබුණු තොරතුරක් මත නිලධාරින් විසින් මෙම වැටලීම සඳහා පෙරේදා රාත්‍රි 7.30 ට පමණ නික්ම ගොස් තිබේ.එහිදි සැකකරුගේ නිවෙසේ තිබී පලු දැව හතළිස් පහක් සහ එම සැකකරු ද අත්අඩංගුවට ගෙන එම ස්ථානයෙන් නික්ම යාමට සුදානම් වන මොහොතේ හත් දෙනකුගෙන් පමණ යුත් කණ්ඩායමක් පැමිණ ලී කොට හරස් කර මාර්ගය අවහිර කරමින් වනජිවි වැටලීම් නිලධාරින්ට පහරදීමට උත්සාහ දරා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080211</link>
    <topic>නියඟයෙන් පීඩාවට පත් වවුනියාවේ ජනතාවට සහන ෙදන්න මිලියන 200ක්</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>නියඟයෙන් පීඩාවට පත් වවුනියාවේ ජනතාවට සහන සැලසීම සඳහා රජය මගින් රුපියල් මිලියන 200ක මුදලක් වෙන් කරදී ඇතැයි වවුනියාව දිසාපති කාර්යාල ආරංචි මාර්ග පවසයි.මෙම මුදලින් රුපියල් මිලියන 50ක් මේ වන විටත් ලැබි ඇති අතර දුෂ්කරතා ඇති ජනතාවගේ පානීය ජල අවශ්‍යතා ඉටුකිරිම , වැව් හා ඇළ මාර්ග මිනිස් ශ්‍රමය ලබාගෙන අලුත්වැඩියා කිරීම මෙහිදි සිදුකරනු ඇත. ශ්‍රමය වෙනුවෙන් එක් පවුලකට රුපියල් 6000 බැගින් උපරිමකයට යටත්ව පිඩාවට පත් පවුල් සඳහා වියළි ආහාර ද්‍රව්‍ය ලබාදීම මෙම සහන වැඩසටහන යටතේ සිදුවෙයි.රොන් මඩ ඉවත්කර වීශේෂ ප්‍රතිසංස්කරණයට ලක්වන වැව ලෙස වවුනියාව දකුණ ප්‍රාදේශීය ලේකම් කොට්ඨාසයට අයත් මාමඩුව වැව තෝරාගෙන ඇත. මේ වනවිට සහන ව්‍යාපෘතිය වවුනියාව දිස්ත්‍රික්කයේ තෝරාගත් ගම්මාන වල සාර්ථකව ක්‍රියාත්මක වෙමින් පවතී.පවතින දැඩි නියං තත්ත්වය හේතුවෙන් උතුර, නැඟෙනහිර ,උතුරු මැද ඇතුළු දිවයිනේ පළාත් රැසක ජනතාව පීඩාවට පත්ව සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080212</link>
    <topic>දිනමිණ ජ්‍යෙෂ්ඨ පිටු සැකසුම් ශිල්පි එච්. කේ. පීරිස්ගේ අවසන් කටයුතු අද</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ දිනමිණ පිටු සැකසුම් අංශයේ සේවය කළ එච්. කරුණාරත්න පීරිස් මහතා හදිසියේ අභාවප්‍රාප්ත විය.ඒ මහතාගේ ෙද්හය මේ වනවිට පානදුර, ගල්තුඩේ, මිල්ලගහවත්ත පාරේ පිහිටි අංක ‍2 නිවෙසේ තැන්පත් කර තිබෙන අතර ඒ පිළිබඳ අාදාහන කටයුතු අද (2) ෙසනසුරාදා සවස 4.00ට වාද්දුව වේරගම පොදු සුසාන භූමියේ ආදාහනාගාරයේ දී සිදුකෙරේ.දේහය රැගත් පෙරහර ප.ව. 2.00ට නිවසින් පිටත් වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080214</link>
    <topic>ජල සැපයුම අත්හිටුවයි</topic>
    <author>බේරුවල විශේෂ බී. එම්. මුක්තාර්</author>
    <content>ගාලු පාර සංවර්ධනය කිරීමේ ව්‍යාපෘතිය යටතේ සිදුකරන අත්‍යාවශ්‍ය නඩත්තු කටයුත්තක් හේතුවෙන් මෙම 05 වැනි අඟහරුවාදා දින පස්වරු 9 සිට පසුදා එනම් (06) වන බදාදා දින පෙ. ව. 6 දක්වා පැය 9 ක කාලයක් පහත දැක්වෙන ප්‍රදේශ සඳහා ජල සැපයුම අත්හිටුවේ.රත්මලාන ගාලු පාරේ මැලිබන් හන්දි‍ය සහ ගොළුමඩම හන්දිය අතර ගාලු පාර දෙපස සහ ඒ අතර පිහිටි 1, 2, 3, 4, 5 මාවත් සහ කඳවල මාවත ගුවන් තොටුපළ පාර සහ රජමාවත ඇතුළු අතුරු මාර්ග.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080215</link>
    <topic>පෑලියගොඩ සිට මාළු කඩේ දක්වා මීගමු පාර වැසේ</topic>
    <author>රක්ෂණ ශ්‍රියන්ත</author>
    <content>පෑලියගොඩ නවලෝක වටරවුමේ සිට පෑලියගොඩ මත්ස්‍ය වෙළඳපොළ දක්වා මීගමු පාරේ කි‍ලෝ මීටර් 2 ක පමණ මාර්ග කොටසේ කාපටි ඇතිරීම හේතුවෙන් ඊයේ’(1) සිට දින 4 ක් වාහන ගමනාගමනය සීමාකරන බව පොලිසිය කියයි.මහජනතාවට සහ රියදුරන්ට සිදුවන අපහසුතාව මග හරවා ගැනීමට පහත විකල්ප මාර්ග භාවිත කරන ලෙස පොලිසිය මහජනතාවගෙන් ඉල්ලා සිටියි.මීගමුව සිට නවලෝක වටරවුම හරහා කොළඹ දක්වා ගමන් කරන වාහන මීගමු මාර්ගයේ පෑලියගොඩ මත්ස්‍ය වෙළඳසල අසලින් අධිවේගි මාර්ගයට ඇතුළු වී කොළඹ දක්වා ගමන් කිරීම හෝ කොළඹ සිට නවලෝක වටරවුම හරහා මීගමුව දෙසට ගමන් ගන්නා වාහන කැලණි පාලම ඔස්සේ අධිවේගි මාර්ගයට ඇතුළුවි මීගමුපාරේ අධිවේගි පිවිසුමෙන් නැවතත් මීගමු වාර්ගයට පැමිණිය හැකිබවත්, අධිවේගි මාර්ගයට ඇතුළු වීමට අවසර නොදෙන වාහන වන ති‍්‍රවිල්, යතුරුපැදි, පාපැදි හා ට්‍රැක්ටර් සඳහා සහ මෙම මාර්ගයේ දෙපස පදිංචිකරුවන්ට සහ මගී ප්‍රවාහන බස්රථ සඳහා සුපුරුදු පරිදි මීගමු මාර්ගයේ එක් මංතීරුවක් භාවිත කිරීමේ හැකියාව ඇති බවත් පොලිසිය කියයි.තවද මෙම අලුත්වැඩියා කරනු ලබන කොටස අලුත්වැඩියා කටයුතු කරන කාලය තුළ පස්වරු 7 සිට අළුයම 5 දක්වා සම්පූර්ණයෙන්ම වසා තැබීමට කටයුතු කරනු ඇති බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහන මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080216</link>
    <topic>කටුනායක ගුවන්තොට ආසියා ශාන්තිකර කලාපයේ හතරවැනි තැනට</topic>
    <author>සුභාෂිණී සේනානායක</author>
    <content>කටුනායක බණ්ඩාරනායක ජාත්‍යන්තර ගුවන්තොටුපල ආසියා ශාන්තිකර කලාපයේ ගුවන්තොටුපලවල් අතරින් හතරවන ස්ථානයට පත්ව ඇත.ලෝකයේ ඇති ගුවන්තොටුපලවල් අතරින් 17 වන ස්ථානයට වගු ගතව ඇත්තේ ජාත්‍යන්තර සිවිල් ගුවන් සේවා සංවිධානය සිදු කරන ලද විගණනයකට අනුවය.වසර තුනක් ඇතුළත මගී මිලියන 1.3 ක වර්ධනයක් බණ්ඩාරනායක ජාත්‍යන්තර ගුවන්තොටුපල වාර්තා කර ඇති බවත් එය සියයට 72.5ක වැඩි වීමක් බවත් ගුවන්තොටුපල හා ගුවන් සේවා සමාගමේ සභාපති කර්නල් ප්‍රසන්න වික්‍රමසූරිය මහතා කියා සිටියේය.කාර්යක්ෂමතාව ඉහළ නංවාගනිමින් පසුගිය වසර කිහිපය තුළ ශීඝ්‍ර දියුණුවක් බණ්ඩාරනායක ජාත්‍යන්තර ගුවන්තොටුපල ලබා ඇති බව කී සභාපතිවරයා නිල් ගුවන ජයගැනීම උදෙසා ජනාධිපති මිහින්ද රාජපක්ෂ මහතාගෙන ගිය වැඩපිළිවෙළ ඉතාමත් ඉහළ මට්ටමින් සාර්ථක ප්‍රතිඵල ලබා ඇතැයි ද කීවේය.පටු බඳ ගුවන් යානා ගුවන්තොටුපලට පැමිණ මිනිත්තු 60 කාලයකුත් විශාල වර්ගයේ ගුවන් යානා මිනිත්තු 80 කාලයකුත් බෝයිං ගුවන් යානා මිනිත්තු 90 ක කාලයකුත් ගෙන පැමිණිමෙන් අනතුරුව ගුවන් ගත වීමට සුදානම් බව පවසන සභාපතිවරයා මේ තරම් කාර්යක්ෂමතාවක් ලබා ගත හැකි වූයේ සේවකයන්ගේ ඉහළ මට්ටමේ කැපවීම මත යැයිද කීවේය.සභාපති කර්නලි ප්‍රසන්න වික්‍රමසූරිය මහතා මේ බව කියා සිටියේ මාධ්‍ය මගින් පල කරන ලද අසත්‍ය වාර්තාවක් ගෙන හැර දක්වමින් කොළඹ සිනමන් ග්‍රෑන්ඩ් හෝටලයේ පැවැති විශේෂ මාධ්‍ය හමුවකට එක් වෙමිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080217</link>
    <topic>වෙළේ සුදාගේ බිරිය-නැන්දනියමාදිෙවළ දී අත්අඩංගුවට</topic>
    <author>රක්ෂණ ශ්‍රියන්ත</author>
    <content>පාකිස්තානයේ සැඟවී සිටින ප්‍රධාන මත්ද්‍රව්‍ය ජාවාරම් කරුවකුවන වෙළේ සුදා නමැති සැකකරුගේ බිරිය සහ නැන්දනිය පෙරේදා(31) මාදිවෙල ප්‍රදේශයේ දී පොලිස් මත්ද්‍රව්‍ය නාශක කාර්යංශය මගින් අත්අඩංගුවට ගෙන ඇති බව ජේෂ්ඨ පොලිස් අධිකාරී පොලිස් මාධ්‍ය ප්‍රකාශක අජිත් රෝහන මහතා පවසයි.පසුගිය ජුනි 12 වන දින විශේෂ කාර්ය බළකාය විසින් හෙරෝයින් කිලෝ ග්‍රෑම් 85ක් අත්අඩංගුවට ගත් අතර ඒ පිළිබඳ වැඩිදුර පරීක්ෂණ පවත්වා එහි ප්‍රධාන සැකකරුවන වෙළේ සුදා නමැත්තා පාකිස්තානයේ සැඟව සිටින බවට තොරතුරු අනාවරණය කරගෙන තිබේ.පොලිස් මත්ද්‍රව්‍ය නාශක කාර්යංශය මගින් අත්අඩංගුවට ගත් සැකකාරියන් දෙදෙනා රැදවුම් නියෝග මත ප්‍රශ්න කරනු ලබයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080218</link>
    <topic>‘ශ්‍රී ලංකාවේ ජනගහනයෙන් හරි අඩක් ලංකා බැංකුවේ ගනුදෙනුකරුවන්’</topic>
    <author>හි‍‍ඳෝගම සමූහ අමිල ප්‍රභාත් වනසිංහ</author>
    <content>ලංකා‍වේ ජනගහනයෙන් හරි අඩක්ම ලංකා බැංකුවේ ගනුදෙනුකරුවන් වී සිටිනවා. මෙම වසරේ ජූනි මාසය වන විට ලංකා බැංකුවේ ලාභය බිලියන 9‍.4ක් බව අනුරාධපුර දිස්ත්‍රික් ලංකා බැංකු මෙහෙයුම් කළමනාකරු ආර්. පී. රාජපක්ෂ මහතා පැවැසීය.ලංකා බැංකුවට වසර 75ක් පිරීම නිමිතිකොට ගෙන උතුරු මැද පළාත් සභා ලංකා බැංකු ශාඛා කළමනාකාරිනි එස්. ඩී. එස්. කුමන්ජලී මහත්මිය විසින් සංවිධානය කළ සංවත්සර උත්සවයට සහභාගී වූ කළමන‍ාකරු ආර්.පී. රාජපක්ෂ මහතා මෙසේ ද කීය.ලංකා බැංකුවේ වත්කම ට්‍රිලියන 1.24ක් වන අතර මෙම ජූනි මාසය වන විට රුපියල් බිලියන 733ක ණය මුදල් නිකුත් කර තිබෙනවා. ජූනි මාසය වන විට තැන්පතු වශයෙන් රුපියල් බිලියන 858ක් තිබෙන බව ද ඔහු පැවසුවේය.ජූනි මාසය වනවිට රුපියල් බිලියන 9.4ක ලාභයක් ලබා ති‍‍බෙන අතර මෙම වසර අවසන් වන විට රුපියල් බිලියන 20ක ඉලක්කයට යාමට බලාපො‍රොත්තු වන බව ද පැවසූ අතර ලංකා බැංකුව රාජ්‍ය හා පුද්ගලික මූල්‍ය ආයතන හා සසඳන විට අංක 01 රාජ්‍ය බැංකුව ලෙස නමක් දිනාගෙන සිටින බව ද පැවසීය. තවත් වසර 100ක් යන තුරුම අංක 01 බැංකුව ලෙස ලංකා බැංකුව පවත්වාගෙන යාම බැංකු ජාලයේ අරමුණ බව ද වැඩිදුරටත් පැවසූවේය.මෙම අවස්ථාවට උතුරු මැද පළාත් අධ්‍යාපන අමාත්‍ය කේ. එච්. නන්දසේන, පළාත් සභා ප්‍රධාන ලේකම් එච්. එම්. කේ. බී. හේරත්, පළාත් ප්‍රධාන අමාත්‍යාංශ ලේකම් ආනන්ද කුලරත්න, පළාත් පාලන කොමසාරිස් අනෝමා මානෙල්, උතුර මැද පළාත් ලංකා බැංකු ශාඛා කළමනාකාරිනි එස්. ඩී. එස්. කුමංජලී සහ ගයනි කරුණාරත්න යන මහත්ම මහත්මීන් ඇතුළු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080219</link>
    <topic>අනුරාධපුර බටහිර ශ්‍රී.ල.නි.ප. නියෝජිත සම්මේලනය හෙට</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>අනුරාධපුර බටහිර මැතිවරණ කොට්ඨාසයේ ශ්‍රී ලංකා නිදහස් පක්ෂ ශාඛා සංවිධාන නියෝජිත මහා සම්මේලනය මේ තුන්වන (03) දින පෙරවරු 9.00 ට බටහිර ශ්‍රී ලංකා නිදහස් පක්ෂ ප්‍රධාන මූලස්ථාන (තිසාවැව) පරිශ්‍රයේ දී පැවැත්වේ.බටහිර අනුරාධපුර ශ්‍රී ලංකා නිදහස් පක්ෂ ප්‍රධාන සංවිධායක වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්. බී. ඒකනායක මහතාගේ ප්‍රධානත්වයෙන් පැවැත්වෙන මේ සම්මේලනය ශ්‍රී. ල. නි. ප. මූලස්ථාන ජ්‍යෙෂ්ඨ මැති ඇමැතිවරු නොච්චියාගම, මධ්‍යම නුවරගම්පළාත යන ප්‍රාදේශීය ලේකම් කොට්ඨාසවල සහ රඹෑව ප්‍රාදේශීය ලේකම් කොටස ද අයත් පක්ෂයේ ශාඛා සංවිධාන තරුණ හා කාන්තා සංවිධාන සාමාජික සාමාජිකාවන් දහස් ගණනාවක් සහභාගි වනු ඇතැයි පක්ෂ බලමණ්ඩලය සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080220</link>
    <topic>ශ්‍රීලනිපය හා මහජන එක්සත් පෙරමුණඑක මඟක යන නිවුන්නුන් වැනියි</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකා නිදහස් පක්ෂය සහ මහජන එක්සත් පෙරමුණ එකම දේශපාලන ගමන් මගක හමුවූ නිවුන් සොහොයුරන් බඳු බවත්, මවු බිමේ දේශපාලන අත්දැකීම් රැසකට උරුමකම් කියන බවත් ශ්‍රී ලංකා නිදහස් පක්ෂයේ ජාතික සංවිධායක ආර්ථික සංවර්ධන අමාත්‍ය බැසිල් රාජපක්ෂ මහතා පැවැසීය.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති මහජන එක්සත් පෙරමුණේ 21 වැනි සම්මේලනයට ශ්‍රී ලංකා නිදහස් පක්ෂයේ සුබ පැතුම් පණිවිඩය එක්කරමින් අමාත්‍යවරයා එසේ පැවසීය.මහජන එක්සත් පෙරමුණේ නායක ඇමැති දිනේෂ් ගුණවර්ධන මහතා ඇතුළු පක්ෂ සාමාජිකයන් රැසකගේ සහභාගිත්වයෙන් ඊයේ (01) දින කොළඹ නව නගර ශාලාවේ දී මෙය පැවැත්විණි.මාතෘ භූමියට එරෙහිව දෙස් විදෙස් බලවේග ගෙන යන කුමන්ත්‍රණ පරාජය කර ජනාධිපති මහින්ද රාජපක්ෂ මහතා ප්‍රමුඛ රජය ගෙන යන සංවර්ධන වැඩපිළිවෙළ ශක්තිමත් කිරීමට කැප වී ක්‍රියාකරන බව මහජන එක්සත් පෙරමුණේ නායක, ශ්‍රී ලංකා පාර්ලිමේන්තුවේ ආණ්ඩු පක්ෂයේ ප්‍රධාන සංවිධායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා අවධාරණය කළේය.අද අපේ රටේ ජනතාවට පැවරී තිබෙන උත්තරීතර වගකීම වන්නේ අප මාතෘ භූමියේ නිදහස, ස්වෛරීත්වය, ස්වාධීනත්වය, ඒකීයත්වය ආරක්ෂා කිරීම බව පෙන්වා දුන් ඇමැතිවරයා අඩුපාඩු, පසුබෑම් ප්‍රජාතන්ත්‍රවාදීව විසඳාගෙන ඉදිරියට යා යුතු බව ප්‍රකාශ කළේය.ඇමැති දිනේෂ් ගුණවර්ධන මහතා මේ අදහස් පළ කළේ ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, නව නගර ශාලවේ දී ඊයේ (1) උදෑසන අභිමානවත් අයුරින් පැවැති මහජන එක්සත් පෙරමුණේ 21 වැනි ජාතික සම්මේලනයට එක් වෙමිනි.පනස් හයේ පෙරළියට මුල් වූ මහජන එක්සත් පෙරමුණ බිහි වූයේ දිවංගත එස්. ඩබ්ලිව්. ආර්. ඩී බණ්ඩාරනායක, පිලිප් ගුණවර්ධන මහත්වරුන් ප්‍රමුඛ දේශ හිතෛෂී සහ ජාති හිතෛෂී නායකයන්ගේ මඟ පෙන්වීම මතය.එතැන් පටන් ශ්‍රී ලාංකේය දේශපාලන ඉතිහාසය තුළ රට, ජාතිය වෙනුවෙන් ඉමහත් මෙහෙවරක් ඉටු කළ මහජන එක්සත් පෙරමුණ සිය 21 වැනි ජාතික සම්මේලනය පවත්වන අවස්ථාවට මෙරට දේශපාලන පක්ෂ රැසක නායකයන් සහ විදෙස් නියෝජිතයන් සහභාගී වී සිටිනු දක්නට ලැබිණි.ජාතික මහා සම්මේලනයට සැපැමිණි ජනාධිපතිතුමා පිළිගනු ලැබුවේ මහජන එක්සත් පෙරමුණේ නායක, ශ්‍රී ලංකා පාර්ලිමේන්තුවේ ආණ්ඩු පක්ෂයේ ප්‍රධාන සංවිධායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා ඇතුළු පිරිස විසිනි.පැමිණ සිටි පිරිස ධර්මායතානාධිපති ඇල්ලේ ගුණවංශ හිමියන් විසින් පංච ශීලයේ පිහිටුවන ලදී. අනතුරුව මහජන එක්සත් පෙරමුණේ සහ සහෝදර දේශපාලන පක්ෂවල නැසී ගිය නායකයන්, සාමාජිකයන්, රට වෙනුවෙන් දිවි දුන් රණවිරුවන් සමරා නිහඬතාවක් සුරකින ලදී.ජාතික මහා සම්මේලනය වෙනුවෙන් දේශපාලන පක්ෂ නිකුත් කළ පණිවිඩ සභාවට ඉදිරිපත් කෙරුණේ ඉන් අනතුරුවය. ශ්‍රී ලංකා නිදහස් පක්ෂයේ පණිවිඩය එම පක්ෂයේ ජාතික සංවිධායක, ආර්ථික සංවර්ධන ඇමැති බැසිල් රාජපක්ෂ මහතා විසින් ඉදිරිපත් කරන ලද අතර ජාතික හෙළ උරුමයේ ප්‍රධාන ලේකම්, ඇමැති පාඨලී චම්පික රණවක, ප්‍රජාතන්ත්‍රවාදී වාමාංශික පෙරමුණේ නායක, ඇමැති වාසුදේව නානායක්කාර, ශ්‍රී ලංකා කොමියුනිස්ට් පක්ෂයේ රාජා කොල්ලුරේ, ලංකා සම සමාජ පක්ෂයේ නියෝජ්‍ය ඇමැති වයි. ජී. පද්මසිරි මහත්වරු පණිවිඩ සභාවට ඉදිරිපත් කළහ. කවදාවත් මේ රට දෙකඩ කිරීමට ආයුධ අතට නොගත් දේශපාලන පක්ෂයක් වශයෙන් මහජන එක්සත් පෙරමුණ සෑමවිටම සාමකාමී ක්‍රියාවලීන් තුළින් ඉදිරියට ගමන් කළ බවත් ඇමැතිවරයා පැවසීය.තිස් වසරක් තිස්සේ පැවැති බෙදුම්වාදී ත්‍රස්තවාදය පරාජය කර එක්සේසත් කළ රට සංවර්ධන ක්‍රියාදාමය ඔස්සේ ඉදිරියටම ගෙන යාමට ජනාධිපතිවරයා දරන වෙහෙස අගය කළ දිනේෂ් ගුණවර්ධන මහතා ඒ සඳහා සියලු ශක්තිය ලබා දීමට තම පක්ෂය කැපවීමෙන් ක්‍රියාකරන බව ප්‍රකාශ කළේය.මේ රටේ බෙදුම්වාදය පසුපස සිටි විදේශ බලවේග පිළිබඳ පැහැදිලි කළ ඇමැතිවරයා බෙදුම්වාදය මේ රටේ තිබුණත් ඊට පෝෂණය ලබා දුන් පෙකිණිවැල තිබුණේ විදේශයන්ගේ බවත් පැවසීය.ත්‍රස්තවාදය පරාජය කර දේශපාලන ස්ථාවරත්වයත් සියයට 7 ඉක්ම වූ ආර්ථික වර්ධන වේගයක් මඟින් ආර්ථික ස්ථාවරත්වයත් රටට ලබා දීමට ජනාධිපතිතුමා කටයුතු කර තිබෙන බවත් ඇමැතිවරයා පෙන්වා දුන්නේය.ඇමැති බැසිල් රාජපක්ෂ මහතා විසින් ඉදිරිපත්කළ සුබ පැතුම් පණිවිඩයේ තවදුරටත් මෙසේ සඳහන් විය.“මහජන එක්සත් පෙරමුණේ 21 වැනි ජාතික සම්මේලනය වෙනුවෙන් ශ්‍රී ලංකා නිදහස් පක්ෂයේ සුබ පැතුම් එක් කිරීමට හැකි වීම පිළිබඳ අප පක්ෂය මහත් සේ සතුටට පත් වෙනවා. මන්ද යත්, ශ්‍රී ලංකා නිදහස් පක්ෂය සහ මහජන එක්සත් පෙරමුණ එකම දේශපාලන ගමන් මගක හමුවූ නිවුන් සොහොයුරන් බඳුයි. මවු බිමේ දේශපාලන අත්දැකීම් රැසකට උරුමකම් කියමින් අතීත ආවර්ජනය තුළින් අනාගත ලෝකය දැකීමේ හසල කුසලතාවන් පෙන්නුම් කරන මහජන එක්සත් පෙරමුණ ලාංකික දේශපාලන ගමන් මගෙහි බුද්ධිමය පරිච්ඡේදයකට හිමිකම් කියයි.මහජන එක්සත් පෙරමුණ ජාතික දේශපාලනයේ නොමැකෙන බුද්ධිමතුන් රට දායාද කරමින් ඉන් නොනැවතී ලාංකීය ජාතියට දේශපාලන විජයග්‍රහණයන් රැසක් අත් පත් කර දීමට දායක වී ඇත. සැමට එකසේ යන්න නිබද හදවත්වල ධාරණය කර ගනිමින් ජනතාභිවර්ධනීය තත්ත්වයකට පත්ව ඇති මහජන එක්සත් පෙරමුණ අද වන විට ලාංකික දේශපාලනයේ දිවියේ හිනි පෙත්තට ළං වී ඇත. ලැබෙන හා ලබාගත් අවස්ථා හැම විටම උපයෝගී කරගනිමින්, වාමාංශික දේශපාලයේ නියැළෙමින් බුද්ධිමය දේශපාලනය පෝෂණය කර ඇත. සංයමය තුළින් සංහිඳියාවත්, සංහිඳියාව තුළින් නායකත්ය, පෞරුෂයක් නිර්මාණය කිරීමට හසල කෞෂල්‍ය පිරි මහජන එක්සත් පෙරමුණ නිසල මහා ජල කඳක් බඳුය.උත්තුංග දේශපාලන පෞර්ෂයක් හෙබි ලාංකික මාතාවට දහසක් දෑ තිළිණ කරමින් විප්ලවීය මාවතේ පෙර ගමන් කරුවන් බවට පත්ව බෞද්ධ දාර්ශණීකත්වය මූලික කරගනිමින්, මේ දක්වා ඇවිත් ඇති ගමන් මග අති ප්‍රශංසනීයයි. පුළුල් දැක්මකින් සමන්විත මහජන එක්සත් පෙරමුණේ ඉදිරි ගමන් මග යහපත් දිසාවකට යොමු වේවායි 21 වන සම්මේලනය වෙනුවෙන් ශ්‍රී ලංකා නිදහස් පක්ෂය සුබ පතයි.”මැති ඇමැතිවරුන්, පක්ෂ නායකයන්, සාමාජිකයන් ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080221</link>
    <topic>බලපිටිය සිද්ධාර්ථයේ මහින්දෝදය තාක්ෂණික විද්‍යාගාරයජනාධිපති සුරතින් සිසු අයිතියට</topic>
    <author>ධනුෂ්ක ගොඩකුඹුර සහ බලපිටිය සමූහ බලපිටිය සිට.</author>
    <content>බලපිටිය සිද්ධාර්ථ විද්‍යාලයේ ඉදිකෙරුණු මහින්දෝදය තාක්ෂණික විද්‍යාගාරය ජනාධිපති මහින්ද රාජපක්ෂ මහතාගේ සුරතින් ඊයේ (1) සවස විවෘත කෙරිණි. රට පුරා පාසල් දහසක මහින්දෝදය තාක්ෂණික විද්‍යාගාර දහසක් ඉදිකිරීමට අධ්‍යාපන අමාත්‍යාංශය ක්‍රියාත්මක කර තිබෙන වැඩපිළිවෙළ යටතේ බලපිටිය ආසනයේ ඉදිකෙරුණු ප්‍රථම විද්‍යාගාරය මෙය වන අතර ඒ සඳහා වැය කර ඇති මුදල රුපියල් මිලියන 18කි.පරිගණක 40කින් යුත් පරිගණකාගාරයකින්, පරිගණක 20කින් යුත් භාෂාගාරයකින්, දුරස්ථ අධ්‍යාපනය සඳහා නැණස ඒකකයකින්, ගණිතාගාරයකින් හා විද්‍යාගාරයකින් මෙම මහින්දෝදය තාක්ෂණ විද්‍යාගාරය සමන්විතය.මහින්දෝදය තාක්ෂණ විද්‍යාගාරය විවෘත කිරීමට පැමිණි ජනාධිපතිතුමා විද්‍යාලයේ විදුහල්පතිතුමා, ආචාර මණ්ඩලය හා සිසු දරු දැරියන් විසින් මහත් හරසරින් පිළිගනු ලැබිණි. විද්‍යාලයීය තූර්ය වාදක කණ්ඩය පෙරටු කොටගෙන පැමිණි ජනාධිපතිතුමා විද්‍යාගාරය සිසු අයිතියට පවරා දුන් අතර එහි කටයුතු නිරීක්ෂණය ද කළේය.අනතුරුව පාසල් භූමිය වෙත පැමිණ සිටි සිසු දරු දැරියන් හා මවුපියන් වෙත ගිය ජනාධිපතිතුමා ඔවුන් සමඟ සුහද කථා බහක ද නියැළුණේය.නියෝජ්‍ය කථානායක චන්දිම වීරක්කොඩි, අධ්‍යාපන ඇමැති බන්දුල ගුණවර්ධන, පාර්ලිමේන්තු මන්ත්‍රී සජින් ද වාස් ගුණවර්ධන, දකුණු පළාත් ආණ්ඩුකාර කුමාරි බාලසූරිය, දකුණු පළාත් අධ්‍යාපන ඇමැති චන්දිමා රාසපුත්‍ර මහත්ම මහත්මීහූ ඇතුළු පිරිසක් ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080222</link>
    <topic>ජා-ඇළ නව නගරාධිපති පත්වීමඅත්හිටුවමින් අතුරු නියෝගයක්</topic>
    <author>ශිරෝමි අබයසිංහ</author>
    <content>ජා ඇල නගර සභාවට අලුතින් පත් කර ඇති නගරාධිපති අංජු පෙරේරා මහතාගේ පත්වීම අත් හිටුවමින් ශ්‍රේෂ්ඨාධිකරණය ඊයේ (01) අතුරු නියෝගයක් පැනවීය.එම පත්වීම අභියෝගයට පත් කරමින් ජා ඇල හිටපු නියෝජ්‍ය නගරාධිපති එරංග ඩයස් මහතා ගොනු කළ මූලික අයිතිවාසිකම් පෙත්සම විභාගයට ගැනීමට අවසර දෙමින් එම පෙත්සම විභාගයට ගෙන අවසන් වන තෙක් බල පැවැත්වෙන පරිදි එම අතුරු නියෝගය පැනවිණි.ජනාධිපති නීතීඥ සලීම් මර්සුෆ් ,රෝහිණි මාරසිංහ සහ ජනාධිපති නීතීඥ ප්‍රියන්ත ජයවර්ධන යන ශ්‍රේෂ්ඨාධිකරණ විනිශ්චය මණ්ඩලය හමුවේ පෙත්සම සළකා බැලිණි.හිටපු නගරාධිපති උපාලි අරඹේවත්ත, කොළඹ තේරීම් භාර නිලධාරිවරයා ,එක්සත් ජනතා නිදහස් සන්ධානයේ මහ ලේකම්වරයා, නීතීපතිවරයා වගඋත්තරකරුවන් ‍කරමින් පෙත්සම ඉදිරිපත් කර තිබිණි.පෙත්සමේ මෙසේ සඳහන් වේ.ජා ඇල නගර සභාවේ 2014 වසර සඳහා ඉදිරිපත් කෙරුණු අයවැය දෙවරක්ම පරාජය වීමෙන් පසු පළාත් පාලන පනත අනුව නගරාධිපතිවරයා සිය තනතුරෙන් ඉවත් වූ බව සැළකෙන බැවින් නි‍යෝජ්‍ය නගරාධිපතිවරයා , නගරාධිපති ධූරයේ වැඩ භාර ගත් අතර හිස් වූ තනතුරට දින 30 ක් තුළ දී සුදුස්සෙකු නම් කරන ලෙස තේරීම් භාර නිලධාරිවරයා පක්ෂයේ මහ ලේකම්වරයාට දන්වා යැවූ බවත් ලේකම්වරයා ඒ සඳහා මාසයක් කල් ඉල්ලා ගත් බවත් සඳහන්ය. එම දික් කළ කාලය අතරතුර දී පක්ෂ ලේකම්වරයා අං‍ජු පෙරේරා මහතා නගරාධිපතිවරයා ලෙස පත් කරන ලෙස දන්වා යැවූ බවත් පෙත්සම වැඩි දුරටත් සඳහන් කරයි.මෙම පත්වීම නිතී විරෝධි බවත් ඉන් සිය මූලික අයිතිවාසිකම් උල්ලංඝණය වූ බවත් සඳහන් කරන පෙත්සම්කරු එම පත්වීම අවලංගු කර තමා නගරාධිපතිවරයා ලෙස පත් කරන්නැයි නියම කරමින් නියෝගයක් නිකුත් කරන ලෙසත් ඉල්ලා සි‍ටියි.පෙත්සම්කරු වෙනුවෙන් රසික දිසානායක සහ රුවන්ත කුරේ නීතීඥ මහත්වරුන් සමග ජනාධිපති නීතීඥ අලි සබ්රි ,තේරීම් භාර නිලධාරිවරයා වෙනුවෙන් නියෝජ්‍ය සොලිසිටර් ජනරාල් නෙරීන් පුල්ලේ ,අංජු පෙරේරා ‍මහතා වෙනුවෙන් ජනාධිපති නීතීඥ ශ්‍රීනාත් පෙරේරා ,පක්ෂයේ මහ ලේකම්වරයා වෙනුවෙන් ජනාධිපති නීතීඥ කුෂාන් ද අල්විස් මහත්වරුන් ඇතුළු නීතීඥ මණ්ඩලයක් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080223</link>
    <topic>සෝදිසි මෙහෙයුම්වලින් 20 ලක්ෂයක මත්පැන් සමඟ සැක 444ක් අත්අඩංගුවට</topic>
    <author>නිමල් රාජපක්ෂ</author>
    <content>කොච්චිකඩේ ,කටුනායක ,මිනුවන්ගොඩ හා උඩුගම්පොල යන ප්‍රදේශවල කළ සෝදිසි මෙහෙයුම්වලින් රුපියල් විසි ලක්ෂයක් වටිනා මත්පැන් තොගයක් සමඟ සැකකරුවන් 444 දෙනකු මීගමුව සුරාබදු නිලධාරීන් අත්අඩංගුවට ගෙන ඇත.අත්අඩංගුවට ගත් මත්පැන් තොගයේ කසිප්පු ස්ප්‍රීතු ලීටර් 800 ක් , ගෝඩා ලීටර් 3000 ක්, රජයේ අරක්කු බෝතල් 60 ක් හා දඟර 20 ක් තිබු බව මීගමුව සුරාබදු ස්ථානාධිපති ලක්ෂ්මන් කැටගොඩ මහතා පවසයි.ජනවාරි මාසයේ සිට ජුලි මාසය දක්වා ගත වු හය මාසය තුළ කළ වැටලීම්වලදී මෙම සැකකරුවන් කොටුකරගෙන ඇත. මෙහිදී මත්පැන් පෙරණ හා අලෙවි කරන ස්ථාන 358 ක් , කංසා හා හෙරරොයින් අලෙවි කළ ස්ථාන 20 ක් , බලපත්‍ර නොමැතිව රජයේ අරක්කු අලෙවි කළ ස්ථාන 40 ක් සුරාබදු නිලධාරීන් කොටුකරගෙන තිබිණ.අත්අඩංගුවට ගත් සැකකරුවන් මීගමුව හා මිනුවන්ගොඩ මහේස්ත්‍රාත් අධිකරණ වෙත ඉදිරිපත් කිරීමෙන් පසු මහේස්ත්‍රාත්වරු සැකකරුවන් 444 දෙනාට රුපියල් තිස්ලක්ෂ විසිපන්දහසක (3025000/=) දඩ මුදලක් ගෙවන ලෙස නියම කළහ.බස්නාහිර පළාත තුළ සහකාර සුරාබදු කොමසාරිස් ආර්.එම්. රත්නායක, ජාඇල සුරාබදු අධිකාරි ආර්.එම්.පී.බී. ධර්මකීර්ති යන මහත්වරුන්ගේ උපදෙස් මත මීගමුව සුරාබදු ස්ථානාධිපතිවරයා ඇතුළු නිලධාරීන් මෙම වැටලීම් සිදු කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080224</link>
    <topic>ඇමැති විමල් ‘ගරු සභාගී සම්මානයෙන්’ පිදුම් ලබයි</topic>
    <author>සමන්ති මිරියගල්ල කඩුවෙල සමූහ</author>
    <content>ජාත්‍යන්තර ඡායාරූප කලා සම්මේලනයේ ශ්‍රී ලංකාවේ නිත්‍ය නියෝජිත ආයතනය වන “ ශ්‍රී ලංකා ජාතික ඡායාරූප කලා සංගමය ” මඟින් 2014 වර්ෂය සඳහා පිරිනමන “ ගරු සභාගී සම්මානයෙන් ” ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා මෙවර පිඳුම් ලැබීය.එම සම්මානය ඇමැතිවරයා වෙත පිළිගැන්වීම ශ්‍රී ලංකා ජාතික ඡායාරූප කලා සංගමයේ සභාපති සුනිල් වික්‍රම මහතාගේ ප්‍රධානත්වයෙන් ඉකුත් දා බත්තරමුල්ල, සෙත්සිරිපායේ පිහිටි එම අමාත්‍යාංශයේදී සිදුකෙරිණ.පුරා වසර 64 කට වඩා දිගු ඉතිහාසයක් ඇති ශ්‍රී ලංකා ජාතික ඡායාරූප කලා සංගමය සෑම වර්ෂයකදීම තෝරාගත් එක් විශිෂ්ට පුද්ගලයෙක් වෙත වාර්ෂිකව මෙම “ ගරු සභාගී සම්මානය ” පිරිනැමීම සිදුකරයි.ශ්‍රී ලංකාවේ කලා ක්ෂේත්‍රයේ ප්‍රවීණයන් මීට ඉහතදී මෙම සම්මානයෙන් පිඳුම් ලබා ඇති අතර ආචාර්ය පණ්ඩිත් අමරදේවයන්, ආචාර්ය ලෙස්ට ජේම්ස් පීරිස්, ආචාර්ය ප්‍රේමසිරි කේමදාස, කලාවේදී ඩී. බී. නිහාල්සිංහ යන ප්‍රවීණයෝ ද ඒ අතර වෙති.මෙම සම්මානය සඳහා දේශපාලඥයෙකු තෝරාගත් ප්‍රථම අවස්ථාව මෙයයි. විමල් වීරවංශ ඇමැතිවරයා දේශපාලඥයෙකුට අමතරව මාධ්‍යවේදියෙකු, ගීත රචකයෙකු, ග්‍රන්ථ රචකයෙකු වශයෙන් දැක්වූ කුසලතාවය හා එතුමා රට වෙනුවෙන් කළ මෙහෙවර මෙම සම්මානය සඳහා එතුමා තෝරාගැනීමට හේතු වී තිබේ.මෙම අවස්ථාවට ශ්‍රී ලංකා ජාතික ඡායාරූප කලා සංගමයේ විධායක අධ්‍යක්ෂ හර්ෂ මධුරංග, එහි මුදල් අධ්‍යක්ෂ මංගල එදිරිසිංහ, එහි අධ්‍යක්ෂ ලේඛකාධිකාරී එල්.බී.එස්.එස්. බාලසූරිය, එහි අධ්‍යක්ෂ සමාජ සේවා තිනේෂා එදිරිසිංහ යන මහත්ම මහත්මීහු ඇතුළු පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=n14080225</link>
    <topic>අලුතින් උද්භිද උද්‍යාන 10ක් ඇරඹීමට පියවර ගන්නවා</topic>
    <author>මීරිගම වාර්තාකරු</author>
    <content>ඉදිරි වසර දෙක ඇතුළත ශී‍්‍ර ලංකාවේ අලුතින් උද්භිද උද්‍යාන 10ක් ආරම්භ කිරීමට කටයුතු යොදා ඇතැයි ජාතික උද්භිද උද්‍යාන දෙපාර්තමේන්තුව පවසයි.මෙරට හතර වැනි උද්භිද උද්‍යානය පසුගියදා මිරිජ්ජවිල ආරම්භ වූ අතර ඒ වසර 137කට පසුවය. මිරිජ්ජවිල වියළි කලාපීය උද්භිද උද්‍යානය මෙරට විශාලතම උද්භිද උද්‍යානය ලෙස සැලැකේ.අවිස්සාවේල්ලේ තෙත් කලාපීය උද්භිද උද්‍යානය දැන් ඉදිවෙමින් පවතින අතර එය අක්කර 105 ක බිමක ඉදි වේ. අනතුරට පත් තෙත් කලාපීය ශාක සුරැකීම මෙම උද්භිද උද්‍යානය ඉදිකිරීමේ ප්‍රධාන අරමුණ වේ.කුරුණෑගල ගනේවත්තේ ඖෂධ උයනක් ද ඉදිකෙරෙන අතර මීට අමතරව ශ්‍රී ලංකාවේ සියලූ ශාක ජෛව විවිධත්ව කලාප අනුව එක් උද්භිද උද්‍යානය බැගින් පිහිටුවීමට නියමිතය. ඉදිරියේදී නකල්ස්, ශ්‍රී පාදය, හෝර්ටන් තැන්න, සිංහරාජ හා රත්නපුරය, නුවරඑළිය අඹගමුව වැනි ප්‍රදේශවල ද උද්භිද උද්‍යානය පිහිටුවීමට නියමිත බව ජාතික උද්භිද උද්‍යාන දෙපාර්තමේන්තුව පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r1408021</link>
    <topic>කළුතර විදුලිය පිළිබඳ තොරතුරු SMS මගින්</topic>
    <author>කොළඹ දකුණ සමූහ ගාමිණී රූපානන්ද</author>
    <content>‍‍ලංකා විදුලිබල මණ්ඩලය මගින් කළුතර දිස්ත්‍රික්කයේ විදුලි පාරිභෝගිකයන් සඳහාත් කෙටි පණිවුඩ සේවාව (SMS) මගින් විදුලිය පිළිබඳ අත්‍යවශ්‍ය තොරතුරු සැණෙකින් ලබාදිමේ අලුත් පහසුකම ලබාදීමට පියවර ගැනේ. මේ වන විටත් ලංකා විදුලි බල මණ්ඩලය විසින් බස්නාහිර පළාත දකුණ 1 කොට්ඨාශයට අයත් රත්මලාන, දෙහිවල ප්‍රදේශවල මෙම වැඩපිළිවෙළ ක්‍රියාවට නංවා තිබේ.මෙම නව වැඩපිළිවෙළට අනුව විදුලි බිල්පත යම්හෙයකින් පාරිභෝගිකයකුහට ගෙවීමට අමතකව ගියහොත් තම එස්. එම්. එස් සේවාව මගින් සිහිපත් කරන බව බස්නාහිර පළාත් දකුණ අංක (1) කොට්ඨාස භාර නියෝජ්‍ය සාමාන්‍යාධිකාරීවරයා එමෙන්ම විදුලි බිල්පත් හිග මුදල පිළිබඳවත් ජංගම දුරකථනයට කෙටි පණිවුඩ එවීම, හා පදිංචි පළාතේ නඩත්තු හා සේවා කටයුතු සඳහා විදුලිය අත්හිටුවීමේ දී ඒ බව කෙටි පණිවුඩයක් මගින් පාරිභෝගිකයන්ට දැන ගැනීමටද ඉඩ සලසනු ඇත.විදුලි පාරිභෝගිකයන්හට ලබාදෙන සේවාව වැඩි දියුණු කිරීම,කලින් කලට හඳුන්වා දෙන නව පහසුකම් පිළිබඳව පාරිභෝගිකයන් දැනුවත් කිරීම ඇතුළු තවත් ප්‍රතිලාභ රැසක් මෙමගින් සපයෙනු ලැබේ.මේ සේවාව සමග සම්බන්ධවීමට ඔබ විසින් කළ යුතුව ඇත්තේ ඔබගේ ජංගම දුරකථන අංකය, විදුලි බිල්පතේ ගිණුම් අංකය, අයපත්කරු මගින් ඔබ පදිංචි ප්‍රාදේශයේ කාර්යාලයට ලබාදීමයි.මේ පිළිබඳ වැඩි විස්තර ලංකා විදුලි බල මණ්ඩලයේ ඇමතුම් මධ්‍යස්ථානයට 011- 4418418 යන දුරකථනයට ඇමැතුම්දීමෙන් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r1408022</link>
    <topic>යටිනුවර මොර‍ගොල්ල ජනපදයට පිවිසෙන්න නව පාලමක් ඉදිවෙයි</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>රුපියල් කෝටි දෙකක වියදමකින් යටිනුවර බලන මොරගහ ඇළ හරහා මොරගොල්ල ජනපදයට පිවිසෙන මාර්ගයේ නව පාලමක් ඉදිකිරීමට පියවරගෙන තිබේ. දැනට තිබෙන පාලම දැඩි ලෙස අබලන් වී ගොස් ඇති අතර බර වාහන ගමනා ගමනයට තරම් අපහසු තත්ත්වයක්ව පවතී.කාලයට ගැළපෙන පරිදි මෙම පාලම පළල් කර ඉදි කෙරේ. මෙම පාලම සහ මාර්ගය ද සංවර්ධනයෙන් ද පහසුවෙන් මොරගොල්ල මහකන්ද හරහා කොළඹ නුවර ප්‍රධාන මාර්ගයට පිවිසීමේ හැකියාව ද මෙහි ප්‍රදේශවාසීන්ට උදා වේ.යටිනුවර ශ්‍රීලනිප ප්‍රධාන සංවිධායක නියෝජ්‍ය වැවිලි කර්මාන්ත ඇමැති අර්ල් ගුණසේකර මහතාට කරුණු දැක්වීමෙන් ආර්ථික සංවර්ධන අමාත්‍යාංශය මඟින් මේ සඳහා මුදල් ප්‍රතිපාදන වෙන් කර දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r1408023</link>
    <topic>මියගිය සැමියා පිළිබඳබිරියගේ පැමිණිල්ල සැකයි</topic>
    <author>මතුගම සංචාරක</author>
    <content>තම ස්වාමියා නිවස තුළ එල්ලී මියගොස් ඇතැයි කළ බිරියගේ පැමිණිල්ල සැක කටයුත්තකට භාජනය වී ඇති හෙයින් මහේස්ත්‍රාත් පරීක්ෂණයක් පැවැත්වීමට බුලත්සිංහල පොලිසිය පියවර ගෙන ඇත.මතුගම අධිකරණයේ දිසා විනිසුරු ලෝචනී අබේවික්‍රම මහත්මිය 26 දින බුලත්සිංහල තල්ලුමලේ වතු නිවාසවලට ගොස් මහේස්ත්‍රාත් පරීක්ෂණය පැවැත්වූවාය.මරණය පිළිබඳව සැක කටයුත්තක් පවතින බවට මෙහිදී කරුණු අනාවරණය කිරීමට පොලිසිය කටයුතු කළේය.මෙම මළ සිරුර රෝහලට ගෙනගොස් අධිකරණ වෛද්‍ය නිලධාරි වෙත යොමු කොට පශ්චාත් මරණ පරීක්ෂණයක් පවත්වන ලෙස බුලත්සිංහල පොලිසියට උපදෙස් දුන්නේය.මියගොස් ඇත්තේ බුලත්සිංහල තල්ලුමලේ වතුයායේ වතු නිවාසවල ජීවත් වූ 28 හැවිරිදි ත්‍යාගරාජා සුපුන් කුමාර්ය.පොලිසිය තම නිවසට යනවිට බිරිය විසින් මළ සිරුර එල්ලුන ස්ථානයෙන් ගෙනවිත් ඇඳක්මත තැන්පත් කර තිබීම පිළිබඳව පොලිසියට සැකයක් මතු වී ඇත.බුලත්සිංහල පොලිස් ස්ථානාධිපති එච්. ඒ. ගුණරත්න මහතා පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r1408024</link>
    <topic>‍පිළිමතලාව සංවර්ධන නගරයක්කිරීමට සැලසුම්</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>මහනුවර දිස්ත්‍රික්කයේ පිළිමතලාව නගරය සංවර්ධන නගරයක් ලෙසට පත් කිරීමට ආර්ථික සංවර්ධන අමාත්‍ය‍ාංශය මඟින් කටයුතු යොදා ගෙන යති. මේ අනුව නගරයට අංගසම්පූර්ණ බස් නැවතුම්පළක්, සතිපොළ වෙළෙඳ සංකීර්ණයක්, අංග සම්පූර්ණ වැසිකිළි ජල පහසුකම් ඇතුළු පොදු පහසුකම් මේ අනුව ලබා දේ.ආර්ථික සංවර්ධන අමාත්‍ය අංශයේ නාගරික සැලසුම් වැඩපිළිවෙළ යටතේ මෙය ක්‍රියාවට නැංවේ.යටිනුවර ශ්‍රිලනිප ප්‍රධාන සංවිධායක නියෝජ්‍ය වැවිලි කර්මාන්ත ඇමැති අර්ල් ගුණසේකර මහතාගේ මඟපෙන්වීම යටතේ මෙම වැඩපිළිවෙළ ක්‍රියාත්මක වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r1408025</link>
    <topic>හෝමාගම රේල් ගේට්ටුව අසල වැවක් වගේ</topic>
    <author>ඡායාරූපය :- ආනන්ද ප්‍රේමතිලක හෝමාගම සමූහ</author>
    <content>හෝමාගම - කඩුවෙල 297, 298 බස් මාර්ගයේ හෝමාගම දුම්රියපොළ අසල දුම්රිය හරස් මග ගේට්ටුව අසල සුළු වර්ෂාවකට පවා ජලය එක්රැස්ව ජලාශයක් බවට පත්ව ඇති අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r1408026</link>
    <topic>අසරණ දියණිය රකින්නඅනේ ඔබත් පිහිටවන්න</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>“මගේ දියණියට දැන් වයස අවුරුදු ‍දහයයි. ඒත් එයා උපන් දවසේ ඉඳලාම කිසිම දෙයක් කන්නේ නැහැ. කිරි විතරමයි බොන්නේ. දුව ඉපදෙන විටත් ඉණෙන් පහල කොටස අප්‍රාණිකවයි තිබිලා තියෙන්නේ. දොස්තර මහත්වරු දුව පරීක්ෂාකර බලලා කීවේ එයාගේ මොළයට විෂබීජයක් ගිහිල්ලා කියලා‍.දරුවාගේ වියදම දවසින් දවස වැඩියි. මේ දරුවා ජීවත් කරවීමට පිහිටක් වන ලෙස කාරුණික හදවත් ඇත්තන්ගෙන් ආයාචනා කර සිටිනවා. මේ වනතුරුත් අපට කිසිදු ආධාරයක් ලැබී නැතැයි රෝගී දියණියගේ මව වන රඹුක්කන, මොට්ටප්පුලිය, අංක 26 ලිපිනයේ පදිංචි ඩී. සුදර්ශනී ජීවරත්න නම් මව පැවසූවාය.මෙම පවුලේ දියණියන් තිදෙනකු සිටින අතර වැඩිමහල් දියණිය අට ශ්‍රේණියේ ඉගෙනුම ලබයි. මීට වසර දහයකට පෙර නිවුන් දැරියන් ලෙස උපන් මෙම රෝගී දැරිය හා ඇ‍‍ගේ නිවුන් සොහොයුරිය දැන් පස්වැනි ශ්‍රේණියේ ඉගෙනුම ලබන අතර මෙවර ශිෂ්‍යත්ව විභාගයට පෙනී සිටීමට සූදානම් වෙයි.මෙම රෝගී දැරියගේ පියාවන ජී. ජී. ප්‍රභාත් ගුණරත්න මහතා සහ ඔහුගේ පියා ද රෝගී තත්ත්වයේ පසුවන අතර ඔවුන්ට ද අවශ්‍ය බෙහෙත් ලබා ගැනීම ද ගැටලුවක් වී ඇත.මෙවැනි ගැටලු තත්ත්වයන් නිසා රෝගී දැරියගේ මව වන සුදර්ශනී මහත්මියට කිසිදු රැකියාවක් කිරීමට ද නොහැකි වී තිබේ.මෙම අසරණ පවුලට ඔබටත් පිහිට විය හැකිනම් ‍ සැබවින්ම එය උතුම් පින්කමකි. මොවුන් වෙනුවෙන් ඔබට උපකාර කළ හැකි නම් කෑගල්ල හැටන් නැෂනල් බැංකුවේ දැරියගේ පියා නමින් වූ ජී. ජී. ප්‍රභාත්ඉන්දික ගුණරත්න මහතා නමින් ගිණුමක් අරඹා ඇති අතර අවශ්‍ය වැඩිදුර විස්තර 077 – 5118421 දුරකථනය ඇමතීමෙන් ද ලබාගත හැකිය‍.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r1408027</link>
    <topic>මහනුවර බූවැලිකඩ ප්‍රජා ශාලාවවැඩිදියුණු කරන ලෙස ඉල්ලයි</topic>
    <author>මධ්‍යම පළාත් සංචාරක - එල්. එස්. එගොඩවිට</author>
    <content>මහනුවර බුවැලිකඩ ප්‍රජා ශාලාව රුපියල් ලක්ෂ 10 වියදමකින් සහ මහනුවර නගර සභා අරමුදලින් තෙමහල් ගොඩනැගිල්ලක් බවට වැඩි දියුණු කිරීමට මහනුවර නාගරික මන්ත්‍රීවරු ඉල්ලීම් කර තිබේ.මෙය ප්‍රතිසංස්කරණය කර සේවා පියසක් උත්සව ශාලාවක් හා පුස්තකාලයක් ඉදිකිරීමට පියවර ගන්නා ලෙස මහනුවර නාගරික මන්ත්‍රීවරුන් වන ජනක ගාමිණීරත්න, ලලන්ත සංජීව පීරිස් සහ නාගරික මන්ත්‍රීවරු මහනුවර නගරාධිපති මහේන්ද්‍ර රත්වත්තේ මහතාගෙන් ඉල්ලීම් කර තිබේ.මේ සඳහා රුපියල් ලක්ෂ 10 මුදල් ප්‍රතිපාදන මහනුවර දිස්ත්‍රික් පාර්ලිමේන්තු මන්ත්‍රී දිලුම් අමුණුගම මහතා විසින් වෙන් කරනු ලැබ තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r1408028</link>
    <topic>රඹුක්කන කුළු හරකුන්ගෙන්වගාවලට හානි</topic>
    <author>බුලත්කොහුපිටිය සමූහ - ඩබ්ලිව්. රෝහණ</author>
    <content>රඹුක්කන, හිරිවඩුන්න, නාරම්බැද්ද වැනි ප්‍රදේශවල කුළු හරක්ගෙන් ජනතාවට මෙන්ම වගාවන්ට හානි සිදුවන බව එම ප්‍රදේශවල ජනතාව පවසති.දැනට කළු හරකුන් 40ක පමණ රංචුවක් සිටිති.මෙම කුළු හරක් තිස්සමහාරාම වීරවිල ගොවි සමිති විසින් හීලෑ කරගෙන ගොවිතැන් කටයුතුවලට යොදා ගැනීමට ඉල්ලීමක් කර ඇති අතර ඒ පිළිබඳව අදාළ අංශ සමඟ සාකච්ඡා කර පියවර ගැනීමට පසුගියදා රැස්වු කෑගල්ල දිස්ත්‍රික් කෘෂිකර්ම කමිටුව තීරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r1408029</link>
    <topic>උඳුගොඩ දිසා රෝහලට ලක්ෂ 50කින්වෛද්‍ය රසායනාගාරයක්</topic>
    <author>බුලත්කොහුපිටිය සමුහ - ඩබ්ලිව්.රෝහණ</author>
    <content>උඳුගොඩ දිසා රෝහලේ මෙතෙක් අඩුපාඩුවක්ව පැවැති වෛද්‍ය රසායනාගාරයක් ඉදිකරදීමට සබරගමුව පළාත් සභාව රුපියල් ලක්ෂ 50ක මුදලක් වැයකර තිබේ.එයවීවෘත කිරීම පසුගිය දා සිදු කැරිණි. මෙම අවස්ථාවට ප්‍රධාන ආරාධිතයා ලෙස සබරගමුව පළාත් ප්‍රධාන ඇමැති හා සෞඛ්‍යය ඇමැති මහීපාල හේරත් මහතා සහභාගි විය.මෙම අවස්ථාවට පළාත් ප්‍රධාන ලේකම් හේරත් පී.කුලරත්න,කෑගල්ල සෞඛ්‍යය සේවා අධ්‍යක්ෂ කුමා වික්‍රමසිංහ, උඳුගොඩ දිසා රෝහලේ වැඩබලන දිස්ත්‍රික් වෛද්‍ය නිලධාරි කාශ්‍යප සරත්චන්ද්‍ර මහත්වරුඇතුඵ රෝහල් කාර්ය මණ්ඩලය හා ප්‍රදේශවාසීහු ද සහභාගි වී සිටියහ.මෙහි දී රෝහල සදහා අවශ්‍යය උපකරණ තොගයක් ද ප්‍රධාන ඇමැතිවරයා විසින් පරිත්‍යාග කරන ලද අතර එහි වටිනා කම රුපියල් ලක්ෂයක් පමණ වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r14080210</link>
    <topic>බස‍යෙන් වැටී කොන්දොස්තරමියගියාට රියැදුරුට 4000ක් දඩ</topic>
    <author>ගම්පහ සංචාරක නිමල් ජයසිංහ</author>
    <content>පෞද්ගලික බස් රථයක කොන්දොස්තරවරයකු එම බස් රථයේ නොසැලකිලිමත්ව පා පුවරුවේ ගමන් කරමින් සිටියදී රියදුරු විසින් එකවිටම තිරිංග තදකළ මොහොතක කොන්දොස්තරවරයා බිම වැටී තුවාල ලබා මිය යාම පිළිබඳ සිද්ධියේ නඩු විභාගයේ දී අනතුරින් මියගිය අයගේ නොසැලකිලිමත්බවට ඔප්පු වීම මත බස් රථයේ රියදුරුට අනතුරක් වළකා නොගැනීමේ චෝදනාවට පමණක් රුපියල් 4000/- දඩයක් ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කළේය.නඩු විභාගයේ දී චුදිත රියදුරු වෙනුවෙන් කරුණු දැක් වූ නීතිඥ ඇම්.ආර්. පෙ‍ෙර්රා මහතා පැවසූවේ සිද්ධිය වූ අවස්ථාවේ බස් රථයේ රියදුරු බස් රථය ඉදිරියට වේගයෙන් ධාවනය වූ යතුරු පැදිකරුවකු අනතුරින් බේරීම සඳහා එක්වරම තිරිංග තදකර ඇති බවත්, නොසැලකිලිකිමත්ව පාපුවරුවේ ගමන් කළ කොන්දොස්තරවරයා බස් රථයෙන් පිටත විසිවී ඇති බවත්ය.එසේම ඔහු බස් රථය අල්ලා ගෙන නොසිට ඇති බවය. පොලිස් රථ වාහන අංශයේ නිලධාරීන්ගේ සහ විත්තියේ නීතිඥ කරුණු සැලකිල්ලට ගත් මහේස්ත්‍රාත්වරයා ඉහත දඩය නියම කළ අතර බස් රථ රියදුරු‍ගේ රියදුරුබල පත්‍රය ද මුදා හැරීමට නියෝග කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r14080211</link>
    <topic>දකුණේ පුරන් කුඹුරුවලට අතිරේක බෝග වගා කරයි</topic>
    <author>තිහගොඩ සමුහ පී. පී. ජී. සුගතදාස</author>
    <content>දකුණ පළාතේ වි වගාකළ නොහැකි කුඹුරු ඉඩම්වල අතිරේක බෝ වගාකිරිමට රජය පියවර ගනි. ඒ යටතේ මාතර දිස්ත්‍රික්කයේ වි වගා නොකළ පුරන් කුඹුරුවල අතිරේක බෝග වගා වැඩසටහන් මේ වනවිට ආරම්භ කර ඇති බව දකුණ පළාත් කෘෂිකර්ම අමාත්‍යාංශය පවසයි.කිරින්ද-පුහුල්වැල්ල සහ හක්මන ප්‍රාදේශිය මහ ලේකම් කොට්ඨාසවල වි වගා කළ නොහැකි කුඹුරු ඉඩම්වල අතිරේක බෝග වගා ව්‍යාපෘති ආරම්භකර ඇති අතර, මේ වගා වැඩසටහන්වලදී බඩ ඉරිඟු, කව්පි සහ මුං වගාවන් සඳහා ඉහල ප්‍රමුඛත්වය ලබාදි ඇත.ඊට අමතරව බණ්ඩක්කා, වටකොලු, තක්කාලි, වම්බටු සහ පලා වර්ග ඇතුලු විවිධ එළවලු වගාවන්ද ආරම්භකර ඇති බව කෘෂිකර්ම නිලධාරිහු පවසයි.වගා ව්‍යාපෘති සාර්ථකකරගිම පිණිස අවශ්‍ය මුල්‍යාධාර, ගුණාත්මක වර්ගයේ රෝපන ද්‍රව්‍ය, නව තාක්ෂණික දැනුම හා වගා උපදෙස් දකුණ පළාත් කෘෂිකර්ම අමාත්‍යාංය විසින් සපයනු ලැබේ.පලිබෝධ නාෂක හා රසායනික පොහොර වර්ග භාවිතයෙන් තොරව කාබණික පොහොර පමණක් යොදාගනිමින් අතිරේක බෝග වගාකිරිම පිනිස ගොවි මහත්වරුන් වැඩි උනන්දුවක් දක්වන බවද කෘෂිකර්ම නිලධාරිහු පවසති. ජනතාවගේ පරිභෝජනය සඳහා රසායණික පොහොර තොරව ගුණාත්මක වර්ගයේ එළවලු නිෂ්පාදනය මෙහි අපේක්ෂාවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=r14080212</link>
    <topic>හම්බන්තොට දැඩි නියඟයෙන් පානීය ජලය හිඟවීමේ අවදානමක්</topic>
    <author>තංගල්ල විශේෂ ඇම්. පී. චන්ද්‍රපාල</author>
    <content>හම්බන්තොට දිස්ත්‍රික්කයට පවතින දැඩි නියඟය උග්‍රවිමත් සමග පානීය ජලය හිඟ විමේ අවදානමක් පවතින බව වාරි මාර්ග දෙපාර්තමේන්තුව පවසයි.දැනටමත් පානීය ජලය ලබා දීමේ කාලය හම්බන්තොට දිස්ත්‍රික්කයේ සමහර ගම්මානවල සීමා කර ඇත. වලස්මුල්ල, විරකැටිය, මැදමුලන යන ප්‍රදේශවලට ජලය ලබා දිම ඒ අනුව සීමා කර ඇත.හම්බන්තොට දිස්ත්‍රික්කයේ ප්‍රධාන ජලාශ 8ක ජල මට්ටම 11% දක්වා පහළ ගොස් ඇති නිසා පානීය ජලයත් වගාවට ජලයත් නිකුත් කිරිමත් ඉදිරියේදි වැසි නොලැබුනොත් ගැටලුවක් විය හැකි බව වාරි මාර්ග දෙපාර්තමේන්තුව පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=s1408021</link>
    <topic>වනාතමුල්ල ප්‍රජා ශාලාවේ පුහුණුව ලබාඅවසන් වටයට පැමිණීම ආඩම්බරයක්</topic>
    <author>ප්‍රින්ස් ගුණසේකර ස්කොට්ලන්තයේ ග්ලාස්ගෝව් සිට</author>
    <content>පොදු රාජ්‍ය මණ්ඩලීය ක්‍රීඩා උළෙලේ මල්ලවපොර ලෝකඩ පදක්කම් සටන දක්වා පැමිණි ශ්‍රී ලංකා ක්‍රීඩක චාමර මිලින්ද පෙරේරා සිය දක්ෂතා පිළිබඳ සතුට පළකරයි. ස්කොට්ලන්ත ක්‍රීඩකයා සමග තියුණු සටනක් ලබාදී ලකුණු 22-16කින් චාමර මිලින්ද පෙරේරාට ලෝකඩ පදක්කම අහිමිවී ගියද එම තරගය මේ ක්‍රීඩා උළෙලේ දෙපාර්ශවයෙන්ම වැඩිම ලකුණු වාර්තාවූ එකම තරගය ලෙස වාර්තා පොතට එක්විය. ශ්‍රී ලංකා ක්‍රීඩකයා තරගයට වඩාත් ජීවයක් ලබාදුන් බව බොහෝ දෙනාගේ අදහස විය.ශ්‍රී ලංකා මල්ලවපොර කණ්ඩායම ග්ලාස්ගෝව් ක්‍රීඩා උළෙලට පැමිණීමට පෙර වනාතමුල්ල ප්‍රජා ශාලවේ අඩු පහසුකම් යටතේ මාස එකහමාරක පමණ පුහුණුව ලබා තිබේ. අනතුරුව ජාතික ඔලිම්පික් කමිටු සභාපති හේමසිරි ප්‍රනාන්දු මහතාගේ මැදිහත්වීමෙන් හා ක්‍රීඩා ඇමැතිවරයාගේ ගුවන් ප්‍රවේශපත් අනුග්‍රහයෙන් ඉරානයේ දින 10ක පුහුණුවක් ලබා ඇති මේ ක්‍රීඩා කණ්ඩායම ග්ලාස්ගෝව් වෙත පැමිණියේය.ඉරානයේ පුහුණුව මාස 3ක කාලයකට සැලසුම් කර තිබුණද ආර්ථික අපහසුතා මැද එය ඉටු කර ගැනීමට නොහැකිව තිබේ.ලෝකඩ පදක්කම් සටනේ පරාජයෙන් පසුව චාමර මිලින්ද පැවැසූවේ පුහුණුව මදිවීමෙන් මේ පරාජය අත්විදි බවයි. මල්ලවපොර ක්‍රීඩාවේ නියම තාක්ෂණය ඉරානයේ පුහුණුවෙන් ලැබූ බවත් එය දිගුකාලීන පුහුණුවක් වූයේ නම් විශාල පන්නරයක් ලැබිය හැකිව තිබූ බවත් හෙතෙම පෙන්වා දුන්නේය.“වනාතමුල්ල ප්‍රජාශාලාවේ පුහුණුවී මෙපමණ දුරක් පැමිණීම ගැන මා සතුටු වෙනවා. අපිත් දුප්පත් අපේ ක්‍රීඩාවත් හරිම දුප්පත්. අපේ ක්‍රීඩාව දිහා බොහෝ දෙනාගේ අවධානය නෑ. අපිව වැඩිය ගනණ් ගන්ෙනත් නෑ. මට ඕනෑවෙලා තිබුණා මේ ක්‍රීඩා උළෙලින් පසු මල්ලවපොර ගැන ශ්‍රී ලංකාවේම අවධානය යොමු කරන්න. පදක්කම දින්නානම් ඒක මගේ පළමු ඉලක්කය.නමුත් අවසන් වටයට පැමිණීමෙන් එය යම් දුරකට සාර්ථක වුණා කියලා සතුටක් තියෙනවා. ඉරානයේ පුහණුව අපේ පළමු විදෙස් පුහුණුවයි. ඒ දින දහයේ උදේ හවස දෙකේම පුහුණුවෙලා දින විස්සක වැඩ කළා. පදක්කම අවසන් මොහොතේ අහිමි වුණත් මේ ගමන් මඟ දෙස හැරී බලද්දී සතුටක් දැනෙනවා. ලබන මාසයේ පැවැත්වෙන ආසියානු ක්‍රීඩා උළෙලේදී පදක්කමක් දිනාගෙන රටට කීර්තිය ගෙන ඒම මගේ මීළඟ බලාපොරොත්තුවයි” චාමර මිලින්ද පෙරේරා පැවැසීය.මල්ලවපොර ක්‍රීඩාව පෙර රජ දවස සිට පැමිණෙන බවත්, එය ශ්‍රී ලංකාවට ආවේනික පැරණිම ක්‍රීඩාව බවත් අවධාරණය කරන ජාතික පුහුණුකරු ශාන්ති ලාල් ඔබේසේකර මහතා පවසන්නේ තම එකම ඉල්ලීම මල්ලවපොර ක්‍රීඩාංගණයක් සාදා දෙන ලෙසයි. වනාතමුල්ල ප්‍රජා ශාලාවේ පුහුණුවී මූලික දැනුම ලබා දුන්නද ජාත්‍යන්තර පදක්කමක් දිනා ගැනීමේ ක්‍රීඩකයෙකු නිර්මාණය කිරීමට අවශ්‍ය පහසුකම් එහි නොමැති බව ඒ මහතා පැවැසීය.“අපට ඉක්මනට මල්ලවපොර ක්‍රීඩාංගණයක් හදලා දෙන්න. නැතිනම් තිබෙන ගෘහස්ථ ක්‍රීඩාංගණයක කොටසක් නියම ප්‍රමිතියට හදා දෙන්න. අපට තරුණ සම්පත් තියෙනවා. ඒවා ඔප මට්ටම් කරලා පදක්කම් දිනා ගන්න පුලුවන්. ඒකයි පහසුකම් නැති අපි පොදු රාජ්‍ය මණ්ඩලීය ක්‍රීඩා උළෙලේ අවසන් වටයට පැමිණ අපි ඔප්පු කළේ” ඔබේසේකර මහතා පැවැසීය. චාමර මිලින්ද පෙරේරාගේ අවසන් වටයේ සටන තම ජීවිත කාලයේ දුටු හොඳම තරගය බව ඒ මහතා සඳහන් කළේය.“මා දුටු ලස්සනම තරගය චාමර පෙන්නුවා. ලෙහෙසියෙන් අතහැරියේ නෑ. කොමන්වෙල්ත් ඉලක්ක කරගෙන කෙටි කාලීන පුහුණුවක් ලබා දෙන්නයි සිදු වුණේ. මලල්වපොර සභාපති සහකාර පොලිස් අධිකාරී ගුණතිලක මහතා, ඔලිම්පික් කමිටු සභාපති හේමසිරි ප්‍රනාන්දු මහතා හා ක්‍රීඩා ඇමැතිතුමා අපට උදව් කළා. මේ ක්‍රීඩාව පාසල් මටටමේ නෑ. ඒ ගැන බළධාරීන්ගේ අවධානයට යොමු කරනවා” ජාතික පුහුණුකරු පැවැසීය‍චාමර මිලින්ද දැනට නාවික හමුදාවේ රැකියාව කරන අතර ජගත් ප්‍රියරත්න මහතා යටතේ පුහුණුව ලබමින් සිටී. වැටී ඇති මල්ලවපොර ක්‍රීඩාව නගා සිටුවීමට නාවික හමුදාව ලබාදෙන ධෛර්යය පිළිබඳව හෙතෙම සතුට පළ කළේය. පොදු රාජ්‍ය මණ්ඩලීය ක්‍රීඩා උළෙලේ මල්ලවපොර ඉසව් නියෝජනය කිරීමට ගයාන් චතුරංග, මධුරංග ප්‍රනාන්දු, ලසන්ත ප්‍රියංකර, කුෂාන් ප්‍රනාන්දු, කැලුම් ක්‍රිශාන්ත හා මංජුල චන්දිම යන ක්‍රීඩකයෝ සහභාගී වූහ. එයින් අවසන් වටය දක්වා පැමිණියේ චාමර මිලින්ද පෙරේරා පමණි.මේ අතර ඊයේ පැවැති ටේබල් ටෙනිස් කාන්තා යුගල අර්ධ අවසන් පූර්ව වටයේ තරගයකදී ඉෂාරා මධුරංගී හා එරන්දී වරුෂවිතාන 3-0ක් ලෙස එංගලන්තය හමුවේ පරාජයවී ඉවතට ගියහ.බැඩ්මින්ටන් ඒකළ අර්ධ අවසන් පූර්ව වටයේදී නිලූක කරුණාරත්න 2-1ක් ලෙස ඉන්සියාවේ ශ්‍රී කාන්ත් කිඩම්බී හමුවේ පරාජයවූ අතර‍ කාන්තා ඒකළ අර්ධ අවසන් වටයේදී තිළිණි හෙන්දහේවා 2-0කින් ඉන්දියාවේ පී.සින්දූට පරාජය වූවාය. කාන්තා යුගල අර්ධ අවසන් වටයේදී අචිනි රත්නසිරි හා උපුලී වීරසිංහ 2-1ක් ලෙස නවසීලන්තයට, නදීශා ගයාත්‍රී හා මධූෂිකා දිල්රුක්ෂි 2-1ක් ලෙස දකුණු අප්‍රිකාවට පරාජය වූහ.මීටර් 400 පිරිමි සහය දිවීමේ තරගය ශ්‍රී ලංකාව සහභාගීවන අවසන් මලල ක්‍රීඩා ඉසව්වවන අතර එය ශ්‍රී ලංකා වේලාවෙන් ඊයේ මධ්‍යම රාත්‍රීයේ පැවැතිවීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=s1408022</link>
    <topic>ජාතික තලයේ රගර් ක්‍රීඩකයන් බිහිකිරීමේ අරමුණින් පාසල් කනිෂ්ඨ මයිලෝ තරගාවලියට නව මුහුණුවරක්</topic>
    <author>ෆවුස් මොහොමඩ්</author>
    <content>පාසල් මට්ටමේ කනිෂ්ඨ රගර් ක්‍රීඩකයන් ජාතික තලයට අවශ්‍ය ආකාරයට හැඩගැස්වීමේ අරමුණින් අන්තර් පාසල් කනිෂ්ඨ රගර් තරගමාලාව නව මුහුණුවරක් යටතේ පැවැත්වීමට කටයුතු යොදා තිබේ. ශ්‍රී ලංකා පාසල් රගර් සංගමය හා නෙස්ලේ ලංකා සමාගම එක්ව මෙහෙයවනු ලබන මේ තරගමාලාවට අවුරුදු 12න් පහළ, 14න් පහළ, 16න් පහළ සහ 18න් පහළ වශයෙන් වයස් කාණ්ඩ 4ක තරගාවලි සහ බාලිකා තරගාවලියක් ඇතුළත්ය.කනිෂ්ඨ රගර් තරගමාලාවට නව මුහුණුවරක් එක්වූයේ ජාතික රගර් සංගමය, පාසල් රගර් සංගමය, අධ්‍යාපන අමාත්‍යංශය හා ක්‍රීඩා ඇමැති මහින්දානන්ද අලුත්ගමගේ මහතා අතර ඇතිවූ සාකච්ඡාවක ප්‍රතිඵලයක් වශයෙනි. ජාතික රගර් පිටියේ අනාගත අභියෝග ජයගත හැකි ආකාරයට පාසල් මට්ටමේ ක්‍රීඩකයන් විධිමත් අයුරින් හැඩගැස්විය යුතු බැවින් මේ වෙනස්කම් සිදුකිරීමට පියවර ගෙන ඇත.ඒ අනුව මීට පෙර අර්ධ පිටියක ක්‍රීඩා කළ අවුරුදු 14න් පහළ තරගාවලිය මේ වසරේ සිට සම්පූර්ණ ක්‍රීඩා පිටියම යොදා ගනිමින් පැවැත්වීමට තීරණයවී ඇත. මීට අමතරව මෙතෙක් කලක් පාවහන් නොමැතිව ක්‍රීඩා කළ 14න් පහළ ක්‍රීඩකයන්ට මේ වසරේ තරගාවලියේ සිට පාවහන් පළඳා ක්‍රීඩා කිරීමේ අවස්ථාව ද හිමිවේ.මීට පෙර එක් පිලකට ක්‍රීඩකයන් 10දෙනා බැගින් සහභාගි වූ මේ තරගාවලියේ තරගකාරීත්වය වැඩි කිරීමේ අරමුණින් 12 සාමාජික එකක් බවට පත් කර තිබේ. ඒ හැරුණු විට අවුරුදු 16න් පහළ තරගාවලියේ ද එක් පිලකට ඇතුළත්වන ක්‍රීඩක සංඛ්‍යාව 15 දක්වා වැඩි කර තිබේ. මීට පෙර 10 සාමාජික එකක් බවට පත්වී තිබූ 18න් පහළ තරගාවලිය මෙවර පැවැත්වෙන්නේ 15 සාමාජික තරගාවලියක් ලෙසටය. එමෙන්ම මේ වසරේ දී සත් සාමාජික තරගාවලියක් එක් කිරීමට ද තිරණය කර තිබේ.විවිධ විනෝදාත්මක අංග එක් කළ අවුරුදු 12න් පහළ තරගාවලිය ලාබාල ක්‍රීඩකයන්ට රගර් ක්‍රීඩාවේ මුහුණුවර හඳුන්වා දීමේ අරමුණින් සැණකෙළියක ස්වරූපයෙන් යුතුව පැවැත්වෙන්නකි. මෙවර තරගමාලාවේ අවුරුදු 14න් පහළ, 16න් පහළ සහ 18න් පහළ තරගාවලියේ වීරයා තෝරා සම්මාන පිරිනැමීමට ද නියමිතය.අවුරුදු 14න් පහළ තරගාවලියෙන් අද ඇරැඹෙන කනිෂ්ඨ රගර් තරගමාලාවේ 18න් පහළ 15 සාමාජික ලීග් තරගාවලිය ලබන 5 වැනිදා ඇරැඹීමට නියමිතය.මේ මස 23 හා 24 දෙදින අවුරුදු 16න් පහළ තරගාවලිය පැවැත්වෙන අතර 12න් පහළ හා 14න් පහළ තරගාවලි ඉන් අනතුරුව පැවැත්වේ. බාලිකා රගර් තරගාවලිය පැවැත්වීමට නියමිතව ඇත්තේ පාසල් රගර් තරගවාරයේ අවසන් තරගාවලිය ලෙසය. පසුගිය වසරේ බාලිකා රගර් තරගාවලියට වැඩි සහභාගීත්වයක් ලැබී තිබුණේ සබරගමුව පළාතෙනි. කොළඹ බාලිකාවන් රගර් ක්‍රීඩාවට යොමුවීමේ අඩුවක් දක්නට තිබේ. බාලිකා තරගාවලියට වැඩි දායකත්වයක් ලබාගැනීමේ අරමුණින් කොළඹ ප්‍රධාන පෙලේ බාලිකා පාසල් කීපයක විදුහල්පතිවරියන් සමග සාකච්ඡා පවත්වමින් සිටින බව තරගමාලාව සම්බන්ධව පෙරේදා සී.ආර්.පිටියේ පැවැති මාධ්‍ය හමුවේදී පාසල් රගර් සංගමයේ සභාපති රංජිත් චන්ද්‍රසේකර මහතා ප්‍රකාශ කළේය.නෙස්ලේ ලංකා සමාගමේ සහකාර උපසභාපති බන්දුල එගොඩගේ, එම සමාගමේ ප්‍රචාරක කළමනාකරු සජීව වික්‍රමසිංහ, පාසල් රගර් සංගමයේ ලේකම් සුසන්ත මෙන්ඩිස් හා භාණ්ඩාගාරික නිරෝධ විජේරාම මහත්වරු ද මේ මාධ්‍ය හමුවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=s1408023</link>
    <topic>කාල්ටන් සුපර් සෙවන්ස් තරග බිමටවිදෙස් ක්‍රීඩක‍යෝ 56ක් එක්වෙති</topic>
    <author>ෆවුස් මොහොමඩ්</author>
    <content>ජවයෙන් සම්පන්න ග්‍රාමීය මට්ටමේ යොවුන් තරුණයන් ජාතික මට්ටමේ රගර් පිටියට එක් කරන දකුණු ආසියාවේ අංක එකේ සත් සාමාජික රගර් තරගාවලිය ලෙස සැලකෙන කාල්ටන් සුපර් සෙවන්ස් ජාත්‍යන්තර රගර් තරගාවලියට විදෙස් ක්‍රීඩකයෝ 56ක් එක්වී සිටිති.මෙරට සියලුම පළාත් ආවරණය වන පරිදි කණ්ඩායම් 10ක් නියෝජනය කරන මෙවර තරගාවලියට ඇතුළත් විදෙස් ක්‍රීඩකයන් අතර වැඩිම ක්‍රීඩකයන් පිරිසක් එක්වී ඇත්තේ ෆිජී දූපත් සමූහයෙනි.ක්‍රීඩකයන් 23දෙනකු ෆිජී දූපත් සමූහයෙන් මෙවර තරගාවලියට එක්වන අතර සැමෝවා ක්‍රීඩකයන් 9ක්, නවසීලන්තයෙන් හා දකුණු අප්‍රිකාවෙන් ක්‍රීඩකයන් 6ක් බැගින් තරගාවලියට එක්වී සිටිති.මීට අමතරව එංගලන්තයෙන් 4ක්, ඔස්ට්‍රේලියාවෙන් 3ක්, ටොන්ගා දූපත් සමූහයෙන් හා ස්පාඤ්ඤයෙන් ක්‍රීඩකයන් දෙදෙනකු බැගින් ද අමෙරිකාවෙන් එක් ක්‍රීඩකයකු ද කාල්ටන් සුපර් සෙවන්ස් තරගාවලියට එක්වෙති.නාවික ලුතිනන් යෝෂිත රාජපක්ෂගේ නායකත්වයෙන් යුත් වෙස්ටර්න් වොරියර්ස් සහ ෆාසිල් මරිජාගේ නායකත්වයෙන් යුත් නෝදර්න් ග්ලැඩියේටර්ස් කණ්ඩායම් මෙවර කාල්ටන් සුපර්සෙවන්ස් කුසලානය දිනාගනු ඇතැයි වැඩිම අවධානයකට ලක්වූ කණ්ඩායම් බවට පත්වී තිබේ.දේශීය තරගබිමේ ක්‍රීඩා කරමින් සිටින මෙරට පුරවැසිභාවයට හිමිකම් කියන ෆිජී සම්භවයක් සහිත ජෝශප් ඩන් සහ වකවුලගී එමෝරි ද ඇතුළත් වෙස්ටර්න් වොරියර්ස් පිලට ජාතික සත්සාමාජික පිලේ නව පුහුණුකරු ස්ටෙෆානෝ කැකොවු සමග තවත් ෆිජී ක්‍රීඩකයන් 3ක් එක්වී සිටිති.මිට අමතරව නවසීලන්තයේ ලොටේ රයිකබුලා ද කණ්ඩායමට එක්වී සිටි. කාල්ටන් සුපර් සෙවන්ස් තරගාවලියේ පළමු අදියර මේ මස 9 සහ 10 දෙදින කොග්ගල නිදහස් වෙළෙඳ කලාප ක්‍රීඩාංගණයේ පැවැත්වෙන අතර දෙවැනි අදියර ලබන 16 සහ 17 දෙදින කොළඹ තුරඟ තරග පිටියේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=s1408024</link>
    <topic>මෙන්ඩිස් එළියට : නුවන් ප්‍රදීප් ඇතුළට</topic>
    <author>ෆවුස් මොහොමඩ්</author>
    <content>පාකිස්තානය සමග ලබන 6වැනිදා ගාල්ලේ දී ඇරැඹෙන තරග දෙකකින් යුත් ටෙස්ට් තරගමාලාවට නම් කළ ශ්‍රී ලංකා කණ්ඩායමෙන් දඟපන්දු යවන අජන්ත මෙන්ඩිස් ඉවත් කර තිබේ. දකුණු අප්‍රිකාව සමග පසුගියදා නිමාවට පත්වූ දෙවැනි ටෙස්ට් තරගයේ දී දස්කම් අතරට පිවිසීමට අසමත්වූ මෙන්ඩිස්ට එහිදී එක් කඩුල්ලක් හෝ දවාලීමට හැකිවූයේ නැත.පාකිස්තානය සමග පැවැත්වෙන ටෙස්ට් තරගමාලාව සඳහා ඇන්ජෙලෝ මැතිව්ස්ගේ නායකත්වයෙන් යුතු ශ්‍රී ලංකා සංචිතය පෙරේදා නම් කළ අතර ඊට ක්‍රීඩකයන් 15දෙනකු ඇතුළත් වෙති. වේගපන්දු යවන නුවන් ප්‍රදීප් යළි කණ්ඩායමට කැඳවා ඇති අතර දිනේෂ් චන්දිමාල් වෙනුවට දකුණු අප්‍රිකාව සමග පැවැති දෙවැනි ටෙස්ට් තරගයේ දී සාර්ථක දස්කම් දැක්වූ නිරෝෂන් දික්වැල්ල සිය ස්ථානය තහවුරු කරගැනීමට සමත්ව සිටියි.එමෙන්ම ලකුණු අතරට නොපැමිණීම මත දකුණු අප්‍රිකාව සමග පැවැති දෙවැනි ටෙස්ට් තරගයෙන් ඉවත් කළ උපනායක ළහිරු තිරිමාන්න නැවත උපනායකත්වයට පත් කර තිබීම විශේෂත්වයකි. මීට අමතරව දකුණු අප්‍රිකාව සමග පැවැති දෙවැනි තරගයට සහභාගිවෙමින් වසර 6කට පසුවට ටෙස්ට් පිලට එක්වූ ආරම්භක පිතිකරු උපුල් තරංග ද සිය ස්ථානය රැක ගෙන සිටී. මේ අතර සුරංග ලක්මාල් සහ ෂාමින්ද එරංග ටෙස්ට් පිලට ඇතුළත්ව සිටිය ද ඔවුන් ක්‍රීඩා කරනු ඇත්තේ ශාරිරික යෝග්‍යතාව අනුවය.ශ්‍රී ලංකා සංචිතය මෙසේය - ඇන්ජෙලෝ මැතිව්ස් (නායක), ළහිරු තිරිමාන්න (උපනායක), උපුල් තරංග, කෞෂාල් සිල්වා, කුමාර් සංගක්කාර, මහේල ජයවර්ධන, කිත්රුවන් විතානගේ, නිරෝෂන් දික්වැල්ල, දිල්රුවන් පෙරේරා, රංගන හේරත්, ෂාමින්ද එරංග, සුරංග ලක්මාල්, චානක වෙලගෙදර, ධම්මික ප්‍රසාද්, නුවන් ප්‍රදීප්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=s1408025</link>
    <topic>ආසියානු සත් සාමාජික රගර් තරගාවලියට නම් කළ ශ්‍රී ලංකා පිලට අලුත් මුහුණු 3ක්</topic>
    <author>ෆවුස් මොහොමඩ්</author>
    <content>ආසියානු සත් සාමාජික කාන්තා රගර් තරගාමාලාව සඳහා නම් කළ ශ්‍රී ලංකා සංචිතයට නවක මුහුණු 3ක් එක්විය. නාවික හමුදාව නියෝජනය කරන විංගර් ක්‍රීඩිකා එන්.ජේ.කේ.දිල්රුක්ෂි සහ හුකර් ක්‍රීඩිකා ටී.ඩී.ජී. ද සිල්වා සමග යුද හමුදාවේ හුකර් සහ ෆ්ලයිහාෆ් ක්‍රීඩිකා කෞෂානී විජේකෝන් මෙසේ ජාතික පිලට අලුතින් එක්වූ ක්‍රීඩිකාවන් වෙති.ක්‍රීඩිකාවන් 18 දෙනකුගෙන් යුත් මේ සංචිතයේ නායිකාව ලෙස යුද හමුදාවේ ප්‍රවීණ ක්‍රීඩිකා අයේෂා පෙරේරා නම් කර තිබේ. ආසියානු සත් සාමාජික කාන්තා රගර් තරගාවලිය නියෝජනය කරන ශ්‍රී ලංකා කණ්ඩායමේ පුහුණුකරු ලෙස චන්ද්‍රෂාන් පෙරේරා මහතා කටයුතු කරයි. කළමනාකාරිනිය ලෙස විංග් කමාන්ඩර් තිලංගනී වරකාගොඩ මහත්මිය පත් කර ඇති අතර නිරෝෂිනී විජේරත්න මහත්මිය භෞතචිකිත්සකවේදිනිය ලෙස කටයුතු කරන්නීය.මේ මස 23 හා 24 දෙදින හොංකොං හී දී ඇරැඹෙන ආසියානු සත් සාමාජික පිරිමි රගර් තරගාවලියට සමගාමීව කාන්තා තරගාවලිය පැවැත්වේ. ශ්‍රී ලංකා කාන්තා රගර් සංචිතය මෙසේය- අයේෂා පෙරේරා (නායිකා), තනූජා වීරක්කොඩි, ආර්.එස්.හේමකුමාරි, නදීකා මුණසිංහ, සන්දීපා සඳමාලී, රන්දිකා කුමුදුමලි, කෞෂානී විජේකෝන්, නිරංජලා වික්‍රමරත්න, අනූෂා අත්තනායක, එන්.ජේ.කේ.දිල්රුක්ෂි, තිළිණි සේනානායක, ටී.ඩී.ජී. ද සිල්වා, ශානිකා මධුමාලී, රුවනී දීපිකා, තාරකා අයේෂා කලුආරච්චි, හේෂලා කරුණාරත්න, ආර්.එම්.එස්.එම්.රත්නායක, සංජීවනී විජේතිලක</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=s1408026</link>
    <topic>දකුණු පළාත් මලල ක්‍රීඩා බෙලිඅත්තේ දී</topic>
    <author>ඇම්.පි.චන්ද්‍රපාල තංගල්ල විශේෂ</author>
    <content>දකුණු පළාත් මලල ක්‍රීඩා තරගාවලිය අද (2) සහ හෙට (3) දෙදින බෙලිඅත්ත ඩි.ඒ.රාජපක්ෂ ක්‍රිඩාංගණයේදී පැවැත්වේ. හම්බන්තොට, මාතර හා ගාල්ල දිස්ත්‍රික් ක්‍රීඩක ක්‍රීඩිකාවෝ තරගවදින ක්‍රීඩා උළෙල ‍අද පෙ.ව.9.00ට ආරම්භ කරන අතර තරගාවලියේ ජය සංකේත ප්‍රදානෝත්සවය හෙට සවස 4 ට කතානායක චමල් රාජපක්ෂ මහතාගේ ප්‍රධානත්වයෙන් පැවැත්වේ.දකුණු පළාත් මහ ඇමැති ශාන් විජය ලාල් ද සිල්වා, දකුණු පළාත් ආණ්ඩුකාර කුමාරි බාලසුරිය, නියෝජ්‍ය ඇමැතිණි නිරුපමා රාජපක්ෂ හා පළාත් ක්‍රීඩා ඇමැති විරසුමන විරසිංහ යන මහත්ම මහත්මින්ද ‍මේ අවස්ථාවට සහාභාගි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>02</day>
    </date>
    <link>http://www.dinamina.lk/2014/08/02/_art.asp?fn=f1408021</link>
    <topic>තිස් අවුරුදු යුද්ධයෙන් සේ ම චන්ද්‍රිකාගේ පාලනයෙන් රට අගාධයට ගියා</topic>
    <author>සාකච්ඡා ‍ෙකළේ චූල බණ්ඩාර කුලසේකර</author>
    <content>විධායක ජනාධිපති ක්‍රමය අහෝසි කිරීම සඳහා විපක්‍ෂය සහ වෙනත් කණ්ඩායම් ඇති කරගෙන තිබෙන එකඟතාව, ශ්‍රීලංකා නිදහස් පක්‍ෂයේ ප්‍රතිසංවිධාන කටයුතු රටපුරා දියත් කිරීම, ඉදිරි ජනාධිපතිවරණය සඳහා පොදු අපේක්‍ෂකයකු ඉදිරිපත් කිරීම පිළිබඳව ශ්‍රී ලංකා නිදහස් පක්‍ෂයේ මධ්‍යම කාරක සභික සහ උතුරු මැද පළාත් ප්‍රධාන අමාත්‍ය එස්.එම්.රංජිත් සමරකෝන් මහතා සමග කළ සාකච්ඡාවකි.* විධායක ජනාධිපති ක්‍රමය අහෝසි කිරීමට එ.ජා.ප. ඇතුළුව කණ්ඩායම් කීපයක් එකතුවී සිටිනවා. මෙවැනි එකතුවක් ඇතිවීම ආණ්ඩුවට අභියෝගයක් වන්නේ නැති ද?එවැනි කණ්ඩායම් වල එකමුතුවක් ආණ්ඩුවට කිසිම අභියෝගයක් නෑ. මොකද ඔය එකතු වෙලා ඉන්න කණ්ඩායමේ අය තුලවත් එකමුතුවක් නැතිව කොහොම අභියෝග කරන්නද ? මම මාධ්‍ය මගින් දැක්කා පසුගිය දිනක විපක්‍ෂ නායක රනිල් වික්‍රමසිංහ මහතා ඇතුළුව සෝභිත ස්වාමින් වහන්සේගේ ප්‍රධානත්වයෙන් විධායක ජනාධිපති ක්‍රමය අහෝසි කිරීම පිළිබඳව සාකච්ඡාවක් පැවැත්වුණු බව.ඒකට හිටපු ජනාධිපතිනි චන්‍ද්‍රිකා බණ්ඩාරනායක, සරත් ෆොන්සේකා, දෙමළ ජාතික සන්ධානයේ සම්බන්ධන්, හිටපු අග්‍ර විනිශ්චයකාර ශිරාණි බණ්ඩාරනායක යන අය සහභාගි වෙලා හිටියා. එහිදී පැවැති දේශනයට එක්වූ රාවය උපදේශක කර්තෘ වික්ටර් අයිවන් මහතා චන්‍ද්‍රිකා මහත්මිය දැඩි ලෙස විවේචනය කරලා තියෙනවා. ඒකෙන්ම පේනවානේ මේ අයගේ වැඩපිළිවෙලේ ඇති එකඟත්වය මොන වගේ ද කියා. එතන හිටපු අය එකාට එකා නැතිව මොන බලවේගයක්වත් හදනවා තියා හිතා ගන්නවත් බැරි බව පේනවානේ.අනෙක් කාරණේ විධායක ජනාධිපති ක්‍රමය නැති කරනවා කියලා ලිඛිත පොරොන්දු දීපු චන්‍ද්‍රිකා එක්කයි මේ ගොල්ලෝ දැන් විධායක ක්‍රමය අහෝසි කරන්න සාකච්ඡා කරන්නේ. එදා ලිඛිත පොරොන්දුත් කඩපු චන්‍ද්‍රිකා ගැන කවර විශ්වාසයක් ද? වේදිකාවේ සෝභිත හිමියන්ට එදා චන්‍ද්‍රිකා අපහාස කළා. උන්වහන්සේ මේ රටේ පිළිගත් ගෞරව කරන හිමිනමක්. අපි එදත් ඒවාට විරුද්ධයි. අදත් ඒවාට විරුද්ධයි. අද උන්වහන්සේ ළඟටම චන්‍ද්‍රිකා ගිහින් ඉන්නවා. මේවා ජනතාව හොඳින් දකිනවා.* විපක්‍ෂය ඉදිරි මැතිවරණයට ශක්තිමක්ව මුහුණ දෙන බවට ප්‍රකාශ කරනවා. විපක්‍ෂය එහෙම ප්‍රකාශයක් කරන්න හේතුවක් තිබෙනවා ද?ඇත්තටම මේ රටේ විපක්‍ෂයක් තිබෙනවාද? ජනාධිපතිතුමාගේ නායකත්වයෙන් යුද්ධය නිමා කරලා සෑම ප්‍රදේශයකම එක සමාන යෝධ සංවර්ධනයක් සිදු කරනවා. විපක්‍ෂයේ ජනප්‍රිය අවලාද අද එතනම ජනතාව ප්‍රතික්ෂේප කරමින් ඉන්නවා.* ශ්‍රී ලංකා නිදහස් පක්‍ෂය රට පුරා ප්‍රතිසංවිධාන කටයුතු සිදුකරමින් සිටිනවා. එයට විශේෂ හේතුවක් තිබෙනවාද?ශ්‍රී ලංකා නිදහස් පක්‍ෂය මධ්‍ය බල මණ්ඩල, කාන්තා බල මණ්ඩල, තරුණ බල මණ්ඩල ආදිය ආසන මට්ටමින් කැදවා ප්‍රතිසංවිධානය කරනවා. ඒ සඳහා ඉතිහාසයේ කවදාවත් නැති උද්යෝගයකින් දහස් ගණනින් සහභාගි වෙනවා. රට පුරා නිල් රැල්ල ආරම්භ වෙන කොට විපක්‍ෂයට පොදු අපේක්‍ෂකයකු මතක් වෙලා තියෙනවා. අපේ පක්‍ෂය ප්‍රතිසංවිධානය කරන්නේ විශේෂ හේතුවකට නොවෙයි. අපි දිගටම දිනෙන් දින ජයග්‍රහණය කරනවා. ඒ තත්ත්වය තව දුරටත් පෝෂණය කරගනිමින් වර්ධනය කරගනිමින් ඉදිරියට යාමයි අපේ අරමුණ.සාර්ථකව සිදුවන මේ ප්‍රතිසංවිධානත් එක්ක විපක්‍ෂයේ පොදු අපේක්‍ෂක කතාවේ සැර බාලවෙලා තියෙනවා. එ.ජ.පයට ස්ථීර නායකයෙක් තෝරාගන්න බැරිව මහින්ද රාජපක්‍ෂ වැනි ශක්තිමත් නායකයකු සමග තරඟ වදින්න ත්‍රීවිල් පක්‍ෂ කිහිපදෙනකුත් එකතු කරගෙන මේ නායකයා වෙනස් කරන්න බැරි බව ජනතාව හොදින්ම දන්නවා.* පොදු අපේක්‍ෂක ධූරයට හිටපු ජනාධිපති චන්ද්‍රිකා බණ්ඩාරනායක මහත්මියගේ නමත් යෝජනා වෙලා තිබෙනවා. එය ඔබ දකින්නේ කෙසේද?තිස් අවුරුදු යුද්ධයෙන් සහ එකොලොස් අවුරුදු චන්ද්‍රිකාගේ පාලනයෙන් රට අගාධයට ගෙන ගියා. චන්ද්‍රිකා බණ්ඩාරනායක කියන්නේ මේ රටේ අලූතෙන් හදන නායකයෙක් නොවෙයි. චන්ද්‍රිකා කියන්නේ ශ්‍රී ලංකා නිදහස් පක්‍ෂයටත් රටටත් වැඩක් නොකරපු නායිකාවක්. එදා ඇය ශ්‍රී.ල.නි.පක්‍ෂ සභාපතීත්වය හා නායකත්වය දරන කොට 2004 මහ මැතිවරණයෙන් ජ.වි.පෙ. පාර්ලිමේන්තුවේ ආසන 41ක් ගත්තා. ඇය අද වෙන කොට හිටියානන් ශ්‍රී.ල.නි. පක්‍ෂයක් නැ. සුළු පක්‍ෂ අපේ පක්‍ෂය ආක්‍රමණය කරලා ඉවරයි.ඒ වාගේම රටේ සංවර්ධනයවත් යුද්ධයවත් අවසන් නොකළ ඇය රටේ සංවර්ධනය ගැන කථා කරනවා තියා බණ්ඩාරනායක උරුමය ඇති අත්තනගල්ල ගැන අද කතා කරන්න පුළුවන්ද? අත්තනගල්ලේ එක මාර්ගයක් එක පාසලක් එක රෝහලක් ඇතුළු කිසිම සංවර්ධනයක් චන්ද්‍රිකාට කරන්න පුළුවන් වුණාද? අත්තනගල්ල සංවර්ධනය කළෙත් බැසිල් රාජපක්‍ෂ ඇමතිතුමා ආවාට පසුවයි. අද ජනාධිපතිතුමා ගම්පහ දිස්ත්‍රික්කයේ ආසන 13ම එක සමානව සංවර්ධනය කිරීමට බැසිල් රාජපක්‍ෂ මහතාට බාර කරලා තියෙනවා.ඒ හා සමාන සංවර්ධනයක් රට පුරාම ක්‍රියාත්මකයි. එදා චන්ද්‍රිකා සෑම අංශයකින්ම පරාජය වූවා.එ වාගේම 2004 දි මහින්ද රාජපක්‍ෂ මැතිතුමාට විපක්‍ෂනායකකම දෙන්න කකුලෙන් ඇද්දා. ජනාධිපති අපේක්‍ෂකකම දීලා කකුලෙන් ඇදිල්ල විතරක් කරලා නැවතුනේ නැතිව කුමන්ත්‍රණ කළා.* රටේ පාලනය අසාර්ථක ප්‍රජතන්ත්‍රවාදි නොවුණු නායිකාවක් ලෙසද චන්ද්‍රිකා බණ්ඩාරනායක මහත්මිය ඔබ දකින්නේ.ඇත්තෙන්ම ඔව්. රටේ සියලූ දෙනා කුරිරු යුද්ධය නිමා කරන්න ජනාධිපතිතුමාට ශක්තිය දෙන කොට චන්ද්‍රිකා රටෙන් පැනලා ගියා. පක්‍ෂයේ ප්‍රජාතන්ත්‍රවාදය මංගල වගේ ගෝල බාලයන් කිහිපදෙනකුට වෙන්දේසි කරලා ඒ ගෝල බාලයන් ළං කරගෙන රට විනාශ කරන ගමන් ශ්‍රී ලංකා නිදහස් පක්‍ෂයේ ජ්‍යෙෂ්ඨ උරුමයක් ඇති පරපුරින් ආ මහින්ද රාජපක්‍ෂ ජනාධිපතිතුමාට මම මුලින් සඳහන් කළ ආකාරයට විපක්‍ෂ නායක කමට අගමැතිකම ලබා දීමට ජනාධිපති අපේක්‍ෂකකම ලබා දීමට කකුලෙන් ඇද්දා. 2005 ජනාධිපතිවරණයෙන් රනිල් වික්‍රමසිංහ මහතා ජයග්‍රහණය කරවන්න ඔය දුබල නායිකාව කරපු කුමන්ත්‍රණවල ප්‍රතිඵලයක් නිසා මහින්ද රාජපක්‍ෂ මැතිතුමා රාජ්‍ය නායකයා නොවුනානම් නම් අද රටේ සංවර්ධනය තියා අපිට රටක්වත් ඉතිරිවන්නේ නෑ.අද චන්‍ද්‍රිකා නෝනත් අර පිල්ලේගේ පිලට වැටිලා ඉන්නේ. උතුරේ මහ ඇමැතිතුමා යුද්ධය දැක්කේවත් නැතිව පිල්ලේගේ විමර්ශනයට සාක්‍ෂි දෙනවා. චැනල් ෆෝ අධ්‍යක්‍ෂ කැලන් මැක්රේ, බී.බී.සී. හිටපු වාර්තාකාරිණී ෆ‍්‍රාන්සස් හැරිසන්, නොර්වේ හිටපු විදේශ ඇමැති එරික් සොල්හයිම් කණ්ඩායමේ කුමන්ත්‍රණ වලට සහාය රහසිගතව දෙන්න චන්‍ද්‍රිකාලා කටයුතු කරන්නේ මේ රටට ජාතියට ආදරයක් නැති නිසයි.එක්සත් ජාතීන්ගේ යුද නීති උල්ලංඝනය කරමින් ගාසා තීරයට ඊශ්‍රායලය පහර දෙන කොට ඇමරිකාවෙන් බෙන්ජමින් නෙතින්නායාහු ඊශ්‍රායල් අගමැතිවරයාට ආයුධ දෙන්න ඉදිරිපත් වෙලා ඉන්නවා.මේ රටට වින කරන්න බෙදුම් වාදීන් සමග එකට හිට ගන්නා චන්‍ද්‍රිකාලා එවැනි දේවල් දකින්නේවත් නැතිව අපේ රටට එරෙහිව යුද්ධය නිම කළාට ක්‍රෝධයෙන් වෛරයෙන් ජනතා ප්‍රසාදය නොමැති අසහනයෙන් කරන ක්‍රිියා ඉතා පහත් ක්‍රියා ලෙසයි මා දකින්නේ.ඒ නිසා අද මොන පොදු අපේක්‍ෂකයා ආවත් මොන කුමන්ත්‍රණ බලවේග ක්‍රිියාත්මක කළත් 2005-2010 දී ජනාධිපතිතුමා ගත්ත ජන වරමට වඩා අති විශාල ජනවරමකින් ජනාධිපතිතුමා රාජ්‍ය නායකයා හැටියට පත් කරගන්න රටේ සමස්ත ජනතාව අද බලා ඉන්නවා. ඒ නිසා ජනාධිපතිතුමාට ඇති දැවැන්ත ජන පවුර චන්‍ද්‍රිකා තියා ඔබාමා ආවත් වෙනස් කළ නොහැකියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408041_4</link>
    <topic>උඩරට දුම්රියට ඇති බාධා ඉවතට</topic>
    <author/>
    <content>(‍පෙ.ව 11.30)උඩරට දුම්රිය මාර්ගයේ ගමනා ගමනයට ඇති බාධා ඉවත් කිරීමට පියවර ගෙන තිබේ.පට්ටිපොළ සිට බදුල්ල දක්වා කිලෝමීටර 75 ක මෙය සිදුකෙරේ.එම කොයස් සිදුවන නාය යෑම්, ගල්කුට්ටි, පස් කණ්ඩි සහ ගස් කඩා වැටීම් මෙන්ම නියං සමයේ සිදුකරන කැලෑ ගිනි තැබීම් නිසා දුම්රිය ගමනා ගමනයට නිරතුරු බාධා සිදුවේ.බදුල්ල දිස්ත්‍රික් ලේකම් රෝහණ කීර්ති දිසානායක මහතා පසුගියදා සිදුකළ නිරීක්ෂණ චාරිකාවකදී එවැනි ස්ථාන 72 ක් හඳුනාගෙන තිබේ.බදුල්ල දිස්ත්‍රික් ආපදා කළමනාකරණ ඒකකය සහ දුම්රිය දෙපාර්තමේන්තුව එක්ව මෙය සිදු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408041_3</link>
    <topic>හමුදාවේ 2500ක් චීනයේ යුනාන් ප්‍රාන්තයට</topic>
    <author/>
    <content>(‍පෙ.ව 10.30)චීනයේ යුනාන් ප්‍රාන්තයේ විපතට පත් පුද්ගලයන්ට සහන සැපයීමේ සේවා මේ වන විට ක්‍රියාත්මක වන බව විදෙස් මාධ්‍ය පවසයි. ඒ සඳහා රජයේ හමුදා සාමාජිකයින් 2500ක්ද අනුයුක්ත කර ඇත.ඊයේ සවස්භාගයේ හටගත් භූමිකම්පාවකින් පුද්ගලයන් 381දෙනෙකු  ජීවිතක්ෂයට පත්වී ඇත. තුවාල ලැබූවන් සංඛ්‍යාව 2000කට ආසන්න වේ.රිච්ටර් මාපාංකයේ 6.5ක් වු මෙම භූමිකම්පාවෙන් දසදහස් ගණනක් විපතට පත්ව තිබේ. කඳුකර ප්‍රදේශයක් වු මෙහි සම්පූර්ණයෙන් විනාශයට පත් නිවාස සංඛ්‍යාව 12000කි. තවත් නිවාස 30,000කට පමණ දැඩි අලාභහානි සිදුව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408041_2</link>
    <topic>කොළඹ පවුල් 500කට රු. මිලියන 102ක්</topic>
    <author/>
    <content>(‍පෙ.ව 10.30)රුපියල් මිලියන 102ක් වටිනා ජන සෙවන විසිරි නිවාස ණය හිමිකම් පත්‍ර ප්‍රදානය අද පස්වරුවේ සිදු කෙරේ. කොළඹ දිස්ත්‍රික්කයේ අඩු ආදායම් ලාභී පවුල් 500ක් මේ සඳහා සුදුසුකම් ලබා තිබේ.ජාතික නිවාස සංවර්ධන අධිකාරිය මෙම වැඩ පිළිවෙල  ක්‍රියාවට නංවනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408041_1</link>
    <topic>ආසියා ෆැසිපික් කලාපීය කමිටුවේ 13 වැනි සැසිවාරය අද සහ හෙට</topic>
    <author/>
    <content>(‍පෙ.ව 09.30)ආසියා ෆැසිපික් කලාපීය කමිටුවේ 13 වැනි සැසිවාරය අද හා හෙට කොළඹ ගලධාරි හෝටලයේදී පැවැත්වේ.යුනෙස්කෝ සංවිධානය විසින් කලාපීය රටවල වෙසෙන ශිෂ්ය්යන්ට හා අධ්යාලපන වෘත්තිකයන්ට තම රටින් බැහැර ව වෙනත් රටවලට ගොස් අධ්යාධපන කටයුතුවල නිරතවීමට අවස්ථාව සලසාදීම මේ සමුළුවේ අරමුණයි.උපාධි, ඩිප්ලෝමා හා අනෙකුත් සහතිකපත් හැකිතාක් පුළුල් ලෙස පිළිගැනීමකට ලක්කිරීම හා මේ රටවල් අතර පවතින සංස්කෘතික, සමාජීය, දේශපාලන, ආගමික හා ආර්ථික වටපිටාවන් පිළිගැනීමකට ලක් වීමද මේ සමුළුව හරහා ඉටුවේ.යුනෙස්කෝ ආයතනය, උසස් අධ්යාතපන අමාත්යාංංශය, විශ්වවිද්යාතල ප්රකතිපාදන කොමිසම් සභාව හා ඕස්ට්රේාලියානු රජයේ අධ්යාාපන දෙපාර්තමේන්තුව මේ සඳහා මූල්‍ය හා සම්පත් දායකත්වය සපයා දී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408041</link>
    <topic>දනිඳු අරලියගහ මන්දිරයට</topic>
    <author>ඡායාරූපය-චන්දන පෙරේරා</author>
    <content>ජනාධිපතිතුමාගේ සහ ජනාධිපති ආර්යාවගේ උණුසුමට මැදිව මේ සිටින දරුවා ඉකුත් දින කිහිපය තිස්සේ මෙරට ජනතාවගේ දෙනෙත් තෙත් කළ, පැහැර ගැනීමට ලක්ව සිටි දනිඳු යශේන් ඒකනායක ය. ඉකුත් 28දා රාත්‍රියේ කප්පම්කරුවන් පිරිසක් පැහැරගෙන ගිය මේ දරුවා සිකුරාදා (1) රාත්‍රියේ සොයා ගන්නා තෙක්ම හැම දෙනාම ප්‍රාර්ථනා කළේ මේ දරුවා නිරුපද්‍රිතව මවුපියන් වෙත නැවැත පැමිණෙත්වා කියාය. ඊයේ (3) දහවල් අරලියගහ මන්දිරයට මේ දරුවා කැඳවු ජනාධිපති මහින්ද රාජපක්ෂ මහතා ඔහුගේ සුවදුක් විමසා තිළිණයක් ද ප්‍රදානය කළේය. පොලිස්පති එන්.කේ.ඉලංගකෝන් මහතා ද මේ අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408043</link>
    <topic>හෙද උසස්වීම් චක්‍රලේඛය නිකුත් කරන්නැයි සෞඛ්‍ය ඇමැතිගෙන් නිලධාරීන්ට උපදෙස්</topic>
    <author>සන්ධ්‍යා කරුණාරත්න</author>
    <content>හෙද හෙදියන්ට උසස්වීම් ලබාදීමේ චක්‍රලේඛය නිකුත් කරන ලෙස සෞඛ්‍ය ඇමැති මෛත්‍රීපාල සිරිසේන මහතා අමාත්‍යාංශයේ නිලධාරින්ට උපදෙස් දී ඇත. සෞඛ්‍ය ඇමැතිවරයා සමඟ පසුගියදා (1) පැවැති සාකච්ඡාවේ දී අදාළ නිලධාරින්ට මේ උපදෙස් ලබා දී තිබේ‍.හෙදියන්ට වසර 12 කින් උසස්වීම් ලැබීම නොලැබුණු අතර ඒ සම්බන්ධයෙන් සෞඛ්‍ය ඇමැතිවරයා සහ මහා භාණ්ඩාගාර ලේකම්වරයා සමඟ කළ සාකච්ඡාවල ප්‍රතිඵලයක් ලෙස අදාළ ගැටලුව සොයා බැලීමට වෙල්ලප්පුලි කමිටුව පත් කළ බව රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියන් ප්‍රකාශ ක‍ළහ‍.එම කමිටුවේ නිර්දේශ ඇමැති මණ්ඩලයට ඉදිරිපත් කිරීමෙන් අනතුරුව හෙදියන්ට ද මේ උසස් වීම් ලබාදෙන ලෙස අනුමැතිය ලැබී තිබෙන බව ද උන්වහන්සේ කීහ.අතරු වෛද්‍ය සේවා වෘත්තිකයන්‍ට මේ උසස් වීම් ලැබුණු අතර හෙදියන්ට උසස් වීම් නොලැබීම සම්බන්ධයෙන් පසුගිය කාලයේ දිගින් දිගටම සාකච්ඡා පැවැත්වූ බවත් එහි ප්‍රතිඵලයක් ලෙස උසස් වීම් ලබාදීමට කැබිනට් අනුමැතිය ලැබී ඇති බවත් උන්වහන්සේ පැවැසූහ.ගුණාත්මක හා කාර්යක්ෂම සෞඛ්‍ය සේවාවක් ලබාදී මෙරට නිදහස් සෞඛ්‍ය සේවාව ශක්තිමත් කිරීමට හෙද හෙදියන් ගන්නා උත්සාහයට ඔවුන්ට හිමි වරප්‍රසාද ලැබිය යුතු බව සංගමය පවසයි‍‍.ඔවුන්ට හිමි වරප්‍රසාද නියමිත කාලයන්ට අනුව ලැබීමෙන් තමන්ගේ සේවාව සම්බන්ධයෙන් උනන්දු වී මීටත් වඩා හොඳ සෞඛ්‍ය සේවාවක් ගොඩනැඟීමට ඔවුන්ට හැකි වනු ඇතැයි මුරුත්තෙට්ටුවේ ආනන්ද හිමියන් පැවැසූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408044</link>
    <topic>සැකකරුවෝ අධිකරණයට</topic>
    <author>රක්ෂණ ශ්‍රියන්ත</author>
    <content>ගල්ගමුව මීගලෑව ප්‍රදේශයේ දිනිදු යශේන් දරුවා පැහැර ගැනීමේ සිද්ධිය සම්බන්ධයෙන් අත්අඩංගුවට ගෙන සිටින සැකකරුවන් සිවුදෙනා රැඳවුම් නියෝග මත රහස් පොලිසියෙන් ප්‍රශ්න කිරීමෙන් අනතුරුව ගල්ගමුව මහේස්ත්‍රාත් අධිකරණයට ඉදිරිපත් කිරීමට නියමිතය.රැඳවුම් නියෝග මත පැය 24ක් රඳවා ප්‍රශ්න කිරීමට කොළඹ මහේස්ත්‍රාත් අධිකරණය පොලිසියට අවසර ලබාදී තිබේ.අපරාධ පරීක්ෂණ දෙපාර්තමේන්තුවේ නිලධාරීන් පෙරේදා (02) පස්වරුවේ සැකකරුවන් කොළඹ ප‍්‍රධාන මහේස්ත‍්‍රාත්වරයා හමුවට ඉදිරිපත් කළ අවස්ථාවේදී මෙම රැඳවුම් නියෝග ලබා දී ඇති අතර ඊයේ (03) ගල්ගමුව මහේස්ත්‍රාත් අධිකරණය වෙත සැකකරුවන් ඉදිරිපත් කරන බව පොලිස් මාධ්‍ය ප්‍රකාශක අජිත් රෝහණ මහතා පැවසීය.ගල්ගමුව - මීගලෑව - හුණුපොළගම ප‍්‍රදේශයේදී පැහැරගෙන ගිය දිනිඳු යශේන් ඒකනායක නැමැති සිව් හැවිරිදි දරුවා පොලීසිය විසින් ගල්ගමුව - ඇබෝගම ප‍්‍රදේශයේදි 01 දා රාත‍්‍රියේ සොයා ගත්තේය.පසුගිය සඳුඳා (28) රාති‍්‍ර කාලයේදී යතුරුපැදි දෙකකින්පැමිණි සිව් දෙනෙකුගෙන් යුත් කණ්ඩායමක් මෙම දරුවා සිය නිවසේ රැඳී සිටිනඅවස්ථාවේදී පැහැරගෙන ගොස් තිබුණි.පැහැර ගැනීමට පැමිණි පිරිස සහල් මෝල් හිමියෙකු වන දරුවාගේ පියාගේ ගෙලට සහ දිනිඳුගේ සොහොයුරියට ද තුවාල සිදුකර තිබුණු අතර, පොලිස් කණ්ඩායම් 5ක් මේ පිළිබඳව පරීක්ෂණ ආරම්භ කෙරිණි.දිනිඳු යශේන් සොයා ගැනීමට විශේෂමෙහෙයුම් කි‍්‍රයාත්මක වන අතරතුර අපරාධ පරීක්ෂණ දෙපාර්තමේන්තුව ද සිද්ධිය සම්බන්ධයෙන් පරීක්ෂණ ආරම්භ කළේය.දරුවා සොයා ගැනීම පිළිබඳව පොලිස් මාධ්‍ය ප‍්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ මහතා කියා සිටියේ මෙම පිරිස මුලින් රුපියල් කෝටියක් පමණ කප්පම් ලෙස ඉල්ලා පසුව එය ලක්ෂ 35ට අඩු කර ඇති බවයි. සැකකරුවන් කප්පම් ඉල්ලා ඇති සිම් කාඩ් පත ලබාගෙන ඇත්තේ කොළඹ නාටාමි කෙනකුගේ හැඳුනුම්පතක් උපයෝගී කර ගනිමින් බවත් හෙළි වී තිබේ.සැකකරුවන් දින හතරක්‌ තිස්‌සේ අඹන්පොළ නිවසක ද, අඹන්පොල හා මීගලෑව අසළ කැලේ මහ ගල් තලාවක ද රඳවාගෙන ඔහුගේ පියාට වරින්වර දුරකථනයෙන් කතා කර අදාළ කප්පම් මුදල ලබාදෙන ලෙස තර්ජනය කර තිබේ. මෙම දරුවා දින හතරක්‌ තිස්‌සේම හඬා වැළපෙමින් තම මව්පියන් ඉල්ලා ඇති බව සිදුකරන ලද පරීක්‍ෂණවලින් අනාවරණය වී තිබේ.පැහැර ගැනීමට ලක්‌වූ දිනිඳු ඒකනායක දරුවා සොයාගත් 01දා රාත්‍රියේදීම වෛද්‍යවරයකු වෙත ඉදිරිපත් කිරීමට පොලිසිය විසින් පියවර ගෙන තිබිණි.වයඹ පළාත භාර ජ්‍යෙෂ්ඨ නියෝජ්‍ය පොලිස්‌පති ජගත්අබේසිරිගුණවර්ධන මහතාගේ අධීක්‍ෂණය යටතේ අපරාධ පරීක්‍ෂණදෙපාර්තමේන්තුවේ පොලිස්‌ කණ්‌ඩායමක්‌ සහ තවත් විශේෂ පොලිස්‌කණ්‌ඩායම් පහක්‌ දරුවා සොයාගැනීම පිළිබඳව පරීක්‍ෂණ මෙහෙය වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408045</link>
    <topic>ශ්‍රී ලංකා වරාය අධිකාරිය දැන් ලාභ ලබන ආයතනයක්</topic>
    <author>නිරුෂි විමලවීර</author>
    <content>මහා භාණ්ඩාගාරයේ මුදලින් නඩත්තු වෙමින් තිබූ ශ්‍රී ලංකා වරාය අධිකාරිය මේ වනවිට ලාභ ලබන ආයතනයක් බවට පත්ව ඇතැයි මහාමාර්ග වරාය හා නාවික ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කළේය.බහාලුම් පහසුවෙන් ගෙන යා හැකි අයුරින් මාර්ග ජාලය පුළුල් කළ බව කී ඇමැතිවරයා වරාය පුළුල් කිරීමේ ව්‍යාපෘතිය ඇතුළු නව ව්‍යාපෘති රැසක් යටතේ මෙසේ අපේක්ෂිත ආදායම් ඉලක්ක පසු කළ බව අනාවරණය කළේය.පසුගියදා කොළඹ වරාය පර්යන්තයේදි නව ගිනි නිවන හමුදා ගොඩනැගිල්ල විවෘත කිරීමේ අවස්ථාවට එක් වෙමින් ඇමැතිවරයා එසේ පැවසීය.ශ්‍රී ලංකා වරාය අධිකාරියේ තිස්පස්වැනි සංවත්සරය නිමිත්තෙන් මෙය විවෘත කෙරිණි.ජනාධිපති මහින්ද රාජපක්ෂ මහතා රට මෙන්ම රටේ ආර්ථිකයද ස්ථාවර කළ බව කී ඒ මහතා ශ්‍රි ලංකා වරාය අධිකාරිය ඇතුළු රාජ්‍ය ආයතන රැසක් ස්ථාවර වුයේ එම දැක්මෙන් බව අනාවරණය කළේය.කොළඹ වරාය මෙන්ම රුහුණු මාගම්පුර වරාය, ගාල්ල වරාය, ඔලුවිල් වරාය, ත්‍රිකුණාමල වරාය, කන්කසන්තුරේ වරාය සහ පේදුරුතුඩුව වරායන් නඟා සිටුවීමට කිරීමට ක්‍රියා කළේ ජනාධිපතිතුමා යැයි අවධාරණය කළ ඇමතිවරයා මේ වරායන් සංචාරක, බහාළුම් ආනයන ආදි විවිධ අංශ යටතේ නඟා සිටු වු බව ප්‍රකාශ කළේය.වරාය සුදු අලි ලෙස හඳුන්වන එජාපයට මෙය කදිම පිළිතුරක් බව කී ඇමැතිවරයා පසුගිය වසරේ කොළඹ වරායට තලාසා හෙල්ලාස් නැමැති සුවිසල් නෞකාව බහාළුම් 13500 ක් රැගෙන පැමිණි බවද එය මීටර් 370 දිගැති මීටර් 18ක ගැඹුරු අති දැවැන්ත නෞකාවක් බවද අනාවරණය කළේය. ආසියාවේ නාවික කේන්ද්‍රස්ථානය බවට ශ්‍රි ලංකාව පත් කිරීමේ මහින්ද චින්තනයට අනුව "ආසියවේ සේද මාවතේමුතු ඇටය" බවට ශ්‍රි ලංකාව පත් කිරීමට මෙමගින් අවකාශය හිමිවන බව ඇමැතිවරයා කීය.එසේම රුහුණු මාගම්පුර වරාය වාහන ආනයනය සහ ප්‍රතිඅපනයන කටයුතු ඉතා සාර්ථක අයුරින් සිදු කෙරෙන බව පැවැසු ඇමැතිවරයා වාහන ආනයනය සහ ප්‍රතිඅපන‍යයෙන් රුපියල් මිලියන 20ක ශුද්ධ ලාභයක් පසුගිය මාස හය ඇතුළත ඉපයා ඇති බව අනාවරණය කළේය.ඉන්ධන ලබා ගත් බවත් තෙල් මෙට්ට්‍රක් ටොන් 5500ක් විදේශ නෞකා සඳහා සපයා ඇති බවත් සඳහන් කළේය. රුහුණු මාගම් පුරවරායෙන් ඉන්දුනීසියානු , ඉන්දියානු හා දකුණු අප්‍රිකානු ජාත්‍යන්තර මුහුදු මාර්ගයේ ගමන් ගත්නා විදේශ නෞකා සඳහා ඉන්ධන සැපයීමට හැකි වීම සතුටට කරුණක් බව හෙතෙම කීය.මේ අවස්ථාවට ශ්‍රි ලංකා වරාය අධිකාරියේ සභාපති ආචාර්ය ප්‍රියත් බී .වික්‍රම, පාර්ලිමෙන්තු මන්ත්‍රිනි කමලා රණතුංග මෙනවිය ඇතුළු විශාල පිරිසක් ඊට එක් වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408046</link>
    <topic>උ/පෙළ විභාගය හෙට ඇරැඹේ</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර උසස් පෙළ (2014) විභාගය හෙට (5) ආරම්භ කෙරේ.අගෝස්තු මස 29 වනදා දක්වා පැවැත්වෙන විභාගය සඳහා අයදුම්කරුවෝ 2, 96, 313ක් පෙනී සිටිති.පාසල් අයදුම්කරුවෝ 2,34,192ක් ද පෞද්ගලික අයදුම්කරුවෝ 62116ක්ද විභාගයට පෙනී සිටීමට නියමිතය.දිවයින පුරා පිහිටි විභාග මධ්‍යස්ථාන 2120ක විභාගය පැවැත්වෙන අතර සම්බන්ධීකරණ මධ්‍යස්ථාන 295ක විභාගය සම්බන්ධීකරණ කටයුතු සිදු කෙරෙයිවිභාගයේ උත්තර පත්‍ර ඇගයීම් කටයුතු අගෝස්තු 29 දා ආරම්භ කෙරේ.විභාගය පැවැත්වෙන කාලසීමාවේ විභාග වංචා සිදු කරන අය කොටු කර ගැනීමේ විශේෂ වැඩපිළිවෙළක් දියත් කොට ඇතැයිද වංචා සිදු කර හසුවන්නන්හට දැඩි සේ නීතිය ක්‍රියාත්මක කරන බවද විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතා දිනමිණට ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408047</link>
    <topic>අධික නියඟයට වියළි ආහාර</topic>
    <author>ඡායාරූප - ශ්‍රීනාත් ප්‍රභාෂ්වර</author>
    <content>මේ දිනවල අධික නියඟය හේතුවෙන් හම්බන්තොට දිස්ත්‍රික්කයේ අසරණ වී සිටින ජනතාව වෙනුවෙන් හම්බන්තොට දිස්ත්‍රික් පා.ම. නාමල් රාජපක්ෂ මහතාගේ මුලිකත්වයෙන් වියළි ආහාර ලබාදීම තිස්සමහාරාමය කාවන්තිස්සපුර හා උදාගම්දොර ගම්මාන කේන්ද්‍ර කර ගනිමින් පසුගියදා තිස්සමහාරාමය නගරයේ දී පැවැත්විණි. එම අවස්ථාවේ දී මන්ත්‍රීවරයා විසින් වියළි ආහාර ලබාදුන් අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408048</link>
    <topic>තමිල්නාඩු ශ්‍රී ලන්කන් ගුවන් සේවා කාර්යාලයට පහර දුන් 2ක් අත්අඩංගුවට</topic>
    <author>මහින්ද අලුත්ගෙදර</author>
    <content>තමිල්නාඩුවේ, තිරුචි හි පිහිටි ශ්‍රී ලන්කන් ගුවන් සේවයේ ප්‍රවේශ පත්‍ර අලෙවි කාර්යාලයට ප්‍රහාරයක් එල්ල කිරීමේ සිද්ධියට සම්බන්ධ පුද්ගලයන් දෙදෙනකු එරට පොලීසිය අත්අඩංගුවට ගෙන තිබේ.පෙරේදා (2) පස්වරුවේ දී එම කාර්යාලයට කිසියම් පිරිසක් ගල්මුල් ප්‍රහාරයක් එල්ල කර තිබූ අතර තමිල්නාඩු මහඇමතිනි ජයලලිතා ජයරාම් සම්බන්ධයෙන් මෙරට වෙබ් අඩවියක පළ වූ පුවතකට විරෝධය පළ කරමින් දෙමළ ක්‍රියාකාරීන් පිරිසක් එම කාර්යාලය ඉදිරිපිට විරෝධතාවක ද නිරත වී ඇතැයි වාර්තා වෙයි.දෙමල ක්‍රියාකාරීන් දෙදෙනෙකු මෙලෙස අත්අඩංගුවට ගෙන තිබෙන අතර මක්කල් ජනයග කුඩියරසි කච්චි පක්ෂයේ දිස්ත්‍රික් සම්බන්ධීකාරක පී උදයකුමාර් (P. Udayakumar) සහ තමිල්නාඩු මානවර් කූට්ටම්පු පක්ෂයේ දිස්ත්‍රික් සංවිධායක වී සත්‍යකුමරන් (V. Sathiakumaran) යන පුද්ගලයන් මෙලෙස පොලිස් අත්අඩංගුවට පත්ව තිබේ.එම දෙමල ක්‍රියාකාරීන්ගේ විරෝධතාවයෙන් පසු කණ්ඩායමක් ගණුදෙනුකරුවන් ලෙස ශ්‍රී ලන්කන් ගුවන් සේවයේ ප්‍රවේශ පත්‍ර අලෙවි කාර්යාලයට ඇතුලූ වී හදිසියේම ගල්මුල් ප්‍රහාරයක් එල්ල කර තිබෙන බවද එම ප්‍රහාර හේතුවෙන් කාර්යාලයේ දොර ජනේලවලට හානි සිදුව තිබෙන බවද එම වාර්තා සඳහන් කරයි.විරෝධතාවයේ නිරත වූ දෙමළ ක්‍රියාකාරීන් 9 දෙනෙකු පොලිසිය විසින් අත්අඩංගුවට ගෙන පසුව මුදා හැර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n1408049</link>
    <topic>නාම යෝජනා භාර ගැනීම 6දා අවසන්</topic>
    <author>නිරුෂි විමලවීර</author>
    <content>ඌව පළාත් සභා මැතිවරණයේ නාම යෝජනා භාර ගැනීම අනිද්දා (6දා) මධ්‍යහ්න 12.00ට අවසන් කෙරෙන බව නියෝජ්‍ය මැතිවරණ කොමසාරිස් එම් .එම් මො‍හමඩ් මහතා ප්‍රකාශ කරයි.නාමයෝජනා භාර ගැනීම පසුගිය 30දා ඇරඹුව ද මෙතෙක් ප්‍රධාන පක්ෂ කිසිවක් නාමයෝජනා භාර දී නොමැති බවත් නාම යෝජනා භාර දී ඇත්තේ මව්බිම ජාතික පක්ෂය පමණක් යැයිද ඒ මහතා සඳහන් කරයි.අපේක්ෂකයන් 34 දෙනෙක් තෝරා පත් කෙරෙන ඌව පළාත් මැතිවරණයේ ඡන්දය භාවිතා කිරීම සඳහා බදුල්ල සහ මොනරාගල දිස්ත්‍රික්ක නියෝජනය කරමින් ඡන්දදායකයින් 9,42,730දෙනෙක් සුදුසුකම් ලබා ඇතැයිද හෙතෙම අනාවරණය කරයි.මෙවර මැතිව‍රණයේ නාමයෝජනා ප්‍රතික්ෂේපවීම අවම කිරීම සඳහා ගත හැකි සියලු ක්‍රියා මාර්ග ගැනීමට මැතිවරණ කාර්යාලය කටයුතු යොදා ඇතැයිද නාම යෝජනා ලැයිස්තු භාර දීමට ප්‍රථම සපුරාලිය යුතු කොන්දේසි කවරේ ද යන්න සඳහන් පුවරු නාමයෝජනා භාර ගන්නා ශාලාවේ පිටත ප්‍රදර්ශනය කොට ඇතැයිද එහි ‍මූලික තොරතුරු භාෂා තුනෙන්ම සඳහන් බවද නියෝජ්‍ය මැතිවරණ කොමසාරිස්වරයා ප්‍රකාශ කරයි.1988 අංක 02 දරණ පළාත් සභා පනත යටතේ නාමයෝජනා ලැයිස්තුව ඉදිරිපත් කිරීමේ දී සපුරාළිය යුතු මුලික කරුණු පිළිබද සදහන් බවත්ඒ යටතේ නියමිත අපේක්ෂකයන් ප්‍රමාණයත් , ඔවුන් සියලු දෙනා ලැයිස්තුවට අත්සන් කොට තිබීමත් , පක්ෂ ලේකම්වරයා අත්සන් තබා තිබීමත් සහ ලැයිස්තුව සහතික කොට තිබීමත් ආදි මූලික කරුණු සපුරාලිය යුතු බවද ඒ මහතා අවධාරණය කරයි.අ.පො.ස. (උසස් පෙළ) විභාගයේ ප්‍රධාන විෂයන් දෙකක් හෙට පැවැත්වෙන බැවින් නාම යෝජනා භාර දීමෙන් අනතුරුව පෙළපාලි යෑම ශබ්ද විකාශ යන්ත්‍ර භාවිතය සපුරා තහනම් බවත් එසේ හැසිරෙන අයට එරෙහිව නිතිමය පියවර ගන්නා බවත් නියෝජ්‍ය මැතිවරණ කොමසාරිස්වරයා අවධාරණය කරයි .ඌව පළාත් සභා මැතිවරණයේ තැපෑලෙන් ඡන්දය සලකුණු කරන රාජ්‍ය සේවකයන් හෙට 6දාට පෙර අයැදුම්පත් ඉදිරිපත් කළ යුතු බව ඒ මහතා අනාවරණය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080410</link>
    <topic>අවහිරයකින් තොරව පෙරහර නැරඹීමට ආරක්ෂාව සැලසුවා</topic>
    <author>එස්. කේ. සමරනායක</author>
    <content>මහනුවර ඇසළ පෙරහර නැරැඹීමට පැමිණෙන ජනතාවට අවහිරයකින් තොරව පෙරහර නැරැඹීම සඳහා ආරක්ෂාව සලසා ඇතැයි මධ්‍යම දිසාව භාර ජ්‍යෙෂ්ඨ නියෝජ්‍ය පොලිස්පති එම්. එන්. බී. අඹන්වල මහතා කීය.පෙරහර පැවැත්වෙන දිනවල මහනුවර නගරයේ සහ අවට විශේෂ ආරක්ෂක වැඩපිළිවෙළක් ක්‍රියාත්මක වන බව පැවසූ අඹන්වල මහතා  සිවිල් ඇඳුමෙන් සැරසුණු විශේෂ පොලිස් නිලධාරීන් නගරය පුරාම යොදවා ඇතැයි ද කීය.පෙරහර කටයුතුවලට අවශ්‍ය ආරක්ෂක සහාය ලබාදීමට 11 වැනි සේනාංකාධිපති බ්‍රිගේඩියර් නිශ්ශංක රණවන මහතා ඇතුළු යුද හමුදා නිලධාරීන් ද කටයුතු කරනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080411</link>
    <topic>ඇසළ පෙරහරේ සිවුවන කුඹල් පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ සිවුවන කුඹල් පෙරහර අද (4) වීදි සංචාරය කරයි‍. ශ්‍රී දළදා මාලිගාව අබියසින් දකුණු දිශාභිමුඛව රාත්‍රී 7.15ට පෙරහර පිටත්ව දළදා වීදිය, ඊ. එල්. සේනානායක වීදිය ඔස්සේ ගමන් ගෙන රජ වීදියෙන් ඉහළට විත් ගෙවදී‍මට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080412</link>
    <topic>ආරක්ෂක සමුළුවට සුබ්‍රමනියම් සාමිගේ පැමිණීම ස්ථිරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පැවැත්වෙන ආරක්ෂක සමුළුවට තමා අනිවාර්යයෙන්ම සහභාගී වන බව ඉන්දීය ජනතා පක්ෂයේ නායක ආචාර්ය සුබ්‍රමනියම් සාමි මහතා ප්‍රකාශ කරයි.ඉන්දීය අගමැති නරේන්ද්‍ර මෝදි මහතාගේ දිවුරුම්දීමේ උත්සවයට ශ්‍රී ලංකා ජනාධිපති මහින්ද රාජපක්ෂ මහතා සහභාගී වුවා සේම තමා ද ශ්‍රී ලංකාව සංවිධාන කරන එම ජාත්‍යන්තර සමුළුවට සහභාගී වන බව හෙතෙම සඳහන් කරයි.ජනතා පක්ෂයේ නායක සුබ්‍රමනියම් සාමි මේ බව සඳහන්කර ඇත්තේ මදුරෙයිහි දී පැවැති මාධ්‍ය හමුවකට සහභාගි වෙමිනි.ලබන අගෝස්තු මස 18, 19 හා 20 දිනයන්හි දී මෙම ආරක්ෂක සමුළුව කොළඹ දී පැවැත්වීමට නියමිතයි. අදාළ සමුළුවට ඉන්දියාවේ ප්‍රධාන ආරාධිතයා ලෙස තමාට ආරාධනා ලැබී ඇති බව ද දෙරට අතර පවතින සබඳතා තහවුරු කිරීමට මෙම සමුළුවට සහභාගී වන බව ද සුබ්‍රමනියම් සාමි මහතා ප්‍රකාශකර තිබේ. මෙම සමුළුව වර්ජනය කරන ලෙස තමිල්නාඩු ප්‍රාන්ත මහ ඇමැතිනී ජයලලිතා ජයරාම් සහ එම්.ඩී.එම්.කේ.පක්ෂයේ නායක වයිකෝ ඉන්දීය රජයෙන් ඉල්ලීමක් කර තිබුණි.කෙසේ වෙතත් අදාළ ඉල්ලීම් ප්‍රතික්ෂේප කරමින් ඉන්දීය රජය මේ සමුළුවට සහභාගී වීමට තීරණය කර ඇති අතර එම සමුළුවට ඉන්දීය ආරක්ෂක අංශ නිලධාරීන් ද සහභාගී කරවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080413</link>
    <topic>රැකවරණය පතා ශ්‍රී ලංකාවට එන සරණාගත සංඛ්‍යාව 700%කින් ඉහළට</topic>
    <author>මහින්ද අලුත්ගෙදර</author>
    <content>විවිධ හේතූන් මත ශ්‍රී ලංකාවට පැමිණෙන විදේශීය සරණාගතයන්ගේ සංඛ්‍යාව සියයට 700 කින් ඉහළ ගොස් තිබෙන බව රජය අවධාරණය කරයි.දේශපාලනික මෙන්ම විවිධ හේතූන් මත රැකවරණය පතා එන පිරිස් සහ සරණාගතයන් ඊට අයත්වන අතර ඔවුන්ගෙන් බහුතරය පාකිස්තානු ජාතිකයන් බවට අනාවරණය කරගෙන ඇතැයි විදේශ කටයුතු අමාත්‍යාංශය පවසයි.පසුගිය 2013 වසරේ සිට මේ වසරේ ජූනි මස 30 දක්වා කාලය වනවිට විදේශීය සංක්‍රමණිකයන්ගේ පැමිණීම මෙලෙස විශාල වර්ධනයක් පෙන්නුම් කරන බව පවසන විදේශ කටයුතු අමාත්‍යාංශය විවෘත වීසා ක්‍රමය, නිදහස් වීසා ක්‍රමය, මිනිස් ජාවාරම්කරුවන්ගේ ක්‍රියාකාරකම්, කුටුම්භයන් තුළ ඇතිවන ගැටලු මෙන්ම දේශපාලනික රැකවරණය සහ ශ්‍රී ලංකාවේ යහපත් වාතාරණය ද මේ සඳහා බලපා තිබෙන බව කියාසිටී.මේ වසරේ ජූනි 30 වැනිදා වනවිට මෙරටට පැමිණි සරණාගතභාවය අපේක්ෂා කරන විදේශිකයන්ගේ සංඛ්‍යාව 1,562 ක් වන බව ද එම කාලය තුළ විදේශිකයන් 308 දෙනකුට මෙරට සරණාගතභාවය හිමිව තිබෙන බව ද එම අමාත්‍යාංශය සඳහන් කරයි.දැනට සරණාගතභාවය අපේක්ෂා කරන පුද්ගලයන් සැබෑ සරණාගතයන් ලෙස සැළකිය හැකි ද? යන්න ගැටලුවක් වී ඇති බව සඳහන් කරන එම අමාත්‍යාංශය මෙලෙස විදේශීය සංක්‍රමණිකයන්ගේ සහ සරණාගතයන්ගේ පැමිණීම මෙරට නැවත පදිංචි කිරීමේ ක්‍රියාවලියට ගැටලුවක් බව ද පෙන්වා දෙයි. මෙලෙස සරණාගතභාවය අපේක්ෂා කරන පුද්ගලයන්ගෙන් වැඩි පිරිසක් පකිස්තාන සහ ඇෆ්ගනිස්ථාන ජාතිකයන් වන අතර එම රටවල පවතින අනාරක්ෂිත භාවය, සෞඛ්‍ය ගැටලු ආදී කරුණු හේතුවෙන් විශාල පිරිසක් මෙරට සරණාගතභාවය අපේක්ෂා කරන බව විදේශ කටයුතු අමාත්‍යාංශය කියයි.කෙසේ වෙතත් ඔවුන්ව ආරක්ෂිත සුබසාධන මධ්‍යස්ථාන තුළ රඳවා තැබීමට ජගත් සරණාගත කොමිසමේ සහාය ලබාගන්නා බව ද එක්සත් ජාතීන්ගේ සරණාගතයන් පිළිබඳ මහකොමසාරිස් කාර්යාලය අදාළ පුද්ගලයන්ට සහන ලබාදීමට පියවර නොගන්නේ නම් ඔවුන් රටින් පිටුවහල් කිරීමට සිදුවන බව ද විදේශ කටයුතු අමාත්‍යාංශය සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080414</link>
    <topic>ශ්‍රී ලංකන් ගුවන් සමාගමේ සභාපතිට නව තනතුරක්</topic>
    <author> සුභාෂිණී සේනානායක</author>
    <content>ශ්‍රී ලන්කන් ගුවන් සමාගමේ සභාපති නිශාන්ත වික්‍රමසිංහ මහතා APOT-Asia සංවිධානයේ සභාපති තනතුරට පත් වී ඇත.එම සංවිධානයේ සභාපති තනතුරට තේරී පත් වූ ප්‍රථම ශ්‍රී ලාංකිකයා ලෙස නිශාන්ත වික්‍රමසිංහ මහතා ඉතිහාසයට එක් වේ.Asia Pacific on Board Travel සංවිධානයේ සමුළුව පසුගිය වසරේ වියට්නාමයේ ඩැනෙන්ජ් හිදී පැවැති අතර ‍ලබන වසරේ (2015) එම සමුළුව නිශාන්ත වික්‍රමසිංහ මහතාගේ ප්‍රධානත්වයෙන් ශ්‍රී ලංකාවේදී පැවැත්වීමට නියමිතය.APOT-Asia සංවිධානය නව සංචාරක කලාප බොහොමයක් ආකර්ෂණය කර ගනිමින් නව උපාය මාර්ගික ක්‍රමෝපායන් හඳුන්වා දෙන ගෝලීය සංවිධානයක් වේ.ගුවන් සේවවන්හි අභ්‍යන්තර නිෂ්පාදන සහ සේවා සපයන්නන් සේවා ආහාර පාන සපයන්නන් ආහාර ද්‍රව්‍ය සැපයුම්කරුවන්, ගුවන් සේවා කලාප සත්කාරක පාර්ශ්වකරුවන් හා මාධ්‍ය සංවිධාන මෙහි සාමාජික ජාලයට ඇතුළත් වෙති.ලබන වසරේ දී ශ්‍රී ලංකාවේදී පැවැත්වීමට නියමිත මේ සමුළුවට ආරාධිතයන් 250ක් පමණ එක් වීමට නියමිතය.නිශාන්ත වික්‍රමසිංහ මහතා APOT-Asia සංවිධානයේ සභාපති තනතුර පත්වීම ශ්‍රී ලංකාවට ගෞරවයක් එක් කරන බව ගුවන් සේවා ක්ෂේත්‍රයේ ප්‍රවීනයන් පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080415</link>
    <topic>ඉබෝලා වෛරසය මෙරටට පැමිණීමේ අවදානම අඩුයි</topic>
    <author>සන්ධ්‍යා කරුණාරත්න</author>
    <content>ඉබෝලා වෛරසය මෙරටට පැමිණීමේ අවදානම අඩු බව සෞඛ්‍ය ‍අමාත්‍යාංශයේ වසංගත රෝග විද්‍යා අංශයේ අධ්‍යක්ෂිකා විශේෂඥ වෛද්‍ය පබා පළිහවඩන මහත්මිය පවසයි.අප්‍රිකානු රටක සිට මෙරටට සංචාරකයකු පැමි‍ණියහොත් ගුවන් තොටුපළේදී ඔහුගෙන් තොරතුරු ලබාගෙන සති තුනක් තිස්සේ ඒ පුද්ගලයා යන එන තැන් ඇතුළු ඔහුගේ ක්‍රියාකාරකම් සම්බන්ධයෙන් අවධානයෙන් සිටින බව ද වෛද්‍ය පළිහවඩන මහත්මිය ප්‍රකාශ කළාය. අප්‍රිකානු රටවලින් වාර්තා වී ඇති මේ වෛරසය චිම්පන්සින් වැනි සතුන්ගේ රුධිරය ඇතුළු ශ්‍රාවයන් මඟින් බෝ වීම සිදු වන බව ඒ මහත්මිය පැවැසුවාය.ස්වසනය මඟින් මේ වෛරසය බෝ‍ නොවන අතර රුධිරය ඇතුළු ශ්‍රාවයන් මඟින් රෝගය බෝ වීම සිදුවේ.ඉබෝලා වෛරසය සම්බන්ධයෙන් මේ වන විට රෝහල් පද්ධතිය දැනුවත් කර තිබෙන බව ද ඒ මහත්මිය ප්‍රකාශ කළාය.මේ වෛරසය වැළඳුණු කිසිදු පුද්ගලයකු මෙරටින් වාර්තා නොවී ඇති අතර මාරාන්තික වෛරසයක් වන මෙය පුද්ගලයකුගේ සිරුරෙහි පවතින ප්‍රතිශක්තිකරණයෙන්ම සුව අතට හැරීමේ ඉඩකඩ ද පවතියි.තද උණ, වමනය, පාචනය, උගු‍රේ වේදනාව, හිසරදය, සිරුරේ දුර්වල ගතිය, මාංශ පේශිවල වේදනාව, සමේ රෝග යනාදිය මේ වෛරසයේ මූලික රෝග ලක්ෂණයන් වේ.වකුගඩුවල, අක්මාවේ ක්‍රියාකාරිත්වය දුර්වල වීම, බාහිර හා අභ්‍යන්තර රුධිරය ගැලීම, ස්නායු පද්ධතියට හානි වීම යනාදී රෝග ලක්ෂණයන් ද මේ වෛරසය උග්‍ර වූ විට මතු වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080416</link>
    <topic>සැහැල්ලු පන්දු ක්‍රිකට් තරගයේ ජය යාපනය-හම්බන්තොට ඒකාබද්ධ කණ්ඩායමට</topic>
    <author>හිදෝගම සමුහ-චිත්‍රාරත්න කළුආරච්චි</author>
    <content>සුහදත්වය එකමුතුකම සහ ජාතීන් අතර සහයෝගීතාවය ඇති කර ගනිමින් යාපනය, හම්බන්තොට, උතුරුමැද පළාත් තරුණ කණ්ඩායම් සමඟ අනුරාධපුර බන්ධනාගාර ක්‍රීඩාපිටියේ දී පසුගියදා (02) මහනුවර දිස්ත්‍රික් පාර්ලිමේන්තු මන්ත්‍රී එරික් වීරවර්ධන මහතාගේ ප්‍රධානත්වයෙන් පැවැත්වූ සුහද සැහැල්ලු ක්‍රිකට් තරගාවලියේ ශූරතාවය යාපනය හම්බන්තොට ඒකාබද්ධ කණ්ඩායම විසින් ලබා ගන්නා ලදී.බොහෝ සුලබ දසුනක් ලෙස මහනුවර දිස්ත්‍රික් මන්ත්‍රී එරික් වීරවර්ධන මහතා මෙම ක්‍රීඩා උළලේ ප්‍රධාන ආරාධිත අමුත්තා වූ නිසා එරික් වීරවර්ධන මන්ත්‍රීවරයා විසින් ඇමැති ඩලස් අලහප්පෙරුම, පළාත් ප්‍රධාන ඇමැති එස්. එම්. රංජිත් සමරකෝන්, පාර්ලිමේන්තු මන්ත්‍රී ශෙහාන් සේමසිංහ, තරුණ සේවා සභාපති ලලිත් පියුම් පෙරේරා, මොහොමඩ් මෙයිල්, ආර්. සෙල්වනායගම්, ධනුෂ්ක සමන් යන මහත්වරුන් හට තිළිණ හා ශුරතා කුසලාන පිරිනැමීම විශේෂ සිදුවීමක් ලෙස පැමිණ සිටි බොහෝ දෙනාගේ කතාබහට ලක්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080417</link>
    <topic>ඇමැති පාඨලීගේ නවතම කෘතිය හෙට එළිදැක්වෙයි</topic>
    <author>උපාලි කරුණාරත්න සහ චමීර ඇල්ලදෙණිය</author>
    <content>ඇමැති පාඨලී චම්පික රණවක මහතා විසින් රචිත බලය හා බලය සිංහල හා ඉංග්‍රීසි කෘති හෙට (5) ප.ව. 3ට ශ්‍රී ලංකා පදනම් ආයතනයේ දී එළි දැක්වේ.බලශක්තිය සහ ඒ හරහා උකහා ගන්නා දේශපාලන හා ආර්ථීක බලය පිළිබඳ විමර්ශනාත්මක විග්‍රහයක් ලෙස මෙම ග්‍රන්ථය හැඳින්විය හැකිය. එසේම බලශක්තිය හා බැඳුණු ඓතිහාසික මෙන්ම විද්‍යාත්මක හා න්‍යායික පදනම පිළිබඳ කෙරෙන විවරණයක් සහ බලශක්තිය තමන් සතු කර ගැනීම තුළින් , හැසිරවීම ඔස්සේ ලෝකයේ බල තුළනය හා දේශපාලන ආර්ථීක දිශානතීන් හැඬ ගැස්වෙන ආකාරය පිළිබඳ ද විමර්ශනාත්මක අධ්‍යනයක් කර දැක්වීමට ඇමැති රණවක මහතා මෙමගින් කටයුතු කර තිබේ.තම ග්‍රන්ථය පිළිබඳ අදහස් දක්වමින් චම්පික රණවක මහතා ප්‍රකාශ කළේ , පිටු 319කින් පරිච්ඡේද 10කින් කොටස් දෙකකින් මෙම කෘතිය සමන්විත බවයි. මෙහි මුල් පරිච්ඡේද කීහිපය තුළින් බලශක්තිය පිළිබඳ කරුණු පැහැදිලි කිරීමට යොදා ගෙන තිබෙනවා. ඒ තුළ විදුලි බලය පිළිබඳ විද්‍යාත්මක කරුණු ඉලෙක්ට්‍රොනික සහ තාක්ෂණික සන්නිවේදනය වර්ධනය වූ ආකාරය, සිංහල භාෂාවෙන් පළමුවෙන්ම ලියැ වී ඇති න්‍යාෂ්ටික බලය පිළිබඳ විස්තරාත්මක පැහිදිලි කිරීමක් මෙන්ම, පුනර්ජනනීය බලශක්ති ප්‍රභව පිළිබඳවත්, ඒ තුළින් ලංකාවේ බලශක්ති අර්බුදය ජය ගැනීමට ඇති හැකියාව හා නොහැකියාව පිළිබඳවත් පැහැදිලි කර තිබේ.ඉතිහාසයේ ශ්‍රම ශක්තියෙන් ජීවත් වූ මිනිසා වර්තමානය වන විට තම ජීවමය ශක්තිය මෙන් එකසිය විසිපස් ගුණයක් බලශක්තිය භාවිත කරන ආකාරය පිළිබඳ එය කෙතරම් කාලයක් සිදුකර ගත හැකි ද යන්න පිළිබඳ මේ කෘතියේ අන්තර්ගතය. අද භයානක නියඟ තත්ත්වයක් තිබෙනවා. ඉදිරියේ දී එය තවත් භයානක වේවි.මා පරිසර ඇමැතිවරයාව සිටිය දී වියානා සම්මුතියේ සභාපතිවරයා ලෙසත්, ලෝක මට්ටමින් අත්කර ගත් අති විශාල පරිසර දත්ත පිළිබඳ තොරතුරු පැහැදිලි කරමින් පරිසර අර්බුදය පිළිබඳව මෙහි කරුණු දක්වා ඇත.ලංකාවේ සිංහලෙන් ලියැවී නොමැති වැඩි අවධානයක් යොමු නොකළ චීන ආර්ථීකයේ නැඟීමත්, බලශක්ති භාවිතයත් පිළිබඳ මේ කෘතියේ පරිච්ඡේදයක් වෙන් කර තිබේ. අපි තමයි මේ ලෝකයේ තෙල්, ගල් අඟුරු, ගෑස් භාවිත කරන අවසන් පුරුක. තවත් දශක තුනකින් මේ බලශක්ති ප්‍රභව අවසන් වෙනවා. එම ප්‍රභවවලින් තොර ලෝකයේ ස්වාභාවය පිළිබඳ පැහැදිලි කර තිබෙනවා. මේ කෘතිය ලිවීමට මා පෙළඹ වූයේ ඒ හේතුවයි.1950 සිට 2010 දක්වා කාලය තුළ ලංකාවේ වාහන භාවිතය දහස් ගුණයකින් වැඩි වී තිබෙනවා. මේ තරම් විශාල වැඩි වීමක් පිළිබඳ කරුණු ඇතුළත් කිරීමට ද මා කටයුතු කළා.එහි අවසන් පරිච්ඡේද කීපය තුළින් බලශක්තිය ලෙස අප හඳුනා ගන්නා විදුලිබලය හා ඉන්ධනවලට දේශපාලනයෙන් දක්වන සබඳතාව පිළිබඳ තීරණය කිරීමට අවසන් පරිච්ඡේද කීපයෙන් උත්සාහ දරා තිබෙන බව ද ඇමැති චම්පික රණවක මහතා සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080418</link>
    <topic>පලස්තීන දරුවන් මිය යාම බටහිර බලවතුන්ට නොපෙනෙන්නේ ඇයි</topic>
    <author>චන්දිමා එදිරිමාන්න</author>
    <content>ඊශ්‍රායල ගුවන් ප්‍රහාර හමුවේ පලස්තීන දරුවන් විශාල වශයෙන් මිය යාම බටහිර බලවතුන්ට හා මානව හිමිකම් සංවිධානවලට නොපෙනෙන්නේ මන්දැයි විමල් වීරවංශ අමාත්‍යවරයා ප්‍රශ්න කරයි.අපවත් වූ ස්වාමීන් වහන්සේ නමකගේ දේහයට ගුවණින් මල් වර්ෂා පතිත කරනවා වගේ ඊශ්‍රායලය, පලස්තීන ජනතාවගේ හිස් මතට ගුවන් ප්‍රහාර එල්ලකර පොඩි දරුවන් විශාල වශයෙන් මියයන දසුන් ඔබාමා මහත්තයත්, බෑන් කී මූන් මහත්තයත්, බටහිර බලවත් රටවල් චිත්‍රපටයක් නරඹනවා සේ බලාගෙන සිටින බවත්, අපේ රටේ වන්නියේ මොකද වුණේ කියලා සොයන්න එන ජිනීවා මානව හිමිකම් කොමිසමේ සභාපතිතුමිය උන්නද මලාද කියා වත් ඊශ්‍රායල - පලස්තීන ගැටළුව හමුවේදී සොයාගන්න බැරි බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමති විමල් වීරවංශ මහතා පවසයි. ඇමතිවරයා මේ අදහස් පළ කළේ රුපියල් මිලියන 80 කට අධික වටිනාකමින් යුත් මරදාන, සුලෝහිතපුර ජනසෙවණ මහල් නිවාස සංකීර්ණයේ 8 වන අදියර විවෘත කළ අවස්ථාවට ප්‍රධාන ආරාධිතයා වශයෙන් පසුගියදා සහභාගි වෙමිණි.“ජනසෙවණ” නිවාස හා ජනාවාස සංවර්ධන මෙහෙයුමට සමගාමීව සුලෝහිතපුර පදිංචි අඩු ආදායම්ලාභී පවුල් වෙනුවෙන් මේ පුනස්ථාපන නිවාස ව්‍යාපෘතිය ඉදිකර තිබේ. නිවාස 16 කින් සමන්විත මේ මහල් නිවාස ව්‍යාපෘතිය විමල් වීරවංශ ඇමැතිවරයාගේ උපදෙස් මත ජාතික නිවාස සංවර්ධන අධිකාරිය විසින් ඉදිකර ඇත. මෙහි එක් නිවසක වටිනාකම රුපියල් ලක්ෂ 51 පමණ වේ.මෙහිදී වැඩිදුරටත් අදහස් දැක්වූ විමල් වීරවංශ ඇමැතිවරයා මෙසේද කීයමේ රටේ සිංහල, දෙමළ, මුස්ලිම් ජනතාව සමගියෙන් එකට සිටියොත් තුන්ගොල්ලොම දිනාවි. මරාගත්තොත් තුන්ගොල්ලොම පරාදයි. එවිට දිනන්නේ සුද්දෝ. අද මම පුවත්පත්වල දැක්කා මද්දුම බණ්ඩාර ඝාතනය සිදුවෙලා අවුරුදු 200 යි කියලා. ඒ කතාව මොකක්ද? රාජසිංහ රජ්ජුරුවන්ව එළවගන්න අවශ්‍ය වුණා සිංහල ප්‍රභූ පැලැන්තියට. රදල පැලැන්තියට. රදල පැලැන්තිය එයට එක එක තුරුම්පු යෙදුවා. සාර්ථක වුණේ නැහැ. නැතිවුණාම සුද්දව වැඩේට අල්ලගත්තා. සුද්දා බලාගෙන හිටියේ අඩිය දාගන්න පොටක් පෑදෙනකල්. සුද්දා වැඩේ හරියට අල්ලගත්තා. මේ සුද්දත් එක්ක කරපු ගණුදෙනුව රාජසිංහ රජ්ජුරුවෝ දැනගත්තා. ඒ කාලේ තිබුණු දඩුවම තමයි ඒ. රාජ්‍ය ද්‍රෝහි වන විට දෙන්නේ ඒ වගේ දඩුවම්. මේ කාලේ නම් මොන ද්‍රොහීන් වුණත් නමට මරණ දඩුවම. ඊට පස්සේ හිරේ සැපට කාලය ගෙවන එකනේ තියෙන්නේ. මම දැක්කා අද පුවත්පතක තියෙනවා බන්ධනාගාරයක දුම්කොළයක් රුපියල් 1000 යි කියලා. මේ විදිහට සල්ලි වියදම් කරලා සැපෙන් ඉන්නනේ තියෙන්නේ. රජ කාලේ දඩුවම් දැන් කාලේ වගේ නැහැ. දැන් තියෙන හියුමන් රයිට්ස් වොච් කියන එක වොච් එකක් වත් ඒ කාලේ තිබුණේ නැහැ. ඒ කාලයේ ලෝකයේ හැම තැනකම රාජ නීතිය ක්‍රියාත්මක වුණේ. ක්‍රිස්තුස් වහන්සේව කුරුසයේ තියලා ඇණ ගැහුවේ ඇයි? කුරුසයක තියලා ඇණ ගහනවා කියන එක හොඳ දඩුවමක්ද? කුරුසයේ තියලා ඇණ ගහලා තියෙනවා මැරෙනකල්. මිනී කන කුරුල්ලො ඇවිල්ලා කනවා. එය හොඳ ශිෂ්ට සම්පන්න දඩුවමක්ද? නැහැ. ඒ රජකාලේ දඩුවම්.රාජ්‍ය ද්‍රෝහී වුණාම දෙන්නේ ඒ වගේ දඩුවම්. රාජ්‍ය ද්‍රෝහී වුණාම ඇහැලේපොළට උඩරටට එන්න කිව්වා. ආවේ නැහැ. ආවේ නැති නිසා පවුලේ අනිත් අයට දඩුවම් දුන්නා. ඒක තමයි ඒ කාලයේ හැටි. මේකෙන් පේනවා එදා ඒ අවාසනාවන්ත දේ වුණෙත් එදා හතුරා මිතුරා හරියට තෝරගන්න බැරිවුණ නිසා. මෙන්න මේ පටලැවිල්ල අද මේ රටට වේගෙන යනවා. කාට කාටත් මේ පටලැවිල්ල වේගෙන යනවා. ඇත්ත අභියෝගය මොකක්ද? අපි ත්‍රස්ත අභියෝගය දින්නේ අභියෝගය හමුවේ ඇත්තට හිටගත්තු නිසා. ආණ්ඩුවක හැටියට ආණ්ඩුව හරියට හිටගත්තා. ජනතාවක් ඒ සමඟ හිටගත්තා. නමුත් අනෙක් කිසිම අභියෝගයක් ඉදිරිපිට රටක් හැටියට ආණ්ඩුව හා ජනතාව යන මේ දෙකම එක අරමුණකින් එක විදිහට හිටගෙන නැහැ.ආර්ථිකයේ මීට වඩා පිබිදීමක් ඇතිකර ගැනීමේ සිහිනය පොදු ජනතාවට තියෙනවා. ඒ වගේම රටේ රාජ්‍ය පරිපාලන ක්‍රමවේදයන්වල වෙනස්කම් විය යුතුයි කියන හැඟීම මහ ජනතාව තුළ තියෙනවා. යුද්ධය කළාට පසුව සාමය බිහිවුණු රටේ නව පරිච්ඡේදයක් අලුතින් බිහිවිය යුතුයි කියලා බලාපොරොත්තුවක් ජනතාව තුළ තියෙනවා. රටට අවශ්‍යකරන පූර්ණ වෙනස එදා යුද්ධ කරලා සාමය ලබාගත්තා වගේ සාමය තියෙන රටේ ඉතුරු ජයග්‍රහණ දිනාගැනීම සඳහා ඒ එකමුතුව හා සමඟිය බිහිකිරීම අත්‍යවශ්‍යයි.මම හිතනවා මේ නිවාස ක්‍රම වැනසෙන්න ඉඩනොදී දරුවකු වගේ රැකබලාගන්න කියලා.නමුත් අද සමහර දෙමව්පියෝ දරුවන්වත් හොඳින් බලාගන්නේ නැති අවස්ථා තියෙනවා. නමුත් හොඳ දරුවෙක් බලනවා වගේ ආදරයක් මේ නිවාස ක්‍රමයට ලබාදීලා හොඳින් මේ නිවාස ක්‍රමය රැකබලාගනියි කියලා බලාපොරොත්තු වෙනවා.මෙහිදී අදහස් දැක්වූ කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල මහතාකලින් මේ ඉඩමේ තිබුණෙ කැලයක් විමල් වීරවංශ අමාත්‍යවරයාගේ උපදෙස් මත විධිමත් නිවාස 16 ක් ඉදිකිරීමට ජාතික නිවාස සංවර්ධන අධිකාරියට හැකිවුණා. නිවාස හදනවා කියන එකත්, නිවාස ලබාදෙනවා කියන එකත් අපේ විමල් වීරවංශ ඇමැතිවරයාගේ අමාත්‍යාංශයෙන් කොටසක්වීම ගැන අපි සතුටු වෙනවා. එයට හේතු කිහිපයක් තියෙනවා.නිවාස ගැටලුව බොහොම සංකීර්ණ ප්‍රශ්නයක් නිසා. විවිධ අංශවල නිවාස අවශ්‍යතාවයන් තිබෙනවා. අඩු ආදායම්ලාභීන්ගේ, රාජ්‍ය සේවයේ , නාගරික ජනතාවගේ සල්ලිදීලා නිවාස ගැනීම වැනි විවිධ ව්‍යාකූල නිවාස අවශ්‍යතාවයන් හා ගැටලු හමුවේ විමල් වීරවංශ ඇමතිතුමා බොහොම අමාරුවෙන් නිවාස අමාත්‍යාංශයේ නැව පදවාගෙන යනවා. මේ ප්‍රදේශයේ කලින් හැදින්වූයේ 797 වත්ත කියලා.අපි පාර්ලිමේන්තුවේදී ඇමතිතුමාට කිව්වා මේ වත්තට හොඳ නමක් හදලා දෙන්න කිව්වා. එතුමා මගෙන් ඇහුවා මේ පළාතේ තත්ත්වය මොකක්ද කියලා. ආනන්ද විද්‍යාලය හා නාලන්දා විද්‍යාලයේ සම්බන්ධය ගැන එතුමාට කිව්වා, එතුමා බොහොම නිර්මාණශීලී සුන්දරව ලියන්න කියන්න පුළුවන් ඇමතිවරයෙක්.එතුමා කිව්වා ආනන්ද නාලන්ද පාසල්වල ක්‍රිකට් තරඟ පැවැත්වෙනවා. ඒක සුලෝහිත සංග්‍රාමයක් ඒ නිසා අපි සුලෝහිතපුර නම තියමු කියලා පාර්ලිමේන්තුවේදී කිව්වා. සංවේදී මිනිසුන්ට ආදරය කරන, බොහොම කලාත්මක අදහස් තියෙන මිනිසෙකුට තමයි මේ නිවාස ගැටලුව ඇසෙන්නේ පෙනෙන්නේ හොඳින් දැනේනේ. ඒ නිසා අපි සතුටු වෙනවා අවංකව එතුමා මේ ගැටලුවට මැදිහත්වීම ගැන. අපි කැමතියි අපේ පළාතේ ජනතාවට උදව් කරන්න. අපි දැනටමත් එය ඉටුකරමින් සිටිනවා. ඉදිරියටත් ඉටු කරනවා .මේ අවස්ථාවට කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල, කොළඹ නාගරික මන්ත්‍රී මොහොමඩ් මුසම්මිල්, ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ ලේකම් පී.එච්.එල් විමලසිරි පෙරේරා, ජාතික නිවාස සංවර්ධන අධිකාරියේ උප සභාපති ඒ.ඩබ්.දයානන්ද, එහි සමාන්‍යාධිකාරි බ්‍රිගේඩියර් මහින්ද මුදලිගේ, සහාධිපත්‍ය කළමනාකරණ අධිකාරියේ සමාන්‍යාධිකාරි උපාලි උපවංශ, ජනසෙවණ මහලේකම් කාර්යාලයේ උපදේශක ලක්විජය සාගර පළන්සුරිය යන මහත්වරු, නිලධාරිහු, ප්‍රදේශවාසිහු ඇතුළු විශාල පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080419</link>
    <topic>කතරගමට නව මළ අපවහන පද්ධතියක්</topic>
    <author>@ කතරගම කේ. ඩී. දේවප්‍රිය</author>
    <content>කතරගම පූජා භූමියට පැමිණෙන දහස් සංඛ්‍යාත බැතිමතුන්ට හා කතරගම ජනතාවට විශේෂ සේවාවක් ලබාදෙමින් කතරගම නගරයේ දැනට පවතින මළපවහන පද්ධතිය වෙනුවට නවීන තාක්ෂණයෙන් යුතු මල අපවහන පද්ධතියක් සඳහා වැඩ ආරම්භ කිරීම ජලසම්පත් හා ජල කළමනාකරණ අමාත්‍ය දිනේෂ් ගුණවර්ධන මහතාගේ ප්‍රදානත්වයෙන් ඊයේ (03) වැනි දින කතරගම නගරයේදී සිදුකරනු ලැබීය.රුපියල් දස ලක්ෂ 2454 ක් වියදමින් මෙම ව්‍යාපෘතිය ආරම්භ කර ඇති අතර මෙම නව පද්ධතිය මගින් කතරගම නගරයේ විශ්‍රාම ශාලා හිමියන්ට හා නගරවාසීන්ට ඉමහත් වු සේවාවක් සිදු‍ෙව්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080420</link>
    <topic>දේශපාලන වාසි තකා තරුණ කොටස් ඒකරාශී කිරීමේ කලාව පිටුදකිනවා</topic>
    <author>අරණායක විශේෂ</author>
    <content>අපි දේශපාලන වාසි තකා තරුණ කොටස් ඒකරාශී කිරීමේ කලාව පිටුදකිනා පිරිසක් බව තාරුණ්‍යයට හෙටක් සංවිධානයේ සභාපති සහ පාර්ලිමේන්තු මන්ත්‍රී නීතිඥ නාමල් රාජපක්ෂ මහතා ප්‍රකාශ කෙළේය.අපේ ‍රටේ තරුණයාට යහපත් අනාගතයක් උදාකරදීමටයි අපි ඔවුන් බලගන්වන්නේ යැයි ද නාමල් රාජපක්ෂ මහතා කියා සිටියේය.තරුණයන්ට තුවක්කු ලබාදී ඝාතන සංස්කෘතියක් ඇති කළ දේශපාලන ඉතිහාසයක් 88 – 89 කාලය තුළ මෙරට තිබූ බවද ජාතිවාදය, ආගම්වාදය, කුලවාදය අවුස්සවා තරුණයන් නොමඟට යොමු කර රට තුළ භීෂණ සංස්කෘතියක් නිර්මාණය කිරීමට ඇතැම් දේශපාලන පක්ෂ කටයුතු කළ බවද අතීතය පුරා පැවැති අමිහිරි දේශපාලන සංස්කෘතිය මුළුමනින්ම වෙනස් කොට තාරුණ්‍යයට හෙටක්, තාරුණ්‍යයට ශුභ අනාගතයක් උදා කිරීමට කටයුතු කළේ ශ්‍රී ලංකා නිදහස් පක්ෂයේ වත්මන් නායක ජනාධිපති මහින්ද රාජපක්ෂ මැතිතුමා බවද මන්ත්‍රීවරයා පැවසීය.අරණායක මැතිවරණ කොට්ඨාසයේ හත්ගම්පල, උස්සාපිටිය, අරණායක, ගල්අතර, ගංතුන යන ප්‍රදේශවල පැවැති ශ්‍රී ලංකා නිදහස් පක්ෂ තරුණ සංවිධානයේ නිල් බළකාය සවිබල ගැන්වීමේ තරුණ ජනහමු රැසක් අමතමින් පාර්ලිමේන්තු මන්ත්‍රී නාමල් රාජපක්ෂ මහතා මෙසේ කීය.එහිදී තවදුරටත් කතාකළ ඒ මහතා ඉතිහාසයේ බොහෝ දේශපාලන පක්ෂ තරුණ සංවිධාන පිහිටුවා ගත්තේ මැතිවරණ ඉලක්කකරගෙන ය. නමුත් ශ්‍රී ලංකා නිදහස් පක්ෂය අද තරුණ සංවිධාන පිහිටුවන්නේ ජාතික වැඩපිළිවෙළක් ඇතිවයි. ගමින් ගමට ඇවිල්ලා තරුණ කොටස් ඒකරාශී කරගෙන පැහැදිලි වැඩපිළිවෙළක් ක්‍රියාත්මක කරන්න අප කටයුතු කරනවා. තරුණයන් මඩ කන දේශපාලනයට ගෙන ඒමට අප කටයුතු කරන්නේ නැහැ. මඩ කන දේශපාලනයෙන් තොර තරුණ දේශපාලන කණ්ඩායමක් නිර්මාණය කරන්න අප කටයුතු කරනවා.කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා - එක්සත් ජාතික පක්ෂය තරුණයන් මරා දැම්මා. අද තරුණයන් ගැන කිඹුල් කඳුළු හෙළනවා.ජනාධිපති මහින්ද රාජපක්ෂ මහතා තරුණයන් ඒකරාශී‍ කොට යහමඟට යොමු කර දැනුම, තාක්ෂණය, වෘත්තිය පුහුණුව ලබාදී රටට ලෝකයට ගැළපෙන තරුණ නායකත්වයන් අද නිර්මාණය කර තිබෙනවා. උපාධිධාරීන් පනස්දාහකට රැකියා ලබාදුන්නා. ගමේ සංවර්ධනයට නායකත්වය ලබාදිය හැකි අයට රැකියා ලබාදී ඒ අය ගමේ සංවර්ධන නිලධාරි ලෙස සේවයට යොමු කළා. ගමේ පාසල්වලට සියලු පහසුකම් ලබා දුන් බවද පැවසීය.කුරුණෑගල දිස්ත්‍රික් පාර්ලිමේන්තු මන්ත්‍රී තාරනාත් බස්නායක, සබරගමුව පළාත් සභා මන්ත්‍රී චමිල දිසානායක, දුෂ්මන්ත මිත්‍රපාල, මධ්‍යම පළාත් සභා මන්ත්‍රී අනුරාධ ජයරත්න මහත්වරුද මෙහිදී කතා කළහ.සෞඛ්‍ය නියෝජ්‍ය ඇමැති ලලිත් දිසානායක, වයඹ පළාත් සභා මන්ත්‍රී ජොහාන් ප්‍රානාන්දු, අරණායක ප්‍රාදේශීය සභා මන්ත්‍රී බන්දුල සපරමාදු, රෝහණ සුරවීර මහත්වරු ඇතුළු විශාල පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080421</link>
    <topic>සෞන්දර්ය අධ්‍යාපනය නැංවීමට විශේෂ වැඩපිළිවෙළක් ආරම්භ කළා</topic>
    <author/>
    <content>මිනිස්කම සපිරි සමාජයක් බිහි කිරීමට සෞන්දර්ය අධ්‍යාපනය ඉවහල් වන බැවින් බස්නාහිර පළාතේ සෞන්දර්ය අධ්‍යාපනය නංවාලීමේ විශේෂ වැඩ පිළිවෙළක් දැනටමත් ආරම්භ කර ඇතැයි බස්නාහිර පළාත් මහ ඇමැති ප්‍රසන්න රණතුංග මහතා පවසයි.මහ ඇමැතිවරයා පෙන්වා දෙන්නේ සෞදර්යය විෂය හරහා ස්වයං විනයක් ශික්ෂණයක් දරුවා තුළ ඇති කරන බවයි.ගම්පහ අධ්‍යාපන කලාපයේ 2014 වසරේ සමස්ත ලංකා ජයග්‍රහණ ලබා ගත් ගුරු සිසු ඇගැයීම වෙනුවෙන් පැවැති “රූ රඟ ගී ජය අභිමන්-2014” නිර්මාණ හා උපහාර උත්සවයට එක් වෙමින් රණතුංග මහතා මේ බව සඳහන් කළේය. ගම්පහ රත්නාවලී බාලිකා විද්‍යාලයීය ප්‍රධාන ශාලාවේදී උත්සවය පැවැත්විණි.ආර්ථික සංවර්ධන ඇමැති බැසිල්රාජපක්ෂ මහතාගේ ප්‍රධානත්වයෙන් මේ උත්සවය පැවැත්විණි. 2013 සමස්ත ලංකා පාසල් සංගීත අවසාන මහා තරගයේ ගම්පහ අධ්‍යාපන කලාපය, පළමු ස්ථාන 17ක් ලබා ගනෙ තිබේ.2014දී පළමු ස්ථාන 14ක් ලබා ගැනීමට ගම්පහ අධ්‍යාපන කලාපයේ පාසල් දරු දැරියෝ සමත් වූහ. 2013 වසරේදී සමස්ත ලංකා පාසල් නර්තන අවසන් මහා තරගයේ ගම්පහ අධ්‍යාපන කලාපය ප්‍රථම ස්ථාන 16ක් දිනාගෙන ඇති අතර 2014දී ප්‍රථම ස්ථාන 10ක් දිනාගෙන තිබේ.මෙහිදී අදහස් දැක්වූ පළාත් මහ ඇමැති ප්‍රසන්න රණතුංග මහතා මෙසේද කීවේය.“පංති කාමර තුළ අධ්‍යාපනය ලබන දරුවාගේ සෞන්දර්යාත්මක හැකියාවන් හා සහජ කුසලතාවයන් වැඩිදියුණු කිරීමයි සෞන්දර්ය අධ්‍යාපනයකින් සිදු වන්නේ. ඇත්තටම පාසල් විෂය මාලාව තුළ දරුවන්ගේ හදවත ස්පර්ශ කරන විෂය සෞන්දර්යය විෂයයි.ඔවුන්ට රස වින්දනයට හුරු කරමින් යහපත් මනුෂ්‍යයකු රටට දායාද කිරීමයි මෙහි අරමුණ.අපි මොනවා ඉගැන්නුවත් වැඩක් නෑ. අපිට යහපත් ගුණ සම්පන්න දරුවෙක් රටට දෙන්න බැරිනම්.පොතපතේ දැනුම තිබුණත් මනුෂ්‍යකම නැත්නම්, ඒ පුද්ගලයා රටට වැඩදායී පුද්ගලයෙක් වෙන්නේ නෑ. පාසල්වලින් යන්ත්‍ර බිහි කරලා පලක් නෑ. බිහි කළ යුත්තේ ගුණ නැණ සපිරි දරු පරපුරක්. අපි මේ වෙහෙස මහන්සි වෙන්නේ ඒ සඳහායි. සෞන්දර්ය විෂය ඒ සඳහා දරුවන්ට හොඳ තෝතැන්නක්.බස්නාහිර පළාතේ සෞන්දර්යය විෂය වෙනුවෙන් අපි විශේෂ අවධානයක් ‍යොමු කරන්න තීරණය කළේ මේ නිසයි.දැනටමත් අපි මේ වෙනුවෙන් විශේෂ වැඩපිළිවෙළක් ක්‍රියාත්මක කරනවා. ඒ වෙනුවෙන් අවශ්‍ය උපකරණ ලබා දීලා, ගුරුවරු ලබා දීලා, ඒ ගුරුවරුන් සිසු සිසුවියන් ඇගැයීමකට ලක් කිරීමේ වැඩ සටහනකුත් ක්‍රියාත්මක කරනවා.”ගම්පහ කලාප අධ්‍යාපන අධ්‍යක්ෂ එස්. කේ. මල්ලවාරච්චි මහතාද මෙහිදී කතා කළේය. නියෝජ්‍ය ඇමැතිවරුන් වන පණ්ඩු බණ්ඩාරනායක, දුලිප් විජේසේකර, බස්නාහිර පළාත් සභාවේ සභාපති සුනිල් විජේරත්න යන මහත්වරු ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080422</link>
    <topic>රටේ අභ්‍යන්තර කටයුතුවලට බලෙන් මැදිහත්වීමට තැත් කරන කණ්ඩායම් ගැන සුපරික්ෂාකාරී විය යුතුයි</topic>
    <author/>
    <content>මිනිස් ජීවිත විශාල සංඛ්‍යාවක් විනාශයට පත්කරවමින්, ජාතීන් භේද භින්න කරවනු ලබන අර්බුදකාරී තත්ත්වයක් ලොව පුරා රටවල් රාශියක පවතින මෙවන් සමයක ශ්‍රී ලංකාව විවේචනය කරන්නත් තවදුරටත් ලෝකයේ කොතැනක හෝ සිටීදැයි විමසා බැලීම සාධාරණ බැව් විදේශ කටයුතු ඇමැති මහාචාර්ය ජී. එල්. පීරිස් මහතා පැවසීය. “රට රකින නිල් පවුර - සුරකිමු මව්බිම” වැඩ සටහන යටතේ පසුගිය සෙනසුරාදා හා ඉරිදා මැදවච්චියේ හා අනුරාධපුරයේ පැවැති ශ්‍රී ලංකා නිදහස් පක්ෂයේ රැස්වීම් කීපයක් අමතමින් ඇමැතිවරයා එම අදහස් පළකළේය.වැඩිදුරටත් අදහස් දැක්වූ ඇමැතවරයා තමා පසුගිය මාර්තු මාසයේ දී ජිනීවාහි දී මානව හිමිකම් කොමිසමේ ඉහළ මට්ටමේ නියෝජිතයන් ඇමතූ අවස්ථාව ගැන සඳහන් කරමින් ඇතැම් රටවල සිදුවන දරුණු අපරාධ ගැන සාපේක්ෂ වශයෙන් ප්‍රතිචාරයක් නොදක්වමින් ඇතැම් රටවල් ශ්‍රී ලංකාව අපකීර්තියට පත්කිරීමේ අදහසින් රටට බලවත් ලෙස හානි පැමිණවීම සඳහා ගනු ලබන ප්‍රයත්නයන් පිළිබඳව එම නියෝජිතයන් ‍බොහෝ දෙනෙක් මවිතයට පත්වූ බැව් පැවසීය. මේ තත්ත්වය තුළ තුලනයක් හෝ සැමට සමාන අන්දමින් සැලකීමක් නොපවතින බව ඕනෑම කෙනෙකුට ප්‍රත්‍යක්ෂ වන අතර මෙකී කණ්ඩායම්වල කාර්යභාරය හා ඔවුන්ගේ මැදිහත්වීම් තුළින් ලැබෙන ප්‍රායෝගික ඵලවිපාක අත්දැකීම් ඇසුරින් යථාර්ථවාදීව තක්සේරු කළ යුතු බව ද පීරිස් මහතා පෙන්වා දුන්නේය.තවද ඔවුන්ගේ බලපෑම්වලට ලක්වූ රටවලට විදේශීය මැදිහත්විම් තුළින් කුමන අන්දමේ යහපතක් සිදුවේ ද යන්න විමසා බැලීම වැදගත් ම කරුණ බව ද හෙතෙම තවදුරටත් පවසා සිටියේය.තමන් සත්පුරුෂයන් යැයි හඳුන්වාදෙන ලබන අයගේ ක්‍රියාකලාපයන් තුළින් යහපතක් සිදුවීමට අවකාශ තිබේ ද, ‍එසේම එම ක්‍රියාමාර්ගයන් සුදුසු දැයි තීරණය කිරීම සඳහා, ලොව නන් දෙසින් අප හට අසන්නට හා දකින්නට ලැබෙන නොයෙක් ආකාරයේ විපත් ඉවහල් කර ගත යුතු බව ද සඳහන් කළ පීරිස් මහතා විශේෂයෙන් ම යම් යම් රටවල අභ්‍යන්තර කටයුතුවලට බලහත්කාරයෙන් මැදිහත්වීමට ඇතැම් කණ්ඩායම් දරන ප්‍රයත්නයක් ගැන මෙන්ම, මෙවැනි උත්සාහයන් තුළින් උදාවන ප්‍රතිවිපාකයන් ගැන සුපරීක්ෂාකාරී විය යුතු බව ද පැවසීය.මෙවැනි බියකරු තත්ත්වයක් යටතේ රට ආරක්ෂා කරගැනීම සඳහා ජනහද හඳුනාගත් ජනතා අපේක්ෂාවන් තේරුම් ගත් අධිෂ්ඨානශීලී මෙන්ම පෙර පැවැති තත්ත්වයට සමාන දේශපාලන නායකත්වයක්, වර්තමානයේ දී ද අවශ්‍ය වන බව සඳහන් කළ ඇමැතිවරයා අනුරාධපුරය වැනි අපේ සංස්කෘතිය හා සම්ප්‍රදායන් මනාව සංකේතවත් කරන ඓතිහාසික පුරවරයක දී මේ යථාර්ථය ගැන මෙනෙහි කිරීම වඩාත් උචිත වන්නේ යැයි තමා අදහස් කරන බව ද කීය.සමාජ සේවා ඇමැති ෆීලික්ස් පෙරේරා, මුදල් නියෝජ්‍ය ඇමැති රංජිත් සියඹලාපිටිය, උද්‍යාන හා පොදු විනෝදාත්මක කටයුතු ඇමැති ජයරත්න හේරත්, ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහත්වරු ද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080423</link>
    <topic>බලු කලබලයෙන් කුලියාපිටිය රෝහලේ ව්‍යාධිවේද අංශයට බර හානි</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>කුලියාපිටිය රජයේ මූලික රෝහලේ ව්‍යාධිවේද අංශයේ කාමරයට ඉකුත් පළමු වැනිදා රිංගා ගෙන ඇති බල්ලකු, එම ව්‍යාධිවේද අංශය ව්‍යාධියට පත්වන අයුරින් එම රාත්‍රිය පුරා කලබැගෑනියක් සිදුකර ඇති බැව් නිරීක්ෂණය වන්නේ යැයි කුලියාපිටිය ලොලිසිය පවසයි.ව්‍යාධිවේද අංශය මඟින් සිදු කෙරෙන වෛද්‍ය පරීක්ෂණ සඳහා උපයෝගී කොට ගන්නා නවීන පටක පරීක්ෂණ අන්වීක්ෂයක්, පරිගණක යන්ත්‍ර දෙකක් මේස මත තිබී ඇති අතර, මෙම බලු කලබැගෑනියට ලක්ව, මිල මුදලින් රුපියල් ලක්ෂ ගණන් වටිනා වෛද්‍ය තාක්ෂණ උපකරණ බිම පතිතව විනාශ වී ඇත.මෙම කාමරයේ ජනෙල් තිර රෙදි බල්ලා විසින් කටින් ඇද බිම දමා ඇති බැව් පෙනි යන අතර, වෛද්‍ය තාක්ෂණික උපකරණ තබා තිබූ මේස මත එළා තිබූ මේස රෙදි බල්ලා කටින් ඇදීමේදී යම් උපකරණ ද බිම පතිතවන්නට ඇතැයි පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080424</link>
    <topic>විපක්ෂ නායකවරයා සූදානම් වනුයේ 2021 ජනාධිපතිවරණයටයි</topic>
    <author>උපාලි කරුණාරත්න</author>
    <content>විපක්ෂ නායකවරයා සූදානම් වනුයේ 2015 ජනාධිපතිවරණයකට නොව 2021 ජනාධිපතිවරණයකට බව බස්නාහිර පළාත් ඇමැති උදය ගම්මන්පිල මහතා ප්‍රකාශ කරයි.ඇමැතිවරයා මෙසේ ප්‍රකාශ කළේ පසුගියදා (2) කොළඹ පැවැති උත්සවයකට සහභාගි වෙමිණි.එක්සත් ජාතික පක්ෂයේ මන්ත්‍රීවරයකු පසුගිය දිනක ප්‍රකාශ කර තිබුණා ඌවෙන් ආණ්ඩුවට ඌයි කියන්න දෙනවා කියා. ඔවුන් හැමදාමත් ඔයවගේ කතා කියනවා. ඡන්ද ප්‍රතිඵල එනකම් විවිධ දේ ප්‍රකාශ කරනවා. මේ වගේ කතා කියන විට අපට රා බීලා වෙරි වෙච්ච මී පැටියා මතක් වෙනවා..එක්සත් ජනතා නිදහස් සන්ධානය ඌව පළාත් සභා මැතිවරණයෙන් පමණක් නොවේ ඊට පසුව පවත්වන ජනාධිපතිවරණයෙන්ද අති විශිෂ්ට ජයග්‍රහණයක් ලබනවා. විපක්ෂ නායකතුමා මේ දිනවල අමතන්නෙ ඡන්ද දායකයන්ව නොවේ ටියුෂන් පන්තිවල පුංචි ළමයිවයි. ඒ ළමයින්ට මෙවර ඡන්ද අයිතිය නැහැ. වර්තමාන තරුණ පරපුර, වැඩිහිටියන්ව දිනාගැනීමට නොහැකිව එතුමා දරුවන්ව දිනාගන්න හඳනවා. ඒ නිසා 2021 ජනාධිපතිවරණයට සූදානම් වෙන්න විපක්ෂ නායකවරයා ටියුෂන් පංතිවලට යන බවද පළාත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=n14080425</link>
    <topic>නුවර පෙරහරට පෞද්ගලික බස් 2680ක්</topic>
    <author>තිලක් පුෂ්පකුමාර සේනානායක</author>
    <content>මධ්‍යම පළාත් ප්‍රවාහන අධිකාරිය මඟින් ජනතාවගේ ගමන් පහසුව සඳහා පෙරහර සමයේ දින 10 තුළ පෞද්ගලික බස් රථ 2680ක් ධාවනයට එක්කර ඇතැයි මධ්‍යම පළාත් ප්‍රවාහන ඇමැති එදිරිවීර වීරවර්ධන මහතා ප්‍රවාහන අමාත්‍යාංශයේ පසුගියදා (27) පැවැති ප්‍රවෘත්ති සාකච්ඡාවකදී පැවැසීය.එහිදී මධ්‍යම පළාත් ප්‍රවාහන ඇමැති එදිරිවීර වීරවර්ධන මෙසේ ද සඳහන් කළේය.පෙරහර සමයේ සේවාව සැපයීම ප්‍රධාන අරමුණ කර ගනිමින් බස් රථ හිමිකරුවන් ජනතා සේවයට කැපවී සිටීම අගය කළ යුතුයි.ජනතාවගේ පැමිණිලි ලබා ගැනීමටත් බස් රථ පිටත්වන වේලාව පිළිබඳව විමසීමටත් මහනුවර ගුඩ්ෂෙඩ් බස් රථ නැවතුමේ ප්‍රධාන මෙහෙයුම් මැදිරියක් ස්ථාපිත කර තිබෙනවා. රන්දෝලි පෙරහරට බස් රථ 252ක් ද අවසන් දින රන්දෝලි පෙරහරට බස් රථ 413ක් ද යොදවනවා. ප්‍රවාහන අධිකාරියේ නිලධාරින් 50 දෙනෙකු රාත්‍රී සේවයේ යොදවා තිබෙනවා. ප්‍රධාන මෙහෙයුම් කාර්යාලයේ දුරකථන අංක 2202327, 2222229 අමතා අපගේ සේවාව පිළිබඳව වැඩි විස්තර ලබාගත හැකියි.මධ්‍යම පළාත් ප්‍රවාහන ඇමැති සම්බන්ධීකරණ ලේකම් චන්දන මෙන්ඩිස් මහතා ඇතුළු මධ්‍යම පළාත් ප්‍රවාහන අධිකාරියේ නිලධාරිහු රැසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=r1408041</link>
    <topic>අම්පාර කොට්ඨාස 20ක දිවි නැඟුමව්‍යාපෘතිවලට දසලක්ෂ සියයක්</topic>
    <author>පියසේන වතුදුර - දිගාමඩුල්ල සංචාරක</author>
    <content>අම්පාර දිස්ත්‍රික්කයේ ප්‍රාදේශීය ලේකම් කොට්ඨාස 20ක දිවි නැඟුම ව්‍යාපෘති 4981ක් ක්‍රියාත්මක කිරීම සඳහා රුපියල් මිලියන සියයක් ආර්ථික සංවර්ධන අමාත්‍යාංශය විසින් ශ්‍රී ලංකා සමෘද්ධි අධිකාරියේ අම්පාර දිස්ත්‍රික් කාර්යාලයට ලබාදී ඇත.කෘෂිකර්ම, පශු සම්පත්, ධීවර, කර්මාන්ත හා ව්‍යවසායක යන වැඩසටහන් 4ක් යටතේ මේ ව්‍යාපෘති ක්‍රියාත්මක වෙයි. කෘෂිකර්ම ව්‍යාපෘති 1551 ක් යටතේ ගෙවතු වගාව ක්‍රියාත්මක කිරීම, පලතුරු වගාව සහ කජු වගාව සිදුකෙරේ.පශු සම්පත් ව්‍යාපෘති 1598 කි. ගව, එළු, කුකුළු පාලනය මෙමගින් සිදුකෙරේ.ධීවර ව්‍යාපෘති 227කි. මත්ස්‍ය පොකුණු ඉදිකිරීම, මාළු වෙළෙඳාමේ යෙදෙන අයට අවශ්‍ය උපකරණ ලබාදීම, ධීවරයන්ට දැල් ලබාදීම.කර්මාන්ත හා ව්‍යවසායික සංවර්ධනය යටතේ ව්‍යාපෘති 1605කි. කම්හල්, වඩු වැඩ දියුණු කිරීම, ආහාර වර්ග නිපදවා අලෙවි කිරීම සඳහා මෙම ව්‍යාපෘති ක්‍රියාත්මක කරන බව අම්පාර සමෘද්ධි නියෝජ්‍ය කොමසාරිස් සඳරුවන් අනුරුද්ධ පියදාස මහතා පැවැසීය. යුද්ධය නිසා අවතැන් වී සිටි නැවත පදිංචි වූ පවුල් ජීවත්වන තිරුක්කෝවිල් ප්‍රාදේශීය ‍ෙල්කම් කොට්ඨාසයේ කංචිකුඩිච්චිආරු සහ තංගවේලායුදපුරම් ගම්මානවල කිරි ගොවි ගම්මාන දෙකක් ආරම්භ කිරීම සඳහා රුපියල් මිලියන 30ක් වෙන් කර ඇතැයි ද සමෘද්ධි සහකාර කොමසාරිස්වරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=r1408042</link>
    <topic>වයඹ පලතුරු ගොවීන්ට සුබ කලක් ඇවිත්</topic>
    <author>මාදම්පේ සමූහ ඒ. පී. ගුණරත්න</author>
    <content>වයඹ පළාත් කෘෂිකර්ම අමාත්‍යාංශය මගින් වයඹ පළාතේ ව්‍යාපාරික පලතුරු වගාවේ නියැලෙන ගොවීන්ට 50% සහනාධාර ක්‍රමය යටතේ පලතුරු පැළ ලබාදීමේ වැඩසටහනක් ක්‍රියාවට නංවයි.මේ යටතේ අඹ, දොඩම්, රඹුටන්, ජමනාරං, අලිපේර, දූරියන්, කටුඅනෝද, උගුරැස්ස, දෙළුම්, පේර යන පලතුරු පැළ වර්ග ලබා දෙයි.හලාවත, මුන්නේශ්වරම ගොවිජන සේවා බල ප්‍රදේශයේ තෝරා ගත් ප්‍රතිලාභීන් තිස්පස් දෙනෙකුට පලතුරු පැළ බෙදාදීමේ උත්සවයක් පසුගියදා මුගුණුවටවන ගොවිජන සේවා මධ්‍යස්ථානයේදී වයඹ පළාත් කෘෂිකර්ම, ධීවර, සත්ව නිෂ්පාදන හා සංවර්ධන සුළු වාරිමාර්ග සහ ගොවිජන සංවර්ධන ඇමැති සනත් නිශාන්ත පෙරේරා මහතාගේ ප්‍රධානත්වයෙන් පැවැත්විණි.සනත් නිශාන්ත පෙරේරා ඇමැතිවරයා අතින් ප්‍රතිලාභී ගොවියකු අඹ පැළයක් ලබා ගත් අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=r1408043</link>
    <topic>මාතර රෝහලේ නාගරික මරණ පරීක්ෂක කාර්යාලයට පුටු පරිත්‍යාගයක්</topic>
    <author>විජිත සල්ගාදු අකුරැස්ස මධ්‍යම විශේෂ</author>
    <content>මාතර මහ රෝහල් පරිශ්‍රයේ ඇති මාතර නාගරික හදිසි මරණ පරීක්ෂක කාර්යාලය හා උප්පැන්න , මරණ ලියාපදිංචි කිරීමේ කාර්යාලය පවත්වාගෙන යන ස්ථානයේ තම අවශ්‍යතාවන් සඳහා රැඳී සිටින පිරිසගේ පහසුව සඳහා ප්ලාස්ටික් පුටු 13ක් මාතර හිටපු නාගරික මන්ත්‍රී දයාපාල විනෝදහේවගේ මහතා විසින් පරිත්‍යාග කරන ලදි.මෙතෙක් කාලයක් තම කාර්යාලයට පැමිණ සිටගෙන අපහසුවෙන් කාලය ගත කරන අයගේ පහසුව සඳහා පුටු කිහිපයක් ලබාදෙන ලෙස මාතර නාගරික හදිසි මරණ පරීක්ෂක ලලිත් ද සිල්වා මහතා කරන ලද ඉල්ලීමක් අනුව මේ පරිත්‍යාගය සිදුකළ බව මන්ත්‍රීවරයා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=r1408044</link>
    <topic>මධ්‍යම පළාතේ පාරම්පරික කර්මාන්තකරුවන් දිරිමත් කරන්න පියවර</topic>
    <author>ප්‍රියන්ත සුමනසේන උකූවෙල සංචාරක</author>
    <content>පාරම්පරික කර්මාන්තකරුවන් සදහා අවශ්‍ය අමුද්‍රව්‍ය සපයා ගැනිමේදි සිදුවන අපහසුතා මගහරවා ගැනිමට අවශ්‍ය පියවර රැසක් ගැනිමට මධ්‍යම පළාත් කර්මාන්ත අමාත්‍යංශයෙන් කටයුතූ සම්පාදනය කර ඇති බව එම පළාත් ක්‍රිඩා යෞවන කටයුතු වනිතා ග්‍රාමසංවර්ධන හා කර්මාන්ත ඇමැති ප්‍රමිත බංඩාර තෙන්නකෝන් මහතා පැවැසිය.කර්මාන්තකරුවන් මේ සම්බන්ධව අවස්ථා කිහිපයකදි කළ දැනුම්දීම මත ඵම ස්ථානයන් වෙත ගොස් පරික්ෂාකර ඵවලේම අවශ්‍ය පියවර වශයෙන් සේසත්කරුවන්ට අවශ්‍ය මිනිරන් ලබා ගැනිමට පියවර ගන්නා ලදි.මේ මිනිරන් ලබා ගැනිමේදි වර්තමානයේ මිලට වඩා අඩුවෙන් ලබා ගත හැකි බවත් මිනිරන් කිලෝ ඵකක් රූපියල් විස්සකට ලබාගත හැකි බවත් පළාත් ඇමැතිවරයා පැවසිය.කර්මාන්ත කරූවන් සිටින්නෙ මාතලේ දිස්ත්‍රික්කයේ උණවෙරූව ගමේ බැවින් ඔවුනට වැඩි සැලකිල්ලක් දැක්විම සදහා මිනිරන් බලපත්‍රයක් ද ළගදිම ලබාදෙන බවත් මධ්‍යම පළාත් ක්‍රිඩා යෞවන කටයුතු වනිතා ග්‍රාමසංවර්ධන හා කර්මාන්ත අමාත්‍ය ප්‍රමිත බංඩාර තෙන්නකෝන් මහතා පැවසිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=r1408045</link>
    <topic>21 වැනි සියවසේ සිදුවූ ලොකුම පෙරළිය කාන්තාවට මුල්තැන ලැබීමයි</topic>
    <author>එප්පාවල සමූහ බණ්ඩාර ඒකනායක</author>
    <content>21 වෙනි සියවසේ මෙරට සිදුවූ ලොකුම විප්ලවය වන්නේ කාන්තාවන්ට සමතැන නොව මුල්තැන ලැබීමේ සමාජ පෙරළියයි. ගුරු, වෙද, හෙද, නීති, පරිපාලන ආදී වශයෙන් මොන ක්ෂේත්‍රයක් ගැන බැලුවත් අද ඒ ඉසව් අරක්ගෙන සිටින බහුතරය කාන්තාවෝ. මෙවැනි පෙරළියකට හේතුවී ඇත්තේ මහින්ද චින්තනය මගින් මානව සමාජය තුළ ඇති කරන ලද දැවැන්ත ආකල්පමය වෙනස යයි බන්ධනාගාර හා පුනරුත්ථාපන නියෝජ්‍ය ඇමැති චන්ද්‍රසිරි මුතුකුමාරණ මහතාගේ පෞද්ගලික ලේකම් ලසඳා මුතුකුමාරණ මහත්මිය පැවැසුවාය.ඒ මහත්මිය මේ බව කීවේ කහටගස්දිගිලිය ප්‍රජා ශාලාවේදී පැවැති රට රකින නිල් පවුර වැඩසටහන යටතේ හොරොව්පොතාන මැතිවරණ ප්‍රදේශයේ ඒකාබද්ධ කාන්තා සංවිධානයේ රැස්වීමකට සහභාගි වෙමිනි.හොරොව්පොතාන, ගලෙන්බිඳුණුවැව, කහටගස්දිගිලිය යන ප්‍රාදේශීය ලේකම් කොට්ඨාසවලින් පැමිණි කාන්තාවන් පන්දහසක් පමණ මේ අවස්ථාවට සහභාගිවී සිටියහ.ළසඳා මුතුකුමාරණ මහත්මිය මෙසේ ද කීවාය.මේ රටේ කාන්තාවන්ගෙන් 60%කට වඩා ශ්‍රම හමුදාවට එකතුවී සිටිනවා. රට රැකියාවලට යාමෙන් වාර්ෂිකව රුපියල් බිලියන හතක ආදායමක් කාන්තාවන් රටට ලබා දෙනවා. ඒ වගේම ඇඟලුම් කම්හල් සේවයෙන් රුපියල් බිලියන පහක්ද තේ කර්මාන්තයෙන් බිලියන දෙකක් ද කාන්තාවන් විසින් උපදවනවා. අද මේ රටේ හැම ක්ෂේත්‍රයකම විශාල ලෙස කාන්තාවන් සේවයේ යෙදී සිටිනවා.මේ සියල්ල මෙසේ විප්ලවීය අයුරින් සිදුවී ඇත්තේ පෙරළිකාර මහින්ද චින්තනයේ මහිමයටයි. අද වනවිට ජාතික ආර්ථිකයට සියයට හතක ආදායමක් ලබාදීමට කාන්තාවන් සමත්වී සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=r1408046</link>
    <topic>මිනුවන්ගොඩ යටිතල පහසුකම් සංවර්ධනයට රුපියල් දසලක්ෂ 5080ක් වෙන් කරයි</topic>
    <author/>
    <content>මිනුවන්ගොඩ මැතිවරණ බල ප්‍රදේශයේ යටිතල පහසුකම් සංවර්ධනය සඳහා මේ වසරේ දී රුපියල් දසලක්ෂ 5080 ක් වෙන්කර ඇතැයි බස්නාහිර පළාත් ප්‍රධාන ඇමැති ප්‍රසන්න රණතුංග මහතා පැවසීය. මේ වසර අවසන් වීමට පෙර ව්‍යාපෘති සියල්ල අවසන් කිරීමට නියමිතය.ආර්ථික සංවර්ධන අමාත්‍යාංශය යටතේ මිනුවන්ගොඩ මැතිවරණ බල ප්‍රදේශයේ ක්‍රියාත්මක සංවර්ධන ව්‍යාපෘති පිළිබඳව ජනතාව දැනුවත් කිරීම සඳහා පසුගිය දා පැවැති සාකච්ඡාවක දී රණතුංග මහතා මේ බව සඳහන් කෙළේය.මිනුවන්ගොඩ කලාප අධ්‍යාපන කාර්යාලයීය ශ්‍රවණාගාරයේ දී මේ සාකච්ඡාව පැවැත්විණ. මිනුවන්ගොඩ මැතිවරණ බල ප්‍රදේශයේ ග්‍රාම සේවා වසම් 121 ක නිලධාරීන් හා ශ්‍රී ලංකා නිදහස් පක්ෂ ක්‍රියාකාරීහු මේ රැස්වීමට සහභාගි වූහ.මේ අනුව එක් ගමකට එක් වැඩක් ව්‍යාපෘතිය යටතේ ගමකට රුපියල් ලක්ෂ 10 බැගින් මාර්ග සංවර්ධනය සඳහා වෙන්කර ඇති මුදල රුපියල් ලක්ෂ 1210 කි. පාසල්වල ජල පහසුකම් හා වැසිකිළි, කැසිකිළි ඉදිකිරීමට රුපියල් ලක්ෂ 240 ක් ද, පීල්ලවත්ත, ගල්ඔළුව හා බටපොත මාතෘ සායන 03 ක් සඳහා රුපියල් ලක්ෂ 450 ක් ද වෙන් කර තිබේ.උඩුගම්පල සතිපොළ සංවර්ධනයට වෙන්කර ඇති මුදල රුපියල් ලක්ෂ 600 කි.පොදු නාන ළිං සංවර්ධනය රුපියල් ලක්ෂ 150 ක්, වාරිමාර්ග ප්‍රතිසංස්කරණයට ලක්ෂ 200 ක්, ක්‍රීඩා පිටි සංවර්ධනයට ලක්ෂ 150 ක්, ගෘහ ආර්ථික සංවර්ධනයට ලක්ෂ 454 ක්, සේවා පියස 27 ක් ඉදිකිරීමට ලක්ෂ 405 ක් වශයෙන් ද ප්‍රතිපාදන වෙන්කර ඇතැයි ද බස්නාහිර පළාත් ප්‍රධාන ඇමැති ප්‍රසන්න රණතුංග මහතා මෙහිදී අනාවරණය කෙළේය.මීට අමතරව එක් ගමකින් තෝරාගත් පවුල් 20 ක් සඳහා රුපියල් 20,000 ක් බැගින් ආධාර ලබාදීම සඳහා ‍රුපියල් ලක්ෂ 200 ක් හා ස්වයං රැකියා ආධාර ලබාදීමට ලක්ෂ 100 ක් ද වෙන්කර ඇතැයි රණතුංග මහතා මෙහිදී අනාවරණය කෙළේය.ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග, බස්නාහිර පළාත් සභා මන්ත්‍රී ලයනල් ජයසිංහ, මිනුවන්ගොඩ ප්‍රාදේශීය සභාවේ සභාපති කුමාර අරංගල්ල, මිනුවන්ගොඩ ප්‍රාදේශීය සභාවේ උප සභාපති සුජීව සම්පත් යන මහත්වරු ද මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=r1408047</link>
    <topic>ගල්කිස්ස පොලිස් කොට්ඨාසයෙන් ලක්ෂ 632ක දඩ මුදල්</topic>
    <author>කොළඹ දකුණ සමූහ ගාමිණී රූපානන්ද</author>
    <content>බස්නාහිර පළාත දකුණු කොළඹ පොලිස් කොට්ඨාසයට අයත් ගල්කිස්ස කොට්ඨාසයෙන් පසුගිය වසර සඳහා රුපියල් ලක්ෂ 632කට වැඩි ආදායමක් දඩ මුදල් වශයෙන් උපයා ගනිමින් වාර්තාවක් තැබීමට සමත් වී සිටී.ගල්කිස්ස පොලිසිය විසින් පසුගියදා රථවාහන කමිටුවට වාර්තා කළ අන්දමට පොලිස් කොට්ඨාසයට අයත් පොලිස් 8කින් ලබාගෙන ඇති දඩ මුදල් ආදායම රුපියල් 632,67143කි.මේ සාවිශාල ආදායමක් ගල්කිස්ස කොට්ඨාසයට එක්කර ගැනීමට හැකි වී ඇත්තේ දඩපත් නිකුත් කිරීම, අධිකරණ මඟින් හා රිය අනතුරු මඟිනි.ගල්කිස්ස ‍ජ්‍යෙෂ්ඨ පොලිස් අධිකාරි රවීන්ද්‍ර කරවිට මහතාගේ අධීක්ෂණය මත ගල්කිස්ස,මොරටුව, දෙහිවල, කොහුවල, පිළියන්දල, කහතුඩුව, මොරටුමුල්ල හා අඟුලාන යන පොලිස් ස්ථානාධිපතිවරුන් මේ දඩ මුදල් එක්රැස් කිරීමට කටයුතු කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=r1408048</link>
    <topic>රත්නපුර දිසාවේ නිවාස 249340කට විදුලි පහසුකම්</topic>
    <author>කුරුවිට සමුහ රූපිකා කේ.බණ්ඩාර</author>
    <content>ජාතික විදුලිබල පද්ධතිය මගින් රත්නපුර දිස්ත්‍රික්කයේ ගෘහඒකක 249340කට විදුලිය ලබා දී තිබෙන බව දිස්ත්‍රික් ලේකම් කාර්යාලය පෙන්වා දෙයි. 2012දී 94%ක් වූ ආවරණ ප්‍රතිශතය 2013 දී 94.7%ක් ද වි තිබෙන අතර ජාතික මට්ටමින් 97.6%ක් පමණ වන බවද එම කාර්යාලය කියයි.ජාතික විදුලිබල පද්ධතියට දායකත්වය ලබාදෙමින් දිස්ත්‍රික්කයේ කුඩා විදුලි බලාගාර 26ක් ක්‍රියාත්මකව පවතී.ඉන් වසරකට ජාතික මට්ටමට මෙගා වෝට් පැය 270000ක විදුලි ධාරිතාවක් නිකුත් කරන අතර 2009 සිට 2012 දක්වා ග්‍රාමිය විදුලි ව්‍යාපෘති සඳහා ආයෝජනය කර ඇති මුදල රුපියල් දසලක්ෂ 3038කි.ඉරාන ආධාර ව්‍යාපෘතිය, කඩිනම් ග්‍රාමිය විදුලි ව්‍යාපෘතිය,විදුලමු රත්නපුර ව්‍යාපෘතිය, විමධ්‍යගත මුදල අයවැය අරමුදල, පළාත්සභා අරමුදල්, ග්‍රාමිය විදුලි ව්‍යාපෘති හා ගමනැගුම යටතේ මේ ව්‍යාපෘති ක්‍රියාත්මක වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=s1408041</link>
    <topic>ශ්‍රී ලංකා මී.400 සහාය දිවීමේ පිලට ආසියානු ක්‍රීඩා උළෙලත් අහිමි වෙයි</topic>
    <author>ප්‍රින්ස් ගු ණසේකර ස්කොට්ලන්තයේ ග්ලාස්ගෝව් සිට</author>
    <content>පොදු රාජ්‍ය මණ්ඩලීය ක්‍රීඩා උළෙලේ මීටර් 100 සහාය දිවීමේ පිරිමි කාන්තා ඉසව් දෙකම නව තරග වාර්තා පිහිටුවමින් ජය ගැනීමට ජැමෙයිකාව සමත්විය. වසර 16ක් පැරණි පොදු රාජ්‍ය මණ්ඩලීය වාර්තාවක් බිඳහෙලූ උසේන් බෝල්ට් ඇතුලු ජැමෙයිකානුවෝ තත්පර 37.58කින්, ක්වාලාලාම්පූර් හිදී තත්පර 38.20කින් එංගලන්තය තබා තිබූ වාර්තාව බිඳ හෙලීය. ෂෙලී ඈන් ප්‍රෙෂර් ඇතුලු ක්‍රීඩිකාවෝ තත්පර 41.83කින් බිඳ හෙලනු ලැබූවේ බහමාස් ක්‍රීඩිකාවන් 2002දී තත්පර 42.44කින් පිහිටුවා තිබූ වාර්තාවය.ශ්‍රී ලංකාව සහභාගීවූ අවසන් මලල ක්‍රීඩා ඉසව්ව නියෝජනය කළ මීටර් 400 සහාය දිවීමේ ශ්‍රී ලංකා ක්‍රීඩකයෝ විනාඩි 3:08.10කින් මූලික වටයේ තරගය නිම කිරීම හේතුවෙන් අවසන් වටයට සුදුසුකම් නොලැබූ අතර මීළඟ ආසියානු ක්‍රීඩා උළෙලට වරම් ලබා ගැනීමේ පරිසාධන මට්ටමට පැමිණීමටද අසමත් වූහ. එහෙත් මේ මස 12 වැනිදා කොළඹදී පැවැත්වෙන තේරීමේ තරගයේදී විනාඩි 3:04කට වඩා අඩු කාලයක් වාර්තා කිරීමට ශ්‍රී ලංකා මලල ක්‍රීඩා පිලට හැකියාව ලැබුණහොත් ආසියානු ක්‍රීඩා උළෙල නියෝජනය කිරීමේ අවස්ථාව උදාවනු ඇත.ශ්‍රී ලංකා සහය දිවීමේ කණ්ඩායමට නලීන් කරුණාරත්න, චානක මධුෂාන් ජයසේකර, අංජන ගුණරත්න හා කසුන් කල්හාර සෙනෙවිරත්න ඇතුළත් වූහ.ශ්‍රී ලංකා සහාය දිවීමේ කණ්ඩායම පසුගිය වසරේ ජූලි මාසයේ පූනේහී පැවැති ආසියානු මලල ක්‍රීඩා ශූරතාවලියේදී විනාඩි 3:04.92කින් තරගය නිමකොට පොදු රාජ්‍ය මණ්ඩලීය ක්‍රීඩා උළෙලට සුදුසුකම් ලැබුවද එහිදී වාර්තා කළ කාලයට වඩා මෙවර පසු බැසීම කැපී පෙණුනි.මේ ක්‍රීඩා උළෙලට එක්වූ ආසියාවේ අනෙක් එකම රටවූ ඉන්දීයාව තරග නීතිරීති උල්ලංඝණය කොට තරගයෙන් ඉවත්වූ බැවින් ආසියානු ක්‍රීඩා උළෙලට සුදුසුකම් ලබා ගැනීමේ අවස්ථාව අහිමි කර ගත්තේය. මීටර් 400 සහාය දිවීමේ පිරිමි රන් පදක්කම එංගලන්තය (වි.3:00.46) හා කාන්තා රන් පදක්කම ජැමෙයිකාව (වි.3:23.82) දිනා ගත්හ.ශ්‍රී ලංකා සහාය දිවීමේ පිල මෙලෙස පසු බැසීමට හේතුව පිළිබඳව ග්ලාස්ගෝව් හී සිටින ප්‍රවීණ මලල ක්‍රීඩා පුහුණුකරු යෝගානන්ද විජේසුන්දර මහතාගෙන් කළ විමසීමකදී පැවැසූවේ තත්පර 46ට වඩා අඩු කාලයකින් මීටර් 400 නිම නොකරණ ක්‍රීඩකයින් සිටින තාක් මෙවැනි තරගාවලියක අවසන් වටයට හො පැමිණීම දුෂ්කර වනු ඇති බවයි.“මා කොළඔ ගිහින් මගේ වාර්තාව දෙනවා. මා මූලිකවම පවසන්නේ ශ්‍රී ලංකාව තුළ තත්පර 46ට වඩා අඩුවෙන් දුවන ළමයි නැතිව මේ වගේ තරග වලට එන්න එපා කියලයි. එහෙම එන එක බොරු වැඩක්. අත්දැකීමක් ගන්න හරි හොඳ තත්ත්වයක සිටිය යුතුයි” විජේසුන්දර මහතා පැවැසීය.ඊයේ අවසන් දිනයේ පැවති කාන්තා පාපැදි රන් පදක්කම එංගලන්තයට හිමි විය. ලිසී ආමිස්ටියේඩ් කිලෝමීටර් 98.14ක දුරක් පැය 2:38.43කින් නිම කළ අතර රිදී හා ලෝකඩ පදක්කම් එංගලන්තය හා දකුණු අප්‍රිකාව සතු විය. ශ්‍රී ලංකාව නියෝජනය කරමින් තරග වැදුනු ශ්‍රියාලතා වික්‍රමසිංහ හා දිනේෂා දිල්රුක්ෂි තරග නීති රීති අනුව තරගය අවසන් නොකළ ක්‍රීඩිකාවන්ගේ ලැයිස්තුවට ඇතුළත් වූහ. පැය 2:51.00 ඉක්මවූ සියලුම ක්‍රීඩිකාවන් එම ලැයිස්තුවට ඇතුළත් කිරීමට සංවිධායකයෝ පියවර ගත්හ. කාන්තා පාපැදි තරගයට ක්‍රීඩිකාවන් 89ක් එක්ව සිටි අතර එයින් 38ක්ම තරගය නිමා නොකළ ක්‍රීඩිකාවන් සේ සැලකූහ.ශ්‍රී ලංකාව බැඩ්මින්ටන් මිශ්‍ර යුගල අර්ධ අවසන් පූර්ව වටයට පිවිසි අතර බුවනෙක ගුණතිලක හා මධූෂිකා දිල්රුක්ෂි මලයාසියාව සමග තරගයේදී 2-0කින් පරාජය වූහ. ලකුණු තත්ත්වය වූයේ 21-13 හා 21-15ක් වශයෙනි. මේ දෙදෙනා පාකිස්ථානය, සිංගප්පූරුව හා උගන්ඩාව පරාජය කොට අර්ධ අවසන් පූර්ව වටයට පිවිසියහ.ඕස්ට්‍රේලියානු ප්‍රධාන පුහුණුකරු එරික් හොලින්ග්වර්ත් විනය නීති කඩ කර ඇතැයි පවසා වහාම ක්‍රීඩා ගම්මානයෙන් පිටමං කිරීමට ඕස්ට්‍රේලියානු ක්‍රීඩා බළධාරීහූ පියවර ගෙන ඇත. ඕස්ට්‍රේලියානු කෙටිදුර ධාවන ශූරී සැලී පියරිසන් කිසිදු වැදගම්මකට ඇති ක්‍රීඩිකාවක් නොවන බව පවසා ඇති ප්‍රධාන පුහුණුකරු මාධයයට එසේ පැවැසීම බලවත් වරදක් බව ඕස්ට්‍රේලියාවේ අදහසවී තිබේ. ජාතික පුහුණුකරු එසේ පැවසීමෙන් පසු සැලී පියර්සන් සහභාගීවූ මීටර් 100 කඩුලු පැනීමේ ඉසව්ව තත්පර 12.67කින් නිමකර රන් පදක්කම දිනා ගැනීමෙන් ඕස්ට්‍රේලියානු පුහුණුකරුට එරෙහි තත්ත්වය බරපතළ විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=s1408042</link>
    <topic>ශ්‍රී ලංකා ‘ඒ’ පිලට ජය</topic>
    <author/>
    <content>සීකු‍ගේ ප්‍රසන්න හා චතුරංග ද සිල්වාගේ තුන් ඉරියව් දක්ෂතා හේතුවෙන් නවසීලන්ත 'ඒ' පිල සමග කා‍ඩිෆ් හිදී පැවැති තරගයෙන් ඩක්වර්ත් ලුවිස් න්‍යාය අනුව ලකුණු 14ක ජයක් හිමිකර ගැනීමට ශ්‍රී ලංකා 'ඒ' පිල සමත්විය.ඕවර 50ක තරගයක් ලෙස පැවැත්වීමට නියමිත වූ තරග අයහපත් කාලගුණය හේතුවෙන් ඕවර 20කට සීමා කර තිබිණි.නවසීලන්තයට ලකුණු 136ක ඉලක්කයක් හිමිවූ අතර සියල්ලන් දැවී ලබාගත හැකිවූයේ ලකුණු 121ක් පමණි.තරගයේ පළමුව පන්දුවට පහරදුන් ශ්‍රී ලංකා පිල ඕවර 20 තුළදී කඩුලු 7ක් දැවී ලකුණු 133ක් රැස් කළේය.චතුරංග ද සිල්වා පන්දු 35කට මුහුණ දෙමින් හතරේ පහර 7ක් සමගින් ලකුණු 52ක් වාර්තා කළ අතර සීකුගේ ප්‍රසන්න නොදැවී ලකුණු 23ක් එක් කළේය. ඊට පන්දු 12කදී හතරේ පහරක් හා හයේ පහර 2ක් ඇතුළත් විය. පිළිතුරු ලෙස ලකුණු 136ක ඉලක්කයක් හඹාගිය නවසීලන්තයට ඕවර 19.4ක් තුළ සියල්ලන් දැවී ලබාගත හැකිවූයේ ලකුණු 121ක් පමණි.විශිෂ්ට පන්දු යැවීමක නිරතවූ සීකුගේ ප්‍රසන්න ලකුණු 13කට කඩුලු 4ක් දවාගත් අතර චතුරංග ද සිල්වා හා සචිත් පතිරණ ලකුණු 13කට කඩුලු 2බැගින් දවාගත්හ. දෙරට අතර දෙවැනි තරගය හෙට (5) ‍පැවැත්වේ.ශ්‍රී ලංකා 'ඒ'-133/7යි. (ඕවර 20) චතුරංග ද සිල්වා 52, සීකුගේ ප්‍රසන්න නොදැවී 23 (හමීෂ් බෙනෙට් 14/3, ඩී.බ්‍රෙස්වෙල් 23/2)නවසීලන්ත 'ඒ'-121යි. (ඕවර 19.4) ඩෙන් බ්‍රොනීල් 36, හමීෂ් රඩෆ්‍රෝඩ් 35 (සීකුගේ ප්‍රසන්න 13/4, චතුරංග ද සිල්වා 13/2, සචිත් පතිරණ 13/2)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=s1408043</link>
    <topic>ටෙස්ට් තරග 2කට හා එක්දින තරග 3කට පාකිස්තාන ක්‍රිකට් පිල ශ්‍රී ලංකාවට එයි</topic>
    <author>ෆවුස් මොහොමඩ්</author>
    <content>ටෙස්ට් තරග දෙකකට හා එක්දින ජාත්‍යන්තර තරග තුනකට සහභාගිවීමට පාකිස්තාන ක්‍රිකට් කණ්ඩායම පසුගියදා ශ්‍රී ලංකාවට පැමිණියේය. ඔවුන් ශ්‍රී ලංකාවේ සංචාරයක නිරතවන්නේ වසර දෙකකට පසුවය. අවසන් වරට 2012 දී ශ්‍රී ලංකාවේ පැවැති තරග තුනකින් යුත් ටෙස්ට් තරගමාලාවේ ගාල්ලේ පැවැති පළමු තරගය ලකුණු 209කින් ජයගැනීමට ශ්‍රී ලංකාව සමත්වූ අතර ඉතිරි තරග දෙක ජයපරාජයෙන් තොරව නිමාවට පත්වූයේ 1-0ක ජයක් ශ්‍රී ලංකාවට හිමිකර දෙමිනි.එතෙක් මෙතෙක් ශ්‍රී ලංකාවේ බිහිවූ විශිෂ්ටතම පිතිකරුවකු වන මහේල ජයවර්ධන‍‍ගේ අවසන් ටෙස්ට් තරගමාලාව ලෙස මේ තරගමාලාව කෙරෙහි ශ්‍රී ලංකාවේ මෙන්ම ජාත්‍යන්තර ක්‍රිකට් ප්‍රජාවගේ ද වැඩි අවධානයක් යොමුවී තිබේ.මෙවර පාකිස්තාන කණ්ඩායමේ අරමුණ වන්නේ ටෙස්ට් තරගමාලාව ජයගැනීම බව පාකිස්තාන පිලේ නායක මිස්බා උල් හක් ශ්‍රී ලංකාවට පැමිණීමට පෙර කරාච්චියේ දී ප්‍රකාශ කළේය. එමෙන්ම ශ්‍රී ලංකාවේ ටෙස්ට් තරගමාලාවක් ජයගැනීමට නම් ශ්‍රී ලංකා පිලේ ප්‍රබල පිතිකරුවන්ට ලකුණු අතරට යාමට නොදී දවාගත ‍යුතු බව ඔහු කියා සිටි‍යේය.'අපිට ශ්‍රී ලංකාවේ ටෙස්ට් තරගමාලාවක් ජයගන්න නම් ඔවුන්ගේ ඉදිරියෙන් සිටින පිතිකරුවන්ට ලකුණු ලබානොදිය යුතුයි. විශේෂයෙන් මහේල ජයවර්ධනට වැඩිපුර ලකුණු ලබාගැනීමට අවස්ථාව නොදිය යුතුයි. ජාත්‍යන්තර ක්‍රිකට් පිටියේ මහේලගේ දස්කම් සම්බන්ධව ඔහුට ම‍ගේ ගෞරවය පිරිනමනවා. නමුත් අපි ශ්‍රී ලංකාවට යන්නේ ජයග්‍රහණය බලාපොරොත්තුවෙනුයි. ඒ නිසා ඔවුන්ගේ ඉදිරිපෙළ පිතිකරුවන් මෙල්ල කිරීම ඉතා වැදගත්.' මිස්බා එසේ ප්‍රකාශ කළේය.සයීඩ් අජ්මාල් ප්‍රමුඛ සිය දඟපන්දු යැවීමේ අංශය කෙරෙහි වැඩි විශ්වාසයක් තබා සිටින මිස්බා ශ්‍රී ලංකා තණතීරුවල පාකිස්තාන දඟපන්දු යවන්නන් ඉතා හොඳින් දස්කම් දක්වා ඇති බව ද සඳහන් කළේය. දෙපිල අතර පළමු ටෙස්ට් තරගය ගාල්ල ජාත්‍යන්තර ක්‍රිකට් ක්‍රීඩාංගණයේ දී අනිද්දා (6) ඇරැඹීමට නියමිතය‍.තරග කාල සටහන:- පළමු ටෙස්ට් තරගය – අගෝස්තු 6-10 ගාල්ල ජාත්‍යන්තර ක්‍රීඩාංගණය, දෙවැනි ටෙස්ට් තරගය – අගෝ.14-18 එස්.එස්.සී. පිටිය, පළමු එක්දින තරගය – අගෝ. 23 මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණය, දෙවැනි එක්දින තරගය (දිවා රාත්‍රී) – අගෝ.27 ආර්.ප්‍රේමදාස පිටිය, තුන්වැනි එක්දින තරගය – අගෝ.30 රන්ගිරි දඹුල්ල ජාත්‍යන්තර ක්‍රිකට් ක්‍රීඩාංගණය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=s1408044</link>
    <topic>මහජන බැංකු ක්‍රීඩා ජය හම්බන්තොටට</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ප්‍රාද්ශීය හයක සහභාගිත්වයෙන් මාතර උයන්වත්ත පිටියේදී පසුගියදා පැවැති මහජන බැංකු ක්‍රීඩා උළෙලේ ජය හිමිකර ගැනීමට හම්බන්තොට ප්‍රාදේශීය පිල සමත් විය.එහි අනූශූරතාවට සම හිමිකම් කීමට කොළඔ පිටත, කළුතර, රත්නපුර සහ ගාල්ල ප්‍රාදේශීය කණ්ඩායම් සමත්වීම විශේෂත්වයක් විය.ක්‍රීඩා උළෙලේ සමස්ත ප්‍රතිඵල මෙසේය.ක්‍රීඩා උළෙලේ සමාරම්භක උත්සවය මහජන බැංකුවේ සභාපති ගාමිනී සෙදර සෙනරත් මහතාගේ ප්‍රධාත්වයෙන් පැවති අතර මහජන බැංකුවේ ප්‍රධාන විධායක නිලධාරී/සාමාන්‍යාධිකාරී වසන්ත කුමාර් මහතා අතින් ජය සංකේත ප්‍රදානය සිදු කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=s1408045</link>
    <topic>එයාර්ටෙල් රයිසින් ස්ටාර් පාඨමාලාවට යන සකුරා සෙව්වන්දි</topic>
    <author>ඡායාරූපය – රුසෙයික් ෆාරුක්</author>
    <content>'එයාර්ටෙල් රයිසින් ස්ටාර්' පාපන්දු පුහුණු පාඨමාලාවට ශ්‍රී ලංකාවෙන් ක්‍රීඩකයන් දසදෙනකු සහ ක්‍රීඩිකාවන් දෙදෙනකු සුදුසුකම් ලබා සිටිති. එංගලන්තයේ මැන්චෙස්ටර් නුවර පැවැත්වෙන මේ පාඨමාලාවට සුදුසුකම් ලැබූ ක්‍රීඩිකාවන් දෙදෙනාට කුරුණෑගල මලියදේව බාලිකා විද්‍යාලයේ සකුරා සෙව්වන්දි සිසුවිය ද ඇතුලත්ය.මේ සංචාරය සඳහා ඇයට ස්වාධීන රූපවාහිනී සේවයේ අධ්‍යක්ෂවරයකු වන හෂීම් ඔමාර් මහතා විශේෂ මුදල් පරිත්‍යාගයක් සිදුකළ අතර ඒ සඳහා නියමිත චෙක්පත පසුගියදා ඔමාර් මහතා විසින් පිරිනැමූ අයුරු. කුරුණෑගල ලක්දාස් මහා විද්‍යාලයේ ක්‍රීඩා ආචාරිනී අනූෂා මුණසිංහ මහත්මිය ද මෙහි සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=f1408041</link>
    <topic>අපේ රාජ්‍යතාන්ත්‍රික උපායමාර්ග නිවැරැදියි</topic>
    <author/>
    <content>නවිපිල්ලේ මහත්මියගේ පරීක්ෂණය සම්බන්ධයෙන් සාර්ක් රටවල ප්‍රතිචාරය ගැනත්, රටට එරෙහි අභියෝග හමුවේ අනුගමනය කරන රාජ්‍යතාන්ත්‍රික ක්‍රමවේද ගැනත්, නව රාජ්‍ය තාන්ත්‍රික සම්බන්ධතා ගොඩනඟා ගැනීම හා ඌව මැතිවරණය අබියස විපක්ෂයේ ඉරණම ගැනත් විදේශ කටයුතු පිළිබඳ නියෝජ්‍ය අමාත්‍ය නියොමාල් පෙරේරා මහතා සමඟ සාකච්ඡාවකි.සාර්ක් රටවල ශක්තිය, එකමුතුව, එකඟත්වය පෙන්නුම් කරන අවස්ථාවක් හැටියටත් මේක දකින්න පුළුවන්. මේ රටවල් අතරින් භූමි ප්‍රමාණය, ජනගහනය ආදී නොයෙක් සාධකවලට අනුව ඉදිරියෙන් සිටින අපේ අසල්වැසියා වන ඉන්දියාවේ ස්ථාවරයත් මෙතැනදී වැදගත්. පසුගිය ඉන්දීය ආණ්ඩුවේ නිලධාරීන්ගේ තිබූ දුර්වලතා සහ ඔවුන් යටි අදහස් ඇතිව ක්‍රියාකිරීම නිසා ශ්‍රී ලංකාව සම්බන්ධයෙන් ඔවුන්ගේ ස්ථාවරය වරින්වර වෙනස් වුණා. වතාවක් පක්ෂව ඡන්දය දෙනවා. නැවත වතාවක් විරුද්ධ වෙනවා. තවත් වතාවකදී ඡන්දය දීමෙන් වැළැකී සිටිනවා. නමුත්, අද ඉන්දියාවේ ශක්තිමත් ආණ්ඩුවක් බිහිවෙලා තියෙනවා. නරේන්ද්‍ර මෝදි අගමැතිතුමාගේ රජය සාර්ක් කලාපයේ එකමුතුව හා සමඟිය සඳහා ක්‍රියාකරමින් සිටිනවා. මෙතැනදී ඒ නායකත්වය ප්‍රබලයි වගේම එය ඉතා වැදගත්.සේතු සමුද්‍රම් ව්‍යාපෘතිය ගැන අවධානය යොමුකරන කොට පුරාවෘත්ත ඔස්සේ ගොඩනැඟුණු ආගමික නැඹුරුවක් නොතකා හරින්න බෑ. එම ඓතිහාසික පසුබිමට බාධා නොකළ යුතු බව ඉන්දීය ආණ්ඩුවේ මතය වී තිබෙනවා. ඉදිරියට යන රටක් ලෙස ආගමික සහජීවනය, සදාචාරය, සමාජ ආරක්ෂාව ආදී කාරණා ගැනත් අවධානය යොමුකරමින් මෝදි අගමැතිතුමාගේ රජයේ වැඩපිළිවෙළ නිර්මාණය වී ඇති බව පෙනෙන්න තිබෙනවා. ඒ නිසා මේ ව්‍යාපෘතියට මුදල් නාස්ති නොකළ යුතු බවට ඔවුන් තීරණය කර තිබෙනවා. ඒ වගේම ඉන්දියාවේ ආරක්ෂාව සම්බන්ධයෙන් ලංකාව කෙරෙහි ඇති විශ්වාසය තහවුරු කිරීමත් මේ තීරණයෙන් පැහැදිලි වෙනවා.අපේ ස්ථාවරය, අප ගමන් කර ඇති දුර, අප ගත් ක්‍රියාමාර්ග ආදී මේ කාරණා අප කොපමණ පැහැදිලි කළත් ඒවා පිළිනොගෙන මුරණ්ඩු ස්ථාවරයක පිහිටා සිටින අයත් ඉන්නවා. එවැනි ස්ථාවරයක ඉන්න අයටත්, දෙබිඩි පිළිවෙතක පිහිටා අප ගැන ක්‍රියාකරන අයටත් මේක හොඳ පිළිතුරක් වේවි. ජාත්‍යන්තරව පිළිගත් චරිත හරහා ලෝකෙට දිය යුතු දේවල් ඒ විදිහට දීම වැදගත්.ගරු ජනාධිපතිතුමාගේ නායකත්වය යටතේ අපේ විදේශ ප්‍රතිපත්තිය ක්‍රියාවට නැංවීමේ කාර්ය භාරයේ අප සිටිනවා. සැම විටම අප එය කරන්නේ මව්බිමේ කීර්ති නාමය රැකගනිමිනුයි. මෙහිදී අප කරන්නේ මේ මේ දේවල් කියා සෑම දෙයක් ගැනම විවෘතව කතා කළ නොහැකියි. බොහෝ දේ කළත් ඒ සෑම දෙයක්ම පෙනෙන්නෙ නෑ. ඒ නිසා විවේචකයන් නොයෙක් දේ කියනවා.එවැනි උපාය මාර්ග අරගත්ත නිසා තමයි අද වෙනසක් දකින්න තියෙන්නෙ. ඒ සෑම දෙයක්ම අපි රටේ යහපත උදෙසා කරලා තියෙනවා. රටේ ආරක්ෂාව හා සාමය උදෙසා කැපවූවන් වෙනුවෙන් සෑම විටම පෙනී සිට තියෙනවා. අප තේරූ උපාය මාර්ග අද දක්වාම නිවැරැදියි. ඒවායේ වටිනාකම වඩාත් දැනෙන්නේ තවත් වසර ගණනාවක් යන විටයි.දකුණු අප්‍රිකාවේ එම අත්දැකීම්වල ඇති වැදගත්කම ගැන ලෝකයේම අවධානය ඇතිවුණා. ඒ ගැන කවුරුත් වගේ කතා කළා. එවැනි ආදර්ශයක් ගැන සිතුවොත් එය සාර්ථකත්වය සම්බන්ධයෙන් වැඩි ප්‍රවණතාවක් ඇති වැඩපිළිවෙළක්. ඒ නිසා තමයි සම්පොසා මැතිතුමාලා ඒකෙ වැදගත්කම මතු කරන්නෙ.අපේ විසැඳුමක් ක්‍රියාත්මක කිරීමේදී අපි එවැනි විවිධ හා සාර්ථක වූ අදහස් හා වැඩපිළිවෙළ අධ්‍යයනය කිරීම ප්‍රයෝජනවත්. මගේ අදහස ඒ වගේ එක් වැඩපිළිවෙළක් නොව 10 ක් හෝ තිබේ නම් ඒවා ගැන හැදෑරීම සුදුසු බවයි. එවිට අපේ මනස වඩාත් විවෘත වෙනවා.පාකිස්තානය, ඇෆ්ගනිස්තානය, සිරියාව වගේ රටවල පවතින තත්ත්වය නිසා එක්සත් ජාතීන්ගේ සංවිධානය හරහා අපේ රටට යොමුකළ පිරිස් සිටිනවා. මෙහෙ දැන් සාමය ඇති නිසා තමයි වෙනත් රටකට යොමුකරන තුරු ඔවුන් එසේ සිටින්නෙ. එවැනි අයගේ ආහාර-පාන, ජීවනෝපාය වගේ දේවල් වෙනුවෙන් එක්සත් ජාතීන් සහන සලසනවා. නමුත්, දිගින් දිගටම විවිධ ප්‍රශ්න මතුවීමත් එක්ක මේ සම්බන්ධයෙන් විදේශ අමාත්‍යාංශය හැටියට අපට පැවරෙන කාර්යභාරය ගැන අපේ අවධානය යොමු වී තියෙනවා. ඒ අනුව අදාළ රාජ්‍ය තාන්ත්‍රික ක්‍රියාමාර්ග ගැනීමත් සිදුවෙනවා.ඒ අන්දමින් නව රාජ්‍ය තාන්ත්‍රික සම්බන්ධතා ගොඩනඟා ගැනීම හා සම්බන්ධතා ශක්තිමත් කර ගැනීම ඉතාමත් වැදගත්. ඒ වැදගත්කම අපි මානව හිමිකම් ආදී කාරණා දඩමීමා කරගනිමින් අපේ රටට අභූත චෝදනා එල්ල කරන විටත් දැක්කා.එසේ නව රාජ්‍ය තාන්ත්‍රික සම්බන්ධතා ගොඩනැ‍ඟෙන විට, මිතුරු සබඳතා ඇතිවන විට අපේ රටවල් අතර ද්විපාර්ශ්වීය සම්බන්ධතා තහවුරු වීම, වර්ධනය වීම හැරුණු විට වෙළෙඳ සංස්කෘතික ආදී නොයෙක් ක්ෂේත්‍ර ඔස්සේ යම් හුවමාරුවක් ද සිදුවෙනවා. ද්විපාර්ශ්වික ගිවිසුම් ඇතිවෙනවා. අපේ රටට ගලා එන ආයෝජන වැඩිවීමට වගේම අපේ ව්‍යවසායකයන්ට තමන්ගේ නිෂ්පාදන ඒ රටවලට යොමුකිරීමටත් අවස්ථා සැලසෙනවා. එනම් ඔවුන්ට අලුත් වෙළෙඳ පොළ අවස්ථා නිර්මාණය වෙනවා. ඒ රටවල සංචාරකයන් මෙහාට පැමිණියාම අපේ රට පිළිබඳ සැබෑ චිත්‍රය ඒ රටවලට යනවා.මේ විදිහට බලනකොට ඒ අන්දමින් අලුත් සම්බන්ධතා ඇතිකර ගැනීම රටක් හැටියට අපට කොපමණ වාසිදායකයිද කියලා තේරුම් ගන්න පුළුවන්. මගේ නම් අදහස අපට ලෝකයේ රටවල් 196 ත් එක්කම මේ අන්දමින් සම්බන්ධතා ගොඩනඟා ගත හැකි නම් එය හොඳ බවයි. කලින් උපාලි විජේවර්ධන මහත්මා වැනි දේශීය ව්‍යවසායකයන් ඉතා අතළොස්සක් පමණක් විදේශ රටවල් සමඟ වෙළෙඳ හා ව්‍යාපාරික සම්බන්ධතා පැවැත්වූවා. නමුත් දැන් අපේ ව්‍යවසායකයන් රාශියක් තමන්ගේ නිෂ්පාදන විදේශ වෙළෙඳපොළට යොමු කරනවා. ව්‍යාපාරික සම්බන්ධතා ගොඩනඟා ගෙන තියෙනවා. ඔවුන් ඒ විදේශ විනිමය රැගෙන එන්නේ මේ රටටයි. එය අපේ ආර්ථිකයට විශාල ශක්තියක්.ඕක ඒ අය හැමදාමත් කිව්වා. අද විපක්ෂය ඉතා දුර්වලයි. විපක්ෂයේ අලුත් මුහුණකට ඉන්නෙ අනුර දිසානායක මහත්මයා විතරයි. මේ විපක්ෂයට ඕන වෙලා තියෙන්නෙ ජාත්‍යන්තර ප්‍රජාවගේ සහාය ඇතිව හරි මේ නායකත්වය ආණ්ඩුව වෙනස් කරලා රට අස්ථාවර කරන්න. ප්‍රශ්න තියෙනවා නම් ඒවා රට ඇතුළෙ විසඳාගන්න ඔවුන්ට අවශ්‍ය නෑ. ඔවුන් කරන්නෙ ඒවා ලෝකෙට අරන් යන එකයි. රට තුළ ජාති - ආගම් භේද ඇතිකරන්නයි මේ විපක්ෂයට ඕන වෙලා තියෙන්නෙ. ඒ හරහා රට අස්ථාවර කරන්න පුළුවන්ද කියල ඔවුන් මාන බලනවා. අන්තයටම දුර්වල වූ පිරිහුණු විපක්ෂයක් ගොඩනඟන්න හදන්නේ ඒ අන්දමේ බාල උපක්‍රමවලින්. රටක විපක්ෂයක් දුර්වල වීම හොඳ දෙයක් නොවුණත් මෙහෙ විපක්ෂය ඒ අවාසනාවන්ත තත්ත්වයට ඇදවැටිලා ඉවරයි. ඌවේ ජනතාව ලබා දෙන පිළිතුරත් එක්ක ඔවුන්ගේ ඉරණම මීටත් වඩා කනගාටුදායක වනවාට කිසිම සැකයක් නෑ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=f1408042</link>
    <topic>රනිල්ගේ වෙනස් වන සටන් පාඨ හා එජාපයේ බංකොලොත් දේශපාලනය</topic>
    <author>ජනතා මිත්‍ර</author>
    <content>මත්කුඩු උවදුරින් රට බේරා ගැනීමට නොහැකි බව කියමින් ඊට වත්මන් ආණ්ඩුව වගකිවයුතු බව ප්‍රකාශ කරමින් චෝදනා එල්ල කළ රනිල් වික්‍රමසිංහ විපක්ෂ නායකවරයා එම චෝදනා කුඩු පට්ටම් වන විට අලුත් මාතෘකා සහ සටන් පාඨ සොයා ගැනීමේ අර්බුදයකට මුහුණපා සිටී.මත්කුඩු උවදුර මෙරටට හඳුන්වා දුන්නේ 1977 වසරෙන් පසු එක්සත් ජාතික පක්ෂ ආණ්ඩුව බව රනිල් වික්‍රමසිංහ මහතාට මෙතරම් ඉක්මනට අමතක වීම පුදුමයකි. කොටි ත්‍රස්තවාදය සමඟ ශ්‍රී ලාංකික සමාජය සමඟ හිස එසවූ වසංගත අතරින් මත්කුඩු ජාවාරමට හිමිවන්නේ ප්‍රමුඛ ස්ථානයකි. ඊට අමතරව තවත් වසංගත ගණනාවක්ම පැමිණි බව අමුතුවෙන් කිව යුතු නොවේ.මේ රටට වසර 30 කට අධික කාලයක් පිළිලයක් වූ කොටි ත්‍රස්තවාදය මුළුමනින්ම පරාජය කිරීමට මහින්ද රාජපක්ෂ ජනාධිපතිවරයා නායකත්වය ලබා දුන් අතර මේ වන විට සමාජය වෙළාගෙන තිබූ අනෙකුත් වසංගත ද තුරන් කිරීමට ජනාධිපතිවරයා පියවර ගනිමින් සිටී. මත්කුඩු වසංගතය මුළුමනින්ම තුරන් කිරීමේ මෙහෙයුම සාර්ථකව ක්‍රියාත්මක වන්නේ සියලු දෙනාගේම ආශීර්වාද ‍මධ්‍යයේය. නමුත් ඊට අකමැති පිරිසක් ද සිටින බව අමතක නොකළ යුතුයි.“මත්කුඩු ඇල්ලුවට වැඩක් නැහැ. ඒවා වෙන පාරකින් ආපහු එළියට එනවා” යනුවෙන් ප්‍රකාශ කරන්නේ එක්සත් ජාතික පක්ෂයේ මන්ත්‍රීවරුන්ය. ජනතා විමුක්ති පෙරමුණේ විජිත හේරත් ප්‍රචාරක ලේකම්වරයා කියා සිටින්නේ මත්කුඩුවලට සම්බන්ධ පුද්ගලයින් ආණ්ඩුව විසින් ආරක්ෂා කරන බවයි. පසුගිය කාලය පුරාවට අත්අඩංගුවට ගන්නා ලද මත්කුඩු ජාවාරම්කරුවන් හා මත්කුඩු තොග ගැන බලන විට එක්සත් ජාතික පක්ෂය හා ජනතා විමුක්ති පෙරමුණ එල්ල කරනු ලබන චෝදනා කිසිසේත්ම පිළිගත නොහැක.මත්කුඩු අත්අඩංගුවට නොගන්නා බවට අසත්‍ය චෝදනා එල්ල කරන විරුද්ධ පක්ෂයට කටඋත්තර නැති වන්නේ දිගින් දිගටම මත්කුඩු මෙහෙයුම් ක්‍රියාත්මක වන විටය. ඉන්පසු ඔවුන් ලැජ්ජා නැතිව ප්‍රකාශ කරනු ලබන්නේ අත්අඩංගුවට ගන්නා මත්කුඩු වෙන පාරකින් එළියට එන බවකි. මත්කුඩු ව්‍යාපාරිකයින් ආරක්ෂා කිරීමට ආණ්ඩුව කටයුතු කරන බවකි. එසේ චෝදනා නිකරුණේ එල්ල කළද ඒවා ඔප්පු කිරීමට විරුද්ධ පක්ෂයට කිසිදු හැකියාවක් නොමැත.මහා පරිමාණයෙන් මත්කුඩු ජාවාරමේ නිරතවන ජාවාරම්කරුවන් දිගින් දිගටම අත්අඩංගුවට ගන්නා විට රනිල් වික්‍රමසිංහ මහතා ඇතුළු විරුද්ධ පක්ෂයට කිරීමට කිසිවක් ඉතිරි වී නැත. සටන් පාඨ නැති තැන දැන් විරුද්ධ පක්ෂය සිදු කරනුයේ එන එන හැටියට ගහ උළුවස්සා වැනි ක්‍රියාවකි. ඒ තරමටම රනිල් වික්‍රමසිංහ, සංජිත් ප්‍රේමදාස, කරු ජයසූරිය මහත්වරුන් ප්‍රමුඛ එක්සත් ජාතික පක්ෂය බංකොලොත් වී ඇත.2015 වසරේදී ජාතික මැතිවරණ පැවැත්වීමට නියමිතව ඇති බව අංශ කිහිපයකින් ම වාර්තා වේ. ජනාධිපතිවරණය සහ පාර්ලිමේන්තු මහ මැතිවරණය 2015 වර්ෂයේදී පැවැත්වීමට නියමිතව ඇති ප්‍රධානතම මැතිවරණ දෙකකි. මෙම මැතිවරණ ඉලක්ක කරගෙන කටයුතු කරන වික්‍රමසිංහ මහතාට කිසිදු දේශපාලන ප්‍රතිපත්තියක් නොමැතිව සිතට එන එන දේ පැවසීම විහිළු සහගත වී ඇත.රනිල් වික්‍රමසිංහ මහතාගේ අලුත්ම සටන් පාඨය වී ඇත්තේ “විධායක ජනාධිපති ධුරය අහෝසි කරනු” යන්නය. ඒ සඳහා සන්ධාන ගතවීමට සූදානම් බව ද ඔහු කියා සිටී. කෝට්ටේ ශ්‍රී නාග විහාරාධිපති පූජ්‍ය මාදුළුවාවේ සෝභිත නාහිමියන් පවසන්නේ ද විධායක ජනාධිපති ධුරය අහෝසි කරන අපේක්ෂකයෙකුට උන්වහන්සේ සහයෝගය ලබා දෙන බවයි. චන්ද්‍රිකා බණ්ඩාරනායක කුමාරතුංග හිටපු ජනාධිපතිනිය ද, සරත් ෆොන්සේකා මහතා ද, ජනතා විමුක්ති පෙරමුණේ නායක අනුර කුමාර දිසානායක මහතා ද, දෙමළ ජාතික සන්ධානයේ ආර්. සම්බන්ධන් මන්ත්‍රීවරයා ද ප්‍රකාශ කරන්නේ විධායක ජනාධිපති ධුරය අහෝසි කළ යුතු බවයි. ඒ සඳහා එම නියෝජිතයින්ට නිසි වැඩපිළිවෙළක් තිබේද?විධායක ජනාධිපති ධුරය අහෝසි කළ යුතු බවට කතා කළාට ඒ සඳහා සුදුසු නිසි වැඩපිළිවෙළක් නොමැති වීම රනිල්, චන්ද්‍රිකා, සරත්, අනුර කුමාර සහ සෝභිත නාහිමියන්ට තිබෙන බරපතළම ගැටලුව බව අමුතුවෙන් කිව යුතු නොවේ. විධායක ජනාධිපති ධුරය අහෝසි කළ යුතු බවට මෙම සෑම කෙනෙකුම පිළිගත්ත ද ඒ සඳහා ඔවුන්ට පොදුවේ එකඟ විය හැකි නිසි වැඩපිළිවෙළක් නොමැති වීම බරපතළ තත්ත්වයකි. එය යම් තරමකටවත් තේරුම් ගෙන සිටින්නේ පූජ්‍ය මාදුළුවාවේ සෝභිත හිමියන් පමණි.විධායක ජනාධිපති ධුරය අහෝසි කරන ඕනෑම අපේක්ෂකයෙකුට තම සහයෝගය ලබා දෙන බව පූජ්‍ය මාදුළුවාවේ සෝභිත නාහිමියෝ පවසති. රනිල් වික්‍රමසිංහ මහතා විධායක ජනාධිපති ධුරය අහෝසි කරන බව ප්‍රකාශ කළත් ඒ සඳහා පුළුල් සන්ධානයකට යා යුතු බව ඔහු ප්‍රකාශ කරන්නේ නැත. වික්‍රමසිංහ මහතා මුල සිටම පොදු අපේක්ෂකයෙකු ගැන කතා නොකරයි. වික්‍රමසිංහ මහතාගේ එකම අරමුණ වී ඇත්තේ එක්සත් ජාතික පක්ෂයෙන් මීළඟ ජනාධිපතිවරණයට තරඟ කර කෙසේ හෝ ජයග්‍රහණය ලබා ගැනීමටය. එතන දී ඔහුට සන්ධාන, සම්මුති, පොදු අපේක්ෂක කතා වැදගත් වන්නේ නැත. ජනතා විමුක්ති පෙරමුණ සමඟ කිසිදු සන්ධානයකට නොයන බව ප්‍රකාශ කළේ තිස්ස අත්තනායක එක්සත් ජාතික පක්ෂයේ මහ ලේකම්වරයාය. එක්සත් ජාතික පක්ෂය සමඟ කිසිදු සන්ධානයකට නොයන බවත් රනිල් වික්‍රමසිංහ මහතාට සහයෝගය ලබා දීමට කිසිදු අවශ්‍යතාවයක් නොමැති බවත් ජනතා විමුක්ති පෙරමුණේ අනුර කුමාර දිසානායක නව නායකවරයා ප්‍රකාශ කරයි. ජනතා විමුක්ති පෙරමුණේ සුනිල් හඳුන්නෙත්ති මන්ත්‍රීවරයා මීට පෙර ප්‍රකාශ කළේ පොදු අපේක්ෂක සම්මුතිය එක්සත් ජාතික පක්ෂය ප්‍රථමයෙන්ම කඩ කළ බවයි. ඔවුන් පොදු අපේක්ෂකයෙකු ගැන සාකච්ඡා කරන විට එක්සත් ජාතික පක්ෂය රනිල් වික්‍රමසිංහ මහතා මෙවර ජනාධිපතිවරණයට ඉදිරිපත් වන බව ප්‍රකාශ කළ බව හඳුන්නෙත්ති මන්ත්‍රීවරයා පෙන්වා දෙයි.සරත් ෆොන්සේකා මහතා ප්‍රකාශ කරන්නේ ජනතාවට ලබා දෙන පොරොන්දු ප්‍රතිපත්තියක් වශයෙන් ඉටු කිරීමට හැකියාව පවතින්නේ තමන්ට පමණක් බවයි. ඔහු පොදු අපේක්ෂක කතා ඉවසන්නේ නැත. ඔහුම පොදු අපේක්ෂක ලෙස තෝරා ගන්නවාට ඔහු කැමතිය.දෙමළ ජාතික සන්ධානයට විධායක ජනාධිපති ධුරය සම්බන්ධයෙන් මත කිහිපයක්ම තිබේ. මීට කාලයකට පෙර ඔවුන් විධායක ජනාධිපති ධුරයට කැමැත්ත පළ කළේ එමඟින් සුළු ජාතීන්ගේ අයිතිවාසිකම් සුරැකීමට තිබෙන හැකියාව පිළිබඳ සිතා බලාය. විධායක ජනාධිපති ධුරය අහෝසි කෙරෙනවා නම් මැතිවරණ ක්‍රමය වෙනස් කළ යුතුය. එවිට සමානුපාතික ඡන්ද ක්‍රමයට සිදුවන්නෙ කුමක්ද? එවිට සුළු ජාතික පක්ෂවලට හා කුඩා දේශපාලන පක්ෂවලට හිමිවන තැන කුමක්ද? යන්න දීර්ඝ ලෙස සාකච්ඡා කළ යුතුය. නමුත් එවැන්නක් ගැන දීර්ඝ සාකච්ඡාවක් තබා කිසිදු කතාබහක් ද නොමැත.මේ තත්ත්වය මත විධායක ජනාධිපති ධුරය අහෝසි කළහොත් පැන නඟින ගැටලුවලට ලබා දෙන විසඳුම් කවරේද? ඒ සඳහා තිබෙන යාන්ත්‍රණය කුමක්ද? මේ ගැන වගකියන්නේ කවුද? ඒවාට කිසිදු පිළිතුරක් නොමැතිව විධායක ජනාධිපති ධුරය අහෝසි කිරීම ප්‍රායෝගික ද? ඒ සම්බන්ධයෙන් දෙමළ ජාතික සන්ධානය තම ස්ථාවරය ප්‍රකාශයට පත්කර නොමැත.මේ අවස්ථාවේදී දෙමළ ජාතික සන්ධානය විධායක ජනාධිපති ධුරය අහෝසි කළ යුතු බව ප්‍රකාශ කරන්නේ කරුණු කිහිපයක් සැලකිල්ලට ගෙනය. මේ අවස්ථාවේදී ඔවුන්ට අවශ්‍ය වී ඇත්තේ මහින්ද රාජපක්ෂ ජනාධිපතිවරයා කෙසේ හෝ පරාජය කිරීමටය. ඒ සඳහා ඔවුන්ට තරම් වෙන කිසිවෙකුට වුවමනාවක් නැති තරම්ය. කොටි ත්‍රස්තවාදයට, දෙමළ ඩයස්පෝරාවට හා බෙදුම්වාදී බලවේගවලට අවශ්‍ය වී ඇත්තේ කොටි ත්‍රස්තවාදය මුළුමනින්ම පරාජය කිරීමේ පළිය කෙසේ හෝ ලබාගැනීමටය.ඒ සඳහා ඔවුන්ගේ අංක එකේ සතුරා බවට පත් වී ඇත්තේ මහින්ද රාජපක්ෂ ජනාධිපතිවරයාය. අංක දෙකේ සතුරා ගෝඨාභය රාජපක්ෂ රාජ්‍ය ආරක්ෂක ‍අමාත්‍යාංශයේ ලේකම්වරයාය. අංක තුන ආරක්ෂක අංශ ප්‍රධානීන් ප්‍රමුඛ රණවිරුවන්ය. මෙහිදී රනිල් වික්‍රමසිංහ මහතාට කිසිදු ගැටලුවක් නැත. දෙමළ ජාතික සන්ධානය හා රනිල් වික්‍රමසිංහ මහතා අඹ යහළුවන් ලෙස සිටින්නේ ඒ නිසාය. කොටි ත්‍රස්තවාදය මුළුමනින්ම පරාජය කිරීමට සහාය පළ කරමින් රනිල් වික්‍රමසිංහ මහතා අදහස් නොදැක්වීය. ඒ මහතා හැම විටම අදහස් දැක්වූයේ කොටි ත්‍රස්තවාදය මුළුමනින්ම පරාජය කිරීමට එරෙහිවය. මානව හිමිකම් කතාන්දරයක් අල්ලා ගනිමින් අසත්‍ය චෝදනා එල්ල කරමින් ජිනීවා මානව හිමිකම් කවුන්සිලය ඇතුළු ශ්‍රී ලංකාවට අසත්‍ය චෝදනා එල්ල කරන සියල්ලන්ටම ඒ සඳහා දොරටුවක් විවෘත කිරීමට මුල් වූයේ රනිල් වික්‍රමසිංහ මහතාය. ඒ ක්‍රියාවලියෙන් වැඩියෙන්ම සතුටට පත් වූයේ දෙමළ ජාතික සන්ධානයේ ආර්. සම්බන්ධන්ලා හා සුරේශ් ප්‍රේමචන්ද්‍රලාය. ඊට අමතරව කොටි සංවිධානය වෙනුවෙන් කඩේ යන දෙමළ ඩයස්පෝරාව හා බෙදුම්වාදයට පක්ෂපාතී කොටස් ය. එමනිසා රනිල් වික්‍රමසිංහ මහතා බටහිර රටවල් හා එම තානාපති කාර්යාල සමඟ දැඩි මිත්‍රත්වයකින් කටයුතු කිරීමට හේතු ඕනෑම කෙනෙකුට පැහැදිලි කරගත හැකිය.බටහිර න්‍යාය පත්‍රයට අවශ්‍ය වී ඇත්තේ ශ්‍රී ලංකාව යළි අස්ථාවර කර යළිත් බෙදුම්වාදයට හිස එසවීමට තිබෙන ඉඩකඩ සපුරා මේ රටේ සාරය මුළුමනින්ම උරා බීමටය. එම බටහිර න්‍යාය පත්‍රය, දෙමළ ඩයස්පෝරාව, බෙදුම්වාදී බලවේග හා රනිල් වික්‍රමසිංහ මහතාගේ න්‍යාය පත්‍රය කිසිදු වෙනසක් නැත. එමනිසා ආර්. සම්බන්ධන්ලා, සුරේශ් ප්‍රේමචන්ද්‍රලා මන්ත්‍රීවරුන් රනිල් වික්‍රමසිංහ මහතාට සහාය පළ කරන්නේ ඔවුන් ගහන ගහන පදයට රනිල් වික්‍රමසිංහ මහතා නටන නිසාය.විධායක ජනාධිපති ධුරය අහෝසි කිරීමට පෙර කරුණු කිහිපයක් ගැන ඉතා බරපතළ ආකාරයෙන් කල්පනා කළ යුතුව ඇත. වසර 30 කට අධික කාලයක් තිස්සේ පැවති ත්‍රස්තවාදය මුළුමනින්ම පරාජයට පත් කිරීමට හැකි වූයේ අභියෝග රැසක් මධ්‍යයේය. වසර 40 කට වඩා දේශපාලනයෙන් තෙම්පරාදු වූ ගමෙන් බිහි වූ ජනමූල නායකයෙකු නොවන්නට මහින්ද රාජපක්ෂ මහතාට ද ත්‍රස්තවාදය පරාජය කිරීමට නායකත්වය ලබා දීම අභියෝගයක් වනු ඇත. විධායක ජනාධිපති ධුරය මේ රටේ ජනමූල නායකයෙකුට අභීත නායකයෙකුට හිමි වූ නිසා වසර 30 කට අධික කාලයක් තිස්සේ මෙරට පැවති ත්‍රස්තවාදය මුළුමනින්ම පරාජය කිරීමට හැකි විය. එමනිසා විධායක ජනාධිපති ධුරය අහෝසි කරනවා නම් ඊට පසු එල්ලවන අභියෝග ගැන රනිල් වික්‍රමසිංහ මහතා ප්‍රමුඛ විරුද්ධ පක්ෂය නිහඬ ඇයි? රට දෙකඩ කිරීම සඳහා දෙස් විදෙස් බලවේග තවමත් ක්‍රියාත්මක වන බව රහසක් නොවේ. එය ජාතික ආරක්ෂාව සම්බන්ධයෙන් පැන නැඟීමට ඉඩ තිබෙන ඉතා බරපතළ තත්ත්වයකි. ජාතික ආරක්ෂාවට තර්ජනයක් වී යළි රට දෙකඩ කිරීමට බෙදුම්වාදී බලවේග උත්සාහ ගතහොත් එය වැළැක්වීම සඳහා තිබෙන විකල්ප ක්‍රියාමාර්ග කුමක්ද? විධායක ජනාධිපති ධුරය අහෝසි කළ යුත්තේ එම ගැටලුවට ද පිළිතුරු ලබා දෙමිනි. නමුත් රනිල් වික්‍රමසිංහ මහතාට, අනුර කුමාර දිසානායක මහතාට ඒ සඳහා පිළිතුරු නැත. එය ඉතා බරපතළ තත්ත්වයකි. පළාත් සභා ක්‍රියාත්මක වන අවස්ථාවේදී විධායක ජනාධිපති ධුරය අහෝසි කළහොත් පළාත් සභා බලතල සම්බන්ධයෙන් මතුවන ගැටලුවලට ප්‍රායෝගික පිළිතුරු ලබා දෙන්නේ කවුරුන්ද? ඒවාට තිබෙන විසඳුම් මොනවාද? එම ගැටලුවලට පිළිතුරු පූජ්‍ය මාදුළුවාවේ සෝභිත නාහිමියන් හෝ ලබා දෙමින් එය රටට ඉදිරිපත් කරන්නේ නම් මැනවි.මහින්ද රාජපක්ෂ ජනාධිපතිතුමාට විධායක ජනාධිපති පුටුව බදාගෙන ඉන්නට කිසිදු අවශ්‍යතාවයක් නැත. නමුත් ත්‍රස්තවාදයෙන් මුළුමනින්ම බේරාගත් රට වෙනුවෙන් රටේ ජාතික ආරක්ෂාව වෙනුවෙන් විධායක ජනාධිපති ධුරයේ සිටීමට මහින්ද රාජපක්ෂ ජනාධිපතිවරයාට සිදු වී ඇත. එය මහින්ද රාජපක්ෂ මහතා ක්‍රියාකරන්නේ මේ රට හා මේ රටේ පොදු මහජනතාව වෙනුවෙනි.එක්සත් ජාතික පක්ෂය දේශපාලන වශයෙන් කෙතරම් බංකොලොත් වී ඇද්ද ප්‍රකාශ කළොත් පසුගියදා පැහැරගන්නා ලද දරුවාගේ සිද්ධියේදී ද වගකිවයුත්තේ ආණ්ඩුව බව ප්‍රකාශ කිරීමට තරම් බංකොලොත් වී තිබීම කනගාටුවට කරුණකි. සමාජයේ සිදුවන සෑම සිදුවීමක්ම ආණ්ඩුවට බැර කිරීමට තරම් මෙරට විරුද්ධ පක්ෂය බංකොලොත් වී තිබෙන්නේ ආණ්ඩුව ශක්තිමත් වී තිබෙන නිසාය. එක්සත් ජාතික පක්ෂ ආණ්ඩුව කාලයේදී මතුගම සමන් කුමාර දරුවා පැහැරගෙන ගොස් මරා දැමුවේ ඒ දරුවාගේ ඥාතියෙකි. ඊට එක්සත් ජාතික පක්ෂ ආණ්ඩුව වගකියන්නේ කෙසේද? මෙවැනි බොළඳ මට්ටමට එක්සත් ජාතික පක්ෂය පත්වීමෙන් පෙන්නුම් කරනුයේ ඌව පළාත් සභා මැතිවරණයෙන්ද ඔවුන් නියත පරාජයක් ලබන බව නොවේද?රනිල් වික්‍රමසිංහ මහතා සතිපොළවලට ගියත්, ටියුෂන් පන්තිවලට ගියත් වික්‍රමසිංහ මහතාගේ බටහිරට ගැති ශ්‍රී ලංකාවට අහිතකර න්‍යාය පත්‍රයේ වෙනසක් වන්නේ නැත. එමනිසා රනිල් වික්‍රමසිංහ මහතා කෙතරම් සටන් පාඨ වෙනස් කළත් ඔවුන්ගේ බංකොලොත් දේශපාලනය නිමාවට පත්වෙන්නේ නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=f1408043</link>
    <topic>නිවන් මඟ වෙත 06 :: අධිෂ්ඨානය</topic>
    <author>සටහන - උමේෂා සිරිවර්ධන</author>
    <content>බුදුන් වහන්සේ දේශනා කොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින් උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටියි. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදාවකම පළවේ.අප සියලු දෙනා මේසා සැනසිල්ලක් ලබන්නේ බුදුරජාණන් වහන්සේ නිසාය. උන්වහන්සේ පරම සත්‍ය අවබෝධ නොකර ගන්නට අප සියලු දෙනාම මිථ්‍යා දෘෂ්ටික ලෝකවල නැවත නැවත උත්පත්තිය ලබමින් දුක් වේදනා විඳිමින් සිටින බව කිව මනාය. මිථ්‍යා දෘෂ්ටික ලෝකයෙහි උපදින්නට කර්මය, කර්ම ඵලය වටහාගත නොහැකි ය. තම මව, පියා මරණයෙන් පසු දිව්‍ය ලෝකයේ හෝ ප්‍රේත ලෝකයේ උපදින බව වටහා ගන්නට මිථ්‍යා දෘෂ්ටික ලෝකයෙහි උපදින්නන්හට හැකියාවක් නොමැත.මනුෂ්‍ය ලෝකයෙහි උපත ලැබූවන්ට මවුපියන්ට සැලකිය යුතු බවත් ඔවුන් මරණයෙන් පසු ද පින් අනුමෝදන් කරවිය යුතුය යන්න පිළිබඳ මනා වැටහීමක් තිබේ. නමුත් ප්‍රේත ලෝකයෙහි උපදින්නන්ට යහපත් දෙයෙහි යහපත් ප්‍රතිඵලත් අයහපත් දෙයෙහි අයහපත් ප්‍රතිඵලත් තිබෙන බව වටහාගන්නට අවබෝධයක් නොමැත. මේ සසර ගමන ආත්මභාව හතකට කෙටි කරගැනීමට හැකි බවද ඔවුන් නොදනිති.අප යහපත් අයහපත් දෙය, කර්මය කර්මයෙහි විපාක මිථ්‍යා දෘෂ්ටික ලෝකයන්ගෙන් මිදීමට දැන සිටීම, භව ගමන සීමා සහිතවූ ආත්ම ගණනකට කෙටිකර ගැනීම යන කරුණු වටහා ගත්තේ ලොව්තුරා බුදුරජාණන්වහන්සේ පරම සත්‍ය අවබෝධ කරගත් බැවිනි.ලෝක සත්වයාට මේ සා සනසිල්ලක් උදා කර දෙන්නට උන්වහන්සේ අප්‍රමාණ වු දුක්වින්දේ ය. එදා දීපංකර බුදුරජාණන්වහන්සේගේ පාද මූලයෙහි නිවන් අවබෝධ කරගැනීමට බුදු රජාණන්වහන්සේට අවස්ථාව ලැබුණ ද උන්වහන්සේගේ පරාර්ථකාමී සිතුවිලි මුල් කොටගෙන සියලු ලෝ වැසියන්ට සත්‍ය කියාදීම උන්වහන්සේ අරමුණු කරගත්තේය.බුදුරජාණන්වහන්සේ එදා එවැනි පියවරක් ගත්තේ ඔබත්, මාත් සියලු ලෝක සත්වයාටත් නිවන් අවබෝධ කරවීම පිණිසය.එක් අවස්ථාවකදී උන්වහන්සේ මෙලෙස දේශනා කොට තිබේ. කල්පයක් යනු යොදුනක් දිග, යොදුනක් පළල, යොදුනක් උස පෙට්ටියකි. එම පෙට්ටියට අබ පුරවන්න යනුවෙන් උන්වහන්සේ දේශනා කොට තිබේ. අවුරුදු සියයකට එක් වතාවක් එම අබ පිරවූ පෙට්ටියෙන් එක් අබ ඇටය ගණනේ ඉවත් කරන ලෙස උදාහරණයකින් පහදා උන් වහන්සේ දේශනා කොට තිබේ. යම් දිනෙක මෙම අබ පෙට්ටිය අවසන් වේද එදිනට කල්පයක් අවසන් බව බුදු රජාණන් වහන්සේ දේශනා කොට තිබේ.ඒ... එක් කල්පයකි. සාරාසඛ්‍ය කල්ප ලක්ෂ ගණනක් උන්වහන්සේ පාරමීදම් පිරුවේ ඔබත් මාත්, සියලු ලෝක සත්වයා‍ත් සසරින් මුදන්නට ය. එම කාලය තුළ දී සියලු සැප සම්පත් අත් හළේය. මහ මුහුද පරයන තරමට රුධිරය දන් දුන්නේය. ඇස් ගලවා දන් දුන්නේය. මහ පොළොවේ පස් පරයන්නට ශරීර මාංශ දන් දුන්නේය.උන්වහන්සේ යසෝදරාව වැනි රූමත්, ගුණවත් කාන්තාවක් ලැබුව ද රාහුල වැනි පුත්‍රයකු ලැබුවද ඒ සියලු දෙනා අත්හැර අභිනිෂ්ක්‍රමණය කළේ සියලු ලෝවැසියන් සසරින් එගොඩ කරවීමට ය.එහෙත් ඔබගේ දරුවා පාසලට ගොස් නැවත නිවෙසට එන්නට මදක් ප්‍රමාද වුවහොත් ඔබ කොතරම් කලබල වනවාද? එවැනි අවස්ථාවක නොසැලී ඉන්නට ඔබට හැකියාවක් නැත.එක් අවස්ථාවකදී බුදුරජාණන්වහන්සේ ආනන්ද ස්වාමීන් වහන්සේට මෙසේ දේශනා කළ සේක. “මා මේ හය අවුරුද්ද තුළ වින්ඳා වූ දුක මෙලොවෙහි සිටින කිසිදු දෙවියකුට, බ්‍රහ්මයකුට. මනුෂ්‍යයකුට විඳිය නොහැකිය. මට ගුරුවරයකු සිටියේ නැත. ආනන්ද පරිශීලනය කරන්නට පොත පත තිබුණේ නැත.දුක තුළින්ම දුක ජයගත යුතු යැයි සිතා මම ශරීරයට අධික දුක් දුන්නෙමි. එදා පිට කොන්ද අතගෑ මට අසුවුණේ උදරයයි. සමහර දිනට මා වැළඳුවේ එක් කඩල ඇටයක්, මුං ඇටයක් පමණයි. නැතිනම් එක් බත් ඇටයක් පමණයි.”“මෙසේ ශරීරයට අධික ලෙස දුක් දුන් මම ක්ලාන්තේවී ඇද වැටුණා. බඩගාගෙන ගොපලු ගාල්වලට ගියා. ගොපලු ගාලෙ හිටපු එළදෙනන්ගෙ තනපුඩුවලට කට තියා කිරි උරා බිව්වා. එවිට වැස්සියන් මට පයින් ගැසුවා. ඒ පහරට මම දින ගණන් සිහිසුන්වී ගොපලු හලේම ඇද වැටී සිටියා.නැවත සිහිය එළැඹුනු පසු නැගිටින්නට පණක් තිබුණේ නැත. නැවත මම බඩගාගෙන ගොස් ගොපලු හලේ හරක් පැටවුන් පිට කළ අසූචි වැළඳුවා.අසූචි වළදද්දීත් මට අපුලක් දුඟදක් දැණුනේ නැහැ.හරක් පැටවුන්ගේ අසූචි වළඳද්දීත් උන් වහන්සේට අපුලක් දුඟදක් නොදැණුනේ උන් වහන්සේගේ අරමුණු කොටගෙන සිටියා වූ පරම සත්‍ය අවබෝධ කර ගැනීම නිසාය. ඔබටත්, මටත් සියලු ලෝකවාසීන් සසරින් එතෙර කරවීමටය.දුක තුළින් දුක ජයගත නොහැකි බව වටහාගත් උන්වහන්සේ මධ්‍යම ප්‍රතිපදාව අනුගමනය කළේය. සුජාතා සිටු දුව දුන් කිරිපිඬු වැළඳූ උන්වහන්සේ ජය ශ්‍රී මහා බෝ සමිදුන් පාමුල හිඳිමින් අධිෂ්ඨාන කළේ “මේ ලේ, මස්, සම්, ඇට, නහර දියවේවා. සම්මා සම්බුද්ධත්වයට පත් නොවී මම මෙතැනින් නොනැගිටිමි” යනුවෙනි.උන්වහන්සේ පංච උපාදානස්කන්ධය අත්හළේ ය. පංච උපාදානස්කන්ධය අත්හැරියා යනු රූපයට තිබෙන කැමැත්ත, විඳීමට තිබෙන කැමැත්ත, අඳුනාගැනීමට, චේතනාවට, විඤ්ඤාණයට තිබෙන කැමැත්ත අත්හැරීමය. පංච උපාධානාස්කන්ධය අත්හැරුණු මොහොතේ චතුරාර්ය සත්‍ය ධර්මයත්, සම්මා සම්බුද්ධ ඥාණයත් අවබෝධ වේ.මේ සම්මා සම්බුද්ධ ඥාන අසිරිය ලබන්නට බුදුරජාණන්වහන්සේ ජය ශ්‍රී මහා බෝධි මූලයේදී ලබාගත් අවබෝධයක ඵලයයි අප මේ අත්විඳින්නේ.එසේ නම් අප වෙනුවෙන් ඒ සා විශාල දුක් කන්දරාවක් විඳි බුදු රජානන් වහන්සේ ගිය මග යමින් මෙලොවෙහි පරම සැපත වූ නිර්වාණාවබෝධය පිණිසම ඔබ නිරතුරුවම කටයුතු කළ යුතු බව සිහි තබාගන්න.1 වැනි කොටස : පින හා ආනිශංස2 වැනි කොටස : විදර්ශනා නුවණ3 වැනි කොටස : සතර අපාය4 වැනි කොටස : ශ්‍රද්ධාව5 වැනි කොටස : පරමාදර්ශ </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=f1408044</link>
    <topic>දේවාලවලින් පිරුණු දේශය</topic>
    <author>විශේෂඥ වෛද්‍ය බී. ජී. ඒ. විද්‍යාතිලක</author>
    <content>මෙහි පළමු කොටස පසුගිය සතියේ පළ විය.රත්නගිරි සහ ලලිත්ගිරි විහාර සංකීර්ණය ඉදිරිපස පිහිටි විස්තර පුවරුවේ තවත් බොහෝ දෑ ලියා ඇත.“මත නුවන් අලළන නටබුන් හා ප්‍රතිමා විශාල සංඛ්‍යාවෙන්ද පෙනෙන්නේ රත්නගිරි බෞද්ධාගමනය, ක්‍රි.ව. 05 වැනි සියවසේ සිට 13 වැනි සියවස දක්වා කලාවන්ගේ හා ගෘහනිර්මාණ ශිල්පයේද දැවැන්ත වර්ධනයක් ඇති කළ බවය.‘විශාල සංඛ්‍යාවක් වූ ශෛලමය කැටයම්වලින්ද, සුළු ප්‍රමාණයේ පිත්තල හා ලෝහමය බුද්ධ ප්‍රතිමා සහ ශ්‍රාවක ප්‍රතිමාවලින්ද පෙනෙන්නේ රත්නගිරිය, බිහාරය නාලන්දාව වැනි බෞද්ධ තන්ත්‍රයානික මධ්‍යස්ථානයක් වූ බවය.‍’දැන්වීම් පුවරුවේ කියා තිබුණාත් මෙන්ම එහි ශෛලමය උළුවස්ස නිල් පැහැති ගල් වර්ගයක මනහර කැටයමින් නෙළා තිබුණි. එය දෙපස බිත්තියේ කුඩා කුටිවල දේවරූප විය. විශාල මැද මිදුල වටා ප්‍රතිමා හා කුලුනු ආදියේ නටබුන් තැන්පත් කර තිබුණි. ඇතුළු වන තැනට වම් පසින් විශාල ශෛලමය, ශාන්ත බුදු හිසක්ද, දකුණු පසින් තවත් බුදු හිස් දෙකක්ද විය. නිරුපද්‍රිතව පැවැති සමයේ මේ ප්‍රතිමා ඉතා විශාලව තිබෙන්නට ඇතැයි සිතිය හැකිය. අඩු තරමින් අනුරාධපුර සමාධි පිළිමය මෙන් දෙගුණයකට වඩා විශාල වන්නට ඇතැයි අනුමාන කළ හැකිය.මැද මිදුලට මුහුණලා ඉදිරියෙන් වූයේ විශාල ප්‍රතිමා ගෘහයයි. එහි සමාධි මුද්‍රාවෙන් විශාල හිඳි පිළිමයක්ද, දෙපසින් කුඩා දේවරූප දෙකක්ද විය ප්‍රතිමා ගෘහයට ඇතුළු වන දොරටුවට දෙපසින් බිත්තියේ කුඩා කුටිවල බුද්ධරූප සහ බෝධි සත්ව රූපද ගණනාවක්ම විය.ප්‍රධාන ආශ්‍රමයෙන් පිටත වම් පසින් තවත් විශාල ආශ්‍රමයක නටබුන්ය. මෙහිද භික්ෂුන් සඳහා වූ කුටි ගණනාවකි. එයට ඉදිරිපසින් තවත් ශෛලමය ප්‍රතිමා, ස්තූප ආදියේ නටබුන් රැසකි. ඒවා අතර විශාල බෝසත් හිටි පිළිමයක්ද විය.මේ නටබුන්වලට මදක් ඉහළින් පිහිටි භූමියේ ප්‍රධාන චෛත්‍යය හා පරිවාර චෛත්‍ය ගණනාවකි. මේවායින් ඇතැම් චෛත්‍යවල ඉහළ කොටස චත්‍රයකින් අලංකාර වූ අතර සමහරෙක, ලංකාවේ චෛත්‍යවල මෙන් උඩට පටුවීගෙන යන කේතුවක් විලාසයකි. ප්‍රධාන චෛත්‍ය වටා පිහිටි පරිවාර චෛත්‍ය මේ ආශ්‍රමයේ විසූ ප්‍රධාන හිමිවරුන්ගේ ධාතු තැන්පත් කර තැනූ ඒවා විය හැකිය. ප්‍රතිමා අතර අවලෝකිතේශ්වර හා තාරා දේවරූප ගණනාවක්ම විය.මේ සියල්ල නැරඹීමෙන් පසුව මම විශාල නුග ගස ළඟට යළිත් පැමිණියෙමි. එය වටාද බිම පුරා විසිරී තිබුණේ කැඩීබිඳී ගිය ප්‍රතිමා, කුලුනු, කැටයම් ආදියේ කොටස්ය. රත්නගිරිය යහතින් පැවැති යුගයේ මේ පළාතම ඒකාලෝක කළ බෞද්ධ මධ්‍යස්ථානයක් වූවාට සැක නැත. රත්නගිරියට සම්බන්ධ කෞතුකාගාරයක් තරමක් ඈතින් තිබෙන බවට දැන්වීම් පුවරුවක සඳහන් වුවද, නොදැනුවත්කම නිසා එය බොහෝ දෙනා හට මඟ හැරෙයි.ලලිත්ගිරිය පිහිටා ඇත්තේ රත්නගිරියට කි. මී. 7 -8ක් තරම් දුරිනි. ගේට්ටුවෙන් ඇතුළු වී ටික දුරක් ගමන් කරන විට විශාල ආශ්‍රමයක නටබුන්, දකුණු පසින් දිස්වේ. එහි දොරටුව ඉදිරිපස සඳකඩපහණක් වැනි අර්ධ කවාකාර නිර්මාණයකි. එය කැටයමින් තොරය. මේ ආශ්‍රමයද කුටි ගණනාවකින් සහ මැද මිදුලකින් සමන්විතය. එතැනින් පිටත්ව තවදුරටත් ඉදිරියට ගමන් කරන විට වඩා විශාල ආශ්‍රමයක නටබුන් වම් පසින් දිස් වුණි. මෙහිද විශාල මැද මිදුලක් සහ දෙපසින් කුටි සමූහයක්ද විය. ඉදිරියෙන් වූයේ ප්‍රතිමා මන්දිරයයි. මෙහි බඳින් පහළ පමණක් ඉතිරි වූ හිඳි පිළිමයකි.මේ ගොඩනැගිල්ලට ඉදිරියෙන් විශාල ගොඩනැගිලි සංකීර්ණයක නටබුන් දැක ගත හැකිය. U හැඩය ගත් ගොඩනැගිල්ලක පාදම සකස් කරමින් තිබුණි. මෙය විශාල ප්‍රතිමා ගෘහයක් වන්නට ඇත. ශෛලමය කුඩා පරිවාර ස්තූප හා කුලුනු ගණනාවක්ම එය වටා තිබුණි.එතැනින් ටික දුරක් ගිය වට අලුතින් තැනූ ගොඩනැගිල්ලකි. එය කෞතුකාගාරයකි. බුද්ධ ප්‍රතිමා, දේව ප්‍රතිමා, බෝසත් ප්‍රතිමා ආදී රැසක් එහි විය. මගේ සිත වඩාත් ඇඳී ගියේ ලෝක ප්‍රකට මථුරා හිටි පිළිමයට සමාන. එහෙත් කුඩා ප්‍රමාණයේ පිළිමයකටය. ශෛලමය ධාතු කරඬුවක හා ධාතුන් වහන්සේලා සහිත පින්තූරයක්ද එහි වුවද විස්තර දැනගත නොහැකි විය. මේ කෞතුකාගාරය ඉදිරිපස භූමියේද නටබුන් රාශියක් තබා තිබුණි. මේ සියල්ල යහතින් පැවැති සමයේ ලලිත්ගිරියද රත්නගිරිය මෙන්ම ශෝභාසම්පන්නව පවතින්නට ඇත.කටුගෙයට දකුණු පසින් වූයේ අඩිපාරකි. එහි ටික දුරක් ගිය විට හොඳින් ගල්පඩි බැඳ තිබුණ මඟකි. එය දිගේ ඉහළට නැග්ග විට කුඩා සමභූමියක මෑතදී ප්‍රතිසංස්කරණය කළ පැරණි චෛත්‍යයකි. දැදිගම කොටවෙහෙර මෙන් එය අර්ධ චෛත්‍යයකි. මෙය තරමක් උස් භූමියක පිහිටි නිසා ඈත පරිසරය අලංකාර ලෙස පෙනුණි.ඉන්දියානු පුරාවිද්‍යාව විසින් මේ ආගමික ස්ථාන සංරක්ෂණය කරනුය් නටබුන් ලෙස විනා සිද්ධස්ථාන ලෙස නොවේ. ඒනිසා මේවාට වැඳුම් පිඳුම් කරන කෙනෙක් නැත. විශේෂයෙන් හින්දුන් අධික මේ ප්‍රදේශයේ බෞද්ධ සිද්ධස්ථානයක මෙන් වැඳුම් පිඳුම් කිරීමක් බලාපොරොත්තු විය නොහැක. එදා සැදැහැවතුන්ගේ චන්දනයට ලක්වූ මේ ස්ථාන අද හුදු කෞතුක වස්තුන් පමණි.කාලිංග දේශයේ වැළලී ගිය බෞද්ධ උරුමය පිළිබඳ වැදගත් කරුණු රැසක් ඉගෙන ගත හැකි තැනකි. එහි රාජ්‍ය කෞතුකාගාරය. බෞද්ධ, හින්දු හා ජෛන ආගම් තුනටම අයත් කෞතුක වස්තූ රැසක් එහි තැන්පත්ව තිබේ. කෞතුකාගාරයේ ප්‍රධාන දොරටුව දෙපස අලියෙකු පිට නැඟුණ සිංහයෙකු දක්වන කැටයම දක්නට ලැබේ. මුලින් සඳහන් කර ඇති පරිදි බුද්ධාගම අබිබවා හින්දු ආගමේ නැග්ම සංකේතවත් කරන්නක් ලෙස මෙය සැලකේ.කෞතුකාගාර භූමියට ඇතුළු වන විටම පෙනෙන්නේ අශෝක ස්ථම්භයක විශාල සිරසයි. නෙළුම් මලක හැඩයට නෙළා ඇති මෙහි විෂ්කම්භය අඩි තුනක් පමණ වේ. මෙය භූභනේස්වර්හි පිහිටා තිබුණු අශෝක ස්ථම්භයේ සිරස ලෙස සැලකේ. මෙහි ප්‍රධාන කොටස හින්දු අන්තවාදීන් විසින් විනාශ කර දැමුවාට සැක නැත.කෞතුගාකාරයේ බෞද්ධ අංශයේ බුදු පිළිම, අවලෝකිතේස්වර තාරා, පද්මපානි, මංජු ශ්‍රී වැනි පිළිම රාශියකි. තරා දේව වන්දනාව මෙහි බොහෝ ප්‍රචලිතව පැවතියා සේ පෙනේ. මේවා ඔරිස්සාවේ විවිධ ප්‍රදේශවලින් හමුවූ බව සඳහන් කිරීමෙන් පෙනී යන්නේ මේ ප්‍රදේශය පුරාම බුද්ධාගම එදා පැතිර පැවති බවයි. කලින් ඔරිස්සාවේ අග නගරය වූ කටක් නැමැති ස්ථානයෙන් හමු වී ඇති බුදු පිළිමද රාශියකි.ඔරිස්සාව “දේවාලවලින් පිරුණ දේශය” ලෙස හැඳින්වෙන බව මුලදීම සඳහන් කර ඇත. කෙතරම් හොඳ බෞද්ධයෙකු වුවද ඔරිස්සාවට ගොස් එහි ප්‍රධාන දේවාල කිහිපයක් හෝ නැරඹුවේ නැතිනම් ඒ ගමන අසම්පූර්ණ බව කිව යුතුය. මේවායින් ඇතැම් දේවාල විශ්වකර්ම නිර්මාණ බඳුය. කලාත්මක ඇසින් නරඹන්නෙකුට මේවායින් ලැබිය හැකි ආස්වාදය අසීමිතය.මේ දේවාල අතරින් ප්‍රධාන තැන ගන්නේ භුභනේස්වර් සිට කි.මී. 64 ඈතින් මුහුද අසල පිහිටි කොනාක්හි සූර්ය දේවාලයයි. උසින් අඩි 227ක්ව පැවැති මෙය කලාත්මක බවින් අනූන විශ්වකර්ම නිර්මාණයකි. අසුන් 7ක් විසින් ඇඳගෙන යන විශාල රථයක් ලෙස නිර්මිත මෙහි දෙපසින් ගලින්ම නිර්මාණය කළ විශාල රෝද 12 බැගින් වේ. මේ රෝද පුරාම සියුම් කැටයම් පිරී ඇත. නවවන සියවසේදී මෙය නිර්මාණය කිරීමට ගෘහ නිර්මාණ ශිල්පීන් 12 කුත්, කම්කරුවන් 12,000ක් වසර 12ක් පුරා වෙහෙස වූ බව සඳහන් වේ.මෙය තුළ වූ විශාල සූර්ය දේවරූපයට පිටුපසින් විශාල කාන්දමක් පැවැති බවත්, ඒ නිසා ඈත මුහුදේ ගමන් කළ නැව්, දිශාව වෙනස් වී විනාශ වූ බවත්, මෙයින් කිපුණු නැවියන් පිරිසක් මෙම කාන්දම විනාශ කළ බවත් පැවසේ, නිරුපද්‍රිතව පැවැති සමයේ මෙය ටජ්මහලටත් වඩා දැකුම්කලුව පවතින්නට ඇතැයි සිතේ. මෙය උසින් අඩි 227ක් වූ අතර ටජ්මහලේ උස අඩි 80කි. බුද්ධාගම අබිබවා හින්දු ආගමේ නැගීම සංකේත කරන ඇතා පිට නැඟුණු සිංහරුෙව් කැටයම මෙහි දෙපසද ඇත.පූරිහි ජගන්නාථ දේවාලයද හින්දුන්ගේ ශුද්ධ ස්ථානයකි. 12 වන සියවසට අයත් මෙහි ශිඛරය අදත් හොඳින් පවතින අතර උස අඩි 192කි. මෙය උස තාප්පයකින් වටවී ඇති අතර දොරටු වටා දැඩි පොලිස් මුරකාවල් යොදා ඇත.මේ ප්‍රධාන දේවාල තුනට අමතරව, මධ්‍යම ප්‍රමාණයේ දේවාල ගණනාවකි. ඒ අතරින් රාජාරානි, මුක්තේස්වර්, බ්‍රහ්මේස්වර්, පරතසාරතී ආදී දේවාල ඉතා මනහර කැටයමින් යුතු දර්ශනීය ස්ථානය. මේවායින් සමහරෙක අදත් වැඳුම් පිඳුම් කෙරුනද, නැරඹීමට බාධාවක් නැත. මේ ස්ථාන හොඳින් පවත්වාගෙන යාමට ඉන්දියානු පුරාවිද්‍යා දෙපාර්තමේන්තුව දැඩි පරිශ්‍රමයක් දරන බව පෙනේ. මේ සෑම දේවාලයක්ම විශිෂ්ට කලා නිර්මාණ බවට අවිවාදයෙන් පිළිගත යුතුය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=f1408045</link>
    <topic>යටවර ශ්‍රී සංඝරක්ඛිත නාහිමි ගුණ සැමරේ</topic>
    <author>මහනුවර සංචාරක ගාමිණී සමරනායක</author>
    <content>මධ්‍යම පළාතේ මහනුවර දිස්ත්‍රික්කයේ පාතදුම්බර පල්ලේගම්පහ කෝරළේ වත්තේගම, යටවර දී 1910 ජනවාරි මස 23 වෙනි දින ජන්ම ලාභය ලැබූ අප අනුනායක හිමියන්ගේ මාපියන් වූයේ යටවර අභයකෝන් මුදියන්සේලාගේ ගම වළව්වේ ලොකුබණ්ඩාර සහ දෙගල්දොරුවේ උක්කුමැණිකේ ලොකු කුමාරිහාමිත් යන දෙපළය.කුඩා කාලයේදී වත්තේගම ක්‍රිස්තුදේව විදුහලින් මූලික අධ්‍යාපනය ලද මුන්වහන්සේ පාසල් කාලයේදී එහි ඉගෙනීමෙහි දක්ෂයෙක් වූයේය.පසුව මව්පියන්ගේ කැමැත්ත හා ආශීර්වාද මත 1922 දී පැවිදි දිවියට ඇතුළත් වූහ. යටවර සංඝරක්ඛිත නමින් හඳුන්වන ලද මෙම කුඩා සාමණේරයන්ගේ ආචාර්යවරයාණන් වූයේ කරල්ලියද්දේ පුරාණ විහාරය හා නාපාන පුරාණ විහාරය යන විහාරද්වයාධිපතිව වැඩ විසූ අපවත් වී වදාළ කරල්ලියද්දේ ශ්‍රී සරණපාලාභිධාන මහා ස්වාමීන් වහන්සේය.පසුව වත්තේගම විද්‍යාදර්ශන පිරිවෙන් විහාරයට ඇතුළත් වූ යටවර සංඝරක්ඛිත හිමියෝ වත්තේගම විද්‍යාදර්ශන පිරිවෙනේ පරිවේණාධිපතිව වැඩ විසූ අපවත් වී වදාළ අස්ගිරි මහා විහාර කාරක සංඝ සභාවේ කාරක පදවියක් දරමින් එහි ලේඛකාධි ධුරය හෙබවූ කොටගම ශ්‍රී සුනන්දාභිධාන බදුලු මුතියංගන රාජමහා විහාරයෙහි නාහිමියන් සමීපයෙහි පැවිදි දිවියට අවශ්‍ය බණ, දහම් ප්‍රගුණ කළහ.අනතුරුව උසස් අධ්‍යාපනය සඳහා පළමුකොට බොරලැස්ගමුවේ පරමධම්ම නිවාස පිරිවෙනට ඇතුළත් වූහ. එහි මඳ කලක් අධ්‍යාපනය ලැබීමෙන් පසු කොළඹ මාලිගාකන්ද විද්‍යෝදය මහ පිරිවෙනට ඇතුළත් වූ උන්වහන්සේ එහිදී පිරිවෙන් අධ්‍යාපනය දක්වා ඉතා උසස් ලෙස, දක්ෂ ලෙස අධ්‍යාපනය හදාරමින් එහි අවසාන පරීක්ෂණයෙන් ඉතා උසස් ලෙස සමත් වූහ.1930 වර්ෂයේදී මහනුවර අස්ගිරි මහා විහාර මංගල උපෝසථාගාරයේදී උපසම්පදාව ලැබූහ. තම ආචාර්යවරයන් වහන්සේගෙන් ද තමන් උගත් බොරලැස්ගමුවේ පරමධම්මචේතිය පිරිවෙනෙන් ද ලැබූ අධ්‍යාපනය හේතු කොටගෙන ධර්මවිනය පිළිබඳ උසස් අධ්‍යාපනයක් ලැබූ මෙම හිමියන් වල්බෝතලේ වික්‍රමශිලා විද්‍යාදර්ශන පිරිවෙනේ ආචාර්ය මණ්ඩලයේ පත්වීමක් ලැබ ටික කලක් එහි සේවය කළහ.කලක් ගංගොඩවිල සුභද්‍රාරාම පිරිවෙනේ උප ප්‍රධාන පරිවේනාධිපතිවරයා ලෙසත් සේවය කරන ලදී.1945 දී අපවත් වී වදාළ මුල්ලේගම ධර්මකීර්ති ශ්‍රී ඡන්දද්‍රෝති ගුණරතනාභිධාන මහා නාහිමියන් විසින් අස්ගිරි මහා විහාර කාරක සංඝ සභික ධුරයට පත්කරන ලදහ. එම සභික ධුරයෙහි කටයුතු ද, පෝය ගෙයි කටයුතු ද උනන්දුවෙන් හා පිළිවෙළට සිදුකළ උන්වහන්සේ ඉතා ටික කලකින්ම එහි කථිකාචාර්ය ධුරයකට පත්කරන ලදහ.මහනුවර ශ්‍රී දළදා මාලිගාවේ තේවා ධුරයට පත් වූ යටවර ශ්‍රී සංඝරක්ඛිත ස්වාමීන්ද්‍රයන් වහන්සේ එම වගකීම ගෞරවයෙන් හා ශ්‍රද්ධාවෙන් ද ඉටු කළහ.මහනුවර අභයගිරි විජයසුනන්දාරාම මහා විහාරස්ථානයේ වැඩ සිටි අපවත් වී වදාළ ගොඩමුන්නේ ශ්‍රී නාගසේන ධම්මානන්දාභිධාන අස්ගිරි මහා විහාරයේ මහා නාහිමියන්ගේ අපවත්වීමෙන් පසු පුරප්පාඩු වූ සුදුහුම්පොල රාජමහා විහාරයේ විහාරාධිපති තනතුරට මහනුවර අස්ගිරි මහා විහාරස්ථ සංඝ සභාව මඟින් 1976 වර්ෂයේදී පත්කරන ලද යටවර සංඝරක්ඛිත හිමියන් අපවත් වනතුරුම එහි විහාරාධිපති ධුරයට අයත් සියලු කටයුතු නොපිරිහෙලා ඉටුකරන ලදහ.විශේෂයෙන් අස්ගිරි මහා විහාරයටත් පොදුවේ භික්ෂු ශාසනයටත්, යටවර සංඝරක්ඛිත හිමියන්ගෙන් සිදුවූ ආගමික හා සමාජීය සේවය ගැන සලකා බලා අස්ගිරි මහා විහාරයේ වර්තමාන මහා නායක හිමියන් විසින් උන්වහන්සේ මල්මහා විහාරයේ ජ්‍යෙෂ්ඨ කාරක සංඝ සභික ධුරයකට ද තෝරා පත්කර ගනු ලැබිණ. අස්ගිරි මහා විහාරයේ අනුනායක පදවිය දරමින් වැඩ විසූ විද්‍යා විශාරද හාලියාලේ ශ්‍රී සුමනතිස්ස අනුනාහිමියන්ගේ අපවත් වීමෙන් පසු පුරප්පාඩු වූ අනුනායක පදවියට අතිපූජ්‍ය මහා නාහිමියන් ප්‍රමුඛ උත්තරීතර සංඝ සභාව විසින් යටවර ශ්‍රී සංඝරක්ඛිත හිමියන් පත් කරන ලදහ.මෙලෙස ලෝක බෞද්ධ ශාසනයටත්, සමාජයටත් ඉමහත් සේවාවක් කළ අප අනුනාහිමියන් අසූඅට අවුරුද්දක් (88) ආයු වළදා අප අනුනාහිමියෝ ඉකුත් 1998 අගෝස්තු මස 04 දා සිහි නුවණින් යුක්තව අපවත් වී වදාළහ.මේ මස අගෝස්තු මස 04 දිනට උන්වහන්සේ අපවත් වී වසර 16 ක් සපිරේ. මෙදින උන්වහන්සේගේ ජන්ම ලාභය ලැබූ පාතදුම්බර යටවරදීත්, නාපාන අමුණුගම ප්‍රදේශයේදීත් උන්වහන්සේට නිවන් සුව පතා පිං පැමිණවීමේ පිංකම් පැවැත්වීමට කටයුතු යොදා තිබේ.මේ අතර පාතදුම්බර - නාපාන අමුණුගම අන්‍යෝන්‍යාධාර සමිතිය විසින් ද මෙවැනිම පිං පැමිණවීමේ පිංකමක් පැවැත්වීමට කටයුතු යොදා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>04</day>
    </date>
    <link>http://www.dinamina.lk/2014/08/04/_art.asp?fn=f1408046</link>
    <topic>උඩුගං බලා ගිය අපරාජිත නිලමේ</topic>
    <author>චමල් එස්. පියසුන්දර</author>
    <content>ආර්ථික සංවර්ධන නියෝජ්‍ය අමාත්‍ය සුසන්ත පුංචිනිලමේ මහතාගේ පාර්ලිමේන්තු දිවියට මෙම මසට (අගෝස්තු) වසර 20 ක් සම්පූර්ණ වෙයි. එහි සුවිශේෂී සිද්ධිය වනුයේ ඔහු අඛණ්ඩවම මෙන්ම අපරාජිතව පාර්ලිමේන්තුව නියෝජනය කිරීමයි.රත්නපුර දිස්ත්‍රික්කයෙන් මෙරට දේශපාලන වංශ කතාවට එක් වූ ආන්දෝලනාත්මක පවුල් දෙකක් වූයේ පුංචිනිලමේ හා එල්ලාවල පවුල්ය. 1970 පැවැති පාර්ලිමේන්තු මැතිවරණ වේදිකාවට නන්ද එල්ලාවලයන් විසින් වඩාගෙන ගිය සුසන්ත පුංචිනිලමේ 1988 රත්නපුර ආසනය වෙනුවෙන් පැවති අතුරු මැතිවරණය සඳහා ඔහු සමඟ තරග වදින්නට තරම් දෛවය මෙම පවුල් දෙක දෙපසට තල්ලු කළේය. එහෙත් පුංචිනිලමේ මහතාට දියවන්නා තරණය ජයගත හැකි වූයේ 1994 පැවති මහ මැතිවරණයෙනි. ඒ මනාප 57000 ක් ගෙන තුන්වන පාර්ලිමේන්තුවේ රත්නපුර දිස්ත්‍රික්කය නියෝජනය කරමිනි.සුසන්ත පුංචිනිලමේ මහතාගේ 20 වසරක පාර්ලිමේන්තු ජීවිතය සමඟ බැඳි දේශපාලන ගමන් මඟ යුග දෙකකට අර්ථ දැක්විය හැකිය.* 1994-08-25 සිට 2006 ජූලි 05 දක්වා* 2006 ජූලි 06 සිට අද දක්වාසුසන්ත පුංචිනිලමේ මහතා 1994-08-25 සිට 2000-08-18 දක්වාත් 2008-10-18 සිට 2001-10-10 දක්වාත් 2001-12-19 සිට 2004-02-07 දක්වාත් 2004-04-22 සිට 2010-04-08 දක්වාත් වශයෙන් එක්සත් ජාතික පක්ෂය නියෝජනය කරමින් පැමිණි ගමන් මඟ 2006 ජූලි මස 06 දින කැඩී යාම සුවිශේෂී සිද්ධියකි.පුංචිනිලමේ මහතා සමස්ත මානව සංහතියට විනයක්ව තිබූ ත්‍රස්තවාදය විනාශ කර දැමීමේ මෙහෙවරට ශක්තියක් වෙමින් හෙතෙම එක්සත් ජනතා නිදහස් සන්ධානය සමඟ එක්විය. ඔහුගේ පුරුදු දින චර්යාවන් මෙන්ම මෙකී අභිනික්මන ද තනිව සිතා තනිව ගනු ලැබූ තනි තීරණයක් මත සිදුවීම ද විශේෂත්වයකි. දසක 3 ½ ක පමණපුංචිනිලමේ මහතා වැඩ කළ හැකි කාලයේදී වැඩක් කළ යුතුය යන දැඩි අධිෂ්ඨානයකින් සිටි අයෙකි. 2001-12-19 – 2004-02-07 රනිල් වික්‍රමසිංහ රජයේ කුඩා පරිමාණ වතු සංවර්ධන අමාත්‍යවරයා වශයෙන් කටයුතු කළ ද එම රජය සමඟ ඔහු තුළ වූයේ “ඉන්නවාට වඩා හොඳයි ගියා නම්” යන ආකල්පයකි. එහෙයින් වික්‍රමසිංහ මහතා වටකොට සිටි සුළුතර ඉහළ පැලැන්තියට අභියෝගයක් වූ පුංචිනිලමේ මහතා කුඩා තේවතු කර්මාන්තය නැංවීමටත් ඔහුට අයත්ව නොතිබූ “තේ ශක්ති අරමුදලට” පවා මැදිහත්ව එය ශක්තිමත් කිරීමටත් ලබා දුන් දායකත්වය ප්‍රශංසනීයය. එතෙක් වූ ගමනේදී ද ඔහුට එක්සත් ජාතික පක්ෂය තුළ පැමිණිය හැකි වූයේ බොහෝ කටුක අත්දැකීම් සමඟ අතිශය දුෂ්කර ගමන් මඟකය. පක්ෂ සාමාජිකත්ව තහනම් වීම්, ජ්‍යෙෂ්ඨත්වයට ලැබිය යුතු ස්ථාන අහිමි කිරීම්, වැඩ කිරීමට එරෙහි බාධක පැනවීම් ආදී බොහෝ අකටයුතුකම් ඒ අතර විය.ඔහුගේ පාර්ලිමේන්තු ජීවිතයේ “දෙවන යුගය” ආරම්භ වනුයේ රාජපක්ෂ රජය සමඟ තැබූ දැඩි බලාපොරොත්තු සමුදායක් සමඟිනි. “කඳ කුමරුන් පවා ඇදී ගියේ තණ හේනේ කුරුල්ලන් එළවන ශ්‍රී වල්ලියගේ සුමිහිරි ගී රැව්වලට බව ඉතිහාසය සාක්ෂි දරයි. එහෙත් පුංචිනිලමේ මහතා දුව පැන ගිය පරිසරය, ඉල්ලම් මතුවන සරු පස දැන හඳුනාගත් යහළු යෙහෙළියන්, සියල්ල අමතක කර දමා කර්කශ වූ ත්‍රිකුණාමලය තෝරාගත්තේ ගී රැව් වෙනුවට දුක් අ‍ඳෝනා ඇසුණු යුගයකය. පෞද්ගලිකව දේශපාලන පැවැත්මක් පිළිබඳ හිතන කිසිවෙකුත් මෙවන් දිස්ත්‍රික්කයක් තෝරා ගනීවි යැයි කිසිසේත්ම සිතිය නොහැකි වුවද ත්‍රිකුණාමලයට ආගන්තුක වූ ඔහු මලයට ආවේණික වූවකු බවට පත්වීමට දිගු කලක් ගත වූයේ නැත.2010-04-22 දින ඔහු යළි පාර්ලිමේන්තුව ජය ගත්තේ ත්‍රිකුණාමලයෙනි. එක්සත් ජනතා නිදහස් සන්ධාන කණ්ඩායමේ දිස්ත්‍රික්කයෙන් ලබාගත් වැඩිම මනාප ප්‍රමාණය වන 22820 ක් හිමිවූයේ ඔහුටය. ඒ මෙතෙක් ත්‍රිකුණාමලය ආසනය නියෝජනය කළ ශ්‍රී. ල. නි. ප. සංවිධායකවරයකු කිසිදා පාර්ලිමේන්තුවට පත් නොවූ ඉතිහාසය ද උඩු යටිකුරු කිරීමකි. ඔහු එක්සත් ජනතා නිදහස් සන්ධානයේ ගත කළ වසර 8 ක කෙටි කාලය තුළ ග්‍රාමීය ආර්ථික ප්‍රවර්ධන නියෝජ්‍ය අමාත්‍ය, ජනතා වතු සංවර්ධන හා කළමනාකරණ නියෝජ්‍ය අමාත්‍ය, ජාතිය ගොඩනැඟීමේ අමාත්‍ය, ධීවර හා ජලජ සම්පත් සංවර්ධන නියෝජ්‍ය අමාත්‍ය යනාදී තනතුරුවලට මාරු වෙමින් අද වන විට ජනාධිපති මහින්ද රාජපක්ෂ මහතා හැරුණුවිට ඔහුගේ ප්‍රියතම දේශපාලකයා ලෙස සලකන අමාත්‍ය බැසිල් රාජපක්ෂ මහතා යටතේ ආර්ථික සංවර්ධන නියෝජ්‍ය අමාත්‍ය තනතුර හොබවයි. ඊට අමතරව ත්‍රිකුණාමලය ආසනයේ ශ්‍රී. ල. නි. ප. සංවිධායක තනතුරත්, ප්‍රාදේශීය සම්බන්ධීකරණ කමිටු 04 ක සභාපති තනතුරුත්, ත්‍රිකුණාමලය දිස්ත්‍රික් සම්බන්ධීකරණ කමිටුවේ හා දිස්ත්‍රික් සිවිල් ආරක්ෂක කමිටුවේ සභාපති තනතුරුත් හොබවනුයේ පුංචිනිලමේ මහතාය.“වඩා සාර්ථක වන්නේ දැනුම ඇති මිනිසුන් නොව ඇති දැනුම වැඩි වැඩියෙන් භාවිතයට ගන්නා අයයි” යන සංකල්පය පුංචිනිලමේ මහතාගේ අවු. 13 ක එ.ජා.ප. පාර්ලිමේන්තු ජීවිතය සහ වසර 08 ක රාජපක්ෂ රාජ්‍ය කාලය සමඟ සැසඳීමේදී පසක් වේ.ඔහු ත්‍රිකුණාමලය ගොඩනැඟීමේ නොනිමි මෙහෙවරෙහි ජනතා සිත් සතන් තුළ ‍ඉතා කෙටි කලකින්ම අමරණීයත්වයට පත් වූවා සේම සිය මෙහෙවර සෘජුවම උතුරුකරය තෙක් විහිදුවන්නේ නම් එල්. එල්. ආර්. සී. නිර්දේශ සමඟ උතුරේ ජනමතය ද රජය වෙත දිනා දීම අපහසු කටයුත්තක් නොවනු ඇත.පුංචිනිලමේ මහතාගේ අගය කළ යුතුම ගුණය වනුයේ “තීරණ ගැනීමේ” හැකියාවය. මේ බව මනාව ගම්‍ය වනුයේ දැඩි අභියෝගාත්මක අවස්ථාවක තනිවම ගත් තීරණයක් මත රාජපක්ෂ රජය හා එක්වීමය. එපමණකින් ද නොව ඔහු ගනු ලැබූ බොහෝ තීන්දු - තීරණ සුළු පිරිසකගේ නොමනාපයට හේතු වන්නට ඇතත් රජයක් වශයෙන් මෙන්ම රටක් වශයෙන් අතිශය වැදගත් වූ බව නම් කිව යුතුව තිබේ. එහෙත් හවුලේ ගත් තීරණ බොහෝ විට සුදුසු නොවන බව ඔහුගේ අතීතාවර්ජනයක නිරතවන කොයි කාට වුවද අවබෝධ වනු ඇත.එහෙයින් පාර්ලිමේන්තු ජීවිතයේ වසර 20 ක අපරාජිත මෙහෙවර පිළිබඳ හඬක් නැතිව මනසින් භුක්ති විඳින නිලමේ චරිතය සමාජයට බොහෝ දේ කියා පායි. සිංහයා පසුපස නරි සැරිසරන්නේ සිංහයා විසින් මරා දමන මස් අනුභවයට ගැනීමට විනා සිංහයාට ඇති ලැදියාවකට නොවේ.ජනාධිපතිතුමා අවබෝධයෙන් තේරුම්ගෙන ඇති මෙම සත්‍ය කල් පැන ගිය වැඩවසම් යුගයට වගකියන කොහොං ගතිගුණවලින් විනාශ නොවීමට මෙන්ම මලකුණ සොයා එන නරිංගේ ගොදුරු බවට පත් නොවීමට පුංචිනිලමේ චරිතය ද වගබලා ගත යුතුය. එවිට සැබෑ මහින්ද චින්තනය ඔස්සේ පුංචිනිලමේ සාධකය ද නරිංගේ හූ හඬින් තොර උතුම් මිනිසුන්ගේ උණු කඳුළු මතින් තවදුරටත් ඔප මට්ටම් වනු ඇත.</content>
  </post></root>